Таиф Аџьба

АИЗГА
Ҩ-шәҟәыкны
Аҩбатәи ашәҟәы

Аҟәа
Аԥҳәынҭшәҟәҭыжьырҭа
2019

УДК 821.35
ББК 84(5Абх) 6-4
А 98

Аиқәыршәара, аԥхьажәа
Валентин Кәаӷәаниа

Аџьба, Т. Шь.
А98 Аизга: ҩ-шәҟәыкны: аҩбатәи ашәҟәы: аиҭагақәа,
ажәабжьқәа, астатиақәа, амшынҵа, агәалашәарақәа /
Таиф Аџьба. – Аҟәа: Аԥҳәынҭшәҟәҭыжьырҭа, 2019. –
896 д.
г/р 978-5-122-04-01019

Таиф Аџьба иҩымҭақәа реизга аҩбатәи ашәҟәы еиднакылоит аурысшәахь еиҭагоу ипоезиатә рҿиамҭақәа, иажәабжьқәа,
ипублицистикатә статиақәа, Аԥсны Аџьынџьтәылатә еибашьраан ииҩыз амшынҵа «Анцәа бзиала ҳзырша!..» (урысшәалагь еиҭаганы), исалам шәҟәқәа, иара убас иара изкны
аԥсышәалеи урысшәалеи иҩу алитература-критикатә статиақәеи, агәалашәарақәеи, ажәеинраалақәеи.
Аматериалқәа
зегь еишьҭаргылоуп
ажанр-тематикатә,
ахронологиатә прин­ципқәа рыла.
УДК 821.35
ББК 84(5Абх) 6-4

© Аџьба, Т. Шь., аҭынхацәа, 2019
© Аԥҳәынҭшәҟәҭыжьырҭа, 2019


АПРОЗА

АНХАҨЫ 1

Аочерк
Ауаҩы акрифарц акәым дзынхо,
дынхарцоуп акырзифо.
Гиоте

«Ҩадахьала иахчынгылоу ашьха дуқәа ирхыҵны арахь изааиуам аҩадатәи аԥша цәгьақәа, ладахьала иаҿагәыбзыӷуа
Амшын Еиқәа ацәқәырԥақәа арахь иӡхыргоит игәыҟаҵагаԥсыршьагоу кәыркәа мзазгьы ашоура хызҽуа аԥшахь,
ирацәам адунеи аҟны абра еиԥш аԥсшьарҭа ҭыԥқәа».
Абас­шәа иалагоит, шамахамзар, атуристцәа ирызку
амҩақә­ҵагақәа зегьы. Аха убри иацҵатәуп даҽакгьы;
абра иахьеиӷьу нхарҭаҭыԥгьы ыҟаӡам, аиҳаракгьы убриазы акәхап жәытәнатә аахыс аԥсуаа абри аҭыԥ залырхыз,
мамзаргьы иара аҭыԥ ахаҭа аԥсуаа залнахыз. Уи ҳаԥсы
ҳнаршьап ҳәа акәымкәа, ҳаннархап ҳәа иақәгәыӷны, мамзаргьы, урҭ сыԥсы сдыршьап ҳәа акәымкәа, сындырхап ҳәа
ирықәгәыӷны.
Адунеи, ишырҳәо еиԥш, ауамақәа ирхаануп. Уамас иҟоу
зегьы Аԥсныгьы иахнагахьеит. Имариазма абри адгьыл ҿацә
ссир, абри атәыла хәыҷы адгьыл иаақәнагалахьоу рҳәҩиқәылаҩи зегьы рҟынтә аиқәырхара? Изеиԥшрахарызеи уи
зыԥсы еиԥш бзиа избо иқәыз ауааԥсыра рыԥсҭазаашьа?
Ҳәарас иаҭахузеи, уи ԥсшьарамызт, уи хыхьчаран, еибашьран, мчыла нхаран...
1914 шықәсазы, егьырҭ иҩызцәа-анхацәа реиԥш, абри
адгьыл дықәлеит аԥсуа нхаҩы иԥа Даҭикәа Ахбагьы.
Дықәлеит уи иабацәа рыдгьыл, иабацәа рқыҭа Аҷандара.
Егьырҭ аԥсуа қыҭақәа зегьы рҿы еиԥш иҵарадан, имчымАҩымҭа анаԥҵоу арыцхә шьақәыргылазар, уи ҵаҟа иаҵаҩуп. (Аиқәыр­
шәаҩ иазгәаҭа.)
1

279

хан, агәаҟра рацәа ргәы ԥнаҵәахьан абра инхозгьы, аӡәыкҩыџьак ҭауади-аамысҭеи алаҳамҵозар. Даҭикәа иблала ибеит, қәрала дышмаҷӡазгьы, игәаҵанӡа инеит, игәникылеит
анхацәа рыԥсҭазаара шаҟа ихьанҭаз. Ишакәхалакгьы, ауаа
рҿы-рнапы еиқәҵаны итәамызт, ишакәхалакгьы ирҭахын,
иазықәԥон анхара.
1921 шықәсазы, Аԥсны Асовет мчра анышьақәгыла нахысоуп абраҟа хақәиҭрала анхара алшо ианыҟала. Уимоу,
цәмаҭәамзар акгьы аанызымкылацыз анхацәа рыхшарагьы
акалам аанкыланы аҩра-аԥхьара рҵо иалагеит, иаатит урҭ
рзы ашколқәа. Даҭикәа Ахбагьы дҭалоит быжь-класск змоу
Аҷандара ақыҭантәи ашкол. Ареволиуциа аиааира агеит ҳәа
аԥсҭазаара иаразнак зегь рыла итаташьны иаузыҟалахуаз,
аха анхацәа иагьа аџьа рбаргьы, иагьа ирцәыхьанҭазаргьы,
рыхшара ашкол ахь ирышьҭыртә алшара аныҟала,
ирмышьҭыр руазма!
– Быжь-класс заҵәык роуп сзылгаз, саб заа дыԥсит,
сеиҭым­хеит, сҵара иацысҵарц џьара сцо сзыҟамлеит, –
иҳәоит Даҭикәа уажәы иҵара ҟәыншьо. Аха ҳара иаадыруеит уи шаҟа ихы аус адиулоз идыррақәа реизырҳаразы,
иԥсҭазааратә ԥышәа шаҟа идуу, Аҷандара ақыҭа ԥхьаҟа
агараҿы, аизҳараҿы шаҟа иџьабаа рацәоу.
Ақыҭан аколнхара аиҿкаареи Даҭикәа икомҿар қәреи
еиқәшәеит, дагьыҟалеит иара аԥхьагылара змоу комҿар
ҷкәынны.
– Акомҿараа ҳаидгыланы, агәақьҳәа ашәа ҳәо, ааԥ­
сарак агәхьаа мкыкәан аусура ҳаҿын. Усҟан аколнхара
хашәала дук ҳнаҭомызт, аха иаадыруан ҳанхамҩа ԥхьаҟа
ашьҭыхразы уиада даҽак шыҟамыз, – иҳәоит Даҭикәа иахьа. – Аха имаҷҩымызт аколнхара зцәымӷыз, урҭ акласстә
ӷацәа апропаганда бааԥс ҟарҵон, ажәлар ацәдыршәон
абри анхашьа форма ҿыц. Аха ҳарҭ, акомҿараа, ҳгәацԥыҳәо
ҳусушьа збаз, уаанӡа згәы бжьажьоз абжьаранхацәагьы ҳара
иаҳҿыԥшны, иаҳхьыԥшны аколнхара иалало иалагеит. Абас
ҳхы акыр аџьабаа арбаноуп аколнхара арҭбаара, уи амч280

хара ардура злалҳаршаз. Абри аус аҿы акомҿараа ароль ду
аанаҳкылеит, усҟантәи ҳусушьа иахьауажәраанӡагьы аҿар
рзы иҿырԥшыгоуп уҳәартә иҟоуп, – игәалаиршәоит уи
анкьатәи афырхаҵаратә ентузиазм.
Ҳсовет тәыла зегьы аҟнеиԥш, Аԥсныгьы анхамҩеи акультуреи еиҳа-еиҳа ишьҭыҵуан, анхаҩыжәлар агәацԥыҳәара
ду рыманы инарыгӡон раԥхьатәи ахәышықәсатә планқәа.
Аԥсуа рԥызба Даҭикәа Ахба дгылан усҟантәи аԥсҭазаара
аилашыра агәҭаҿы, даҿын уигьы аӡәы ҳәа жәытәаахыс
анхаҩыжәлар зышьҭаз, ахаангьы ирмоуцыз, аха ахаангьы
ргәы зыцәкамҳацыз, аӡәырҩгьы рхы зқәырҵахьаз аус –
хақәиҭрала анхара...
Аџьынџьтәылатә еибашьра Дуӡӡа ианналага адыр­ҩаҽ­
ныҵәҟьа Даҭикәа ихатәгәаԥхарала дцеит ҳаԥсад­гьыл ду
ахьчарахь, деибашьуан хьӡи-ԥшеи змоу Украинатәи афронт аҿы. Абраҟа уи фырхаҵарыла иеибашьразы акыр
аҳамҭақәагьы ианаршьеит, аха ахаангьы урҭ дрылаҽхәо,
ихы рылаӡыриго уаҩы димбацт.
– Аибашьразы акәым, ауаҩы адәы дзықәнагалаз анхаразоуп, иара абри аҭынчнхарахь ахынҳәра акәын, уи
аиқәырхара акәын сара сеибашьрагьы хықәкыс иамаз,
– иҳәоит Даҭикәа, аибашьра аамҭа игәаларшәо. Уаҩы
дархәыцыртә иҟоуп, аиашазы, ари. Анхаҩы дахьугалакгьы
дшынхаҩу даанхоит.
Анхаҩы!.. Даара акраҵанакуеит аԥсуа изы ари ажәа. Уи
дынхаҩуп анырҳәа, ара иаҵанакуеит иуаҩрагьы инхашьагьы, ихьӡгьы ихьымӡӷгьы, иламысгьы ипатугьы – зегьы
ааид­кыланы.
Анхаҩы – ари иахьеи-уахеи адгьыл аус адызуло, аҽаҩра
аазрыхуа, арахә-ашәахә анызҵо, аҭаацәа ныҟәызго, ажәлар
рзеиԥш ус иалахәу, зажәа акыр ԥхылнадо, иқьиоу, аиаша
ныҟәызго, зыгәра гоу, ацәгьа иаҿагыло, иҿырԥшыгоу уаҩуп.
Анхаҩы, анхара... Инхо ауаҩы. Анхара-нҵыроуп, ауаҩроуп,
аламыс ауп анхаҩы ихықәкы. «Уи дынхаҩыҵәҟьоуп ҳәа
ззырҳәаз изы еиҳау рҽхәаԥхьыӡ ыҟаӡам. Дарбанзаалак281

гьы зус қәҿиарала иназыгӡо – анхаҩы бзиа дидыркылоит. Иҵоуроу уаҩнгьы дзыҟалом – дынхаҩымзар! Абас
иаҵанакуа рацәоуп аԥсышәала ажәа – «анхаҩы». Абри
ажәа аҵакы нҭырҭәааны иааирԥшуеит иахьа Аҷандара
ақыҭантәи аколнхара апартиа XIX Аизара ду ахьӡ зху иалоу
анхаҩы Даҭикәа Ахба.
Иаҳҳәарым уи аибашьраҿгьы ӷәӷәала дышхәыз, агоспиталь аҟны ишьапы дшаақәдыргылаз еиҭа афронт ахь дышцазгьы, иҩызцәа ирыбзоураны дыԥсраны дшахы­ԥазгьы.
Ахгьы-аҵыхәагьы – аиааира агеит Даҭикәа дыззеи­башьуаз
аҵабырг – аҭынч нхара-нҵыра.
Аибашьҩы-анхаҩы имахашьаха еибганы, аиааирагьы
ганы, хьыӡла-ԥшала дхынҳәит иқыҭа гәакьахь – Аҷандараҟа.
Деиҭанахагылеит афронт аҿгьы дзеиԥхыӡуаз, ихы-игәы зегьы зтәызтәхьаз аус.
Аибашьра ианалга инаркны 1972 шықәсанӡа Даҭикәа
Ахба илшарақәа зегьы азкын Аҷандара ақыҭанхамҩа аекономика ашьҭыхра, арҿиара, ԥхьаҟа агара. Агәырҵҟәыл
бзиа, аԥышәа, агәамч змаз аԥсуа нхаҩы иааиԥмырҟьаӡакәа
анапхгаратә усурақәа ныҟәигон иқыҭа гәакьаҿы: аколнхара
ахантәаҩы ихаҭыԥуаҩыс, аколнхара ахантәаҩыс, ақыҭсовет
ахантәаҩыс. Уи ибзиаӡаны идыруан аколнхацәа рызнеишьа
(ихаҭагьы дынхаҩымзи!): иахьаҭахыз – дҟәымшәышәын,
иахьаҭахызгьы – дыџьбаран, аха иахьакәзаалакгьы ианакә­
заалакгьы – диашан, инапхгаратә усуреи иуаҩреи хеибар­
ҭәаауан. Иҿырԥшыгаз иусуразы иара иоухьан Аԥснытәи
АССР Иреиҳаӡоу Асовет Апрезидиум Аҳаҭыртә грамотақәа.
Ҳәарас иаҭахузеи, Даҭикәа иусураҿы ауадаҩрақәа жәпа­
кы дырхысит, зегьы марианы, иманшәаланы изыҟаломызт,
имариамызт қыҭа дуӡӡак, нхамҩа дуӡӡак анапхгараҭара,
аха абри аус уадаҩ хьыӡла-ԥшала инеигӡон иара. Ақыҭа
анаӡараҿы џьара мхырҭак гәыгәҭажьума, цхыраара ҷыдак
аҭахума, мамзаргьы џьара еимакык ҟалама – арҭқәа зегьы
иара илаԥш иҵымшәар акәын, дрыхьӡаны имҩақәиҵалар
акәын. Усҟантәи амҩақәа шаҟа иманшәаламыз, амшцә­
282

гьақәа, аҳәынҵәа бааԥс ҳаарызхәыцыр – ҳҿаԥхьа иаагылоит
ари ауаҩ шаҟа аџьабаа ихы иаирбоз, иуаажәлар шаҟа гәыкԥсыкала рымаҵ иуаз.
Аҵыхәтәантәи ашықәсқәа рзы Даҭикәа Ахба апенсиахь
дыҟоуп. Шьоукы анапхгараз «Анцәа ишеит», аха рмаҵура
анышьҭарҵалак ауп урҭ закәыҵәҟьоу анааԥшуа. Даҭикәа
иакәзар, апенсиахь данцагьы аӡәы дааиҵамхо, аӷьараҳәа аус
иуеит акыршықәса иара дызхагылаз иколнхара гәакьаҿы.
Анкьа зны, ихаҭа дыҷкәынӡаны, арахь, иусурала иаҵкыс
еиҳабацәаз ихьырԥшны, анхамҩа форма ҿыц ицәырҵыз –
аколнхара абзиабара диркуазҭгьы, иахьа иара ихаҭа шьҭа
иқәрахь дышнеихьоугьы, аӷьараҳәа аколнхараҿы иусурала
аҿаргьы еиҭах иара иҿыԥшыртә дыҟоуп. Убриазоуп, напхгара зиҭо анхамҩаҿы аԥхьагылаҩцәа рыӡбахә еилаҳ­каарц
анаҳҭахха, Аҷандара ақыҭантәи аколнхара апартиа XIX Аизара ду ахьӡ зху ахантәаҩы Џь. Гәынба зегь раԥхьаӡагьы
Даҭикәа ихьӡ зҳаиҳәаз.
Иеиԥш зеиԥшу аколнхацәа дызларылукааша уамаӡак­
гьы далаҟам Даҭикәа. Уи иҩызцәа маҷҩым иахьа
ақыҭанхамҩаҿы. Уимоу, иҟоуп еицырдыруа, аибашьратәи
аџьатәи аҳамҭа дуқәа змоу, агазеҭқәеи ажурналқәеи
ирнырҵо, радиола, телехәаԥшрала зыӡбахә рҳәо аџьаус
аԥхьагылаҩцәа. Аха ҳара иӡбахә ҳҳәар ҳҭаххеит ибжьаратәу,
аколнхацәа реиҳараҩык иреиԥшу, рыгәҭа игылоу анхаҩы.
Ҳара ҳахнахит убарҭ, аиҳараҩык ҳәа ҳазҿу, массалатәи
рџьаҭә фырхаҵара, иагьаҳҭаххеит ҳахәаԥшырц, ҳазхәыцырц
убарҭ рахьынтә аӡәы иԥсҭазаара.
Даҭикәа Ахба, ишырҳәо еиԥш, дбызшәоуп-дыҿшәоуп,
иҵарадырра ыҟоуп (быжь-класск рыда дышрылымгацгьы, диплом дук шимамгьы), иԥышәа, игәамч ыҟоуп, аусура бзиа ибоит. Уимоу, иқыҭа гәакьаҿы даанымгылаӡакәа,
даҽаџьара дцаны усурак далагаргьы – иԥсҭазаара еиҳа имариахар, еиҳа иара убас иџьабаагьы маҷӡахар алымшози. Аха
Даҭикәа иҩызцәеи иареи рыдгьыл шьала-дала иаласоуп, урҭ
иахьеиӷьу ҳәа иԥшаауа ахаангьы идәықәларангьы иҟаӡам.
283

Уи адгьыл кармыжьит дара рабацәа, рабдуцәа, урҭ ирҭынхаз
ҳамҭа дук акәны иахәаԥшуеит рхаҭақәагьы...
Аԥсуа кәасқьа, амаҵурҭа, аца, абоура, шьац иаҵәала
ӡынгьы-ԥхынгьы ихҟьоу, быбыц зқәыршәым ашҭа.
Ҭагалантәи ажь афҩы хаа зхылҵуа абаҳча. «Уа, бзиала уаабеит!» ҳәа асас иԥыланы аҩныҟа длазго ахаҵа. Имҩахыҵыз
асас ҳаҭыр иқәҵаны дныҟәызго, зыҿцәажәа гәахәароу,
аԥсҭазаара иарҟәышхьоу ауаҩы. Арҭ зегьы акыр иаԥсоуп.
Арҭ зегьы агәы рызҭоуп, аԥсы рхоуп, аԥсуа цәа рыҟәнуп.
Ари – аколнхаратә қыҭоуп. Ари ԥсҭазаароуп. Ари Даҭикәа
Ахба иоуп. Ари насыԥуп.
Иҟалоит аԥсҭазаараҿы аӡәы имҩа еиҳа иманшәалахар,
даҽаӡәы имҩа еиҳа иуадаҩхар, аха, анасыԥҵәҟьа иашьҭоу
ауаа зегьы рымҩақәа акаҿы еиԥшуп: анасыԥ ахь ицо амҩа
есқьынгьы аџьабаа ацуп. Аџьабаа рацәа амоуп анхаҩы иусгьы. Уи иус сабша-мҽыша аздырӡом, уахи-ҽни еилнахӡом,
даҽакала иаҳҳәозар – иара ианаҭаху уара ухиазароуп,
хырԥашьа амаӡам. Ианаамҭоу еиҭаҳатәуп, илаҵатәуп,
ианаамҭоу ирашәатәуп, ахәшә аҭатәуп, иҭагалатәуп иарбанзаалакгьы – иӡахәоума, ишәырума, иҭаҭынума, иџьықә­
реиума, иуҭраҭыхума. Аҵхқәа еиҳа ианкьаҿу, ааԥыни
аԥхыни рзы, аԥсабара ҭахәхәа ацәа ишалоу, ҵыси-ҳәыҳәи
ҿыхаанӡа, амхырҭахьы дцоит анхаҩы. Уи ацәаха имаӡам,
уажәы иҟаимҵаз, уажә дызхьымӡаз, уашьҭан изыҟаҵом,
избанзар, уажәоуп уи ианаамҭоу. Иҟалап анхацәа ракәзар
раԥхьаӡа изҳәаз «зегьы аамҭак-аамҭак рымоуп» ҳәа.
Махәҿала мацара акәым анхара шыҟало, уи иаҭахуп ахшыҩ,
ахәыцра, ашәара-азара. Уццакцәаны, аамҭа ааиаанӡа
илоуҵаз ажәлагьы ԥхасҭахоит, иахыԥаны икоуԥсаз ажәлагьы
лҵшәадахоит. Иара убасҵәҟьоуп аарыхрагьы ианаамҭоу
ишҭагалалатәу – аҳәоу наӡаны, аха аҳәоу иахмырԥакәа!
Даҽакала иаҳҳәозар, аԥсабара зегь реиҳа иазааигәоу, зегь
реиҳа иазгәакьоу анхаҩы иоуп, избанзар, уи есқьынгьы
дазҿлымҳауп, агәҭакы идыруеит, аԥан иҽақәиршәоит,
иахьынӡалшо ацхыраара аиҭоит ихаҭагьы.
284

Аамҭа иҽақәыршәаны анхамҩа ус иаҵоу амаӡақәа
аҵдырааноуп аус шиуа Даҭикәа. Уи инапы назкьысыз марымажахоит. Инхамҩа ус инаваргыланы, активла далахәуп
ақыҭа ауаажәларратә, акультуратә ԥсҭазаара, ацәгьеиабзиеи рҟны деиҿкааҩуп, дымҩақәҵаҩуп.
Ҭаацәалагьы, ишырҳәо еиԥш, Анцәа диқәныҳәаны
дыҟоуп уи. Имоуп хҩык ахшара. Иԥеиҳаб дартиступ, Аԥсуа
ҳәынҭқарратә драматә театр аҟны аус иуеит, аиҵбы –
абжьаратәи ашкол далган, уажәы аррамаҵзура дахысуеит.
Иԥҳагьы аиҳабыратә ҵара лымоуп – занааҭла дырҵаҩуп.
Аха, зегь раԥхьа иргылан, урҭ анхаҩы ихылҵит, аҭаацәаратә
ааӡара бзиагьы риҭеит. Ус анакәха, иарбан занааҭзаалак
ирымоу, иарбан усзаалак изҿу – урҭ уаауп! Ауаҩра аҵкыс
еиҳау иҟоузеи?
– Дарбану аԥсҭазаараҿы насыԥ имоуп ҳәа ишәыԥхьаӡо? –
ҳиазҵааит ҳара Даҭикәа Ахба.
– Анасыԥ дасу иара итәала дахәаԥшуеит, – иҳәеит
Даҭикәа. – Ауаҩы иҵарала, ихшыҩ ала, иусурала, имаҵурала
ижә­лар ҭабуп ҳәа иарҳәо дзыҟалар, насгьы иара дзыԥсахша,
иара иеиԥш еиҭах ԥхьаҟагьы ажәлар ирыхәаша аҵеицәа
рааӡара дахьӡар, сара стәала, абриоуп аразҟ ду захьӡу.
– Шәгәы иаанагозеи абриаҟара шәыззааԥсахьоу анхамҩа
ԥхьаҟатәи аԥеиԥш азы? Иҟоума иахьа ақыҭаҿы абыргцәа
зыԥсахша аҿар? Наҟ-ааҟ ишԥаҟаларишь?
– Зны-зынла инамцхәны ирҳәацәоит иахьа ҳқыҭақәа
ҭацәит, аҿар алҵит, абыргцәа ирхаанхеит, урҭ анааҟамла
нас аусқәа башоуп ҳәа. Аха усҵәҟьагьы ишәарҭам аусқәа.
Ԥаса напыла мацара иҟарҵоз анхамҩатә усқәа – иахьа
техникала инарыгӡоит. Ԥаса жәаҩык рымч зқәымхоз –
уажәы аӡәгьы дазхоит. Аколнхараҿы уажәы ахашәалахәы
бзиоуп, уаҩы деилаҳаны аус иуртә иҟоуп. Чмазарак еиԥш
иахәаԥштәым ақыҭа иааӡаз арԥарцәеи аҭыԥҳацәеи рқыҭа
иалҵны аҵарахьы ицозар, даҽаџьара аусура иалагозаргьы.
Иахьа асовет уаа зехьынџьара иарбан усхку рнапы злакызаалак, рџьа ҳаҭыр ақәуп, алҵшәа бзиоуп. Дасу иара
285

ииҭаху, еиҳа дыззыманшәалоу аус иҽазикуеит. Азауадқәа,
афабрикақәа, аргылара дуқәа, ашахтақәа уҳәа зегьы
рҿы иаҭахуп ззанааҭ бзиа избо, зквалификациа ҳараку
аусуцәа, аспециалистцәа. Еиҳа-еиҳа ирызҳауеит асовет
уаҩы иматериалтәи идоуҳатәи ҭахрақәа. Урҭ рхарҭәаараз
алшарақәа зегьы ыҟоуп. Убри алзыршараны иҟоугьы
хамеигӡарыла аусуроуп. Ауаҩы игәахәтәы дахьызыгӡо
аџьаус ауп. Иахьа ҳқыҭақәа зегь рыла ишәҭыкакаҷуа,
игәазырҳаганы иҟазар – ари зыбзоуроу аколнхарақәеи
асовнхарақәеи рҟны афырхаҵаратә џьа знапы алаку ауаа
роуп, рџьабаа бзабааны иҟаларц азы апартиеи аиҳабыреи
иҟарҵо амҩақәҵареи агәцаракреи роуп. Ҳәарас иаҭахузеи,
имаҷҩым иахьа анхамҩеи акультуреи иреиԥшым русхкқәа
рҿы аус зуа Аҷандара ақыҭа иалҵыз ауааԥсырагьы. Урҭ
рыӡбахә бзианы иго иҟазар – ари гәадуроуп изхылҵыз
ақыҭазгьы. Убас ҳара иҳамоуп ҳазхыҽхәаша апартиатәи
асоветтәи аусзуҩцәа, аҵарауаа, ашәҟәыҩҩцәа, анџьнырцәа,
аргылаҩцәа. Ари иаанаго – ҳтәыла зегьы ԥхьаҟа ацареи
аизҳареи рҿы ҳара ҳахәҭагьы адаагалоит ҳәа ауп. Аха аҿар
зегьы ҳқыҭа иалҵӡаны уаҳа арахь имхынҳәуа иауқәҵыхуа.
Иҳамоуп уаҩы дзықәгәыӷша, аӷьараҳәа амхырҭақәа ирыхгылоу аҿаргьы. Имаҷҩым урҭ рахьтә заочно ҳасабла
аиҳабыратә ҵараиурҭақәа ирҭоугьы. Ҳазҭагылоу аамҭазы
махәҿала, ацәаӷәара-алаҵарада уаҳа акгьы иаманшәалам
– анхара ицәыуадаҩуп. Иҟалеит атехника – уи амаҵ зуша,
иахәҭоу аҵара ҷыда змоу анхацәа аҭаххеит, иҟоуп ашколқәа
ирылго, иақәнагахаша аспециалистцәа ҳқыҭа иааӡар алшоит – иазгәеиҭоит Даҭикәа инаҵшьны. – Аиҳабыратә
ҵарақәа змоу роуп иахьа ҳқыҭақәа рҿы аус зуа аколнхарақәа
рправлениақәа рхантәаҩцәа, ақыҭсоветқәа реиҳабацәа,
аҳақьымцәа, агрономцәа, аекономистцәа, абригадирцәа.
Аиҿкаара бзиа аныҟала – ҳанхамҩақәа рԥеиԥш азы
шәарҭа ҟалом. Ҳқыҭақәа рҿы амҩақәа еиӷьхашт наҟ-наҟ,
акультуратә усурақәа иҵегьы ишьҭыҵышт, ақыҭа иалҵны
ауаа цо акәымкәа, ақалақь иалҵны ақыҭахь ауаа аауа
286

иҟалашт. Араҟа ауаҩы игәы ҟазҵаша, дхызхыша, игәахәтәы
дахьызыгӡаша маҷым...
Абарҭқәа зегьы ирыцаҳҵап даҽакгьы: араҟа инхоитинҵуеит Даҭикәа Ахба иҩызцәа аколнхацәа. Урҭ арахәашәахә рымоуп, ирааӡоит ажь, ашәыр, ауҭраҭых, иаадрыхуеит аџьықәреи, аҭаҭын, ачаи... Урҭ рыцәгьеи-рыбзиеи
еилахәуп, жәытә аахысгьы аицхыраара рдыруеит, рыуарҭынха, рҩызцәа, рыжьрацәара, рышьҭра, рыуаажәлар бзиа
ирбоит. Урҭ рыдгьыл рзыҳалалуп, рхаҭақәагьы изқәу адгьыл
ссир иаԥсоуп. Рысас гәашә ҟьаҟьаӡа иаартуп, иркуа-иршьҭуа
иазымаџьананы иҟам. Иҟоуп урҭ рхы-рыхшара анхамҩеи
акультуреи русхкқәа зегьы ԥхьаҟа еихазҳараны иҟоу аҿар.
Урҭ иахьазы мацара ихандеиуам, инахараны ихәыцуа уаауп. Урҭ ари адгьыл иқәымлеит аԥсшьареи ақьафуреи рзы.
Урҭ ари адгьыл иқәлеит наунагӡа рышьҭа ԥшӡа анызарц,
рбызшәа хаа ықәыҩларц. Урҭ ари адгьыл иқәымлеит иалоу
зегьы алфааны, ицәырҵәаны илкажьны, инықәӡаа ицарц.
Урҭ ари адгьыл иеиҷаҳаноуп аус шадыруло, иалымшогьы
рдыруеит, иалшогьы рдыруеит. Урҭ рыдгьыли дареи рыгәра
еибагоит, еилибакаауеит, инибархоит.
Урҭ нхацәоуп, аџьаус иацәаашьом, иара абри ауп урҭ
изырԥшӡогьы, изырбеиогьы, иуаазтәуагьы.
1980(?)

АШЬЫЖЬТӘИ АКАҲУА

Уаанӡа абра иҟаз акаҳуажәырҭеи уажәтәии, ишырҳәо
еиԥш, хәыки шьхаки рыбжьоуп. Акаҳуажәырҭа ахьӡын
акәымзар, усҟан ара рыжәтә хкыс ирымҭиуаз егьыҟамызт
– акониак инаркны аӡҵәыҵәы аҟынӡа. Ашара адәы
ишаақәлалак, ҿыц иларҵаз амхырҭа аҟәраанқәа еиқәаҵәаеиқәаҵәаӡа рыҽшааҭарыжьуа еиԥш, абра астолқәа игы­
лаз иааины рҽаархарыжьуан арыжәтә ибжьнаххьоу
ауаа. Иаха аҵла амҵан ицәаз, амардуан аҵаҟа иԥхьаз,
287

ма ус ишьапы даақәҟьаны дахьынкаҳаз аҵх зхызгаз, ма
«арыжәтәхырԥсаарҭа» аҟнытә зыԥсы зманы иаадәылҵны
иааиз уҳәа, зегьы абра акаҳуажәырҭаҿы иааиқәшәон.
Аӡәы илакыҵа ыҵшәытаан, аӡәы ихы ҭаԥҽын, аӡәы
иԥынҵа хжәан, ажәакала, урҭ рахьынтә ааха змамыз шамахамзар, дубомызт, насгьы, аӡәык-ҩыџьак иаарҷыдахаз
инеибанеибеиԥшны зегьы еихьыжә-еикәыжә, иӡагабааха
рааигәара рыфҩы унанамышьҭуа акәын ишыҟаз. Уамашәа
иубаша, дара-дара анеибабалак цәгьала еигәырӷьон,
зхы зтәу ауаа рхаҿы ирзаамго бзиабаракгьы рыбжьан,
ҳаҭыреиқәҵара ҷыдакгьы рыман. Абарҭ усурада идәықәыз
аусура зҭахымыз, шьҭа иагьзлымшоз ауаа иахьа-уаха
иржәуа, арыжәтә ахә абааргои ҳәа уаҩы игәы иаанагартә
иҟан. Иӷьычуазар ҟалап уҳәаргьы – уи зылшоз шьоук
шракәмыз ҩашьомызт. Апенсиа ироуа ахҭнырҵоит уҳәар,
изакәыхзеи – ԥсымышьҭыгак акәхарын, асҟатәи рыжәтә ахә
усгьы ирызҭодаз, арахь иара арыжәтә ахә есышықәса иацло
мацара, хынтә-ԥшьынтә ишьҭыҵхьан.
Шьыжьык урҭ рывараҿы сгыланы акаҳуа шызжәуаз,
исгәазырԥха сыздыруам, абарҭ иеибырҳәо саҳапишь ҳәа,
слымҳа кыдҵаны снарзыӡырҩит. Акаҳуа акәӡамызт дара
усгьы иржәуаз, стол гьежьык иакәшаны итәан. Ишызбоз
аԥара ааиларԥсан, акаҳуаршырҭа иаваҟаҵаз абуфеҭ аҟны
рҩызак дрышьҭын, «Портвеин» ҳәа изныз дара реиԥшҵәҟьа
аҩаза ԥшра змаз, игьамадаха, ибақьа-бақьаӡа х-ԥаҭлыкак
ааиган, раԥхьа инықәыргыланы, иаргьы уа иҭыԥаҿы
даарыд­тәалт. Нас иаахыртны еиҳа иаазланы, зԥынҵа
хчаа, зшьагьы аазҿықәны иҟаз рҩыза аҵәцақәа рҭәуа
дыш­неиуаз, аиҩызцәа руаӡәы иаҵәца инапы нахиҩан,
сара исызҭаумҭәан, изжәуам, сгәы сыхьуеит, иҳәеит. Зшьа
зҿықәыз анс иҳәеит, арс иҳәеит, аха егьи иҽамарԥсны мап
икӡеит.
– Ва-а-сиа, избахьоу уакәӡами, уеилагаӡама, ари умжәы­
кәа, нас, ахш ужәышама?! – ҩаԥхьа инидицалт, арыжәтә
иҭнахаахьаз ибжьы хьырвыр гәаҩа иахьынӡауаз иаарҟәым­
шәышәны, аха егьи иуам. Нас, уи уаҳа идымцалакәа,
288

егьырҭ аиҩызцәа раҵәцақәа ирҩахан, иааҭарбаӡаны
инықәдыргылеит. Ахыжәла усгьы ирҭахӡамызт.
– Абри сара иадызбалахьоу шәасҳәап, – арыжәтә инапы
нақәкны ажәабжьк аацәыригеит, зшьа зҿықәыз, иижәыз
ԥсеивгара дук шинаҭаз мҩашьо, иҽааиқәкны. – Ааигәа
зны абна аԥшаҳәаҟынӡа снеиуеит ҳәа сшаҿыз, сгәы ааила­
хынҳәын, сыблахаҵгьы ааилагьежьит. Ее, исықәхәлеит
рацәа, аха асфальтҵәҟьа санымҳаландаз ҳәа сҿынасхеит.
Амҩа сзынеихҵәаны аԥсаҵла аҟынӡа сызнеир, уи ашьапы кны ма снадгылап, сыԥсгьы ааивызгап ҳәа сҿынасхеит,
аха иаасықәлашьцаӡан, амҩа агәҭаҵәҟьа сланаҳалт. Шаҟа
скажьыз сыздыруам, санааԥш, амедицинатә еҳәшьа
лхалаҭ шкәакәаӡа сналҿаԥшит, абра иааиуа (инапқәагьы
ааирџаџеит) агәыр лкын, уи анызба ҩаԥхьа сыԥсы маҷхарц
егьаасыгымхеит, «аа, абааԥс, шьҭа салҵит, исылабымҵан!»
сҳәар сҭахуп, аха сҿы исзарҳәом, ус снапы нархханы наҟ
слыгәҭасуеит ауп. Ари агәыр салмыршьыр лымуазаап ҳәа
сгәы каҳаны сшыҟаз, саныԥшы – сылаԥш налықәшәеит
агастроном идәылҟьаны зҿаазхаз аҭиҩԥҳәыс Аниутка. «Аа,
шәиҟәаҵ, шәиҟәаҵ, шәиламкьысын, уи ахәшә сара издыруеит!» ҳәа дыҳәҳәо дааин, ҵәыцак азна абри иҳамҵагылоу
аҩызаҵәҟьа апортвеин сқьышә иаақәылкит. Сара изулак снапы ҩаркӡаны аҵәца аалымсхын, снаҵашьшь изжәит, ишызбозгьы сыԥсы ахәхәаҳәа иааҭалан, сҩагыланы сҿынасхеит.
Изхысҳәаауа, абри еиӷьу даҽа хәшәык ыҟам, убриаахысгьы
маҷк сгәы еиҟарамкәа аазбацыԥхьаӡа, хәшәыс исымоугьы
иароуп, ижә уаргьы ҵәыцак азна, иумыхәозар убап, – иҳәан,
аҵәцақәа леикәаргыланы рырҭәра далагеит.
Аҵәцақәа рҭәуа дшааиуаз, ани мап зкыз рҩыза иаҵәцагьы
ааимихын, ихыхәхәо ирҭәны инаимҵаиргылеит. Ишызбоз
убри аамҭазы мап зкуаз ишьҭахьҟа дынхышәҭын, аԥсра далагеит, дшызбоз деиқәаҵәахеит.
Егьырҭ иҩызцәа еиҵамхаӡакәа инеихалан, деиҵыхны
днышьҭаҵаны, иҿы еихаҳхуеит ҳәа иалагеит, аха ус напыла ирзеихымхит, нас руаӡәк дыҩны абуфеҭ аҟнытә мҳаҵәк
ааиган, ирулак убри ала иҿы еихырхит, ихәлашәаны иҟаз
289

ибз инааихәлырх, иԥсыԥ леигаҩеиго далагеит, аха еиҭагьы
уажәы-уажәы иԥсы илшәшәаны ихы нхьышьшьуан аганахь. Аиҩызцәа аӡәы днаҵҟьан, ааигәаӡа игылаз ателефон
хыбрахьтә «Ацхыраара ласы» ашҟа адырра ҟаиҵеит. Убри
аамҭазы егьырҭ иҩызцәа руаӡәк дихалан, иԥсы аазгоит ҳәа
диҿаҭәҳәон, даҽаӡәы игәы амассаж азиуан. Ари зегьы аамҭа
рацәак амгаӡеит, аҳақьымцәагьы хара имгакәа ианааи,
зыԥсы маҷхаз, иԥштәы мааицзаргьы, даақәтәахьан, иҩызцәа
инапқәа-ишьапқәа дырҟәыҷуан, иԥсы цар руамызт. Ахалаҭ
шкәакәа зшәыз ҩыџьа асакаса рыманы, ҵаҟа итәаз иааихагылеит. Шьҭа иаҭахым, мап-чап рҳәеит иҩызцәа, иаргьы
инапы ирхахеит џьаргьы сшәымган ҳәа, аха иааиз ирымукәа
асакаса днанырҵан, дрыма рҿанынарха, иара даақәтәаны
иҩызцәа рахь днапырхахон, арҭ срышәымҭан ҳәа аанарго.
Хымԥада, арыжәтә-хыԥсаарҭахь дыргоз џьишьон...
Сара акыр саархәыцит ашьыжь сызлаԥшыз. Сгәы
ааихәлахаргьы, иаразнак абас иаасыцхраашаз аӡәгьы дсывагыламызт. Саақәгьежьын, ашьыжьтәи скаҳуа абжа ааныжьны, аусурахь сҿынасхеит.
1989(?)

МАКЬАНА

Макьана ҳәагьы аӡәы ихьӡыртәуоу, аха иара Макьана ҳәа иарҳәон. Уи ауаҩ ҳқыҭа даналанагала раԥхьаӡа
ҳара ҳаҩныҟа дымҩахыҵит. Деихьыжә-еикәыжә дыҟан,
ацәашьы злыкәкәоз ижакьа бжеиқәа-бжашлан. Сашьцәеи
сареи ҳаб ҳивагыланы аҩны аҩаршьҭра аваагон. Аҩаршьҭра
сҳәеит, аха уи абас маҟҿаҳәаранӡа иҵауланы иаажуан, избан
акәзар ус ижымзар ҳнышәтә ҩныргәы аӡы алыжжуа иалагон
аӡынразы.
– Бог на помошьч! – иҳәан, дааҳадгылт дҳазгәамҭаӡакәа
Петрович. (Макьана ҳәа иарҳәо даналага насоуп). – Работать
будем? – ҳәагьы нациҵеит, иаргьы ҳаргьы еибадыруа, еишьцылахьоу шьоукы ҳакәу џьушьап. Иааҳахҭыгәлаз атәымуаҩ,
290

иаасҭа ҳара иаҳагьы уамашәа иаабеит, џьмак зыхҭынҵаны
иааҳхәаз ҳла Гәымца аҵыхәа рышәшәо ишьҭахь иахьгылаз.
– Кушать будем?! – иҳәеит дук мырҵыкәа, ҳара дџьашьаны
ҳахьынӡаизыԥшуаз. Ҳаргьы амла ҳакуа ҳааҟалахьан,
ҳжыгақәа ныҵарс-ыҵарсны иаргьы дҳаманы аҩныҟа ҳлеит.
Длаҳадтәалан акыр ҳацифеит. Иифаз рацәак егьыҟам, аха
даара деилаҳаны аҩы ижәит.
Акрыфаны ҳангыла, «ари аҩаршьҭра сара изжуеит»
иҳәеит Петрович. Ҳаргьы ҳгәы иахәеит уи ииҳәаз, аҩны
ҳшыҟаз аусуҩ замана даҳзааит ҟаҳҵеит. Аибашьра ашьҭахь
рацәак мҵыцызт, усҟан ирацәаҩын зыкрыфаразы мацара
аусура иашьҭаны ҳқыҭақәа ирылаз, зхы-зҵыхәа уаҩы изымдыруаз ауаа ҟьалақәа. Ҳацәқәа ҵаҳәаны, ҳуардын ҳаманы
мҿаагара ҳәа ашҭа ҳҭыҵны ҳанынаскьа, ҳааԥшызар, ҳусуҩ
ҿыц ижыга ахәы кәаҩӡа иҵарсын, ихаҭа ҳқәаҵа дныҵысны
ахәаҟынӡа дҩаскьахьан.
– Ани ашьашьма изымԥшаазаап, гәаҟ, – иҳәан саб, ацәқәа
ааирласын, ҳлықәланы ҳамҩахь ҳцеит...
Иахьагьы-уаҵәгьы уаҳа дыхнымҳәӡеит ҳара ҳаҩныҟа
Макьана. Иҵалазгьы насоуп ианеилаҳкаа. Уи акрыфаразы мацара аус иуан, иус далгаанӡа акриҿаҵатәымзаарын.
Ҳара ҳаҩныҟа дыхнымҳәӡеит, аха иара ҳқыҭа далҵны уаҳа
џьаргьы дымцаӡеит, дахьаақәшәаз днеиуан, иааидырҵалак
ҟаиҵон, ифарагьы рацәак дашьҭамызт, амала, аҩы имоур ҟаломызт. Уамашәа иубаша, дынкаҳауа аҟынӡагьы
ижәӡомызт, «изышьҭымхшагьы» идыруан иара итәала. Нас
аббы ихга ақыҭа дналалон. Уи дрылацәажәон ареволиуциа, Ленин иполитика, адунеи апролетариат рԥеиԥш лаша,
акоммунизм. Иахьеи-уахеи аизарақәа рҟны иқәгыланы
ицәажәоз, еицырдыруа аҳәынҭқарра анапхгаҩцәа аӡәы
диҵахомызт уи, ихала дгәагәо амҩа даныланы дахьынӡацоз
иажәахә анагӡара даҿын, насгьы урҭ «иажәахәқәа» зегьы
хымԥада ихиркәшон алозунгқәа рыла:
Нагӡара ақәзааит Асовет мчра!
Нагӡара иқәзааит Сталин дуӡӡа!
291

Нагӡара иқәзааит Бериа!
Нагӡара рықәзааит аусуцәа ркласси аџьанхаҩыжәлари!
Нагӡара ақәзааит адунеитә револиуциа!
Нагӡара ақәзааит акоммунизм – адунеи ажәларқәа
рԥеиԥш лаша!
– анахьгьы еиуамкәа, арахьгьы еиуамкәа, «иажәахәқәа» рҿы
харҭәаагас ихы иаирхәон дахьааихәлахалак. Мчыбжьык
ала ақыҭа зегьы деицырдыруа иҽыҟаиҵеит. Бжьыҭгала
«иажәахә» аҳәара илнамыршартә еиԥш еидарак даҵаланы
даннеиуазгьы, иааҵәа ду урысҵас ибӷа иқәыжьны инеигоз агәхьаа мкӡакәа, ихала ацәажәара идыруан. Амҩан
ихаҭа дубаанӡа ицәажәабжь уаҳауан. Данаауԥылозгьы ихаҭа
дубаанӡа иара угәеиҭон, харантә «привет» ҳәа ибжьы иргон. Ус ахарантә иаԥсшәаҳәара маанас иаҵаз ашьҭахь ауп
ианеилкааха. Данаарԥылалак мышгашақә дзыпҟақәоз
аҷкәынцәа бжьысқәагьы ыҟан. Ахарантә ибжьы урҳаны,
аԥсшәа уаҳәаны дузкылԥшуан, уаргьы ипҟаҩцәа уреиуоу
уреиуаму алеиликаарц, ацәгьа угәы иҭазар – абас харантә
гәыблыла аԥсшәа уазҳәо ауаҩы изы уи уцәгьа аныхра
ишаԥсам ала уеилиркаарц. Ани арыцҳа имаркызеи, рнапы
иахьафоз, баша инеигәҭас-ааигәҭасқәон, инаилахәмаршәа
уны инаивсны ицон урҭ амбжьахқәа, аха зны ӷәӷәалаҵәҟьа
дипҟахьан, иара деиханы дзымгыло, ахага Заамураҭ. Уи
шыҟалаз абасоуп. Ҳқыҭа агәҭаны ишьҭоу акаршәра ду
дықәланы, ишыҟаиҵалацыз еиԥш, Макьана ибжьы ихарззала «иажәахә» ҟаҵо дышнеиуаз, Заамураҭ дааиԥылеит.
– Иҟауҵозеи, уара, аилымга, убжьы ухарззала, акрудыр­
уашәа ауаа зеилоугозеи, иабатәи коммунизму зыӡбахә умоу?
– дааҵҟьеит Заамураҭ. Макьана ажәакгьы изеилымкааит,
аԥсшәа издыруамызт, аха усгьы шыцәгьарахоз ибеит. – еиҳа ихҽыгоуп
ҳәа иԥхьаӡаны имаз алозунг иҳәеит ибжьы ҩҭцаны.
– Ааит, уара уакәызма аԥсуаа рцәа ԥызҽуаз, иҳаланамгара
дубахьоу, еицәоугьы хақәнагоит, зегьы рхы ҳшьышьуеит!
292

– иҳәан, дынидыххыланы диҿасит. Петрович дкаҳаит.
Заамураҭ азаара изааӡаны даныҟаз иақәшәазар акәхап,
дахьынкаҳаз днеихаххын, шьапыла мацара дааисуа, егьи
дахькажьыз «твою мать!» ҳәа дыцәҳауа, абас сааҭбжак
аҟара дихазаарын, уаҳа ибжьы изҭымкаауа, «мать» аҳәара
илымшо деиҵыхны днышьҭеиҵаанӡа. Заамураҭ ахәашабга
иаџьал ааигәахара акәзаарын ус изырҟаҵоз, изгәамҭакәа
уахык, иқьалажә аҟны дшыцәаз амца ҩарыцраланы,
иқьалагьы иаргьы леимгәаблы инықәццышәаа ицеит, иара
аҭаҭын дзыхоз акәу изыхҟьаз, ма идырны ихала иҽиблу
уаҩы издырӡом, иагьашьҭада уи аилкаара, дыҟаӡазаргьы
иабеиҭахыз, дҭынчхеит рыцҳа.
Убри анаҩс даҽа жәабаҟа шықәса ақыҭа далан Петрович. Ичараз, иԥсхәраз, ақыҭа ахы-аҵыхәа цәгьак-бзиак
ахьааҟалалак, сасгьы ԥшәымагьы ааилгаанӡа иара убра
дыҟазар акәын. Дықәгьежьааны амаҵ иуан, имаҵура
ҳаҭыр ақәызҵодаз акәымзар. Ҳаҭырсгьы ииҭахызеи,
ҵәыцақәак усгьы иоуан, уи иара изхон. Раԥхьатәи ажәа,
аҵәца анааижәлак, «шире-шире-шире» ҳәаны игәы ишьы­
шьуан. «Шьыри-шьыри» аҟнытә акәын ари ажәа ахьын­
тәаауаз, иара убри заҵәык ауп аԥсышәас ииҵаӡазгьы,
амала, иҟалап иара итәала акәзар аҵакы дшазхәыцуаз.
«Шире-шире» ҳәаны игәы зишьышьуаз сгәы адақәа
арҭбааит изжәыз, ибзиангьы ашьа рҭаныҟәо иалагеит ҳәа
акәхарын. Ачарақәа рҿы аинҟьара, акәашара иахьналагоз, иара дбырбыруа зегь раԥхьаӡа даақәлон. Аԥсуаҵаси
урысҵаси акәашарақәа анеилеиԥсалак, икәашашьа зынӡа
иччархәхон, икьатеиԥҵәагахон хәыҷи дуи дызбоз зегьы
рзы, иара иаҳагьы дхагьежьуа, агәаԥҳәа иҽкажьуа-дгыло,
инапқәеи ишьапқәеи еинҟьо, уаҳа наилымшо дҟалаанӡа
дықәҵуамызт.
– Канцуи, Макьана, канцуи! – рҳәахуан шьоукгьы, аурыс
бызшәа ҳазҟазоуп ҳәа зхы зыԥхьаӡақәоз, асҭаршна дназлаз.
Иара мап аникуазгьы, ҽмырҳа аныҟаиҵозгьы ыҟан, аха «дауаи, канцуи, руб дам!» анырҳәалак, дыччархәха даақәлахуан.
293

Акыршықәса убас дгәеигәеиуа ақыҭа дшалаз, зхала зыҩныжә иҩнахаз аҭыџьҳа Шьашьа лыжәлантәқәа
леилацәажәан, абри аусуҩ даалыдылкылар мҿык-мцак,
ӡлагарак ахь ацара уҳәа даалыхәап рыӡбан, лыҩны днаргеит.
Лара акыргьы дҿан, ус уаҩ дназыгәҭасуа лакәны дыҟамызт,
лыбзгьы хны илҿан. Лаб рыцҳа зшьапы икхьаз акәасқьа
хәыҷгьы дзалымгакәа игылагәышьан. Аҭыџьҳа Макьана
длыдылкылеит, аха дабалгоз, луадазаҵә аҟны тәымуаҩык
дабашьҭалҵарыз, аха илҭаххеит абри зыкрыфараз мацара
адәы иқәу аусуҩ игәшәамшәа, ҳәаны длыцырхрааны лкәас­
қьа лыргыларц. Дааиацәажәан, ҳкәасқьа ргыланы ҳанал­
галак суццоит, уара суԥҳәысхоит ҳәа иалҳәон, иаргьы игәы
дақә­шәазар акәхап, акәҵәҟьаз џьишьан, илшоз ала есымша
длыцхраауан, аамҭала ацаҵаҟа ушьҭалалап ҳәа иалҳәан, уахынлагьы уа дыԥхьон. Шьашьа агызмал ани ахлаҳәада лхы
дышԥадылкылоз, ақыҭауаагьы уи рзеилымкаауа иҟамызт,
аха абызҳәацәагьы рыбзқәа аурзынкылахуаз.
– абас дыхҭаркуан
дара есымша. Раԥхьа ирҳәоз агәхьаа икымызшәа ҟаиҵон,
аҭак ҳәа акгьы рымҭаӡакәа, дынрывсны, уамашәа ибжьы гәыҭшьааганы, гәырҩа дуӡӡак аҵаны, аҵәыуара еиҳа
иазааигәаз ашәак дналагон.
– Она за-а-а-рыдала-аа! – ҳәа инеиужьны ииҳәоз цәа­
ҳәа заҵәык акәын уи ашәа иалаз. Иҟалап, анкьатәи иб­
зиа­бара дук атәы игәалаиршәозҭгьы, уажәтәи ибзиабара уи анишьалозҭгьы. Дышнеи-шнеиуаз урҭ абызҳәацәа
дыхҭаркӡо ианалага, иаргьы абас аҭак риҭазаап зны:
Иҟалаз уи акәзаап, банбасыццои ҳәа есымша дыхҭеи­
куазаарын, лара лҽамариашаны, макьана уаагыл, ҳкәасқьа
ҳалгап, макьана уааԥшы, ҿамаҿак ҟалап, макьана иаачҳа,
саҳәшьаду лцәымза шьҭаҳхаанӡа ҳәа инахыга-аахыго,
джьа-жьо даалгозаарын. Ажәакала, абринахыс ауп Макьана ҳәа иарҳәо ианалагагьы. Шьашьа лыԥсы анеивылга,
лкәасқьа ргыланы даналга, лара илышьашәалаз хартәак
294

дылзырԥшааит дызҭахыз лыуацәа-лгәыцхәцәа. Макьанагьы, ара уахьынӡаҟаз узхоуп, иахьуҭаху уца ҳәа наиарҳәан,
дгәеигәеиуа ақыҭа деиҭаналалеит. Уинахыс иаҳагьы
еиужьӡаны аҩыжәра далагеит, уаҳагьы инеихыԥсааны иуамызт, иажәахәқәагьы нҵәомызт ибжьы ахьынӡаизҭкаауаз.
– иахьынӡаилшоз
даҵаҳәҳәон...
Мышцәгьак ауха деилабаа-еилаҵәыҵәы ҳаҩны дааҩна­
ҳаит Макьана. Ажәакгьы еилырганы изымҳәаӡакәа, агә­
гәаҳәа амца зҭаз ауаџьаҟ аԥхьа иҽынкаижьит.
Ҳаи, анасыԥда, иаџьал акәхап дҳадызгалаз, акы
ахьынӡаилшоз ҳара дҳазраӡодаз! – иааицәымыӷхеит саб
уи иҟазшьақәа. Иара иҽирбеит днаҳәы-ааҳәуа, амца иныршуа, саргьы ауаџьаҟ амҿы агсыжьуамызт аухантәарак.
Ашьыжь дҩагылан, аҩы зҭаны астол иқәгылаз аирыӡ ахы
ааиҿыҵеикын, иԥсы ааивымгаӡакәа иааҭаирцәырц амаҷ
ааигхеит.
Аҽны хәлаанӡа ақыҭа зегьы иахыҩуан иара «иажәахә»
даҵаҳәҳәангьы иҳәон илозунгқәа:
Адырҩаҽны шьыжьымҭан дырбеит дыԥсны гәарабжьарак
дшыбжьажьыз. Иԥхаԥсы мцаӡацызт.
– Ҳаи, абааԥс, рыцҳарак дахәхеит акәымзар, дуаҩымзи,
уаҩҵас даажып, – рҳәан, ижакьа заҵәык сашьа рзазымуит акәымзар, егьирахь – дкәабаны, деилаҳәаны,
инапқәа игәы инықәҵаны амҩаду аԥны, араԥцәа ржәытә
нышәынҭрақәа рывараҿы, қьырсианҵас дыжны, мҿлых
џьар сахьакгьы наи­хадыргылеит. Амала, иқә-иҵас ҳәа
акгьы рзыҟамҵагәышьеит. Убас шакәхазгьы, амалахазгьы аӡәы иԥхыӡ џьара дналамшәеит уи ихахәы дылахаха,
амла даганы, срыцҳахеит, абаақәа, ԥсаҭатәык сара сзыҳәа
ишԥашәзыҟамҵеи ҳәа дашшуа, ма уахынла инаур цәырҵны
295

игәеигәеиуа агәарабжьарақәа ирыбжьаны уаҩы имбеит.
Анаурқәа ирыцәшәоз рацәаҩын ҳқыҭан, аха Макьанаҵәҟьа
инаур аӡә дацәшәарын ҳәа сыҟам. Сара агәраганы сыҟоуп,
уи ахәашабга инаур цәырҵны игәеигәеиуа ари адунеи уаҳа
ишықәымло, ари адунеи – мыцхәы зыгәра игоз, иџьанаҭны
иҟасҵоит ҳәа игәы иззаанагоз, аха иара ихымхәыцӡакәа,
инаигәҭасны, зхаҳәатәала иаанхаз.
1989

АРҴАҨЦӘА РУАДАҾ

Ашкол сҭалаанӡагьы ажәеинраалақәа рацәаны ҿыр­ҳәала
исҵахьан. Сашьцәа еиҳабацәа уамашәа ирбон ажәеин­
раалақәа рҵара шаҟа исзымариаз. Дара ашкол аҟны ҵа­
тәыс ирырҭоз ажәеинраалақәа иахьрыԥхьоз, сахьырзы­
ӡырҩуаз, дара ирҵаанӡа сара аҷҷаҳәа иҵаны сырзаԥхьон.
«Сбаҩхатәра» аӡбахә ашкол аҟынӡагьы инаӡахьан. Аԥсуа
бызшәа арҵаҩы ҽнак саҳәшьцәа иралҳәеит ашкол ахь снаргарц. Адырҩаҽны срыманы ашкол ахь ицеит.
Арҵаҩцәа руадаҿы ҳаннеи сназлаԥшыз реиҳараҩӡак
ҳәсақәан. Исгәалашәоит урҭ снеимда-ааимдо сышьҭыхны
сышгәыдыркылоз. Исызгәамҭаӡакәан ауп ажәеинраалақәа
рыԥхьарахь сшиаргаз. Егьырҭ сзыԥхьақәаз шьҭа иахьа
исгәалашәом, аха ахаангьы хашҭра ақәымкәа исзаанхеит
«Мсырхан лмыткәма».
Нан, нан, неиҭамҳәа уан,
Илыԥсыхәоузеи шьҭа лара.
Уахи-ҽни агәашә даԥшуан,
Илылшомызт атәара...
Сналагеит абас Леуарса Кәыҵниа ипоема «Даур» аҟнытә
ацыԥҵәаха. Уи уажәадагьы акырынтә саԥхьақәахьан аҩны,
аха абра еиԥшҵәҟьа сгәаҟынӡа инаганы самыԥхьацызт.
296

Узқәа ҟьаҟьа дкыдыԥшылом,
Улакҭа хаа дҭаԥшуам,
Егьлыздыруам уан неиҭамҳәа,
Аҩны дыштәаз зыбла ҭшәаз.
Саԥхьаны санаалгоз маҷ-маҷ исыхәлаҵәахьаз сылаӷырӡ
хыҵны аҿыланахеит. Сылаӷырӡ салԥшны сшыԥшуаз,
адашьмаҿы ицырцыруа хазынаӡак аасҿаҷҷеит. Исгәыҵачыз
Мсырхан лгәырҩа наҟ инасхыккан, сгәы нҭыԥрааит. Уахь,
ахазына избаз ахь сҿынасырххазаргьы ҟалап, аха, уи уажәы
исгәалашәом.
– Дхәыҷыми, игәы ԥшқами рыцҳа!
– Анцәа унеигӡааит!
– Абри ак илҵуеит!..
Абас неибырҳәа-ааибырҳәақәон арҵаҩцәа, аха сара усҟан
сылаԥш сзаҟәымҭхо сызхәаԥшуаз ани ицырцыруа исҿаҷҷоз
ахазына акәын. Исҭахын уа снеины иаашьҭысхырц, цқьа
сахәаԥшырц, изакәу еилыскаарц. Уамашәа избон убри ацырцыр сара сыда уаҩы дахьазхьамԥшуаз. Уи ахькаршәыз зны
кәицҵас иҟаԥшьхон, зны ииаҵәахон, зны иҩежьхон, зны
ишьацԥшшәылахон, зны ижәҩанԥшшәылахон, зны зынӡа
ҳәашьа змаӡам, иблахкыгоу, ишаноу, маӡала иҭәу аԥштәқәа
цәырнагон. Ма аӡәы иаашьҭыхны исиркындаз! Иамоузеи
мшәан, схала снеины иаашьҭысхыр! Аха, иԥхашьараӡами
абарҭ зегьы иара ишахәаԥшуа, сара снеины убри сзеилаҳаз
ахазына шьҭысхыр? Абарҭ зегьы иара иеилаҳауазар, аха
ашьҭыхра рзымгәаӷьуазар? Издыруада дара зынӡагьы уи
агәхьаа ркымзар? Ус анакәха, иамоузеи иаашьҭыхны сара
иаасдыркыр иеилаарцыруа уи аџьашьатәы!
Аӡәгьы дысмыхәакәа, сыхгьы сзамыхәакәа, убри аилаарцыр шана сгәы шахьыбылуаз, арҵаҩцәа руада срыманы иаадәылҵит. Мсырхан лрыцҳашьара иснаҭаз ахьаа
иеиԥшымызт иара исызнарҵысуаз ахьаа. Ҵабыргуп, уи
ахьаа сылаӷырӡ аанагомызт, аха еиҳа иҵаулаӡаны сыԥсы
ахьҭаҵәҟьаз ҿнакаауан.
297

«Нан, нан, неиҭамҳәа уан...»
Зны-зынла иаалырҟьан сгәы ҵыблаауа иныҵалалоит
хараӡа инсыжьхьоу убри аҷкәын хәыҷи иара илаӷырӡ
далԥшны дызлаԥшуаз идунеи иалибаауаз, аха инапаҿы изаанымкылаз убри аџьашьатәи. Иара ихаҭа иакәушәа збоит
изызкугьы ажәа гәыҭшьаагақәа.
«Нан, нан, неиҭамҳәа уан…»
Уи иқәра зықәраз дадмырԥхьар акәын уи апоема абри
ацыԥҵәаха.
1989

МАҲАИД ИЧЧАԤШЬ

Иагьа ҳаибаршызаргьы, ҳазхара ҳзымеихәмарӡакәа,
аҵәҵәабжьы геит. Ҳаибарыҩны, ҳаихьыс-еиԥысуа ҳааин,
ҳакласс аҟны ҳаатәеит, уажәы уашьҭан иааҩнашылараны
иҟаз аҭоурых арҵаҩԥҳәыс Дагмара лааира ҳазыԥшуа. Уи
убриаҟара ллеишәа цәгьан, минуҭк уагханы уааир акәым,
лара данааҩнашылалак уҭыԥ аҟны укәаԥӡа умтәацзар,
улымҳа днамҵасны иаанкыланы акәын урхысхысуа уааганы ушлыртәоз. Акраамҭа ибызбызуа иаанхон улымҳа,
аха уи аасҭа еиҳа инеиужьны иҭыҩуан атса еиԥш улымҳа
иҭалыжьуаз ажәа бааԥсқәа реинҟьабжь.
Адәахьы асы еихатәаӡаны илеиуан, адунеи зегьы
аахнаҩахьан уи, ҳаргьы уахь акәын ҳагәқәа ахьахоз, аха
ҳаузышьҭуадаз...
Ҳарҵаҩы ашә лхы аалалкын, агәырқьҳәа ҳаныҩалхаҵ­
гыла, акласс дыҩнамлакәа, ԥсышәагьы мҳәаӡакәа, зегьы
арахь шәдәылҵроуп ҳәа ҳалалҳәеит.
Акоридор аҟны ҳаизыргеит аҵаҩцәа зегьы. Адиректор ҳаԥхьа дгылан. Уи иваӷӷа игылан арҵаҩцәа. Зегьы
рылахь еиқәын, зылаӷырӡ зҿыкәкәозгьы ыҟан. Адиректор иҳалҳәеит адунеи ажәларқәа зегьы рԥыза, рыхьчаҩ,
рынасыԥшаҩ Иосиф Виссарион-иԥа Сталин иԥсҭазаара
298

дшалҵыз. Амҵ ԥыруазар иуаҳаратәы иааҭынчрахеит, уаанӡа
иқьыпшәыпуаз арҵаҩцәагьы азныказ рҽааиқәыркит.
Аҵаҩцәагьы еилаӷәӷәа еилагылан. Адәахьы асырҳәы алеира ишаҿыц иаҿын, ахаангьы уаҳа иаангыларым, иаанызкылозгьы даиурым, ҳақәӡаара аамҭа ааит уҳәаратәы. Адиректоргьы, арҵаҩцәагьы, актәи акласс инаркны ажәеизатәи
акласс аҟынӡа итәаз аҵаҩцәагьы – зегьы рылахь еиқәын,
рылахь акәым, имаҷҩын зынӡа зылаӷырӡ зҿыкьаса имлеиуаз. Агәырҩа хьамҭа, аџьабара ду ҳаман зегьы.
Абри аамҭазы ашә ааиртын, исолдаҭ бамбахылԥа еилабаа ихагәаны дааҩнашылеит ашколхьча Маҳаид.
– Иҟалазеи, уара, зегьы ашәеиқәара шәҿатәаны шәыш­
ԥеи­лагылоу? – иҳәан, арҵаҩцәа рахь ихы наирхеит иара.
– Сталин дыԥсит, – иҳәеит ибжьы изҭымкаауа Маҳаид
игәылара инхоз арҵаҩы, илаӷырӡ ихәлаҵәо. Маҳаид
ииҳәара иҿамшәо, асы зықәнауны ихагәаз ихылԥажә ихыхны инеиҟьан, аҵаҩцәагьы даарылаԥшит.
– Абри аума, нас, аума ҟалазшәа зегьы абра шәзеилагы­
лоу? – иҳәан, аџықә-џықәҳәа дыччо ихылԥажә неихеигәеит
Маҳаид. Ҷытбжьы мго иааҭынчрахеит.
– Шәихәаԥши Маҳаид дшыччо!
– Дызхыччо идыруама агаӡажә!
– Ҳаит, игәаҵәа шԥажәпоу!
– Асҵәҟьа еилымгашьа уаҩы ибахьоума, Анцәа ҳрыц­ҳа­
шьа! – абасқәа неибырҳәо-ааибырҳәон арҵаҩцәагьы ины­
ҵакны. Арҵаҩцәагьы аҵаҩцәагьы Маҳаид иччаԥшь еиланаганы инеиҿаԥшы-ааиҿаԥшуа игылан, «Ҳаи, шаҟа дгаӡоузеи,
иҟалаз имбаӡои?» – дџьасшьон гәаныла саргьы.
– Аилымга дахьугалак деилымгоуп! – адиректор илымҳа
инҭеиҳәеит Маҳаид игәыла арҵаҩы, ибжьы ныҵакны...
Убри ауха сахьнышьҭалаз акраамҭа сызмыцәаӡеит.
Сыцәоит, аха цәашьас иҟасҵарызеи, уажәшьҭа хьчаҩыс
ирымада ҳажәлар, ҳтәыла, хшыцәоу ҳаӷа дылҳақәлар
– ҳацҟьашәҟьа ҳақәимҵои... Дыҟам, дыԥсит адунеи зегьы еидкыланы изкыз, ҳаԥсҭазаара зегьы аԥшәымас,
299

хылаԥшҩыс иамаз ҳаб дуӡӡа! Маҳаид аилымга иидыруазеи,
аџықә-џықәҳәа дыччоит ихаҿы бзамыҟәӡа. Ааӡара уҳәеит
ҳәа...
Саныцәа избеит абри аҩыза аԥхыӡ.
Аҵаҩцәагьы арҵаҩцәагьы зегьы ҳдәылҵны ашкол
ашҭаҿы ҳаилагылоуп. Асырҳәы алеира иаҿуп, аха уи ҳхахьгьы
иҟам, ҳашкол аԥхьа икнаҳау арадио аӷьеҩ-аӷьеҩҳәа иҭыҩны
иааҩуеит адиктор ибжьы. «Уахык ала иԥыхха иқәҵоуп еилабаахьаз европатәи акапитализм. Уажәы акы иннамкыло
ҳара ҳарбџьар мчқәа алалеит Америка. Ҳтанкқәа ирҿыдыдуа
амца уаҩ дзаҿагылом. Ҳара ҳаԥырҩцәа хьшьыцбаха иахагьежьуеит аӷа итәыла, абомбақәа рылажьны реилаԥыххаара
иаҿуп ақалақьқәа Ниу-Иорк, Вашингтон, Чикаго, Филадельфиа, Лос-Анджелес!.. Рхы ахьыргара рмоуа еилагьежьуеит
америкаа зегьы! Даҽа сааҭқәак ирхымгакәа иҭаслымхоит
абираҟқәа иҳақәымчуаз, ҳара иаҳчаԥаз ахақәиҭра ҳамхны
ауӷә ҳаҵазарц зҭахыз аӷа цәыршәага итәыла!..»
Арадио ишҭыҩц иҭыҩуеит Левитан ибжьы, ҳара зегьы
ҳагәқәа хаҵԥраауа ҳгылоуп ҳарбџьар мчқәа риааира ду иабзоураны. Лассы адунеи аҟны ишьақәгылоит ажәлар ахаангьы изышьҭаз, иззықәԥоз акоммунизм!
Аӡәызаҵәык – Маҳаид – ччаԥшь ила иҵымшәаӡо,
ашьашәы иҿатәаны насҭхашәа дгыланы дҳалаԥшуеит. Нас
иаалырҟьаны «р-реит!» иҳәан, ибжьы аныҩҭига, еилагылаз
арҵаҩцәагьы аҵаҩцәагьы ҳазынтәык ҳрахәханы ҳнаиаԥи­
цахын, есышьыжь икамбашьқәеи ижәқәеи иманы дшыбжьалалоз еиԥш, ашкол агәашә ҳалҭцаны амҩаду дылбжьалеит. Уамашәа иаабахуеит уаанӡа ҳуааны, уажәы ҳрахәханы
ҳаижәибаҳәо ҳахьлеиуа, «о, уара! о, сара!» ҳәа арахь ауаа
реиԥш ҳабжьқәагьы неиқәҳарга-ааиқәҳаргақәахуеит...
– Угыл, угыл, ушыцәаз иаха уцәҟьа аус ауит! – асы
иқәҳәҳәы, цаблыкь дук аԥынҵа ҵәрыхәӡа икны дысхагылан
саб. Азныказ ԥхыӡыз џьысшьеит ари избазгьы, аха лассы
еилыскааит ари шаргамаз. Ҳқәаҵа анаҩс абаараҿы иҳаны
исымаз сыцәҟьақәа иаха имырхиаӡакәан сышьҭалеит. Саб
ихала ирхиазар акәхап, сара усгьы урҭ сгәалашәо сыҟамызт.
300

Даара сгәы иахәеит ацаблыкь. Амш зеиԥшроу ала уаха
исырхиароуп сыцәҟьақәа. Абыржәыҵәҟьа сҩагыланы сцаны абжьеи касҭәароуп уа абаараҿы сыцәҟьақәа ахьҳау,
ацаблыкьқәа абжьеи бзиа ирбоит, афҩыгьы харантә ира­
ҳауеит. Шьыри, уаҵәы ашьыжь сҩагыланы уа саннеилак,
сыцәҟьақәа зегьы цаблыкьк-цаблыкьк ҟәаз-ҟәазӡа ­ снархагылахыр!
Асы шлеиц илеиуан, аха уиаҟара ихьҭамызт. Иагьа
умҳәан, аӡынраҵәҟьа цахьан, март мза ҳанын.
Маи 11, 1989

АЦӘ -АԤШЬ

Ажәгәара агәашә аркны аҩны сааин, саб сиазҵааит.
– Ҳацә ажәгәараҿы иҟаӡам, ауаара аӡәыр иуҭама?
– Мамоу, ауаара акәӡам иҟоу, уаҵәы «калхәазаа» арахә
рацәаны «азагатовка» иарҭоит, ҳацәгьы цәыкьанаҵ иганы
аконтораҿы иҿарҳәеит, уаҵәы агаҟа иргараны иҟоуп.
– Иамаркузеи ҳара хацә, уи ада ҳамхқәа лаҵашьас
ираҳҭозеи?
– Ҳара ҳамацара ҳакәу џьушьоу, анхацәа рнырхага цәқәа
реиҳарак рымхны иргоит, рхаҭыԥан атракторқәа ҳзааргоит,
ҳара хзынхондаз, ҳацә ргеит ҳәа нырхага ҳамамкәа
ҳшықәдмырхарыз... Насгьы иара ажәхьеит умбои, шьҭа
рацәакгьы аламызт, хьаас иҟоумҵан.
Саб ицәажәашьала издырит ҳацә ахьыргоз иаргьы
игәы ишалаз, аха имч шымхоз, баша сара сгәы сагаргьы
шиҭахымыз. Иҟасҵаран, исҳәаран иҟазеи, уи ауха ҳҭаацәара
ацә аӡбахәала еибырҳәоз схы аламырхәӡакәан, сӡыӷәӡа
акәакь сыкҿатәан. Чаншьҭахь иаразнак сышьҭалеит сиарҭа
ҿыц аҟны. Ааигәоуп хазы сышьҭало саналагазгьы, уаанӡа
сан лшьапаҟны акәын сахьышьҭалоз. Аки-аки ҭыԥ рибамҭо,
ашьхыҵә реиԥш ахәыцрақәа схапапаны сдырцәомызт.
Ҳацә-аԥшь сгәы иҵхон, уи анҳәысыз инаркны исгәалашәон,
301

ҳарахә рахьтә лымкаала иаҳа бзиа избозгьы иара акәын.
Алеишәа бзиан ианыхәыҷызгьы ианазҳагьы. Ианырыбжьазгьы знызаҵәыкгьы аԥхьа сыдмыргылацызт, хымкрыда ицәаӷәон, ацәаҳәа џьара иныхшәашамызт. Знызынла амӡырха ианааҭаҳҵалак убас ашьац ԥкааны иафон
– џьара имыцхәыз қыцәк ахы ҩыҵнарҳәҳәо, ауарҳал
еиԥш еизеиҟараны, ииаҵәҟаҟараӡа иҟаз ҳашҭа аԥшӡара
еиланаго уаҩы ибашамызт. Ианҳәысыз, ақьаф хәыҷы
анааҭанаҵалалак, атрымҳәа инаԥашәа, ахи ашьапқәеи
еидырслашәа хәмаршьа ԥшӡақәак адыруан. Ианазҳагьы
алеишәа абзиара уаҳа инканамыршәит, уахык иадамхаргьы
џьара илаханы иҟамлацызт, ахала игәарҵуан-игәарлон. Аандак тәыҩала инасны знымзар-зны мхык инҭамлацызт, џьара
рахә ԥсыцәгьақәак ирыланагаланы имҩахырымҟьозар.
Ҳамхқәа лаҵаны ҳшаалгалак, есышықәса ашьха иҳашьҭуан.
Алеишәа шыбзиаз здыруаз ахьшьцәагьы еилаҳаны акәын
ишрыдыркылоз. Инымҩахымҵӡакәа арахә раԥхьа ишгылаз игыланы, иахьырԥшны иагон ашьхаҟа. Аӡынразы
ҳарахә рхәы анҭасҵоз есқьынгьы иара ахәы иацҵаны
иасҭон. Егьырҭ ҳажәқәа рхәы иҭасҵоз абжак арахь иҭыганы
икарыжь­уан, иара иасҭоз бӷьык аанмыжьӡакәан, ҳаҭыр
ақәҵаны иафон. Ҳаҩны азааигәара иҟаз ҳамхы аган
хыԥсаарашәа иҟан азы илаҳҵаӡомызт ҵыруак аҟара. Лассылассы убра иганы иҭасырҳәлон иара. Ахьӡ азы сахылаԥшуан
акәымзар, аџьықәреирҭахь зынӡагьы инхьамԥшӡакәа, афашьа уаҩ дааилаҳартә ахы ақәырԥсны ашьац иахон. Аӡы
анасыржәуазгьы, ҵәыззыҳәа аԥынҵа абжьы мыргаӡакәан
иажәуан. Акызаҵәык – амҵқәа даара иацәымӷын, аҵыхәа
ахьынӡанаӡоз акы ақәнартәомызт, аҵыхәа ахьымнеиуаз
ахы ҟьаны иаршәон, алымҳақәа аԥыр-ԥырҳәа иҟьангьы
иаршәон дара, аха, зегьакоуп, ирыхәомызт еиҭагьы, ахәамц
ахь еиҳа ишәарҭамкәа иахьаарбаз инақәпапахуан, иаргьы
дара ахьнақәтәаҵәҟьаз агәҭаны изқәыршәшәалар акәын.
Сыцә аиҳагьы сара сгәы рзыԥжәон амҵқәа, аха ирзызуран
иҟазеи, арахь рхаҭақәагьы мчыда рыцҳақәак ракәушәа убо302

ит урабашьны мчыла сыриааиуеит ҳәа уалагаргьы риааишьа ыҟамкәа акалашәақәа ишоуп.
Ашьыжь ашара акыр шагыз сҩагылан, сымаҭәақәа
хыма-ԥсыма инасышәхарԥаны, сыԥсы ӡаны сындәылҵын,
сышиашаз аконторахь сцеит. Уа сахьнеиз аконтора
иакәыршаз аанда иадҿаҳәалан ацәқәа рацәаны. Агәашә
аартны сахьынҭалаҵәҟьаз игылаз амжәаҵла ашьапы ахы
кыдырххала иадҿаҳәалан ҳацә-аԥшь. Иааԥсыртлан, ашаха нақәыршәны ианаансыжь, агәыдыҳәа саԥхьа игыланы аҿыланахеит. Ацәылашара шьҭа иаақәлон, аха макьана жәаба-жәохә шьаҿа инахараны иувсуа ауаҩы
деилургаратәы еиԥш имшацызт. Аҩны санааи, сышиашаз
ашә аартны сныҩналеит аҩны, инавакшәа игылаз амҳара
хәыҷы ашҟа. Уи макьана уаҩы дыҩналартә ирхиамызт,
ҭагаланшьҭахь иааҳгараны иҟаз аҭаца илзыԥшын. Сыцәаԥшьгьы сышьҭагыланы илыҩналеит. «Уҽырԥсны абра
уҩнагылаз, абааԥс!» – сҳәан гәаныла, амҳара ашә нкыдҵаны
саадәылҵын, аҭаацәа уаҩы сизгәамҭаӡакәа сҽааилысхын,
сиарҭа сыҩхәыҵалеит. Ҽырцәа ҟасҵон акәымзар, сгәы
сарцәо сыҟамызт.
Амра аақәыҷҷоны, ашҭа дааҭашылеит ҳқыҭан «алаба­
ҟьаҩы» ҳәа изышьҭаз Тыжә. Сара сгыланы ахышә аҟнытә
сыԥшуан. Саб уи днаиԥылан, инапы ааимихит. Тыжә уа
дааҭгылан, инапқәа рххо акы аиҭаҳәара даҿын. Ҽеик атәы
шимҳәоз иаразнак сцәа иалашәеит. Саб ииҳәара изымдыр­
уашәа ишьҭахьҟа аҩныҟа даахьаԥшит. Сара сыҽӡаны, ахышә
сҽавакны рзыӡырҩра салагеит.
– Ацә ахьыҟазаалак иааугароуп!
– Иахьыҟоу сара иалздыраауазеи, шәара шәоуми иаха
иааины изгаз?
– Аҩсҭаацәа иргама, нас, егьырҭ ацәқәа зегьыҟоуп, уара
утәы рылӡааны иабацоз, адгьыл иҵамлозар?
– Иахьцаз шәара ижәдыруазароуп, шәара шәоуп изгаз!
– Ацә ааумгакәан иахьа абра ҳақәҵны цашьа шҳамам
удыруаз! – иҳәан, Тыжә дааҩаскьан, аҩнаԥхьаҟа игылаз аҳа
303

ашьапы иадчаԥалаз арымӡ даақәтәеит. Ус ашҭа дааҭалеит
иԥынҵа ду ҿлакьӡа, аигәышә аҿаԥшылара зҿаԥшылараз
ҳколнхара ахантәаҩы.
– Шәызҿузеи, уара, арахә зегьы шәара ишәзыԥшны
иҳамоупеи? – иҳәан, уигьы дааины уа даарылагылт. –
Гаӡарак шәмыхьааит, уара. Аҷкәынцәа унразҵааишь, ацә
ахабар урҭ ирзымдыруа иҟаларым, – ихы наиқәикит уи саб.
Ҳшынҭаацәаз зегьы уажәы ҳдәылҵны аҳа амҵан
ҳаилагылан, ҳазынтәыкгьы аӡәаӡәала иаҳҳәеит ҳацә ахабар
шаҳзымдыруаз.
– Шәеиҳәҭахаа шәышҭаркуа шәзымдырӡои, абаақәа,
ишәыхьзеи? – дааҳалаԥшит ахантәаҩы. Сара сылаҵәҟьа
данаахыԥшыла сгәы нҭыԥсааит, аха акгьы сынсмырԥшит.
Илаԥш анысҟәига, аҩада амҳарахьгьы сынцәыҵыԥшит. –
Уара, ас зегьы ҳхьышьырххо ҳалагар, акәаци ахши рзы амурика ҳазлаихьӡозеи, абри шԥашәзеилымкаауеи?! – иҳәан,
еиҭах зегьы илаԥш ааҳхигеит ахантәаҩы.
Иааизгьы ҳара аҭаацәарагьы, азныказ, аӡәгьы ҿимҭӡо
ҳанааидхала аамҭазы, аҟыгәҳәа бжьык аагеит. Амҳара ашә
аатын, ҳацә-аԥшь алахь ҿашаӡа иааҭыҵын, иаша ҳара ҳахь
ахы рханы аҿыланахеит. Сара сыда егьырҭ зегьы ирбаз
рзымбатәбарахеит. Рызынтәыкгьы сара сахь иаахьаԥшит.
Сара, сшынатҟәацра сгылан. Иааҳадгылаз ацә атәыҩа иаразнак днамҵасны иааникылеит Тыжә. Иаҭахны иамԥхьаӡеит
акәымзар, ани Тыжә насыԥда иааникылартә дабаҟаз, ахы
дҭарԥаны даршәыр, ауаҩы уашәшәыра замана, дахьынкаҳаз
дзымгыларгьы ҟаларын.
– Ҳашьҭы, ҳашьҭы! – иҳәеит, аԥхьа дгылангьы иҿынеи­
хеит, Тыжәгьы ацә ахы ианкны уи дынишьҭалеит.
Аҭаацәа аҩныҟа илеит. Сара ҳаҩны ашьҭахьала
саахыкәшан, хқәаҵа сныҵсны, арахә зланарцараны
иҟаз амҩаду ахь сышзахәоз сеихеит, рымҩа ааԥҵәаны,
идмырбаӡакәан сыцә аарылганы изгарц, ахаангьы ԥшаашьа
ахьырзамҭаша џьара иганы исҵәахырц. Амҩаду аҟны санынкылс, арахә алада ииарцахьан, рҵыхәа снахьыԥшит.
304

Аҩада иавганы игаз ажра сыҽҭаӡаны, сыԥси-сыԥси
еихьымӡо, арахә лазцоз срызгәамҭаӡакәа сларывсын, иларцоз арахә сыҽрылаӡаны сҿыласхеит. Рыгәҭа ааиҩысшаанӡа
сыцә-аԥшь снахьыԥшит. Снадыххылан атәыҩа аанкыланы
имҩахызгарц иақәыскит, аха амҩахыгарҭа акыр иласкьаган
азы сыцә алымҳа кны, схаҭа ажра сыҽҭмырҳәҳәаӡакәа сласкьар акәын.
– Даанышәкыл, уара, иҟаиҵо шәымбаӡои? – ахантәаҩы
ибжьы ҵәыҵәӡа слымҳарҭа инҭасын, сыхгьы иналҟьеит.
Саахьаԥшзар, деихьыс-еиԥысуа арахь дрылҵәраа дааиуеит Тыжә. Исышьҭалалакгьы Тыжә дсышьҭалап ҳәа
сыҟамызт, избан акәзар, уи ач шимаз здыруан, издыруан
мыцхәы дшызмыҩуазгьы. Иаасцәымыӷхеит амца иҿатәаны
данаасыхьӡа.
– Иоушьҭ наҟ ацә атәыҩа, аҷкәын мбжьахшәа иҟоу! –
иҩҭигеит ибжьы ҭбааӡа, ацә атәыҩа сымҟәыҵижәарцгьы
снапы дахо далагеит. Амалахазгьы дысмыҳәеит, снапқәа
ахьналасырԥсыз уа иаанхеит. Нас игьало иҟәынҳәалаз
иаҳәызба ду дамҵасшәа иуит, аха сара уи дызҿқәаз џьара
кинок аҟны избозшәа акәын сшизыԥшуаз. Иаҳәызба
агәхьаа скымызшәа аниба, сааимлагәаны наҟ сиршәырц
иҿааихеит. Саргьы схәыҷын, аха Тыжәгьы гыларыла маҷк
акәын дахьсеиҳаз, еихасыҟәк, хәырԥыжәк иакәын. Махцәымахцәы ҳааибакит. Иааџьасшьеит шаҟа имч маҷыз сара
саасҭа, схы исзақәнамыргеит акәымзар, зныкҟьарала
дласышьҭуан. Ҳшеибарххоз егьырҭ Тыжә иҩызцәагьы
ааҳахьӡеит, Тыжәгьы иҽааирҭынчшәа иуит. Сызнапык ала
сыцә атәыҩа скын, иаргьы ак ҟамлаӡазшәа иҟәызгаӡа игылан.
– Анцәагьы иаҳџьишьом уара, абри абриаҟара иԥсы злоу
ицә имҟәыҵкәкәааны иаагар, аламыс ҳәагьы акы ыҟами,
ҳаиҟәаҵып абааԥс! – иҳәеит Кьасыс, иҩызцәа иҟарҵоз игәы
ишасуаз ихы-иҿы ианыԥшуа.
– Ҳахәмаргақәоума ҳара, абри ацәаҭамӡа игәаԥхаз
ҳалаикӡо? – дааицрашәеит ахантәаҩы. – Уара, ас «само305

теком» дасу иааиҭаххалак ҟаиҵо далагар ҳахькылнаго
шәа­зым­хәыцӡои? – инациҵеит ибжьы ҵрыхәҵәаӡа. Даара иџьбаразар акәхарын ахантәаҩы иажәа иалеиҵаз
атәым ажәа, сара излагәасҭаз ала, убри ауп аиҩызцәа
исҿа­гылазаргьы зынӡа амца аарыҵазҵа. Иара ҵангьымцынгьы ицәажәара алаирԥшӡон уи, насгьы, ахаҭа цқьаны
ишизымҳәозгьы, иахьыргылатәыз, реиҳараҩык ахы ахьдырхарыз рыздыруамызт, аха дара рҿаԥхьа иара дҳаранакуан,
реиҳа шидыруаз, рхантәаҩра дшаԥсаз днарбон.
Рызынтәыкгьы леицсыжәлеит. Сыцә атәыҩа ааусыжьын,
Тыжә итәӷәыбжьара алчаара иарбаны шьапыла сыкшарц
санынеихоз илсықәеибаҳәаны сааныркылт.
– Ацә умоур ҳәа ушәома, абааԥс, ухы унапаҿы иааг,
ҳаиуанк уҽақәумырӡын, ухаҵкы ицеит! – слымҳа иааҭаҩит
сҳәынҷара зҽалазмырхәыз, мамзаргьы скырҭа змоуз Кьасыс ибжьы. Уиакәхеит – иагьынеимасҭәеит. Даргьы сыцә
назлаз арахә ласыхцаны рҿылархеит.
Аамҭа илҭаҳәахаа иагеит уи амшгьы, урҭ арахәгьы, урҭ
ауаагьы. Иахьа ҭынч санрызхәыцуа урҭ рзы сара цәымӷрак,
гәаӷк сызцәырҵуам амалахазгьы. Уимоу, хьааха сгәы
иныҵалоит дара риаӡаашьа. Ихаразеи рыцҳа ахантәаҩы,
гәык-ԥсыкала аҳәынҭқарра амаҵ иурц иҭахызар, акәаци
ахши рзы Америка дагьахьӡарц, дагьаԥысырц дықәԥозар?
Дзыхурҟьозеи, рыцҳа, Тыжәгьы, ихароузеи иара усгьы дҽеины Анцәа димшазар, насгьы уаҳа хныҟәгашьа
изыҟамҵозҭгьы, ахантәаҩы иааидиҵалак дацԥыҳәаны
инаимыгӡалар? Изыхурҟьарызеи егьырҭгьы, исхырцаз арахә ирықәыз аҳаҭыр аҟара акәзар даргьы ҳаҭырс
ирықәыз, рхала изакәызаалак акгьы рыӡбо изыҟамлазар?
Илуршарызеи Кьасыс агәыраз рыцҳагьы ихала? Сара абасоуп сышхәыцуа, аха аамҭа даҽакала ихәыцуазар акәхап, уи
иара атәала зегьы аӡбоит, аҵыхәтәажәагьы иароуп изҳәо.
Ҳара иахьа ҳазлоу мыцхәӡа ҳахнаԥааны амаҷ азы ҳагәқәа
цәибаҟьоит баша.
Сыбла иаахгылоит уажәы урҭ зегьы аӡәаӡәала. Ахантәа­
ҩы ицлымҳәа ҩызӡа, иԥынҵа ҿлакьӡа, игалифе аганқәа
306

рчны. Черчил ихылԥа ихаҵаны, Тыжә деихасыҟәӡа,
имгәа­цәа ҳәаԥӡа иаалганы, иаԥсуа кьаҿ роуны, ишьамхы
илықә­суа, аудыхә еиԥш маҟа ҟьаҟьа жәыр дук ақәҵаны.
Уи абриаҟара икьаҿ зироууаз абни иԥхеишьоз алчаара мыжда алеиҵәахырц акәын. Иагьалеиҵәахуан, иара
дацкламԥшыкәа
иаарласцәаны
данныҟәалак
икьаҿ
иалԥшны анахь-арахь иҳәымпылуа инаҳәааҳәуан акәымзар.
Кьасыс уаҩы ԥшьагьаҭҳак, еснагь ачча зҿықәыз, аӡәы изы
цәгьа зҭахымыз иакәын. Ӡынгьы-ԥхынгьы хҭырԥажәк
ихеиҵон, арахь арқьақьашьа изымдыруазар акәхарын,
егьарааны иубаргьы еихыҩры-еиҵыҩры ихы иҭарԥан, насгьы ҳәынҵәа аныҟаӡамызгьы ҳәынҵәак ихьтатамкәа уаҩы
димбацызт, еизарак аҿгьы днықәгылан дымҽырбацзар
ҟаларын. Ишакәхалак ицәа аахызҩо акы ишәызар – уаҳа
даҽакы дашьҭамызт.
Сыбла иаахгылоит урҭ зегьы мчыла исымыркәкәааз,
«шәуаами, абааԥс, исымашәкузеи?» аҳәозшәа, зыбла
ҭбаа­қәа агәырҩа рхыжжыла иааԥшуаз сыцә-аԥшь анаас­
гәалашәалак.
Ахантәаҩы ааигәа дыԥсит аҩны, уаҩы дихагылаӡамкәа.
Мџьыҭ аҟәыд ихәлашәан дагеижьҭеи акрааҵуеит. Гәагә чарак ахьтә дшааиуаз, даӷьык иахымҵәашаз ӡаҩак дылҭаҳан,
уа дылҭаԥсит. Сыцә-аԥшь аныргаз инаркны мызкы
ааҵаанӡа Тыжә ич ԥжәаны дагеит. Кьасыс рыцҳа заҵәык
иоуп уаҩҵас зхы нықәҵаны зҽааиҵызхыз.
Уахь иҟоу иалхымзааит зегьы!
1989

АХҾЫХРА

– Ишԥаҟалах умбои, зегь зхароу абарҭ саншьцәа дуқәа
роуп, – иҳәан, ивагылаз ианшьа Џьаҭ иахь дынхьаԥшшәа,
дналагеит Шьмаҭ иахьа абра аныхаԥааҩ иҟны дааны, ацә
ҟата шьны, ихы ҿимхыр амуа дҟазҵаз атәы. – Саншьцәа
307

Џьаҭи Алықьсеи рҩыџьагьы, урҭ ирыдкыланы ирымаз агыруа џьмахьча, ихьӡ уажәы исгәалашәом, сара ҳарахә ҳаманы
Аӡҵәаԥшь анаҩсҟа џьара ҳтәан. Усҟан ҳара ҳаиԥш арахә
рацәаны игәарырхуан зегьы, хныҟәгагас ирыман.
Шьхыҵра анааи, ҳҿааҳхан, ҳшааиуаз ианааҳақәыхәла,
аҟарач рырахә рыманы иахьтәаз аабеит. Ауха убра ҳам­
ҩахыҵит, акраҳҿарҵеит, акраҳдыржәит, дара ртәы иша­
ҵанакуаз ала ҳаҭыр ҳақәырҵеит. Акраҳҿарҵеит сҳәеит ҳәа,
агыруеи сареи ҳауп акрызфа, саншьцәа аҿаҵа рҿахьы иаарымгеит, иаҳҭахым, акрыфаны ҳаҟоуп, рҳәан, иаҿаршәны
мап ркит. Ачеиџьыка иаӷрагылар рҭахымхазар акәхап
«аԥсыцқьақәа», ргәы иҭаркыз рымдыруази, аха сара ус
акы схахьы иааиуазма. Уиадагьы ақьалаҿы ишьҭамлаӡеит,
ажәҩан ҳаҵаԥшуа ҳашьҭазар бзиа иаабоит рҳәан, ҩасҭхашәа
ԥсаҵлак гылан, амҵан руапақәа рыҽрылаҳәаны идыршеит.
Агыруагьы саргьы рҭыԥ аҟны ҳрыцшьҭарҵеит.
Ашьыжьымҭан арҵәааҳәа ҳәҳәабжьык саанарԥшит.
Џьмаҭи Алықьсеи ршәақьқәа харшаланы аԥшәмацәа
ирықәкын.
– Абыржәыҵәҟьа шәрысны иҿашәҳәа! – рҳәан, рыџь­
махьчеи сареи иҳақәыҳәҳәеит. Иҟалаз цқьа аилкааха
соуаанӡа агыруа ихала аԥшәмацәа рыхҩыкгьы аӡәаӡәала
еиқәԥах иҿаҳәаны инышьҭеиҵеит. Даргьы ҽырххара
ҳәа егьҟарымҵеит. Ажәамцхә шәзасыршьуазеи, рырахә
лархаҳцан, иҳаманы арахь хҿааҳхеит.
Усҟан агагьы ашьхагьы еилаҩынтран, абольшевикцәеи
аменьшевикцәеи анеибарԥсуаз акәын. Ҳарахә ҳаманы
ҳшааиуаз џьара аменьшевикцәа ҳаркит, урҭ ҳахьаараҩсыз
– абольшевикцәа ҳрылашәеит, урҭгьы ҳаԥсы рцәаагеит
шаҳҳәоз, ҩаԥхьа аменьшевикцәа ааҳҿагылахт. Иабажәго
ари арахә ҳәа абольшевикцәа ҳанырклак, аменьшевикцәа
ирыхцаны иааҳцоит абольшевикцәа ираҳҭарц ҳҳәон,
аменшевикцәа ҳанырклак – абольшевикцәа ирыхцаны
аменшевикцәа рзы иаагоит ҳҳәон. Иаҳҳәа ҳәа, ҳара рацәак
иаҳҳәоз егьыҟамызт, абни агыруа хьча иакәын гызмалрала
ахацәгашьақәа здыруаз. Ҳахьааныркылалак жәаба-жәохә
308

џьма нарыҭо мацара, акырџьара амҩақәа ахьыркыз убас
ҳрыцәцон.
Хаԥсыраҵәҟьа аабеит амҩан, ԥшьба-хәба нызқь хы
аԥсаса албаацара мариазма! Еҳ, заҟа ибаҩ ицәыласызеи
саншьцәа рыгыруа, ара дыҟоуп шуҳәо ана дубон, арахә
рхы-рҵыхәа ихала дрыхьӡаны еизицон, «цыхь-цыхь» ҳәа
иахьагьы ибжьы саҳауашәа сгәы иабоит. Иаҳаулакгьы, ҳара
ҳарахәгьы аҟарач ирхаҳцазгьы ҳаманы аҩныҟа ҳалбааит.
Илбааҳцаз ҳәагьы рацәак иаанхазеи хәҭа-хәҭала ианаҳша,
уаанӡа исымаз сыԥсаса рхыхь шәыкҟа сзаанхазар ҟалап,
егьырҭ зегьы амҩакцәа ираҳҭази, амҩан ус иаҳцәыӡызи
ракәхеит. Иабаҳҭахыз усгьы, мышьҭеикроуп акәымзар,
шьоукы рырахә, ҳара ҳтәгьы ҳзеихцомызтеи.
Ус аҩны ҳаштәаз, ашьха ҳҭыԥ азааигәара итәаз Алҵыӷәаа
мидагәидаха, рырахә ыҟамкәа, рнапқәа ргәыҵаԥса илбааны иааҳадтәалеит. Иҟалаз уи акәзаап, аҟарач рырахә
анырхаҳца, дара рҽааибырҭан, Алҵыӷәаа рҭыԥ илақәлан,
рырахә рыхцаны икарцазаап. Аҟарач рышьҭа ихыланы рырахә анрызмырхынҳә, иааины ҳара иааҳадтәалт,
ҳарахә рыӡра зыхҟьаз шәара шәоуп, рыцкы ҳашәҭароуп
ҳәа. Рыцкыс ираҳҭаран иҟазеи, амҩа иаҳцәықәӡхьан.
«Шәырахә шьоукы ишәцәыргазар ҳара иаҳхароузеи» ҳәа,
саншьцәа иаҿаршәны мап ркын, амалахазгьы акы иазымааит. Ус анакәха, «шәырахә рыӡра ҳара ҳус шалам» ҳәа
шәынҭагыланы шәқәыроуп, рҳәеит Алҵыӷәаа.
Ари ҭыӡшәахеит, ақыҭа зегьы иахыҵәеит, «ҳаи,
абаақасцәа рыст, ачеиџьыка иаӷрагыланы иааҟарҵазеи» ҳәа
иџьаршьон. Абасала ақәырҭахь ҳамнеир амуа ҳааҭагылт.
Ҳара ачеиџьыкагьы ҳшаӷрамгыла, шәырахә рӡарагьы
ҳшалахәым ҳәа, гәнаҳа шҳамам ҳәа иқәит саншьцәа саарываргыланы. Агыруа дқәы-дымқәы, игәхьаагьы рымкит,
дыркӡаргьы имырхраны иҟазеи џьмахьчак.
Сара усҟан сыхгьы азымцеит Алҵыӷәаа рырахә ахьырхырцаз ҳара харак ҳамоуп ҳәа, насгьы ақәраангьы «ҳара
аҟарач рырахә шырхаҳамцаз» ҳәа акәӡам саншьцәа қәышьас
309

иҟарҵаз. Аха уажәы арыцҳарақәа аки-аки еишьҭаххы
срықә­шәо саналага, исцәагозеи сҳәан, сахьынаҵааҵақәаз –
аныха укны уамоуп рҳәеит. Акы ахьырҳәо акы ыҟоуп, убри
анкьа зны амцныха исҿарҵаз азы иахьа схы ҿысхыроуп,
иҳәан, изыӡырҩуаз илаԥш аархигеит Шьмаҭ.
Ее, ҳаҷкәынцәан усҟан, ҳгаӡара ҳаҭанамҵаргьы амуази,
аха умбои, ахәыҷы-аду еилых дамамзар акәхап, насгьы аныха – ныхоуп. Алҵыӷәаа ужьар ауеит, аха аныха узжьом, зегь
рҟынтә аҵабырг аҭахуп зылԥха ҳаура, иҳәеит мчыбжьык
аԥхьа абра ацуҭа адгаланы зхы ҿызххьаз. Шьмаҭ ианшьцәа
рахьтә зыԥсы ҭаны инхаз аиҵбы Џьаҭ уа иаҳәшьаԥа дахьивагылаз.
Маи 11, 1990

АГЫРТӘ

– Бара, абри сыгыруа ичымазара атәы баҳахьеит усгьы,
аха изакәытә чмазараҵәҟьоу бара цқьа ибдыруазар сҭахуп,
даҽаӡәы игәаӷьны усгьы исызлаҳәом, – лҳәеит иаалырҟьан
Мшьадна, лгәылаԥҳәыс Мызмашьа дылҿаԥшуа. Мшьаднеи Мызмашьеи еигәылацәан, ӡыхьк еицахызхуаз ракәын,
лассы-лассы еиҭанеиааиуан, бзиа ирбон инеидтәаланы
аицәажәарагьы.
– Изакәызеи, исабымҳәои, нас, џьара еиҭасҳәап ҳәа
быҟоу! – иааџьалшьеит Мызмашьа.
– Иара дсыднамгалазҭгьы, усгьы ибдыруеит, сынхамҩа
хәыҷы сцәеилаҳауан. Дыҵаланы дыҵсуеит, сыҩны-сгәара
шеиҿикаауазгьы ббоит. Сара шьҭа сахьааихьоу, дабатәи
хартәаз исҭахыз, аха арыцҳароуп зегьы зыхҟьо. Урҭқәа ирзыбуазеи, ааигәашәа шырԥазык сыгыруа акы ааигәалашәа­
қәан, анс сҳәеит, арс сҳәеит, ахәыҷы дҳарҿыхоит, унаскьа,
сҳәеит, аха аԥсраказ имуашәа анызба, схы зықәсыршәаз
акәгәышьоуп, даасычҳап ҟасҵан, уаҳа сыҽмырххакәа
сыҽнамасыриашеит. Сыҷкәын Самажә, ирымшараны иршаз, дҭаҳәахаа дыцәоуп ҳәа сшыҟаз, ҳашьҭыбжьқәа иаҳаны
310

дҿыхазаап, ҳагьеидибалазаап схартәажәи сареи, абарҵа
дааҵагылан акәыкәыҳәа аҿыҭра далагеит Алҵыкә иахь.
– Уаау, уаау, Алҵыкә, ирласӡаны ара уҩеи, абааԥс,
ирласӡаны!
– Ҳаи, иҟалазеи, абаақәа? – ибжьы ааиргеит Алҵыкәгьы
иаразнак, усгьы иара иоуп зегьреиҳа исзааигәаӡаҵәҟьоу
сгәыла.
– Ара уҩеи ирласӡаны ушзахәо, Парҭен мама дишьуеит, абааԥс, дышьҭагәаны лыхәарра даҿуп! – иҽизеиқәкуам
Самажә.
Сыгыруа днасхысцан, сҽааиҿкаақәашәа сҩагылан,
«иҟоуҵозеи, уеилагама, шаанӡа Алҵыкә бзиахә думырҿыхар
амуа, уааины ара уҭыԥаҿы ушьҭал уажәыҵәҟьа» сҳәан,
Самажә аҽадҳәыс снаиқәҵәҟьеит, аха иара деиҵақьызқьызуа
аҵәыуара даҿын. Ус Алҵыкәгьы иеигәышә аҿы цырцыруа
ижәҩахыр иқәкны абарҵа дааҵашылеит. Парҭен изымбаша
(ихьӡгьы сҳәеит, аха дтәым милаҭуп, егьамам), дзықәшәаз
изеилымкаауа, аҽеилаҳәашьаҵәҟьа дақәымшәо, аҟәараҳәа
деиҵасуа, ииарҭа дылатәан.
– Иҟалазеи, абааԥс, бзықәшәазеи рыцҳарас? – даасыдыххылт Алҵыкә.
– Акымзарак, ухаҵкы, абри исыднагалаз ауаҩ агыртә
ихьуазаап, ашырԥаз иааизкылҟьан, абалыбаҭара даналага, аҷкәын гаӡашәа иҟоу, иҟалаз изеилымкааӡакәа, дшәаны
аҿыҭра далагеит ауп, иара иалымгашагьы шьҭа далҵит,
уажәы ана дықәтәоуп, егьихьуам аԥсразы, баша угәы
ҭаҳҟьеит!
– Қоҳ, уи акәзар егьаурым, џьара рыцҳарак ҟалазар
ҳәа сшәан, иалаадыраауазеи атәымуаҩ ихы иҭашәо,
ихы ҳаздыруам, иҵыхәа ҳаздыруам! – иҳәан, Алҵыкә
даақәгьежьын иҩныҟа дцеит...
– Дагьагыруаны, агыртәгьы ихьуа, дабалаҭәаз Мшьадна
гәаҟ ани Парҭен аҭаҟьаҭас, аусура заҵәык идыруеит, млакыхьҭакы даиршьрым ҳәа ауп акәымзар! – абас рҳәо баргьы
ибаҳахьазар акәхап, аха уи акгьы шимыхьуа игәы шыбзиоу
311

бара ибдыруазар сҭахуп – лҳәан, лкасы еицарса аалырҽеит
Мшьадна. – Самажә усгьы рацәак еилзырго иакәым, уажәгьы
иабԥса агыртә ихьуеит ҳәа ауп ишидыруа, амала Алҵыкә
игәы иаанаго иахьагьы исыздыруам, – дааԥышәырччеит
Мшьадна.
– Ҳаи, иаабҳәашазеи, Мшьаднахеит, ибаргәузеи ауаҩы
замана, иԥшра-исахьа ыҟаны, уажәнатә ҳацәгьа-ҳабзиа
ихы рылархәны, ҳара ҳтәы шаҟа ибзианы иҽақәыршаны
иныҟәиго, аӡәы диеицәамкәан аӷьараҳәа дбывагылоупеи!
Изыбцәызӡарызеи, абни агыртә ихьуеит ҳәа исаҳахьаз акәын
маҷк сгәы еихьызшьуаз акәымзар, игыруара зԥырхагада?
Бхаҵкы каиршәуам, бымбои, знык ибзамугәышьеит, аха
аҩынтә раан беиқәшәеит, анцәа ишиҳәара быҟоуп, ҳара
ҳхацәа ус ҳаҭыр ҳақәҵаны ҳныҟәыргондаз, уаҳа сҭахымызт,
– лҳәеит Мызмашьа, лхаҵа иахь гәынамӡарақәак шлымазгьы лныԥшуа.
1990

МАТАТ АЛА ИШЬЫРЦ ЕГЬААИГЫМХЕИТ

Матат ԥҳәыс данааига адырхаҽны игәылацәақәаки иареи рырахә рыманы ашьхаҟа ицеит. Мчыбжьык акәын
иҵуаз ашьха ихалеижьҭеи, аха уажәнатә ргәы еидыԥҵәало,
аҭыӡшәа рыбжьало иалагахьан ахьшьцәа. Матат ихы
зыхирҟьо егьыҟаӡамкәа уажәы-уажәы агәаара ҵигеит.
Шьыжьымҭанк акы инацҳарц рчарӷә анаарымҵадыргылоз,
рҭыԥ-ла насҭхашәа иахьтәаз абз ақьышә иаақәнашьит. Матат дҩаҵҟьан, ацәымш Қҭаҭ илабашьа аакыдԥаны ала ахы
дласын, азныказ ашьапгьы илықәиҟьеит, аха даҽазнык
дасырц иҽеибиҭаанӡа ахы иахәан, ашьамхы аҽанаргеит.
Абри ала абра иҟаны сара ашьха аагылашьа сымам, шәымш
аабзиахт! – иҳәан, илабашьа нкаршәны икәахьча ибӷа
инкыдиҵан, аҩныҟа дылҭакәкәа дцеит.
Аҭыԥ еицахыз аигәылацәа азныказ изықәшәаз рзеилымкаауа, инеиҿаԥшы-ааиҿаԥшуа иаанхеит.
312

– Ее, дад, алагьы иахарам, Мататгьы ихарам, зегьы
ҳара ҳауп изхароу, ҿыц иааигаз иԥҳәыс хәыҷы хымш
длыдымхалаӡацкәа ауаҩы ашьхаҟа дҳаманы ҳшымаарыз
еилаҳкаар акәын, – иҳәеит Қҭаҭ иҿаҵа инапы изамыркуа.
Ииун 7, аԥшьаша,
1990

АСҬАРШНА БЗИА

Ҽнак зны Арамаҷ ақыҭан аусҳәарҭаҿы днеит абырзен
ԥҳәыс Жозефина. Дахьнеиз асҭаршна Шьмаҭ акы дазхәыцуа
дтәан.
– Ҟоҳ, бзиала баабеит, иҟоузеи, шаанӡа баазцазеи? Арахь
баатәеишь зны, – иҳәан, аҟәардә налирбеит.
– Бзиа суба, цәгьа суба сааит, стәогьы сыҟаӡам, цәгьароуп
саазцаз, сзықәшәаз аус уара аҭыԥ иқәуҵароуп! – лҳәан,
наҟ-ааҟ лӡара нҭарс икны дахьааҩнашылаҵәҟьаз ашә даалагылеит Жозефина. Аԥсышәала дцәажәон лара аԥсуаа
раҵкысгьы «ирџьбараны», иааҭырҟьа-ааҭырҟьаны.
– Сыбзыӡырҩуеит, сымч зықәхо акы акәзар, схы сеигӡом,
– иҽыриашаны дылҿаԥшуа даатәеит Шьмаҭ.
– Иҟалаз умбои, Сеидыҟ амш сылеигеит! – иааҭ­лыр­ҟьеит
днавала-аавамлакәа, насгьы лыбжьы ларҟәны дызцәа­
жәаӡомызт усгьы, азузуҳәа лыбжьы ауада иааҩныҩит.
Шьмаҭ азныказ ииҳәара иҿамшәо, дӡыҩӡа даанхеит, дыччарызу, дгәаарызу изымдыруа. Усгьы, имаҵура дызхагылоу
излаҵанакуала, цқьа дылзыӡырҩны, дзықәшәаз арыцҳара
ахы ахьцо, аҵыхәа ахьцо дазхәыцны аҭыԥ иқәиҵароуп.
– Ишԥаҟалеи, абааԥс, мчымхарас бзықәшәазеи, ихы еилагама Сеидыҟ, убас дышԥабызныҟәарыз?!
– Ишыҟала умбои, ажәқәа ахьынҭысцаз, Сеидыҟ
аҭырасра дылатәан, ҵәахаҳакгьы ҟаԥшьӡа икын, бааи
абри иску бысҭоит иҳәан аҵәа имсхуеит ҳәа сахьнеиз ауп
ахлымӡаахгьы сахьақәшәаз, – еиҭах даҵаҳәҳәаны ауп Жозефина дышцәажәо.
313

Шьмаҭ иааицәымыӷхеит ари иаҳаз, ахышә ахьгьы
днаԥшит, лажәа рԥхашьагақәа аӡәы илымҳа иҭасзар ҳәа
дшәаны. Арамаҷ ақыҭан Сеидыҟ ҳаҭыр зқәу нхаҩуп, насгьы
дҭаацәароуп, ихы-ихшара, иуа-иҭынха ари аҩыза ажәабжь
бааԥс аӡәы ианиаҳа ԥсроуп, насгьы Жозефина уажәадагьы
ахҳәаақәа лоуқәахьан, урҭқәа рацәак хьымӡӷысгьы илшьомызт, уажәы дзықәшәазгьы ажәлар ирҳауҳауны
ирыламҵакәан, лыгәшәамшәа аакны дааиқәыскып ҳәа
иӡбеит Шьмаҭ.
– Жозефина бхаҵкы, ауаҩы дызқәымшәо егьыҟам, абри
сара исабҳәаз бҿы иааҭыхны џьара ибмырзааит, аус ахь икылаагоит ҳәа ҳаналага, ҳқыҭа зегьы ахьымӡӷ аҳаргар акәхоит,
Сеидыҟ ихәҭоу сара дақәсыршәап, бара уи аӡбахә ҳәа уаҳа
џьаргьы ибҿыҵымшәан, бзықәшәаз ауп, иахькылызгалак
ббап, иаачҳа! – иҳәеит иара иҽеиқәырҟәышны дылҿаԥшуа.
– Ее, Шьмаҭ, изумҳәозеи, иуцәалаӡуазеи! Сара сзықәшәаз
аҩыза уара уақәшәаны уҟандаз, ишучҳауаз збарын! – лҳәеит
Жозефина амца лҿатәаны, ашәгьы кыдҟьаны дындәылҵны
дцеит.
Ишакәхалакгьы абри аҭыӡшәа уа иаанкылахеит, Жозефинагьы уаҳа дашшуа уаҩы имаҳаит. Ақыҭан асҭаршна бзиа
акыр даԥсоуп!.. Амала, лара убринахыс аҵәа лфаӡомызт,
лгәы ҭызҟьахьаз Сеидыҟ ицәа ахылкаауазар акәхарын.
Ауаҩы замана Сеидыҟ цәа-цәгьакгьы иханы дыҟамызт, аха
лара лгәы даднамкылазар акәхап, – абас ихәыцуан, «абна
алымҳа амоуп» ҳәа асҭаршна Шьмаҭ иԥсы ахьынӡаҭаз
зыӡбахә имырзаз уи ахҭыс атәы иахаанны изгәалашәоз ауаа.
Маи 21, 1990

КЬАТРАЦӘ ИԤҲӘЫС

Сыԥҳа еилымгагьы дызбап, сымаҳә кьынаа Кьатрацә
иҩҿагьы снаҿыхәап ҟаиҵан, ҭагаланшьҭахьшәа, данаа­
ҭышәын­тәалақәа, ашҭа дынҭыҵит Кьатрацә иабхәа. Амаҳә
ҟадыџь Кьатрацә зынӡа агәылараҿыҵәҟьа акәмызт дахьын314

хоз, ақыҭа аҵкарахьшәа акәын, аха уеизгьы аҽыжәлара
аҭахымызт. Амра акыр аҽҩышьҭнахуаны шьапыла ашь­
шьы­ҳәа имаҳә иашҭа дынҭалеит. Лаб дшааиуаз лбан,
Кьатрацә иԥҳәысгьы даадәылыххит. Шәышԥаҟоу-сышԥаҟоу
анааибырҳәа, ус ҿааиҭит лара лаб:
– Уахь слеиӡом, Кьатрацә дыҟазар даадәылҵыр, абра
ашәшьыраҿ ҳааидтәалап!
– Улеи арахь, баба, зны, уи аҩны дыҟаӡам, абнирахь
акыӡӷаҿы иџьмақәа гәарихуеит, уажәыҵәҟьа даазгоит, –
лҳәан, дыццакны лҿыҩалхеит, аха иара имукәа иԥҳа дааникылеит.
– Мамоу, дад, иус зынсырхозеи, уа иџьмақәа ахьгәарихуа
сымнеиуеи, – иҳәан, иҿыҩеихеит Кьатрацә иабхәа.
– Аа, баба, уахь умцан, абааԥс, уахь умцан, Кьатрацә уикуеит, – акәыкәу ааҭлыргеит.
– Ҳаи, ибуазеи, уаҳа быбжьы сыбмырҳан, бышгаӡаз бынхеит, Кьатрацә бара ибзиуа ауаа зегьы ирзиуа џьыбшьома,
бышьҭыбжь мыргаӡакәа абыржәыҵәҟьа аҩныҟа блеины
хьурӡык кнаҳа! – иҳәан, иԥҳа гаӡа дналыҵаҟьан, амарда
дҩаҿалеит Кьатрацә иабхәа.
– Уаб игәы уманы уцоит, аха уанаауа узеиԥшрахо
ҳамбари! – дҟәындҟәындуа аҩныҟа лҿыналхеит Кьатрацә
кьынаа иԥҳәыс еилымга.
Маи 11, 1990

ААԤЫН ҴХЫ

Жәаха шықәса сырҭысхьан, аха уаҩ дахьсыхәаԥшуаз
уиаҟара схыҵуеит иҳәо сыҟамызт, сҽынкыланы сызҳауан, зегьы хәыҷыс срыԥхьаӡон, сықәлацәаҵәҟьагьы дара реиҵбык
сакәызшәа акәын ишсыхәаԥшуаз. Аԥсхәраҿы аԥсаҭатә ахы
кны анеира шсықәшәоз анызба иаасцәымыӷхеит, аха мапкышьа сымамызт. Сҭаца – сашьеиҳабы иԥҳәыс, сара – ауаса
ахы зку абхәында хәыҷы, иара – сашьеиҳабы – аԥсхәы зуаз
рашҭа ҳашҭалаз атәы ԥкааны иагьсгәалашәом, иагьсызҳәом,
иара убри акәӡам араҟа еиҭасҳәарцгьы исҭаху...
315

Амра анылҭашәа аишәа иқәгылаз ацәымзақәа ххаӡа
иадыркит. Аишәа усгьы уаҳа наҭахымкәа ԥсылман чысла
ирхиан, афатәқәа рыфҩы хаа лаҳалаҳауа, акрыфара уаҩы
игәаԥхо дҟанаҵон. Ацәымзақәа улаԥш ааузырҟәымгартә
иԥшӡан, ԥшшәы хкыс ҳәа дара ирымамыз егьыҟамызт –
ацәаԥшь, ацәҩежь, ацәиаҵәа, акаҳуаԥшшәыла, аразын­
ԥшшәыла уҳәа, еилыџьџьаауан, ахәаџьацәа зыӡбахә рҳәо
саҳахьаз џьанаҭтәи аҵла хкы рацәа иреиԥшха еилагылан ашьамаҟақәа ҳәа изышьҭаз, аҳәсақәа рнапҟазара ду
зныԥшуаз, ари адунеи уаҩы дналганы алакәқәа ртәылахь
дызгоз ацәымза чаԥақәа. Зегьреиҳагьы сара сгәаҵаҟынӡа
инеины сеилнархуан ацәафҩы – акы иаламҩашьаӡоз,
лоунытә уаҩы игәы дҭазырхәыцуаз, агәырҩа ду зцыз.
Раԥхьа афатәқәа акакала ргьама ахәаџьацәа ирбеит, насоуп аишәа иахатәаз рхәы рнапы анадыркы. (Убри иазкны
нас сара жәеинраалакгьы зҩит ахәаџьацәа рҿаԥҽра иазкыз. «Уи аргамоуп, уи аргамоу, ахәаџьа ибароуп зны зегь
ргьама...»). Аишәа иахатәаз ҳәагьы рацәаҩык ыҟамызт,
хҩык ахәаџьацәеи быргцәақәаки ракәын, ус амаҵ зуаз
ҳәсақәаки гәыцхәқәаки уа ирхагылан. Нас ахәаџьацәа
аишәа ахаԥхьара иалагеит, рыбжьқәа еиқәыршәаны
ирыԥхьон икьынтыжә ԥшраха еиқәыцәашь иҟаз рықьҭаԥ
хәыҷқәа, ашәаны ирҳәозшәа акәын урҭ раԥхьашьа шыҟаз.
Инаскьаганы акәакьахьшәа еишәа хәыҷык ҳахатәаны
акраҳфон сықәлацәа хәыҷқәаки сареи. Даара иџьашьатәын
ахәаџьацәа раԥхьашьа, аҵыхәтәанӡа сазыӡырҩыргьы
цәгьа избомызт, аха акрыфаны ҳаналга, сҩызцәа иаразнак игылеит, саргьы урҭ срыцны адәахьы сцар акәхеит.
Абысҭа ахьыруаз акәу, акәац ахьыржәуаз акәу сыздыруам,
мцак еиқәын ашҭа аҵыхәан арасақәа рымҵан, ҳнеины уа
ҳнатәеит. Маи мзазы акәын, уахынла макьанагьы амца
хаан. Ахәыҷқәа ргәы еидҿыӷьлаӡом шамахамзар. Уажәада
урҭ аӡәгьы дшысымбацызгьы, ҳҟазшьақәа еиқәшәеит,
еибаҳҳәашазгьы ҳауит, ҳашколқәа ртәы, ҳарҵаҩцәа ртәы,
аҽырыҩрақәа ртәы, аԥсыӡкра атәы, амц-аҵабырг, алакә316

аԥхыӡ ртәы. Ӡӷабцәа хәыҷқәакгьы рҭыӡшәақәа рҳәон. Сара
тәым қыҭак сеиуан, урҭ абаздыруаз, аха даара сазҿлымҳаны
сырзыӡырҩыртә еиԥш, убас агәы аҵаҵа, аԥсы ахаҵа
бызцәгьарак наламҵаӡакәа иалацәажәон уахынла амза
аныҩагылалак зиарҭа маӡала иҩылҵны аҭыӡқәа иркыдлоз,
ахыбқәа ирықәкәашоз рҩыза хәыҷык лыӡбахә...
– Ҳасас хәыҷы ара дыҟоума?.. Аа, абар дахьрылатәоу
с-Тата, уааи, уаҳәшьаду дааукәыхшоуп, ушьҭасҵоит!
Саҳәшьадук уа агәылара дрымазаарын, сара дсыздыруамызт, аха лара сыԥшааны сышьҭалҵарц длыҳәазаап сҭаца.
Слыманы днеин, акәасқьа ашьҭахьтәи ауада сныҩналгалан,
абра ушьҭал ҳәа иарҭак слырбан, дындәылҵны дцеит. Иагьшоурамызт, иагьыхьҭамызт, млагьы сакуамызт, аҵхгьы
сықәра зықәраз изы ақәнагаҟынӡа инеихьан – ашьҭалара,
ацәара иаамҭаҵәҟьан.
Сҽааилысхын снышьҭалеит. Егьырҭ абыӷьҩақәеи ашәҭ­
қәеи рыфҩы иаҵанарӡуа, иҿыхааӡа, сыблахаҵ ааиланаргьежьуама сҳәартә ақәаҵарахьтә иааҩуан ақәыцшәҭқәа
рыфҩы... Сылацәа нҭаауаны, ашә аартбжьы сгәы инықәҩын,
ацәа саалнахит. Ауада иҩнаҷҷоз амза лхы-лҿы аарлашеит ԥҳәызбак – лхахәы бырфынха, лыблақәа ҭылашаауа.
Сшанханы, сыҽмырҵысӡакәа, сыбла сзылҟәымҭхаӡо, схыза сцәыҵыԥшны сылзыԥшуан. Аҽеилыхра далагеит. Азныказ снеилыууаа сцеит, сыԥхашьаны сыблақәа хызҩеит.
Иаалырҟьаны, уаанӡақәа раасҭа еиҳа ижәпаны, иаҳагьы
иџьбараны абни ацәа-фҩи ақәыц афҩи еилаӡҩаны,
ирҩышьыганы сгәы иқәлеит. Анаџьалбеит, сыԥсы маҷхома
ҳәагьы сгәы иаанагеит. Лышьҭыбжьк аамыргаӡакәа,
ашьшьыҳәаӡа, ахызагьы ԥхьамыршәыкәа дааины, сшьапахьала аиарҭа даахәыҵалеит. Лнапқәа рыла сыҩшьапыкгьы
ааиԥхьылшьшьаан, иаалгәыҵалырӷәӷәеит. Убас еиԥш лцәалжьы цаҳәцаҳәон, убас еиԥшгьы иҟәымшәышәын – уи аҩыза
хаара адунеи иқәуп ҳәа сыҟамызт сызҳәом, сгәы азҩон, аха
аргама сара абас иаалырҟьаны сақәшәап ҳәа сыҟамызт.
Мцабзҵас акы ҩасыхҟьан, сааилнарбзааит, аха ҽырҵысышьа
317

сымам – сыцәоушәа ҟаҵаны сышьҭоуп, исҭахуп убри
аҟәымшәышәра мыршәаӡакәа сшеибгоу сналаӡыҭ сцарц.
Сцәыҵыԥшны сахьыԥшуа избоит – ауада ккаӡа иҟоуп,
аԥхьатәи ауада ду аҟны аӡәыр дышьҭалахьазаргьы –
дыцәахьеит, лареи сареи ҳауп ицәам. Ишԥаҟасҵари? Саргьы лшьапқәа аасгәыҵасырӷәӷәар? Аха мап, мап. Сааҳәны
лара лышҟа схы ҩарханы сышьҭалар? Усҟангьы дсыршәар
ауеит. Ас мацара сҽырԥсны лшьапаҿы сышьҭазаарцу?
Мап, мап. Исгәалашәеит иҟаҵатәыз. Ахыза схәыҵыҵны
лхахьы сиасны сышьҭалар, хымԥада еилылкаауеит
сшыцәамыз, ҽырцәа ҟаҵаны, джьаны снеины сышлыкәаиаз
лдыршт, лхы шымҩаԥылгашагьы сеидру! Еиӷьуп, сшыцәаз
исызгәамҭаӡакәан лара лахь сианагазшәа, сааҳәыцымыцны, маҷ-маҷ, ахыза сышхәыҵоу сҩеины сынлываиап, ларгьы сышлываиаз лызгәамҭазшәа, дыцәахьоушәа
ҟалҵап, нас сара ацәа сшалаз ус сцәамхаҟаҵазшәа, снапқәа
аалыкәсыршап, ларгьы ацәа дшалаз ус ламхаҟаҵазшәа,
иаҳагьы сырӷәӷәаӡаны саалгәыдлыҳәҳәалап...
Абас аасыӡбоны, адыгә-дыгәҳәа шьапышьҭыбжьык аагеит, ахыза сцәыҵыԥшны санынаԥш, амза иҩнанарҷҷоз алашара дналызбааит ԥҳәыск.
– Унан, бхы бсааит, ара бааины бабашьҭалеи? – лҳәан,
иааҩналаз аԥҳәыс ҳкаруаҭ даахаххит.
– Сабашьҭалеи, сиарҭаҿы сышьҭами!
– Биарҭаҿы бышьҭоуп, аха ани бшьапаҿы ишьҭоу
дбымбаӡеи?!
– Ишьҭада, Маџь иоуми ишьҭоу!
Маџь ҳәа дызҿыз, иахьа сызлазхәыцуала, лара лашьеиҵбы
хәыҷы иакәын, лшьапаҿы дышьҭалалозаарын.
– Дабатәи Маџьу, асасҷкәын иоуп ара ишьҭоу! – лҳәан,
уи аԥҳәыс сара схахьы дааиасын, схыза ҩышьҭыхны
дысҿаԥшуа даагылт. Зынӡа ҽырцәа ҟаҵаны сышьҭан.
– Абыржәыҵәҟьа бгыланы арахь бсышьҭал! – лыбжьы ныҵакшәа иаалыргеит уи аԥхәыс. Сшьапаҿы ишьҭаз
аԥҳәызбагьы али-ԥси рыбжьара дҩаҵҟьаны лҽааилалҳәан,
318

лан
длышьҭагыланы
дындәылҵны
дцеит.
Сара
еидысхәыцлозгьы, ашоура сызлазгьы зегьы насхыԥсаан,
хьымӡӷ дуӡӡак згаз аӡә иеиԥш, схы сгәы ақәмаҷха, уаҵәы
ауаа рышҟа цәырҵшьас иҟасҵозеи ҳәа, схәыцуа сиарҭа
саагәылахеит...
Адырҩаҽны схы ҩышьҭыхны ауаа сызрылаԥшуамызт,
иаха еидысхәыцлақәоз зегьы дара ирдыруазшәа сгәы иабон, уаҳа ԥсхәысгьы исфаз егьыҟам, знык наҟ ҳнықәҵны
ҳцандаз ҳәа сыҟан. Ани иаха сшьапаҿы ишьҭалаз аԥҳәызба
сналҿаԥшыр цәгьа исҭахын, амала, абар сахьыҟоу
ҳәа лхаҭа дааины саԥхьа даагыларгьы – сыԥхашьаны
сзылҿаԥшуамызт.
Абринахыс сан лшьапаҟны ашьҭалара саҟәыҵит. Шықәсы
рацәа нықәҳа ицеит, аха иахьауажәраанӡагьы сыбла даахгылоит уи исзымдыруа, ҽынлатәи алашара иалзымбаац,
зеиԥш адунеи дықәымлац уи аԥҳәызба. Еиҳараӡакгьы сгәы
нҭыблаауеит ацәафҩы ма ақәыцшәҭ афҩы анаасаҳалак.
Аԥсхәрагьы ааԥынрагьы, аԥсрагьы абзарагьы, абзиабарагьы, ахьаагьы рҽырзеиҟәымҭхо, саргьы сҽысзырҟәымҭхо
саарымҟәыҵаркуеит.
Апрель 23, 1990

МУРАҬ ИХӘШӘ

Мураҭ ихәшә атәы иара иқыҭан зегьы ирдыруан. Амала,
ҳаскьын хкыс, дац хкыс иалеиҵоз иара ида уаҩы издыруамызт. Ихәшә аилаҵашьа зҵарц зҭаххаз аӡәык-ҩыџьакгьы
ыҟақәазаарын, аха «уи шәара шәамаҭәам» ҳәа мап рцәикуан.
Мап зцәикуазгьы гәаауамызт, деилыркаауан. Ахәшә атәы
ус ауп ишыҟоу рҳәоит, уи зегьы ирымҟәыҵаманшәалахом.
Урҭ еилаҵашьас, еиҵаҵашьас иамоу зегьы акакала
иааиҭаҳәаны даҽаӡәы иеилуркаауа иҟам. Иарбан аамҭоу
ахәшә аныҵхтәу, ԥхнума-ӡнума, шьыжьума-хәылԥазума,
мшыцәгьанума-мшынцәгьаншьҭахьума, иҵызхуа ихаҭа
319

дыцқьашәқьаӡа дкәабатәы-дшьышьтәума, гәаҭала дразумадразымума, илаԥш цәгьоума-ибзиоума, ахәшә аныҵихуа
мрагыларахь акәу, мраҭашәарахь акәу ихы ахьирхаша адгьыл иагәыӡтәума, ажәҩан иамҵаматанеитәума... Заҟа
кәамаҵама еиԥшьу иара ахәшәеилаҵаҩ ихаҭа ида даҽаӡәы
днадыххылан еилкаашьа имамзар акәхап, насгьы хәышәрас
иалаларызеи зҽыназызклак зегьы зеиҵаҵара рылшо, маӡа
ҷыда зҵам ахәшә?!
Ихәшә аҭира даара ицәымӷын Мураҭ, даара уаҩ дкаианы
димыҳәакәа, уи ада ачымазаҩ уаҳа ԥсыхәа шимам, усгьы
дшыԥсуа агәра имгакәа, амалахазгьы уаҩы ииҭомызт.
– Ее, абри шьҭа ҳәарҭа имазар, Мураҭ ихәшә ада ҳәарҭа
имам, – рҳәон ачымазаҩ ӷәӷәа дызмаз, уаҳа даҽа гәыӷрак
анрызнымхалак.
– Мураҭ ахәшә бзиа идыруеит, аха аиԥш хәшәыџьбара
ҟалом, – рҳәон даҽа шьоукы.
– Мураҭ ихәшә зфаз ԥсыхәа иманы дыҟазар далнаргоит, аха изжәуа игәы ӷәӷәазароуп акәымзар, иаразнак
даахәнаҵәоит, – рҳәон даҽашьоукы.
– Ахәшә џьбаразароуп, нас, анахьгьы иатәымкәа, арахьгьы иатәымкәа, ачымазаҩ рыцҳагьы анахьгьы деиуамкәа,
арахьгьы деиуамкәа, дамго-даанамго данықәнарха,
хәышәрас иалагәышьоузеи – абас зҳәақәозгьы ыҟан.
Измыхәаз усгьы ҳәарҭа рымамызт, аха иахьагьы иӡам­
ӡамуа адәы иқәуп Мураҭ ихәшә еиқәнархахьоу аӡәырҩы.
Иара идунеи иԥсаххьеит, ихәшәҟаҵашьагьы уаҩы изиҿым­
ҵааит, аха ҳқыҭан иахьагьы иааргәалашәалоит Мураҭ
ихәшә џьбара. Амала, иахлафшәоуп ишыргәала­дыршәо.
– Ее, гәышьа, Мураҭ ихәшә зыԥсазеи, аха иабаҟоу! –
рҳәоит урҭ, згәабзиара мыцхәӡа иахӡыӡаауа, акы аазлакьакьаны иззымычҳауа, еснагь зхы иахашшаауа, ауаа зынӡа
дырмеиҷаҳаӡакәа зхьаа шаны ирықәзыжьуа, ргәы ԥызҵәо,
ргәалаҟара бжьызхуа аӡәы данрыдхалалак.
1990

« УБЗ АХЫҚӘ ИҚӘӠЫҬУАН »

Зиза лҟыз ду гәырӡ-шашәаӡ инкылаӡ ицеит. Анахь
лҳәеит, арахь лҳәеит, аха уаҳа ахабарк лзеилымкааит. Лгәылаԥҳәыс Физа гәрамгарҭас длоут, аха игәаӷьны
егьлызлаҳәом. Агәрамгарагьы гәрамгароуп, аха лара шлакә­
ҵәҟьоу еилымкаакәа илалҳәараны иҟоузеи, лхаҭа лхы
лмырԥхашьои!
Мчыбжьык аҟара аабжьысхьаны, Зиза лҟны шылаԥсахра
дааит Физа лыҷкәын. Аҷкәын дагьмаҷмызт, дҩардаџӡа
дааҟалахьан, хшыҩла уиаҟара дымнеицызт ҳамҳәозар.
– Дажә, нан, ани ааигәа аҟызжьы иуфаз шԥаҟаз, агьама
бзиаӡамзи, – инамҩатәшәа дҵааит Зиза.
– Иарбан ҟызу, мшәан?.. – даахәыц-хәыцит Дажә.
– Иарбану умбои, уажәааигәа, абни амшцәгьа бааԥс
ашьҭахь уан иуҿалҵаз! – лҳәеит лара, лҟызжьы неимда-ааимдо ани ԥеи ианырфоз уа дырхагылазшәа.
– Оо, уи аҩыза аҟыз уаҩы иԥыхьашәараны иҟам, амала,
«абри аҟызжьы иуфаз аӡбахә џьара иаауҳәаны ианаауҵысх,
уԥсы ааҭысхуеит» ҳәа салҳәеит сан, аӡбахә сҳәар ҟалаӡом
акәымзар, убз ахықә иқәӡыҭуан, убас иԥсылан, убас агьама
аман, – иҳәан, ихы-иҿы бзамыҟәӡа иааихалашан, ибзгьы
иқьышә иаақәишьит Дажә.
Зизагьы уинахыс лҟыз азы лгәы аалырҭынчит.
– Ҳаи, уара насыԥда, уан аӷьычра аалыласуазаргьы,
дыԥҳәыс гаӡаӡам, уара абас узгәеилымгахазеи, рыцҳа…
Сҟыз акәым, уи зхысааӡалаз сшәишәиқәа зегь ӡаны уан
иуҿалҵангьы, уара акаҿы узкылсуандаз, уаҳа акрысҳәараны
сыҟазма, – лҳәарц егьаалыгымхеит Зиза, аха ҿымҭӡакәа
агәыблаа шылала ирҭәны инаилыркит.
Маи 10, 1990

321

АХАМЫШҬЫХӘ

Абарҭ абахәаԥшьқәа, ахра ҵәцақәа, урҭ ирыҿҟьа илеиуа арҩаш еибаха-еибафақәа ршыкьбжьы аҩы џьбара еиԥш
излымсыц, амш каххаа, ажәҩан иаҵәа ҳаракӡа ишыҟоу,
иааимаҩ-еимаҵәаны, адунеи зегь аалашьцаны, аҟәҟәаҳәа
каканк иаҟароу акырцх акаҵәараҿ, хыԥхьакырҭа змамкәа
иқәнамкыц, убри зыхганы, ахәдаараҿы ҭынч днатәаны,
нҵәара зқәым ашьха еибаркырақәа зылаԥш рхызымгац, зыҵамҵамшьа еиҭаҳәашьа амам, ашьха ӡиа ԥшьақәа
рыцқьара иамытҟәац, убрантә ашьхатәылантә адунеи
аԥсҭазаара зегьы ааидкыланы иазымхәыцыц, зылшара, здырра, зхы ҟәыншьаны иаамқәыԥсычҳац ауаҩы, иагьа бзиара дрылаҟазаргьы, иагьа бзиа ихы ибозаргьы – уи
дуаҩынаӡаны, ажәҩан иагәаԥхо-иагәамԥхо ихшыҩ рызцо, хьаас иманы аҟалара ицәыуадаҩуп, ауадаҩракәым –
илымшаӡаргьы ҟалап...
Сара сызцыз шьхатәыла зыхәнацәак реиԥш издыруаз, ашәарыцаҩ бзиа ззырҳәоз Иабырҳам иакәын. Сара
сарԥысымҭа сҭагылан, знык-ҩынтә раҟарагьы шәарыцара
сцақәахьан, қәасабкгьы Ажәеиԥшь исаҭәеишьахьан.
Усҟан саагылан, акаҩҳәа иааҭсырҟьаз Ажәеиԥшь рашәа
нырцә-аарцә ахрақәа еимнадон акраамҭа. Схысыбжьи
сашәаҳәабжьи заҳаз, ааигәа ишәарыцоз егьырҭ сҩызцәа
рҩыџьагьы рацәак ахмырҵыкәа иааин, ишаԥу еиԥш,
исаҭәашьахаз сыдырныҳәалеит...
– Абни ахра ҳазҿаԥшуа арӷьарахьала сара еимыздап, армарахьала – уара, амала, аҳаҳаи, аҩадаӡа схалоит ҳәа уаламгааит, – иҳәан, ашьшьыҳәа иҿынаханы дцеит Иабырҳам, саргьы егьи аганахьала сҿынасхеит. Даара
сеимдеит сара стәала, аха егьсԥыхьамшәеит. Цаҟьа дук
снықәтәан, ара шәарахс исоуа егьыҟам ҳәа сгәы каршәны
сыԥсы шысшьоз, абни Иабырҳам дахьцаз аганахь, ахыс­
бжьы геит, иаразнакгьы аныҩбжьы еимырҟьо нырцә-аарцә
ахрақәа ирыма рҿынархан, абжьы ахьымааҩра хараӡа
322

џьара иганы ирҵәахит. Сзықәтәаз ацаҟьа слалбааԥан, иара
уа сыҽнавакны, сгәысҽанны саанаԥшы-ааԥшит. Нахьхьи
аҽыџьра иааҵагьежьын, иаша сара исықәкны иааиуеит
шәарах гәарҭа дуӡӡак – абӷабқәа, абӷаџьмақәа, аӡарақәа. Наҟааҟ еидыххала еидгылоу ацаҟьақәа рыбжьара сара сшәақь
харшаланы скылԥшуа стәоуп. Шьҭа схымҭа уаанӡа инаӡоит,
ахысра салагаргьы ауеит, аха сыԥшуп иҵегьы иааигәахааит.
Усгьы сыԥба рзымкит, сара сахь иаауеит, уаҳа царҭа
рымаӡам, сара сҽырхаҵаны стәоуп, егьирахь – шәарахк
ашьапы ахьазаҿамыргыло храҭакнаҳароуп. Иаалырҟьаны
ирҳаз ашәарах ҽырхәмарырҭак аҟарагьы иҭбаам аҳаҩара
аҭагьежьра иаҿуп. Ус сшыԥшуаз рызынтәык еижәыланы
сара сызлатәаз ала рҿаархеит. Ацаҟьа сыҽнавакны ахысра
салагеит, дара еижәибаҵаны иаақәгьежьын, сышрылахысуаз даҽазны иақәшахт аҳаҩара, ҩаԥхьа исымариашаны
рҿаархеит, ҩаԥхьа саргьы ашәақь аарыласҵеит, даргьы
еиҭа иаақәгьежьын, ԥаса ишакәшаз еиԥш еиҭаакәшахын
рҿаархеит. Убас ицо-иаауа, сара аҟәҟәаҳәа срылахысуа, зынӡа рыжәла ыҟаӡамкәа иаақәысхӡаргьы ҟаларын,
Иабырҳам иакәмызҭгьы. Сышьҭахьала, ишәақь ажәҩан ахь
ахы рханы, аҟәҟәаҳәа дхысуа дшааиуаз аагәасҭеит. Ахысра аума, ишилшо деиханы, ишьанҵара мацароу ашәарах
мҩа дкыдланы дааиуеит деихьымӡа-еиԥымӡо, аҳәҳәарагьы
даҿуп:
– Аа, уаагыл абааԥс, аа, ҳашԥоушьи! Иа Ажәеиԥшь
Жәеиԥшьырҟан... – ииҳәо цқьа исзеилкаауам. Иҟалазеи,
иҵалазеи абри Иабырҳам ашьхауаҩ ҳәа саахьаԥшымҭаз,
анҭ сызлахысуаз ашәарах рахьтә инхаз ахызаҵә рхьымӡо
илсывибаҳәан, ишҳәыԥкыз акыӡӷы рҽаҭаны, али-ԥси рыбжьара иныҵаба ицеит. «Ицаз цеит, аха саргьы схәыдамхеит»
ҳәа схы-сгәы азҭаны сышгылаз, иаргьы даасыдгылт, амца
иҿатәаны. Сара сахь ажәак уаҳа имҳәаӡакәа, аҩхааҿы днеин, алада аҳаҩарахь дылҭаԥшит, саргьы снеины ишьҭахь
сыҽнавакшәа снаԥшит, аха избазеи! Ишьаӡамацараха иҟан
аҳаҩара зегьы, ана-ара рхыԥхьаӡара згәалашәахуада, еи323

лахаа еилажьын схымҭа иаҿашәаз ашәарахқәа. «Арҭ зегьы
гашьасгьы ираҳҭарызеи» ҳәа зны иаахьаазгеит, аха нас ус
саахәыцит: иҳазго аагап, иаҳзымгогьы рыцқьаны еиҿыхны
асынаҟә иаҵаҳҵап...
– Арахь усышьҭал, арахь, уахь уаҳа уҭамԥшын, агаӡа! –
саԥхьа дгыланы иҿылеихеит. – Уа Ажәеиԥшь ду, ҳаҭоумҵан
ҳгаӡара, еибгала ҳҭыԥ ахь ҳашьҭы, агәнаҳа ҳацәыхьча, арахь
уара ушҟа ҳааны уаҳа уҳаргәамҵуам! Уа, шәарҭ ашьхақәа
шәылԥха, уа, абри ажәҩан ду улԥха... – ҳҭыԥ аҟны ҳааиаанӡа
аматанеира дшаҿыц даҿын Иабырҳам.
Абри ашьҭахь ишәақь аашьҭыхны знымзар-зны
шәарыцара ахрақәа дырзымцеит Иабырҳам. Сара усгьы
шәа­ры­цаҩ дук сакәмызт, саҟәыҵит ашьхацара. Иахьагьы
сцәа сааҭыхьҭшьаауеит, убри ишьаарҵәыраз аҳаҩара, убри
амш сыбла ианаахгылалак.
Игылоуп ашьха еибаркыра – Анцәа инапала иишаз
аџьашьахә. Ара шьхатәылантәи ажәҩан аҿаԥхьа ауаҩы
убас даартуп, уи алаԥш иҵамшәо, иагәамԥхо акы ҟаҵаны
исҵәахып ҳәа, ари ажәҩан иацәыхароу рхауаҩык иакәым­
зар, ашьхауаҩ ихаҿы изаагом.
Маи 23 – ииун 4, 1991

АФЫРХАЦӘА РԤЫЛАРА

Аџьынџьтәылатә еибашьра Дуӡӡаҿы Асовет жәлар иргаз
аиааира ҩажәижәохәтәи ашықәсхыҵра аламҭалаз акәын.
Ана-ара имҩаԥыргон аибашьра иалахәыз рԥыларақәа.
Иарбан еиԥыларазаалак усҟан ихдыркәшон абанкет дуқәа
рыла. Фатәхкыс, рыжәтәхкыс урҭ рҿы ицәырымҵуаз арбаныз. Аиԥыларақәа, аизарақәа ҭбааны, ажәлар рацәаҩны
ирылархәны акәын ишымҩаԥыргозгьы. Амала, урҭ рым­
ҩаԥгашьа мыцхәы иашьклаԥшны иеиҿыркаауан – заа
иалхны ргәырҽанырҵон ажәаҳәараз иқәгылашаз, заа
ирыҵарҳәон еиҳа инақәыӷәӷәаны излацәажәашаз, зыӡбахә
324

рҳәашаз. Дара азыӡырҩцәаҵәҟьагьы ирдыруан ажәаҳәаҩ
иажәа напеинҟьарыла иахьаԥылашаз, ршьапы иқәгыланы
рнапы анеинырҟьозгьы ҟалалон – ажәаҳәаҩ дзеиԥшроу,
маҵурала дахьынӡанагоу, иарбан ажәа бзиоу ииҳәаз уҳәа
ирыхәаԥшны. Иҟан атрибуна амԥахь иқәырмыжьлозгьы
– рполитикатә зыҟаҵара хьысҳауп ҳәа иԥхьаӡаны.
Дара рҳәашьа иакәым акы аарыларыжьыр ҳәа ишәон,
игәрагамызт. Аизарашьҭахьтәи акрыфара-крыжәрақәа
ирыладырхәуазгьы заа иалԥшааны адырра рырҭон абригьы-абригьы аҭыԥ аҟны ҳаиқәшәоит, шәхы ахыжәымбаан
ҳәа. Уи «культуратә уаххьафараҿы» аибарҽхәарақәа иҟарҵоз
ртәы уаҩы иблала имбакәа, ҿыки-бзыки рыла иаҳаит ҳәа,
агәрагара уадаҩуп, убриазы, саргьы уаҳа салаланы исҳәоит
ҳәа сҽазыскуам.
Ҳара ҳраион аҿгьы имҩаԥган инеиҵыхыз, Аԥсны
аиҳабыра злахәыз аибашьра афырхацәа рԥылара.
Ақалақь агәҭаны иреиӷьыз ашҭа ҭбааҿы еизеит, ишаабалацыз еиԥш, ажәлар рацәа. Аибашьра иалахәыз ракәзар,
ҳамҭас ирымаз зегьы ргәы икыдҵаны еилаарцыруа излагылаз ирылубаауан.
Агәақьҳәа еиуеиԥшымыз амаршқәа аҳәон аԥсыԥтә оркестр акраамҭа. Анаҩс иаадыртит амитинг, апионерцәа
ашәҭқәа рырҭеит аветеранцәа, еиҭах амузыка, анапеин­
ҟьарақәа, «Да здравствуют победители!» еиԥшыз алозунг­
қәагьы ҟалеит. Даақәгылан ажәахә ду ҟаиҵеит аветеранцәа
раԥхьагыла. Уи ажәахә аиҭаҳәара аҭахым ҳәа сыҟоуп, уи
аҩыза аиԥыларақәа ирылаԥшхьоу изы, избан акәзар, шамахамзар, ҽхәароуп уа иҟоу. Ажәахәҟаҵаҩ ишьҭахь аӡәаӡәала
иқәгыланы реибашьратә хҭысқәа ртәы ргәаладыршәеит
аӡәырҩы. Урҭ ирҳәозгьы, иагьаџьара ахы урхаргьы,
игәыԥҵәагахахьоу ҽхәаран. Уамашәагьы уаҩы ибомызт урҭ,
абриаҟара џьамыӷәа зхызгахьаз ҳара ҳаибашьцәа иргаз аиааира мыцхәӡа иахьазгәдууз, иахьалаҽхәоз, џьара рыцҳарак,
ҵахарак, хыдарак, ԥхашьарак ахьаҵрымбаауаз – ҳтәыла
абжак аӷа изимпыҵамхалазшәа, аибашьра дуӡӡаҿы ҳара
325

ҳтәқәа рахьтә зынӡа шәыргәындак, ԥсахҩык машәырнгьы
дцәырымҵызшәа. Афырхаҵара, афырхаҵара, афырхаҵара!
– абри атәы акәын зегьы ирҿакыз. Ирывыршьааз
рҩызцәа аныргәаладыршәозгьы, урҭ заҟа игәымшәақәаз,
ифырхаҵақәаз ада даҽакала рыӡбахә рҳәомызт, рыуаҩра
атәы рфырхаҵара мацара иаҳәоит ҳәа ирԥхьаӡозу, уаҳа хаарак, гәбылрак, уаҩрак аҵамызт ирҳәоз.
Ари аҩыза аҭагылазаашьаҿы ҷыдала иеизаз ауаа
ырӡырҩны, ажәа ирҭеит Асовет Еидгыла афырхаҵа Мамсыр Ԥеиба. Иара уажәадагьы аизарақәа рҟны дықәгыланы
иеибашьра атәқәа иҳәақәахьан, «иҳәатәызгьы» идыруан, аҳәашьагьы дақәшәон. Ихаҭа иҭахымызт абриаҟара
ифырхаҵара атәы ахьдырҳауҳаууаз, еиҳа еиӷьишьон аибашьра атәы зынӡа иааихаршҭны ҭынч инхара-инҵыра
еихеиҳаларц, аха аӡы ихнаҵаны згәы цаз аӡәы иеиԥш,
иҽнамариашаны иҽеимҭар ауамызт.
Атрибуна даақәгылеит Мамсыр. Иажәа заманала ахы
икит. Иаԥхьа иқәгылахьаз зегь реиԥш, иаргьы иҳәеит
ҳажәлар рфырхаҵара атәы, ҳаибашьцәа реидгылара,
рыӷәӷәара атәы, аха рацәак уаҳа аҽалагалара иҭахымкәа уа
иҽааникылеит.
– Уара уфырхаҵара атәы ҳәа. Асовет Еидгыла Афырхаҵа
ҳәа ахьӡ зхаурҭаз атәы ҳәа, уара узлаԥшыз атәы ҳәа,
ираҳааит, ирдырааит, аҿар рабацәа закәыз, рыҷкәынцәа
иахьа абас «развитой» социализм иалаҭхаџьуа, насыԥ змоу
ракәны иахьыҟалаз зыбзоуроугьы дара шракәу агәра ргааит, уара афырхаҵа узлацәажәаша мачхәума, уажәа ус
иҿахәумҵәан! – абас ибжьы ааиргеит аизара амҩаԥгаҩ,
Мамсыр иажәа аҿахҵәашьа игәы иныҵаххны.
– Сара стәы акәзар исҳәарц ишәҭахыу, шәӡырҩы, нас,
ишыҟалаҵәҟьаз шәасҳәап, – иҳәан, дызлафырхаҵахаз
атәы дналагеит Мамсыр. – Аиаша шәасҳәап, даҽаӡәы
итәы сыздыруам, аха даараӡа иуадаҩуп сара сызлаԥшыз
аиҭаҳәара, уи акиноқәа рҟны иаҳдырбало аибашьра зынӡа иеиԥшӡам. Ҩышықәса ирныԥшуа есқьынгьы
326

шьҭахьҟа ацаракәын ҳазҿыз, амла, ахьҭа, ачымазара,
азҩа-аҿкы иҳаламлаз иҟоузеи, арахь амца ҳхырббы аӷацәа
ҳашьклахысуан, аӡәы ицыԥхьаӡа ҳаирпланк ажәҩан ахьтә
иҳашьҭан, адгьыл аҟны – танкык, ана-ара иҳаватҟәацуан
абзарбзан хқәа, абомбақәа. Уамашәа избоит сара сеибганы убри сахьацәынхаз – џьара разҟ хәыҷык сымазар
акәхап. Аиаша шәасҳәап, аибаҭира ҟалеит, аԥсахра ҟалеит,
ашәаргәындара ҟалеит, агаӡара, ахыдара, ахамаԥагьара
уҳәа зеиуахкы цәырымҵыз егьыҟам – убарҭқәа ракәхап
шьҭахьҟа ҳхьагәгәа ҳаазцозгьы. Аха нас, ишыжәдыруа, ҳара
ҳтәқәа рыҽдырӷәӷәеит, аӷа дааныркылт, ажәыларақәагьы
ирылагеит. Убас еиԥш иҟаз жәыларак аан сзықәшәаз азоуп саргьы уфырхаҵоуп ҳәа зсарҳәаз. Уи ажәылара аҵак ду
аман рҳәоит, аҵакы ахьынӡадууз сара исыздыруам. Днепр
аӡиас ҳанхықәгылеит, ҳар агәырқьҳәа ашхәақәа ақыдқәа
инарықәтәаны аӡы инхылон, ианхылалак нырцәынтә
зҿаадырхоз абзарбзан аарылаԥжәаны иааннарҵәон.
Аҵыхәтәан иаанхаз аруаа ҳаизганы ацәаҳәа ҳаақәгылан,
аӡнырцә ҳцаны ҳаӷацәа наҳмырҵәар ада ԥсыхәа шҳамам
ҳаиҳәеит ҳкомандир, аха ҳара шаҟа ҳгәы ҭҟьаны ҳаҟаз ибазар акәхап, ҿааиҭит.
– Шәымшәан, аиааира ҳара иаагоит! – Сталин иажәақәа
ааҳгәалаиршәеит. – Аԥсадгьылаз аԥсра – ари ҳаҭыр дууп!
Ҳаԥсып, нас, ҳаԥсуазар хьыӡла-ԥшала! Уажәы шәӡырҩы!
Уашьҭа ихәлоит, маҷк ишааилашәшәыз ԥшыхәҩык
дҳашьҭыроуп аӡнырцәҟа арациа иҭаны, нас убрантә еилкааны адырра ҳаиҭароуп аӷа ир уа шаҟаҩ тәоу, шаҟа еибашьыга
имоу, ҭыԥс иахьрымоу, нас ҳарҭ абрантәи амца рыжәҵаны
инҳарҵәоит... Дыҟоума шәара шәахьтә хатәгәаԥхарала аимадара аҟаҵара иазхиоу? – иҳәан, дааҳалаԥшит. Аӡәгьы
ҽырҵысы изыҟамҵеит, ҳаиҵаӷәӷәа ҳаанхеит.
– Аматрос Ԥеиба, ԥхьаҟа шьаҿак! – жьаҳәала схагәҭа
аӡәы аку аақәиргазшәа, азныказ снеилууаа сагеит скомандир ибжьы, исызгәамҭаӡакәан ԥхьаҟагьы шьаҿак
ааҟасҵеит. – Абри ашхәа хәыҷы унақәтәаны абыржәыҵәҟьа
327

нырцәҟа уцароуп! – иаасыдиҵеит илакҭа ырцәгьаны. «Сыхиоуп» сҳәеит, аха еидысхәыцлақәаз сара соуп издыруа.
Сан, саб, сашьа, зегьы сыбла иаахгылеит. Мап кышьа сымамызт, иаасгәыдҵаны иара уаҵәҟьа алажә еиԥш сышьны сылкаижьуан. Усгьы ԥсроуп иҟоу, хьӡыда-цәада сара
стәы сыбжьаирӡыр аасҭа, саӷацәа сыршьааит ҟасҵан, ашхәа
сақәтәаны аӡы сынхылеит, акгьы смыхькәа нырцә снаӡеит,
срызгәамҭаӡакәан.
Сахьнеиз, азныказ сыҽсырԥсит, нас алашьцара сҽалакны
игәасҭеит аӷа итәарҭа. Аиаша шәасҳәап, х-бзарбзан заҵәык
ракәын уа ирызгылаз, уаҳа танкгьы ҳаирпланкгьы рымамызт. Аруаа ракәзаргьы рхыԥхьаӡара ҩынҩажәижәаҩык
иреиҳамхаргьы ҟаларын. Абас шәҩыла сҩызцәа нзырҵәоз
заҟа имаҷҩыз ааџьасшьеит. Иазыжәуазеи, рациала аарцәҟа
адырра рысҭеит ҳаӷацәа ртәарҭа, рыбзарбзанқәа ргыларҭа.
Иаашаанӡа сыҽхьакны ҳәыгәрак сылатәан. Ашамҭаз
сҩызцәа убас еиԥш хысрак ҭарҵеит бзарбзанла, сара
сзықәтәаз аҟәара зегьы цәдыркшаԥеит, аӷа иабџьаргьы
иаргьы дыҟаӡамызшәа днықәблаа дыргеит, рхаҭақәагьы
лассы уахь иӡхыҵит, лыԥсаа дрымамкәа. Сара уамашәа
избо, абриаҟара иладырҳәы-аадырҳәыз аҭыԥ аҟны схаҭа
еиқәхашьас исоуз ауп.
– Аферым Ԥеиба, уара Асовет Еидгыла уафырхаҵоуп! –
иҳәеит скомандир, иҿаԥшылара хааӡа, иацы џьаҳаным ахы
сҭазырԥшуаз иакәӡамызшәа. Ибзиоуп сҳәагәышьеит. Служу
Советскому Союзу! – сҳәан, сҽеикәаԥсаны сҽагьаа­сыриашеит.
Иабатәи фырхаҵараз исҭахыз, сабатәи фырхаҵоу саргьы, –
иажәа даалган, ашьшьыҳәа атрибуна даалбааит.
Абас иаахыжәжәа-ԥыжәжәаны, ажәлар аууы шеилдыргоз,
ииҳәоз шыргәамԥхоз, «иҳәатәыз» акәымкәа, ишҳәатәымыз
ала игәалашәареи ифырхаҵареи ртәы ҳәаны днықәҵит
Мамсыр, убринахысгьы уаҳа трибунак ахь днарыԥхьомызт,
ихы еилагеит, ииҳәо издырӡом ҳәа ихәаԥшуан «аамҭа
иаҭаху здыруаз» анҭ анаԥхьаҩцәа, абас иаалырҟьан «иеилагашьа» уамашәа ибо. Атрибунахь снарыԥхьом ҳәа хьа328

ас имазма Мамсыр, уи иаҳагьы игәы иахәозар ҟаларын,
аизарақәа рахьгьы днеилон дышнеиц, аха егьырҭ иҩызцәа
реиҳараҩык реиԥш, ифырхаҵаратә ҳамҭақәа рыла игәышԥы
ҩычаны дрылаҽырбо уаҩы ибомызт. Дынхон-дынҵуан
нхаҩык иаҳасабала, игәы иҭаз акәын ибз иаҳәозгьы. Иара
уамашәа дшырбац дырбон згәы иҭаз зхашҭхьаз, мамзаргьы
згәы ҭыкка иҭацәхьаз ауаа барабарақәа.
1991

АНЦӘА ИҬЫԤ

– Ее, дад, изакәытә ҵеицәоузеи ҳқыҭа иааӡаны, аамҭа
иаҳцәалаӡхьоу: Уамар, Заиб, Наҵкәыр, Ҭамшьыгә уҳәа
иахьатәи ҳаамҭа иазықәԥоз! – иҳәеит арҵаҩы Ҭемраз.
– Ее, абзиа зԥеиԥшхаша, иаҳцәалаӡхьоу шԥамаҷху, аха...
– уи иааимидеит абырг Камыгә. – Аха зысҳәо шәымбои,
ҭаарыхк шәасҳәоит, шәара шәазхәыц нас, – иҳәан, араҵла
ду ашәшьыраҿы ашьыбжьон иԥшахьырсуа еидтәаланы
еицәажәоз аигәылацәа даарылаԥшит. – Аибашьра
иалагаанӡа абас быжьба-ааба шықәса раԥхьа Урыстәыла ду
иаахыҩрыз амла Аԥснынӡагьы иааӡеит. Амлаҵәҟьа даганы уаҩ дымԥсызаргьы, зегьакоуп, змаҟақәа ааиҵазымкыр
амуаз маҷҩымызт ҳқыҭан. Абри аҩыза аамҭазы, ааԥынрахь
инықәлоны, ақыҭа еизара ҳаман. Аизара иалагаанӡа,
еизахьаз ауаа аконтора аԥхьа ишеилагылаз, ажыҩҳәа
иааҳадгылеит, араинагӡком ҳраион аиҳабы имашьына
аш ахарԥаны. Иара дааҭыҵын, иҳалҵны инеиԥылақәаз
аԥсшәақәа нареиҳәан, даақәгьежьын имашьына иахарԥаз
амшьамба аахихит. Азнаҵәҟьа еиҵарпапа ачабаба ӡны
иақәын. Ҳәсеи-хацәеи аизарауаа маҷ-маҷ уа иаадеизалт.
– Ажәлар шәхаҵкы! Иахьа Асовет еиҳабыра ирбоит аамҭала афатә азы аихәлахара иҟалаз. Уи амчра шәара
шәзы уажәы иалшаз абри ачабаба, аӡәаӡәала шәеибарԥшны,
шәааины ижәга! – иҳәан, инаидгылоз зегьы чахык-ча329

хык надыркуа иҿааихеит. Зхы иаҭәашьаны имнеиқәазгьы
насҭхашәа игылан аӡәырҩы.
– Анцәа уаҳзылԥха, изакәытә аамҭоузеи иаҳзыҟалаз!
– Ҳамԥсыр иагьа аабап!
– Анцәа абзиара ҳаҭәеишьааит, ҳаихашҭуам шәымбои!
– Ее гьыди…
Абас-егьыс неибырҳәа-ааибырҳәақәон урҭ насҭхашәа
игылаз.
– Уамар абриаҟара ажәлар ирхьикӡаша ача абаиԥшааи,
насгьы иахҭниҵоз абааигоз, аҳәынҭқараа рыхьӡ аиҭеит
акәымзар, арыцҳара иҭагылаз ижәлар рзы ихатә ԥарала
иаахәаны иааигеит, уи агәаӷьрагьы мариам, агәы ҭбаа ду
зызҭоу аӡәы иакәымзар, – Уамар ириҭаз рчақәа ргәыҵакны
иааилагылоз рахьтә шьоукы-шьоукгьы цәажәон.
– Анцәа дылбааҵәҟьеит уара, Анцәа! – цас иҳәозу,
гәыкала иҳәозу аилыргара уадаҩны аӡәгьы насҭхашәа игылаз рыҵкарахьтә ибжьы аагеит.
– Уахь шәнаскьаны шәызгылоузеи, уара, убри Анцәа
ҳәа зыхьӡ шәҳәо ишәиҭо егьыҟам, абра сара сҟны шәааир
чабабақәак шәысҭоит шәнапаҟны, – иҳәеит Уамар, урҭ
Анцәа иӡбахә шырҳәоз илымҳа иҭасзар акәхап.
Уамар иажәақәа назаҳаз зегьы иаарцәымыӷхеит, аха дара-дара иныҵакны, «ее, абригьы баша ҳиқәгәыӷуан, рацәак
еилызцо иакәымзаарын, харак дзымцар ҟалап рыцҳа» ҳәа,
неибызҳәа-ааибызҳәақәазгьы ҟалеит. Убас егьыҟалаҵәҟьеит
хара имгакәа, ҩба-хԥа шықәса рыҩнуҵҟала. Уамар дзыхҟьаз
изымдырӡо дынхырҵан, иахьагьы-уаҵәгьы дынкылахәаша
дцеит.
Иахаану иахьагьы ргәы иҵәымыӷха иалоуп ҳҵеи ҳәа
гәадурас ирымаз Уамар иажәа хьанҭа...
– Ее, дад, ауаҩра иаҭаху рацәоуп, уи иагьа қәнагала
иныҟәугозаргьы, акы ануцәагха, даҽакала ихаурҭәаауа
иҟам... Анцәа иҭыԥ акәзар, уи иара Анцәа ида уаҩы
иагьизырԥшӡом, дагьазырԥшӡом, – иажәа далганы иҭаҭын­
рҳәы амца нацреиҵеит Камыгә.
1991(?)

АМШРА

– Абни ҳарбаӷь ду уаҵәы абазар аҟны иганы иуҭир,
утетрадқәеи укарандашьқәеи алааухәап, уи иаҭныҵуа
амал, ари еиԥш арбаӷь жәла бзиа ҩажәижәаба мааҭ еиҵаны
иуҭиир игәнаҳауп, – лҳәеит ауха сан, арбаӷь ду ааганы акалаҭ
иныҵалкын. Аамҭа уадаҩын усҟан, аибашьра еилгеижьҭеи
шықәсык еиҳа шҵхьазгьы, анхацәа иркуа-ирышьҭуа, аԥараашьара ирызрыцҳаны иҟан, крура рыгмызт, арахь хашәала
роуамызт. Зхы изахәаз шьоукы-шьоукы анхара ргәы ахымло ианыҟала, ақалақь ахь ицеит, иусуҩцәахеит. Аиашазы, анхаҩра аасҭа аусура еиҳа еиӷьны иҟан усҟан, иаҳагьы
аҳаҭыр бзиан. Аусуҩ даԥхьагылаҩуп, анхаҩы ихдырра усҟак
ишьҭыҵым акоммунизм аргылараҿы уиаҟара уиқәгәыӷны
аԥхьагылара иаҭәоушьартә дыҟам ҳәа иԥхьаӡан. Сара
сани саби аҵара рымамызт, урҭ «аҩсҭаарақәа», акоммунизм егьи ҳәа изҿыз рхахьы ирзаагомызт. Ирҭахыҵәҟьаз,
уаҩы дырԥырхагамкәа, иаадрыхуа ахәыҷала рхы-рыхшара
млакы-хьҭакы иамыркыкәан рааӡара акәын, насгьы, иагьа
имариамзаргьы, ҳаҭыр рзақәын рынхаҩра, баша усуҩык,
баша крырҳаҩык иҟынӡа рхы ладырҟәуамызт.
Арҭқәа уажәы исгәалазыршәаз абни иаха сан акалаҭ
иҵалкыз арбаӷь ауп. Шаанӡа амҩа иқәлаз аҷкәын, амра
ҵлак ашәара иҩахысуаны, сарбаӷь сҩыҵракны абазар аҟны
снеит. Уи аӡәык-ҩыџьак назҵаақәон, аха ахә анысҳәалак
инадҵны ицон. Аҵыхәтәаны деилаҳәа-деилаца хаҵа заманак акыр даасыдхалан, сарбаӷь ахә азы дсылаӡо далагеит.
– Ҩажәижәаба мааҭ иаԥсоуп, – сҳәеит сара.
– Ҩажәи хәба усҭоит, – иҳәеит иара.
– Ҩажәижәаба сеиҵаны исҭиуам, – сҳәеит сара.
– Ҩажәи хәба еиҳаны иаԥсам, – иҳәеит иара.
– Ари аҵыхәа амацарагьы ҩажәижәаба иаԥсоуп, – сҳәеит
сара.
Ахаҵа сџьашьаны акраамҭа дсыхәаԥшуан, абри ахәыҷы
еиқәшәоу аӡә иакәымзар ҟалап ҳәа игәы иаанагозар акәхап,
уаҳа дсыламхәаахәҭӡакәа наҟ днасԥырҵит. Уи инаҩс еиҭа
331

аӡәык-ҩыџьак ҩажәа-ҩажәи хәба мааҭ сыдызгалақәоз
ҟалақәеит, аха сара ҩажәижәаба иаҿаршәны искит…
Амра аҭашәарахь ахы анарха, шьҭа аҩныҟа ишдәықәла­
тәыз аузымдырхуаз, сарбаӷь шысҩыҵракыз абазар салҵуа­
ны, ҳгәыла, саб иқәла Ҳасан иҽуардын ҵаҳәаны дшадгылаз
сынивалеит. «Уабаҟаз ара, Маџь, аҩныҟа уцозар уааины
уақәтәа!» аниҳәа, сгәырӷьаҵәа иҽуардын сҩантәалеит, иаргьы ахәда дҩықәтәан, аҩныҟа ҳҿыҩаҳхеит. Ари арбаӷь
абаҟаз ҳәа дансазҵаа, исҭиирц ишаазгаз, аха ишсзымҭииз
иасҳәеит. Атетрадкәа уҭахызар акәхарын, сара иаасхәеит,
с-Маџьгьы уаргьы еицшәызхоит, иҳәан, абри уара иутәуп
ҳәа хә-тетрадки хә-карандашьки аасиркит. Амла сшакуазгьы ауизеилымкаахуаз, ача иԥхаҵәыԥхаҵәуа ҽыҭк амжәаны
иаасиркит, ԥаҭликак алумааҭгьы хьшәашәаӡа ахҩа ахыхны,
ачаҭаҳәа ацыԥхь хаддыла еиҭаасиркит. Амҩан, ду наӡак
диацәажәозшәа, ажәытә-аҿатә ажәабжьқәа сзеиҭеиҳәон.
Ҳҭаацәара уаххьафара иааилатәоны аҩны симаны дааит. – Ҳаи, агаӡа, уарбаӷь уҩыҵракны угьежьны ушԥаауаз
ҭитәыс иануга, шаҟа унаҭалак наҟ ируҭар акәымзи, – иҳәеит
саб дыччо.
– Аиашаҵәҟьа ҟаиҵеит аҷкәын, ишԥыкәу иара ари еиԥш
арбаӷь мшы амалаҳәа ишкаижьуаз, – иҳәеит Ҳасан сара
даасыхәаԥшшәа, – аҵыхәа мацарагьы акыр иаԥсоупеи!
Сара иџьасымшьаӡеит Ҳасан сарбаӷь аҵыхәа ахә ҳаракны
иахьишьаз, иҵабыргыҵәҟьаны, уи аҵыхәа аилыбзаашьа
акалашәа иҟан.
Уи ашықәсан сан инхылҵаз аҟәарҭқәа зегьы ибзиахәха
акәҷарақәа ылырхит. Аԥхынразы урҭ рызҳаны, еилаҩҩы
ҳгәарԥ ҭырҭәааны ианаақәлоз, игәазырҳагаха срылаԥшуан.
Акы иаламҩашьо, сарбаӷь аика мцабзха аҵыхәа еилыбзаауа
ирыгәҭылагылан.
– Абри арбаӷь ахьаҳамҭииз Анцәа иџьшьоуп, имшны
иҟазаарын, уи ауп ҳакәтқәагьы сынтәа абас ибзиахәха
иҿианы иҟазҵаз, – лҳәон сангьы, акәытқәа абӷьыжәҳәа
аџьықәреи ҿырпны ирылаԥсо данаагылалак.
332

Ҳасан иԥеи сареи класск аҟны ҳаидтәалан, гәыҳалалк
иакәын, аҵараҿгьы дхәыдамызт. Иахьагьы, сара сеиԥш,
иаргьы аԥсҭазаара акырџьара дарблаҟьақәахьеит, изымариам, аха ламысла мацара сынхоит ҳәа даҿуп. Мшәан, иара
убриала мацара акәӡами иагьшынхатәу?!
Убри акәӡами аԥсҭазаара зынӡаҵәҟьа еиламҳацкәа
иахьыҟоугьы зыбзоуроу?!
Убри еиҳау иарбану иара зымшра ацәымӡша?
Зегьы мшрак-мшрак рымоуп, зымшра злыргаз анҵәа­
рахьы ахы мхар ауам.
Зымшра злоу иарбанзаалак џьара акаҿы икылсуеит.
Анцәа ҳаумыргаӡан!
1991(?)

АРБАӶЬ АБЫЗШӘА

Ирҳәоит уи даниз иан лгәыҳәԥыхш агьама ибаанӡа, ар­
баӷь аика аарыҵкәан, убри ашьала иҟырҟы дырхәхәит ҳәа.
Иара уаҳа акы наизацымҵакәа, иаб рыцҳа иҟнытә изынхаз аҩны аилаҳара иаҿын. Нкыдыгәгәалак иакәын, дахьнанамгацыз ҩнаҭа ыҟамызт ааигәасигәатәи ақыҭақәа
рҟны. Арбаӷь абызшәа ҳаҟәыҵыргьы, егьыс дызлацәажәоз,
зҭаарых идыруаз рацәан, иажәагьы еиҿкаан. Ус иҟоуп
аԥсҭазаараҿы изнымхо ауаа, шамахамзар, ацәажәаразы
уаҩыжәла иҵахаӡом.
Ҳалиҭ ижәла зыжәлаз ааизаны илаидтәалан, иарҳәеит
инхамҩа маҷк еиҿикаарц. Иахьатәи аамҭазы унапы еибга,
ушьапы еибга, абас ирыцҳахәха анхара ԥхашьароуп, рҳәеит,
уабҭынха кәасқьа хәыҷы зынӡа еилабаанӡа ҟауарк ақәуҵар,
рҳәеит, ма уара иулымшозар, уашьцәа ара ҳаҟоуп қыҭак,
иузаҳхыбуеит рҳәеит, хыда аныҟәарагьы шьҭа иԥхашьароуп,
уҩны-угәара маҷк уҽаадкыл, ухәыҷқәагьы шьҭа акы
иааухәартә иҟоуп, уаархагыл рҳәеит. Усҟан иара дӡыҩӡа
дтәан, иарҳәоз дазыӡырҩуазу дазымӡырҩуазу аилкаара
цәгьаны. Ирҳәашаз ҳәаны ианалга, иара даагылан, сашьцәа
333

абзиара шәықәзааит, иҳәеит, сара стәы хьаас иҟашәымҵан,
саргьы акы сӡааԥшылоит иҳәеит, сус сара избартәы сыҟоуп
иҳәеит, саргьы аамҭак сазыԥшуп, макьана имааицт, иҳәеит,
макьана имааицт убри аамҭа иҳәеит, уи анааилак, шәара
шәҳәарагьы аҭахӡам, иҟасҵалак жәбап иҳәеит. Абас ҳәаны
данаалга, ашҭа агәҭаны иаагылан, ахы наиқәкны аки-ки
ааҭнаргеит иарбаӷь заҵәы. Ҳаит, иаауҳәашазеи, ашьаршәы
уҿыҵааитеи, иҳәеит иара усҟан ибжьы ныҵакшәа, ихазы
иҳәозшәа, ихы ҩышьҭымхӡакәа, асаара дышьҭаԥшуа.
Ари уаҩиҳәара заҳауа иакәым, аҩсҭаацәа дырфахьеит
рҳәан, иашьцәагьы рнапы ҟьаны инықәҵны ицеит.
Шықәсыбжакгьы мҵыцкәан еизаны илабжьоз аӷьараҳәа
инхоз-инҵуаз иашьцәа реиҳараҩык шәкулак­цәоуп рҳәан,
инықәганы иргеит, уаҳагьы шьҭахьҟа ҿааҳәыра зры­
қәымлеит.
Ҳалиҭ иахьа цинкла ихыбны ахан иаҩызоу аҩны изгылоуп, амаҳәцәа хазынақәа имоуп, иԥа заҵәы иара иҟны
даанхан, ԥҳәыс дааигеит, дҭаа­цәарахеит, ихы-ихшара,
деиҵаҩҩы дыҟоуп. Рацәак инимырԥшуазаргьы, иашьцәа
рылымкаа иара дызлаԥшуа ихы ахибаауеит уажәы. Амала,
дажәгәышьеит Ҳалиҭ, арбаӷь абызшәагьы ихашҭит, иԥагьы
ма изимырҵеит ҳәа, згәы иалоу аӡәык-ҩыџьак ыҟоуп. Иаадыруазеи иаҳԥеиԥшу, зеиԥш ҟамло егьыҟам, ҳназызҵаауа
аӡәгьы дҳамаӡамкәа, ҳаббаӡа адунеи ҳаақәхеит, рҳәоит дара.
Арбаӷьқәагьы аки-сиҳәа нырцә-аарцә шеиқәҿырҭыц
еиқәҿырҭуеит, еибырҳәо, иаҳԥырбо Анцәа иоуп издыруа.
Анцәа зегьы идыруеит усгьы, аха ҳаргьы акы иҿаҳҵаақәарц
акәӡами ҳшаны адәы ҳзықәиҵаз? – зны-зынла рхы
иазхәыцуа иаатәалоит Ҳалиҭ анкьа арбаӷь абызшәа шеиликаауаз атәы здыруа.
1991(?)

СААҬ АӶЬЫЧРА ДШАҞӘЫҴЫЗ

Анкьа, аӷьычра ҳаҭыр анақәыз, дыҟан Сааҭ ҳәа ӷьычҩы
бзиак. Аӷьычҩы бзиа ҳәа дрыԥхьаӡон усҟан аҽы бзиақәа
зӷьычуаз. Иҟан аԥсасеи ашьамаҟеи ирызгагаз аӷьычцәагьы,
аха урҭгьы рцәа цәгьан, ауаа иатәарбомызт. Аӷьычҩы
бзиа ааигәасигәа дӷьычуамызт, иуа-иҭынха, иқәлаидыр, дызлаз ауаа дрыҵаӷьычуамызт, нанамгак, рыцҳак
итәгьы иӷьычуамызт, зчеиџьыка агьама ибахьаз ауаҩгьы
дицәӷьычуамызт. Акры змоу, мыцхәӡа змазара иахыбаауа,
дубеиа зхы збо, змал иарцәыцәыз ауаа хархьқәа атәазымбо
реиԥш иҟақәаз ракәын урҭ зыцәӷьычуаз. Абас иҟаз иакәын
Сааҭгьы.
Зны Сааҭ ӷьычра дахьцаз дманшәаламхакәа дхынҳәны
дшаауаз иқәхәлан, изымдыруаз ҩнаҭак аҟны дымҩахыҵыр
акәхеит. Аԥшәма изнеиз исас иҽы ахәы ҭеиҵеит, ихаҭагьы
ҳаҭыр иқәиҵеит, акриҿаҵа-акыриржә икәасқьа асасааирҭаҿ
дышьҭеиҵеит.
Иаҩсҭаахә игәаирԥхоу, ма иаха иахьынӡеидтәалаз
зҿы дыҟаз аԥшәма мыцхәы дыҽхырцәажәозшәа ахьибаз
акәу, ихаҭагьы изеилымкаауа, Сааҭ аҵхыбжьон дҩагылан,
аԥшәма иаха дызхыҽхәоз иҽеиқәа хьышьаш ааҭиган, амҩа
хара иашәахьаз иара иҽы рыцҳашьаны дақәтәамкәа, аҽы
маӡарах аӷәра аҿаҵаны, икәадырны дақәтәаны, иара иҽы
ааивакны иҩныҟа иҿынеихеит. Дааԥсаха дыҟамзи, амҩан
дхырсысуа дышнеиуаз, дамхацәеит. Ус иагьараан иҽы
дшақәтәаз дыцәахьан, аха иҩныҟа даанагон. Аашаркконы
дааԥшызар, иҽы маӡарах дақәтәоуп, иара иҽыҵәҟьа аӷәра
ианкны икуп, уа ивагылоуп, иаха зчеиџьыка ифаз аԥшәма,
зҽы ҭыганы игаз аԥшәма игәашә дылагылоуп. Ихьыз ауимдырхуаз, акыр данынаскьа, ацәа иҽанеиҭа, дзықәтәаз аҽы
ааҳәын, даманы иара зышьцылахьаз аҩныҟа даанагазаап.
Агәашә ааиртын, ашьшьыҳәа ашҭа дынҭалеит. Аԥшәмагьы
ашьыжь иаадәылҵымҭа иақәшәан, иҟалаз изеилымкаауа
исас дҽыжәланы игылашьа ааџьеишьеит.
335

– Аа, ухаҵкы, сахьԥсыз сыҟоуп, сара сеиҳа абри сзықәтәоу
аҽы ҟәыӷахеит, ачеиџьыка саӷрагылар амуит! – иҳәан, Сааҭ
ихьыз атәы мӡакәа аԥшәма иниеиҳәан, дааҽыжәҵын, иҽы
маӡарах аӷәра нақәиршәит.
Убринахыс Сааҭ иԥсы ахьынӡаҭаз ӷьычра ҳәа уаҳа шьа­
ҿак ныҟаимҵеит.
1991(?)

АС ТАТ И А ҚӘ Е И А И Ҿ Ц ӘА ЖӘА Р Е И

« ИЦОИТ АПҞАҚӘА ХАЛАНЫ »

Цқьа изызхәыцтәу, иҵатәу, еилкааны ахцәажәара
зҭаху акоуп Сарион Ҭаркьыл ипоезиа, уи хыхь-хыхьла азнеира ауам. Сара исҭахуп, ԥхьаҩык иаҳасабала, апоет
иажәеинраалақәа еидызкыло аҩбатәи ашәҟәы «Ицоит апҟа­
қәа халаны» иазкны ажәақәак сҳәарц.
Зҿыгҳара дуум ашәҟә хәыҷы уаԥхьаны ианаақәуҵалак,
иааидкыланы уазхәыцыр, уаԥхьа даагылоит ауаҩы:
зхы-згәы цқьоу, тәамҩахә ҟамҵаӡакәа еснагь аус иаҿу,
зыуаажәлари зыԥсадгьыли рзы хеигӡара зҭахым ауаҩы.
С. Ҭаркьыл ипоезиагьы иара ихаҭа иҟазшьа амоуп – уи
дәныҟала иҳәҳәом, улаԥш хнакырц иашьҭам, аха иазҭоуп
агәы бзиа, иалоуп ашьа цқьа.
Ашәҟәы аанартуеит ажәеинраала «Аҽыжәлара». Ари
ажәеинраала иаҳнарбоит апоет шаҟа агәаҳәара ду имоу. Уи
ибоит ишырацәоу иаԥхьаҟа изыԥшу, ԥхьаҟа инеира зҭаху.
Дымцар иуам иаргьы, дзызцо идыруа, дахьцо ибо даныҟала.
Ажәеинраала аԥхьаҩ иаразнак игәиҽаннаҵоит, ари
иҽыжәлаз ахаҵа ицашьа збанда ҳәа игәы азыҳәо дҟанаҵоит,
ашәҟәы дагәыланахалоит. «Саӷәра аушәыжь, сара искыми,
сыгәра шәымгаӡои? Сара схәыҷума, схала сҽыжәлоит, нас
схалагьы сымцои!»
Апоет дцоит ихала, аӡәгьы инапы данкны анахь-арахь
ани-ари ҳәа ииҭаху ирҟаҵо дигаӡом. Ари рныԥшуеит
аизга иагәылоу ажәеинраалақәа зегьы – урҭ ашәҟәы автор игәы иҭиҳәааз роуп. Убри акәзар ҟалап С. Ҭаркьыл
ихатә ԥшра иманы, аӡәы диламҩашьо дҟазҵо, избан
акәзар, ҩ-гәык, ҩ-хык еиԥшны ихәыцуа, еиԥшны ицәажәо,
иузеиҩымдыраауа ҟалашьа рымаӡам.
«Еиҭа ажәҩан ду иаҵалеит...» ҳәа излаго ажәеинраалаҟны
апоет рсахьа ҭихуеит еишьҭаланы ажәҩан иаҵалаз апҟақәа.
Ажәеинраала ацашьа, дара апҟақәа рыԥрышьа, рцашьа
339

угәаланаршәоит, иамоуп иақәнагаҵәҟьоу аформа. Иҟаларын
даҽа ритмикак аҵаҵаны иҩызҭгьы, уажәы иахьынӡаҳараку
аҟынӡа изымнаӡаргьы.
Ихаланы инеиуа апҟақәа дахьрыхәаԥшуа, апоет
изцәыр­ҵуеит хьаак: ицеит иҷкәынра зынӡа, абарҭ апҟа­қәа
реиԥш хараӡа, хараӡа – дахьзымнаӡо џьара; маҷк ихьан­
ҭацәазаргьы ҟалап, аха абри азоуп автор изиҳәо: «са стәоуп
сгәы акы аланы» ҳәа. Азныказ, апоет илирикатә фырхаҵа
срышьҭаландаз ааигәахәуеит урҭ апҟақәа, аха цқьа
данхәыцлак, уи мап ацәикуеит. Ауаҩытәыҩса ихьаақәа,
игәалақәа рацәазар, уи урҭ дрылҵны цашьа имаӡам, ауаҩы
дахьцалакгьы уи ицны дцоит. Уиадагьы, цашьас имоузеи, идгьыл аҟны, ижәлар рҟны, ихьаақәеи игәалақәеи
рҟны иҭахуп дуаҩны дшыҟоу дынхарц: «Аха ианыҟамла
сгәалақәа, ианыҟамла схьаақәа, саргьы сҟаларым».
Апоет иҭахым апҟақәа уаҳа имааӡо ицарц, иара
иқәыԥшра шцаз еиԥш, дрыԥхьоит еиҭах арахь иаахырц:
«Шәаах еиҭа, апҟақәа, шәаах еиҭа арахь... Сара сшәызԥшуп».
Апоет иҭахуп урҭ апҟақәа дырҩегьых ддырхәыцырц,
дырҩегьых ихьаақәеи игәалақәеи цәырыргарц, иаҩсхьоу
еиҭеигәаладыршәарц.
Ажәеинраала ахы инаркны аҵыхәанӡа имцхәу акы алам,
аԥхьаҩ ихы-игәы иҭалартә, дархәыцыртә иҟаҵоуп.
С. Ҭаркьыл дазҿлымҳауп аԥсуа қыҭа иахьатәи
аԥсҭазаара, иажәа сахьарк азикуеит. Апоет иқыҭа ихоит,
игәхьааигоит анхара-анҵыра алаҵара-аҭагалара, бзиа ибоит ақыҭа аԥсабара, ашәа азиҳәоит ақыҭа абарақьаҭра, ашәа
рзиҳәоит убри абарақьаҭра ҟазҵо, уахынлагьы имыцәо,
аха ҽынлагьы имцәырсысуа ақыҭауаа, ашацкыра иацгыло анхацәа. Зус иазыҳаҵҳаҵо иашьҭоу урҭ анхацәа апоет
иҿырԥшыганы ибоит.
«Измаҳацда...» ҳәа иалаго ажәеинраалаҿы иккаӡа убла
иаахгылоит ақыҭа асахьа, убла иаахгылоит амлаӷәыр,
мамзаргьы акәыкәу «ҳрымҟаҭәонда» ҳәа, ишылашьцоу, урҭ ираԥганы зус иазнеиуа ауаа. Анхаҩ бзиа изы аус
нҵәаӡом, уск нҵәар – иҟалоит даҽа уск. Апоетгьы иҭахуп
340

иус нымҵәарц, иус дырны ианаам­ҭоу икырц, еиҵахарак
ихьыр ҳәа дшәоит: «...Исҭахым далагарц са сус даҽаӡәы...
Исҭахым аӡә днеирц са саԥхьа уаҵәы».
Шаҟа исахьаркны, шаҟа уаҩы иҿы ианаало, насгьы шаҟа
иԥсабаратәны иҳәозеи арҭ ацәаҳәақәа.
Апоет иқәҿиеит ақыҭа иазку егьырҭ ажәеинраа­
лақәагьы, аха иазгәасҭарц сҭахуп акы: Сарион Ҭаркьыл
иажәеинраалақәа ртематикаҿы (еиҳаракгьы ҳзыхцәажәо
ашәҟәаҿы) иахьатәи аԥсуа қыҭа аԥсҭазаара хадара руеит ҳәа Руслан Қапба ииҳәо (ажурнал «Алашара» №1,
1970) сзақәшаҳаҭхом сара. Апоет итематика ишьҭнахуеит
еиуеиԥшым
аԥсҭазааратә
зҵаарақәа
ааидкыланы,
ақалақьтәи ақыҭатәи ҳәа еилымхкәа.
Иаасымҩатәны исҳәарц сҭахуп зыӡбахә цәырызгаз
астатиаҿы исызсыдымкылаз ҭыԥқәак ртәы. Еилкаам акритик игәы изаанагаз рифмара рзеибамуашәа ажәақәа «ипеипеиуа – аепопеиа», насгьы аԥсуа қыҭақәа рҿы ацәмаҭәа
цәаӷәагас шьҭа рхы иадырҳәом ҳәа, аҽԥныҳәа иҟаиҵо. Араҟа
нбантә ҵакыла еилкаамзароуп апоет ицәаҳәа. «Слымҳа
ирыгхазшәа...» ҳәа апоет иахьимоу, «Слымҳақәа» ҳәа
иҟазҭгьы еиӷьхон, иҳәоит акритик ажәақәа еиқәыршаҳаҭым
ҳәа иԥхьаӡаны, аха иазхәыцтәын ажәақәак азаҵә
хыԥхьаӡара аформаҿ, иангылоугьы арацәа ахыԥхьаӡара
аҵакы шаадырԥшуа; иаҳҳәап, иара абри ашәҟәаҿгьы
даҽаџьара иаҳԥылоит абас: «Сышьха ирҳәеит...» Еилкаауп
араагьы ажәа «сышьха» арацәа хыԥхьаӡара аҵакы шамоу,
уи «сышьхақәа» ҳәа аԥсахра идҵатәым апоет.
Ҳаиасып ҳаԥхьа иқәу ашәҟәахьы.
Поезиатә бызшәа бзиала иҩуп ажәеинраала «Аԥша
исанаҳәеит иаха...». Аха, акызаҵәык сгәы еихьнашьуеит ажәеинраала анҵәашьа: еиӷьызшәа збоит, ианамуӡа
аҵыхәтәантәи аҩцәаҳәак наҟ зынӡа иамхзар.
Иактуалу
жәеинраалақәоуп:
«Ҳаргьы
иҳазшоуп
абаррикадақәа», «Аҵла ршьит». Ҳәарас иаҭахузеи ацәгьа
уаҩы иҭахым, аха уи анцәырҵуа адырра цәгьоуп. Убриазоуп
341

апоет инаҵшьны изиҳәо «Дасу иҭыԥ иахьа идыруазароуп»
ҳәа. Ауаҩы ихаимыршҭыроуп ашәарҭа шыҟоу.
Ҳаргьы иҳазшоуп абаррикадақәа.
Иҳазҳауеит уи амш азын.
Ҳаргьы иҳазԥшуп Монкадақәа.
Ҳжәылароуп шарԥазы.
Ажәеинраала «Аҵла ршьит» аҿы аҵла ԥырымҟаӡеит,
«иршьит» ҳәа ауп аҵла аԥсы ахаҵаны дшахцәажәо, избан акәзар, уи аԥсҭазаара иадырганы дахәаԥшуеит. Апоет иажәақәа рыла иуҳәозар, «уи аҵла ршьит ашамҭаз»,
иҩаҵхахаз амра изаԥымлеит, аԥсабарагьы иаиуит ахәра
ӷәӷәа, ахьаа цәгьа, агәала. Ишәарҭоуп, ишәарҭоуп зымгәада
хәыцырҭа змам ауаа – абри ауп иҳаиҳәо автор поезиатә
бызшәала.
Сарион Ҭаркьыл арҿиара ус, ипоезиа дшахәаԥшуа, апоет
дышихәаԥшуа аадырԥшуеит иажәеинраалақәа: «Апоет» (Д.
Гәлиа изкны), «Абра джуп апоет» (А. Лашәриа изкны), «Апоет иразҟы».
Апоет иҽримҭозароуп аԥсҭазаара инаҭо аахақәа, урҭ дыриааир ауп данпоетхо. Арҿиара ус иаҭахуп: ахамеигӡара,
ахы мап ацәкра. Ишуҭахугьы уҟаны, апоезиа иашаҵәҟьагьы
ҟауҵо аҟалара цәгьоуп. Аԥсҭазаара иамазароуп зхы
ақәызҵаша ауаагьы, уиада ԥхьаҟа ацара зыҟалом, аҵла
зшьыз хҩык ахацәа реиԥш иҟоу ракәым аԥсҭазаара ԥхьаҟа
изго. Дмитри Гәлиеи Алықьса Лашәриеи реиԥш иҟоу роуп.
Абри ҳдырбоит апоет иқәҿиаз арҭ ажәеинраалақәа.
Атәыла ҿиаларц, адгьыл шәҭларц азы иаҭахуп аҭынчра.
Иахьатәи аамҭазы, аԥсҭазаара нхару, ииаӡаару ҳәа азҵаара
аныргылоу, лымкаала аҵак ду амоуп ари атема. Дарбанзаалакгьы, еиҳаракгьы уи данпоетха, еснагь ихы
иаиҭозароуп абри еиԥш азҵаара: «Иҟасҵазеи, исылшазеи,
насгьы исылшоз зегь ҟасҵама аԥсҭазаара аиқәырхаразы,
сабамаҭәоу, сызламаҭәоузеи адунеи?» Абарҭ азҵааракәа
342

уаԥхьа иаақәыргыланы урызнархәыцуеит ажәеинраала!
«Мап, аԥсра абла сара сҭамԥшӡацт...». Апоет иҭахым аибашьра адәаҿы аԥсра, уи иҭахуп дымшәа-дмырҳа, иусқәа
дшырзықәԥо дыԥсырц. Аԥсҭазаара шәҭуа изыҟалом еибашьрала. Абар, шаҟа ибзианы ихиркәшо апоет иажәеин­
раала:
Аха исҭахуп, сымшәасмырҳакәа.
Сымчқәа зегьы стәылаҿ
ишәҭырц,
Аусқәа сшырзықәԥо,
исымбакәа,
Сыԥхӡы ласыхәлаҵәа
сыԥсырц.
Ашәҟәы иагәылоуп иара убас абзиабара иазку иажәеин­
раалақәа. Араҟа апоет игәра угоит иажәеинраалақәа
рҽугәадырԥхоит, абзиабараҿы зынӡа аҽхырцәажәара ыҟам.
Дарбан зхы иадзымкылара, зхатәы згәаланамыршәара
ажәеинраала «Бымҵарсны сыбналап». Абзиабара амч закәу,
агәҭасра шамуа атәы ҳазнархәыцуеит ажәеинраала «Акгьы
сҭахым бара бҟынтә». Ажәеинраала еихышәшәо ацашьа бзиоуп, еилыххоуп, анҵәашьа акәзар, уаҳа еиӷьны нырҵәашьа,
хыркәшашьа амаӡам.
Иактуалтәу аҵакы змоу ажәеинраалоуп «Бара ибҳәоит:
абзиабара мцуп!» Ажәеинраала рҿагылоит иахьатәи
ҳаԥсҭазаараҿы иуԥыло, аламыс, ауаҩра, абзиабара уҳәа –
адунеи еибаркны изку ацәанырра цқьақәа ыҟамшәа збо,
абуржуазиатә дунеи бааԥс знаҭаз аҿар рыхәҭак, зегьы
здыруашәа згәы иабо «аҩажәатәи ашәышықәса ахәыҷқәа».
Абзиабара хәмаргам, иҟан, иҟазаауеит ауаҩы дыҟанаҵ.
Аизга иагәылалеит иҵегьы аҩымҭа бзиақәа, аԥхьаҩ
гәахәала дзыԥхьо, акыр изҭо, акризырҵо. Ашәҟәы
иагәылам иҭацәу, акгьы уазымҳәо, аԥхьаҩ игәы ԥнаҵәартә
343

иҟоу ажәеинраалакгьы. Аха иазгәасҭар сҭахуп џьара-џьара
сгәы еихьызшьуа ҭыԥқәак. Апоет зны-зынла иажәақәак
џьбарақәацәоушәа, ихьанҭацәоушәа збоит. Иаҳҳәап,
ирзеиӷьымзар ҟалап ажәеинраалақәа абас еиԥш иҟоу
ажәақәа злоу: «Са стәоуп сгәы ахы аланы» (ад. 5). «Сдәылга
слымҳа санкны» (ад. 8), «Анцәа… ақәхла» (ад.11), «Аӷаџҳәа
дцәажәоит» (ад. 41), «уаашкит, аха уҩуеит» (ад. 48). Еиӷьны
иҳәазар сҭахын абарҭ аҳәоуқәагьы: «Убас ҳахәмаруан
ҳхәыҷра агәҭаны» (ад. 48), «Дыҟоуп изықәӡамыз шьаҽра»
(ад. 60), «Ииуеит ҽнак ахаҵара, аха ииуам иԥсратәы» (ад.
30). Зынӡа уаҩы ичҳартә иҟам ҳәа акәым исҳәарц исҭаху, аха
усгьы еилыхха иҟоу ԥсыуа бызшәала ицәажәозар сҭахын арҭ
аҳәоуқәа.
Сарион Ҭаркьыл иажәеинраалақәа зегьы аидара иаҵақь
иаҵоуп, ҩнуҵҟала ибеиоуп, иԥшӡоуп. Иҟалап хыхь-хыхьла
аԥхьара иашьцылахьоу аԥхьаҩ игәаҟынӡа иахьзымнеиуа ҟаларгьы, аха апоет иџьушьаша акоуп ҳәа сгәы иаанагоит: армариацәара дахьашьҭам, аԥхьаҩ иара иҟынӡа
дышьҭихырц иҽахьазикуа.
Сарион Ҭаркьыл зҩымҭақәа есқьынгьы ирыԥхьалатәу
поетуп, шаҟа уиԥхьо аҟара еиҳа-еиҳа дуныруеит, еиҳа-еиҳа
бзиа дубоит. Аԥсуа поезиа жәҩахырла иаҵагылоу, ԥхьаҟа
изгаша абиԥара ҿа ируаӡәку ари апоет иажәеинраалақәа
ирыԥхьо игәеимҭарц залшом, шаҟа ҭакԥхықәрала иус дазнеиуа.
1969(?)

« АХЬЫ УАРДЫН » АШЬҬА ҲХЫԤШЫЛО...

Ашәҟәы ахы инаркны аҵыхәанӡа уаԥхьаны инықәуҵоит.
Нас ҭынч уаазхәыцуеит. Узыԥхьаз аҟнытә акы иаразнак убла иаахгылоит, даҽакы цқьа уеиҭазымхәыцкәа
иугәалашәом, иҟалоит зынӡа иугәаламшәаӡогьы. Аха
убри акгьы ҳамҭаӡакәа инаҳампыҵаба ицаз аҩымҭагьы
344

мышкызны ҳхы иҭамкәа, ҳгәы иҭамкәа, иҳазгәамҭаӡакәа
ҳаԥсҭазаара иацхраауа, иарԥшӡо ишҳацу еилаҳкаауеит.
Абриазы ауп асахьаркыратә ажәа имариацәаны азнеира
зшәарҭоу. Ажәакала, иуадаҩуп апоезиа ахәшьара, аҩымҭа
ахьынӡабзиоу (иахьынӡахьысҳаугьы) агәаҭаразы аамҭа ауп
зегь реиҳа ацхыраара ҳазҭо. Убас шакәугьы, ҳгәаанагара
аартны иаҳҳәозар ҳәарҭак алаӡамкәаҵәҟьа ишԥаҟалари!
Сынтәатәи ашықәс ҳанынҭалоз ашәҟәҭыжьырҭа «Алашара» иҭнажьит апоет Платон Бебиа ипоезиатә рҿиамҭақәа
реизга «Ахьы уардын». Ҿыгҳарала рацәак иҟам ашәҟәы, уи
иагәылоу зынӡа ҩажәи хԥа ҩымҭа роуп: идуцәам поемаки,
аа-балладаки, жәиԥшь жәеинраалеи. Урҭ зегьы хазы-хазы
инҭкааны, ирыгу-ирыбзоу қәнагалаҵәҟьа иаҳзымҳәаргьы,
ҳҽазаҳшәап хадара злоу ҳәа ҳгәы иззаанагақәо рыхцәа­
жәара.
Сыԥхьарца, сыхаара, ашәа сызҳәа,
Ираӡа, сшьамдгьыл иазыскуа сцәаҳәа!

Абас иалагоит ажәеинраала «Аԥсны азы ажәа». Абриала аԥхьара ҳналагоит апоет аҵыхәтәантәи ишәҟәы. Еразнак иазгәаҳҭап алагашьа бзиоуп ашәҟәы – аԥсадгьыл
зегьраԥхьаӡа иахьиргыло. Апоет иаҳирбоит Аԥсны аҭоурых
хьанҭа иахьа изеиԥшрахаз, наҟ-наҟ уи иаԥеиԥшу. Гәаҟрас
иахнамгац иҟоузеи аԥсуа дгьыл, рыцҳарас изламԥшыц
иҟоузеи аԥсуа жәлар, заманалаҵәҟьа ирдыруеит ацәгьа
закәу, аҵыхәтәан ирбеит абзиагьы. Ленин имра ашәахәақәа
роуп егьырҭ амилаҭ маҷқәа реиԥш ҳара ҳмилаҭ хәыҷгьы
атымитыша иамыргакәа алашарахь икылызгаз, иара апоет ихаҭагьы иҿы зырцәажәоз. Платон Бебиа гәаартыла
ишьамдгьыл иазиҳәо зегьы ахаара рыҵоуп, рыгәра угоит, ҩаԥхьа убла иаахгылоит ҳамратәыла ахы-аҵыхәа.
Ажәеинраалаҿы автор ибжьаижьыргьы, аԥхьаҩ ихаҭа
иациҵар ҟаларын абарҭ ацәаҳәақәа, ас еиԥшҵәҟьа ухыугәы иҭало изымҳәаргьы:
345

Удәы – ԥшӡоуп, ухәы – ԥшӡоуп, уқәыԥшӡоуп
ҩаԥхьа,
Уқьафуп, уажәа-хаауп, уашәа-хаауп иахьа.

Амала, еилкаам апоет иажәеинраала абас ахыркәшара
игәазырԥхаз:
Сшьамдгьыл, уанысыԥсах, исҭоубоуп
саргьы
Медеиа леиԥш сахьхәааит, – уаҳа
акагьы!
Избан? Иабаҭаху араҟа аҭоуба? Агәра аагартә иҟоупеи
иара усгьы уи ибзиабара ду, изигәалаиршәаӡозеи аԥсахра,
ахьхәра? Ҳгәы бжьажьо ҳзыҟаиҵаӡозеи? Ахыркәшашьа
ахьыманшәалам азы ихьысҳахеит апоет ари иажәеинраала
бзиа.
Ацәанырра ҵаула зҵоу жәеинраалоуп «Дырмит Гәлиа».
Аҩымҭа зызку иара епиграфс иаҵагылоуп: «Дырмит Гәлиа
зынӡагьы идмырдырӡеит Алықьса Лашәриа иԥсҭазаара
дшалҵыз». Ажәеинраала уаҳа наҭахымкәа игәнукылоит,
ҟазарыла ирмарианы, иманшәаланы иаанарԥшуеит Аԥсны
жәлар рпоет Дырмит Гәлиа иуаҩышьа, игәыҭбаара, иҟәыш­
ра, ҳаԥхьаҟатәи аԥсҭазаара зтәу, еихазҳауа аҿар шаҟа
дрызҿ­лымҳаз, урҭ есқьынгьы ишгәцареикуаз. Абар, апоет
ду имчқәа каԥсеит, ибоит иԥсҭазаара дшалҵуа, иԥсымҭазы
ибла дынҭаԥшыр иҭахуп Алиошьа.
Ус, даақәтәеит доуҳа-мчык иҭа,
Хәыц-хәыц зегьы днарзыԥшы:
– Зегьы-зегь шәызбоит, аӡә ида,
Сԥа, Алиошьа ибла сҭарԥшы!

Дзаауам, уи игәы бзиам ҳәа аниарҳәалак, иаразнак абас
инарыдиҵоит зегьы:
346

Ҳаи, ус акәны ара шәымгылан,
Убри деиқәшәырха, абааԥсы!

Зыԥсҭазаара аҵыхәтәантәи аминуҭқәа рзгьы абри аҩыза
ахьаа иамырҭынчуа ауаҩы, ҳәарас иаҭахузеи, еилкаауп
идоуҳа аҵаулара, насгьы уи дзыхӡыӡаауаз апоет дзакәыз.
Платон Бебиа иқәҿиаз ари ажәеинраала ҳзызнархәыцуа,
иҳанаҳәо рацәоуп иара зызку аԥсуа жәлар рҵеицәа хазы­
нақәа ртәы адагьы. Аизга иагәылоу зегь рахьтә абри аҩымҭа
реиӷьзар ҟалап.
Еилыхха, хьанҭарак злам поезиатә бызшәа ласыла иҩуп «Адырганҵыхәа» захьӡу ажәеинраала. Аҭыџьҳа
дгәамҵхамҵуа ашҭа дахьықәу адырганҵыхәа дазԥшуп.
Уи ааины ашҭа аҵыхәаҿы инатәар – аҩнаҭа ааиҩы дамоуп рҳәоит. Абар, иаргьы ԥырԥыруа иааины инатәоит,
аҭыџьҳагьы лгәы нҭгәырӷьаауеит, дызгара-дызҳәара арԥыск
дышԥамҩахымҵри ҳәа дгәыӷуеит.
Аха убасҟан, ашҭа аҵыхәа
Адырганҵыхәа ԥхаҵаны,
Арбаӷь ашьҭан, иамҭа ԥсыхәа,
Ҽыргәаԥ-ҽыргәаԥ ҟаҵаны.

Адырганҵыхәагьы шәан, наҟ иԥрит, «арԥыс ахы дмаахт иҽыхәа», аҭыџьҳагьы, аҵәыуара дакуа, ҿаалҭуеит «са
исԥырхагоуп арбаӷьҵәҟьа» ҳәа.
Платон Бебиа ибзианы ицааиуеит абас аиумор ласы
зҵоу алирикатә рҿиамҭақәа, аха...
Иҟалап апоет имч иԥсаҟьацәозар. Ҳзыхцәажәо
ашәҟәы ианыԥшуашәа збоит сара убри. Автор алите­
ратураҿы аҿыцрақәа ицәырҵуа дрызҿлымҳауп, зегьы ихы иаирхәарц иҭахуп, иҽыззикуа рацәоуп – ажә­
лар рҳәамҭақәа, алакә, абаллада инапы рылакыуп,
ахәыҷтәы поезиахьгьы акы ныҟаиҵоит, апрозахьгьы
схәы ҭасыжьрым ҳәа даҿуп. Ишдыру еиԥш, ажанрқәа зегьы аӡәы ицааиуам, ицааиӡаргьы, зегьы неибеиԥшны
347

изымариахом, иҟоуп зынӡа иҽыззимкӡашагьы. Убри
иахҟьаны, сара сызлахәаԥшуа ала, апоет истиль џьарак
ишьақәгыланы иҟам. Макьана дааҟәымҵӡакәа аԥшаара
даҿуп, иҿахәы нагӡаны излеиҳәаша аформа дашьҭоуп.
Сгәы иаанагоит, Платон Бебиа зегьреиҳа еиӷьны иҟыбаҩ
ааирԥшырц ахьилшо алирикатә жәеинраалақәа рҟны ауп
ҳәа – жәеинраалала «арфилософиатәра» дашьҭамлакәа,
ибызшәа мырхьанҭакәа, аԥсуа жәлар рҟәышрақәа џьараџьара иналаҵо, ицәаныррақәа цқьа рызхәыцха имаӡамкәа
(зны-зынла урҭ дышрызхәыцуа имҟәыҵахьшәашәоит, нас,
ишырҳәо еиԥш, «ахшыҩ хьшәашәа» иахылҵыз ацәаҳәақәа
ишьадаха иааҳиркуеит), иԥхаӡа ишыҟоу ианҳадигало.
Аизга иагәылалеит аурыс поезиа ахьӡырҳәагақәа Пушкини Лермонтови ирызку аҩымҭақәа ҩба – ажәеинраала
«Пушкин», абаллада «Ауапа шкәакәа». Ибзиоуп апоетцәа
дуқәа ирызку ацәаҳәақәа ашәҟәы иахьагәылалаз, аха
дара аҩымҭақәа иҵегьы иӷәӷәазар акәын, ибжьаратәхеит,
аклассикцәа инарыдҳәаланы иаҳмоут џьара цәанырра
ҿыцк, хәыцра ҵаулак ҳазцәырыргартә изыҟамлеит,
аиҳаракгьы Пушкин изку ажәеинраала. Ииашоуп, абаллада «Ауапа шкәакәа» аҟны ашьхауаа Лермонтов ҳамҭас
«акоукоу уапа» ширҭаз аабоит, аха ари мацара азхом
ажәеинраала, уи иамаӡам зда ԥсыхәа амам асахьаркыра,
анапы агуп, иахьынӡахәҭоу иҟаҵам (аԥҵара иамузаргьы),
– аритмика ҭагәҭасуеит цәгьала, апрозатә цәаҳәақәа рыбжьы хаарадаха ҳлымҳа иҭасуеит.
Ианакәзаалакгьы иҩашьом апоет игәы иҭиҳәаауа
ацәаҳәақәа, насгьы уи игәы ҭбааны, иҵауланы ианыҟала,
аҩымҭагьы, хымԥада, ак уанамҳәар ауам, ахы угәанар­
ԥхоит. Акыр ишеиҵыхцәоугьы, илазырҟәуа адетальқәа
шмаҷымгьы, аиҩызара, аҳаҭырқәҵара, агәыблра уҳәа
убас егьырҭгьы зда аԥсҭазаара ҵоурам ацәанырра
ԥшьақәа узнарҵысуеит ажәеинраала «Азыԥшра». Амала, уеизгьы-уеизгьы иазгәаҭатәуп акы: аԥсуа поезиаҿы
акырџьара иаҳԥылоит аҷкәынцәа рыԥсра атәы абыргцәа
ишырцәырҵәахуа (ҵәахышьа амазар) инаҵшьны иҳазҳәо
348

аҩымҭақәа. Шьҭа шаблонк иаҩызоуп ҳҳәо аҟынӡа инеихьеит ҳзыхцәажәо аҩымҭа ахыркәшашьагьы:
Мап, аҭаҳмада изымдыруаз, ҳа ҳҩыза
Ҳқыҭа агәҭа дышгылоу дбаҟаны!

Ари ажәеинраала анҵәамҭа заҵәык ауп «ахәажә-цәа
зхылахьоу, аха ишынеибгоугьы «ҷкәынрак» аланы иҟам
«Аслан» захьӡу ажәеинраала.
Абар «Аслан» асиужет: адунеи хақәиҭрала иқәыз аслан ду аихац акраамҭа иҭакны ирыман, аҵыхәтәан ианоурыжьгьы, ҩаԥхьа хақәиҭрала, уаанӡа ишыҟаз аиԥш, адунеи изнықәымлеит, игьежьны иааин агәашә инадгылеит.
Ажәакала, аслан агәы ԥҽит. Мшәан, абас акәӡами Џьумка
Аҳәба и-Бзоугьы неины аҽабаа ишнавагылаз, Владимир
Анқәаб ихьшьыцбагьы ҩаԥхьа ажәҩан ахь ахақәиҭрахь
ишзымхынҳәыз? Иаҭахым ҳәа иҳаԥхьаӡоит иҵегьы
аҿырԥш­тәқәа раагара, урҭ инамцхәынгьы иҟоуп аԥсуа
литератураҿы еиԥш, ҳсовет литература зегьы аҟынгьы.
Ҳаазқәылаз апоетцәа аӡәырҩы ақалақь зынӡа ргәы
алаԥҵәо иалагеит, ирҭахуп ацивилизациа иацәыбналарц,
аԥсабарахь ихынҳәырц. Ҳахәаԥшып нас рхы зыхдырҟьо,
ҽыҵгас рхаҭақәа иҟарҵо: ауадақәа, акабинетқәа ирыҩ­
нахацәалар акәхеит, мамзаргьы иандәылҵлак ашьҭыбжь
рацәа ираҳауа рзычҳауам, ауаа рацәа иахьрылаԥшуа
рыблахаҵ гьежьуеит, ақалақьтә ԥсҭазаара иацу ауадаҩрақәа,
ахымҩаԥгашьа аԥҟара мариаӡақәагьы налаҵаны рынагӡара
рылшом. Аха, мшәан, изырымбозеи урҭ ақалақь абзиарақәа,
аԥшӡарақәа, ақыҭа аҿаԥхьа уи иамоу аԥыжәарақәагьы!
Ауаҩы дызфо-дзырӡуа акәны иҟоума ақалақь? Ус акәзар, ҳара
ҳхаҭақәа ақалақь ахь ҳзаазеи, ҳаззыԥшузеи, уажәнатәгьы
ҳаиханы ҳаздәықәымларызеи иаҳзыԥшу, иҳазгәакьоу
ҳқыҭақәа рышҟа!
Аиашаҵәҟьа, ауаҩы дахьиз, иахьизҳаз иқыҭа гәхьааимгар
залшом, игәы рзыбылуеит уаҟа имҩасыз ихәыҷра иацу
349

агәалашәарақәа, анкьатәи (данқәыԥшызтәи) игәамч,
иқьиара, ииашара уҳәа ирацәаны. Ари зегьы еилкаауп, аха
акы – атема ахаԥыцқәа каԥсахьеит, ҩбагьы – еилкааны
иҳамамзар ҟалап иарбан қыҭоу (ԥсабароу) ҳзызгәышьуа,
иаҳцәыӡхьоу зегьы ҳзырхынҳәуама уахь ҳцар (иҟами зынӡа
хнырҳәышьа змамгьы!)?
Ԥшахьырсра, гәхаршҭра акәым Платон Бебиа иқыҭахь
игәы зихо, уи иҭахуп нхаҩҵас аӷьараҳәа аус иур (ажәеинраала
«Аусура»),
ақалақьтә
еиҵашьыцра,
агәреибамгара,
ацәгьаҳәарақәа ихы рцәигарц. Аха игәы дажьеит апоет –
уаҟагьы иааиԥымлаӡари дызцәыбналаз аҟыбаӡыба, уимоу,
ақалақь ахь дцеижьҭеи ихашҭқәахьоугьы изацлар ҟалоит
ҿыцмҭала.
Абарҭ ахәыцрақәа сызцәырызгаз ажәеинраала «Аусура»
иаанарԥшуа ақыҭа агәхьаагара, махәҿала аусура уҳәа – ахы
инаркны аҵыхәанӡа рыгәра згоит апоет ицәаныррақәа,
аха амцхәӡа ихы дахашшаауеит автор илирикатә фырхаҵа,
чынуаҩ рыцҳак иеиԥш ихы ибоит ақалақь аҿы. Убриазоуп
уи ақыҭахь игәы зихазгьы. Абар ажәеинраалаҿы ишҳәоу:
Сара сабду зны хыда анышә дшафоз,
Аа, саргь ақьаад сафарц иахьаҿу!
Ажәеинраалаҿы даара дрыцҳаны даарԥшуп алирикатә
фырхаҵа, уи шаҟа дхымхәаны даабо ала, ақыҭахь дцаргьы
еиҭаҳәарак зауа аӡә иоуп ҳәа ҳазихәаԥшуам, иабду анкьатәи
иԥеиԥш акәхар ҟалап иаргьы иԥеиԥшхо ҳәа ҳгәы иаанамгар
ауам. Уамашәа иубартә иҟоуп, насгьы «Ихаҵа ишыгәхьаазго
аԥхӡы афҩы» ҳәа апоет ииҳәо: ҳара ҳҟны зны-зынла
ашоу­рақәа злаҟало ала, ақыҭахь зынӡа ацара ҳҭахӡам –
ҳкабинетқәа рҟны ҳаштәоугьы аԥхӡы афҩы аилаҳара акәым,
иаҳзымчҳауа иҟаларгьы ауеит.
Ҳзыхцәажәо ашәҟәы абжак ааныркылома уҳәо иҟоуп
абалладақәа. Урҭ рахьтә апоет идаҳныҳәалаша, ҳарҭ
аԥхьаҩ­цәагьы ҳгәы хызхша маҷхеит. Ииашоуп, ибзиаӡоуп
ҳзымҳәаргьы, зынӡа ҳнарыгәҭасҵәҟьо иҟам, уимоу, апоет иԥышәа, ихәыцра аҵаулара рныԥшуеит, аԥсҭзаараҿы
иаҳԥыло кыр азҵаара хьанҭақәа ҳрыздырхәыцуеит
350

абалладақәа «Апоет», «Аҟаза», «Аблахкра», аха дара абарҭ
ахԥагьы егьырҭ иаанхазгьы неидкыланы ҳрыхәаԥшуазар –
аизга ахаҭабзиара ашьҭыхраҿы ирылшо маҷуп, ашәҟәы зегьы
ишынеибгоу изеиԥш гханы иамоу – аҩымҭақәа реиҵыхцәара,
амцхәрақәа еиҳаракгьы абалладақәа рҟны ауп иахьааԥшуа.
Арахь ҳахәаԥшуазар, егьырҭ алирикатә жанрқәа раасҭа абаллада ҷыдала иацәымӷуп амцхәрақәа, аритм аҭагәҭасрақәа
иара ус фонетикатә еилазаашьалагьы ашьҭыбжь иахылҵуа
ихааӡа, иӷәӷәаӡа, улымҳа иҭаҩуазароуп, иаҳҭаху ацаҳҵартә,
иагҳархартә иҟамлароуп.
Апоезиатә рҿиамҭақәа акыр еидызкыло, зыӡбахә ҳамоу
аизга «Ахьы уардын» ахьӡуп. Исҭахуп сазҵаарц, избан,
абас захьӡиҵазеи апоет ишәҟәы? «Ахьы уардын» захьӡу
жәеинраалак ахьагәылоу азы мацара аума? Ари ажәеинраала
ашәҟәы ахырхарҭа хада ашҟа амҩа ма ҳақәнаҵом, ма џьара
акы иасимволны иаабом, ус апоет иҩымҭақәа дынрылсны
раԥхьа иааимԥыхьашәаз ахы иеизга зегьы инахьӡиҵеит.
Ажәеинраала ахаҭа хазы ҳахәаԥшуазаргьы, еихышәшәа
ацашьа бзиоуп, аритмика ласӡа иҟоуп, ус адәахьала
уахьнахәаԥшуа аԥшӡара убла хнакуеит, аха иҳанаҳәо
агәра аагартә иԥсабаратәны иҟам: ажәҩан иаҵәа зымбацыз, ашьац зшьапы ныламгылацыз аҳ иԥҳа ахьы уардын
дақәыртәаны ԥшахьырсра дахьынҭыргаз, амҩан хьчак
лылаԥш наиқәшәан, лгәы изааныжь дцеит.
Иаҳҳәарым ари аҩыза алакәтә сиужетқәа шаҟа
шәышықәса рхыҵуагьы... Аха усгьы иаабап аҳ иԥҳа бзиа
илбаз ахьча дзеиԥшроу:
...Дгылан ихи-иԥаҵеи еилысны,
Иқәыршәын жәаџьара икәмызцәа...
Ишәымкәа, ихамкәа ахьча дгылан.

Агәра аагоит ҳара ахьча абас дрыцҳаха дшыҟаз, аха агәра
аагартә ҳазыҟаимҵеит апоет абри ахьча нанамга аҳ иԥҳа
дылгәазырԥхаз. Иҿырпын абжьы акәзар (алакә аҟны еиԥш)?
Мап, апоет иҳаиҳәо зынӡа даҽакуп:
351

Аха мыцхәы дҭааҭыӷьан, илан,
Иблақәа амца рхны, игәыкны.
Иажәцәеимаақәа ишьапы ркны.

Абри азоума, нас, дзылгәаԥхаз? Апоет хыхь ихаҭаҵәҟьа
длеилаҳауа дзыхцәажәоз аҳ иԥҳа шаҟа длаирҟәуазеи
аҵыхәтәан!
Асахьаркыратә ҩымҭа автор ишиҭаху, иахьиҭаху
ахырхарҭа изамҭар ҟалоит, уи иаҳирбо ахҭыс зеиԥшроу, иара
«излацарҭоу» дахәамԥшыр – иахьакәӡам имҩахыҵуеит,
нас зынӡа «маҭәахәык» алымҵуа ицәыԥхасҭахар ауеит.
Иԥсабаратәны иҟоума, нас, «Мыцхәы дҭааҭыӷьан, илан» ҳәа
мацара зхи-зԥаҵеи еилысны иҟаз, арыцҳа-цәа зхьыкәкәоз
ахьча аҳ иԥҳа лыԥсы ахьилахо (баша лгәы даарыцҳанашьар
даҽакын).
Аԥшаӡлагара авертолиот анаба, «сара адгьыл аҿы
сыззыԥшузеи» аҳәан, «ишьҭыԥрырцгьы иара ҭрысит,
илеилаҟәыбасагьы ицеит». Абри ауп иҳанаҳәо ажәеинраала
«Аԥшаӡлагара». Схы агәра мгаӡакәа саԥхьеит, сеиҭаԥхьеит,
аха уаҳа акгьы сзаҵымбааит ари аҩымҭа.
Ирацәам ҳмилаҭтә поезиаҿы афилософиатә ҵаҵӷәы
(подтекст) змоу аҩымҭақәа, урҭ цәырҵуеит уарлашәарла,
аха рыцҳарас иҟалаз, шьоукы-шьоукы рфилософиа даара
иӷаруп, иаҵоу «ахаҳәқәа» зегьы убарҭоуп, даҽа шьоукых,
ирхәашьу аӡы еиԥш, акы рыҵаҵәахны иҟоушәа рхы удырбоит, арахь зынӡа иҭацәны иҟоуп, ҵауларак рымаӡам. «Ахьы
уардын» иануп урҭ ирышьашәалоу ажәеинраалақәа. Убарҭ
иреиуоуп уажәраанӡа ҳзыхцәажәоз «Аԥшаӡлагара», иара
убасгьы ажәеинраала «Асы рҭиуан», абаллада «Аблахкра».
Ҳастатиа ҳахьналагоз ишазгәаҳҭаз еиԥш, ҳзыхцәажәо
ашәҟәы иагәылалеит поемак – уи иахьӡуп «Аҟама зҿыҵаку
ала». Аҵыхәтәантәи аамҭазы иҭыҵқәахьоу рахьтә Платон Бебиа ипоема еиҳа узлахнахқәаша ирылаҟоуп, араҟа
иаҳԥылоит ҳхы-ҳгәы зырҟәандо, апоезиа иашаҵәҟьа
згәылжжуа аҭыԥқәа, иаҳҳәап, шьхатәыла иҟоу ахьча бзиа
352

иибо аԥҳәызба данлеиԥхыӡуа, Дыргьежь (ус ахьӡуп уи
ахьча ила) ахьчеи аԥҳәызбеи шеибанардырыз атәы зҳәо
акуплетқәа, апоема анҵәамҭа, игәыҟаҵагоу апоезиатә
цәаҳәа лыԥшаахқәа («Ахьча иҳәымца ԥшуеит хара», «Арҩаш
ықәсны џьа иҭахысуан»...) уҳәа убас егьырҭгьы.
Амала, аҩымҭаҿы автор зсахьа ҭихуа ахьча ила Дыргьежь
азы «Аӡагабаагьы иаганы» ҳәа ахьазиҳәо ҽеимзар ҟалап (ад.
67), уи зынӡа аромантикатәра ацәнарӡуеит Дыргьежь, ус
баша иаабац лажәк аҟынӡа илбаанагоит. Уинахыс игәааз
алымгьы иаҳзеиԥшыншьалом, адоумбеигьы иаҳзадкылом,
абри акуплетгьы мыцхәхоит:
Уи еиԥшын игәааз алым,
Алым изцәырга иаха зԥа.
Амч – уи иазнымхӡауаз малын,
Ԥшрала – адоумбеи ахаҭа.

Апоема иҵегьы еилацалазар ауан, абызшәа аганахьалагьы ҳгәы еихьызшьуа ҭыԥқәак амоуп («аԥшәма ҟама
хәыш шьҭнаԥааит», «арҩаш заҵәык аҳра нкылан», «алым
изцәырга иаха зԥа»), аха иааидкыланы ҳахәаԥшуазар, ари
аҩымҭа апоет иқәҿиарақәа ирхаҳаԥхьаӡалартә иҟоуп.
Аԥсуа поетцәа аӡәырҩы ирзеиԥшу гхоуп ҳҳәар алшоит апоезиа ашәага-загақәа реилагара, апоетика аԥҟарақәа
ратәамбара. Ари акырӡа иланарҟәуеит, зны-зынлагьы
иԥхасҭанатәуеит аҩымҭа, аԥхьаҩгьы игәы бжьажьо, иазиура изымдыруа, игәы ахымло иааимҵахоит. Платон
Бебиа ишәҟәқәа рҟны еиҳа имаҷуп ари аҩыза агха, аха
ҳзыхцәажәо аизга аҟынгьы акырџьара иаҳԥылоит ацәаҳәа
иахьынӡахәҭоу амраӡара. Избан, нас, знапы ҟазахахьоу апоет абри зиааира ицәыуадаҩым агха иҽзацәимхьчауа, уи
аӡәырҩы ирыгхоуп, саргьы исыгхазааит ҳәа аума? Аԥхьаҩ
есқьынгьы дыззыԥшу ахырҭәага икылху апоезиа ауп, апоетгьы убри дырны иҭакԥхықәра лаимырҟәуазароуп, ихы аџьа
аирбозароуп, мап анакәха, аԥхьаҩ игәы хьшәашәар ҟалоит.
353

Ҳҩымҭақәа ишьақәдырӷәӷәозароуп ҳбызшәа амч,
аԥшӡара, абеиара, ҳҩымҭақәа ирылшаша рацәоуп ҳмилаҭтә
хдырра аӡәырҩы реиԥш, Платон Бебиагьы иҟаиҵо
маҷӡам абри аганахьала, аха илшоз зегьы ҟаиҵеит ҳәагьы
ҳдырҳәом аизга «Ахьы уардын» еиднакылаз аҩымҭақәа.
Иазгәаҭазар ахәҭоуп апоет ижәар иҵегьы арҭбаара шиуалу, амала, игәыиҽанҵатәуп ипоезиатә рҿиамҭақәа рҟны
иҽырцәихьчаларц абарҭ рҩызцәа ацәаҳәақәа: Ҽнак авертолиот аахалеит...» (ад. 27), «Абри азын абилеҭ сыхәҳама?» (ад.
35), «Уи импыҵшәаз атрубка ахьыкнаҳаз» (ад. 53).
Ах, шаҟа дацкламԥшуазеи араҟа апоет ижәар, шаҟа хьаас иҟамҵаӡакәа ибызшәа ирҳәанчозеи? Авертолиотгьы
аблеҭгьы, атрубкагьы рыла апоет ибызшәа изырбеиом. Уи
ихәҭоуп иҵегьы ихы аџьа аирбарц ажәақәа реилыԥшаараҿы
(ажәақәа рыԥшаара мацара азхом, урҭ еилыԥшаатәуп) –
ажәа лыԥшаахқәа роуп ажәеинралагьы злыҵуа, иаадыруазароуп уи ишаднамкыло аԥсуа ажәақәа зегьы, иаҳҳәап,
«ҳашьшьылаҳӡа» еиԥшқәоу (ад. 7).
Ашәҟәы иагу атәы аҳәара еиҳа имариоуп иахьынӡабзиоу
атәы агәаҭара аасҭа, даараӡа иуадаҩуп «абри бзиоуп, абас иҩла, ҳәа апоет ахырхарҭа иҭара, «абри ҽеим,
абас иумыҩлан» ҳәа иаҳәара. Саргьы ишсыхьыз здыр­
уеит ус, сгәы иныҵаххыз агхақәа разгәаҭашьагьы маҷк
иманшәаламзар ҟалоит, аха акритика егьа иаӷьызаргьы,
ишырҳәо еиԥш, алитература иаԥырхагам, аҩымҭа бзиа
ашьапы иазықәҟьом. Платон Бебиа иеизгагьы иааидкыланы ибзиоуп, убриазы ауп уи ахцәажәара ҳаҽзазаҳкызгьы.
Иҟами иара ахцәажәараҵәҟьа иаԥсаӡамгьы, аҳәатәы
узымҭаӡогьы. «Ахьы уардын» автор иҩымҭақәа ҿымҭӡакәа
ирывслатәым, урҭ урыхцәажәартә, аимак-аиҿак дырҵы­
сыртә иҟоуп.
1973

« АЕҴӘАҚӘА РЫКӘАШАРА »

Аԥснытәи ашәҟәыҭирҭа амагазинқәа рахь инеит
ашәҟәҭыжьырҭа «Алашара» иҭнажьыз ажәеинраалақәа реизга «Аеҵәақәа рыкәашара». Ари ашәҟә хәыҷы авторс дамоуп апоет ҿа Рушьбеи Смыр. Абӷьыцқәа еихыршәшәо
ҳҿынаҳхап ашәҟәы (уи зынӡа 57 даҟьа роуп иамоу) – ҳара
ҳнагәылалоит иқәыԥшу, ихаау, ицқьоу, иаразнак зхы
ҳгәазырԥхо адунеи – апоет қәыԥш идунеи.
Аизга иагәылалеит ашьха ӡыхь еиԥш, еилыхха иҟоу апое­
зиатә ԥҵамҭақәа жәпакы: «Арҩаш ҭрысқәа лада ицоит»,
«Иадгьежьылоит аԥша сԥацха», «Аԥсуа қыҭақәа», «Аҽа»,
«Аԥшахь асуеит ахәхәаҳәа», «Сықәуп амҩа акы сазхәыцуа»,
«Ахра иавҵын амра цәырҵит» убас егьырҭгьы.
Апоет иажәа раӡаны дцәажәоит, ибзиоуп имыруадаҩцәакәа ицәаҳәақәа рыртәашьа, заманала илшоит
ицәаныррақәа аԥхьаҩ имарианы еиликаартә изнагара. Аизга ааидкыланы иазаҳҳәар ауеит «Аԥсадгьыл азы ашәа» ҳәа,
– зегь раԥхьаӡа иргыланы автор дызхәаԥшуа, игәыӷрақәа
змадоу, ихы-игәы ақәзырбзиоу, имчқәа ҩбазтәуа – изыразудыззыразу иԥсадгьыл ԥшӡа, уи аԥсабара гәазырҳага, ижәлар
гәакьа роуп, урҭ рахь имоу абзиабара ду ауп изхылҵуагьы
ипоезиа. Абри абзиабарада ажәеинраала бзиагьы зыҟалом.
Амҩан, џьара сыбла нҭааргьы,
Ԥхыӡла сышьхақәа збалоит.

Ааи, игәра ҳамгарц залшом автор абас гәҭыӷьӷьала
данҳацәажәо. Апоет ихаҭагьы хьаҳәхьачарада иҳаиҳәоит
ирҿиаратә усура шьамхыс иаҵоу иԥсадгьыл шакәу:
Уҟамызҭгьы ас уеинаалан,
Мап, споетхомызт сара.

Аԥсны иазкны ҳпоетцәа иаԥырҵахьоу ажәеинраала
бзиақәа инарывагылеит алиризм зҵоу, апоет ишьаҿа
355

злыԥхо ажәеинраала «Иадгьежьылоит аԥша сԥацха» (ад.13).
Аԥацхаҿы дтәоуп апоет илирикатә фырхаҵа, иабдуцәа
рхәышҭаара амца дҩаҵхо. Уи изцәырҵуеит иԥсадгьыл
иадҳәалоу ахәыцрақәа, игәалашәоит уи алахьынҵазы зхы
иамеигӡоз абиԥарақәа, игәалаиршәоит Аԥсны зхысхьоуизҵысхьоу, изнысхьоу афырхаҵаратә мҩа – мап, акгьы
ҵәахышьа амам, «зегьы адыруеит аҭоурых...». Ирацәоуп
уи аҭоурых аҟны игәырԥшаагоу адаҟьақәа. Абар апоет
аҵыхәтәан дахькылсуа:
Алҩа халоит ҩада аҽыршо,
Стәоуп са сылаӷырӡ шаара...
Исылшалакгьы, аныжьра сылшом
Са сабдуцәа рхәышҭаара.

Апоет даара дхәыцит, ажәытә-аҿатә, амҳаџьырра – зегьы
еидкыланы ҭынч дрыхәаԥшит, ишәеит, изеит, аҵыхәтәан
ауп абри аҩыза ацәанырра анизцәырҵгьы – дымҩашьо ианеиликаа иабдуцәа рхәышҭаара аныжьра шилымшо.
Исылшалакгьы, аныжьра сылшом
Са сабдуцәа рхәышҭаара.

Арҭ ацәаҳәақәа акгьы ҳазрыцҵом иҳазрыгырхом,
ахцәажәарагьы рҭахым, дара рҿахәы дара ирҳәоит – апоезиа зда ихәарҭам аҷыдарақәа ирылаҟоуп. Ари иааира
дуӡӡоуп иқәыԥшу апоет изы.
Аизга иагәылалаз аҩымҭа бзиақәа зегьы акакала
«еиҿыхны» рыхцәажәара, реилыргара хықәкыс иҳамам,
ажәеинраала бзиа усгьы «аиҿыхырҭақәа» амаӡам, аиҭаҳәа­
рагьы ауам – иара ахаҭа шеибгоу иаԥхьатәуп.
«Аеҵәақәа рыкәашара» автор идныҳәалатәу рацәоуп
ибызшәа ацқьара, иажәақәа рыласра, иажәа аԥшӡара, ахаара, ихшыҩ аилыххара, ицәаныррақәа имыруадаҩцәакәа
рцәыргашьа уҳәа убас иҵегьы. Амала, уажәнатә
игәиҽанҵатәызар ҟалап апоет ажәа аиҭаҳәара (аизгаҿы
356

инамцхәны иаҳԥылоит ажәақәа – ашьха, арҩаш, аҽы)
иҽацәихьчаларц,
дара
иажәеинраалақәагьы
џьараџьара ицәеиԥшымхаларц, иҩымҭақәа иҵегь рырҵаулара
иҽазишәаларц, иҽримҭаларц иара убас амелодраматә
мотивқәагьы.
«Ҳажәҩахыр иазҳааит!» – абас ҳәаны ихысуан ҳабацәа
аҩнаҭаҿы аԥа данилак иеигәырӷьаны. «Ҳажәҩахыр
иазҳааит!» – ҳиқәныҳәар хҭахуп ҳаргьы аԥсуа поезиа
аҭаацәараҿы апоет ҿа Рушьбеи Смыр.
Апоет имҩа ҟьаҟьарам, имариам – иаԥхьаҟа аус дуқәа
шьҭоуп. «Иҵҟьашьа» бзиоуп – аринахыс аус злоу анарха ауп.
Изеиӷьаҳшьап ақәҿиарақәа.
1973

« ИЖӘБАП СЫМЦАГЬ ЕИҚӘҴАНЫ...»
Кәицк ҟалазар иахьа сгәаҵан, –
Ижәбап сымцагь еиқәҵаны.

Арҭ ацәаҳәакәа аагоуп апоет Владимир Ахьиба раԥхьатәи
ишәҟәы «Еихызгоит сшьаҿа» иагәылоу ажәеинраалақәа
руак аҟнытә. Уи аахыс иҵхьеит хәышықәса инареиҳаны.
Иҟаиҵазеи, илиршазеи урҭ ацәаҳәақәа зҩымҭоу ари
аамҭала? Ҳазҵаара аҭак ҳаԥшаауеит 1976 шықәсазы
ашәҟәҭыжьырҭа «Алашара» иҭнажьыз апоет аҩбатәи
ишәҟәы «Адац» аҟны. Владимир Ахьиба ирҿиаратә мца
еиқәуп алитератураҿы данаацәырҵ инаркны, уи еиҳа-еиҳа
аҽеибнаҭоит, аҽарӷәӷәоит, иарԥхо рхыԥхьаӡарагьы есааира
иацлоит, зны-зынла уи абылра злымшо мҿаӡақәак, мамзаргьы, ԥхара рацәак зхылымҵуа, иаразнак илеиқәыццышә
ицо фархьқәак налашәозаргьы, урҭ ракәым аус злоу. Апоет
ирҿиаратә мца днаԥыршәом, амчхара иагхар иуам.
Зынӡа ҩынҩажәи жәаба жәеинраала еиднакылоит
аизга ҿыц «Адац». Уи инагәылаԥшыз иаразнак илаԥш
357

иҵамшәар ауам ажәеинраалақәа ркьаҿра. Апоет, шамахамзар, иҽырҭеикӡоит ԥшьба-хәба строфа, ажәа мыцхәы
нымхкәа, илиршоит ицәанырреи ихшыҩҵаки рцәыргара.
Абри аганахьала, дахьҿырԥшыгоу рацәоуп автор, уи
иҽацәихьчоит алитератураҿы иреицәоу агра бааԥсы –
аԥхьаҩ игәы аԥҵәара. Вл. Ахьиба иажәеинралақәа ирылоуп, абзиақәа реиԥш, ихьысҳақәоугьы, аха ишазгәаҳҭахьоу
еиԥш, игәыԥҵәагаҵәҟьоу, игәырҿыӷьгоу аԥшаара уадаҩуп.
Раԥхьатәи ишәҟәы аҟны еиԥш, апоет ишәҟә ҿыц
аҟынгьы аус рыдиулоит изгәакьоу атемақәа – Аԥсны,
аԥсуара, Аԥсадгьыл, уи ажәытә-аҿатә, абзиабара, ауаҩра
уҳәа егьырҭгьы.
Саԥсуароуп – са сымшын иаҵоу
мцасы,
Саԥсуароуп – са сышьха дуӡӡақәа
рдац.
Саԥсуароуп – са сыжәҩан ҭбаа, исхоу
бласы.
Саԥсуароуп – сыдгьыл гәырӷьара ду
ашьац...

Апоет ҳалеигалоит абас идунеи, ихы ҳирдыруеит
ҿыц (ҳахгьы ҳазирхәыцуеит), ҳагәра ганы иҳаиҳәоит зда
дмаҭәам, ԥсыс ихоу. Ашәҟәы злаатуа ари ажәеинраала
(«Саԥсуароуп...») иагәылоуп агәадура, аԥхара, агәырӷьара
лаша, ҳхы-ҳгәы азҭанаҵоит, ҳарԥшуеит ԥхьаҟа. «Аԥсны
заҟароу» ахьӡуп анаҩстәи ажәеинраала. Араҟагьы апоет ашәа азиҳәоит иԥсадгьыл, заманалагьы иааирԥшуеит
уи адура. «Аԥсынтәыла хәыҷуп узҳәашам зынӡа» – абри
ахшыҩҵак шьақәзыргәӷәо акәны иааигоит автор Аԥсны
аԥсабара аԥшӡара, абеиара, уи ажәытә-аҿатә, иара
аҵеицәа рфырхаҵара, ргәамч. Апоет Аԥсны ҟәнумшьартә
излаҟоу ҳәа иааиго аҿырԥштәқәа мыцхәызаргьы ҟалап,
аиқәыԥхьаӡарақәа рыла мацара аарԥшра уадаҩуп Аԥсны,
358

аԥсадгьыл закәу, изаҟароу. Араҟа автор маҷк аҽынкылареи
ажәақәа реилыԥшаареи игхазаргьы, гәыбӷан злаҳаимҭо
акы ыҟоуп. Ҳара, иаабоит апоет иԥсадгьыл шаҟа дазыгәдуу,
уи абзиабара имоу шаҟа деиланаршуа. Абас агәеицҳара
ду иахылҵыз ажәеинраалаҿы, апоет маҷк ааицәагхаргьы,
аҽынкылара ааицәыуадаҩханы акы ницәацларгьы – уи
уамашәа ибатәӡам.
Аизга иагәылоуп иара убас аԥсадгьыл иазку, ауаҩи
аԥсадгьыли реизыҟазаашьа аазырԥшуа егьырҭ ажәеин­
раалақәагьы – «Сара саҳра», «Омар Беигәа иахь», «Диоскуриа». Арҭ аҩымҭақәа рҟынгьы апоет еиҭах агәра ҳиргоит
ижәлари иԥсадгьыли рахь имоу азгәыкра, иҭахуп ижәлар
рыгәҭа агылара даԥсахарц, иреиӷьу аҳра ҳәа ииԥхьаӡогьы,
зегьреиҳа игәыхәтәыхьӡаган дызхәаԥшуагьы, иашәақәа
бжьыс ирхаларц ииҭахугьы – аԥсадгьыл абзиабароуп:
Аҳра саҭәашьоуп, о, аҳроуп смаҵура,
Убзиабароуп са саҳра Аԥсынра!
Убзиабароуп саҳра, о, сымра, сшьыжьы.
Убзиабароуп саҳра ду, сашәақәа
рыбжьы.

Амала, иаҭахымзар ҟаларын апоет ибзиабара уеизгьы-уеизгьы абасеиԥш инаҵшьны, иаартӡаҵәҟьаны азгәа­
ҭара, ашьақәырӷәӷәара аҽазкра, избан акәзар, мыцхә
ахырқьиара иалшоит иарҵысыр агәырҩагьы. Даҽакалоуп
излаарԥшу апоет ипатриоттә цәанырра ажәытә Диоскуриа иазку ажәеинраалаҿы («Диоскуриа»). Апоет илымҳа
инадикылоит амшын аҵа иҭигаз амыдаӷьцәа. Изакә бжьузеи уи иааҭыҩны иаҳауа иара, иарбан хәыцроу усҟан
изцәырҵуа? «Ҳжәытә қалақь ашыкьыбжь саҳауазар сара?..»
– абас зҵаарала инҵәоит ажәеинраала, араҟа иҟам иаарту шьақәырӷәӷәарак, аха иаҩымцацәакәа, ус ԥсабаратәла
еилаҳкаауеит, хымԥадагьы агәра аагоит апоет изцәырҵыз
ацәанырра, дзымҽхазкыз ихәыцра. Ари – поезиоуп!
359

Ашәҟәы иагәылоу иреиӷьу ажәеинраалақәа ируакуп
«Омар Беигәа иахь». Абраҟа еизыркәкәаны иааԥшуеит апоети иԥсадгьыли реизыҟазаашьа, ҳәаа змам ипатриотизм.
Абар уи иахьагьы дшабылуа, аԥсуа жәлар иреиҳау ртрагедиа – амҳаџьырра:
Ҳажәа рацәоуп, ииашоуп, сашьеиҳаб
сзыҿҳәароу,
Амцашоура иҳамоу зшәода изаҟароу?!
Аха атәым ажәоума иаҳҳәо, мамоу,
Ҳахәрақәа ҿыӡәӡәааны иҿазҳәашоуп
ҳзышьҭоу!

Ажәеинраала ихьӡынҩылоуп аԥсуа мҳаџьырцәа рҵеи,
иахьа Ҭырқәтәыла инхо аҵарауаҩ, апоет Омар Беигәа. Уи
Аԥсны даахьеит, иҩымҭақәагьы рнылахьеит Аԥснытәи
агазеҭқәеи ажурналқәеи. Ауаҩытәыҩса дахьагалакгьы, дзыниалакгьы иԥшьоу акәны изаанхоит иабацәа рыдгьыл, иагьа
џьамыӷәацәгьа ихигаргьы, ишьа-ида ирыламзарц ауам абри
адгьыл азхәыцра, агәхьаагара, абзиабара. Иахьа аԥсуа жәлар
рыбжаҩык Ҭырқәтәыла инхоит, аамҭа цәгьаӡак иахнагеит
урҭ уахь. Аха убас иагьа иҟазаргьы, «Ҳбызшәа азеиҩымшеит,
ҳабжьқәа еиқәнаргеит, ҳагәҭыхақәа еиқәымшәои, изҳәада
еивҟьеит?!» Ииашаҵәҟьаны иазгәеиҭоит араҟа апоет –
нырцәгьы аарцәгьы аԥсуаа иреиҳау ргәадура, ргәыӷра
Аԥсны ауп, уи ԥхьаҟатәи аизырҳароуп рыхшыҩи рымчи
зызку. Атема хьанҭа ишаҵоугьы, ҳзыхцәажәо ажәеинраала
лахҿыхуп, агәышьҭыхратә пафос аныԥшуеит, аидгыларахь,
аусеицурахь, аԥсадгьыл аразҟазы ахамеигӡарахь иҳаԥхьоит.
Владимир Ахьиба даԥсыуа поетуп, ипоезиа хыҵхырҭас
иамоугьы аԥсуа жәлар роуп, дазааигәоуп урҭ рхәыцшьа,
рцәажәашьа, ртемперамент, ихаҭа дышәҭызар – дацс
имоу дара роуп (абри инаҵшьны иазгәеиҭарц азы акәхап
иажәеинраалақәа реизгагьы «Адац» захьӡиҵаз).
Ҳахәаԥшып афольклортә мотивқәа шаҟа иманшәалан
ихы иаирхәо, апоет иқәҿиаз ажәеинраала «Адунеи
360

азхәыцра» аҟны. Араҟа автор аартра дук ҟаиҵаӡом, иаҳзым­
дырӡаҵәҟьо ҿыцкгьы ҳаиҳәаӡом, аха иҿабызшәа хаауп, иажәа ԥҟоуп, дааҟәымҵӡакәа иҵегьы иҳәаландаз ҳәа
ҳаизыӡырҩуеит, иҳаҳахьоу еиҭаҳирҳауеит еиҳа инарҵаулан,
ҳгәы дҭалоит убранӡа – иара ицәаҳәақәа ҳгәы арахәыцқәа
ирҿыҩуама ҳҳәо:
Адунеи зегь, дад, иуаароуп – иҳәеит,
Адунеи аҿы иҟоу, дад, ҿароуп – иҳәеит.
Уахьынӡаҟоу, дад, қәԥароуп, – иҳәеит.
Уанаҵахагьы, дад, цәгьароуп, – иҳәеит.

Абас аԥхьаҩ игәаҟны инеиуа, идеиалагьы сахьаркыралагьы уаҳа назҭахым акоуп «Аҳарам-гәыҳарам» захьӡу
ажәеинраалагьы. Автор еилыхха иааирԥшуеит ажәлар
рдоуҳа ацқьара, урҭ рҟны аҳарам-гәыҳарам ԥеиԥш бзиа шимам, аҳарамра шаҟа иччархәны иахәаԥшуа ажәлар. Араҟа
ажәлар ракәу апоет иакәу ицәажәо ҳҳәартә, убас ажәлар
рцәажәашьа иазааигәоуп, рыбжьы ахоуп ажәеинраала.
Еилаӡҩаны, иаӡәыкны иҟалоит ара ажәлари апоети.
Ашәҟәы иагәылоуп абаҩхатәра ҟаимаҭ иахылҵыз
ажәеинраалақәа маҷымкәа (зынӡа ирацәаӡаҵәҟьамзаргьы).
Убарҭ иреиуоуп, сара сгәаанагарала: «Асы», «Сыгәҭыхақәа
рахь», «Алакә», «Ақәыџьмақәа», «Аҵыхәтәантәи аччаԥшь»,
«Ааԥынтәи ашәа», «Поетк иажәеинраала шеилдыргаз»,
«Ахьажь» уҳәа егьырҭгьы. Ҳрыхәаԥшып урҭ рахьтә акыкҩбак.
Ажәеинраала «Асы» аҟны алирикатә фырхаҵа иркәым­
пылуа еизигаз асы шыхәыҷхоз мацара, сакәмалк ианаҟараха
иаашьҭихын, инапсыргәыҵаҿы «аԥсы анынахшәоз», усҟан
иара харантә иааиаҳаит арҩашқәа рышьҭыбжь. Араҟа автор
игәра аагоит, инҭкааҵәҟьаны, иаахтыҵәҟьаны хшыҩҵакык
ҟьаҟьаӡа иаарԥшымзаргьы, уи ҳара ҳхаҭа ҳазхәыцуеит, ҳгәы
азҩоит. Философиатә жәеинраала ҟаимаҭуп «Аеҵәақәа»
захьӡугьы. Иаҳа иаарту, абжьы ӷәӷәа зхоу, амцабз
361

зҿықәыҳәҳәуа жәеинраалоуп «Сыгәҭыхақәа» рахь (иаарту
анаҳҳәа, иҳамҩатәны иазгәаҳҭап апоет иҩымҭақәа рҿы шамахамзар, ишырцәаҩоу, иаартны, гәҭыӷьӷьала, бжьыҭгала
ацәажәара). Владимир Ахьиба еилаижьуам ашәыгақәа,
рацәаӡакгьы ихы иаирхәом еицырдыруа апоезиатә
маҭәахәкәа – аепитетқәа, аметафорақәа, аметонимиақәа
уҳәа егьырҭгьы, аха уи азы ихьысҳаны, игьамаданы иҟалом
бжеиҳан, избанзар ажәеинраалақәа ирыҵоуп ацәанырра
ԥха, ирызҭоуп иқьиоу агәы, апоет днавамла-аавамлакәа,
иаармарианы игәҭыха аҳәашьа иҽақәиршәоит, иара
ихаҭа апоетцәа ҿарацәа рсеминарк аҟны ишиҳәахьаз
еиԥш, аформақәа иҟоу зегьы иреиӷьеишьоит игәы иҭоу
«нҭыцҟьааны» излеиҳәаша аформа.
Шәыжәҩан ыҟаз иккаӡа,
Шәыдгьыл шьахәыз иԥшӡаӡа,
Ӡыгмацәазгьы џьа шәҭаӡам,
Адунеигьы шәа шәахьӡа!

Арҭ ацәаҳәақәа ҿырҳәала исҳәаландаз угәахәуа иҟоуп,
насгьы шаҟа ицәаҳәа хазынақәоузеи аҵыхәтәантәи аҩба.
Асеиԥш иҟоу ақәҿиара апоет хымԥада идныҳәалатәуп.
Ажәеинраала аритмика бзиоуп, агәаҳәара унаҭоит,
арифмақәа рымариацәарагьы анаужьыртә иҟоуп, анаԥ­
шыха умҭакәа, мыцхәы умырхәыццәакәа, уаашьҭԥаа уагоит. Иара апоет ихаҭагьы убас ихьны акәзар ҟалап ажәеин­
раала изицәалашәаз иацәтәыму, «ацәҟьара иавҟьаз»
ацәаҳәа – «Иӡышуа шәрымаз нас хмаҷырс». Ара апоет ҭынч
дзазымхәыцит, иӡышуа дарбанзаалакгьы иаразнак дзыҳәо,
дзышьҭоу ахмаҷыр шакәым – аӡыхь ахаҭа шакәу.
Аизгаҿы имаҷуп абзиабаратә лирика, зынӡа ҩбахԥа жәеинраала роуп уи атәы зҳәо, «Алаку» ахьӡуп урҭ
руак. Аҩымҭа ахьӡ ишаҳәо еиԥш, алакә ҟазшьа амоуп
уи, жәлар рҿаԥыцтә ҳәамҭақәа ирзааигәоуп: илахҿыхуп,
игәырҿыхагоуп, ирччагоуп, иагьырхәыцгоуп иара.
362

Жәаҩаҩык аӡӷабцәа
Ааицгәасҭан, срытҟәеит.
Жәаҩаҩык аӡӷабцәа
Сааимаркын, срыпҟеит.

Даҽаӡәы дшыҟалара сыздыруам, аха сара абри
аҵыхәтәантәи ацәаҳәа «Сааимаркын, срыпҟеит» ҳәа
саннаԥхьалак – иаасцәымыӷхоит, ҳаи, абааԥс, аӡӷабцәа
дышԥа­рыпҟоз, ус акәӡазаргьы ари аҩыза ахҭыс апоезиаҿы
усс иамоузеи? – аасгәахәуеит, аха анаҩстәи ацәаҳәақәа
санрыԥ­хьалак, ччаԥшьк аасызцәырҵуеит, апоет ара гхак
ҟаимҵа­ӡазшәа збоит, уадаҩк ҟамлазшәа аиумор аҵаҵаны
иҳәоит аӡӷабцәа дзыхдырҟьаз:
Хәыцыԥхьаӡа ашәҭышқәа
Срышьҭамларц азы,
Хәыцыԥхьаӡа ашәҭ ссирқәа
Ҿысымхларц азы.

Ибзиаӡоушәа збоит ажәеинраала анҵәамҭа – алирикатә
фырхаҵа жәаҩаҩык аҭыԥҳацәа дларымпыҵаӡ дымцакәа,
рыжәаҩаӡәк дрылԥааны дима дахьцо.
Ҳазааҭгылап даҽа жәеинраалакгьы, «Аҵыхәтәантәи
ач­чаԥшь» ҳәа хыс измоу. Ажәеинраала аилыргараҿы иагьа иманшәаламзаргьы, еиҭаҳҳәап аҵакы: ачымазаҩ
ԥсеиқәырхашьа шимам аҳақьымцәа ианырҳәа, иҭынхацәа
ахәышәтәырҭахьынтә аҩныҟа дыргоит. Иара ачымазаҩ
ихаҭагьы шьҭа аҩныҟа дцарц, имӡырха днықәыԥшырц
иҭахуп. Аҳаҵла быбышӡа ишәҭны изҭагылаз ашҭа дрыманы
ианынҭала:
– Саанышәкыл! – иҳәеит уи амҵаҿы
ҳамҭак,
Ччаԥшьк иқьышәаҿ иаҿын аԥытлара...

Аԥсра ихықәгылоу ауаҩы еиҭах аԥсҭазаарахь, агәаҳәара
ду инаҭоит ишәҭыз аҵла, уи иҿышәшәо ашәҭыцқәа ахәыҷы
363

иахьиқәԥсо дахьихәаԥшуа. Апоет баҩхатәрала иааирԥшуеит
араҟа аԥсҭазаара амч, аԥсра аҿаԥхьа уи иамоу аԥыжәара,
насгьы ауаҩы идац зларсу, дахьиз-дахьааӡаз ахәышҭаара
шаҟа дарԥхо, шаҟагьы илшара иацнаҵо, аԥсҭазаареи
аԥсадгьыли еиҟәыҭхашьа шрымам. Ари ажәеинраала заманала иаанарԥшуеит апоет иеизҳара, ихәыцшьа аҵаулара,
азеиԥш-философиатә хшыҩҵакқәа поезиатә бызшәала
раарԥшра ахьынӡаилшо.
Аҩымҭа ҳанахцәажәо ианакәзаалак иаҳҭахы-иаҳҭахым,
ҳаизымхәыцыр залшом уи аԥызҵаз автор ихаҭа­
гьы дызусҭада (ма дызусҭадаз), ԥсҭазаашьас имоузеи,
иабанӡеиқәшәо уи ашәа ззиҳәо иидеали ихаҭареи, иарбан
аамҭоу иаҵанакуа ирҿиара, уҳәа убас ирацәаны азҵаарақәа
ҳазцәырҵыр ауеит. Ҳәарас иаҭахузеи, абарҭ азҵаарақәеи
апоет ирҿиамҭақәеи хазы-хазы иргыланы ҳазрызхәыцуам.
Иаҳҳәап, Пушкин ишедевр «Я помню чудное мгновенье...». Блок иҩымҭаны ҳаԥхьозар ишаҳныршази Пушкин ишиҩымҭоу дырны ҳанаԥхьо ишаҳныруеи зынӡа
еиԥшымхар ҟалап. Абри аҩыза ахәыцра сызцәырнагеит
Вл. Ахьиба иажәеинраала «Ақәыџьмақәа». Агәаанагара
ҟамлааит зыӡбахә сҳәаз апоетцәеи ҳазлацәажәо аизга хәыҷы
автори еиваргыланы срыхәаԥшуашәа! Исыздыруам абри
ажәеинраала даҽа поетк иаԥҵамҭазар ишсыдскылашаз, аха
даара исгәаԥхоит Вл. Ахьиба авторс даманы санаԥхьо. Шаҟа
инҭыцҟьааны, иҵабыргны, убла иаахгыло иаарԥшузеи
ҩажәа-ҩажәижәаба шықәса раԥхьа шьха қыҭақәак рҟны
агыгшәыгқәа рқәылара, алақәа рышра, ақыҭауаа реибагара! Ари аамҭа апоет, ихәыҷра иахаануп, асахьақәагьы
хәыҷтәы хшыҩла игәынкылоума уҳәо, аромантикатә цәа
хаа рыҟәнуп.
Ишазгәаҳҭахьоу еиԥш, ҳзыхцәажәо аизга апоет
хәышықәсатәи иусура иалҵшәоуп. Абри ҳаназхәыцлак апоет иеихьӡарақәа рацәаҳшьо ҳзыҟалом, уимоу агәаанагарагьы
ҳауеит ашәҟәаҿы аҩымҭа ԥсыҽқәа аҭыԥ зааныркылазеи ҳәа,
ирацәаҳшьозаргьы – дара убарҭ роуп ирацәаҳшьо.
364

Зеиԥш ажәала ишьақәгылоуп ажәеинраалақәа –
«Аныҳәаҿа», «Сыжәлар ргәеисра...», «Наӡаӡатәи амш», ахҭыс
афакт аиҭаҳәара изахымыҳәҳәеит ажәеинраалақәа – «Аамҭа
цәгьан – еибашьран...», «Дыԥсгәышьеит рыцҳа...» убарҭ
ирҩызоуп, иагьа игәыблрала иҩызаргьы, «Гәын-иԥацәа
рқьамҭажә», атәым мотивқәа рныԥшуеит ажәеинраалақәа –
«Аҵыхәтәантәи ашәа», «Ба бансыцу».
Владимир Ахьиба ибызшәа цқьоуп, иласуп, зны-зынла
иахьатәи аԥсуа поезиаҿы иаауԥылало – атәым бызшәа
анырра – зынӡа иҳазидкылаӡом. Апоет илексика зынӡаск
ибеиаӡаны иҟамзаргьы, иҽанишәоит уи арҭбаара, зны-зынла
иаалеиҵалоит ажәеицааира хазынақәа, иахьаҭаху илшоит абызшәа архәмаррагьы. Убри инаваргыланы, иҳәатәуп
жәеинраалақәак рҿы зҿахәы ззымҳәо цәаҳәақәакгьы шицә­
цаз. Ииашаны ажәа ахархәара азум абарҭ ацәаҳәақәа рҿы:
Ианырҵазшәа адырганаҿ,
Иаҿуп адгьыл абылра.

Араҟа ишанаалоз «адырганаҿ» ҳәа акәмызт. «Ианыр­
ҵазшәа адырган» ҳәа акәын ишҳәатәыз. Ҳәашьа амам­зар
ҟалап аԥсышәала «ҽыҭ ԥҭеиқәаҵәак» ҳәа, «ԥҭеи­қәаҵәа
ҽыҭк» ацымхәрас ирҳәом аԥсуаа иара убас «сҽаԥшь»
ҳәа, «аҽыз» ҳәа ауп ишырҳәо. Иргәаҟны иҟаҵоуп абарҭ
ацәаҳәақәагьы:
О, аеҵәа хәыҷы, ажәҩан аарччан,
Уи аччаԥшь адгьыл ду арԥхоит илыбаа!

Абарҭ рҩызцәа абызшәатә гхақәа Вл. Ахьиба ипоезиа
иацәаҩаны иҟам, аха усгьы акык-ҩбак ҳалаԥш ианыҵашәа,
апоет ибла инхаҳкылароуп, наҟ-наҟ абри аганахьала уаҳа
ҽԥныҳәак имоурц азы.
«Адац» иагәылоу ажәеинраалақәа зегьыҵәҟьа рсахьаркыра, ридеиа, рбызшәа ахцәажәара гәҭакыс исымамызт,
365

аганахь зынӡа иавахазаргьы ҟалап ибжьаратәу ицәгьоуп ҳәа
зузымҳәо, аха апоет иҵегьы дрызхәыцындаз ҳәа агәаанагара
узҭо, иаармариацәаны имҟәыҵижьыз аҩымҭақәагьы.
Ашәҟәы зегьы ааидкыланы ҳахәаԥшыр, ианымԥшыр
ауам убла иааҵашәаша апоезиатә еиҿырԥшрақәа рыла
аӷарра, апоет иҵегьы иҽанишәанда идунеихәаԥшра арҭ­
баара, ацәаҳәақәа аидара хьанҭа раҵаҵара, иҵегьы
дыԥшааланда уҳәартә иҟоуп.
Аизга ианылаз ажәеинраалақәа зегь реиҳа ахы сгәа­
нарԥхеит, зегь реиҳа иснырит «Мраҭашәарахь ар наскьалгон
санду» захьӡу. Изшәымыз-изхамыз хәыҷ гәарҭак ааӡатәыс
изауз анду, аибашьра ашықәс хьанҭақәа раан лкаҵкәыр азна
аҵәа аџьармыкьаҿы иганы, иҭины, лмоҭацәа зыргәаҟуаз,
излалымшьышаз акы аҭнылхырц гәҭакыс иҟаҵаны дышнеиуаз:
Ашәа ҳәо агәырқьҳәа иаалԥылеит ус ҳар,
Мраҭашәара шыҟоу идәықәлаз, абар.

Анду лҵәахаҳақәа илывсуаз ар «дрыкәшо, дрызӡатәуа»
инарыҭаны дхынҳәуеит лышьҭахьҟа – иаҳзаалгарызеишь
ҳәа илзыԥшу лмоҭацәа рышҟа. Ирзаалгазеи урҭ? Еилкаауп: анду иаалгеит ауаҩра дуӡӡа, агәыҭбаара, ақьиара
дуӡӡа, аԥсадгьыли уи ахьчаҩцәеи рахь абзиабара дуӡӡа.
Ҳәарас иаҭахузеи, ари абзиабара дара амоҭацәагьы ршьарда алаӷьацашт, иеихарҳашт иҩеидасыр. Иарбану, нас, ари
аҵкыс еиҳау?!
Абри ажәеинраала ҳизнархәыцуеит апоет Владимир Ахьиба ихаҭа. Уи амҩан даҳԥылан ҵәахаҳақәам ҳара
иаҳзишо, уи гәыкала иҳадигалоит имазарақәа иреиҳау –
иажәеинраалақәа, урҭ ирыцуп ауаҩрагьы, агәыҭбаарагьы,
ақьиарагьы, аԥсадгьыл абзиабара дуӡӡагьы.
Апоет имца еиқәуп, уи амҽхак аринахысгьы арҭбаара
зылшогьы – иара ихаҭа заҵәык иоуп.
1977(?)

« ЗЕГЬЫҴӘҞЬА МҨАСУАМ ҲАЗЛАԤШУА »

Ф. И. Тиутчев диижьҭеи 175 шықәса аҵра иазкны
Фиодор Иван-иԥа Тиутчев – азежәтәи ашәышықәсазтәи
аурыс поетцәа дуқәа дыруаӡәкуп. Уи ипоезиа иазкны
ирыҩхьоу, ирҳәахьоу рацәоуп. Урҭ рахьтә, иҟоуп даара
ииашаны,инҭкааны иазгәаҭоу, аха имаҷым зынӡа иашарак зламкәа, мамзаргьы хыхь-хыхьла, инарымҩатәшәа,
тәамбашақәшәа ирҳәахьоугьы.
Тиутчев ирҿиамҭақәа зегьы (урҭ аԥҵоуп 50 шықәса
рыҩнуҵҟала – азежәтәи ашәышықәса 20-тәи ашықәсқәа
инадыркны 70-тәи ашықәсқәа рҟынӡа) рҿы иигоз атемақәеи
иаԥиҵаз ахаҿсахьақәеи иаку философиатә системак
рҭацалара уадаҩуп, уи игьаҭахым, избанзар, 20-тәи ма 30тәи ашықәсқәа раантәи Тиутчеви 60-тәи 70-тәи ашықәсқәа
раантәи Тиутчеви еидкылашьа рымамкәа иахьыҟоу
рацәоуп. Ҩынҩажәижәабатәи ашықәсқәа рҟынӡа Ф. И. Тиутчев ипоезиаҿы имаҷуп ауаажәларра-политикатә ҵакы
змоу, урҭ акык-ҩбак ииҩыз ажәеинраалақәагьы абстрактромантикатәиӡоуп, ирҿиарамҩа уинахыстәи азбжазы
иаԥиҵаз аполитикатә жәеинраалақәа иузрыдкыло иҟам.
Араҟа ҳара иаабоит апоет аԥсабара иазикыз алирикатә
шедеврқәа, «Ааԥынтәи адыд» еиԥш иҟақәоу.
1840 шықәса инаркны 1850 шықәсазынӡа В. Тиутчев акьыԥхьра даҟәыҵны дыҟоуп, акритикагьы поетк иаҳасабала, шамахамзар, ихцәажәара иаҟәыҵит.
Жәашықәсатәи аҿымҭра ашьҭахь Титчев дхынҳәуеит алитературахь. Уи ирҿиамҭа ҿыцқәа еизганы, хазы шәҟәны
иҭижьит 1854 шықәсазы. Абри инаркны, лассы-лассыҵәҟьа
акәымзаргьы, акьыԥхь аҟны аамҭа-аамҭала ацәырҵра далагеит. Апоет ирҿиара ари апериод, уаанӡатәи излеиԥшым
аҷыдарақәа шьҭнахит. Тиутчев иромантикатә лирика
иаҳа-иаҳа, убла иаахартә, ареализм ашҟа ахы архо иалагеит. Ари еиҳаракгьы улаԥш иҵашәартә иҟоуп аԥсабара иаз367

ку ажәеинраалақәа рҟны. Урҭ шьҭа, маҷ-саҷк акәымзар,
ирцәыӡуеит амифологиатәи анатур-философиатәи сиужет­
қәа, иара убас асимволикатә ҟазшьаҵәҟьагьы. Еиҳа-еиҳа
ицәырҵуа иалагоит аԥсабара асахьаҵәҟьа, уи хықәкыс
иаман философиатә хшыҩҵакык аарԥшра, иара аԥсабара
ахаҭа ауп еиуеиԥшым ацәаныррақәа ахылҵуа, иагәылоу
– ажәакала, аԥсабара цхыраагӡаны акәын ишыҟоу, ихадоу
акәны иҟоуп.
Ҩынҩажәижәабатәи ашықәсқәа раантәи Тиутчев ипоезиа иаҷыда ҟазшьаны иҟоуп насгьы даҽакы – аԥсабара иазку
ажәеинраалақәа инарываргыланы ицәырҵуеит абзиабаратә
жәеинраалақәагьы. Иаԥиҵоит уаанӡатәи аурыс бзиабаратә
лирика иузадымкыло, ҩнуҵҟала еизаку, иузеиҟәымҭхо
ацикл. Иара Тиутчев ихаҭа уаанӡатәи ибзиабаратә
жәеинраалақәа иреиԥшым арҭ. Апоет ишьҭихит абзиа­
баратә лирикагьы аԥсабара иазку ихаҭа илирика аҟынӡа.
Уи иакәзар ҟалап аурыс поезиа зегьы аҟны раԥхьаӡакәны
азҿлымҳара хада аԥҳәыс лахь ииазгаз, Тиутчев бзиа иибо
аԥҳәыс лхаҿсахьа зааиԥршуа – иара игәырӷьареи игәҭыхеи
алеиҳәарц акәым, уи (аԥҳәыс) дхыҭҳәаам, зыԥсы ҭоу,
иконкреттәу ԥсихологиатә хаҿсахьоуп. Аԥҳәыс адәныҟатәи
лыԥшра-лсахьа аҭыхра иҽадицалом апоет, аха ажәакҩажәак рыла уи иаҳирбоит ихадоу џьара детальк, ахаан
ҳхы-ҳгәы иҭымҵуа, аԥсихологизм дуӡӡа зҵоу, Тиутчев
ибзиабаратә шедеврқәа, аԥсабара иазку илирика еиԥш, зегь
реиҳа ԥсра зқәым ҭынхоуп ирҿиара зегьы аҟнытә.
Иара убри аамҭазтәи Тиутчев ипоезиаҿы ицәырҵуеит
еиҭах даҽа ҷыдарак: аҽарҭбаауеит аполитикатә тематика.
Апоет ихы иԥхьаӡоит аҭоурых зырҿиаша, ԥхьаҟа изгаша
иакәны. Аха аҭоурых аҿы иара дзызҿлымҳау «ахархьуаа»
ракәым, Европатәи аҳәынҭқаррақәа рҟны Урыстәылатәи
аҳәынҭқарра иааннакылаша аҭыԥ ауп. Уигьы азмырхакәа,
иҽазишәоит иара адунеитә политика иазкны аҳәынҭқарцәа
ахшыҩ дырҵара, абри азин иара имоу-имаму, насгьы, диашоу-диашаму дазымхәыцӡакәа, Амраҭашәара Европатәи
368

ибуржуазиатә «хаос» иаҿаиргыларц иҭахуп, иара итәала,
аԥеиԥш ду змоу афеодалтә Урыстәылан уи аҳәаақәа
ирҭбаарц иҭахуп аурыс империа аславиан ҳәынҭқаррақәа
зегьы ааидкыланы. Урыстәыла хадас ирыҭаны адунеи
алахьынҵа аӡбара – абар Тиутчев иполитикатә позициа.
Абри апериод аантәи апоет иажәеинраалақәа рыла иаабоит уи идиалектика дшацәыхараз, насгьы зынӡа иаԥсам
ирҿиамҭақәа рҟны ареволиуциатә ритмқәа рыԥшаара.
Иаахҵәаны иаҳҳәозар, аполитикаҿы Тиутчев дреакционеруп. Пушкин, Лермонтов, Некрасов хьаас ирымаз
Аԥсадгьыл акәым Тиутчев гәҭыхас имоу, аурыс жәлар
рыԥсҭазаара аиӷьтәра акәым, уи ииҭаху аимпериа аиҵыхра,
атәым дгьылқәа рымпыҵахалароуп. Иажәеинраала «Аурыс
географиа» иаахыртӡаны ианыԥшуеит апоет игәҭакы. Усс
ирымоузеи, мамзаргьы, аурыс географиаҿы Нилгьы, Ганггьы, Константинопольгьы!.. Апоет илитературатә ҭынха
зегьы аҟнытә еиҳа иԥсыҽуп аполитикатә жәеинраалақәа.
Аха иара абраҟагьы ҳара иаабоит аҟазара ду, абаҩхатәра.
Иахьатәи аԥхьаҩ изы акгьы аанагом, «аҩбатәи аплан» ашҟа
ииасуеит аполитикатә ҵаҵӷәы. Ҳара ҳзыршанхо апоет илакҩакрақәа, ицәаныррақәа рцәыргашьоуп. Абри аганахьала
иалкаатәуп, иаҳҳәап, ажәеинраала «Абар, амшыни амшыни
рыбжьара» ҳәа иалаго.
Фиодор Тиутчев ихьӡ-иԥша иахьынӡахәҭаз ихараны иҟамызт. Иара иԥсы ахьынӡаҭазгьы, иԥсҭазаара
даналҵ ашьҭахьгьы, ирҿиамҭақәа идырҵысуан аимакаиҿак рацәаны. Иахьа аӡәгьы мап изацәкуам, ажәытәтәи
Урыс­тәыла акультура иахылҵыз апоетцәа дуӡӡақәа
дшыруаӡәку Тиутчев. Ипоезиаҿы џьара-џьара уи дхалеит иахьауажәраанӡагьы идам-здам ҽаӡәы дахьызхамлац
акьышәкьышәра аҟынӡа. Тиутчев иреакциатә ҭоурыхтә
философиа хьаҳәра ақәымкәа ииасхьеит иара зхылҵыз
аҭоурыхтә ҭагылазаашьа еиԥшҵәҟьа, аха наунагӡа иаанхеит иара иҟазара ду, уи зыӡбахә иҳәо ауаҩытәыҩсатә
цәаныррақәа, абзиабара, азхьра, аԥшаара, ахшыҩи
369

ацәанырреи реилаӡҩара, рҿиара. Асоциалисттә уаажәларра
апоезиа ԥхьаҟа изго, иаҭаху хәҭакны иалалеит, ажәеи,
аритми, ашьҭыбжьқәеи – навалашьа змам иахьатәи
аԥхьаҩ­цәа лымкаала иргәазырԥхо, ирзааигәазтәуа аурыс
поет ду Ф. И. Тиутчев иаԥҵамҭақәа.
Тиутчев ирҿиамҭақәа заҟа ирнаалоузеи ихаҭа иаԥиҵаз
абри ажәеинраала. Убри ала ихҳаркәшап ҳастатиагьы:
Аԥсҭазаара ҳзықәнаршәалакгьы,
Агәыӷра ссирқәа ҳгәы иҭаԥҽым:
Инхоит наунагӡатәи амчгьы,
Нас аԥшӡарагьы – еицакра зқәым.
Нас зегь ирзеиԥшу дгьылтә канӡарагь
Ижәҩантәу ашәҭқәа рахь изцом,
Аҽны шьыбжьонтәи аҭакаразгь
Аӡаӡа ирҿықәу рҿабаӡом.
Игәыӷра ахаан иеижьаӡаҵәҟьом
Еснагь агәыӷрақәа ирхьыԥшуа,
Абраҟа ишәҭуа зегь канӡаҵәҟьом,
Зегьыҵәҟьа мҩасуам ҳазлаԥшуа.

1978

АКЫР ИАԤСОУ АҬЫЖЬЫМҬА

Ареволиуциа ҟалаанӡатәи аԥсуа прогрессивтә интеллигенциа рхаҭарнак, ареволиуциа ашьҭахь Аԥснытәи АССР
анхамҩатәи акультуратәи ргылара активла иалахәыз Николаи Соломон-иԥа Патеиԥа Аԥсны аҵеицәа хьӡырҳәагақәа
дыруаӡәкуп. Иахьа уажәраанӡа иааидкыланы уи иусуреи
ирҿиареи ртәы зҳәо шәҟәык ҭымҵыцызт. Акрызҵазкуа
хҭысуп уҳәар алшоит, иахәҭаҵәҟьангьы иҟалеит, акыр
иагхацәаны акәзаргьы, ашәҟәҭыжьырҭа «Алашара» аабыкьа иҭнажьыз Н. С. Патеиԥа иреиӷьқәоу истатиақәеи,
иажәахәқәеи, иажәабжьқәеи, иажәеинраалақәеи еидызкы370

ло ашәҟәы, «Иалкаау» ҳәа хьӡыс измоу. Урҭ еилыԥшааны, аус
рыдуланы, комментариала еиқәыршәаны, автор ирҿиаратә
мҩа ҳақәзырԥшуа аԥхьажәагьы нарыҭаны аҭыжьра иазирхиеит афилософиатә наукақәа ркандидат Г. В. Смыр.
Иара ихаантәи аԥсуа рккаҩцәа реиԥш, Николаи
Патеиԥагьы ихы рылаирхәуан имилаҭ рынхамҩатәи
ркультуратәи еизҳара аусхкқәа зегьы – уи еилыкка
иаҳнарбоит иҩымҭақәа реизга. Араҟа иаҳԥылоит ақыҭа
нхамҩа, аетнографиа, абызшәа, алитература ирызку
астатиақәа, ажәахәқәа, ажәлар аҵаралашарахь ирыԥхьоз,
арелигиеи амцхаҵарақәеи ҿаԥызҽуаз ақәгыларақәа,
ахәыҷқәа рзы ажәабжьқәеи ажәеинраалақәеи.
Иазгәаҭатәуп, ареволиуциа ҟалаанӡатәи Н. С. Пате­
иԥа ирҿиараҿы акыр аиҿагыларақәа шыҟаз, аҭоу­
рыхтә ҭагылазаашьа иахҟьаны, уи зҿахәы иҳәоз анха­
ҩыжәлар рыгхақәа, рылакҩакрақәа иара ихаҭагьы
акырџьара ишиныԥшуаз. Ус иагьа иҟазаргьы, иааидкыланы ҳахәаԥшуазар, уи ирҿиара, аҭоурыхтә ҵакы иамаз
иаҷыданы, иахьа уажәраанӡагьы аинтерес ацәмыӡкәа
иҟоуп. Иахьатәи аԥхьаҩцәагьы акыр рызҭаша, гәахәала
изыԥхьаша ракәны иҟоуп, иаҳҳәап, аԥсуаа ржәытә қьабзқәа,
рдинхаҵара, рынхашьа-нҵышьа ирызку истатиақәеи
иажәахәқәеи. Ареволиуциа ҟалаанӡатәи аԥсуа культура
иналукааша ахаҭарнак А. И. Чыкәбари Н. С. Патеиԥеи роуп
раԥхьаӡа еиқәыршәаны Қарҭ иҭзыжьыз (1908 шықәсазы)
«Аԥсуа училишьчеқәа рзы аԥсуа бызшәала изыԥхьаша
ашәҟәы». Даараӡа аинтерес аҵоуп, уаҩы дзырхәыцша статиоуп «Згәы мцаз, мышкы ибеит» ҳәа зыхьӡу. Уи кьыԥхьын
Аԥсны аменшевикцәа анахаԥаз, 1920 шықәсазы агазеҭ
«Аԥсны» аҟны. Автор иԥсадгьыл зҭагылаз ауадаҩра ибон,
ижәлар дрыԥхьон ргәы кармыжьырц, рҽеиларҵәаны аамҭа
ҿыц иазықәԥарц.
Николаи Патеиԥа ишәҟәы иагәылоуп аԥсуа орфографиа
иазку астатиақәа: «Аԥсышәала аҩра», «Аԥсуа орфографиа
шьақәҳаргылароуп», «Аԥсуа орфографиазы ҩбаҟа ажәа».
371

Арҭ рҿы автор иқәиргыло азҵаарақәа иахьагьы актуалра
злоу роуп. «Зегьы ҳаицхырааны иҳарццакыроуп аорфографиа ашьақәыргылара!» – ҳәа автор дӷьаҵәыӷьаҵәуа
1939 шықәсазы ииҳәоз – иахьатәи аамҭазы дааҳалагыланы
иҳәазшәоуп ишыҟоу, абри азҵаатәы аганахьала макьанагьы
ҳазламаџьаноу ала.
Еиуеиԥшым аҳәынҭқарратә усбарҭақәа дырхагыланы,
Н. С. Патеиԥа дацԥыҳәаны аус иуан ижәлар гәакьа аамҭа ҿыц
ршьаҿа ақәшәо иҟаларц азы, уи иабжьагажәа мҩақәҵаганы
иҟан дара рзы. Истатиақәа «Дадраа, сашьцәа», «Абыргцәа
ашәҟәыԥхьара дырҵара», «Аԥсны арахә рааӡара» уҳәа убас
егьырҭгьы рҟны иааирԥшуеит ажәытәра иннажьыз аҵас
бааԥсқәа, иазгәеиҭоит урҭ шаҿаԥҽтәу, анхара-нҵыреи
аҵарадырреи ҩ-напыкла ишктәу. Уимоу, истатиақәа рҟны
џьара-џьара иаахтны, анхаҩыжәлар рахь ихы нарханы, иҳәоит еиуеиԥшым анырхага мыруга ҿыцқәа ахьыр­
ԥыхьашәаша, аҟанҷ жәла бзиа ахьынтәааргаша, арахә
шырааӡаша, абна рхы ишадырхәаша. Иҟалап иахьатәи
аԥхьаҩ изы араҟа иҿыцу егьыҟамзаргьы, аха усҟан азы ари
аҩыза абжьгарақәа аҭахны иҟан, насгьы урҭ ирныԥшуеит
автор иԥсҭазааратә ԥышәа, анхамҩа аусхкқәа жәпакы рҟны
иара иԥсабаратә баҩхатәра.
Аизга изагәыламлеит Н. С. Патеиԥа иусумҭақәа зегьы,
аха ашәҟәы иану истатиақәа рымацара рылагьы иаабоит урҭ
равтор шаҟа имҽхак ҭбааз. Иахьагьы аинтерес рыцәмыӡкәа
иҟоуп араҟа икьыԥхьу иетнографиатә усумҭақәа. Убарҭ
иреиуоуп, иаҳҳәап, «Аԥснытәи ачара» зыхьӡу аусумҭа. Уи
аҟны иахьатәи аԥхьаҩ иԥылоит аԥсуаа ржәытә қьабзқәа
руак – рчараушьа. Уажәтәи ачарақәа рҿы анегативтә
цәырҵрақәа иаҳԥыло, урҭқәа зыхҟьаз ҳаназхәыцуа, ҳаԥхьа
иаақәымгылар ауам абри еиԥш азҵаара: изеиԥшрази, нас,
анкьа аԥсуа чара? Иацәыӡзеи? Ишьҭнахзеи? Арҭ азҵаарақәа
рҭак ҳнаҭартә иҟоуп ари астатиа, дарбанзаалак аԥхьаҩ
изы хәарҭара алоуп, дзызхәыцша, ихаҿы иааигаша акыр
ианаҳәоит.
372

Н. С. Патеиԥа алагала ӷәӷәа ҟаиҵеит аҵарадара аԥыхразы,
аԥсуа жәлар рҵареи ркультуреи рышьҭыхраҿы, аҵак ду аманы иԥхьаӡон иара ашколқәа рҿы ахатәы бызшәа дырҵара.
Ихаҭа иҩуан ахәыҷқәа рзы ажәабжьқәеи ажәеинраалақәеи,
урҭ рнылон арҵага шәҟәқәа. Илитературатә ҩымҭақәа
аԥиҵон еилыхха иҟоу бызшәа ласыла, зегьы еилыркаартә.
Жәлар ԥхьаҟа рцара, реизҳара иаԥырхагаз ахәаџьацәа,
акулакцәа, аҟәыдырԥацәа, аӷьычцәа уҳәа ҿаԥиҽуан иара
сатиратә жәала, хьӡыртәрала, урҭ рхы ԥхашьаны ауаа изрыламгыло аҟынӡа инеигон. Ус иҟоу аҩымҭақәа иреиуоуп,
иаҳҳәап, ажәеинраала «Аӷьыч мыжда», иара убас «Аԥсуа
частушкақәа».
Аҵыхәтәаны иазгәаҭазарц ахәҭоуп Николаи Патеиԥа
ишәҟәы аҭыҵра акыр иаԥсоу хҭысны ишыҟоу аԥсуа
культура аринахысгьы аҭҵаараҿы. Ҳазну аамҭазгьы
знаукатәи зестетикатәи ҵакы зцәымӡыз ари аизга редакторс дамоуп аҭоурыхтә наукақәа ркандидат Б. Е. Саӷариа,
ашәҟәҭыжьырҭа аганахьала уи редакторра азыруит
Н. В. Правденкои Н. З. Ҭарԥҳаи.
1978

АҾАРЕИ, АБЗИАБАРЕИ, АҾИАРЕИ

«Ажәцәа анааԥсо аҿар гылоит, аус ҿыцқәа инархагылоит», – абиԥара ҿа реиҵагылара абас гәеизҳарала
дахцәажәеит Аԥсны жәлар рпоет Дырмит Гәлиа иажәеинраалаҿы.
Иарбан аамҭазаалак, амилаҭ економикалеи культуралеи аизҳара азҵаатәы иузадымхуа иадҳәалоуп абиԥараҿа реиҵагылара азҵаатәгьы. Аԥсуа милаҭ хазы иналкааны рҿаԥхьа иқәгылоу зҵаарам ари, аха аус злоу азҵаара
шықәгылоу ауп. Иҟоуп иахьа ҳапланета амрагыларахьтәи
ахәҭа иаҵанакуа тәылақәак, жәларқәак – ахшара рацәа рира,
амилаҭ уааԥсырала рхыԥхьаӡара азҳара, аиҿкаара; аанкылара зҵаараны зҿаԥхьа иқәгылоу. Уи иара ахатәы мзызқәа
амоуп – урҭ ракәым ара еилыргатәыс уажәы иқәгылоу.

Аԥсуа жәлар рҿаԥхьа иқәгылеижьҭеи крааҵуеит
амилаҭжәлар рхыԥхьаӡара аизырҳара азҵаатәы, аха
уи ианакәзаалакгьы қәнагала хшыҩзышьҭрак аиуны, хырхарҭак аманы, иҭҵааны изыҟамлеит: амилаҭ ус
ԥсабарала иҿио иаауеит. Сгәы иаанагом иахьа дҟалап ҳәа
аԥсыуак, змилаҭ, зыжәлар рхыԥхьаӡара иацлар зҭахым.
Аха, рыцҳарас иҟалаз, ари хаз-хазы ауааԥсыра ирҭаху ауп,
амилаҭ зегьы еигәныҩны, зегьы еицырҭаху акәны ишыҟоу
рныԥшуам. Убри аҟнытә ауп акраҵанакуа иҟазҵо иара
азҵаара ахаҭа ақәыргылара мацарагьы.
Уаҩы игәы ҭызгаша аекономикатәи акультуратәи еизҳара
дуқәа амоуп ҳара ҳавтономтә республика Аԥсны, еиҳаеиҳа иазҳауеит аԥсуа жәлар рматериалтә ҭагылазаашьа,
аҿиарамҩа ҭбаа иануп урҭ рлитература, рҟазара, ркультура,
рҵарадырра. Ари зегьы ахала иҟамлеит – амахәҿа рацәеи
ахшыҩ рацәеи ирыбзоуроуп. Аринахыс еиҳагьы иаҭаххоит
хыхь иаҳҳәаз аҩба – амахәҿа рацәагьы ахшыҩ рацәагьы.
Арҭ рыҩбагьы ахьынтәиаауа ажәлар рхыԥхьаӡара рацәахьтә
ауп.
Аԥсны жәытәаахысгьы уаҩы иҿырхарсҭамкәа, мҩа
иаԥнымкәа, аҭоурых хҭыс дуқәа ирцәыԥхьакны иҟам. Иуҳәар
ауеит ара мраҭашәареи мрагылареи еимаздо мҩадууп ҳәа.
Ҳазҭагылоу аамҭазы иаҳагьы иҭбаауп, иаҳагьы иаартуп
ари амҩаду. Абас амҩаду иаԥну ауаҩы, аԥшәма, есқьынгьы
игәиҽанызароуп ишҟа имҩахыҵуа қәнагала рԥыларазы,
рыдкыларазы, рынаскьагаразы. Дыҟазароуп аԥшәма,
дыӷәӷәангьы дыҟазароуп – усҟаноуп асасгьы ахымҩаԥгашьа
данақәшәо, аԥшәмагьы даныԥшӡахо, анакәымха – ма зегь
сасцәахоит, ма зегь аԥшәымацәахоит. Ажәакала – икылсуеит аԥшәмадарахь. Аха ҳарҭ уанӡаҵәҟьа ҳамнеицт, иаҳҳәо
заҳҳәогьы – уаанӡа ҳнанамгарц азоуп, иаҳҳәо заҳҳәо –
Аԥсны аԥсуа ихаҿра мҩашьо ианубаауа есқьынгьы иҟазарц
ауп.
Иара аԥсабаратә ҭагылазаашьала иԥсшьарҭа ҭыԥны
излаҟоу ала, Аԥсны аринахысгьы иацлароуп акурорттә
374

ргылара. Планла иазгәаҭоуп егьырҭ зда ԥсыхәа ыҟам
атехникатәи акультуратәи, ақалақьтәи ақыҭаҿтәи аргыла­
рақәа. Урҭ ирҭаххоит ирацәаны аргылаҩцәа, азанааҭ
хкы рацәа змоу аспециалистцәа. Аҭыԥантәи амчқәа
азымхо ианыҟала, ҳтәыла иқәынхо егьырҭ аешьаратә
милаҭқәа рҟынтә ацхыраара ҳҭаххоит уааԥсырала. Уи бзиоуп, аха урҭ рыгәҭаны ҳара ҳмилаҭ жәлар рхыԥхьаӡара
зынӡа имаҷцәахар, изаҳамҳәарызеи, ҳбызшәа аҿиара
ацәыуадаҩымхар ауам. Аԥсуаа зегьы, иаҳҳәап, рқыҭақәа
ааныжьны ақалақьтә ргыларақәа рышҟа ицаргьы, рымч
азымхар ҟалап уажә ҳазлаҟоу ала. Мамзаргьы, иаҳҳәап,
«ҳара еиқәырхагас иҳамоу ҳқыҭақәа роуп» ҳәа зегьы уахь
еихаргьы, ҳақалақьқәа ҳхаҿык аарнумбаалаӡо иҟамлои!
Хшыҩ бзиала, дыррала ахырхарҭа аҭатәуп ари – амилаҭ
уааԥсырала реизҳара иаҟәыҭханы хәаԥшышьа амам.
Изыхҟьазаалакгьы, аԥсуа жәлар хыԥхьаӡарала аизҳара
рыцәмаҷхеит. Иқәымгылар ауам азҵаара: избан абас
изыҟалаз? Иаармарианы иҟаҵазар ауеит ари аҭак.
Иагьа ирԥшқаны, иагьа ҳнавала-ааваланы иаҳҳәаргьы,
иагьа иҳарқьиаргьы, амилаҭ иаҟәԥсаауеит џьшьада-хаҳада,
еиҳа ахныҟәгара мариоуп ҳәа, ма даҽакы мзызс иҟаҵаны,
мдыррала Аԥсны иалҵны, убра иахьыҟоугьы хырҳага дук
рыламкәа, зҽыԥсаҟьаны атәыла ду зхы алазырӡуа аԥсуаа
рҵеицәа.
Урҭ зазхәыцуам рхала рҵыхәтәа уа ишԥырҵәо: рыхшара
ԥсыуааны изыҟалом. Аԥсуа милаҭ хыԥхьаӡарала реизҳара
иаҿагылоит иара убас атәым милаҭ еиуоу аҳәсақәа раагареи
атәым милаҭ еиуоу ахацәа рыццареи. Убарҭ рыхшарагьы,
шамахамзар, аԥсуаа ирхыӡаауеит – афактқәа шаҳаҭра руеит урҭ атәым бызшәа хатәы бызшәас ишьҭырымкаар амуа
ишыҟало. Збызшәаҵәҟьа ззымҳәаз, зхәыҷра зшьа иаламлаз
наҟ-наҟгьы имилаҭ дызлархуԥхьаӡаларызеи, рыгәбылра
иаша злеикрызеи, милаҭтә гәадурас иоурызеи? Сара исҳәар
сҭахым иаԥсыуам аӡәы ҳхы илаҳамгалап ҳәа, сара исҳәо –
ҳхы ҳмырӡып ҳәоуп, ҳахшара ҳмилаҭ иацәҳмырӡып ҳәоуп.
375

Иагьа мзыз амазаргьы, иагьа иуадаҩзаргьы, хырқьиашьа
рымам иахьа Аԥсны ақалақьқәа рҿы инхо аҭаацәа – ангьы
абгьы аԥсыуааны, арахь рыхшара рбызшәа гәакьа рзымҳәаӡо
изааӡо. Ҵабыргуп, ақалақьуаа аԥсуаа рҭагылазаашьақәа
зегьрыла иманшәалам, макьана рыхшара дара ишырҭаху
еиԥшҵәҟьа иаԥсыуаны ирааӡартә, аха мап зацәыркрызеи
дара ирылшо – дара зырԥшӡо, изланхо, дара рышьҭа
змырӡша рхәыҷқәа рыбызшәа дырҵара? Имиц ртәы
злаҳҳәарызеи, иихьоу рмилаҭ ҳҳала иацәҳарӡуазар? Ахшара
рацәа – Аԥсны наӡаӡа аҟазаара злакәхои, урҭ анаԥсыуамха?
Уаанӡатәи аамҭақәа ирыдкыланы ҳрыхәаԥшуазар, иахьа аԥсуа жәлар аҭагылазаашьа маншәала еиҳа ирымоуп
хыԥхьаӡарала еизҳарц азы, аха иахәҭоу ахархәара амам
ари аҭагылазаашьа. Амилаҭ аизҳара атәы анаҳҳәо, зегь
раԥхьаӡагьы уи абызшәа аизҳареи аҿиареи рызҵаара
ҩаԥхьа иҿыцӡа иаақәымгылар ауам. Ицәырҵуашәа збоит
абраҟа зҵаара дук – аԥсуа бызшәа аҳаҭыр ашьҭыхра. Зегьы иаадыруеит – ҳбызшәа ҳәынҭқарратә бызшәоуп. Хьаас
уаҩы ишьҭимхыр ауам, убри наважьны зынӡа иаҭахӡамкәа,
ианымаалаӡо, ҳхаҭақәа иҽеины иаҳзымҳәо, тәым милаҭ
дҳаламкәа, ҳаизарақәа тәым бызшәала ианымҩаԥааго,
тәым бызшәала апротоколқәа анышьҭаҳхуа. Мамзаргьы,
аӡәык-ҩыџьак ирзеилкаауам ҳәа, культурас ишьаны, уаашәҩык аӡәы иаҳаҭыразы рбызшәа анырымҳәогьы ыҟоуп.
Мшәан, иҟамлои, урҭ ҳцәажәара иазыӡырҩырц, уи
ашьҭыбжь амузыка иахылҵуа еилыркаарц, рхаҭагьы
ирҵарц рҭахызар? Иҟоупеи абри аганахьала, ҳаиԥш зеиԥшу,
ҳазҿыԥшыша егьырҭ амилаҭқәа! Ԥхашьарас иалоузеи
ҳхы аҳаҭыр шақәаҳҵо, ҳбызшәа аҳаҭыр шақәаҳҵо ҳазлоу
(мамзаргьы иҳалоу) егьырҭ амилаҭқәа рхаҭарнакцәагьы
идҳарбар? Даҽаӡәы гәыбӷанс иаҳҭарызеи, ҳара аҳәынҭқарра
иаҳнаҭаз, шьакаҭәарала иаагоу ҳзинқәа ҳхала мап
рцәаҳ­куазар? Атәым милаҭқәа еилаҳаны, бзиа ибаны
хатәы бызшәас ҳаԥсшәа шьҭырхуа, ҳаԥсуара шьҭкааны,
иаԥсыуааны ҳмилаҭ ирыцло ишыҟаз, уажәы ҳара ҳхарала
376

ҳаԥсшәа ссиргьы ҳаԥсуарагьы раҳаҭыр лаҳарҟәуа аҟынӡа
ҳхы аннаага – ари еицәоу чарҳәарас иазааирызеи ҳмилаҭ?
Ҳмилаҭ хыԥхьаӡарала аизҳарагьы ҳаԥырхагоуп акәӡами ари
иаанаго?
Абриаҟара сзырҳәо – уааԥсырала ҳхыԥхьаӡара аизҳара
еиҿазкуа, ҳара ҳазиааиша, идәныҟатәым, иҩнуҵҟатәу
афакторқәа ахьырацәахазоуп. Дара абарҭ афакторқәа ируакуп еиҭагьы ҳмилаҭ еиуоу арԥарцәеи аҭыԥҳацәеи жәпаҩык
ианаамҭоу аҭаацәара ахьаԥырымҵогьы. Ахшара рацәа
анаҳҳәо, зегь раԥхьаӡагьы ари азҵаара ззырхахо аҿар роуп,
иахьатәи аҷкәынцәеи аӡӷабцәеи, уаҵәы хаҵареи ԥҳәысреи,
абреи анреи ныҟәызгараны иҟоу роуп. Ҳәарас иаҭахузеи,
қәҵаралеи ааԥхьаралеи ари азҵаара ҳаӡбап ҳәа иалагазгьы
диашахом, уимоу – аччархәраҟынӡагьы днанагар ауеит.
Аҭаацәара аԥҵара, уааԥсырала аҿиара адҳәалоуп
ауаатәыҩса ԥсы зханы адунеи иқәу даҽакы деиԥшымкәа,
иуаҩытәыҩсара аазырԥшуа, баша ажәала акәымкәа ашәала
мацара зыӡбахә ҳәалатәу ацәанырра ԥшьа – абзиабара.
Абри ауаатәыҩса рыбзиабара азин ҳнаҭом ҳара иаахжәаны,
18 шықәса инарҭысыз зегьы аҭаацәара иахьаламлаз азы
гәыбӷан рыҭара. Урҭ аҭаацәара аԥырҵароуп, абзиабара
цқьа шьаҭас иаманы. Аха абраҟагьы ҽалагалашьак амамкәа
иҟам. Иара абзиабара ахаҭагьы иамоуп, иаҭахуп ашьаҭа –
изықәӷьацаша, изқәышәҭыша аҭагылазаашьақәа.
Абзиабареи аҿиареи ирԥырхагоуп макьанагьы ҳара ҳҟны
здацқәа мҩац, аҭыԥ змоу патриархалтә еизыҟазаашьақәак.
Убарҭ иреиуоуп, иаҳҳәап, жәлала, абшьҭрала, аизыуаам­
рақәа, азеиԥш милаҭтә хдырра алаҟәра, азеиԥш милаҭ
зҵаарақәа рҟынӡа азымҩаӡара. Абарҭқәа ракәушәа
збоит, уарлашәарла акәзаргьы, уамак иахымҟьаӡакәа
иаҳԥылало ауаҩшьрақәа зыхҟьо. Аӡәы ирыцҳара акәӡам
ара иҟало – аӡәызаҵәык иҭахаралагьы амилаҭ маҷ ахәҭа
бзиак аҟәыԥсаауеит: ацәгьара ҟазҵаз усгьы имилаҭ ихы
рыԥирхоит, имилаҭ иаԥирхоит иашьцәа, иҭынхацәа жәпа­
ҩык реизҳара, ихирԥоит урҭ рыԥҳәысаагара, рхаҵацара,
377

акраамҭа ишырҭаху иҿио изыҟалом, ацәгьа ирықәҳаз
иацәшәаны акәымзаргьы, аара рыдны рхы рыԥхьаӡоит,
рыламыс ирзаҵакуам дара ирзааигәоу, ирыжәлантәу ииуз
ацәгьара рымбаӡазшәа ахымҩаԥгара. Ажәытәрахьтә иаауа,
изҿагылатәу, ҳхы зцәаагаша акәны иҟоуп иара убас аиҳаби
аиҵби реизыԥшра – аиҳабы (арԥыс ма аԥҳәызба) аҭаацәара
далалаанӡа ҳәа аиҵбы иԥшра. Ҳаарышьклаԥшқәар –
имаҷыҩӡам ишеизыԥшыз аҭаацәара ззаԥымҵакәа зажәра
иҭалахьоугьы. Ари аҩыза аизыԥшра аԥсыуароуп, ламысуп, ҳаҭыреибабароуп ҳәа иахәаԥшуазар акәхап. Аламыс
ахаҭа амилаҭ рзеиԥш интересқәа ирықәымшәо иҟалозар,
урҭ зда ԥсыхәа рымам рыҿиара еиҿнакаауазар? Анкьатәи
аламыси иахьатәи еиԥшымзар? Аламыс аԥсы ҭаӡами, уи
еизымҳаӡои, имҿиаӡои, иацәтәыму канамыжьӡои, иазеиӷьу
шьҭнамхӡои?.. Абри инадҳәаланы ҳазхәыцып амилаҭ
уааԥсырала аизҳараҿы ишԥырхагоу инамцхәны агәырҩа
аҽаҭара, арыцҳара ахзацәымгара. Зашьа ихыгәырҩааны,
заҳәшьа илхыгәырҩааны уаҳа аҭаацәара ззаԥымҵаз.
Иаԥызымҵаз ҳԥылоит иахьагьы. Еиҭах жәытәҵас ахәыцра,
иахьатәи аԥсҭазаара, иахьатәи амилаҭ рҭахрақәа рзеилымкаара, амилаҭ хдырра азышьҭымҵра ирыхҟьазар ҟалап
аӡәырҩы аԥсуаа рықәра наскьаанӡа, мзызда, аҭаацәара
рҽахьаларымгало. Мшәан, зегь аамҭак-аамҭак рымоуп, ауаҩы данажәлак аума данҿио, ахшара рацәа рааӡара
илшо, рааӡаха иоуа даныҟало! Урҭқәа ракәымзаргьы, иара
ус, ауаҩы иуаҩра атәы анырҳәо, зегь раԥхьа идыргыло,
аганахь ааныжьшьа змам ауп, уи дҭаацәароу дҭаацәараму.
Иҭаацәарам дуаҩыбжоуп, иуаҩра хаҭәаам ҳәа ажәлар рҿы
иахәаԥшуеит жәытәаахыс. Иахьагьы убас иахәаԥшуеит, уи
ҵабыргыҵәҟьоуп: ауаҩы ԥсабарала иагьа дҟәышзаргьы,
аҵара дуӡӡа имазаргьы, еилимкаацт абри адунеи еибар­
кыраҿ зеиԥш цәанырра ԥшьа ыҟам – аб ицәанырра, ан
лцәанырра. Ари ацәанырра ауаҩы иара иҭаацәара, иара ихшара имамкәа еилкаашьа имам, ԥҳәыс даазымгаӡо ахаҵа
иаҳаҭыр лаҟәуеит, ахаҵа имцаӡо, хәыҷы дызмааӡо аԥҳәыс
378

лаҳаҭыр шлаҟәуа еиԥшҵәҟьа (абраҟа срыҳәоит гәыбӷан
сырымҭарц ус ԥсабарала аҭаацәара ззаԥымҵаз, ахшара,
ишырҳәо еиԥш, «зылахь данымлаз»).
Иахьа ахшара рацәа рааӡара азҵаара аԥсуа милаҭ
рҿаԥхьа иқәгылазаргьы, ҳгәы иаанамгароуп аиаӡаара,
ақәӡаара ахықә ҳақәгылоуп ҳәа. Мап, аԥсуаа рхыԥхьаӡара
макьана иацло иаауеит. Аԥсуаа рхыԥхьаӡара анаҳҳәо,
иаҳхамшҭуазароуп ҳмилаҭ реиҳараҩык атәым дгьылаҿ
ишынхо, урҭ аԥсыуааны, рбызшәа, рмилаҭ ҟазшьа
мырӡкәа ишааиуа, дареи ҳареи, иагьа ҳаицәыхаразаргьы,
ҳабжьы шеиныҩуа. Ус анакәха, ҳарҭ еиҟәыԥсааз жәларӡам.
Ари агәыӷра ду ҳнаҭоит, ҳпотенциалтә лшарақәа ҳгәы
рызҭанаҵоит.
Ахшара рацәа рааӡара атәы анаҳҳәо, иаразнак ҳабла
иаахгыло ҳқыҭақәа роуп. Уаҟоуп ахшара рацәа зааӡо еиҳа
иахьуԥыло, ауааԥсыра еиҳа иахьҿио, ҳақалақьқәа рҟны
аасҭа. Иахьа ус иҟоуп, аха уаҵәы ишԥаҟалари? Иҟоума
ҳқыҭақәа рҿы амилаҭ аринахысгьы еиззырҳаша аҿар?
Иҟазар бзиоуп, аха ианыҟамла, ақыҭа ааныжьны еиҳараҩык
ақалақьқәа ианрызца – абри зегь реиҳа иаԥырхагахоит
уааԥсырала ҳаизҳара. Изааӡарызеи, ақыҭаҿы ахшара рацәа
рааӡара еиҳа иманшәалоуп, ақалақь аҿы аасҭа. Уиадагьы,
адунеи зегьы аҟынгьы ақыҭақәа рҿоуп ахшара рааӡара тенденцианы иахьыҟоу. Ажәакала – ирыхӡыӡаалатәуп ҳаԥсуа
қыҭақәа, рмилаҭ ахдырра аадырԥшыроуп уа инхо аҿар. Урҭ
роуп аизҳара азҵаара аиҳарак ззырхоу.
Сара сышьҭрақәланы еиҭасҳәом ахшара рацәа рааӡара
иамоу аԥыжәарақәа ртәы.
Сара ааԥхьара ҟасҵом аӡәгьы иахь, ахшара рацәа ҳааӡап
ҳәа. Убри аҩыза ааԥхьара мацара ҳара ҳреиԥшнатәуеит
ацгәы аҵәҵәа ахазҵоз аҳәынаԥқәа. Исҭахуп зегь раԥхьа­
ӡагьы уааԥсырала ҳаҿиара иаԥырхагоу зегьы реилкаара,
рҿагылара, риааира. Абри аҿы иҳалшо зегь аныҟаҳҵалак
ауп аҿиара шьаҭас иамоу абзиабарагьы анышәҭкакаҷуа.
Ҳәарас иаҭахузеи, ауааԥсыра рхыԥхьаӡара иаалырҟьаны
еизырҳашьа амам, уи шықәсала, шәышықәсала аамҭа аҭахуп,
379

ҳаргьы иаҳҭахуп, урҭ ашықәсқәа ҳархыԥшны, ҳԥеиԥш
бзиа иахьанатә ҳалагәырӷьо ҳҟаларц. Сара агәыӷра сымоуп Аԥсны иахьаҵанакуа қыҭас, қалақьс уахьнеилак аԥсуаа
рыбжьы ықәыҩуа, рыламыс, раԥсуара ацәа уаҩы иахикаауа
иҟалартә алшарақәа ҳамоуп ҳәа. Аус злоу – урҭ алшарақәа
наҟ-наҟ иԥсҭазааратә ҵабыргны рыҟаҵароуп. Ҳныҟәап, нас,
ҳаибадырны, ҳаигәныҩны, имырҳауҳауцәакәа, ҳара ҳгәыӷра
ус ишгәыӷроу иаанымхартә, ҳԥеиԥш шәарҭамхартә!
1979(?)

ИХАЦЫРКУ АЖӘА РҾИАУА

Ҳазну ашықәс азы ашәҟәҭыжьырҭа «Алашара» иҭнажьит
«Ажәҩан баҳча» зыхьӡу ажәеинраалақәа реизга. Уи – апоет Виачеслав Ҷыҭанаа авторс дызмоу аҩбатәи апоезиатә
шәҟәоуп.
В. Ҷыҭанаа акьыԥхь аҿы дцәырҵит дпоет-лирикны.
Уажәы ҳазлацәажәо ишәҟәаҿгьы уи даабоит, уаанӡатәи
ишәҟәаҿы еиԥш, ихациркыз ажәа ԥхьаҟа иацҵо иаауа поетны.
Раԥхьа иргыланы иҳәатәуп апоет инапы злеикыз, иԥсҭазаара хықәкыс иеиҭарц ииҭаху арҿиаратә ус
ахьынӡауадаҩу шидыруа – уи заманала ирныԥшуеит
зыхшыҩҵаки зцәанырреи акны еилаӡҩоу ицәаҳәақәа.
В. Ҷыҭанаа иқәла зықәлоу аԥсуа поетцәа даарылукаартә
дыҟоуп аԥсҭазаара иаҵоу ацәгьа-абзиа, хыхь-хыхьла
акәымкәа, рдац-ԥашә аҟынӡа анеира иҽахьанишәо ала,
ҿырԥштәыс иаагар ауеит ауаҩи аԥсабареи иахьатәи
реизыҟазаашьа аарԥшразы уаҳа назҭахым, аизга злаатуа
ажәеинраала «Аӡхьамԥш».
Ажәеинраала заманала ҳазнархәыцуеит аԥсабара
иаҿагыланы ақәԥара акәымкәа, уи иавагыланы, иадгыланы ишықәԥатәу, иара ахаҭагьы ахьчара шаҭаху – еиҭахгьы
ауаҩы ибзазара аиӷьтәразы, иара ауаҩы иԥсҭазаара ахаҭа
ахьчаразы.
Ишаабо еиԥш, ашәҟәы злалаго ажәеинраала иаразнак ҳгәыҳҽаннаҵоит, иаразнак иҳаилнаркаауеит зыҟны
380

аус ҳамоу апоет ажәа маҷла аду аҳәара зылшо шиакәу.
Ашәҟәы иагәылоу ажәеинраалақәа зегьы неибеиԥшны, акы
рыгымкәа, инҭырҳәцааны рҿахәы рҳәо иҟамзаргьы, ибзианы ирныԥшуеит дара аԥызҵаз иџьабаа, аус шаҟа ирыдулоу,
ус иааилышьны аԥхьаҩ акгьы шидгалам.
Хыхь зыӡбахә ҳҳәаз рнаҩсгьы, аизга иагәылоуп
иҵегьы ауаҩи аԥсабареи реизыҟазаашьахь ҳхьазырԥшуа
ажәеинраалақәа.
Ауаҩы иԥсадгьыл, иқыҭа, ихәышҭаарамца, дызхылҵыз,
дзааӡаз иани иаби – абарҭқәа дшырзыҟоу, иԥсҭазаараҿы
ҭыԥс иааныркыло сахьаркыратә ажәала ҳгәаҵанӡа инеи­
гарц иҭахуп апоет иажәеинраалақәа «Саб илакәқәа»,
«Ԥақәашь», «Кац иҳабла», «Сани саби рахь», «Исҭахуп
аҩныҟа» уҳәа убас егьырҭгьы рҟны.
Сара исзеилымкаауа, исыгу
Ирацәазаргьы ҟалап.
Саб иблақәа ахаан ԥсра шрықәым
Здыруанаҵ егьсыхьуам, мап.

Имырҳауҳаукәа, уцәа-ужьы иҟәандаӡа иалало цәанырра
хаак, гәыблырак узнарҵысуеит ари астрофала ихыркәшоу,
алаконизм зҵоу ажәеинраала гәылҭәа-ԥсылҭәаа «Саб
иблақәа». Абас гәахәарала аԥхьаҩ идикылартә иҟоуп апоет
ихы-иԥсы рҟынтә иаауа ажәеинраалақәа жәпакы.
Ахы угәанарԥхоит иара убас ацәаныррақәа рыцқьареи
ахшыҩҵак аҵабыргреи рыла апоет ибзиабаратә лирика.
Араҟа иаҳԥылом мыцхәы ацәажәара, мыцхәы аҽырбара,
ахгәарԥхацәара. Апоет иқәҿиаз, иҿахәы бзианы изҳәо
бзиабаратә жәеинраалақәоуп ҳәа сгәы иаанагоит «Еҵәаџьаа
рҭыԥҳа», «Аҵх амаӡа», «Игәныскылаз былаԥш».
В. Ҷыҭанаа иажәеинраалақәа ааибакны, темас изызкызаалак дыргәылоуп ауаҩы. Урҭ ирзеиԥшу ридеиатә
хырхарҭа хада ианыԥшуа иахьатәи ауаҩы иԥсҭазаареи
ихәыцрақәеи роуп. Апоет ирҿиамҭақәа иаҳдырбоит
аԥсҭазаара аҵаулара, уи хыхь-хыхьла ианыԥшуа, иахьеи
381

уахеи ҳазхәаԥшуа асахьақәа ирыҵаҵәаху, иаармарианы
збара алымшо амаӡақәа, афилософиатә ҵакы. Убри аҵакы
ҳзырбо ажәеинраалақәоуп, иаҳҳәап, «Аб иашәа», «Сыдгьыл
адыргақәа», «Иҵәыуон аԥша», «Асы ӡыҭит», «Ихдырҵәаз
аӡы», «Сыжәҩан гәакьа».
Апоет ирҿиамҭақәа зегьы рҟны, иара раԥхьатәи ишәҟәы
«Исызгәакьоу аҿыҭбжьы» инаркны иаҳԥылоит меигӡарахда
апоезиатә маҭәахәқәа – аепитетқәа, аметафорақәа, амето­
ни­миақәа. В. Ҷыҭанаа есқьынгьы дрышьҭоуп арифма
ҿыцқәа, иҩымҭақәа рритмикагьы шьақәиргылоит иара
итәала, иҽырцәихьчоит аԥхьаҩ мыцхәы илымҳа иаҳахьоу,
еицырдыруа, згәы ԥырҵәахьоу аритмқәа. Абарҭқәа зегьы
автор имоурҽхәартә, наҟ-наҟ еихеиҳалаша роуп.
Аҵыхәтәан иазгәасҭар сҭахуп В. Ҷыҭанаа ипоезиатә
рҿиара иадызбало хьысҳарақәак. Апоет макьана игыу
ыҟоуп абызшәа аганахьала. Џьара-џьара иахьынӡахәҭоу аус
рыдулам ацәаҳәақәа, зны-зынлагьы урҭ ирзышьҭымхуа,
изгәылумбаауа «аидарақәа» ирыҵоуп… Абарҭқәа ирых­
ҟьаны ажәеинраалақәа рҵакы хәылахоит, уи аилкааразы
аԥхьаҩ иаҭахӡамкәа мыцхәы аџьа ибар акәхоит, иаармарианы зҳәара, зцәыргара аҭаху мыцхәы дакәшоит. Лассы-лассы
иаҳԥылоит иара убас иҽеим арифмақәагьы. Иманшәалам,
сара стәала, абас еиԥш иҟоу ацәаҳәақәа: «Сгәы ахәра аччабжь
азыхгомызт», «Агәараҳәа сгәы рыцҳа ишу», «Сқьаад баҳча
иҭагылаз сцәаҳәаҵла махәқәа шәҭызшәа», «Сбаҳча шәҭыш
иаҭааит аҵх еиқәа лашәха!». Арҭ ацәаҳәақәа рҟны иаабоит
ацәаҳәа зырхәанчо аинверсиагьы, аметафора мыцхәгьы,
ацәаҳәа иазышьҭымхуа аҵакы мыцхәы аҵаҵарагьы.
Анаҩс ажәеинраалақәа рӷьырак рҟны иаабоит ажәа
арҟәымшәышәцәара, арԥшқарахра, арԥшӡацәара. Амаҭәар
ахьӡ мацара арбара ахьазхогьы, автор хымԥада иациҵоит
ацәаҳәа зызӡырымго аиҿырԥшрақәа, ахарҭәаагақәа: «Сҵыс
хәыҷ», «Сыбна хәыҷ», «Сгәы ҟәымшәышә» уҳәа егьырҭгьы.
Апоет дыԥшааҩуп арифмақәа рганахьала, шамахамзар, ихы иаирхәом згәы ԥҵәахьоу арифмақәа, еиҳа
382

иқәманшәалоуп ассонанстәқәа, аха иара абраҟоуп, ақәҿиа­
рақәа шимоугьы, џьарамкәа-ҩыџьарамкәа еима­ҭәа­ӡам
арифмақәа рааирбра иҽахьанишәо: зырлаҳә сзар­хынҳәт,
иналаурст – убринахыс, Ԥақәашь – сыдәҳәыԥш, аҵанӡа
– рымаӡа, еиқәылеит – бналеит, иҵаӡит – салаӡоит…
Ирацәоуп арҭ рҩызцәа аҿырԥштәқәа, арифмақәа аҿыц цәа
рхазҵо апоет абас акырџьара иааџьоушьартә иажәеин­
раалақәа рышьҭыбжь дацәдагәоуп, насгьы иҟоуп ишьҭихуа
аритм дыҭҟьаны даҽакахьы даннанагогьы. Сгәы иаанагоит, апоет џьара-џьара, инамцхәны ҳгәырԥшаара иҭахушәа,
иҩымҭақәа рҟны лассы-лассы иаҳԥылоит алаӷырӡ,
аҵәыуара.
В. Ҷыҭанаа илирика иагу-иабзоу зегьы, иқәҿиарақәеи
ихьысҳарақәеи зегьы реиқәыԥхьаӡара акәымкәа, сара
иазгәасҭарц сҭахуп ихадоу ҳәа сгәы иаанаго акы: апоет ҿа аинтерес иҵоуп аԥхьаҩцәа рзы мацара акәымкәа,
иҩызцәа апоетцәа рзгьы. Уи ирҿиараҿы дара ирбоит аинтерес зҵоу ахшыҩ кәараҵарақәа, агәаӷьра злоу аиҿырԥшра
ҿыцқәа, ажәа аџьбарара, апоезиатә маҭәахәқәа рхархәара
аҷыдарақәа уҳәа убас иҵегьы.
1984

УГӘУҼАНЫЗ, АПОЕЗИА!

Абри аҿыҭбжьы иаҳауазароуп апоезиа алацәажәара
зҽазызкуа дарбанзаалак. Араҟа агәнаҳа аҟаҵара мыцхәы
имариоуп. Аха уеизгьы алацәажәара ауеит, хымԥадагьы
иаҭахуп.
Ацәажәара ахы зырҵысыз В. Аҵнариа истатиаҿы ииашаны ишазгәеиҭо еиԥш, «ипланы иҳалаҳауа автоматизм аҟынӡа инеиуа аинерциа-епигонтә жәеинраалақәа».
Аха ари аҩыза ацәырҵра «Шьынқәбатә жәеинраала»
мацара изахараҳтәрызеи? Иахьа аԥсуа поезиатә культура ажәеинраалеиҿартәышьа атехникеи рзеиԥш гы383

дра ҳаракхеит, уадаҩрада урҭ анапаҿы раагара ауа иалагеит алитература-теориатә дыррақәа змоу зегьы рзы,
ирацәаҩхеит «ажәеинраалаҩцәа». Урҭ рҩымҭақәа иаармарианы унрыгәҭасуагьы иҟам, уимоу, реиҿартәышьа атехникала апоетцәа хатәрақәа рҩымҭақәа иахьраԥыргогьы
ыҟоуп. Араҟа иҟалеит, абас иаҳҳәар ауазар, апоезиа
«азанааҭтәра» – рнапаҿы иааргеит азанааҭ! Аха зегьакоуп урҭ ражәеинраалақәа апоезиа иацәаҳақәоуп, апоезиа
иашаҵәҟьа рхәаҽырц иақәыркӡаргьы, наҟ инықәнамгар
ауам аамҭақәа рхыԥша, дара рцәырҵрагьы иахәаԥштәым
рыцҳара дук еиԥш. Иарбан аамҭазаалак ажәеинраалақәа
еиҳа ирацәан, апоезиаҵәҟьа аасҭа, аха аиааира азынхоит
апоезиа.
Аԥсуа поезиа аханатәгьы, уи ашьаҭаркҩы Д. Гәлиа
иҩымҭақәа инадыркны, иаман аграждантә активра,
уи ӷәӷәалаҵәҟьа ирыдҳәалан изхылҵуаз аамҭа, ами­
лаҭ рыгәҭыха. Ихьӡ ҳазҳәом аԥсыуа поет заҵәыкгьы,
зырҿиамҭақәа азеиԥш уаажәларратә ԥсҭазаара иаҟәызҭхоз,
«аҟазара цқьа» апринципқәа ирыдызцәылоз. Иара абри
атрадициа мыцхәӡа аҽаҭара акәзаргьы ҟалап ицәырызгаз
В. Занҭариа истатиаҿы иҵабыргны иазгәеиҭо ажәа
«аграждантәра» аҵакы ииашамкәа, ирмариацәаны, иара
атермин адәахьтәи аҵакы ала иазнеины аилкаара алзыршо тенденциақәак». Сара сахьахәаԥшуа, аграждантә пафос иашаҵәҟьа зныԥшуа алирикатә ҩымҭақәа рмаҷра
зыхҟьо аиҳараӡак, ажәа аестетикатә функциа атәамбароуп.
«Иаҭахуп» ҳәа мацара аграждан-публицистикатә жәеинраа­
лақәа рыҩра рҽадырцалалоит уи аҩыза збаҩхатәра
иашьашәалам апоетцәагьы. Аграждантә пафос аҳаракра
лассы-лассы иԥсаххоит быжьгәаҩала, ишьақәырӷәӷәоу
аиҭашьақәырӷәӷәарала. Абри иахҟьаны аган иавахоит амш ахьаа хадақәа. Аграждантә лирика, аԥсҭазаара
иашьклаҳәуа акәымкәа, уи иаԥызаны аԥеиԥш бзиа
ачаԥараҿы амҩалхра иацхраауа ианзыҟамла, граждантәрас,
ҳәарҭарас иалагәышьоузеи! Алирика ианакәзаалак, аиҳа­
384

ра­ӡакгьы аграждантә, иаабуам цәала ацәажәара. Знызынла поетцәақәак, аԥхьаҩ игәы ҭаагоит ҳәа акәу сыздыруам иргәазырԥхо, уи идыргалоит рҩымҭақәа рҟны
рхаҭа зыгәра рымго аԥсҭазаара џьанаҭ, агәра идыргаргьы
рҭахуп иаармариаӡаны уаҵәы-уаҵәашьҭахь акоммунизм
ҳаргылоит, шьамхахьы ахш ҳнылагылоит ҳәа, Убриазоуп
аԥхьаҩгьы урҭ рыгәрагара зицәыӡуа. Алирика амалахазгьы аҽазнамкыроуп иахьа адунеи зҭагылоу ареалтә шәарҭа
аршшара, аԥхьаҩ дрызнархәыцуазароуп дызҭагылоу аамҭа
ауадаҩрақәа, дазыҟанаҵозароуп амч бааԥсқәа ирҿагыланы
ақәԥара, инарҵозароуп ақәԥашьагьы. Иацы хаха ҳазгәыдлоз
иахьа даҽакала иазнеитәуп, иԥсахтәзар ауеит жәытә
клишекқәакгьы. «Ҩыџьа ахьеисуа аӡәы даҵахоит» ҳәа
ажәытә аԥсуа жәаԥҟаҵәҟьа агәрагара ауам, избанзар убри
аҩыза амчқәа ааиҿагылеит, урҭ анеиҿаҳа аӡәы даҵахо, егьи
даиааиуа акәымкәа, аҵыхәтәа ԥҵәар ауеит ҳара ҳадгьылтә
ԥсҭазаара зегьы.
Аԥсуа лирика аҵыхәтәантәи ажәашықәсазы еиҳа-еиҳа
инарҵауланы ишьҭнахуа иалагеит уаанӡа игәыгәҭахоз
ауаҩытәыҩса иҩнуҵҟатә дунеи аарԥшра азҵаатәқәа.
Иҟалап уи маҷк иааҭгылазар, ҭыԥк аҿы иаашьақәхашәа
иҟалазар ацәгьеи абзиеи цқьа реилкааразы, изхысхьоу
агәаҭаразы, алшара ҿыцқәа рыԥшааразы, аха иҳәашьа зынӡа
иманшәаламхеит акритик А. Аншба. «Уи (Б. Шьынқәба)
апрозахь ииасра иланарҟәит аԥсуа поезиа (аепикеи алирикеи) азеиԥш гыдра». Аԥсуа поезиа агыдра Баграт
иахьынӡахеигалаз уа иаанхазар ауеит акәымзар, лаҟәышьас
иамоузеи урҭ хазгалаз аҩымҭақәа ӷәӷәаӡа иалагылазар.
Аԥсуа поезиа ҵабыргыҵәҟьаны ианыԥшит М. Лашәриа
иҽыԥхьакра, Н. Кәыҵниа апрозахь имҩахыҵра, Ҷ. Џьонуеи
А. Аџьынџьали аԥсҭазаара ралҵра уҳәа уб. иҵ.
Аҵыхәтәантәи аамҭақәа рзы аԥсуа лирикаҿы еиҳа
имаҷхеит «амц граждантәра», аха убри инаваргыланы ицәырҵызшәа збоит, аиҳаракгьы апоетцәа ҿарацәа
рҩымҭақәа рҟны, азеиԥш уаажәларратә ԥсҭазаара мыцхәы
385

аҽаҟәыҭхара, ауаажәларратә апозициадара, ма уи апозициа
ацәылашьшьра. Иарбан литературазаалак зегь раԥхьаӡа
иаанарԥшуа иара злиааз аамҭоуп, иахьатәи аԥсуа поезиагьы ахәшьара хада злаиуа иахьатәи ауаҩы иԥсҭазаара, иусура, ихәыцра, амилаҭ рыгәҭыхақәа, рхаҿра шаанарԥшуа алоуп. Арҭқәа ирҟәыҭхоу апоезиагьы, иахәҭоу аидара иахьаҵам
иахҟьаны, аԥша иахьаҭаху иагартә еиԥш иласхар ауеит. Сгәы
иаанагоит иахьа аԥсуа лирика ахаҭарнакцәа рҽазыршәароуп
ҳәа аграждантәра атрадициа аиҭашьақәыргылара, ҳәарас
иаҭахузеи, уаанӡатәи агхақәа ҳасаб рзуны, аграждантәра
аҵакы иашаҵәҟьа еилкааны.
Ирҳәахьоу аиҭаҳәара аҽацәыхьчаразы сара сырзааҭгылом
иахьатәи аԥсуа поезиа ԥхьаҟа еихазҳауа ахьӡқәа, аха уеизгьы
ихьӡ ҳәазар сҭахуп аҵыхәтәантәи ашықәсқәа рыҩнуҵҟала
злирикатә рҿиамҭақәа иаалырҟьан рҽышьҭырхыз, аԥсуа
литература аҿиара зыхьӡ узаҟәымҭхо апоет хатәра,
ашәҟәыҩҩы И. Ҭарба. Уи иажәеинраала ҿыцқәа сара хаҭала
ирыҵалазшәа збоит поезиатә гәаҳәара ҿыцк, дара ҳаразкуа
ахәыцра ҵаулақәа, алиризм. Агәра згар сҭахуп акритикагьы уи алаԥш ишыҵашәо. Аобиективтә критикатә хәшьара
иазыԥшуп иара убас В. Аҵнариа иоригиналтә поезиатә
ԥҵамҭақәеи иеиҭагамҭақәеи. Агәра згар сҭахуп еиҭахгьы,
акритикцәа рымацара зегьы рықәмыжькәа, апоетцәа дара-дарагьы гәеибаҭо иҟалоит ҳәа, алитература-рҿиаратә
ԥышәа ду змоу аиҳабыратә абиԥара ахаҭарнакцәа-апоетцәа
ирыҵагыло абиԥарақәа еиҳа игәцараркуа ишалаго, урҭ
рҩымҭақәа реилыргара рџьабаахәҭак адырҵо ишыҟало.
Иҟалап урҭ еиҳа интересс ирымазаргьы акритикцәа рҟынтәи
рҩымҭақәа хәшьарас ироуа аасҭа, збаҩхатәра иамҵаныҳәо
апоетцәа-аиҳабацәа дара рҩымҭақәа ишрыхәаԥшуа аилкаара.
Иахьатәи аԥсуа лирика аҿиарамҩаҿ иаанарԥшуа
аихьӡарақәеи
иаԥықәсыло
агхақәеи
еиҳа
иккаӡа
ирныԥшуеит шьҭа ҩба-хԥа поезиатә еизгақәа авторцәас
ирымоу апоетцәа рҩымҭақәа. Еиҳа-еиҳа имҽхак ҭбаахоит,
386

ашьхауаҩ бзиа иеиԥш, дмыццакцәакәа апоезиа ахра ахалара иаҿу, акритикагьы апоезиагьы еиҿызбаауа В. Занҭариа,
аинтерес аҵоуп аԥшаара иаҿу В. Ҷыҭанаа ипоезиа, иаҳаиаҳа иҟасахоит Л. Тәанԥҳаи И. Аҳашԥҳаи ражәеинраалақәа,
раацәырҵшьа бзиоуп А. Лагәлааи Г. Сақаниаԥҳаи. Ажәа аус
адулараҿы, ахшыҩҵак мҩашьо агәылхраҿы иахьатәи аамҭа
аҭахрақәа, ахьаақәа инарҵауланы поезиатә бызшәала
раарԥшраҿы хьыӡҳәала даалукаартә дыҟоуп В. Занҭариа.
Аха, сара стәала, В. Занҭариа иажәеинраалақәа ааизакны
«иҟаҵацәоуп», ирныԥшуашәа збоит алитературатәра. Иҵе­
гьы иртәандаз уҳәо иҟоуп В. Ҷыҭанаа ицәаҳәақәа. Атәым
интонациақәа рҽырцәырхьчандаз, апоезиатә рҿиара
«азаанаҭтәра» ихнамԥаауандаз ааугәахәуа иҟоуп И. Аҳаш­
ԥҳаи Л. Тәанԥҳаи.
Апоетцәа ҿарацәа рҩымҭақәа рыла иаабоит, ԥышәарак
иаҩызоу, иԥхашьаԥхаҵо иаацәырҵло верлибрқәак алаҳам­
ҵозар, аԥсуа поезиа ԥхьаҟатәи аԥеиԥш ахьыҟоу аклассикатә
жәеинраалеиҿартәышьа аганқәа зегьы анапаҿы раагараҿы,
уи алшарақәа инхарҭәааны ахархәараҿ шакәу. Араҟа
аԥсуа поезиа макьана иамоуп апотенциалтә лшара дуқәа.
Аԥсуа бызшәа меигӡарах иамоуп ахархәара иазыԥшу
арифма ссирқәа, еиуеиԥшым аритмқәа, аинтонациақәа.
Шәышықәсала зпоезиа ақәра амоу литературақәак рҟны
аверлибртә тенденциа аԥыжәара аго иалагазар ауеит,
ицо-иаауа ргәы ԥҵәазар алшоит ахәажәцәа рхылазар,
ихазар ҟалоит аклассикатә ритмқәа, арифмақәа, егьырҭ
поезиатә хархәагақәак. Аԥсуа поезиа аҽыҩ, макьана агәы
аҵԥраауа иҟоуп, иҿоуп, азхара имныҟәацт, азхара имыҩцт
– имхәмарцт. Уимоу, аурыс поезиа дуӡӡа аҟынгьы аверлибр
макьана ԥеиԥш дук адубалартә иҟам. Сара сгәаанагарала,
зхы иақәиҭу аформа – аверлибр ала иҩуа апоет иҳәаақәа
ихала иахьирҭшәо ыҟоуп. Уи иҽааникылоит, иаармарианы иаҳҳәозар, уаҳа нагарҭа змам лаконизмла ажәеинраала
ахшыҩҵак, аидеиа аарԥшра шааилшалак, уи ԥшаатәыс
имам, иаҳҳәап, арифма. Џьашьахәрас иамои уеизгьы-уеиз387

гьы арифма? Ажәеинраалаҿы арифма идыру арольқәа зегьы
инарҷыданы иргылатәушәа збоит уи апоет дахьарԥшаауа.
Шаҟа ажәа еилырхуазеи, шаҟа ажәа дыргәылаԥшуазеи,
шаҟа ихшыҩ еимдозеи, аханатә игәы иҭамыз, ихы иҭамыз
шаҟа дрызнархәыцуазеи апоет, уи шаҟа ҳәашьа, шаҟа
грамматикатә категориа рпоезиатә мчы ааиртуазеи иара
рифма заҵәык дахьынӡашьҭоу! Апоет иашаҵәҟьа арифма ацхыраара ду инаҭоит, арифмаҟаҵара зцәыуадаҩу
арифмаҟаҵаҩ иоуп. Абас шакәугьы, аԥсуа поезиаҿы аверлибр зынӡа ишԥеиԥшдам, алшара дуқәа шаҵаҵәаху
мҩашьарада агәра ҳдыргоит Г. Аламиа зхы иақәиҭу
иажәеинраалақәа. Г. Аламиа дацәхьаҵуа далагазшәа збоит уажәы ихала иалихыз, ибаҩхатәрагьы еиҳа инхарҭәааны
аарԥшра илзыршоз аверлибртә форма.
Арифма атәы анцәырызга, исымҳәар сгәы иауам В. Анқәаб истатиаҿы еиуеиԥшым арифмақәа ириҭо
ахәшьарақәа, аԥыжәарақәа хаҭала зынӡа ишсызсыдымкыло В. Анқәаб иреиӷьу рифмақәаны дрыхәаԥшуеит аомо­
нимтәқәа. Урҭ арифмақәа рыла ирониатә жәеинраалак
уҩуазар атәы хазуп, акәымзар, ажәеинраалаҿы урҭ мыцхәы
рчычара ахәыҷыхәмарра еиԥшымхар ауам. В. Анқәаб
ихаҭа ипоезиатә рҿиамҭақәа рҟны иаҳԥылоит аҿыц-цәа
зхоу арифма бзиаӡақәа, еиҳараӡакгьы адактильтәқәа. Аха
сара сахьахәаԥшуа, игәыԥҵәагахома ааугәахәратә аҟынӡа
урҭ мыцхәы дрызгагоуп апоет. Иатәеибом иара убас
ассонанстә рифмақәагьы. Сара сакәзар, иԥаны исҿаԥало,
мыцхәы иӷьамӷьамуа, «иҟаҵацәоу» арифмақәа раасҭа
ассонанстәқәа слымҳа иаднакылоит. Уеизгьы-уеизгьы
абригьы-абригьы арифма ахархәара еиӷьуп ҳәа, аӡәы идгалара аҭахым, дасу иара иҩымҭа аҵакы иашьашәалахо аформа ихала иԥшаауеит, ихы иаирҳәоит еиҳа изыманшәалоу
арифмақәагьы апоезиатә хархәагақәагьы.
В. Анқәаб истатиаҿы, В. Аҵнариа игәаанагара
даҿагыло, баша иҽазикуеит Р. Смыр ихашшаара. Маҷк
иҳәашьа хжәазаргьы, араҟа диашоуп В. Аҵнариа. Иагьа
388

иманшәаланы ицааиуазаргьы, Р. Смыр иҽырцәихьчалароуп
тәым ритмқәак, ихахьоу епитетқәак. Иҟоуп зышьҭкаара
гәаӷьыуацәоу аритмқәа. Иаҳҳәап, Б. Шьынқәба ихәыҷтәы
поема «Иаирума» аметр инҭаршәны даҽа хәыҷтәы поемак аԥҵара гьамадарахар ауеит, даҽа поетк изы акәым,
иара Б. Шьынқәба ихаҭа изыҳәаҵәҟьагьы. Б. Пастернак иаамышьҭахь, аурыс поезиаҿы акәым, иара аԥсуа
поезиаҿыгьы агәаӷьра цәгьоуп еицырдыруа уи илирикатә
шедевр «Аӡын ҵхы» аритм ала даҽа жәенраалак аԥҵара.
Бальмонт иузиҟәымҭхо аритмгьы Р. Смыр уажәнатә
даԥырҵыр еиӷьзар ҟалап.
Аԥсуа поетцәа ҿарацәа бжеиҳан рхы иадырхәоит иара
убас дара иртәым аепитетқәа, ма поетк иҟынтә даҽа поетк иахь еиҭанеиҭасуеит урҭ, мамзаргьы, поетк зны
иқәманшәалахаз епитетк ихаҭа дцо-даауа мыцхәы агәы
ԥиҵәоит. Иаагозар, сара изласгәалашәо ала, М. Миқаиа
иоуп раԥхьаӡа аԥсуа поезиаҿы «аԥҭа црышқәа» ҳәа аепитет
ссир зхы иазырхәаз. Убри анаҩс М. Миқаиа ишьҭанеиуаз
апоетцәа аӡәырҩы аепитет «црышқәа» шырҟаҟоз ашьа
зегьы алырцәцәаахьеит. Убас агьамадахара иаҿуп аԥсуа
поезиаҿы ашьха ӡышқәа, арҩаш ҭрысқәа, ажәҩан саркьа,
аеҵә шаша уҳәа зны иоригиналтәыз аепитет лыԥшаахқәа.
Апоезиаҿы
еиҭаҳәарала
агәы
ԥҵәамхароуп
знык
иманшәалахаз ахархәага. Апоет, акәашаҩ бзиа иеиԥш,
ианаамҭоу ақәҵшьа, аҽынкылашьа иҽақәиршәароуп –
иҟазара маӡас иаҵоу аҵырхаанӡа. Ишәымбахьеи акәа­
шаҩгьы дааԥсаны дкаҳауама уҳәо аҟынӡа шьамхыла асцена данакәшо, ахәаԥшцәа ааршанханы, иԥсы шилоу
аҽаанкылара ацынхәрас?!
Аԥсуа сахьаркыратә литература иахьатәи аҭагылазаашьа,
уи аҿиарамҩаҿы ицәырҵуа аҷыдарақәа, иара ақәҿиарақәеи
ахьысҳарақәеи рылацәажәараан,инықәырԥшшәа акәзаргьы,
ҳхаҿы имааир ауам асовет литература зегьы, раԥхьаӡагьы аурыс литература аҿиара азеиԥш тенденциақәа. Ари зынӡагьы
иаанагом аԥсуа литература ахатә хаҿы амамкәа, аурыс ли389

тература иашьҭаршәны ицоит ҳәа. Аԥсуа шәҟәыҩҩцәеи
апоетцәеи зегьы еиҭагарада, излаԥҵоу абызшәала
иаԥхьоит аурыс литература. Ус анакәха, ҳәарас иаҭахузеи,
уи акы аҿырымҵаар, ныррак рнамҭар ауам. Анырра аиуеит
иара аурыс литература ахаҭагьы – егьырҭ асовет жәларқәа
рбызшәақәа рахьынтә иаланагало аиҭагақәа ирыбзоураны. Ажәакала, алитературақәа еиныруеит, ихеибарҭәаауеит
акы аԥышәа егьи ахы ианарҳәоит. Ҷыдала апоезиа
ҳахәаԥшуазар, аԥсуа поезиа аауеит хадаратәла аурыс поезиа
ажәеинраалеиҿартәышьа асистема – асиллабо-тоникатә
иахьыԥшны. Апоет Шьалуа Ҵәыџьба иажәеинраалаҿы
«Атоникатә системахь сшәыԥхьоит» ҳәа иҟаиҵо ааԥхьара
ахаҭагьы еиҿартәышьа изҵанакуа атоникатә система
акәӡам – асиллабо-тоникатә система ауп, апоетгьы, ихала изгәамҭаӡакәа, дахьҳаԥхьо асиллабо-тоникатә системахь акәзар ҟалап. Аха иабаҭахыз арии аҩыза ааԥхьара,
аԥсуа жәеинраала хадаратәла уи асистема аҿиара иаҿызар?
Даҽакуп, ажәеинраала аиҿартәышьа атехника-аҩаӡара знызынла илаҟәцәаӡазар, иара убри акәхап Шь. Ҵәыџьбагьы
дацраланы ааԥхьара изырҟаҵаз. В. Аҵнариа истатиаҿы
аиамб, адактиль, анапест, амфибрахи аԥсуа бызшәа
аҷыдарақәа ирыхҟьаны инхарҭәааны изышьақәымгылт
ҳәа иԥхьаӡоит, аха убригьы иаанагом урҭ ашьақәгылара
иаҿым, изышьақәгылом ҳәа, «аиамбтә формақәа аԥсшәахь
реиҭагарагьы ахореи ада ԥсыхәа» амамкәа иҟам. Иара абраҟа
иаразнак иазгәасҭар сҭахуп аурыс поезиа аԥҵамҭақәа
аԥсшәахь реиҭагараан, аиҭагаҩцәа реиҳараҩык аоригинал аритмика хаԥызарала ишазныҟәо. Инхозеи еиҭааго
ажәеинраала аҟнытә уи аритмика, арифмақәа рсистема
анеилаага нахыс? Ахшыҩҵак мацара? Уи ажәа-ажәалатәи
(подстрочный) аиҭагагьы иаанарԥшуеит. Сара стәала,
аиҭагараан аиамбтә жәеинраала хореитәла еиҭагазар ауеит,
урҭ еизааигәаӡоуп, аха х-цыракны еилоу адактиль, амфибрахи, анапест рыла уи аиҭагара зынӡа еицанакуеит аоригинал аритм. Ҳҽазаҳшәар еиӷьуп аиамбтә жәеинраалагьы
390

иамбтәла аиҭагара, иҳарԥыруеит ҳәа ҳаламгап изымԥыруа,
ажәҩақәа ҳмырҟәыдып иԥыруа, иҳамԥсахлап еивахысуа
арифмақәагьы еиҿахысуа рыла!
В. Аҵнариа истатиа аӡбахә анаҳҳәа, ҳахәаԥшырц
сҭахуп Б. Шьынқәба иажәеинраала «Аӡын шьыжьымҭан»
аҟны ажәа «аԥенџьыр» автор «сԥенџьыр» ҳәа иахьиԥсахыз
иазкны иҟаиҵо аилыргара. «Аԥенџьыр» анаҳҳәо, ажәа
зеиԥштә цәоуп, цәаныррала инеитралтәуп, ихьшәашәоуп.
«Сԥенџьыр» анаҳҳәо нахыс, апоет идунеиқәыԥшылара
шьаҭанкыла иаанарҳәит... ихатәитәит, аԥенџьыр адагьы,
уи анаҩс иибо идгьыл гәакьа зегьы», – иҩуеит акритик. Ус
анакәха, «Ашҭа, абаҳча, абна хҩан» ацымхәрас, «Сашҭа,
сбаҳча, сыбна хҩан» ҳәа анаҩстәи ацәаҳәа иԥсахызҭгьы,
«апоет – аҟаза ҩ-жьак рҟны дмаангылакәа, иаразнак даҽа
х-жьак ишьуазаарын! Сара сахьахәаԥшуа, абжьыҟа «а»
ацыбжьыҟа «с» ала аԥсахра зыхҟьаз ацәаҳәа ацыра мыцхә
амхра заҵәык ауп. Убри акәымзар, изитәитәрызеи апоет аԥенџьыр заҵәык налкааны, насгьы «Аԥенџьыр снахеит шьыжьымҭан» аниҳәо нахыс усгьы еилкааӡамзи,
даҽаӡәы иԥенџьыр акәымкәа, иара иԥенџьыр дышнахаз?! Сара агәра ганы сыҟам Б. Шьынқәба «аԥенџьыр»
иахьшьны «сԥенџьыр» ҳәа иананиҵоз маҷк иадамхаргьы,
даамлакҩакит ҳәа, аха ажәеинраала аритмика ашәагазага аҭацалара иақәимырӡыр амуит иҟьаҟьаӡа иааиртуаз
аԥенџьыр еиԥш, иҟьаҟьаӡа иаатыз абжьыҟа «а». Апоезиаҿы
имаҷым уи аҩыза аихҭынҵара – ганк аҭыхрала егьи аган
аларҟәра. Акритик иҩуеит даҽаџьара: «Аформа ажәуп ҳәа
злоуҳәарызеи абасеиԥш уарӷьа иакызар, уарма иаумыркыша аџьашьахәтә уанаԥхьо:
Бжьык саҳауеит меихсыӷьрада,
Уажә саазқәылаз есқьынгьы.
Асеиԥш ассир иақәшәахьада,
Уи зеиԥшыстәра збом акгьы.

391

Иџьашьахәтәызар ҟалоит ажәеинраала ааидкыланы иаагозар, аха уи ажәеинраала аҟнытә ҿырԥштәыс иаагоу астрофа амацара (уи ауп аџьашьахәтә ҳәа акритик иаҳирбогьы)
изаныԥшуам уи аџьашьахәра. Сара хаҭала араҟа Баграт
инапы хымԥада излеилыскаауа астрофа аԥшьбатәи ацәаҳәа
иалоу ажәа заҵәык – ажәа «зеиԥшыстәра» ауп, егьырҭ ахцәаҳәак иҩыр ауан дарбанзаалак даҽа аԥсыуа поеткгьы. Иара
усгьы алирикатә жәеинраала абас баҩ-баҩы еиҿыршәшәаны
анализ аҟаҵара аҵабырг ҳанацәыхаранатәуа еиҳахоит.
Апоезиа иашаҵәҟьа алогика аҳәаақәа иузырҭацалом, иара
злеиҿартәу акгьы аанмыжькәа ҳәашьа амаӡам. Иаҳҳәап,
ашьыжь усура ҳанцо ҳшьапқәа еихыгашьас ираҳҭо,
ҳқьышәқәа еиҵалашьа-еиҵыҵшьас ироуа зегьы ҳамҳәалар
амуа иҟазҭгьы – иҟаларын ҳуада ахышәара-ҵышәаранӡагьы
ҳзымнеир. В. Аҵнариа џьара-џьара дарлашәуашәа збоит Баграт Шьынқәба ибаҩхатәра алашара ӷәӷәа иахылҵуа.
Иара абри аҩыза алашара аҭыԥ амазар ҟалап жәлар рпоет
ирҿиамҭақәа зегьы ааидкыланы реилыргараҿы. Д. Гәлиа
ирҿиамҭақәа рыҭҵаара аамышьҭахь дыҟамзар ҟалап даҽа
аԥсыуа шәҟәыҩҩык, Б. Шьынқәба иаҟара зырҿиамҭақәа
ҭҵаау, аха урҭ аҭҵаарақәа зегьы (уи аганахьала иреӷьу В.
Аҵнариа имонографиагьы налаҵаны) ирцәынхо рацәоуп
иҩымҭақәа хазы-хазы реилыргараан, урҭ рҷыдарақәа
разгәаҭараан. Ирацәоуп апоет иҩымҭақәа рызынтәык
неиҟараны, хыхь-хыхьлатәи рҽхәаԥхьыӡқәак нарзырханы
иахьааҭгыло, урҭ рыҭҵаараҵәҟьа ацынхәрас, насгьы аӡәгьы
илаԥш иҵаиршәар иҭахым иара ирҿиамҭаҿ иарбанзаалак ԥсыҽрак, иҩымҭақәа зегьы неибынеиԥшны дара-дара
злеиҩудрааша ҷыдараҵәҟьак рымамшәа иҟалоит.
Аԥсуа литератураҿы макьана иҟаҵоу маҷӡоуп,
Б. Шьынқәба инаҩсгьы, ҳпоезиа егьырҭ ахаҭарнакцәа
ррольқәа рҳәаақәҵараҿы. Критик заҵәык исубиективтә
хәшьара, игәаанагара заҵәык здырҷаблахо аҩымҭақәа
рацәоуп, имаҷӡоуп еиҿагыло, ихеибарҭәаауа (еиҿагыларала
аицхыраара, ахеибарҭәаара иабаргәузеи!) акритикатә
392

усумҭақәа. Ажәакала, иуадаҩуп макьана иуашәшәырам
алкаақәеи аихшьаала дуқәеи рыҟаҵара. Иҳамҩатәны
иазгәаҳҭап аԥсуа литература ахрестоматиақәеи арҵага
шәҟәқәеи ирыншәало ихьысҳау аҩымҭақәеи аҵабырг
иацәыхароу урҭ рыхәшьарақәеи зыхҟьо аиҳарак азеиԥш
литератураҭҵаара агыдра алаҟәра шакәу. Иҟамлароуп
агәаанагара, дарбанзаалакгьы литературатә критикк ихала илшоит ҳәа асахьаркыратә рҿиамҭа абсолиуттә хәшьара
аҭара, иаҳхаҳмыршҭып иреиҳаӡоу ахәшьаҩ – аамҭа. Уи ҳара
ҳазымхәыцыр ауам, иаҳҳәап, аурыс литературадырраҿы
иахьа қәшаҳаҭхашьа змам В. Белински иҟаиҵоз лкаақәак,
хәшьарақәак
ҳанрыхәаԥшуа,
аҩымҭа
асахьаркыраестетикатә ган аважьны, аидеиатә ган амацарала (ари ҳара
иаҳтәуп), «ари ҳара ҳидеиақәа ирықәшәоит, ҳара иаҳтәуп – ибзиоуп, ари ҳара иаҳҿагылоит – ицәгьоуп» апринцип
ала) ахәшьара азҭало Xә. Бӷажәба икритикатә згәаҭарақәак
ҳанрыхәаԥшуа. Иҵоураҵәҟьоу апоезиатә ԥҵамҭа ус унадыххылан ахәшьара узаҭом, уи ишаҵаҵәаху иаанымхар
ауам џьара маӡак. Иаҳҳәап, иахьауажәраанӡагьы аимак
ахылҵуеит А. Блок ипоема «Жәаҩаҩык» ахьхиркәшо, Анцәа
исахьа иеихсуаз ареволиуционерцәа рҿаԥхьа иаалырҟьаны
Иисус Христос ицәыргара, уи акы дацәымшәо, дҭазырхо
драԥгыланы дахьаауа. Иҟалап ахаан аӡәгьы изеилымкааргьы апоет иҩымҭа абас ахыркәшара игәазырԥхаз. Абригьы агәра ҳнаргап ҳәа сыҟоуп акатегориатә хәшьарақәа
рыҟаҵара ишахыццактәым – зегьы аамҭак-аамҭак рымоуп. Аамҭа рыхнамырччар ауам иара атәамбакәа ҳара
иҟаҳҵало изаацәоу алкаақәа. Иац инҭаҳҭәаз аҩы иахьа
ихымткәа – ҳааԥеиԥшып ишны еиқәтәаанӡа. Еиӷьын А.
Аншбагьы иаахжәаны алкаа ҟаимҵар «аԥхьаҩ дазԥшуп
иахьатәи аамҭеи ауааи алирика (ма аепика) амонументалтә
формақәа рыла рцәыргара» ҳәа. Дазыԥшыҵәҟьоума, насгьы дзеиԥшраԥхьаҩузеи уи иазыԥшу? Аҟаҵара мариамшәа
збоит араҟа иҵоуроу аҭак. Поема дук аасҭа жәеинраала
хәыҷык еиҳа анакапануагьы ҟалоит. Уеизгьы-уеизгьы
393

дзазыԥшрызеи аԥхьаҩ алирика амонументалтә формақәа
рыла иахьатәи аамҭеи ауааи рцәыргара? Иажәеинраалоу
аҩымҭа дуӡӡаҵәҟьа сара санаԥхьо сара дысгәаланаршәоит
зны-зынла аҽыҩ ҵакны иалацәаӷәо, ҽыҩк аҳасабала, уи
бжьызхуа ауаҩы. Алирикагьы еиҳа ахы ахьаанарԥшуа иара
аформа маҷ – ажәеинраалаҿы ауп. А. Аншба истатиаҿы
ҳаԥхьоит еиҭах: «Иԥшаатәуп ҳпоезиа ианаало ашәагақәа
рсистема». Сара хаҭала уи асистема (асиллабо-тоникатә)
ԥшааушәа збоит, аԥшаара акәзар, ҳәарас иаҭахузеи,
апоезиаҿы иԥшаалатәуп есқьынгьы еиҳа анырра ҟазҵаша
аарԥшышьақәа, убри аганахьалоуп акритик дызлаиашахогьы, ирацәаӡоуп аԥшаатәгьы.
Аҵыхәтәантәи ажәашықәсазтәи аԥсуа поезиа афольклор излалахәу еиҳарак акьыԥхь аҟны ицәырҵуа, еизганы,
шәҟәны иҭыҵуа афольклортә материал ауп, иалхәдаауп
афольклортә стихиа, избанзар аԥсуа фольклор арҿиаҩцәа
ақыҭаҿы инхеит, апоетцәа ақалақь иадхалеит. Макьаназы ҵҩа рымам жәлар рпоезиа апоетика еилкаам аганқәа,
иҭҵаам уи аритмика, аинтонациатә ҷыдарақәа, анемец
поезиаҿытәи апострофқәа угәалазыршәо абжьыҟақәа
рбыжьшәашьа уҳәа уб. иҵ. Издыруада иара арифмагьы ацәаҳәақәа ралагамҭаҿы акәзаргьы еиҳа иахьанаало,
иԥызшәахьада уи ҳпоезиаҿы! Иҟалап «ишәасҳәо ҟашәҵала –
иҟасҵо ҟашәымҵалан» ҳәа Жәындәрыԥшьаа рыпап иҳәашьа
уаҩы игәаласыршәозаргьы, аха зны-зынла агәаанагара
сызцәырҵуеит аԥсуа поетцәа зегьы илху ӡышьҭрак иҭаланы
ицошәа. Иҟам еиҿа­гыларак,литературатә школк, имаҷӡахеит
арҿиаратә гәаӷьра. Абарҭқәа ирыхҟьаны акәзар ҟалап
изырацәахазгьы «зкьыԥхьра ауа», ԥынгыла змауа аҩымҭа
ҟьаԥсқәа рхыԥхьаӡара. Аурыс латература гәадурас иамоу
аҩымҭақәак ркьыԥхьра аҭоурых ҳанахәаԥшлак иаҳнарбоит
абаҩхатәра дуҵәҟьа ианакәзаалак ишԥынгыладам – уи
есқьынгьы иаиуеит аҿагылаҩцәа, зхыԥхьаӡарагьы зымчгьы
шәарҭоу абаҩхатәрадақәа. Абри аиҿагылараҿы абаҩхатәра
еилкааны, иадгыланы иахьчозароуп зегь раԥхьаӡагьы акри394

тика, уи иалнаршозароуп абаҩхатәра ианаамҭоу игәаҭаны
аӡыргара. Л. Озеров ииашаҵәҟьаны иҳәоит иажәеинраалак
аҟны:

Изеицәааӡарызеи, иахьа жәеинраалақәак ркьыԥхьра
акәымкәа, хазы ашәҟәқәагьы рҭыжьра рзымариацәахо иалагеит иаахҵәаны апоезиахь ус змам ажәеинраалаҩцәа,
арифмаҟаҵаҩцәа. Сара исҭахым уеизгьы аӡә далкааны ихьӡ
аҳәара, аӡәы илитературатә ԥеиԥшдара азԥхьагәаҭара. Араҟа
агха аҟаҵара мариоуп, уи аҩыза агхақәа ҟарҵақәахьеит
алитература аҭоурых аҟны ашәҟәыҩҩцәа дуӡӡақәагьы.
Анцәа дҳаиҭааит нас аԥсуа поезиаҿыгьы А. Пушкин ицәаҳәа
«И гений, парадоксов друг» ҳгәалазыршәаша арҿиаҩы
џьашьахәтә!
1985

« ҬАГАЛАНТӘИ АШӘАХӘАҚӘА »

Еиҳа-еиҳа зҽышьҭызхуа, еиҳа-еиҳа иҭбаахо, иҵаулахо
аԥсуа поезиа ахыҵхырҭа цқьақәа ируакуп Баграт Шьынқәба
ипоезиа. Аԥсуа ԥхьаҩцәа есқьынгьы иазыԥшуп апоет иажәа
ҿыц. Урҭ ҩаԥхьа изыргәырӷьо хҭысуп Аԥсны жәлар рпоет
аҵыхәтәантәи ашықәсқәа рзы иаԥиҵаз иажәеинраалақәа
реизга «Ҭагалантәи ашәахәақәа» аҭыҵра. Иахьатәи аамҭеи
иахьатәи ауаҩи реизыҟазаашьа, аамҭа аҿаԥхьа ауаҩы
иҭакԥхықәра – ихадоу хәыцраны иагәылсуеит аизга.
Ари ахәыцра абстракттәым – апоет ихаҭа дызлоу, игәы
иҭоу амцоуп изхылҵуа. Уи амца иахылҵуеит иԥсҭаҵагоу
аԥхарагьы,
ацәгьамыцәгьа
ықәзблаауа
ашырагьы,
«Ахәыцра хьшәашәа» акәӡам ара иҟоу.
395

Дунеи ҟьаҟьа сакәымшеи,
Амҩа сыԥхьон есымша.
Мчи гәырҵҟәыли шԥақәхәашеи
Рацәак иҟамлаз сылша!

Ажәеинраала «Сшьапы нахшьны сҽылаба» хзыркәшо
арҭ ацәаҳәақәа уаҳа нагарҭа амамкәа ирныԥшуеит
ауаҩытәыҩса (дуаҩыҵәҟьаны даныҟала) иагьа илшахьазаргьы, иҟәнимшьар шамуа: иҟәнишьоит, избанзар уи
игәҭыха рацәоуп, илаԥшҳәаа ҭбаауп, арахь аԥсҭазаара
аҳәаақәа дырҭанамырххар ауам, дызхьымӡаз, дызхьымӡаша
гәнигоит. Апоезиа иаша есқьынгьы аҽазынкылом абри
иԥсабаратәу амчымхара агәынгара мацараҿы – уи
ааихсыӷьрада ицәқәырԥоит, еилашуеит, иқәԥоит, изҭамӡо
адунеи аҽынҭакӡаны еиқәтәашьа амаӡам. Қәԥароуп иҟоу,
аха хықәкыс иамоузеи иара ақәԥара? Уи аҭак аҟаҵара иазкуп ажәеинраала «Са сдаракәац ҿак шахылҵыз» аҟынтәи
иаагоу ацәаҳәақәа:
Ак зыҭнымхаз, адгьыл иқәҵыз
Сакәхоит!» – шысҳәо иаасыршоит.
Са сдаракәац ҿак шахылҵыз,
Аухаҵәҟьа схәашхәашоит.

Еиҭах абри азҵаара аҭак ҟарҵоит апоет егьи иаԥҵамҭа
«Мап, ԥсра ақәӡам зыԥсҭазаара ашәахаз» хзыркәшо
ацәаҳәақәагьы:
Аҿырпын гылам, быжькаҵәа ҭыԥхеит
Арҩаш хықәан, иара ахьҽырбауаз.
Иҳазҳәоу нас – иара атәы ҳәа
егьнымхеит?
Мап, ԥсра ақәӡам зыԥсҭазаара
ашәахаз!

Ажәеинраала «Иааузкылҟьан цәалашәарак» ҳабла иаахнаргылоит аԥсҭазаара аилазаашьа, уи иаҵоу аибарххара,
396

адраматизм, ауаҩы иааимҩатнәы блаҟьарак, мҩахҟьарак
дырцәымшәо, ацәгьа днагәҭасны абзиа аашьҭыхуа,
иааиламырцҳаӡакәа, лакҩакрада зегьы дара иахьырҭыԥу
инаиргыло ишыҟам, имҩа ԥықәсыла амамкәа ишшаӡа ишзымцо, убри амҩа ишанырӡлатәу, ишақәырӡтәу агәамч,
агәаӷьра, афырхаҵара рнаҩсгьы – урҭ реиҳарагьы зкапануа,
зныҭрыс зышьҭыхра алымшо, аџьабаа рацәа зҭаху аилкаара, адырра, ахшыҩ.
Хазы-хазы иалоу ажәақәа зегьы рҵакы еилкаамкәа, аха
иааидкыланы игипнозтәу анырра ҟазҵо аҭәҳәа иаҩызазар
ҟалап апоезиа. Излеиҭоуҳәарызеи апоет илирикатә шедевр ҿыц «Аӡыкәыт-ӡаҳкәажә» иаҩызоу аԥҵамҭа амагиатә
мчы атәы?! Баграт Шьынқәба иҩымҭақәа ирыҵоу амч
ахьынтәаауагьы, хыла-хшыҩла аасҭа, цәала-жьылоуп аилкаара еиҳа излауа. Ус иҟоуп апоет уаанӡатәи ипоезиатә
ҩымҭақәагьы уажәы иҳауз аҭыжьымҭагьы. Ус иҟоуп апоет
идунеи. Нас ҳазхәыцп иааҳамҩатәны: еиҭагашьас иамоузеи абри адунеи даҽа бызшәак ахь? Изхылҵыз абызшәоуп
изҵаҵәаху иара мчыс иамоу зегьы, иара аԥсы.
Ажәеинраалақәа реизга «Ҭагалантәи ашәахәақәа»
иагәылоуп зынӡа 37 жәеинраала. Урҭ акакала инеишь­
ҭаргыланы рыхцәажәара акәым, акызаҵәык амацара
аалхны иааҳамҵаҳҵаргьы – уи акәшамыкәшагьы заҟа
цәанырреи хәыцреи ҳазцәырҵуа ҳзеиҭаҳәарым. Араҟа поезиа бызшәала иҳәоуп жәларык рыгәҭыха, рыуаҩышьа,
рҟазшьа, рус-рҳәыс, рԥеиԥш ртәы. Урҭқәа ажәа еизадала
рыхцәажәара ауӡаргьы, иахәҭоу анырра рзыҟаҵо иҟазҭгьы,
ажәеинраалақәа рыԥхьарагьы аҭаххомызт. Акызаҵәык
исҳәарц исҭаху – «аӡыхь ахьааиц иааиуеит», иаҿыгәҳәааны
изжәышагьы ыҟоуп. Агәаҳәара, аӡыша ахҽра мацараҿы
даанхом уи зжәуа – дыԥшьахоит, избанзар иԥшьоуп иара
аӡыхь ахаҭа.
1986

ИКЬЫԤХЬУ АЖӘА АҲАҬЫР

Ауаҩытәыҩса икультура зеиԥшроу ицәажәашьа ианым­
ԥшыр ауам, аха уи еиҳагьы ианыԥшуазар ҟалап ихаҭа ажәа
дшазыҟоу.
Ажәа знык иануҳәа – ицеит, изоуҳәаз иаҳаит, иҭахызар
ихаиршҭып,мамзаргьы ихаиршҭрым.Ажәа знык ианукьыԥхь
– уи ажәа зеиԥшразаалак, ухаҭа иуҭахы-иуҭахым, хықәкыла
иззынархоугьы-иззынархамгьы ирзаанхоит. «Аҳәызбаҭыԥ
ӷьоит, аха абзҭыԥ ӷьом» аҳәоит ажәлар ра­жәаԥҟа. Ҳаӷоу
дҟалааит ажәа цәгьа иҭынхо, «ибзҭыԥ мӷьо!» Уажәы, аҩыра
аныҟоу, иаҳагьы ишәатәуп-изатәуп, еиҿкаатәуп акьыԥхь
збараны иҟоу ажәа, зегьрыла икапанымкәа уи акьыԥхь адгалара закәхо, еиҳа ирмарианы иаҳҳәозар, абиԥарақәа рзы
арԥхашьага ааныжьроуп.
Абиԥарақәа зхыҽхәаша асахьаркыратә ажәа аԥҵаҩы –
ашәҟәыҩҩы – ирҿиаратә лшарақәа зегьы азкуп ауаатәыҩса
рыԥсҭазаара аиӷьтәра, уи иҵегьы иԥшӡаны, ибеианы
аҟаҵара, иара ауаҩытәыҩса ихаҭа дзакәу, имчу-имчым,
иныҟаиҵо-иааҟаиҵо, ихы-иԥсы зқәиҵо, ҵакыс иамоу,
абри адунеи еибаркыраҿы ҭыԥс иааникыло уажәы, наҟ-наҟ
дахькылсша – абарҭқәа-егьырҭқәа рыҭҵаара, реилкаара.
Ажәакала, аҭакԥхықәра ду идуп ашәҟәыҩҩы иуаажәлари
иаамҭеи рҿаԥхьа. Аҭакԥхықәра анаҳҳәо – уи ашәҟәыҩҩы
имацара иакәӡам иаҵоу. Ашәҟәы ахықәкы нанагӡарц
– қәнагала, иара ианаамҭоу, изызку, иззаԥҵоу аԥхьаҩ
иҟынӡа инеироуп – уи аганахьала аҭакԥхықәра хада здыло
ашәҟәҭыжьыҩцәа роуп – ашәҟәҭыжьырҭеи атипографиеи. Ишԥеиҿкаау, ишԥа­мҩаԥысуеи абри акрызҵазкуа аус
ҳара ҳҟны? Еиқәшәома, еибакапануама аԥсуа шәҟәҭыжьра
аҵаки аԥсуа шәҟәҭыжьшьеи? Иҟоума алшара аԥсуа
ԥхьаҩ зда дхәарҭам асахьаркыратә шәҟәы аԥыхьашәара
далагәырӷьартә еиԥш аҟаҵара? Ашәҟәҭыжьырҭеи атипографиеи русура иазааигәаны иалаԥшхьоу аӡәы иаҳасабала,
сара сгәы иаанагоит иҟоуп ҳәа уи аҩыза алшара.
398

Аԥсны иҟоуп шәҟәҭыжьырҭа заҵәык – «Алашара».
Имилаҭтә шәҟәҭыжьырҭа заҵәны излаҟоу ала, уи анапы иҵнажьуа алитература зегьы аԥхьа игылоу аԥсышәала
иҭнажьуа алитературоуп, иара уи ауп есышықәсатәи
апланқәа рҿгьы аҭыԥ хада аанызкыло. Убрахь иалоуп
ҷыдала сыззааҭгыло асахьаркыратә литературагьы. Сгәы
иаанагом иахьа иҟәнызшьо дҟалап ҳәа, есышықәса иҭыҵуа
аԥсуа сакьаркыратә шәҟәқәа рхыԥхьаӡара. Уи ахыԥхьаӡара
аасҭа акырӡа еиҵоуп идеиалагьы сахьаркыралагьы
абаҩхатәра иахылҵыз ҳәарҭара злоу ԥҵамҭоуп ззуҳәаша
аҭыжьымҭақәа. Убарҭ раҵкысгьы хыԥхьаӡарала еиҵоуп
полиграфиатә рхиашьала иманшәалоу, аестетикатә гьама зҵоу, аԥхьаҩ илаԥш здызхало ашәҟәқәа, иҟәнаҳшьозар
абарҭқәа рганахьала иҟәыншьатәугьы иҽԥныҳәатәугьы
рацәоуп. Сгәы иаанагом урҭ араҟа еиқәыԥхьаӡатәуп ҳәа
– иарбан шәҟәыҭирҭазаалак аҟны инеины «Алашара»
аҭыжьымҭақәа ирылаԥшыз имбарц залшом игәырхьгоу
аҿырԥштәқәа. Убарҭ «ҩашьара зқәым» аҿырԥштәқәа
еиҳа имаҷхарц азы, зегь раԥхьаӡагьы аус злоу иара
ашәҟәҭыжьырҭа ахаҭа аусура иахьатәи аамҭа иқәнаргыло
аҭахрақәа ирыҵамхо иҟалартә еиԥш аиҭакроуп. Абри аганахьала, уи макьана ҽырқәацарак уаҩы иадибалом. Араҟа
зынӡа аҭыԥ амаӡам иахьа ҳтәыла зегьы аҟны ирылаҳәоу,
иззықәԥо – иаартны акы аӡбара. Ԥшьба-хәба шықәса шыбжьоу ашәҟәҭыжьырҭа адирекциаҿы аӡәык-ҩыџьак ашәқәа
ҩархаркны, инеидтәаланы ишьақәдыргылоит атематикатә
план. Ҳәарас иаҭахузеи, уи аплан ажәҩан аҟынтәи иааргом – ашәҟәыҩҩцәа рнапылаҩырақәеи рарзаҳалқәеи
ирықәыршәаноуп ишышьақәдыргыло. Ашәҟәыҩҩы инапы­
лаҩыра алахьынҵа акраамҭа изымдырӡо дшыԥшу ауп
атематикатә план хазы брошиураны ишҭыҵуа. Иҩымҭа
уа ианшәалазар бзиоуп, ианымшәалазар – ианымшәалеит,
аган иавахеит, автор ихаҭа ихы ихьчартә, иҩымҭа ихьчартә
еиԥш зинк имаӡамкәа, лшарак имаӡамкәа даанхоит. Абри
аҩыза аҭагылазаашьа иахҟьаны, имаҷым аԥхьаҩцәа еиҳа399

еиҳа иззыԥшу аҩымҭа дара рҟынӡа анагара шықәса рацәа
ианадхало. Атематикатә план ааҭыҵаанӡа ашәҟәҭыжьырҭа
аганахьтә автор адырра иоуӡом ишәҟәы аплан иаларҵоу
иаларымҵоу азы, иаларымҵазар – изыхҟьаз, мзызс
иамоу. Иара убас еиҿкаарак амаӡамкәоуп авторцәеи
ашәҟәҭыжьырҭеи аванс ашәара, агонорар рыҭара. Гарантиас имоузеи автор уи аҩыза аиқәшаҳаҭра аныҟам, зҭак
ҟанаҵозеи ашәҟәҭыжьырҭа автор иҿаԥхьа, официалла акгьы ахы иадҵаны иҟамзар? Аҿырԥштәы заманақәа
ҳдырбоит ацентртә шәҟәҭыжьырҭақәа. Урҭ рҟны автор
заа адырра ирҭоит иарбан шықәсоу ишәҟәы анҭрыжьуа,
инапылаҩыра еиқәыршәаны ианнеигалак идҟарҵалоит
аиқәшаҳаҭра. Еиқәшаҳаҭхо автори ашәҟәҭыжьырҭеи наҟааҟ досу ирыду, изхымԥаша, зҭак рыԥхықәу рдыруеит.
Ари уадаҩрак злоу усӡам, имариаӡоу ашәҟәҭыжьырҭатә
культура аарԥшроуп. Абас еиԥш аусқәа ахьеиҿкаам акәзар
ҟалап еиҳарак изыхҟьогьы аҩымҭа ԥсылақәа рымҩа аартра – еиҳа ихәарҭоу ашәҟәқәа рхаҭыԥан рҭыԥ ааныркылоит уиаҟара зҵазымкуа аҩымҭақәа. Идыру акоуп аҩымҭа
баҩхатәрадақәа равторцәа изакә гәамчу иаадырԥшуа
«реилаҟәаҟәарақәа» ишакәхалакгьы рҭыжьразы. Аилататароуп урҭ рыӡлагара ибзианы аус азыруа! Насгьы, иџьоушьаша, ҽԥныҳәаҵәҟьак аӡәгьы имоуӡакәа,
ирықәҿио иаауеит урҭ! Ҽеиужьрак акәны сахәаԥшуеит
сара ашәҟәҭыжьыҩцәа рганахьала ашәҟәыҩҩцәа зегьы
ԥҟарак реицҭацалара, зегьы еиҟарауааны рыхәаԥшра –
атемплан ашьақәыргылараан акәзааит, агонорар рызшараан акәзааит – иахьакәзаалак. Уажәы ашәҟәыҩҩцәа зегьы
азин рыҭоуп (иаартны акәымзаргьы) есҩышықәса рыбжьара шәҟәык аҭыжьра. Уи азин хымԥада зхы иазырхәо иара
аԥызҵаз ашәҟәҭыжьырҭа аусзуҩцәеи егьырҭ «зжьыхәҭа»
ҭазмыжьуа авторцәеи роуп, алитература ԥсыда аӷьыракгьы
убрахьынтә ауп аԥхьаҩ иахьиқәҳауа. Уи аргама ирбоит ашәҟәыҩҩцәагьы аԥхьаҩцәагьы, иаартны аҽԥныҳәа
ҟарымҵацзаргьы, агәынамӡара усгьы ишрымоу иаан400

хоит. Зынӡагьы иџьашьатәым ари аҩыза «аиҿкаараҿ»
ирыцҳахәу аҩымҭақәа ԥынгыла рмоуазар ашәҟәҭыжьырҭа
анапхгарахьтә. «Уара ухаҭа «ушедеврқәа ҭужьуазар, сара
стәы зыхурҟьозеи?» Насгьы, «ажәылацәа» рзы амҩа ҟьаҟьаӡа
аартра акәӡами еиҭагьы ҵакыс иаанахәо, анапылаҩыра арецензиа ҟаҵаӡамкәа, аҭыжьра иаԥсоу-иаԥсаму гәамҭаӡакәа
аплан аҟны азгәаҭара?!
Ашәҟәҭыжьырҭа анапхгара ахала иаԥнаҵо абиурок­
ратиатә шьаҳагақәа иреиуоуп дарбанзаалакгьы ашәҟәыҩҩы
ҩынҩажәижәаба шықәса дырҭысаанӡа иреиӷьу иҩымҭақәа
реиҭаҭыжьра алзмыршо аԥҟарагьы. Сара исҳәом зегьы
рҩымҭақәа еиҭаҭыжьтәуп ҳәа. Аиҭаҭыжьракәым, знык
иахьҭыҵхьоугьы зцәырацәоу ыҟоуп! Аха ибзиаӡами,
иахәҭаӡами иреиӷьу ҳашәҟәыҩҩцәеи ҳпоетцәеи ҩажәаҩажәи хәба шықәса раԥхьа иркьыԥхьхьоу иахьа зԥыхьашәара
алымшо иреиӷьу рҩымҭақәа реиҭаҭыжьра, ҩажәа-ҩажәи
хәба шықәса ирҭоу иахьатәи аԥхьаҩгьы урҭ дрылхәдаамхарц
азы? Ашәҟәыҩҩы ихаҭа уи дашьҭаӡамзаргьы, ихахьы
имааиӡозаргьы, ашәҟәҭыжьыҩцәа ирыхәҭоуп ҳәа сыҟоуп
хаҭала зҩымҭа еиҭаҭыжьтәу авторцәа алԥшааны, абри аус
иаҵанакуа рхы азырышьҭырц, ирыдрыԥхьаларц. Излардыррызеи иахьатәи аԥхьаҩцәа қәыԥшцәа дара ииаанӡа
иҭыҵхьоу, џьаргьы ирԥыхьамшәо, абаҩхатәра иаша
иахылҵыз аҩымҭақәа? Еиҳа иҵоураны изахәаԥшуазеи
ашәҟәҭыжьыҩцәа, хымԥада, иҿыцу аҩымҭа, иагьа
иԥсыҽзаргьы аҭыжьра? Иалахәыда, еиҿызкаауада абас
еиԥш иҟоу аԥҟара «хазынақәа» рыӡбара? Уи амаӡа, ишырҳәо
еиԥш, быжь-цаԥхак аҿаҵаны иҵәахуп. Еиҭах иҵәахны,
маӡала аусура! Изырмаӡатәузеи, иаҳҳәап, аредакциатә совет иалоу рсиа, изырцәыҵәахтәузеи уи ҳашәҟәыҩҩцәа?
Иргәазырԥхозеи ашәҟәҭыжьырҭа анапхгара асахьаркыратә
литература аҭыжьразы атемплан дара рхала Ашәҟәыҩҩцәа
Реидгыла аламырхәӡакәа аиқәыршәара? Мшәан, ахатәы
шәҟәҭыжьырҭа анамаиухгьы, Ашәҟәыҩҩцәа Реидгыла акәӡами изуалԥшьоу иҭыжьтәу ашәҟәқәа алԥшааны
401

ашәҟәҭыжьырҭа радгалара? Изеиҿаргылоузеи еидгыланы аус зулаша арҭ аҩ-организациак? Феида ззалада абас
аусқәа реилартатара? Дарбану аԥсуа сахьаркыратә шәҟәқәа
рҭыжьра ишахәҭоу аиҿкаара иаҿагыло, аԥсуа культура
ахәҭа ӷәӷәак еиҭаҳәашьа асҭарым ҳәа иаҿу? Изцәырҵызеи,
уасхырс изықәгылоузеи ҳара ҳҟны уи аҩыза амч еиқәаҵәа?
Арҭ азҵаарақәа сара иаахҵәаны рҭакҟаҵара сцәыуадаҩуп,
аха азҵаарақәа ӡбашьак аиурц азы уеизгьы-уеизгьы зны
иқәыргылатәуп. Ҳара ҳусқәа ҳара игәаҳамҭар, иаҳмыӡбар
– «наҟынтә» аӡәгьы дааны изыӡбом. Ҳагьзлатәарызеи
ҿымҭӡакәа абриаҟара зҵаара шҳақәыӷәӷәо?!
Аԥсуа сахьаркыратә литератураҿыы макьаназы акырӡа
ихьысҳаны иҟоуп ахәыҷтәы литература. Аԥхьаҩцәа
хәыҷқәа ирыдаагалаша, излаҳаргәырӷьаша рацәак ҳамам,
аха иара иҳамоу ахәыҷгьы ишахәҭоу аҭыжьра уамакала
иаҳцәыуадаҩхеит. Есышықәса аԥсышәала иҭыҵуа акыкҩбак ашәҟәқәагьы рырхиашьала ахәыҷы дрыдырхалартә
иҟам – иԥшшәыдоуп, исахьадоуп. Ҵабыргуп, ус еиԥш сахьала еиқәыршәаны ашәҟәҭыжьра ахарџь ҳаракхоит, аха уи
рацәашьатәума зԥеиԥш иазхәыцуа изы!
Аԥсуа шәҟәыҩҩцәа реиҳараҩык рҩымҭақәа еидкыланы ҳаарылаԥшыр, урҭ иԥсаҟьаны иргәылаԥсоуп ахәыҷқәа
ирызку ажәеинраалақәагьы ажәабжьқәагьы. Урҭ алԥшааны
хазы шәҟәны иҭыжьны, дара зызку ирықәшәартә аҟаҵара
аӡәгьы хшыҩзышьҭра аиҭаӡом. Ирылаӡами, иаҳҳәап,
Д. Гәлиа ирҿиамҭақәа сахьала еиқәыршәаны ахәыҷқәа
ирызҭыжьтәу арҿиамҭақәа? Иргәылаӡами егьырҭ ҳашә­
ҟәыҩҩцәеи ҳпоетцәеи аӡәырҩы рышәҟәқәа ахәыҷқәа
ирықәнагахаша аҩымҭақәа? Иҳамоу ҟәыншьатәыхуп, арахь
уи ацәыргашьагьы ҳақәшәом. Изалымшозеи аԥсышәала
ҩба-хԥа жәеинраала, мамзаргьы ажәабжь, ааидкыланы,
иԥшӡаӡа хазы шәҟәны иааҭыжьны аԥхьаҩ хәыҷы иҭара?
Иҟоупеи заҟа уҭаху аҿырԥштәы бзиақәа егьырҭ амилаҭтә
литературақәа рыԥсҭазаарахьтә! Изалхәдаҳтәуазеи ҳхәыҷ­
қәа зда имаҭәам рмилаҭтә беиара, изатәаҳамбозеи урҭ
402

рлахьынҵа, рԥеиԥш? Иатәаабаран иҟоузеи убри аасҭа?
Ари, инаԥшуагьы иаҳџьырымшьо, аԥсҭазаарагьы иҳана­
намыжьуа зҵаароуп. Иаларгало ахашәалахәы аасҭа
ирықәхарџьхо мыцхәхоит ҳәа акәзар, усҟан аԥсышәала
ашәҟәҭыжьырҭа зынӡагьы ҳаҟәыҵыр акәхоит. Иахьа
ҳашәҟәҭыжьырҭа ишакәхалакгьы ахашәалахәы алазгалаша егьырҭ абызшәақәа рыла тираж рацәала ашәҟәҭыжьра
заҟа иазыҳаҵаҳаҵо ҳанахәаԥшлак, убрахь ауп уи иаҭахыиаҭахым ҳахькылнаго. Илахьеиқәҵагоу аҵыхәтәахьы мчыла аӡәгьы ҳкылигом, ҳхала ҳхы убранӡа инаҳамгозар. (Абри
атәы бзианы иазгәеиҭеит ашәҟәыҩҩы Џь. Аҳәба истатиа
«Анҵәамҭа иалагамҭамхарц» аҟны – «Алашара», №7, 1987).
Аԥсуа шәҟәқәа ахьыҟарҵо Аҟәатәи атипографиа атәы
ҳҳәозар, убраҟагьы лагала ззыҟамҵо аԥсуа шәҟәқәеи
ажурналқәеи рҭыжьра аҩбатәи аплан ахь ииаганы
иахәаԥшуеит ҳәа, агәаанагара уаҩы иоурҭә ауп ишыҟоу.
Уахьынагәыдыԥшыло угәы нҭаҳартә еиԥш игьамаданы
иҭнажьуа ашәҟәқәа рацәоуп. Заманала иҭнажьуеитеи алагала ҟазҵо аетикетқәеи егьырҭ аалыҵқәеи?! Ашәҟәқәеи
ажурналқәеи ҳаазқәылаз иагхаӡаны иҭыҵуа иалагеит.
Иаҳҳәап, аредакциақәа ирхаразааит урҭ ус иахьҭыҵуа,
аха ҳполиграфиатә база убриаҟара ирыцҳахама иахьа,
уԥхашьаны иузцәырымго ашәҟәқәа ҭнажьлартә еиԥш?
Еиҭасҳәахуеит, атипографиа аганахьтә агәблыра рыцәмаҷуп
ҳашәҟәқәеи ҳжурналқәеи. Урҭ ҩазаны ианҭрыжьуа
аамҭазы – изакәытә қьаад бзиоузеи инырхуа еиуеиԥшым
аиубилеиқәеи егьырҭ аизарақәеи рахь ааԥхьага билеҭқәа
анҭрыжьуа! Насгьы бӷьыц ҿаҵак ианӡалаша атекст 4–6 арганы. Иаахҵәаны иаҳҳәозар, абраҟагьы ашәҟәҭыжьратә ус
иара иақәнаго актәи аҭыԥ ахь ииагатәуп.
Сара еилыскаауеит иаалырҟьаны ҳашәҟәҭыжьратә культура акьышәкьышәрахь ахагалара шзалымшо. Аинерциа
амч ӷәӷәоуп. Аҽеиҭакра мариаӡам еиҳаракгьы адоуҳатә
ду усхкы аҟны. Иаалырҟьаны ауаҩы душьуазар душьуеит
акәымзар, дааӡаны дузықәыргылом. Аха усгьы, ацәа иалахаз иаалырҟьаны ирҿыхара алшоит, уааԥшы, иҟоу ба!
403

Ҳлитературатә ԥсҭазаара ԥхьаҟа еихаҳахаларц азы, уи
знапы алаку зегьы – ашәҟәыҩҩцәагьы ашәҟәҭыжьыҩцәагьы – иԥшьоу акы еиԥш иахәаԥшуазароуп асахьаркыратә
ажәа. Иагьаџьара ԥсымцқьара алаӡозаргьы алитературатә
ус уи залаӡаӡом, иҵарбгагоуп, еиҳаракгьы аԥсуаа
ҳаиԥш зхыԥхьаӡара маҷу рзы. Ҳаилибакаап, ҳаидгылап,
ҳалшарақәа еицаҳҵап ажәа ахаҭыр ашьҭыхразы. Зажәа
ҳаҭыр ззақәымҵо – ихаҭагьы ҳаҭыр зиқәлаӡом!
Ҳаӷоу ихы даӷахеит!
1987

КЬЫРШЬАЛ ЧАЧХАЛИА САТИРИКК ИАҲАСАБАЛА

Иарбанзаалак акгьы зыҟалаӡом акымзарак ахьыҟам
аҟынтәи. Зегьы шьаҭак-шьаҭак рымоуп. Кьыршьал Чачхалиа исатиратә баҩхатәрагьы ашьаҭақәа зегьы раԥхьаӡа
ижәлар гәакьа рҟноуп иахьыҟоу. Аԥсуа жәлар ирмилаҭтә
ҟазшьоуп уҳәартә иҟоуп агәкамҳара, аиаша агәрагара.
Аԥсуаа рҭоурых мҩаҿы ирхыргахьоу ауадаҩрақәа –
иаҳҳәап, шәышықәсала дара реиҳа иӷәӷәаз амч бааԥсқәа
ирҿагыланы, рхы рыҵамырхакәа рааира, ианаҵахаҵәҟьогьы
ршьамхы арсны акәымкәа, ишықәԥо иаҵахо, иҳаҩсыз
ашәышықәсазы реиҳараҩык хырҵәаны Ҭырқәтәылаҟа иахырго, ара иаанхазгьы бӷеиҵыхрак рымамкәа, Октиабр
ашьҭахь, издыруада, шьҭа ҳабӷа ааиҵаҳхит ҳәа ишыԥшыз
– иреиӷьыз рҵеицәа аарылхны идырӡуа, иршьуа, анаҩсгьы
аибашьра, анаҩсгьы амилаҭ политика аилагарақәа иҟаз –
абарҭқәа егьырҭқәа ирыхҟьангьы ргәы рымҟьаҵәҟьаны
иахьықәымхаз, еиҭахгьы иашарак иақәгәыӷны, ԥхьаҟа
бӷеиҵыхрак, ԥсгарак шԥаҳмоури ҳәа иахьықәԥо, ҟыу­
ҵәыуарак рхы иаҭәамшьо иахьааиуа – абарҭқәа заманала
ирныԥшуеит ҳажәлар рхачҳара шаҟа иӷәӷәоу.
Абас еиԥш ахачҳара змоу ажәлар дрылиаар акәын, дара
реиԥш зеиԥшу, рымч зымчу, аԥсҭазаара лаша азықәԥаҩ,
ацәгьамыцәгьа аҿаԥҽҩы, шәара зқәымыз, апоет-сати404

рик Кьыршьал Чачхалиа иеиԥш иҟаз, уи иагьиҳәар акәын
ижәлар рҿахәы, ижәлар рыхьӡалагьы иҿаԥиҽлар акәын
дара ирԥырхагахоз зегьы. Кьыршьал Чачхалиа дцәырҵит
ҳҳәар ауеит иара еиҳа данаҭахыз, илшазгьы маҷӡам, аха,
рыцҳарас иҟалаз, иԥсҭазаара ҿахымҵәар амуит ҩаԥхьагьы
– еиҳа данаҭахыз. Иара исатиратә хҿа зықәкыз аанханы
ишыҟаз иара даҳԥымхар амуит. Иахьанӡагьы зны-зынла
ҳаақәыԥсычҳалоит, зхашәа хы зымбо афацәа-агацәа имшәаимырҳауа имҩадуқәа рҟны ианаҳԥыло, уимоу атрибунақәа
рҟынтәи ахшыҩ анҳдырҵало: еҳ, шаҟа игәхьаанагозеи урҭ
Кьыршьал икалам.
Иԥхьаҩцәа рымацара ракәымкәа, ус аҵара змамызгьы изамыԥхьозгьы ҿырҳәала издыруаз рацәаҩын Кьыршьал Чачхалиа исатиратә жәеинраалақәа: «Амбакәа
иаҳцәигоит иаҳмырбакәа», «N амагазин», «Рамадан ичамадан», «Тира изыҳәан асатира», «Софыџь исаԥыџь»,
«Кыҷын иҳәақәа», «Ацгәи аҳәынаԥқәеи», «Ҟызки кәатаки»,
«Ацгәаба ҵыхәабаба» уҳәа убас ирацәаны. Кьыршьал исатиратә калам алаԥш иҵашәон ахымаԥагьацәа,
амцҳәацәа, аҵарҭышагаҩцәа, аҭыԥ ԥхақәа, аҟәардә татақәа
рзықәԥаҩцәа, зымгәада хәыцырҭа змамыз акрыфацәа,
аҳаскьын бааԥс амхы шыԥхасҭанатәуеиԥш, ажәлар
ирышьклаҳәуаз, рыԥсҭазаара иаԥырхагаз.
Лымкаала иазгәаҭатәуп, иазхәыцтәуп апоет ибызшәа
аҷыдара – уи иҩымҭақәа абас ажәлар ирылаҵәартә иҟазҵаз.
Раԥхьаӡа иргыланы уи зыбзоуроу дара ажәлар рбызшәа,
рҿаԥыцтә цәажәашьа иахьазааигәоу ауп.
Убри иацҵатәуп дара ажәлар рыгәҭыха, рхьаақәа
иахьрықәшәо: ажәлар ргәы ԥырҵәахьаҵәҟьеит Кьыршьал Чачхалиа сатирала иҿаԥиҽуаз, дызнымшәоз, «ихы
здишьылоз» аӷьычцәа, амцҳәацәа, ҵарҭышала зџьыбақәа
зырҭәуа, иахьеи-уахеи иахьынҭыҵлак ауаа ирҿаҳәуа, рымш
зырхәашьуа ахәымгақәа. Ҳәарас иаҭахузеи, ажәлар ргәы
иахәон урҭ рыччархәрақәа, рымаҳагьарақәа аартны апоет имчала ианырбалак, изакәқәаҵәҟьоу рыграқәа еиҳа
405

ианхитлак, урҭ рԥеиԥшгьы, рҵыхәтәагьы шыцәгьахоз
анааирԥшлак.
Апоет исатиратә ажәеинраалақәа зегьы рҟны, шамахамзар, ацәгьамыцәгьа аҵахоит, аиаша аиааира агоит, ацәгьоуцәа зегьы, шамахамзар, аӡә дҭаркуеит, аӡә
имаҵура дамырхуеит, даҽаӡәгьы ихы ахьижра изымдыруа
адәы дықәхоит дыччархәны. Ари – апоет ииҭахыз ауп, аха
аԥсҭазаараҿы ацәгьоуцәа еиҳа рпозициақәа ӷәӷәоуп, уимоу, зны-зынла дара ирызку асатира иазыӡырҩуа, аҟырҟырҳәа рызхара иччоит, ажәаҿы ишырҳәо еиԥш, рымгәагьы
«ҟәырҷ» аргом, изҿыц иаҿыхуп. Урҭ иугәаладыршәоит
агрипп авирус – изгаша ахәшә анарҭалак ишнеи-шнеиуа убри ахәшә иашьцылоит, иаго акәым, гәахәалагьы
иафо, мгәахәсгьы иахәо иҟалоит. Усҟан иԥшаатәуп даҽа
хәшәык еиҳа иџьбароу, даҽа ҟазшьак змоу – убригьы авирус ашьцылаанӡа, ианашьцылалак даҽа хәшәы ҿыцкгьы
ԥшаатәхауеит. Ацәгьамыцәгьа ҿаԥызҽуа асатирагьы
есқьынагьы аҽарҿыцлар акәзар ҟалап, даҽа знеишьақәак –
ахәшәтәра зылшаша, анырра ҟазҵаша амҩақәа ԥшаатәызар
ҟалап. Иара абри ауп, иаахҵәаны иаҳҳәозар, ацәгьамыцәгьа
аҿаԥҽра, зынӡа аныхра зрыцәгьогьы. Кьыршьал Чачхалиа
исатирагьы еиҳа-еиҳа иџьбарахо, еиҳа-еиҳа аҽырӷәӷәо иаауан, аха, рыцҳарас иҟалаз, иаалырҟьаны иара ирҿиаратә
мҩа ҿахҵәеит. Аԥсуа литература даԥхеит зда имаҭәамыз
асатирик џьбара.
Кьыршьал Чачхалиа еихеиҳаит аԥсуа литератураҿыы
Дырмит Гәлиа, Иуа Коӷониа, Мушьни Аҳашба, Леонти
Лабахәуа зышьаҭа ркыз асатиратә хырхарҭа. Иара Кьыршьал ихаҭа ишьҭанеиуа ашәҟәыҩҩцәагьы анырра риҭеит,
зынӡаҵәҟьа иара ицымԥсит асатира ҳара ҳлитератураҿыы,
аха иаахҵәаны иҳәатәушәа збоит акы: Кьыршьал Чачхалиа
инаҩс аԥсуа поезиаҿы мыч дук аманы, «Кьыршьал ихыԥша»
зхыԥшоу асатиратә жәеинраалақәа зынӡа имаҷхеит, дара
ицәырҵуа акык-ҩбакгьы рыҩаӡара еиҳа инацланы изыҟам­
леит. Асатирик иԥсҭазаара далҵиижьҭеи аамҭа акыр
406

цеит, ацәгьара авирусгьы еиҳа аҽарӷәӷәеит, убриаҟара
аҭагылазаашьа ахы аманариашеит, изгаша ахәшә аԥшаара
иаҳагьы иуадаҩны иҟалеит. Абри аганахьала изызхәыцша
рацәоушәа збоит иахьа аԥсуа литератураҿы асатира знапы алаку, ма иалазкраны иҟоу аӡәык-ҩыџьак. Зыҽзырӷәӷәо
ацәгьара авирусгьы Кьыршьал исатиратә «хәшәы» амацара иазҭамырхаргьы ҟалап, аха иаҭахуп уи игәаӷьра, уи
иусушьеиԥш аусура, уи иқәԥашьала ақәԥара, уи иеиԥш
аԥшаара.
Сатирикк иаҳасабала, Кьыршьал Чачхалиа имҽхак
аҭбаара, ҩада ихалара уаҩы ибоит уи раԥхьатәи иҩымҭақәа
инадыркны исатиратә жәеинраалақәа хроникала еишьҭар­
гыланы дрыхәаԥшуа иҿынеихар. Иаҳҳәап, заатәи исатиратә
ҩымҭақәа ҟәнушьартәы ишыҟамгьы, урҭ раасҭа еиҳа
иҳаракны игылоуп, иаҳагьы рымчхара ӷәӷәоуп ҳәа сгәы
иаанагоит анаҩстәи иҩымҭақәа. Иаҳҳәап, «Еимаркуазеи?»
(Кыҷын иҳәақәа), «Шәыбзиа зҳәо уаҩы шәидгылом» ҳәа
иалаго, ахәыцра иацәаашьо, ацәгьеи абзиеи ззеилмырго,
уимоу, зҽаныршәаны, «жьыхәҭак ахьалыргара» ишәаӡыӡо
икылԥшуа ауаа рыцҳақәа ҿаԥызҽуа ажәеинраала бзиахәқәа
реиԥш иҟақәоу. Сахьынӡаиашахо сыздыруам, аха Кь. Чачхалиа ажәлар еиҳа ирылаҵәо иҩымҭақәа ракәӡам еиҳа
еиӷьу. Аԥхьаҩцәа-аӡырҩцәа, реиҳараҩык ԥҟарак еиԥш, еиҳа
имариоу, иаразнак анырра рызҭо уиаҟара ҵауларак змам
аҩымҭақәа роуп, еиҳа инарҭбааны ирылаҵәо.
Кьыршьал Чачхалиа дсатирик мацараны ҳихәаԥшуазар,
уи ирҿиара ҳзеилымкааит ауп. Уи дпоет иашан, длирик бзиан, иҟалап иара убри алирикатә хырхарҭа акәызҭгьы еиҳа
агәахәара изҭоз, аха иадраӡомызт аԥсҭазаара иашьклаҳәуаз
ацәгьамыцәгьа. Абраҟа исгәалашәоит Демиан Бедныи
ицәаҳәақәа:

407

Кьыршьал Чачхалиагьы апоезиаҿы дықәԥаҩын, дагьа­
зықәԥаҩын, дагьазышәаҳәаҩын аԥсҭазаара, ибжьгьы
рзымхәаҽит ацәгьамыцәгьа: уи ккаӡа иаадырԥшуеит ахаа
цәа зҟәыншьшьылоу, ирхәыцгоу, ирлахҿыхгоу ашьа-ԥха
злоу илирикатә ҩымҭақәа. Урҭ даҽакы иаламҩашьо иазаанхоит аԥсуа литература.
Апоет ихааныз, изааигәаны дыздыруаз зегьы хашҭра
ақәымкәа иргәалашәоит уи шаҟа аҿыц дазҿлымҳаз,
шаҟа аҿар дрышьклаԥшуаз, игәаԥхоз апоетцәа ирызкны
ахьӡынҩыларақәа иҟаиҵаз. Схаҭагьы иҵәахны исымоуп
раԥхьаӡатәи сышәҟәы аҭыҵра иазкны Кьыршьал сыхьӡала
ииҩыз ажәеинраала. Уи сара даараӡа ҳаҭыр сзақәуп. Убас
егьырҭ аҿарацәагьы, иара иқәлацәагьы рықәҿиарақәа
дреигәырӷьаны ирыдныҳәало ргәы азирхаҵон. Абри аганахьалагьы иҟоуп ҳара уи иҿаҳҵааша, ҳахьиҿыԥшыша.
Кьыршьал Чачхалиа исатиратә ҩымҭақәа рӷьырак зызкыз конкретла аԥсҭазаараҿы иаҳԥылоз ауаа ракәын, уимоу, зны-зынла иаахыртыҵәҟьаны, рыхьӡқәаҵәҟьагьы
мԥсахӡакәа иажәеинраалақәа ирылеигалон. Иара абригьы иаанарԥшуеит ҳәа сыҟоуп апоет шаҟа игәы аартыз,
иаӷацәагьы – ацәгьаныҟәгаҩцәа – зынӡа дырцәымшәаӡакәа
иаартны рҿаԥҽра иҽазикуан. Урҭ рахьтә шьоукгьы,
ҽырдагәа-ҽыргаӡа ҟаҵаны, дара ракәӡамшәа апоет исатира
зықәкыз, рхы рықәыжь изҿыц иаҿын.
Никәала Кәыҵниа имоуп жәеинраалак аҽада иазкны, аҽада шаҟа азырҳәо-иазырҩуа адырызҭгьы – ихагахон, аха, иабаҟоу, аҽада ашәҟәы иаԥхьаӡом. Иҟан убас
Кь. Чачхалиа исатиратә жәеинраалақәа хаҭала изызкны
изырмыԥхьозгьы, аха уи азы иҳазҳәом апоет исатиратә
бџьар еибамгеит ҳәа: аԥхьаҩцәа уеизгьы-уеизгьы ирбон,
ираҳауан апоет ицәымӷыз, дара ирԥырхагаз ауаа закәыз,
даҽакала иаҳҳәозар, апоет аԥхьаҩцәа нацәақәкыла дыдирбон аԥсҭазаара иашьклаҳәуаз, иаԥырхагаз, изҿагылатәыз
дарбанзаалак. Иахьа уаҩы игәы маҷк инархьыртә иҟоуп
Чачхалиа исатиреиԥш иџьбароу асатира ахьзыҟамлаз, уи
408

аихаҳара ахьаимоуз. Иахьа аԥсуа литература знапы алаку,
иахьааидгыло, иахьааилацәажәо есқьынгьы ргәы иаланы
ирҳәоит ҳлитератураҿы Кьыршьал «иҭыԥ ҭацәны» ишынхаз. Ҳәарас иаҭахузеи, алитератураҿы аӡәы иҭыԥ даҽаӡәы
изаанкылом, досу иара иҭыԥ ауп ааникыло, аха уеизгьыуеизгьы апоет иашаҵәҟьа ашьҭанеицәа имоукәа зыҟалом.
Изхысҳәаауа, сара сгәы иаанагоит: ҳиашам ҳәа, Қьыршьал
иҭыԥ ҭацәны инхеит анаҳҳәо, иҟоуп уи ишьҭанеицәагьы
– апоезиаҿыгьы апрозаҿгьы. Сара агәра згар сҭахуп, урҭ
рсатирагьы иҵегьы еиӷьхап, ишнеи-шнеиуа, Қьыршьал
исатиреиԥшгьы амчхара ӷәӷәахап, наҟ-ааҟ аизҳара аиуп ҳәа.
Иахьа аҽеиҭакра аамҭазы – зегь раԥхьаӡа ҳаԥхьа даагылоит уи азықәԥаҩ, уи ашьаҭакцәа ируаӡәкыз, дымшәадмырҳа ажәлар рыгәҭыха нҭкааны ирзеиҭазҳәоз, агәаӷьра
ду злаз апоет-сатирик Кьыршьал Чачхалиа. Иара ирҿиаратә
аамҭа зегьы уадаҩын – аибашьра, аибашьрашьҭахьтәи
аамҭа хьанҭа, ацәгьаҳәара, амилаҭ еилыхра, аԥсуара
ашьҭарӡра аҽазышәара, ақәымчрақәа, аҵарҭышагара,
апротекционизм, амҵақьақьара... Абарҭқәа зегьы ахьыҟаз,
амчрагьы аҳаҭыргьы ахьрымаз аамҭа дахаанын Кьыршьал Чачхалиа, дырҿагыланы сатирала дшықәԥоз ауп
иԥсҭазаара дшалҵызгьы. Иахьагьы иҟоуп уи иҿаԥиҽуаз ауаа
иреиԥшқәоу. Асатирик иахьа иԥсы ҭаны дыҟазҭгьы, ҳара
зегьы макьана иҳазгәамҭо, иҽеим ацәырҵра ҿыцқәагьы
икалам иҵашәарын, исатира рхиҟьарын, иаҳҳәап, иацтәи
амш зхагылаз, иахьа акнопка инақәырӷәӷәаны ателевизор
апрограмма ыиаргошәа, аиҭакра иамҩаԥгацәоушәа иаразнак иаақәгылаз, арахь гәыла-ԥсыла иара иазыҟаҵаӡам,
иамаҭәаӡам, зынӡа изҭахӡам, иахьынӡауа маӡала иаҿагыло
ауаагьы.
Агәра згар сҭахуп ҳаԥхьаҟа хаԥсҭазаара асатира аҭахымхо
ишыҟало, аха иауам... Ҳаԥсҭазаара макьана иаҭахуп асати­
ратә калам, ацәҟьара иҭазыршәуа ажәа џьбара. Агәра згар
сҭахуп еиҭагьы Кь. Чачхалиа иҭыԥ ҭацәны ишнымхо.
1988

« АГӘҬЫХА »

Поетк иҳасабалагьы, шәҟәыҩҩык иаҳасабалагьы аԥхьаҩ­
цәа иҽыдирбахьеит Анатоли Лагәлаа. Уи еиԥшны ицааиуеит апрозагьы апоезиагьы. Аҩ-жанрк рҟны автор
ирҿиам­ҭақәа ҟазшьа хаданы ирымоуп алиризм ҵаула.
Имырхьаацәакәа илшоит аԥхьаҩ ихы-игәы алаҵәара.
Хьаҳәаԥаҳәада иара ирҿиараҿы апоезиа ауп аԥыжәара
змоу ҳҳәар ауеит. Абри дырҵабыргуеит апоет, апрозаик
иажәеинраала ҿыцқәагьы реизга. Аизга ахәҭа ӷәӷәак ааныркылоит абзиабаратә жәеинраалақәа. Ари ацәанырра ԥшьа,
иара ишахәҭоу, ишаԥсабароу еиԥш, ирҟәымшәышәны,
еизҳарала, ажәа лыԥшаахла ауп апоет дшазнеиуа. Абзиабара
ажәеинраалацыԥхьаӡа хазы-хазы знеишьак-знеишьак рымоуп, иҩымҭақәа аки-аки џьара-џьара ааиқәҿырҭлозаргьы,
еибарҩашьо, иԥхасҭеибатәуа иҟам – иааизакны «абзиабара
ашәҟәы» ҳәа рзуҳәартә иҟоуп.
Абарҭқәа инарываргыланы, аизга иагәылоуп иҭышәын­
тәалоу, зҿахәы нҭкааны изҳәо афилософиатә лирикатә
жәеинраалақәа, ауаҩра, аламыс, аҵабырг уҳәа ркатегориақәа
поезиатә ажәала ишьҭызхуа аҩымҭа ҟаимаҭқәа. Аизгаҿы
уеизгьы-уеизгьы унзыгәҭасуа, иҭацәу жәеинраала ыҟаӡам.
Иҟоуп, ҳәарада, еиӷьу-еицәоу, урҭ реилыԥшаара уадаҩрак
алаӡам. Ашәҟәы ахаҭабзиаразы еиҳа еиӷьхоит иара азеиԥш
хырхарҭа, азеиԥш бжьы иалкьуа ажәеинраалақәа акык-ҩбак
[ацрыхраз], иаҳҳәап, абарҭ реиԥш иҟақәоу: «Аҳаскьын»,
«Угага ануцәтәыму», «Адгьыл мшын», «Сылаԥш бхызган,
ибымбеит...», «Зхазы мацара...». Сара сахьахәаԥшуа, арҭ
ажәеинраалақәа ԥсыдаҵәҟьаны иҟам, аха анапы рыгуп,
рпоезиатә культура агыдра иахьынӡахәҭоу ишьҭыхым, аилгара, аилыххара рыцәмаҷуп.
Апоет ибызшәа цқьоуп иааидкыланы, аха џьара-џьара
ицәаҳәақәа ҭагәҭасуеит, рыбжьы хәанчоуп, зырҽеира
уадаҩым агхаԥхақәа рыҵубаауеит. Иҽеим еихышәшәа,
аԥсшәа бжьы хаа рхыҩуа инеиуа иҩымҭақәак рҟны иануԥыло
атәым ажәақәа, иаҳҳәап: уатка графинкак, бкәафҭа, алампа, аказарма, актриса, асатира, абилиард, амузыка, аелегиа.
410

Аԥсуа поезиатә цәаҳәа иалымкьыр ауам ас иҟоу ажәақәа.
Аизга ааидкыланы «агәамч» бзиоуп, «ашьамхы» ӷәӷәоуп,
аԥхьаҩцәа гәахәала ирыдыркылап ҳәа агәаанагара сымоуп.
1989(?)

АԤСУА ЛИТЕРАТУРЕИ ИАХЬАТӘИ ААМҬЕИ 1

– Таиф, аԥсуа литература ахьынӡааихьоу убоит, хәшьарас
иауҭои: иалшеи, иалымшеи?
– Аԥсуа литература қәра дуӡӡак аман иҟаӡам. Аԥсуа
сахьаркыратә ҩымҭа раԥхьаӡа иҭыҵи уажәи рыбжьара
уаҩықәрак ауп иҵуа. Раԥхьаӡа, зегьы ишыжәдыруа еиԥш,
Д. Гәлиа иажәеинраалақәеи ихьӡыртәрақәеи реизга 1912
шықәса рзы иҭыҵит. Уиаахыс 79–80 шықәса роуп иҵуа.
Ари – аамҭа дуӡам, аха аԥсуа литература акыр аихьӡарақәа
аанарԥшит, иҿиеит ажанрқәа зегьы: апоезиа, апроза, адраматургиа. Абарҭ зегьы рҿы иара ахы ԥханамшьо, атрадициа дуқәа змоу алитературақәа иреицәамкәа, рыгәҭаны
игылартә аҟынӡа аҽышьҭнахит. Иахьа аԥсуа литература
аҩымҭақәа еиҭаганы атәым бызшәақәа – аурыс бызшәа,
егьырҭ Асовет тәыла абызшәақәа – рыла еиҭаганы иҟоуп:
аԥсуа ҩымҭақәа аҳәаанырцәтәи абызшәақәа рылагьы еиҭаганы иҟоуп. Иаҳҳәар ҟалоит, аԥсуа литература ҳара ҳтәыла [мацара] акәымкәа адунеи ду ашҟагьы
ицәырҵит ҳәа. Аха иазгәаҭазарц ахәҭоуп ҳәа сгәы иаанагоит аԥсуа литература аҿиара ԥықәсыларадагьы ишыҟамлаз,
ауадаҩрақәагьы шаԥгылаз. Асовет литература зегь аҟны
иҟаз аидеологизациа ҳлитература аԥырхага анаҭеит.
Аԥырхага анаҭеит избан акәзар, ус иҟан аҭагылазаашьа:
аидеологизациа ҟалеит мыцхәы, акониунктура ҟалеит,
ишԥаҳҳәара – апартиа иаҳәо, аиҳабыра ирҳәо аҽамадара,
уимоу, ус ада ашәҟәыҩҩцәа алитературахь изцәырымҵуа
иҟалеит. Убри аҩыза аҭагы­лазаашьа аныҟала, ҳәарас иаҭахуи,
акониунктурагьы аҽамариашарагьы ҟалеит; апартиа иаҳәоз,
1

Апоет диҿцәажәеит ашәҟәыҩҩы Даур Наҷҟьебиа.

411

аиҳабыра ирҳәоз – абарҭ зегьы иллиустрациак аҳасабалашәа
[ишьҭнахуан], абри аҩыза ахырхарҭа аанахәон алитература. Абри даараӡа аԥырхага ӷәӷәа ҟанаҵеит. Уи изацәымцаз
рацәоуп ашәҟәыҩҩцәа дуӡӡақәагьы. Аха, абраҟа иазгәаҭатәу,
убас иага иҟазаргьы, абасеиԥш алитератураҿы «абжьыцәгьа»
аныҟаз аамҭазы («ҳара иҳаиӷьу уаҩ дыҟаӡам...», «ҳара
ҳсистема еиӷьу акгьы ыҟаӡам адунеи аҿы...», «ҳарҭ аџыр
ҳфоит...» инаркны алитератураҿы ирымҳәац акгьы ыҟаӡам;
иаҳҳәап, Октиабртәи ареволиуциа аиааира анага раԥхьатәи
ашықәсқәа раан, «ажәытәра зегьы шьаҭанкыла иқәхтәуп,
аҿыцаамҭа ҳаргылоит» ҳәа аидеологиа, ахырхарҭа цәырҵит.
Даара аинтерес аман иҟоуп И. Коӷониа ипоемақәа рцәырҵра.
Арҭ апоемақәа ажәытәра ақәхра акәымкәа, ажәытәра, аҵас
бзиақәа, ақьабз бзиақәа рӡыргара акәын изызкыз. Убри
аганахьала, абри ицәырҵра даара уаҩ деигәырӷьаратәы,
зеиӷьыҟам цәырҵран иҟоуп аԥсуа литератураҿыы.
Анаҩс. Абас ауадаҩрақәа – аидеологизациа, акониунктура – шыҟазгьы, ҳлитератураҿы абаҩхатәра змаз
ашәҟәы­ҩҩцәа рҽацәыргеит убри ацәқәырԥа бааԥс. Даагап Д. Гәлиа. Д. Гәлиа иажәеинраалақәа рҿгьы абри анырра бааԥс убоит, аха иажәабжь кьаҿқәа, ироман «Камаҷыҷ»,
идрама «Анаурқәа» – абарҭ рҟны уамашәа иааубартә ихы
еиқәирхеит (абаҩхатәра дуӡӡа змаз уаҩын, ҳәарас иаҭахуи),
уи иҽаимҭеит, иҽацәигеит.
Иӡбахә ҳәамзар ауам иара убас 30-тәи ашықәсқәа рзы,
зынӡа амца акны ианыҟаз, апартиа иаҳәо, Сталин ииҳәо
ада уаҳа акгьы ыҟаӡам ҳәа рырҽхәара ианаҿыз аамҭазы,
абри ашьҭыбжь цәгьа иҟаз ихааӡа иаалаҩит Б. Шьынқәба
илирикатә поезиа.
Аԥсуа литература ахы еиқәнархеит иахьа егьырҭ
алитературақәа ирыҵамхо, ирывагылартә аҟынӡа иааины
иҟоуп.
– Уажәтәи сызҵаара, иааркьаҿны иуҳәозар, апоезиеи
аамҭеи реизыҟазаашьа иазкуп, апоети аамҭеи. Угәанала,
апоезиа хықәкыс иамои, насгьы, иахьатәи ҳҭагылазаашьа уго­
зар, иахьа иалшаран иҟои апоезиа, ирылшаран иҟои апоетцәа?
412

– Апоезиеи аамҭеи, ашәҟәыҩҩцәеи аамҭеи еснагь
еидҳәалоуп. Ашәҟәыҩҩи аамҭеи еидҳәаламкәа ԥсыхәа
амаӡам. Аамҭа дызлагылоу атәоуп еиҳаракгьы ашәҟәыҩҩы
ашәҟәҩыраҿы аматериал изҭо, ишԥасҳәара – аус изыруа
дызлагылоу аамҭоуп. Аамҭа далҵны, аԥсҭазаара иҟоу аганахь дгыланы, иҽалганы ашәҟәыҩҩы даара ицәыуадаҩуп
аусура. Аха, сара исҳәарц исҭаху, ҳара ҳашәҟәыҩҩра
ахы анакы инаркны, иахьауажәраанӡагьы ауаажәлар
рыԥсҭазаара иазааигәаӡаны игылоуп. Ари иагьбзиароуп
сара стәала, аха хәыҷык иахьыбзиақәамгьы ыҟоушәа сгәы
иабоит. Ажәлар рыԥсҭазаара иазааигәаӡан игылоуп ҳара
ҳлитература, аха абри ауаажәлар рыԥсҭазаара атәы анаҳҳәо,
алитература, иара иарбан усзаалакгьы, ахатә ҭыԥ амоуп.
Ажәлар рыԥсҭазаараҿы алитература аҭыԥ дырны игылазароуп. Ус акәымкәа, аҭыԥ иҭыҵны мыцхәы ауаажәлар
рыԥсҭазаара, аполитика аҽаланагало ианалагалак, алитература иаԥырхагоушәа сгәы иабоит. Сара дсыздыруам
ашәҟәыҩҩы аполитикаҿгьы ддуӡӡаны алитератураҿыгьы
ддуӡӡаны, руак хьысҳахошәа сгәы иабоит.
Изхысҳәаауа, дарбанзаалак дышәҟәыҩҩума, дынџь­ны­
рума, дынхаҩума, дасу иус дырны иҭыԥаҿ дгылазар, даара
ихәарҭоуп ажәлар рзы, аԥсҭазаара азы. Аԥсҭазаара ииашан,
иманшәалан ианцо, дасу иара иидыруа, дыззыманшәало
иус инапы аналаку ауп. Ус ианыҟамла, алитературагьы
аԥсҭазаарагьы рацәак изеиҿкаахом, рацәак изыԥшӡахом.
– Убас ирҳәалоит, апоет дпоетны иҟалара амаӡақәа
ирымаӡоуп ҳәа. Исҭахын абри аус, ус уҳәар ҟалозар, уара
ушазнеиуа, ушазыҟоу уалацәажәарц.
– Апоезиа, ашәҟәыҩҩра амаӡақәа… Иҟалап, маӡақәак
амазаргьы. Аԥсҭазаара маӡас иаҵоу ауп апоезиагьы маӡас
иаҵоу. Апоезиа маӡа ҷыдак аҵаны, даҽакала иҟоуп ҳәа
сара исызҳәом, ҳәашьагьы амамзар акәхап. Аԥсҭазаара
маӡас иаҵоу ауаҩы еиликаахьазар (еилкаашьа амазаргьы), апоезиа маӡас иаҵоу абри абриоуп ҳәа, иаахҵәаны
иаҳҳәар ауам. Аха, аԥсҭазаара амаӡақәа амоуп, урҭ реилкаара ус имариамзар ҟалап. Са сахьахәаԥшуала, сгәаанагароуп
413

исҳәо, апоезиаҵәҟьа, алитератураҵәҟьа х-елементк рыла
ишьақәгылазароуп: Анцәа иҟынтә маҷк аауазароуп;
маҷк, хымԥада, ауаҩ иҟынтә [иаауазароуп]; маҷӡак аҩсҭаа
иҟынтәгьы. Абарҭ ах-елементк аныҟамла, ах-елементк
рҟынтә ак анагха, алитературатә ҩымҭа, еиҳаракгьы
апоезиатә ҩымҭа ианымԥшыр ауам, ихьысҳамхар ауам ҳәа
сгәы иаанагоит. Насгьы, еиҭах исҳәарц исҭаху, ашәҟәыҩҩы,
апоет иагьа абаҩхатәра имазаргьы, ари абаҩхатәра
ирҿиатәуп, аус адулатәуп. Абаҩхатәра ҿиарц азы иаҭахуп
аҭагылазаа­шьагьы, «адгьыл» бзиа аҭахуп, «ажәҩан
изҿаԥшышагьы» аҭахуп. Абарҭ зегьы еилазароуп, алитература ҿиаларц еизҳаларц азы.
– Уажә хыхь иуҳәаз инадҳәалан ицәырымҵырц зал­
шом азҵаара: изеиԥшхарызеи ҳаԥсуа литература уаҵәтәи
аԥеиԥш? Уажәааигәа имҩаԥгаз Ашәҟәыҩҩцәа реизара ду аҿы
даара ргәы иалан иазгәарҭон аԥсшәа ахьысҳара, ахархәара
шмаҷхаз. Уара угәы ишԥаанагои, иамои ԥсыхәас ҳаԥсуа бызшәа
иҵегьы иҿио, иҵегьы рхы иадырхәо иҟаларц, насгьы аԥхьаҩцәеи
ашәҟәыҩҩцәеи реимадара иҵегьы иҭбаахарц азыҳәан?
– Аԥсуа литература ԥхьаҟатәи аԥеиԥш уаҩ даналацәажәо,
иахьа маҷк ауаҩы агәкаҳара иоуратәы иҟоуп. Ари иаахтны
иҳәатәуп, зегь реиҳа ауаҩ игәы еихьызшьуа, игәы казыжьуа
акакәны иҟоуп ашәҟәҭыжьра аус еихәлаҳаны иахьыҟалаз.
Ауадаҩрақәа цәырҵит: ақьаад аԥшаара уадаҩхеит,
иуадаҩхеит ашәҟәыҩҩцәа рзыҳәа агонорар ашәара. Атипографиа аусқәа иҵегьы ибзиан ицартә алшарақәа
ҟаҵатәуп. Зегьы ижәдырует ҳәа сыҟоуп сынтәа аӡынра закә
уадаҩрақәоу иаҳхаагаз, афымцамч ахьыҟамыз иахҟьаны,
атипографиа аус ауӡомызт мызла.
Абарҭи агьырҭи амзызқәа ирыхҟьаны ҳашәҟәқәа,
ҳжурналқәа рҭыҵра еиҵаханы иҟоуп. Раԥхьаӡа иргыланы иҭыжьтәыз арҵага шәҟәқәа иахьауажәраанӡагьы
иҭымҵӡацкәа иҟоуп. Макьанагьы цқьа еилкааны иҳамам урҭ
ашәҟәқәа ианаамҭоу изҭыҵуоу изҭымҵуоу. Урҭ ашәҟәқәа
сентиабр 1 азы ашкол аҟны инеиуа [ахәыҷқәа] ироуроуп.
414

Анаҩс, аԥсуа литература аԥеиԥш атәы анаҳҳәо, ҳара
ҳазымхәыцыр ауӡом, зегь раԥхьаӡагьы, даҽа зҵаара хадак. Алитература – литературоуп, аха алитература ҟазҵо
аԥхьаҩцәа роуп. Аԥхьаҩ даныҟамла, аӷба дуӡӡа ҟауҵеит ҳәа
иазууеи! Убри иаҩызоушәа иҟалоит алитература, аԥхьаҩ
даныҟамлалак. Аԥхьаҩцәа зынӡа иамаӡамкәа иҟаӡам
аԥсуа литература, аԥхьаҩцәа амоуп, аха аҵыхәтәантәи
аамҭақәа рзы маҷк аԥхьаҩцәа ацәмаҷхо иалагеит. Ари
зыхҟьо – абызшәа аҭагылазаашьа маҷк иуадаҩуп: ара
амилаҭ рацәа еилахеит, аиҳаракгьы ақалақьқәа рҿы инхо
аԥсуа хәыҷқәа рбызшәа аҵара рцәыуадаҩхеит, абригьы
аԥырхага ҟанаҵоит. Аха, иара аԥсуа бызшәа здыруагьы
иалацәажәаӡом. Ақалақьқәа рҿы амҩа ҳахьану, ма автобус
ҳахьҭоу, ҳаԥсуа школхәыҷқәа излацәажәо абызшәа саҳап
ҳәа унарзыӡырҩыр, зегь урысшәала ицәажәоит, ушԥшуа
акәымкәа ԥсышәакгьы наладыршәуеит. Аԥсшәа рдыруеит,
аха аҳәара иацәыԥхашьома уҳәо аҭагылазаашьа аҟоуп. Абри
аганахьала ашколқәа русура идырӷәӷәар аҭахушәа сгәы иаанагоит.
Алитературеи абызшәеи рԥеиԥш арҵага шәҟәқәа ирымадоуп. Иахьа арҵага шәҟәқәа зегьы, ҳахрестоматиақәа
зегьы класстә позициалоуп ишрызнеиу. Иара алитературагьы класстә позициала акәын ишҿиоз аиҳарак,
алитератураҭҵааҩцәагьы акласстә позициақәа рыла
акәын [аҩымҭақәа] ишрызнеиуаз: анхацәеи акулакцәеи
реиҿагылара, ажәытәи аҿатәи реиҿаргылара – абри мацара... еиҿагылара дук ыҟамзаргьы уамак ыҟоушәа... Убриала мацаракәын аиҳарак аҩымҭақәа шышьақәгылоз, нас
урҭ аҩымҭақәа реилыргарагьы убри аҩыза ахырхарҭа
амашәа иҟалеит – шаҟа акласстә еиҿагылара ӷәӷәаны иҟоу
аҟара, убриаҟара аҩымҭагьы еиҳа ииашаны аԥсҭазаара
аанарԥшуеит ҳәа. Сара исгәалашәоит, акритикцәа, акритика ҟарҵон: «Дабаҟоу, изакә ԥсҭазаарои иааирԥшуа ари
аҩымҭаҿы, ара апарторганизациа амаӡаныҟәгаҩ дала­
ӡами!..» ҳәа.
415

Абри аҩыза аҭагылазаашьа ыҟан. Абри зегьы зхысҳәаауа,
иахьа аԥсуа литературадырра даҽа блак ала абла ахнагароуп, ҳлитература аҭоурых зегьы – ауасхыр анышьҭала инаркны, иахьауажәраанӡа. Уиаҟара иаԥсамкәа идырҽхәацәоз
аҩымҭақәа рылоуп иахьауажәраанӡагьы ахрестоматиақәа
злашьақәгылоу. Убарҭ аҩымҭақәа уиаҟара иаԥсам, аха акониунктура аамҭа иахҟьаны арҵага шәҟәқәа машәырны
ирыланагалеит. Ус ирыланагалаз аҩымҭақәа даара ира­
цәоуп. Убарҭ ирызхәыцтәуп, убырҭ реилыргарагьы даҽа
блак ала иазнеитәуп. Хымԥада, ирҿыцтәуп аԥсуа литература аҭоурых, ирҿыцны иҩтәуп. Иахьазы аԥсуа литература аҭоурых актәи атом рыҩхьеит Xә. Бӷажәба инапхгарала.
Аха иара убригьы ахы инаркны аҵыхәанӡа... – уа иагәылоуп
астатиа бзиақәа, авторцәа хаз-хазы ирҩыз, аха… – иааидкыланы акласстә позициақәа рылоуп ҳлитература аҭоурых
ишазнеиуа.
Абригьы иазхәыцтәуп ҳәа сгәы иаанагоит.
1989

ҲХӘЫҶҚӘА ҲАРА ИНЫҞӘААГАРОУП...

Иацтәи ахәыҷқәеи иахьатәиқәеи еиԥшны ҟалашьа амам.
«Ҳара ҳхаан ахәыҷқәа абас иҟан, уажәы уаҩы иџьеишьартә
даҽакала иааҳәит» ҳәа, уамашәа абара аҭахӡам, аԥсҭазаара
иара атәы ҟанаҵоит. Ииасхьоу аамҭа аромантикатә цәа
ахылоит, уи иазхәыцуазаалак ихы-игәы иҭамлар ауам, иара
агәхьаагара, лакәк еиԥш азхәыцра. Ишакәхалакгьы, ҳхаҿы
иааҳгар сҭахуп абас 30–40 шықәса раԥхьатәи ҳара ҳазхаану
аамҭазтәи ахәыҷқәа рдунеи.
Аԥсуаа еиҳараӡак ақыҭақәа рҟны акәын иахьынхоз, рхәыҷрагьы убра ақыҭан имҩаԥысуан. Абыргцәа
реиҳараҩык ҵарадан, иахьа хәыҷбагас иҳамоу ателевизорқәа
цәырымҵыцызт, афымцалашарагьы мнеицызт. Убас
ишыҟазгьы, усҟантәи ақыҭа иаздыруамызт иахьатәи ақыҭа
уаҩы иадибало агәҿыӷьра, аҽеиужьра, еиқәханы иаман
иара аԥсы злаҭаз абзиарақәа. Ахәыҷқәа ашкол аҟнытә
ишааилак, рҵатәқәа иаархашәалоз аамҭа рыҩнқәа рҟны
ирхыргон, рҽеизганы аигәылацәа-аиқәлацәа хәыҷқәа дара-дара еихәмаруан, ацәгьа-абзиаҿы ирылшоз ала ацхыраарагьы ҟарҵон, ирылахәын. Ачараҿы инеиз ахәыҷы
ибон ачараҵәҟьа – ашәаҳәара, акәашара, аҭацаагара,
аҭацабара. Арҭқәа зегьы гәыҭгаган, гәырӷьаран ахәыҷқәа
рзы. Агәырӷьара анаҩс урҭ аланагалон изхылҵыз рыжәлар
рдунеи, рԥсихологиа, ртәашьа-ргылашьа, рнықәгылааақәгылашьа, ражәаҳәашьа, рашәаҳәашьа, рыкәашашьа,
ирызгәамҭаӡакәа маҷ-маҷ ршьа иалалон рыжәлар,
рқьабз, рҭоурых, рыбзиабара. Адуцәа ракәзар, иаҳҳәап,
аигәылацәа рҽааидкыланы уаха ҩнаҭак аҿы иахьааилатәоз,
аиҳаракгьы аус-аҳәыс анмаҷыз, инымҵәаӡоз аӡын
ҵыхқәа раан, ирылацәажәон ажәытә, аҿатә, еибырҳәон
Нарҭаа рҭыӡшәақәа, иҵәылибахуан, алаф еибырҳәон.
Аиҭанеиааира, аибабара еиҳа ирацәан, агәы аҵан. Иахьа
цәажәара ҳәа агәылара аӡәы днеир, уамашәа иаабо аҟынӡа
ҳнеихьеит. Усҟантәи ахәыҷы абарҭқәа зегьы дрылахәын,
418

иааӡараҿы, ихдырраҿы анырра ҟарҵон, афольклор агәҭа далагылан. Абарҭгьы егьырҭгьы зегьы рфункциақәа реиҳарак
иахьа ахәыҷтәы литература инанагӡар акәхеит. Ишаабо
ала, уи аидара ду шьҭнамхыр амуа иҟалеит, аха зҵаарас
иқәгылоу – иабанӡазышьҭнахуа иара иақәҳаз аидара?
Иаахтны иҳәатәуп аԥсуа хәыҷтәы литература, адуқәа
ртәы аасҭа, еиҳа ихьысҳаны аҿиара ишаҿу. Иаҳагьы
ихьысҳауп ахәыҷқәа ирызку адырраҭарақәа рганахьала
ҳрадиогьы ҳтелехәаԥшрагьы. Ҳтелехәаԥшрагьы ахатә канал
аманы, ахәыҷқәа рааӡараҿы цхыраарак, лшарак аанарԥшуа
изыҟамлацт.
Арахь,
ахәыҷқәа,
изыхҟьозаалакгьы,
ашәҟәаԥхьара аасҭа ателевизор мыцхәӡа иадтәалоит, насгьы
инеиԥынкыланы ирыхәаԥшуеит зынӡа рықәра иаҵанамкуа,
уимоу, адуқәа рхы иаҭәашьаны рыбла иадмырбашақәагьы
ателеекранқәа рҟны ицәырҵуа иалагеит. Акинотеатрқәа
рҿы акәзар – апорнографиа рацәахеит.
Абри аганахьала, акинематографиа иаармариаӡаны
аҽеиҭанакит. Абарҭқәа аҵанарӡыртә, абарҭқәа ириааины
аԥсуа хәыҷқәа иара иаднаԥхьалартә ахы ргәанарԥхалартә
еиԥш, изыҟамлеит аԥсуа хәыҷтәы литература.
Ахәыҷтәы шәҟәыҩҩцәа ҳәа иналкааны, ахәыҷқәа рзы
мацара иҩуа ҳәа, ҳиеигәырӷьаны иаацәыраагаша аӡәгьы
дҳамамзаргьы, ҳара иахьа ахәыҷқәа ирызку алитература ҳамаҵәҟьам ҳәа аҳәара зынӡа ииашахом. Дырмит
Гәлиа инаиркны иахьауажәраанӡатәи аԥсуа шәҟәыҩҩцәеи
апоетцәеи рҩымҭақәа иԥсаҟьаны ирылаԥсоуп, уаҳа
назҭахым, еиуеиԥшым ахәыҷрақәа ирықәшәо аҩым­
ҭақәа – ажәабжьқәа, ажәеинраалақәа, апоемақәа. Арҭ
ҳазларыцҳашьатәхаз, даара уаҩы иааҳџьимшьартә ҳмаџьа­
ноуп урҭ рӡыргаразы, дара зызку аԥхьаҩ хәыҷы қәнагала
изнагараҿы. Абри ауп ҳәа иахьа иааҳазцәыргом сахьак
ԥшшәы хкыла, ҵакыла, полиграфиатә рхиашьала уҳәа
зегьрыла игәазырҳагоу, ахәыҷы дызлаҳәаҵаны иааникылаша шәҟәы заҵәыкгьы! Асахьаркыратә ҩымҭақәа
ҳарҟәаҵып, иара аԥсуа лакәқәа реизга ҳәа иҭҳажьуагьы
419

зынӡа ахәыҷқәа ирыдаагалартә қәнагала адаптациа азуны, дара рықәра иақәшәартә иҳазҭыжьуам. Насгьы, иналкааны иазгәаҳҭар сҭахуп аԥсуа хәыҷы аԥсуа лакә, аԥсуа
жәабжь урысшәала еиҭаганы инаиркны, ихатәы бызшәа
ҳаҭыр ақәиҵартә еиԥш иааӡара зынӡа ишаҳзалмыршо. Ари
зхысҳәаауа, ҳашәҟәҭыжьырҭа заҵә ианыԥшуа атенденциа,
тираж рацәала аҭыжьра ауеит ҳәа, аԥсуа лакәқәа урысшәала
ҳхәыҷкәа иахьрыднагало ауп, аԥсышәала ирыднагалаанӡа.
Ашәҟәҭыжьырҭа ахала ахныҟәгарахь ииасуеит ҳәа иаҿуп,
убри аус аан аԥсуа шәҟәқәа ирықәхарџьхо рацәоуп ҳәа,
аган иавамхар амуа, абри аҩыза арыцҳара цәырҵуеит. Абри
инадҳәаланы уеизгьы-уеизгьы ҳаиԥш зеиԥшу, зхыԥхьаӡара
маҷу амилаҭ рзы знеишьа ҿыцк хымԥада иазықәԥатәуп,
«ура» ҳәа, ҳахныҟәгара мацара ҳҽанаҳҭа – аиаӡаарахь ухы
мхар ауам. Насгьы, иабатәи хныҟәгароу ҳара ҳзышьҭоу,
ҳхәыҷқәа ҳазныҟәымгозар, «амла иаҳаргозар»? Сара сызҿу
адоуҳатә млашьроуп. Ҳхәыҷқәа ҳара иныҟәаагароуп –
ҳара урҭ ҳхы рныҟәҳаргоит ҳәа ҳаҿуп. Иааҳԥыхьашәо малк
ҳамеигӡозароуп урҭ рзы, иагьа рықәырӡтәхозаргьы, ҳхаҭа
аӷәыцәҳәы ҳақәхозаргьы. Абас ада даҽа знеишьак ыҟоуп ҳәа
сыҟам ахәыҷтәы литература аԥҵараҿы, ахәыҷтәы шәҟәқәа
рҭыжьраҿы.
Арҿиаратә ус хыхьынтәи дҵала, қәҵарала изалшаӡом,
ари зегьы ирдыруа усуп. Амала, уи ахылаԥшра, агәцаракра
аҭазар – ианымԥшыр ауам. Аԥсуа шәҟәыҩҩцәагьы ҷыдала
рхы азыршьҭыроуп ахәыҷқәа ирықәнагахаша алитература
аԥҵара. Аентузиазм бзиоуп аха, убри анаҩсгьы ашәҟәыҩҩы
стимулк, гәаҳәарак изҭаша акы хәыцзаргьы цәгьаӡам.
Иахьауажәраанӡагьы сара исгәалашәом, иаҳҳәап, аԥсуа
хәыҷтәы литератураҿы иреиӷьу ҩымҭак азы џьара ҳамҭак
гәаӷьны шәҟәыҩҩык игәы алаҭыргахьаны. Алыршашьа
амаӡами, иаҳҳәап газеҭума, журналума, ма амал змоу наплакума, колнхароума, акы ахарџьала есышықәса еиҳа
иналукаартә ицәырҵуа ахәыҷтәы ҩымҭақәа рзы ҳамҭак
аԥҵара? Еиҳа иамырцыхцыхӡои абри ахәыҷтәы литература
арҿиара?
420

Аԥсуа хәыҷтәы литература ҳаналацәажәо, ҳхаҿы
иааҳамгар ауам уи ахәыҷқәа рҟынӡа иназго ҳхәыҷбаҳчақәа,
ҳашколқәа, ҳарҵагақәа, ҳааӡаҩцәа, ҳарҵаҩцәа. Абраҟагьы,
ҳгәы ҳзырхьуа рацәоуп, урҭ зегьы ара рыӡбахә сызҳәом.
Раԥхьа иргыланы, иахьатәи блала еиҭарыхәаԥштәуп,
ирҿыцтәуп арҵагақәа иргәылоу алитературатә материал.
Актәи акласс инаркны ахәыҷы иқәҳажьуеит изышьҭымхуа,
игәы ҭызҟьо адидактика хьанҭа, аҵәымӷ злыҳәҳәо амораль.
Арҵага шәҟәқәа еихыршәшәо ҳҿынаҳхар – имыцхәӡоуп
Октиабр, Ленин, Ар, Маи ирызку ажәабжьқәагьы, ажәеин­
раалақәагьы. <…> Макьанагьы инерциала иаауеит ахәыҷқәа
рхала ахәыцра рхаршҭра атенденциа, амц раршьцылара. Ирацәоуп «Ҳара зегьы ҳреиӷьуп, зегьреиҳа ҳаешьара
ԥшӡоуп, зегь реиҳа насыԥ ҳамоуп» ҳәа, мцла еибарку
аҩымҭақәа ахәыҷқәа ианрыдаагало. Уи – аҵакы аганахьала,
аха аформа аганахьалагьы ҳахәаԥшуазар, зны-зынла убас
жәеинраалақәак ахәыҷқәа ҿырҳәала рҵара рықәҳаршәоит,
иаарыцҳаушьап урҭ хәцәырххо иаҳҵоит ҳәа ианаҿу иубар.
Апоезиа захьӡу ааигәарагьы иҟам арҭ аҩымҭақәа. Абасала,
ахәыҷы ибызшәа, илитература рыбзиабара акәым, рцәымӷра
ауп иҳаркуа. Ахәыҷы алитература нҭкааны ашкол аҟны усгьы иҳазирҵом, иара убри акәымзароуп арҵаҩгьы иҿаԥхьа
уснагӡатәыс иқәиргылаша. Ихадоу – ахәыҷы алитература
абзиабара илааӡатәуп, агьама бзиа ирктәуп, алитература
нас ихала иҵоит. Ашкол атәы анаҳҳәа, уи аҿаԥхьа ицәырҵуа
аӡбатә ҿыцқәа ируакымхар амуашәа збоит аҵаҩцәеи
адини реизыҟазаашьагьы. Иаақәырҵәиааны аҵаҩцәа
адинтә маҭәарқәа рыдгаланы, Анцәа имаҵуцәа ракәны
рааӡарахь аусқәа ыиагатәым, аха уаанӡа ирыдаагалоз адин
атәамбарагьы иаҟәыҵтәхоит. Амала, маҷк иччархәымхар
ауам иацы Анцәа ихыччоз иахьа дааҳәны уи димҵаныҳәо
даналага. Адин атәы ҳаналацәажәо, иаҳхаҳмыршҭлароуп
уи изхылҿиаахьоу ацәгьоурақәагьы, иаҳҳәап, аџьар
ахьӡала аибашьрақәа, аинквизициа, Џьордано Бруно. Афанатизм лашәы ахьугалакгьы, адинтә акәзааит, атеисттә
421

акәзааит, атышахь ахы мхар ауам. Иара убас, ганк ахьынтә
иахьахәҭаӡам даҽа ганк ахь иаҳцәмиасыроуп, уажәазы маҷк
збаҩра ааԥшыз ҳинтернационалисттә ааӡарагьы. Абарҭқәа
ахырҳара иаша рыҭараҿы ашәҟәыҩҩцәа иҟарҵаша,
ирҳәаша, ирҩыша маҷымкәан раԥхьа ишьҭоуп. Ахәыҷқәа
ирыдгалатәуп иҵегьы аиҳабыра-аиҵбыра, аилабжьара,
аиххәыцра, ҳжәытәра, ҳатра­дициа бзиақәа ртәы цәырызго
аҩымҭа ҿыцқәа.
Иахьа иаахтны аҽԥныҳәа руҭартә иҟоуп аԥсуа бызшәеи
алитературеи рырҵаҩцәа ааидкыланы, аиҳаракгьы ақыҭа
школқәа рҟны. Урҭ даара ирцәмаҷуп рхы аус адулара, иара
ус адәныҟалагьы рхы ацклаԥшра, иагәылаланы ирыздыруам, иахьатәи алитературатә процесс зегьы ҳарҟәаҵып, иара
аԥсуа литература ахаҭагьы, ирзеилыргом еиӷьу-еицәоу,
ацәгьа-абзиа, ирымам алитературатә гьама. Нас ҳара
ҳазлагәыӷрызеи урҭ ахәыҷқәа қәнагала аҵара ддырҵап,
рхатәы литература, ркультура, рыбзиабара рылааӡара рылшап, ашәҟәы апропоганда азыруп ҳәа. Мшәан, арҵаҩы
иакәӡами шәҟәы бзиак ақыҭаҿы инанагазар, аҵаҩцәа
рыхшыҩ азызышьҭыша, ишаахәатәу, ишаԥхьатәу разҳәаша?
Ирацәаҩуп иахьа ҳқыҭа школқәа рҟны уаҳа егьыззацымҵо,
зааԥсара зыхьӡахьоу, апенсиахь ацара зыхәҭоу арҵаҩцәа.
Урҭ ирылшоз ҟарҵеит, аха шьҭа иааԥхьатәааит, иҳаҵҳаҵо
иҟоу арҵаҩцәа амҩа рырҭааит. Ажәакала, ирҿыцтәуп аҿар
рыла арҵаҩцәа ркадрқәа.
Ҳарҭ зегьы аҵара ҳзырҵаз асовет школ ауп, азингьы
ҳамам уи атәамбара, ишеибгоу аҵәы ахьшьра. Амала,
ҳахшыҩ азаҳашьҭыр сҭахуп акы: иааиваргыланы, ртәашьаргылашьа, ражәаҳәашьа, рҭеиҭыԥш, раҳаҭыреиқәҵашьа,
рхымҩаԥгашьа уҳәа, ҳрыхәаԥшып аҵара ду змои аҵара
змами аԥсуа быргцәа. Зегьрыла сара сыблаҿы еиҳа дааиуеит аҵара змам, аха ԥсабарала акультура ду злоу аԥсуа хаҵа.
Амала, зынӡа имаҷхеит шьҭа урҭ абыргцәа-маалықьқәа,
иахьатәи абыргцәа аамҭа ҿыц иԥхасҭанатәхьоу ракәхеит,
реиҳараҩык урҭ ирыдубалоит уамашәа иааубартә еиԥш
422

ржәытә-рҿатә, рҵас-рқьабз, раԥсуара, рыламыс, уҳәа
ауаҩы дуаҩызтәуа аҟазшьақәа ратәамбара. Абри аҩыза
ааӡараҿы, абри аҩыза ауаа реицакраҿы аԥсуа шәҟәыҩҩцәа
аӡәырҩы рҩымҭақәагьы аус бааԥс руан ҳәарада.
Ҳлитератураҭҵааҩцәа аринахыстәи русураҿы рыхшыҩ
азырышьҭааит ари аҭагылазаашьа, ашәҟәыҩҩыцәагьы дара
рганахьала изызхәыцша рацәоуп. Амала, абриаан даара
игәцарактәуп ҳлитературатә ҿиара амҩа, ирызхәыцтәуп
иара аҷыдарақәа, ҳаианамгароуп иҳарҿиахьоу зегь неила­
гәаны аҵәаӷәа рыхьшьрахьы. Ахәыҷқәа ирыдаагалалароуп
аиашара, агәымшәара, афырхаҵара, апатриотизм реиԥш
иҟоу ацәаныррақәа ӡырызго аҩымҭақәа. Амала, абраҟагьы
макьана анырра бааԥсы шҳазнауц иҳазнауеит Горки еицырдыруа иромантикатә цәаҳәа «Безумству храбрых поем
мы славу». Афырхаҵара ашәа азҳәатәуп, аха уи аҟәыӷара,
ахәыцра, ацәгьара-абзиара реидшәалара иацрыганы
иахәаԥштәым. Ауаҩы афырхаҵара даҽакала илааӡатәуп,
насгьы фырхаҵарак ҟасҵандаз ҳәа мацара дхәыцуа аҟынӡа
даннаага – иуаҩра ԥхасҭаҳтәуашәа збоит. Ҳара даҳҭахыуп
аҵара бзиа змоу, зхы зҵыхәа зҭоурых еилызкаауа, махашьахала мацара акәымкәа, хшыҩлагьы ахыхьчара зылшо,
агәаӷьрагьы злоу, аԥсҭазаара зегьрыла иазыҟаҵоу ауаҩы.
Аԥсуа шәҟәыҩҩцәеи ахәыҷқәеи реимадара аринахысгьы иҵегьы ирӷәӷәатәуп алитературатә хәылԥазқәа
реиҿкаашьа иҵегьы аинтерес аҵалартә еиҿкаалатәуп,
ирцыхцыхлатәуп алитературатә кружокқәеи алитературатә
еидҵарақәеи русура. Убри арцыхцыхра иаҳа иаманшәалоу,
апрактика излаҳнарбо ала, еиҭахгьы агәаҳәареи агәамчи
змоу арҵаҩцәа ҿарацәа роуп. Аԥсуа хәыҷы даԥсыуаны
иааӡара алитература мацара амч ақәхом. Абраҟагьы аидара иаҵалароуп ашколқәеи аҭаацәарақәеи. Аԥсуа хәыҷы
ашкол аҟны абзиабара икыроуп, иҵароуп, еиликаароуп
амилаҭ музыка, амилаҭ етикет, афольклор. Иррацәатәуп
аԥсуа школқәа рҟны аԥсуа бызшәа афункциақәа, аԥсышәала
имҩаԥгазар ауеит афизкультура аурокқәа, аизарақәа,
423

аҳасабрақәа, апротоколқәа рҟны уҳәа зехьынџьара иахьалшо аԥсшәа аԥыжәара аҭатәуп, ҳақалақь школқәа рашҭақәа
аԥсшәа рҭы­ҩуа иҟалароуп, ахәыҷқәа ргәаҟынӡа инагатәуп
аԥсуа быз­шәа амчхара. Алитература абзиабара ахәыҷы ианиоуа – уи злаҩу абызшәа даналааӡоу ауп. Арҵагақәа рҟны еиҳа
иррацәатәуп аԥсуара атәы зҳәо аҩымҭақәа, аԥсуа ԥсабара,
аԥстәы-аԥсаатә ртәы зҳәо, ан-аб, аешьа-аеҳәшьа, амӡырха,
аҩнаҭа рыбзиабара атәы зҳәо аҩымҭәақәа. Ҳара иаразнак
ахәыҷы ауаа зегьы рыбзиабара илаҳааӡоит ҳәа ҳалагоит,
еиҳа изаигәаӡоу аважьны – ажәларқәа зегьы риешьара иазку ажәабжьқәеи ажәеинраала гәаҩақәеи идаагалоит, иаргьы
дыхәцәырххо, изылбаамдаша лбааздоит ҳәа далагоит.
Уаҩы игәы иахәартә иҟоуп аԥсуа шәҟәыҩҩцәеи апоетцәеи
ахәыҷқәа рзы аҩымҭақәа раԥҵара иахьазыҳаҵҳаҵо.
Ари ас шакәу аныԥшуеит ажурнал «Амцабз», еиҳа лассы-лассы иҭыҵуа иалагеит, рҭыжьшьа иагьа гәынамӡара
цәырнагозаргьы, еиуеиԥшым ахәыҷтәы жәабжьқәа, алакә­
қәа, ажәеинраалақәа реизгақәа. Аҵыхәтәан, имҳәакәа сзавсуам иахьа Аԥсны аҭагылазаашьа уадаҩ аԥсуа шәҟәыҩҩцәа
рырҿиара иаԥырхагамхар амуа ишыҟалаз. Асахьаркыратә
литератураҵәҟьа иаҳа игәыгәҭажьны – апублицистика,
аполитика рыҽрырымҭар амуа иааҭагылеит ашәҟәыҩҩцәа
хатәрақәа. Игәԥжәгахеит ақәымчрақәа, ақәмақаррақәа.
Шәара шәыҟам, акгьы шәымчым, акгьы шәымам, акгьы
шәзырҿиом анырҳәо – абар ҳара ҳзакәу, ҳара иҳамчу, ҳара
иҳарҿио ҳәа, аӷа ицас азгьы ҩымҭа дуқәак аацәырааго
ҳаныҟала – ашәҟәыҩҩы изыҳәан уи еиҳау қәԥара, хыхьчара ыҟам ҳәа сгәы иаанагоит. Иахьа ашәҟәыҩҩы иус
хада – ишәҟәыҩҩроуп. Дарбанзаалакгьы иус идыруа, иус
дазҟазаны, ииҭаху идыруа, изинқәа идыруа даныҟала
– амилаҭ зегьы рзы ари ӷәӷәароуп, мчроуп. Марҵеила
ҳаԥсадгьыл ҳзеиқәырхом.
1990

АХӘЫҶҚӘА РҞЫНӠА АҼЫШЬҬЫХРА

Ажурнал «Амцабз» адаҟьақәа рыла
Иҟалап зны-зынла ҳгәы ҳажьозар, ахәыҷқәа рзы аҩымҭа
аԥҵара еиҳа имариоушәа адуқәа рзы аасҭа, аха макышьа змам акы акәны избоит ахәыҷы изы асахьаркыратә
литературатә ҩымҭа, аԥҵара иаҳагьы ишаҭаху арҿиаҩы
идоуҳатә мчы ақәырӡра. Иарбан усзаалак угәы-уԥсы
рыхәҭак анузаламҵа – иара ианымԥшыр ауам, игәыдахоит,
иԥсыдахоит. Апоезиа атәы ҳҳәозар – уи уеизгьы агәи аԥси
рыда зынӡа имаҭәам.
Аԥсуа хәыҷтәы поезиа, агәеисыбжь, хымԥада, ианыԥш­
уеит ажурнал «Амцабз». Уи адаҟьақәа рҿоуп раԥхьаӡа
иахь­цәырҵуа ахәыҷқәа ирызку ажәеинраалақәа, алакә­
қәа, апоемақәа. Ҷыдала ахәыҷқәа рзы иҩуа апоетцәа
ҳаш­рыз­рыц­ҳаугьы, адуқәа рзы аҩра знапы алаку, шамахамзар, зегьы рҩымҭақәа рыла имҩахыҵуеит ахәыҷтәы
журнал ашҟа. Уи номерцыԥхьаӡа аӡәык-ҩыџьак апоетцәа
рҩымҭақәа анамкьыԥхьуа ыҟаӡам. Убри анаҩсгьы ажурнал
иакьыԥхьуеит дара ахәыҷқәа рхаҭақәа рҩымҭақәагьы. Абасала, ажурнал иара иалшо ҟанаҵоит еиҵагыло аҿар апоезиа
разааигәатәразы, рагәылахаларазы.
Аԥсуаа ҳаиԥш зхыԥхьаӡара маҷу, збызшәа, злитература реизҳаразы, змилаҭ хаҿра аиқәырхаразы ауадаҩрақәа
зԥынгылоу рзы – иаҳагьы иҭбаауп, идууп, иаҳагьы иагьы­
хьанҭоуп ахәыҷтәы журнал заҵә аҵакгьы ахықәкгьы.
Ахәыҷқәа ргәы хыҭхыҭуа ес-номер ҿыц иазыԥшуа, урҭ
аномерқәа зегьы рҿы дара рхы-ргәы иақәшәо, ргәаҵанӡа
инеиуа аҩымҭақәа рԥыло аҟаҵара имариоу усӡам аредакциагьы авторцәагьы рзы, иаҭахуп аџьабаа рацәа.
Ҳаигәырӷьаны иаҳҳәар ауеит ари аџьабаа шылҵшәадам
атәы. Уи азы шаҳаҭра руеит, уаанӡатәиқәа реиԥш, ҳазну
1990 шықәса раԥхьатәи азбжазы иҭыҵхьоу аномерқәагьы.
425

Урҭ рҟны иаабоит П. Бебиа, Гь. Гәыблиа, И. Лашәриа,
Гь. Занҭариа, Е. Ажьиба, Кә. Ломиа, И. Аҳашԥха, Р. Лашәриа,
Џь. Тапаӷәуа уҳәа иахьа ҳлитератураҿы зыхьӡ еицырдырхьоу авторцәа рҩымҭақәа. Урҭ рахьтә ҩыџьа заҵәык – Џь.
Тапаӷәуеи Гь. Занҭариеи – роуп ахәыҷқәа рзы мацара
иҩуа, егьырҭ зегьы иналаршә-ааларшәноуп ахәыҷқәа рахь
ишымҩахыҵуа. Ис­ҳәарц исҭаху, ахәыҷтәы поетцәа ҳамам
ҳәа ҳхы ҳалаԥшыртә ҳаҟам, насгьы иԥсабаратәу ҭахраны
иҟоуп дарбанзаалак ашәҟәыҩҩы изы ахәыҷрахьы, ахәыҷқәа
рахь ахьаԥшра, насгьы ари аҩыза ахьаԥшра ахәыҷқәа рҟынӡа
«аҽыларҟәра» акәым, ахәыҷқәа рҟынӡа аҽышьҭыхроуп
иаанаго. Абас анакәымха, арахь зынӡа имҩахыҵымзар
еиҳа еиӷьхоит. Аду илаӡо, иҳанаижьуа – ахәыҷы илаӡом,
иҳанаижьуам, иаразнак акәымхаргьы, зегьакоуп мышкызны
ҳагха ҳхаҭа ҳарԥхашьо иааҳаҽԥнимкылар ауам. Ажәакала,
ахәыҷқәа ирыдаагало аҩымҭақәа роуп еиҳа ҳазцклаԥшыша,
иаҳраӡаша, еиҳагьы ҳзыхӡыӡаша. Шәытак злоу ажәа ашьҭа
бааԥс анхалоит ахәыҷы иԥшқараху игәы цқьа, ажәа еиҿкаа,
ажәа хаа – иаршәҭуеит.
«Амцабз» 1990 ш. актәи аномер аатуеит Платон Бебиа иажәеин­раалақәа рыла. Ахәыҷқәа рдунеи,
рыԥсҭазаара, рхәыцрақәа ирықәшәо, апоет ибаҩхатәра
зныԥшуа жәеинраалақәоуп урҭ аиҳаракгьы, сара стәала,
ашколхәыҷқәа еиҳа ирнаало, ааба-ааба цәаҳәа рыла
еибыҭоу ажәеинраалақәа: «Аҵларкәыкә», «Ашықәс ҿыц»,
«Ҵи-ҵи кәакәа», «Амреи амзеи», «Аласбеи ажьеи». Егьырҭ
ажәеинраалақәа ашкол иҭалахьоу роуп еиҳа изызку, насгьы
аԥхьатәиқәа раасҭа ахьысҳара рныԥшуеит. Ибзиоуп апоет
иажәеинраалақәа иахьрылеиҵо ажәлар рхәыҷтәы ҿаԥыцтә
поезиа иазааигәоу ахәмарра аелементқәа, аха иҵегьы
ацклаԥшра рҭахызшәа збоит ажәеинраалақәа: «Амци аҵеи»,
«Амҵарсра». Ҳахәаԥшып актәи ажәеинраала:
Аҷынҷа хәыҷы «ҷит» аҳәеит,
Ҽкәара ҽык ршьит, аҳәеит.

426

Уа-а, изшьыда, дида, рҳәеит,
Изшьыда – Тәан Бида, рҳәеит.

Анаҩс аҽы злашьугьы аабоит:
Излеишьыз ҳәа рбама, рҳәеит.
Уа-а, Ҭагәагәа лҟама, рҳәеит...

Нас, ажәеинраала излаҳнарбо ала, аҽы ҟамала ирымшьызаап:
Аҽы абгақәа ирфеит, рҳәеит,
Зегь ардәына иабеит, рҳәеит.

Ажәеинраала арифма, аритмика, «аилаҳәашьа», адәахь­
тәи аԥшӡара – арҭқәа рганахьала акы авубо иҟам, ҟаза­
рала еибыҭоуп, аԥхьаҩ хәыҷгьы иаразнак дшаднахало
агәра згоит, аха иқәҳаргылап азҵаара: ахәмарра, алаф
ҟаз­шьа змоу ажәеинраалаҿы изхыхәмару, изыхлафу
аҽы рыцҳашьатәӡами, зны ҟамала иршьуа, зны абгақәа
ирҿаҵо? Ҵабыргуп, аҽы акгьы амыхьӡеит, еилкаауп, «зегьы ардәына иабеит», аха уеизгьы иабаҭахыз ахәыҷқәа ргәы
аҭшьаара, еиҳа еиӷьӡамзи ахәмарразы еиҳа иманшәалаз,
ианаалашаз хҭыск ԥшаазҭгьы? Абри аҩыза агәаанагара
снаҭеит егьи ажәеинраала «Амҵарсрагьы». Иахьа хьшьыцбак сылаԥш ишԥаҵамшәои ҳәа, ахәыҷы иакәым, адугьы
уи гәхьааго ажәҩан данаҵаԥшуа аамҭазы, машәыршәа
акәҷышь мҵарсны ажәҩан иҩаҵалаз ахьшьыцба аҵықьҳәа
иагәыдҵан ишьуп. Ҵабыргуп, уи мҵарсҩын, иахьырхәуп,
ақәҷышьгьы аԥсы еиқәырхоуп, аха зегьакоуп, ашьра –
шьроуп, гәымбылџьбароуп, ахәыҷқәагьы уи ахҭыс ргәы
днамырхьуазар, гәаҳәарак рнаҭап ҳәа сыҟам, зыԥыршьа
иаҵашьыцуа изҵаԥшуаз аԥсаатә еиҿамс уаҩ дызҵашьыцша
акгьы иалаҟаӡамкәа, ашьа агәыҵыхәхәа раԥхьа икаршәуп.
427

Ас иҟоу ажәеинраала ахәыҷы аҳалалреи агәыԥшқареи
рышҟа акәхом дахькылнаго.
Аҩбатәи аномер аҟны икьыԥхьу Гь. Гәыблиа иажәеин­
раалақәа хԥа унрыгәҭасуа ишыҟамгьы, апоезиа аасҭа апроза
еиҳа иазааигәоуп, аиҳаракгьы ажәеинраала «Ашәҟәы». Автор ашәҟәы ҵакыс иамоу ҳәа аԥхьаҩ хәыҷы ихаҿы инеигарц
ииҭаху зегьы бзиоуп, еилкаауп, аха асҵәҟьа ажәа еизадала,
џьара «маанак» аҵаӡамкәа иҟоу ажәеинраала игәыԥҵәагоу,
иаарту хшыҩрҵагамхар ауам, аԥхьаҩгьы уи агәыбылра изкуам. И. Лашәриа ибаллада «Ашьабсҭа» захьӡугьы ҳаԥхьоит
ари аномер аҟны. Аҩымҭа ааидкыланы аԥхьаҩ изидигалазеи
уҳәо иҟам, уи бзиабарак, гәхьаагарак, рыцҳашьарак изнар­
ҵысуеит. Амала, автор ибалладаҿы асахьақәа еилаижь­
цәоит, ирхьамҭацәоит иҩымҭа, ацәаҳәақәагьы ашәараазара, араӡара рыгуп.
Ҳахәаԥшып строфа заҵәык:
Абна баагәаран,
Хы злымҟьоз кәалӡын.
Шәарахи ԥсаатәи рзы
Ишьамын, иҩнын.

Иҟалазеи, изаҭаххазеи, абна закәу ҳәа, строфак аҟны
абриаҟара ажәа реиқәыԥхьаӡара – абаагәарагьы, акәалӡгьы,
ашьамгьы, аҩнгьы, еиӷьӡами, абарҭ иажәақәа зегьы леила­
ҵаны, рҵакы ааизырҵәаны, ишьҭызхшаз ажәак иԥшаар?
Автор аԥшаара иацәаашьароуп абас иатәугьы иатәымгьы,
ажәақәеи асахьақәеи реилажьрала, иаԥхьо дыршьаҳауеит,
дыргәылахоит акәымзар, даҽа хәарҭак рылам. Ари абаллада шаҟа «еидароу» аҟара иласуп, еилыххоуп, иԥсеивгагоуп
анаҩс икьыԥхьу П. Бебиа иажәеинраалақәа ҩба «Аҵысҭра»,
«Амреи ашәҭи». Аинтерес рыҵоуп, ахәыҷқәа рҵараҿы
ирыцхраауеит Гь. Занҭариа иикьыԥхьуа иажәеинраалоу
«Ацифрақәа», «Аҳасабтәқәа». Арҭ арҵага-жәеинраалақәа
ирыцу даҽа хԥа кьыԥхьуп ажурнал аԥшьбатәи ано428

мер аҟынгьы. Илахҿыхыуп, ахәмаррагьы рылоуп,
иагьхшыҩрҵагоуп арҭ аҩымҭақәа, рхықәкгьы заманала инарыгӡоит ҳәа сгәы иаанагоит. Амала, угәы еихьнамшьырц ауам автор арифмақәа дрышьҭанагаланы, ахәыҷқәа
згәынкылара рцәыхьанҭоу аинверсиақәа аниамхаҟаҵо.
Абарҭ ҳзыхцәажәаз аҩымҭақәа ирышьашәалоуп, ирхәыц­
гоуп, ирҵагоуп, апоетикагьы рыҵоуп «Амцабз» ахԥатәи
аномер иану В. Чуаз иажәеинраала ҳасабтәқәа: «Кәакәа
лыкәҷарақәа», «Ахәыҷқәеи аҵәаҵлақәеи».
Ахаара, аԥшӡара, алахҿыхра, аччаԥшь, абзиабара рылыжжуеит иара абри аномер аҟны икьыԥхьу Е. Ажьиба иажәеинраалақәа, ажурнал ахәбатәи аномер аҟны
иану И. Аҳашԥҳа лҩымҭақәа. Арҭ апоетцәа шьҭа
акырынтә иаадырԥшхьеит аԥхьаҩцәа хәыҷқәа рзы аҩра
ишазыманшәалоу. Амала, иааидкыланы, арҭ авторцәа
иагьа-иагьа еиуеиԥшымзаргьы, иахәҭаны исыԥхьаӡоит
ирзеиԥшу зеиӷьашьарак аҳәара: иарбанзаалак ҽырԥсыҽрак
ҽырдадарак рмыхьроуп ахәыҷқәа ирызкны ианыҩуа!
Ишьақәымхааит раԥхьа иҩышьҭыркааз аҳаракыраҿ мацара,
«ирымҵацәазааит» ахәыҷқәа рзы ажәеинраалақәа рҩышьа,
иианамгааит абаҩхатәра зшьуа апримитив схемақәа рышҟа,
адуцәа рзы аасҭагьы ахәыҷқәа рзы аҩымҭақәа анаԥырҵо
иаҳагьы игәцарарклааит рцәаҳәа аԥшрагьы агәаҭагьы. Дарбан ахәыҷқәа раҟара агармониа зҭаху?!
Иналаршә-ааларшәны ахәыҷтәы журнал адаҟьақәа рҿы
дықәгылалоит Р. Лашәриа. Ҳазну ашықәсазтәи афбатәи
аномер аҟынгьы икьыԥхьуп апоет ибаҩхатәра иахылҵыз,
ихы-игәы аҟынтә иаауа, аԥхьаҩ хәыҷы гәахәала идикылаша, илитературатә гьама ашьақәгылара иахәарҭахаша
ажәеинраалақәа. Сгәы иаанагоит апоет илшон ҳәа
иҵегьы лассы-лассы ахәыҷқәа рызхьаԥшра, ахәыҷтәы
жәеинраалақәа иҵегьы аҽрыҭара.
Ҳазну ашықәс актәи азбжазы иҭыҵыз ажурнал аномерқәа
фба ирнуп иҵегьы авторцәа рҩымҭақәа, иҟам урҭ рахьынтә
429

акьыԥхь зырбазеи ҳәа ззуҳәаша, амала, иҟоуп усгьы иаҳа
еиӷьу, иаҳа еицәоу. Авторцәа зегьы рҩымҭақәа хазы-хазы
рыхцәажәара, иахьынӡарықәнагоу реилыргара ахара уаҩ
дагоит, иаазыркьаҿу статиак аҟны иалшом. Ус иааидкыланы, рзеиԥш ҟазшьа атәы анаҳҳәо, сара стәала, иазгәаҭатәуп
зеиԥш гхак: аҩымҭақәа рҿы, шамахамзар, ацәаҳәартәашьа,
арифмаҟаҵашьа, аритмика, аҩымҭа абжьгашьа, амузыка
уҳәа ажәа иахьынӡазалшо аус адулара аабом, уимоу, зынӡа
мариала зырҽеира ауаз аҩжьрақәагьы ҳԥылоит акырџьара.
Абас еиԥш агхақәа аԥышәа змоу апоетцәа рҩымҭақәа рҟны
ианцәырҵлак – иаҳагьы ихьаагатәуп. Ҿырԥштәыс иаагап
Кә. Ломиа илакә «Аҳәыҳәи ачарыци» («Амцабз», № 4). Ажәа
хыхь-хыхьла азнеира иаразнак ианыԥшуеит ари аҩымҭа.
Игьамадоуп, ихаарадоуп, иаҳҳәап, аҳәыҳә хәыҷқәа рзы
абас ҳанаԥхьо: «Рыҿ хәыҷқәа раҳан», «Рсаса хәыҷқәа аартаартны». Аҿраҳара – ари ахыччара, атәамбара роуп иаанаго, аҳәыҳә ахшара аԥшқақәа рзы ус аҳәарымызт, ус
ирзыҟаларымызт! «Рсаса хәыҷқәа» ҳәагьы ҳәашьас иамоузеи, иансасаха ихәыҷхарымызт, асасеи ахәыҷреи ааибышьа
рымам. Алакә аҟны ҳаԥхьоит даҽа цәаҳәакгьы:
Ахьҭа улалан, улеимгәажә уцап!

Ирзеилоузеи ахьҭа алалареи илеимгәажә ацареи? Изаҳа­
хьада ахьҭа ауаҩы даражәуа!!! Анаҩсгьы иаҳԥылоит абарҭ
рҩызцәа ацәаҳәақәа:
Иааԥышәырччеит аԥсҭҳәа, алакыҵа ҵыршәааны...
Амра уи иалшаз абеит уамашәа,
Абла ҵархәаланы ҿаанаҭит ӷәӷәашәа...
Амра ԥшьаала ианкашы...

Шьҭа ҭынч ҳлатәаны ҳхәыцп: уаҩы ихаҿы излааигарызеи
злакыҵагьы ҵыршәааны, иагьԥышәырччо аԥсҭҳәа, мамзар430

гьы даҽакы? Уаҩы ихаҿы излааигарызеи еиҭахгьы «Амра
абла ҵархәаланы»?! Амра – мроуп, илашоит акәымзар, абла
азҵархәалом. Ҳазхәыцып ацәаҳәагьы «Амра ԥшьаала ианкашы». Амра ԥшьаала икаԥхар, ма икаҷҷар ауеит акәымзар,
ианкашы – икашит, икацеит ауп иаанаго, «ԥшьаала» ара
ус амаӡам. Лакә хәыҷык аҟны абас ацәаҳәа еиҿымкаакәа
рацәаны аԥхьаҩ данрылаҳалак, аҩымҭа џьара хаарак,
хшыҩҵакык уҳәа бзиарас иамоу ахь урҭ днарышьҭуам,
дыргәылахоит, иара аҩымҭагьы неизакны игәы ахымло
дҟанаҵоит: афатә иагьа ихазыназаргьы, фыҩҷыда хәыҷӡак
азхоит уи уаҩы афара игәы ахымларц азы. Абри алакә аасҭа
еиҳа иеилыххашәа иубоит «Амцабз» ахәбатәи аномер иану
Џь. Тапаӷәуа илакә-поема «Ақәыџьмеи абгахәыҷи», аха уи
адәахьала уахьынагәыдыԥшыло ауп, уаԥхьо уҿылоухар, иаразнак убла иаахгылоит апоезиатә цәаҳәа шаҟа аус адулам.
Алакә ус прозала, ахәыҷқәа ирнаало иааиҭаҳәаны ианҵазар
– акырӡа еиӷьхон сара стәала. Ажәеинраала ԥшра анаиу,
ацәаҳәақәа реиҵаргылара анаҩсгьы ишжәеинраалоу злаудыруа акы иалаҟазароуп. Аҩымҭа асиужет злаҟоу ала, иҵегьы
ирхәмарны, ирԥшӡаны аҟаҵара ауан, аха автор илакә арифма ԥсадақәеи иҭагәҭасуа аритмикеи раамҷыдарахаз, аԥхьаҩ
дыздызхалаша, апоезиа агьама изыркыша акгьы иалаҟам.
Ажурнал иануп аибашьраҿы иҭахаз аԥсуа поетцәа ҿарацәа
ражәеинраалақәа. Аибашьраҿы аиааира 45 шықәса ахыҵра
иазкны иануп иара убас уи аветераанцәа, аԥсуа поетцәа
рҩымҭақәагьы. Икьыԥхьуп еиуеиԥшым амшныҳәақәа ирызку ажәеинраалақәа. Амала, иаартны иҳәатәуп урҭ зегьы, шамахамзар, аоригиналра шрыцәмаҷу. Сгәы иаанагоит ажурнал ахшыҩ зызнашьҭша амоуп ҳәа аиубилеитә, аныҳәатә,
адныҳәаларатә ҟазшьа змоу еиуеиԥшым ажәеинраалақәа ус
уалбагак еиԥш акәымкәа, аинтерес рыҵалартә ркьыԥхьразы.
Апоетцәа рҩымҭақәа рнаҩсгьы, ажурнал аномерқәа зегьы рҟны иаҳԥылоит дара аҵаҩцәа-ахәыҷқәа ирҩымҭоу
ажәеинраалақәагьы. Урҭ зегьы ааидкыланы ҳанрыхәаԥшуа,
431

зегь раԥхьаӡагьы ҳхаҿы иааиуа акоуп: ахәыҷқәа
рлитературатә гьама шаҟа илаҟәу, мамзаргьы зынӡа ишрымам уи агьама. Ҵабыргуп, зыӡбахә ҳамоу авторцәа
хәыҷқәоуп, аха «абри ахәыҷы игәы-иԥсы иаарылхны
ақьаад ианиҵаз ауп, ибаҩхатәрагьы иаразнак агәра угартә
иҟоуп» ззуҳәаша жәеинраала заҵәыкгьы ануԥымлалак –
уааиҵанамырӷәӷәар ауам. Иаҳагьы угәы унархьуеит знызынла еицырдыруа апоетцәа ражәеинраалақәеи рцәаҳәақәеи
«аныртәыртәуа». Ари уаҩ дзырхәыцша акоуп. Лассы-лассы иаҳԥылоит ахәыҷы иаҭәоумшьаша, «иҿы иҭамӡо» ажәа
ҟәазқәа, ажәаҭацәқәа рыла иеибыҭоу ажәеинраалақәа.
Ахәыҷқәа рааӡареи аҵара дырҵареи рҟны иҳамоу агхақәа
акәхап аиҳаракгьы ари зыхҟьо. Иахьауажәраанӡагьы знызынла аарла аԥхьареи аҩреи зҵаз ахәыҷы убас еиԥш
жәеинраалақәак иҳарҵоит – уцәа уааҭаӡыӡап. Заҟантә
иҳаҳахьоузеи ахәыҷы даақәгыланы, иаҳҳәап, ҿырҳәала
абас даԥхьо: «Сыԥсадгьыл Аԥсынтәыла... схы-сыԥсы
реиԥш бзиа узымбозар, ихырҵәааит сыхәда, инықәҵан
ақды...». Ари ажәеинраала зҳарҵо ахәыҷы – дхәыҷуп,
дзазымхәыцуазаргьы ҟалап дзыԥхьо, аха ҳара адуқәа гәыс
иҳазҭоузеи, ахш зқьышә иқәымбац амаалықь «Ихырҵәааит
сыхәда, инықәҵан ақды» аниарҳәо. Даара ирацәоуп
абас ахәыҷқәа ирнымаалаӡо, ирыхәарҭаӡам «апатриотизм» анрылаҳааӡо, нас, ҳара уамашәа изаабарызеи дара
рхаҭақәагьы «ирызмырсо» ажәақәа рыла ажәеинраалақәа
рыҩра иаԥшьыргозар? Иахьатәи ҳҭагылазаашьа акыр
иарҿыхеит ахәыҷқәаҵәҟьагьы рмилаҭтә хдырра, аха
абраҟагьы маҷк аҽынкылара аҭахушәа збоит. Ахарҟьацәара
аҭахым. Ажурнал ес-номер, шамахамзар, ианылоит Аԥсны,
аԥсуара, аԥсадгьыл ирызку ахәыҷқәа ражәеинраалақәа, аха
зны-зынла угәы иааҵамххыр ауам урҭ аҩымҭа хәыҷқәа
ирыҵубаауа азажәра. Ахәыҷқәа рҩымҭақәа ажурнал аҟны,
ҳәарас иаҭахузеи, икьыԥхьлатәуп. Рхы ԥыршәалааит урҭ,
рҽадырхалалааит алитература, ргәы ацәкаҳажьыргьы
432

ҳиашахом. Амала, рыгхақәа раҳәашьа ҳхы ақәҳаршәозароуп.
Ицәгьахомызт ҳәа сыҟоуп иара ажурнал адаҟьақәа рҟны
иналаршә-ааларшәны ҿыц аҩра иалаго ахәыҷқәа рзы апоетика азҵаатәқәак ықәыргылалазар, ирыхцәажәалазар,
инамҩатәны авторцәа хәыҷқәа рыгхақәагьы дырбалазар.
Иҟалап ҳара иҳазгәамҭаӡакәа, макьанагьы алитературеи
аҟазареи иҳазрыламгалаӡакәа, аполитика иаҳцәалататозар.
Абри қәнагала ҳхаҿы ианҳзаамга абраҟа ахырхарҭа иаша
анаҳзымԥшаа – ҳхәыҷқәа иԥсабаратәу рхәыҷра рыцәҳарӡуа
аҟынӡа ҳнанагар алшоит. Еилкаауп иахьа Аԥсны зҭагылоу
ауадаҩра, иҵегьы иаартны иаҳҳәозар – ашәарҭа, ҳад­
гьыл, ҳбызшәа, ҳԥеиԥш рзы. Иаҳҿагылоу амчқәа хаха
ҳҽынарҿажьны риааира шҳалымшо, зныкҟьаралагьы
ахақәиҭра шаҳзымго аԥсҭазаара иаҳнарбахьеит. Ҳаԥхьа
ишьҭоуп иуадаҩу, адоуҳатә потенциал ду зҭаху аамҭалагьы
инеиҵыху ахақәиҭразы аусура (ажәа «ақәԥара» аасҭа абраҟа
«аусура» еиҳа ианаалоны збоит). Иахьа ахақәиҭра анаҳмоу
ԥсроуп ҳәа ҳцәамҳәароуп ҳпоезиа, аиҳаракгьы ахәыҷқәа
ирызку ҳлитература: иалшоит урҭ ргәы ҳацәҭаҷаҷар.
Аҭагылазаашьа ҳхы алаагароуп иахьынӡауа ҳцәыӡқәа маҷны,
ҳгәыӷра еиқәырханы. Ҳгәыӷрақәа иреиҳауп ҳхәыҷқәа.
Апоезиа аганахьала, ажурнал аномерқәа ааидкыланы
ҳрыхәаԥшуазар, иаҳҳәар ауеит уи еиҳа-еиҳа аҽеибыҭара,
аизҳара иаҿуп ҳәа. Ашәҟәыҩҩцәагьы уи ирылшо агмыжьуа иааиуеит, ажурнал аринахысгьы излеиӷьхаша дара
рырҿиамҭа бзиақәа рылоуп. Иҵегьы ирбеиатәуп ажурнал
ашколқәра иаҵанамкуа ахәыҷқәа ирықәшәо аҩымҭақәа рыла.
Иалшоны иҟалозар, зны-зынла ахәыҷӡақәа рзы ацҵа (приложение) ацҭыжьлалазар бзиан. Ибзиан иара убас есышықәса
иреиӷьу кьыԥхьымҭак азы ҳамҭа хәыҷқәакгьы аԥҵазар, уигьы гәазыҟаҵагахон ахәыҷтәы литература арҿиаҩцәа рзы.
Абри анаҩс даҽа гәаанагаракгьы сымоуп. Ажурнал еиҳаеиҳа аҽарыцқьалароуп макьаназы имцхәу аполитикеи аидеологиеи рҟынтә, амцхә мшныҳәақәеи ауалбага ԥшра змоу
433

акьыԥхьымҭақәеи рҟынтә. Ажурнал иаҭахуп ахәыҷқәа ргәы
ҭызгаша, хәыҷҵас игәырӷьа-хәмаруа, рхы ҟәнырымшьо
рҩызцәа ирылагылартә еиԥш рыҟалара иацхраауа аҩымҭа
лахҿыхқәа. Ҳара ҳхәыҷқәа, шамахамзар, иԥхашьацәоит, ирдыруа, ирылоу абзиарақәа раарԥшра алзмыршо акы еиҵарӷәӷәа
иамоуп уҳәартә иҟоуп, ҳпоезиагьы аус аур алшоит ҳхәыҷқәа
иҵегьы рхы иақәиҭны ирызҳаларц азы.
Аҵыхәтәан зегьы ҳахшыҩ азаҳашьҭыр сҭахуп гәаа­
нагарак: аԥхьаҩцәа хәыҷқәа ҳәа ҳазхәаԥшуа хәыҷы-хәыҷла,
ҳара иҳазгәамҭаӡакәа, аԥсуа литература иацәыхь­шәашәахо,
зынӡагьы иацәхьаҵуа рацәаҩуп. Абри аҩыза ацәхьаҵра еиҳа
аҭыԥ ылнахуашәа збоит аԥшьбатәи-ахәбатәи аклассқәа инадыркны. Сара стәала, иҟоуп абра ашәҟәыҩҩцәагьы ааӡареи
арҵареи знапы рылакугьы инарҵауланы ҳзызхәыцша.
Ажурнал ахықәкы нанагӡаларц азы иаҵанакуа рацәоуп
уи ианаамҭоу аԥхьаҩцәа хәыҷқәа ироуа аҟаҵара. Есномер, ес-мза дара рхатә ҷыдарақәа рымоуп. Ашықәс
ҿыц рыдызныҳәало аномер ашықәс ҿыц аламҭалаз ироуроуп иазыԥшу. Еиуеиԥшым амшныҳәақәа, аӡын, аԥхын,
ашколҭалара уҳәа ирызкугьы ианраамҭоу, «ишыԥхоу»
ирҭахуп ахәыҷқәа. Ианаамҭоу аԥхьаҩ имоуз ажурнал –
ихьшәашәаз афатә иеиԥш­шәа иҟалоит. Ажурнал аредакциа
абри аганахьала иалшо зегьы ҟанаҵоит, аха аҵыхәтәантәи
ашықәсқәа рзы изыхҟьазаалакгьы аиҵахарақәа ыҟоуп.
Ажурнал аҭыҵшьеи анапаҵаҩшьеи еихьымԥшыр ауам.
Шықәсыбжак аҩнуҵҟала ахәыҷтәы журнал апоезиа аганахьала иҟанаҵаз аусура ахәшьара сара ишасымҭаз здыруеит, сгәы иҭазгьы уи акәӡам. Сара исҭахын аринахыс, «Амцабз» раԥхьа инаргыланы, ахәыҷқәа ирызкны иаацәырҵуа
аҭыжьымҭақәа ирыхцәажәалазар, еилыргазар акьыԥхь
аҟны, алитературатә еиԥылара ҷыдақәа рҟны. Уи ахәыҷтәы
литература аҿиара хымԥада иацхраауан.
1990(?)

АЖӘАҚӘАК ҲАРҾИАРАТӘ УСҚӘА РЗЫ

Иарбан бызшәазаалак иара ахатә поетика, ахатә пое­
зиатә лшарақәа амоуп. Урҭ зегьыҵәҟьа нҭырҳәцааны,
аҵы­хә­тәанӡаҵәҟьа инагӡаны, ишьақәыргыланы, ԥҟарак
инҭа­цаланы ҟаҵашьа рымаӡам. Аԥсҭазаара аҵанӡа днеины маӡас иаҵоу зегьы аӡәыр иаҵиххьазар, апоезиагьы
иаҵихуеит. Иҳәаадоуп, идунеиуп апоезиагьы абызшәагьы.
Иҟалап хыхь-хыхьла ауаҩы даназыӡырҩуа, аԥсуа бызшәа
акыр имҽыӷушәа, ахаара, аԥшӡара, аинаалара ацәмаҷушәа
игәы иаанагаргьы. Ашьҭыбжьқәа рацәоуп, зҳәара уадаҩугьы
ыҟоуп, зны-зынла ацыбжьыҟақәа џьарак еидгәыгәланы,
ажәа ицқьаны, инҭкааны аҳәара, агәынкылара дырхьанҭоит.
Уиадагьы, иара аграмматикатә еилазаашьаҿы иуԥылоит
иарбан схемазаалак иузҭамкӡо, гәынхәҵысҭа мацарала
еилкаатәу ацәырҵрақәагьы. Аха абарҭқәа-егьырҭқәа инарываргыланы, ҳбызшәа убас еиԥш лшарақәак амоуп, убас
еиԥш ниуансқәак раарԥшра иазыманшәалоуп – уамашәа
уаҩы иааибартә еиԥш. Еилызкаауа, изныруа изы аԥсуа
бызшәа иара ахаҭа поезиоуп. Уи азы аҿырԥштәқәа ааҳгар
ауеит ажәлар рҿаԥыцтә поезиеи апоетцәа рҩымҭақәеи
рахьынтә. Иахьа ҳлитератураҿы, ҳпоезиа, ҳпроза,
ҳдраматургиа рҟны зны-зынла ҳбызшәа ҳдагәа-ҿдагәашәа
ианаабо ыҟазар – ара ҳбызшәа ахаҭа акымзарак ахараӡам,
ма апоетцәеи ашәҟәыҩҩцәеи ирхароуп, мамзаргьы урҭ
рҩымҭақәа ирыԥхьо аԥсуа сахьаркыратә ажәа қәнагала
ирыдыркылартә иазыҟаҵам, уи иалааӡам ауп. Аԥхьарагьы
иара акультура амоуп.
Сара, поетк, ԥхьаҩык иаҳасабала, гәаанагарақәак сҳәар
сҭахуп еиҳараӡак аԥсуа поезиаҿы. Аԥсуа литература ажанр­
қәа рахьтә иароуп раԥхьа ицәырҵызгьы. Дырмит Гәлиа
раԥхьатәи иажәеинраалақәеи ихьӡыртәрақәеи ҭыҵи уажәи
рыбжьара уаҩықәрак ауп иҵуа,аха абри аамҭала ҳара ҳпоезиа
аҽахьынӡеибнаҭаз, иахьынӡахалахьоу рацәак алалара
435

аҭахым – аргама иаабоит ажәлар рҿаԥыцтә поезиа иарҿиаз
ажәеинраалақәа инадыркны иажәеинраалоу ароманқәа
рҟынӡа ҳмилаҭ иргәадуроу аҩымҭа хазынақәа. Аха уи иаанагом ҳара ҳпоезиа ԥынгылада, гхаԥхак амаӡамкәа иҿиоит
ҳәа. Ҳара ҳтәылеи ҳсистемеи рҟны иҟаз азалымдарақәа иаргьы ианыԥшит, зынӡа ирзымхәаҽызаргьы. Ирзымхәаҽит,
избанзар уи иахагылан аханатәгьы абаҩхатәра иаша змаз
апоетцәеи ашәҟәыҩҩцәеи. Аамҭа иагьа иӡеибафараха
ишьҭнаԥаазаргьы, иагьа икыднаҟьазаргьы, рхы-рыԥсы
ахҭынҵаны идмырхәанчеит, ирыхьчеит, еиқәдырхеит рпоезиа цқьа, рбаҩхатәра иахьагьы аԥсуа поезиа агәҭа игылоу апоетцәа. Ҽаԥарак иԥеит ҳара ҳлитература 50-тәи 60тәи ашықәсқәа рзы ҳтәыла ауаажәларратә ԥсҭазаараҟны
иааҟалаз аԥсеивгарҭа иабзоураны, арҿиаратә хақәиҭра
нагӡа шрымамызгьы, атоталитартә режим ахьанҭара зынӡа
ишзаҵымҵызгьы, арҿиаратә фырхаҵара аарԥшуа аус ду
руан аԥсуа литература иреиӷьу ахаҭарнакцәа. Абасала, ҳара
ҳпоезиа иамоуп изҿыԥшыша, еиханаҳаша, изықәныҟәалаша
атрадициа бзиақәагьы. Маҷӡак акәзар­гьы, ҳазхәыцып
изакәытә аамҭаз Иуа Коӷониа еицырдыруа ипоемақәа
анаԥиҵоз, аиааира згаз ареволиуциа инеиԥынкыланы
ижәытәу зегьы рышьҭа-рдац аныҵнахуаз аамҭазы
иара иаԥиҵеит аԥсуаа ржәытәра ӡырызгоз ԥсра зқәым
иҩымҭақәа «Абаҭаа Беслан», «Наҩеи Мзауҷи», «Зосҳан Ачбеи Жанаа Беслан иԥацәеи» уҳәа егьырҭгьы. Ҳхаҿы иааҳгап
«ҳара иҳалымшо егьыҟам, ҳара аџыр ҳалхуп, иаҳиааиуагьы
дыҟам, иҳаиӷьугьы дыҟам» ҳәа иааикәыршаны игылаз
апоетцәа рӡеибафара дышьҭнамхыкәа, усҟантәи ашыкьбжьы бааԥсы злирикатә бжьыцқьа мҩашьо иаалҩыз Баграт
Шьынқәба ицәырҵра. Апоет иара ибаҩхатәра иҵанаҳәаз
акәзароуп зегьы ирыцку, аидеологиа, мамзаргьы апоезиа
ахаҭа акәымкәа даҽакы данахьԥшы, рҿиаҩык иаҳасабала,
аҽшьрахьы ихала амҩа дықәлеит ауп иаанаго.
Еицырдыруа арҿиаҩцәа рнаҩс, иахьа ҳпоезиа иаҵа­
гылеит урҭ иреиҵбу, уаҩы дзықәгәыӷша, збаҩхатәра агәра
436

угаша апоетцәа. Ажәакала, аҿар рганахьала, ҳпоезиа уацә­
шәартә иҟам. Амала, аҿар рахьтә ҷыдала рыӡбахә сҳәарц
сҭахуп Гә. Кәыҵниаԥҳагьы, Гә. Сақаниаԥҳагьы, С. Делԥҳаи,
Д. Агрԥҳаи нарыдкыланы. Арҭ рҩышьа аманерала аԥсуа
поезиаҿы даҽаӡәы илаҩашьом, рҩымҭақәа аелитатә ҟазшьа
рымоуп, зегьы еицрызрыдкылом. Уеизгьы-уеизгьы апоезиа
зегьыҵәҟьа еиԥшны еицрыдыркыло изыҟалом, ус иҟамлар
амуагьы иҟам. Ҳлитература раԥхьа ашьапы ианнықәгылоз
аамҭа инаркны 70 шықәса рыҩнуҵҟа уи абла ихгылаз
«акультуреи алитературеи рмассатәра» иазкыз алозунгқәа
дара рус ҟарҵон. Ҳлитература еиҳа-еиҳа имассатәхаларц,
еиҳа-еиҳа ибжьаратәхаларц, еиҳа-еиҳа џьабаада зегьы
еилыркаауа иҟаларц азы аҭагылазаашьақәа зегьыҟан.
Ишнеи-шнеиуаз иара убри абжьаратәра аԥыжәара ааннакыло иалагеит, иара аԥхьаҩгьы уи данышәеит, дашьцылеит, еиҳа аинтеллекттә зыҟаҵара зҭаху, зеилкаараҿы,
згәынкылараҿы уадаҩрак иԥыло, иҵаулоу асахьаркыратә
ҩымҭа наҟ днагәҭасуа аҟынӡа. Иҟалап абри аҭагылазаашьа
иаҿагыло протест аҳасабала акәзар, изцәырҵыз зыӡбахә
ҳҳәаз апоетцәа ҿарацәагьы. Амала, арҭ апоетцәа, сара
сгәаанагарала, дара-дара мыцхәы еиҿыԥшуеит, еиԥшцәоуп.
Урҭ рбаҩхатәреи иаадырԥшуа арҿиаратә гәаӷьреи ҳаҭыр
рықәҵо, иаразнак иазгәасҭар сҭахуп ируҭаша аҽԥныҳәақәа
шыҟоу аԥсуа бызшәа ахархәара аганахьалагьы, иаҳҳәап,
иԥсабаратәым ажәарҿиара, ажәа арҽырбацәара, зны-зынла
авульгаризм ахь аиагарагьы. Сара исҭахым арҭ абаҩхатәра
зманы иаацәырҵыз аҿар рҩымҭақәа, акы-ҩба иҭыҵхьоу
рышәҟәқәа ааидкылан, абаҩхатәрагьы аԥышәагьы змоу
критикк дрыхцәажәар, реихьӡарақәагьы рыгхаԥхақәагьы
уажәнатә рхаҿы иаарго иҟаларц азы. Акыр иԥсыдоушәа
збоит аԥхьаҩцәеи дареи еимаздо ахац, уи ԥымҵәарц азы
уажәнатә ргәырҽанҵатәушәа збоит. Уажәазы рҩымҭақәа
рӷьырак анахьгьы-арахьгьы иҟамкәа, дгьыли-жәҩани рыбжьара џьара икынхалашәа иаанхеит, иагьсыздырҵысуеит
437

абри аҩыза агәаанагара. Арҭ макьана ирыгыу рацәоуп аԥсуа
ажәа амаӡақәа аҵхраҿы, ма изынаӡом, мамзаргьы иавнагоит ажәа аԥсы ахьҭоу, ирцәыуадаҩхеит уи апоезиатә
мчы ахьаҵаҵәаху аԥшаара. Абри акәзар ҟалап изыхҟьо
ражәеинраалақәа рҟны зны-зынла рцәаҳәа ахы дара иахьдырхо акәымкәа, зынӡа иааҳәны, изқәымгәыӷӡо даҽа
хырхарҭак ахьаанахәогьы. Ажәа ахы ахьцо, аҵакы ахьбыруа удырырц азы инарҵауланы иудыруазароуп иара
абызшәа ахаҭа. Ажәаҿы аус змоу апоет абызшәа аилашыра, абызшәа астихиа далааӡазароуп. Ан лгәыҳәԥыхш еиԥш,
даныхәыҷӡоунатә ибызшәала иҟырҟы рхәыхәны, уи ицәаижьы иалаланы, гәыс-ԥсыс ихамлаӡакәа зызҳаз ауаҩы – уи
нас-нас иагьа иҵааит, ибызшәа ахаҭагьы иагьа ибзианы
иҵааит, иагьа днаԥшааԥшааит, иагьа дырра иоуааит, абни
ианахәҭаз имоуз иаԥхьаҟа инымԥшыр ауам, аиҳараӡакгьы
– апоезиаҿы. Апоет маҭәахәыс имоу ибызшәоуп, уи иалшо-иалымшо, иахьытыруа-иахьԥҽуа идыруазароуп. Ажәа
зны «ибжьатәуп», насоуп архәмарра-аркәараҵарагьы анауа.
Аԥсуа ажәа убас иџьбароуп, абжьарагьы, ҳәарада, убас имчызар акәхап, аха знык абжьара анауы нахыс убас «иҽыҩ
бзиоуп», иарбан бызшәазаалак апоезиа адәаҿы иаԥызго
маҷхар ҟалап. Апоет ҷыдарас имоу уи ауп – дагьҽыҩбжьаҩуп,
дагьҽыҩҷкәыноуп, даҽаӡәы иибжьаз аҽыҩ, иара дақәтәаны
изырыҩуам, изырхәмаруам, Гәында Кәыҵниаԥҳаи Гунда Сақаниаԥҳаи рҩымҭақәа рыкәшамыкәша абысҟак
ааҭгылара сгәазырԥхаз – урҭ хымԥада аинтерес рыҵоуп,
рылаԥшҳәаа ҭбаауп, иԥшаауа, аҿыц иашьҭоу рҿиаҩцәоуп
азоуп. Анцәа иацәихьчоит анигилизм, ирызхьаԥшлааит
рхаҿы иааргааит ҳжәытәрагьы, ҳарҿиаратә традициа
бзиақәагьы, ирыцәмыӡааит арҿиаратә гәаӷьра ирымоу!
Асахьаркыратә литература, апоезиа рыԥсы рыланы
иҟаларц азы урҭзхылҵуа абызшәа ахаҭа аԥсы аланы ахархәара
аманы иҟазароуп. Ҳрыхәаԥшып амҩан, адәны, ашкол
аҟны ҳҿар ахьааилагыло реицәажәашьа. Тәым бызшәоуп
438

еиҳарак излацәажәо, аԥсуа бызшәа зегьы ишырдыруагьы.
Зегьреиҳаӡагьы сгәы снархьит Аԥсуа ҳәынҭқарратә университет алитературатә кружок аилатәараҿы сызлаԥшыз.
Уи иалахәыз аԥсуа бызшәеи алитературеи рфакультет аҟны
аҵара зҵо ракәын, хаҭала аԥсышәала ажәеинраалақәа
зыҩуагьы рылан. Сахьырзыӡырҩуаз дара-дара урысшәала
мацара акәын, шамахамзар, ишеицәажәоз. Иҟалазеи,
иҳахьзеи, ҳхы агәаӷ ҳамоума? Арҭ гәыкала иазыҟазар ҟалап
раԥсуара, Аԥсны ахақәиҭра аҭаххаргьы, аӡәы ишьҭахь
ишаанымгыло агәра згоит. Аха изырзеилымкаауазеи
ахақәҵарада даҽа ԥсыхәак ыҟамкәа аҟынӡа аусқәа назго
раԥхьа ишгылоу дара рхаҭақәа – рымдырра, рымхәыцра,
рҽеиужьра иахҟьаны. Иабатәи ҳәынҭқарроу уара иаԥуҵо,
иабатәи хақәиҭроу уззықәԥо, иагьабоуҭаху урҭ – убызшәа
ыҟамкәа, умилаҭтә хдырра, укультура ыҟамкәа? Аҿар
ракәым, ҳрыхәаԥшып ҳинтеллигенциа рхаҭақәа ҵаҟантә
хыхьынӡа, ҳазхәыцып шаҟа рхы ҳаҭыр ақәырҵо. Зны-зынла
уԥхашьаны аҩ уҵалап урҭ ателехәаԥшреи арадиои рҟны
аԥсышәала ианықәгыло, арахь дара рмаҵураҭыԥ ахаҭа
ҟазҵо аԥсуара, аԥсшәа, аԥсуа ҳәынҭқарратә шьақәгылара
ауп. Иарбан дгьылхароу абарҭ ахьынтәиааз ааугәахәып
урҭ аекран аҟны атекст рымҵаҵаны ианаԥхьо, аԥсышәала
иҭыҵуа газеҭк, шәҟәык, журналк ишамыԥхьо ккаӡа
иааԥшуеит. Сара сахьахәаԥшуа, ҳара ҳхы аҵкыс еиҳау аӷа
дҳамаӡам, ҳхала ҳхы ҳарччархәуеит.
Иахьа ҳтәыла зҭагылоу акризис ҳара ҳкультурагьы ааха
ӷәӷәа анаҭоит. Уажәнатәгьы уи ааҳақәыӷәӷәахьеит. Изҭым­
ҵуа иалагеит аԥсуа шәҟәқәа, арҵагақәа, ахрестоматиақәа,
ажурналқәа, агазеҭқәа, афымца мчы азхом, ақьаад, ашәыга,
аметалл уҳәа зегьы рԥыхьашәара цәгьахеит, рыхәқәа
шьҭыҵит акырынтә, аусуцәагьы рнапы рываҳауа иалагеит, џьара акы ахьдырҳашахь икылԥшуеит, ахныҟәгара
уадаҩхеит. Арыноктә еизыҟазаашьақәа ргәымбылџьбара­
реи хлитература аҿиареи рааибра аринахысгьы еиҳа-еиҳа
439

ихьанҭахоит. Ҳара аԥсуаа ҳҟны акультуратә ҿиара амал змоу,
ахшыҩгьы змоу аӡәы дацхраауа-егьиуа традициак ҳаманы
ҳаҟаӡам, ҳлитераторцәагьы убриаҟара имаҷуп ҳхаҭа ҳмилаҭ
хыԥхьаӡарала иахьмаҷу иахҟьаны. Дырмит Гәлиа раԥхьатәи
ишәҟәы шҭижьыз еиԥш, зхатәы ԥарала зышәҟәқәа ҭзыжьыр
зылшо аӡәы-ҩыџьа ҟаларгьы, иреиӷьу ҳашәҟәыҩҩцәа уи
аҩыза алшара роураны иҟаӡам. Амилаҭ аҿиара ауадаҩра
ҷыдарақәа амоуп. Уеизгьы-уеизгьы ҳлитература арынок
апринципқәа рыла аҿанынанаха – аԥсыжырҭахь амҩа
иқәлеит ауп. Иазықәԥалатәуп аҳәынҭқарраҟынтә адата­
циақәа реиқәырхара, еиқәырхатәуп, ихьчатәуп ҳлитература.
Даараӡа уаҩы хьаас иҟаиҵаратәы иҟоуп ҳашәҟәҭыжьратә
культура ашьақәынхалара. Уимоу, полиграфиатә техникала
зынӡа ианмаҷӡаз иҭыҵуаз аԥсуа шәҟәқәеи иахьатәиқәеи
рполиграфиатә рхиашьа ааидукылар, есымшааира аҵахь
ацара ҳаҿуп. Ахәыҷқәа рзы ишақәнагоу сахьа ԥшӡала
еиқәыршәаны, шәҟәык аԥсышәала иҭыҵуа изыҟамлеит,
ари атәы ҳәара агӡам, арахь аҟаҵараҿы ҽырқәаца
ҳамаӡам. Дарбанзаалак аӡәы имҳәааит уи азы техникала
ҳаиқәшәам ҳәа, иаҭаху зегьыҟоуп, иаҭаху зегьы аԥшаара
ауеит, акызаҵәык иҟам – убри аиҿкаароуп. Аԥарарҳаразы
еиуеиԥшым абуклетқәа, амҩақәҵага ԥшӡақәа, акален­
дарқәа, аетикеткақәа ҭзыжьуа амашьына ахәыҷтәы шәҟәы
аҿоуҵаргьы иҭнажьуеит, амала рыцҳарас иҟалаз, уи хашәала
аанашьҭуам. Ҳхы иагҳархаргьы, ҳхәыҷқәа ирыгҳмырхароуп,
аха абри азхәыцра ҳцәыуадаҩхеит. Абри аамҭазы
иҭыҵуеит иӡлачу аҩымҭа гәаҩақәа, уахьынаргәыдыԥшыло
адәахьалагьы рхиашьалагьы ицәгьаӡамкәа. Алеи-алеи
еицәыԥхашьоит, ақьаад зегьы ачҳауеит, аграфоманиагьы ахьхьаҳәа ашәа аҳәоит. Аԥсны ашәҟәыҩҩцәа Реидгыла ара мчык аманы, ныррак азыҟаҵо иҟам, иҭыжьтәуиҭыжьтәым ашәҟәқәа зегьреиҳа избарҭоу иара шакәугьы.
Макьаназы иреицәоу аҩымҭа «сара соуп» ҳәа аҽҭҳәаны,
иреиӷьу аҩымҭақәа аҽырԥыранажьуеит, уимоу, иара аиԥш
440

зеиԥшу аҽыхацәагьы аанахәоит. Урҭ рыжәҩахыр еибыҭаны,
дара ираԥызго иарбанзаалак акы ацәырҵра маӡа-аргама
иаҿагылоит. Дасу иҭыԥ аамҭа инарбоит, аха уаанӡа шаҟа
ԥхасҭа ҳауоуп хьаас иҟоу.
Ҳара заманала иаадыруеит ҳлитература аидеологизациа
шаҟа иаԥырхагахаз, изакәытә кониунктуроу уи ицәырнагаз.
Аҵыхәтәантәи аамҭақәа рзы аҭагылазаашьа маншәалақәа
ҟалеит уи ацәцаразы, аха абраҟагьы ицәырҵуа иалагеит
акониунктура ҿыц, ирацәахеит хыхь-хыхьла, инарҵаулоу
анализк амҭаӡакәа, уиаҟара злитературатә гьама нагам
амассақәа ргәы иақәшәо аҩымҭақәа. Урҭ азкуп Сталини
Бериеи раамҭазы, Брежнев ихаан уҳәа ҳтәыла, ҳажәлар
зҭагылаз,
ирхыргаз
азакәандарақәа,
арыцҳарақәа
раарԥшра. Абриаан еиҳа аҭыԥ амоуп, асахьаркыратә
ҵабырги абаҩхатәреи раасҭа «амасса» ахы ргәарԥхара,
ржьара. Акакала уаанӡа зыӡбахә алацәажәара уадаҩыз, ауаа
зегьы еицырдыруа ацәгьоурақәа алитератураҿы рцәырҵра
аинтерес аҵоуп азныказ, аха аԥхьаҩҵәҟьа («амассатә
ԥхьаҩы» иакәым сызҿу) ииҭаху даҽакуп. Уи аҩыза
ацәырҵра зыхҟьаз, ицәырымҵыр амуа, уи хымԥадатәны
иҟазу-иҟамзу, ажәларқәа рвожд ихароу, ҳсистема иахароу, дара ажәлар рхаҭа ирхароу, мамзар аӡәгьы акгьы
ихараӡамкәа, зегьы Анцәа иҟынтә иаауама? Уиаҟара иҟам
аԥхьаҩ, аиҳаракгьы Бериа ицәгьоурақәа еиҳа иааигәаны
изныруа аԥсуа ԥхьаҩы игәы дырдоит урҭ аарԥшны ианибалак, Бериа иаб аҵысхә иҿатата акәытҵарақәа дырҭаланы
акәытқәа шиӷьычуаз атәы данаԥхьо, уимоу, абри аҩыза
аҩымҭоуп ахазына, егьырҭ аҩымҭақәа зегьы аанкыланы,
иара еиҭаҭыжьтәуп ҳәа дықәгыларгьы ауеит. Ари зегьы
хыхь-хыхьлатәуп, иаармарианы иаауԥыхьашәо абӷьыжәмбӷьыжә аизыҳәҳәароуп, апроблема ахаҭаҵәҟа кьыс
амаӡамкәа иаанхоит. Иааидкыланы урҭ азакәандарақәа
ирызкны имаҷымкәа ицәырҵуа ажәеинраалақәагьы, шамахамзар, игәырԥшаагоуп, игәыԥжәагоуп, ҟыуа-ҵәыуара
441

мацароуп, зны-зынлагьы игәыԥҵәаганы иҟало иалагахьеит. Амала, аччаԥшь уқьышә иаақәыххуеит, уаанӡа
уи аамҭа, урҭ ахҭысқәа ашәа рзызҳәоз, ирылачоз иахьа
дааҳәны, зегьреиҳагьы иҽхыршәааны, иаарту ашә ԥыххаа
ианықәиҵо. Убриаҟара ицәымӷыз аамҭа акәызма убриаҟара
дызнааланы зымаҵ иуаз?! Игәрас иугарызеи иаалырҟьаны
абас зҽеиҭазкыз? Иалигарц ииҭахузеишь иахьатәи «ипатриотизм»? Ажәлар рхьаа уиаҟара ианихьааз – дабаҟаз
еиҳа ианыҳәҳәатәыз, ианҿыҭтәыз, «ҟыт» зихәлымшәазеи?
Ҵабыргуп, усҟан ишәарҭан аҿыҭра, ауаҩы дақәдырӡуан,
аха уиаҟара данфырхаҵахаз иҽрыдимкылоз усҟантәи
адиссидентцәа, иажәа иаразнак ахә аҵхра дашьҭамлакәа
акы ҩны иҵәахызҭгьы, иахьа иаацәыримгози, даҽа гьамакгьы аанамхәози! Иахьа угәалақәа уҳәар, иуҩыр ауеит, уиазы
аӡәгьы дыршьуам, уимоу – иаҳагьы иаҳаҭыр шьҭыҵуеит.
Зегьы ргәаанагарақәа рҳәоит, ирыҩуеит. Иуристтәла уи азин
аӡәгьы иузимхуам, аха уи аморальтә зин зегьы ирымам.
Иахьа ҳпресса, ҳтелехәаԥшра, ҳрадио рҟны имшәаимырҳа ажәлар рхьаабаақәа ирылацәажәо рӷьырак
рықәгыларақәа даараӡа ипримитивтәқәоуп. Афилософиатә
зҵаара дуқәа ирылацәажәоит зынӡа занааҭтә зыҟаҵара
змам ауаа. Абас еиԥш «хәышҭааражәала» ақәгыларақәа
акреилызкаауа рзы игәыԥҵәагахахьеит, аха иҟоуп макьанагьы «амассақәа» рҿы уи згәы иақәшәо. Урҭ ржьара, урҭ
«ирықәгыланы» аамҭала «аҽышьҭыхра» шауа заманала иаадыруеит 70 шықәсатәи ҳҭоурых аԥышәа аҟнытә. Иарбан
ӡеибафаразаалак агәамсамоуп раԥхьаӡа хыхь иханагало.
Абзиа дыртәуп, иԥшаатәуп, ицәыргатәуп, иӡыргатәуп.
Ҳара ҳлитература ианцәырҵыз инаркны иахьауажә­
раанӡагьы активла ахы аланархәуеит ауаажә­ларратә
ԥсҭазаара, уи иахәҭакны иҟоуп. Ари ибзиоуп ганкахьала, ауаа рыцәгьа-рыбзиа иалхәдаау аҟазара, алитература
цәышҳабимхар ауам. Аха даҽаганкахьала уахәаԥшуазар,
аҟазара, иара апоезиа аԥхьа инаргыланы, иаартны,
442

хаҳәырҵәиа аԥсҭазааратә ӡеибафара аҽна­лажьны, ишеибгоу «иахьатәи аусқәа» ианрышьҭалалак, иаалырҟьаны нырра дук аназыҟамҵо, лашара дук аназаа­мырԥшуа еиҳахоит.
Апоезиа иагьа аҽаҟьаргьы, иахьатәи ҳаԥсҭазааратә
хынҭаҩынҭарақәа рҟны апублицистика аус иауа, иалшо иара
иалшом. Апоезиа аус ауеит иаҳа ҵаҟа-ҵаҟала, ҭынч-ҭынч, уи
аҭыԥгьы ауаҩытәыҩса игәы аҵау­лараҿы ауп иахьаԥшаауа,
насгьы уи злысыз ауаҩы аамҭа кьаҿла, публицистикатә
«рыжәтәк» еиԥш дааилыр­шааны, инеихыԥсаа изцом,
наунагӡа аус аулоит. Амала, аԥхьаҩ даршьцылалатәуп иара
иаҭәаҵәҟьоу апоезиа иаша, апоетгьы дхырымԥаароуп
анапеинҟьарақәа. Ихыхь-хыхьлатәу ажәеинраалақәа роуп
аудиториа дуқәа рҟны еиҳарак рна­пы ззеинырҟьо, дара
убарҭ анапеинҟьабжьқәа рнаҩс уаҳа шьҭыбжьы зхымыҩуа
аҩымҭақәа роуп аԥхьаҩ игьама аицакраҿы актәи аҭыԥ аанызкыло. Ауаажәларратә ԥсҭазаараҿы апоетгьы иара иҭыԥ
ҷыда имоуп, насгьы апоезиа иалшо шыҟоу еиԥш, иалымшо, измарамгьы ыҟоуп. Зла агәы рӷәӷәаны ақәыџьмақәа
ирҿазҵаз диҩызамхароуп апоет.
Шьаҭанкыла ирҿыцны иҩтәуп аԥсуа литература аҭоурых.
Зҽеибыҭамҭеи аамҭа ҿыц ааимҭеи еиқәшәаз ҳлитература
ианыԥшит уи аамҭа иацыз абзиарақәа раасҭа арыцҳарақәа.
Акласстә позициақәа рыла мацара аԥсҭазаара азнеира,
ихыҭхәыцу асоцреализм арамка ҭшәақәа аҽырҭацалара,
аконфликтдара – арҭқәа зегьы дара ртәы ҟарҵеит,
аиҳараӡакгьы ирнырит 20-тәи, 30-тәи, 40-тәи ашықәсқәа рзы
зшьапы иқәгылоз арҿиаҩцәа. Абри аамҭазтәи ҳлитературатә
рҿиамҭақәа ирықәнагоу, иобиективтәу алитературакритикатә усумҭақәа ҿыц иаԥҵатәуп. Даара ирызхәыцны
ирҿыцтәуп иара убас аԥсуа литература арҵага шәҟәқәеи
ахрестоматиақәеи, амала, абриаан ацәгьеи-абзиеи неилакны зегьы аҵәы рыхьшьрахьы ҳаианамгакәа. Ари зхысҳәаауа,
зны-зынла арҵага шәҟәы ҿыцқәа иҭрыжьуа акык-ҩбаки
ажәытәқәеи анеиҿурԥшлак – аҿыцқәа злеиӷьхаз ҳәа рацәак
443

анумбогьы ыҟоуп. Арҵага шәҟәқәа, идыру усуп, есышықәса
иузыԥсахуам, иагьыԥсахтәым. Знык аԥсахра анақәшәагьы
уи акыршықәса ԥсахра аҭахымхо еиқәыршәазароуп.
Аҵыхәтәаны еиҭасҳәарц сҭахуп уаанӡа сызлацәажәахьоу
иахьатәи ҳҭагылазаашьа атәы. Ҵабыргны, аамҭа уадаҩ иааины иааҭагылеит аԥсуа культура зегьы еиԥш, аԥсуа литературагьы. Ашәҟәыҩҩцәеи апоетцәеи ракәзар, алитературеи
арҿиареи ракәымкәа, рхәыҷқәеи дареи рхы зларымшьыша,
иахьеи-уахеи иазымхәыцлар амуа иааҭагылеит, ирымаӡам
арҿиаратә гәаҳәара зырцыхцыхша материалтә стимулкгьы. Ашәҟәыҩҩы аамҭа рацәа ақәырӡны иаԥиҵо,
иԥсы зыхҭынҵаны иҭижьуа аҩымҭа аасҭа, жәык атәарҭа,
ауҭраҭых ааирыхыр еиҳа аҭнихуеит. Ажәакала, ҳкультуреи
ҳлитературеи реиқәырхаразы иаарԥштәуп аҳәынҭқарратә
ҟәышра, амилаҭтә ҟәышра, дара ашәҟәыҩҩцәа рхаҭақәа
рҟәышра. Иахыццактәым ауҭраҭыхааӡарахь аиасра! Иагьа иуадаҩзаргьы, аҩымҭа аҭыжьразы иагьа ԥынгыла
ыҟазаргьы, ашәҟәыҩҩы иҩлааит иҩымҭақәа, иара
дырхьымӡаргьы – аамҭак ҟалап, ԥсеивгарак ҟалап, шәҟәны
иҭыҵып, шьоукы ирыхьӡап, ирыхәап.
Аԥсуа сахьаркыратә литература ааидкыланы уаҩықә­
рак ауп иахыҵуа. Абри аамҭа кьаҿ иалагӡаны уи иахьа иахьынӡааихьоу зыбзоуроу, анахь иҳархаргьы, арахь
иҳархаргьы – Асовет аамҭоуп. Сара схаҿы исзаагом амилаҭ
маҷ ркультура аҿиаразы, уи, иагьа ҽԥныҳәа ауҭартә
иҟазаргьы, иалшоз зылшо даҽа мчрак. Иахьынӡауа ҳазы­
қә­ԥалароуп уи иаҳзаанагаз абзиарақәа реиқәырхара. Есҳзықәшәалакгьы, амалрҳара мацарахь ҳаианамгаӡакәа,
ҳрылаԥсны иаҳкызароуп ҳаламыси ҳауаҩреи. Амалҟа­
ҵаҩцәа, акапиталистцәа ҿыцқәа, дара рыԥсы қымқым
рҭәны, ҳкультура иазхьаԥшуа, арҿиара иацхраауа ианыҟало
ҳәа ҳаԥшыр – уи даҽа 70 шықәса рнаҩс акәхаргьы ҟалоит.
Ԥшӡала инеиша!
Ииуль, 1991

П. БЕБИА – « АҲӘЫМЦА »

Хьаҳәаԥаҳәада аредактор инапы наҵаҩны атипографиахь идәықәиҵартә еилыхха, ицқьашәқьаӡа, адәахьтәи
асахьа мацаралагьы инаумпыҵԥраарашәа – абас ақәҵаны
ашәҟәҭыжьырҭа иадгалоуп еицырдыруа апоет Платон Бебиа
иажәеинраалақәеи ипоемақәеи реизга ҿыц. Анапаҵаҩыра
абӷьыцқәа еихыршәшәо уҿыноухар, иаразнак иубоит апоезиа азҟазаҩ инапы, уагьынагәылалоит уи идунеи ҭбаа.
Ҳнадыххыланы ҳахәаԥшып ажәеинраала «Аглобус». Апоет бзиа иибоз иглобус ахәыцра дуқәа изнарҵысны ишыҟаз
акәымкәа, зны ахәыҷқәа амца рцәакызаап:
Сыглобусгьы амца ацралеит,
Изцәакыз шәаны еихеит…
Алҩа еилахәашь уи иахалеит,
Аха ҳгәылацәа еиқәдырхеит…
Хынтәуп даазгоижьҭеигь аҟаза,
Сгәыӷуа, сыглобус ҟаиҵап.
…Иагьа иқәиршәзаргь уи ахаҵа,
Уаанӡеиԥш изыҟамлеит, мап.

Иахьатәи ауаатәыҩса зегьы ирхьаауп абри ажәеинраала
иаҵоу ахьаагьы. Иахьа ҳдунеи-ҳаглобус амца ҳцәакыртә
аҟынӡа ашәарҭа ҳҭагылоуп, уи знык амца ҳцәахьысыр –
нас ахаангьы уаанӡеиԥш изыҟалом! Даара игәҽанҵагоуп
ари ажәеинраала. Уаҳа назҭахым философиа-лирикатә
ԥҵамҭақәоуп инеишьҭаргыланы аизга раԥхьатәи адаҟьақәа
инадыркны ҳҿынаҳхар иаҳԥылақәо.
«Ажәылареи ахьаҵреи», «Ахаҳә», «Аҵеиџь», «Аԥсыӡ
аԥсра», «Ахьычԥаԥыр», «Ала-цәгьа», «Иҟам ыҟоушәа»
уҳәа убас ирацәаны. Аизгаҿы иаҳԥылоит игәыҿкаагаӡоу
раԥхьатәи абзиабарагьы иџьашьахәу аԥсабара аԥшӡарагьы,
аԥсҭазаара иаҵоу аиҿыхарақәагьы аԥсадгьыли ажәлари
рԥеиԥш азхәыцрақәагьы.
445

Апоет ишәҟә ҿыц аӷьырак ааныркылоит асатиратә
жәеинраалақәа. П. Бебиа уаанӡагьы иааирԥшхьеит исати­ратә
баҩхатәра апоезиаҿы еиԥш, апрозаҿгьы. Уажәгьы ишьақә­
ирӷәӷәоит ари абаҩхатәра аизҳазыӷьара, аӷәӷәахара. Иҟоуп
иара убас аԥхьаҩ ԥсааивгарак аҳасабала дназыԥхьаша, претензиа дук змам иқьиоу аиумортә жәеинраалақәагьы. Амала, хымԥада иԥсахтәуп аиумортә жәеинраала «Џыџи Ланеи»
алагашьа, уи иугәаланаршәоит «Наҩеии Мзауҷи» алагашьа.
Ашәҟәы хдыркәшоит апоема хатәрақәа хԥа, рыхԥагьы
дара-дара хеибарҭәаауа, баҩхатәрала иаадырԥшуеит
ижәлар ирхыргахьоу ауадаҩрақәа, иԥсадгьыл, ихәышҭаара,
ихәыҷқәа рахь, дызлоу ауаа рахь имоу абзиабара ду.
1991(?)

АМШЫНҴА

АНЦӘА БЗИАЛА ҲЗЫРША!

Уа, зегь ириаауа ҳәа хаҵа дыҟаӡам,
Доус ианиашьа, иақәшәашьа ихаҵашьоуп.
Уа, иаҳхылаԥшу, уара лахь сыумҭан,
Сылахь иануҵаз сара сахьзацәымцаз1.
Август 14–28
14 аҽны, асааҭ 1 азы еиԥш аелектричка сақәтәеит Аҟәа
авокзал аҿы – Аҷандараа2 сҩеины сҩарылаԥшырц. Уа иҟан
Алисеи Алиаси3. Аҷандара абжьаларҭаҿ исаҳаит аибашьра
ишалагаз. Агәра сзымгеит, уҳәансҳәанхап ҟасҵеит. Аҩада
сызгоз амашьыналас аныҟәцаҩгьы исеиҳәеит аибашьра иалагеит ҳәа. Уигьы маҷк иҿасырхьит, агәра умган иуаҳалак,
сҳәеит. Аҷандара сахьҩеиз иаразнак ирҳәеит иҟалаз – ателевизор ишрыланаҳәаз аибашьра. Уигьы агәра зымгеит. Асааҭ
3 рзы слымҳала исаҳаит, избеит ателевизор ала.
Август 15 рзы Аҟәаҟа сааит. Римма4 амҩа дықәланы
џьара дрылашәазар ҳәа сшәон. Амза 16 рзоума, 17 рзоума
сгәалашәом – сгәы иҭамкәа, схы иҭамкәа Р[имма] ашә даалагылеит. Шьапыла Кәтолынтә дааит.
Аԥсны аҭагылазаашьа даара иуадаҩуп. Еибашьрала
изыхьчаша аҟара амч ҳамам. Ҳажәлар ашәарҭа ду иҭагылоуп.
Аҟәа иаанхаз аԥсуаагьы ирыхьуа, ирзыруа рзымдыруа еилахеит. Аӡәаӡәала иалҵны ицо иалагеит Гәдоуҭа араион ахь.
Арезонанс ду ҟанаҵеит Ашьхарыуа жәлар рықәгылара. Аполитика аганахьала ҳара ҳтәқәа аԥыжәара рымазар ҟалап, аха
армчы аганахьала ахыхьчара ҳцәыуадаҩуп. Аԥсуаа зегьы
азыԥшуп сентиабр 3 – москватәи аиқәшәара. Убра иӡбахашт
Аԥсны алахьынҵа, ӡбашьас иаиуа ауп аус злоу. Договорда
ақырҭуа ҳанизынха – уи ҳмилаҭ аиаӡаара акәхоит. Зегьы
Ацәаҳәақәа аагоуп Т. Аџьба иажәеинраала «Ахәрашәа» аҟынтә.
Таиф Аџьба дахьиз, дахьааӡаз иқыҭа гәакьа ауп.
3
Апоет зыӡбахә имоу иӡӷаби иҷкәыни роуп.
4
Автор зыӡбахә иҳәо иԥшәмаԥҳәыс Римма Коӷониаԥҳа лоуп; убри аамҭаз
лабраа рҿы дыҟан – Кәтол ақыҭан.
1
2

449

иреиӷьын Урыстәыла ҳаднакылар, аха уи агәрагара уадаҩуп.
Ҭырқәтәыла иааннакыло апозициагьы акраҵанакуеит.
Даара ишәарҭоуп Москватәи аиқәшәаранӡа Аԥсны зегьы ақырҭқәа ирымҟәыҵаркыр ҳәа. Иахьынӡауа ацәыӡқәа
маҷны амза хԥа иазнеитәуп. Маҷк аҽырҭынчра аҭахызар
ҟалап. Ҳара ҳтәқәа активла аоперациақәа ҟарымҵар, ҳаӷацәа
дмырбыжкыр еиӷьуп. Амилаҭ еиқәырхатәуп. Гәдоуҭа анырга
нахыс ҳусқәа зынӡа ихьанҭахоит. Даара игәыԥжәагоуп Аҟәа
ахьаҳцәыргаз, аха ҳамч мхеит, ҳжьаны иргеит еибашьрада.
Август 29
Н[ана]1 ихабар ҳаҳаит. Дранда дҭакуп. Китовани2,
Арӡынба, Шоигу3 рнапы аҵарҩит апротокол амза 31 инаркны
абаандаҩцәеи атҟәацәеи роужьразы, ишьу рыԥсыбаҩқәа
хьаҳәаԥаҳәада реимдаразы, ахысра аанкыларазы.
Август 30
Аиҿахысрақәа
шцац
ицоит
Гәымсҭа
ахықәан.
Абзарбзанқәа алаҳауеит Ешыра. Аиҿахысра ӷәӷәа ҟалеит
аресп[убликатә] хәшәтәырҭеи ауниверсами рааигәара. Агвардиауаа зҭатәаз автобус иеихсит шьоукы. Б. Гәыргәлиа4
иԥа дышҭахаз, дшыршьыз еилаҳкааит. Риммеи Валиа
Амҷԥҳаи5 аҷкәын иршьыз ипаҭреҭ рыманы Ҷыҷыкәа6 иахь
ицеит. Иудыруазеи иара иакәымзаргьы?! Агәыӷра ҟадыџь!
З. Коӷониеи7 Ж. Ҟәыруеи8 рыҩнқәа ирыҩналеит агвардиауаа. Ирцәыргаз еилысымкаацт. Уахатәи «Итоги» сазԥшуп.
Гәдоуҭа макьана иҟоуп!
Т. Аџьба араҟа зыӡбахә иҳәо иабхәында Коӷониа Валериан (Нана)
иоуп. Усҟантәи аамҭазы уи ақырҭцәа дытҟәаны дрыман; дҭахеит 1992
шықәсазы, ԥхынҷкәын 14 рзы.
2
Китовани Ҭенгиз – Қырҭтәыла атәылахьчара усҟантәи аминистр.
3
Шоигу Сергеи – аԥсуааи ақырҭцәеи ирыбжьаҟазоз Урыстәыла ахаҭарнак.
4
Гәыргәлиа Борис – апоет.
5
Коӷониа Римма лҩыза лоуп.
6
Автор зыӡбахә иҳәо иабхәа иашьа Коӷониа Ҷыҷыкәа иоуп.
7
Коӷониа Заур – Т. Аџьба иабхәараа рыешьара дреиуоуп.
8
Араҟа зыӡбахә ҳәоу Аԥсны Аҳәынҭқарра зҽаԥсазтәыз артист Ҟәыруа
Жора иоуп.
1

450

Р[имма] хаҭала дылбеит Н[ана] ицҭакыз, иоурыжьыз.
Гәдоуҭаа рхабарк ҳмаҳаижьҭеи 3–4 мшы ҵуеит. Уахь иҟоу
аинформациа иаша ахьҳамам даара иаҳцәыхьанҭоуп.
Иԥсыз-инхаз дҳаздыруам. Арахь, Аҟәа иржхьоу, еилкаам
ыҟоуп. Рпатреҭқәа ҭыхны ижуп, мышкызны еилкаахап.
Хыс иаҳхагылоу, интеллектс иҳамоу зегьы Гәдоуҭа иеизакуп. Макьаназ политикала ҳара аиааира ҳамоушәа збоит.
Гагра знапаҿы иҟоу дҳаздыруам. Иааиндаз амза хԥа – убра
ҳара иҳахәарҭоу шԥармыӡбари ҳәа сыҟоуп. Анаҩсгьы ара
кашырраны лассаамҭа изыҟалашам, аха усгьы бзиарак ахь
аусқәа рхы шԥамхари!
Гәымсҭа аарцә акәзар ҟалап, асааҭ 9 рзын еиԥш ахәылԥаз,
уахынла, акы амца ӷәӷәаны иакын, аҟәҟәаҳәа атҟәацыбжьқәа
алыҩуан. Нырцәҟа иҩаскьаганы абзарбзан-хы тҟәацит. Наҟааҟ апулемиотқәа еиҿахысуан.
«Итоги» иалагеит. Уаанӡаҟара ҳара иҳадгыланы имцәа­
жәеит аполитологцәа. Уеизгьы ицәгьаз егьрымҳәеит.
Август 31
Иаха шаанӡа Гәымсҭа нырцә-аарцә аиҿахысрақәа ирҿын.
Ашьыжь исаҳаит уа ҳара ҳтәқәа аӡәгьы дшьым ҳәа. Гагра
7-ҩык аԥсуаа шьуп рҳәеит, ақырҭқәа арахь маҷкгьы иааскьеит, рҳәеит.
Р[имма] дааит ақалақь ахьынтә. Борис иарҳәеит Абзагә1
иҭахара атәы. Ақалақь аҟны аԥсуаа рыбжьара Арӡынба иахь
агәынамӡарақәа цәырҵуа иалагеит. Уи уамашәа ибатәым
– уаанӡагьы алакҩакрақәа ыҟан. Сара стәала ҳаиҳабыра
уаҳа ԥсыхәа рымамызт 25 ш[ықәсазтәи] аконституциа рыдрымкылар. Уи рыдрымкыларгьы, зегьакоуп, Аԥсны иалалон – усҟан иаҳагьы еицәахон ҳҭагылазаашьа – уажәы ма
ҳсуверенитет ҳамырхуеит ҳәа ҳаҳәҳәабжь адунеи иаҳаит,
ҳхәыҵагәаны ҳрызшьуам. Ашьхарыуаа рконфедерациа
иабзоуроу рацәоуп – аурыс даланамгалар амуа иҟазҵаз
1

Абзагә – Борис Гәыргәлиа иҷкәын.

451

дара роуп. Урыстәыла акәхоит ахадаратә роль аанызкыло ҳазҵаара ҭынчрала аӡбараҿы. Иналаршә-ааларшәны
аиҿахысбжьқәа гоит.
Шьыбжьышьҭахь инаркны Ешыра аладагьы аҩадагьы иалахысуа иалагеит. 3–4 ҩны амца ркын. Алада иласкьагаӡаны
икаҳуан аснариадқәа. 4 танкк нырцәҟа ирт ҳәа саҳаит. Афронт ԥыржәазар ҳәа сшәоит. Аабатәи аетаж аҟны ҳаш­гылаз
ҳгәылаԥҳәыс Дали ахымҩас лықәшәеит. Дганы аболь­
ницаҿы ахы лылхны дааргеит. Лыхәра шәарҭам. Акгьы
иалаҳәаӡамкәа ауаҩы дҭахар ауеит. Даара сгәы каҳаны
сыҟоуп. Мчы ахьҳамам сгәы ԥнажәоит. Еиҭахгьы хшыҩла
аус утәуп. Иамуӡакәа иԥжәаны иҭалар, ҳажәлар рҿаргыланы
инҳарҵәома? Иихәыцрызеи Арӡынба? Даара сиқәгәыӷуеит
макьана – агәаӷьра имоуп, адыррагьы имоуп, аха аполитика каҳԥроуп, уи аиуа илоу сыздыруам. Аиаша мацара
иалшо маҷуп – амч, абџьар анацым. Ҳадгылаҩцәа рымч
рзаарԥшуам, иаҳбарҭам, иҳаҳарҭам. Анцәа уаҳхылаԥш,
ҳиашара гәаҭ!
Сентиабр 1
Иаха шаанӡа бзарбзанла, танкла, пулемиотла, автоматла ихысуан. Ашьыжь атанкқәа хԥа нырцә инеиааиуан. СНГ
иатәу авертолиот сааҭк иазынаԥшуа Гәымсҭа лахьхьынтә
ҩахьхьи ацҳанӡа ицон-иаауан. Асааҭ 10 рзеиԥш МИГ хагьежьуан. Иаха аасҭа иахьа маҷк сгәы ӷәӷәахеит – СНГ иалахысуа ианалага аҭак ҟаҳҵоит, амцатә кәаԥқәа ықәҳхуеит
ахьырҳәаз.
Р[имма] Валентин1 иахь дцеит асааҭ 11 рзеиԥш. Гәдоуҭаа,
Аҷандараа рхабарк ҳаздыруам. Сҭаца агәыҭҟьа дамгандаз,
– уаха-уаҵәы ҳәа дыҟан. Нырцә ана-ара алҩақәа ҩеиуеит,
аҩнқәа амца ркуп. Н[ана] ихабар иҿыцу егьҳмаҳацт. Иан
агәырҩа дагазар акәхап. Д[аур]2 ихабаргьы ыҟам.
1
2

Зыӡбахә ҳәоу Т. Аџьба иабхәында Валентин Кәаӷәаниа иоуп.
Коӷониа Ҷыҷыкәа иԥа Даур иоуп зыӡбахә ҳәоу.

452

Избеит С. Кәыҵниеи1, В. Аҳашбеи2, Ш. Леԥсаиеи3, Сергеии
Вовеи ирыгхеит. Лассы асааҭ 12 ҟалоит (уахынла). Иацы аасҭа
иахьа ҭынчроуп. П. Аӡынба4 дыԥсит ҳәа саҳаит, Дәрыԥшь
дшыҟаз дычмазаҩханы. Имцызаргьы ҟалоит, ҳәанҳәахуп.
Агәыԥжәа иагогьы дҟалар ауеит. Ф-единицак абронетехникеи танкки ԥхасҭартәит иаха ҳара ҳтәқәа. Ишьуп рҳәеит, телевизорла, ҩыџьа. Ақырҭқәа рганахь ишьу рацәаҩуп рҳәеит.
Ақырҭқәа рбронетехника кажьны автоматчикцәа рдесант
қәылар ҳәа сшәоит уаха маӡала.
Анцәа бзиала ҳзырша!
Сентиабр 2
Иаха еиҳа иҭынчран. Ашьыжь асааҭ 9 рзы «Новости»
иаҳәеит ақырҭқәа 11 цыра абронетехника рцәыӡит ҳәа.
Уаҵәтәи аиԥылара еиԥырҟьар ҳәа ишәарҭоуп.
Р[имма] дцеит аԥсрахьы, ақалақь ахь. К[атица]5 иацаахыс лхабар ыҟам. Амш аҽеиҭанакыр ҟалап. Иахьа макьана ахысыбжьқәа маҷуп. Уажәы асааҭ 11 ыҟоуп. Ахаԥыц
гәырҩа сымоуп. Ауаа рымгәа ишԥашьҭоу! Уиада хәыцырҭа
змам ахьызбо сгәы хынҳәуеит. Аоперативтә ҭагылазаашьа
атәы сыздыруам. Гәымсҭа хыхь ала иаха ижәылазар ҟалап
ақырҭқәа. Даара сымчқәа каԥсаны сыҟоуп, аха агәыӷра сымоуп. Ахәыҷқәа гәхьаазгоит.
Асааҭ 2 рзы «Вести» иаҳәеит Шеварднаӡе Москватәи
аиқәшәара мап ацәикыр шилшо. Аиқәшәара ҟаларгьы аинаалара даара иуадаҩхоит, сара стәала. Арӡынба иҳәеит аԥсуаа
рмилаҭ аиқәырхараз Адунеитә уаажәларрахь еиҭаҳәара
шыҟаиҵо – уи ада ԥсыхәа аныҟамла. Шев[арднаӡе] ихаҿы
изаагом Аԥсни Қырҭтәылеи рыбжьара еиқәшаҳаҭрала
Кәыҵниа Сергеи – ашәҟәыҩҩы, ашәҟәҭыжьырҭа «Алашара» аредакторс
иҟаз.
2
Аҳашба Владимир – ажурналист.
3
Леԥсаиа Шоҭа – Аҟәатәи атипографиа аусзуҩы.
4
Араҟа зыӡбахә ҳәоу Аԥсны аҳәынҭқарратә университет арҵаҩы Аӡынба
Павел иоуп.
5
Зыӡбахә ҳәоу апоет иаҳәшьа Катица лоуп.
1

453

аизыҟазаашьақәа рышьақәыргылара. Аибарххаратә ҭагыла­
заашьа зныкала иаахҵәаны алҵшьа амам.
Уеизгьы уаҵәтәи амш иаҳнарбо рацәахоит. Ҭырқәтәыла
позициас иааннакыло ҳаздыруам, аха сгәы иаанагоит
аԥсуаа рхьыԥшымра иаҿагылан Шев[арднаӡе] идгыларым
ҳәа. Ҭырқәтәылагьы ароль ааннакылоит иахьатәи ҳакризис
аӡбараҿы. Уҳәансҳәанла исаҳаит Ақырҭуа ир Қарҭҟа ателефон иасуан, авиациада Гәдоуҭа араион агара ауам ҳәа
рҳәеит ҳәа. Уамашәа ирбозаап аԥсуаа аҿагылара ӷәӷәа
иҟарҵо – мариала Аԥсны инахҩрны ицап ҳәа ргәы иаанагозар акәхарын. Ари ажәабжь салҳәеит Алла Ашәԥҳа1. Алла
илҳәеит Нана 3–4 мшы раԥхьа доурыжьит Драндантә ҳәа.
Хәылԥазы атакситсцәа рыҩны иақәлеит, ргаражқәа
ирықәлеит. Асааҭ 8 рзы хәылԥазы исаҳаит атанкқәеи апехотеи афронт ԥжәаны Гәымсҭа нырцәҟа ицеит ҳәа. Еибгала
ицап ҳәа сыҟам, аха зегьакоуп ишәарҭоуп.
Анцәа бзиала ҳзырша!
Сентиабр 3
Иаха аиҿахысрақәа маҷын. Асааҭ 1 аламҭалаз агвардиаа «Виллис» азна аԥсуа хәыҷбаҳча иҭалеит. Амилициа рахь иасын урҭгьы ааит, инрывсны ицеит, егьырҭгьы,
ҳаҩнқәа иаарывагьежьын, ицеит. Абаҳча иҩналама, акрыргама, акырԥырҽма сыздыруам. Ирҳәоит СНГ-аа аԥсуаа
ирыдгылошәа. Иахьынӡаиашоу сыздыруам. Уажәы асааҭ 9
рахь аус ауеит, «Вести» сазԥшуп. Иахьа ачагьы иазықәԥатәуп.
Макьана амлаҵәҟьа ҳамкыцт. Ақыҭан ауҭраҭых икажьу
ҳалхәдоуп, аха уи хьаам, ҳара ҳтәы ишаго здыруазар, уаҳа
акгьы схьаам, зегь сычҳауеит. П. Аӡынба иӡбахә атәы еилкааны аӡәгьы издыруам, зны Дәрыԥшь дыҟан рҳәеит, даҽазны
Џьгьарда иҩны дшыҟаз рҳәеит. Анцәа ак иумырхьын! Иацы
ақырҭқәа ртанкқәеи рыри Гәдоуҭаҟа ицеит зҳәаз дпаникиоруп ицәажәашьала. Уарлашәарла ихысуеит бзарбзанла.
Асааҭ 3 рыламҭалаз ҳгастроном азааигәара ахысрақәа ыҟан
1

Зыӡбахә ҳәоу апоет иԥшәмаԥҳәыс лҩыза лоуп.

454

автоматла. Ма ҩнык, ма гаражк иақәлазар акәхап. Есыуаха
ана-ара аквартирақәа дырҳәуеит – аԥсуаа ртәқәа. Иааины
ианҳақәло ҳаздыруам. Римма Валентин иахь дцан, рацәак
мырҵыкәаноуп агастроном ахьтә ахысбыжьқәа шгаз. Сгәы
ҭынчым. Мшәагә иеиԥш, шаҟа сгәаауа аҟара акрыфарагьы
сгәаԥхоит! Апоезиа зынӡа сацәҟьалеит – ииашаҵәҟьоуп
ирҳәо:
Иахьа Аԥсны
зҭагылоу адрама сахьаркырала аарԥшра мышкызны иаиуп уеизгьы. Аҭоурых – ҭоурыхуп, ицәгьа ибзиа, иааҟало зегьы гәынкылатәуп, ианҵатәуп. Ауаа рҟазшьақәа еилыхха
иаанарԥшуеит аамҭа хьанҭа. Ҟьык иоуп С. (ихьӡ сыздыруам)
– дҭәы-дыԥха, ихы игәы ақәбзианы, ихаҿы бзамыҟәӡа.
Хәылԥазы еилыскааит Славик Аиба1 и-«Москвич» шыргаз.
Аицәажәара (Москватәи) аҟны ирыдыркылеит апротокол – амза 5 асааҭ 12 инаркны аибашьра аанкылахарц.
Уаҳа егьрымҳәеит. Гәдоуҭа Жорданиа ибираҟ ахадыргыларц иаҿын ҳәа Бжьаниа2 ириҭаз аинформациа саршәеит
– Гәдоуҭа ақырҭуа бираҟ ахаргылара ргәаӷьуа инеихьазар
– ҳусқәа цәгьоуп, Гәымсҭа иахысны, ма Гаграла иԥжәаны
Гәдоуҭанӡа инеима?
Аинформациа иаша ҳазгәаҟуеит.
Москва ирыдыркылаз апротокол ала сентиабр 5 асааҭ
12 инаркны ахысра иаҟәыҵуеит заҵәык ауп. Ақырҭуа ир
Аԥсны ишыҟоу иаанхома? Анаҩстәи аусқәа цашьас ироуазеи? Абри апориадок ҟазҵо Шеварднаӡе имчқәа заҵәык
роу­ма? Уаҵәашьҭахьынӡагьы изыргазеи ахысра аанкылара?
Уаанӡа Аԥсны зегьы ақырҭқәа иргарц азоума? Макьана акгьы еилырганы исыздыруам…
Усгьы еилкаауп, Аԥсны азҵаара зныктәи аиқәшәарала
ӡбашьа шамамыз. Иаҳҳәап, ақырҭқәа рыр алрымгар ҟалом
ҳәа апротокол ҟарҵазҭгьы – усҟан Шеварднаӡе аицәажәара
еиҵеиҟьон. Сгәы иаанагоит, ажьа уардынла ианыркуеиԥш,
уи агызмал хәыҷы-хәыҷла дазаагатәуп, иҟалап уажәтәи
1
2

Зыӡбахә ҳәоу Аԥсуа ҳәынҭқарратә хортә копелла адирижиор иоуп.
Бжьаниа Кристиан – атележурналист.

455

аетап азы даҽакала ӡбашьа амамзар. Адунеи зегь аҿаԥхьа
ажәлар маҷ ықәырхуа, зинк рымаӡамкәа, ақырҭқәа ирҭаху
мацара иаго изыҟалом. Макьана ақәԥара цалашт.
Ақырҭуа шәҟәыҩҩцәа телехәаԥшрала рықәгылара
гәыр­­хын­ҳәыган. Аграфоманцәа, афашистцәа, аламысда­
қәа: И. Кве­к­вескири, Џь. Џьанелиӡе, Г. Каландиа, Г. Бераиа, Г. Одишариа. Зегь реиҳа иџьашьатәу Одишариа иоуп.
Аламыс имаз џьыршьон. Сара есқьынагьы гәҩарас исыман урҭ зегь рыламыс – аԥсуаа ҳахьырбо рыла ашьа аауеит.
Дыдрыԥшь аныха, суҳәоит, ухьышьаргәыҵа сакәыхшоуп,
Аԥсны иалачо, аԥсуааи Аԥсни рзы ҽеи зҭахым умчра дырба!
Ажәҩан, Анцәа ҳазшаз, умчра аарԥшы, аԥсуаа урхылаԥш,
Арӡынба уихылаԥш, игәы каумыжьын. Иахьа шаҟа ҳгәы
ҭаԥҽу аҟара уаҵәы ҳзыргәырӷьаша ажәабжь ҳарҳа!
Анцәа бзиала ҳзырша!
Сентиабр 4
Ашьыжь ҳааиқәшәеит ачаҭирҭаҿ аԥсуаа – Шь. Царгәыш1,
Хә. Аҩӡба2, Т. Лазба3 уҳәа егьырҭгьы. Зегьы ргәы каҳаны
иҟоуп – ҳалгеит, ҳара ҳтәы егьыҟам рҳәеит. Шәаагыл, ус
акәым, ҳазҵаара етапк ала ишырзымӡбоз еилкаатәуп,
наҟ-ааҟ аргьы алыргап, иҵегьы аицәажәарақәа ҟалап ҳәа
раҳәаны ргәы сырӷәӷәарц иақәскит, схаҭа сгәы каҳаны ­.
Ақырҭуа ибзарбзанқәа Ешыра нырцәҟа ихагаланы
ақыҭа агәы иалахысуеит; иаҳбарҭоуп иҳәеит Л. Аҩӡба4. Уи
гәыԥжәагоуп. Гәдоуҭантә ателефон иасит, уахь ҭынчроуп,
шәымшәан ҳәа аарыцҳаит рҳәеит, изҳәаз дысгәалашәом.
Асааҭ 12 рзы «Новости» аҟны ирҳәеит, уаҵәы, амза 5 инаркны Қырҭтәыла аҳәынҭсовет ари аҭыԥантәи аформи­
рованиақәеи Аҟәа алгара иалагоит ҳәа изҳәо Урыстәыла
атәылахьчара аминистр Грачиов иоуп. Ус анакәха, маҷк
Царгәыш Шьурбеи – Аԥсуа ҳәынҭқарратә университет арҵаҩы.
Аҩӡба Хәыта – асахьаҭыхҩы.
3
Лазба Толик – Аҟәатәи атаксопарк амашьынаныҟәцаҩ.
4
Аҩӡба Леонид – С. Ҷанба ихьӡ зху Аԥсуа ҳәынҭқарратә драматә театр актиор.
1
2

456

агәыӷра сзынхоит. Иудыруазеи, ар маҷ-маҷ иалганы, Аԥсны
астатус азы аицәажәарақәа ҿыц ирылагар. Қырҭтәыла
ҳашзалымҵуа усгьы еилкаан уаанӡагьы, уажәгьы, аха иудыруазеи договорла ҳадло иҟаларгьы? Уи аныҟамла ааха
ӷәӷәа ҳауеит, ҳаҷкәынцәа баша иҳацәҭахеит ауп. Уеизгьыуеизгьы, макьана аусқәа Шеварднаӡе ишиҭаху еиԥшҵәҟьа
ицарым ҳәа агәыӷра сымоуп. Асааҭ 8 рзы «Вести» сазԥшуп.
«Вести» аҟны ирҳәеит Аԥсны азҵаара иазкны аилатәара
рымоуп ҳәа Урыстәыла адепутатцәа рыфракциаа «Суверенитет и равенство».
Алада ихараны ахысыбжьқәа уарлашәарла (бзарбзанла) игоит шьыжьаахыс. Ицо-иаауа арахә рферма еихсуан
шьыбжьышьҭахь. Асааҭ 5 рыламҭалаз авертолиотқәа ҩба
аахылан, Алада Ешыратәи ацҳа нырцә иеихсит. «Ельцин
идоговор» ахьӡыртәит уи ахысра. Уаҵәы 12 рзынӡа Аԥсны
зегьы рымҟәыҵаркырц рыӡбазар акәхап. СНГ асамолиотқәа
ҩба хын хәылԥазы.
Анцәа бзиала ҳзырша!
Сентиабр 5, асабша
Иаха асааҭ 1.30 азынӡа аҩны ҳҷаԥшьон. Бзарбзанлеи автоматлеи ахысрақәа ирҿын. Изеихсуазеи, ирбозеи
ҵхыбжьон! Ашьыжьгьы тҟәацбжьуп саазырԥшыз. Иахьа
аиҿахысрақәа аанкылахарц ӡбоуп, аха аанкылашьас иамоу амеханизм атәы акгьы сыздыруам. Аиҿахысрақәа
иаҳа имаҷуп. Гәымсҭа ахахьынтә уарлашәарла иааҩуеит
ахысыбжьқәа. Арҭ аҩымшк ача аарымгацт. Ҳамгәа мыждагьы ҳазымхәыцыр ауам. Р[ауль]1 иабхәында дҭахеит ҳәа
саҳаит ҳәанҳәахла. Имцхааит! Гь. Занҭариа2, В. Какалиа3
ҭахеит ҳәагьы саҳаит иацы, аха имцызаргьы ауеит, им-

Араҟа зыӡбахә ҳәоу Т. Аџьба иҩыза гәакьа, апоет Лашәриа Рауль иоуп.
Занҭариа Гьаргь – аҳақьым.
3
Какалиа Валери – Аҟәа ақалақь аҩныҵҟатәи аусқәа русбарҭа аиҳабы
ихаҭыԥуаҩ.
1
2

457

цны Анцәа иҳәааит. Алики1, Даури2, рхабар ҳмаҳаижьҭеи
акрааҵуеит.
Иарбанзаалак гәыӷрак ҳнаҭо иҟам Москватәи адокумент. Аҟәатәи ателехәаԥшрала Надареишвили даԥхьаны
акомментариақәа ҟаиҵон. Асааҭ 11 рзы «Вести» аҟны
ирҳәеит Аԥсуаа рган Қырҭтәыла ар алгаразы ишықәгылоу,
рабџьаргьы шышьҭарымҵо.
Аԥсуаа саазықәшәалак зегьы ргәы каҳаны иҟоуп. Даара сацәшәоит ҳара-ҳара ҷан-ҷаны ҳаибакыр ҳәа. Амилаҭ
иаадырԥшыроуп аҟәышра, иаҳагьы рҽеиладырҵәароуп.
Ҳкурс хада – ахьыԥшымра азықәԥара ҳақәныҟәалароуп.
Аҭагылазаашьа иақәыршәаны атактика еиҭакзар ауеит.
Еиқәырхатәуп ҳаԥсуа парламент Арӡынба дшахагылоу. Уи
ида сара дызбом уажәазы Аԥсны арыцҳара иалазмырӡша
даҽа хадак. Мчла ҳаҵахеит. Хшыҩла ҳаҵахар ауп арыцҳара
– ҳажәлар ықәӡаар ауеит. Ҳаидгылара, ҳаибаҭахра
еиқәырхатәуп. Иҳахьыз арыцҳара аӡәгьы ихҭнаҳҟьоит
ҳәа ҳаламгароуп, ҳара-ҳара ҳгәы еихшәо, ауаҩра ҳцәыӡуа
аҟынӡа ҳнанамгароуп.
Иналаршә-ааларшәаны еиҿахысуеит.
Анцәа бзиала ҳзырша!
Сентиабр 6, амҽыша
Арҭ амшқәа уахгьы-ҽынгьы шоуроуп, цәыҵаҟәкыроуп.
Иахьагьы ахысрақәа ирҿуп бзарбзанла. СНГ асамолиотқәа
хагьежьуан ҩба. Арӡынба телевизорла (Гәдоуҭа ар[раио]
н) аинтервиу имырхуан, ажәлар шәгәы кашәмыжьын ҳәа
реиҳәазаап. Ҳгәы каҳар иаҳнаҭозеи? Иҳахьыз ҳачҳароуп.
Иеицәоу ахь ҳкылнамгааит. Ҳгәыӷлап – иудыруазеи, абри
адокумент бааԥс здызкылаз урысгьы қырҭуагьы нахыӡааны
аԥсуаа рзы иманшәалоу аамҭакы ҟаларгьы ауеит. Ельцини Шеварднаӡеи ашықәс ҿыц аҟынӡа ишԥақәымӡаари –
нас амчрақәа рҽеиҭныԥсахланы, ҳара ҳтәы акы ԥхылнадо,
Араҟа автор зыӡбахә имоу Аԥсны Аџьынџьтәылатә еибашьра иалахәыз
имаҳәыла Шьанаа Алик иоуп.
2
Коӷониа Ҷыҷыкәа иԥа иоуп.
1

458

иаҳхаҵгыло иҟаларгьы ауеит. Уамашәагьы иубартә иҟоуп
аԥсуа хацәа ирылшаз. Аиаша ҳҳәозар – ақырҭуа еибашьрала ҿаҵакгьы изымгеит. Ус анакәха абџьар шьҭаҵатәым,
ҳарбџьармчқәа
еиқәырхашьак
рыҭатәуп.
Аԥсуаа
рҽазыҟаҵаны, иахәҭоу абџьар рымазар – Аԥсны ахьчара
рылшозаап.
Хәылԥазтәи асааҭ 8 рзы «Вести» аҟны иаҳдырбеит Владислав Арӡынба иҳәамҭа «Абџьар сықәкны сара асессиа
аилатәара сзымҩаԥгом» ҳәа шиҳәаз. Ирҳәеит ақырҭқәа
ахысра шнырымкылоз. Иаҳдырбеит Аҩӡԥҳаи Арсҭааи1 ррепортаж – Ҭырқәтәылатәи аԥсуаа 10-нызқьҩык абџьар кны
Аԥсны ахьчара ишазхиоу.
«Итоги» аҟынгьы ақырҭқәа ирықәԥырҽит. 11 сааҭ рзтәи
«Вести» аҟны ирҳәеит Арӡынба Ельцини Козыреви2 рахь
дашшит Қырҭтәыла аҳәынҭсовет адокумент еиланагоит,
анырра арҭарц аҳәынҭсовет аҭынчра алыршараҿ.
Ар еиҟәыргарц рыӡбеит дара-дара рхымҭа еиҭамнеи­
ааиуа аҟынӡа. Еиҭах аԥсуаа жьаны инаскьаргозар акәхап. Б.
Инаԥҳа3 иҩны агвардееццәа ақәлеит.
Анцәа бзиала ҳзырша!
Сентиабр 7, ашәахьа
Б. Инаԥҳа дыкны дрымоуп, имашьына ргеит, имал ргеит,
асааҭ 12 рҟынӡа 300 нызқь ҳзааумгар уаҳшьуеит рҳәеит.
Бзарбзанла аиҿахысрақәа ирҿуп уарлашәарла. Гәымсҭа
нырцә аҳәааҿы иҭахысит шьыбжьышьҭахь ҩ-вертолиотк
ҩынтә-ҩынтә. – ҳазларҿагыло
мчык ҳамаӡам. Ешыра агәахьы инаскьахьазар ҟалап. Аарцә
танкк леиҩеиуеит. Арҭ аҽынкылара зынӡа ргәы иҭаӡам,
шәаагыл ҳәа разҳәо мчы ҟамлеит. Ҳажәлар ндырҵәар ҳәа
сшәоит – индырҵәахьоугьы маҷума? СНГ аҳаирпланқәа
халт, ихагьежьт нас, аха изхәар­ҭоу­зеи? Асааҭ 3-4 инаркны ахысрақәа ӷәӷәахеит, аверто­лиотқәа еиҭарылахысит,
Аҩӡԥҳа Фарида, Арсҭаа Гарри – атележурналистцәа.
Козырев Андреи – Урыстәыла Адәныҟатәи аусқәа усҟантәи рминистр.
3
Инаԥҳа Борис – Аԥсны ақьабзқәа рмаҵзура аиҳабы.
1
2

459

абзарбзанқәа еиқәырццак ихысуеит, апулемиот, автомат
зегь еиҿахысуеит. Ақырҭқәа уаха иалагӡаны Гәдоуҭа ргар
рҭахызар ҟалап. Ишакәхалак, уахак изхымҵындаз аҳәаа,
иҭарҟәаҟәалап ихыҵыргьы, изцарым ҳәа агәыӷра сымоуп.
Шәыҽшәырӷәӷәа, абааԥс, аԥсуаа, ҳзықәшәаз ауп, арҭ аҩымшхымш иаҳзычҳар, џьара иҳадгыло, иаҳхаҵгыло, ҳаиқәзырхо
мчык шԥацәырымҵри! Амародиорцәа ҳраион иалагьежьуеит. Инаԥҳа дыкны дрымоуп, еиҭах Ҟәыруа иҩны еимырдеит, Џьениа (Шаликәа?) акәацԥҟаҩ дыргеит рҳәеит, уигьы авыкуп рҭахызар акәхап, иҵегьы ана-ара изқәылақәаз
ыҟоуп. Асааҭ 10:20 азы уахынла Аҟәатәи ателехәаԥшрала
дықәгылеит Л. В. Маршьаниа1. Аԥсахҩы, аламысда, акаҳԥы,
аҵмыҳәҳәар! Убри иҩызцәа роуп иахьа ҳазҭагылоу зыбзоуроу. Арӡынба инапхыц ихсаны икаиршәуа даԥсаӡам, арахь
аара зегьы здиҵо иара иоуп. Ажәак зреимҳәозеи абџьарла
Аԥсны иақәлаз, Аҟәа зхазгалаз аоккупантцәа рзы? Иҟалап
Аԥсны аҳас даиуп ҳәа дгәыӷуазар. Зыжәлар зҭиуа – иҵыхәтәа
еиқәаҵәахашт. Аԥсуаа рыбла дызлахыԥшылозеи амаҳагьа
Л. Маршьаниа? Уаагыл, алахша, бӷеиҵыхрак шԥаҳмоури!
Аублаа рлахьынҵа ҳәа узҿу уара ухи ухшареи шәакәхааит
излахьынҵахаша. Уҟаз ухы уақәгәамҵуа, ула уџьа або!
Аҵх алԥха ҳамаз, Анцәа бзиала ҳзырша!
Сентиабр 8, аҩаша
Иаха ахысрақәа маҷын. Иахьа аиҿахысрақәа ӷәӷәан автоматла, пулемиотла. Бзарбзанлагьы ихысуан, аха еиҳа
имаҷын. Ахәылԥаз еиҳа ҭынчрахеит. Инаԥҳа Б. дҿырхит
ҳәа саҳаит 300 нызқь ҳәа. Ал. Џьениа2 иҟны алаҳа сфеит.
Ашьыжь ҳгәыла Жениа лҟны ҩ-фырџьанк ауатка зжәит.
Сыҷкәын ҳаҩны аӡәы дыҩналар иуам лҳәеит, ақырҭуа гвардиа далоуп. Рауль3 аҩны даазган, акаҳуа аажәит, хԥа-хԥа
ҵәыца аҩгьы аажәит. Схаԥыцқәа цәгьала исхьаауп, акрыАраҟа Т. Аџьба зыӡбахә иҳәо ақырҭқәа ирыдгыланы Аԥсны «аиқәырхара»
иашьҭаз Лорик Маршьаниа иоуп.
2
Џьениа Алықьса – ашәҟәыҩҩы.
3
Зыӡбахә ҳәоу Лашәриа Рауль иоуп.
1

460

фара сцәыуадаҩуп, акгьы сзыҟаҟом. Маншәаларак ҟалар,
иҵхтәуп схаԥыц. Иацы К. Ануа1 ҳхәы ааигеит. Иахьа ауатка
сиржәырц ааицҳан телефонла, аха мап скит. Б. Гәыргәлиа
ихабар аиаша аӡәгьы издыруам. Раули Никәалеи2 иацы
аусураҿ иҟазаарын, зегьы хыла-гәыла еилырхуп. Иаҳхыкны
шьоукы ҳаихсит иҳәеит Рауль. Снапҩымҭақәа еибгоу сыздыруам. Сыбласаркьақәа ргазар акәхап, рхы ианырҟьааит.
Ешыра агәахьы иласкьазар ҳәа сшәоит. Москвантә акомиссиа иааз ртәы макьана акгьы сыздыруам. Асааҭ 8 рзтәи «Вести» сазԥшуп.
Москватәи аделегациа Шәача иаанхеит амшцәгьа
иахҟьаны. Уаҵәы иаауазар акәхап.
Анцәа бзиала ҳзырша!
Сентиабр 9, ахаша
Иацы ақәа ауан, уажәгьы маҷк ақәа аҿышәшәоит,
ахьҭа аҿалеит. Ахәыҷқәа ахьҭа иакуазар акәхап ақыҭан,
рымаҭәақәа ара аҩны иаанхеит, ҳара ара Аҟәа ҳҭахеит, макьана ҳхәыҷқәеи ҳареи еибабашьа ҳамам. «Вести» (11 сааҭ)
сахәаԥшит. Ҳа ҳтәы егьамҳәеит, ахысрақәа ишырҿу ада.
Иахьа Аҟәа еиқәшәеит аурыс, аԥсуа, ақырҭуа комиссиақәа.
Аԥсуаа рганахьтә иалахәуп: С. Шамба, Лабахәуа, Ҭаркьыл,
Ԥлиа, Какалиа3. Уаха 00 инаркны ахысра иаҟәыҵроуп. Уаҵәы
ар реиҟәыгара иалагоит. Ақырҭқәа иҟарҵаз арепортаж
иаҳнарбоит аинаалара шаҟа иуадаҩу. Аурысқәа рцәажәашьа
хәыҷык агәыӷра снаҭеит.
Сентиабр 10, аԥшьаша
Иаха авертолиотқәа 6 амшын рҽалахаланы еишьҭагы­
ланы алада Гаграҟа рхы рханы ицон. Аиҿахысрақәа ыҟан,
аха имаҷын. Зны-зынла бзарбзанлагьы ихысуан. Иахьа маАнуа Кәасҭа – аҳақьым, апоет игәыла. Алада иҵегьы акырынтә уи ихьӡ
ҳԥылоит.
2
Кәыҵниа Никәала – ашәҟәыҩҩы.
3
Араҟа зыӡбахә ҳәоу Шамба Сергеи, Лабахәуа Зураб, Ҭаркьыл Саид, Ԥлиа
Дауҭ, Какалиа Виктор – Аԥсынтәыла аиҳабыра ахаҭарнакцәа роуп.
1

461

кьана ахысра ыҟам, иналаршә-ааларшәны хысбыжьқәак
гоит ақалақь аҿы. Уажәы асааҭ 11.30 ыҟоуп, шьыбжьоншәа
аусуранӡа сцар сҭахуп, макьана сгәы бжьажьоит. Амш
еилгашәа иҟоуп. Аиқәшаҳаҭра нагӡашьас иаиуа сыздыруам. Аинформациа сымам. Ақырҭқәа рган усгьы мчыла
ҳара ҳтәы иаҳаргоит ҳәа иаҿуп. Қиҭовани дышҽадабаӷьыз
аурысқәа идирбеит ҳәа сыҟоуп аицәажәарақәа раан.
Аԥсуаа рахьтә уажәнатә зҟьы зфахьоу ааԥшуа иалагеит. Шь.1 аусурахь дҭыҵит ҳәа саҳаит, аха агәра сызгом.
Дзеиԥшразаалак, иԥсадгьылҵәҟьа иԥсахып ҳәа сыҟам.
Аа-ҳи-ҳи Л. Маршьаниа, Р. Ешба, Ҳашба2 (ихьӡ схашҭит),
Л. Смыр3!
Аамҭак ҟалар, схаԥыцқәа рҭыԥ иқәҵатәуп, мамзар
ас мацара сахәом имҟаҟакәа акрыфара. Саазықәшәалак
аԥсуаа ргәы сырӷәӷәоит ҳәа саҿуп. Уаанӡақәа раасҭа уажәы
ауаа еиҳа агәыӷра рызцәырҵуа иалагазшәа збоит. Аԥсуаа
рнырҵәара алдыршарым адунеи ауаажәларра, аха абас
аоккупациа аҭагылазаашьаҿы, Уаԥстәылан еиԥш, ҩбахԥа шықәса ҳхаҳамгар амуа ианыҟала, ҳажәлар дара-дара
еиҿагылар ҳәа сшәоит. Даара акраҵанакуеит ҳаӡәыкны,
изакәантәу ҳаиҳабыра акәша-мыкәша аҟазаара. Аоппозициа аныҟала ҳабжьара – уажәтәи ҳҭагылазаашьаҿ иреицәоу
авариант ахь ҳкылнагоит. Аԥсуа каҳԥцәа амчрахь ианнеи
– ҳусқәа ԥхасҭартәуеит. Ахгьы-аҵыхәгьы – ҳаидгылара,
ҳакзаара, ҳаицҿакра! Аусураҿы сцаны сааит. Ашәқәа аркуп.
Аԥенџьыр ала аҩналара ауеит, аха агвардиаа убра ԥхьарҭас
ирымоуп уахынла, ашәқәа азыркызгьы дара роуп, рҳәеит.
Алашарақәа, алиустрақәа аркуп. Шьыбжьонтәи «Вести»
иаҳәеит аԥсуааи ачеченцәеи 30-ҩык иреиҵамкәа амина
рыҵаԥжәазшәа иаха, аха имцхап ҳәа сгәы иаанагоит, аԥсуаа
1

Араҟа зыӡбахә ҳәоу деилкаам, иҟалап дышәҟәыҩҩзар.

Араҟа автор дызқәыӡбо ақырҭуа мпыҵахалаҩцәа рбираҟ иаҵагылаз
Аԥсны «аиқәырхаҩцәа» Маршьаниа Лорики, Ешба Раули, Ҳашба Аркадии
роуп.
3
Автор зыӡбахә имоу аибашьра ҟалаанӡа Аԥсны азанааҭеидгыла ахаҭарнак
Смыр Ладикәа иоуп.
2

462

ргәы ҭанашьып ҳәа идәықәҵоу «утказар» ҟалоит. Аԥсуа
телехәаԥшрала иҳаҳаит, рҳәеит, ақырҭқәа нырцәынтә ианылбаауаз иҵарҵаз аминоуп иԥжәаз, аԥсыуаки (Гындиа),
урыски ашьит, ԥшьҩык хәуп. «Дем. Абхазия»1 имҩаԥыргаз
аизараҿ Џьаиании2, Џьанелиӡеи3 егьырҭи аԥсуаа ықәхтәуп
рҳәеит. Қиҭовани, ҳар арантә џьаргьы иқәаагаӡом, Аԥсны
азҵаара раз и навсегда уаҳа иааӡбыроуп иҳәеит, аибашьра
иҭахуп.
Сентиабр 11, ахәаша
Иаха ахысрақәа маҷын. Иахьа асааҭ 2 ҟалахьеит,
еиҿахысбжьы заҵәыкгьы смаҳацт. Шәача х-ганктәи
аиқәшәара иахьа иҟалашашәа рҳәоит. Иахьа инаркны ар
еиҟәыргашашәа рыӡбеит иацы Аҟәа, аха иҟарҵаз сыздыруам. Асааҭ 6. Акомиссиақәа аус руеит. Аиқәшаҳаҭра еилазго
рахьырхәразы арратә гәыԥ ҷыда еиҿкаауп. Излеилыскааз
ала, Гәымсҭа ацҳақәа ирхылаԥшуа аԥсуа мчқәа роуп. 3 км
ихьаҵыз аԥсуаа ракәу ақырҭқәа ракәу сзеилымкааит. Аинформациа «Новости» ирызҭаз Ҳашыг4 иоуп (ибжьала). Иахьа
еиҿахысра ҟамлацт макьана. Л. Аҩӡба иҟны акаҳуа аажәит
сыԥшәмеи сареи. Дыбзиахәха дынхоит.
Сентиабр 12, асабша
Иахагьы иахьагьы еиҿахысра ыҟам. Ашьыжь К. Ануа
иҟны сахәаԥшит аԥсуа телехәаԥшра. Арыжәтә зжәын, асааҭ
1 инаркны 4 рҟынӡа сыцәан. Сгылан адәахьы сахьнықәлаз
амашьынақәа ҩба – агыруаки аурыски ртәқәа – шыргаз саҳаит. Амашьынақәа ирҭатәаны иалоуп абџьар зку
Афракциа «Идемократиатәу Аԥсны» иалахәыз, Аԥсны апарламент
ақырҭуа депутатцәа ракәын. Уи напхгара азиуан Надареишвили Т.
2
Зыӡбахә ҳәоу К. Гамсахәырдиа ихьӡ зхыз Ақырҭуа драматә театр актиор Џьаиани Дырмит иоуп – аԥсуаа ахьыԥшымразы рықәԥара ӷәӷәала
даҿагылан.
3
Џьанелиӡе Џьано – ақырҭуа поет. Аԥсуаа ирҿагылаз ақырҭуа идео­
логиатә фронт ахаҭарнак хадацәа дреиуан. Т. Аџьба ишәҟәы «Ааԥын
агәырӷьаҿҳәаша» ақырҭшәахь еиҭеигахьан.
4
Ҳашыг Руслан – атележурналист.
1

463

ауаа – аформа зшәугьы изшәымгьы. Макьана арҳәрақәа
ирҿуп ишырҿыц, ашәарҭа шыҟац иҟоуп, амҩақәа макьана иаартым. Ашәахьанӡа амҩақәа аартны еиҭанеиааишьак
шԥаҟамлари ҳәа сгәыӷуеит. Арҭ ахымш-ԥшьымш ача
аԥыхьашәара цәгьахеит, мгьалк-егьик ала амла ҳҽаҳаргом,
агәылацәагьы ҳацхраақәоит. Аинформациақәа телевизорла иҳауа рыгәрагара уадаҩуп. Ақырҭуа пресса усгьы ҳгәы
аҭаԥҽроуп хықәкыс иамоу. Дара ақырҭқәа русқәагьы ҽеим.
Сентиабр 13, амҽыша
Арҭ ахымш-ԥшьымш амшцәгьақәа, амшеихашьшьырақәа
ыҟан. Иахьа амш ааԥшуашәа иҟоуп. Аԥхынра шцаз удырыртә
ахьшәашәара аҿалеит. Макьана аиҭанеиааира ыҟам, ақалақь
иалагьежьуеит агвардиаа, агаражқәа ԥҽны аргама-ду
амашьынақәа ҭыганы иргоит. Ақырҭқәа рмашьынақәагьы
рго иалагеит – аԥсуаа ртәқәа рызхоз џьыршьон.
Аԥараз ҳмаџьанахеит, ача аахәара ауам 4–5 мшы раахыс. Даҽа 4–5 мшы ас ҳанынха, афатә азы зынӡа акризис
ҳҭагылашт. Знык ақыҭахь ҳцартә ҳҟалар – егьҳахьрымызт,
аха иабаҟоу!
Ақалақь иалаланы аԥсуаа кны рзаложникцәа рылаҿырхит
иахьа. Уаҵәы иҟарҵо ҳаздыруам.
Аԥсны Иреиҳаӡоу Асовет Апрезидиум Ельцини Хазбулатови рахь ашәҟәы рҩит уаҵәы «Демократическая Абхазия» афракциа асессиа амҩаԥгара ргәы иҭоуп, аиқәшаҳаҭра
апротокол иаҿагылоит ҳәа. Ателевизор асааҭ 8 рзтәи «Вести» аҟны иаҳәеит аиҿахысрақәа шцо, Очамчыра араион
аҟны ихәу ишьу шыҟоу. Авертолиотқәа шхыз ҳдырбеит,
ақыҭақәа ирылахысзар, амашәыр ҟарҵон, хымԥада. Урҭ
ишырҭаху ихало ишԥаҟаларыз, ма ахәцәа рышьҭыхразы
ихалазар?! Сыздыруам, аинформациа иаша сымам. «Итоги»
сазыԥшуп. Арҭ аҩымш-хымш ҳаԥхьаҟа иҵегьы ашәарҭақәа
ҟалар ауеит, агәҽанызаара аҭахуп, ҳазлоу закә уаау амалахазгьы иаҳхаҳмыршҭыроуп. Ее, зегь зыхҟьо ҳхыԥхьаӡара
амаҷроуп. Амч зцым аиаша – иашамшәа иҟалар ауеит.
464

Сентиабр 14, ашәахьа
Иахьа амш еилгеит. Абра ҳгәылара есыуаха аӡәы дхыс­
уеит тапанчалагьы автоматлагьы. Ус уахынла иналыҩаалыҩ­уеит хысбыжьқәак. Иахьа ақырҭқәа «рсессиа»
ҟала­раны иҟан, аинформациа сымам. Гәдоуҭаҟа ацара
акәамаҵамақәа иацу сыздыруам, аха аӡәык-ҩыџьак ицахьоу
ыҟоуп рҳәоит. Маншәаларак ааҟалар, саргьы сцароуп. Иаха
К. Ануа ача ҳаиҭеит, уи иахьа иҳазҳархап, аха уаҵәы иҟаҳҵо
сыздыруам. Амза 20–22 шыҟоу Москва Аԥсны иазкны
еицәа­жәарак ҟалараны иҟоуп ҳәа сеиҳәеит Шь. Царгәыш. Уи
иазҳәаз Р. Қапба1 иоуп. Уи иазҳәаз дсыздыруам. П. Аӡынбеи
Б. Гәыргәлиеи ирзырҳәаз мцуп рҳәеит, Анцәа иџьшьоуп.
Макьана алада-аҩада иҟоу аиашаҵәҟьа ҳаздыруам.
Сентиабр 15, аҩаша
Амш еилгоуп. Иацы Ира2 лыҩны аԥенџьыр ала иҩна­
леит ҳәа ҳаҳаит. Жәацы Ҷыҷыкәа3 агвардиаа дыргеит
иквартираҿ инеины, аштаб аҟны дганы изҵаауан, иахьатәи
аҭагылазаашьаз игәаанагара иҳәарц. Сара аполитика салам ҳәа реиҳәеит. Доурыжьит идавление хагаланы. Уажәы
аҩны дыҟоуп, хар имам. Римма аусурахь дыҟоуп, уантә Ира
лквартирахь дцоит. Иахьа ашьыжь «Новости» аҟны ирҳәеит,
ачеченцәа 14 шықәса иреиҳау ақырҭуа хәыҷқәа иргәыдҵаны
иршьуашәа. Сигәуеи4 Қиҭовании иахьа Москваҟа ицоит
рҳәеит, Аԥсны азҵаара алацәажәаразы. Аурысқәа жьаны иаҳгәыдырҵар ҟалоит. Аԥсны иҟоу аурыс комиссиа
ргәаԥхом. Иаха асааҭ 12 рзтәи «Новости» ала аурыс комиссиа иеиуаз аӡәы иҳәеит Ешыра ақыҭан аополченеццәа
арҳәрақәеи ашьрақәеи ҟарҵошәа ирҳәо шымцу. Уи иаанаго ақырҭқәа рымцҳәара рықәԥҽит ауп, убри акәхап даргьы
зырхаго.
Қапба Руслан – алитературатә критик.
Коӷониаԥҳа Ира – апоет ианхәыԥҳа.
3
Зыӡбахә ҳәоу Коӷониа Ҷыҷыкәа иоуп.
4
Зыӡбахә ҳәоу усҟантәи аамҭаз Қырҭтәыла Аԥыза-министрс иҟаз
Сигәуа Ҭ. иоуп.
1
2

465

Ахәылԥаз жәаҩык рҟынӡа агвардиаа автоматқәа кны
ҩ-квартирак дырҳәит – ажәбатәи аетаж Бигәааи аҩбатәи
аетаж Цыгәбеи1 ртәқәа. Асааҭ 10 рыламҭалаз иаха шьоукы
ашә иасуан. Ушу даҳҭахуп рҳәеит. Ус аӡәгьы ара дынхаӡом
лҳәеит сыԥшәмаԥҳәыс, ашә амыртӡакәа. Нас 7–8-ҩык
раҟара аҷкәынцәа, форма ршәымкәа, автоматқәа ҩба кны
ҳаквартира амҵан ҵаҟа итәан. Еиҭах уантә иҵааит Ушу
дыҟаӡами ҳәа. Сара аҩбатәи аподиезд аҟны анард иасуаз ҳгәылацәа ирасҳәеит иҟалаз. Ҵаҟа санылаԥш, Р[имма]
дышрацәажәоз збеит. Ишәҭахыдаз анылҳәа, иаҳҭахыз дахьынхоз еилаҳкааит, ҳаҭамыз, ажәбатәи аетаж аҟноуп,
рҳәеит. 10-15 минуҭ рышьҭахь «Жигули»-ки «Волга»-ки
ирҭалан, инықәҵны ицеит. «Волга» бираҟк ахагылан, изтәыз
дысзеилымкааит.
Сентиабр 16, ахаша
Амш каххаа еилгоуп. Ашьыжь асааҭ 11 рыбжазы аԥсуа
телехәаԥшра збеит. Гь. Шамба2 дааин, ақыҭахь аӡӷабцәа
иманы дышцоз сеиҳәеит. Сара сцоз џьишьон, иахатәи ахҭыс
иахҟьаны сҽаанысымкылар ауам – еиҭаахыр ҳәа сшәоит
сыҟамкәа. Асааҭ 12 рыламҭалаз сахьындәылҵыз амшынуаа рыҩны иаха идырҳәыз ашҭаҿы атанки автоматчикцәеи
ҭагылан. Еиҭах Бигәаа иҩны иҩналеит рҳәеит. Ашәқәа ирысны иахьԥырҽуаз абжьы саҳауан. Ҩынтәҟагьы ихысит – ауаа
аладыршәарц акәхап, ус ҟарҵоит дара квартирак ма гаражк
андырҳәуа. Иаха артистцәа рквартирақәа еимырдеит уахынла. Акгьы рымгеит. И. Саӡба3 имашьына ргеит, акомендатурахь иасын, уажәы амилициаҿ ирымоуп – аҩныҟа иааигон,
аха еиҭауцәыргар аасҭа ара игылаз рҳәеит. Аҩнеимдарақәеи
арҳәрақәеи еиҳа-еиҳа ирацәахоит. Ҳзықәгәыӷра сыздыруам. Асааҭ 3 рзы «Новости» аҟны ирҳәеит Нхыҵаа ралгаразы Госсоветаа иҟарҵаз аультиматум иахьа аҿҳәара нҵәеит
ҳәа. Аибашьра дырҿыцыр ҳәа ашәарҭа ыҟоуп. Аҟәа ақалақь
аҟны аԥсуаа рҭагылазаашьа даара ишәарҭаны иҟоуп.
Араҟа зыӡбахә ҳәоу ааигәасигәа инхоз апоет игәылацәа роуп.
Шамба Гьаргь – аҵарауаҩ, аҭоурыхтә наукақәа рдоктор.
3
Саӡба Иван – Аԥсны Аҵара аминистр ихаҭыԥуаҩ.
1
2

466

Сентиабр 20, амҽыша
Сентиабр 17 рзы Аҷандараҟа сцеит. Дауҭ1 диит сентиабр
1 азы. Сентиабр 18 рзы Гәдоуҭа сыҟан, сҩызцәа, сҭынхацәа
избаз ыҟоуп. Даур Коӷониа ахәшәтәырҭаҿ дызбеит, ихаԥыц
ихьуан. Саргьы схаԥыц ыҵысхит, сыԥсгьы ааивызгеит.
Ахәыҷқәа хар рымам, млакы, хьҭакы иакуам, ҳагәхьааргоит.
Сентиабр 19 рзы Славики2 сареи Аҟәаҟа ҳааит. Амҩан
исаҳаит Бганбак дыршьит ҳәа. Саргьы, Славикгьы, Риммагьы Аҷандараҟа ҳцоит ҳәа ҳдәықәлан, амҩан агвардееццәа
ҳармышьҭит. Ахәылԥаз асааҭ 5 рзеиԥш Славик Ешыранӡа
днаскьаганы сшаауаз, агвардееццәа 5–6-ҩык сааныркылеит. Ижәны иҟан. Саԥхьала автоматқәа кны иаасҿагылеит,
сганахьала ҷкәынак ҟама дук ҭра амаӡамкәа ирҟыҵымыҵуа
сара даасыдгылеит сышьҭахьала. Сыгәгьы неиҭаԥеит иаразнак. Акраамҭа сҭырҵаауан, спаспорт сымхны иахәаԥшуан,
«арестовать на х…» иҳәеит спаспорт иахәаԥшыз. Аштаб ахь
уаала ҳәа срыманы рҿанынархоз, руаӡәк арельс дахьықәтәаз
«доужь, доужь» иҳәеит қырҭшәала. Избан аниҳәа, уара
Гәылрыԥшьынтә уанаауаз уоурмыжьыр ушԥаҟаларыз,
иҳәеит. Соурыжьит. Сгәыҭҟьа-ԥсыҭҟьаха, агәыԥжәара саго
аҩныҟа сааит. Ауха Џьотеи Кәасҭеи3 рҭаацәеи дареи ҳҭан,
ҵәыцақәак аажәит. Арҭ аҩымшк сахьынӡаҟамыз аԥсуаа
рацәаҩны иалҵит.
Иахьа асааҭ хԥа рзы «Новости» иаҳәеит Қиҭовани аультиматум шыҟаиҵаз сентиабр 25 рзынӡа Аԥсны иформалтәым
арқәа зегьы аԥыхзарц. Ақырҭқәа варварҵас вертолиотла аурысқәа ирылахысуеит ҳәа аурыс ар напхгаҩцәақәак
ирҳәаз зызку урҭ Қырҭтәыла аусқәа рхы рыларгаларц
ахьырҭаху заа иаладыриашоит ауп иҳәеит Қиҭовани.
Сгәы каҳаны сыҟоуп, аха агәыӷра зынӡаҵәҟьагьы исцәы­
ӡым. Бзыԥҭа 6-ҩык Мхедриониааи ашәан альпинист­цәеи
равтобус иақәланы иршьит аԥсуаа.
Ҩыџьа агвардиаа 2-тәи аҩналарҭала ихалеит 10³º уахынла.
Аибашьраан диит Дауҭ ҳәа ахьӡ зхырҵаз апоет иашьа иԥа.
Апоет иаб иашьа иԥа иоуп.
3
Араҟа автор зыӡбахә иҳәо игәылацәа роуп.
1
2

467

Сентиабр 21, ашәахьа
Ашьыжь асааҭ 10 рыламҭалаз ирацәаҩны аруаа аҩны
иакәшеит. 2-тәи аподиезд ихалеит. Хьырбеи1 хәыҷымҷык ицәыргеит. 9-тәи аетаж инхо аурыс дылбаарган,
игараж иҭыганы иргеит И. Шьакаиа2 имашьына. Анаҩс
инақәырццакны даҽа гәыԥк аан, зегьы иаабаз џьашьо
ҳшеилагылаз, Какәбаа3 иҩны ԥҽны еимырдеит, акгьы рымбеит. Нас ианцоз ҳара шаҳаҭс ҳҟаҵаны, ҳарҭ ҳарҳәцәаӡам,
Қарҭаа цахьеит, ҳара аҭыԥантәиқәоуп, абри амашьына
аагоит, аибашьра еилгар иааҳгоит рҳәан, Ҳаразиа4 имашьына ҭыганы иргеит. В. Дауҭиа игәыла ауриа амҩан дыркын, иацы иҩны иааит, егьицәырымгеит, игәыла иуадаҿ
ижәла анырба, ашә аԥҽра азин ылхны ҳаауеит ҳәа ицеит.
Абыржәыҵәҟьа асааҭ 4 рзы инахьхьи аҩнқәа рҟынтә атанк
таксик ацраҳәаны еибарҟаауа иргеит. Уажәы-уашьҭан
ҳподиезд ианбахало ҳәа ҳаԥшуп. Иахьа зынӡа иаапкӡаны
ақалақь иалагьежьуеит алаапкқәа реиԥш. Асааҭ 5–6 шыҟаз
илаҟәӡаны ҩ-ҳаирпланк Аҟәа иахыкәшеит ҩынтә-хынтә
раҟара, изтәу сыздыруам, аха аԥсуаа ирԥырхагамзар
ҳәа сгәыӷуеит. Ахәылԥаз З. Коӷониа иҩны аԥхьа аҩы
шыржәуаз ҳнарыдгылт сыԥшәмаԥҳәыси сареи, ҳнарԥхьан
ҳанрыдтәалт. Уа итәан Алик Кобахьиа5, Заур Коӷониа, Мажара Зыхәба6, Жора Ҟәыруа, нас дааит В. Кәыҵниа7, иҟан
агырқәагьы, аҳәсақәагьы ыҟан, Маршьан ҷкәынак акониак ааигеит, агыруак Шьуамҭантәи аҩы балон дук ааигеит.
Ҵәыцак аҩи фырџьанк акониаки зжәит, аха сгәалаҟара
иаԥырхагамхазар, иазеиӷьымхеит. Зегьы штәаз аҩныҟа сааит, Риммагьы дук мырҵыкәа аҩныҟа дааит. Иахьа ақырҭуа
Т. Аџьба игәыла.
Т. Аџьба игәыла.
3
Т. Аџьба игәыла.
4
Т. Аџьба игәыла.
5
Зыӡбахә ҳәоу апоет иҩыза иоуп.
6
Зыхәба Мажара – С. Ҷанба ихьӡ зху Аԥсуа ҳәынҭқарратә драматә театр актиор, Аԥсны Аҳәынҭқарра зҽаԥсазтәыз артист; ақырҭуа гвардиаа
иуаҭах дындәылганы гьангьашрыла дыршьит.
7
Зыӡбахә ҳәоу Аԥсуа ҳәынҭқарратә музеи анаукатә усзуҩы иоуп.
1
2

468

аруаа шаҟа иалагьежьуа – рықәҵра аамҭа ааигәахазар? Анҭ
СНГ-аа ртәқәа ракәзаарын иаҳхаԥыруаз!
Сентиабр 22, аҩаша
Иахьа аусура иалагеит Урыстәыла Иреиҳаӡоу Асовет изаамҭанутәи асессиа. Аԥшьаша аҽны иахәаԥшуеит
Аԥсны азҵаарагьы. Уи ықәдыргылеит Бабурин1 ибзоурала.
Ишырӡбо ауп аус злоу. Ҳаҩны ашҟа агвардиаа мааиӡеит.
Атанкқәа ҳраион иахыкәшон. Зны-зынла хысыбжьқәак
гон. Уеизгьы иацы аасҭа иҭынчран. Шьыбжьон сыцәеит.
Хәылԥазы Ануа К. иҟны ҳаҟан Џь. Амҷба иҭаацәеи ҳареи.
Иаҳфеит акакан, алаҳа, ахаҷа, ашә, аџьықәреиаӡа жәны.
Аҩныҟа иҳалҭеит Света2 ашәи ауҭраҭыхқәеи – апомидор,
апырпыл уҳәа уб. иҵ. Ҽаанбзиала инеиша!
Иахьа Гагра 20-ҩык ирзынаԥшуа ақырҭуа қәылацәаагвардиаа ҭахеит аҳәеит «Вести» (8 сааҭк).
Сентиабр 23, ахаша
Ашьыжь И. Саӡба дызбеит. Исеиҳәеит асессиаҿы аԥҳәыс
(лыжәла сгәалашәом) аԥсуаа акгьы шырхарам, Қырҭтәыла
аинтервенциа шыҟанаҵаз, Госсоветаа амц шырҳәо, ҳара
ираҳҭаз абџьар ала Аԥсны ишабашьуа, аԥсуаа бџьар шрымам лҳәеит ҳәа, Буба Ҳагԥҳаи Едик Ҳагбеи, Патеи3 рыҩнқәа
дырҳәит, иҳәеит. Шьыбжьышьҭахь Буба лымаҭәақәа лыманы дшықәҵуаз збеит, сацәажәаха лымамызт. Асааҭ 6
рыламҭалаз Гала4 азарплата сзаалгеит 1000 мааҭ, исхатәу
ԥарак сымоуп шьҭа, уигьы гәынкылагоуп. Акаҳуа бсыржәуеит
сҳәан, мап лкит, лхаҵа ҵаҟа дтәаны дылзыԥшын. Шьаликәа
Џьениа дышьны џьара джын, дыԥшааны ибаҩ Аҷандараҟа
иргеит ҳәа саҳаит, аиаша сыздыруам. Имцхааит! Арҭ
Араҟа зыӡбахә ҳәоу Урыстәыла Аҳәынҭдума адепутат Бабурин Сергеи
иоуп.
2
Света ҳәа зыӡбахә ҳәоу Ануа Кәасҭа иԥшәмаԥҳәыс лоуп.
3
Араҟа апоет зыӡбахә имоу иқыҭантәиқәеи (Б. Ҳагԥҳаи Е. Ҳагбеи) ус иидыруаз ауаҩи (П. Шамба) роуп.
4
Зыӡбахә ҳәоу Аԥсны Ашәҟәыҩҩцәа реидгыла аусзуҩы лоуп.
1

469

ахымшк стелевизор аус ауам, даара иаҳцәыуадаҩуп телевизорда. Аҟәа сахьаанхаз ганкахьала ибзиоуп, сыблала избеит
Аҟәеи уи иаланхо аԥсуааи ирыхҭырго. Ари зыблала изымбо,
изхызымго еиҭаҳәашьа имам, убысҟак игәыҭшьаагоуп. Адунеи аҿы убас фашистк дҟамлацзар ҟалап абарҭ «иаҳҭааз»
алахшақәа ирыцназго. Иагьа цәгьара ҟарҵазаргьы, Анцәа
ишьаӡагәаӡаны ирҿихып ҳәа агәыӷра сымоуп – урҭ иҟарҵо
агәнаҳа рхьымӡар аушам.
Сентиабр 24, аԥшьаша
Иахьа Москва асессиаҿы иахәаԥшран иҟоуп ҳазҵаара.
Ашьыжь Маџь1 ианхәа аҩны дааит, Маџь иҩны лыхьчоит,
имаҭәақәа лҵәахит агәылацәа рахь. Ира ателефон дасуан, Алики лареи еибабазаап. Лиуда Ануа2 лхабар рыздыруам. Р[имма] аусурахь дцаны дааит, ашәахьанӡа шәмааин
ҳәа иоурыжьит – ҩажәихәбаз акы иазԥшуп. Араион
ҿыц уахьналаԥшуа иҭацәӡа, уаҩы днеиааиуа убом. Иаха
хысыбжьқәак ааигәаӡаны игон, изакәыз сыздыруам. Асааҭ
2 рзы «Вести» иаҳәеит: Гагра аибашьра шцац ицоит, наҟгьы
ааҟгьы иҭахаз ыҟоуп. Колхида ақыҭан аԥсуаа иҭаркыз агвардиаа ргәыԥ алахьынҵа еилкаам. Козыреви Шевард[наӡеи]
еицәажәеит ҳҭагылазаашьа иазкны. Иҿыцу акгьы рымҳәеит.
Иахьа хьҭоуп, маҷк ақәагьы ауеит, амш еихашьшьуп.
Ахәыҷқәа ахьҭа рылалар ҳәа сшәоит. Ашкол ахь ианцашагьы сеидру. Ателевизор аремонт ҟаҵоуп – аригьы маҷк
сгәалаҟара шьҭнахит. Амш шаҟа икьаҿхазеи иаразнак –
асааҭ 7.30 ауп иҟоу – илашьцахьеит. Уажәы асессиаҿ «иаркыз
аилатәараҿы» иахәаԥшуеит Аԥсны азҵаара. Ажәабжь уаха
зны ателевизор иҳанаҳәозар акәхап. Иҳанаҳәарызеишь?..
Сентиабр 25, ахәаша
Аусура сцаны снапҩымҭақәа сыманы сааит. Атроллеибус ала санцозгьы санаауазгьы апаспортқәа гәарҭон. Санцоз игәарҭеит, аха акгьы мҳәаӡакәа соурыжьит. Санаау1
2

Зыӡбахә ҳәоу апоет иашьа иԥа иоуп.
Зыӡбахә ҳәоу апоет иԥшәмаԥҳәыс ланшьцәа дырҭацоуп.

470

азгьы игәарҭон, аха сыҽрыларҩашьашәа сааит спаспорт
иахәамырԥшӡакәа. Ҳкабинетқәа, ҳастолқәа, ҳҟәардәқәа
зегьы ҟәаҟәаса еилажьуп. Ҳнапҩымҭақәа, ҳашәҟәқәа зегьы
апол иқәжьуп еиԥхьытта. Абылра иац иҟалаз актәи аетаж
ауп иԥхасҭанатәыз. Е. Коӷониаԥҳа1 дызбеит – деихәлаҳаны,
лыԥшшәы лхыгга, лгәы каҳаны дыҟоуп. «Урҭ иҟарҵаз
ҟарҵеит акәымзар, алаҟьы напыла иркит, иқәҵны, еибашьрада имцар ҟамло аҭагылазаашьақәа ҟалап ҳәа сыҟоуп»
ҳәа ласҳәеит, маҷк лгәы сырӷәӷәарц. Ари ахыбраҿ шьҭа
ҳааины аус аауа-егьиуа ҟалашьас иамоу схаҿы исзаагом.
Изылшода уажәы ҳазҭагылоу аччиара аамҭазы ҳусурҭа ахыбра аремонтҟаҵара! А. Гогәуа2 дызбар сҭахын, аха амҩан
џьара сыркыр ҳәа сшәан, сҽааныскылеит. Акиноаппарат
змазаалак, ауаҩы иҭихыр, ианиҵар ауп ари аҭоурыхтә хыбра иахҭыргаз. «Аварварцәа» уҳәар иԥсыҽцәоуп урҭ рзы.
Сарион3 ихабарк сыздыруам. Агәӡера дынханы дыҟазар –
агәыԥжәара дадыргазар акәхап.
Асааҭ 11 уахынла «Вести» излаҳәаз ала, асессиаҿ Госсовет иақәыӡбеит Аԥсны азҵаара мчыла ирыӡбарц ахьырҭаху
азы. Ҿыц Шев[арднаӡеи], Ельцини, Арӡынбеи, егьырҭи
еиԥылароуп ҳәа рыӡбеит, безусловно аибашьра иаҟәыҵроуп
рҳәеит.
Ари агәыӷра снаҭоит – мчыбжьык, жәамш рыҩныҵҟала
Аԥсны апарламент аус ауа, аиҭанеиааира алшо иҟалап, аурыс ир-мчы алеигалап ҳәа.
Сентиабр 26, асабша
Амш цәгьоуп, ахьҭа аҿоуп. Иахантәарак ахысыбжьқәа
гон – ақалақь аҟны акәзар ҟалап. Леила4 аҩны дааит, мчыбжьык аԥхьа Кәтол Нана дылбазаап, ҳхабар дазҵаауазаарын.
Коӷониаԥҳа Еҭери – Аԥсны атеатралтә усзуҩцәа Реидгыла ахантәаҩы,
Ареспублика Аԥсны зҽаԥсазтәыз артист, аибашьра иахәхаз дреиуоуп.
2
Араҟа зыӡбахә ҳәоу ашәҟәыҩҩы Гогәуа Алықьса иоуп. Усҟан иара Аԥсны
ашәҟәыҩҩцәа Реидгыла дахагылан.
3
Зыӡбахә ҳәоу Ҭаркьыл Сарион иоуп – апоет, Т. Аџьба иҩыза гәакьа, ажурнал «Амцабз» аредактор хада.
4
Апоет агазеҭ «Аԥсны ҟаԥшь» аредакциаҿы аус ицызуаз ԥҳәысуп.
1

471

«Ҳбазар» ччиаҿ избеит В. Ҳашбеи Шь. Леԥсаиеи. Шьоҭа
ицәажәашьақәа сгәамԥхеит. Аиаша иҳәоит иара итәала, аха
аԥсуаа ҳалгеит, ҳанҵәаӡеит, ԥеиԥш ҳамам ҳәа дхәыцуеит.
Ԥеиԥш ҳамаҵәҟьамзар – ҳазҿу закәузеи, ҳаԥсы зҭоузеи?
Сара агәра згоит бзиарак, иашарак ахь ҳкылсып, бӷеиҵыхрак
ҳауп ҳәа – уи мариала ишамуа схаҭа избарҭоуп, аха усгьы
ишауа агәра згоит. Ҳаилаҵәаны, ҳҳәоу еицҿакны ҳҟалароуп
ҳаԥхьаҟа иаҳагьы, аӡәгьы акы ианаҳажьроуп, гхак ааздаабалаз зегьы рахьырхәра ҳашьҭалар – ҽеик ахь ҳкылнагом,
ҳара-ҳара ҳаԥхасҭеибатәыр ауеит. Октиабр 15 рзынӡа Аԥсны
ишаҳҭаху ҳаиҭанеиааиуа иҟалап ҳәа сыҟоуп, ҳпарламентгьы
аҭыԥ ахь ихынҳәны аус ауртә аҭагылазаашьақәа еибашьрада иҟалап ҳәа агәыӷра сымоуп. Амин!
Ҳцаны Света1 лымаҭәақәа ааҳгеит, лпроигрыватели лсветильники зҟны иаанлыжьыз Алик уаҩы ҽеик иакәым – мап
икит. Амза 28 рзы Ельцини Шеварднаӡеи еиԥылоит рҳәеит
«Вести» (11 сааҭ, уахынла) аҟны. Урҭ рымацара реиԥылара
ҽеим. Аинформациа иашамзар? Аҟәатәи ателевизор
излаҳнарбаз ала, ачеченцәеи адыгееццәеи алыргоит Аԥсны
ҩымш-хымш рыла Гәдоуҭантә ҳаирпланла, Госсоветаа рыр
ус иаанхоит иҳәеит Надареишвили – ус еиқәшаҳаҭшьас иамоузеи? Исзеилкаауам, аинформациа еицакны иҟаҵазар
ҳәа сгәы иаанагоит.
Сентиабр 27, амҽыша
Ашьхарахь асы шықәжьыз збеит ашьыжь – уи ауп асҟак
ахьҭа ҟазҵаз. Иаха ахысрақәа маҷын. В. Агрба2 иҩны инеизаарын агвардиаа, аха акгьы рымгеит. Костиа иҟны ақьаад
аҵаҳҟьеит, шьыбжьхьа даара ахаара аҵаны иаҳфеит.
Шьыбжьышьҭахь Џьотеи сареи ашахмат ҳасуан асааҭ 6
рҟынӡа. Амш акыр иҭынчраны имҩаԥысит, зны танкқәак
алсит ҳраион, анаҩс ҩ-ҳаирпланк еицны 2-нтә, 3-нтә Аҟәа
иахагьежьит илаҟәны. Изтәу дысзеилымкааит. Гаграҟа иҟоу
Зыӡбахә ҳәоу Карданова Света лоуп – дабаза ҭыԥҳауп, апоет иҭаацәа
гәыла-ԥсыла дырзааигәан.
2
Зыӡбахә ҳәоу алитератураҭҵааҩ Агрба Владимир иоуп.
1

472

сыздыруам, уаха ателевизор акы амҳәозар. Гәҭынчра сымам, уаҵәтәи аиԥылара агәыҩбара снаҭоит.
Хәылԥазтәи (асааҭ 8) «Вести» ала Арӡынба дықәгыланы
иҳәеит Қырҭтәыла иҟанаҵо ацәгьарақәа. Адиктор Ростов
иҳәеит Аконфедерациа ар Аԥсны уаҵәы алгара иалагаӡом
ҳәа, Аԥсны арратә командаҟаҵара иаҳәеит ҳәа. Шеварднаӡе
Урыстәылазы игәы нханы дшыҟаз иҳәеит Асессиаҿы
Қырҭтәыла аҩныҵҟатәи аусқәа ахы рыланагалеит ҳәа, Ельцин ипозициа ус иҟоуп ҳәа сыҟам, иҳәеит. Нальчик аидыслара ыҟоуп, адыгцәа рконгресс реиҳабыра ирҿагылеит Шанибов1 ихақәиҭтәрази аурыс ир ралгарази. Ҟабарда аиҳабыра
рхаҭарнак иҳәеит иқәгылаз рҭахрақәа шынаигӡо.
«Итоги» аҟны ирҳәеит Аԥсны азҵаара аҭыԥ ақәҵара даара
ишыуадаҩу. Ирҳәеит, иара убас, Асессиа иҟанаҵаз аҳәамҭа
Ельцин даҿагылар, акыр иуашәшәыроу апарламенти иареи
реизыҟазаашьақәа еицәахар шалшо. Грачиов2 иҳәеит аконфликт иалахәу арнапхгаҩцәеи иареи реиқәшәара шаҭаху.
Какалиеи иареи ахьеиқәымшәаз азы игәы наӡомызт.
Сентиабр 28, ашәахьа
Ашьыжь дысԥылеит В. Касланӡиа3. Игхеит, иԥштәы
ихаҳаит, игәы ихьуеит. Олиагьы4 иаргьы еицны «Скорая» ахь иаауан. Даара игәы каҳаны дыҟоуп, игәырҩа
рацәоуп. Жәохә-ҩажәа мшы рышьҭахь ҳҭагылазаашьа
еиӷьхоит, усҟак угәы умшьҭын ҳәа иасҳәеит. Ҳҭагылазаашьа
еиӷьхаҵәҟьахап ҳәа сыҟоуп, аполитикатә мҩала ҳусқәа
хырхарҭак шԥармоури! Ҳажәлар ирзышьҭыхҵәҟьом, рымч
азхом ари аҩыза аԥсҭазаара хьанҭа ашьҭыхра.
Алик Кобахьиа, «Толик Лазбеи сареи Гәдоуҭаҟа ҳцоит,
сара схынҳәуеит» иҳәеит. Амш бзиоуп иахьа, амра ԥхоит,
Араҟа апоет зыӡбахә имоу Ашьхарыуаа Рконфедерациа ахада Шанибов
Муса иоуп. Усҟантәи аамҭаз иара Урыстәыла амчратә усбарҭақәа даанкылан дрыман.
2
Урыстәыла атәылахьчара аминистр.
3
Зыӡбахә ҳәоу Т. Аџьба иҩыза гәакьа, апоет Касланӡиа Валери иоуп.
4
Автор Олиа ҳәа дызҿу Касланӡиа В. иԥшәмаԥҳәыс лоуп.
1

473

маҷк иҿыхьҭоуп, аха ариабжьарак аасҭа иԥхарроуп. Рацәа
ажьҭаара иаамҭоуп, аха иабаҟоу! Маншәаларак ҟалар
Аҷандараҟа ҳцаны ҳаароуп, ахәыҷқәа хьҭакы иамкыртә
ԥхамаҭәақәак рызгатәуп.
Сентиабр 29, аҩаша
Ута1 ателефон дасуан. Саншьа иҷкәын Сафер дҭахеит.
Маџьи Иреи2 рхабар ыҟаӡам – ателефонгьы ма иамысит.
Ута сеиҭасуеит, лҳәеит, цқьа ҳзымеицәажәеит. Ахәыҷқәа
аԥхамаҭәа рҭахуп лҳәеит.
100-ҩык ачеченцәа иацы Гәдоуҭантә ҳаирпланла
ртәылахь ицеит. Нхыҵаа ртәылахь ицоит Аҳәынҭсовет ар
Аԥсны иалҵыр. Шеварднаӡеи Ельцини еиԥыларан иҟоуп
октиабр 13 рзы – Шеварднаӡе президентс даналырхлак.
Далрымхыр?
Катица Гәдоуҭаҟа дцеит, Вахтанг3 арахь даалгарц.
Аҷандараҟа дызҩеиуоу сыздыруам. Бзыԥҭанӡа ҳцаны ҳаар
сҭахуп мҩак шаатлак.
Иахьа ԥхарроуп, амш еилгоуп. Амш ус акыр инанагап
уҳәартә иҟоуп.
Адараа4 ҷыгәӡа аҩны иҟоуп ҳәа Гиви Бениа5 иан дасуан –
Ада лан лаҳәшьа дасуан лҳәеит, санатори МВО аус зуа.
Сентиабр 30, ахаша
Амш кеикеиуа иҟоуп шьыжьнаҵы. Сгәы ԥшқахеит,
сычҳара маҷхеит, сылаӷырӡ ааигәахеит, схәыцрақәа
рацәахеит. Катица иахьа Гәдоуҭантә даап ҳәа сыҟоуп.
Аҷандара иаха дыҟаны даауазар – ажәабжь салҳәашт Маџь
ихабар.
Ҟабардатәи ахҭысқәа Аԥсны иаԥырхагахар ҳәа сшәоит.
Ақырҭқәа Очамчыреи Тҟәарчали хҭакны ирымоуп. РыброЗыӡбахә ҳәоу апоет иашьа иԥҳа лоуп.
Зыӡбахә ҳәоу Аџьба Маџь иԥшәмаԥҳәыс лоуп.
3
Зыӡбахә ҳәоу апоет иаҳәшьаԥа иоуп.
4
Зыӡбахә ҳәоу Коӷониа Валентин иҭаацәа роуп.
5
Зыӡбахә ҳәоу Аԥсны Аҩныҵҟатәи аусқәа рминистрра аусзуҩы иоуп.
1
2

474

нетехника ахьыҟоу сыздыруам. Гагра аҭагылазаашьа сыздыруам. Аинформациа иаша сазгәаҟуеит, уҳәан-сҳәанқәеи
ателедырраҭарақәеи инагӡаҵәҟьаны рыгәра уго иҟам. Иацы
Аҟәа акомендант Ҟәырашвили имашьына иақәлеит Тамшь,
дхәахәоуп, аха дшьым. Ашьоура далагар ауеит. Аҟәа иалахаз
аԥсуаа ашәарҭа иӷәӷәаны ирзыҟалар ауеит.
Ута дасуан, Маџь Житомир дыҟоуп ҳәа лгәы иаанагоит, адрес ианхәа лыла еилылкаар лҭахуп. Ианхәа аҩны
дыҟамызт. Игәыла исеиҳәеит Нодар хымш раԥхьа дасуан,
«Все в порядке, звоню издалека», – иҳәеит. Асааҭ 2 рышьҭахь
Ута деиҭасраны дыҟоуп. Ута дасит 3 рыбжаз, Селиутинаа
рышҟа дасырц лыӡбеит. Аҷандараҟа макьана ҳашзымнеиуа
ласҳәеит. Ахәылԥаз агвардиаа ааин, Џьениа1 иуадаҟынтә
маҭәақәак ргеит. Иури Шьакаиа ихырҟьашәа иааит. Урҭ
шцаз еиԥшҵәҟьа даҽа гәыԥк аан, Иура днаскьазгаз агыруа
Гиули ишҟа ихалеит, нас иахьцаз, иҟарҵаз сыздыруам. Иаха
Лолита лыҩнгьы дырҳәит. Ақыҭа Наа ақырҭқәа хҩык шьуп
(аҭыԥантәи абаталион аибашьцәа). Аҭара аклуб иеихсны
идырбгеит. Кәыҵниак дшьуп ҳәа саҳаит. Очамчыра иачычаны иҟоуп аҵыхәтәантәи амшқәа рзы. Ақырҭуа телехәаԥшра
иахәаԥштәымзар ҟалап – уаҩы игәы ҭанашьуеит, ақырҭқәа
рымч аӷәӷәара аарԥшра ауп хырхарҭас иамоу, изаҳауа
аԥсуаа ргәы аҭҟьара ауп изызку. Ҟарҟарашвили иҳәеит агвардиаа Аԥсны иалҵны ишымцо, аҭыԥантәи ақырҭқәа аибашьра ишазыҟаиҵо.
Анцәа бзиала ҳзырша!
Октиабр 1, аԥшьаша
Иацы Гагра аиҿахысраан ақырҭқәа рхы иадырхәеит
«Град», аԥсуаа – «Алазани». Ишьу, ихәу ҳаздыруам аҳәеит
асааҭ 12-рзтәи «Новости». Катица иацы Гәдоуҭа дцаны дааит. Вахтанг арахь аара дақәшаҳаҭымхеит, иҭаацәа
жәа-нызқь мааҭ аԥара рзааиҭиит. Аҷандараҟа дызкыдымгылеит. Вова Агрба иацы дааныркылеит ҳәа И. Саӡба
1

Араҟа автор зыӡбахә иҳәо иааигәа-сигәа инхоз игәылацәа роуп.

475

исеиҳәеит. Уи иазҳәаз Р. Қапба иоуп. Аҷандараҟа макьана
цашьа амам. Чамагәуак дышьны дааргеит ҳәа лаҳаит Катица. Иахьа Аԥсны азҵааразы ахкомиссиак еиқәшәараны
иҟоуп Гәдоуҭеи Аҟәеи. Аҭагылазаашьа ӷыӷкуп. Миротворческик аналагаламха, даара аусқәа шәарҭоушәа збоит. Арҭ
аҩымш-хымш раахыс ача азын аиԥҟьарақәа ҟалеит. Наҟнаҟ ишыҟалаша сыздыруам – амлакра ааигәахар алшоит.
Асааҭ хԥа рзтәи «Новости» аҟны иаҳәеит Тамшьи Кәтоли
ирылахысуан, Кәтол ачаифабрикеи ашколи рбгоуп рҳәеит.
Октиабр 2, ахәаша
Иахьа ашьхарыуаа жәларқәа реизара ду иалагоит.
Ашьыжь инаркны Аҟәантә аградқәа рыла Ешыра алахысра иалагеит. СНГ-аа ртәакәзар ҟалап, аҳаирплангьы
инақәырццакны Гәымсҭа ахахьала Аҟәа иахаԥыруан
2-нтә, 3-нтә, агәҽанҵаратә ракетақәагьы аурыжьит. Даара ашәарҭа ҳҭагылоуп – Аҟәа иалахысуа иалагар ҟалоит,
хыҵәахырҭагьы ҳамам. Адырраҭарақәеи уҳәан-сҳәанқәеи
рыла Гагреи Леселиӡе аҳәааҿи аибашьра цозар – аԥсуаа
жәылеит, аибашьра ӷәӷәа цоит ауп. Ацәыӡқәа рацәахашт Гагра ҳгаӡаргьы. Уахь шәарҭа ҟамлар – нас Аԥсны егьи ахәҭа
ӡӷазаҵәыкны иаанхоит, еиҳа иманшәалахон ахақәиҭтәра.
Иаалырҟьаны Ешыра изалахысуагьы ақырҭқәа Гаграҟа
ԥсгарҭак рырҭарц, аԥсуаа рымчқәа рыԥсаҟьарц акәхап.
Ача аарган самосвалла, иара уа ишақәыз ирҭиуан,
ааигәарагьы сзымнеит. Ача маҷын, изхьымӡаз акырӡа
еиҳауп, хык-хык акәын ирырҭозгьы, гызмалрала ҩба згазгьы ыҟоуп.
Ахысрақәа ианырҿыз Римма аусурахь дцан, аха ирласны дгьежьит ахысрақәа ишырҿыз. Уарлашәарла бзарбзанла ишхысуа, апулемиотгьы иааланаԥсоит. Ашьыжь, асааҭ
10 рыламҭалаз алашара ҳамырхит, аӡгьы ааира иаҟәыҵит.
Уажәы асааҭ хԥа рыбжа ыҟоуп, информациада ҳаанхеит, ача
усгьы иҳамам. Вова Агрба доурыжьит ҳәа сеиҳәеит И. Саӡба.
476

Асааҭ 8 ахәылԥазтәи «Вести» иаҳәеит Гагра аԥсуаа ишыргаз, 15-ҩык рхы шақәырҵаз, Анзор Кәарҷелиа1 дышҭахаз.
Изыласхааит ихы зқәиҵаз адгьыл-анышә, џьанаҭ гыларҭас
иоуааит! Ее, изеиԥшра арԥарцәоузеи иҭахо…
Асааҭ 10 рзеиԥш алашара ыцәеит.
Октиабр 3, асабша
Ашьыжь Ута дасуан. Ахәыҷқәа амаҭәа ԥхақәа рҭахуп,
аха цашьа ыҟам, аибашьра иаҿуп, шьыжьнаҵа ахысра иалагеит бзарбзанла, автоматла, пулемиотла. Ашьыжьтәи (8)
«Вести» иаҳәеит инықәырԥшны 15-ҩык шҭахаз, макьана
аиашаҵәҟьа еилкааӡам. Игоуп Гагра. Шев[арднаӡе] Аԥсныҟа
дааит. Арӡынбеи иареи еиԥылар ҟалап, рҳәеит. 40 нызқьҩык
арезервистцәа арра ирыԥхьоит Госсоветаа. Гагратәи ахҭыс
еибашьратә аҵахароуп ҳәа ирыԥхьаӡеит урҭ. Гәдоуҭа
ҳаирпланла ақәлара ргәы иҭоуп. Ҟабардааи аконфедерациеи Коков2 иҩызцәеи иареи хҭынҟьас ирырҭоит Аԥсны
азҵааразы апассивра ахьаадырԥшуа. Асааҭ 9 рыбжазеиԥш
алашара ҩаԥхьа ицәеит, аӡы ҟамлаӡеит, ашьыжь ачаижәреи
ачаӡреи ҳахьӡеит. Хара имгакәа алашара ҟалеит. Тышә
иҷкәын аиҵбы (Алик иеиҵбы) иакәзаап Ачамагәуа иҭахаз.
Изыласхааит ихы зқәиҵаз адгьыл-анышә!
Аладантә арахь аԥсуаа бзарбзанла иалахысуашәа зҳәо
ыҟоуп, аха сара ақырҭқәа роуп ҳәа сгәы иаанагоит ихысуа.
Шәхы-шәыԥсы ӡаны шәыҟаз ҳәа аарыцҳауеит аладантә.
Сара сгәаанагарала, ашьхарыуааи ҳареи ҳамацара Аԥсны
ахы иаҳзақәиҭтәуам – ҳамч азхом, нибарҵәарахоит.
Ахгьы-аҵыхәагьы Урыстәыла иаӡбо ауп – арҭи ҳареи
ҳаидыршьыларц ргәы иҭамзар. Инибарҵәаанӡа ма
еиҟәкышьак шԥармыӡбари ҳәа агәыӷра сымоуп. Аԥсуаа
реиҳабыра абри рхаҿы иаамгакәа, арахь рхы мацара иақәгәыӷны ижәыларым ҳәа сыҟоуп. Сахьахәаԥшуа
ақырҭқәа хара имгакәа ажәылара ду ргәы иҭоуп,
1
2

Апоет гәалсрала дзыхцәажәо аԥсуа телехәаԥшра аоператор иоуп.
Зыӡбахә ҳәоу Коков Валери иоуп – Ҟабарда-Балкариа аҳәынҭқарра ахада.

477

рҽазыҟарҵоит. Абри аҭагылазаашьа аан ихадароу – қәна­
гала ахыхьчара аҽазыҟаҵароуп, ажәылара акәымкәа. Ачҳара
цәгьоуп уԥсадгьыл аиҳарак аӷа импыҵахаланы, уара уи
чҳаны укәаԥӡа атәара, аха агәыԥжәара мацара аҽаҭатәым,
амҳаџьырра зыхҟьазгьы ҳхаҿы иааганы иҳамазароуп. Асааҭ
2 рзы «Вести» иаҳәеит Шев[арднаӡеи] Ельцини телефонла
еицәажәеит. Аибашьра аанкыламхар Урыстәыла аконфликт
иалахаз аурысқәа ахьчоит иҳәеит. Уи шеилкаатәу сыздыруам. Иахьа иалагеит ашьхарыуаа реизара ду. Азҵаара хада
– Аԥсни, Ҟабардеи, Даӷьсҭани рҟны аҭагылазаашьа. Гагра
инаркны Ԥсоунӡа, демилитаризованная зона ҳәа иԥхьаӡаны
аурыс миротворчески мчқәа алагалахо иақәшаҳаҭуп аԥсуаа,
ақырҭқәа рпозициа макьана еилкаам. Госсоветаа дрықәыӡбо
дцәажәеит аинформациа рызҭаз – дарбаныз сызгәамҭеит.
Асааҭ 3 рзы алашара ыцәеит, аӡы наҳкылеит заа.
Октиабр 4, амҽыша
Иаха афбатәи аетаж ихалеит х-машьынак рызна аруаа. Ҳгәы ҭҟьаны ицеит аҩны ҳаштәаз, ианца ҳахьлалбааз
ирышьҭарххны иааиз машьынак азна аполициаа ҳрыла­
шәеит ашҭаҿы, ҳзеивымсуа аподиезд аҿы ҳаивахеит. Римма раԥхьаҟа дрывсны дцеит, сара асԥычка аркны, алашара
дырбо срышьҭагыланы схалеит Џьотараа ахьтәаз аԥшьбатәи
аетаж аҟны.
Иахьагьы шьыжьнаҵы ахысра иалагаз, «Град» ала
хрыжь-хрыжь ахысра иаҿуп. Асааҭ 2-рзтәи «Вести» иаҳәеит,
аурыс ири ирбџьар мчқәеи мчыла иаагоит ҳәа ақырҭқәа
аналага, аара здыло ақырҭуа ган ауп ҳәа. Аҳәамҭа ҟазҵаз
Грачиов иоуп. Шев[арднаӡе] иҳәеит рҳәеит аконфликт атупик аҟны инеит, аотставка ҟасымҵар амур ҟалап, аусқәа
сара ишысгәаԥхо изыӡбартә сыҟам ҳәа. Иаха асааҭ 6–7 рзы
Шев[арднаӡе] дзықәтәаз авертолиот Гәдоуҭа азааигәара
ашәарҭа ианҭагыла, ихынҳәны Ганҭиадиҟа ицазаап, уантә
машьынала Шәачаҟа ицазаап. Гагра ақырҭқәа ркомитет
ааԥхьара ҟарҵазаап ҵакы змам аибашьра иаҟәыҵырц.
478

Ганҭиади араион аҿы иналак-аалакны аиҿахысрақәа цоит.
Ақырҭқәа ҳаирла аџьаԥҳаны рызнаргозаап.
Иацы аӡык-ҩыџьак аԥсуаа атроллеибус илбааганы
ԥслымӡрҳәазара иргазаап – дыргеит Л. Касланӡиа1 имаҳә,
иаха аҩныҟа дмааӡеит, дахьыҟоу рыздырӡом. Машьынабжьык аагацыԥхьаӡа ҳгәы ҭӡыӡаауа ҳтәоуп. Ҳлалбааргьы,
даара ҳаԥсы ӡаноуп ҳшеиҭанеиааиуа, иааҳадыххыланы,
ҳшаԥсыуаау ааилкааны ҳаргар ауеит, аҩны иааины
ҳаргаргьы ауеит, Гагратәи ахҭысқәа рышьҭахь игәамҵны,
ҳгәаӷ кны иҟоуп, Анцәа ҳихьчароуп. Ибаргузеи абџьар зку,
ихы имыхьчои, дымгәыӷуеи, ҳара хыхьчашьа ҳамамкәа
иаарҭаху ҳаларыгӡо ҳаҟоуп. Даара ихьанҭоуп ари аҩыза ахгара, аха ҳанақәшәа уигьы ҳхаагартә ҳаҽҳарӷәӷәароуп.
Заур Коӷониа иҟны уаххьа ҳфеит Риммеи сареи. Баҭлыкак
акониак аажәит.
Октиабр 5, ашәахьа
Ариабжьарак амшқәа еихашьшьуп, зны-зынла аԥша асуеит, аха иааидкыланы иԥхарроуп – ажьҭаара рацәа иаамҭоуп.
Иаха «Итоги» ҳамбеит, алашара дырцәеит уаанӡа. Гәымсҭа
ахықәахь Алада Ешыраҟа аиҿахысра ишаҿыз сышьҭалеит.
Ашьыжьтәи ателевизор иҿыцыз акгьы амҳәеит. Госсовет апресс-центр иаҳәеит Шев[арднаӡе] имаҵура ашьҭа­
ҵараз ажәакгьы имҳәеит, ихахьгьы имааит уи аҩыза
ҳәа. Излааԥшуа ала, ақырҭқәа рымч аизгара, ажәылара
аҽазыҟаҵара иаҿуп. Ашьхарыуаагьы ҩынҩажәа нызқьҩык
аибашьцәа Аԥсныҟа инаҳашьҭуеит ҳәа рҳәеит. Аԥшьашаҽны
ацентристцәа Москва амитинг амҩаԥгара ргәы иҭоуп, азин
рзылхыр, Аԥсны адгылара иазкны.
Џьота Амҷба «Комиссия по правам человека» – ааҩык
аԥсуааи ааҩык ақырҭқәеи дрылахәны, иахьа вертолиотла Гәдоуҭаҟа дцараны дыҟоуп. Уажәы асааҭ 10 (ашьыжь)
ҟалахьеит, макьана ахысрақәа зынӡа имаҷуп. Аҩны схала сызтәом, ашҭахь сналбааны снаԥшы-ааԥшыроуп. Асааҭ
1

Араҟа автор зыӡбахә имоу Аԥсны жәлар рартист Касланӡиа Леуарса иоуп.

479

жәаҩа рзеиԥш Р[имма] дааит аусурахьтә. Ҳгәылаԥҳәыс
Мзиа лҭаацәа рахь дықәҵырц лыӡбеит дшынҭаацәоу. Нелигьы (Џьота иԥшәмаԥҳәыс) ақалақьаҿ илбеит ақырҭқәа
рҽеиҵаҳәаны иалҵуа. Апаника хәыҷык ыҟазар ҟалап аԥсуаа
аауеит ҳәа, урҭ ааир,дара ртәқәа реиԥш, арҳәра, аӷьычра иалагар ҳәа ишәозар акәхап. Уеизгьы ҳҭагылазаашьа еилкаамкәа
иҟоуп, иҟаларызеишь ҳәа агәырҩа ҳамоуп. Ҳаԥсҭазаара
ахац иакуп, хәы амаӡам: зегьы ҳарзыԥшызароуп. Шәыдачгада еилгашьак Анцәа иҳаиҭароуп. Кавказ зегьы еилашуеит, иштҟәацра иҟоуп. Еиҭах аполитика иаша амҩаԥгароуп
зегьы ирыцкыу, Аԥсны азҵаара еибашьрада ӡбашьа аимуа
ианыҟала – даара ишәарҭахоит. Аҟәышра, ахшыҩеилгара,
агәыԥжәа аҽамҭара аҭахуп.
Ахәылԥаз 8-рзтәи «Вести», 6 рзтәи «Новости»-гьы
Бжьаниеи Ҳашыги ринформациақәа рыла, ақырҭқәа Гагра иажәлан, аха ихьарцеит, аԥсуаа стингерла вертолиотк
ҭадырхеит, ишьу-ихәу рацәаҩуп. Аԥсуаа абџьар ҿыцқәа рымазаап изларҳәоз ала. Ақырҭқәа апротест ҟарҵеит аурысқәа
ҳвертолиот ҭадырхеит ҳәа, аха урҭ мап ркит.
Иахьа шьыбжьаахыс (шьыжьаахыс акәзаргьы сыздыруам) Араион ҿыц аҟны аԥсуаа ртелефонқәа алкааны аус
руӡом, измааноу адырра цәгьоуп, аха усгьы ари ҽеим.
Џьота ателефон изасны акомиссиа далархәны Гәдоуҭаҟа
дцараны дыҟан, аха изамысӡеит, иаҟәыҵзар акәхап уахь
ацара. Римма лхы лыхьуеит, лдавление халаны иҟан.
Нели лҟны хәшәык лжәын, аҭыԥаҿ илеит, аха усгьы лхыхь
еихсыӷьуам. Уажәыҵәҟьа ачымазара иаамҭам, наҟ илыхгандаз лхыхь! Лнервқәа ааԥсазар акәхап, астресс акәхап
изыхҟьо. Ешыраҟа уарлашәарла ихысуеит.
Анцәа бзиала ҳзырша!
Октиабр 6, аҩаша
Иаха ахысрақәа маҷын. Иацаахыс аӡы ҳамаӡам. Ача
ҳмоуӡацт мчыбжьык аахыс. Ҳраион уналаԥшыр иҟәызгаӡа
иҟоуп, амҩақәа ҭацәуп. Иацаахыс ҳтелефонқәа аҿыхны
480

иҟоуп. Ашьыжь ателехәаԥшра иҿыцу егьамҳәеит.
Аԥсуа телехәаԥшра ҳамбеижьҭеи акыр ҵуеит, ақырҭқәа
аԥырхагахазар акәхап – аиаша ауаа ираҳар ҳәа имшәои!
Р[имма] лхыхь еихсыӷьт, иацы аасҭа иахьа деиӷьуп, аусура дцеит, ауалафахәы дақәгәыӷуеит.
В. Агрбеи В. Кәыҵниеи збеит. В. Агрба исеиҳәеит апарта
дшанырҟьаз, ивакьыцқәа шихьуа. Кекураӡе ҳәа аӡә дицхраан, ҩыџьа аруаа ицҵаны, аҩны дааганы, ицеит.
А. Кобахьиеи Чалмазааи1 руадақәа дырҳәит асааҭ 9 рзы
иааин ҳәа саҳаит. Кәасҭа Ченгелиа2 иуадақәагьы дырҳәы­
заап.
Иахьа асааҭ жәаҩеи ҩбеи рзы ателехәаԥшрала ирҳәеит
Гагра ахы иақәиҭыртәит, Аҳәынҭсовет ар аҳәаа ихцаны,
рабџьар кажьны Урыстәылаҟа иқәҵит реиҳараҩык, шьоукы-шьоукы ақыҭақәа рахь рҽырҵәахит ҳәа. Ишьу-ихәу
ртәы макьана иаахҵәаны егьырҳәом. Хԥа рзгьы «Новости»
иаҳәеит аҳәаа ишхырцаз ар. Ельцин иҳәеит аурыс ир Аԥсны
ишықәимго, аихамҩақәа рыхьчараз ишаанхо. Иҳәеит
аурысқәа «ишиашоу» аибашьра ишалахәым. Ҩбагьы, аабагьы, жәабагьы рзы ирҳәеит Аԥсны аҳәааҿы аԥсуа бираҟ шадырсыз.
Уаххьа даара ихааны иаҳфеит Џьота иҟны. Ари аҭаа­цәа
ргәыҳалалра аԥсыуамзар даҽаӡәы иоуам – Анцәа дрықә­
ныҳәааит. Ауадаҩра ҳанақәшәа агәылацәа хазынақәа
шҳамаз ҳнарбеит.
Иналаршә-аалыршәаны ихысуеит шьыбжьышьҭахь аахыс. Уажәы жәаба рыбжазы иҭынчроуп.
Анцәа бзиала ҳзырша!
Октиабр 7, ахаша
Ашьыжь асааҭ фба рыламҭалаз ахысбыжь-тҟәацыбжь
дуқәа ҳаадырԥшын, заа ҳгылеит. Ақырҭуа интернат ашҭаҿы
Зыӡбахә ҳәоу Аԥсны Аҳәынҭқарра зҽаԥсазтәыз акультура аусзуҩы Чалмаз Кәасҭа иҭаацәа роуп.
2
Зыӡбахә ҳәоу акомпозитор Ченгелиа Кәасҭа иоуп.
1

481

Римма ӡаагара дцеит, хынтә дыбжьысит, аӡы маҷны иааиуеит, ауаа рацәаҩуп аӡазы инеиуа.
Иаха Џьота иҟны ҳаштәаз аполициаа халан, ақырҭқәеи
дареи еицәажәеит, аԥсуаа иаанханы иҟаз иразҵаауан
ирхааны, ара ишәарҭоу уаҩы дҳалам, рҳәан, илбаазаап.
Дара урҭ ракәхап, Ануа Костиа иҩнгьы инеизаап, аԥсуаа
абанхақәо ҳәа иҵаауан, абри шәыҩны аҟынтә ихысноуп иаха агаражқәа зыхьчоз ауаҩы дшыршьыз рҳәазаап.
Уи ҟалашьа амам лҳәеит Света. Нас, акаҳуа ҳаржә ибымазар рҳәан, идлыржәзаап. Ашьыжь телехәаԥшрала И. Воронов1 дықәгылан, Аԥсны аҭаарых иазкны зҵаарақәак рҭак
ҟаиҵеит.
Шев[арднаӡе] ООН ашәарҭадара акомитет ахь азапрос
ҟаиҵеит уи ахаҭарнакцәа Аԥсны иаарц.
Шьыбжьоншәа амҩан Лазбак исеиҳәеит аԥсуаа Очамчыра ргеит, аҳаиртә баӷәаза ԥырххааит ҳәа. Уи идагьы уҳәансҳәаншәа ирҳәон, аиашаҵәҟьа уаҩы издыруам. Иаха еимырдеит М. Зыхәба, И. Саӡба, А. Џьениа, Т. Лазба руадақәа.
Џьениа иҟама ргеит, ишә ԥҽуп, иԥенџьыргьы аартуп. Еимырдеит Жора Ҟәыруа иҩнгьы. Лилика2 иацы лхәыҷқәа
лыманы Ҵаленџьыхҟа дцеит, Катица лара лҟны дыҟоуп.
Ақырҭқәа иалҵны зҽыԥхьазкуа рацәоуп. Ашьыжь асааҭ
12 рыламҭалаз амшын аганахь, Маиак шыҟоу вертолиотк
сааҭыбжак иазынаԥшуа џьарак ихагьежьуан, нас аҩызак
аацәырҵын, еицны алада рхы рханы ицеит. Шьыбжьон Иван
Саӡба иҟны акаҳуа зжәит, ажь сфеит. Жәамшк рыла ҳусқәа
маншәаланы рҭыԥ иқәлап ҳәа сыҟоуп иҳәеит.
Т. Лазба дгәамҵуан, алеи аҳәеи кыдиҟьон. Ҟәыруа иҟны
аԥсуа телехәаԥшра аабеит, аха иҿыцыз егьҳанамҳәеит.
Ахәылԥазшәа аҳаирпланқәа ҩба Гәымсҭа ахахьы иҭахысит
хынтә-ԥшьынтә рҟынӡа. Ҳаӷацәа ртәқәа ракәхап, амрагыларахь ицеит. Уаха-уаҵәы ажәылара ргәы иҭазар ҟалап ҳәа
сгәы иаанагоит.
Зыӡбахә ҳәоу Аԥсны жәлар реизара адепутат Воронов Иури иоуп. Аибашьра ашьҭахь Аԥсны аӷацәа дҭадырхеит.
2
Аџьԥҳа Катица лыԥҳа лоуп.
1

482

Октиабр 8, аԥшьаша
Амш аҽеиҭанакит иаха, иахьа ашьыжь ақәа леиуеит.
Иацы аԥсуаа зегьы реизараҿ Лыхны дықәгылеит В. Арӡынба.
Иқәгылара иаха ахәылԥаз ахәҭак ҳдырбеит. Ахшыҩҭра,
шаҟа еилыхха иааирԥшуазеи аиаша, ацәгьоуцәа рхаҿы.
Иахьагьы шьыжьнаҵы ахысра иалагеит. Аоперативтә
ҭагылазаашьа ҳаздыруам, еиҿагылоу амчқәа зеиԥшроу
ҳаздыруам.
Аҟәа аӡы ыҟаӡам. Аинтернат ашҭаҿы ауаткеиԥш иаауеит, ауаа рацәаҩуп, изызурхода?! Ача усгьы иҳауӡом. Шылак ма чашылак ԥшаатәуп, аха иабаҟоу, џьарагьы ирҭиуам.
Ҳакрыфара зынӡа иҳармаҷит – макьана ԥсымшьҭыгак
ҳфоит, аха уигьы лассы иҳамҵәоит. Аблокада иҭахаз
ҳреиԥшуп, ахьҭақәа ҟалар зынӡа ҳусқәа еицәахоит, уаанӡа
ҳхы ҳанақәиҭымха. Макьана агәыӷра сымоуп амза жәохәҩажәа рзынӡа ҳусқәа маншәалахап ҳәа. Иацы ақалмышь
ҳфеит К. Ануа иҟны. Ҽааныбзиала!
Асааҭ ҩбеи хԥеи рзтәи адырраҭарақәа рҟны ҳаӡбахә
рымҳәаӡеит. Фба рзы ирҳәеит НАТО Қырҭтәыла арратә цхыраара анаҭаӡом ҳәа.
Шьыбжьышьҭахьшәа сааҭбжак иазынаԥшуа ҩ-ҳаирпланк
Аҟәа иахаԥыруан, нас амрагыларахьала амшын рҽалахалан
ицеит, хысрак ҟарҵо зымбеит.
Ҳгәыла ашәануа Џь[амал] абарҵа хыхьынтә Ешыраҟа аибашьра шцоз гәеиҭон. Аԥсуаа рзы, ачеченцәа рзы еиҳарак
зегьы ирҳәоз иҳәон. Ҳанылбаауаз аҩныҟа дааин, аҩы ижәит,
акрифеит, зынӡа иаарҳәны даҽакала ацәажәара далагеит. Зегьакоуп, иагьа иҳәаргьы игәрагара ауам, дшәарҭоуп.
Ихаҭа дшәаны иԥҳәыс Аҟәа далганы ддәықәиҵеит иацы
лхәыҷқәа лыцҵаны. Шьыбжьон И. Саӡба иҿы ҳантәаз Катица ача лыманы даан, ҳанылымба Кәасҭараа рҟны иныжьны
дцеит.
Иахьатәи ҳҭагылазаашьа зеиԥшроу, иҟоу аиашаҵәҟьа
ҳаздыруам. Хымш раахыс аԥсуаа ҳтелефонқәа аҿыхны
иҟан, иахьа иаалырҟьаны аусура иалагеит, измааноу сызды483

руам. Хәылԥазаахыс ахысрақәа маҷхеит, аха иахьантәарак
бзарбзан дула Ешыра иалахысуан. Жәаба рзтәи ажәабжьқәа
рҿы Руслан Ҳашыг идырраҭарала иҳәан Аҟәа иалахысуаз
аҳаирпланқәа Аҳәынҭсоветаа ртәқәа шракәыз. Аԥсуаа реизара иахьа ихыркәшоуп. Урҭ ООН ахь ашәҟәы рҩит аԥсуаа
агеноцид иацәырхьчарц, ԥсадгьылда иқәхо рыҟалара алдмыршарц
Октиабр 9, ахәаша
Иаха ҭынчран, ақәа леиуан, заа ҳашьҭалеит. Ашырԥаз
ҳанааԥш алашара ыҟаӡамызт. Аӡы усгьы иааиӡомызт.
Асааҭ ааба рзеиԥш алашара ҟалеит, аха ателехәаԥшра
аус ауӡомызт, жәба рышьҭахь аусура иалагеит, аха ҳара
иҳазкны егьамҳәеит. Уажәы асааҭ жәаба ҟалахьеит, макьана ҭынчроуп, хысбжьы гом. Хьҭоуп, ақәа шналагара иҟоуп,
иаҿыҵышәшәоит.
Иацы Ельцин иҳәеит Шеварднаӡеи иареи Аҟәа амшын
аҿы «ишу аҭыԥаҿ» ишеиқәшәо жәаха рзы. Жәаҩа рзы мчыла ҳабжьы ҳдырҭиир ҳәа сшәоит,1 ахыԥхьакра аҭахуп, аха
ҳабацари…
(Абра иҿахҵәоит Т. Аџьба имшынҵа. Анаҩсан иҟалаз-ианылаз
ҳанаҳәоит уи иԥшәма Р. Коӷониа-Аџьба имшынҵа иацылҵаз
анҵамҭа кьаҿ.)

Таиф дыргеит асааҭ 2 шыҟаз. Џьота2, Хьырбеи, Борис нас
даҽа хаҵаки, Таифгьы дрыцҵаны, автобус иҭарҵеит. Сара
уахь сыҩны снеит. Таифгьы Џьотагьы ԥшшәы рхаӡамызт.
Таиф сгәы ааирӷәӷәеит, бымшәан, ҳрыԥсахуазар акәхап
ҳәа. Саргьы сгәы шыҭҟьаз дысмырбарц саҿын. Ани ахаҵа
аҭел бас сҭаацәа рахь иҳәан, аҭел аномер сиҭеит, аха аӡәгьы
Апоет «абжьыҭира» ҳәа зыӡбахә имоу 1993 шықәса жьҭаарамза 12
рзы Қырҭтәыла имҩаԥнагаз апрезиденти, апарламенти, адепутатцәеи
ралхрақәа роуп. Убри аҽны аӷа импыҵахалаз Аԥсны ақалақьқәеи
ақыҭақәеи рҿгьы ауаа шәақьшьхәала рыбжьы ддырҭиуан.
2
Араҟа зыӡбахә ҳәоу апоет ицыргаз игәылацәа (Амҷба Џьота, Есаа Хьырбеи, Салаҟаиа Борис) роуп.
1

484

ишьҭихӡом. 2-ҟа сааҭ аҩны иҟан агвардееццәа. Д. рыҩны
аадырҳәит. О.1 рыҩны ԥырҽит, Џь[ота] иҩны еимырдеит.
Ҳара ҳазланхаз сыздыруам. Џьотараа рҿы дшыҟаз дыргеит
Т.2, дахьынхоз агәаҭара рхашҭзар акәхап нас. Макьана иаауазаргьы сыздыруам. Агырқәагьы ргәы ҭҟьаны иҟоуп, урҭгьы
аҵәыуара иаҿуп. Сгәықәхаха адәы сшықәыз, ҳаплошьадкаҿ
Резо3 аӡә дизааит. «Аԥсуаа амцхә ахақәиҭра раҳҭеит,
уажәшьҭа иҟало жәбап», – иҳәеит. Уи ансаҳа аҵәыуара салагеит. Дали лахь сцан, сызхара сҵәыуеит. Сгәы сыхьуеит,
ахәшә сырҭеит, аха акгьы исмыхәеит. Асааҭ 8 ҟалоит шьҭа,
Таифраа рхабар ҳәа акгьы ҳаздырӡом. Иршьырц иргоу,
ирыԥсахырц иргоу сеидру…

АС А Л А М Ш Ә ҞӘ ҚӘА

ТАИФ АЏЬБА ИҬААЦӘА ИРЗААИШЬҬЫЗ
АСАЛАМ ШӘҞӘҚӘА

***
Салам шәысҭоит Малеевкантә1, сыԥшәмеи сыԥҳаи!
Сҭыԥ аҿы сааины сыҟоуп, абнара агәҭаҵәҟьа сылатәоуп,
уаҩы ишимбац иҭынчроуп (акыр зыҩуа изы даара иман­
шәалоуп), аномер аҿы сымацара сыҩноуп, аӡәгьы дыс­ԥыр­
хагаӡам. Аԥсшьарҭаҿ ауаа маҷҩуп, аиҳараҩык пенсионер­
цәоуп, гәырҿыхагас иҟоу акино заҵәык ауп, есыуаха иҟалоит.
Москвантә електричкала сааҭки бжаки аҟара сааит, нас
сааҭбжак автобусла сныҟәеит (22 километр), ажәакала –
Москванӡа 2 сааҭк инареиҳаны амҩа уқәхоит.
Иахьа амра кажжы иԥхоит, ас амшқәа ҟалар, даара ибзиахон. Аԥсабара џьашьатәуп, игәазырҳагоуп – саннеилак
«аподробностқәа» ҭынч ибасҳәап.
Нас, ахәыҷы дышԥаҟоу, лгәы бааԥсымхакәа дыҟоу?
Абааԥс былхылаԥш, шәыбзианы шәыҟаз!
Асоиузаа аԥара бырҭозар исзаашьҭ арахь телеграфла, садрес аконверт ианысҵо ауп.
Нас одновременно аписьмогьы сзаашьҭы, шәшыҟоушәшану анҵаны. Аҩныҟа (Кәтолҟа) бцазма, Аҷандараҟа
Утараа2 ббахьоума, иҟоузеи ажәабжь бзиас, бабушка3 даабгама, лыԥсы лызшьама?
Абриала салгоит, ателефонгьы сасуеит иманшәалахар.
Бзиала, сыԥшуп!!!

Асалам шәҟәы ҩуп Москва амҵан иҟоу Арҿиаратә ҩны Малеевка аҟынтәи.
Уахь ԥсшьара ҳәа Т. Аџьба изныкымкәа дцахьан.
2
Утараа ҳәа зыӡбахә имоу иашьеиҳаб иҵакыроуп.
3
Араҟа апоет дызҿу иԥшәма ланду лоуп.
1

527

***
Рима, шәышԥаҟақәоу, аписмо изҩыз бықәымшәаӡеи,
аҭак зыбымҩи? Сара исыбаргыузеи, ахәыҷы дыгәхьаазгоит
зны-зынла, лара сылгәалашәоушь? Ботинка ҟаԥшьыки
ҵкыӷра ԥхаки лзаасхәеит, схазгьы апалта аасхәеит, сԥарагьы
аанҵәеит! Асоиузаа егьбырымҭаӡеи? Урҭ ибырымҭазаргьы
хымԥада иаарласны акы сзаабышьҭыроуп, уажәнатә абилеҭ
амсымхыр, нас исоуӡом. Иҟалазеи, зынӡа списмо ақәҿы­
бымҭӡеитеи?
Ара уажәы асы шьҭоуп, санааиз раԥхьатәи амш заҵәык
бзиан, нас иааԥымҵәаӡакәа зны ақәа, зны асы ауеит, адәахьы
удәылҵуа иҟам. Иахьа спалта ҿыц сышәҵаны ахагацәа
реиԥш абна сылан, уаҳа ишԥазуа, уи ауп гәырҿыхагас
исымоу, Москваҟа ацара-аара маншәалаӡам, аамҭагьы
рацәаны иаҭахыуп, аԥарагьы ацзароуп. Уаха хәымшуп апереговор сақәгәыӷуеижьҭеи, уахагьы мап анырк, нас уаҳа
сашьҭалаӡом, даара иуадаҩуп, излымшо акы ауп ателефон
асра. Еиҭабгәаласыршәоит, аԥара сҭахуп, шәкыҵәҟьа былымшаргьы 50 мааҭ иреиҵамкәа, иаарласны!
Шәыҟаз, шәыбзиаз!

Асоиузаа акгьы бырымҭаӡеи? 50 мааҭ ԥсахны
иаабышьҭзар акәхап. Ажәакала, асоиузаа 100-мааҭк бырҭар,
џьара ибзиоу акы бара бзы сақәшәар ибзаасхәарц бҭахызар,
даҽа 50 аабышьҭыр ҟалоит. Егьыс, аԥара уаҳа саргәаҟуам,
хьаас сҟабымҵан. Асы кажьуп, иаха 15 градус иҵааит, иахьагьы 10 градуск рҟынӡа ихьҭоуп, аха зегьакоуп сааҭки
бжаки аҟара абна сылан, ара усгьы бнароуп, даара иԥшӡоуп,
абериозақәа рыбӷьы ҩежьӡа асы илаԥсоуп, џьа ҵыскгьы
машәыршәа ашәа аҳәом, один только снег хрустит под ногами. Ажәакала, все здесь нормально, шәыбзиаз уахь! Целую
М. Б.1 и тебя. Привет всем! Бзиала.
15. 10. 1976 г.

(уаанӡа 50 мааҭ хазы иаабышьҭхьан), исмоургьы
исымаз сызхартә иҟан. Абилеҭ на 29 исоуеит, макьана иаарымгацт, иахьа иааганы исырҭоит (12/Х-1976 г.), вечерний
реис акәхоит. Уаҳа аписьмо сыҩӡом, абри анбоулак, черкани
мне ответ! Шәыбзиаз, шәыӷәӷәаз, ахьҭа шәылашәымҵан!
Ибҭахқәоу амаҭәақәа акгьы смоур, аԥара нысхӡом, уи хьаас
иҟабымҵан.

Ари аббревиатура «Мишь бошь?» (гыршәала «дызԥада?» аанагоит), Таиф
Аџьба лафшақә иԥҳа хәыҷы лзоуп изиҳәо.
1

529

***
Асалам Малеевкантә!
Салам шәысҭоит Риммеи Алисеи! Сҭыԥ аҿы сааины сыҟоуп, зегьы маншәалоуп, аусурада уаҳа ус сымам,
ҭакәажәи ҭаҳмадеи рыда аҿар уаҩ дыҟам. Амшқәа бзиоуп
иаци иахьеи (иацы – 10 октиабр азоуп санааи). Уажәы абри
аписмо нҭаршәны, ааигәатәи магазинк ахь сцаны сапынки,
домашни еимааки аасхәоит, нас иахьа уаҳа ус сымам, сыԥсы
сшьоит, уаҵәы ашәҟәҭыжьырҭахь срукопис сыманы сцарц
сгәы иҭоуп, аамҭа соур, амагазинқәагьы срыҵаԥшышт.
Убри сышәҟәы сызрыҭар иманшәаланы, нас ҭынч џьара
жәеинраалақәак сызҩыр бзиоуп, уиоуп усгьы схықәкы хада,
нас хәыҷык исыцларгьы сҭахуп.
Шәышԥаҟоу, ахәыҷы дычмазаҩхама? Лԥынҵа ашьа шцоз
анаасгәалашәалак есқьынгьы сгәы снархьуеит, абааԥс, шәхы
гәашәҭ, хьҭак шәылашәымҵан, бара бхаҭагьы бхы гәаҭ,
Утараа баарыԥхьала, Валентин1 бааиԥхьала. Ателеграмма насышьҭӡом, авиа ала инасышьҭуеит аписмо, нас аҭак
сзаашьҭы. Сара «махәҿеилҳәала» аԥсшьара саҿуп, шәаргьы
аӷьараҳәа шәыҟаз! Бзиала.
Таиф.
11. 10. 1977 г.

Араҟа зыӡбахә иҳәо – иабхәында, афольклорҭҵааҩ Валентин Кәаӷәаниа
(Коӷониа) иоуп.
1

530

***
Римма бахь!
Римма, салам бымаз! Шәышԥаҟақәоу зегьы? Иҟоузеи
Кәтолҟа, Аҷандараҟа? Катицараа1, Утараа, зегьы сысалам рыҭ, сара аӷьараҳәа сыҟоуп. Уажәы аподстрочникқәа
сырҿуп – ахәыҷтәы жәеинраалақәа, аха исцәыуадаҩуп акыр,
аиҭагара иазыманшәалам, макьана иалҵуагьы сыздыруам,
ирмазеины исымазааит усгьы. Сентиабр 21 инаркны октиабр 5 азынӡа овощебазахь усура ҳаргоит (ара Москва ауп),
акартош абааи абзиеи еилҳаргозар акәхап, уаҳа исылдыршо сыздыруам – аидара усгьы исзышьҭыхуам. Ателефон
лассы-лассы самысыргьы ихьаабымган, саҟәыҵӡазшәа
ббозар – письмок сзаабышьҭып! Ара уажәы амшқәа даара
ибзиоуп – ихьҭам, ишоурам. Нас, сызлабыҳәо, ахәыҷқәа
цқьа бырхылаԥшла, бгәы рықәԥыбымҵәалан, аҭаҷкәым
иабмыршьын. Алиас дышԥаббо, аҵара бзиа ибома, ашкол
игәаԥхома? Ишәҟәқәа брылакьысыр иуама? Генараа2 сысаКатица – апоет иаҳәшьа лоуп, дынхон Аҟәа. Уи лыӡбахә акырынтә иҳәоит
егьырҭ исалам шәҟәқәа рҿгьы.
2
Араҟа зыӡбахә имоу апоет Геннади Аламиа иоуп. Урҭ еигәылацәан,
ҳаҭыр-пату ду рзеилан. «Ԥсҭазаарак ҭызго» ахьӡуп Г. Аламиа Т. Аџьба
ишәҟәы «Сара сҭынчра» иазикыз астатиа.
1

531

лам рыҭ, Жениараа1 сысалам рыҭ, Вовеи Сариони2 сысалам
рыҭ! (Ара ашахмат исыцасуа уаҩ дысмоур ҟалап излазбо
ала, зегьы рыҽкажьны аус руеит.) Сгәы иаанагоит ибзианы
аус зуп ҳәа, аҩныҟа хьаас шәсымоуп, аха егьаурым, зегьы
шәеибгазааит!
Нас, Кандидраа3 ирымх адрес (ахозмаг атәы), нас аӡын
бзааиуазар аҩны иҳахәаша акы еицааҳхәар ауеит, схала
иаасхәо сыздыруам, Алиса лзы апальто сыԥшаар инасышьҭ­
уеит.
Алекциақәа даара аинтерес рыҵоуп, амала даара
ирацәаны алитература иаԥхьатәуп, мамзар зынӡа схы
сырԥхашьаргьы сҭахым, сымч зқәымхо акгьы ыҟам! Асабша,
амҽыша, ашәахьа ҳхы ҳақәиҭуп, егьысҟан есымша ф-сааҭк,
аа-сааҭк алекциақәа ҳамоуп, макьана атәара сцәыуадаҩуп,
нас сашьцылозар акәхап!
Римма, аҩны бахылаԥшла, акранқәа гәаҭала, Виссарион4
акабель ааигахьоума?
Уажәы ааигәа иҟоу апереговорныи ахь сцоит, апись­
моқәагьы ҭасыршәып, ателефонгьы сасп ҳәа сгәы иҭоуп.
Абриаҟароуп, быбзиаз, быӷәӷәаз, хаҵамԥҳәысҵас аҩны
аԥшәмара ула! Џьара подборкак сзеиқәыршәар ажәеинраа­
лақәа, бара ибзынасышьҭып, ахәшьара абҭарц азы!
Абриаҟароуп, бзиала еиқәшәаша, целую.
Таиф.
5. 09. 1983 г.
Москва.

[P. S.]
Атетрадқәа рыбжак Славикраа5 ирыҭ, сысаламгьы
рыҭ! Абандерольқәа ԥшьбаны еихыршеит, избанзар ки-

Зыӡбахә имоу Жениа Лацәышԥҳа лоуп, иҭаацәара ирзааигәоу ԥҳәысуп,
иԥшәма дылҩызоуп. Апоет исалам шәҟәқәа рҿы акырынтә гәыблыла
длыхцәажәоит.
2
Араҟа зыӡбахә ҳәоу апоет иҩызцәа гәакьақәа роуп – ажурналист Владимир Чуази апоет Сарион Ҭаркьыли. Урҭ ашахмат рыцасра, рыцтәарарыцгылара бзиа ибон иара. Исалам шәҟәқәа рҿы акырџьара рыӡбахә
ҳаҳауеит.
3
Кандидраа ҳәа зыӡбахә имоу, усҟан Таифраа иргәылаз, абалетмеистер,
Аԥсны жәлар рартист Кандид Ҭарба (1944–2016) иоуп.
4
Виссарион ҳәа дызҿу иабхәында иоуп.
5
Араҟа зыӡбахә иҳәо, Таиф иешьара иреиуоу Славик Аџьба иҭаацәа роуп.
1

532

лок еиҳаны ирыдыркылаӡом, иааидкыланы 8 мааҭк ргеит
анашьҭ­разы – дара зыԥсоу аиҳа анашьҭра ахә еиҳахеит!
Аписьмо быҩуазар, хымԥада аскобка иҭакны иарба ВЛК,
избанзар ҳара ҳписьмоқәа (ВЛК-аа ҳтәқәа) хазы иқәырҵоит,
астудентцәа рацәаҩуп, урҭ ртәқәа ирыламӡырц азы!
***
Алиса1 бахь.
Уа мшыбзиа, сылашара Алиса! Бышԥаҟоу, ажәабжь ҿыцс
иҟоузеи уахь? «Хәбақәа» рацәаны ибоухьоума? «Хәба»
беиҵамхароуп, аҳаҳаи! Алиас бихылаԥшуама ашкол аҟны?
Сара сыгәхьаабымган, исыбаргәузеи, амла сакуам, ахьҭа сакуам, ауада бзиа сымоуп. Уажәы аԥенџьыр аҟынтә Останкино абааш сахәаԥшуеит, даара иԥшӡоуп. Ашәҟәыҭра
инасышьҭыз бгәаԥхама? Алиса, мама лҳәатәы хаҵала,
блыцхраала, бурокқәа ианаамҭоу иҟаҵала, бымаҭәақәа
цқьаӡа иныҟәгала, бҟәышыз, ашьыжь бмаашьакәа бгылала,
ибзианы акрыфала!
Абриала салгоит сысалам шәҟәы, абзиараз, аӡын анааилак снеиуеит. Бгәыдыскылоит, бара б-папа.
5. 09. 1983.
Москва

***
Алиас уахь!2
Уа мшыбзиа, аҷкәын бзиа Алиас! Иудысныҳәалоит ашкол уҭалара! Аҵара бзианы иҵала, ашьыжь агылара уацәы­
Ари асалам шәҟәы Т. Аџьба иԥҳа хәыҷы лоуп иззиҩуа. Усҟан ашкол
дҭан. Иахьа Алиса дҭаацәароуп, аҳәынҭқарратә усзуҩы Адгәыр Ҳаразиа
диԥшәмоуп, хҩык ахшара дрануп.
2
Асалам шәҟәы ззынархоу апоет иҵәҩаншьап Алиас иоуп. Уи ашықәсан
ашкол ахь дцеит иара. Иахьа Алиас Аџьба иаб иҩнашә ааиртуеит,
дҭаацәароуп, ҩыџьа ахәыҷқәа драбуп (аԥеи аԥҳаи), занааҭла дҳақьымуп
(хаԥыцчаԥаҩуп).
1

533

маашьан, ибзианы акрыфала, хаҵаҵас уҽырӷәӷәаны уҟаз!
Амашьынақәа иузынасышьҭыз угәаԥхама? Алисагьы илы­
ҭала, дыхәмарлааит! Аӡын саннеиуагьы иҵегьы назгоит!
Абзиараз! Ублақәа дрыгәӡуеит у-папа.

5. 09. 1983.

***
Римма, иҟоузеи, шәышԥаҟақәоу хәыҷгьы-дугьы, ладагьыҩадагьы? Сара аӷьараҳәа сыҟоуп макьана, 6 мшы аус зуеит овошьебазаҿ1, акыр иуадаҩуп. Уаҵәы аполиклиникаҿы
сцаны справкак, аидара шьҭысхыр зыҟамло сызрымхуазар ҳәа сгәы иҭоуп, исырымҭаргьы исылымшаҵәҟьо садырцалом, аха иабасҭаху рхәы аҟаҵара! Ус справкада
сҽааныскылар, сыстипендиа иахырхуеит, уиҵәҟьа иалакьысыр сҭахым. Иаргьы иахьа исоуит – 29 мааҭи 80 капеики, 30 рзы абазк згу. Уи усгьы исызхап ҳәа сыҟоуп. Аӡын
мызкакәзаап ҳахьоурыжьуа, аха маҷкгьы схала иацсҵар ауп
ҳәа сыҟоуп. Нас, ишбасҳәара схашҭит, сышәҟәы асигналқәа
соуижьҭеи кырҵуеит, аха макьана амагазинқәа рахь
имнеиӡацт, ишеизаку уахь инарышьҭу сыздыруам. Екземплиарк Гунда Сақаниаԥҳа2 илысҭеит, аӡбахә баҳахьазаргьы
ауеит аха. Иаарласны инеип ҳәа сыҟоуп ишеизаку уахь
ашәҟәыҭирҭахь. Ицәгьамкәа еиҭагоуп абжакы, аха зынӡа
иалаҵатәқәамызгьы акыр алашәеит, егьаурым, иахьҭыҵыз
усгьы ибзиоуп.
Нас, адача3 аусқәа иҟоузеи? Бнашьҭаҵаалар цәгьам.
Аус ахьызуаз аҟынтә агонорар ҳәа акыр бырҭама? Акгьы
Усҟан, асовет аамҭаз аҵараиурҭақәа рҟынтәи ауаа усура ҳәа (цхыраарак
аҳасаб ала) ақыҭақәеи ауҭраҭыхшьҭаҵарҭақәеи рахь ргара ихымԥадатәу
усны иаԥшьган, ԥымкрада инагӡатәын.
2
Араҟа дызҿу апоет Гунда Сақаниа лоуп. Зыӡбахә имоу ашәҟәы – Москва
1983 шықәсазы урысшәала иҭыҵыз ипоезиатә еизга «Аҩбатәи аԥсҭазаара»
ауп.
3
Аԥсуа шәҟәыҩҩцәа Гәылрыԥшь адачақәа рыҭара азҵаара ықәгылан
усҟан, Т. Аџьбагьы исоуп ҳәа агәыӷра иман, аха изыхҟьазаалакгьы уи аус
лыҵшәадахеит.
1

534

бырымҭазар, бхала башьҭамлан, иҟалоит арахь иаарышь­
ҭыргьы, усгьы 20–30 мааҭ раҟара шԥаҟарымҵари ҳәа
сыҟоуп, џьара акы иаабыхәон. Иара ажурнал ҭыҵхьоума?
Иҭыҵхьазар, хара имгакәа ибоур акәын! Акаҳуаххыга
аабышьҭ­хьоумашь?
Обоиқәа збеит, аха 5–6 мааҭ иаԥсоуп 10 метрак, зегьы иргоит, аха сара исзеилкаауам, ахәгьы мыцхәуп, имоиушьиӡам,
ипростоиуп, ГДР аҟнытәуп, зны письмок анаабышьҭуа цқьа
ианҵаны иаашьҭы иҟасҵара.
Шәыбзиаз, абри аписьмо неиаанӡа ателефон сасыргьы ҟалап, аха телефонла рацәак аҳәаха сахьӡом, сышәҟәы
шҭыҵыз сҳәар сҭахуижьҭеи еснагь исхашҭуан.
Нас уа ашәҟәҭыжьырҭаҿы сышәҟәы1 аредактор ирҭа­
хьоумашь? С. Кәыҵниа2 зны дыччо дыбԥылар биазҵаа
иҟоузеи ҳәа, сысаламгьы иҭ. Аӡынранӡа редактировать
ҟарымҵозар, акы-ҩба аҿыцқәа аласҵар сҭахуп, макьана
изымҩыцт, аха схы иҭоуп, сгәы иҭоуп, сышәҟәы хьысҳаны
иҭыҵыр сҭахым.
Ахәыҷқәа рхы шԥамҩаԥырго, бышԥарыхьӡо?
Аквартирантцәа боузар? Даара ибыхәон иҽеиу шьоукы бԥыхьашәар! Амла шәҽашәмыркын, акассахь акыр бымазар – иамуӡозар бхы иархәа, бамеигӡан, ҳаибгазар, акы
ҳԥыхьашәап.
Ахәыҷқәа рзы, бара бзы сымч зықәхо шәзыргәаҟуа акры­
ҟазар, аписьмо ианҵаны исзаашьҭ, исылшо шәыг­сыжьрым.
Шәыбзиаз зегьы. Катицараа, Утараа, Маџьраа3 ббалома?
Иреи Алики4 шԥаҟоу, Агәырчик5 ихы шԥамҩаԥиго? Алик
иусқәа шԥаҟоу, иревизиа иалгама, дманшәаланы дзалҵыма?
«Сышәҟәы» ҳәа апоет дызҿу – 1984 шықәсазы ашәҟәҭыжьырҭа «Алашара» иҭнажьыз аизга «Уахынлатәи ашәҭ» акәзар ҟалап.
2
Араҟа зыӡбахә имоу ашәҟәыҩҩы Сергеи Кәыҵниа иоуп. Усҟан уи аус иуан
ашәҟәҭыжьырҭа «Алашара» аҟны редакторс.
3
Апоет зыӡбахә иҳәо – иашьеиҳаб иԥа Маџь Аџьба иҭаацәа роуп.
4
Т. Аџьба араҟа дзызҵаауа ианхәыԥҳа Ира Коӷониеи (Кәаӷәаниеи) има­
ҳәыла Алик Шьанааи роуп. Исалам шәҟәқәа рҿы урҭ акырынтә рыӡбахә
иҳәоит.
5
Агәырчик ҳәа дызҿу – имаҳәыла Алик Шьанаа ихәыҷы иоуп.
1

535

Абриала салгоит, сажәа рацәоуп, исҳәо ҟәнысшьоит!
Абзиараз, целую.
Уаҵәы акәхап аԥошьҭа ианасҭо ари аписьмо.
[P. S.]
Ваниа1 исзааишьҭит струдоваиа книжка, иҭабуп ҳәа
сызиаҳәа! Таиф.

26. 09. 1983.

***
Алиса сылашара, сҟәыбҷа!
Бышԥаҟоу, бгәы бзиоума, аҵара бзианы ибҵома,
«хәбақәа» рымацара ракәу «ԥшьбақәагьы» налабыршәуоу?
Арҵаҩы ҿыц дшәырҭама? Уи лҳәатәы хаҵала, бурокқәа
есымша ибзианы иҟаҵала. Ашьыжь хымԥада акрыфала.
Блеишәа бзиаз, б-мама лҳәатәы хаҵала, блыцхраала, башьа хәыҷы бихылаԥшла, дҭыбымӷҷаалан (уигьы зны-зынла
ибцәамхаҟаҵалон ҳәа сыҟоуп, аха)!
Сара бсазҵаауазар, аӷьараҳәа сыҟоуп, быгәхьаазгоит, аха
исычҳауеит, избан акәзар аӡын ҟалаанӡа ара сыҟазароуп!
Сара бара бгәыдыскылоит, бара сара сцымхәрас Алиас
дгәыдкыл! Мама дгәыдыбкыларгьы ҟалоит.
Абзиараз. Бара б-папа Таиф.
6. 09. 1983.

***
Алиас, схәыҷы бзиа, сгәазырҳага, сгәыӷра!
Аӷьараҳәа уҟаз хаҵаҵас! Аҵара бзианы иҵала, умаашьалан, ашьыжь угылала, уҿы ӡәӡәала ухала, акрыфала.
Апродлионкаҿы уаангылала, мама улхьымҵәыуалан, аҟыз
еиԥш дгәыдкылала! Сара уара угәыдыскылоит.
Абзиараз ҳәа уасҳәоит. У-папа.
6. 09. [19]83.

Араҟа ҭабуп ҳәа зеиҳәо – усҟан ажурнал «Ашколи аԥсҭазаареи» аредакциа
иахагылаз Иван Николаи-иԥа Саӡба (1937–2008) иоуп. 1979 шықәса инаркны 1983 шықәсанӡа Т. Аџьба аус иуан абри ажурнал аҿы аҭакзыԥхықәу
редакторс. Апоети И. Н. Саӡбеи еизааигәан, пату еиқәырҵон. Егьырҭ исалам шәҟәқәа рҿгьы уи иӡбахә иҳәоит.
1

536

***
Уа мшыбзиақәа!
Шәышԥаҟақәоу зегьы, ажәабжь ҿыцс иҟоузеи?
Раԥхьаӡа иргыланы ибасҳәар сҭахуп, Римма, аписьмо
ибҩыз шсоуз, 50 мааҭ Катица лԥара исзаабышьҭызгьы шсоуз, амала, лара дрыцҳасшьоит, сара аԥара саргәаҟуа сыҟам,
исоуа сызсырхоит, ианамух, бара бхазы иааныбкылар ҟалон,
ахәыҷқәа рԥара алархыбшәаар былшон, аха ианаабышьҭых
– ибзиоуп. Даара сеигәырӷьеит аквартирантцәа ахьбоуз,
ргәы н[ы]бмырхааит, ибцәымцааит, 80 мааҭ уажәы акыр
ибзаԥсоуп!
Нас еилыскаар исҭаху – аспортивкақәа инасышьҭыз
ахәыҷқәа ирзыбзиахама, бара б-поиас башахама? Апоиас
размерла иҟаӡам, дасу бӡара заҟароу дырны, ибыршәаны
иаабхәароуп, обхват талии шәаны исзаашьҭ ибҭахызар, апоиас ахаҭагьы сыԥшаауеит, амала, ибызбзиахо бӡара шәаны
исзаабышьҭроуп!
Нас, сышәҟәы шԥаббо, баԥхьама, акраанагома? Уахь
аҭирҭахь имнеиӡаци макьана?
Апремиа бырҭама, мамзар ибырымҭама? Ваниа идикылада сҭыԥан? Ишԥаҟақәоу зегьы – Кәтолаа, Аҷандараа,
Аҟәаа! Катица даара иҭабуп ҳәа сызлаҳә!
537

Албир1 ихы шԥамҩаԥиго? Вова2 аԥҳәысаагара ҳәа акгьы
дашьҭаӡами, даҟәыҵӡама?
Агрба Вова3 молодец ҳәа сызиаҳә дыббозар, угәы каумыжьын, Таифгьы лассы даауеит ҳәа иаҳәа!!! Вовагьы Котик
Ҵнариагьы4 иҟарҵаз даара сгәы иахәеит, Котик аурыс дааи­
газаргьы бзиоуп, зынӡа уаҩ дааимгаӡар аасҭа!!! Чуаз Вовеи,
Клареи, Сариони сысалам рыҭ!
Валентин5 ихабар иҟоузеи? Днеихьазар, ибасҳәарц исҭа­
ху, акымзаракгьы, џьара «ҵҟнар»6 хәыҷык изаагозар уаҳа
акгьы сҭахым, салаашәықәныҳәарын, ахьҭа аныҟоу даара
ибзиоуп 50 грамм ыжәны адәы ацәылара! Нана7 аус иуама,
дызҿузеи? Ирараа8 сысалам рыҭ!
Амагазин «Комфорт» аҟны сыҟан, аха уа пересылка
ҟарҵаӡом, Москваа роуп атауар зырҭо, насгьы по записи.
Ажәакала, уи ҳара иҳахәом. Даҽа магазинк ыҟоуп на Кутузовском проспекте ҳәа сарҳәеит сахьразҵааз, аха макьана
сзымцацт, изакәу сыздыруам, уа иманшәалахозар, пересылка ауазар еилкааны ибзынасыцҳауеит, нас ҳахәаԥшып.
Уажәы ҳара ноиабр 15 азынӡа ҳаужьуп, 5–6-ҩык ҳада зегьы, ааигәасигәа инхоз, рыҩныҟақәа [рахь] ицеит.
Сара схаԥыцқәа рыхәшәтәра сцоит лассы-лассы, уажәы
амышиак акы иамоуп, анерв лшьуеит, нас апломба ҟалҵоит,
аха исыхьуеит маҷк, лара иухьуазаргьы иаачҳа лҳәеит! АиаАлбир ҳәа дызҿу иашьеиҵыб иоуп. Иԥсҭазаара далҵхьеит. Уи иӡбахә
егьырҭ асалам шәҟәқәа рҿгьы акырынтә иҳәоит.
2
Араҟа зыӡбахә имоу – иашьеиҳаб Вова Аџьба иоуп. Усҟан аҭаацәара даламлацызт. Иахьа Вова Анцәа ишиҳәара дыҟоуп: Аҷандара ақыҭан дынхоит, аҩнду аҿы даԥшәымоуп, дҭаацәароуп, ҩыџьа аԥацәа драбуп.
3
Алитератураҭҵааҩ Владимир Агрба иоуп дызҿу.
4
Зыӡбахә имоу алитератураҭҵааҩцәа Владимир Агрбеи Владимир
Аҵнариеи роуп. Уи ашықәсан рҩыџьагь аҭаацәара иалалеит – убри ахҭыс
деи­­гәыр­ӷьаны аӡбахә иҳәоит Т. Аџьба.
5
Араҟа зыӡбахә иҳәо – иабхәында, афольклорҭҵааҩ Валентин Коӷониа
(Кәаӷәаниа) иоуп. Усҟантәи аамҭаз аҵара иҵон Москва.
6
«Аҵҟнар» ҳәа ззиҳәо – ауаткоуп.
7
Араҟа апоет зыӡбахә имоу – иабхәында Нана (Валериан) Коӷониа
(Кәаӷәаниа) иоуп.
8
Ирараа ҳәа дызҿу – имаҳәыла Алик Шьанаа иҭаацәа роуп.
1

538

шазы, акыр аџьа рыдызбалахьеит сааижьҭеи, аха ишԥазури,
еиӷьхозар аабап. Саԥхьатәи схаԥыцқәа аиқәаҵәарақәа рымхны апломба ҟалҵеит, ус адәахьала уаҩы дахьаасҿаԥшуа
ицәгьам, ишыҟаз аасҭа акырӡа еиӷьылтәит. Уаҳа хьаа
сымаӡам, егьи «схьаа»1 смыхьӡацт ара сааижьҭеи, аклимат
азеиӷьхеит ҳәа сыҟоуп!!!
Аӡын ҳаноурыжьуа макьана еилкааны иҳамаӡам, аха усгьы Ашықәс ҿыц азы ҳашԥоурмыжьри ҳәа сыҟоуп мызки
жәамши, усҟан ҷыдала ибзынасыцҳап. Ицәгьам ҳәа сыҟоуп
аканикулқәа рзы бааир, ҳахнарҵәарым, ахәыҷқәагьы баргьы ишәҭахқәоу акы аабхәап, аҩны азын акраҳзаахәозаргьы
еицааҳхәап, нас ҳаиццап аҩныҟа! Уанӡа ԥшӡала ҳаиқәыршәа!
Еснагь Москва сауҟаху, сыҟазаара ма ус бхы иарҳәаны бааи,
быԥсгьы бшьап!
Ахәыҷқәа ирыгбмыжьын, амлеи ахьҭеи иабмыркын!
Сызгәалашәо зегьы сысаламқәа рыҭ. Абриала салгоит
уажәазы, списьмо неиаанӡа ателефон сасыр ҟалап, бзиала,
целую. Таиф.
[1983 ш., жьҭаарамза].

***
Уа мшыбзиақәа, Римма, Алиса, Алиас!
Шәышԥаҟақәоу зегьы? Иахьа, октиабр 11, ашьыжь исоуит
бписьмо, сгәы иахәеит, сеигәырӷьоит зегь хар шәымамкәа
шәахьыҟоу. Егьырҭ бписьмоқәагьы соуит, Зеитуниан Лариса2 лҟны сцан, акофемолка аазгеит, Жениагьы лассы даараны дыҟоуп лҳәеит.
Сара уажәы хар сымам, октиабр 26 инаркны иахьанӡа
абиуллетен сыман, аҩны стәан, егьырҭ сҩызцәа авагонқәа
ҭадырцәуан автобазаҿы. Иахьа аԥхьара ҳалагеит, саргьы
сцоит аинститут ахь. Ани счымазара гаӡа азы ауп абиуллетен зсырҭа, исыхьӡомызт, аха исыхьыр ҳәа сшәоит
ҳәа аполиклиникаҿы ианрасҳәа, илахәаԥшын, «уабатәи
еидарашьҭыхҩу», аҩны утәаз рҳәан, абиуллетен сырҭан,
1
2

Егьи «схьаа» ҳәа апоет дызлацәажәо ачымазара еилкаам.
Зеитуниан Лариса ҳәа дызҿу – Лацәышба Жениа лыԥҳа лоуп.

539

сыԥсы сшьеит. Сгәазҭаз ахирургԥҳәыс ус лҳәеит, апрофессор исырбоит, дахәасырԥшуеит уҭахызар ҳәа. Сара
сақәшаҳаҭхеит, уажәыҵәҟьа исҭахым, ноиабр азы сирба
сҳәеит, лара бзиоуп лҳәеит. Уи зынӡа исыхьӡом. Иацы зубнои лҟны сыҟан, алечение ҟаҳҵароуп лҳәеит, аиқәаҵәақәа
амхны, апломбқәа аҭаны иҟалҵеит, иацы абжак ҟалҵеит,
иԥшӡахоит, ибзиахоит излазбо ала, сыԥхамшьакәа сычча­
ратәы иҟалап ҳәа сгәы иаанагоит. Ари аамҭала агрипп
сыхьны исхызгеит, макьана сеимҳәоит, аха иуадаҩым, шьҭа
сацәцеит.
Апальто аасхәеит, аспортивка аасхәеит, аимаа (аӡынтә)
аасхәеит сара сзы, сԥарақәагьы саарылгеит, амала изыб­
ҳәақәаз соур иаасхәартә сыҟоуп макьана, аспортивка ибзиоу,
ипростоиу зынӡа сақәымшәеит, с начиосом, ихәымбабисаӡа
иҟоуп зегьы, ибашақәоуп.
Сышәҟәы1 аплан иахьаларҵаз сеигәырӷьеит, уи даара
ибзиоуп, акы иааҳахәап наҟ-наҟ. Амала, иарбан шәҟәҭы­
жьырҭоу иахьҭрыжьуа, қарҭаа аплан иалаҵаны ианахырго
рацәоуп, рацәак срықәгәыӷӡом.
Апремиа боут ҳәа сыҟоуп, имаҷзаргьы, амза 20 рҟынӡа…
Қарҭаа сгонорар асчиот ахь ииаргахьоу сеидру (ани, уа
саныҟаз сыззыԥшыз «Риҵа»2 азы). «Лит[ературнаиа] Грузиа» ажурналгьы уажәеинраалақәа анаҳҵоит сынтәа рҳәан,
аха рхабаргьы сыздыруам. Ателефон сасӡом, анҭ изыбҳәаз
акылҷмылҷқәа аасхәаанӡа. Хьҭа сакуам, мла сакуам. Шәара
шәыбзиаз, шәгәы кашәмыжьын. Алиас иҟаиҵои, бзиа ибома
ашкол, акыр изҵап бгәахәуама? Дыцәгәырчуама уажәгьы,
Алиса дҭылбӷыҷаауама? Алиса лырҵаҩ ҿыц дышԥалбо, ибзианы илҵома? Зегьы-зегьы асалам сызрыҭ, агонорар азы
Ваниа3 иҭабуп ҳәа иаҳәа! Абриала ихсыркәшоит.
Шәара шә-Таиф!
11. 10. 1983 ш.

Зыӡбахә имоу «Ааԥын агәырӷьаҿҳәаша» ҳәа зыхьӡны Қарҭ қырҭшәала
иҭы­ҵыз ишәҟәы акәзар ҟалап.
2
Қырҭшәала иҭыҵуаз альманах «Риҵа» ианын Т. Аџьба иажәеин­раалақәа.
3
Араҟа зыӡбахә иҳәо И. Н. Асаӡба иоуп.
1

540

***
Римма!
Инасышьҭуеит амаикақәеи мама лыхәшәқәеи Жениа
илыҭаны.
Адельфан зыхьӡу ахәшә шьыжьыла таблеткак лфар
ҟалоит, лхыхь лыхнамгар шьыбжьонгьы акы лфар ҟалоит,
уахынла иҟалаӡом! Егьи, Клофелин зыхьӡу, уаха данышьҭало
таблеткак лфар ауеит. Ибцәеиламгааит, амарџьа! Аҳақьым­
гьы ҽеишәа илҳәо лзымдырит, избанзар ачымазаҩ схаҭа
дызбозар акәын лҳәеит, амала, ҩымш-хымш ахәшәқәа анлыдылкылалак лдавление гәаҭазароуп лҳәеит, аха уа аҩны
излагәарҭагәышьозеи? Лхыхь еиқәтәозар, ахәшә адкылара даҟәыҵуазар акәхап. Ахәшәқәа акыр илыхәозар, нас
еиҭанасышьҭуеит ианынҵәалак, уажәазы арҭ лызхоуп.
Нас, ахәыҷқәеи бареи шәышԥеибабо, ирҳәозеи, сыгә­
хьаарго иалагахьоума? Алиас дахьыспҟаз ихашьҭ­хьоума,
ииҳәозеи? Ава1 лусқәа шԥаҟоу, шәышԥаҟақәоу зегьы? Ута
лсапогқәа смоур ҟалап, иауа-иашәан сапог ыҟаӡам уажәы
Москва, аԥхын ма ааԥын иаахәатәын аӡын еимаа.
Сара хар сымам, агрипп санааи иаразнак иаасыхьын, аха
шьҭа исыхгоит.
Бзиала.
Таиф.
[1983 шықәса, жьҭаарамза]

***
Салам шәысҭоит, игәхьаазго сҭаацәа!
Сара аӷьараҳәа сыҟоуп, аҩныҟа зегьы шәыгәхьаагарада
хьаа сымам, хьҭа сакуам, мла сакуам, аус зуеит схазы, уажәшьҭа еиҳа сыхшыҩ цқьахо, аусура сыцааиуа
иалагазшәа збоит. Ноиабр азы мчыбжьык ҳаурыжьуеит,
аха анеира иаԥсам, ахарџь мыцхәуп. Шәара шәыбзиазааит,
сара сзымнеиргьы, аӡын усгьы снеиуеит хымԥада – мыз1

Ава (Ельва) – Т. Аџьба иашьа иԥҳа лоуп.

541

ки мчыбжьыки ҳарҭоит ҳәа сыҟоуп. Москватәи абиуроаа вечерқәак ҳрыладырхәрашәа рҳәан, аха акгьы збом
макьана. Выступлениақәак, акы-ҩба ракәзаргьы, акыр
исзаԥсахон – ара 30 мааҭ сара сзы ԥара дууп! Ахәыҷқәа
рзы сажәеинраалақәа аподстрочникқәа ҟасҵеит, ԥарак
соур икьыԥхьтәуп, нас ҳара ҳсоиузаа арекомендациа рымхны ашәҟәҭыжьырҭа «Детская литература» иадызгалап ҳәа
сгәы иҭоуп, џьара планк иаларҵар бзиоуп ара сшыҟоу. Аӡын
саннеилак ҳжурналқәагьы подборкақәак рысҭап. Шәара
амла шәамкааит уаанӡа. Римма, акассаҿ акрыбзынхазар –
бара ишыбтәу бхамшҭааит, беихәлахозар бхы иархәа, нас
џьара харҭәаашьак аҳҭап, ахәыҷқәа ирыгбмырхан, бхы иагбмырхан! Аспортивка 30-ый размер астипендиа ансоулак
иаасхәоит (26 октиабр ашьҭахь).
Шәышԥаҟақәоу уахь зегьы, агәылацәа сысаламқәа
рыҭ! Алиас иацы саниацәажәоз сшыгәхьааигоз иҳәеит,
сгәы дырԥшааит Алисагьы иаргьы, сылаӷырӡқәа аахадыр­
ҟәҟәалеит, рыԥсынҵры духааит, иреиӷьу хәыҷы дыҟам
адунеиаҿ! Асолдаҭцәа рпатреҭқәа ҭыхны исзаашьҭ иҳәеит
Алиас, нас уанааиуагьы иԥшӡоу машьынак сзааг иҳәеит.
Иахьа аполиклиникаҿы сыҟан, схаԥыцқәа апломбақәа
ҟалҵеит, аиқәаҵәарақәа амылхит, уаҩ дысҿаԥшыртә
сҟалҵеит, амала, исзыхәшәтәуам лҳәеит, апародонтоз атәы
цәгьоуп, уаҩ дахәом лҳәеит. Ноиабр хԥа рзгьы уааи лҳәеит,
исзыҟалҵо сыздыруам. Ажәакала, сыцәгьамкәа сыҟоуп.
Қарҭаа агонорар сзаарышьҭзар еилыбкаар ауеит, уа центральная сберкассаҿ брыҳәар, шаҟа сзылырҩааз еилкаазар сгәы арҭынчуан, ажурнал «Лит[ерату]рная Грузиагьы»
ашықәс нҵәаанӡа аподборка ирысҭаз шԥанырымҵари ҳәа
сгәыӷуеит.
Аҩныҟа ишԥаҟақәоушь Аҷандара, Кәтол, Иреи Алики
шԥаҟоу, ахәыҷқәа зегьы шԥаҟоу? Амлеи ахьҭеи шәрымкааит,
сара саашәычҳа аӡыннӡа, снеир ԥыҭраамҭак саабыцхраап,
бгәы кабмыжьын, бхы аҵабмырхан! Катица аквартираз
иларҳәозеи, ааигәа дақәгәыӷуама? Алиас ахьҭа илалама,
542

деимҳәома? Абааԥс, шәхы шәахәа, ишԥаҟасҵари, уажәы
сызшәыхәом сара.

Салам шәысҭоит зегьы, шәышԥаҟақәоу, ладагьы ҩада­
гьы, хәыҷгьы дугьы? Амшцәгьақәа ҟалоит ҳәа арадио
иаҳәон, иҟазма амшцәгьа, ахьҭа? Ахьҭа рыламлакәа иҟоума
ахәыҷқәа? Ара ноиабр инаркны асы шьҭоуп, ӡынроуп, аха
макьана сара исԥырхаганы избом, исымоу зегьы сшәысҵоит.
Иацы ноиабр 17 азы иаасхәеит 10 рулонк обои аспальназы, 10,5 метр иҟоуп акы аура. Аҭбаара метрабжак, 1,5 мааҭ
иаԥсоуп акы, 15 мааҭ роуп иахҭнысҵаз. Азали егьи ауадеи,
априхожаи рзгьы иаасхәар сылшоит, аха сшәоит ибгәамԥхар
ҳәа, макьана иаасхәаӡом ибҳәо саҳаанӡа. Иахьаасхәаз амагазин бзиоуп, еснагь иҟоуп обои, бара балаԥшызҭгьы еиҳа ибзиоу албхуан, аӡын аканикулқәа рзы бзааир зегьы иреиӷьын,
еицааҳхәон. Сара Ашықәс ҿыц аламҭалаз соурыжьуеит, нас
февраль 7 рзынӡа схы сақәиҭуп. Ааиразы бгәы иаанаго
письмола исзаацҳа. Аванназы еиҭахгьы сыҟан «Комфорт»
аҟны, отечественниуп зегьы, насгьы аочеред иқәдыргыло
зегь раԥхьа отечественникцәа, аинвалидцәа роуп, урҭгьы с
нового года, нас в течение года иԥшызароуп. Излазбо ала,
уа иҳахәарҭоу акгьы ҳзалхуам, бара ихҭабкит акәымзар,
баша сцо-саауа сыбжьоуп, «шаҟантәы иуаҳҳәои, атәымуаа
ираҳҭом» ҳәа сдырԥхашьеит.
Анаҩс, зегьы шԥаҟақәоу уахь, сҭыԥ аҟны ирыдыркыладашь, премиа ҳәа акгьы бырымҭаӡеи? Ибырымҭазар –
исыхәҭамзар акәхарын, хьаас иҟабымҵан. Аквартирантцәа
шԥаҟоу, сысалам рыҭ. Алиас аҵара шԥеиҵо, итетрадқәа
брылакьысыр иуама, дыцәгәырчуама, Вова иеиԥш агәаара
идыруама уажәгьы? Ирҵаҩы илҳәои, аԥсшәа акыр изҵама?
543

Алиса ахьҭа лылабымҵааит, илычҳауеит ҳәа дхахаӡа адәы
дцәыбымҵааит, Алиас усгьы еиҳа бихылаԥшуазар акәхап,
ахгәарԥхашьа еиҳа идыруеит. Есмеи Адгәыри шԥаҟоу,
Адгәыр аҵара шԥеиҵо?
Валентин ихабар зымбацт макьана. Уахь днеизар акәхап,
списьмо боуаанӡа арахь дааиуазар, уатка хәыҷыки аџьыкеи
сзааигар даара сеигәырӷьон. Сан дышԥаҟоу, зынӡа лымчқәа
каԥсазар акәхап. Зегьы шәыгәхьаазгоит, шьҭа рацәак нымхеит сканикулқәа ааиаанӡа. Бписьмо сазԥшуп. Ҳобшьежитие
ателефон 218–13–01 ауп, иаалырҟьан ак аабыцҳарц бҭаххар
уа адежурнаиа иадтәалоу записывать ҟалҵоит, нас саниасуа
зны исылҭоит, сара ателефон ахь снарыԥхьаӡом, ус, случаино 7 аетаж аҟны исыцынхо аӡәы дылбаны исзыҩалыцҳаргьы
алшоит, так, что – можно проверить один раз и узнать как
получится с переговором, только очень надо попросить вахтершу.
Беиҭазхәыц аӡын ааира, бааиуазар, сара снеиӡом,
сыбзыԥшуеит, только дай знать!
Абриала ихсыркәшоит уажәазы, привет всем.
Целую и обнимаю бҵакырагьы баргьы. Ԥшӡала. Таиф.
18. 11. 1983 ш.

***
Ааигәоуп аписьмо анынасышьҭыз, аха инасышьҭыз
аписьмо аҳаҭыраз аҿыц зыҩуеит уажәы. Арахь иҟоу бзиароуп, ӡынроуп, аха суада ԥхоуп ибзианы. Арахь ааиразы ибҳәаз саҳаит, ахәыҷқәа ахьҭа рылалар ҳәа сшәоит
акәымзар, уаҳа уадаҩ ыҟаӡам. Сара суадаҿ ҳакуеит зегьы,
апостель ҳарҭоит азаиавка ҟасҵар, уахык мааҭк шәатәхоит,
уаҳа акгьы аҭахӡам. Амала, аӡын ара усгьы ихьҭоуп,
ахәыҷқәагьы баргьы иԥханы шәеилаҳәазароуп, знык суадаҿ
шәааир, нас харԥзаҵәгьы шәыҩназартә иԥхоуп. Афатә азы
имариоуп, акартош 10 капеи ҳәа шаҟа уҭаху ыҟоуп, ахш,
ашә, акефир уҳәа ахәыҷқәа амла иамкыртә иҟалоит, зе544

гьы ааигәоуп. Амала, поездла акәхар ҟалап, шәааиуазар
хымԥада исзаабыцҳароуп, ареиси аамҭеи здырыр – нас
сышәԥылоит, мамзар ахәыҷқәа рҩыџьагьы быман са сышҟа
ааира бцәыуадаҩхоит. Абилеҭ заа иаахәатәуп, 10–15 мшы
шыбжьоу, инақәырццакны аписьмогьы ҩы, нас ателефонгьы сыбзасп амҩа бықәламҭаз. Амала, на всякий случай,
ԥара ԥыҭк шьҭыбхыроуп, бзеилаҳауа акы бақәшәар ауеит. Обои ҳаспальназ ишаасхәаз усгьы ибзынасыцҳаит,
егьырҭ ауадақәа рзы нас бааиуазар еицааҳхәап, «Комфорт»
аҟынгьы ҳаиццап.
Абриаҟароуп. Валентин арахь ихабар сымбацт, уахь днеизар акәхап. Иахьа амза 21 ноиабр ауп, асы шьҭоуп, асы
леиуеит, уажәыҵәҟьа сдәылҵны аписьмогьы ҭасыршәуеит,
уаха исфашагьы чак аазгароуп! Шәыбзиаз зегьы, целую.
Ноиабр 21 [1983 ш.]

***
Сылашара Алиса!
Исоуит асалам шәҟәы исзаабышьҭыз, даара сеигәырӷьеит,
саргьы быгәхьаазгоит, аха ирласны ҳаибабоит, нас бхы шалабан хәыҷык аасырхап! Алиасгьы дыгәхьаазгеит, сцымхәрас
ихы багәӡы, амала итәарҭа хәыҷы бамгәӡааит, ацәамақәа
рзы ишәарҭоуп!
Мама дышәмыргәамҵлан, шәлыцхраала Алиасгьы
баргьы. Аписьмо бзианы ибҩит, даҽазны ианыбыҩуа
аԥсышәалагьы иҩы. Сара аӷьараҳәа сыҟоуп, ари аписьмо
неиаанӡа ателефон сасыр ҟалап. Зегьы сысалам рыҭ иббозар – Катицараа, Маџьраа, Утараа, Есмагьы1, Адгәыргьы,
Ирагьы, Аликгьы зегьы-зегьы. Зегьы шәгәыдыскылоит!
Абзиараз! Бара б-папа Таиф.
30. 11. 1983 ш.

***
Римма, шәышԥаҟақәоу?! Ашықәс ҿыц ашьҭахь ателефон
сасуан ҩынтә-хынтә, аха аӡәгьы ишьҭихуамызт. Сгәы иаа1

Имаҳәыла Алик Шьанаа иԥҳа Есма лоуп араҟа зыӡбахә имоу.

545

нагеит мчыбжьык аҟара быҽрымхны ақыҭахь бцазар ҟалап
ҳәа. Сара адәыӷбала снеиуеит, Аҟәа сҟалоит ианвар 16 ма 17
рзы, снеиуеит асааҭ 12 (сухумское время). Абилеҭ аасхәеит на
15 января, аха исыԥсахыр сҭахуп на 14 января, исзыԥсахыр,
снеиуеит ианвар 16 азы, асааҭ 12 рзы Аҟәа сҟалоит. Арҭқәа
зыхҟьаз ҳрасписание иахьа ирԥсахит, аҵыхәтәантәи аекзамен январ 14 ахь иааргеит иахьа, сара иацы на 15 января
иамсххьан абилеҭ, иахьа исырхынҳәырц сцан, аха ирымуит, амза 14 аҽны уааир иауеит рҳәеит, иҟало збап, иамургьы
мышкы уамак акәым!
Алиас изы курҭка бзиак аасхәеит, утепленниуп, 32 мааҭ
иаԥсоуп, импортниуп. Уаанӡа ателефон сасхуеит иауазар.
Абзиараз. Целую. Таиф.
[1984 шықәса, ажьырныҳәа](?)

***
Римма, шәышԥаҟақәоу, ахәыҷқәа еиӷьымхаӡеи, аҩныҟа
ишԥаҟақәоушь?
Сара сааит сманшәаланы, сахьааиз слымҳақәа Аҟәатәи
асырост иӡлачны иҟанамҵахьази, иӡылаҵаарц егьаарыгымхеит суадаҿы сааиаанӡа! Ахьҭа цәгьоуп, адәахьы
адәылҵра уаҩы игәаԥхо иҟам. Иацы санааизҵәҟьа Валентин иҟны сыҟан, иҩыза дызбеит, иара дыҟамызт, аинститут ахь дыҟоуп иҳәеит, сзизымԥшкәа сааит, амала азаписка
изынсыжьит. Анаҩс Гунда Сақаниа дызсыҳәаз еилыскааит,
лработақәа иааихьоу макьана ирыхәамԥшыцт (аканикулқәа
ирылахеит рҳәеит), ианрыхәаԥшлак адырра лырҭоит. Урҭқәа
зегьы лхалагьы еилылкаауеит аписьмо иагәылоу азаписка
лыбҭар, уи уа исырҭеит.
Аписьмо сзаашьҭла шәшыҟақәоу анҵаны, мамзар сгәы
ҭынчхаӡом.
Абриаҟароуп исҳәо уажәазы. Абзиараз!
Целую. Таиф.
10. 02. 1984 ш.

546

[P. S.] Аду (Аҳәынҭқар) дшыԥсыз арадио иаҳәеит, сгәы
далсит, ида хьаа ҳмоуааит.
Алиас, иудсныҳәалоит февраль 23. Маҷк сагхеит, аха саҭоу­
ҵарым! Угәы бзиаз, улеишәа бзиаз, аҵара бзианы иҵала!
Папа.
[1984 шықәса, февраль]

***
Салам шәымоуп сҭаацәа, Римма, Алиса, Алиас!
Шәышԥаҟақәоу зегьы? Шәгәы кашәмыжьын, амла шәҽа­
шәмыркын. Римма, бнапы шԥаҟоу, Алиса ллымҳа бзиахама,
Алиас ииҳәозеи? Сышәҟәы ахабар ибдыруазеи?1
Ибмырццакын, снеиаанӡа иҭымҵыр иаҳагьы еиӷьуп, схала сылаԥш еиҭахызгон! Иҭыҵуазар, сигнальник сзаашьҭы,
снахәаԥшыр сгәы ҟанаҵоит. Ишәыдысныҳәалоит шәымш –
март 8. Агәабзиара шәыгымзааит!
Ашәҟәҭыжьырҭа «Детская лит[ерату]ра» ирысҭеит срукопись2, иун мзазы ҳахәаԥшуеит рҳәеит, ирҳәо збап, исцәа­
гозеи!
Хәыҷык сгәы бзиамызт, аха шьҭа сеиӷьхеит. Сгәы ахьаа
аиун, аҳақәымцәа идсырбан, ничего нет, все в порядке
рҳәеит, амала 50 штук атаблетка «Панангин» уфароуп, угәы
амы́шцақәа арӷәӷәоит рҳәан, абжак сфахьеит, схьаагьы
хәыҷы-хәыҷла итәоит, списьмо не[и]аанӡа зынӡа ибзиахап ҳәа сгәыӷуеит. Амала, шәыгәхьаазгоит зегьы. Ателефон
сасӡом шәписьмо соуаанӡа. Алиса лписьмо соуит, лоткрыткагьы соуит. Сеигәырӷьеит. Целую. Ахәыҷқәа сызгәыдкыл!
Жду ответа.
Таиф.
Ночь, 1 марта, 1984 г.

Зыӡбахә имоу 1984 шықәсазы иҭыҵыз ишәҟәы «Уахынлатәи ашәҭ» ауп.
Т. Аџьба дызлацәажәо инапҩымҭа ҭымҵӡеит, иахьазыҳәа иахьыҟоу еилкаам, уи ахкьыԥхьлаа иархив аҿгьы ишьҭам.
1
2

547

***
Привет из Москвы, дорогие мои!
Шәышԥаҟақәоу зегьы, шәыгәқәа бзиоума, бнапы шԥаҟоу
уажәы? Сара шьҭа аӷьараҳәа сыҟоуп, акгьы сыхьуам, амала
аҩныҟа зегьы шәыгәхьаазгоит. Ахәыҷқәа сыгәхьааргозар
акәхап, ирҳәои, аҵара шԥарҵо, рлеишәақәа шԥаҟоу? Вова
изаасхәаз очки бзыналҭи[и]ма Смырԥҳа Маиа, ибҭахьоума,
игәы иахәамашь? Ааигәа Асҭамыр1 изгьы иаасхәеит очки,
Валентин исеиҳәон ишиҭахыз, оптикаҿ срыҳәан ирымысхит, инеиуа аӡәыр дҟалозар, инасҭиуеит, ма Валентин
исҭоит, уи еиҳа ирлас изынаҭиуазар, иахьа ма уаҵәы Валентин иҟнынӡа сцап ҳәа сгәы иҭоуп. Иаха 24 март, асабша,
ателефон сасуан, аха аӡәгьы ишьҭимхит, насоуп саназхәыц
аканикулқәа шыҟаз. Уажәы ақыҭаҿы шәыҟазар акәхап, ари
списьмо Аҟәаҟа банаалак акәхап ианнеиуа, ажәакала, ателефон сасуазар, санасуа после 1 апреля или 5 зҳәаз иеиԥш
ауп. Сышәҟәи сподборкеи рхабар иҟоузеишь? Урысшәала
иҭыҵыз сышәҟәазы аӡәыр акрахҳәааны икьыԥхь­
хьоума, акрыбдыруама? Вообще, акьыԥхь аҟны аӡәыр
сигәалашәахьоума? Сыӡбахәк џьара икьыԥхьны иббозар,
исзыҵәах хымԥада!
Ара макьана ӡынроуп, даара игәыԥҵәагоуп амшқәа, мракы сынцәыланы сыбаҩқәа сырԥхандаз ҳәа сыҟоуп. Апрель
азы схаԥыцқәа курс лечения рзыҟасҵарц сгәы иҭоуп сыврач дҟалозар. Вова ԥҳәысаагара зынӡа ихашҭма, ма акыр
дашьҭоу? Албир уажәгьы «иҽеиҭозар» акәхап. Ахәыҷы-аду
зегьы-зегьы шыҟоу письмола исзаашьҭы. Зегьы сысалам
рыҭ. Абриала салгоит уажәазы. Аҭак соуаанӡа ателефон сасыр ҟалап, аха усгьы аҭак сызҩы ажәақәак… Бзиала, ԥшӡала.
Целую. Таиф.
[1984 шықәса, хәажәкырамза ] (?)

1

Асҭамыр ҳәа дызҿу иабхәа иоуп.

548

***
Салам шәысҭоит сҵакыра – Римма, Алиса, Алиас!
Шәышԥаҟақәоу зегьы – ладагьы ҩадагьы, хәыҷгьы дугьы?
Иахьа март аабоуп, ишәыдныҳәалазааит! Ари списьмо
неиаанӡа март 15–16 ҟалозар акәхап, аӡынрагьы нҵәап, нас
еиҳа имариахап ахәыҷқәа рзы ашьыжь агылара.
Сара хар сымам, аинститут ахь сцалоит, макьана сыхәшә
афара саҿуп, шьҭа рацәак нымхеит, схьаагьы тәеит.
Иацы Валентин дыҟан, аӷьараҳәа дыҟоуп, костиумк
ааихәар иҭахын, ара ҳааигәа иҟаз амагазин аҟны дызган, аха
иҽеиз егьыҟамызт. Анҭ акасынкақәагьы уаҳа иаанамгаӡацт
рҳәеит.
Нас, аказы сбыҳәоит: ажурнал «Алашара» № 4 аҟны
спод­борка рышьҭышашәа сарҳәеит, атипографиаҿы ианыр­
кьыԥхьуа бгәы иҭаз, апрель азы иҭыҵуазар март нҵәаанӡа
акьыԥхьра (анабор) ҟарҵоит, ирышьҭқәо бры­хәаԥшны,
аписьмо анаабышьҭуа аоттиск бзаашьҭуазар – даара сгәы
арҭынчуан, акы рыԥсахзар ҳәа сшәоит мамзар.
Ара макьана хьҭоуп, иҵегьы ԥхарак ҟалар, нас џьара
магазинқәак рышҟагьы сныҟәап, џьара хәыҷымҷык сымч
зықәхо аасхәап.
Абриала салгоит уажәы. Аписьмо аҭак сазԥшуп. Таиф.
Целую всех.
P. S. Еиҭахгьы: с[ы]шәҟәы аусқәа иҟоузеи, бнашьҭаҵаар
цәгьамзар ҟалап, иҭыҵыр сигнальныи хымԥада исзаашьҭы.
Бквартплатақәа шԥаҟоу, асвет атәы еилыбкаау?
Аквартирантцәа усгьы ибмоуцт, аха бгәы иҭаз, брышь­
ҭаҵаала!
[1984 ш., ҳәажәкырамза](?)

***

Римма, привет!!!
Получил оттиски, прочел. Было бы прекрасно, если в таком виде полностью пошли! Агхақәа ахьызбаз адаҟьақәа
ҩба насышьҭуеит, ԥсыхәа бзаҭозар ирҽеи (ирымкьыԥхь[ы]
549

цзар), дара аредакциаа ақәыршаҳаҭны. Зынӡа ԥшь-цәаҳәак
роуп ирҽеитәхо, бахьӡозар. Ирҽеимхар, ацәаҳәақәа рҵаки
рыбжьи еиҭакхоит, еицакхоит. Иамуазар ишԥаҟаҳҵари,
егьаурым.
Шәышԥаҟақәоу уажәы зегьы? Иаха ателефон сасуан
асааҭ 10 рзы еиԥш, аха уаҩы ишьҭимхит, шәыҟамзу ателефон аус амуазу сыздыруам. Аканикулқәа шԥашәхыжәга?
Ишԥаҟақәоу алада, аҩада зегьы? «Сычачанқәа» сызгәыдкыл,
«папа иҟынтә» ҳәа раҳәаны. Уажәы (3 апреля, 6 часов вечера) ари аписьмо ҭасыршәуеит, иауазар ателефонгьы сасып
ҳәоуп. Валентин исҭеит иаразнак ҳтелефон аномер ҿыц.
Иахьа Контра иара иҟны днеиран дыҟоуп, уахь ибзасуазар
акәхап, ма ибзасхьеит.
Аполкақәа 6 шаасхәаз аписьмо аҟны ибасҳәахьеит. Иаас­
хәеит иара убас акаҳуа чашкақәа 6 Катица лзы. Аԥхын саннеиуа иназгап ҳәоуп. Аунитаз аанамгацт иҳәеит ани амагазин
аҟны. Сақәшәозар иаасхәап ҳәоуп, нас Валентин дсыцырхрааны нагашьак асҭап поездла. Уажәыҵәҟьа сԥарақәа
маҷуп, астипендиа ансоулак ауп аунитаз санашьҭало (после
25 апреля). Аписьмо сзаашьҭ, ахәыҷқәа аҵара шырҵо, рхы
шымҩаԥырго, ирҳәо-ируа анҵаны. Зегьы сысалам рыҭ.

Салам шәысҭоит зегьы!
Шышԥаҟақәоу агәабзиараз, ахәыҷқәа ирҳәозеи, сыгә­
хьааргозар ирласны даауеит шьҭа ҳәа сызраҳәала, шәлеи­
шәақәа шаҟа ибзиоу аҟара ирласуеит ҳәа сызраҳәа.
Римма, даара сгәы иалсит Мимоза1 дахьыманшәаламхаз,
дышԥаҟоу уажәы, дышьҭоума, дгылоума? Жәацы, асабша,
Мимоза ҳәа дызҿу – иабхәында Кондрат (Контра) Коӷониа (Кәаӷәаниа)
иоуп. Илоуз раԥхьатәи ахшара дкьаҭеит аҟнытә длыдышшылоит.
1

550

апрель 7 аҽны Валентин иҟны сахьнеиз Контра1 уа дыҟан,
дызбеит, иасҳәеит аусқәа зеиԥшраз, аҩныҟа ателефон ҳасп
сҳәан, аха имуит, игәы ԥнажәеит иасҳәаз, ачаст ахь сцоит
иҳәан, Валентин азаниатиахьтә даанӡа дцеит. Издыруаз ала
силабжьеит, ателефон уамыскәа умун, Мимоза дрыцҳауп
сҳәеит, аписьмо лызҩы ҳәа иасҳәеит. Валентин иасҳәеит
исзаабыцҳақәаз.
Маи азы мчыбжьык аҟара ҳаурыжьуеит, аха анеира
иаԥсам. Ара шьҭа иԥхаррахеит, лассы абыӷьқәа цәырҵуазар
акәхап.
Иҟои бусурахь, Ваниа Саӡба ижурнал аҟынтә акыр боухьоума, уа статиак еиҭаганы инсыжьыз азы[?]. Абиуроаа ибырҭаз азы Ҳашыг2 иҭабуп ҳәа иаҳәа сара сҟынтә.
Сышәҟәы азын агонорар бырҭозар ирымх, амала 50 руб.
иадамхаргьы сара исзааҭи, снақәымныҳәар ҵасымшәа збоит, баргьы бақәныҳәа уа. Цәаҳәак азы 1 м. 25 кап. ршәозар
акәхап, ишԥеиҵахари ҳәа сыҟоуп.
Иҟоузеи уаҳа уахь? Агазеҭ «Аԥсны ҟаԥшь» аҟны подборкак рысҭан уа саныҟаз, аха Сергеи3 макьана имкьыԥхьуазар
акәхап <…>. Борис Қаџьаиа4 дыббозар имхны ига урҭ
ажәеинраалақәа, уаҳа акгьы иамҳәакәа!
Асалам сызрыҭ бҩызцәа зегьы аусураҿ, Вова Чуаз, Клара5,
Сарион, Рауль6 уҳәа зегьы. Ахәыҷқәа сызгәыдкыл, ргәы иабмырган, ихәыҷқәоуп!!! Шәҽырҟәышны шәыҟаз зегьы. Катица луаҭах азы иларҳәои, акыр дақәгәыӷуама?
Абзиараз!
Аписьмо сызҩы.
Иабхәында Кондрат (Контра) усҟан аррамаҵура дахысуан Москва амҵан.
Ашәҟәыҩҩы Никәала Ҳашыг иоуп дызҿу.
3
Агазеҭ «Аԥсны» (усҟан «Аԥсны ҟаԥшь» ахьӡын) редактор хадас иҟаз Сергеи Кәыҵниа иоуп зыӡбахә имоу.
4
Б. Қаџьаиа – джурналиступ, иахьа агазеҭ «Аԥсны» аредактор хада
дихаҭыԥуаҩуп.
5
Клара – ажурналист Владимир Чуаз иԥшәмаԥҳәыс лоуп.
6
Араҟа Т. Аџьба зыӡбахә имоу иҩыза гәакьа, апоет Рауль Лашәриа
(1945–2014 шш.) иоуп. Т. Аџьба ихьӡынҩыланы уи иаԥиҵеит иакымкәаиҩбамкәа ажәеинраалақәа.
1
2

551

Иҟалап уаанӡа ателефон сасыргьы, сзамысыргьы хьаас
сҟабымҵан. Таиф.

9. 04. 1984 г.

***
Привет дорогим Римме, Алисе, Алясу!
Шәышԥаҟақәоу уажәы агәабзиараз, иҟоузеи жәабжь
ҿыцс? Абыржәы ателефон аусураҿы сыбзасны аҩны суада­
ҿы сахьааиз, иаразнак изҩит абри. Хымш раахыс абиуллетен сыҟоуп, алекциахь сныҟәаӡом, аӷәырмазы (агрипп!)
сыхьны сыҟоуп, аха ари списьмо банаԥхьонӡа наҟ исхҳәаны
икасыжьуеит.
Маи 1 инаркны мчыбжьык аҟара ҳаурыжьуеит, аха анеира
иаԥсам, ахәыҷқәагьы баргьы шәыгәхьаазгоит аха… Сгәы иалоуп ахәыҷқәа акгьы ахьсзырзынамышьҭуа. Аҵара шԥарҵо,
рлеишәақәа шԥаҟоу, Алиас д[ы]профессорхахьазар акәхап.
Вова1 Ашәԥҳа лоумашь дзышьҭоу? Дманшәалахандаз,
абааԥс, зынӡа ихы имражәкәа уахь акы изырҽеиқәандаз.
Сан илҳәозеишь, днагәагәартә дыҟоушь, аԥхын шәшьырак
дныҵатәартә еиԥш? Катица аквартираз иларҳәозеи, Утараа
шԥаҟоу, Иреи Алики шԥаҟоу, лабхәараа дырбома уажәы?
Аус луоу атеатр аҿы (ансамбль ахь сиасуеит лҳәон, уи азоуп
сызҵаауа).
Албир2 арыжәтә иҽаимыршьыкәа дыҟоушь? Миродраа3
рхабар ибаҳауазеи? Азҵаарақәа рацәоуп, телефонла зегьы
сгәалашәом, аписьмо аабышьҭуазар зегьы подриад исзанҵа.
Нас, сызлабыҳәо, сышәҟәы атипографиаҿы шаҟа ирацәаны
ибызго га, атираж иахашәалар ауеит, усгьы бара ибдыруеит. Уа иамуазар, хымԥада 10-ҟа екземплиар аабхәароуп,
иахьаҳҭаххо ҟалоит.
Аӡәыр сышәҟәы арецензиа ҟаиҵозар бгәы иҭаз,
иахырҳәаауа интересс исымоуп. Даара агхақәа рыцәцеит
иахьҭрыжьуаз, аха егьаурым, уи шьҭа рҽеишьа амам.
Вова ҳәа дызҿу – иашьеиҵыб иоуп, усҟантәи аамҭаз ԥҳәыс дааимгацызт.
Араҟа зыӡбахә имоу иашьеиҵыб иоуп.
3
Араҟа зыӡбахә имоу – иаҳәшьа лхаҵа Мирод Ҟаитан иоуп.
1
2

552

Сара иун анҵәамҭанӡа ара саанхоит. Ааира бгәы иҭоума
арахь? Уи бара ишыбҭаху, ишыбгәаԥхо еиԥш ауп.
С 1 июля ҳуадақәа ааныжьны ҳақәҵроуп до 1 декабря.
Абасоуп ишыҟоу аусқәа. Сызгәалашәо зегь сысалам рыҭ.
Шәыбзиаз, шәҟәышыз! «Сычачанқәа» сызгәыдкыл!

***
Привет, мои дорогие!
Аписьмо ибҩыз соуижьҭеи к[р]ааҵуеит (3–4 мшы), аха
уажәоуп аҭак анызҩуа. Ариабжьарак есуаха ателефон сасуеит аҩныҟа, аха иауам, ҳтелефон иахароу москваа ртәы иахароу сыздыруам. Аусурахь сыбзасыр ҟалап списьмо боуаанӡа.
Сара аӷьараҳәа сыҟоуп, 26 июня аҵыхәтәантәи аекзамен
сымоуп, нас схы сақәиҭуп сентабрнӡа. Иахьа, маи 17 Ленинские горки екскурсиа ҳаҟан, аинститут аҟнытә ҳаргеит,
даара сгәы иахәеит, аинтерес аҵоуп. Иацы Валерик Аџьба
ателефон дысзасуан, абольницаҿ сышьҭарҵоит с понедельника иҳәеит, ипочка опущение амазаап. Ашәахьа дызбароуп уигьы, ҩынтә-хынтә ателефон дасхьеит, аха ҳзеибамбацт.
Денис Чачхалиеи Вова Занҭариеи ыҟан, избеит аинститут
аҿы, маи 23–24 рзы уахь инеиуеит. Амаикақәа изыбҳәаз
рҩызцәа макьана изымбацт џьаргьы, исзыԥшаауазар
ирыҭаны ибзынасҭиуеит. Алиса л[ы]ҵкқәа (Ҵәыџьԥҳа
иналгаз) л[ы]збзиахоушь, Алиас ишортики иеимааи д[ы]
рмеигәырӷьаӡеишь, избзиахама? Сымаҭәақәа ара иаансыжьуеит ауадаҿ (апальто, акурҭка уҳәа егьырҭгьы), аԥхын
уаҩы дыҩнарҵаӡом, аетаж полностью ашә адыркуеит.
Адача аусқәа макьана еилкаа ыҟам ҳәа сарҳәеит Денисраа, баша ҳаржьозар ҳәа сшәо салагеит.
Сааижьҭеи поемак1 зҩит 450 цәаҳәа. Ицәгьамшәа збоит,
убри ауп иагьыҟасҵахьоу. Схаԥыцқәа зхәышәтәуаз аҳақьым
мызкаахыс дыҟам, дычмазаҩуп рҳәеит, так что ахәшәтәра
1

Апоема ҳәа дызҿу «Ицоит аӡиас» акәзар ҟалап.

553

ҳәа макьана акгьы сзыҟамҵеит. Нас, сымч зықәхап зыбгәа­
хәуа ибҭаху акрыҟазар, аписьмо ианҵаны исзаашьҭ, зегьы
смоургьы, џьара изакәызаалак акы шԥасмоури. Атетрад
саннеиуа иназгап. Ахәыҷқәа рзы акгьы збом иҽеиу ҳәа, Алиас изы акурҭка сашьҭоужьҭеи крааҵуеит, аха сақәымшәацт.
Вова иусқәа иҟоузеи, шәышԥаҟақәоу зегьы, шәыҽ­
шәырӷәӷәа, крепись, иаарласны ҳаиқәшәоит. «Амошкара» сызгәыдкыл, ахаамыхаақәа шәзааигоит ҳәа иаажьжьала, анапы иабмыршьын, игаӡақәами макьана, бгәы
ааԥыржәаргьы иаачҳала!
Витиа1 очки ибҭама, изыбзиахама, игәаԥхама?

17. 05. 1984 г.

***
Салам шәымоуп игәхьаазго сҭаацәа!
Шәышԥаҟоу зегьы–«амошкареи» бареи шәгәы ԥиба­
ҵәаны алаба ааилашәҵозар акәхап, аха иаачҳа, шьҭа рацәак
сызнымхеит, амза 28–29 шыҟоу уа сҟалозар акәхап.
Иҟоузеи ҿыцс? Аимаақәа бзыбзиахама, ибгәаԥхама? Жениа 50 мааҭ сылҭеит лыԥҳа илымхны, сыстипендиа зегьы аимаа ишахҭнысҵаз анласҳәа, хымԥада илыҭатәуп. Аимаақәа
анлысҭоз даара сыгәҳәны сыҟан, ибзианы акрысҿалҵеит,
почти мчыбжьык исызхартә еиԥш, «аҵҟнаргьы» даара ибзианы изжәит. Азачетқәеи аекзаменқәеи сгәы ԥҵәаны
сырҿуп, алектор бзиацәа иҳмазҵаакәа иҳазҭо ыҟоуп, аха
урҭ маҷуп, иҳақәбаџны азҵаарақәа ҳарҭоит, сықәыргьежьуа
санырклак, зегь здыруеит, аха уара уаҟара «усгьы исызҳәомегьиуам» ҳәа сааиуеит.
Римма, уажәы акы аасхәартә сыҟам шьҭа астипендиа
соуаанӡа, аха усгьы ахәыҷқәеи бареи ишәҭаху аписьмо
ианҵаны исзаабышьҭыр, астипендиа ансоулак снеимҭаз
акы сзаахәозар збап. Атетрад аобразец иаабышьҭызгьы
1

Витиа ҳәа дызҿу Т. Аџьба иашьеиҳаб иоуп, иԥсҭазаара далҵхьеит.

554

соуит, саннеиуа исзыԥшаауазар иназгап, Алиса лзы аҵкы
бзиа смоуит, иҽеиу акгьы ыҟаӡам, ма ачыҭ (ситец) соуазар
иаасхәар амуӡои – лыҵкы хәыҷы злыҵра?
Уаҳа исҳәара сыздыруам, абри списьмо аҭак сазԥшуп,
иҟалап уаанӡа ателефон сасыргьы, аха сзамысуазаргьы
ихьаабымган, аӷьараҳәа сыҟоуп. Аԥхынеимаа «абосоножка» лҭахуп лҳәеит Жениа, уигьы сгәы иҭазаап, уахь акгьы
аабымхәацзар, ибҭаху зеиԥшроу аписьмо исзанҵа цқьа.
Амаика индииский џьаргьы иҟаӡам, избеит виетнамс­
киқәа, аха урҭ акыр иаԥсоу иаԥсаму сыздыруам.
Абриаҟароуп исҳәо уажәазы.
Абзиараз.

***
Привет от мужа, от папочки!
Римма, иҟоузеи уахь, как мать, лежит еще? Что нового[?]
Исоуит аписьмо, аимаақәа ахьбызбзиахаз сгәы иахәеит.
Алиса Қарҭ уажәгьы дыҟоума, данбаауеи, снеиаанӡа аҩны
дышԥаҟамлари? Алиаси бареи шәышԥеибабо, дыцәгәыр­ч­
уама уажәгьы?
Иахьа иаасхәеит абилет на 28 июня, реис 49, выезжает в
15: 40 из Москвы, а в Сухуми прибывает 30 июня, утром к
половине восьмого (сухумское время). Абилет 27 [азы] изгаргьы ауан, аха астипендиа ансоулак џьара акы сзаахәозар
ҳәа мышкы иахсырԥеит. Уажәазы (до 25 июня) акымзаракгьы сзаахәом, сыцәҳәны стәоуп. Катица лзы иаасхәеит
очки, Жениа лзгьы иаасхәеит, рацәак исгәаԥхом оправа,
азаказ ҟаҵаны еиӷьу аасхәар ҟалон, аха амза 1 июль азынӡа
идзырмазеиӡом, уанӡа сара сзаангылом. Ажәакала, саннеиуа иназгоит. Амаикақәа ыҟаӡам џьаргьы, виетнамтәиқәа
роуп иҟоу, урҭ закәқәоу сыздыруам.
Уаҵәы 6-го аекзамен сымоуп ашьыжь, нас Валерик
Аџьба иҟны сцароуп ашьыжь, приборк иҩнуҵҟа ишьҭны
555

обследовать ҟарҵоит, дааиааит ҳәа сзааицҳаит. Анаҩс, даара аҩны гәхьаазгоит, арра сыҟоушәа сгәы иабоит, акрыфара зынӡа исҭахӡам, ахьҭа аныҟаз еиҳа иснаалон. Алиас изы
аџьинс смоуӡеит, иҟан џьинсқәак изыбзиахоз (30 размер),
снарыхәаԥшызар – Қарҭтәиқәан, урҭ Аҟәагьы иқәжьуп,
арантә исыманы сызнеирызеи! Аботосқәа Алиас изыбзиахо
вообще исымбацт, иара усгьы ма «атанкеткақәа» изаасхәап
ҳәа сыҟоуп (зны ианду изаалхәахьан ҳәа сыҟоуп, убарҭ
рҩызцәа. Урҭ Аҟәагьы икажьуп). Ажәакала, ҳахәаԥшып!
Бара акрыбҭахызаргьы исзаацҳа, слетни[қәа] ансоулак ҽнак
амагазинқәа ирықәсырӡып, схазгьы костиумк сымазар
цәгьа избом. Вова иусқәа иҟоузеи? Сан дышԥаҟоушь?
Валентин ааигәа дсымбацт, арҭ аҩымш-хымш рыла
дызбоит, абилеҭ шаасхәазгьы иасҳәап, анҭ сполкақәа
рырҳәазараҿгьы даасыцхраап, иара сара сышьҭахьгьы ԥыҭк
даанхоит ҳәоуп ишыздыруа.
Абриала ихсыркәшоит. Абзиараз. Целую.
5. 06. 1984 г.

***
Салам шәысҭоит, игәхьаазго сҵакыра!
Шәышԥаҟақәоу, ҿыцс иҟоузеи? Шәгәы бзиоума зегьы –
алада, аҩада? Сара аӷьараҳәа сыҟоуп, абиуллетен зган, хәымш
раахыс суадаҿы сыҟоуп, вернее, анахь-арахь сыԥшаауан
џьара маҭәак ахәыҷқәеи Утеи рзы, аха макьана акгьы
ыҟам. Алиса лформа лызбзиахама, икьаҿцәазар аужьырҭа
амоуп, игәасҭеит, Алиас имаикақәа игәы иахәама[?] Сара
сзы 115 мааҭ иаԥсаз костиумк аасхәеит иацы – Шьушьана1 ланшьа иԥеи лареи срыцны амагазинқәа ҳрыҵан
шьыбжьаанӡа, скостиум даргьы иргәаԥхеит, иаахә, ибзиоуп, рҳәан, иаасхәеит – сԥарақәа баша исамханыхыр аҵкыс
ус еиҳа еиӷьуп. Нона2 лхәыҷы илақәа операциа азыруит, арҭ
аҩымш-хымш рыла илақәа иамырхыз анализ ҟарҵоит, уаҳа
Шьушьана ҳәа дызҿу – иаҳәшьа Катица лгәылаԥҳәыс лакәын.
Нона – иашьеиҳаб иԥҳа лоуп. Усҟан лыԥшәма Едик Амԥари лареи рхәыҷы
илақәа рыхәшәтәразы Москва дрыманы иҟан.
1
2

556

иазҳауама – иазымҳауама гәарҭоит. Едики сареи телефонла
есымша ҳаицәажәоит, снықәлоит уара ушҟа иҳәан, аха макьана аамҭа имоуцт. Операция удачная, уацәымшәан ҳәа
иарҳәеит. Валентин асапогқәа наиҭихьоума иааихәаз? Сара
Ута лзы исзыԥшаауазар Нонараа аннеиуа ирысҭоит.
Б[ы]квартирантка илҳәозеи, дманшәалоума? Ава
дышԥаҟоу, аҩныҟа есымчыбжьа дцома? Сысалам рыҭ зегьы. Гонорар ҳәа акыр боухьоума, сыстатиа «Алашара» № 10
аҟны ианылома, мамзар иахыргоушь? Черкани письмецо.
Целую, обнимаю – ваш Таиф.

Октиабр, 1984 ш.

***
Салам шәымоуп, Алиса, Алиас, Римма!
Шәышԥаҟақәоу зегьы, шәгәы бзиоума, иҟоузеи жәабжьс
уахь? Сара аӷьараҳәа сыҟоуп, сгәы бзиоуп, шьҭа рацәак
нымхеит аамҭа, лассы ҳгәырӷьо ҳаибабааит!
Римма, исоуит аԥарақәа иаабҭииз, иҭабуп, 20 мааҭ Валентин исҭеит, егьи аныҳәа маи салаԥылеит, сышәҟәгьы1
сныҳәеит. Уашьҭа ибоухьазар акәхап ахәыҷқәа ирзынасҭииз,
нас Витиа изы очки. Еиӷьыз уаҳа егьсзымԥшааит, Алиас
иеимаақәа изыбзиахоушь, ицәхәыҷхазар ҳәа сшәон.
Алиса л[ы]ҵкқәа рԥхашьагоумашь (аситец иалхыз смоуит). Римма, аподписка «Блок» нас «Очерки географических открытий», «Библиотека приключений» бырхылаԥш,
ибцәыбжьамхааит! Нас адачазы иҿыцу акрыҟоума, иаҟәыҵ­
ма, ргәы акыр ҭоума бзеилкаауазар адырра сыҭ. Ҳара 25–
26 ииун азы ҳаурыжьуеит, изларҳәо ала, макьана точно
исыздырӡом. Избаҟақәоу алада – аҩада зегьы? Контра, Мимоза зегьы шԥаҟоу[?] Списьмо боуаанӡа ателефон сасыргьы
ҟалап, самысыргьы хьаас иҟабымҵан.
Абриала салгоит уажәазы, уаҳа исҳәо сыздыруам. Целую.
Таиф.
8. 05. 1984 г.

1

Сышәҟәы ҳәа дызҿу – «Уахынлатәи ашәҭ» ауп.

557

***
Салам шәысҭоит сҭаацәа!
Шәышԥаҟақәоу агәабзиараз, ахәыҷы, аду, алада – аҩада
зегьы? Акыр саашьазаргьы, изгәаӷьит пис[ь]мок аҩра,
иҟалап инеиаанӡа ателефон сасыргьы, иҟалап самысыргьы.
Ахәыҷқәа шԥаҟоу, аҵара шԥарҵо, Ава дышԥаҟоу, уажәгьы
ашпаргалкақәа лџьыба иҭалҵома? Сан илзыбгама ахәшәқәа?
Маҷк илыхәошәа лбозар, еиҭах исыԥшаауеит. Ута лзы
асапогқәа смоуит, акыр сеимдеит, аха башоуп, абыржәеиԥш
Москва амаҭәеи ашьаҵеи рзы иҭацәны изымбацт, «сезонная
распродажа» ҳәа акы рыӡбан, уаҩы иимгаӡо амаҭәажәқәа
рҭиуеит зехьынџьара. Валентин ааигәа дмааиӡацт, абри амчыбжьаз дмааиуазар, нас сара сцаны дызбоит. Уигьы аимаа
имоузар акәхап Елеонора1 лзы, иоузҭгьы, адырра сиҭон – ус
ҳаицәажәахьан. Аԥарақәа, ҳәарас иаҭахузеи, инысхуам, акгьы сзымԥшаауазар, саннеиуа илысҭап.
Сара сусқәа цәгьам, сгәы бзиоуп, сеимҳәажә шьҭа
исхыҵит, исымоу зегьы сышәҵаны сныҟәоит. Уажәыҵәҟьа
хьҭаӡам, аха октиабр аҩбатәи азбжа инаркны ӡынрахозар
акәхап. «Детская литература» ашәҟәҭыжьырҭаҿы сыҟан,
сышәҟәы рыдрымкылеит, иргьежьны исырҭеит, апричи­
нақәа рацәаны ирԥшааит – абжакы адошкольникцәа
иртәхеит, урҭ даҽаџьара (ашәҟәҭыжьырҭа «Малыш») ауп
иахьҭрыжьуа, абжакы ргәамԥхеит, иаанхаз маҷцәахеит, –
ажәакала, иҭынхадахеит. Подборкак аҟара уа иааныркылеит,
аԥсуа хәыҷтәы жәеинраалақәа рантологиак аҭыжьра ргәы
иҭоуп, убра иалаҳҵоит рҳәеит. Уигьы цәгьам, в конце концов, акьыԥхьра исцәақәӡыз ахарџь мышкы иханарҭәааргьы
сгәы аласҟажап.
Сахьааиз, иаасыхҭашәан, аподстрочникқәа ҟасҵеит «Советский писатель» азы, уажәы акьыԥхьразы машинисткак
илымоуп, даҟьак 40 кап[еи] ҳәа илкьыԥхьуеит, иара 150
даҟьа аҟара ҟалоит, ажәакала, 60 мааҭ лысҭар акәхоит, уиАраҟа зыӡбахә имоу – ианхәыԥҳа, ажурналист Елеонора Коӷониа
(Кәаӷәаниа) лоуп.
1

558

гьы рыдрымкылакәа идырхынҳәыр, афора сцеит! Ажәакала,
забот хватает, џьара иамуӡаргьы даҽаџьара ишԥасықәым­
ҿиари. Сҵара сгәы ахшәеит, ахәыҷқәа реиԥш аҩны гәхьаазго
салагеит, ноиабр азы «Дни поэзии» ахь априглашение
сырҭозар, снеиуеит, сыншәылаԥшны саап. Быквартирантка лымацара дыҟазаауама, дышԥаббо[?], дманшәалахозар
лаҳаҭыр ба, 60 мааҭгьы акыр иаԥсоуп, быквартплатақәа ма
иамшәои!
Сысалам рыҭ зегьы, ахәыҷқәа сызгәыдкыл, ишыгәхьаазго,
ишысҭаху сызраҳәа. Иарбанзаалакгьы акы сзырзаамхәеит,
сгәы иалоуп, аха иҽеиу акгьы сақәымшәеит.
Абриала салгоит у[а]жәазы, ԥшӡала еиқәшәаша. Целую.
Таиф.
Жду письма.
[Октиабр 1984 ш.]

***
Иахьа, 26 октиабр азы, астипендиа шаасоуз сцан, детскии мир аҟны аспортивкақәа мариала иаасхәеит, уажәы
шьыбжьышьҭахьуп, апочта иасҭап ҳәа сгәы иҭоуп, иҟалап
абандероль неиаанӡа аписьмо неиргьы. Уеизгьы-уеизгьы
Алиас и-день рождениа ҟалаанӡа испортивка иқәшәап
ҳәа сыҟоуп, изыбзиахозар. 30 аразмер ыҟаӡамызт азы 32
аасхәеит, Алиса лзы 34-тәи аразмер аасхәеит, аиқәаҵәа
ада уаҳа ԥштәы ыҟаӡамызт уи аразмер, иара уигьы
лцәыхәыҷушәа сгәы иабоит, ирызбзиахоу ирызбзиамхоу
письмола исабҳәап.
Сара сусқәа маншәалоуп, шәара шәыбзиаз! Аусура
сгәаҳәоит, жәеинраалақәакгьы зыҩхьеит, ицәгьамшәа збоит, ак ҟасҵақәап ҳәа сыҟоуп, мышкызны иаҳԥылап, бгәы
кабмыжьын! Аписьмо ҩы, зегь шыҟақәоу сзаацҳа!
Акурҭка иҽеиу акгьы зымбеит бара бзы, уи бара ибаны
иаабхәар еиҳа еиӷьуп. Зегь маншәалахозар аӡын бааиргьы
ауеит, ҳахнарҵәарым, ибыхәарҭоу џьара акы аабхәап, асоиузаагьы шԥасмыцхраари ҳәа сыҟоуп. Аӡын снеир қарҭаа
559

аплан иаларҵаз ашәҟәазы аванс сашьҭалароуп, урҭ мчыла
ирцәугаз ауп, хаала агонорар ршәаӡом.
Абриала салгоит уажәазы, абандероль базԥшыз. Целую
всех!
26 октябр[я], ахәылԥаз, асааҭ 5.

Уажәы апочтахь сцаны аписьмогьы ҭасыршәуеит,
аспортивкақәагьы сышәҟәқәагьы ҩба бандерольла ина­
сышь­ҭ­­уеит, исықәымҿиаз «апоиасгьы» нацҵаны.
Таиф.
[26. 10. 1984 ш.] (?)

***
Римма, ари аписьмо зыҩуеит иаразнак апереговор
ашьҭахь, уаҵәы ашьыжь иҭасыршәуеит. Сусқәа маншәаланы
сааиуеит, аҩныҟа зегьы шәыгәхьаазгоит акәымзар. Ара
уажәы асы леиуеит, аха ихьҭаӡам, 0–3 ауп иҟоу. Ишбасҳәаз
еиԥш, макьана еилкааҵәҟьаны исымам санызнеиуа, нас
адырра бысҭоит. Аколготики ахылԥеи сгәы иҭазаауеит, амала шаҟа колготка аасхәари импортныи соуазар? Алиас изы
аӡын еимаақәа (чешскиқәа) аасхәеит 11 мааҭ ҳәа (размер
20), даара ибзиақәоуп, избзиахозар. Ажәакала, все идет у
меня нормально. Инасышьҭуеит абри иагәылаҵаны асберкнижка.

11. ХII. 1984 г.

***
Римма, ҽаанбзиала шәнеиааит зегьы, иааиуа ашықәс
абзиарақәа шәзаанагааит, амшьҭа бзиахааит!
Сара ианвар 15 азы аҵыхәтәантәи аекзамен сымоуп,
аҩныҟа снеиуеит 16–17 ианвар шыҟоу. Февраль 7 рзынӡа
560

соужьуп. Ельвагьы1, Светагьы2, сызгәалашәо зегьы ашықәс
ҿыц рыдныҳәал сыхьӡала.
Алиса, Ашықәс ҿыц быдысныҳәалоит, агәабзиареи аҟәыб­
ҷареи быгымзааит, «хәбақәа» рацәаны ибоулааит. Сан­­неиуа
акурҭка ԥшӡа бызназгоит.
Алиас, ҽаанбзиала унеиааит, агәабзиара умазааит, аҵара
бзианы иуҵалар, нас уҟәышхоит, ухшыҩ дуӡӡахоит, папагьы
мамагьы еиҳа иуеигәырӷьоит!
Сара саннеиуа аҳамҭақәа узназгоит.
Таиф.
Москва

1984 ш.

***
Римма, шәышԥаҟақәоу зегьы, шә[ы]гәқәа бзиоума? Валентин са сҿы дааит, ауатка, араса, амандарина ԥыҭчыҭқәак
соуит, сыцәгьам, ауатка макьанагьы исымоуп, ашьыжь даара исыхәоит ианыхьҭоу! Аҩныҟа ишыҟоугьы сеидроу. Сара
аӷьараҳәа сыҟоуп. Иҟалап ари аписьмо декабр 20 азынӡа
имнеиргьы, после 20-го (20 ма 21) декабр азы ателефон сасуеит, уанӡа шәааиуазар, абилеҭ аабхәап ҳәа сыҟоуп, ареис,
аамҭа, авагон аномер зегьы еилыскаароуп сышәԥыларцаз.
Ара шәаныҟало заа еилкааны хәбаҟа мшы шыбжьоу арзаҳал
зҩыроуп аиарҭа рымсхырц. Заа абилеҭ бгозар, с[ы]звонок
базымԥшыкәа аписьмо аабышьҭыргьы цәгьам, зегьы подробно ианҵаны. Адәахьы хьҭоуп, аха суада шаҳәшаҳәуа
иҟоуп, иҭбаауп, ҳашҭаацәоу ҳабартә иҟоуп, амала ахәыҷқәа
ирымоу аԥхақәа рышәҵа ахьҭа рыламлартә. Аиолказы априглашениақәа ҩба срыҳәеит ҳзавуч лҟны, иҟалоит
лҳәеит, сақәлыргәыӷит. Ацирк ахьгьы абилеҭ амсхып ҳәа
сгәы иҭоуп, аха ақалақь ахь ацара даара сацәаашьоит, знык
уахь санца сымш зегьы уа иақәӡыроуп. И. Ҭарбагьы3 ПереЕльва (Ава) ҳәа дызҿу иашьеиҳаб Витиа иԥҳа лоуп.
Зыӡбахә имоу – абаза ҭыԥҳа Света Карданова лоуп, Т. Аџьба иҭаацәа
дырзааигәан. Уи лыӡбахә иҳәоит апоет аибашьраан ииҩыз имшынҵаҿгьы.
3
Зыӡбахә иҳәо, еицырдыруа аԥсуа шәҟәыҩҩы Иван Ҭарба (1921–1994)
иоуп.
1
2

561

делкино иԥсы ишьоит. Таиф дааины сибааит ҳәа сзааицҳаит,
уахьгьы ҽнак аҭахуп.
Уаҳа исҳәари, шьҭа шәааиаанӡа аписьмогьы зымҩыр
ҟалап, усгьы, ишысҳәаз еиԥш, ателефон сасуеит. Шәыбзиаз,
шәҟәышыз.

***
Привет из Москвы!
Иҟоузеи, Римма, шәышԥаҟақәоу зегьы ладагьы-ҩадагьы,
ахьҭа ыҟоума, аԥхара ҳәа кыр шәырҭома? Ахәыҷқәа ахьҭа
рыламлакәа иҟоу, ргәы бзиоума? Сара хар сымам, макьана ахьҭа сыламлакәа саауеит, февраль даара аҽырӷәӷәаны
иҟоуп сынтәа. Ҵыԥх уажәааны Москва курҭкала исхызгон, уажәы апальтогьы ааҟәнысшьо иҟоуп, исымоу зегьы
сышәҵаноуп адәахьы сышдәылҵуа, убас игәыԥҵәагахеит
Москватәи аҵаақәа, аха аӡынра шьҭа уамак нымхеит.
Ишбасҳәаз еиԥш, апрель 18 рзы Ленинградҟа ҳаргоит
мчыбжьык, уаанӡа усгьы ателфон сыбзасуеит. Ахәыҷқәа
акарантин абанӡарымаз, усҟан избодаз?! «Алашара» ианылаз сыстатиазы1 акыр бырҭама, Валентин истатиа аҩбатәи
аномер аҟны иқәгылоума, даара дахыццакуеит, иахыргарым ҳәа сыҟоуп уаҳа. Схаԥыцқәа рзы усгьы ибдыруеит
исарҳәаз, уа снеир Иура2 изыҟаҵозар аабап, уаанӡа какнибудь исычҳап, акызаҵәык бзиарас иҟоу, хьаа рымаӡам
(схаԥыцқәа), икамԥсар рымуазар ҳхаҵкы ицеит! Аҩаша,
19 февраля, Лакрба3 – спереводчики сареи ҳаиқәшәоит,
нас аус еицаауазар акәхап, еиҭеигахьоу цәгьамшәа збоит,
Араҟа дызлацәажәо истатиа «Угәуҽаныз, апоезиа!» ауп.
Аҟәатәи ахаԥыцхәышәтәырҭа аҳақьым хадас иҟаз Иура Коӷониа
(Кәаӷәаниа) изоуп изиҳәо.
3
Апоет-аиҭагаҩ Иури Лакрба (1934–2004 шш.) иоуп дызҿу. Уи аурысшәахь
еиҭеигеит Т. Аџьба ипоезиатә шәҟәы «Ашәа ахаҭыԥан».
1
2

562

иҟаиҵо аабап. Света лусқәа шԥацо, аусура далагамашь?
Аҷандараҟа бызнықәлалома? Исазҵаауа зегьы сысалам рыҭ.
Анс-арс крыбҭахызар ҭынч иҩны письмола исзаацҳа, телефонла санбацәажәо ибхашҭыр ауеит. Ахәыҷқәа-амошкара
сызгәыдкыл, шәаб данаауа ани-ари шәзааигоит ҳәа иаажьжьала.
Абриала салгоит уажәы, шәгәыдыскылоит зегьы.
Таиф
16. 02. 1985 ш.

***
Римма, привет!
Иҟоузеи, шәышԥаҟақәуоу ахәыҷы-аду? Жәацы ателефон сырзасуан «аҟьаҟьырақәа», мама аспектакль ахь дцеит
рҳәеит, хар ҳамам ҳәа сарҳәеит, Алиса бабушка кәтолтәи
дычмазаҩуп лҳәеит, дышԥаҟоушь уажәы, илыхьзеи, ахьҭа
лылалама, гриппума? Сынтәа усгьы иахьабалак хьҭоуп,
Аԥсныҟа ихьҭоуп уажәы, асы шьҭоуп макьана лҳәеит Алиса. Уажәшьҭа март ахь иқәлеит, аԥхара шԥаҟамлари, уаанӡа
шәхы шәеиҷаҳа, ахәыҷқәа ирымоу зегь рышәҵала.
Валентин дызбон ааигәа, Қәыҭ1 дыҟан иҳәеит, аха сара
сахь дмааиӡеит, 40 мааҭ сиҭеит иҳәеит Валентин. «Алашара»
аҩбатәи аномер аҟынгьы сыстатиа рмышьҭӡеит ҳәа игәы
иалан Валентин, Сарион ателефон бизасны, ԥсыхәа амазар,
наҟ иахырымгааит, даара дахыццакуеит ҳәа иаҳәа.
Сара сеиҭагаҩ Лакрбеи сареи ааигәа ҳаибабон, уажәы
егьырҭ сусқәа срылгеит, уара уажәеинраалақәа реиҭагара
салагоит иҳәеит, ԥыҭк иааԥхаррахар, иара иҩныҟа сизнеироуп, иҟаиҵахьоу зеиԥшроу гәасҭароуп.
Сгәы бзиоуп, алекциақәа рахь сныҟәоит, шәара
шәыгәхьаазгоит зегьы ладагьы-ҩадагьы, аҩныҟа сан усгьы гәҭыхас дсымоуп, Алберти Вовеи2 зҿу[и?], Вова акыр
«изеиҿырцаазар» письмола исабҳәап! Зегьы сысалам рыҭ,
аҳәсақәа рныҳәа март 8 шәыдсныҳәалоит, агәабзиареи
1
2

Қәыҭ ҳәа дызҿу – иабхәында Виссарион Коӷониа (Кәаӷәаниа) иоуп.
Алберти Вовеи ҳәа дызҿу иашьцәа роуп.

563

агәырӷьареи шәзеиӷьасшьоит, ахәыҷқәа сызгәыдкыл, «данаауа абубликақәа шәзааигоит» ҳәа сызраҳәа.
Абзиараз, целую.

27. 02. 85 г.

ТАИФ АЏЬБА АПОЕТ-АИҬАГАҨ ВИКТОР ЛАПШИН
ИЗИИШЬҬЫЗ АСАЛАМ ШӘҞӘҚӘА

Ху́чги ду́ги за́халак,
Изгапха́з ирту́п ала́к.
И́кан ки́так му́цхи тба́мыз,
А́ха у́сги му́цхи тша́мыз,

ТАИФ АЏЬБА ГЕРМАНИАНТӘИ ИЗААЗ
АСАЛАМ ШӘҞӘҚӘА
Сентиабр 17, 1964 ш.

Сыхаара Таиф!
Иахьа исҭахуп сара сыԥсадгьыл аҟынтә асалам узынас­
ҭиирц. Мчыбжьык егьаагымхо иҵуеит аҩны сыҟоижьҭеи.
Ԥыҭрак ашьҭахь аусура сҭыҵуеит. Аҟәа еицҳ­хаа­газ аамҭа
ссир саназхәыцлакь, лахьеиқәҵарак аасыз­цәы­рымҵыр
ҟалаӡом. Шаҟа усцәыхароузеи, сыхаара, Таиф! Угәхьааганы
сыԥсуеит. Шаҟа исҭахузеи сааугәыдыҳәҳәалан с-Инга ҳәа
слымҳа унҭахәыҭхәыҭыр!
Есымша са сҟны уҟан усҟан. Уи аума, ҽнак зынӡаск
умцаӡеит аинститут ахь. Сара уи азын ҭабуп ҳәа уасҳәоит,
ԥсраҽнынӡа исхашҭуам. Сара уара Аҟәа уахьыздырыз иабзоураны сыԥсшьарамшқәа лакә ссирк еиԥш имҩасит.
Сара уажәы Германиа сыҟоуп, уа исхызгаз сышьҭахьҟа
иаанхеит, сара исзынхеит уара угәхьаагара.
Иахьа Лаипцигҟа сани саби рышҟа сцоит. Сан илзеи­
ҭасҳәоит адунеи аҿы зегьы иреиӷьу ауаҩи сареи ҳшеи­ба­­
дырыз, насгьы уи ҽааны дшаауа, иҩныҟагь сшиго. Ус ами,
Таиф, умаауеи?
Уахгьы-ҽынгьы сузыԥшуп, Таиф, лассы-лассы асалам
шәҟәқәа ҳабжьыслароуп, урҭ рыла ҳаицәажәалап. Усҟан
аамҭа нықәҳа ицалап. Ус ами?!
Сыхаара Таиф, абриала ихсыркәшоит сысалам шәҟәы. Уи
даара икьаҿуп, аха иаарласны иузынасҭиуеит иҵегьы асалам шәыҟәқәа. Иара уаргьы ирласны аҭак сзумыҩуеи?
Улгәыдлыҳәҳәалоит иуцәнымхо, бзиа узбо у-Инга.
***
Укрв, 22.Х.1964 ш.

Сыхаара Таиф!
Мышқәак рышьҭахь сҭаацәа рахьынтә аҩны сахьааиз избеит усалам шәҟәы. Уажәы дырҩегь ақыҭа Укрв сыҟоуп. Ари
577

қыҭа хәыҷуп, сара ара аус зуеит.Сыхаара Таиф! Сара насыԥ
сымоуп, избанзар, усалам шәҟәы соуит. Уи сара гәыдкыларак
исзеиԥшуп. Заҟа исҭахузеи абыржәы сугәыдҳәҳәаланы сукызарц, насгьы исаҳаларц абра иануҵаз ажәақәа! Ах, Таиф,
шаҟа угәхьаалгозеи Инга! Шаҟа сылахь еиқәнаҵозеи макьана краамҭа ҳшеибамбо саназхәыцлакь, сыхаара, уара
сухоуршҭыр азин умаӡам! Аҟәа еицҳхаагаз аамҭа лакә ссирын сара сзы. Заҟа исҭахузеи абри алакә ссир дырҩегьх избар. Ҳәарада, усҟан уаргьы усыцзароуп с-Таиф. Ҳара дунеихаан акы ҳаиҟәнамгароуп. Ус ами?!
Сан уара уӡбахә ласҳәеит. Уи даара деигәырӷьеит уара
уеиԥш иҟоу ауаҩы хазына дахьыздырыз. Уара ҳара ҳашҟа
уанааиуа уи гәаартыла дуԥылашт. Амала, уаанӡа лассы-лассы ашәыҟәқәа ҳабжьыслароуп.
Сара шаҟа сеигәырӷьозеи сысалам шәҟәы ахьеилукааз!
Уара ишуҳәаз ала, уашьҭантәи ашәҟәы урысшәала иуҩыр
уҭахуп. Сыхаара Таиф, суҳәоит герман бызшәала иҩы. Уара
герман бызшәала ибзианы уҩуеит, агха сса-мыссақәа иҟоуҵо
иаҳагьы сдыргәырӷьоит. Сара усҟан убжьы саҳауашәа збоит. Урысшәала уаныҩуа аиҭагара мыцхәы аамҭа сцәагоит,
аҭакгьы лассы исзыҩӡом. Сара мышкы жәасааҭк аус зуеит, убриазын герман бызшәала иуҩыр еиҳа исзеиӷьуп,
ишысҳәаз еиԥш, аамҭа маҷны исымоуп. Сара еиҳагьы бзиа
избоит аграмматикатә гха сса-мыссақәак аныҟоуҵо. Сеилукаауеит, ус ами?!
Уара усазҵаауеит ушәҟәаҿы – бынҭыҵлома, ԥшак набыхьбырслома ҳәа. Шаҟа исҭахузеи, аха аамҭа зынӡаск
исымаӡам. Асааҭ 18-нӡа аус зулароуп. Ҳара ҳҟны асааҭ
18 рзы илашьцоит. Мҽышала ԥшак насхьысларц, ҳауа
цқьак сфарц абнаҿ саалеиҩеилоит. Ҳара ҳҟны уажәшьҭа
ҭагалануп. Иблахкыгоуп ашәаԥыџьаԥ. Ара шәыга хкыс иумбо иҟоузеи! Зны-зынлагьы спартреҭ ҭыхга сыманы аԥсабара
снагәылалоит.
Сыхаара Таиф, анаҩстәи сысалам шәҟәы иагәыласҵоит
шәара шәҟны иҭысхыз патретқәак. Уа иубоит Аҟәатәи
аҭыԥқәа. Урҭ апатретқәа макьана иҟасымҵацт. Салам сыз­
рыҭ уҩызцәа, маҷк иааԥшааит – рпатретқәа рзынасҭиуеит.
578

Таиф, ҽаказгьы суҳәоит. Аҟәа саныҟаз уара исабжьугеит ажәеинраалақәа брыԥхьалароуп ҳәа, усҟан совет поетк
иӡбахә соуҳәеит, аха ихьӡ схашҭит. Уи апоет ихьӡи ижәлеи
сзаацҳа, нас иҩымҭақәа ԥшааны срыԥхьоит, иагьуасҳәоит
дысгәаԥхоу дысгәамԥхоу. Бзиоума?!
Абриала сысалам шәҟәы хсыркәшоит, сагьақәгәыӷуеит
иаарласны аҭакгьы соуп ҳәа. (Суҳәоит, сеиҭауҳәоит герман
бызшәала иҩы ушәҟәы… агхақәагьы аҭаны!).
Сыхаара, салам усҭоит, усгәыдыҳәҳәаланы угәыдыс­
кылоит.
Уара у-Инга.
***
16.XII.1964 ш.

Сыхаара Таиф!
Крааҵуеит ашәҟәы узысымҩижьҭеи. Суҳәоит усзым­
гәаан. Усхашҭыз џьыумшьан. Аиаша уҳәар ами, аҵыхә­
тәантәи аамҭақәа рзы даара сеилахан. Зегь шыҟоу-ишану
узеиҭасҳәап, сагьеилукаап, ус ами?! Нас уара у-Инга
улацәҳарым?
Сыхаара Таиф, абри аҩымчыбжь даара агәахәа сызҭаз
аусқәа срықәшәеит. Сани саби сасцәаны ирҭан саҳәшьадуи
уи лԥеи. Урҭ Мраҭашәара Германиантә иааит. Уара иудыруеит ҳәа сыҟоуп Мраҭашәара Германиантә ууацәа Мрагылара Германиаҟа раара, рԥылара ауадаҩрақәа шрыцу. Саб
иаҳәшьеи уи лԥеи уамаамҭа ҵуан иҳамбеижьҭеи. Убриазоуп
ҳарҭгьы урҭ рбара цәгьа ҳзеигәырӷьаз. Краамҭа ҳаицәажәон
дареи ҳареи, ҳазламцәажәоз арбану. Нас аоперахь ҳцеит. Уа
ҳахәаԥшит Чаиковски и-«Пиковая дама». Чаиковски имузыка даараӡа исгәаԥхеит. Уи сара акомпозиторцәа зегьы
дреиӷьасшьоит.
Сыхаара Таиф, уара еилукаауеит ҳәа сыҟоуп уи амузыка
закә гәахәара дуу иснаҭаз. Ус, абжьааԥны, уарла-шәарлоуп
атеатр ахь сышцо, избанзар сара қыҭа хәыҷыкаҿ аус зуеит,
жәамш рахь зныкоуп аҩныҟа санаауа.
579

Саҳәшьаду лыҷкәын ажәабжь рацәаны иҳаиҳәеит. Уи
Мраҭашәара Германиа ахәҳахәҭратә ӷбаҿы аус иуеит. Убри
аҟынтә, адунеиаҿ иимбо, дахьымнеиуа ҳәа ҭыԥкгьы ыҟам.
Аҵыхәтәантәи аамҭақәа рзын Алада Америкеи Аҩада Америкеи дыҟан. Уиадагьы иара Африка, Испаниа, Франциа
днеихьеит. Дахьыҟақәаз аҭыԥқәа рҿы иҭихыз апатреҭқәа
рацәаны иаҳирбеит. Уи изыӡырҩрра даара аинтерес аҵан.
Урҭ рыҩныҟа ихынҳәит, уажәшьҭа ԥыҭраамҭак ҳаибам­
бозар акәхап. Ари уамакала ҳалахь еиқәнаҵеит, избанзар ҳарҭ зегьы Германиа ҳшынхогьы, уи еиҩшоуп аҟнытә
ианаҳҭаху ҳзеибабом.
Уажә схала саанхеит, убри иахҟьаны сыхаара Таиф
изхәыцрагьы сналагеит. Аиаша уасҳәарами, уамашәа
угәхьа­аз­гоит, шаҟа исҭахузеи иаарласны сыԥсадгьылаҿ узбар!
Сыхаара Таиф, ҭабуп идуӡӡаны асалам шәҟәы хазына ахьысзуҩыз. Уи акы еиԥшымкәа сеигәырӷьеит сара.
Уара ссиршәа уҩуеит, Таиф, унапҩырагь аԥхьара мариоуп.
Суҳәоит, сыхаара Таиф, у-Инга даҭоумҵарц уажәраанӡа
ашәҟәы ахьузылымҩыз. Уара санузымхәыцуаз мышкы ыҟамызт, аха аамҭа зынӡаскгьы исмоуит. Сыхаара
Таиф, шаҟа исҭахузеи абра, са сҟны уҟазар! Усҟан сара
усгәыдсыҳәҳәалон, уқьышә, улақәа, ухахәы – зегьы немда-ааимдо исыгәӡларын. Усызгәааӡомызт уи азы, ус ами?!
Уахгьы-ҽынгьы ашәҟәыԥхьарҭаҿ стәоуп, сҵарадырра
иацысҵоит ҳәа ахьуҳәаз, шаҟа сеигәырӷьаз удыруоу! Ус
анакәха, аамҭагьы маҷны иумоуп, аӡӷабцәагьы уиаҟара раха
умамзар акәхап. У-Инга дыухоуршҭӡом, ус ами?! Уҩызцәа
Инга сгәаҵа дҭоуп ҳәа роуҳәазаап. Уаргьы сгәы уҭоуп,
сыԥсы уалоуп.
Уажә ари сысалам шәҟәы иагәыласҵоит спатреҭ
хәыҷыкгьы. Ҳаԥсшьарамшқәа раан иҭысхыз апатретқәа
макьана иҟаҵам. Урҭ уажәшьҭан изыҩуа ашәҟәы иацҵан
инасышьҭуеит. Сзыԥхьаша ашәҟәыҩҩцәа ԥыҭҩык рыхьӡқәа
аурбеит усалам шәҟәаҿы, уи азын ҭабуп ҳәа уасҳәоит, аха
урҭ рҩымҭақәа макьана исԥыхьамшәацт. Сара изласарҳәаз
580

ала, 1965 шықәсазы Асовет литература аҭыжьымҭа ҿыцқәа
ашәҟәыџьармыкьахь иааираны иҟоуп. Сара даара сақә­
гәыӷуеит урҭ ирылашәап ҳәа иаасхәарц исҭаху акык-ҩбак.
Сыхаара Таиф, абриала ихсыркәшоит иахьатәи сысалам
шәҟәы. Даара исҭахуп иаарласӡаны уара уҟынтәи асалам
шәҟәы соурц. Иауазар, упатреҭ сзагәылаҵа.
Угәыдыскылоит, у –Инга.
Сыхаара Таиф, сыгхақәа бырхыччома ҳәа усызҵаауеит.
Мап! Сырхыччаӡом! Ииашаны уеилыскаауеит. Агерман
ажәақәа ҩны иузынасҭиуеит, нас урҭ уара еиҭоугалап.
***
Пирна, 18.VI.1971 ш.

Сыхаара Таиф!
Сгәырӷьара ҳәаак амам, исоуит усалам шәҟәы. Суҳәоит,
лассы-лассы иҩла асалам шәҟқәа, урҭ сара насыԥ сырҭоит.
Уара уажәааигәа акәзаап ныҟәарантәи уаныхынҳәыз,
иубаз-иуаҳаз маҷымзаап. Заҟа сеигәырӷьазеи уара ныҟәара
уцартәеиԥш алшарақәа ахьуоуз, уи уара даара иуҭахын.
Уара исзааушьҭыз ашәҟәы жәаҩамш амҩа иқәын, убриазын сара иаразнак аҭак зҩит. Сара исҭахуп уи иуль 1 азы
иуоурц. Изыҩуа еилукаауоу? Сара сгәы иаанагоит еилукаауеит ҳәа, избанзар уара агерман бызшәа бзиаӡаны иуҳәоит.
Лассы-лассы герман бызшәала ашәҟәқәа сзуҩлар, уаргьы
еиӷьны уҩуа уалагоит. Ҳәарас иаҭахузеи, гәык-ԥсыкала
суцхраауеит, исыриашоит акык-ҩбак иҟоуҵо агхақәа.
Урҭ сара хаз бӷьыцк ианысҵоит. Даара угәхьаазгоит. Сара
исылшом, иагьысҭахым усхасыршҭырц. Ишԥасҭаху, иауеи, даҽа знык ушҟа снеир, уахи-ҽни ҳааицрымшәаӡо
ҳаицызарц, аха рыцҳарас иҟалаз – ҳаицәыхароуп уареи
сареи. Атәылақәеи ақалақьқәеи рацәаны избахьеит, аха
Аҟәа зегьы иреиӷьасшьоит, шаҟа исҭахузеи сара уа анхара. Сара санузымхәыцуа аамҭак ыҟам, ахаан исхашҭуам уа
исхызгаз сыԥсшьарамшқәагьы. Амала, шаҟа ихьаазгозеи
аҩныҟа саара хәымш шыбжьаз ҳахьеибадырыз. Сара уаанӡа
уздырызҭгьы, насыԥла иҭәу жәаф ҵхи-мши еицҳхаагон.
581

Шаҟа сгәы иалоузеи сара сааҭк сахьумацәажәоз, аха
иабаздыргәышьоз ас ушыхазыназ. Аԥхьа кыр суршәеит, насоуп ианеилыскаа уара ухи уԥси реиԥш бзиа сшубаз. Иаарласны ԥҳәыс дааумгар, ма сара хаҵа сымцар, иҟалоит даҽа
зныкгьы ҳаибабар. Сара макьана даҽа шықәсқәак хаҵацара
сгәы иҭаӡам.
Спатрет узынасҭиуеит. Уи апатрет ашьҭахь сара, геологк лаҳасабала, апоет Таиф ажәақәак изанысҵеит. Сара уа
саныҟаз шаҟа амра сашәзеи, аха уажәшьҭа сеиҭашкәакәахеит, избанзар, ҳа ҳҿы амра еиҳа кырӡа иԥсадоуп. Иуль азы
ара 14–18 градус роуп иахьыԥхарроу, ишубо – хьшәашәароуп.
Сара уажәы жьаҳәала акәӡам аус шызуа, карандашьлоуп:
аишәа сахатәаны аҩра саҿуп, ҳаҭҵааратә усурақәа еихысшьаалоит.
Октиабр азын еиҳа ихәыҷу суаҭахқәа рахь сиасуеит. Уажә
сзыҩноу – х-ҿык змоу суаҭахаҿ – кыр сзаҵәны схы збоит.
Сыҷкәын ахәыҷқәа ахьырааӡо аҩн ҷыда дамоуп. Иҟалап
уи зынӡаск уа даанхаӡаргьы. Даара дрыцҳасшьоит сара уи.
Иара згәы еилгоу, агәырҵҟәыл змоу ҷкәыноуп. Рыцҳарас
иҟалаз – уи ашколаҿ акәӡам аҵара ахьиҵо, избанда илеишәа
бааԥсуп. Зны, хә-минуҭ заҵәык ихала дахьаанҳажьыз,
амашәыр импыҵҟьеит. Сара фышықәса сгәы иаанагон уи
ииашамкәа дахьысааӡаз иахҟьеит ҳәа. Аҳақьымцәа исарҳәеит
сыҷкәын ииуа-ииҳәо дзақәымшәо, аиакәым зыҟаиҵо амзыз
– макьана еилкаам, даныхәыҷыз ишьҭихыз чмазароуп ҳәа.
Убри аҟынтә уи иҷыдоу аинтернатаҿ дыҟазароуп. Сара убри
иахҟьаны жәашықәса ҵуеит гәырҩеи гәаҟреи сыгмижьҭеи,
анасыԥ закәу схашҭхьеит. Сара адунеиаҿ зегь реиҳа исҭаху –
убри сыҷкәын ауаа рзын акы даԥсаны дҟаларц ауп.
Сыхаара Таиф, иаарласны исызҩы асалам шәҟәы.
Уи ианҵа узҿу, уаԥхьаҟатәи уусқәа, урҿиаратә гәҭакқәа
ртәы. Сара усызхәыцуазар, сара сухамшҭыцзар, Аҟәа иҟоу
ажәабжьқәа сзаацҳа, сара зегьы срызҿлымҳауп.
Гәык-ԥсыкала салам улҭоит уара у-Кристина.
Агерман бызшәахьтә еиҭеигеит
Владимир Касланӡиа

ТА И Ф А Џ Ь Б А И З К У АС ТАТ И А ҚӘА

РАУФ ЕБЖЬНОУ

ИГӘАЗЫРҲАГОУ АУАДАҨРА

Апоезиа иаша анеилукаауа, уи хшыҩла, философиатә
ҵакыла излеибарку инҭкааны ухы-угәы иазымнеиуазаргьы, уанаԥхьалак цәаныррак анунаҭо, ҿыц аԥхьара угәаԥхо
уаныҟало ауп. Аҟазара егьырҭ ахкқәагьы абасоуп ишыҟоу.
Иаҳҳәап, аклассикатә музыка азыӡырҩра зегьы ирылшом,
зегьы ирнаҭом аестетикатә гәазыҳәара, ма агәкаҳаратә
(алахьеиқәҵаратә) цәанырра. Уи азыӡырҩра злымшо, иагьа изеиҭоуҳәаргьы Бетховен исимфониа, мамзаргьы Рахманинов ифортепианотә концерт, иара изы акгьы зымҳәо,
хаарак злаӡам шьҭыбжьуп. Избанзар уи издыруам иарбан
ԥҟароу аклассикатә гармониа иамоу. Иара убасҵәҟьоуп
асахьаҭыхратә ҟазара ззеилымкаауа изы ишыҟоу Ван Гог ма
Рафаель раԥҵамҭақәа.
Аха иҟоуп аҟазара даҽакала иазыҟоу џьоукы, урҭ аклас­
сикатә рҿиамҭақәа теориала ииашаны ирзеилымкауазаргьы, ирыҵаҵәаху рымаӡақәа хәыц-хәыц еилкааны рыҵаулара рымбозаргьы, ирылшоит азыӡырҩра (уи
музыкатә рҿиамҭазар) ма ахәаԥшра (сахьаҭыхратә рҿиам­
ҭазар). Ас иҟоу ауаҩы, ҳәарада, аҟазара еиликаауеит ҳәа
изуҳәар алшоит.
Ҳәарас иаҭахузеи, аклассикатә музыка иамоу ауадаҩра
аиҳараҩык рзы апоезиагьы иамоуп ҳәа аҳәара уадаҩзаргьы,
араҟагьы иҟоуп ауадаҩрақәеи, аҷыдарақәеи, амаӡақәеи. Урҭ
ируакуп апоет игәалаҟазаашьа, идунеихәаԥшышьа ииашаны реилкаара.
Аԥхьаҩ знык акәымкәа дзыԥхьарц ииҭаху апоезиатә
рҿиамҭа лакҩакрада иуҳәар ҟалоит ҟазара иашоуп ҳәа.
Апое­зиатә ҩымҭа уаԥхьацыԥхьаӡа аҵаулара убозароуп,
аҿыц узаанартуазароуп. Абри аҩыза аҟазшьа амоуп Таиф
Аџьба ипоезиа. Уи иажәеинраалақәа уанрыԥхьо аԥсҭазаара
угәы азыҳәо уҟалоит, даҽа блакала адунеи уахәаԥшуеит,
585

иузцәырҵуеит аԥсҭазаара еиуеиԥшым хкы рацәала аилазаашьа.
Абри аҩыза агәаанагара, ацәанырра узцәырнагоит уи
иажәеинраалақәа реизга ахԥатәи ашәҟәы «Амш ианацло» (Ашәҟәҭыжьырҭа «Алашара», 1973). Ашәҟәы еиднакыло ажәеинраалақәа ирныԥшуент аҟәышра, аԥсабара
амаӡақәа иара ихатә философиала рцәыргара. Таиф Аџьба
ипоезиа аҟны аԥсабара, ашьхақәа, архақәа, аӡиасқәа уҳәа
иааидкыланы аԥсуа ԥсабара цәырҵуеит ауаа иреиԥшны.
Аизгаҟны иуԥылоит еиуеиԥшым аҳәамҭақәа, алаф, ма
алегендақәа, амифқәа рҟнытә иаагоу асиужетқәа ирылху ажәеинраалақәа. Арҭ реиԥш иҟоу ахшыҩҵакқәа, автор
ажәеинраалала реиҭаҳәара акәымкәа, рыхшыҩҵакқәа ихатә
интерпретациа риҭоит, даҽа хшыҩҵакык рыҵаиҵоит.
Аԥсҭазаара аизҳара, уи иамоу аҭагәҭасрақәа, ауадаҩ­
рақәа, ақәыԥшра иацу агәазыҳәара, абзиабара – арҭ апоет изы хадара злоу темақәоуп, ипоезиа ԥсыс иахоуп, гәыс
иазҭоуп, шьас иалоуп. Урҭ зегьы ирымҩақәҵагоуп ашәҟәы
злаатуа «Аныҳәаԥхьыӡ» зыхьӡу ажәеинраала:
Уамыҳәан, аҩыза, са сҟынтәи ҽакы.
Иусҭоит исымоу иреиӷьу акы:
Сақәныҳәоит умҩа – исҳәо ҟалоит,
Сныҳәаԥхьыӡ уцыз – угәҭыха наӡоит.

Ауаҩ еснагь амҩа дықәуп, иԥсҭазаара зегьы мҩоуп. Уи
ақәныҳәара – ауаҩы гәыкԥсыкала изыҟазаара аанарԥшуеит.
Ари ахшыҩҵак ашәҟәы иану ажәеинраалақәа зегьы ирыцуп. Лымкаала ари дазхәыцуеит, иазгәаҭатәуп қәҿиарала
инапаҿы ишааиго.
Таиф Аџьба ипоезиатә ҷыдарақәа ирылкааны иазгәа­
ҭатәуп ажәа еиҷаҳаны, иахӡыӡааны, имыргәаҟкәа, иахьа­
ҭыԥу ахархәара. Ишдыру еиԥш, иҟаӡам ажәа бзиа, ма ажәа
бааԥс. Ажәақәа зегьы бзиоуп, дасу иахьрыхәҭоу хшыҩҵа­
кыла рҭыԥқәа анааныркыло, рхықәкы – ахшыҩҵак анаа­
дырԥшуа, асахьа бзиа анцәырырго, усҟан аԥхьаҩ издыр­
586

ҵысуеит ахәыцра, ацәанырра. Убри ауп апоезиа, иара Таиф
Аџьба иажәеинраалак аҟны «О, сышҟа уааила, сынцәахәы!»
ҳәа дызҿу.
Апоет апоезиа цқьа ахьгәеиҭо аԥсабара аԥсы ахалоит, уи
иамоу аҷыдарақәа, амаӡақәа ааԥшуеит, ашьҭыбжь уаҳауеит.
Ажәеинраала «Ашьыжь аккараҿ» аҟны апоет иибо зегьы
ирбозаргьы, уи азхәыцра, аԥшӡара аԥсҭазааратә ҵакы аҭара
зегьы иаурылшахуа:
Абна змырцәоз иахантәарак
Агәыҭҟьага быжьқәа тәеит,
Ашәарахқәа рыԥсҭа-кәарагь
Анаҟә хыҵын, инаскьеит…
Инаскьеит ашьшьыҳәа рхала
Схәыцра хьааи сгәырҩақәеи:
Аӡә изымҩӡац жәеинраалан
Саԥхьа ицәырҵит адунеи…

Ааԥын иарҵысуа ацәанырра ԥхақәа ухы-угәы иҭамларц
залшом «Ааԥын мшы» зыхьӡу ажәеинраала уанаԥхьалак.
Ауаҩ ихала иакәым ааԥын иацны ицәырҵуа агәыԥшқара
зызҵысуа. Ацгәи алеи еинаалеит.
Иҵҟьаны идәықәлом ҵис хәыҷы бналарц,
Ҵис ԥаҵахаха раҳаҭноуп иштәоу.
Ала иаҭахуп ак аҳәарц иара атәала,
Игылоуп, аҵыхәа аԥшандагеиԥш иҟьо.

Ари асахьа, ганкахьала уиаҟара зҵазымкуа, аха ацәа­
нырра ҟәанда зҵоу, аччара ухы-уҿы иқәызҵо, аразра злоу
сахьоуп. Ааԥын абзиабара ацуп рҳәоит, абзиабара иаамҭоуп
рҳәоит, аԥсабара иаҵало азҩыдара, аԥсҭазаара, аԥшқара,
аҟазшьеиҭакра ауаҩ имацара иакәымзаап изтәу, зыԥсы ҭоу
зегьы ирзеиԥшуп. Убри азакәхап:
…Шьҭа уаҳа еишьҭалом, издыруеит, еинаалоит,
Издыруеит ргәы иҭалаз алеи уи ацгәи…

587

Убас еиԥш акала иссирӡан еилалоит,
Ааԥын мреи, ашәҭфҩи, ашьха рыбжьи.

Ишазгәаҳҭахьоу еиԥш, Таиф Аџьба ишәҟәы иану аҿа­ԥы­
цтә ҳәамҭақәа рҟнытә иаагоу асиужет хәыҷқәа ус еиҭаҳәара
мацарала ицом, ирымоуп ирыхәҭахаша ахшыҩҵакқәа,
уи дырҵабыргуеит ажәеинраалақәа: «Сабажәго», «Быӷь­
каԥсантәи аԥхыӡқәа», «Раԥхьатәи акәыкәу», «Шьыб­жьаанӡеи
шьыб­жьы­шьҭахьи». Аҵыхәтәантәи ажәеин­­раала акыр амиф
иазааигәоуп. Араҟа апоет иажәа мыр­ра­цәакәа ицәыригоит
абжьгаратә хшыҩҵак. Ирҳәоит амра шьыбжьаанӡа иҩазго
аҭыԥҳа лоуп ҳәа. Уи дмыц­цакӡакәа, апоет иажәақәа рыла
иаҳҳәозар: «дҽырба-ҽырбо, дынхгыла-аахгыло, ажәҩан
агәаҟынӡа иҩаган, лан аҭакәажә илылҭоит», убри анаҩс
аҭакәажә ирласӡаны ддәықәлоит, амшгьы нлырҵәоит лара.
Ари ахшыҩҵак, ҳәарас иаҭахузеи, ус иаармариоу еиҭа­
ҳәаралагьы уаҩы еиликаар ҟалоит, аха арҿиара знапы алаку
идкыланы уаназхәыцлак, еиҳа зҵазкуа ахшыҩҵак ахь ииасуеит. Ауаҩы, ус иҭацәу аамҭақәак шицәыӡыз еиҳагьы еилыкка иҿаԥхьа иаацәырҵуеит иԥсҭазаара абжак данахыслак. Ақәыԥшра иарӡуеит ирацәаны аамҭа. Убриазоуп ауаҩы
дызхьымӡац, уаҳа ргьежьышьа змам, дызхысхьоу дахьӡарц
иҽзазикуа. Зыӡбахә ҳамоу ажәеинраала абри ахшыҩҵак ахь
ҳхьанарԥшуеит:
…Шьыбжьаанӡа ҳзыхьӡазоуп,
Ҳаццакыроуп шьыбжьаанӡа!..
Еиҳагьы ҳаццакыроуп
Шьыбжьышьҭахь.

Ахәыҷқәа рыхәмарра аҟнытәи иаагоу «Сабажәго» зыхьӡу
ажәеинраалаҿы ицәыргоуп ауаҩ иԥсҭазаараҿы хадара злоу,
ԥхьаҟа ацара зыда ихәшәым ақәԥара, аҿагылара ахшыҩҵак.
Изҭахыда, иҟалалак ҟалааит, сызго сагааит ҳәа аԥсҭазаара
аилашра аҽаҭара?! Ажәеинраалаҿы ишаарԥшу еиԥш,
алирикатә фырхаҵа дзықәшәаз иақәшәаз уаҳа иҭаххашам
588

ибла ахҩара, убри ауп автор иҳадигалаз ахшыҩҵак уақәзыр­
шаҳаҭуа:
…«Ҳааит», – рҳәан, снадыргылеит, –
Сыбла анаахыст –
Сылагылан аҳәынҵәа.
Убри аахыс, сыблақәа хҩаны,
«Сабажәго?» ҳәа уаҳа сҵаауам.

Арҭ иреиԥшу егьырҭ ажәеинраалақәа рҟынгьы апоет
ирашьашәалахаша ахшыҩҵакқәа цәыригоит.
Аизга иагәылоу ажәеинраалақәа, ҟазшьала ирымоу апое­
зиатә цәаныррақәа рыла излеиԥшқәам ыҟазаргьы, иҟоуп
иааидкылан ирыдубалаша даҽа ҟазшьа бзиак: ахшыҩ­ҵак
амцхә цәажәарыла акәымкәа, агәылыршәара. Шаҟа сызҳәо
ҳәа акәымкәа, ахшыҩҵак иақәнагахаша ацәеижь ақәҵара.
Иаҳԥылоит, иагьмаҷымкәа, абас иҟоу ажәеинраалақәа:
Зегь рыла еиқәшәаны – абызшәа цқьоуп, ахшыҩҵакгьы
ыҟоуп, аха иҟам апоезиа зыда ихәшәым агәы-аԥсы. Убриазоуп ас иҟоу аҩымҭа егьырҭ аҩымҭақәа ирылукаартә изыҟам.
Ари аҩыза арҿиара, ҳәарас иаҭахузеи, аизҳара маҷуп. Апоет
илазароуп иара иҟазшьа, иара ихәыцшьа, убриоуп арҿиара
зырԥшӡо, аизҳара азҭо. Ари аганахьала Таиф Аџьба поетк
иаҳасабала ихаҭара иахьатәи аԥсуа поезиаҿы, лакҩакрада,
цәырҵроуп ҳәа аҳәара ҳалшоит. Уи ихәыцшьа акәзааит,
иҩышьа аформа акәзааит, идунеибашьа акәзааит – даҽаӡәы
дилаҩашьом.
Апоезиаҿы иҟаӡам иажәу атема, аус злоу уи апоет
дшалацәажәо, ишибо ауп. Амра аԥхара, арҩашқәа рыб­
жьы, амшын агәеисра, ашьхақәа рсимволқәа, арҭ шаҟан­
тәы ирылацәажәахьоузеи, шаҟантәгьы иаҳԥылозеи ирҳәо
ахшыҩ­ҵак еиԥшны, гәы зызҭаӡам ԥхаԥсы злам ажәеин­
раалақәа. Аха урҭ зегь цоит, инхоит апоезиа иаша, аҟазара
иаша.
«Амра ссируп аҭашәамҭаз», «Арҩашқәа», «Имҩахыҵыз
аҽы», «Ааԥынтәи ашәа», «Абахә», «Ҩаԥхьа схала сынка­
589

хәыцуа сыбзыԥшуп», «Амҩахәасҭеи амза иҭәуи» уҳәа акыр
ажәеинраала идырҵабыргуеит Таиф Аџьба ипоезиа ишма­
шәыр цәырҵрам, уи поетк иаҳасабала ирҿиара есымшааира
ишеизҳауа.
Апоезиа бзиа алацәажәараан иалацәажәо изы иҟоуп
«уадаҩрак». Ажәеинраалақәа ишуҭахыҵәҟьоу рхы урҭом,
рылацәажәара акыр иуадаҩуп, дара рхала еиҳа рхы еиҭар­
ҳәоит, ацҳаражәҳәара рынҵара аасҭа. Ари аҩыза «ауадаҩра»
ахьуԥыло рацәоуп Таиф Аџьба ишәҟәы «Амш ианацло»
иану ажәеинраалақәа акыр рҟны. Иаҳҳәозар, ажәеинраала
«Амра ссируп аҭашәамҭаз» иаҵоу ахшыҩҵаки, аԥшӡареи,
апоезиатә цәырҵрақәеи апоет напҟазала, шәыга ԥшӡала
убриаҟара ирманшәаланы еилеиҵеит, уахымцәажәаӡаргьы,
аҿахә иара ахала иаҳәартә. Иагьа ус акәзаргьы, ҳрыхәаԥшып
ажәеинраала ахшыҩҵак хада цәырзго цәаҳәақәак:
…Имариоума зегьы рзыҳәа
Иахьа хәлаанӡа абылра?
Имариоума нас ашьшьыҳәа,
Зегьы ааныжьны ацара?

Аха амра гәыраз уи зынӡаскгьы гәырҩас иамаӡам:
Амра ссируп аҭашәамҭаз,
Абла ахьышәахәа ҭыԥхоит,
Аҭашәамҭаз, аҭашәамҭаз
Амра акалашәа игәыкхоит.

Ари ахшыҩҵак апоет изы идеалра злоу хшыҩҵакуп.
Абас шәыҟаз ауаа ҳәа ауп ажәеинраала иҳанаҳәо. Поезиалеи цәанырра ҵауларылеи ишәу ахшыҩҵак лассаамҭа
иухамышҭуа ухы-угәаҟны инхоит.
Лымкаала излацәажәатәу зҵаараны ишыҟоугьы, Таиф
Аџьба ишәҟәаҟны лассы-лассы иахьҳԥыло аҟнытә, иазгәас­
ҭарц сҭахуп алитература акырынтә излацәажәахьоу ажәа
«сара» ахархәареи уи аҵаки рзы гәаанагарак. Алитерату­
радырраҿы иҟоуп ари азҵаара иазкны еиуеи­ԥшым агәаана­
590

гарақәа. Еицырдыруа гәаанагароуп апоет «сара» ҳәа аниҳәо
иара ихаҭара мацара шакәым ицәырҵуа. Араҟа актәи
ахаҿала ашәҟәыҩҩы ицәыриго ахаҿсахьа лирикатә фыр­
хаҵоуп ҳәа иазыԥхьаӡоуп раԥхьатәи агәаа­нагара.
Иҟоуп ари ажәа иалкааны апоет ихаҭара ианадҳәалоу.
Иаанарԥшуеит лымкаала уи иҩныҵҟатәи идунеихәаԥшра,
игәалаҟазаашьа. Ари азҵаара иалкааны ганкахьала азнеира ииашам. Апоезиа аҟны ирацәоуп апоет ихатә ԥсҭазаара
даналацәажәо, иҟоуп, иара убасгьы, азеиԥштә ҵакы ахь
ианиасуагьы. Зыӡбахә ҳамоу Таиф Аџьба иажәеинраалақәа
реизга ашәҟәаҟнытә ҩ-ҿырԥштәык ҳрыхәаԥшыр, агәра
ҳдыргоит ус шакәу. Актәи агәаанагара шьақәнарӷәӷәоит
ажәеинраала «О, сукәыхшоуп, адгьыл сызқәу!» Ари
ажәеинраала аҟны апоет дызлацәажәо иара ихы мацара
иадикылар акыр ихьанҭахоит, аха ус еидкыланы ауаҩ иахь
ииагазар, усҟан, ҳәарада, аҵакгьы аиуеит, ажәеинраала
иаҳәогьы еилкаахоит. Ҳахәаԥшып ажәеинраала анҵәамҭа:
…Издыруа ҳәа сыҟам акгьы,
О, адгьыл, сызхылҵыз сызтәу.
Адгьыл, сышьҭыхны сызку,
Усхылаԥш, схәыҷуп есқьынгьы!

Ҳәара аҭахума, «усхылаԥш, схәыҷуп есқьынгьы!» ҳәа апоет ихазы мацара изҳәарымызт. Уи еидкылоу хшыҩҵакуп,
ауаҩы изкуп. Избанзар, адгьыл иадкыланы иуҳәозар, ауаҩы
еснагь дхәыҷуп.
«Ҩ-ашәак» зыхьӡу ажәеинраала иамоуп даҽа ҟазшьак:
…Сара уаҳа сыԥшӡахом,
Сара уаҳа сыӷәӷәахом,
Сара уаҳа сызҳаӡом.

Арҭ ажәақәа рыхшыҩҵак шиашоу ауп ишеилкаатәу,
автор аԥшӡахара, аӷәӷәахара, аизҳара ҳәа дызҿу цәала591

жьылатәи ахшыҩҵак ауп ириҭо. Аха, ари аҭагылазаашьа
уазхәыцны иуҳәозар, ажәа «сара» ганкала мацара азхәыцра
иашам, избанзар ирацәоуп апоезиа аҟны ҩыџьарангьы
ахырхарҭа шамоу ҳзырбаша аҿырԥштәқәа. Убри аҟнытә,
еиҳа ииашоуп уи еилкаалазар зны алирикатә фырхаҵа ҳәа
изышьҭоу хаҿсахьала, даҽазны иара апоет ихаҭа ипоезиа
уеилзыркаауа автортә хаҿны.
Зыӡбахә ҳамоу аизгаҿы, шамахамзар, еилыкка иаабоит
апоет дызлацәажәо ахшыҩҵак дшазыҟоу аарԥшраҿы ари
ажәа еснагь ицхыраагӡа бзианы ишизыҟоу.
Аизга «Амш ианацло» иану ажәеинраалақәа рахьынтә,
сгәанала, еиҳа аццакра рныԥшит, иахьынӡахәҭаз азхәыцра
рыҭамзар ҟалап ацикл «Амхы шкәакәа» иаҵанакуа
ажәеинраалақәа (ажәеинраала «Асы шьҭыҵуеит» алам­
ҵакәа). Аӡынтәи цәаныррақәак нцәырҟьа-аацәырҟьо иуз­
дмыр­ҵысуазар, еидкылоу ахшыҩҵак, мамзаргьы сахьа
бзиак ахьгәоуҭаша маҷуп. Ҳәарас иаҭахузеи, зны-зынла
иналукаауеит цәаҳәа бзиақәак, инықәырԥшшәа иҳәоу
хшыҩҵакқәак. Аха урҭ рхала ирзыҟамҵеит хадара злоу,
аԥхьаҩ ихаҿы инхаша, дзырхәыцша апоезиа иаша.
Апоет ирҿиараҿы иануԥылало ҟалоит арҿиара иацу
ԥсыҽрақәак, хьысҳарақәак, аха Таиф Аџьба егьырҭ иажәеин­
раалақәа убриаҟара ахәыцра уздырҵысуеит, арҭ рҩызцәа
ажәеинраала ԥсыҽрақәа аизга ахаҭабзиара рзыламырҟәуа.
Таиф Аџьба иԥсабаратә баҩхатәра илоу алитературатә
дунеи ду ахь икылсырц, хархәара риҭалозароуп
ауаҩытәыҩса идунеи аизҳара иацу аҷыдарақәа, аҟазара ду
зыда ихәарҭам – аԥсҭазаара ибзианы адырра, алаԥшҳәаа
арҭбаара.
1973

ВЛАДИМИР ЗАНҬАРИА

АШӘҞӘ ҾЫЦ – АҞАЗАРАХЬ АМҨА

Иҭыҵит Таиф Аџьба ишәҟә ҿыц «Амш ианацло». Хыԥ­
хьаӡарала ари апоет ахԥатәи ишәҟә ауп. Ашәҟәы иацу
аннотациаҿы ҳаԥхьоит: «Иқәра ианоумшьаша аҟәышра рнубаалоит иажәеинраалақәа: «Аныҳәаԥхьыӡ», «Алакә аҟнытә»,
«Арҩашқәа», «Ҩ-ашәак», «Ашьхатәылан», «Имҩахыҵыз
аҽы», «Шьыбжьаанӡеи шьыбжьышьҭахьи, «Изакәызеи
исԥырымшәо…» уҳәа жәпакы. Мшәан, иџьашьатәӡами
абас аҳәара? Избан иқәра изанаҳамшьара Таиф Аџьба
иажәеинраалақәа ирыҵоу аҟәышра? Ҳара иахьынӡаадыруа
ала, Таиф Аџьба иҟәышра анианоумшьашазтәи иқәра
дҭыҵижьҭеи акрааҵуеит. Апоезиа азын қәра маҷ, қәра ду
ыҟаӡам. Уи еиҳабгьы-еиҵыбгьы ирыднаҵоит инеибеиԥшны
аҭакԥхықәра еиҟара. Ахԥатәи ишәҟәы ианымԥшуазар, нас
изныԥшраны иҟоу иарбан апеот иҟәышра. Ахԥатәи ашәҟәы
– апоет иҟазара еилыкка даҳзырбо саркьазароуп. Ҩажәа
шықәса анихыҵуаз ииҩышаз ҩны далгахьан апоезиатә
шедеврқәа ҳзынзыжьыз афранцыз поет ду Артур Рембо.
Ҳгәанала ари зынӡаскгьы иџьашьатәӡам.
Уаанӡа иҭыҵхьаз аҩ-шәҟәык рыла Таиф Аџьба ҳара даадыруан зхатә поезиатә принципқәа шьҭызххьаз, хара
ихәыцуа, имшәа-мӡаӡакәа зҿахәы аҳәара зылшо поетны.
Илшама нас апоет дызлаҟаз аасҭа аиӷьхара, интеллектуалтә
хәыцреи ипоезиатә культуреи реихаҳара, насгьы зегьы
реиҳа ихадоу – дуоҳала аизҳазыӷьара? Апоет ирҿиаратә
еволиуциа аҷыдарақәа реилкааразы хымԥада еиҿырԥштәуп
уи уаанӡа иҭижьхьази уажәы иҭыҵзи иеизгақәа. Аха апоет
аизҳара амҩа дшану агәрагаразыҳәан иазхап ҳәа ҳгәы иаанагоит, аҩбатәии ахԥатәии аизгақәа реиҿырԥшра мацарагьы. Аизга «Аҵхи амши» (Ишәҭырцоуп изшоу Адунеи).
Лымкаала излацәажәатәу ажәеинраалақәа рахь иԥхьа­
ӡатәуп аԥсадгьыл иазку.
593

Аԥсуа поезиаҿы ирацәоуп, иахьатәи апоетцәагьы
иаԥырҵоит ари атематикала арҿиамҭақәа, аха ухаҿы инхаша уиаҟара ирацәам. Еиҳарак уи зыхҟьо аиҭаҳәареи ажәа
еизадала, хыхь-хыхьлатәи ацәажәарақәеи роуп. Зыӡбахә
ҳамоу аизга иану ажәеинраалақәа: «Амҳаџьырцәа рахь»,
«Аԥсуара иаҵоу рацәоуп», «Харантәи ашәҟәы» злалукааша
аҟазшьақәа рымоуп.
Амҳаџьырцәа ирызку ажәеинраалаҿы апоет агәра ганы
иҳәоит ииҳәо зегьы, уи шиашоу ирҵабыргуеит ихшыҩ­
ҵакқәа рыла.
...Шәа шәыхнаҭәҳәалт, уама злажьыз ԥшак ҵысын.

Ари ацәаҳәала апоет иҳәоит ахҭыс ахьанҭара. Уи амзыз­
қәа раарԥшра дашьҭаӡам, хадара зланы ииԥхьаӡо Аԥсадгьыл
абзиабара змоу мчык дыннакылар шыҟамло ауп. Аламыси
ахақәиҭреи реиқәырхаразы аус злоу Аԥсадгьыл ауп иҳәоит
автор, уи ирҵабыргуеит ажәеинраала зланҵәо аҩцәаҳәак
рыла:
Шәыԥсы ара иҟалеит ҳәа – издыруеит – шәыбзахом,
Цәеи-жьи ԥси еиламкәа – ԥсҭазаара ҟалом.
Апоет дызлацәажәо азҵаара, аԥсҭазааратә закәанқәа
рыла, обиективла далацәажәоит. Ари аҟны узлаиқәшаҳа­
ҭым­хаша ҳәа акгьы ыҟам.
Иаартны далацәажәоит иԥсадгьыл абзиабара атәы
ажәеинраала «Аԥсуара иаҵоу рацәоуп» аҟны:
...Дызбоит, иара итәала, акгьы згым,
Дҭәы-дыԥха, дԥагьа зегь рыла,
Ԥынгылакгьы хьаас изкым...
Са саԥсуара сымоуп ԥынгылас!

Ауаҩытәыҩса иҟаиҵо, дзызхәыцуа зегьы ирымазароуп
ахықәкы. Изҭаху ҟазҵо, акгьы иацәымшәо, акгьы зԥыр­
хагам, ԥынгылак змам иԥшьоу доуҳатә мчы змам иоуп.
594

«Саԥсуара сымоуп ԥынгылас» ҳәа ихәыцуа иоуп аиаша
ҟазҵо, ламысла инхо.
Ажәеинраала «Харантәи ашәҟәы» еилыкка иҳанаҳәоит
ԥсадгьылда ауаҩы дзеиԥшроу. Амра, амшын, ашьхақәа,
арҩашқәа, ажьҭаара, ашәҭқәа ахьыҟоу даҽа дгьылк аҟны
иҟоу атәымуаҩ изы апоет иҳәоит:
...Ара зегь ыҟоуп – сыбла ирбоит,
Аха – зегь ыҟоуп хаз-хазы,
Ирхам еидызкыло аԥсы –
Аԥсадгьыл ыҟаӡам ара.
Агәеисыбжь ыҟаӡам ара –
Гәмырҿыӷьга сахьақәоуп зегьы...

Убарҭ сыруакуп схаҭагьы.

Аизга «Сара сҭынчра» уаԥхьан уаналгалак, ирацәоуп
иузыннажьуа ахәыцрақәа. Апоет ииҳәарц ииҭаху акы аан­
мыжькәа, акгьы иԥсы иаҵаимҵәахӡакәа, зегь ҳаиҳәоит, аха
иара убри аҟара иаартны ииҳәазгьы ирацәаны азхәыцра
аҭахуп. Таиф Аџьба иажәеинраалақәа, ҳәарас иаҭахузеи,
аԥсуа ԥхьаҩцәа рзы ирхәыцгоу, иргәырӷьагоу ҩымҭақәоуп.
Уи баша дцәажәом, ииҳәаша имоуп, аҳәашьагьы дақәшәоит.
1977

РАУФ ЕБЖЬНОУ

ИҬЫНЧЫМ АҬЫНЧРА

Таиф Аџьба ипоезиа иамоу аҷыдарақәа ируакуп ажәа
мыргәаҟкәа, ахшыҩҵак ԥсабаратәны, иҵауланы ацәыргара.
Шамахамзар, ииҳәарц ииҭаху иаахтны иҳәаӡом, аха уи
ахшыҩҵак узеилымкаауа, хәыцра унамҭогьы иҟаӡам.
Иажәеинраалак аҟны иҳәоит:
Иуасҳәаз акәым узызхәыцша –
Сара исымҳәазгьы уазхәыц.

595

Инеидкыланы, ажәеинраалак мацара акәым, хаз-хазы
ицәаҳәақәагьы ассоциативтә хәыцра уздырҵысуеит. Урҭ
зегь ԥсҭазаарак-ԥсҭазаарак рымоуп, асахьаҭыхҩы ибыз­
шәала иаҳҳәозар, «ԥштәык-ԥштәык рымоуп». Апоет, инеид­
кыланы иаҳҳәозар, иахьатәи аԥсҭазааратә зҵаарақәа зегьы
ддыргәаҭеиуеит, гәҭыхас имоуп.
Ажәеинраалақәа злаҩу абызшәеи ахшыҩҵаки асахьа­
ҭыхҩы-аминиатиурист аԥсабараҿы еиуеиԥшым амахә­қәеи
адацқәеи дара шыҟаҵәҟьоу иныжьны, маҷк аҟара иҟазара
нарыцырхыраан, ахаҿсахьа злихуа ианреиԥшу рацәоуп. Уи
ажәеинраалаҿы исҳәалак ҳәа ахшыҩҵак аҟаҵара дашьҭам,
имҳәар зыда ԥсыхәа имам ауп ԥсыс ирхоу, шьас ирылоу,
ԥсҭазаарасгьы ирымоу иҩымҭақәа. Убриазоуп Таиф Аџьба
ирҿиамҭа ҿыцқәа рцәырҵра аԥсуа ԥхьацәа гәык-ԥсыкала
изрыдыркыло, хшыҩзышьҭрагьы зарҭо.
Апоет иҟазара аԥсуа ԥсҭазаара шьала-дала иаларсуп. Уи
ихәыцшьа, иажәа еиҿартәышьа аԥсуа ԥсабара иузалымхуа
иалоуп.
Ихшыҩҵакқәа есымшатәи ҳаԥсҭазаароуп, амала,
асахьаҭыхҩы бзиа ахаҿсахьа злихуа зегьы ишрызгәамҭо
еиԥш, иҳазгәаҭом акәымзар.
Ҳәарас иаҭахузеи, апоет дызлацәажәо, ихшыҩҵак злар­
ҵаулоу иагьаҩ иагьараан хшыҩзышьҭра арҭахьеит, аха урҭ
рымаӡа иара ишгәеиҭо, иара дышрылацәажәо иара инапаҿы
шаҟа иманшәаланы иааиго даҽаӡәы изы иманшәалахом
акәымзар.
Таиф Аџьба, раԥхьатәи иажәеинраалақәа инадыркны
ишәҟәы «Сара сҭынчра» (Ашәҟәҭыжьырҭа «Алашара», 1977
шықәса) аҟнынӡа уанрызхәыцуа, уҿаԥхьа даацәырҵуеит
арҿиара аус гәыла-ԥсыла иазыҟоу аҟаза иаша. Аҟаза иаша!
Ари ажәа исгәаланаршәоит хиндтә притчак. Аҟазара знапы
алаку изы ирацәазар ҟалап абра апритча иҳанаҳәо:
Зны тәылак Аҳ иминистр иеиҳәеит поет иашак дизи­
ԥшаарц. Аминистр адҵа ҟаиҵан, алаҳәаҩцәа ақалақь
иалеиҵеит. Адырҩаҽны Аҳ ихан аҿаԥхьа еизеит зқьи
596

аӡәҩык ауаа. Урҭ зегьы аӡәк иеиԥш ҳпоетцәа иашақәоуп
ҳәа рҳәон. Ҩажәи акы мшы аминистр урҭ ражәеинраалақәа
дырзыӡырҩуан, аха иреиӷьу, иагьа иундазгьы, дизалымхит.
Ҩымш, хымш дхәыцуан, аԥшьымш азы ақьаад аҟны
хьтәы нбанла ианиҵеит зқьи аӡәҩык рыхьӡқәа. Уи ақьаад
аашьҭихын, Аҳ дахьтәаз ахан аҟны днеины, Аҳ иирбеит. Аҳ
уамашәа ибаны ҿааиҭит абарҭ зегьы поетцәаҵәҟьану ҳәа?
Аминистр даахырҳәан, аҭак ҟаиҵеит: «Урҭ ражәеинраалақәа
зегьы сырзыӡырҩит, аха иреиӷьыз дысзалымхит, саҳ
ухаҵкы, убри азоуп урҭ рыхьӡқәа ақьаад изанысҵаз».
Акраамҭа дхәыцуан Аҳ, адҵагьы ҟаиҵеит, урҭ апоет­
цәа зегьы абахҭа иҭеикырц, насгьы иӷәӷәаҵәҟьаны
идырҳәацәарц, ажәларгьы ирыларҳәарц уажәынахысгьы
ажәеинраалак иадамхаргьы изҩыз аԥеиԥшцәгьа шроуа,
ақалақьгьы ишалырцо. Ицеит шықәсыбжак. Аҳ апоетцәа
ахьҭакыз абахҭаҿ днеит, адҵагьы ҟаиҵеит апоетцәа
еимырдарц. Аимдара иаанарԥшит зқьи аӡәҩык рҟнытә шәи
аӡәҩык ргәаҟреи рырҳәацәареи иазкны ажәеинраалақәа
шырҩыз. Урҭ уахынла абахҭа ахылаԥшҩцәа ирыцәӡаны
ажәеинраалақәа рыҩуан.
– Иубома, – иҳәеит Аҳ, аминистр ихы наиқәкны,– арҭ
ажәшәҩык поетцәам, урҭ иаҳцәагозеи ҳәа акәын ажәеин­
раалақәа зырҩуаз. Аԥара ирҭаху рыҭаны, наҟ ақалақь иалца.
Егьырҭ иаанхаз шәи аӡәҩык наганы, еиҳа еиӷьу ханк иҩнаҵа,
урхылаԥш, ргәы иаҭаху ак рыгумырхан.
Аҳ ишиҳәаз иҟаиҵеит аминистр. Апоетцәа ргәы
ишаҭаххалак иҟан: рышәҵа, рыфатә, уахгьы ҽынгьы қьаф­
ура­ла раамҭа рхыргон. Урҭ рыбарбарра заҳауаз ауаа маӡала
иқәыԥсычҳауан. Иҵит даҽа шықәсыбжак. Ҽнак Аҳ аминистр
дицны апоетцаа зыҩназ ахан аҟны днеит. Апоетцәа
даарыԥхьеит, усгьы дразҵааит: «Шықәсы­бжак ишышәҭахыз,
гәырӷьарыла шәыԥсҭазаара мҩасит, сырзыӡырҩырц сҭахын
абри аамҭала ижәҩыз шәажәеин­раалақәа».
Апоетцәа ирҳәара рзымдыруа инеиҿаԥшы-ааиҿаԥшит.
Урҭ рахьынтә еиҳа қәрала иқәыԥшыз аӡәы Аҳ ибла дхыԥ­
597

шылон, аразра иныԥшуа. Уи егьырҭ апоетцәа қьаф­урала
аамҭа анырхыргоз, иара ҭынч џьара дтәаны ажәеинраалақәа
рыҩра даҿын.
– Мап, арҭ ашәҩыкгьы поетцәаӡам, мышгацәоуп,
малакрыфацәоуп, – иҳәан, аминистр ихы наиқәикит Аҳ.
– Урҭ абахҭа ианҭакыз ргәаҟра акәын ражәеинраалақәа
зызкыз, уажәы акгьы рыгымхо, ақьафура ианақәшәа, рпое­
зиагьы рхашҭит, уимоу, апоезиа захьӡыҵәҟьоу зынӡа ишры­
ламыз ааԥшит. Наҟ, сыла иамырбакәа, ақалақь иалца! –
иҳәеит Аҳ.
Аҳ игәеибакра анааиқәтәа, арԥыс қәыԥш ихы наиқәикит:
– Абри ауадаҩра данақәшәагьы, ақьафура данақәшәагьы,
ипоезиа хара дацәымгылеит. Уи ажәеинраала аҩра илшоит,
дахьыҟазаалакгьы, абзиара дақәшәаргьы, аԥсра амҩа
данызаргьы. Абасоуп апоет иашаҵәҟьа дшыҟоу, – иажәа
даал­­геит Аҳ.
Таиф Аџьба ирҿиамҭақәа ԥсабарала ицқьоуп, гәылаԥсыла ирныԥшуеит аразра, ҵакыла аиашара.
Арҿиара аус аҟны хадара злоу ракәны иҟоуп абарҭ
еиқәаҳаԥхьаӡаз аҟазшьақәа: Аиашара, Ацқьара, Аразра.
Аԥсуа поезиа абзиабаҩцәа рзы апоет игәы-иԥсы
ирылхны иҳаиҭаз ажәа хьыршәыгәқәеи, ахшыҩҵак
ҵаулақәеи, ацәанырра ԥхақәеи рыла иҭәуп зыӡбахә ҳамоу
ажәеинраалақәа реизга «Сара сҭынчра».
Аҭынчра абзиабара ауаҩытәыҩса хара дызго, дзырԥшӡо
аҟазшьа хазынақәа ируакуп. Аханатәгьы ари аҟазшьа
анубаалоит Таиф Аџьба ипоезиа.Ирацәаны иажәеинраалақәа
рҟны ҩныҵҟалатәи агәҭынчымра шиныԥшуагьы, ииҳәо
ахшыҩҵак аԥхьаҩ иҟынӡа инеигоит дымццакӡакәа, хыхьхыхь акәымкәа, ҭынч-ҭынч, ирҵауланы. Ашәҟәы ахьӡ
зыхьӡу ажәеинраала «Сара сҭынчра» аҟынгьы, апоет сара
сҭынчра ҳәа зыӡбахә имоу игәы зызҭынчым, дзыргәаҭеиуа:
«Ишәарҭоу аԥанқәа, арҩашқәа иҳәынҷам, ашәақәа исзым­
ҳәац, сҩызцәа сзыԥсахыз, ажәларқәа игәаҟуа» роуп. Аҵыхә­
тәантәи аԥшьцәаҳәак заманалаҵәҟьа иҳарҳәоит апоет
ихшыҩҵак, игәҭакы:
598

Ари – сара сҭынчроуп –
Ҭынчра змаӡаҵәҟьам,
Ҭынчра змаӡаҵәҟьам –
Ари – сара сҭынчроуп.

Аизга иану хаз-хазы, акакала узыхцәажәаша жәеинраа­
лақәоуп. Аха тематикала еиҳа еизааигәоу рыла ашарагьы
ауеит. Гәыԥк аҟны еидукылар, хыԥхьаӡарала еиҳа еиҳауп
афилософиа-лирикатә жәеинраалақәа.
Иахьатәи ашәа, иахьатәи ажәа уаҵәтәи ауаҩы игәаҿы
инаӡартә, уаҵәтәи амш ишьҭнахуа азҵаарақәа иахьатәиқәа
ирыламӡуа иҟаларушь ҳәа дхәыцуеит ажәеинраала «Аби­
ԥара ҿыцқәа рахь» зыхьӡу аҟны. Апоет иара дызҭагылоу
аамҭа даналацәажәо, ихатә ԥсҭазаара мацара иадкыланы
дауазхәыцхуа. Хадара злоу азеиԥш ԥсҭазаароуп, азеиԥш
ҭагылазаашьоуп. Иара дызтәу аамҭа ахьӡала иҳәозароуп
апоет ииҳәо иажәа. Зыӡбахә ҳамоу ажәеинраала ус шакәу
арҵабыргуеит. Акыр хкы рацәала еилоу иахьатәи аԥсҭазаара
иашала ахә ишьоит:
...Сашәақәа иуарҳәари – са сызлаԥшызоуп,
Урҭ иахьатәи са сдунеи ауп изҩызоу,
Згәырӷьара еиҵыхцәам, згәаҟрақәа аԥыхым,
Згәалақәа маҷцәам, згәыӷрақәа ԥсыҽым.

Арҭ ацәаҳәақәа уҿаԥхьа иаацәырыргоит ԥхьаҟа ацара,
аизҳара иаша азықәԥара, агәкамҳара, аиааира агәрагара.
Ажәеинраалақәа жәпакы рҟны иуԥылоит аамҭеи
ауаҩи реизыҟазаашьа азҵаара. Иарбан аамҭазаалак аан
ажәра зқәым ари афилософиатә зҵаара дасу дара ртәала
иалацәажәоит. Иара итәала дазхәыцуеит, еиҳа изааигәоу,
еиҳа иидыруа аамҭала ицәыригоит Т. Аџьба ари азҵаара.
Ажәеинраалақәа: «Сашьҭам ҽа мазарак», «Зда смаҭәам»,
«Ауаҩы», «Абла иамбо», «Аамҭеи сареи» рҟны иалкааны
дрылацәажәоит абзиеи ацәгьеи, аиашеи ахәахәеи, аԥс­
599

реи аԥсҭазаареи рызҵаарақәа. Уи игәҭакы иаартӡаны,
гәҭыӷьӷьаала иахьцәыриго аҭыԥқәа маҷӡам. Иаҳҳәап,
ажәеинраала «Аамҭеи сареи» аҟны иҳәоит:
Аамҭа иамоуп изыркаро
Иара усгьы ирацәаны,
Исҭахым саргьы сеидаран
Ахәда сықәҳар схьанҭаны.

Ауал ламысла, ԥсыцқьала анагӡара аԥсҭазаара шәҭышха
иҟаларц азы раԥхьа игылоу аусқәа ируакуп. Апоет шаҟа
гәаартыла дцәажәозеи ажәеинраала «Са сыԥсы» аҟны:
...Сыуа сықәла
Рхаҵкы ицароуп
Са сыԥсы.
Анасыԥқәа
Рхаҵкы ицароуп
Са сыԥсы.

Аԥсҭазаара абзиабара, аоптимизм злоу ажәеинраалақәа
уанрылацәажәо, иреиӷьу ҿырԥшыгахоит «Алакә» захьӡу аҟ­
нытәи арҭ ацәаҳәақәа:
...Лакәҵас иԥшӡазароуп,
Лакәҵас ицқьазароуп
Ҳгәырӷьареи ҳаччареи,
Ҳхьааи ҳгәырҩеи.
Аԥсҭазаара лакәымзаргь,
Алакә – ԥсҭазаароуп.
Лакәҵас
Ишәҭырцоуп изшоу
Адунеи.

Лымкаала излацәажәатәу ажәеинраалақәа рахь иԥхьа­
ӡатәуп аԥсадгьыл иазку.
600

Аԥсуа поезиаҿы ирацәоуп, иахьатәи апоетцәагьы
иаԥырҵоит ари атематикала арҿиамҭақәа, аха ухаҿы
инхаша уиаҟара ирацәам. Еиҳарак уи зыхҟьо аиҭаҳәареи
ажәа еизадала, хыхь-хыхьлатәи ацәажәарақәеи роуп.
Зыӡбахә ҳамоу аизга иану ажәеинраалақәа: «Амҳаџьырцәа
рахь», «Аԥсуара иаҵоу рацәоуп», «Харантәи ашәҟәы»
злалукааша аҟазшьақәа рымоуп.
Амҳаџьырцәа ирызку ажәеинраалаҿы апоет агәра ганы
иҳәоит ииҳәо зегьы, уи шиашоу ирҵабыргуеит ихшыҩ­
ҵакқәа рыла.
...Шәа шәыхнаҭәҳәалт, уама злажьыз ԥшак ҵысын.

Ари ацәаҳәала апоет иҳәоит ахҭыс ахьанҭара. Уи
амзызқәа раарԥшра дашьҭаӡам, хадара зланы ииԥхьаӡо
Аԥсадгьыл абзиабара змоу мчык дыннакылар шыҟамло ауп.
Аламыси ахақәиҭреи реиқәырхаразы аус злоу Аԥсадгьыл
ауп иҳәоит автор, уи ирҵабыргуеит ажәеинраала зланҵәо
аҩцәаҳәак рыла:
Шәыԥсы ара иҟалеит ҳәа – издыруеит – шәыбзахом,
Цәеи-жьи ԥси еиламкәа – ԥсҭазаара ҟалом.
Апоет дызлацәажәо азҵаара, аԥсҭазааратә закәанқәа
рыла, обиективла далацәажәоит. Ари аҟны узлаиқәшаҳа­
ҭым­хаша ҳәа акгьы ыҟам.
Иаартны далацәажәоит иԥсадгьыл абзиабара атәы
ажәеинраала «Аԥсуара иаҵоу рацәоуп» аҟны:
...Дызбоит, иара итәала, акгьы згым,
Дҭәы-дыԥха, дԥагьа зегь рыла,
Ԥынгылакгьы хьаас изкым...
Са саԥсуара сымоуп ԥынгылас!

Ауаҩытәыҩса иҟаиҵо, дзызхәыцуа зегьы ирымазароуп
ахықәкы. Изҭаху ҟазҵо, акгьы иацәымшәо, акгьы зԥыр­
хагам, ԥынгылак змам иԥшьоу доуҳатә мчы змам иоуп.
601

«Саԥсуара сымоуп ԥынгылас» ҳәа ихәыцуа иоуп аиаша
ҟазҵо, ламысла инхо.
Ажәеинраала «Харантәи ашәҟәы» еилыкка иҳанаҳәоит
ԥсадгьылда ауаҩы дзеиԥшроу. Амра, амшын, ашьхақәа,
арҩашқәа, ажьҭаара, ашәҭқәа ахьыҟоу даҽа дгьылк аҟны
иҟоу атәымуаҩ изы апоет иҳәоит:
...Ара зегь ыҟоуп – сыбла ирбоит,
Аха – зегь ыҟоуп хаз-хазы,
Ирхам еидызкыло аԥсы –
Аԥсадгьыл ыҟаӡам ара.
Агәеисыбжь ыҟаӡам ара –
Гәмырҿыӷьга сахьақәоуп зегьы...
Убарҭ сыруакуп схаҭагьы.

Аизга «Сара сҭынчра» уаԥхьан уаналгалак, ирацәоуп
иузыннажьуа ахәыцрақәа. Апоет ииҳәарц ииҭаху акы
аанмыжькәа, акгьы иԥсы иаҵаимҵәахӡакәа, зегь ҳаиҳәоит,
аха иара убри аҟара иаартны ииҳәазгьы ирацәаны азхәыцра
аҭахуп. Таиф Аџьба иажәеинраалақәа, ҳәарас иаҭахузеи,
аԥсуа ԥхьаҩцәа рзы ирхәыцгоу, иргәырӷьагоу ҩымҭақәоуп.
Уи баша дцәажәом, ииҳәаша имоуп, аҳәашьагьы дақәшәоит.
1977

ГЕННАДИ АЛАМИА

ԤСҬАЗААРАК ҬЫЗГО
Са исҭахымз ашәа исзамҭеит аҳәашьа,
Иумоуааит ҳәатәыс уаргьы иуҭахым ашәа!

Раԥхьатәи ицәаҳәа инаркны иахьа уажәраанӡа уи ииҳәо
– Ииҭаху Ашәоуп. Ҳаԥхьаҟагьы иара иҟнытә иҳаҳараны
иҟоу иара Ииҭаху – ҳара Иаҳҭаху ашәоуп. Даҽакы – мап,
602

апоет идунеи аҟны аартра ҿыцқәа ҳзыԥшуп акәымзар, ҳгәы
ҳзырхьша хьаҵрак ҳԥылараны ҳаҟам. Ахьамҵра – насыԥуп,
фырхаҵароуп ҳәа аҳәара аҭаххомызт, ҳаԥсҭазаараҿы
иаҳԥыло, зхыԥхьаӡара рацәацәахаз егьырҭ аҿырԥштәқәа
ракәымзар. Анцәа иџьшьаны, апоет Ииҭаху Ашәа аҳәара
иара заҵәык илшо, иуаҩратә ҟазшьа аҷыдарақәа ирыбзоуроу акы акәны иԥхьаӡом, уи агәра игоит ари дарбанзаалакгьы ауаҩы иуал шакәу. Дубап аӡәы (аӡәы иакәындаз!) уи уалны изымԥхьаӡо, иҳәатәуп ҳәа ашәаҳәара зҽазызкуа, аха уи
иашәагьы шашәам, ихаҭагьы дышшәаҳәаҩым ҵәахышьас
иамоузеи...
Ашьа ззеизаз агәы ааисны, ашьацқьа ацәеи-жьи
ишазнархынҳәуа еиԥш, агәаҵаҿ иины адунеи иазыхын­
ҳәуа ашәоуп ашәа иашаҵәҟьа. Ҳпоезиаҿы иаҳ­ԥы­ло,
гәҭынчымрак иахылымҵыз, иԥсабаратәым бжьы «ҳарак­
қәак» имыцхәу еидаран ауаҩы ихдырра иақәы­ӷәӷәозар,
ҭынчра змаӡаҵәҟьам апоет ибжь ҭынч адунеи зегьы
ахьынтәубарҭоу, адунеи зегьы уазааигәазтәуа аҳаракырахь
иуԥхьоит. Убас еиԥш иҭынчу, аха иҭынчым агәи-аԥси
ирхылҵуа бжьуп, абар, уажәшьҭа кыр шықәса ҩашьара
ақәымкәа аԥсуа поезиа иалыҩуа апоет Таиф Аџьба ибжьы.
Аԥшӡара ԥшӡароуп уи збо, иаргәырӷьо аблақәа аныҟоу.
Насыԥ имоуп апоет, збаҩхатәра алашара зыжәлар ргәаҵанӡа
инаӡаз. Ҳакритика азааҭгыланы, Таиф Аџьба ирҿиамҭақәа
аԥсуа литератураҿы иааныркыло аҭыԥ атәы аҳәаразы оумак
ахы аџьааба шанамырбацгьы, урҭ аԥхьаҩ игәаҿы ирыхәҭоу
аҭыԥ ылырххьеит.
Абри ашәҟәы саԥхьо
Исхызгеит иԥшьоу аминуҭқәа,
Ирхымҵӡо, жәҩангьы сыблақәа ирхын.

Абас ақәиҩит Федерико Гарсиа Лорка Антонио Мачадо
ишәҟәы ацәа 1918 шықәса рзы. Убарҭ ацәаҳәақәа аасгәа­
лашәеит Таиф Аџьба ишәҟәы ҿыц «Сара сҭынчра»1 саԥхьаны
1

Таиф Аџьба. Сара сҭынчра. Ажәеинраалақәа. Аҟәа, 1977.

603

санаалга, насгьы схы збеит, ҳаракырак ихалан илбааз, аха
уаҟа згәы нзыжьыз, еиҭа уахь дыхнымҳәырада ԥсыхәа змам
аӡәы сакәны. Сеиҭахынҳәит уахь, амҩан исԥылеит аԥхьа
исызгәамҭаз акыр, агәрагьы згеит, шаҟантә, шаҟаҩы абри
амҩа ианыслакгьы, есымша аартра ҿыцқәа шырзыԥшу.
Сашәақәа иуарҳәари – са сызлаԥшызоуп,
Урҭ иахьатәи са сдунеи ауп изҩызоу,
Згәырӷьара еиҵыхцәам, згәаҟрақәа аԥыхым.
Згәалақәа маҷцәам, згәыӷрақәа ԥсыҽым.

Ари акәымкәа, нас, иарбану аԥсҭазаара! Игәра згодаз
апоет, есымша сыччоит, сыԥсҭазаара гәырӷьа-хәмарроуп,
ажәҩан акәзар, ԥҭацкгьы хымлац ҳәа даақәгылар? М. Светлов поет қәыԥшк иахь иҩуан: «Шәара шәажәеинраалақәа
рҿы ирацәоуп алашареи аԥхареи. Ари ацәанырра сара насыԥ
снаҭоит. Аха убри аамҭаз маҷкгьы сшәоит. Бзиа избаӡом
«ҳашԥахазыноу абри ҳара зегьы!» ҳәа агәалаҟара анысҭаауа.
Усҟан, аибашьраҟны сыҟаны сабџьар сымҟәыҵҟьазшәа збо
салагоит». Аҟазара – ари иҟоу алашара ашәа азҳәара мацара акәӡам, алашара алашара ацҵароуп. Ҳара ҳаԥсҭазаара
ажәҩангьы, аԥсы шҭоу еиԥш, ԥҭацк хымлаӡо иҟаӡам,
аха демагогк, зеиԥш иахьагьы имаҷым, иарбан ԥҭақәоу
зызбахә умоу ҳәа дуҿамгылап ҳәа уҟоу. Уи иоуҳәеит ҳәа
изеилкаару аԥсҭазаара аныԥсҭазаараха – шықәԥароу, ауа­
ҩым­ра иаҿагыло ауаҩра, аԥсра иаҿагыло аԥсҭазаара, рыхә
еиҳа ишыҳараку? Ҳара ҳаԥсҭазаараҿы уадаҩра ыҟам,
ԥынгыла ҳамамкәа ԥхьаҟа ҳцоит ҳәа аҳәарала ҳажәлар ирго
афырхаҵаратә иааирақәа рыхә шылаирҟәуа? Мап, уи дашьцылахьеит, аԥсҭазаара ахықә дхықәгыланы, ԥхьаҟа иԥшуа
инеиуа рԥышьклаҳәра азхьра. Уи уааизыӡырҩыр, унапқәа
угәыҵаԥса утәаны «имазеиу» унасыԥ уалачалароуп. Аха
ауаҩы инасыԥ, аԥсҭазаара гәырӷьахә – ашьхыц амати шеизнаго еиԥш, цәыкәбарла еизигалароуп, инапала ичаԥалароуп.
Сара сусқәа – са срыхьӡааит,
Урҭгьы рыцҳауп – исцәынхар.

604

Сара суалқәа са срызхааит,
Исҭахым ҽаӡәы исыршәар.
Исылшаша зегьы сылсыршааит,
Нас аԥсцәаҳагь дсыхәаԥшааит.

Аԥсреи аԥсцәаҳаи шаҟантә рыхьӡ ҳәоу аԥхьаӡарала апоет ирҿиамҭақәа «гәкажьгақәоу» «гәышьҭыхгақәоу» шьақә­
зыргыло изеиӷьасшьоит аԥсреи аԥсҭазаареи рҵакы абас
еиԥш аилкаара:
Аԥсцәаҳа игәҭакы дахьӡаӡом –
Аԥсҭазаара аԥсрала инҵәаӡом.
Аԥсҭазаара анҵәамҭаҿ инхо,
Насыԥуп, – иҿымцәо икаԥхо.

Ауаҩы иира амш инаркны аҵыхәтәантәи имш аҟынӡа
дызнысуа аԥсҭазааратә мҩа, зны шәҭыла иқәҵоу адәқәа
ирықәсуеит, зынгьы ҵа змам атыша ахыхь абӷацамкыра
иаҿыганы игоуп, иҟоуп убас аамҭакгьы:
Амра иахылҵуа шәахәам,
Иааӡагам – ишҳамуп, ишҳам.
Ҩызак даным адунеи,
Иааукәыршан – амц, аԥаршеи...
Иҟоуп убас аамҭакы,
Мап анырцәукуа зегьы!

Аха абри аҩыза агәалаҟазаара аԥҭақәа (еиҭах аԥҭақәа!)
ирылыԥхоит агәыӷра:
Ашықәсқәа исзоужьу
Рацәасшьом, иҟәнысшьом.
Ашықәсқәа срышьҭам,
Ашықәсқәа срышьҭам.
Мшы заҵәык – сымшқәа
Шзынтәыку ираҩсуа,

605

Мшы заҵәык, шәышықәса
Нысҵыргьы – рнаҩсан!
Ашықәсқәа хнымҳәуа
Имҩасуеит, имҩасуеит.
Мшы заҵәык саԥхьаҟа
Иҟоуп – имҩасуам.
Мазарас иҟоу зегьы
Инараԥызго –
Ҽнактәи аԥсҭазаара –
Ԥсҭазаарак ҭызго!

Ааи, мышкы аԥсҭазаара, иашаҵәҟьаны, аԥсҭазаара зегьы
арлашар ауеит, еиҳараӡакгьы заамҭа мышла изымшәо изы.
Аамҭашәагас иаҳҭахым
Амшқәа иаҳзалху ҿҳәараԥҵәала,
Аԥсҭазаара – нҵәара зқәым,
Ҳусқәа азаҳкуеит уажә хаҭала.

Таиф Аџьба иахьауажәраанӡагьы апоетцәа ҿарацәа рсиа
дшаншәалалогьы, уажәшьҭа иҭәымҭа дҭагылоуп қәралагьы,
аха зегьраԥхьаӡагьы, ирҿиаратә мҽхакала.
Иагьа сцәыӡит – амҩа иашәаз,
Иагьа шьҭысхит схаҭагьы.
Иҟоуп, иҟоуп амҩа иснаҭаз,
Иҟоуп иасҭаша еиҭагьы.

Аԥсҭазаара мариала акгьы унаҭом аха, апоет иажәақәа
ҳхы иархәаны иаҳҳәар ҳалшоит уи иамаҳхыз ацкы шаго
еиԥш, иаҳҭаз ацкы ҳнаҭоит ҳәа. Апоет игәбылра здиҵо
иԥсадгьыли ижәлари рҟынтә аҵкыс изыхынҳәуеит урҭ
ргәбылра ду. Алатыш поет ду Иан Раинис иҩуан: «Сара абзиабара саҳәа­ӡом, сара исҭахуп аилкаара. Аилкаара – ари абзиабарахь амҩоуп» ҳәа. Таиф Аџьба ипоезиа ахы угәанарԥхарц
иалагом, аха уи аилкаара знасыԥхазгьы игәамԥхарц,
606

изааигәамхарц залшом. Изыбзоуроузеи ари? Еицгәарҭахьоу
уи иажәеинраалақәа рыԥшӡара, формала рыласра мацара акәзар? Мап, аԥшӡарагьы аилкаара аҭахуп, Таиф Аџьба
ипоезиа аԥарԥалыкь ласқәа ҳҭынрас ирымоу, ишәҭышу
ажәала мацара иқәҵоу дәыԥшӡам. Ажәақәа еинрааланы,
ҵәгәырҵас урҭ цәаныррак, ма хшыҩҵакык шԥарҿамшәари
ҳәа аԥсҭазаара амаӡақәа рӡыхь иалаиршәӡом апоет.
Ажәақәа – насоуп, раԥхьа иҟоу аԥсҭазаара амаӡақәа раартра иацу ацәаныррақәеи ахшыҩҵакқәеи роуп. Рыцҳароуп,
хымԥада, урҭ апоет ижәар аҟны ирықәнагоу ажәақәа
рымԥыхьамшәар, аԥырразы ирҿыхо – мҵәыжәҩада инхар.
Таиф Аџьба иажәеинраалақәа агәра ҳдыргоит, уи данҩуа,
аҳауа илбааидо азхәыцра шиԥырхагам еиԥш, иҩымҭа, иара
дмыргәаҟкәа иашьашәалоу аформа шаԥшаауа. Уи ибызшәа
гәакьа ахазынарҭа изаартуп, игәеисра идгьыл агәеисыбжь
иақәшәоит, убриазыноуп ибызшәагьы иажәеинраалақәа
ргәеисыбжьгьы зыԥсабаратәу.
Аилкаара – абзиабарахь амҩоуп!
Зыԥсадгьыл бзиа избо, уи амшын аиаҵәареи ашьхақәа
раҳаракыреи ихыхны ирымоу иакәӡам (урҭ атәымуаҩ
еиҳагьы дхырхуеит), урҭ ирылаҽхәогьы иакәӡам. Зыԥсадгьыл
бзиа избо, уи иацтәии иахьатәии амшқәа гәыла-ԥсыла еилкааны, аамҭа далԥшны уаҵәтәи уи амш иазхәыцуа иоуп.
Аилкаара – абзиабарахь амҩоуп!
Аӡәы еиликаауеит дахьиз адгьыл «сыԥсадгьыл» ауп ҳәа
азҳәаны уи қәԥраарҭа дәны ихы иаирхәарц шилшо. Уи
ашьхақәа данрыҵаԥшуагьы илаԥш қәԥраарҭа цәаҳәаҵас
ахра инықәԥрааны тәым дгьылк ахь ахы архоит, амшын
данхыԥшылогьы гәыла-ԥсыла уи дынхыӡлоит. Аха дахьцалакгьы уи зегьы рзы дтәымуаҩуп.
Даҽаӡәы еиликаауеит иԥсадгьыл иамыхәо иԥсҭазаара
шыԥсҭазаарам. Уи илаԥш адунеи зегьы аҽахьыгӡаны
ихынҳәуеит, идгьыл иқәгылоу аҵла абыӷьқәа еиԥхьышь­
шьаауа, амахәқәа ирықәланы, агәыцә аҟны аҽеизганы илбаауеит адгьыл ахь, аха араҟагьы даангылаӡом, дагәылԥшны
607

еиликаауеит хыла ажәҩан ҵзыԥссо аҵла гәамчс иамоу.
Зыԥсадгьыл аҵла адацқәеи адгьыли рымаӡақәа ирылахәу
ауаҩы адунеи зегьы датәуп.
Анышә – сара сцәа-сжьы
Зфалак – зегьы еиԥшуп,
Сыԥсы цқьеи сылша цқьеи
Сыԥсадгьыл иатәуп.
Исԥеиԥшу сзацәымцаргь
(Сацәцап ҳәагь саҿым!) –
Сыԥсадгьыл аҟныҵәҟьа
Уи схыччар сҭахым.

Зыԥсҭазаара уашәшәыроу, уи ҳамҭас изоуны, иахьын­
ӡасызго бзабаала изгап, ишысҭаху имҩаԥызгап ҳәа адәы
иқәу иоуп. Уи иԥсҭазаара иара ихала заҵәык ишитәу
еиԥш, иԥсрагьы иара ихала дазынхоит. Аԥсра зҭаху ҳәа уаҩ
дыҟаӡам, аха зыԥсҭазаара зегьы зыԥсадгьыл, зыуаажәлар
ирзызкыз ауаҩы аҵыхәтәантәи исааҭ азы дызнысыз амҩа
дананыԥшылалак, иара дахьырԥырҵуа хьаа дус ишьҭызхуа
ауаа рыблақәа данырхыԥшылалак, аԥсра иалшараны иҟоу
шмаҷӡоу агәра игоит.
Акызаҵәык ауп
шәарҭас иҟоу
сара сзы:
Ус, акгьы
исзахҭнымҵаӡакәа
ицар сыԥсы.
Адгьыл, ажәҩан,
амра шаша –
сыԥсы ргоит,
Сышьха ӡыхьқәа,
сгәыӷра ссирқәа –
сыԥсы ргоит.

608

Бзиа избо
зегьы ишрысҭо
сыԥсы нҵәоит...
Уц хырџьаџьа
Сышьҭа ухымзи есымша –
усҭ, аԥсцәаҳа!
Исцәуго башоуп
уара шьҭа!

«Сара сҭынчра» ауаҩи аамҭеи реизыҟазаашьа азҵаара
хадақәа рҭак ҟазҵо шәҟәуп ҳәа ҳҳәар ҳалшоит. Апоет изы
иахьа аамҭа ишьаҿа ақәыршәаны анеира, дшықәсанҵаҩны
мацара аҟалара – зынӡа аангылара иаҩызоуп. Зныҟәашәа
зырццакыз, ауаатәыҩса рыҿиараҿы шықәсык ажәашықә­
сақәа ираҩсуа иҟазҵаз ҳара ҳшәышықәса, апоет абаҳча ссир
дынҭыганы ԥшыхәҩҵас ԥхьаҟа дашьҭит. Аамҭа ихәнажәаны,
излымшакәа ихынҳәуа апоезиатә сцена зынӡа дықәҵуеит,
(иқәу џьызшьогьы шырацәоугьы!) иахьа альбомтә поезиа
ҭыԥ амамкәа иҟалеит. Агәилқәа ирфыҩны ақәыԥсычҳара
аамҭа рацәа агозар акәхап. Изеиԥшрахарызеи абиԥара
ҿыцқәа, ишԥарыдыркыларишь урҭ иахьатәи апоет ирзикуа ашәақәа? Апоет иажәеинраалақәа ашәышықәсақәа
ирзынхап ҳәа дазхәыцны имыҩуазаргьы, агәыӷра имоуп
абиԥара ҿыцқәеи иара иабиԥареи иашәа цҳаны ирыбжьалап ҳәа, уи иҭахуп иахьатәи абиԥара рыуаҩратә ҟазшьа
ссирқәа мап рцәызкуа ракәымкәа, еихазҳауа ракәны
иҟаларц акыр шықәса рышьҭахь ашара иаԥылараны иҟоу
ауаа. Ауаҩи аамҭеи реизыҟазаашьа аадырԥшуеит аизга иагәылоу ажәеинраалақәа: «Абиԥара ҿыцқәа рахь»,
«Аҭышәынтәалара», «Сашьҭам ҽа маӡарак», «Ауаҩы», «Аҿар
рахь», «Ихьаҵыз ацәқәырԥоуп...» убас егьырҭгьы. Апоет
иажәеинраала «Аамҭеи сареи» аҟны иҳәоит:
Уанаџьалбеит, –
Џьоукгьы сабжьоит, –

609

Уццакцәоит,
Уа узызгәаҟуа,
Угәы-уԥсы зқәуҵо –
Иара ахалагь иҟалоит...
Агәра згоит...
Аха иҟоуп саргьы сусқәа –
Са сзыхьӡаша –
Аамҭа изасҭои ҟаҵатәыс,
Иҟоуп суалқәа –
Урҭгьы сшәароуп –
Аамҭа изасҭари шәатәыс.
Сара инсыжьуа,
Наҟ сызвысуа
Уи иаимуеи рҳәазатәыс?!

Абар аамҭеи ауаҩи реизыҟазаашьа шеиликаауа апоет. Иахьатәи ҳаамҭа ццакуазар, уи зырццакуа ауаҩы иоуп,
аамҭа иаԥыганы ԥхьаҟа инеиуа ауаҩы. Апоет иҭахуп ауаҩы
деидаран акәымкәа, мҵәыжәҩас аамҭа дазыҟазарц. Ауаҩы
дажәуа даналаго аамҭа данзахьымӡо ауп. Уи, иҭахы-иҭахым,
ԥхьацара даԥырхагахар ҟалоит:
Ихьаҵыз ацәқәырԥоуп
Ҳанажәлак
Ҳа ҳзеиԥшу –
Иҳалшом
Уаҳа ԥхьацара.
Ҳаԥышькламҳәыр ауам
Уи ҳашьҭахь иааиуа –
Ацәқәырԥа ижәыло – аҿара...
Абар зегьы реиҳа
Ҳзыцәшәара!

Аха зыҷкәынра аамҭаз аамҭа иаԥыганы хара ицаз, убри
алагьы зажәра зырхараз ауаҩы иқәраҿы даннеилакгьы
610

иааиҵагыло аҿар ргәамч иԥышәа ациҵоит акәымзар, урҭ
ԥхьаҟа рцара даԥырхагахарц залшом.
Адунеиаҿ зегьы еиҿурԥшыр ауеит. Иахьауажәраанӡа
аԥсуара зҿурԥшыша ҳәа акгьы сыздыруам. Уи аӡыхь иадукылап, ааи, уи аӡыхь еиԥш ицқьоуп, ашьхақәа ирыдукыларгьы урҭ рыҳаракыра иацлабуеит, иҵаулоуп амшын еиԥш.
Аха ари мацара аума аԥсуара? Аԥсуара – иреиӷьу ажәоуп!
– иҳәеит апоет. Сара сиқәшаҳаҭым! Иреиӷьӡоу ажәа акәым,
томла аусумҭақәа азукыргьы, аԥсуара закәу ныҭкааны
ҳәашьа амаӡам. Аԥсуара – жәларык зқьышықәсала ирчаԥо
ныхоуп. Аха аныха уамҵахырхәалар акәӡами? Мап,
аԥсуареи амҵахырхәареи еинаалашьа рымаӡам. Нас еилкаашьас иамоузеи изакәу аԥсуара, абри даҽа бызшәак ахь
еиҭагашьа змам, дунеи дук амҽхак зымҽхаку ахшыҩҵак?
Ицалап аамҭа, жәларык ирыԥсҭазаараны, ауаҩытәыҩса
идоуҳатә хаҿра еиҳа-еиҳа еиӷьызтәуа мыч дуны иҟазаап
аԥсуара. Апоетцәа рышәҟәқәа рҟны, ихароу, маӡала зхызҿы ҭаҳәҳәоу аеҵәақәа ирыхҳәаау ажәеинраалақәа ирывагылалап аԥсуара иазку ажәеинраалақәа. Урҭ аԥсуара
амаӡақәа зегьы заашәмыртызеи ҳәа ҳгәы рзынхаларым,
ҳаигәырӷьалап урҭ рпоезиатә дунеихәаԥшышьа аԥсуара
шьаҭас ишамоу анаабалак.
Дызбоит, иара итәала, акгьы згым,
Дҭәы-дыԥха, дԥагьа зегь рыла,
Ԥынгылакгьы хьаас изкым...
Са саԥсуара сымоуп ԥынгылас!

Ауаҩы аԥсуара имоуп ԥынгылас! Уи иаанаго ауаҩы
иуаҩра аԥышәарҭа, аӡрыжәырҭа имоуп ауп. Уи аԥынгыла
авсра зҽазызымкуа, иацлабырц иалагаз иԥсҭазаара аҵак
ду аиуеит. Хымԥада, уи еиԥш злымшаша дҟалашт, дҟалашт
ихықәкы лашәқәа рынагӡараҿы иԥырхагахар ҳәа дшәаны
аԥсуара аганахь иавазыжьша, мамзаргьы – уи ҽырбагас
ишьҭызхша, аха:
611

Аԥсуара ахыҵәон ҳдунеи –
Аныҟәгара ус имариазар.
Аԥсуара анырхуан, аиеи –
Аныхраҵәҟьа ус имариазар.

Ааи, аныҟәгара цәгьоуп аԥсуара, ааи, уи аныхра ӡәырҩы
рҽазыркхьан, ауаҩымреи, амцқьареи, аҳарамреи, агьангьашреи ишырҿагылоз анырбалак. Жәларык рыбла агәеиԥш
ихьчо иааргоит ашәышықәсақәа ирылганы аԥсуара, уи иабзоураны ҳажәлар адунеи зегьы иалахәны иҟалеит, аханатә
аахысгьы иҳәоит апоет:
Са саԥсуара дамам еилых –
Дҭырқәаз, дшәамахьыз, дауриаз...
Са саԥсуара дамоуп дышьҭых –
Аҩыза, аиаша, ақьиа.

Арҭ ажәа ԥшӡақәам, арҭ аҭоурыхтә ԥышәа ду иахылҵыз
ажәақәоуп. Ианакәзаалакгьы аԥсуара апрогрессивтә ҟазшьа
аман, иахьагьы уи аҟазшьа ҳаамҭа иқәнаргыло ауаа­тәыҩса
реизыҟазаашьа, ҳаамҭазтәи ауаҩ ҿыц идоуҳатә шьақә­
гылара ҳәаақәызҵаша мычны иҟоуп. Аха убри аамҭаз апоет
ӷәӷәала дрықәыӡбоит зхымҩаԥгашьала аԥсуара ахаҿра еицазкуа џьоукы-џьоукы:
Дҩагылт аӡәгьы, абан, иҿыхәхәо,
Аԥсуара аныҳәаҿа икырцаз.
Уаагыл, ацәаԥҽыга, убӷаӷо!..
Дышԥаҟалоишь аԥсуара зцәыӡыз!

Абас еиԥш ауаҩразы иҳәаақәҵаган иҟоу ажәеинраала
аҟны иара иашьашәалам, иалкьуа цәаҳәақәак ануԥыло угәы
удырхьуеит. Ажәеинраалаҿы имыцхәуп, ҵакылагьы ииашам ҳәа сгәы иаанагоит абарҭ ацәаҳәақәа:

612

Аԥсуара сҵоит есқьынгьы –
Амаҵ қәнагала изуларцаз!
Аԥсуара рҵароуп зегьы –
Аԥсҭазаара шәҭышха иҟаларцаз!

Ааи, ибзиан зегьы аԥсуара рызҵазҭгьы, аха уи аҵара ауама, ауаҩы ишьа иаланы диир акәӡами? Иара абраҟа исҳәарц
ахәҭаны исыԥхьаӡоит, сара ашәҟәы аилыргара хықәкыс
ишсымамыз, аԥхьаҩгьы дахьсықәшаҳаҭым ҟалар ауеит,
аха Таиф Аџьба ипоезиа бзиа избо ԥхьаҩык иаҳасабала
уи исызцәырнаго хәыцрақәак ртәы сҳәар сҭаххеит. Иҳам­
ҳәахьеи, мшәан, аилкаара – абзиабарахь амҩоуп ҳәа!
Ауаҩытәыҩса игәы есымша аҳаракырахь иԥхьоит, адгьыл
анапқәа дрынны даныцәоугьы дреиԥхыӡуеит аеҵәақәа.
Ауаҩы игәырӷьара инасыԥ аԥырра иадырҳәалоит аԥсуаа
– агәырӷьара иамҽханакны иамоу ауаҩы изын ирҳәоит:
«игәы ҭыԥраауеит», «мҵәыжәҩада дԥыруеит» ҳәа. Аха, иара
убас ирымҳәои, мшәан, «уи ажәҩан далоуп» ҳәа. Ари, адгьыл
аҿы аныҟәашьа цқьа иззымҵац, араҟа зҭыԥ ззылымхыкәа
зҽыԥсаҟьаны иҟоу, зыдгьылтә уалқәа зхашҭхьоу ауаҩы идкыланы иуҳәаргьы ауеит. Ауаҩы изы ажәҩангьы адгьыл
аҿы иалагоит, аԥыррахьгьы амҩа дықәызҵо адгьыл ауп,
абраҟоуп ауаҩы иԥсҭазаара азҵаарақәа зегьы ахьиӡбуа.
Убри атәоуп ирҳәо абарҭ ацәаҳәақәа:
Ажәҩан ашҟа са сашшын,
Аха башаӡа сыԥшын –
Арахь исҿаҟааит ҳаԥшьаҵас!
Иагьсыхәҭазаарын убас!..
Ҳадгьыл гәалақәа рҳәазо,
Ҳрыцҳауп ажәҩан ҳаназцо.
Ажәҩан арбан? – ҳа ҳхыԥшоуп,
Уи ахьалаго ҳа ҳҿоуп.
Ҳа иҟаҳҵароуп зегьы рҭак.

613

Иӡбатәызаап зегь абра –
Абри гәасҭахьеит сара.

Адгьыл ахаҿра аԥсахра – ари ауаҩытәыҩса адгьыл
иқәзаара раԥхьатәи амшқәа инадыркны илшарақәа зегьы ззикуа ауп. Адгьыл ахаҿра аԥсахразы уи иибоз аџьа
иаԥсахуан иара ихаҿрагьы, аԥсабара амчқәа рхы рақәиҭтәраз
иқәԥара – иаргьы адоуҳатә хақәиҭрахь днанаԥхьон. Еицуп,
еицҿиоит ауаҩи адгьыли. Аха иҟан, иахьагьы иҟоуп урҭ
реицҿиара иаԥырхагоу шьоукы. Урҭ рахь ихы рханы апоет
иҳәоит:
Шәарҭ, аччара ԥхазшьо,
злакыҵа хәашьу –
Издыруеит, издыруеит шәаргьы
шәыззыԥшу:
Ажәҩан лакәны, дамраҵас иҭшәаны,
Адгьыл уазыруа, агәаҵӷа ԥҵәаны,
Ахан дуқәа хьшәашәаӡа – ԥхарак
зыӷрам,
Иҩноу ауаа ракәзар – агәыҵәҟьа зызҭам,
Амҩа ҳәа ижәбо – ишнеиуа иҭабго,
Аҵеицәа – ҳбираҟқәа аҳәынҵәа иазырго,
Арҭ акгьы хьаас измам аҳәынҭқар,
Ииҳәац еиҭаҳәо, дқьачақьуеит абар...

Аха апоет идыруеит ари аиԥш агьангьашра адунеи
ишаанамырбуа, идыруеит машәырны ажәҩан лаҟәыргьы,
нас ишааԥшуа иара иччареи игәыӷреи зыџьшьоу «ажәҩан
иаҵәара ҵаула – шәшьы зхым».
Аԥсҭазаара азҵаарақәа зегьы рыӡбара адунеи ажәҩа
иқәиҵаӡом апоет. Урҭ зегьы раԥхьаӡагьы изыӡбраны иҟоу
ауаҩы иоуп. Уи иоуп имтәаӡо, ааԥсара изымдырӡо амш
лашара адунеи ахь иаазыԥхьо. Уи иԥгыло ауадаҩрақәа
хаха ргәыдлара мацара ала аиааира изымгаргьы ауеит ҳәа
иԥхьаӡоит апоет:
614

Зынгьы аиааира угароуп ус чҳарала –
Аҵыс хәыҷӡаҵәҟьа уиааиртә уҟамларц.

Абас иҳәоит уи иажәеинраала «Абрыскьыл изхәыцра»
аҟны. Ааи, ауаҩы иԥсҭазаараҿы игәҭакы хада анагӡаразы
ианаҭаххагьы ачҳара ааирԥшыроуп, имч-илша ақәимыр­
ӡроуп амаҷ.
Сара абарҭ санҵамҭақәа машәыршәа ирыхьӡсымҵеит
«ԥсҭазаарак ҭызго» ҳәа. Аизга «Сара сҭынчра» иаԥхьаз,
еилызкааз дарбанзаалакгьы игәы-иԥсы ирнырит дунеи
ҿыцк аԥсҭазаара ду аилашыра. Нас, апоезиа иашаҵәҟьа
иазгәамҭакәа адунеи аҿы егьа ираҩсыргьы, изаҩсхьоума,
изаҩсуама абзиабара:
Ажәытәӡатәи ажәҩан ду амҵан –
Ижәытәӡам аԥҳәызба дышәҭуеит,
Ажәытәӡатәи амца изацәымцаз –
Ижәытәӡаӡам арԥыс дӡыҭуеит.

Абри ижәытәӡатәиу, аха еснагь иқәыԥшу ацәанырра иазку ажәеинраалақәа ашәҭ хыцәқәа реиԥш иалаԥсоуп аизга. Урҭ ирылхәрааны уоура зоуроу уеимыздо алахьеиқәра
ҭынч иҿыцны агәра унаргоит апоет игәы наӡаӡа адунеи
зегьы азы ишаарту, уи ишаныруа аԥсҭазаара аиҭасрақәа
зегьы, анасыԥ анҵыра ду шанаҭо еиԥш, ахәрақәа ианылогьы ӷьашьа шрымаӡам. Иақәшаҳаҭымхода, апоет игәы –
анасыԥи ахәрақәеи реиларҭәара ауп ҳәа ҳҳәар?
Ари адгьыл ааӡагагь са сыбӷоуп изқәу,
Ари еиԥш иагьа назгоит сара сааԥсаха.
Са схаҭаҵәҟьагь иџьасшьоит сылшара закәу –
Са споетуп иахьа!

Шаҟа имариоузеи аган ахь угыланы абас иуадаҩу амҩа
иану апоет џьара игхак баны аӡбахә аҳәара, аха уи имҩа
615

ицанылара зынасыԥхаз изгьы ишԥацәгьоу ԥсҭазаарак ҭызго
апоет иџьабаа ду иаԥсоу ажәа аԥшаарагьы!
1977

ДАУР ЗАНҬАРИА

АХӘЫҶҚӘА РЗЫ ҲАМҬАС

Ажәлар иаԥырҵаз аҳәамҭақәа инарыдыргыланы, ахәыҷы
идунеи зҩычо ашәҭқәа шәҭқәаны ирыцлоит ахәыҷқәа
ирызкны ашәҟәыҩҩцәа иаԥырҵо аҩымҭақәа. Маҷӡак
акәзаргьы, ҳхәыҷра анасыԥ иагхон, уи зырлашо шәахәаны
иацмызҭгьы ахәыҷқәа рзы иҩуаз ашәҟәыҩҩцәа дуӡӡақәа
Андерсен, аишьцәа Гриммаа, Керолл, Киплинг, Маршак
уҳәа раԥҵамҭақәа. Ахәыҷтәы литература ахшыҩзышьҭра
ду амоуп аԥсуа литература шьақәгылеижьҭеи инаркны. Зегь
реиҳа агәыблреи аџьабааи зыдҵатәу ари аус иазааԥсоит
ҷыдала ахәыҷқәа рзы иҩуа аԥсуа шәҟәыҩҩцәагьы.
Иахьазы иузҳәом аԥсуа хәыҷтәы литература ахатәы мҩа
ылнаххьеит ҳәа, ахәыҷқәа рыԥсҭазаара иалаҵәаны, рду­неи
иахәҭакны иҟалахьеит ҳәа. Амҩа иқәуп, иԥшаауеит ауп макьаназы. Иара убас хырҩа аҭоуп зегь реиҳагьы игәцарактәу
аус – ахәыҷтәы литература аклассикцәа иреиӷьу рҩымҭақәа
аԥсшәахь реиҭагара.
Ахәыҷтәы литература аҟара зыгәаӷьра цәгьоу, аҭакԥхықә­
рагьы зду даҽа жәарк алитератураҟны ишыҟам – уи идыру
усуп. Убри аҟынтә, ашәҟәыҩҩы ахәыҷқәа рзы аҩымҭа бзиа
аԥҵара анилша, уи иара ибаҩхатәра шеинҭәылаз, аҟазара
иашаҵәҟьа инапаҿы ишааигаз ҳнарбеит. Ахәыҷқәа ирызку
аҩымҭа аныбзиаха, хәыҷгьы-дугьы иргәарԥханы иаԥхьоит.
Аха, ҳәара аҭахума, иҟоуп ахәыҷқәеи ахәыҷреи ирызку
аҩымҭақәа зегь хәыҷтәы литературоу џьызшьо, мамзаргьы
ахәыҷы еиҳа еиликаап ҳәа ирмарианы иҩуа. Аха ас еиԥш
изызхәыцны иҩу аҩымҭақәа зыԥсаҵәҟьоу иаразнак ибоит
616

акритикцәа зегь реиҳа зыбла ҵару аԥхьаҩ хәыҷ. Ахәыҷы
ибла иаҩшәом аҩымҭа ахьшәашәара, иаразнак идыруеит уи
ауасамырҳәыга зҩыз автор ахаҭа ихәыҷра шицәыӡхьоу.
Ахәыҷтәы литература ахала ахы ӡырнагалароуп.
Ахәыҷи адунеии ирыбжьакнаҳау амаӡа аԥарда инаханы
иаадырԥшыроуп аԥсҭазаара. Уи аԥсҭазаарагьы ахәыҷы
иблаҟны иссирны, иблахкыгаха ианцәырымҵ – ашәҟәыҩҩы
иоуп изхарахо.
Сынтәа ахәыҷы Адунеижәларбжьаратәи ишықәс азы,
амилаҭ хәыҷтәы литература ҳаиҭаназхәыцуа гәахәарыла
иаагәаҳамҭар ҟалом араҟа ишцәырҵыз аԥхьаҟа уаҩ
дзықәгәыӷша ахьӡ ҿыцқәа. Урҭ рахьтә инарылукааша поетуп
Таиф Аџьба. Ҳаԥхьаҩ идыруеижьҭеи маҷ ҵуам Таиф Аџьба
ахәыҷқәа ирызку иажәеинраалақәа, ипоемақәа. Урҭ лассылассы ажурнал «Амцабз» ианылалоит. Аха иахьауажәраанӡа
хаз шәҟәны иҭымҵыцызт апоет ахәыҷқәа ирзикыз
иҩымҭақәа. Зыӡбахә ҳамоу ашәҟәы хәыҷы – «Ааԥынра
ашәа» аакьыскьа ашәҟәҭыжьырҭа «Алашара» аҿы иҭыҵит.
Ауаҩы иблаҿы иааиша сахьала еиқәлыршәеит асахьаҭыхҩы
Л. Хәырхәмал-ԥҳа. Урҭ асахьақәа ажәеинраалақәа рҵакы
хадырҭәаауеит, ирымоуп рхатәы хаҭабзиашьагьы, ахәыҷы
иԥсихологиа иазааигәаны иҟаҵоуп. Еиӷьын, мала, ацәа­
ҟәеиԥш аҩнуҵҟа иагәылоу асахьақәагьы ԥшшәыла иҟазҭ­
гьы. Ари заҽԥныҳәатәу, ҳәара аҭахума, асахьаҭыхҩы лакәым.
Аизга хәыҷы иагәылалеит ҩ-поемаки жәохә жәеинраалеи.
Абаҩхатәреи, ацәанырра ԥхеи, ахәыҷтәы поезиа аҷыда­
рақәа рылеи қәҿиарала еиларҭәоуп абри ашәҟәхәыҷы аҿы.
Ажәеинраалақәа ҩуп бызшәа бзиала, ахәыҷқәа рҿаҿы
иааиратәы, насгьы зегь реиҳа ихадароу – агәынкылара
рзымариахартә. Апоет ихәыцшьа ахәыҷы ихәыцшьа иазаа­
и­гәаны иҟаҵоуп, дызлацәажәо ахәыҷы иахьеи-уахеи иибо,
иаҳауа, идунеи иатәу ауп.
Хыхь иаҳҳәан еиԥш, ахәыҷы идунеи даҽазнык
иазхьарԥшны, уи аԥшӡарақәа, ассиррақәа ирбара, ихшыҩ
рзышьҭра – абри ауп ахәыҷқәа рзы иҩуа ихықәкы хадагьы,
617

иуалԥшьагьы. Абри илшоит Таиф Аџьба иажәеинраалақәа
рӷьырак рҿы.
Таиф Аџьба иажәеинраалақәа рҿы адидактика ма
зынӡагьы иҟаӡам, ма аԥхьаҩ хәыҷ идымгалацәакәа
ахшыҩрҵаратә цәажәара (бжеиҳан ахәыҷы игәы зырҿыӷьуа)
ала акәымкәа, ахаҿсахьақәа ршьыҵәрала ауп ишизнагоу.
Ибзианы иӡбоуп даҽа зҵааракгьы: еиҭах, ахәыҷы
идымгалацәакәа, аҿыц иаҳәара. Аҩымҭа изыԥхьо аҿы
ахәыҷы иԥылоит ажәа лыԥшаахқәа, ибеиахоит иԥсҭазааратә
ԥышәа, аха уигьы – асахьа ԥшӡақәа иргәылакны.
Ҳахәаԥшып ажәеинрала «Амшәҳәыси анбани»:
Анбан асҭан амшә,
Са иасырԥхьон жәамш,
«Нам-нам, нан,
Нам-нам, нан!» –
Абри ауп иаҵаз,
Анбанаҿ иабаз!

Амшә ахәыҷы дзышьцылоу, ахәыҷы иԥсҭазаара «иалахәу»
гыгшәыгуп. Ахәыҷы ма амшә-акьанџьа далахәмаруеит, ма
амшә аҟазшьақәа ирызку ҩымҭак дамыԥхьацкәа ҟалом.
(Амшә иазкуп ҳазлацәажәо аизга иагәылоу апоема «Амшәи
абгыӡреи».) Таиф Аџьба илшеит иҿыцу, еиҳа ҳаззымхәыцуаз
аҟазшьа аҭаны амшә асахьа аҭыхра.
Амшә асахьа ҭыхуа, ари ажәеинраалаҿы апоет дихлафуеит иаашьо аҵара згәы ззақәымкуа аҵаҩы. Ааи, дихлафуеит. Апоет ахәыҷы ахшыҩ иирҵом, диқәыӡбом, ҽԥныҳәа
ииҭом – аччаԥшь лаша ицырхырааны аҟазшьа бааԥсқәа
дырҿагылоит. Ажәакала, абааԥсы ирччархәуеит, убри алагьы имчыдеитәуеит.
Абааԥсы аҿаԥҽра инадыргыланы, апоет илшоит иажәеин­­
раалақәа жәпакы рҿы абзиа аӡыргара, ахәыҷы абзиа деила­
ҳартә, дашьҭалартә еиԥш ацәыргара. Ауаҩытәҩсатә ҟазшьа
бзиақәеи агәҭакы лашақәеи ахәыҷы игәаҿы, ихдырраҿы
618

рырҿыхара, раарԥшра еиҳау уалԥшьас иҟоузеи ахәыҷтәы
шәҟәыҩҩы изы. Уи аганахьала, апоет иқәҿиақәаз иреиуоуп «Уарҳан», «Ахьӡыртәра», «Ҳа ҳсолдаҭ» реиԥш иҟоу
ажәеинраалақәа.
Апоет ихықәкы бзианы иааиарԥшуеит ажәеинраала
«Ахьӡыртәра» анҵәамҭаҿы. Аганахь игылоу, аиҩызара змам
ахәыҷы дшызаҵәу зҳәо, аԥсыцәгьареи аашьареи, аԥагьа­
реи ашәыргәындареи, агәымбылреи, акаҷбеиреи ирықәӡбо
абри ажәеинраала абас инирҵәоит автор:
Уаҳа изаҳҳәаӡом Махаз –
Ихала игәеиҭап иаҳцәынхаз.
Икаижьыр играқәа,
Икаҳажьуеит хцәаҳәақәа!

Ахәыҷқәа азҿлымҳаны гәыблыла иаԥхьартә, игәныр­
кылартә иҟаҵоуп аизга иагәылоу апоемақәа «Амшәи
абгыӡреи», «Сабажәгьалеи». Арҭ апоемақәа ажәлар рҳәам­
ҭақәа ирылхуп. Иҩуп иара бызшәа беиала, еихышә­шәаеиҵышәшәо. Еиҳарак игәлыршәаны иҟаҵоуп «Сабажә­
гьалеи»:
Уа Сабажә-Сабажәгьалеи,
Иҟаиҵозеи, днамгәагәеи!
Иҟоуп даҽазны апоет ахәыҷқәа ирызкны даныҩуа
азыҳәан изеиӷьушьақәашагьы. Иаҳҳәап: атемақәа рымҽ­
хак арҭбаара, насгьы «итәоуп – уажәоуп», «иԥшаан –
аҵыхәтәан» «уара – бара», «ашьапаҿы – аԥшаҳәаҿы реиԥш
иҟоу арифмақәа рҽырцәыхьчара.
Аизга ҳанаԥхьо агәра аагоит Таиф Аџьба ахәыҷқуа рзы
аҩра дшазҟазоу, иаԥхьаҟагьы ахәыҷқәа зыргәырӷьаша
аҩым­ҭақәа раԥҵара шилшо.
1979

АРТУР АНШБА
ТАИФ АЏЬБА ИПОЕЗИАТӘ ДУНЕИ

Апоет ҿа акьыԥхь аҟны данцәырҵ нахыс аԥхьаҩцәа иаразнак деицгәарҭеит. Ииашоуп, раԥхьатәи иажәеинраалақәа
реизгаҿы имаҷымкәа иуԥылоит сахьаркырала икәадоу,
цқьа имшәыц ахшыҩҵакқәа, аха иара убас уаҟа иумбарц
залшом иааиџьушьаратә иҵаулоу, ҟазарыла еиҿырцаау
ажәеинраалақәагьы. Уи асахьаркыратә жәаҳәа даара пату
шизақәу, игьамадоу апоезиа шицәымӷу аабоит актәи
иажәеин­раалақәа реизга инаркны. Иаҳҳәап, аҩра знапы
алазкыз апоет қәыԥш иакәым, аԥышәа ду змоу апоет изгьы
иҟәнушьаратә иҟам ажәеинраала «Абри ашьха ду ақәцәан
сызхалар». Уи уаҟа иааџьоушьартә иҵауланы иааирԥшит
арҿиара иаҵаҵәаху амаӡақәа шҵыхәаԥҵәарадоу, аҟазара
ҳәаак шамам:
Абри ашьха ду ақәцәан сызхалар,
Схәыцуан убас сара зны,
Убрантә нас еҵәакгьы шапшапуа
Искышашәа снапы ҩаркӡаны.
Уи ашьха сагьхалеит аҵыхәтәан,
Аха икьаҿхеит дырҩегь са снапы:
Са сыеҵәа зынӡакгьы иааигәамхеит,
Ажәҩан ҳаракхеит иаҳагьы.
(Аизга «Ажәеинраалақәа», 1968, ад. 12)

Аха, ишдыру аиԥш, аҟазара мацара акгьы иаԥсам, апоезиа иаша ауаажәларратә ҵакы амазароуп. «Ҩ-ԥсҭазаарак»
захьӡу ажәеинраалаҿы апоет (ма уи илирикатә фырхаҵа)
дизышәаҳәоит зымч, зылшара зегьы зыуаажәлар ирзызкыз
ауаҩы:
Иҳамоуп, ҩ-ԥсҭазарак ҳамоуп ҳара:
Ак ҳамала иаҳтәуп, егьи раҳҭоит ауаа.
Актәи ҳаԥсҭазаара ӷәӷәоушәа ҳажьоит:
620

Ҳаҟанаҵ иҟоуп, ҳаныҟам иԥсуеит.
Аҩбатәи ауп ҳашьҭахь инхо,
Мышкызны, ҳаныҟам, ҳаӡбахә зҳәо.
(Аизга «Аҵхи амши», 1970, ад. 30)

Аԥсҭазаараҿы амариа иашьҭалаз, ҳхы ҳахьчап ҳәа
аԥсҭазаараҿтәи аиҿагыларақәа иацәыԥхьарыло ауаа ргәы
иажьоит: урҭ дунеихаан ргәахәтәы иахьӡараны иҟам – абри
ауп идеиатә ҵакыс иаҵоу ажәеинраала «Иганаҿ иҩызцәа
иаарысуа ирыпҟон...»
Иганаҿ иҩызцәа иаарысуа ирыпҟон –
Ҿымҭӡакәа дцон.
Аӡәаӡәала, аӡәаӡәала иҩызцәа ндырҵәон –
Ҿымҭӡакәа дцон.
Урҭ зегьы ирылган, изнеит ихаҭа,
Дыҳәҳәеит, аха ишԥа!
(«Аҵхи амши», ад. 32)

Апоет дрыцҳаишьоит, зегьы ззеиԥшу, зцәаныррақәа
хьшәашәахьоу, баша игиуа аԥсҭазаара иалоу, амш зго ауаҩы.
Игьамадоуп уи изы аԥсҭазаара (ажәеинраала «Хәылбыҽха»
– аизга «Аҵхи амши», ад. 66). Аԥсҭазаара ахаара инагӡаны
изауа зусқәа ҵыхәаԥҵәара рымам, еснагь аамҭа ззымхо,
сусқәа сырхьнагӡап ҳәа амш ианацло насыԥс изыԥхьаӡо
ауаҩы изышәара – абри ахшыҩҵак ауп рахәыц ҟаԥшьыла
ахы инаркны аҵыхәанӡа иалдоу апоет ишәҟәы «Амш ианацло» (1973). Хшыҩла иҵаулоу, цәаныррала иҭәу апоезиа
иирц азы апоет ихаҭа дбылуазароуп, ӷәӷәала ихы аџьабаа
аирбалозароуп. Арҿиаратә мца иахылҵыз апоезиа ауп апоезиа иашаҵәҟьа. Баша иахьӡимҵеит апоет ишәҟәы – «Сара
сҭынчра» (1977). Абри аизга ахьӡ азҭаз ажәеинраала ишаҳәо
аиԥш, ауаҩы дануаҩха, еснагь акы игәы иҭыхозароуп,
тәамҩахә инамҭозароуп. Уи ажәеинраала абас ихиркәшоит
апоет:
621

Ари сара сҭынчроуп –
Ҭынчра змаӡаҵәҟьам.
Ҭынчра змаӡаҵәҟьам –
Ари сара сҭынчроуп.
(Аизга «Сара сҭынчра», 1977, ад. 25)

Ишдыру аиԥш, алирика ианакәзаалак ишьҭнахуа, иззы­
шәаҳәо, иҳараку, акырзҵазкуа атемақәа роуп, аха уаҟа атема акәӡам уеизгьы-уеизгьы ихадоу, избан акәзар иара иха­
ҭа­гьы идыруеит изхымцәажәац темак шыҟам!
Адгьыл, ажәҩан, ага, ашьха,
Ацәгьа, абзиа... зегьы ртәы
Ирҳәеит, иалгеит акгьы нмыжькәа,
Зегь анырҵахьеит ашәҟәы.
(«Аҵхи амши», ад. 3)

Алириказы ихадоу, иҿыцу апоезиатә дунеи ашьақәыр­
гылароуп. Апоезиа иашаҵәҟьа ҩашьара шақәым атәы
зеиԥшыҟам ала иаарԥшуп Таиф Аџьба иажәеинраала «Знызынла сара сызлаҟоу ссируп...» аҟны:
Зны-зынла сара сызлаҟоу ссируп,
Сџьашьаноуп шәышсыхәаԥшуа шәаргьы.
Шәа ишәыздыруам усҟан са сызлаҟоу,
Шәа ишәыздыруам са сызҿу акгьы.
Усҟан са сызқәу даҽа дунеиуп,
Уи ҟазҵаз, изхәыцыз сара соуп.
Уи зынӡак шәа шәызқәу иаҩызам:
Уа зегьы-зегь даҽакала ишоуп.
(«Аҵхи амши», ад. 46)

Апоет иара иаԥхьа изыхцәажәахьоу атемақәа аҿатә цәа
рҟәынҵаны, иара имацара иитәу апоезиатә дунеи аҟаҵа­
разы, уи раԥхьа иргыланы ихаҭара беиазароуп, ижәлари
иаамҭеи шьала, дала дрыдҳәалазароуп. Змилаҭ рдоуҳатә бе622

иара злаҽым ауаҩы урҭ рҿахәы аҳәара азин имаӡам. Таиф
Аџьба раԥхьатәи ишәҟәы инаркны ҷыдала дазҿлымҳауп
имилаҭ рдоуҳатә беиара иарҿиахьоу ахазынақәа, зегь раԥ­
хьа иргыланы ижәлар рҿаԥыцтә поезиа. Ҵоуп, аԥхьатәи
иеизгаҿы уи еиҳарак алакәтә сиужетқәа реиҭаҳәара мацароуп хшыҩзышьҭра зиҭо (ажәеинраалақәа «Қәацәи Машьеи»,
«Ахаҵеибеи аԥҳәысеибеи», «Аԥҳәыс»), аха нас-настәи
ишәҟә­қәа рҿы ифольклоризм аҽаԥсахуеит: аҿаԥыцтә пое­
зиа шьаҭас иҟаҵаны, апоет иаԥиҵоит ихатә хәыцрақәа,
ицәаныррақәа аазырԥшуа ажәеинраалақәа: «Алакә аҟнытә»,
«Алакәқәа», «Абраскьыл изхәыцра», «Ажәа». Ҷыдала рыхә
ҳаракны ишьоит уи жәлар рлакәқәа. «Гәҿыӷьрам изхылҵыз,
мышгагас ихәыцым», «ҳаԥсҭазаара алакә иахьыԥшуп»,
«лакәҵас ишәҭырцоуп изшоу адунеи», – иҳәоит апоет
иажәеин­­раала «Алакәқәа» рҟны (аизга «Сара сҭынчра», ад.
44). «Абраскьыл изхәыцра» захьӡу ажәеинраалаҿы уи ԥсра
зқәым афырхаҵа илахьынҵа цәгьа дазхәыцуа, акырзҵазкуа
алкаа ҟаиҵоит:
Зынгьы аиааира угароуп ус чҳарала –
Аҵыс хәыҷӡаҵәҟьа уиааиртә уҟамларц.
(«Сара сҭынчра», ад. 4)

«Аҵабырг аԥсы даргылоит», – рҳәоит аԥсуаа. Ажәа ҵабырг
амч дуӡӡа иаҵоу аазырԥшуа аԥсуа лакә ихы иархәаны, апоет
иаԥиҵаз ажәеинраала «Ажәа» аҟны иҳәоит:
Аҵла ҩагылап ишәҭышха,
Иҵабыргу ажәа иахшаз.
(«Амши аҵхи», ад. 73)

Имариоушәа убоит Таиф Аџьба иажәеинраалақәа риде­
иатә ҵакы аилкаара, аха цқьа урызхәыцыр, урҭ «рдац­қәа»
акыр иҵауланы адгьыл иҵоуп. Ажәеинраала «Ала иамбо»
аҿы апоет аԥхьаҩ игәиҽаниҵоит хыхь-хыхьлатәи аԥхьара
иҽацәихьчарц:
623

Иалшарызеи сцәаҳәа рыцҳа,
Уи адацқәа хыхь ианцәырҵ!
Иуасҳәаз акәым узызхәыцша,
Сара исзымҳәазгьы уазхәыц!
(«Сара сҭынчра», ад. 33)

Иаҳҳәап, апоет ибзиабаратә лирика аҿиашьа узеилкаауам, ажәлар рҿаԥыцтә поезиа уи аганахьала иамоу
атрадициақәа ихы ишаирхәоз умҳәакәа. Уи аԥхьатәи
ишәҟәқәа хыԥхьаӡарала ирацәоуп абзиабара атема иазку
ажәеинраалақәа, аха урҭ абжеиҳан ихьысҳауп, цәанырра
дук рыҵам. Ажәлар рпоезиаҿы абзиабара аарԥшышьа
даҿыԥшны, апоет ицәаныррақәа дырцәыԥхашьошәа,
аӷәра рҿеикуеит, маҷк алаф, асамарҟәыл ахь ииаигоит.
Уи иқәымҿиаз абзиабарагьы џьара лахьеиқәрак инаҭом.
Ицәанырра мап ацәызкыз аԥҳәызба длыхлафны, абас
ихиркәшоит апоет иажәеинраала «Ба ибымуҵәҟьозаап»:
Ба ибымуҵәҟьозаап саҟәыҵыр ажәеинраалақәа рыҩра.
(Аизга «Ажәеинраалақәа», ад. 46)

«Сылашара, бсыцца нас, бызгоит», – лара лтәгьы, иара
итәгьы ихала иӡбаны, иаахҵәаны илеиҳәоит бзиа иибо
аԥҳәызба апоет илирикатә фырхаҵа ажәеинраала «Ажәҩан
дуӡӡа хыбрас иҳазхоит»... аҟны («Ажәеинраалақәа», ад. 52).
Ас ирмарианы абзиабара аарԥшра мап ацәикуеит апоет
аҩбатәи ишәҟәы инаркны. Ишдыру аиԥш, аԥсуа ԥҳәызба
деиқәԥах дҿазҳәоз аҵасқәа рацәан ԥаса (иахьагьы,
изааӡарызеи, зегьыҵәҟьа ирылшом рхала рразҟы аӡбара),
аха иара усҟангьы зыбзиабара ахьчара зылшоз аӡӷабцәа
маҷмызт. Аҵасқәа ириааиз абзиабара дазышәаҳәоит
апоет ажәеинраала «Ашәа» аҟны (аизга «Аҵхи амши»,
ад. 52). Араҟагьы апоет даара ӷәӷәала иныруеит ижәлар
рсахьаркыратә хәыцшьа, ражәеиҿартәышьа, рԥсихологиа.
Апоет иажәеинраала астилистика аганахьалагьы ажәлар
624

рыбзиабаратә лирика иузеиҩымдыраауа иазааигәоуп.
Дшыцәаз зыԥҳа дыргаз ани агәылацәеи реицәажәара, уи
иаҵоу алаф ажәлар рпоезиа убас иазааигәоуп, ари стилизациоума уҳәаратәы аҟынӡа, аха ари ажәеинраала жәлар рпоезиа астилизациа акәзаргьы, хымԥада, баҩхатәрала иҟаҵоу
стилизациоуп. Баша иҟамлеит ари ажәеинраала аԥсуа
ԥхьаҩ­­цәа зегьы ирылаҵәахьоу, бзиа ирбо ашәаны.
Таиф Аџьба ишәҟәы «Амш ианацло» инаркны даҽа­
кала дазнеиуеит абзиабара. Уи дашьҭалоит абзиабара
зыԥ­­саҵә­ҟьоу, амч ду иаҵоу аарԥшра. Убри аганахьала
иҟазшьарбагоуп ажәеинраала «Сынбыжьу, бынсыжьу – сыздыруам...» («Амш ианацло», ад. 41). Араҟа апоет ицәыригоит
ажәлар ртради­циа иазымдыруа абзиабаратә мотив. Апоет илирикатә фырхаҵа изы илахьеиқәҵагоу абзиабарагьы насыԥуп. Уи зынӡа хьаас имаӡам зны бзиа иибоз
лыҽԥныҳәақәа, лыхҿыхга ажәақәа:
Ибҳәоит иахьа: сбышьҭазшәа сгәаҟуа,
Сбыхәозшәа иарсны сшьамхы,
Ба бҿынӡа санзымнеи, уажә ԥагьа
Сбывсуазшәа, ишьҭыхны са схы.

Аха апоет изы абзиабара убриаҟара иҳараку цәанырроуп,
убриаҟара уи деиҷаҳауеит, иалшозар, аԥҳәызба лыҽхәарақәа
дрылаҟаҵәҟьазар иҭахуп:
Еҳ, сыҟандаз усгьы сбызгәаҟуа,
Сагьбыҳәондаз иарсны сшьамхы.
Исымандаз, шьыри, иабаҟоу,
Сгәаҵаҟны бсахьа ҵәахны.
О, усҟан исоуазма гәала,
Усҟан са сзын иразҟын.
Ба бымца сзацәымцаргьы еибгала,
Ба бымца сыцразар сҭахын.

625

Уажәы апоет изы зегь реиҳа инасыԥдоу зыбзиабара ҿы­
цәааз ауаҩ иоуп. Зегь реиҳа анасыԥ имоуп иԥсраҽнынӡа уи
ацәанырра ԥшьа зцу. Апоет изы абзиабара алакә иаҩызоуп
(хыхь ишаҳҳәахьоу аиԥш, уи изы алакә иацназго доуҳатә
беиарак ыҟаӡам). Имажәуа аӡәгьы дыҟаӡам, аха неихыркәа
змам аҭаҳмада изгьы уи ацәанырра џьашьахә раԥхьаӡа игәы
аҟны изырҿыхаз аԥҳәызба дшыҟац дыҟоуп, дажәуам, – абри
ауп ҵакыс иамоу ажәеинраала ссир «Ԥшьаала ашәшьыра
зхало ашьац уарҳалаҿ»... Абзиабара агимн иаҩызоуп ари
ажәеинраала хзыркәшо акуплет:
Сҩызцәагь ирыхьӡашт уи аҵх еиқәара,
Ишырҭахым бааныжьны инаскьалашт.
Бара ус, иҿымцәааӡо лашаран,
Бышкаԥхалац наӡаӡа бкаԥхалашт.
(«Амш ианацло», ад. 52)

Апоет изы зегь реиҳа дрыцҳауп ари ацәанырра разҟны
изауз, аха ианаамҭаз изызгәамҭаз, изаҩзыжьыз, баша инызхыз ауаҩы (ажәеинраала «Ихыԥаны аиқәшәара»):
Аныҟәаҩ ҳиеиԥшуп ҳарҭ –
Агәы мацара зфоз,
Агәы даналга, нас –
Ацәа зыҟәшәоз.
Инҵәеит, инҵәеит агәы –
Ҳҭахеит рацәа:
Ацәа бҭахым баргьы,
Саргьы исҭахым ацәа.
(«Сара сҭынчра», ад. 46–47)

Бзиабара дуӡӡак иахылҵыз ацәанырра еибархханы иакуп ажәеинраала «Бҵәыуоит ҳәа сыҟоуп! Избан?» Алири­
катә фырхаҵа убас игәы бзиабарала иҭәуп, унакьысыр
иԥжәаратәы. Дыззыԥшымыз анасыԥ иаалырҟьаны иани­
гәыдҳала, агәырӷьараҵәҟьа илымшо дҟалеит:
626

Сшымгәыӷӡоз акәхеит зынӡа –
Бааит, аха ибасҳәоит имӡа:
Анасыԥ шәарҭан уажәеиԥш
Сақәымшәацт, ҳамҭак бысԥеиԥш.
Маҷӡак ихьшәашәап сыгәгьы,
Сашьцылап маҷӡак саргьы,
Иахьанӡа сзызгәаҟуаз абас –
Абри адунеи ҿыц – иаабгаз.
Бажәа хаа ус сабмыршьын,
Усҵәҟьа схахәы бымшьышьын,
Усҵәҟьа макьана бмааигәан,
Былаӷырӡ, о, исыбмырбан!..
(«Сара сҭынчра», ад. 51)

Таиф Аџьба ипоезиаҿы аҭыԥ ӷәӷәа ааннакылоит ауаҩи
аԥсабареи реизыҟазаашьа аарԥшра иазку ажәеинраалақәа.
Раԥхьа иргыланы аӡбахә ҳәатәуп ацикл «Амхы шкәакәа»
(«Амш ианацло», ад. 27–31). Ари ацикл идеиатә ҵакыс
иаҵоу аԥсабара еснагьтәи аҽырҿыцроуп. Иажәеинраалак
аҟны («Аҽырбара») апоет иҳәоит аиԥш, «...зегь ҽырбоит,
рыҽдырҿыцуеит зегьы. Уиоуп адгьыл зымражәуа бзанҵы»
(«Амш ианацло», ад. 15). Аха ацикл аҟны, ажәеинраала
«Аҽырбара» иадкыланы уахәаԥшуазар, апоет даанымгылеит аԥсабара аҽырҿыцра азышәаҳәара мацараҟны, иара убас
уи дазхәыцуеит аԥсабара аҽырҿыцра иузаҟәымҭхо иацу
аԥсабара ажәреи аԥсы ахыҵреи ауаҩытәыҩса изцәырнаго
алахьеиқәратә сахьақәагьы. Ҳгәалаҟазаара шьҭызхуа
раԥхьатәи асы аԥсабара иаҳнарбаанӡа маҷк шагу уи алеишәа
цәгьахоит, адунеи ҳгәы ахымло, зыԥсы ҭоу акгьы уаҳа нрылымшо иҟанаҵоит. Абри асахьа аарԥшра иазкуп ацикл
аԥхьатәи ԥшь-жәеинраалак. Уи ашьҭахь, аԥсабара уажәшьҭа
иалаз амчқәа зегьы аналҵ, уаҳа налымшо икарахан, алацәа
анынҭаауаз уахык зны асы леит. Иаразнак аҽаԥсахуеит
ацикл алирикатә фырхаҵа игәалаҟара:
627

Зеиԥшыҟам ашәа хаауп сгәы иҭыҩуа уаха,
О, шаҟа ашәа хаа сзыԥшузеи ҩаԥхьа!
Мхы шкәакәа еиужьран ишьҭоуп адунеи,
Жәлеиқәаҵәа анымкәа ицқьоуп адунеи.
Сӡамҩа асцырақәа цоит иӡыҭны,
Сыԥшуеит зегь зымчу – изылшаша нцәаны.
(«Амш ианацло», ад. 30)

Ацикл аҵыхәтәантәи ажәеинраала («Асы шьҭыҵуеит»)
аҟны алирикатә фырхаҵа ҩ-цәаныррак деимаркуеит:
асы ашьҭыҵра иацу аԥсабара аԥсеизгара асахьақәа (аӡқәа
рыхәашьра, аҩарқәа, адгьыл аграқәа рцәырҵра уҳәа убас
иҵегьы изцәырнаго алахьеиқәреи, аӡынра ашьҭахь иаарласны иааираны иҟоу ааԥынра агәазыҳәареи!
Насыԥк ҿыхоит,
Насыԥк ыцәоит,
Еихәлахоит сара сыԥсы.
Асы шьҭыҵуеит,
Асы шьҭыҵуеит...
Лассы ишьҭыҵындаз асы!
(«Амш ианацло», ад. 31)

Ацикл аидеиатә ҵаки иаҵоу ацәаныррақәеи еилыкка ишыҟоугьы, ҳакритикцәа урҭ рызгәамҭаӡеит. Р. Ебжьноу иҩуеит: «Аизга («Амш ианацло». – А. А.) иану ажәеин­
раалақәа зегь раасҭа иԥсыҽуп ацикл «Амхы шкәакәа»
(ажәеинраала «Асы шьҭыҵуеит» алаҳамҵозар). Апоезиа
иаша асахьа ацәыргара мацара акәӡам хықәкыс иамоу, асахьа иаанарԥшуазароуп узызхәыцша ахшыҩҵак» (Р. Ебжьноу. Игәазырҳагоу ауадаҩра. Агазеҭ «Аԥсны Ҟаԥшь», 1973,
ноиабр 22). Ҵоуп, В. Занҭариа ари агәаанагара даҿагылоит:
«Ҳара ҳгәанала, Таиф Аџьба зыӡбахә ҳамоу ацикл аҿы
(«Амхы шкәакәа». – А. А.) аԥсабара асахьа шыҟа­­ҵәҟьоу
628

аҭыхра акәымкәа, ахшыҩҵак аҵаҵара ауп еиҳаракгьы
иҽыззишәо» (В. Занҭариа. Ашәҟәы ҿыц – аҟазарахь амҩа. –
Ажурнал «Алашара», 1974, № 1, ад. 90). Аха, рыцҳарас иҟалаз,
В. Занҭариагьы ацикл иаҵоу ахшыҩҵак инагӡаҵәҟьангьы
изеилымкааит. Уи излаиҳәо ала, апоет ацикл аҟны иҭахуп
иааирԥшырц аԥсабареи иареи реизыҟазаашьала аԥсабареи
ауаҩи реизыҟазаашьа. Аха, иҟоума, мшәан, пеизажтә
жәеинраалак аԥсабареи ауаҩи реизыҟазаашьа знымԥшуа?!
Хыхь ишаҳҳәахьоу аиԥш, ҷыдала ацикл зызку аԥсабара
аҽаԥсахра ауаҩы изнарҵысуа ахәыцрақәеи ацәаныррақәеи
роуп. Уи ауп хшыҩҵакыс иаҵоу Р. Ебжьноу игәаԥхаз
(изигәаԥхаз имҳәазаргьы), аха В. Занҭариа игәамԥхаз ацикл
хзыркәшо ажәеинраала «Асы шьҭыҵуеит». Аҵыхәтәантәи
акритик дагьпоетуп. Убри аҟнытә уи ианаушьартә иҟам
ари ажәеинраала ишиашоу иахьеиликаауа: «Асы аныҟам
адгьыл аԥшӡара ацәыӡуеит ҳәа иҳәарц иҭахума, мамзаргьы? Аԥсабара иацыршаз аԥшӡара, инаунагӡоу аԥшӡара
ауп зегьреиҳа ианаало. Асы – уи аамҭалатәи ԥшӡароуп
аԥсабаразын» (Иара уаҟа, ад. 90). Ҳәарада, аԥсабара иацшоу зегьы аҭахуп, ихьчалатәуп, аха зегь ԥшӡоуп ҳәа аҳәара
иашам. Уи – акы. Ҩбагьы, иарбан ԥсабара цәырҵразаалак,
зегь ԥшӡамзаргьы, иԥшӡоу угәы ҿнакаартә ианыҟало
аамҭалоуп: аҽанарҿыцуа, ианӷьацо. Ауаҩы ианакәзаалак
ҷыдала игәы шьҭнахуан, игәы алаҟан дҟанаҵон аԥхьатәи
асы, аҿа ангыло, аҽаҩра аныӷьацо уҳәа, аха иара убасҵәҟьа
уи игәы бжьнахуан, аԥсҭазаара игәы ахшәаратәы дҟанаҵон
быӷькаԥсан, аӡы хәашьрақәа, аҩарқуа рхыҵра уҳәа уб. иҵ.
Насгьы, ихадоу, В. Занҭариа зынӡа диашам апоет ицикл
хзыркәшо ажәеинраалаҿы асы ашьҭыҵра апоет ахәыцра
еиқәарақәа рымацара изцәырнагоит ҳәа ахьиҳәо. Асы
ашьҭыҵра апоет агәалаҟара бааԥсы мацара акәымкәа,
насыԥ ҿыцк аира ишазҳәоу апоет иаҵшьны изныкымкәа
иҳәоит ажәеинраалаҿы; ҩынтә еиҭаҳәоуп ацәаҳәа «Лассы ишьҭыҵындаз асы», насгьы абарҭ ацәаҳәақәа: «Насыԥк
ыӡуеит, насыԥк цәырҵуеит», «Насыԥк ҿыхоит, насыԥк
ыцәоит».
629

Таиф Аџьба ипоезиа леитмотивс иамоуп аԥсабара ҷы­дала
абзиабара, ҷыдала ахӡыӡаара. Уи имаӡам ажәеинраалакгьы
аԥсабара асахьа ус баша иахьҭыху, «анеит­ралтә» ҟазшьа змоу.
Апоет ипеизаж афилософиатә ҵакы амоуп. Уи ицәымӷуп
аԥсабара аԥсы ахызхуа ҭагалан («Быӷь­каԥсантәи аԥхыӡқәа» –
аизга «Амш ианацло», ад. 13; «Быӷькаԥсан амшын ахықәан»
– аизга «Сара сҭынчра», ад. 55), бзиа ибоит аԥсабара аԥсы
ҭазҵо, изырӷьацо ааԥынра («Иаҵалеит адгьыл аԥхара»,
«Раԥхьатәи акәыкәу», «Ааԥын мшы» – аизга «Амш ианацло», ад. 14; ад. 32; ад. 33). Уи хьаас имоуп арҩашқәа
(«Арҩашқәа»): урҭ «иҵҟьо, рыҽкыдҟьо, адунеи ду рыԥсы
амкуа, ишгәаҟуа мацара имҩасуеит» («Амш ианацло», ад.
9), даҵашьыцуеит амра («Амра ссируп аҭашәамҭаз...»): уи
есымша игәыбзыӷуп, гәыҩбарак аҵам, зыԥсы ҭоу зегьы
рзы игәазырҳагоуп, аха аҭашәамҭаз зынӡа игәыҿкаагахоит
(«Амш ианацло», ад. 4). Апоет иҭахуп зыԥсы ҭоу зегьы еинааланы, ауаҩы ӷас дрымшьо иҟазарц («Аиԥылара» – «Амш
ианацло», ад. 72).
Апоет аҵыхәтәантәи ишәҟәы («Сара сҭынчра») аҟны еиҳа
имаҷхеит абзиабареи аԥсабареи ирызку ажәеинраалақәа,
аԥыжәара роуа иалагеит ауаҩы иуалԥшьа иазку аграждантә,
апублицистикатә ҟазшьа змоу амотивқәа. Уи иааикәыршан
иибо зегьы игәы рылаҟан дшыҟамгьы, ацәгьарақәа ӷәӷәала
ицәа ишаныруагьы, игәы каҳауам, агәыӷра ицәыӡуам.
Ҳарҭ ҳарҳәацәаргьы иагьа – аԥсҭазаара ԥшьоуп – агәра га,
– иҳәоит уи «Иҟоуп убас аамҭакы...» захьӡу ажәеинраалаҿы
(«Сара сҭынчра», ад. 12). «Сашьҭам ҽа мазарак...» захьӡу
ажәеинраалаҿы уи малс иҟоу акгьы иаҩихуам «...Ҽнактәи
аԥсҭазаара – ԥсҭазаарак ҭызго!» («Сара сҭынчра», ад. 10).
Ибзиаӡаны идыруеит уи апоет иуалԥшьоу («Са споетуп
иахьа»):
Сшоуп аԥсҭазаара иақәку ахҿа шҳамқәа рцас,
Урҭ аԥсҭазаара иавган изгароуп сара.
(«Сара сҭынчра», ад. 29)

Апоет иуалԥшьа анагӡараҿы ихы-иԥсы дреигӡом («Апоет»):
630

Зхы зтәу зегьы зхыкәшо,
Изгәыдло са соуп.
Саџьал ааигәазаргьы –
Сгәыӷра хароуп.
Саныҟамгьы ирҳәааит:
Дзышьҭаз ауп дзыниаз!
Аиаша дачычан –
Аиашоуп дызгаз!
(«Сара сҭынчра», ад. 72)

Аха аԥсҭазаараҿы ууалԥшьа анагӡаразы агәымшәара мацара ухәаӡом, адырра, аҟәышра аҭахуп, избан акәзар ацәгьеи
абзиеи реиҩдыраара мариам, адәахьала иманшәалоу аԥсҭа­
заара уажьар ҟалоит. Рҩыза зегь рыла Анцәа ишиҳәара
дыҟаз џьыршьон иҩызцәа («Иҽызхишьаарызеи ҳҩыза?»):
Ҭыԥ хазынан дызхагылаз,
Ҩны хазынан уи изгылаз,
Ԥҳәыс хазынан изыҩназгьы,
Ҵеи хазынан изызҳауазгьы.

Аха рҩыза иҽишьит. Ус анакәха, баша ргәы иажьозаарын
иҩызцәа, рҩыза дара ирзымдыруаз гәаҟрак дҭагылазаарын.
Аԥхьаҩцәа рзын акраҵанакуеит апоет иажәеинраала
хзыркәшо ацәаҳәақәа:
Зегь маншәалан ианаҳбарҭоу –
Абри акәзаап зынӡа ишәарҭоу.
(«Сара сҭынчра», ад. 45)

Уажәааигәа ажурнал «Алашара» (1979, № 5) ианылеит
Таиф Аџьба иажәеинраала ҿыцқәа. Урҭ иаҳдырбоит апоет
иҟаза­ра шымеицакуа, аизҳара ишаҿу. Ауаатәыҩса ирызку гимнк иаҩызоуп ажәеинраала «Ҳа ҳцәырҵра». Уаҳа зда
царҭа амам иҳараку патетикатә ажәала апоет иҳәоит:
631

Машәыршақә, ма хәмаршақә, ма цас
Аӡәгьы ҳаишарымызт ҳара.
Ибашоу ак акәзар ҳзыхшаз,
Абаша ҳзацәцозма ҳара!
Иӷәӷәоуп ҳара ҳамчи ҳалшеи,
Ххьышьҭрагьы, хымԥада, иӷәӷәоуп.
Дуӡӡак аҟнытәи ҳаауеит,
Ҳцәырҵрагьы – дуӡӡак иазҳәоуп.

Таиф Аџьба игәы иаҳәоит, дрызгәдууп иахьатәи аамҭа иамоу аихьӡарақәа, имарымажахаз аџьажәлар рыԥсҭазаара, аха
иара убас уи ибоит ишәарҭоу, ҳаамҭа хазына иашьашәалам,
иацәтәыму ацәырҵрақәагьы. «Зызхара зфаз, адунеи аҿы
амла иакуа аӡәры ыҟоума ҳәа дҵаауан», – рҳәоит аԥсуаа.
Ари лафуп, аха иаҵаҵәахуп угәуҽанызҵо ахшыҩҵак, зхы
мацара иазхәыцыз, иааикәыршоу ауаа рзы игәы бажәымхар
алшом. «Зегь рыцкы» захьӡу ажәеинраалаҿы апоет даҳәоит
иахьатәи ҳсовет уаа рыбжьара аӷәӷәахара иаҿу аиашьаратә
еизыгәбылра нагӡара аиурц:
Гәыла ҳлашәымхааит ахаан,
Ақьаф ҳамырдагәааит бзанҵы!

Апоет дазхәыцуеит иҳаҩсхьоу аамҭагьы. Убри аганахьала ҷыдала ахцәажәара иаԥсоуп алирикатә жәеинраала
«Қьалышь ибаҟа» («Амш ианацло», ад. 67–68). Таиф Аџьба
дашь­ҭан Аԥсны аҭоурых аҿы еицырдыруа ахҭыс (аԥа –
ачарҳәаҩ иаб – апатриот дшишьыз) аԥхьаҩцәа ргәалашәара.
Уи иҭахуп иахьагьы актуалра злоу ахшыҩҵак – дарбан
уаҩызаалак ихы мацара дазымхәыцкәа, ижәлар рҿаԥхьа
иду аҭакԥхықәра еилызкааз иоуп наӡаӡа урҭ ргәаҟны иаанхо
– аарԥшра. Изҳәаз дысгәалашәом, – аха уи акәым аус злоу,
ииҳәаз ауп – аӡәы иҳәон: «Сара сыԥҳәыс бзиа дызбоит, аха
сыԥҳәыс лаасҭа бзиа избоит сҭаацәа; сара сҭаацәа бзиа из632

боит, аха урҭ реиҳагьы бзиа избоит сыжәлар, сыԥсадгьыл».
Таиф Аџьба иажәеинраала исгәаланаршәеит ари ажәа
ҟәыш, избан акәзар, Қьалышь убас аиԥш аҭагылазаашьа
дақәшәеит ихылҵи ижәлари руаӡәы дрыӷрамгылар ада
ԥсыхәа имамкәа. Қьалышь ддуӡӡоуп, избан акәзар, уи,
хәдула ишизтәазгьы, ижәлар еиқәирхарц азы илиршеит
ихатә хьаа (Қьалышь аурыс ҳәынҭқарра Аԥсны адиҵарц
шиҭаху асулҭан ианеиликаа, хымԥада, иҷкәын дишьуеит) аиааира. Иҷкәын иаб иԥара даԥсамхеит: иԥсахит иаб,
ижәлар, иԥсадгьыл. Аамҭала, аԥа-ачарҳәаҩ, иаб дышьны,
инапаҿы иааигеит аҳҭынра, далаҭхаџьит, аха аб – апатриот баҟаны даанхеит ажәлар ргәаҿы, аҷкәын иакәзар, аамҭа
длалаӡ дцеит. Нас, аҭоурых азы рыуа иҭахаз дарбан: аб
иакәу, аԥа иакәу? Аамҭа алаҭхаџьра хықәкыс иҟазҵаз зегьы
азхәыцыртә иҟоуп апоет ари иажәеинраала аҵыхәтәантәи
акуплет:
Ихьзеи, дзыниазеи, дабаҟоу иԥа?
Дгылоуп Қьалышь ду ихала.
Зны ихагаха ишьҭыҵуеит амшын ацәқәырԥа,
Иааԥсазшәа зны аҽеиҵых ишьҭалоит.
Шәахҵас аамҭа ацәқәырԥа иналаӡ ицоит хара имхәыцуа
зегьы, ԥсра рықәым ажәлар рҵеира иаԥсахаз, – абри ауп
идеиатә ҵакыс иаҵоу ари ажәеинраала.
В. Занҭариа хыхь зыӡбахә ҳамаз истатиаҿы дахцәажәеит,
иара иҳәашьала, «апоема ажанр ашҟа зхы зырхо аепикатә
елементқәагьы злоу» ари ажәеинраала. Иара излеиҳәо ала,
«апоет иԥхьаҩ игәалаиршәарц иҽазишәоит 1808 шықәсазы
Аԥсны иҟалаз ахҭыс», даҽакала иуҳәозар, аԥа-ачарҳәаҩ иабапатриот дшишьыз атәы. Акритик игәанала, апоет игәҭакы
изынамгӡеит. «Апоет илшон, – иҩуеит В. Занҭариа, – ари
асиужет ҵаҵӷәыс иҟаҵаны, аҭоурых иҽазааигәатәны, ахроникагьы еиламгакәа, зеиӷьаҭам аҭоурыхтә поема аԥҵара.
Аха макьана уи апоема алагамҭа мацара акәны иҟоуп,
аннотациаҿы (аизга «Амш ианацло» иацу аннотациа ауп
633

дызҿу. – А. А.) ишазгәаҭоу еиԥш» (иаҳарбаз астатиа, ад.
91). Ҳара иҳаздыруам, апоет апоема аԥҵара игәы иҭаику
иҭаимку. Ҳгәанала, ари ажәеинраала поемак иацԥҵәахоуп
ҳәа уҳәартә аиԥш акгьы ыҟам, акритикгьы уи ахшыҩҵак
зырҵабыргыша аргументк ҳаимҭеит. Насгьы еилкаам
акритик «ахроникагьы еиламгакәа» ҳәа ииҳәо ажәақәа
ирыҵаркуа: Таиф Аџьба ҳзыхцәажәо иажәеинраалаҿы
џьаракыр ахроника еилеигама, мамзар акритик итәала
апоет ииҩырц игәы иҭаз (?!) апоема шьаҭас иаиҭараны
дыҟаз аҭоурыхтә хроника еилеимгарц игәы иҽаниҵома?
Ажәакала, акритик иабжьагарақәа ажәеинраала аконкреттә
ҵакы иадҳәалам.
Таиф Аџьба хьаас имоуп уаҵәтәи амшгьы. Изеиԥш­
рахарыдашь «акыршықәса рышьҭахь ашара иаԥыло»
абиԥариқәа? «Абиԥара ҿыцқәа рахь» захьӡу иажәеин­
раалаҿы, уи, шьоукы-шьоукы ишыҟарҵақәо аиԥш, урҭ
рҿаԥхьа дқьақьом, иахьатәи ҳашәақәа ҳара урҭ рыда
ԥсҭазаара ҳамамзаргьы иахьатәи ҳдунеи ишадҳәалоу идыруеит, дара ираҭәоу ашәақәа дара ишаԥырҵо еиликаауеит.
Акызаҵәык ауп иара ииҭаху:
Сара исҭахымыз ашәа исзамҭеит аҳәашьа,
Иумоуааит ҳәатәыс уаргьы иуҭахым ашәа!
(«Сара сҭынчра», ад. 7)

Инеидкыланы иугозар, Таиф Аџьба ипоезиа иахәҭоу
ахә­шьара аиуеит аԥсуа критикаҿы. Р. Ебжьноу иҩуеит:
«Таиф Аџьба иажәеинраалақәа уанрыԥхьо аԥсҭазаара угәы
азыҳәо уҟалоит, даҽа блак ала адунеи уахәаԥшуеит, даҽа
дунеик узаанартуеит» (иаҳарбаз астатиа, – агазеҭ «Аԥсны
Ҟаԥшь», 1973, ноиабр 22). Иара убас урықәшаҳаҭымхарц
залшом В. Занҭариа игәаанагарагьы: «аизга «Амш ианацло» алацәажәара хыркәшо, иазгәасҭарц сҭахуп Таиф Аџьба
иажәеинраалақәа иагьа аидеиа-тематикатә еиԥшымзаара
рымазаргьы, урҭ зегьы еизааигәазтәуа ҷыдарақәак шыҟоу –
634

уи апоет играждантә позициақәа мԥсахкәа дахьаауа ауп. Уи
ижәлари иԥсадгьыли рҿаԥхьа имоу аҭакԥхықәра ипоезиагьы ианыԥшуеит» (иаҳарбаз истатиа, ад. 91).
Аҽакы иамусуп уи ипоезиа аконкреттә еилыргара. Уаҟа,
хымԥада, еиуеиԥшым агәаанагарақәа ҟамларц залшом.
Зегь ҳаилзырго аамҭеи аԥхьаҩцәеи роуп. Ҳаргьы иаабоит Таиф Аџьба ипоезиаҿы ишыҟоу зидеиатә ҵакы иашам,
сахьаркырала ихьысҳау, икәадоу ажәеинраалақәа. Арҿиара
знапы алаку џьара гхак имоуа ҟалашьа амаӡам. Уи акәым
аус злоу. Еилыхны ахәаԥшра аҭахуп уи ипоезиа зегьы азы
итиптәу агхақәеи машәырла иқәымҿиаз ажәеинраалақәеи
ацәаҳәақәеи. Иаагап ҿырԥштәыс апоет иажәеинраала
«Ҩ-ашәак» («Амш ианацло», ад. 21). Ҳгәанала, ари ажәеин­
раала Таиф Аџьба ипоезиа иацәтәымуп, машәырны импыҵ­
ҟьаз гхоуп. Апоет (ма уи илирикатә фырхаҵа) излаиҳәо ала,
даныхәыҷыз абас ашәа иҳәон:
Сара иҵегь сыԥшӡахоит,
Сара иҵегь сыӷәӷәахоит,
Сара иҵегь сызҳауеит.

Уажәы ииҳәо ашәа зынӡа аҽакуп:
Сара уаҳа сыԥшӡахом,
Сара уаҳа сыӷәӷәахом,
Сара уаҳа сызҳаӡом.

Р. Ебжьноу излеиҳәо ала, апоет иажәақәа «рыхшыҩҵак
ишиашоу ауп ишеилкаатәу, автор аԥшӡахара, аӷәӷәахара,
азҳара ҳәа дызҿу цәалажьылатәи ахшыҩҵак ауп ириҭо»
(иаҳарбаз астатиа). Иаҳҳәап, иара усгьы акәзааит, аха уи
иҿнахуама ажәеинраала хьысҳа. Иаԥсоума ажәеинраала
аҩра ауаҩы цәала-жьыла аҽыԥсахра дшаҿыз, нас данҭы­
шәынтәала дшаҟәыҵыз иазкны? Ус акәымкәа, ажәеинраала
еиҭакны уазхәыцыр, аҵакы иашахом. Ииаӡааз аӡә
635

иакәымзар, аԥшӡахара, аӷәӷәахара, азҳара згәы амыҳәо дарбану?
В. Занҭариа игәамԥхеит Таиф Аџьба иажәеинраала
«Аԥсҭазаара
агьама». Ииашоуп, ари
ажәеинраала
узыргәырӷьаша акы акәӡам. Уи акәым иусу, иҳәашьоуп:
«Амш ианацло» иагәылхәраа инеиуа аӡыхь цқьақәа
зырхәашьуа жәеинраалоуп, сгәанала, «Аԥсҭазаара агьама».
Ҳәаак змаӡам ашаблонреи ариторикеи рыда акгьы ыҟамзар
ҟалап ара» (Иаҳарбаз астатиа, ад. 89). Ҳгәанала, жәеинраалак
шәҟәык иану апоезиа азырхәашьуам.
Ииашоуп, акритик дрыхцәажәоит Таиф Аџьба ипоетика
зегьы азы итиптәу агхақәа ҳәа ииԥхьаӡогьы. Уи излаиҳәо
ала, апоет иажәеинраалақәа рҿы џьара-џьара «ҳабла иаахгылоит иакымкәа-иҩбамкәа аӡәырҩы иныҟәырцахьоу,
иргәаҟу, ирааԥсоу ажәақәа. Иаҳҳәап, абас еиԥш иҟоу
ажәақәеи ажәеицааирақәеи: «акалашәа игәыкхоит», «ицоит, аха ишԥацо», «аршәаа иасуеит аԥша», «ашырҳәа дгылоит», «рыҽкыдҟьо», «слымҳа ҵырхуеит», «рыҿқәа раҳаны»,
«рыҽдырҿыцуеит зегьы», «аеҵә кәалкәаџьоит» уҳәа убас
иҵегьы» (иаҳарбаз астатиа, ад. 89). Ишдыру еиԥш, ажәақәа,
ма ажәеицааирақәа рымч, ма рхьысҳара ахьааԥшуа апоезиа контекст аҿоуп. Ҵоуп, ҵыхәаԥҵәарада апоезиаҿы
ахархәара зауз ажәақәеи ажәеицааирақәеи маҷ-маҷ
иажәуеит, рымч рылӡаауеит, изызку аарԥшра рылшом, аха
иагьа ус акәзаргьы, урҭ шаҟантә ахархәара роуз ала алирика
ахаҭабзиара зеиԥшроу узеилкаауам, избан акәзар апоезиа
иашаҿы ишаблонхаз ажәақәеи ажәеицааирақәеи ацәа ҿыц
рыҟәнылоит. Икәадоу ажәеинраала ихьысҳанатәуеит ажәа
ҿыцгьы. Аклассицизм апоетика ауп ишьақәзырӷәӷәоз апоезиа иатәу, имазеиу ажәақәа, аха ареалисттә поезиазы иҟаӡам
апоезиа иаднамкыло ажәак. В. Занҭариа еиқәиԥхьаӡаз
ажәақәеи ажәеицааирақәеи, ҳгәанала, аԥсуа поезиа акәым,
ҷыдала Таиф Аџьба ипоезиазгьы иҟазшьарбагам. Уи ипое­
зиатә гәҭахәыцрақәа, идунеихәаԥшышьа, ипоетика зегьы
азы ихадоу, ауаҩытәыҩса зегьы еицырзеиԥшу, наџьнатә
636

аахыс аԥсуа иԥсабара иатәу ажәақәа роуп: аԥсҭазаареи
аԥсреи, агәыӷреи агәкаҳареи, анасыԥи анасыԥдареи, абзиабареи ацәымӷреи, адгьыл, ажәҩан, амшын, ашьха, аӡиасқәа,
ашәаԥыџьаԥ, аԥсабара ацәырҵрақәа, аԥсуа мифологиеи
афольклори идырҿиаз ахаҿсахьақәеи уҳәа убас ирацәа­
ӡаны. Апоет бзиа иибои ицәымӷуи раарԥшраан, асимволтә
ҵакқәа риҭоит ажәақәа: аеҵәа, аҽыхәа (арашь), амшын,
аӡыхь, арҩашқәа, амра, амза, амҩақәа, амца, аԥша хаа,
афырҭын, аҵх, амш, ақәа, аԥхыӡ, ашәа, абжьы, ахаҳә, абахә,
ахра, аҵыс, асы, аџь...
Ҳгәанала, апоет исимволқәа, иметафорақәа, иеиҿыр­
ԥшрақәа, иепитетқәа зны-зынла иакәым аҵакы анроуа ыҟоуп. Иҳәашьа маҷк иманшәаламхазаргьы, ари раԥ­
хьаӡа иазгәеиҭеит акритик Xә. С. Бӷажәба. «Иахьатәи
аԥсуа лириказы ажәақәак» (аж. «Алашара», 1972, 5, ад. 84)
захьӡу астатиаҿы акритик иааигоит апоет иажәеинраала
«Слахьынҵа» (аизга «Аҵхи амши», ад. 76) аҟнытә ҩ-цәаҳәак
(«Абас сара саныршоз ашацәа. Исыцыршеит сызхымԥо
слахьынҵа»), дагьҵаауеит: «Ус крыҟоума злыԥха ҳаура
«имаҵуцәа – ашацәа» иҳарҭаз, уаҩ дызхымԥо алахьынҵа?»
Ҳгәанала, ииашам ас еиԥш азҵаара ақәргылара. Ҳәарада,
апоет аханатәгьы идыруан алахьынҵа ҳәа акгьы шыҟам. Уи
актәи ишәҟәы иану ажәеинраала «Бара сара быстәуп» аҟны
иҩуан:
Слахьынҵацәгьа иамуит ҳәа,
Стәашам снапы сгәыҵаԥса.
Алахьынҵа ҳәа акгьыҟаӡам,
Са сгәырҩашам схырқәақәо.
(«Ажәеннраалақәа», ад. 49)

Ауаҩы ифантазиа иарҿиаз хаҿсахьак азы иузҳәом
иҟан ма иҟоуп ҳәа. Иҟаӡам ажәлар рдинхаҵара иарҿиаз
ахаҿсахьақәа (Анцәа, Ашацәа, Аԥсцәаҳа, Аџьныш, Ажәеи­
ԥшьаа), рсахьаркыратә хәыцшьа иахылҵыз ахаҿ­сахьақәа
637

(Нарҭаа, Абраскьыл уҳәа убас иҵегьы, уимоу, аԥсҭазаараҿы
урҭ иреиԥшқәоу маҷымкәа ишуԥылогьы, иҟан узҳәом еицырдыруа алитература афырхацәагьы), Даур, Шьазина,
Ҭемыр уҳәа убас иҵегьы. Ажәакала, аус злоу апоет ихы
иаирхәо ахаҿсахьақәа ыҟазу иҟамзу акәӡам, раԥхьа иргыланы еилкаатәу уи иарбан сахьақәоу ихы иаирхәо, насгьы урҭ дшырзыҟоу атәы иҟоуп ажәлар рдин, рымцхаҵара
иахылҵыз ахаҿсахьақәа, аха иҟоуп урҭ рсахьаркыратә
хәыцра иахылҵызгьы. Аҵыхәтәантәиқәа меигӡарахда
рхы иадырхәеит апоетцәа, ашәҟәыҩҩцәа, аха адинхаҵара,
амцхаҵара иатәу ахаҿсахьақәа рхархәара аҽакы иамусуп.
Ҵоуп, Таиф Аџьба ипоезиаҿы џьаргьы иаабаӡом анцәа­
хаҵаратә мотивқәа. Уимоу, апоет имоуп Анцәа длазырҟәуа,
ма иныло ажәеинраалақәа: «Ажәытә баллада» («Амш ианацло», ад. 26), «Ажәҩан ашҟа са сашшын...» («Сара сҭынчра»,
ад. 92). Аха, иагьа ус акәзаргьы, иԥшӡам Анцәа дхазымҵо
апоет иара иԥсабара иатәым ажәақәа – «Анцәа», «Зегь зымчу», «Ҳазшаз» уҳәа – лассы-лассы иахьиҿаку. Аԥхьаҩ апоет
ҽмыршьагала дцәажәома, игәы иҭам иҳәома ҳәа агәыҩбара
инаҭар ҟалоит.
Статиак аҿы имариам апоет иҩымҭақәа зегьы ишақә­
наго инҭкааны, ганрацәала рыҭҵаара. Ибжамҽамны
сахымцәажәарц азы, идырны срывсит уи ипоезиа ашәагазага, иритмика, ирифма уҳәа ирызку азҵаарақәа. Урҭ реилыргара аҭҵаара ҷыда аҭахуп.
Хыхь иаҳҳәаз еихаҳшьалозар, иҳәатәуп ҳара иахьа дыш­
ҳамоу абаҩхатәра змоу, заԥхьаҟа иҵегьы изызҳаша апоет.
1980

РУСЛАН ҚАПБА

ИԤСҬАЗААРА АХАЦ ИШАКЫЗГЬЫ…
Адгьыл, ажәҩан, ага, ашьха,
Ацәгьа, абзиа … зегьы ртәы,
Ирҳәеит, иалгеит акгьы аанмыжькәа,
Зегь анырҵахьеит ашәҟәы.
Аха усгьы скалам шьҭыхны,
Ақьаад ианысҵоит саргьы акы –
Уаҩ изымҳәаз иҿы иҭыхны,
Уаҩ иазгәамҭац – сара стәы.

Абас ҳаԥхьоит абаҩхатәра еицамк змаз апоет Таиф
Шьаадаҭ-иԥа Аџьба 1970 шықәсазы Аҟәа аԥсышәала иҭыҵыз
«Аҵхи амши» захьӡу аҩбатәи ишәҟәы злаатуа ажәеинраала
«Сара стәы» аҟны.
Иҵабыргыҵәҟьаны, ари апоет иажәеинраалақәеи ипое­
мақәеи ирыԥхьахьоу, гәыблыла изныруа, зхы-згәы арԥса­
ҳәо, иархәыцуа дарбанзаалакгьы дацәымҩашьо ибоит
хыхь иаагаз ажәеинраала хәыҷы иаҳәо, ишьақәнарӷәӷәо
ахшыҩзцара аханатә арҿиаратә мҩа дананыла нахыс –
ԥҟарак еиԥш дшықәныҟәоз уи.
Ааи, иара убри «сара стәы» ҳәа дызҿу ауп Таиф Аџьба
ихатә бжьы иханы, ихатә дунеи ҭбааҭыцә иманы аԥсуа
литература аҭаацәара ду дыӷәӷәаӡа далазыргылаз. Ҳәарас
иаҭахузеи, ус еиԥш иҟаз апоет ицәырҵра аԥхьаҩцәагьы иаразнак игәарымҭар ауамызт, изааигәахеит, бзиа дырбеит,
амилаҭ гәадура шьаҭас измаз агәреибагара рыбжьалеит.
Аҟазацәа дуқәа рыҟны ишаԥу еиԥш, уи аԥсабара
иамеиҷаҳакәа инаҭаз абаҩхатәра ссир мхылдызҵас ихеит
ахамеигӡара зҭаху, жәынгьы-ҿангьы аԥсҭазааратә ҟыбаӡыба
згым арҿиаратә «ӡеибафарахь». Исахьаркшәа иуҳәозар,
Таиф Аџьба абри «аӡеибафара» дмадаӷьмадашәо, шьоукы639

шьоукы ишрыхьуа еиԥш, даламызт, уи араҟа «дыӡсаҩ» ҟазан
дыҟан, дыриааиртә аԥсҭазааратә цәқәырԥақәа.
Еилкаау усуп, Таиф Аџьба ипоезиатә нцәахәы изылԥханы
иаԥиҵаз иҩымҭақәа зегьы дац-ԥашәла излеибарку,
рсахьаркыратә ԥсымчхара, рдоуҳатә ҵаулара, рхыҵхырҭа,
ишьҭырхуа азеиԥштә зҵаарақәа – амилаҭ аҳәаақәа акырӡа
ирҭысуа – зҳәаз еиԥш жәпакы ус, зны-зынла ишҳахьуа еиԥш,
хәшәыжәа иааинырсланы узыхцәажәо, насгьы шәагаала
иага ижыцәзаргьы, статиак иузалагӡо ишыҟам, избанзар,
урҭ ихатәроу амонографиатә ҭҵаара зҭаху ауснагӡатәқәа
иреиуоуп.
Ииашоуп, Таиф Аџьба ирҿиамҭақәа аԥсуа литера­
тураҭҵаараҿы, акритикаҿы ирызхьаԥшуижьҭеи, игәца­
раку алаԥш рхуижьҭеи маҷгьы ҵӡом. Уи поетк иаҳаса­бала
ицәырҵра, ипоезиа хьыршәыгә ҳмилаҭ литературазы бзиак ишазҳәаз акырынтә иалацәажәахьеит ҳакритикцәеи
ҳлитература зда ихәарҭам ҳаԥхьаҩцәеи гәахәара дус
иԥхьаӡаны. Аха иага ус акәзаргьы ихатәраз, ишшәраишәхьаз апоет-лирик ирҿиамҭақәа ирыхәҭоу анаукаҭҵааратә хәшьара рмоуц иахьа уажәраанӡагьы. Аха
сара сацәымҩашьо агәра згоит абаҩхатәра ссир змаз,
ауаҩытәыҩсатә гәыҭбаа зызҭаз, зҭәымҭа иҭагылаз, ақырҭуа
фашистцәа рбанда иҳарҭасырҭа ыҟаӡамкәа илыбжьа­
хәаша иҳацәдырӡыз апоет Таиф Аџьба инапы иҵыҵыз
(илитература-критикатә статиақәагьы уахь инарылаҵаны)
ирҿиамҭақәа гәцаракрыла ишыҭҵаахо кыр шықәса
иааиԥмырҟьаӡакәа ламысла, бзиабара дула зымаҵ иуаз,
ԥсҭазаарас имаз имилаҭ литература иахьатәи аҩаӡара
иадҳәаланы.
Уажәнатәгьы исҳәоит, ари астатиагьы хықәкыс ишамам зыӡбахә ҳамоу апоет ирҿиамҭақәа аҽынарылахаланы
рыхцәажәара, реилыргара. Мацара иазааҭгылахоит ақырҭуа
мпыҵахалаҩцәа Аԥсны иҟарҵаз ргыгшәыграқәа ҩаԥхьа
иҿаасҭаха, хашҭшьа рымаӡамкәа иҿыцҳҳараӡа убла ихзыргыло, ргәаӷ пеипеиуа угәаҵаҿы ахәрақәа еилазыр640

шуа, апоет имшынҵа «Бзиала иаҳзырша!..» Аха уанӡагьы,
зынӡа имыцхәым ҳәа сгәы иаанагауа, зеиԥш ҳасаблашәа
акәзаргьы, Таиф Аџьба ипоезиаҿы, иҟазшьарбагоуп ҳәа
исыԥхьаӡо, иааркьаҿӡаны ажәақәак сҳәоит.
Уи иҩымҭақәа урылашыҩкны уанрыԥхьо, ухы-угәы
иҭаланы уандыргәыбзыӷуа, уаныртҟәо аамҭазы аҳаҷаҳәа
иааугәалашәоит аурыс поет Н. М. Иазыков ипоезиатә
цәаҳәақәа: 
Аурыс поет ихазы ишиҳәаз еиԥш, Таиф Аџьбагьы инапы иҵыҵхьаз, аԥхьаҩ ииҭахьаз иҩымҭақәа, ихәыҷы-иду
игәы рызҭынчын, ихы-иԥсы еиԥш дрықәгәыӷуан, иага
еилашәа-еилыҵра ҟаларгьы, бзанҵы дышдмырԥхашьоз,
ишимеижьоз идыруан. Избан акәзар, ибаҩхатәра адоуҳа
амч ала аԥсыцқьа рхаҵаны, ажәа асахьаркра аганахьала
абырҵкал икылхны, агәыр аҵа икылыршәаны акәын урҭ
шаԥиҵоз. Араҟа уи изаҟаразаалакгьы хеигӡара издырамызт,
ицәанырра иахылҵуаз аԥхара иалашәомызт ихьшәашәаӡа,
насгьы иҩанҭхьӡа иҟоу иԥсҭазааратәым мцык. Убри азоуп
Таиф Аџьба ирҿиамҭақәа (ахәыҷқәа ирызку иажәеинраала
хьыршәыгәқәа убрахь инарылаҵаны) урыԥхьацыԥхьаӡа
аҿыц зуарҳәо, угәы зрықәымҿыӷьуа, аестетикатә гәахәара
зурҭо, ахшыҩзцара бзиақәа узцәырызго апоезиатә
хаҿсахьақәа зуԥыло. Насгьы, абраҟа иҳәатәуп даҽакгьы.
Урҭ апоет иаԥҵамҭақәа знык-ҩынтә унарыԥхьаны, ирылоу ахаара-бзаарақәагьы аарылухуа, уи нахыс уаҳа даҽазны
иуҭахӡамкәа, урызхьамԥшуа иҟаӡам. Апоет амцаԥшь
иаҩызаз илирика иаԥнаҵаз аҩымҭақәа рышҟа аԥхьаҩ
лассы-лассы дхьазырԥшуа, дрыдзыԥхьало, ажәалагьы
зеиҭаҳәара мариам амагиатә мчы маӡак (аҟаза дуқәа зегьы
рыҟны еиԥш) имоуп.
641

Таиф Аџьба апоезиатә рҿиамҭақәа раԥҵара заҟа
ҭакԥхықәра дула дрызнеиуа дара инапы иҵыҵыз
исахьаркыратә ҩымҭақәа рхаҭабзиара иаҳәоит. Ари
азҵаараҿы урҭ высшьа змам фақтқәоуп. Аха иага ус акәзар­
гьы, абраҟа исгәаласыршәоит ҿырԥштәык.
Таифи сареи аамҭак азы агазеҭ «Аԥсны ҟаԥшь»
аредақциаҿы аус еицаауан. Сара, ԥхьаҩык иаҳасабала, уи
иажәеинраалақәа истудент шықәсқәа инадыркны акьыԥхь
ианылоз зегьы срызҿлымҳахахьан, бзиа избахьан. Убри
аҟнытә усурак аҿы ҳаныҟала, ҳанеиқәшәа, сара зны-зынла
акабинет аҿы ихала даныҟалоз, иҩызцәа аԥсеивгараҳәа
анахь-арахь иандәылҵуаз, снаиднагалалон – Таиф, удинаныс, уеилахамзар, жәеинраала ҿыцк ариабжьарак иуҩызар
усзаԥхьа ҳәа. Иаргьы мап икӡомызт, аԥхьаҩ игәаанагара
иазхәыцуаз аӡәы злаиакәыз ала.
Убас ҽнак сныҩналеит акабинет, ихала дантәаз иақәыр­
шәаны.
Абар уинахыстәи ҳадиалог:
– Руслан, уара бзиа збаша, агазеҭ аредақциаҿы утәаны,
иага уфраҭзаргьы ажәеинраала ҩышьа амоума, – иҳәеит
азныказы исҳәаз аҭакс, аха нас, игәы иамузт дызхатәаз
астол амгәа аартуа, иааҭигеит еиқәҷаб еиқәыз бӷьыцқәак
ажәеинраалала еимгәаҭәы, абри хәыҷтәы поемоуп,
иахьӡуп «Ассир-бақ», акраамҭагьы саҿын аҩра, макьанагьы изгәылшәо сеидру, – ҳәа дналагеит иара ишицәаҩаз,
иԥсабаратәымыз, «артистра» зламыз бжьык, интонациак
ахамҵакәа аԥхьара. Уи даналгагьы ҳамҭак ҿиҭуамызт, аха,
игәасҭаз, уанӡа ииҳәази дзыԥхьаз ахаҭеи акырӡа шрыбжьаз
шеилыскааз анидыр, даасҿаԥшит дразӡа изеиԥшроузеи,
аԥхьаҩ идикылартә иҟоума ҳәа дҵаарц шиҭахыз мҩашьо.
– Таиф «Ассир-бақ» ссирӡоуп, узлазбо ала, уара агазеҭ
аредақциа акәым аӡлагара уахадыртәаргьы, узымҵа­
хырхәаша убаҩхатәра ахәы ҭанажьӡом, – абас саацәажәеит
сыззыӡырҩыз сҩыза иҩымҭа ҿыц сеигәыр­ӷьаны.
642

– Сеидру иалҵыз, аха макьана «анапы» аҭахуп, – уаҳа акгьы мҳәа «Ассир-бақ» наҟ изҭигаз истол амгәа инҭеиҵеит,
амала, уи ихы-иҿы гәахәарак шықәлаз убон.
Таиф Аџьба еснагь аԥхьаҩ дизхәыцуан, игәы ишаҭон,
зҿахәы ззымҳәаз, сахьаркырала изгәылымшәаз ҩымҭала
игәы цәиҟьар ҳәа дшәон. Ус еиԥш иҟаз аицәыхьшәашәара,
аилибамкаара ихы аҟара ҳаҭыр зқәиҵоз аԥхьаҩи иареи
бзанҵы ирыбжьамларц азоуп абарҭ апоезиатә цәаҳәа
ссирқәагьы ирҳәо:
Ахраӡагеиԥш сгәаҵа иҭыжьны,
Исраӡоит сыԥсы ахҭынҵа.
Мыцхәыс иамоу са сҿы иныжьны,
Уа уҿы инеиуеит ицқьаӡа.

Ажәлар рыԥсҭазаара ахьеилашуа агәҭа далагылазароуп апоет аҭакԥхықәра ҳаракы иманы. Аԥсҭазаара ршаз
аахыс ҟыба-ӡыба амамкәа, адраматизмреи атрагедиеи
ирылхәданы, қәԥарада, имарианы аҭоурых иаздырӡом. Уи
ус шакәу Таиф Аџьба ипоезиа аханатә ианырит. Убригьы
апоет ирҿиамҭақәа рыԥсымчхара зырӷәӷәаз, иҳәаақәызҵаз
афақторқәа ируакуп ҳәа исыԥхьаӡоит сыхәҭахьаала. Апоет илирика ҵаула аԥсҭазаара аӡеибафарахь ихон иуаароу
адунеи аҿы аҵабыргиаша аҳәаразы, аарԥшразы. Уи еилыхха ибон дызхаану, аамҭа џьбара ицану иахьатәи ауаҩы
аԥсҭазааратә ӡеибафара дҳәалаханы, ахы икыр аҵыхәа
импыҵҵәраауа аиҿагыларақәа деилаԥахны дышрымоу,
исоциалтә, иполитикатә, иԥсихологиатә ҭагылазаашьа,
ҷыдала ԥасатәи СССР еилабгаз аахыс акырӡа ишуадаҩу, еибарххо ахшыҩзцарақәа дышдыргәаҭеиуа. Апоет ирҿиам­
ҭақәа рҿы лымкаала хшыҩзцара рзиуан аԥсуа жәлар
уаҵәтәи рлахьынҵа, рҭоурыхтә ԥеиԥш, игәҭыхан, еснагь
имкьаҭоз мцабзны ицрасуан, дахьыҟазаалакгьы ихәыцырҭа
иалан, иԥсҭазаара иацын.
643

Таиф Аџьба иажәа сахьарк цқьан, ираӡан, еиҿкаан, еилацалан ахырҭәага икылхызшәа. Уи сыԥсҭазааратә даҟьақәа
ҳәа дзызгәыдууаз ипоезиа џьара имцу, имыцхәу акы алалар
ҳәа, ишьҭнахыр ҳәа дацәшәон, дахӡыӡон. Избан акәзар, поетк иаҳасабала данцәырҵ нахысгьы идыруан апоезиҵәҟьа
ахьыҟоу аҵабыргхаҭеи, аиашеи, ацқьареи рҿы шакәу. Уи
азҵаара акәӡами изызку абарҭ апоезиатә цәаҳәақәагьы:
Сыгәҭыхақәа, схәыцрақәа, сусқәа зегьы,
Даҟьак ианысҵарц исымоуп саргьы.
Даҟьак закәызеи, имаҷуп зынӡа
Даҟьак сҭаӡароуп! Еҳ, алахьынҵа…
Даҟьак иакуама, акы нхоит, ак уҳәар,
Даҟьак иакуама, акы нхоит, ак ҟауҵар –
Сыԥсҭазаара-сдаҟьа сахӡыӡоит сара –
Ирыцҳауп ианшәалар иаԥсам ак џьара.

Ас аҳәара зылшо апоетҵәҟьа иоуп. Уи иԥсҭазааратә
даҟьа иаԥсам акы аншәалар, уахь инанагар ҳәа дахӡыӡон,
аԥсҭазаара аҵабыргхаҭа иацәтәыму, насгьы дызхаану
аамҭеикәшара иалимбааз, ицәа-ижьы ианамырыз, ихатә
ԥсҭазаара «иамлагаз», ихҭнымхьааз поезиатә «маҭәарны»,
«маҭәахәны» изыԥхьаӡомызт. Таиф Аџьба абла ҷыц еиԥш
иихьчоз, ажәа сахьарк аԥсы ахазҵоз, апоезиа иашеи
аԥсҭазаара аҵабыргхаҭеи ракәын.
Таиф Аџьба дышпоет лирик дуз, зынӡагьы имариамыз (акоммунист режим аан амилаҭқәа, еиҳаракгьы
хыԥхьаӡарала имаҷыз, хбаа-баак, гәыҵхак рымаӡамшәа
ишрыхцәажәозгьы, ишышьақәдырӷәӷәозгьы) иԥсҭазааратә
даҟьа иаԥсам акы џьара иҟьалангьы ишанымшәалаз
иахьатәи аԥхьаҩ иаасҭагьы уаҵәтәи еиҳагьы ибарҭахоит,
избанзар, маҿа-маҿа, ҿыгҳарыла еиқәыло аамҭеикәшара
иагәылԥшны хара зылаԥшҳәаа наӡоз апоетцәа рдаракәац
дахаҭарнакын.
644

Таиф Аџьба ипоезиаҿы, зеиԥш згәаҭарак аҳасабала,
иаазыркьаҿны, аранӡа исҳәаз азырхауа, ажәақәак азыскырц
сҭахуп ааскьа иҭыҵыз уи имшынҵа «Бзиала иаҳзырша!..»1
Ашәҟәы (акьыԥхь иазирхиеит, аԥхьажәагьы, азгәаҭа­
қәа­гьы иҩит, Е. Кобахиа дицырхырааны аԥсуа текст аурыс
быз­шәахьгьы еиҭегеит, афилологиатә наукақәа ркандидат, апоет В. Кәаӷәаниа) актәи адаҟьаҿы иануп апоет Таиф
Аџьба ипатреҭ, уи иаҵагылоуп илахьынҵахашаз заа ицәа
ишалашәахьаз узырдыруа абарҭ ацәаҳәақәа:
Уа, зегь ириааиуа ҳәа хаҵа дыҟаӡам,
Доус иниашьа, иақәшәашьа ихаҵашьоуп,
Уа, иаҳхылаԥшу, уара лахь сумҭан,
Сылахь иануҵаз сара сахьзавымсыз.

«Бзиала иаҳҳзырша!..» шәагаала идум, аамҭасгьы
иаҵанакуа – мызки 26 мши роуп. Аха убри аамҭа кьаҿ ацәа
иҭагӡаны апоет иаҳирбеит зцәа иҭыҵны, ауаҩра зынӡа
ирцәыӡны ҳақәырхырц иҳақәлаз ақырҭуа фашистцәа
рхаҿра иашақәа закәыз, аԥсуаа харада-барада ирызны­
ҟәыр­газ агыгшәыграқәа, иҵармақьаха ашьаҟәаҟәа ргәы
ишҭа­жьыз. Амшынҵа уанаԥхьо иаразнак иубоит уи автор
азнык азы иаҳаз ажәабжь – аибашьра ишалагаз, насгьы
аҳәаанырцәынтә акәымкәа, шәареи ҳареи ҳаишьцәоуп ҳәа
ҳазҳәоз, иҳадтәалаз, иҳаланхоз ақырҭцәа «хазынақәа» –
шҳақәлаз ихаҿы изаамгеит, агәра изымгеит, иага шәҟәы
бааԥсы ҳазҭрыжьхьазаргьы, аиҵаҟәаҟәарақәа ахыцәхәыц
аҟара ҳзыҟарҵахьазаргьы, асҵәҟьа цәгьацәыԥхамшьарыла
ҳаргәыӷьы́п ҳәа дыҟамызт, џьара иԥхашьоз ламыск рымаз џьишьон. Аха аламыс ҟалашьас иамоузеи амаҳагьареи
ахәымгареи аҳра ахьыруа аҭыԥ аҿы.
Аибашьра ҳзықәшәаз апоет акырӡа дархәыцит, деиланаршит, ижәлар рҭоурыхтә лахьынҵа даҽа аамҭанык
еиԥшымкәа дахӡыӡо дҟалеит, уимоу, аамҭа ҭәагашоура
1

Таиф Аџьба. «Бзиала иаҳзырша!..» Аҟәа, 1994.

645

зынӡа ҳалаӡыр ҳәа дшәеит. Избанзар, уи дышполитикымзгьы имҩашьо ибон Аԥсны аҭагылазаашьа даара ишуадаҩыз,
аԥсуаа ашәарҭа ӷәӷәа ишҭагылаз, еибашьрала изыхьчаша
аҟара амч усҟанҵәҟьа ишҳамамыз.
Амшынҵа автор зегьы раԥхьаӡа хықәкыс ишьҭихит
есымша иааҟало, аибашьра иахылҵуа ахҭысқәа зегьы
ԥкааны, акакала «протоколк» аҳасабала ашьҭыхра, ашәҟәы
анҵара. Ҳәарада, ари имариаз усмызт, избанзар, акы, иара
апоет ихаҭа ашәарҭа ӷәӷәа дызҭагылаз еиҳагьы иацнаҵон,
ақырҭуа гвардиауаа ииҩуаз гәарҭар иара уаҵәҟьа игәыдҵан
дыршьуан. Ҩбагьы, иоуаз аинформациақәа ус ишцәалаз,
ишиаҳаз идикыломыт, иҭиҵаауан, еиҿирԥшуан, иҟаҵәҟьаз,
ижәлар зҭагылаҵәҟьаз алкәкәааны аарԥшра акәын ииҭахыз,
уашьҭан иҭоурыхны, мамзаргьы уи азы хәызмам документны иҟаларц азын.
Таиф Аџьба имшынҵаҿы иаҵшьны иазгәеиҭоит Аҟәа
иаанхаз аԥсуаа рҭагылазаашьа штрагедиахаз, урҭ иацы
еишәак иҳацахатәаны ичоз ауаа иахьа ҳашьра, ҳақәхра,
ҳбылра ишаҿу, иаанхауагьы ирзыруа рзымдыруа ишеилахаз, аӡәаӡәала иалҵны Гәдоуҭаҟа ицо ишалагаз, арезонанс
ду шыҟанаҵаз ашьхаруаа рықәгылара, аԥсуаа зегьы ргәы
хыҭхыҭуа ишазыԥшу сентиабр хԥа Москватәи аиқәшәара,
убра ҳазҵаара ӡбахап ҳәа дшақәгәыӷуа, ус договорда
ақырҭуа фашистцәа ҳанырзынха, милаҭ ҳасабла ҳақәӡаара
ишазҳәахо, зегьы ишреиӷьу Урыстәыла ҳаднакылар,
аха уажәазы уи агәрагара шыуадаҩу, насгьы Москватәи
аиқәшәаранӡа Аԥсны ақырҭуа импыҵаикыр ҳәа дшацәшәо,
уанӡа политикала, чҳарала амилаҭ шеиқәырхатәу уҳәа убас
заҟа.
Таиф Аџьба игәы инархьуа имшынҵаҿы иҩуеит
Аԥсны аҳҭнықалақь Аҟәа еибашьрада, ҳамч мырха,
ҳаиқәжьаны иахьыргаз. Гәдоуҭа анырга нахыс ҳусқәа зынӡа
ишыхьанҭахозгьы дазхәыцуеит.
«Бзиала иаҳзырша!..» аҟны аԥхьаҩ ибоит Аԥсни аԥсуааи
аибашьра хлымӡаах зҭанаргылаз арыцҳара ду – абыл646

ра, ахҵәара, ашьра, арҳәра, аимҵәара, адоуҳатә баҟақәа
рықәхра уҳәа убас ҵҩа змам ақырҭуа фашистцәа иҟарҵаз
агыгшәыграқәа. Урҭқәа зегьы уанрыԥхьо, ублаҿы ианааиуа ухәы-ужәы қақаӡа игылоит, ухшыҩ уахыргоит, ргәаӷ
угәаҵаҿы ахәараҳәа еиланаршуеит, ашьоурахьы иуԥхьоит.
«Аӷа игәаӷ аҟара ақәԥараҿы ауаҩы дзырӷәӷәо, дгәымшәаны
дҟазҵо, агәаӷьра изҭо, аԥсадгьыл абзиабара аамышьҭахь
даҽа мчык ыҟам», – ҳәа иҳәон Александ Невски.
Ари ахшыҩзцара арахәыц ҟаԥшь еиԥш иагәылсны ицоит
ҳзыхцәажәо амшынҵаҿгьы.
Апоет иԥсадгьыли иуааажәлари агәгәаҳәа қыҭеи қалақьи
збылуа амца иалагылоуп. Урҭ реиқәырхаразы ақәԥара ду
цоит. Иара иҭахуп аибашьра ахҭысқәа рцашьа, аинформациа аиаша аиоура. Усҟан, иага умҳәан, игәы еиҳа иҭынчхоит.
Иҟаҵәҟьоу аилкаа анимам, амҩа иақәымшәаз, абнаршәыра
илахаз ауаҩы диҩызоуп. «Ҳҭагылазаашьа еилкаамкәа
ҳаҟоуп, иҟаларызеишь ҳәа агәырҩа ҳамоуп, ҳаԥсҭазаара
ахац иакуп, хәы амаӡам, зегьы ҳарзыԥшызароуп»1, – иҩуан
апоет ауадаҩра данҭагылаз аамҭазы. Уи ибагәышьон
ижәлар гәакьа зҭагылаз ашәарҭара ду, бџьар мцала иҳажә­
лаз ҳаӷа уи аламала ихьаҵуаз дышреиуамыз, иҵегьы
иаҳзыҟаиҵашаз ацәгьақәа ҳаԥхьа ишышьҭаз. Убри аҟнытә
абџьар анаҩсангьы ҳаԥсадгьыл аиқәырхаразы ишаҭахыз
аполитикатә ҟәышра, ахшыҩеилгара, агәыԥжәара аҽамҭара,
аҽырӷәӷәара, Нарҭаа ргәамчхара.
Таиф Аџьба есыҽнытәи имшынҵа ианылоз аибашьратә
хҭысқәа уҳәару «Новости», «Вести» Аԥсны азы ирҳәоз адыр­
ра­ҭарақәа уҳәару, аиҳабыра реиқәшәарақәа уҳәару, иара
ус Аҟәа иалаханы иҟоу ауаа рлахьынҵақәа уҳәару, зегьы
хаҭа-хаҭала иганы урыхәаԥшуазар, ҭоурыхтә документқәак
реиԥш иуԥхьаӡаша иреиуоуп. Насгьы иазгәаҳҭаша, урҭ
«ажәабжьқәа» – аибашьра хлымӡаах атәы зҳәо заҟа еилацаланы (тезис ҳасабла) иҟаиҵаз, аха ирымҽхаркуа шьарда
ирацәоуп.
1

Таиф Аџьба. «Бзиала иаҳзырша!..» Аҟәа, 1994. Ад. 37.

647

Апоет, аԥсуаа аӡәырҩы реиԥш Аҟәа далахеит, дымчыдан, дзиндан, дыбџьардан, иурҟаҵоз, имч зықәходаз! Аха
зегьы акоуп, уи игәы камҳаит, аханатә абџьар еиԥш иикыз иҩыга шьҭеимҵеит, иааины сыршьып, сыргап ҳәа
дымшәакәа ҳаӷацәа иҟарҵоз, уаҩытәыҩсак иҿы изамырҳәо
ахәымгарақәа зегьы идирбарц, идирҳарц идаракәацны
шәҟәыла ишьҭихуан.
Ауаҩы даара ихьааигаша акоуп апоет игәыхәтәы
дахьахьырмыгӡаз, аха дзыхьӡаны ианиҵазгьы, иахьа ишә­
ҟәны иҳамоу имшынҵа иҳанаҳәо рацәоуп.
Таиф Аџьба иԥсахы рзеибакуан ҳаԥсадгьыл иақәлаз
ҳаӷацәа раҵкысгьы, дала-шьала иаҳтәыз, аха иԥсахыҩцәахаз
Л. Маршьаниа иҩызцәа ацәыршәагақәа. Абар уи азы ам­
шын­­ҵа иаҳәо: «Аԥсахҩы, аламысда, акаҳԥы, аҵмыҳәҳәар!
Убри иҩызцәа роуп иахьа ҳазҭагылоу зыбзоуроу. Арӡынба
инапхыц ихсаны икаиршәуа даԥсаӡам, арахь аара зегьы
здиҵо иара иоуп. Ажәак зимҳәозеи абџьарла Аԥсны иақәлаз,
Аҟәа зхазгалаз аоккупантцәа рзы? Иҟалап Аԥсны аҳас даиуп ҳәа дгәыӷуазар. Зыжәлар зҭиуа – иҵыхәтәа еиқәаҵәахоит.
Аԥсуаа рыбла дызлахгылозеи амаҳагьа Л. В. Маршьаниа? Уаагыл алахша, бӷеиҵыхрак шԥаҳмоури! Аублаа рлахьынҵа ҳәа
узҿу, уара ухи ухшареи шәакәхааит излахьынҵахаша…» 1
Аԥсны фырхаҵала зхы ақәызҵаз Беслан Маршьан, Закан
Маршьан адамра хыла ианамырсуеи рыжәлантә ихыҩыз
аԥсахҩы ҳәа ахьӡ бааԥсы. Аха аԥсадгьыл ачарҳәаҩ игәаҿы
акыр неиуама, длыԥсаахьшәашәами, аԥсгьы абзагьы рзы
дцәырԥхашьагами.
Қарҭаа уажәы-уажәы иҟарҵоз амц информациақәеи,
имҩаԥыргоз ауаӷеимшхарақәеи, аибашьраҿы иҭахоз
ҳҵеицәа хазынақәеи, иара ус иабџьардаз аԥсуаа кны иганы иршьуази анеидихәыцлалак, акырӡа игәы дырмаҷуан
амшын­ҵа автор, аха зегьакакәын инагӡаны агәкаҳара имамызт, уи дрықәгәыӷуан, рыгәра игон ижәлар гәакьа ирылаз,
1

Иара уа, ад. 20.

648

Нарҭаа дуқәа ирцырҟьаны абиԥарала иааргоз рфырхаҵара.
Урҭқәа зегьы амшынҵаҿы автор дрывымсит, ишиныруаз,
ишеиликаауаз, насгьы ишхадаратәу ааирԥшит.
«Аҟәа сахьаанхаз ганкахьала ибзиоуп, сыблала избоит Аҟәеи уи иаланхо аԥсуаа ирхырго. Ари зыблала изымбо, изхызымго еиҭаҳәашьа имам, убысҟак игәыҭшьаагоуп.
Адунеиаҿ убас фашистк дыҟамзар ҟалап абарҭ «иаҳҭааз»
алахшақәа ирыцназго»,1 – иҩуеит амшынҵа автор. Аха
уи дацәымҩашьо агәра игон, «иагьа цәгьара ҟарҵазаргьы,
Анцәа ишьаӡа-гәаӡаны ирҿихып» ҳәа.
Арҭ ацәаҳәақәа равторгьы ибзианы идыруеит (уи
аамҭазы ара далаханы дызлаҟаз ала) ҳара ҳтәқәа Гагра анырга ашьҭахь ақырҭуа фашистцәа заҟа иаапкыз,
иԥаԥашькыз, игыгшәыгхаз! Уимоу, Аҟәа иалаханы иҟаз
аԥсуаа зегьы еизганы ақалақь астадион аҿы инаганы
аҟәҟәаҳәа иргәыдҵаны иршьырц иақәыркит Надареишвили ибандеи иареи. «Ибаргәызеи абџьар зку, ихы имыхьчои,
дымгәыӷуеи, ҳара хыхьчашьа ҳамамкәа, иаарҭаху ҳаларыгӡо
ҳаҟоуп. Даара ихьанҭоуп ари аҩыза ахгара, аха ҳанақәшәа
уигьы ҳхаагароуп», – ииҩуеит Таиф Аџьба еиҳа акризистә
момент данҭагылаз аамҭазы.
Арҭ ажәақәа иҳарҳәоит уи игәымшәыра, имаз ачҳара,
ипатриотизмра. Урҭ аҟазшьақәа гәыла, доуҳала дшыӷәӷәаз,
аӷа дшицәымшәоз ҳдырбоит, насгьы игәы еисуанаҵы
аԥсуаа аиааира шыргоз азы имаз агәрахаҵара. Убри, апоет иикыз аҩыга аамышьҭахь, зегьы иреиҳаз бџьарны иман
аҟазаареи аҟамзаареи рҳәааҿы дахьгылаз.
«Иацы Ельцин иҳәеит Шеварднаӡеи иареи Аҟәа амшын
аҿы «ишу аҭыԥаҿ» ишеиқәшәо (сентиабр. – Р. Қ.) жәаха
рзы». Жәаҩа рзы мчыла ҳабжьы ҳдырҭир ҳәа сшәоит,
ахыԥхьакра аҭахуп, аха ҳабацари…»2. Абраҟа иҿахҵәеит
апоет имшынҵа.
Ари 1992 шықәса оқтиабр 9 рзы акәын. Убри аҽны асааҭ 2
шыҟаз дыкны дыргеит Таиф Аџьба. Уинахыс дыбжьадырӡит,
Иара уа, ад. 42.
Иара уа, ад. 53.

1
2

649

дыҟоу, дыҟаму иахьагьы аиаша уаҩы издыруам. Ирҳәоит,
иӡуа дыӡӡом ҳәа. Издыруада, издыруада!..
Аԥсуа литература даԥдырхеит абаҩхатәра ссир змаз,
акыр зылзыршахьаз, заԥхьаҟагьы иҵегьы ҟазҵараны иҟаз
апоет. Аха Таиф Аџьба иеиԥш иҟоу апоет иаша цәеи-жьылеи
дҳаԥхаргьы, ҳдоуҳа иазынижьыз, иара ихатәны илаиҵаз
аҭынха ԥсра-ӡра ақәым. Уи ипоезиатә рҿиамҭақәа зегьы
ҳарҟәаҵып, ҟрыҵәрыла, уажәы дыркуоу дыршьҭуоу изымдыруа, дхәыҵатәаны ииҩыз амшынҵаҵәҟьагьы ахатә хаҿра
аманы, ақырҭуа фашистцәа рыхәымгарақәа иҟарҵоз, ак
аҵкыс ак еицәаз афақтқәа ырҵабыргуа ҳџьынџьтәылатәи
аибашьра аҭоурых иазынижьит адокумент иаша. Уи аӷба
амызгәыҭ еиԥш наҟ-ааҟ еиҿагылаз ҩ-мчык иргәылҳәҳәоит,
акы, иҳақәлаз ақырҭуа фашистцәа рхаҿсахьа хәымгақәа,
аиаша адгылаҩцәа зегьы аӡәк иеиԥш изқәыӡбо. Ҩбагьы,
абри аибашьра хлымӡаах аҿы адунеи аршанхартә аԥсуаа
рҵеицәа иаадырԥшыз афырхаҵара.
Абарҭ аҩ-фақторк роуп ашәҟәы «Бзиала иаҳзырша!..»
ԥсымчхарас иамоу, идеиа хадас иагәылсуа, аԥхьаҩгьы, аҭоу­
рых­ҭҵааҩцәагьы иахьагьы уашьҭангьы иадзыԥхьало.
Аԥсуа жәлар ахааназгьы иаҳхашҭраны ҳаҟаӡам ҳгәылацәа
«хазынақәа», ашьажәҩы Шеварднаӡе дызхадаз иаҳзааргаз
аибашьра, уи иахылҵыз арыцҳара ду: абылра, ахҵәара, ашьра, аҭоурых-культуратә баҟақәа шьаҭанкыла рыԥхасҭатәра,
ажәакала, милаҭ ҳасабла ҳақәхра хықәкыс ишрымаз. Урҭқәа
зегьы ҳҭоурых акы аанмыжькәа иннаҵашт.
Абри аусԥшьа иахьатәи ауаа, аибашьра зхызгаз –
ҳаҟазаареи ҳаҟамзаареи азҵаара иқәгылаз иахаану, изхызгаз ракәхоит зегьы раԥхьаӡа ашьапы зкуа, аҭоурых ианызҵо.
Аха уи иаҳхаагаз аибашьра ду иҟанаҵаз аматериалқәа реизгара, рыҭҵаара абиԥарак амацара амч ақәхом, ҳаԥхьаҟа
игыло абиԥарақәа ирусуп, уимоу, иҟаҵәҟьаз аиаша урҭ еиҳа
ирбарҭахоит, усҟан иҵегьы еилыхха иааԥшуеит иҳауаз,
иҳаӷаз, ачарҳәара ҳзызуз зҳәаз еиԥш жәпакы: ус иҟоуп
аҭоурых адиалеқтика.
650

Сыззааиуа, абраҟагьы ҳпоет гәлымҵәах Таиф Аџьба
ҩеижәижәаба шықәса инареиҳаны зымаҵ иуаз, ирбеиоз имилаҭ сахьаркыратә литература иалаигалаз ихатәроу
ипоезиатә рҿиамҭақәа рхыхь, ашәарҭа ӷәӷәа дышҭагылаз,
иҟазаареи иҟамзаареи рҳәаақәа уажәы-уажәшьҭан реиды­
ӷәӷәалара ишаҿызгьы, иаԥиҵаз имшынҵа «Бзиала
иаҳзырша!..» ахатә ҵакы аманы, аԥсуа жәлар ирхыргаз аибашьра хлымӡаах аҭоурых азы шаҳаҭра зуа, «зыԥсы ҭаны»
иҟоу документны иаанхоит.
Апоет Таиф Шьаадаҭ-иԥа Аџьба «Бзиала иаҳзырша!..»
ҳәа анцәа дызиҳәоз, дызиашьапкуаз иара ибла иамбеит,
дахаанымхеит, уи хьааҳгоит, ицәыӡ дуны иаҳныруеит зегьы, аха апоет игәы дамеижьеит, ицәалашәара амц амҳәеит,
уи дызҳәаз амш, ижәлар акырӡа ирызтәазаргьы, ирбеит – Аԥсны ахақәиҭра аиоуит уи аҵеицәа гәымшәақәеи
зыжәҩахыр ҳамаздази ирыбзоураны.
1997

МУШЬНИ ЛАШӘРИА

АЛАХЬЫНҴЕИ АПОЕТИ 1

Арҿиаратә ус знапы алаку ауаа знысуа рлахьынҵамҩақәа
шеиԥшым еиԥш, еиԥшым риубилеиқәагьы.
Аԥсынтәыла згәылсыз ашьаарҵәыратә еибашьра ашьҭахь
имаҷым апоет-гәлымҵәах Таиф Шьаадаҭ-иԥа Аџьба изкны
имҩаԥысхьоу аиԥыларатә хәылԥазқәа, аилатәарақәа.
Убарҭ зегьы раасҭа еиҳа акала ихьанҭоуп, еиҳа игәыҿ­
каагоуп иахьатәи ахҭыс – апоет и-60-шықәсхыҵра иазку
аиубилеи. Хаҭала иара дызлахәым, ихабар ма изқәа­ҭыԥ
анеилкаам аамҭазы, раԥхьаӡакәны абас Аԥсны зегьы инарҭ­
бааны имҩаԥысуа хашҭра зқәым амш.
Таиф Аџьба дреиуоуп Гарсиа Лорка инаиркны Леонти
Лабахәуа иҟынӡа ишьаарҵәыраха ҳгәалашәара иацгыло,
Астатиа ҩуп Т. Аџьба диижьҭеи 60 шықәса аҵра ахьӡала.

1

651

икыдҵаны иршьыз арҿиаҩцәа-ашәаҳәаҩцәа. Зда царҭа
амам агыгшәыгра иҭанархаз, афашизм иахәхаз, наунагӡа
аџьар иандырҟацалаз апоетцәа. Апоезиа аҭоурых аҿы урҭ
рхыԥхьаӡара усҵәҟьагьы ирацәаҩым.
Абарҭқәа раан ихадоу, уаҩы игәы злеижьжьараны иҟоу
шьышьа-ҭархашьа рымам абас еиԥш иҟоу ауаа раԥҵамҭа,
абиԥарақәа ирхаанхо ражәа:
Сыбжьы ҩҭызгоит,
алашьцарахь схы ҩарха:
ирлас, ирлас
амҩа иқәу ашәахәа!
О, исыздыруам
уара иумоу лахьынҵас, сыеҵә шаша,
жәҩан ҵаулахьтә исҿаҷҷаз.
Иааит са сҟынӡа
игәазырҳаган уажә иахьа,
анкьа-бынкьа зны
иухылҵыз ашәахәа…
Исыздыруам –
саргьы исоуа лахьынҵас,
изҿаҷҷода
шәахәа схылҵыр саргь убас?
Сылашара
шәыхьӡарымашь –
изышьҭоу?
Шәара шәҟынӡа
инаӡарымашь – сыԥсы шҭоу?...
Изурызеи, изурызеи – амца скыз!
Са сышәхьымӡаргь –
Сылашара шәазыԥшыз.

Абас аҩра илшон згәы-зыԥсы зегьы аԥсҭазаара абзиара
иазкыз, аидеал ҳаракы иазгәышьуаз ауаҩԥсы, зыҩныҵҟатә
дунеи поезиала иҳәаақәҵаз, ихаҭәааз арҿиаҩы.
652

Даҽаџьара еиԥш, абраҟа, Таиф Аџьба иеиԥш иҟоу апоет
ихцәажәараангьы иқәгылоит азҵаара – изакәызеи, нас,
апоезиа, цәаҩас-мчыс иамоузеи, изыԥсоузеи? Иаҵа­нак­
уазеи?
Арҭ азҵаарақәа рҭак иахьауажәраанӡа еиԥш ҳаԥхьаҟагьы,
ишиашоу, иаахҵәаны иузыҟамҵақәо иреиуоуп.
Зны Лев Толстои игәалашәара иалымҵуа иазынхаз аурыс
лирик ду Афанаси Фет иажәеинраалак иазкны иҩуан: «Абри
аҩымҭа мышкызны иԥыххааса, ихәашхәаша ицаргьы, уи
аҟәырҷахак аныԥшааха, убасҟан, убри аҟәырҷахагьы амузеи
ахь инаганы иқәҵатәхоит – акрызҿуҵаауа ҿырԥштәыс
иҟаларц».
Америкатәи ашәҟәыҩҩы ду Уилиам Фолкнер иҳәон:
«Апоезиа сара сгәы-сыԥсаҿы зегь раԥхьаӡа игылоуп уи,
егьырҭ зегь раасҭа, ауаҩытәыҩса иԥшӡареи ицәанырра
ҵаулақәеи гәырԥынҵак иааннакылаша ҭыԥк аҿы аҽеиз­
ганы, аҽеизыркәкәаны, угәы-уԥсы ҿнакаартә, ушьара
уқәнаҟьартә иуныруеит... Ааи, апоетцәабзиақәа, апоет­
цәа иашақәаҵәҟьа зынӡа имаҷҩуп. Араҟа иара апоезиа
ахаҭа аҩныҵҟатәи амцабз уеилыблаауа иуцгылозароуп,
лахьынҵала уалнахуазароуп... Хаҭала даараӡа сазгәышьуан
апоет иашаҵәҟьа дызлыху, дзеиуоу здыруазарц...»
Заҟа ҩузеи, заҟа ҳәоузеи Дырмит Гәлиа изкны, аха урҭ
рыбжьара хашҭра-еицакра ақәума 1919 шықәсазы Миха
Лакрба Дырмит Гәлиа изикыз ажәеинраала «Ушнеиуа унеи!»
Уи иахьагьы-уаҵәгьы, мшаҽны еиԥш, иҿыцуп, имцабз­
ха иуцралоит – иуԥхьоит. Избанзар – амилаҭ аҿахәы зҳәоз
ажәоуп, абиԥарақәа ргәаҳәара иациз, иацгылаз, рцәанырра
зцәанырраз поезиа иашаҵәҟьоуп.
60-тәи ашықәсқәа рынҵәамҭазы абас еиԥш иҟоу ацәаҩа
зцәаҩоу апоезиа-жәа зыцгылаз Таиф Аџьба ицәырҵра
ырмазеин аԥсуа ҩыратә поезиа атрадициа ҟаимаҭқәеи
жәлар рҿаԥыц ҳәамҭа апоетикеи ирымаданы, урҭ рпоезиатә
дунеи иаҿганы.
653

Данцәырҵ раԥхьатәи аамҭақәа инадыркны еиҳа-еиҳа
уаҩы иаарыликаауа иҟалеит уи ибаҩхатәра, даҽаӡәы илам­
ҩашьоз иҩышьа, иажәашьҭкаашьа, «Ааит, аҳаҳаи» ҳәа зхы­
ҩыз уи ипоезиатә интонациа.
Аҟәеи Москвеи иоуз азыҟаҵара ҟаимаҭ, анаԥшааԥшра,
иԥсабаратә баҩхатәра, игьама акырӡа идырҵаулт, идырҭ­
бааит. Таиф Аџьба, ииашаҵәҟьан, зинтеллект ҳаракыз,
иуаҩы-аамысҭашәаз, ҩныҵҟала иҵаулаз интеллигентра
згымыз уаҩԥсын, ажәа «аинтеллигент» Европатәи аҵакала.
Аԥсуа поезиа еиԥш, уи зеиӷьыҟам ала идыруан аурыс,
иара убас адунеитә поезиа, излаԥҵаз абызшәала дрыԥҳьон
Гиотеи Геинеи рҩымҭақәа.
Имҩашьауа иубарҭоуп Таиф Аџьба аурыс, анемец, англыз
поезиа ҟаимаҭла ишидыруаз, А. Пушкини, Д. Баирони, Г. Геи­
неи, С. Есенини уҳәа рпоезиа дшаҿцаауаз, ԥсра зқәым урҭ
раԥҵамҭақәа агәаҳәара ширҭоз.
Таиф Аџьба иаԥиҵаз апоезиатә дунеи – тематикалагьы,
жанртә ҟазшьалагьы, стильтә еилазаашьалагьы утҟәаны
узго, уздызыԥхьало, алаԥшҳәаа ҵаула узаазыртуа дунеиуп.
Хадара змоу уи аҷыдарақәа ируакуп абри апоезиа алирикатә
цәаҩа ӷәӷәа, иадубало агәаҳәара ҳаракы, агәаартцәажәара,
аԥсҭазааратә ҵабырг.
Таиф ипоезиа, хадарала иугозар, иацәтәымуп аполитика
згәылжжуа, уи пафосс иамоу апублицистикатә стиль. Апоет
ихаҭа цәаҩала, ҟазшьала дуаҩ ҭынчын, дуаҩы ԥхашьаԥхаҵаҩын, аестрадахь, амикрофон ахь, акафедрахь анеи­
рааира ҩныҵҟала ибаҩхатәра иацәтәымын, урҭқәа
рышьҭазаара дрызхьуамызт, дрызҿлымҳамызт. Абри агана­
хьала, аԥсуаа ишырҳәало еиԥш, уи рацәак деизарауаҩы­
мызт, ҿаԥыцла изгоз дреиуамызт, ауаа рыжәпара иалагылоу
аӡә дшыҟаз дыҟан.
Иара абри аамҭазгьы, исгәалашәоит ашәҟәыҩҩцәа
еиуеи­ԥш
­ ым ҳаизарақәа рҿы азанааҭтә зыҟаҵара иазҳәаз
уи иаамысҭашәатә қәгыларақәа, ихшыҩ аҵарра, ииумор,
654

ишәаны-изаны, ираӡаны ииҳәоз ажәа. Урҭқәа раан уи улым­
ҳа кыдҵан уззыӡырҩша аӡә иакәын – иажәа убас иҵа­улан,
убас аус иатәын.
Алирикаҿы, агәыҭҳәаажәаҿы ауп Таиф Аџьба ирҿиаратә,
иуаажәларратә темперамент аҳра ахьамаз, иахьыԥшаауаз,
иахьыццышәыз, алашьцара ҵаулаҿ ацәаҳәа лашақәа рышь­
ҭа иахьхыз лацәеихьшьк ахьамамыз.
Абарҭ аҷыдаратә изаҟаразаалак уи ипоезиа иамоу апат­
риоттә, ауаажәларратә лагамҭа дмырԥсыҽит, уимоу еиҳагьы
идырҵаулт, еиҳагьы анарха аманы иҟарҵеит, избан­зар,
уи зхы инаркны зшьапаҟынӡа ипоетыз ауаҩы апое­зиа
иԥсҭазааран, иԥсы ахьҭаз иаԥшәыман.
Иԥсы ахьҭаз акәзар, зегь раԥхьаӡагьы – иԥсадгьыл аусқәа
рҿы, имариамхаз уи алахьынҵаҿы, аԥсуараҿы, аԥсуашәаҿы,
ҳауаажәлар рфырхаҵараҿы.
Араҟа уаҩы рыӡбахә иҳәар алшоит урҭ рыла иҳәаақәҵоу
«Аԥсны агимн», «Аԥсуашәа» уҳәа инарҭбааны иеицырдыруа,
апоезиатә гәаҳәара ҳарак зныԥшуа апоет-апатриот иҩымҭа
ҟаимаҭқәа, ишедевртә цәаҳәақәа.
Аԥсадгьыл агәеисра – ари Таиф Аџьба илирика зегь
иагәеис­роуп, ԥсыс иахоу ажәоуп, ирҿиаратә мҩа уи ала
иалагоит, уи ала аҽыхнаркәшоит.
Таиф Аџьба ипоезиа аган ӷәӷәақәа ируакуп, иара убас,
ауаҩы адгьыл аҿы иҟазаара, ицәырҵра-иҿҳәара, анасыԥ
ашьҭазаара, адунеи аибаркышьа, ацәгьа-абзиа уҳәа
ирыдҳәалоу, афилософиатә ҟазшьа змоу, уи ахыԥшала
иҳәаақәҵоу ирҿиамҭақәа. Аԥсуа поетцәа рҭаацәараҿы
Таиф дызлалукааша рацәоуп – апоет-ахәыцҩы, арҿиаҩы
адунеи аҵас-қьабз иазкны илшоит имырхьаӡакәа, дақәмы­
ӷәӷәацәакәа, зны-зынлагьы лафла, жәархәмаррала, иуморла,
ҽзымдыр ҟаҵашәа поезиатә бызшәала уаҩ дзыр­хәыцша,
игәалашәара иазынхаша ацәаҳәа ҟаимаҭқәа, аҩымҭа
лыԥшаахқәа раԥҵара. Убарҭ иреиуоуп «Амра ссируп аҭа­
шәамҭаз», «Џьара акыҟоуп», «Быӷькаԥсантәи аԥхыӡқәа»,
«Амза зхалаз», «Џьанаҭтәи ахақәиҭра» уҳәа такәы.
655

Дара абарҭ рыҩаӡараҿы игылоуп, анапҟазара ҳарак
рныԥшуеит абзиабара иазку ажәеинраалақәа, иаҳҳәап:
«Амҩахәасҭеи амза иҭәуи», «Аҿыхара» уҳәа егьырҭгьы.
Ауаажәлар рыҩныҵҟа апоезиа аҭыԥ, апоет иуалԥшьа
– Аџьба ипоезиа иагәылсуа аидеиа хадақәа, амотивқәа
иреиуоуп: «Иҳамоуп, ҩ-ԥстазаарак ҳамоуп ҳара: ак ҳамала
иаҳтәуп, егьи раҳҭоит ауаа. Аҩбатәи ауп ҳара ҳашьҭахь инхо,
мышкызны, ҳаныҟамгьы, ҳаӡбахә зҳәо...»
Имаҷым поет-епикк иаҳасабала, убас ахәыҷқәа рзы Таиф
илиршаз, дзыхьӡаз, убарҭгьы хазы, ҷыдала иззааҭгылатәқәоу
иреиуоуп.
Ҩбаҟа ажәа Аџьба-аиҭагаҩ изкны. Апоет абри аус инарҭ­
бааны инапы шалакымызгьы, иаҳзынижьыз акыр иаԥсоу
ҭынханы иаанхоит.
Иеицырдыруа аурыс поет-аиҭагаҩ Н. Заболоцки иҩуан:
«Апоет бзиа деиҭагаҩ бааԥсны ихы ааирԥшыргьы алшоит.
Аҿырԥштәы – Ф. Тиутчев. Апоет бзиа аиҭагара ус рацәак
дазхьамыԥшыргьы ҟалоит. Аҿырԥштәы – А. Блок. Аха апоет
бааԥсы бзанҵык деиҭагаҩ ҟаимаҭны дзыҟалом».
Таиф Аџьба аԥсшәахь иеиҭеигаз, иаҳҳәап, А. Пушкини
А. Блоки ражәеинраалақәа мацарагьы, абри ахшыҩҵак
зеиӷьаҟам ала ишьақәдырӷәӷәошәа сгәы иаанагоит.
Убас анапҟазара рныԥшуеит, убас иеиҭагоуп.
Ҷыдала иазгәасҭарц исҭаху даҽакы. Ишдыру, Таиф
Аџьба аԥсуа поезиаҿы аклассикатә традициа иатәу ажәеин­
раа­леиҿартәышьа, даҽакала иуҳәозар, арифма змоу
ажәеинраала иахаҭарнаку аӡә иоуп.
Апоезиа ажанр Кавказ зегьы аҿы еиԥш, ара, ҳара
ҳ-Аԥсынрагьы еиҳа амилаҭцәа аҟәынны, амилаҭ дац-ԥашә
иалиааны, еиҳа аԥыжәареи анархеи аманы, еиҳа ауаажәлар
иры­ла­ҵәартә аҽаанарԥшызар – ирацәоуп, ахәҭакахьала,
абри аҩышьа форма иабзоуроу – Д. Гәлиеи, И. Коӷониеи,
Б. Шьын­қә­беи, убас еиҳа еиҵбу егьырҭ абиԥарақәеи
инадыркны.
656

Саӡәыкны абри аус аҿы Таиф Аџьба иалагамҭа налкааны
иаҵшьызарц ахәҭаны сахәаԥшуеит – убас еиԥш ала
аҵаки аформеи реиласара ргармониа дрызҟаза иашоуп,
дрызҟаза дууп. Уи, шамахамзар, ихы иаирхәо аматериал
изеидымкыло, имч ақәымхо иҟам, ииааиуам, аҵакы аҳаҭыр
азы аформа лаирҟәуам, имариам, иуадаҩу – мыцхәы
исахьаркны, ирмарианы аҳәашьа дақәшәоит, убриазы
ауп, ҳәарада, иажәеинраалақәа ашәа ҟаимаҭқәа зрылҵыз,
ауаажәлар изрылаҵәаз.
Ишдыру, аҟазара аусхк аҿы имариам армариара –
еиҳа иуадаҩӡақәоу иреиуоуп. Баша иҩуамызт апоет Игор
Северианин: «Чем проще стих – тем труднее». Абри арма­
риара амаӡақәа ирызкны.
Еихышәшәа-еиҵышәшәа ицо, ахьышәҭҳәа уҿаҿы иааиуа,
угәынкылара иацгыло Таиф Аџьба иажәеинраалақәа, иажәа
мариа, иажәа лас, ус, адәахьала уахьахәаԥшуа, џьабаа
дук рыдбалаӡамшәа, уимоу, зны-зынлагьы ас еиԥш иҟоу
ацәаҳәақәа раԥҵара мариоушәа, уаргьы иааулшарашәа
ауп ишудукыло, ишуныруа. Аха ари – аҟазара ду иабзоуроу
еижьагоуп, лаԥшхырԥагоуп, Таиф Аџьба ипоезиа, ҳәарада,
аинтеллект аусура ҵаулеи арҿиаратә џьабаа дуи ирызҳәоу
ажәоуп; апоезиа иаша – иреиҳаӡоу гәаҳәаразар, – агәаҳәареи
аџьабааи еснагь еицуп, еихылҿиаауеит насгьы, агәаҳәара
ҳарак аџьабаа амырхьанҭозар, иамырҵаулозар иарласуам,
иармариом, ажәа иамоу аҭакԥхықәрагьы даҽа ҭакԥхықәрак
иузадкылом.
Алитератураҿыгьы иҟоуп уи аџьынџьуаа: ацәаӷәаҩцәа,
арԥԥаҩцәа, ахаҳәцәҩы иџьабаа здыруа арҿиаҩцәа. Урҭ роуп
иара ҟазҵогьы.
Ирацәаҩуп, ааи, алитература, ажәа сахьарк ашҭахь
иааԥхьоу, имаҷҩуп инхо...
Таиф Аџьба иуаажәлар дрыԥхеит апоет 53 шықәса
данырҭагылаз, иҭәымҭазы, ибаҩхатәра асакьаҳәымҭазы.
«Ҳа ҳанысит амҩабжара – уажәшьҭа еихшьалакгьы аҭахуп»,
– иҳәон иара ҩымҭак аҿы, 50 шықәса данырҭыс ашьҭахь.
657

Иаҳԥылоит абас еиԥш иҟоу ацәаҳәақәагьы:
Ҽаказынгьы, сҩызцәа, сшәыҳәоит,
Са сышԥажәбо, са схаҭа?
Сахьцалакгьы сгәаҵа иҭыхоит:
Ҭыԥс иааныскылои шәыгәҭа?

Алитература аҭоурых, ашәҟәыҩҩцәа рырҿиаратә мҩа
ҭызҵаауа ауаҩы ианакәзаалак дрызҿлымҳауп арҿиа­ҩы
иԥсы анҭаз ҭагылазаашьас имаз, ишихәаԥшуаз, ихыр­ҳәаа­
хьаз, ирыҩхьаз. Араҟа акыр иаԥсаны иҳәаз-иҩыз ажәа
ианакәзаалакгьы ҳаҭыр ақәуп, ҷыдала иалкаауп.
Ибжьагалашәа, ихьаҵраны иазгәасҭоит. Шықәсы
ҩажәаҟа раԥхьа зыԥсҭазаара иалҵыз аурыс лирик ҟаимаҭ
Васили Кулемин иҩуан:

...Апоезиаҿы ҩажәижәаба шықәса инареиҳаны аус зухьаз,
зықәлацәа инарылукаашаз апоет изкны апериодикатә
кьыԥхь аҿы иара ихаан ицәырҵыз акы-ҩба статиа роуп...
(Иазгәасҭоит архәақәа ирҭакны, убарҭ Таиф данҳавагылаз
иаԥҵақәаз иреиуоуп, аибашьра аламҭалазы, 1991 шықәсазы,
Аԥсуа институт аҿы инарҭбааны иззыӡырҩыз, изыхцәажәаз
«Имариам амариа» захьӡу апоет ирҿиаратә мҩа иазку
инеиҵыху сусумҭа. Рыцҳарас иҟалаз, иахьауажәраанӡагьы
уи скьыԥхьыртә еиԥш алшара смоуит.)
Инеидкыланы, аҩада исҳәаз абарҭ акәамаҵамақәа
ирыҵшьуа, сыззааҭгыло: Таиф Аџьба изку, аҭыжьтә,
аҭҵаатәы, ахцәажәатә ирыцу аҭакԥхықәра ауп. Урҭ зегьы
рхаҵгылара заҟа ҳақәшәо, заҟа ҳазхиахо – ҳхаҭақәа гәылаԥсыла ҳбеиахоит, доуҳала ҳҳаракхоит.
Сара стәала, аус алагамҭаҿы ауп макьана ҳахьгылоу. Егьыс,
ҳәарада, Таиф Аџьба ибаҩхатәра алшаратә, аҷыдаратә,
658

ҳпоетцәа рыбжьара ҭыԥс иааникылоз, дзыԥсаз ртәы иара
апоет ихаҭагьы џьара акы игәы азымҩо иҟаларымызт...
Игәы азымҩо иҟаларымызт, иара убас, егьырҭ, акалам
ицызкыз реиԥш, иара иҩымҭақәагьы џьара гха-ԥхак
шрымаз, ирыгыз-ирыбзаз џьара ак шыҟаз.
Аха, зехьынџьара еиԥш, апоезиаҿыгьы, шәага-загас иҟоу,
хадара змоу – арҿиаҩы илшаз, иуаажәлар ирзаанижьыз
зыԥсоу, иаҵанакуа ауп. Араҟа Таиф Аџьба иажәа абиԥарақәа
еимаздо, еизгәакьазтәуа, изааӡо ажәаны, ҿырԥш­тәы
ҳаракны иаанхоит.
Аԥсуа поетцәа рыбжьеицгараҿ, Рыԥсадгьыл иазку
рашәакаҩраҿ хашҭра-еицакра рықәны иҟалашам Таиф
ицәаҳәақәа: «Дгьыли жәҩани рхаҵкы ицароуп са сыԥсы,
амра шаша ахаҵкы ицароуп са сыԥсы. Сышьха ӡыхьқәа
рхаҵкы ицароуп са сыԥсы. Сгәыӷра ссирқәа рхаҵкы ицароуп
са сыԥсы. Анасыԥқәа рхаҵкы ицароуп са сыԥсы. Акы заҵәык
ауп шәарҭас иҟоу сара сзы: ус, акгьы иахҭнымҵаӡакәа ицар
сыԥсы...».
Адгьыл, ажәҩан,
Амра шаша –
Сыԥсы ргоит,
Сышьха ӡыхьқәа,
Сгәыӷра ссирқәа –
Сыԥсы ргоит
Сыуа-сықәла,
Анасыԥқәа –
Сыԥсы ргоит.
Бзиа избо
Зегьы шрысҭо –
Сыԥсы нҵәоит...
Уц хырџьаџьа
Сышьҭа ухымзи есымша –
Усҭ, Аԥсцәаҳа!.. –
Исцәуго башоуп
Уара шьҭа!..
659

Аԥсуа милаҭ поезиа араӡны маҟаҿы Таиф Аџьба илирика –
еиҳа уаҩ илаԥш зыдхало, ирылыҷҷо, ирылыԥхаауа аҟәынақәа
ируакуп, илыԥшаахуп, аԥсуа поетк дыҟанаҵы, даҽакала
иаҳҳәозар, аԥсуа Сахьажәа аҿиарамҩа ианнаҵы – иреиӷьу
уи иаԥҵамҭақәа аԥсҭазаара рымоуп, ҳауаажәлар рыҩныҵҟа,
ииашаҵәҟьаны, еиҳа иԥшьоу адаҟьақәа иреиуоуп.
1999

БОРИС ГӘЫРГӘЛИА

АБАҨХАТӘРА ССИР

Аԥсуаа жәларык расабала рыԥсадгьыл Аԥсынтәыла
ианыӡаар зҭахыз ақырҭуа мпыҵахалаҩцәа ргәы азҩозар
акәхарын Таиф Шьаадаҭ-иԥа Аџьба аԥсуа поезиаҿы
иааникылоз аҭыԥ, иҵакы, икапан. Убриазын ауп уи
аҽнышьыбжьон, ҩныкаҿ ицынхоз игәыла бзиа, еицыр­
дыруаз аԥсуа нџьныр Џьота Амҷбеи, даҽа ԥыҭҩык
аԥсацәеи наидкыланы, изыргаз, рҳарҭасырҭа ахьыҟоу уаҩы
изымдыруа, аибашьра агәаҟашоура изаладырӡыз. Таиф
Аџьба днарыцлеит ҳазну ашәышықәса 30-тәи ашықәс
хьанҭақәа раан, нас убри ашьҭахьгьы ҳаԥсуа литература
иацәдырӡхьаз Самсон Ҷанбеи, Леонти Лабахәуеи, Владимир
Агрбеи, Владимир Маани, Симон Басариеи реиԥш иҟаз
аԥсуаа рҵеицәа дуқәа.
Таиф Аџьба ҳара ҳаԥсуа поезиаҿы иҷыдоу иуникалтәу
цәырҵроуп. Уи зхатә наԥшы-ааԥшышьа, зхатә тематика,
зхатә форма, зхатә хәыцшьа змоу, даҽаӡәы иламҩашьо,
иеиԥшым. Иреиӷьӡоу ҳаԥсуа поетцәа иреиуоу лирикуп.
Иажәеинраалақәа абжьы хаа рхоуп, ԥсабарала еихышә­
шәоит, иарбан жәеинраалазаалакгьы, ахьырҵәаҵәеиԥш
игәы­лыршәоуп.
Иҳамоуп ҳара аԥсуа поезиаҿы Таиф Аџьба иеиҳабацәоу
апоетцәа рабиԥараҿгьы, иқәлацәа рҿгьы, иеиҵбацәа рҟын­

гьы ажәеинраала бзиаӡақәа змоу, аха убарҭ инарывар­
гыланы, хыԥхьаӡара рацәала ажәеинраала ԥсыҽқәагьы
зкалам иҵхны аԥхьаҩ иахь амҩа иқәызҵахьоу. Таиф Аџьба
ус дыҟамызт, уи, шамахамзар, ажәеинраала ԥсыҽ аԥхьаҩ
иахь амҩа аиҭомызт. Ари ахшыҩҵак арҵабыргуеит Д. Гәлиа
ихьӡ зху Аҳәынҭқарратә премиа зызианашьаз арҿиамҭақәа
ируаку, 1989 шықәсазы апоет и-50-шықәсахыҵра иазкны,
«Аныҳәаԥхьыӡ» ҳәа хыс иаҭаны иҭижьыз иалкаау иажәеин­
раалақәеи ипоемақәеи згәылаиҵаз ашәҟәы, ари – ахшыҩҵак
дырҵабыргуеит иахьауажәраанӡа акьыԥхь збахьоу уи
ишәҟәқәа иргәылоу аҩымҭақәа.
Таиф Аџьба илирика иаҷыдоу ҟашьоуп иабстракттәу,
иҵаулоу
афилософиатә
проблемақәа
рцәыргара,
иконкреттәу аԥсҭазааратә материал ала азеиԥш ҵакы
ҭбаа змоу ахшыҩҵак аарԥшра, ԥсра зқәым аԥсабаратә
цәырҵрақәа азеиԥш уаҩытәыҩсатә проблемақәа поезиатә
ажәа хьыршәыгәла рӡыргара. Уи ипоезиаҿы аҭыԥ ӷәӷәа
ааныркылоит ауаҩреи ауаҩытәыҩсеи реиқәырхара, ргәы­
былра, аԥсадгьыли адунеии, акосмоси ауаатәыҩсеи реизы­
ҟазаашьа, ацәгьеи абзиеи реиҿагылара, аԥсабара ацәырҵра
блахкыгақәа, амшын иадҳәалоу ахҭысқәа, Аԥсны аԥсабара,
аԥсуа жәлар ржәытә-рҿатә ԥсҭазаара, аибашьреи аҭынчреи,
аҟазаареи аҟамзаареи, аԥсабареи ауаҩи реизыҟазаашьа
амаӡақәа рцәыргара.
Таиф Аџьба ипоезиа иаҟазшьа ҷыдоуп, иара убас,
ауаҩытәыҩса игәазыҳәарақәа, игәалақәа, илахьеиқәра,
игәыр­ӷьарақәа, иҩныҵҟатәи идоуҳатә ԥсҭазаара амаӡақәа
амра, амза, аиаҵәақәа, амшын, адгьыл, аԥша, ақәаура;
асаура, ацәыкәбар реиԥш иҟоу аԥсабара абеиарақәа,
ацәырҵ­рақәа ирымаданы, ирбеианы, емоциала ирхханы,
ираамысҭашәаны аԥсырхаҵара рсахьаркра.
Таиф Аџьба ипоезиаҿы аҭыԥ хатәра ааннакылоит
аинтимтә лирика. Уи урҭ иажәеинраалақәа рыҟны
ауаҩытәыҩсатә бзиабара цәыргоуп даара иԥсабаратәны,
иҟәымшәышәны, иԥшқарахны, ауаҩышәара, аамысҭашәара
аҵаҵаны, иҳаракны ауаҩытәыҩса дӡырнагартә еиԥш.
661

Апоет ирҿиамҭаҿы аҭыԥ ҷыда ааннакылоит алирикатә
епосгьы. Аԥсны аҭоурыхтә тематика иазку уи ирҿиамҭақәа
ҵакылагьы сахьаркылагьы иаарылыҳәҳәоит иҭоурыхтә
поема «Қьалышь ибаҟа». Уаҟа ииашан иӡыргоуп Аԥсны
аҳ Қьалышь Чачба ифырхаҵаратә хаҿсахьа, азежәтәи
ашәышықәса алагамҭаз аԥсуа жәлар бӷеиҵыхшьа рызымҭоз
апроблема уадаҩқәа.
Аԥсуа шьхақыҭа абзазара, аԥсуа шьхатәыла аԥсабара
блахкыга ашҟа апоет имоу ҳәаа змаӡам агәыбылра ухы-угәы
атҟәартә емоциатә пафос ҳаракыла иӡырнагоит Таиф Аџьба
ипоема «Аԥхынтәи ашәа».
Апоет ихәыҷреи, иқәыԥшреи адоуҳатә ӡыҳалал рыҵа­
зырбаз аамҭа бааԥс, аԥсуа хәыҷқәа рхатәы бызшәа –
раԥсшәа рҿызхуаз Сталини Бериеи, урҭ рполитика Аԥсны
имҩаԥызгоз дара рмаҵуарқәеи раамҭа «ацыԥҵәахак»
ҿаԥнаҽуеит, иара убас, «Ацыԥҵәаха» ҳәа хыс измоу апоема.
Нацәала еиқәуԥхьаӡартә имаҷуп аԥсуа литератураҿы
афантастикатә
ҩымҭақәа,
афантастикатә
поемақәа
ракәзар, еиҳагьы имаҷӡоуп. Убарҭ ҳфантастикатә поемақәа
иреиӷьӡақәоу иреиуоуп Таиф Аџьба иҩымҭа «Ицоит аӡиас».
Уи ҟаимаҭла ианыԥшуеит аԥсуа фольклортә лакә ссирқәа
рытрадициа бзиақәа рҿиаратәла рхархәара.
Ҷыдала иалацәажәатәуп Таиф Аџьба иажәеинраала
еиҿар­тәышьа аформа. Уи иажәеинраалақәа ҩуп аԥсуа
поезиаҿы иҭышәынтәалахьоу аурыси адунеитәи литера­
турақәа рыклас­сикатә формақәа рыла, аха цқьа игәцаракны
ирыцклаԥшуа имбарц залшом аԥсуа жәеинраала ширбеиаз
иара ихатә шәага-загақәа рыла иҩу, ахатә ҷыда змоу
ажәеинраала еиҿартәышьатә формақәа рыла. Урҭ џьабаада
уаҩы иҿаҿы иааиуеит, еихышәшәоит, абжьы хаа рхылҵуеит.
Апоет дара ирыҵоу аемоциатә пофос мырӡкәа, иара
ажәеинраала ацәаҳәақәа мыцхәы имыргәамҵкәа, анапы
иамыргакәа, еиҵымхцәакәа игәылиршәоит. Машәыршақә
иҟамлаӡеит, ҳаԥсуа ашәаԥҵаҩцәа уи иажәеинраалақәа
хыԥхьаӡара рацәала ашәақәа ахьрылырхыз.
662

Таиф Аџьба ажәеинраалала иҩу илакәқәеи ихәыҷтәы
жәеинраалақәеи рыла ирбеиеит ҳаԥсуа хәыҷтәы литература.
Уи ҳаԥсуа хәыҷтәы поезиа абзиабаҩцәа рӡышра маҷк
иадамзаргьы ихнаҽит, ҳәарада.
Таиф Аџьба ҳаԥсуа литература ирбеиеит аурыси
адунеитәи поезиа арҿиамҭа лыԥшаахқәа баҩхатәра ҳара­
кыла аԥсшәахь реиҭагаралагьы. Таиф Аџьба абаҩхатәра
бзиеи алитература адырреи ааирԥшит ҳаԥсуа критикаҿы,
ҳпублицистикаҿы. Ари ахшыҩҵак дырҵабыргуеит уи
иаҳзынижьыз астатиа ҟаимаҭқәа.
Таиф Аџьба зуаажәларратә поезиа ӷәӷәоу, ауаҩра ду злоу
аԥсуа шәҟәыҩҩы патриотк, аиаша азықәԥаҩык иаҳасабала
ибзиаӡаны ихы ааирԥшит ақырҭуа оккупантцәа рнапаҵаҟа
иҟаз Аҟәа далахан даныҟаз ииҩыз амшынҵақәа рылагьы.
Таиф Аџьба иажәеинраалак аҿы абас иҳәоит:
Сшәыҳәоит,
Ишәмырӡын сыԥсҭазаара зқәысҵаз,
Сгәыӷрақәа ҭамхеит,
Иахьыҟоу шәа шәҿоуп,
Сшәыҳәоит,
Акымзарак шәмырӡын ишәысҭаз,
Убри сара сзыҳәа
Иреиӷьу баҟоуп.

Апоет қәрахьымӡа арҭ иажәақәа ҳажәларгьы, ҳаиҳабы­
рагьы, ҳҵарауаагьы, ҳашәҟәыҩҩцәагьы, ҳжурналистцәагьы,
ҳҿаргьы гәцаракрала ишынарыгӡо агәра згеит Таиф Аџьба
диижьҭеи 60 шықәса аҵра аламҭалатәи аамҭақәа раан.
Уи ииубилеи аӡбахә ала ҳзацәажәоз зегьы гәыкԥсык ала
иҳадгылон, иҳадгылоуп иахьагьы. Уи ус иҟалар акәын,
ҳәарада, аха, егьаумҳәан, ари аибашьра ашьҭахьтәи
ашықәсқәа рыҩнуҵҟала ауаа ргәыбылра злахьысҳахаз
ала, асеиԥш иҟоу афактқәа ауаҩы игәалаҟара шьҭырхуеит,
ҳажәлар ахараԥшра, амилаҭ хдырра бзиа шрымоу агәра
унаргоит.
663

Иҟоуп апоет ихьӡ-иԥша акамыршәразын иҟаҵахо аус
бзиақәа: ҳазну ашықәс нҵәаанӡа иҭыжьхоит хадара злоу
апоет ирҿиамҭақәа зегьы згәылало атом. Аҟәа ақалақь
амҩақәа руакы иахҵахоит апоет ихьӡ. Дахьыҩназ аҩнаҿы
икыдҵахоит амемориалтә ӷәы. Апоет дахьиз, раԥхьаӡа аҵара
ахьиҵоз иқыҭа гәакьа Аҷандаратәи ашкол аколлективи
ақыҭауааи ирҭаххеит уи ашкол иара ихьӡ ахызарц. Аԥсны
араионқәеи ақалақьқәеи рҟны инарҭбааны иазгәаҭахоит
Таиф Аџьба диижьҭеи 60 шықәса аҵра иазку аиубилеитә
хәылԥазқәа.
1999

РАУЛЬ ЛАШӘРИА

АПОЕТ ИЛАХЬЫНҴА

Таиф Аџьба диижьҭеи 60 шықәса аҵра иазкны
Аԥсуа поетцәа қәрахьымӡақәа ирыцлеит Таиф Аџьба
ихьӡ. Иахьа иԥсы ҭаны дҳалагылазҭгьы, 60 шықәса ракәын
ихыҵуаз. Шәарҭ, «Амцабз» аԥхьаҩцәа хәыҷқәа, шәзы иаԥи­
ҵеит ауаҩреи ақьиареи, аҟәыбҷареи аиашареи рдунеи
хазына. Уи адунеи ҭбааҭыцә еснагь шәаднаԥхьалалааит,
ԥхьаҟатәи шәымҩа лашахь ишәыԥхьалааит!
Апоет дахьымӡеит иԥсадгьыли ижәлари, урҭ рҭоурыхтә
лахьынҵеи рԥеиԥши рзы шықәсырацәала еизиркәкәоз
игәҭахәыцрақәа иара ишиҭахыз игәылҭәааны рцәыргара.
Аԥсны ахақәиҭтәраз Аџьынџьтәылатә еибашьра далаӡит,
макьанагьы изқәаҭыԥ ахьыҟоу ҳаздыруам.
Анаҟә еиԥш, аӷа имч еиқәаҵәақәа ҳџьынџь ианахаԥа,
ашьаарҵәыратә еидысларақәа ианрылага, Таиф игәы
мыҭрысит, шьоукы-шьоук реиԥш, «ҳполитикцәа ҳақәырхит»
ҳәа дымгәынқьит. Ибон ԥсыхәа змамыз аҭоурыхтә хҭыс
шыҟалаз. Уи аибашьра аԥарда хәашь далԥшны хара днаԥшит.
664

Аԥхьатәи амшқәа инадыркны агәра игеит ижәлар рҳақ аӷа
ишизымгоз, абрантә хьымӡӷыла дыҩны ацара шиқәшәоз.
Убри агәрагара амч ауп амшынҵа аҩра далазыргазгьы.
Таиф Аџьба иламыс шыцқьаз, хаҵаҵас аԥсра даԥылеит.
Апоет иаша бзанҵык дшәыргәындахом.
Рапхьаӡа акьыԥхь збаз иажәеинраалақәа рыла Таиф
Аџьба аԥсуа поезиа ашҭа дҭалеит ихы дақәгәыӷыртә анархеи
ахачҳареи иманы, ажәа сахьарк гәык-ԥсыкала азааԥсара
дазхианы. Иааџьоушьартә аҟынӡа ирласны аԥхьаҩцәа ихьӡ
рылаҵәеит, бзиа дырбеит. Цәаҩала иуаҩ ҭынчыз апоет «Ааит,
аҳаҳаи!» ҳәа ибжьы анрылаирга, иаразнак изҿлымҳахеит,
избанзар уи иаҵырбааит ахаҵареи агәымшәареи рыбжьы:
О, изакә гәамчузеи иаҵоу
«Ухаҵами, ааит, аҳаҳаи!»
Мап, сара ахаангьы схьаҵуам
Исыцнаҵы «Ааит, аҳаҳаи!»

60-тәи ашықәсқәа рылагамҭазы абас «Ааит, аҳаҳаи!»
ҳәа ицәырҵыз апоет дышқәыԥшызгьы, аԥсҭазаара дыԥна­
шәахьан: ишьҭахьҟа иааныжьын дахьиз, дахьааӡаз Аҷан­
дара ақыҭантәи абжьаратә школ, аррамаҵура дана­хыс­уаз
ԥшьышықәса амшын дхын, иаԥхьаҟа изыԥшын Аҟәатәи
аҳәынҭқарратә арҵаҩратә институт, Москватәи алите­
ратуратә институт аҟны еиҿкааз Иреиҳаӡоу алите­ратуратә
курсқәа, еиуеиԥшым аредакциақәа рҟны аҭак­ԥхықәратә
маҵурақәа, аха зегь ирыцкыз – иаԥхьа ишьҭан ихьанҭаз
арҿиаратә мҩаду.
Таиф Аџьба ипатриотреи, иаԥсуареи, иламыси, иуаҩреи
реилкааразы хара ицатәӡам–урҭқәа зегьы иажәеинраалақәеи
ипоемақәеи мра шәахәаҵас иргәылҷҷоит. Уи ианакәзаалак
ииҳәаз ажәа аԥхьа дгыланы, бжьыла мацара амҩа
азылихуамызт, ус акәымкәа, иажәа иаԥхьа иргылон, ахала
иахьынӡазнаҩуаз гәеиҭон, ишрыдыркылоз дацклаԥшуан.
Абар Таиф аԥсуара дшазыҟаз зырҵабыргуа ацәаҳәақәа:
665

Исыздыруам уара ушыԥаз,
Исыздыруам уара узхыԥаз!
Сара саԥсуара сзахымԥеит,
Уи сахыԥартә илаҟәымхеит.

Аԥсны аԥсабара ахаҭа еиԥшуп Таиф Аџьба иажәеин­
раалақәа рыԥсабарагьы, хаарак, ҟәандарак рыҵоуп, изла­
ҩу абызшәа ацхеиԥш аԥхьаҩ игәы арҭәуеит. Уи аурыси
адунеитәи литературақәа ҟаимаҭла идыруан, немец быз­
шәа­ла дрыԥхьон Ҳиоҭе (Гиоте), Ҳаине (Геине), Шиллер уҳәа
рҩымҭақәа, аха бзанҵык иҽазимкит тәым ҵлак ааганы
аԥсуа поезиа ашҭаҿы аиҭаҳара.
Оумашәа дазыманшәаланы ихы иаирхәон ажәлар рҿаԥыц
ҳәамҭақәа, ҟазара дула иажәеинраалақәа «ирцәеижьны»
иҟаиҵон. Абарҭқәа зегьы илдыршеит аԥхьаҩцәа дуқәеи
ахәыҷқәеи «деилыркаартә» аҟынӡа аҩымҭа шьахәқәа
раԥҵара. Еиҳа-еиҳа илаԥшҳәаа ырҭбаауа, ҩныҵҟала
иҽырҵауло, маҷ-маҷ иҽазишәон аҩымҭа дуқәа раԥҵара.
Абра­ҟагьы ақәҿиарақәа шизыԥшыз азы иршаҳаҭгоуп ипое­
мақәа «Қьалышь ибаҟа», «Аԥхынтәи ашәа», «Ицоит аӡиас»
уҳәа егьырҭгьы.
Агәаанагара ыҟоуп Таиф Аџьба дҭычцәан, ихы-иԥсы
азышьҭны дызҿыз арҿиаратә усура заҵәык акәын ҳәа. Мап,
ари ииашам гәаанагароуп. Адәахьтәи иҭынчра еижьаган,
ҩныҵҟала деилашуан, Аԥсны иааҟалоз ахҭысқәа хьаасгәыҵхас иман. Ицәымӷын ақадақь цәажәарақәа, ахгылаҿ­
гыларақәа, аҽырбарақәа. Есымша шәеицызыргьы, агәҿыӷь
уагомызт, длахҿыхын, алаф иҳәон. Абзазаратә ҟыба­
ӡыбақәа урылеигаломызт, ихы рцәихьчон, уаргьы ур­цәи­
хьчон. Амаҵуратә мардуан ахалара машәыршәагьы ихы
иҭамшәацызт.
Таиф Аџьба нцәахәыс имаз апоезиа акәын. Игәгьы
дамжьеит.
Ирҿиаратә усура ахә ҳаракны иршьеит – иажәеин­раала­
қәеи ипоемақәеи рӷьырак еидызкыло ишәҟәы «Аныҳәа666

ԥхьыӡ» ианашьоуп Дырмит Гәлиа ихьӡ зху Аԥсны­­тәи
Аҳәынҭқарратә премиа. Ари – аԥсуа литература амхыр­ҭаҿы
аԥхӡы ԥхьаҳәан аус зуз арҿиаҩы ихьӡ казмыршәуа ҳамҭоуп,
Анцәа игәарԥханы изишаз адоуҳатә ԥсҭазаара инаҭаз
лахьынҵоуп.
1999

ВАЛЕНТИН КӘАӶӘАНИА

ТАИФ АЏЬБА ИХӘЫҶТӘЫ ПОЕЗИА АФОЛЬКЛОРЕТНОГРАФИАТӘ ХЫҴХЫРҬАҚӘА

Иахьауажәраанӡа ган рацәала, инарҵауланы иҭҵаам
аԥсуа хәыҷтәы литература аҭоурых аҿы иналукааша аҭыԥ
аанни­кылоит иаҳхысыз аибашьра иахәхаз апоет, Дырмит
Гәлиа ихьӡ зху Аҳәынҭқарратә премиа алауреат Таиф Аџьба.
Ҳацәымҩашьо иаҳҳәар ауеит ҳлитература ахацыркҩы
Дырмит Гәлиеи ажәа азҟаза ду Баграт Шьынқәбеи
ртрадициақәа неихаҳауа, уи иажәеинраалақәеи ипоемақәеи
рыла акыр ирбеиеит ҳәа аԥсуа хәыҷтәы поезиа. Еилкаау
усуп, Таиф Аџьба ахәыҷқәа рзы мацара иҩуаз поетмызт, аха
ахәыҷқәа рахь лассы-лассы амҩахыҵра, иара иҳәашьала,
«ахәыҷқәа рҟынӡа аҽышьҭыхра» уалԥшьа дуны иԥхьаӡон.
Апоет ахәыҷқәа рзы аԥхьанатә аҩра далагеит, амала азнаказ
иналаршә-ааларшәны. Раԥхьатәи ипоезиатә аизгақәа
«Ажәеинраалақәа» (1968), «Аҵхи амши» (1970) ирнын
ахәыҷқәа ргьама иақәшәаша акык-ҩбак ажәеинраалақәа,
иаҳҳәап: «Кәантыр», «Са сындәылҵит адәахьы...», «Шьы­
жьымҭантәи сахьак» уб. егь. Иааиԥмырҟьаӡакәа ҽышәала
ахәыҷтәы поезиа арҿиара нап аиркуеит апоет 70-тәи
ашықәсқәа ралагамҭазы, аҭаацәара даналала, ихәыҷқәа
рыбла хаа данҭаԥшы инаркны. Иҩымҭақәа икьыԥхьуан
ажурнал «Амцабз» адаҟьақәа рҿы. «Амцабз» раԥхьаӡа
ианиҵаз жәеинраалоуп «Арҵу, арҵу хәыҷынӡара!».
667

Ари аҩымҭала апоет аԥхьаҩцәа хәыҷқәа агәра диргеит
рацәажәашьа дшақәшәо, иреиҳәашагьы шимоу. «Ааԥын
ашәа» (1978) – абас ахьӡуп Аџьба ахәыҷқәа рзы иҭижьыз
раԥхьатәи ишәҟәы. 1980 шықәсазы уи даҽа ҳамҭакгьы
ранеишьоит ахәыҷқәа – иҭижьуеит ажәеинраалақәеи алакәпоемақәеи рышәҟә ҿыц «Ашәҭқәа рыччаԥшь» (ари аизга
еиҭаҭыжьын 1991 шықәсазы).
Абаҩхатәра лаша злоу дарбан рҿиаҩызаалак иаԥҵамҭа­
қәа урыдызхало, иҷыдоу џьашьахәрак рылҩуп. Зыӡбахә
ҳамоу апоет иакәзаргьы убасоуп – узыԥхьаз иҩымҭақәа
«ҩаԥхьа узырхынҳәуа, уздызхало маӡак шрыҵац ирыҵоуп».
Ус анакәха, ҳхы ҳазҵаап: гәаԥхарас, маӡас ирыҵоузеи, насгьы
хыҵхырҭас ирымоузеи Таиф Аџьба ихәыҷтәы поезиа аԥсуа
хьыбҿар агәыбылра шьҭырхыртә, ирылаҵәартә аҟынӡа?
Инҭкааны аҭак аҟаҵара уадаҩуп, аха уеизгьы ҳҽазаҳшәап?
Таиф Аџьба ирҿиамҭақәа рыҵаулара ҳаназааҭгыло, аҿар
ирылаҵәартә иҟазҵаз амаӡа ҳаналацәажәо, ҳәарас иаҭахузеи,
зегь раԥхьа иргылатәуп, зегьы ирыцкуп – анцәа ицишаз
ибаҩхатәра. Уи аамышьҭахь шьарда аҵанакуаны иԥхьаӡатәуп
иҩымҭақәа дац-ԥашәла жәлар ражәарҿиара – аԥсуа фольклор
иахьаларсу. Абарҭ аҩ-лагамҭак, агәыи аԥси реиԥш реилахәра,
рхеибарҭәаара иалнаршаз рацәоуп. Таиф Аџьба ихәыҷтәы
поезиа аԥсуа иԥсабара, аԥсуа иашҭа, аԥсуа ибзазашьа уҳәа
итрадициатәу аԥсуа милаҭтә дунеи аҟынтәи иаауеит. «Аԥсуа
хәыҷы аԥсуаҵас дааӡатәуп, имилаҭтә хаҿра иныԥшуа, уи
ижәлар дрылаҵәаны дшьақәгыларазы илааӡатәуп иабацәа
ртрадициа бзиақәа», – абри ахшыҩҵак уазааргоит апоет
икалам иҵижьыз ихәыҷтәы рҿиамҭақәа – ажәеинраалақәа
инадыркны алакә-поемақәа рҟынӡа, убриаҟара асаркьеиԥш
иккаӡа ирныԥшуеит дара амилаҭ ҟазшьа, амилаҭ ҵас,
амилаҭ цәаҩа, ажәакала, ажәлар жәларуп ҳәа ҳзырҳәо
рҟазшьаҷыдарақәа зегьы. Апоет ауҭра далацәажәозар
(иаҳҳәап, ажәеинраала «Ауҭра»), ахәыҷы дыздиԥхьало аԥсуа
итәышьҭроу ауҭраҭыхқәа роуп: ахәысхәа, аҵыбра, араҳана,
ацыца, акама уҳәа; афатәқәа дрылацәажәозаргьы – убас:
ашә, абысҭа, ахҷаҭ, ачаџь, аԥшырџьаџьа уҳәа; аԥстәқәеи
668

аԥсаатәқәеи рыӡбахә анимоугьы – убасҵәҟьа: аҟыршы,
ашәишәи, ашьхарҵыс, ахьшьыцба...; ифырхацәа хәыҷқәа
ириҭо ахьӡқәагьы ԥсуахьӡқәоуп: Мрамза, Расидац, Ахра,
Дыгә, Амра...
Автор лацәажәарҭас ишьҭихәа аобиектқәа, шамахамзар,
аԥсуа итәы зҳәо, иара изҷыдоу, изгьамоу, аԥсуара ҳәаақәызҵо
роуп. Иаҳгәалаҳаршәап ажәеинраала «Сымӡырха»:
Ижәбахьоума сымӡырха?
Шьац уарҳалны ишьҭоуп.
Икекеиуа ииаҵәаха,
Шәҭы какаҷла иқәҵоуп.
Ухәы нықәҵаны круфартә,
Сашҭа цқьоуп убас.
Избалакгьы даашанхартә,
Иблахкыгоуп нас...
Ԥсуа шҭаҵәҟьоуп! –
Идырҽхәоит
Амӡырха сызқәу. –
Амӡырхалаҵәҟьагь иубоит
Аԥсуара закәу!»

Таиф Аџьба иҩымҭақәа рҿы хархәара ззиуа алексика
акәзаргьы, ахәыҷра аҟынтәи иаауеит: аритмика еилыххоуп,
аԥсуа хәыҷы иани иаби рыбызшәа мариала изырҵаша,
аԥсуала дхәыцуа дҟазҵо ажәеиқәыршәарақәа роуп, иаҳ­
ҳәап: «Кьыныкьыны паҩ-паҩ», «Миаау, миаау, ҷыф-ф!»,
«Ампыр, ампыр шьапы зҵоу», «Ҵиба. Ҵиба. Ҵиба. Ҵис»,
«Ҵиҵу Ҵиҵу!», «Чаҟәа-чаҟәа, чаҟәа-чаҟәа», «Арбаӷь, арбаӷь,
кы-кыку!», «Адаӷь Таҟьа аҳәынтаҟьа» уб. егь. Амилаҭтә
колорит, амилаҭтә цәаҩа зхоу ажәеинраалақәа «Ачашәара»,
«Аибадырра», «Аҭаца», «Ауардын», «Ауҭра», «Ашәишәиқәа
зааӡахьада?» убас егьырҭгьы рыла автор аԥхьаҩцәа
669

хәыҷқәа агәылеихалоит изхылҵыз ажәлар рыбзазаратә
дунеи, ирылаиааӡоит ртәашьа-ргылашьа, рнықәгылааақәгылашьа, ражәаҳәашьа, рашәаҳәашьа – хаа-хаа, маҷмаҷ ршьа иалалартә рыжәлар рдоуҳа.
Ажәеинраалақәа «Џьит», «Чаҟәа-чаҟәа!», «Адәыӷба» рҟны
ахәыҷқәа адиԥхьалоит иӡхьоу ма аӡра иаҿу, мамзаргьы
иахьагьы гәыбылра дула ақыҭа хәыҷқәа зызхьаԥшуа
итрадициатәу аԥсуа хәыҷтәы хәмаррақәа. Измаҳацда,
иаҳҳәап, еицырдыруа аԥсуа милаҭтә хәмарра шьаҭас измоу
Таиф Аџьба иажәеинраала «Џьит»:
Абҳәасамҵан ашәҭ быбыцқәа,
Еилысуа ихәмаруан, икаԥсон.
Ҳа ҳазҿызеи – Аца, Быца,
Бацарныкьа – «Џьит» ҟаҳҵон!
Аца дыҩуан аҿаԥарахь,
Быца иҽиӡон амхаҿы,
Бацарныкьа дцон акәарахь...
Аӡә дынхон амӡырхаҿы...

Таиф Аџьба ихәыҷтәы рҿиамҭақәа, еилкаау усуп,
инеибеиԥшны хәыҷықәра мацарак иатәым. Иажәеин­
раалақәеи илакә-поемақәеи рӷьырак ззынархоу, ҳгәанала,
ашколқәра иаҵанакуа, аҩышьеи аԥхьашьеи здыруа
ахьыбҿар роуп; даҽакала иуҳәозар – аиҵбыратә школқәреи,
абжьаратә школқәреи ирыҵаркуа. Аха, уи ҳҳәеит ҳәа,
ахәыҷбаҳчахь иныҟәо, аԥхьашьеи аҩышьеи ззымдыруа
ашколқәранӡатәи ахәыҷқәа ирызку аҩымҭақәагь ҳԥы­
лоит Таиф Аџьба ипоезиаҿы. (Абраҟа иҳәатәны иҳаԥ­
хьаӡоит: аԥсуа хәыҷтәы литература аҟны имаҷуп ашкол­
қәранӡатәи ахәыҷқәа ирзаԥҵоу аҩымҭақәа. Убри иахҟьаны
ахәыҷбаҳчақәа рырҵаҩцәа русураҿы ауадаҩрақәа рыхҭыр­
гоит, рџьабаа рацәак алҵшәа аиуам.) Убарҭ иреиуоуп
ажәеинраалақәа: «Аибадырра», «Акрыфара», «Ҵис аԥаҵа­
670

қәа» уб. егь. Ахәыҷбаҳча иҭоу, ԥшьба-хәба шықәса зхыҵуа
ахәыҷы ихшыҩ азцаратәы, игәникыларатәы иҟоуп, иаҳҳәап,
ҩ-строфак рыла ишьақәгылоу ажәеинраала «Ҵис аԥаҵақәа».
– Акы, ҩба, хԥа,
Ԥшьба, хәба, фба!
Шәааи, иҳаԥхьаӡап
Ҵис аԥаҵақәа!
– Миаау, миаау, ҷыф-ф!
Сара сԥаҵақәа
Шәара ԥхьаӡатәыс
Ишәызҭада, ахәыҷқәа?!

Таиф Аџьба ихәыҷтәы поезиа, ахәыҷтәы литература иаҵанакуа арҿиамҭақәа зегь реиԥш, хәыҷықәрас
изшьашәалоу ашьақәыргылара, қәра-қәрала аихшара ус иагьымариамзар акәхап, аха уи адагь ԥсыхәа
ыҟам. Убри аганахьала рылшара аадырԥшыроуп ахәыҷ­
ра акәамаҵамақәа ҵарадыррала иҭызҵаауа ахәыҷ­тәы
ԥсихологцәа, иазыҟаҵоу, насгьы аԥышәа змоу амето­
дистцәа, арҵаҩцәа, ааӡаҩцәа. Амала арҿиамҭақәа, рҭыжь­
раан, ахәыҷы ицәыхьанҭоу ажәак, ҩ-ажәак, цәаҳәак амхра – атекст адаптациа азура иацәшәатәӡам. Ажәакала,
ахәыҷы идгалатәуп иқәра иаҵанакыша, ихшыҩ иазырсаша аҩымҭа. Ус анакәымха, зынӡа, ҳаззыԥшым аефект
ҟалар ауеит, ахәыҷы ашәҟәыԥхьара игәахҳаршәар алшоит.
Абраҟа иаҭыԥны избоит Таиф Аџьба истатиакаҿ ииҳәаз
ахшыҩҵак агәаларшәара: «Лассы-лассы иаҳԥылоит (аԥсуа
литератураҿы – В. Кә.) ахәыҷы иаҭәоумшьаша, «иҿы иҭамӡо»
ажәа ҟәазқәа, ажәаҭацәқәа рыла еибыҭоу ажәеинраалақәа...
Иахьауажәраанӡагьы зны зынла аарла аԥхьареи аҩреи
аазҵаз ахәыҷы убас еиԥш жәеинраалақәак иҳарҵоит – уцәа
уааҭаӡыӡап!»
Хыхь ишазгәаҳҭахьоу еиԥш, Таиф Аџьба ихәыҷтәы
рҿиамҭақәа,еиҳарак илакә-поемақәа хыҵхырҭас,дац-ԥашәс
671

ирымоу, зегь раԥхьа иргыланы, аԥсуа жәлар рсахьаркыратә
ажәоуп. Ажәлар рҿаԥыцтә рҿиамҭақәеи апоет ирҿиареи
реимадара ҭбаауп, иҵаулоуп. Заатәи иажәеинраалақәа
(иаҳҳәап: «Қәацәи Машьеи», «Ахаҵеибеи аԥҳәысеибеи»,
«Аԥҳәыс») инадыркны анаҩстәи иацҵамҭақәа рҟынӡа апоет гәаԥхарҭахәыс икны дрызхьаԥшуеит жәлар раԥҵамҭа
асиужетқәа, ахаҿсахьақәа. Афольклор ауп шьаҭас ирымоу
еицырдыруа иажәеинраалақәа «Абрыскьыл изхәыцра»,
«Алакә аҟнытә», «Ахәрашәа» уб. егь. Аха агха ҳахьуам ҳәа
сыҟоуп апоет афольклор ала еиҳа инарҭбааны иҿахәы
ахьиҳәаз ахәыҷтәы позиаҿ ауп ҳәа алкаа каҳҵар. Икалам иҵижьыз алакә-поемақәа рӷьырак, – урҭ хәыҷидуи зынӡа жәаба ыҟоуп, – иаԥҵоуп жәлар рлакәқәа
рсиужетқәеи рмотивқәеи рыла. Афольклор ахархәашьа
иагьакуп иагьыҩбоуп. Араҟа ахыи аҵыхәеи – апоет шаҟа
иныруа афольклортә рҿиамҭа, шаҟа ибзиан иҭиҵааз уи
аҟәартәрақәа, апоетикатә ҷыдарақәа. Таиф Аџьба иҭынхаз
алакәқәа, иаҳҳәозар «Сабажәгьалеи», «Лакә иқыҭантәи
алакә», «Шьхан-шәарыца иԥа Уахсиҭи иара иҩызцәеи рлакә»
агәра ҳдыргеит апоет цәгьа дшазҿлымҳаз, датәнатәны дшамаз афольклор, уи астихиа иҽшамеидоз, иара ицырхыраан
аҿахәҳәашьа дшақәшәоз. Даҽакала, еиҳа иаахтны иуҳәозар,
Таиф Аџьба афольклортә материал, иаҳҳәап алакәтә сиужет, шамахамзар ԥсахрада, аушәақә еиҭеиҳәом, иара
итәык ацымҵакәа, «имшьалашьынкәа». Абраҟа, мҩасшақә
акәзаргьы ҳазхьаԥшыр ахәҭоуп Таиф Аџьба иҿцәажәарақәа
руакаҿ, апоезиа амаӡақәа дрылацәажәауа, дызааиуа лкаак: «...апоезиаҵәҟьа, алитератураҵәҟьа, – иҩуеит апоет, –
х-елементк рыла ишьақәгылоуп: анцәа иҟынтәи маҷк ааузароуп, хымԥада; ауаҩ иҟынтә; маҷӡак аҩсҭаа иҟынтәгьы.
Абарҭ ах-елементк рҟынтә ак анагха, алитературатә
ҩымҭа, еиҳаракгьы апоезиатә ҩымҭа ианымԥшыр ауам,
ихьысҳамхар ауам...» Убри «аҩсҭаа иҟынтәи иаауа» ҳәа апоет дызҿу акәу џьаҳшьоит афольклортә материал хархәашьас
иеиҭо, «маарафеҭс» иаҵеиҵо ҳаназхәыцуа. Иааҳгап
ҿырԥштәқәак уи зырҵабыргәа. Аурыс жәлар рлакәқәа рҿы
672

иаҳԥылоит абга аҵыхәала аԥсыӡ акра атәы зҳәо амотив. Уи
амотив апоезиа абызшәахьы ииаганы апоет ихы ишаирхәаз
атәы ҳарҳәоит анаҩстәи ацәаҳәақәа:
Лакә-лакә, ахаҳәқәа цәажәон,
Абга аҵыхәа аԥсыӡ акуан.
Амшә ақьышә аӡыхәашь ажәуан,
Амгәа ҭәуан, ахы ҭацәуан...

Адунеитә фольклор аҿы еицырдыруа алакәтә сиужет –
аҷкәын хәыҷ ауаа зфо аџьныш (арупап, аӡызлан) лҟны инеира, уи маанала, хшыҩла лыцәцара – шьахәла ихы иаирхәоит
Таиф Аџьба ипоема «Лакә иқыҭантәи алакә» аҿы. Апоема
алагамҭаҿ автор гротеск ҳасабла иҭихәа ахаҿсахьақәа рыла
уагәылеихалоит нашанала иҭәу алакә аԥсабара. Аџьныш
лҭыӡҭыԥ, иара убас лҭеиҭыԥш анҭихәа аамҭазгьы аҳра шауц
иауеит алакә аԥсабара, ҳәаа амаӡам автор ифантазиагьы.
Убри иалҵшәаны аҩымҭа аԥхьаҩ хәыҷ дазҿлымҳамхарц
залшом:
Ҭӡы змаӡамыз, шьаҟа зҵамыз,
Абна иларшәыз ақәацә,
Ҩныс илыман ԥсыцқьа зхамыз,
Аџьныш ҭакәажә гәамшьыргәацә...
Аџьныш ҭакәажә лқәацә еицаҟьа
Такәа днадгылт уажә, абар.
Ус, даадәылҵит ларгьы убраҟа –
Ҭажәцәаҭалаӡагәадар.
Икьыжә-кьыжә
Илшәугьы-илхоугьы –
Зегь аӡагабаа рхьыкәкәоит.
Илфо здырхәада, лҿы иҭоугьы,
Егьлымфозаргьы – дҿамҟәоит.

673

Хшыҩзышьҭра заҳҭаша – Таиф Аџьба илакә-поемақәа
рҿы лассы-лассы ицәыри­гоит алакә аԥсабара иатәышьҭроу,
насгьы ахәыҷқәа ринтерес иашьашәалоу афырхацәа:
аџьныш, амшә, абга, ажьа... Арҭ ахаҿсахьақәа рыла ахәыҷқәа
иры­лаиааӡоит аразра, ауаҩра, аԥсыцқьара.
Аԥсуа хәыҷтәы литератураҿы улаԥш иааҵашәо ҩымҭоуп
Таиф Аџьба илакә-поема «Сабажәгьалеи». Арныг изку
адунеижәларбжьаратәи алакәтә сиужети акомпози­циеи
ихы иарҳәаны автор иаԥиҵеит егьызеиӷьым алитера­
туратә хаҿсахьа. Зегь нарҳәы-аарҳәны еилызкаауа, армаӷьырма ихәыцуа афырхаҵа хәашабга Сабажәгьалеи
аԥхьаҩцәа хәыҷқәа (ихьӡ мацара иранаҳәо рацәоуп!)
цәымӷыс дышьҭырхуа уаҟәыҵ – игәыбылра ркуеит, ркьатеиах ԥиҵәоит, ихымҩаԥгашьалагь иреиҳәо акоуп: «иҟасҵо
ҟашәымҵалан, уи бзамыҟәроуп, сара сгаӡазаргь – шәара
шәҟәышзааит». Ажәакала, автор иаԥиҵаз ахаҿсахьа
ахәыҷқәа рзы ихшыҩырҵаганы, иааӡаганы иҟалеит.
«Сабажәгьалеи» атекстологиазы ҩбаҟа ажәа. Апоема
изныкымкәа акьыԥхь абахьеит, аԥхьаӡа иаазыркьаҿны
ажурнал «Амцабз» ианын, анаҩсан иргәылалеит аизгақәа
«Ааԥын ашәа», «Ашәҭқәа рыччаԥшь». Аҵыхәтәантәи
акьыԥхьымҭаҿы апоема ԥсахрақәак алагалоуп. Иаҳҳәап,
47–48-тәи ацәаҳәақәа «Ишицәымӷыз дгылт иара, Наҟ
дындәылҵит ныҟәара» еиҭеикит алакә аԥсабара еиҳа
иашьашәалоу ахшыҩҵак ала:
Ишицәымгыз дцеит иара
Ихахьынахаз џьара.

49-тәи ацәаҳәа «Ус дышнеиуаз, џьа дааҭгылт» иацрихуеит инаӡам ахьыӡцынхәра «џьа». 50-тәи ацәаҳәа акәзар,
иамихуеит ахьыӡцынхәра «иара». «Ласбак ҵәыуо иара
иԥылт» аҭыԥан иҳадигалеит зҳәашьа еиҳа иманшәалоу
ацәаҳәа: «Ласбак ҵәыуо иааиԥылт». 52-тәи ацәаҳәагьы «Уи
даргәырӷьеит цәгьалаӡа» ахаҿра маҷк еиҭеикуеит ацыра
674

«уи» ныбжьыршәаны; иҳауит «Дагьаргәырӷьеит цәгьалаӡа».
«Адуцәа рзы ишаԥҵатәу еиԥш ауп ахәыҷқәа рзгьы
аҩымҭақәа шаԥҵалатәу, амала еиҳа еиӷьны», – ҳәа азгәеи­
ҭон шәҟәыҩҩ дук. Ари атәоуп идырҵабыргуа Таиф Аџьба
истатиақәа руак аҿы ииҳәо ахшыҩҵакгьы: «Иҟалап знызынла ҳгәы ҳажьозар, ахәыҷқәа рзы аҩымҭа аԥҵара еиҳа
имариоушәа, адуқәа рзы аасҭа, аха макышьа змам акакәны
избоит ахәыҷы изы асахьаркыратә литературатә ҩымҭа
аԥҵара иаҳагьы ишаҭаху арҿиаҩы идоуҳатә мчы ақәырӡра.
Иарбан усзаалак угәы-уԥсы рыхәҭак анузаламҵа – иара
ианымԥшыр ауам, игәыдахоит, иԥсыдахоит. Апоезиа атәы
ҳҳәозар, уи уеизгьы агәи аԥси рыда зынӡа имаҭәам».
Аҩада ҳазлацәажәоз апоема «Сабажәгьалеи», хымԥада,
апоет игәи иԥси ирхылҵыз рҿиамҭоуп.
Таиф Аџьба ихәыҷтәы поезиаҿы хазшәа игылоуп апоема «Кәыбрыц». Апоема ахьӡ ишҳанаҳәо еиԥш, уи изкуп зышәагаа маҷу, аха зыбаҩ зцәыласу, згәеилгара бзиоу
афырхаҵа хәыҷ Кәыбрыц. Автор гәыблыла дихцәажәоит
ифырхаҵа:
Ажәҩан ихы аҵакшо,
Дгылам дауны,
Иқәлацәа раасҭа
Дыҟоуп дхәыҷны.
Игәеилгара бзиоуп,
Ихшыҩ еилфаҷоуп,
Аԥшалас даԥысуеит,
Иуҳәап – дыфцырҟьоуп!

Адунеитә литератураҿы итрадициахахьеит ауаҩы сса
(акьынҿаа), ма ауаҩ даумыжьха (агьаргьалашь) иира,
дзынҟьа-дзынԥо ахҭысқәа ирызкны ахәыҷтәы рҿиамҭақәа
раԥҵара. Хыҵхырҭала афольклортә дунеи иаҿыҵгоу урҭ
арҿиамҭақәа рахьтә еиҳа еицырдыруеит, уимоу ахәыҷтәы
литература ахьтәы фонд иагәылалеит: «Пиноккио ихҭысқәа»
675

(К. Коллоди), «Гулливер иныҟәарақәа» (Џь. Свифт); «Ахьтәы
цаԥха, мамзаргьы Буратино ихҭысқәа» (А. Толстои), «Стиопа ахаҵа» (С. Михалков) уб. егь. (Аҵыхәтәантәи аҩымҭа
иазааигәоуп «Ҭаҭрашь-Гьаргьалашь» ҳәа хыс измоу Нели
Ҭарԥҳа лҩымҭагьы.)
Таиф Аџьба ипоема зызку, зышәагаа маҷу, рацәак ауаа
рылаҿы имааиуа ахәыҷы иоуп. Баша иҳәом автор иҩымҭа
алагамҭаҿы дахлафшәа анаҩстәи ацәаҳәақәа:
Ҭаҭрашь-Гьаргьалашьи
Стиопеи ҳарҿым,
Ижәдыруеит урҭ рыӡбахә,
Ирҿыцны иҳәатәым.

Еиуеиԥшым ажәларқәа рлитературақәа рҟны иаԥҵоу
ахаҿсахьақәа Пиноккио, Буратино, Кәыбрыц типологиала еизааигәоуп, аки-аки еихылҿиаауеит. Амала, уи
иаа­нагом шәҟәыҩҩык дҩалаган даҽа шәҟәыҩҩык иҿы
ихиҩылааит ҳәа. Ҵоуп, урҭ арҿиамҭақәа – прозала иҩу
акәзааит, жәеинраалала иҩу акәзааит – ргәыцә акоуп,
рҩышьа поетикатә системала еижьрацәароуп, аха иара
убриаамҭазгьы сиужетла еиҩырго маҷым. Лымкаала Таиф
Аџьба ипоема акәзаргьы – убас ауп: иҳадигало ауаҩаса хәыҷ
Кәыбрыц ихаҿсахьа адунеитә сахьаркыратә литератураҿы
иадыруа акьынҿаа ихаҿсахьа аԥсабара ишамадоугьы, аоригиналра ауеит, хәыҷи дуи агәыбылра ркыртә иаарԥшуп.
Таиф Аџьба ипоезиа ашҟа аԥхьаҩцәа хәыҷқәа ирымоу
азҿлымҳара маӡас иаҵоу ҳаналацәажәо, хыхь иаҳҳәахьоу
инацҵаны иазгәаҭатәуп даҽакгьы, иҿахәҳәашьа аҷыдарақәа,
ипоезиа аласра, аихышәшәара. Иажәеинраалақәа ирылхны
акомпозиторцәа иаԥырҵеит ахәыҷқәа гәахәарыла ирыдыркылаз ашәақәа. Ари машәырны иҟамлеит, иҳанаҳәо
рацәоуп. Цәгьа дацклаԥшуеит апоет ицәаҳәартәашьа,
иажәеинраала абжьгашьа. Апоезиатә цәаҳәа аҵакеиԥш
«аилаҳәашьагь» шаҟа аус адиулоз иазышаҳаҭуп, иаҳҳәап,
апоема «Лакә иқыҭантәи алакә» анаҩстәи ацыԥҵәаха:
676

Амаҭ ҭагьежьуан Маҭкәара,
Арҵу иаршон аԥаҵа,
Аҵан ҭыҵын аҵангәара –
Бнацә дук нарцоит иԥхаҵа.

Таиф Аџьба иажәеинраалақәа убас имарианы иҩуп –
хҭыс дук ыҟамкәа, сиужетла уеизгьы-уеизгьы иаҩцамкәа;
ахәыҷқәа иреиҳәаз ҳәа крыҟоума угәахәып азнаказ, аха
уи еижьагоуп, апоет ирҿиара аҭҵааҩы М. Лашәриа иҳәа­
шьала, ари «имариам амариоуп». Шәахәаԥш, ахы инаркны аҵыхәанӡа зҵааралоуп ишышьақәгылоу ажәеинраала
«Ашәишәиқәа зааӡахьада?», ацәаҳәақәа зегьы рифма хкык
алоуп ишхырку, аха шаҟа иссирузеи!
Ашәишәиқәа зааӡахьада?
Рхы зшьышьхьада, изыжьжьахьада?
«Шәи-шәи-шәи» ҳәа ирыԥхьахьада?
Изыхьҵәыуо еилзыргахьада?
Ашәишәиқәа зааӡахьада?
Ахәац џьаџьа зыҟәшәахьада?
Иабылхьада, зжьы зцахьада?
Знапсыргәыҵахьтә ирфахьада?..

Аурыс хәыҷтәы шәҟәыҩҩ ду К. Чуковски иеиԥш, Таиф
Аџь­багьы қәҿиарала ихы иаирхәоит жәлар рпоезиа шьаҭас
измоу, инарҳәаарҳәу ахшыҩҵакқәа рыла еиҿкаау асахьар­
кыратә хаҿсахьақәа:
Амц-уаа рлажәқәагьы цыгәҵас,
Ҳәынаԥ кәрынан изышьҭаз,
Аху-хуҳәа рцыгәқәа шуан,
Амшә аарԥыхьашәар иршьуан.
Асасааирҭа цырцыруа
Еилдыргон уа рқәыџьмақәа,

677

Ҟармаҵароушәа иҷырҷыруа,
Амахә иқәтәан рыџьмақәа.

Зцыԥҵәаха ааҳгаз апоема «Амц-уаа рлакә» ахы инаркны
аҵыхәанӡа иазгәаҳҭаз жәлар рпоетикатә ҷыдара аҳәаақәа
ирҭагӡаны иҩуп. Амала, иҳәатәуп даҽакгьы. Апоема ахәыҷ­
қәа ишырзынархоугьы, ихатәроу аԥхьаҩ имбарц залшом
уи иаҵоу аполитикатә ҵаҵӷәы: «ацә иақәкны – ажә» ҳәа,
автор иажәа ҽаџьара икшоит – сахьажәала дрықәыӡбоит
мыцла еибарку аҳәынҭқарратә системеи абиурократизми.
Ҩашьарада, аполитикатә ҵаҵӷәы аҵоуп ахәыҷқәа еицырдыруа Таиф Аџьба ипоема «Абна лакәгьы».
Ажәлар ражәарҿиара атрадициа цәгьа дазгәакьоуп апоет. Илакәқәа рхацыркышьа акәзааит («Лакә-лакә-лакә...
Сеимдо сышнеиуаз – Аҳ игәара сынҭашылт...»), анашанатә
дунеи аҭыхшьа акәзааит («Ус даацәырҵуеит лыбӷа џьыҟәӡа,
Амҩа аҵыхәан ҭакәажәык, Цгәык шәарыцоит абла ҭҟыҟӡа,
Длабырҟәыгуеит лагажәык...»), афырхацәа рныҟәарақәа
ракәзааит («Џьара дхало, џьара дҭало, арԥыс шьардагьы днаскьеит. Шәарах заҵәык, ус ма иҟьалан, Ашьҭа икыртәеиԥш
егьимбеит») зегьынџьара автор дцәырҵуеит длакәҳәаҩны;
иҟәнубаалоит жәлар рлакәҳәаҩ нага иҟазшьа ҟаимаҭқәа –
иҟәыӷара, иҟазара. Анхаҩы илакәҳәашьатә стиль ааԥшуеит
иперсонажцәа рҭеиҭыԥш анҭихуа, еиуеиԥшым асахьақәеи
адиалогқәеи анцәыриго. Ажәлар иртәым ҳәа злоуҳәари,
иаҳҳәап, аџьныши уи лҟны инеиз ахьча Такәеи реицәажәара
«Лакә иқыҭантәи алакә» аҿы! Аха уи ацәыргараз закә
литературатә џьабааузеи иадиҵаз автор!
– Нан, узмыцәои,
Такәа еинаала,
Аҵых ҭынчуп – лакгьы шуам!
– Сыцәа ҟьалеит шьҭа уахала,
– Сан дысгәалашәеит, иауам.
– Уан ишԥалуаз уцәа анҟьалоз?

678

– Сан абас еиԥш ҟалҵалон:
Аҭахызаргь шә-ҵхык еихалоз,
Лыхәҭак азна амшынӡ аалгон.
Аилаџь сзылуан уи аӡала,
Саргьы сеилаҳан исфон,
Нас сышьҭалон – ес, сыхиаала,
Ацәа хаара сама ицон.

Таиф Аџьба еснагь гәыҵхас иман аԥсуа хьыбҿар рԥеиԥш,
дазыҳаҵҳаҵон рхатәы бызшәа агәыбылра дыркра, аԥсуа­
ра рылааӡара, доуҳала реизҳазыӷьара. Абри аус аҿы акра­
ҵанакуаны ибон асахьаркыратә ажәа – ахәыҷтәы литература. Изныкымкәа акьыԥхь аҿы дырзааҭгылахьан иара
аҿар рааӡареи ахәыҷтәы литература аҿиареи ирыдҳәалоу
апроблемақәа. Убарҭ иреиуоуп истатиақәа: «Аҿареи, абзиабареи, аҿиареи», «Икьыԥхьу ажәа аҳаҭыр», «Ҳхәыҷқәа
ҳара иныҟәаагароуп», «Ахәыҷқәа рҟынӡа аҽышьҭыхра»,
«Ажәақәак ҳарҿиаратә усқәа рзы». Еиқәаҳаԥхьаӡаз акьыԥ­
хьымҭақәа рҿы Таиф Аџьба аԥхьаҩцәа ирыдигалоит
аԥсуа хәыҷтәы литература, иалкаан ахәыҷтәы поезиа
аҭагылазаашьа иазку игәаанагарақәеи ирҿиараҿы хаҭала
иара дзықәныҟәо иестетикатә хшыҩзцарақәеи.
Акырынтә апоет дырзыхынҳәхьан ахәыҷтәы литература аизҳазыӷьара, аҭыжьра, уи иамоу ааӡаратә ҵакы,
аԥсшәа аиқәырхара ирыдҳәалоу азҵаарақәа. Еиҳарак
хьаас иман ашколқәранӡатәи ахәыҷқәа рзы аҩымҭақәа
маҷны иахьаԥҵоу, дара иҭыжьугьы идеиалеи ҵакылеи
рхьысҳара. Урҭ азҵаарақәа дрылацәажәауа, Таиф Аџьба
иазгәеиҭон: «Аԥсуа сахьаркыратә литератураҿы макьана
акырӡа ихьысҳаны иҟоуп ахәыҷтәы литература. Аԥхьаҩцәа
хәыҷқәа ирыдаагалаша; излаҳаргәырӷьаша рацәак ҳамам,
аха иара иҳамоу ахәыҷгьы ишахәҭоу аҭыжьра уамакала
иаҳцәыуадаҩхеит. Есышықәса аԥсышәала иҭыҵуа акыкҩбак ашәҟәқәагьы рырхиашьала ахәыҷы дрыдырхалартә
иҟам – иԥштәыдоуп, исахьадоуп. Ҵабыргуп, ус еиԥш са679

хьала еиқәыршәаны ашәҟәҭыжьра ахарџь ҳаракхоит, аха
уи рацәашьатәума зԥеиԥш иазхәыцуа изы!» Ари ахшыҩҵак
актуалра шаҵац иаҵоуп иахьагьы.
Таиф Аџьба иаахтны дрықәыӡбоит игәыԥҵәагоу, иаарту хшыҩрҵагала, ажәеизадала, «маанак» аҵаӡамкәа
иҩу ахәыҷтәы жәеинраалақәа. Ахы-агәы рҟынтәи имаауа, агармониа иазрыцҳау аҩымҭақәа игьамадоуп, ихаарадоуп, аԥхьаҩ хәыҷ ргәыбылра изкуам ҳәа азгәеиҭоит
иара. «Икьыԥхьу ажәа аҭаҳыр» ҳәа хыс измоу астатиаҿы
апоет ахәыҷқәа ирықәнаго аҩымҭақәа рнапы иахьакым
гәыҵхаз ишьҭыхны, иҳәоит: «Изалымшозеи аԥсышәала
ҩба-хԥа жәеинраала, мамзаргьы ажәабжьк ааидкыланы,
иԥшӡаӡа хазы шәҟәны иааҭыжьны аԥхьаҩ хәыҷы иҭара?...
Изалхәдаҳтәуазеи ҳхәыҷқәа зда имаҭәам рмилаҭтә беиара, изатәаҳамбозеи урҭ рлахьынҵа, рԥеиԥш? Иатәаабаран
иҟоузеи убри аасҭа?»
Ахәыҷқәа рааӡарәҿы, асахьаркыратә литература агьама дыркраҿы зегьы ирыцкны дахәаԥшуеит апоет абызшәа.
«Иабатәи ҳәынҭқарроу уара иаԥуҵо, – иҩуеит иара дацраланы, – иабатәи хақәиҭроу уззықәԥо, иагьабоуҭаху урҭ –
убызшәа ыҟамкәа, умилаҭтә хдырра, укультура ыҟамкәа?»
Апоет иаахтны ицәыригоит ицнагаҩцәа – ахәыҷтәы
поезиа арҿиаҩцәа рыгхаԥхақәа. аҩымҭа архьанҭара,
асахьақәа реилажьра, ацәаҳәақәа ашәара-азара, араӡара
рыцәмаҷра. «...Зны-зынла убас жәеинраалақәак ахәыҷқәа
ҿырҳәала рҵара рықәҳаршәоит, – иазгәеиҭоит Таиф Аџьба
џьара, – иаарыц­ҳаушьап, урҭ хәцәырххо ианаҿу иубар...
Абасала ахәыҷы ибызшәа, илитература рыбзиабара акәым,
рцәымӷра ауп иҳаркуа».
Хшыҩзышьҭра азиуан Таиф Аџьба ахәыҷтәы литература
аҭыжьшьа, полиграфиала архиашьа азҵаарагьы. Ахәыҷқәа
доуҳала рааӡара знапы алаку игәы иҭҳәаауп ҳәа ҳаҟоуп
анаҩстәи уи иажәақәа: «Абри ауп ҳәа иахьа иааҳазцәыргом
сахьа ԥшшәы хкыла, ҵакыла, полиграфиатә рхиашьала
уҳәа зегьрыла игәазырҳагоу, ахәыҷы дызлаҳәаҵаны иааникылаша шәҟәы заҵәыкгьы!» Ахәыҷы, ҳәарас иаҭахузеи,
680

изнагатәуп иқәра иақәшәо, интересс иикша аҩымҭақәа.
Аха, рыцҳарас иҟалаз, Таиф Аџьба ишазгәеиҭоз еиԥш,
ҳаԥс­ҭа­заараҿы бжеиҳан ус иҟам: «Ахәыҷы иқәҳажьуеит
изышьҭымхуа, игәы ҭызҟьо адидактика хьанҭа, аҵәымӷ
злыҳәҳәо амораль». Амала, Анцәа иџьшьаны, аҵыхәтәантәи
аамҭазы ҳала иабо ҳалагеит апоет дзызхьуаз – арҵага
шәыҟә ҿыцқәа рҭыҵра; урҭ иргәылоу асахьаркыратә материал шьаҭанкыла иҿыцхеит: уаҟа шьҭа иаабом ҳац зҿахьоу
Октиабр, Ленин, Асовет Ар уҳәа – ԥаса ҳазлаз аҳәынҭқарра
аидео­логиа аҟәырҷахақәа.
Зыӡбахә ҳамоу астатиақәа рҿы Таиф Аџьба хшыҩзышьҭра
азиуеит аҵаҩцәеи адини реизыҟазаашьа азҵаарагьы. Акыр
инеимҵарк-ааимҵаркхьоу ари азҵаара апоет аамысҭашәала
дазнеиуеит. «Иаақәырҵәиааны. аҵаҩцәа адинтә маҭәарқәа
рыдгаланы, Анцәа имаҵуцәа ракәны рааӡарахь аусқәа
ыиагатәым, – иҩуеит иара, – аха уаанӡа ирыдаагалоз адин
атәамбарагьы иаҟәыҵтәхоит... Афанатизм лашәы ахьугалакгьы – адинтә акәзааит, атеисттә акәзааит – атышахь ахы
мхар ауам».
Абас иҟоуп, иааидкылан улаԥш рхугозар, Т. Аџьба
ихәыҷтәы рҿиамҭақәеи ахәыҷтәы литература аҿиара
апроблемақәа ирызку ихшыҩҵакқәеи.
Аҵыхәтәаны, акәаԥ ҳаргылаанӡа, иахәҭаны иаабоит зҵаарак ашьҭыхра. Жәашықәса ирзынаԥшуеит апоет
ихәыҷ­тәы жәеинраалақәеи илакә-поемақәеи хаз шәҟәны
иҭым­ҵижьҭеи. Адунеи збахьоу ишәҟәқәа иахьа аҭирҭаҿы
иауқәху. Ус анакәха, иаамҭоуп уажәшьҭа, иагьҳақуп апоет игәалашәара аҿаԥхьа, ҳхьыбҿар рҿаԥхьа урҭ иаԥҵамҭа
хьыршәыгәқәа зегьы џьарак иааидкыланы, сахьа ԥшшәыла
иҩычаны рҭыжьра.
Ҵабыргуп, ус еиԥш ашәҟәы ахарџь ҳаракхоит, аха,
иара иҳәашьала, «малк хамеигӡароуп ҳхәыҷқәа рзы, иагьа
рықәырӡтәхозаргьы, ҳхаҭа аӷәыцәҳәы ҳақәхозаргьы».
2003

ВЛАДИМИР ЗАНҬАРИА
ТАИФ ИЕҴӘАХӘ ҬАШӘАӠОМ

Апоет ирҿиаратә хаҿсахьа аштрихқәак
Таиф Шьаадаҭ-иԥа Аџьба, зыԥсҭазаара зегьы доуҳатә
еимгеимцара ссирла еибаркыз, ус наԥшыхақә имариа­
ӡоушәа иаабало, аха агәи-аԥси рыхраӡага икылху ажәала
иреиҳаӡоу ахшыҩзцара ацәыргашьа иақәшәоз апоет!
Амҩа хьанҭа иашәаз, иаркараз иӡышара хиҽразын ҿам­
ҩак аӡышхәа шизирхо еиԥш, ҳаргьы доуҳала ҳанӡышо,
ҳаншабало иҳазҳархиоит Таиф Аџьба ипоезиа аҿамҩак,
аҟәыҵәак. Иахьа ԥсҭазааратә хабыхацрак, гәаҟҵәаҟрак
ҳанаргәамҵуа, еиҳа ҳанымгәыӷӡо асааҭ азы ҳрыцҳарақәа
рынаҟә лашьца ҳаалнагоит ԥсра зқәым уи илирика ашәа­
хәа. Шаҟа иаҳныԥшуазеи апоет иҟамзаара иахьа, ишаҳны­
ԥшуеиԥш Алықьса Лашәриеи, Анатоли Аџьынџьали,
Владимир Аҵнариеи реиԥш иҟаз аиаша азықәԥаҩцәа, аҟа­
за­цәа, алирикцәа дуқәа рыҟамзаара, Саида Делԥҳа лҭыԥ
аҭацәра. Шаҟа иҳагузеи жәлар гәынхәҵысҭалатәи рыԥса­
барадкылашьа хыҵхырҭас измоу, аха ҳаамҭазтәи апрофес­
сионалтә рҿиара акьышәкьышәрақәа рҟынӡа иҩагоу
Таиф Аџьба ифилософиатә хшыҩзцарақәа. Ацәаныр­
реи ахшыҩзцареи рсинтез ҳаракы аҟынӡа амилаҭтә
поезиатә хәыцра ашьҭыхра зылшақәаз рыгәҭа дгылоуп
Таиф Аџьбагьы. Абар уи иԥсҭазааратә хықәкы, ирҿиаратә
дунеихәаԥшра адоуҳатә дац-ԥашә еилыхха изныԥшыз
аклассикатә ԥҵамҭа.
Ԥсҭазаашьа сымам
Ҽакала зынӡа.
Сшыҟоу сынхоит ауп –
Абар слахьынҵа!

682

Сықәуп сара адгьыл,
Аиаша сҽаршьны.
Сҟалашам ахаангьы
Уаҳа схы стәны.
Зхы зтәу зегьы зхыкәшо
Иагәыдло са соуп.
Саџьал ааигәазаргьы
Сгәыӷра хароуп.

Қәыԥсычҳарак, рҿиаратә гәеибафарак, интуициа ӷәӷәак
ишахылҵыз, иагьшарцәқәырԥаз ҩашьом апоет иажәеин­
раалақәа. Урҭ ирныԥшуеит Таиф Аџьба игәҭыха, истиль, амхалдыз еиԥш уздызхало иҩышьа манера, иара ихаҭа ицәаҩа
џьбара, ирҿиара ахархьуаҩгьы дадзыԥхьалоз аилыххара, амариара. Аха, аамҭакала, ҩашьара ақәым уи иаԥиҵоз
алирикатә ҳаҿсахьа аклассикатә еилыххара, агәылҭәаара.
Иԥсҭазаара аҵыхәтәантәи ашықәсқәа раан Таиф икалам­
ԥынҵа иҵижьыз алирикатә ԥҵамҭақәа, уи имилаҭтә
дунеихәаԥшра аҳәаақәа рцәыҭшәахазшәа, ирҭамӡозшәа
маҷ-маҷ азеиԥш уаҩытәыҩсатә, естетикатә зҵаара уадаҩ­
қәа рҽыргәылархалон, еиҳа-еиҳа иҵаулахон. Уи, поетк
иаҳасабала, имҽхак ҭбаахон, аҵла ашьапы шаҟа ишәпахо
аҟара, ацәа наҟәырԥаны, адацқәа рҟынтә иԥсҭаҵагоу амч
ҿыцқәа шаԥшаауа еиԥш. Аха урҭ ажәеинраалақәа џьаргьы
ирныԥшуамызт асеиԥш иҟоу апоезиатә мҽхакы бжеиҳан иззымиааило, амч зқәымхо арационалисттә хәыцра ахьанҭара.
Уи зегь реиҳагьы изыбзоуроу Таиф ипоезиа адац-ԥашәқәа
зырӷәӷәо жәлар рдоуҳатә ԥсҭазаара ихатә қәыԥсычҳареиԥш
ицәа иахьаныруаз акәзар ҟалап. Ахшыҩзцареи алирикатә
емоциа беиеи, аҟыбаҩ ҷыдеи реинырра убриаҟара иӷәӷәоуп,
иагьԥсабаратәуп апоет ирҿиараҿы, знык иара иажәеинраала
иаԥхьаз, издызкылаз, зхьаақәа хнаҽыз аԥхьаҩ, даҽазныкгьы
уи ипоезиа гәхьааганы азыхынҳәра иҭахымхарц залшом.
Ус иҟоуп иахьагьы, иара ихаҭа ааигәасигәа, цәала-жьыла
683

данаҳамбогьы, иҭынчу, аԥсҭазаара иҭышәнартәалахьаз
ибжьы анаҳмаҳауагьы. Таиф даабом иахьа лабҿаба, аха
ашықәсқәа рӡеибафара ҭахәаҽ иалыҩны иааҩуеит еицакра
зқәым ибжьы, иҳацәажәоит и-Доуҳа!
Иузымдырӡакәа иажәақәа ырхәмаршәа, џьара-џьара
агротеск инадцәылашәа, џьара-џьара лафшақә иҳәоу­
шәа, зынӡаск имырхьааӡакәа ицәыргоушәа иуирбо асахьа­
қәа рыла апоет зынӡаск иумырдырӡакәа уалаихалоит
ԥшшәахәы рацәала иҩычоу, контраст хаҿсахьала еибарку, еибаха-еибафара згым ицәаныррақәа рдунеи ссир.
Таиф Аџьба иажәеинраала ҿыцқәа ажурнал «Алашара» адаҟьақәа рҿы анырра, ахылҟьаҿылҟьа змаз хҭысны
иҟалон, ус баша ибжьааԥнытәу, аԥхьаҩ игәы зқәыԥҵәахьоу,
иц зҿахьоу акеиԥш иниасны ицомызт. Иаҳҳәап, хәҩыфҩы асахьаҭыхыҩцәа рҿыханҵатә ԥҵамҭақәа ахькыду
ацәыргақәҵаҿы руаӡәк инапкымҭа, ишәыгақәа реилаӡҩашьа
ҩашьара шақәым, зегьы ирылукаартә ишеилыџьџьаауа
еиԥш, апоет ирҿиамҭақәа азеиԥш доуҳатә атмосфера иаразнак џьара ианыԥшыртә, иаарцыхцыхыртә еиԥш рҵакы
ӷәӷәан.
Иахьа ҳлитературатә ԥсҭазаара ахә акырӡа илазырҟәыз
ҳара ҳмеркантил-цәыхцәыфаратә еизыҟазаашьақәа, ҵанымцны ҳаибарҽхәарақәа, ҳӡырибагарақәа реиԥш иҟоу аҟаз­
шьа­қәа маҷк днарцәыхарашәа дгылан иара. Уимоу, знызынла ипоезиатә рҿиара иҽынахаршәаланы, алитературатә
критика ишьҭнахуаз азҵаарақәа данырзааҭгылалоз, иҭыҵыз
шәҟәык, ҩымҭак ахәшьара анаиҭалоз, даара дыџьбарахон,
икритикатә хшыҩзцара иакапануаз ӷәӷәан, иаргументқәа
раҿаԥҽрагьы ус имариамызт, избанзар урҭ ҿырԥштәыла,
хатә гәаанагарала, хатә хәыцрала, лкаала ишьақәырӷәӷәан.
Ҿыӷәӷәала дцәажәартә дыҟан, избанзар иара ихаҭа ирҿиара
аҩаӡара ҳаракын. Иҳаракын зегь раԥхьаӡа иргыланы Таиф
Аџьба ипоезиатә хәыцшьа акультура.
Сгәанала, Таиф Аџьба ихатәы жәеинраалақәа иаарыдҩыло
иҟоуп иҟазара, ибаҩхатәра ҷыда зныԥшуа иеиҭагам­ҭақәа­
684

гьы. Уи илшеит аурыс классикцәа Пушкин, Лермонтов,
Баратынски, Тиутчев, Блок, анемец ҟазацәа дуқәа Гиоте, Геине уҳәа раԥҵамҭақәа еихышәшәа-еиҵышәшәа
аԥсышәала рырцәажәара. Бзиа ибон, иссиршәа еиҭеигахьан
Б. Пастер­нак иажәеинраалақәак. Дазҿлымҳан Арсени Тарковски ипоезиа. Таиф Аџьба зеиӷьаҭам ала идыруан анемец бызшәа, убри аҟнытә, Владимир Аҵнариа иеиԥш, иаргьы аоригинал акәамаҵамақәа, ахаарабзаарақәа мырӡкәа,
рритмгьы еиқәырханы аԥсшәахь реиҭагара иҽазишәон анемец лирикцәа раԥҵамҭақәа. Иџьабаа алҵшәагьы лабҿаба
иубартә иҟоуп. Аурыс поезиа аԥсышәала арцәажәараҿы
уи аӡәгьы ишьҭахь дгылам, иеиҭагамҭақәа рхыԥхьаӡара
рацәамзаргьы. Иаҳҳәозар, игениалтәу А. Блок ипоема
«Жәаҩаҩык» аиҭагара нап аиркырц азын, дарбанзаалак
апоет-аиҭагаҩ иааирԥшыроуп агәаӷьра ду. Избанзар, ари
апоема иацуп ацәаҳәабжьаратә философиа ду, насгьы излеибаку ашәага-загақәа, аритмқәа лассы-лассы рҽеиҭаркуеит,
рҽеиҭнырыԥсахлоит, аԥҵамҭа аҩныҵҟатәи аполифонизм
аԥхьаҩ иԥсы еихәланархоит. Ареволиуциатә ӡеилагьежьра,
ауаа рлахьынҵақәа, рхаҿсахьақәа, аамҭа аҟазшьа – ацәа
иҭанагӡо даара ирацәоуп апоема. Таиф Аџьба урҭқәа зегьы цаԥхак-цаԥхак рзиԥшааит, аҩымҭа иаанарԥшуа аепоха
аилашыҩкра иҽазааигәатәны, иҽалахаланы, иашьашәалоу
ажәеицааирақәа, абызшәа лас ԥшааны, аԥсуа ԥхьаҩ иҿаҿы
иааиуа иҟаиҵеит. Хашҭра ақәума мамзаргьы апоет аԥсы
зхеиҵаз, змузыка ссир еиқәирхаз М. Светлов иажәеинраала
«Гренада».
Таиф Аџьба иҭеиҭыԥш, ицәажәашьа, игәҭыхаҳәашьа,
итәашьа-игылашьа уазхәыцны, иҟазшьа-ицәаҩа ахә ушьозар, уаҩ ҭынчк иоуп ҳәа агәаанагара уоур алшон азныказ. Насгьы уи аполитикатә хынҭаҩынҭарақәа, аимакаиҿакқәа уи аҟара дрыламызт. Амитингқәа рҿы ажәа иҳәо,
ааԥхьарақәа ҟаиҵо, џьоукы-џьоукы реиԥш атрибунақәа
«гәышԥыла дрыжәло», ареволиуциатә ӡыблара иалаз
уаҩымызт. Аха иара, итәылауаҩратә позициа, иԥсадгьыли
685

ижәлари рлахьынҵа аӡбара иадҳәалоу азҵаараҿы хьаҵра
ақәмызт. Уи ус шакәу даара зҵакы ӷәӷәоу символла
иаанарԥшуеит аԥсуа граждантә лирика иашаҿы зҭыԥ
ылызххьоу иажәеинраала «Сара сҭынчра».
Арҩашқәа иҳәынҷам
Ари сара сҭынчроуп.
Сгәы-сыԥсы иҭынчым –
Ари сара сҭынчроуп.
Ашәақәа исзымҳәац –
Ари сара сҭынчроуп.
Сажәақәа иҭымҟьац –
Ари сара сҭынчроуп.

Нас, аҵыхәтәаны, ҵакыла еинымаалоушәа, еиҿагы­
лоушәа иаабо, аха наџьнатә аахыс еиҿагыларала еибарку аԥсҭазаареи аамҭеи рыԥҟара хада ашҟа ҳхьазырԥшуа,
ахаҿсахьа зырҿио ацәаҳәа-еилаҭәахқәа.
Ари сара сҭынчроуп –
Ҭынчра змаӡаҵәҟьам.
Ҭынчра змаӡаҵәҟьам –
Ари – сара сҭынчроуп.

Аполитикатә цензура аныӷәӷәаз аамҭазын Таиф Аџьба
иажәеинраалақәагьы агәҽанызаара рызцәырыргон аредак­
торцәеи ацензорцәеи. Уи ицәаҳәақәа ирыҵаҵәахыз алле­
го­риатә ҵакы ҭынч иамыртәоз, иамырцәоз, иацәшәоз
рацәаҩын аидеологиатә ҿаҳаҿымҭра аҷаԥшьаҩцәа рыҩ­
ныҵҟа. 1992–1993 шықәсқәа раан аԥсуа жәлар ирхыргаз атрагедиа иузаҟәыҭхом иналукааша аԥсуа поет, апатриот, аиаша
азықәԥаҩ ду Таиф Аџьба иԥсҭазааратә драма, уи игәы ашьала иҩу Аҟәатәи имшынҵа. Ари Амшынҵа – ҿагылашьа змам
харадҵароуп, гәҽанҵара џьбароуп, уи иҿаҿаӡа иаанарԥшуеит
686

ақырҭуа фашизм агыгшәыгтә хаҿра. Таиф Аџьба ихы идыруа даныҟала инаркны дазықәԥон аҵабырг хаҭа, аиаша,
аԥсҭазааратә самарҭал. Аиаша амчхара агәылыжжуеит иара
илирика, аиаша акәын ахаҵаратә цәаҩа џьбара азҭоз иара
ирҿиара зегьы. Уи дыцқьоуп ишыцқьоу еиԥш нахьхьынтә,
ашьхақәа рхаҩаӡарахьтә иаҳхалашо анаҟәоуқәа ирыҵыҵны
иааиуа арҩаш еиԥш. Дыцқьоуп амш, ҿыц иины адәы
ишнықәлаз ҳзырдыруа ашаеҵәа алабжыш зхьыжжу
шьыжьшәаԥшь еиԥш.
Шаҟа аамҭа цо аҟара иџьбарахо апоет иажәа, аҽаанартуеит
уаанӡа ҳгәы ззымҩаӡоз уи аҵакы. Уахгьы-ҽынгьы ҳгәы
иқәыҩуеит, ҳагәҽанызаара арҿыхоит, ааԥынтәи асыԥсатҟәа­цы­­бжьеиԥш ҳаԥсҭазаара доуҳатә мчхара ҿыцк ацызҵо,
еихсыӷьра зқәым, аԥсуа поезиа аԥааимбар Таиф Аџьба ибжьы!
Иҳамоуп, ҩ-ԥсҭазаарак ҳамоуп ҳара,
Ак ҳамала иаҳтәуп, егьи раҳҭоит ауаа.
Актәи ҳаԥсҭазаара ӷәӷәоушәа ҳажьоит,
Ҳаҟанаҵ иҟоуп, ҳаныҟам иԥсуеит,
Аҩбатәи ауп ҳара ҳашьҭахь инхо,
Мышкызны, ҳаныҟамгьы, ҳаӡбахә зҳәо.

2010

ТАИФ АЏЬБА ИСАХЬАРКЫРАТӘ
ДУНЕИХӘАԤШРА АҶЫДАРАҚӘАК

Таиф Аџьба атрадициатә ԥышәа аканонқәа акырӡа
дырҭыҵит, ҭеиҭыԥшла наԥшыхақә, атрадициатә жәеин­
раала аформа, ашәага-зага иҽҭеигӡошәа шаабогьы азныказ, ҩныҵҟала алирикатә хаҿсахьа аструктура, ахаҭабзиара,
аиҿыбаашьа даара ирҿыцит. Уи ипоезиатә хшыҩзцара
аҵакы, ихаҿсахьа аҩныҵҟатәи адоуҳа-емоциатә мчхара иабзоураны ауп хьаҳәаԥаҳәа амамкәа аҽзаанартуа
иажәеинраала аиҿартәышьа атехникагьы.
687

Таиф Аџьба илшеит аԥсуа лирика ахаҿра змырӡуа
амилаҭтә цәаҩеи уи ишьҭнахуа азеиԥшуаҩытәыҩсатә
зҵаарақәа рыхшыҩҵак-емоциатә мчхареи реилагӡара,
агәи-аԥси рыхраӡага икылху, ахаҿсахьақәа рсинтетикатә
акзаара азкылсра. Уи иажәеинраалақәа (насгьы или­рикатә
поемақәа) рҿы даабоит еиҿыхарала иҭәу ауаҩы: аԥсҭа­
зааратә хынҭаҩынҭа иалагылоу, абзиабаратә лакҩак­рақәа
иԥыршәо, абжьааԥны хырҩ зумҭаша ахҭыс хәыҷ зхатә
ԥсҭазааратә драма аҟынӡа ишьҭызхуа. Аха урҭқәа зегьы
еидызкыло философиатә гәыцәуп Таиф Аџьба ипоезиаҿы
алирикатә фырхаҵа иԥсҭазаара ахықәкы, идунеихәаԥшра,
играждантә позициа еибаркны измоу, ауаҩышәарадоуҳатә шьагәыҭ зныԥшуа аилкаара. Насгьы ас еиԥш иҟоу
азҵаарақәа лирикатә бызшәала инарҵауланы раарԥшраан
ишәарҭоу ароль нанагӡар алшоит арационализм, мыцхәы
илитературатәу азнеишьа.
Таиф Аџьба илирикаҿы абаҩхатәреи арационализми
реиндаҭлараҿы, аԥыжәара агоит абаҩхатәра, ацәанырреи
ахшыҩзцареи рҳәоуеиқәшәара, ргармониа ҳаракы. Убри
иаҿырԥштәы ӷәӷәоуп ҳәа азаҳҳәар ҟалоит, ҳгәанала,
ажәеинраала «Апоет» (1976):
Ԥсҭазаашьа сымам
Ҽакала зынӡа,
Сшыҟоу сынхоит ауп
Абар, слахьынҵа!
(Т. Аџьба. Иҩымҭақәа.
Актәи атом. Аҟәа, 1999. Ад. 102)

Анаҩстәи ахаҿсахьақәа алирикатә хшыҩзцара иаҳагьы
идырҵаулоит, актуалтә ҟазшьа арҭоит ҳгәыҳҽанӡамкәа
апоет ҳазлаирԥшуа алирикатә ситуациа, уи ицәырнаго
агәалаҟазаара:
Сықәуп сара адгьыл,
Аиаша сҽаршьны,

688

Сҟалашам ахаангьы
Уаҳа схы стәны.
(Т. Аџьба. Иҩымҭақәа.
Актәи атом. Аҟәа, 1999. Ад. 102)

Абас, имарианы, еилыххоу стильла, аха доуҳатә ныррала
иӷәӷәаны иаарԥшу апоет идунеидкылашьа ԥшь-цәаҳәакны
еилоу аметафора амчи, уи зҵоу ахшыҩҵактә еидареи
ирлыҵшәоуп. Анаҩсан ари ахаҿсахьа ҿиоит, иазҳауеит,
ажәеинраала аидеиа, ахшыҩҵак хацзыркыз аԥхьатәи
ацәаҳәақәа рлогика аҽаҟәымҭхакәа:
Зхы зтәу зегьы зхыкәшо
Изгәыдло са соуп.
Саџьал ааигәазаргьы
Сгәыӷра хароуп.
Саныҟамгьы ирҳәааит:
Дзышьҭазоуп дзыниаз!
Аиаша дачычан
Аиашоуп дызгаз!
(Т. Аџьба. Иҩымҭақәа.
Актәи атом. Аҟәа, 1999. Ад. 102)

Таиф Аџьба дреиуоуп зхатәы ҩныҵҟатә гәалаҟазаара,
зхатә ԥсҭазаара инарҵауланы иҭызҵаауа, насгьы уи
ихатәы субиективтә дунеи аҳәаақәа ирҭыганы, аӡәырҩы
ирзааигәоу, агәырҩа зыргәаҭеиуа, зеиԥш цәанырраны
аарԥшра зылшо аԥсуа лирикцәа. Аха аамҭакала, иара илирика ҩашьара ақәымкәа, игәҽанҵагоу, игәҭархәыцгоу интонацианы иалыҩуеит аграждантә тема иарҿио ашьҭыбжьқәа,
ацәаҳәақәа, аемоциақәа. Аха апоет играждантә жәеин­
раалақәа мыцхәы ихтцәоу, исхематәу апублицистика аҩаӡара аҟынӡа илаирҟәуам. Игәҭыха, ифилософиатә
хшыҩ­зцарақәа џьара-џьара еибаркуп азеиԥш сахьаркыратә
689

контекст аҿы азныказ зҵакы еиҿагылоушәа иаабало, аха
ахшыҩзцара ашҟа азҿлымҳара иаҳагьы изырӷәӷәо окси­
моронтә ҟазшьақәа рыла. Ажәеинраала «Сара сҭынчра»
(1975):
Сҭынчра закә ҭынчроу
Дарбан издыруа?
Сҭынчроуп издыруа
Сҭынчра закә ҭынчроу…
(Т. Аџьба. Иҩымҭақәа.
Актәи атом. Аҟәа, 1999. Ад. 842)

Ари машәыршақә иҟалаз еиҭаҳәарам, стильтә нырроуп, апоет иааирԥшырц ииҭаху иҩныҵҟатәи идоуҳатә
гәаҭеирақәа рхаҿсахьақәа нагӡахарц, ихаҭәаахарц азын
ахархәара змоу мыругоуп, формоуп иманшәаланы ихы
иаирхәо алексикатә анафора:
Сҩызцәа – сзыԥсахыз –
Абар сара сҭынчра!
Аԥсҭазаара исцәафаз –
Абар сара сҭынчра!
Ажәларқәа – игәаҟуа –
Абар сара сҭынчра!
Иҵәаху абираҟқәа –
Абар сара сҭынчра!
(Т. Аџьба. Иҩымҭақәа.
Актәи атом. Аҟәа, 1999. Ад. 84,85)

Ахыркәшаратә строфаҿгьы, иалихыз аманера еиқәыр­
ханы, алирик иаԥҵамҭа аҵакы хада ҳараикуеит асоциалуаҩышәаратә нырра ирӷәӷәоит:
Ари сара сҭынчроуп
Ҭынчра змаӡаҵәҟьам.

690

Ҭынчра змаӡаҵәҟьам
Ари сара сҭынчроуп.
(Т. Аџьба. Иҩымҭақәа.
Актәи атом. Аҟәа, 1999. Ад. 85)

Ишдыру еиԥш, аграждантәи аинтимтәи дунеихәа­
ԥшрақәа поетк, рҿиаратә хаҭарак ирҿиараҿы реинаалара,
реиқәҿыҭра имариамыз естетикатә зҵааран еиуеиԥшым
алитературақәа рҿы. Б. М. Еихенбаум ари апроблема аҭоу­
рых дазааҭгылауа, иааигоит Некрасов илирика аҿыр­ԥш­тәы:
Ҳәарас иаҭахузеи, «хазхаҭалатәи»
«асоциалтәи» зҵаарақәа дунеихәаԥшрак аҿы реидбалара
иацу ауадаҩрақәа рхыргеит аԥсуа лирикцәа аӡәырҩы, аха
Таиф Аџьба ирҿиараҿы, иҩныҵҟатәи идунеи, илирикатә
гәжәажәара, исубиективтә цәалашәара аарԥшра, араргамара аԥыжәара шамаз иаанхеит. 70-тәи ашықәсқәа раан
алирикатә ҽаартра (лирическое самовыражение) Таиф
Аџьба ирҿиараҿы аҳәаақәа акырӡа иарҭбаауеит. Апоет
илирикатә «сара» аҽцәырнагоит, бжеиҳан, аԥсреи абзареи, ауаҩи адунеии реиԥш иҟоу атема уадаҩқәа рыҭҵаара
аҽамаданы:
Акыргьы сҭагәҭасит,
Акыргьы сгәаҟҵәаҟт,
Снеиуеит зегьы-зегь чҳаны,
Ауалҳәаҩ аԥсцәаҳагь
Дысԥырӡаауам наҟ,
Дгылоуп уа, сымҩа аханы…
(Т. Аџьба. Иҩымҭақәа.
Актәи атом. Аҟәа, 1999. Ад. 117)

Абасала, аԥхьаҩ дазҿлымҳахартә алирик ихациркыз апоезиатә драма бжамҽамны инхом, ахыркәшаратә

691

строфа ҵакылагьы логикалагьы акырӡа аҽышьҭнахуеит,
аҽарҵаулоит аԥсреи абзареи рфилософиатә контраст иабзоураны:
Хазынарас иаҵоу
Сымбацзаргь рацәак,
Аԥсҭазаара сашьҭоуп ҩаԥхьа.
Иаҵамкәа иҟам уи
Ссир-џьашьахәӡак,
Аԥсралаҵәҟьа ахә аншәатәха.
(Т. Аџьба. Иҩымҭақәа.
Актәи атом. Аҟәа, 1999. Ад. 117)

Хыхь ҳаззааҭгылаз Таиф Аџьба ирҿиара азҟазшьагәазҭо
аԥҵамҭақәа ранализ иаҳнарбоит, алирик темас иалихлакгьы, 60–80-тәи ашықәсқәа раан ҷыдала дшазҿлымҳаз
ауаҩытәыҩса идоуҳатә ԥсҭазаара, иуаҩышәара-доуҳатә
дунеи амаӡақәа, амотивқәа раартра. Зыда ԥсыхәа ыҟам,
идеиа-естетикатә хықәкны уи ипоезиа аҿаԥхьа иқәгылоуп
ауаҩытәыҩса идунеихәаԥшра аҭҵаараан амилаҭтә ҟазшьа
аԥсихологиатә ган агәыгәҭамыжьра, алирикатә фырхаҵа
имилаҭтә дунеи акәшамыкәша имҩаԥысуа арҿиаратә процесс иалархәра, уи дахәҭакны, дагәҭылсаны иаарԥшра.
Уаанӡа ишазгәаҳҭаз еиԥш, 60–70-тәи ашықәсқәа рын­
ҵәамҭаз аԥсуа поезиаҿы еиҳа-еиҳа амахәҭақәа еиҵнахуеит,
аҽарҭбаауеит ауаҩи адгьыли, ауаҩи адунеи еибаркыреи
реизыҟазаашьа, реинырра иазку атематика. Аԥсуа лирикцәа
рхәыцрақәа рмилаҭтә ҷыдара еиқәырхауа, аамҭакала
рҽазыр­шәоит адунеиеибаркыра зегь аҿы ауаҩытәыҩса
ҭыԥс, хырхарҭас иааникыло аилкаара. «Национальные образы мира» ҳәа Г. Гачев зыӡбахә имаз азнеишьала, аԥсуа
поезиаҿы мҽхакы ҭбаала аԥсуа ҟазшьа, амилаҭтә дунеидкылашьа цәыргашьас иаиуз аҭҵаара актуалра ӷәӷәа зҵоу
ҳасабтәуп. Таиф Аџьба илирика уи аганахьала иарҿиаз,
иарцыхцыхыз ахәыцрақәа рҷыдарақәа раарԥшра еиҳа амч692

хара аиурцаз, ҳрызхьаԥшыр алшоит, иаҳҳәозар, стильла
ишеицәыхаразгьы, А. Аџьынџьали иареи обиективла иҿиоз
рдоуҳатә еигәныҩрақәагьы.
Ауаҩи адунеии реинырра апроблема аԥыжәара шамоу
мҩашьахуа иааԥшуеит, иаҳҳәозар, А. Аџьынџьал илири­
каҿы. Апоет ирҿиаратә хыҭҳәааи, ихәыцрақәа рыԥсабаратә
космизми реигәныҩра иалҵшәоуп, ҳгәанала, «Сара ҽа дунеик Адунеиаҿ исыԥшаауан» ҳәа уи дзызкылсуа ахшыҩзцара:
Сара дунеик Адунеиҿ исыԥшаауан,
Ари Адунеиаҿ сазхәыцуан Адунеи,
Акалашәа аԥсабара ӡырҩуан,
Схәыцрақәагь анырызшәа збеит.
(А. Аџьынџьал. Ацәашьы иаҵәақәа.
Ажәеинраалақәа. Аҟәа, 1969. Ад. 31)

Анаҩсан, апоет иассоциациатә хәыцрақәа рхаҿсахьатә
ҳәаа еиҵыхуа, иҽазишәоит зынаӡааӡара маӡала иҭәу агалактика абстракттә сахьаркыратә зеиԥшхаҿсахьа аԥҵара:
Маи
Адунеигьы ҭынчым Адунеиаз!
Схәыцрақәа еиҳа-еиҳа инаскьон,
Џьа избон, аеҵәа цәашьҵас иахьҿыхоз,
Ҽаџьара урҭ кәицны иҵыкәкәон…
Сԥышәырччо схәыцуан сахьгылаз,
Иԥыруаз схәыцрагь аатәеит,
Даҽа хәыцрак са исызцәырҵхуан,
Заҟа дунеи ыҟоузеи
Адунеи?..
(А. Аџьынџьал. Ацәашьы иаҵәақәа.
Аҟәа, 1969. Ад. 31)

Ари алирикатә ԥҵамҭаҿы ишьҭыху азеиԥшуаҩытәыҩсатә
зҵаарақәа инҭырҳәцааны рҭак аҟаҵара шыуадаҩызгьы
693

(аԥсуа философиатә лирика профессионалла, хаҭабзиарала
иҿыцу аетаптә шьақәгылара амҩа иананылоз аамҭазы),
апоет иааирԥшит арҿиаратә гәаӷьра, шәага-зага рацәала
изызнеитәу адунеи (многомерность) ахаҿсахьа аԥҵаразы.
Асеиԥш адоуҳа-сахьаркыратә гәазыҳәара цәырҵхьан уи
аамҭазы абиективла, арҿиаратә ԥышәара ӷәӷәақәа раамҭа
иҭагылаз амилаҭтә литература қәыԥшқәа жәпакы рзын.
60-тәи ашықәса рынҵәамҭазы, А. Аџьынџьал исубиек­
тивтә ԥсабарадкылашьа амчхара иабзоураны, еицрыхшьа змам еилкаарақәаны «ҩ-дунеик» еилаҵәазар иҿыцу
антиномиатә хшыҩзцаратә хаҿсахьак рҿиауа, иара абри
аамҭазы, даҽа формак ала, даҽа манерак ала, иреалтәуи
ихыҭҳәаауи ҩ-дунеик рхаҿсахьа ҿыц философиатә ҟазшьала
ацәыргара илшоит Таиф Аџьба:
Зны-зынла сара сызлаҟоу ссируп,
Сџьашьаноуп шәышсыхәаԥшуа саргьы.
Шәа ишәыздыруам усҟан са сахьыҟоу,
Шәа ишәыздыруам са сызҿу акгьы.
Усҟан са сызқәу даҽа дунеиуп,
Уи ҟазҵаз, изхәыцыз сара соуп.
Уи зынӡак шәара шәызқәу иаҩызам:
Уа зегьы-зегь даҽакала ишоуп.
(Т. Аџьба. Иҩымҭақәа. Актәи атом.
Аҟәа, 1999. Ад. 37)

Араҟа, ари аҿырԥштәала ишаабо еиԥш, иреалтәу адунеии исахьаркыратәу, ихыҭҳәаау адунеии поезиатә дунеи­
хәаԥшрак иахәҭакны раарԥшра аганахьала џьоукы-џьоукы
аԥсуа лирикцәа адоуҳа-естетикатә еизааигәара рыбжьоуп, еигәныҩуеит рҩышьа манереи, рырҿиаратә инди­
ви­дуалрақәеи хазқәазаргьы. Аха иара убри аамҭазы,
иазгәаҭазарц ахәҭоуп, А. Аџьынџьали Т. Аџьбеи ишрылшаз
аԥсуа лирикаҿы ани, ма ари аԥсҭазааратә хҭыс, ма ахәыцра
694

зеиԥшыр­крыла, хыхь-хыхьла аарԥшра азмырхакәа, уи
ауаҩы­тәыҩса иҩныҵҟатәи идунеи ашҟа аԥхьаҩ дхьазыр­
ԥшуа лирикатә ракурс ҷыдала ацәыргара.
Иаҳҳәозар, Таиф Аџьба иажәеинраала «Амҩа иқәу ашәа­
хәа» акырӡа иугәаланаршәоит ҳаамҭазтәи амифрҿиа­ратә
хәыцшьа аманера.
О, исыздыруам уара иумоу лахьынҵас,
Сыеҵә шаша, жәҩан ҵаулахьтә исҿаҷҷаз,
Уԥсы ҭоума, амца уцроума ухаҭа?
Уԥсы цахьоума, илашьцахьоума улакҭа?
Иааит са сҟынӡа игәазырҳаган уажә иахьа,
Анкьабынкьа зны иухылҵыз ашәахәа…
(Т. Аџьба. Иҩымҭақәа. Актәи атом.
Аҟәа, 1999. Ад. 109)

Абас, апоет ихәыцра аҩныҵҟатәи амистицизм ахыл­
ҟьаҿылҟьақәа ыраргамауа, уи иԥсабарадкылашьа амаӡақәа
ҳрылазхало ицәаҳәақәа злеибарку азҵаарақәа рҭак ҟаҵахоит
апоет иҩныҵҟатәи идоуҳатә гәеибафара еихсыӷьра азымҭо
даҽа зҵаарақәак рыла:
Исыздыруам саргьы исоуа лахьынҵас,
Изҿаҷҷода шәахәа схылҵыр саргьы убас?
Сылашара шәыхьӡарымашь – изышьҭоу?
Шәара шәҟынӡа инаӡарымашь – сыԥсы шҭоу?
Изурызеи, изурызеи – амца скыз!
Са сышәхьымӡаргь – сылашара шәазыԥшыз!
(Т. Аџьба. Иҩымҭақәа. Актәи атом.
Аҟәа, 1999. Ад. 109)

Убас, 1989 шықәсазы иҩу иажәеинраалак аҿы Таиф Аџьба
план ҷыдала, хшыҩҵактә курсивла иаликаауеит ауаҩи аду695

неии реинырраҿы, ахазхаҭара-субиективтә лагамҭа аҵакы,
амч, анырра:
Зны сазхәыцноуп сара схьаа
Уара ухьаа сгәы ишакьысуа,
Схы сазхәыцноуп сара заа
Адунеи зегьы сшазхәыцуа…
(Т. Аџьба. Иҩымҭақәа. Актәи атом.
Аҟәа, 1999. Ад. 267)

Маҷк арационалисттә ҟазшьа амазаргьы, ари ахшыҩ­
зцара даҽазныкгьы иаҳгәаланаршәоит, ҳаҵанаҳәоит ихым­
ԥа­­датәу, насгьы адунеиеибаркыра зегьы гәыцәс иамоу
аԥсҭа­зааратә ԥҟара: адунеи ҭиҵаарц, уи аҩаӡараҟынӡа
иҽышьҭихырц азын, ауаҩытәыҩса, зегь раԥхьаӡагьы, иҽази­
шәароуп иара ихатәы дунеи, ихатәы ԥсҭазаара, игәы-иԥсы,
ихәыцрақәа рымаӡа аҭҵаара. Таиф Аџьба 80-тәи ашықәс­қәа
рзы еиҳа-еиҳа иҽыргәылаихалон иуадаҩу атемақәа рҵакы,
аԥсабаратә диалектикатә еихибарҿиарақәа рызҵаарақәа.
Урҭ агәҭахәыцра- еихшьааларақәа ргәылыршәаразын
зны-зынла иҽҭеигӡон алирикатә ԥҵамҭа кьаҿқәа рформа.
Имаҷым уи азын ихы иаирхәо, зхы иақәиҭу ажәеинраала
(аверлибр) аструктуратә еиҿкаашьақәагьы:
Иҭәы-цыԥхьаӡа
Еиҳа ихьанҭахоит
Аԥсабараҿ зегьы,
Акызаҵәык
Иҭәы-цыԥхьаӡа
Еиҳа иласхоит,
Иҭацәы-цыԥхьаӡа
Еиҳа ихьанҭахоит
Аамҭа…
(Т. Аџьба. Иҩымҭақәа. Актәи атом.
Аҟәа, 1999. Ад. 243)

Абар иахьцәырҵуа апоет исахьаркыра-абстракттә дунеидкылашьа асубиективра иобиективтәу алҵшәа. Ихы
696

иаирхәо антиномиақәа (еиҿагыло аилкаарақәа) илири­
каҿы ахатә ҭыԥ рзылхуа, уи ишьақәирӷәӷәон ипоезиа
ахшыҩзцаратә ҟазшьа. Аха абри ахшыҩзцара иҵегьы
ҳагәылазхало аргументны ҳахәаԥшыр алшоит стильла
еицәыхароу, аха хәыцшьала џьара-џьара еиқәҿызҭло Таиф
Аџьбеи Геннади Аламиеи рлирикатә ассоциациақәа:
Ииасыз, имҩасыз
Аамҭа ҭацәуп, иласуп,
Убри аамҭаз,
Инызкылаз аамҭа
Илахьынҵа даҽакуп…
(Г. Аламиа. Амцажәла. Ажәеинраалақәеи
апоемақәеи. Аҟәа, 1979. Ад. 84)

Хыхь иаагаз абарҭ ацәаҳәақәа иаҳдырбоит Т. Аџьбеи
Г. Аламиеи рҩышьаформақәа шеиԥшымгьы, ишьҭырхуа
апроблемақәа ринтерпретациаҿы (иаҳҳәозар, аамҭеи ауаҩи
реизыҟазаашьа аилкаараҿы) џьара-џьара хәыцшьала аигә­
ныҩ­рақәа, доуҳала аизааигәарақәа шрыбжьоу.
Таиф Аџьба аԥсуа лирикаҿы иааникыло аҭыԥ, иааидкыланы иара ирҿиаратә концепциа ҳәаақәҵаауа, иазгәаҭазарц
ахәҭоуп: апоет илшеит, баҩхатәра ҳаракыла, ацәанырраемоциатә лирикатә гәазыҳәареи аамҭа-наӡааӡаратә ԥсаба­
ра­дкылашьеи еилшәара рықәымкәа раарԥшра, сахьар­
кыратә естетикатә системакны рырҿиара. Ари шьаҿа ӷәӷәан,
ҽԥышәара дуун змилаҭтә цәаҩа мырӡкәа, хаҭабзиаратә
ҟазшьа ҿыцк шьҭызкаауаз, адунеитә поезиахь амҩа ҿыцқәа
аазыртуаз аԥсуа лириказын.
2011

МУШЬНИ ЛАШӘРИА

ТАИФ АЏЬБА: ИМАРИАМ АМАРИА 1
Аессе

Абаҩхатәра ахьыҟоу-иахьыҟам, аҩымҭа аҵабырграамцра ргәылаԥшраҿ-реилкаараҿ иҵыргәа хадоуп арҿиам­
ҭаҿы ицәыргоу алаԥшҳәаа, уи иадубало агәыбылра-аҟәы­
ӷара, уҳәатәы ацәыргашьа, аҳәашьа, инеидкыланы, аҩымҭа
асахьаркышьа.
Ҳарзыӡырҩып апоет иажәақәа:
Ашьхыц, ус иаразнак ашәҭ уахамлан!
Ацәыкәбар уаҿымхәан, уара, аҵыс!
Ах, иҭәымзааит уи аҵәа ҟаԥшь шҳамла –
Ани аԥшқа инаган идыркыз?!

Араҟа иахьеи-уахеи иҳаҳауа, ҳазлацәажәо аԥсабара
зҭагылоу агәаҟратә, еибашьрада ауаатәыҩса зҿу ахҭар­
харатәы алирик ԥшь-цәаҳәак рыла «ирҳәахьоу», «ирҟа­
ҟахьоу» рҿыцны, цәанырра ҵауланы, апоезиа-цәа
ахаҵа­ны, игәҭыха-хьаау акакәны иаҳирбоит, убри иабзоурангьы астрофа зегь («акәыплет») абӷьиаҵәа зҿоу, зыԥсы
ҭоу махәҭаны ҳахьыԥшуеит – иаҳныруеит.
Абри аԥсҭазаара аиқәырхара, ҳаамҭазы зыҽзырҭбаауа
ауаҩытәыҩса илахьынҵа ахӡыӡаара-азхәыцра Таиф Аџьба
илирика амотив хадақәа иреиуаны ацәырҵра иаҿуп – зны
ана-ара иҳәоу цәаҳәақәаны, игәы иҭыхо, илаԥш иҵимыжьуа
хәыцрақәаны, даҽазных – аҩымҭа зегьы – ажәеинраала,
апоема («Ицоит аӡиас») иара иазкны, гәҭыха-жәаны.
Зны-зынла абас еиԥш иҟоу аҩымҭақәа рҟны апоет
шеишықәсатәи аԥсҭазаареи иахьатәии рыжәҩа еибиҭоит,
уи ала иҳәатәы, ихшыҩҵак нарҵауланы, адац-ԥашә
1

Астатиа акьыԥхь абоит иаазыркьаҿны.

698

рӷәӷәаны: «Раԥхьаӡа ицәырҵит абри иаҳхаԥхо амра лашара. Нас – абри адгьыл иахьа ҳазқәынхо, адгьыл-мшаԥшара.
Ахрақәа ирылхәрааит арҩашқәа нас, рҽеизырган – мшынхеит. Ахрақәа, аҿаҩақәа згәаҵа ԥсаҳәаз – рызынтәык ҿыхеит.
Иқашәқашәеит нас, игәырӷьеит ашьац, аҵла џарџарит.
Ргәышҵақәа намҵакуа амра ашәахәац – ԥсыӡқәакгьы
хәмарит. Нас ишәаԥыџьаԥхеит гәаҩагьы-хәгьы, ажәабжь
нархыл­ҟьеит. Абнара инылаҩт аҵыс абжьгьы, ашәарах
нылҟьеит.
Ԥсҭазаарахт, адгьыл иахалеит аԥсы –
Нас ауп санеиха:
Нас ауп, анаҩс ауп санцәырҵ, ауаҩԥсы,
Зегь анмазеиха.
Дхыдазма арҭ зегь снапы иазыркыз?..
Иҟоуп сзызхәыцуа!
Рыхьчароуп, арҭ рырбгаракәым ҵакыс
Иамоугьы сцәырҵра.
Арҭ зегь са соуп изықәгәыӷуагьы шьҭа,
Са еиқәсырхароуп.
Арҭқәа зегь рышьҭахьҟа сцәырҵит схаҭа –
Раԥхьаҟа сцароуп!

Акырџьара абри жәытәнатә аахыстәи аԥсҭазаара иаҿ­
баауп, иаҿгоуп, аҭоурыхи иахьатәи амши рыгәҭыхақәа рыла
имҩақәҵоуп апоет иҭаауа ахәыцрақәа:
«Уа радари, рада гәышьа, иаҳхаагахьоу шьардагәышьоуп.
Иаҳхаагахьоу ҳашьҭагәышьам, аринахыс ҳшаҭагәашьа. Уа
радари, рада гәышьа, ма ҳқьиара гәаҭагәышьа, уа ҳаԥсуара,
ҳашьҭра мыӡуа, иахьынӡауа ҳажәла шьҭыҵуа. Уа радари,
рада рҳәама, дгьыли жәҩани рылԥха ҳама, ҷкәыни ӡӷаби
еидҽырбало, хаҵеи ԥҳәыси рҳәоу еинаало. Уа радари,
ҳӷәыӷра ҳамжьо, иҳашьҭалан иааиуа ԥхамшьо: уа, ҳаламыс,
ҳҵабырг – ҳиаша – изҳарҳаша, изыздырҳаша.
699

Уа радари, ҳашәа ԥымҵәо,
Уа радари, ҳамца ҿымцәо,
Уа, радагьа, рада гәышьа,
Еиҭаҳәашьак ҳаҭагәышьа.

Абас иҟоу ажәеинраалаҿ акәӡами аԥсуа игәхьаа ахьыҟоу,
абри аҩыза жәлар рашәаҿ ауми жәытәнатә ҳауаажәлар
рдоуҳатә мчра ахьыҟаз. Араҟа умашәа иеиқәырхоуп жәлар
иртәу ақәыԥсычҳашьҭыбжь, иубоит абиԥарақәа ргәыӷра,
уаҵәтәи рԥеиԥш иатәу ахаранаԥшра. Араҟа иҟоуп амилаҭ
зегь иеибаркны измоу, ԥсыс ирхоу. Апоет иакәзар урҭ
ԥсҭазаарас, гәыжьжьагас имоуп.
«Аԥсуара» захьӡу ажәеинраала, ана-ара адекларациатә
ҟазшьа адубалозаргьы, абла ҵари аҟәыӷареи рнубаалоит
апоет ицәаҳәақәа:
Аԥсуара ахыҵәон ҳдунеи –
Аныҟәгара ус имариазар.
Аԥсуара анырхуан, аиеи –
Аныхраҵәҟьа ус имариазар.
Дҩагылт аӡәгьы, абан, иҿыхәхәо,
Аԥсуара аныҳәаҿа ижәырцаз…
Уаагыл, ацәаԥҽыга, убӷаӷо!..
Дышԥаҟалоишь аԥсуара зцәыӡыз!

Аԥсны, аԥсуара ирызку, рыӡбахә ахьҳәоу аҩымҭақәа рҿы
иаҳԥылоит угәалашәара иннакыло апоезиатә хаҿсахьақәа,
ажәа-гәыҭҳәаақәа, аформулатә ҟазшьа змоу ахшыҩҵакқәа:
«Избоит Аԥсны ахы, Аԥсны аҵыхәа, аџьалкны сшахыԥоугьы
збоит, сан лыҭәҳәеиԥш, схьаақәа схыхуа, аԥшалас хәыҭхәыҭуа
исындоит». «Анышә – сара сцәа-сжьы зфалак – зегь еиԥшуп,
сыԥсы цқьеи сылша цқьеи – сыԥсадгьыл иатәуп» («Абжьы»),
«Ҳадгьыл рыцҳа, иагьа гәаҟра ирыҵоуп ус – ҭоурых ианӡам»
(«Аԥхынтәи ашәа»), «Архимед дзышьҭаз акәаԥ исзаҩызоуп
Аԥсынра…» («Сара издыруеит»).
700

Ауаҩытәыҩса дануаҩха, иуаажәлар данрылала, урҭ
рыцәгьа-рыбзиа данахәҭакха – ихы мацара дзашьҭалом,
дзацныҟәом – ихадоу ак аҳасабала иԥхьаӡаны. Уи иԥсҭа­
заараҿ еилагӡоуп ҩ-лагамҭак – ихатәы, ауаажәлар ртәы:
Иҳамоуп, ҩ-ԥсҭазаарак ҳамоуп ҳара:
Ак ҳамала иаҳтәуп, егьи раҳҭоит ауаа.
Актәи ҳаԥсҭазаара ӷәӷәоушәа ҳажьоит –
Ҳаҟанаҵ иҟоуп, ҳаныҟам иԥсуеит.
Аҩбатәи ауп ҳара ҳашьҭахь инхо,
Мышкызны, ҳаныҟамгьы, ҳаӡбахә зҳәо.

«Сыԥсҭазаара-сдаҟьа сахӡыӡоит сара – ирыцҳауп ианшәа­
лар иаԥсам ак џьара», – иҳәоит автор даҽа рҿиамҭак аҟны.
Апоет илирикатә фырхаҵеи иареи аӡә роуп – хаҿсахьакны
ицәырҵуеит, – дазхьуеит, дашьҭоуп инасыԥ аԥшаара-ахьыс­ра:
…Иаакаҷҷеит мацәыс каҷҷаран,
Маҷӡак сыгхеит слашәхарцы.
Нас, саҩызаха ахыҭҟьара,
Уахь сыҭрысит сахьӡарцы.
Зных сшьацәхысло, зны сышьҭасуа,
Зных сышьҭхысаа, схы агәра го,
Сынасыԥ сацрас-ацрасуа
Сашьҭоуп, седру сахьаго!

Аха, ишдыру, аԥсҭазаараҿ ари анасыԥ аԥшаара, ақәшәара – ус имариам, ацрас-ацрасра лахьынҵас ианҳауа еиҳауп,
ахаҭаҵәҟьа аԥылара, алакҭа аҭаԥшра, «азқәа ашьышьра»
аасҭа. Абри ауадаҩратә, ауаҩытәыҩса иааԥсаратә, иҿареи
ашықәсқәа реидареи реизыҟазаашьатә уҳәа шьахәны
ирҳәоит абас еиԥш иҟоу астрофақәа:
Снеиуеит иахьамуа сҽынкыло,
Исымаӡам анкьатәи сгәамч.

701

Издыруеит шьҭа исылоу, исылам,
Шьҭа хыла сагәыдлом аҭӡамц…
Нахьхьи џьара сыҷкәынра гылан,
Игәанаҭоит арҭқәа зегьы:
Зны исыхәаԥшуа иҵәыуоит гәыблыла,
Иныҵакны исхыччоит ҽазны.

Абар аԥсҭазаара азхәыцра, уи адрама, иахьеи-уахеитәи
аҿаҩ-маҩ, ҵҩа змамтәи аиҭакрақәа рҿаԥхьа агәырӷәӷәара,
агәкамыжьра ирызку апоезиа:
…Иубоит: амҩаду агәҭаны
Тышак улҭаҳа ухәаҽызшәа.
Умч мырхакәа ҽазны,
Унаган уԥсы шҭоу уржызшәа…
Мап! Уара ухьаауп иԥсыз,
Ухьаауп инаганы иржыз.
Амҩан иуцҳарц иԥшыз
Амаҭаԥшь ауп уашьа иишьыз.
Баша уажьоит быӷькаԥсан,
Имцуп быӷькаԥсантәи аԥхыӡқәа.
Аҵлақәа еилнахуеит аԥша,
Иӡыӡоит иҿымшәац абӷьыцқәа.

Аԥсҭазаара абзиабара, уи аҿаԥхьатәи аҭакԥхықәрақәа,
ҳаамҭазтәи ауаҩы иџьабаа-игәкыдгылара, ихазхәыцра,
дзакәыҵәҟьоу аилкаара азгәышьра Таиф Аџьба ҳаԥхьа
ицәыригоит абас еиԥш иҟоу гәҭыха-гәжәажәараны:
Сусқәа неилажьны сцароуп аамҭала,
Уахь, уаҩ дахьықәым ҭыԥк ахь џьара…
Исҭахуп сара уаҟа ҭынч смыццакыкәа,
Сашәақәа ирыгу, ирцәыӡыз сыԥшаар,
Аҵарақәа рашәақәа ирҳәо шәҟәы мкыкәа,
Рашәа хақәиҭқәа сҭахыуп исаҳар.

702

Сбылгьар сҭахуп сара ашьацраҿ мархәацҵас,
Маамынҵас ҵлакы сахьынҳала сгьалар.
Исҭахуп сара ргьамақәа збар адац-мацқәа,
Ԥынҵала бнацәҵас арҩаш сахәар».

Уамашәа исахьарку, арахь, адәахьала уахьрыхәаԥшуа, еидара змамшәа иҟоу, аха, аҵаулара, абаҩхатәра ашәахәақәа
зныԥшуа, ауаҩытәыҩса игәалаҟара ҳарак ахь иуԥхьо ацәа­
ҳәақәа:
Асы шьҭыҵуеит,
Сара схәыцуеит,
Лассы ишьҭыҵындаз асы!
Асы шьҭыҵуеит,
Сара схәыцуеит,
Сыззыԥшузеишь, сыззыԥшы?
Асы шьҭыҵуеит,
Аҩар хыҵуеит,
Аӡқәа еибафоит, ихәашьуп,
Зегь еилалоит,
Зегь еилыҵуеит,
Зегь аԥсеизгара иаҿуп.
Са сгәы ҵәыуоит,
Са сгәы ҭыҵуеит,
Сыԥшуп сыблақәа хҩаны.
Насыԥк ыӡуеит,
Насыԥк цәырҵуеит,
Еисуеит рыҩбагьы сгәаҟны.
Насыԥк ҿыхоит,
Насыԥк ыцәоит,
Еихәлахоит сара сыԥсы.
Асы шьҭыҵуеит,
Асы шьҭыҵуеит…
Лассы ишьҭыҵындаз асы!

703

Заҟа гәаҳәара, заҟа поезиатә сахьа цәырнагои ари
ажәеин­раала! Араҟа иаабоит дунеик шеибаку, аметафоратә
уасхыр иқәгылоу, ганкахьала апеизажтә жәеинраала, даҽа
ганкахьала афилософиатә ҵаҵӷәы – аԥсҭазаара адац-ԥашә.
Аԥсҭазаара аибаркышьа, адунеи закәу, ауаҩытәыҩса
Идоуҳаи ҳазлаԥшуа абри Амши ирыҵоу амаӡа аилкаара
– ауаҩы изы усҵәҟьа имариоу, имч зықәхо усым. Адунеи
аиҿкаашьа, аеҵәақәа, ҳәаа змам агалактикақәа ирзыԥҵәоу
азакәан ԥҟарақәа дрызхәыцуа, рымаӡа ҭҵаауа афизик
ду Еинштеин иҳәалон абарҭқәа зегь машәырны ишшам,
машәырла, рзакәанк ыҟамкәа ишеибаркым, ауаҩытәыҩса
изыҳәан инагӡаны еилкаам, абарҭ зегь еицырзеиԥшу, иеибаркны измоу ак шыҟоу. «Создатель вселенного Бог в кости не играет» – ари аҵарауаҩ еицырдыруа иажәақәа роуп.
Абарҭқәа инарыԥшьны уи иҳәалон ауаҩытәыҩса ихаҭа
ицәаҩа – иԥсабарагьы инагӡаны еилкаашьа змам ишреиуоу,
абри акосмос аҵаулара ишатәу-ишадҳәалоу.
Абас еиԥш иҟоу ахшыҩҵакқәа рхыԥша рныруеит
имырхьааӡакәа иҳәоу, аха акала иудҷабло, угәалашәара
ихьыу-хьыууа иазынхо апоет иажәеинраала: «Изакәызеи
исыцрымшәо, сыхьцалакгьы сыбла зху? Ажәҩан иалоу, адгьыл иқәу, ма са сгәаҵаҟны иҵәахыу? Џьара акыҟоуп акгьы
звымшәо, зегьы здыруа, зегьы збо. Џьара акыҟоуп – заԥхьа
схырхәо, џьара акыҟоуп – зыгәра зго. Адунеиаҿ зегьы
ирышьҭоу, зегьы ирԥызгало ирыхәҭоу. Џьара акыҟоуп –
зҿынӡа ҳхамлац, џьара акыҟоуп – зынӡа иԥшьоу.
Ҳанамыхәогь ҳгәы казмыжьуа,
Ҳгәаҟрагь иазҭо аҵакы –
Џьара акыҟамкәа – ҳзышьҭоузеи,
Ҳаԥсы зҭоузеи зынӡагьы?!
Џьара акыҟоуп – исыцрымшәо,
Џьара акыҟоуп – зыбла схыу.
Ажәҩан иалоуп, адгьыл иқәуп,
Ма са сгәаҵаҟны иҵәахыуп.

704

Еиҳа еиҿкааны, абас уеимнадартә, иунырыртә еиӷьны
ҳәашьас иамоузеи!..
Апоет ибоит аԥсҭазаара ашәахәа лаша, уи амра кажжыра аиԥш, ашәшьыра ганқәагьы, дырзааҭгылоит зараҟьаҵас
инаҳә-ааҳәуа, ацәгьара аҿаԥхьа ҽынкылара змам, аҳәызба
кны ушьҭахь игылоу – ишааҭаххаз аиԥш аҟьаразы. «Шәа
исзыжәуеи исзышәҳәои мацара рҭак ҟасҵалап ҳәа саҿым,
уи ада ԥсабарак, лашарак сызгәамҭо, слашәхаргьы сҭахым...
Зегь реиҳа шәзықәгәыӷуа рҽыԥхьакны иаргылар убас аамҭа­
кы – сҟалом зегьы ззеиԥшу аӡә сакәны – сзыԥшуам сара аганахь стәаны! Исхашҭуам, ишәасҳәоит имӡакәа, исхашҭуам:
сызшаз иҭахын неилыхрак, неилыхрак ҟамҵакәа, мраҵас
сыԥхаларц зегь рзын».
Аҩымҭа хзыркәшо аҵыхәтәантәи ацәаҳәақәа А. Лашәриа
еицырдыруа иажәеинраала угәаладыршәозаргьы («Ауаҩы
дыҟанаҵ мраҵас дыԥхалароуп...»), сара стәала, урҭ рацәак
ԥырхага ҟарҵом, аҩымҭа ианыԥшуа апоет игәҭыӷьӷьаа
цәажәара иара иатәу ак акәны иуныруеит.
Ауаҩытәыҩса имҩаҿ ихҭысхьоу-дзықәшәахьоу аламала ухахьы ишузаамгогьы, ицәыуадаҩу акакәны иаанхеит имҩасыз, ицаз амш, ицаз, хара иԥшу аҭоурых рылкаа,
рԥышәа инагӡны ихы иахьизамырхәо, урҭ рахь игәиҽанны
дахьыҟам, рыӡбахә рацәак иахьигәалмшәо – ашәарҭара
алакҭа дҭаԥшаанӡа. Урҭ ирҳәо, ирыҵаркуа ибла ианыхгыло, атыҟә аҿы даннеилакь, ишырҳәало еиԥш, ауардын
анхышәҭлак ауп, уаанӡа амш еилгоуп, ишәарҭамшәа иҟоуп.
Абас еиԥш иҟоу ахшыҩҵак сахьаркны, поезиа-жәаны
еизрыкәкәоуп Т. Аџьба иажәеинраала «Ажәҩан ахысраҿ».
Ажәеинраала аритм, аԥсабара аиҭашәара, ахагахара аминуҭ
иазку аенергиа-џьбара знубало ажәақәа, имыцхәу џьара
акы аҟамзаара – иԥсабаратәны, иҟәышны уи аиқәҳәалара
уҳәа аҩымҭа агәылыршәара-асахьаркыра иацхраауеит,
иԥсҭазааратәу акакәны ҳаԥхьа ииаргоит: «Ажәҩан хысуеит ҳагәқәа ҭҟьо, ажәҩан хысуеит. Иарбан гәнаҳаушь
ҳзыхнарҟьо?! – ҳцәа ҳҭаӡыӡоит. Иаамацәысуеит, ҳаи,
705

анцәа!.. Иаамацәысуеит. Ажәҩан хысуеит – шьҭа уацәца!
Ҳкылкаа ихысуеит. Ҳаҵахаҵәҟьеит алакҭа – иҟам ҽӡашьа.
Ҳхы ҳазхәыцуеит ҳаргьы шьҭа – мшрак ианиаша.
Ҳа ҳабаҟаз, нас, уаанӡа –
Ҳхы ҳамрыцқьоз?!
Уажә ибар ҳҭахыуп Анцәа –
Ҳа ҳашрыцҳау!
Уажә ҳанхықәгылеит ахҭа –
Ҳцәа ҳҭаӡыӡоит.
Иаамацәысуеит... Шьҭа уацәца –
Ажәҩан хысуеит!
Абыржәыҵәҟьа ус ҳаиқәхар –
Ҳҟәышхон иҵегь...
Иҵегь ҳҟәышзар акәын ҳарҭ –
Иҵегь, иҵегь...

Аԥси ацәеижьи реизыҟазаашьа, ауаҩы идоуҳа, аԥсы
ҳәа крыҟазар – уи закәу, иаҟазшьоу, иахьыҟоу – арҿиаҩы
изыҳәан акгьы аҵанамкуа иҟам, реалтә гәҭыхоуп, лассы-ласс
иҭаауа ахәыцрақәа ируакуп. «Џьанаҭтәи ахақәиҭра» захьӡу
ажәеинраалаҿ Аџьба ҟазарала дақәшәан иааирԥшуеит
абри «аԥсы» аныҟәара, анаиааишьа, ацәаҩа. Алирик урҭқәа
дырзааҭгылоит адгьыл ахь иеилашуа аԥсҭазаара аԥыжәара
аҭаны, уи аганахь иеиҳа дхьаԥшны, игәы азыбылны, абри
аамҭазы аԥсы аҩнуҵҟатәи аԥсҭазаара, «аԥшьара» амхны,
иҟам ак аиԥш иԥхьаӡаны, атеисттә хыԥшаак ахыубаауа.
Ҳаԥхьап ажәеинраала ҟаимаҭ ахаҭа: «Абжьымшынкгьы
ирырт мариала, абжьышьхакгьы ирхыст убас, измырҭынчуаз,
аԥхыӡ иалаз, абар атәылагьы – изышьҭаз! Сыԥсы неиуеит
сцәа-сжьы ныжьны, еидара иаҵаӡам, ицқьоуп, абар, џьанаҭ
абаҳча еиужьра акгьы азеилымкаауа иҭоуп. Гәалак, хьаак
амам уи шьҭа, иахьцалакгьы амҩа артуп, сыԥсы иамоуп
ахақәиҭра, иаргьы аҵысхә аиԥш иласуп. Еимгеимцарак,
706

шықәсык ахьынтә, адунеи ккаӡа иааимҟьоит, о, иадыруеит
усҟан иахьыз, зынӡа ишрыцҳахаз абоит:
Ажәҩан иалоуп сыԥс ахала
(Ҵаҟа аԥсҭазаара еилашуеит),
Аԥҭа шкәакәа иахьынҳала,
Абла хьшәашәаӡа иааԥшуеит –
Акгьы змыхьуа, акгьы злымшәо,
Иагьԥырхагам, иагьхәарҭам,
Иагьузымкуа, иагьузымшьуа,
Акгьы иашьҭам, акгьы змам...

Апоет, ҳәарада, азин имоуп аԥсы убас еиԥш ирыцҳахәны,
акгьы иашьҭам, акгьы змам акәакәны аарԥшра – иҟоуп
уи аҩыза атрадициагь. Аха, еиҳа инарҵаулоу, ирмариам
ганқәак ҳрышьҭалар, апоезиаҿ, иаҳҳәап, Тиутчев иҟны,
иаҳгәалаҳаршәар ауеит абра зыӡбахә ҳәоу аԥсы апоезиатә
хаҿсахьа даҽакала ишаарԥшу, ишаԥҵоу – даҽа традициак
инамаданы.

Араҟа аԥсы – аԥсы ҭоуп, иԥсҭазааратәуп, доуҳатә мчуп,
аԥхьаҩ ишҟагьы ареалтә цәанырра арӷәӷәоит – иҟоу ак ауп.
Азеижәтәи ашәышықәсазтәи аурыс поезиаҿ, Пушкин
иҟны – аԥсы реалтәуп. Жуковски агәра ганы иҩуан:

Ареалтә цәанырра Аџьба иажәеинраалагь иунаҭоит –
аха уа зыӡбахә ҳәоу аԥсы – аԥсы ҭам, иҵысхәуп, ҩнуҵҟала
707

иҭацәуп, ихьшәашәоуп, иҟам-ианым иаҩызоуп. Еиҭасҳәоит,
исҭахым абри ала лкаа џьбарак аҟаҵара, ажәеинраала ахьугалак иҟаимаҭуп – зеиԥш ҳԥыхьашәалаша! – аҟаза инапы
иҵыҵит.
Абар даҽа жәеинраалак аҿы Таиф Аџьба абри аԥсы аусқәа
«ширкәараҵо», лахьынҵас иазишо:
Адгьы, ажәҩан,
Амра шаша –
Сыԥсы ргоит;
Сышьха ӡыхьқәа,
Сгәыӷра ссирқәа –
Сыԥсы ргоит.
Сыуа-сықәла,
Анасыԥқәа –
Сыԥсы ргоит.
Бзиа избо
Зегьы ишрысҭо –
Сыԥсы нҵәоит...
Уц хырџьаџьа
Сышьҭа ухымзи
Есымша –
Усҭ, аԥсцәаҳа! –
Исцәуго башоуп
Уара шьҭа!

Арҿиаҩы изныкымкәа ихы дазҵаауеит – аԥсҭазаара ахыаҵыхәа ахьыҟоу, изакәу, дрышьҭоуп алагамҭа – анҵәам­
ҭа, афилософиатә хыԥша зныруа Иахьеи Настәи реизы­
ҟазаашьатә:
«Нас» закәызеи, иахьӡахьада?
Ҳәашьа сзаҭом иахьазы.

708

Ԥсыхәа сымамкәа иарада
Ма изыӡбада сара сзы?
Нас азыҳәоуп амра згыло,
Нас азыҳәоуп изҭашәо...
«Нас» закәхо сыздырам хыла,
Нас азыҳәоуп сагьызшәо.

Абарҭ ахәыцрақәа ирҿыгоуп – ирхаршалоуп абас еиԥш
иҟоу, поезиа бызшәала инарҭбаан аԥсҭазаара агәылаԥшра
ирызҳәоу ацәаҳәақәа: «Шьҭа уахьӡа уи амш лашара – инкабеит – аԥхыӡ, алакә! Инхаӡаз – азхьра мацароуп, ушьҭа
ихымҵуа уахьцалак. Ари амшгьы уаҵәы илакәхоит – иацтәи
шлакәхаз аиԥш иахьа. Ари амшгьы нықәҵыр акәхоит – ари
амшгьы ҿымҭ уазхьла!
Имҵанарсыз аамҭа ӡхыҵра
Иамызхыхуада – аӡәгьы!
«Ԥхыӡзу лакәзу нас уазхәыцла
Иара аԥсҭазаара зегьы».

Апоет иҭахуп «аԥхыӡ» иалахәу абри ауаҩытәыҩса
игәаҟра-иԥсра наскьагазарц, аԥсҭазаара иалгазарц, ихаразарц. Заџьал анааилк зҩызцәа ирылҵны ҭыԥ ԥхьарҭак ахь
ицаны иԥсуа аслан ахымҩаԥгашьа дазхәыцуа Аџьба иҩуеит:
«Адунеи иалгоуп урҭ рыԥсыҽра – урҭ рыԥсра» («Аслан»).
Алирик иҭаауа «быӷькаԥсантәи» ахәыцрақәа, иаԥиҵо
апоезиатә ҩыра-сахьақәа рахьтә:
Аӷба дуқәа рыбжьы нхырҵоит,
Улымҳа инҭасуа жьаҳәаҵас.
Амра ԥсыда зны иаацәырҵуеит
Зиарҭа иҩылҵыз чмазаҩҵас.
Дтәоуп, абан, амшын ахықәаҿ,
Лхала дцәажәо ҭакәажәык.

709

Аԥслыш гылоуп рыхәда рыкәаҽ –
Ҳрымџьабондаз абыржәык!

Имариам, аиашаз, аԥсҭазаара «агьама» збахьоу, автор
иажәақәа рыла иуҳәозар уи ауӷә «иахахьоу», ахаара-бзаара иргәылаԥшхьоу ауаҩи абиԥара ҿеи реизыҟазаашьа
– ахәҭакахьала ишықәсқәа ргәыбылреи рыхьанҭареи
зныԥшуа ацәаҳәақәа: «Зны – сагәҭасуеит шәа шәызнышәо,
зны – сзыхӡыӡо шәшьырц шәаҿуп... Шәара шәгәамчи сара
сԥышәеи – урҭ еиԥгаламзар – имцуп. Сшәылагылан аркьыл
сзасуам, ампыл шәылԥаан исызгом. Аха сыҷкәынрагьы
схашҭуам, аха сажәрагьы сзацәцом».
Хә-цәаҳәак даҽа жәеинраалак ахьтә («Агәҿыӷь») – ааигәа
иҳаҩсхьоу ашықәсқәа рыҵкар акала иаҳзаазыртуа, иара уи
адагьы, зны-зынла ауаҩытәыҩса иҭаауа – иуаҩытәыҩсатәу:
Ҿаҳа-ҿымҭ ҳаидхалт, абар,
Ҳақәиан ҳаҵаԥшуеит аҭуан.
Ҳаҟоуп – ҳаҟамзаргь ауан.
Бзиа ҳаҟагьы, цәгьагьы...
Ҳаҟоуп, шьцылароуп зегьы.

Амши аҵхи ирзырхоу, формулаҵас иҳәоу апоезиатә
хшыҩҵак: «Иҟам аҵх ҳәа хазы – аҵых арбан? – Амш иԥсы­
зоуп. Иҟам ацәгьа ҳәа хазы – Ацәгьа – уи абзиа иԥсызоуп».
Абарҭ аҵхи амши – ацәгьеи абзиеи – иааидкылан –
аԥсҭазаара уаароуп, инаӡаӡатәым («Ауаара»): «Иигәаӷьызеи
ауаара згогьы – Ус, ишьҭых! Иумырӡын! Еиқәырха!.. Иаҳагьы
ирыхӡыӡаатәуп зегьы, еиҳагьы ихьчатәуп иануаараха».
Ҽаџьара – гәаҳәарала иаԥҵоу ацәаҳәақәа: «Аԥсҭазаара
убас исгәаԥхоит, исҭахуп, сыжәҩа неиҵысхыр, Сыԥрыртә
аиԥш сласуп!»
Абар иԥрыртә аиԥш иласу «игәҭынчра», «ицәа-хаа»:
«Сара сыцәам... сыцәоуп... сыцәам... Сеидроу ԥхыӡу
лабҿабоу. Хәыцрашәк схоуп – акгьы сазхәыцуам. Акгьы
сзеилкаауам сызлоу. Алакә иаҩызоуп арҵу рашәа, слымҳаҿ
710

иааҩуеит иӡҩаны... Сыԥсҭазаара – сызкәыхшаша, мшәан,
сабоуго ҵхагәаны?!»
Аџьба илирикаҿ ишаабо ауаҩы гха-ԥхада дыҟам, насгьы
даҽаӡәы изы ҳаӡбаҩцәаны мацараны ҳаҟазарц акәымкәа –
дҳаԥхьоит ҳхатә еиԥхьхәыцаарахь, ҳхагәылаԥшрахь, ҳамч
зқәымхо-изықәхо рҿаԥхьа агәаӷьцәажәарахь («Маҷк»):
«Ччаԥшьда алашарагь ҳхыҵәап, дгьыли жәҩани леихашәып.
Маҷк ҳаԥсҭазаарагь ҳахыччап, иаргьы ҳхыччап иаҳа
шәынтә».
Иуԥылоит алафи аллегориеи рыла еиҿкаау, апоезиа-цәа
зыҟәну ацәаҳәақәа – аҩы злысны иҟоу инаидкылашәа, ауаҩ
ицәаҩа, идоуҳа иатәны: «Сабаццакуеи, амҩа сануп, чаракаҿ
сыҟан саауеит. Аԥшәма иуалырқәа зегь ҭәуп, иамеигӡакәа
аҩы рнаҳауеит. Уажә ашәагьы сҳәоит сара нҵәа, сашәабжьы
наҩуеит хара. Ажәҩанаҿ дыҟоуп анцәа, адгьылаҿ сыҟоуп
сара!» («Амҩан»).
Узнысхьоу амҩа, аиаша-ҵабырг, агәнаҳа ргәылаԥшра
улзыршо, ухы-угәы уаззырхәыцуа, иааркьаҿу алҳәаақәа
(«Агха»): «Гха заҵәык ухьны, аԥсҭазаараҿ уаҳа уиадагь
иумоукәа уаауаз хьаҳәа-ԥаҳәа, иулшом ахаан угха заҵә
арҽеира. Арҽеира – ԥаршеироуп. Иугхаз уашьҭан иурҽеир
ауандаз – уи шәарҭас изкуадаз, уи хьаас измадаз!.. Агәнаҳа
узышьҭаҵом наҟ иноухыхны, уи ашьҭа унхалоит иунымҵуа
дамыӷны. Иҟаӡам ацәгьара хызҽуа ҳәа бзиара. Иҟам
хырқьиара!».
Абар, ҩаԥхьа, адунеи аҵас, аамҭа аҟазшьа, ауаҩытәҩсеи
иареи реимадара, реиқәгәамҵрақәа уҳәа ирызку апоет
ирҿиамҭаҿ исахьаркны, иҟәышны иҳәоу – ицәырҵуа:
«Аӡәы итәы инахазар – ҽаӡә итәы иаахоуп»,
«Иацәагои – ихәмаруеит ацәыкәбар – агәыхь»,
«Игәыӷрақәа рҟынтәи инхазеи – Алыхәҭа иннакылаз аӡы!..»
«Адунеи ҳәа ԥхыӡ пылҳаҭын
Ҳарҭ зегь раԥхьа ҳазлаԥшыз...»
Иналкаан сазааҭгылар сҭахуп Аџьба илирикаҿ иреиӷьу
ажәеинраалақәа руак, темала, аарԥшышьала аԥсуа по711

езиазгьы иҿыцу ажәеинраала «Амза зхалаз» (лунатик). Ажәеинраала унацәа ахьнақәуклакгьы – раԥхьатәи
ацәаҳәақәа – ралагашьа инаркны, иаақәырҵәиааны,
уззыԥшым ахыркәшашьаҟынӡа – иразынԥсаран еибыҭоуп,
идгьылтәым, «имзаԥсароу» акы иалаҟоуп, зныктәи ақәыԥ­
сычҳара, апоезиатә «ԥсеивгара» иахшаз ак ауп – идырҵа­
быргуеит Аџьба даҽаџьара ииҳәо ацәаҳәақәа «Иԥсны иб­
зам­хаз илшаӡом ажәеинраала аҩра...».
Арыц ԥсны, иҵәыӷьаны ибзахоит, иԥсны ибзахоит аԥса­
бара, ауаҩытәыҩса идоуҳа...
Ажәеинраала алагамҭа, ажәа заҵәык «аҵх» – амузыкатә
концерт аан аԥарда аадыртаанӡа иго шьҭыбжьык – амело­диа­­
қәа рдунеи ԥшӡа, рдунеи ҵаула адкылара ушазнархио, уша­
зыҟанаҵо аиԥш – уазнархиоит ҭынчра ҵаулак уалагаланы.
Аԥхьаҩ саҭеиҵарым ҳәа сыҟоуп ажәеинраала нагӡаны
иаазгар:
Аҵых. Арҵуқәа рыбжьада
Уаҳа бжьыҟаӡам адәны.
Иааҩнашылоит ус ауада
Ишеишеиуа амза ҭәны.
Лиарҭа дшылҵуагь лмыӡбакәа,
Иоужьны ишлықәыԥсоу лыхцәы,
Ддәылҵуеит – ашә ала дымцакәа,
Ахышә дкылсуеит харԥзаҵәы.
Аҵых ӡыжьушәа дхыхәхәалоит,
Дызхьынҳалоу... уеилыԥсаап!
Аҭӡы дкыдлан ахыб дхалоит,
Аҭел дықәныҟәоит – аԥсаатә!
Амза деиҽырбоит – лгәаԥхара,
Иаргьы лааигәаӡа иааскьоит.
Аблахкыга-раӡныԥсара –
Лхарԥ дагәылԥхаауа дкәашоит.

712

Ажәҩан аҵан, дгьыл дакӡамкәа,
Лыкәашашьа џьашьатәӡоуп –
Уаҩыхшара ихаҿы изаамго,
Ԥхыӡгьы изымбо кәашароуп.
Уа дагәыҵаҳәҳәа шәахәала,
Амза дамоуп дытҟәаны.
Ԥшьаала-ԥшьаала,
Хаала-хаала
Ларгьы лҽалҭаӡоит дгәыкны.
Адгьыл, ажәҩан, аамҭеикәшара –
Зегь ааҭгыло ишанханы! –
Изоурыдашь аԥсабараҿ
Абри амаӡа еилкааны?..
Заку насыԥыз иаха илымаз –
Акгьы лгәалшәом шьыжьы.
Лхаҵа дихәаԥшуеит – дхәаҽыма!
Ицәгьаӡоупеи ихәда абжьы?!

Араҟа, аиашаз, аԥхьаҩгьы деилыԥсаауеит, аҳауахь, ажә­
ҩан ахь дхазгало – дылбаазго, иџьашьахәу цәаныррак
деим­надоит, игәы-иԥсы ҭӡыӡаауа – апоезиатә дунеи ԥшқа­
рах далоуп – амза ихоуп – ишанханы иааҭгылаз дрылоуп,
ажәеинраала зыхҳәаау длыцны «аҭӡы дкыдлан ахыб дхалоит...».
Арҿиамҭа иугәаланаршәоит абри атемала Б. Ахмадулина
лқәыԥшратә шықәсақәа раан (1957) иаԥҵоу лажәеинраала
ҟаимаҭ «Лунатики». Сара стәала аинтерес аҵоуп ҩыџьа
апоетцәа темак, поезиатә хаҿсахьак рхы ишадырхәаз, ишрызнеиз.
Абар Ахмадулина лажәеинраала («Лунатики»):

Иҟоуп аҩымҭақәа рцәеижь ахьеидкьысло, цәаҳәақәак
рыцәаарақәа ахьеиԥыло, аха, аҩ-рҿиамҭак, принципла ихазхазуп, амзоуп «еицырзеиԥшу». Таиф Аџьба иаԥҵамҭа еиҳа
«алокалтә» ҟазшьа амоуп – апоет иазирхиоит угәы зытҟәо
асахьақәа раԥҵара, ахҭыс аарԥшра, уи ауп ажәеинраалазы
хра змоу амомент.
Белла Ахмадулина лҿы хадара ауеит арҿиаҩы, апоетесса
ллахьынҵамҩа азхәыцра, аҟазараҿ насыԥс илоуша, лцәыӡллагала... Ахмадулина лҿы амза хьшәашәоуп (Аџьба иҿгьы
иубоит агәыҭӡыӡаара узҭо ацәаҳәа ҟаимаҭ «иааҩнашылоит
ус ауада»...), ақәгәыӷра уадаҩуп, аԥхара-ҭак унаҭом. Уи
ашәахәа хьшәашәа зҭааз, зыҩнапыкгьы рхахан иаԥыло,
аха абри амзахьтә акгьы змауа, акгьы иазыԥшым Ахмадулина амза – аҟазара, арҿиаратә лахьынҵамҩа иадылкылоит, аҟазара акәзар, уи – арҿиаҩы изыҳәан имариам, илоу
илызхуа, ихаара-бзаара зегь еизыркәкәа изго ак ауп, апоетесса лгәы ҭыԥсаауа дҵаауеит абри амҩаҿ иаԥсоу акыр
лзаԥҵараны иҟоу – иҟаму?!.
714

Араҟа ишаабо «амза атема» даҽа еидарак ақәҵоуп,
даҽаџьара имҩахгоуп, ирнаауп – метафороуп, абаҩхатәра
ашәахәа зныԥшуа даҽа гәҭыӷьӷьа цәажәарак ҳбоит.
Таиф Аџьба иажәеинраала абас еиԥш иҟоу аидара ишаҵамгьы, аметафоратә ган ашҟа ишырнаамгьы
– асахьар­кыратә рҿиамҭак аҳасабала Ахмадулина лтәы
иа­ҵахо иҟам – иаԥнамгозар. Ацәажәара хҳаркәшозар – рыҩрҿиам­­ҭакгьы ҟаимаҭқәоуп, амза шәахәа иахшаз – иӡаахыу,
иҳараку поезиажәоуп.
Абзиабаратә лирика аҿиашьа, ацәырҵшьа аҭоурых
ҳҽаламгалакәа (иҟоуп абри азҵаара иазку аимак-аиҿак­
қәагьы), иазгәаҳҭар ауеит ахынҩеижәатәи ашықәсқәа рзы
уарла-шәарла акәымкәа, еиҳа инарҭбааны, инарҵауланы
ахы шаанарԥшыз.
Аԥсуа лирикаҿ уаанӡа џьарамзар џьара иаҳԥылом абас
еиԥш иҟаз уи амҽхак, анырра ӷәӷәа.
Ҳаԥхьаҩцәа ианакәызаалакгьы еиҳа иалрыԥшаауаз,
ирызгәакьоу абри атема аҿиара-аинылара Т. Аџьба ихәҭаа
шьахәгьы алоуп – инарҭбааны акәымзаргьы – абаҩхатәраҵабырг зныԥшуа лирика-жәала.
Апоет ицәажәараҿ иуԥылоит имырххакәа, имыргәаҟкәа
иҳәоу, аԥсабара шыҟоу иҟоу, исахьарку, аҿареи, агәхыҭ­
хыҭреи, аромантикеи рышҟа иуԥхьо ацәаҳәақәа.
Ҳазааҭгылап, инагӡаны, асахьаркыра аганахьала ҽыԥ­
ныҳәа, хьаҳәа-ԥаҳәа змам (урҭ рыжәла ианакәызаа­лакгьы
имаҷуп…) ажәеинраала: «Амҩахәасҭеи амза иҭәуи, нас бареи сареи – убра, иашьны иҟоуи зхы зтәуи – ах, ҳашԥеидхалеи
ҳара! Аха усгьы, сара иџьасшьо, исызгәамҭакәоуп сшашьыз,
аха усгьы, сара иԥхасшьо, зынӡа исзымжәуазаап арыжәтә!
Ҭынч сызбыхәаԥшуам, сызгылом, унаскьа, бҳәеит, унаскьа!
Аха, ишԥазуеи, сырзынкылом, сырзынкыломеи сшьапқәа?..
Мшәан, са сымацара изжәуазма?
Ҳаибаныҳәан иҳамжәуаз,
Зынӡа агьама бымбаӡазшәа,
Нас ишԥаҟалеи абас?..

715

Амҩахәасҭеи амза иҭәуи,
Нас бареи сареи – убра,
Иашьны иҟоуи зхы зтәуи…
Ах, ишԥамариоу саршьра!..

Апоет иԥхыӡ ахьтә (ажәеинраала «Сбыҳәон»): «Сбыҳәон:
сырҿыха, сырҿыха! Сзымқәацо сԥахны сышьҭан. Ҳәызба
цагәык сыхәда иаҿырхо, гызмалцәақәак ааины исхан.
Акәакь быкҿагылан ашьшьыҳәа, сыхаара, сшыббоз сыршьуан. Сбыҳәон: сырҿыха, сырҿыха! Быхьшәашәаӡа ус
бысзыԥшуан. Иԥҵәеит сызлаԥахыз ашаха, ашырҳәа сҩаҵ­
ҟьеит сыҳәҳәан. Снабыхәаԥшит сыбла ҭырхаха: избан,
сзыбмырҿыхаз, избан?»
Аҩымҭа алирикатә фырхаҵа дзызхьуа, инасыԥхарц
ииҭахыу лышҟатәи агәжәажәарақәа, ааԥхьара: «Иԥсит уи
атәыла са сзыҳәа, атәыла хазына бызқәу, аҳ иԥа дақәтәаны
аҽыхәа данааиуа ҳәа ба бахьыԥшу. Исԥылон, ихырхәон,
исыҳәон, сцон сара наҟ сеиханы. О, быцәазар – быцәаз,
бсырҿыхом, бҿыхозар – бҿыха бласны!».
Абзибарагьы, уи иахылҵуа аҭаацәаратә ԥсҭазаарагьы
ԥҭа-хәашьык рхамло, еснагь амра рызкажжы мацара
иауыҟахыу, акырынтә урҭ зегьы ирзыԥшуп аԥышәара,
агәырҩа, алаӷырӡ, рҽеишьа змоу – измам.
Аҭаацәаратә ԥсҭазаарахь ииаганы убарҭқәа ртәы шиашоу иҳәамзаргьы, ихҩа-ҿҩоу шамоугьы, абрахь иурхар
ҟалоит алирик иажәа сахьарк, иажәа ҟәыӷа, иметафора
(ажәеинраала «Аилыҵра»): «Анахьгьы иатәымкәа, арахьгьы иатәымкәа – иабантәаауеи, хагарак аҵоуп имцымкәа!
Иаалырҟьан амацәыс хәыҵҟьоит, ихысуеит, ируша
иақәымшәо, аԥсҭҳәақәа еилысуеит, иԥшым ифырҭыным – ицәырҵуам изхароу! Иагьҵәыуоит, иагьыччоит,
абар, аԥсабара…
Аилыҵроуп, аилыҵра арҭқәа зегь здыргоу –
Аӡыни аԥхыни ртәы-рымаа еилдыргоит.

716

Ақәаҟам, асыҟам – гәыргәырроуп агәгәаҳәа –
Иахылҿиааран иҟоузеи аилыҵра уаҳа!
Аҩ-аамҭак реимак иазҭода ӡбашьа?
Насгьы, акгьы рзеиламкуа, ирымоума еилгашьа?!
Ргәы ааибагаргьы – ԥсыҭбада иааиқәтәахуеит,
Еилырхыз аҵкыс ирзеилоу аанхахуеит.

Иуԥылоит ажәақәа рырццакра-рырхәмарра (акьарда
ахьыԥшра, агәаҭаха умаӡо) рҩышьа ала иаԥҵоу ацәаҳәа
ҟаимаҭқәагьы – рифмак аформала иҩу:
Сыцәоушәа, сыцәамшәа,
Ԥхыӡушәа, ԥхыӡымшәа,
Уахынлоушәа, ҽынлоушәа,
Бакәушәа, бакәымшәа,
Бааиуашәа, бмааиуашәа,
Аӡә дбыцушәа, дбыцымшәа,
(Дхаҵоушәа, дхаҵамшәа),
Быԥсы ҭоушәа, иҭамшәа,
Сыбҭахшәа, сыбҭахымшәа,
Бцазшәа, баанхазшәа…
Изакә ԥхыӡ ҿаасҭазеи
Сара сызлаз!
Ԥхыӡ имбозар акәхап
Бара бызгаз!..

Ажәеинраала, ишаабо, анапҟазара аныԥшуеит, аха аҵы­
хә­тәантәи аԥшьцәаҳәак, сара стәала, аҩымҭа ишаҭәаз ала
ахыркәшара рацәак иалдмыршеит, еиҳа «анапыла­ҟаҵа­
рахь», армариарахь ииасит, аҩымҭа злаԥҵоу абызшәа,
аҩышьа форма рцәаҩа рҽаҟәыҭханы, ррифма еиҿкаашьа
аҷыдарагьы ԥсахны. Ишырҳәало аиԥш абри «амаҷ» аус ду
ажәеинраала анагӡара иаԥышькласуеит, – иугәаладыршәоит
акритик Алла Марченко Л. Толстои еицырдыруа ихшыҩҵак
(зегь зҳасабуа «чуть-чуть») иазгәалҭо: «Так ведь в искусстве
717

всегда решало и решает «чуть-чуть»: зазор, разница между
«сырым» и «мокрым…»
Иҟалап абраҟагьы убасшәа иҟоу акы ҳахьыԥшуазар.
Аџьба ирҿиамҭаҿ иуԥылоит апоет илахьынҵа, апоезиатә
жәаҳарак иацу агәаҳәара, аҭакԥхықәра уҳәа ирызку
ахәыцрақәа жәпакы, урҭ ирыхьӡынҩылоу, ицәырыргаз
ацәаҳәа шьахәқәа.
Аԥсуа поезиаҿ ари атрадициа ыҟоуп Д. Гәлиа раԥхьатәи
ицәаҳәақәа «Аҳы, сышәҟәы, уеиҵамхан» инаркны, Шьынқә­
беи Коӷониеи, убас ҳаамҭазтәи апоетцәа аӡәырҩы абри аганахьала иреиӷьу раԥҵамҭақәа – арҿиаҩцәа рыԥсҭа­заараҿ,
рдунеидкылашьа аилкаара-аҭҵаараҿы иуарҳәо, иуеилдыркаауа маҷым. «Гәырцҭыԥк хьаас иҟасҵоит» ҳәа зыҩуаз
И. Коӷониа иҳәатәқәа – игәҭыхақәа шырацәаз аиԥш.
Зны-зынла, изааӡарызеи, абри аус аҿы ҽынкыларак
зҭахугьы унахьыԥшуеит, «баагьы-ԥсгьы» ажәеинраала аҩра
закәу, уи иацу аџьабаа, амыцәара, аҵхқәа рыршара уҳәа
уажәы-уажәы ианрылацәажәо, ашаблонрахь ианиарго.
Сара стәала, абарҭқәа раан абасшәа уҳәаргьы ауеит – ажәа
џьбаразаргьы (ирҳәақәахьеит ҳәагьы сыҟоуп) – зны дара
аԥҵа акы-ҩба ирыдамзаргьы, нас – рааишьа-рцашьатә!..
Рааишьа-рцашьатә акәзар – убасшәа итрадицианы
иҟалеит, ажәеинраалақәа зхылҵуа еиҳарак амаҭәар ҳаракқәа
(ажәҩан, аеҵәа, ацәқәырԥа, Ерцахә ҳарак…) ракәын. Аурыс поетесса ду А. Ахматова улзыӡырҩыр, зынӡа даҽакуп
иҳалҳәо – абырлаш цәаҳәақәа, зны-зынла хыҵхырҭас ирымоуп… игәам-саму, аҳәира зхыҵәаны иҟоу, алаҳәаргәаџа
зқәиаауа адгьылқәа…
Еиӷьуп лара лхаҭа ҳалзыӡырҩыр:

Аиаша дазааигәоуп, деилукаауеит Таиф Аџьба абас
ании­ҩуа («Ажәеинраала»): «Шә-хьаак сымоуп сара зны, шәуск сыгәҭыхоуп, сзыхьӡарызеи? Хьаа сымамшәа стәаны,
ажәеинраала зласыҩрызеи? Хьаа сымам даҽазны, сҭын­
чуп, срылгеит сусқәа рызегь. Хьаа сымамкәа стәаны,
ажәеинраала зласыҩрызеи? Анкьеиԥш, сыхаара лбара сцоу­
шәа, сҽалакны лашьцарак, ус ауп… Ажәеинраала аҩра иа­
ҵоуп, хымԥада, ԥхашьарак».
Даҽаџьара («Шәкы рҟынтәи акы») – аҳәатәы амариамра,
аҭакԥхықәра, арҿиаратә процесс:
Шәкы рҟынтәи, шәкы рҟынтәи акы…
Исзылыԥхароуп… сразҟы –
Ашамҭа иазнеихьеит асааҭ –
Ишкәакәоуп исымҵоу ақьаад.
Сышрышьҭоу – рыцәҟьара иҭашәанда! –
Инрыҵӡаауеит амҩан ршьамхы…
Ишысрыцқьо-ишысцәуа – иӷәӷәаханда!
Снапы иасыршьуазар мыцхәы?!

Ҳрыниоит абасала иҳәоугьы: «Акәаԥқәа рхаҭыԥан игылоу сыԥсоуп», мамзаргьы «имгәарҭәыгам сажәеинраала!..»
Аџьба иажәеинраалақәа рыла ауаажәлар ирылаҵәахьеит,
хыԥхьаӡарала ирацәамзаргьы, иԥханы, игәахәаны ирыдыркылаз ашәақәа (Барион дугәалазыршәо: «Прекрасно
солнце пред концом пути») «Амра ссируп аҭашәамҭаз» –
ауаҩытәыҩса иԥсҭазаара, игәыбылра, имш-лаша, иҟазаараинаскьара ирхаршаланы иаԥҵоу ацәаҳәақәа:

719

Аҭашәамҭаз, аҭашәамҭаз,
Амра акалашәа игәыкхоит.
Имариоума зегь рзыҳәа
Иахьа хәлаанӡа абылра?
Имариоума нас ашьшьыҳәа,
Зегь ааныжьны ацара?

Жәеинраалак, ашәа ҟаимаҭк аҳасабала иҟәымшәышәу,
уздызыԥхьало акоуп «Аҷандараҟа». Дызлыҵыз иуаажәлар
ркәамаҵама, рцәаҩа шидыруа, рцәажәашьа, рынаԥшааԥшшьа, реизыҟазаашьа ааигәаны игәы-иԥсы ишрыдикыло аган угозаргьы – имаҷым араҟа апоет ибаҩхатәра
зныԥшыз, адгьыл «иқәмыркьысӡакәа», агәаҳәара-мҵәы­
жәҩа рыҭаны игәылыршәоу:
Даара, даара, даара, даара,
Даара, даара даҳгәаԥхоит,
Аҷандара, Аҷандара,
Аҷандараҟа даагоит!
Изышьҭадаз Калдахәараа,
Иззыԥшыдаз Уаҭҳараа?
Зынџьы исҳәан еиԥш (дара рҳәашьа!)
Гәында илышьҭоу еицырхәаа?..
Аацаа гылан Ааԥсҭа ахықәан,
Иаҳзыԥшуеит ишанханы,
Амҩа ҳарҭоит Абӷархықәаа,
Ҳшаҷандаратәқәоу баны.
Дәрыԥшьаа ҭацала ҳариааиуам,
Малла ибеиоуп – иаарычҳап!
Насгьы, ҳчарашҟа ианааиуа –
харшәла ишаҵамхо ҳдырбап!

720

Даара, даара, даара, даара,
Даара, даара даҳгәаԥхоит,
Аҷандара, Аҷандара,
Аҷандараҟа даагоит!

Араҟа ажәеинраала ашәага-азага шьақәзыргыло ацәа­
ҳәаҿы ԥшьынтә иҳәоу (даҽа ҩынтә – аҩбатәи ацәаҳәаҿы
– зынӡа – фынтә) ажәа «даара» ажәеинраала амҵәыжәҩа
ана­ҭоит, иарԥыруеит – иара иаҭәоу, ашәа зызку ахҭыс
иашьа­­­шәа­лоу аинтонациа-хиаала уеиларҳауа.
Угәы иаанагап араҟа акомпозитор ибаҩхатәра, инап­
ҟазара зҭаху акгьы ыҟаӡам ҳәа, ажәеинраала ахаҭа иашәаны,
имелодианы ауаажәлар рахь амҩа иқәымлар ауам!..
Апоезиатә хаҿсахьа аԥызҵо аиҿырԥшрақәа, аепитетқәа,
аметафорақәа рахьтә (аҩада инарҭбааны иаагоу инарыц­
ҵаны):
«Жәҩан ҵа змамаҿ аеҵә ҩынтра…»
«Ԥшьаала иҿыцәоит ацәаҟә ҵыхәа…»
«Аӡә даԥсоуп иҟамчҟьара…»
«Ашәҭи ашәҭи еихәаԥшуеит…»
«Данысуеит жәҩангәымҩа лара…»
«Шышкамс бызшәала аҭак ҟанаҵоит…»
Апоезиаҿ арифма иааннакыло аҭыԥ, цхыраарас,
сахьаркыратә функциас инанагӡо ароль иазкны Аџьба
иҩуеит:
«Ажәеинраалаҿ арифма идыру арольқәа зегьы инарҷы­
даны иргылатәушәа збоит уи апоет дахьарԥшауа. Шаҟа
ажәа еилирхуазеи, шаҟа ажәа дыргәылаԥшуазеи, шаҟа
ихшыҩ еимнадозеи, аханатә игәы иҭамыз, ихы иҭамыз
шаҟа дрызнархәыцуазеи апоет уи, шаҟа ҳәашьа, шаҟа
грамматикатә категориа рпоезиатә мчы ааиртуазеи иара
рифма заҵәык дахьынӡашьҭоу! Апоет иашаҵәҟьа арифма ацхыраара ду инаҭоит, арифмаҟаҵара зцәыуадаҩу
арифмаҟаҵаҩ иоуп… Сара сакәзар – иԥаны исҿаԥало,
мыцхәы иӷьамӷьамуа, «иҟаҵацәоу» арифмақәа раасҭа
721

ассонанстәқәа слымҳа иаднакылоит. Уеизгьы-уеизгьы абригьы-абригьы арифма ахархәара еиӷьуп ҳәа аӡәы идгылара
аҭахым – дасу иара иҩымҭа аҵакы иашьашәалахо аформа ихала иԥшаауеит, ихы иаирхәоит иаҳа изыманшәалоу
арифмақәа егьырҭ апоезиатә хархәагақәагьы».
Иҟоуп, ҳәарада, апоет иҟаиҵо алкаақәеи ирҿиаратә
практикаҿ иаҳԥыло арифмақәа рҟазшьеи рыҳаракыреи
анеиқәшәо – ирифмақәа азанааҭтә лаԥшҳәаа анырхыуго
аамҭазы.
Ииашаны, арифма Аџьба ицәаҳәаҿы аҭыԥ ӷәӷәа аннакылоит, ирҿиамҭа асахьаркыратә ҳаҿра аелемент хадақәа
ируакуп – ихшыҩҵак дырҭбаауеит, иҵкар рацәа иртәуп,
иажәеинраала иаԥсҭазаароуп, илирика анырра уи ада ухахьы иузааго, иудукыло иҟам – еиҳаракгьы Аџьба ипоезиа
(иажәеинраала) иамоу астрофатә принцип иабзоураны.
Аҩада иззааҭгылоу ипоезиатә ԥҵамҭақәа ҟаимаҭла агәра
ҳдыргоит Аџьба – арифма иазҟазоу, уи ала ажәа асахьаркыра,
аԥсҿыц ахаҵара, ииҭаху аԥштәы алкаара – аҵшьра зылшо
аӡә иакәны дшыҟоу. Уи, дызлапоет иашоу ала, арифмаԥҵара
хықәкы хадас имам. Арахь уԥшыр иажәеинраала рифмада
ашәи-ҭышәи иузнагом. Иҟоу уи ауп, Таиф ирҿиамҭақәа
рҿы, аҩада ишиҳәо аиԥш, арифма иахьаҭыԥу игылоуп,
ацәаҳәа аконтекст иатәуп, араҟа арифмеи ажәеинраала
аҵаки узеиҟәымҭхо еицуп, наҟ-ааҟ иԥсабаратәны еиларсуп.
Ари – абаҩхатәреи аԥышәеи рыӡбахә аҳәоит, ҟазароуп.
Апоет ирифмеиҿкаашьаҿ иубоит еиуеиԥшым аҷыда­
рақәа – ихаҭәаау – ихаҭәаам, аԥҳәыстә-ахаҵатә,
еизааигәоу-еицәыхароу, ҩба-ҩбала (ҩба-ҩба цәаҳәала
ишьақәгылоу ажәеинраалаҿ) иаҳԥыло, еихдоу, астрофаҿы
хыџьара (х-цәаҳәак змоу аҟны), ԥшьыџьара (ԥшьцәаҳәак
змоу аҟны – уи ауп алирик ирҿиамҭақәа рҿы хадара змоугьы) – еиуеиԥшым аелементқәа рыла ицәырҵуа уҳәа
рыпрактика. Еиҳа инарҭбаау аҭыԥ рымоуп аклассикатә
ҟазшьа змоу – ихаҭәаау арифмақәа, имаҷуп ма зынӡа
иуԥылом акаламбуртә рифмақәа ҳәа изышьҭоу ма урҭ ры722

принцип иазааигәоу арифмеиҿкаашьақәа (Л. Лабахәуеи
Л. Кәыҵниеи раамышьҭахь, урҭ, сара стәала, иаҳа иуԥылоит
И. Ҭарба, П. Бебиа, Н. Кәҵниа рҿы).
Иааҳгап аҩада аԥхьаҩ илаԥш иҵамшәаз даҽа акыҩба – рацәак ҳхаԥыц зымҿац иреиуоу: «даагәашәҭеишь –
атама­шәҭеиԥш», «акаҳуажәцәа – ахәажәцәа», «ҭхаха – инхахи», «абаху ҿыцәқәа – ашәа ҿыцқәа», «анеиду – адунеи
ду» (аҵыхәтәантәи «анеиду – адунеи ду»), раԥхьаӡа акәны
Шьынқәба данқәыԥшызтәи иажәеинраалак аҿы хархәара
азиухьоушәа сгәалашәоит)…
Апоет иажәа сахьазыркуа ацхыраагӡақәа – аиҿырԥшра,
аметафора, аепитет уҳәа ракәзар ицәаҳәа иазхашақәа рыла
еибыҭоуп, шьаҭас агармониа змоу иажәеинраала зҩычо ак
акәны.
Аха, абри аамҭазгьы, аԥхьаҩ илаԥш иҵамшәар ауам знызынла арҭ ацхыраагӡақәа еиԥшу рформақәа, рҳәашьақәа,
ршаблон форма дышрыдхалацәо, иеиҳа имариоу рхархәа­
шьала. Ҿырԥштәыс иаагап апоет лассы-лассы ихы иаирхәо
аепитет «ассир», «ассирра»: «Ажәабжь ссирқәа», «Хьаа
ссирӡан», «иссируп ашьацраҿ», «ссиршәа ишоу», «убжьы
ссир», «адунеи ссир», «ашәахәа ссир», «ԥхара ссиршәа», «ассир абаҟоу», «шәҭы ссирк», «ссирк-џьашьахәӡак», «бдырды ссир», «ссирс иҵоу», «иссирхоит зегьы-зегь», «иссирӡан
ацашьа», «мшы ссирк», «бжьы ссирк», «ассир иԥшаарц»,
«уашәақәа ссируп» уҳәа егьырҭгьы. Абас еиԥш ала епитетк лассы-ласс ахархәара апоет иажәеинраала ҟаимаҭқәа
ираҭәам, инапҟазара ҳаракгьы иатәым – имариоу мҩоуп.
Таиф Аџьба ҵарадыррала инагоу, зылԥшҳәаа ҭбаау,
зырҿиаратә ус аҿы аԥышәа змоу, аурыс, убас адунеитә
поезиа иахьеи-уахеи ирыԥхьо поетуп. Ҳаԥсуа поезиатә
ҩымҭақәа ракәзар агәыҳәԥыхш изаҩызоуп, игәы-иԥсы
иртәуп, дызгарҵыз гарак аиԥшгьы иахәаԥштәуп. Таиф
илшоит англыз бызшәала иаԥҵоу апоезиатә рҿиамҭақәа
еиҭамгаӡакәа излаҩу абызшәаҿы аԥхьара. Ҳмилаҭ поетцәа
рыбжьара ари аҩыза алшара змоу, иара, убас иара иабиԥара
723

иатәу Р. Лашәриа уҳәа роуп. Абри агангьы Таиф илаԥшҳәаа
зырҭбаауа, игьама ааӡара, ашьақәыргылара иацхраауа
ахыҵхырҭақәа иреиуоуп.
Ипоезиатә ӡыхь, иажәа ахыҵхырҭақәа ракәзар – аԥсуа
ҩыратә поезиа аиԥш жәлар рҳәамҭақәа ршәахәа лаша
рхьыршоуп, мҵәыжәҩаҵас ирымоуп – апоет илшоит урҭ
ҟаимаҭла рхархәара, жәлар ражәеи ипоезиатә цәаҳәеи
ахьеимадоу, иахьеиԥшьу рҳәаа узымыԥшаауа, реиԥшьырҭа
аламала улаԥш иҵамшәо. Ҳаԥсуа поезиаҿ ирацәаҩым уи
насыԥс изоухьоу, ҳпоезиа аханатә аахыс раԥҵамҭақәа
жәлар рпоетика ишадҳәалоугьы.
Абри аамҭазгьы иазгәасҭарц исҭаху. Аџьба ипоезиатә
рҿиамҭақәа, ишҳәоу аиԥш анс ма арс ашәҟәнырра рымоуп,
ана-ара ирылаҩуеит алитературахьтә, ашәҟәы-абыӷьшәы
рахьтә иаауа аинерциа, апоезиатә ритмқәа, аинтонацаиқәа
– аԥсуатә, аурыстә, европатә уҳәа рышьҭамҭа, рԥышәа
ахархәашьақәа. Ас узизҳәом, иаҳҳәап, иара иабиԥара иеиуоу, Таиф ипоезиа аҩаӡара иатәу, иашьашәалоу Рушьбеи
Смыр изы. Алитературахьтә Смыр имоу аныррақәа рацәак
аԥсуа поезиа аҳәаақәа ирыҭгам, хәыцшьала, дкылашьала уи
исахьажәа жәлар ражәа ауасхыр иатәуп, ԥсыԥ лагаҩагарас
иамоуп. Араҟа Пушкин, Лермонтов, Гиоте, Баирон, Геине
уҳәа рнырра, рпоетика урхьыԥшуам.
Абри аганахьала, сара стәала, Р. Смыр иаасҭа Т. Аџьба
иеиҳа длитературатәуп, иеиҳа «ацивилизациа злысхьоу»
поетуп.
Ҳмилаҭ поезиаҿ Баграт Шьынқәба даҳгәалаҳаршәозар,
абри «ацивилизациахь» рацәак дыццакуамызт, уи даҟәыҭ­
ханы дшыҟамызгьы.
Абри аамҭазы ҳазҵаар ҟалоитдаҽакгьы.Апоезиа агеницәа,
аклассикцәа умилаҭ иатәума, иҳәаанырцәтәқәоума угәыуԥсаҿы, иуҩуа рҿы ныррак ҟарҵазар, мцабзк дырҿыхазар
бааԥсра алоума, уи азы ҽыԥныҳәа ҟаҵатәума? «Без Жуковского мы не имели бы Пушкина» – абас иҩуан зны аурыс
критик ду В. Белински.
724

Таиф Аџьба иакәзаргьы убас. Уи ҳаԥсуа милаҭ поезиа
иқәнаргылаз, иааӡаз, аизҳазыӷьара иаҿу поетуп. Ари иаанагом иара изы уи уасхыр заҵәуп ҳәа. Аус злоу уи ауасхыр уасхыр хадазааит. Ас ианыҟала, адәахьтәи аԥшақәа, аныррақәа
шәарҭам. Уимоу, иеиҳагьы ихәарҭахар ҟалоит.
***
Абас иҟоуп, иааркьаҿны аума, еиҵыхны аума
ушахәаԥшуазаалак, абаҩхатәра ҵабырг змоу Таиф Аџьба
илирика аганқәак, ахаҿра, аԥсабара хада, ацәаҩа.
Аџьба ипоема ҟаимаҭқәеи ахьыбҿар ирызку ирҿиам­
ҭақәеи ирҭахуп хаз иналкаау ацәажәара, хаз ҷыдала рзааҭ­
гылара. Араҟа хықәкыс исымаз даҽакын: ԥыҭк иадамзаргьы апоет алирика агәылалара, азхәыцра, аԥхьаҩ итәны,
изгәакьаны иҟазҵаз акы-ҩба ралкаара.
Ари сцәажәараҿ хықәкыс исымамызт иара убас Таиф
изкны ҳакритикцәа, ҳпоетцәа ирҳәахьоу, ирыҩхьоу рышь­
ҭахылара, рхархәара, ажәеимакра-аҵабырг шьақәыр­гылара.
Сара сзы ихадан ԥхьаҩык, поетк иаҳасабала, сеиҵбы, акалам сыцызку ауаҩԥсы ипоезиа исанаҳәо «имариам амариа»
шысныруа, уи аханатә изысгәаԥхоз, сгәы-сыԥсы изалыркаауаз рзааҭгылара, ибаҩхатәра адгылара.
Апоет иажәеинраалақәа срыԥхьеит, сагьрыхцәажәеит
сгәы ишҭаҩыз, ирнызбааз, ишсыдыскылаз ала. Даҽаӡә
иакәзар Таиф ипоезиаҿ даҽакала излаизгәакьоу даҽак аликаашт – иқәреи игәаҳәареи иҵарҳәо ала.
Ҵыԥх, 1989 шықәсазы, ашәыҟәҭыжьырҭа «Алашара»
иҭнажьит Таиф Аџьба иажәеинраалақәеи ипоемақәеи
еиҳа инарҭбааны еидызкыло ишәҟәы – «Аныҳәаԥхьыӡ».
Ари, – Таиф Аџьба ирҿиамҭақәа ралкаа еидызкыло шҟәуп.
Убрахьтә ауп, шамахамзар, апоет иҩымҭақәа рцыԥҵәахақәа
ахьынтәаагозгьы. «Автор иҟнытә» захьӡу иааркьаҿу уи
аԥхьажәаҿ апоет, иара ишицәаҩо аиԥш, алаф алыжжуа
иҩуеит:
725

«– Убри ушәҟәы нарҳәы-аарҳәуа есқьынагьы уаԥхьоит,
угәы злаԥнамҵәозеи? – хәаџьак иазҵаазаап абас.
– Саԥхьацыԥхьаӡа аҿыц санаҳәоит! – аҭак ҟаиҵазаап
иара. Ахәаџьа ишәҟәы ҿыцс ианаҳәоз сыздыруам, аха
сара исымоуп есқьынагьы инарҳәы-аарҳәуа сзыԥхьо,
саԥхьацыԥхьаӡагьы аҿыц сазҳәо апоезиатә шәҟәқәа.
Ажәеинраала знык унаԥхьаны, иалоу зегь аалухуа изыҟалом,
уи ҩаԥхьа узырхынҳәуа, уздызхало маӡак шаҵац иаҵоуп.
Ари – абаҩхатәра иахылҵуа асахьаркыратә рҿиамҭақәа
ирзеиԥшу ҟазшьоуп, аха зегь раԥхьаӡа апоезиоуп иара
зҷыдароу»1 .
Араҟа ак змоукуа ҳәа акгьы ыҟаӡам, иҵабыргу ҵабыргуп,
ипоетугьы дпоетуп.
1990

Р. S.
Абар, аҩада ишазгәасҭахьоу аиԥш, 23 шықәса раԥхьа
Таиф Аџьба изкны исыҩхьаз, раԥхьаӡа акәны абраҟа
акьыԥхь збо сыстатиа. Уи ҩаԥхьа санаԥхьоз, акьыԥхь
ашҟа ианнаазгоз аамҭазы, абасҟак шыҵхьоугьы, Аԥсуа
институт абылра, усҟантәи уи ахәа, аԥырӷы ирылызгазшәа
ауп зны машьынкала снапала искьыԥхьхьаз уи анапҩыра
шысныруаз. Изызӡари, ҩныҵҟала даара исцәыхьанҭан,
акыр аамҭагьы исзыгәаӷьуамызт уи азыгьежьра, акьыԥхьра.
Зыԥсҭазаара иалҵыз, аҩнаҭа зшьапы алызгаз ауаҩԥсы
имаҭәақәа рыкра, рышьҭыхра-рышьҭаҵара иара дзыԥхаз
ишырзымариам аиԥш. Таиф санизхәыцуа аамҭазы еснагь
сыбла ихгылоит аҩада, сыстатиа алагамҭаҿ ишысҳәахьоу,
уи азыӡырҩра, аилыргара аҽны иареи сареи машәырны
ҳаиқәшәара. Усҟан аибашьра алагара даҽа ҩбаҟа шықәса
бжьан. Уаанӡа, абри аҩышықәса рыҩнуҵҟа Таифи сареи,
ҳәарас иаҭахузеи, акырынтәгьы ҳаиқәымшәар аурымызт,
аха урҭ сгәалашәараҿ иҟамыз ак аиԥш имҩасит. Иахьагьыуаҵәгьы исзаанхаз дҿаԥха-ҿаччо, дыԥхашьа-ԥхаҵо аамыс­
1

Таиф Аџьба. Аныҳәаԥхьыӡ. Ажәеинраалақәеи апоемақәеи. Аҟәа, 1989.

726

ҭашәарала убри аҽны дшаасыдгылаз ауп (рацәакгьы
ҳаидымхалт).
Иҟам ҳназыдгылаша идамра!..
Аха ара ҽа ҵабыркгьы ҳәатәыми:
Иаҳдыруеит ибаҩ амоуп Аԥсынра,
Иашәа зтәу уи ибаҩгьы атәыми!..
(Ажәеинраала «Рушьбеи уахь» аҟнытә; 1995 ш.)

Иҟам Леонти Лабахәуа идамра, Самсон Ҷанба идамра…
Наҟ ҳанҭыҵ ҳнаскьозар, Гомер инаиркны иахьа уажә­
раанӡа заҟаҩ амилаҭ поетцәа дуқәа рдамрақәа, рызқәа­
ҭыԥқәа бжьаӡхьоузеи!..
Абарҭқәа раан ҩаԥхьа иаҳгәаламшәар ауам ԥсра зқәым:
Аханатә иҟан Ажәа.
Ԥсра ақәым, ааи, ҳауаажәлар ргәаҿы, рыхдырраҿ Таиф
Аџьба иаанижьыз ажәа ҳарак, ес-ииуа ирыциуа, ес-иԥсуа
ирыцыԥсуа ицәаҳәақәа. Зны Пушкин ари амза аҵаҟа поетк
дыҟанаҵ сыӡбахә рҳәалашт ҳәа шиҩуаз аиԥш, иаҳҳәар ауеит
Аԥсынра поетк дыҟанаҵ Таиф ихьӡ, ибаҩхатәра илахьынҵа
игәы иҭынҵәараны иҟам, абиԥарала иргалоит. Иҟалап
араҟа иаҭыԥымзаргьы, аха Таиф изку сажәаҿ сзавсуам, наҟааҟ еиныруашәа, иеиқәҿырҭуашәа збоит.
Иаҳхысыз аибашьра иазку сҩымҭа «Аџьынџь» аҿы
сгәы-сыԥсы иртәны, акыр ихьааганы сазааҭгылоит
Таиф ихаҿсахьа, имонолог – «Џьанаҭ» ҳәа хыс измоу
ахаҿы. Аҩымҭа афырхаҵа (автор) ичымазара хьанҭа аан,
ихдырра аницәыӡуа аамҭазы, џьанаҭ днанагозшәа ибоит,
дырзааҭгылоит убратәи ахҭысқәа, илаԥшҵашәарақәа:
***
Даацәырҵт, абар, шәахәаҵас, Таиф,
Избац иоуми! – иаацәыригеит илаф:
– Ара иуусуи?.. Аратәи аԥсҳара
Агәашәқәа ус иҟьаҟьаӡа иаартым,
727

Иуҳәар ауеит: иахьала уаҩ дырхым,
Апостол Пиотр дахнагеит џьара,
Уманшәалахеит, сеигәырӷьоит уаара! –
Иччаԥшь ала дсахәаччеит иара!..
Нас, дааҭгыла, дналагт аҳәара:
– Иудыруеит, исызныҟәеит ишакәым…
Са сааӡаб шәҟәы-быӷьшәы ирным,
Сыуаажәлар рзыҳәангьы ихтым,
Исыхҭыст убратәи џьаҳаным!..
Аҩысҭаа сирҟьалеит убри аҽны! –
Аџьныш срылаигалеит уа сжьаны,
Сриҭеит снага уахь имарианы!..
Излауасҳәои исзаарцаз сара убра? –
Насыԥ рыман уаҟа рызхара
Сытҟәаны сызгоз уа, сеимырхха…
Еҳ, закә гәаӷыз сышҟа идырҵысуаз,
Ишԥархыччоз ҳажәа, ҳа ҳдоуҳа!
Ҳа ҳашәҟәыҩҩра акәзаргь – икәаҳа…
Изласхызгарызыз, ичҳа-чҳа!..
Арахь аарла сыҟан, акашәа
Сыԥсыҽын, сымчыдан уамашәа!..
– Иумҳәои, бызшәоума шәа шәбызшәа?
Бызшәак абас игоума, ишәышәуашәа?..
Ҵыс бызшәоу, уаҩы бызшәоу иара
Абас аиԥш издышәҵо шәгәыбылра?!
Изахьӡузеи аԥсацәа рпоет?..
Шәмилаҭ аума дызхылҵуа апоет?..
Упоетымкәа, иаԥугап Галактион,
Иабарым уԥсыбаҩ шәпантеон…

728

Шәпантеон! – Мҭаҵминда ахыԥша,
Иҳамоу аҩыза шәрышьҭоуп иасымша!..
Насгьы имилаҭума шәмилаҭ?..
Ауаа иреиԥшым, ауаа ирылам, шәарҭ,
Иамашәки, шәзазыразыми Қарҭ?
Ақырҭ шәҟәыҩҩцәа ираӷоу уара!..
Урҭ рышҟа ихирым, знап иҩахо уара,
Иумбаӡои ишааиз уҿҳәара?! –
Абас иҟам-иным мацара шәкы,
Саԥырхра зырццакышаз даҽа шәкы!..
Иузычҳару ак аҭак ҟамҵо?
Ирҳәауа уазааиуа… укәараҵо?..
Арахь рабџьар иаман уа аҳра!..
– Иаԥҵала уҩымҭақәа, шьҭа, абар! –
Иԥырыҵәҵәеит аԥхьа са снацәкьар!
Иԥырыҵәҵәеит, рыбаҩқәа рхәаша,
– Иарбан шәҟәыҩроу иуаҭәоу, алахша!
Иуҩхьоугьы аҳаргап анышә,
Иуԥхьоит аԥсцәаҳа итрышә!..–
Ахлымӡаах сыхҭыргауан еиҭа,
Сеимырыжәжәон, сеимакуа, хәҭа-хәҭа!..
Сҳақ збашаз дыҟамызт убра!..
Сыбжьы заҳашаз дыхәшәхеит убра!..
Аҵыхәа ԥҵәон, иӡуан ауаҩра!..
Сҭынхак, сҩызак – иҟазу рхабар?
Сыӡбахә наҩыртә, иааҩыртә рхабар?..
Ма суасиаҭ засҳәашаз рхабар?..

729

Ныҳәаҵас иаԥылеит са сыԥсра,
Уаӷеимшхарала убраҟа са сышьра…
Сыԥсахәага аҭыхра, сышьҭарԥсра –
Дара рымшаԥ, ргәаӷ лашә, ршьоура!..
Иаадыртит убарҭ зегь сыԥсҳара,
Арахьтәи сымҩа, арахьтәи са саара…
Амалаҳәа иуоуӡом ак абра! –
Исцәыӡыз сцәымӡит, иацлеит аҟара:
Аратәи аԥсҳара – са с-Аԥсынра!.. –
Абас иҳәоит… игәы-иԥсы еилашуп…
Излазбо ала аццакра даҿуп…
– Уԥшы, нахьхьи, Иуа дысзыԥшуп,
Абни ашаеҵә аҵа, ахәаҿы,
Убри аеҵәараҿ, адәаҿы.
Уа ҳаицыҟоуп ҳыҩџьагь, ес-иаашар,
Џьанаҭ џьанаҭмызт Иуа абра дсымбар!.. –
Сыԥшит иаразнак сара уахь лассы,
Уахь еихеит сара сгәы-сыԥсы,
Ихароуп уахь… Иуа дызбаӡом!..
Ари сгәала ус исхыԥсааӡом,
Ахәқәа, ашәаԥыџьаԥ нҵәаӡом,
Адәиаҵәарахь сылаԥш наӡаӡом!..
Аха ашаеҵә ихаку лашоит,
Аҵхи амши рҳәаа еиҩнашоит,
Уи Таиф изыҳәангьы илашоит…
Еимгеимцарак! – Таифгьы дызбаӡом,
Уи дцеит, днаскьеит, ицәаарак сахьыԥшӡом!..
Ашаеҵә ауп икыду, илашо,
Апоетцәа ашәахәа рхьыршо!..

730

Абас иҟан Таиф изку сыстатиа, сажәа. Абас иҟалеит уи
анҵәамҭа.
Сгәы ажьжьоит арҭ аҩадатәи санҵамҭақәа ихаан,
данҳалагылаз иахьысыҩхьаз.
Уажә араҟа иацысҵо: хашҭра зқәым Таиф, Таиф – аԥсуа
поезиа ахьӡырҳәага, аклассик.
2013

ВАЛЕНТИН КӘАӶӘАНИА

ТАИФ АЏЬБА ИСАЛАМ ШӘҞӘҚӘА ИРЫЗКНЫ

Ҳаамҭазтәи аинтернет хархәагақәа ирыҵадырӡит аҭоу­
рых ду змоу асалам шәҟәқәа ақьаадаҿы рыҩра (аиҩыз­
цәа рыбжьара ажәабжь бжьызго, бзиа еибабо арԥыси
аҭыԥҳаи наҟ-ааҟ ирыбжьысуа агәҭыхажәақәа, ашәҟәыҩҩи
ашәҟәыҩҩи рыбжьара гәаартыла аицәажәара уҳәа) атрадициа. Ажәытәӡатәи аҩыратә дырраҭара еиуоу, еицәыхароу
ауаа излеицәажәо, рыгәҭыхеи рутәи-рҳәатәи злеибырҳәо
цхыраагӡак аҳасабала асалам шәҟәы аҩра иахьазы даҽа
ҟазшьак, даҽа формак аанахәеит. Аха ҩашьарада асалам шәҟәқәа, мамзаргьы аепистолиартә литература ҳәа
изышьҭоу ажанр асахьаркыратә литература алшарақәа
ианрылаҟоу маҷым, уимоу, ашәҟәыҩҩцәа аӡәырҩы рҩым­
ҭақәак рхы инаркны рҵыхәанӡа асалам шәҟәқәа рҩышьа
аформала ишьақәгылоуп (иаҳҳәап, «Аӷаруаа» (Ф. Достоевски), «Ванька» (А. Чехов), «Вертер қәыԥш игәаҟҵәаҟрақәа»
(И. Гиоте), «Ацуҭантәи асалам шәҟәқәа» (П. Кулиш) уҳәа).
Адунеиаҿ иналукааша аинтеллигенциа рхаҭарнакцәақәак
абзиабара ҵаҵӷәыс изманы еиуеиԥшым аамҭақәа рзы
ирҩыз рысалам шәҟәқәа ракәзар, убриаҟынӡа гәҭыӷьӷьала
иҩуп – иргәылыжжуа ахшыҩҵакқәеи алирикатә цәаныр­
рақәеи ухырымхырц залшом. Иаҳҳәар ауеит, урҭ
анапҩымҭақәа апоезиатә рҿиамҭа асахьаркыратә лшарақәа
731

ирылаҟоуп ҳәа. Убас иҟоуп, иаҳҳәап, «Абзиабара XVIII, XIX
ашәышықәсақәа рзтәи ауаа дуқәа рысалам шәҟәқәа рҿы»1
захьӡу аизга ду иагәылоу, цәанырра ҟаимаҭла ихырку
абзиабаратә гәҭыхажәақәа.
Аԥсуа сахьажәаҩыра аҭоурых ҳазхьаԥшуазар, ани иоума, ари иоума инагоу ашәҟәыҩҩы иепистолиартә ҭынха
аҭҵаара акәым, уи акьыԥхьра атрадициаҵәҟьа макьанагьы иахьынӡахәҭоу инарҭбааны аҭыԥ амам. Здунеи
зыԥсаххьоу аӡәырҩы ҳашәҟәыҩҩцәа рысалам шәҟәқәеи
дара рыхьӡала иаашьҭу ашәҟәыбӷьыцқәеи макьанагьы
ишаанагара рҭыԥ иқәҵам – аҵарауааи, иара ус ахархьуааи аԥхьартә еиԥш акьыԥхь ашҟа инарҭбааны инагам.
Иагаумҳәан, зыӡбахә ҳамоу ажанр алшарақәа маҷым
арҿиаҩы ихаҭареи ирҿиаратә «маӡақәеи» раартра аус аҿы.
Салам шәҟәыла гәаартылатәи аицәажәара аформа даҽакы
еиԥшымкәа инҭырҳәцааны иаанарԥшуеит ашәҟәыҩҩы
ихаҭареи ирҿиаратә напкымҭа аҷыдарақәеи. Аурыс
литератураҭҵаараҿы уи азҵаатәы акыр азҿлымҳара амоуп,
адиссертациақәеи амонографиақәеи рзыркуеит, иаҳҳәап,
Ф. М. Достоевски, Б. Л. Пастернак, Д. П. Свиатополк-Мирски
уҳәа убас аӡәырҩы алитераторцәа рысалам шәҟәқәа ирызкны аҭҵаарадырратә усумҭақәа аԥҵоуп.
Ишԥаҟоу абри азҵаара, изаамҭамкәа заамурала аԥсуа
литература иаԥхаз Таиф Аџьба ҳилацәажәозар?
Араҟагьы аус ишахәҭаҵәҟьоу еиԥш ишьақәцалам: апоет ииҩхьаз, ма иҩызцәа изаарышьҭхьаз, ихатәы архив
аҟны ишьҭоу асалам шәҟәқәа зегьы акьыԥхь рымбацт2, уи
ахырхарҭала аԥшаарақәа ганрацәала инагӡам. Аԥшаарақәа
ишаанагара имҩаԥгазар, аԥыхьашәа хымԥада иҳауеит. Уи
еиԥш агәыӷра ҳазҭо хҭысны иҟалеит Аԥсны жәлар рпоет Мушьни Лашәриеи, уи иҩыза аурыс поет С. Куниаеви
2
«Салам шәымоуп, игәхьаазгаз сҭаацәа» (Таиф Аџьба исалам шәҟәқәа) /
Акьыԥхь иазирхиеит, аԥхьажәеи азгәаҭақәеи иҩит В. Кәаӷәаниа // Асаркьал. Аҟәа, 2003. №4. Ад. 19–25.
1

732

ирыбзоураны 2008 шықәсазы иааԥшыз Таиф Аџьба исалам
шәҟәқәа рыхкьыԥхьаа1. Урҭ аматериалқәа реиԥш зеиԥшу
ана-ара џьоукы рҿы иҵәахымкәа иҟаларым сгәахәуеит…
Иахьа Таиф Аџьба данҳалагылам аамҭазы, мыцхәы
ҳрых­ӡыӡоит инапҩымҭақәа, исалам шәҟәқәа. Ҵабыргуп,
аԥхьаҩцәа уи дшеицырдыруа еиҳарак илитературатә ҭын­
хажәалоуп – иаԥиҵеит ԥсра зқәым арҿиамҭақәа. Аха
апоет иҭынхеит ирҿиаратә, иуаҩратә дунеи ганрацәала
иҳәаақәызҵо, макьаназы инарҭбааны ицәыргам, аеписто­
лиартә жанр иаҵанакуа инапҩымҭақәагьы – асалам
шәҟәқәа, адныҳәаларатә ҟазшьа змоу ашәҟәыбӷьыцқәа.
Иахьазы иаадыруа – ҳнапы ахьынӡанаӡо ишьҭоу, иҭаацәеи
(иԥшәма, иԥҳа, иԥа) иҩызцәеи ирзынархоу Таиф Аџьба исалам шәҟәқәа хыԥхьаӡарала иагьырацәам – ҩынҩажәижәаба
маҷк инахыҳәҳәоит. Урҭ рахьтә жәохә – ирҿиамҭақәа
аурысшәахь реиҭагаҩ, апоет Виктор Лапшин ихьӡала
идәықәҵоуп, иагьҩуп урысшәала, егьырҭ зегьы реиҳарак
аԥсышәала (зны-зынла аԥсшәеи аурысшәеи еилаԥсаны)
иҩуп, иагьззынархоу иԥшәмаԥҳәыси, иԥҳаи, иԥеи роуп.
Иара ихьӡала иаашьҭу асалам шәҟәқәеи адныҳәаларақәеи
(еиҳарак Ашықәс ҿыц ахьӡала) ракәзар, урҭ хыԥхьаӡарала
еиҳагьы имаҷуп – жәибжь иреиҳам: ԥшьба ҩуп герман
бызшәала, иаанхаз – урысшәала.
Иҭаацәа изларҳәо ала, Таиф Аџьба асалам шәыҟәқәа
рыҩра бзиа избоз, уи мыцхәы иазгагаз ашәҟәыҩҩцәа
дреиуамызт2, ихьӡала иаауазгьы реиқәырхара рацәак
дазҿлым­ҳамызт. (Иара уеизгьы-уеизгьы еиқәырхатәуп
2
Иазгәаҳҭап абраҟа адунеитә литература аклассик, ақәра ду нызҵыз
Л. Н. Толстои данқәыԥшыз инаркны 82 шықәса ихыҵаанӡа ааигәа-хара
дахьцалакгьы асалам шәҟәқәа рыҩра дшаҿыз, уи бзиа ишибоз, насгьы зда ԥсыхәа имамыз акеиԥш ишиԥхьаӡоз. Инеизакны иара икалам
иҵижьит жәанызқь инареиҳаны асалам шәҟәқәа. Ишәгәаласыршәоит:
А. С. Пушкин инапы иҵыҵхьан 786 салам шәҟәы, М. И. Лермонтов
иакәзар – 52, С. А. Есенин – 67.
1

733

ҳәа ииԥхьаӡоз исахьаркыратә рҿиамҭақәа роригиналқәа
ракәын. Инапы иҵигаз ирҿиамҭақәа роригиналқәа зегьы, шамахамзар, еиқәханы иархив аҟны ишьҭоуп.) Апоет изаҟаразаалак ихьӡ зыдҳәалоу (иара ииҩыз, ма ихьӡала
иааз ашәҟәқәа ракәзааит), еипистолиартә ҭынха иаҵкару
аматериалқәа реиқәырхара зыбзоуроу иԥшәмаԥҳәыс Римма Коӷониа-Аџьба лоуп. Ақырҭуа-аԥсуа еибашьраан апоет
аӷацәа данрымпыҵашәа, хабарда даныбжьаӡ ашьҭахь, иархив зегьы аиқәырхара лыллыршеит.
Таиф Аџьба исалам шәҟәқәа хыԥхьаӡарала, ишаҳҳәахьоу
еиԥш, уамакгьы ирацәам, аха рызхьаԥшра, хымԥада,
аҭоурых-культуратә ҵакы амоуп, избанда апоет ихаҭареи
ирҿиареи рыҭҵаараҿы ирыҵаркуа маҷым. Иҭаацәеи иареи, арҿиараҿы ицнагаҩцәеи иареи наҟ-ааҟ ирыбжьысуаз асалам шәҟәқәа рҿы инарҭбааны ҳагәылаԥшуеит
Таиф Аџьба ирҿиаратә лабораториеи ихатә ԥсҭазаара
акәамаҵамақәеи (иҩнра, иҭаацәара, иахьеи-уахеитәи
игәыҵхақәа уҳәа). Абраҟа иҳәатәуп уамашәа ҭакԥхықәрала
дшазнеиуаз иара арҿиара ус. Лассы-лассы Аԥсны анҭыҵ
Ашәҟәыҩҩцәа рырҿиаратә ҩнқәа (Москва амҵан иҟоу Переделкино, Малеевка уҳәа) рышҟа ԥсшьара ҳәа данцалозгьы, хықәкыс имаз, ҳәарас иаҭахузеи, акакәын – ирҿиаратә
гәҭакқәа рынагӡара. Убасҟан, иҭаацәа ааныжьны, ԥсшьара
ҳәа ахьӡҵаны ҩымчыбжь-хымчыбжь, Аԥсны анҭыҵ усура данцоз, иаҳхысыз ашәышықәса 70-тәи ашықәсқәа
раан ауп ианиҩыз исалам шәҟәқәа рыхәҭак. Иара убас
иепистолиартә напҩымҭақәа ҩуп 1983–1985 шықәсқәа
рзы, Москва Иреиҳаӡоу алитературатә курсқәа (ВЛК) данырхысуаз аамҭазы. Усҟан иара дынхон А. М. Горки ихьӡ
зху Алитературатә институт иатәыз азеиԥшнхарҭаҿы абри
аҭыӡҭыԥ ала: Добролиубов имҩаду, 9/11, ауада 717.
Таиф Аџьба ԥсабарала, ҩныҵҟала дпоетын, ҟазшьалагьы
ҽаӡәы диеԥшымызт, уимоу, ижәҩантәу акы далаҟазар ҟалап
ҳәа ацәалашәара уоуан иааигәаны деилукаар. Ибзианы
исгәалашәоит, Москва Иреиҳаӡоу алитературатә курсқәа
734

рҿы ҩышықәсатәи иҵара анхиркәша (усҟан саргьы Москва аспирантураҿы аҵара сҵон), зыԥсадгьыл ахь, Аԥсныҟа
амҩа иқәлаз апоет шаҟа ҳаҭыр-патула дымҩаԥыргаз аҵара
ицҭаз ҳәсеи хацәеи назлоу иҩызцәа. Урҭ гәыла-ԥсыла
илаҵәеит. Уа иҟалеит аиԥырҵра иацыз алаӷырӡгьы… «Таиф,
мы верим в твою звезду!..» – абри акәын ирҳәоз днаскьазгоз
милаҭрацәала еилаз ашәҟәыҩҩцәа.
Хыԥхьаӡарала ирацәамзаргьы аҳәаанырцәтәи ашәҟәыҩ­
ҩцәеи Таиф Аџьбеи ирыбжьысуан ԥхаррала иҭәу асалам
шәҟәқәа. Абар, 1972 шықәсазы, иҩыза, апоет Анатоли изаа­
ишьҭыз асалам шәҟәы аҟынтәи цәаҳәақәак:

Таиф Аџьба арҿиара ус зегь раԥхьа иргылон, уи зегьы ирыцкны дахәаԥшуан, аха убриаамҭазгьы иҳәатәуп
иара ҭакԥхықәра дула дшазнеиуаз иҭаацәа рҿаԥхьа идыз
ауалԥшьа; игәыгәҭажьны имамызт иҩнра, иқыҭара, иешьара, аԥсуа деибаркны дызмоу ацәгьа-абзиа. Абри аганахьала
иара зых пату ақәызҵоз, аинтеллигентра злыжжуаз ԥсыуа
хаҵан. Уи ус шакәу шаҳаҭра азыруеит Аԥсны анҭыҵынтәи
иҭаацәа ирзааишьҭуаз, акьыԥхьра иазкымыз исалам
шәҟәқәа.
Ишазгәаҳҭахьоу еиԥш, Таиф Аџьба асалам шәҟәы азҿ­
лымҳара ду аҭаны, акраамҭа ақәырӡуа, зны иааинырсланы «аиқәаҵәаҿ» иҩны, нас «ацқьахь» ииаго (Л. Н. Толстои ишыҟаиҵоз еиԥш1) даҿымызт. Уи иаанагом иара

735

асалам шәҟәқәа сзашьҭоузеи ҳәа аҽраԥшраз иҩуан ҳәа. Мап,
изаҟаразаалак. Апоет асалам шәҟәы аҩра иҽаназикуаз, инапы иаԥыхьашәоз – иаабац ақьаад (А4), ма атетрад аҿы, ма
аблокнот иагәылԥжәаау абӷьыцқәа рҟны акәын дахьыҩуаз.
Ииҩуазгьы, убри икалам анирҵысуаз аамҭазы игәы иҵалаз
ахәыцрақәеи ҩбара зламыз ицәаныррақәеи ракәын.
Исалам шәҟәқәа рыла иубарҭоуп Таиф Аџьба аԥсҭазаа­
раҿы даара аҭакԥхықәра змаз, ауаҩы изы згәы былуаз,
насгьы зажәа аҵыхәанӡа иназыгӡоз аӡә шиакәыз. Ҷыдала
ихәыҷқәа Алисеи Алиаси рыхьӡала иааишьҭхьан хәшәҟәыбӷьыцк. Урҭ рҟны апоет даара даартуп, иажәақәа аб
ихәыҷқәа рахь имоу аиҷаҳареи азҿлымҳареи рхукаауеит,
аемоциатә еидара ирыҵоуп, азҵаарақәа рылагьы ихыркуп.
Уаҟа ихшара хәмаршақә «сычачанқәа», «аҟьаҟьырақәа»,
«мошкара» ҳәа дрышьҭоуп. Урҭ ирызку ицәаҳәақәа зегьы
ирхылҵуеит ааӡара хықәкыс измоу алабжьара, ахӡыӡаара,
агәышьҭыхра. Абар, 1983 шықәса, сентабр 5 рзы ихәыҷы
Алиса лыхьӡала иааишьҭыз ашәҟәыбӷьыц иаҳәо:
«Уа мшыбзиа, сылашара Алиса! Бышԥаҟоу, ажәабжь
ҿыцс иҟоузеи уахь? «Хәбақәа» рацәаны ибоухьома? «Хәба»
беиҵамхароуп, аҳаҳаи! Алиас бихылаԥшуама ашкол аҟны?
Сара сыгәхьаабымган, исыбаргәузеи, амла сакуам, ахьҭа
сакуам, ауада бзиа сымоуп. Уажәы аԥенџьыр аҟнытә Остан­
кино абааш сахәаԥшуеит, даара иԥшӡоуп.
Ашәҟәыҭра инасышьҭыз бгәаԥхама? Алиса, мама
лҳәатәы хаҵала, блыцхраала, бурокқәа ианаамҭоу иҟаҵала,
бымаҭәақәа цқьаӡа иныҟәгала, бҟәышыз, ашьыжь бмаашьакәа
бгылала, ибзианы акрыфала!
Абриала салгоит сысалам шәҟәы, абзиараз, аӡын анааилак
снеиуеит. Бгәыдикылоит бара б-папа».
Ишаабо ала, иааџьоушьартә
гәҭыӷьӷьала дцәажәоит.
736

ихәыҷы

лҿаԥхьа

Ахәыҷқәа ирзынархоу Таиф Аџьба исалам шәҟәқәа
шәагаала идуум, хәба-фба ҳәоу кьаҿқәа иреиҳам. Урҭ рхацыркшьеи рхыркәшашьеи шамахамзар еиԥшуп. Аԥхьанатә
рыхьӡқәа иҳәоит, анаҩсан – гәаартыла драцәажәоит. Рыхьӡ­
қәа аепитетқәа рԥишьуеит, зны-зынла еилоу, асинонимтә
ҟазшьа змоу аепитетқәа рыла ихиркуеит: «сылашара Алиса», «Алиса, сылашара, сҟәыбҷа», «аҷкәын бзиа Алиас» уб.
егь. Ихәыҷқәа иреиҳәарц ииҭаху ҳәаны даналгалак, иажәа
нирҵәоит атрадициатә ҟазшьа змоу ахыркәшажәақәа рыла:
«убла дагәӡуеит у-папа», «бгәыдикылоит бара б-папа», «сара
бара бгәыдыскылоит, бара сара сцымхәрас Алиас дгәыдкыл!
Мама дгәыдыбкыларгьы ҟалоит!» уб. егь.
Иҷкәын хәыҷы, иҵәҩаншьап Алиас ихьӡала иааишьҭқәаз
ашәҟәыбӷьыцқәа ҟазшьала, ҳәараҭахума, иҭыԥҳа илызку иреиуоуп, амала, рҳәашьҭыбжь еиҳа иҿацоуп, ахаҵара
ргәылыжжуа иҟоуп:
«Алиас, схәыҷы бзиа, сгәазырҳага, сгәыӷра!
Аӷьараҳәа уҟаз хаҵаҵас! Аҵара бзианы иҵала, умаашьалан,
ашьыжь угылала, уҿы ӡәӡәала ухала, акрыфала. Апродлионкаҿы
уаангылала, мама улхьымҵәыуалан, аҟыз еиԥш дгәыдкылала!
Сара уара угәыдыскылоит.
Абзиараз ҳәа уасҳәоит у-папа».
(Иҩуп 1983 ш. сентиабр 6 рзы.)

Таиф Аџьба ихәыҷқәа рахь имоу агәыбылра, ҳәаа змам
абзиабара еиҳа инҭкааны ицәыригоит 1983 шықәса, октиабр 20 рзы иԥшәма лахь иааишьҭыз асалам шәҟәаҿы. Абар
уаҟа иаҳәо: «Алиас иацы саниацәажәоз сшыгәхьааигоз
иҳәеит, сгәы дырԥшааит Алисагьы иаргьы, сылаӷырӡқәа
аахадырҟәҟәалеит, рыԥсынҵры духааит, иреиӷьу хәыҷы
дыҟам адунеиаҿ».
Азныказ аԥсуа хаҵа иузидкыларым абриаҩыза агәыԥш­
қара, аҟәымшәышәра, абасҵәҟьа гәаартыла ацәа­жәара, аха
уи акьыԥхь ишазкым, насгьы аинтимтә ҟазшьа шамоу, из737

зынархоу ицәа иалҵыз ахәыҷқәа шракәу уаназхәыцлак,
угәаанагара нхьаԥссоит. Амилаҭтә қьабз алеишәа ауаҩы
иагьа дҿанаҳәозаргьы, ԥсабарала ициуа, шьала-далатәи
агәыбылра, иҭаацәа (ихшаз, дзыхшаз, бзиа иибо аԥҳәыс
уҳәа) рахь имоу еилахәара зқәым ацәанырра ҷыда аԥыжәара
амгар ҟалом. Уи атәы арҵабыргуеит хәҭакахьала М. Лашәриа
иажәеинраала шьахә «Аҵыхәтәантәи агәыӡра»1.
Анра-абра иатәышьҭроу ацәанырроуп изхылҵыз, Таиф
Аџьба зыхьӡқәа еихаршалоу ихәыҷқәа ирзынархоу исалам шәҟәқәа инарышьҭарххны, дара ирыхьӡинҩылаз
егьызеиӷьым алирикатә жәеинраала «Алисеи Алиаси ирызкны». Ари аҩымҭа апоет исалам шәҟәқәа ирхылҵшьҭроуп ма
ирцыԥҵәахоуп ҳәа уҳәар ауеит. Асалам шәҟәи ажәеинраалеи
гәыкоуп изхылҵуа, еиԥшымрасгьы ирымоу акоуп: актәи
аушәақә иҳәоуп, агәышьҭыхра аҵоуп, аҩбатәи ихьухьууа хьаак («светлая печаль») аҵубаауеит. Ажәеинраалаҿы
апоет исалам шәҟәқәа рҟны аасҭа еиҳа иҵарны, насгьы
исахьаркны иаарԥшуп ахәыҷреи ажәреи «реиԥхныҩлара»,
агараҟәҟәақәа реиԥш, зхәыҷра аанзыжьуа иԥеи иԥҳаи рахь
аб имоу агәыбылреи уи иахылҿиаауа ахьааи:
Схәыҷқәа сыхәаԥшуеит: «Ҳа ҳаб
Рыцҳа, деилагеит!»
Сеилагап, сеилагацәап –
Са схәыҷра цаӡеит.
Са схәыҷреиҳагьы иласны
Ицоит схәыҷқәа рхәыҷра.
Са схәыҷреиҳагьы ҩбаны
Ихьаазгоит иара.2
Лашәриа Мушьни. Аҵеи уахь. Алыԥшаах. Ажәеинраалақәа. Аҟәа, 2011.
Ад. 70–71.
2
Аџьба Таиф. Иҩымҭақәа ҩ-томкны. I атом: ажәеинраалақәа, апоемақәа,
аиҭагақәа / Еиқәиршәеит, акьыԥхь иазирхиеит, аԥхьажәеи азгәаҭақәеи
иҩит В. А. Кәаӷәаниа. Аҟәа, 1999. Ад. 252.
1

738

Абасала, Таиф Аџьба исалам шәҟәқәак ирҿиаратә усура
иаԥхьанеиуа, мамзаргьы уи актәи аҟәыҵәа ҳәа иалукаар
ауеит. Исахьаркыратә текстхараны иҟоу ацәалашәарақәеи
агәжәажәарақәеи уаҟа макьана «ашәыха» иахьымӡацкәа
иҟоуп. Уи атәы арҵабыргуа џьысшьоит, 1983 шықәса, сентиабр 26 рзы иԥшәма лахь иааишьҭыз асалам шәҟәаҿы,
усҟан аҭыҵра иаҿыз ипоезиатә аизга «Уахынлатәи ашәҭ»
далацәажәауа иазгәеиҭо ахшыҩҵак: «Аӡынранӡа редактировать ҟарымҵозар, акы-ҩба аҿыцқәа аласҵар сҭахуп,
макьана изымҩыцт, аха схы иҭоуп, сгәы иҭоуп, сышәҟәы
хьысҳаны иҭыҵыр сҭахым».
Асалам шәҟәы иазааигәоуп гәаартышьалеи сахьаркырастильтә еиҿкаашьалеи Таиф Аџьба заатәи ирҿиара иаҵа­
накуа ажәеинраала ссир «Сан». Ҵоуп, апоет саламҵас
ажәеин­раалақәа иҩуамызт, иаҳҳәап, С. Есенин ишыҟаиҵа­
лоз еиԥш (иаҳгәалаҳаршәап иҩымҭақәа «Письмо к женщине», «Письмо матери», «Письмо от матери», «Письмо к
сестре» уб. егь.). Аха убриаамҭазгьы иажәеинраалақәак, ҷы­
дала иазгәаҳҭаз ажәеинраала «Сан», ирыҟәнызбаалоит исалам шәҟәқәа злаҩычоу аԥхарреи агәаартреи, иагьҩуп дара
ахазырха шьаҭас измоу акомпозициатә еиҿкаарала. Апоет
исалам шәҟәқәа рҿы иан лзы ииҳәо маҷуп, аха уи илзынархоу ажәақәа ирымҽхаркуа рацәоуп, еснагь ирыҵубаауеит
абзиабареи, агәыҵхеи, ахӡыӡаареи: «Сан илҳәозеишь,
днагәагәартә дыҟоушь, аԥхын шәшьырак дныҵатәартә
еиԥш?», «Сан дышԥаҟоушь?», «Сан илзыбгама ахәшәқәа?
Маҷк илыхәошәа лбозар, еиҭах исыԥшаауеит», «Аҩныҟа сан
усгьы гәҭыхас дсымоуп» уб. егь. Абарҭ ацәаныррақәа рылоуп излаҩычоу ан илызку агимн ҳәа ззуҳәара апоет иаԥҵамҭа
ахаҭагьы:
Иԥхасшьоит уажә баԥхьа сахьгылоу,
Абас иагьанбашлеи бхахәы?
Бааныжьӡаны сусқәа сышрылаз,
Бымч каԥсаӡазаап мыцхәы!
739

О, схәыцрақәа ахьыҟоу аҩныҟоуп,
Лассы сбымбаларгьы, бымшәан,
Бымшәан, Анцәа ишиҳәара быҟоуп,
Бызбоит Анцәа ишиҳәара, сан.
Сыхаара, сымра каԥхара,
Блашоит ҭыԥҳаҵас иахьагьы.
Ишышәҭыз бымбои аԥсабара,
Ишәҭит ауп иҟәашӡа бхахәгьы.1

Таиф Аџьба иепистолиартә ҭынхажәа иамоу аҵакы
ҳаналацәажәо, иугәаламшәарц залшом аурыс поет-лирик
ду Ф. Тиутчев исалам шәҟәқәа ирызкны ибио­гра­фиа­­ҭҵа­аҩ,
еицырдыруа аурыс публицист, апоет И. С. Ак­саков ииҩуа:
Арҭ ацәаҳәақәа ишиашоу Таиф Аџьба изукыргьы ауеит, избан акәзар аԥсуа поет зыӡбахә ҳамоу инапҩымҭақәа
аинтерес рыҵоуп ибиографиа, ихаҭара ҳәаақәызҵо факт­
қәак раҳасабала мацарагьы акәым, дара – ирҿиамҭа­қәа
иргәыҵаҵәаху алитература-естетикатә гәаԥхара, маҷк иадамзаргьы, иҳаилзыркаауа хыҵхырҭоуп. Уиадагьы, исалам
шәҟәқәа иргәылаабоит апоет илитературатә принципқәеи
ирҿиаратә лабораториа акәамаҵамақәеи. Уи арҵабыргуеит,
иаҳҳәап, 1983 шықәса, иун 3 рзы иеиҭагаҩ Виктор Лапшин иахь иишьҭуа ашәҟәы. Уаҟа ахәыҷқәа ирызку ипоема «Ӷәакьын илакә» аритмика-интонациатә еилазаашьа
транскрипциа ҳасабла иеиҭагаҩ иеилыркаауаа, Т. Аџьба
иазгәеиҭоит:

741

Абасала, Таиф Аџьба иажәеинраалақәеи, ипоемақәеи,
иажәабжьқәеи, истатиақәеи инарҷыданы, исалам шәҟәқәа,
даҽа литературатә жанрк иаламҩашьо, иргәылаабоит автор, уаҵәтәи амш зхьаау тәылауаҩык иаҳасабала, ихаҭа­ра
аҷыдарақәа, уимоу, иполитикатә, ифилософиатә, иестети­
катә хшыҩзцарақәагьы.
Апоет исалам шәҟәқәа рхыԥхьаӡараҿы иҟоуп иҭаацәа
дырраҭарак рзыцҳара хықәкыс измоу, иҟоуп иҵакыра
рыгәхьаагара, иуа-иҭахыра рганахьала агәҭынчымра,
агәжәажәара зныԥшуа, иҟоуп абжьгара, а́ҳәара, анапын­
ҵаҭара зныԥшуагьы. Убарҭқәа зегьы рҿы иаабоит апоет иуаҩратә ҟазшьақәа, иҭаацәа рыхӡыӡаара, дара рганахь иааирԥшуаз аҭакԥхықәра. Убарҭ аҟазшьақәа
дрыла­­ҟамызҭгьы, иҟаларын аӷацәа дрымпыҵамшәаргьы
(ишаа­дыруа ала, аибашьраан аамҭаказ иара Аҟәа далҵны
Аҷандараҟа дцахьан, дгьежьны дмааргьы ҟалон…).
Апоет иепистолиартә прозаҿы акырџьара аԥхьаҩ
ибарҭоуп иԥшәмеи, ихәыҷқәеи, иҩнреи ирхьыԥшу, абзазара иадҳәалоу, амамзаара иахҟьаны усҟантәи аамҭаз
арҿиарауаҩ дзынхьаауаз аусқәа, хаҭала иара иҭаацәа
рматериалтә ҭагылазаашьа иахҟьаны ирыхҭыргоз ауадаҩ­
рақәа («Абилет 27 [азы] изгаргьы ауан, аха астипендиа ансоулак џьара акы сзаахәозар ҳәа мышкы иахсырԥеит. Уажәазы
(до 25 июня) акымзаракгьы сзаахәом, сыцәҳәны стәоуп»),
аха еиҳарак уи дызлацәажәо, хшыҩзышьҭра ҷыда зиҭо –
ирҿиара ус иахьԥшу азҵаарақәа роуп.
Исалам шәҟәқәа рҿы апоет иԥшәмаԥҳәыс – иарӷьажәҩа
игәҭыхақәа лыцеиҩишоит, ирҿиареи ихатә уси ирыдҳәалоу
азҵаатәқәа, иагьа иссамыссазаргьы, дыргәылеихалоит, зегьы ллымҳа аҟынӡа инеигоит, игәыҵхақәа лзеиҭеиҳәоит
(«даара аҩны гәхьаазгоит, арра сыҟоушәа сгәы иабоит,
акрыфара зынӡа исҭахӡам»), лыцхыраара дақәгәыӷуеит
(«аказы сбыҳәоит: ажурнал «Алашара» № 4 аҟны сподборка
рышьҭышашәа сарҳәеит, атипографиаҿы ианыркьыԥхьуа
бгәы иҭаз, апрель азы иҭыҵуазар, март нҵәаанӡа
742

акьыԥхьра (анабор) ҟарҵоит, ирышьҭқәо брыхәаԥшны,
аписьмо анаабышьҭуа аоттиск бзаашьҭуазар – даара сгәы
арҭынчуан, акы рыԥсахзар ҳәа сшәоит мамзар»), лабжьгажәа
дазыӡырҩуеит («Џьара подборкак сзеиқәыршәар ажәеин­
раалақәа, бара ибзынасышьҭып, ахәшьара абҭарц азы!»,
«сышәҟәы шԥаббо, баԥхьама, акраанагома?»).
Ҩбаҟа ажәа Т. Аџьба исалам шәҟәқәа ртекст аилазаашьа,
ркомпозициа аиҿкаашьа, иҳәоуқәа реиҿартәышьа аганахьала. Зегь раԥхьаӡагьы иазгәаҭатәуп, инапҩымҭақәа зегьы, шамахаӡак акәымзар, ишрыҵагылоу арыцхә – ианҩу
ашықәс, амза, зны-зынла – амчыбжь, уимоу, – асааҭгьы.
Апоет иҳәоуқәа рсинтаксистә шьақәгылазаашьа уадаҩрак
рыҵан иҟам рҵакы аилкааразы; уаҟа аԥыжәара рымоуп адунеитә ҩыратә традициаҿы ишьақәгылахьоу асалам шәҟәҩышьатә формақәа, еилаӷьахьоу ахацыркратә
ажәақәеи («Уа мшыбзиақәа!», «Уа мшыбзиақәа, Римма, Алиса, Алиас!», «Салам шәысҭоит зегьы!» уб. егь.) ахыркә­шаратә
ажәеицааирақәеи («Абзиараз!», «Абриала ихсыр­кәшоит –
шәара шә-Таиф», «Бгәыдыскылоит, бара б-папа», «Ахәыҷқәа
сызгәыдкыл» уб. егь). Еиҳарак уи аабоит урысшәала иҩу,
иаҳҳәап, Виктор Лапшин изынархоу асалам шәҟәқәа рҿы:
уб. егь. Ирацәамзаргьы
иҟоуп апоет итрадициатәу асалам шәҟәҩышьа аформа
маҷк данацәхьаҵуагьы. Убриаҩыза аҟазшьақәа рыдаабалоит иҭаацәа ирзаашьҭу салам шәҟәқәак рхацыркшьа
аганахьала: «Алиас, схәыҷы бзиа, сгәазырҳага, сгәыӷра!»,
«Алиса, сылашара, сҟәыбҷа!», «Салам шәымоуп, игәхьаазгаз
сҭаацәа!» уб. егь. Абарҭ ахацыркратә хәҭақәа џьара-џьара
ирыҵишьуеит апоет, хшыҩзышьҭра рыҭатәуп ҳәа аанаго.
Аоригиналра рыҵоуп иара убас апоет исалам шәҟәқәа знызынла излахиркәшо аҳәоуқәагьы: «Абриала салгоит, сажәа
рацәоуп, исҳәо ҟәнысшьоит!», «Чуаз Вовеи, Клареи, Сариони
743

сысалам рыҭ!», «Сычачанқәа» сызгәыдкыл!», уб. егь. Иԥшәма
илзынархоу асалам шәҟәқәа ракәзар, шамахамзар, урыс
бызшәала ихыркәшоуп, ихәыҷқәа ирзынархоу ракәзар, аԥсышәала – «бгәыдыскылоит», «ублақәа
дрыгәӡуеит у-папа». Аԥхьаҩ изы еилкаауп сгәахәуеит
атекстқәа рҿы ари аҩыза аиԥшымзаара залиршоз иреиӷьу
аԥсуа традициақәа ирылааӡаз апоет…
Агха сыхьуеит ҳәа сыҟам, хыхь иаасҳәаз зегь
ааизыркәкәаны, абри еиԥш алкаа ҟасҵар: апоет икалам
иҵыҵыз ашәҟәыбӷьыцқәа – алитературатә бызшәа цқьала
иҩуп, аепистолиартә хырхарҭа змоу аԥсуа ҩыратә культура
иреиӷьу аҿырԥштәқәа иреиуоуп ҳәа. Ажәакала Таиф Аџьба
исалам шәҟәқәа рҿы даабоит Таиф Аџьба иакәны.
Уанӡа ишазгәасҭахьоу еиԥш, апоет иҭаацәеи иҩызцәеи
рҟынтәи изаауаз ашәҟәқәа дреиҷаҳаны иҵәахуамызт,
иаҳҳәап, А. Пушкин ишыҟаиҵалоз еиԥш1. Иахьазы еиқәханы
иҟоуп, ишәҟәыбӷьыцқәа ирхылҿиааз аҭак шәҟәқәа ԥшьба,
иагьааит дара Германиатәылантәи (усҟаназ – Германиатәи
Адемократиатә Республика), иагьҩуп герман бызшәала2.
Ауникалтә ҟазшьа змоу абарҭ асалам шәҟәқәа, даҽа документк еиԥшымкәа, апоет зынӡа дызлаҳзымдыруала ихаҭара
ҳәаақәырҵоит, иагьҭәуп агәы иҭыҵыз, аҿара иахылҵуа
еиҭаҳәашьа змам ацәанырра ҟәымшәышәқәа рыла.
Т. Аџьба ииҩхьази изырыҩхьази асалам шәҟәқәа зегьы
уанрыԥхьалак, зырҿиамҭақәа рыла иузааигәаз апоет иҵе­
гьы дузааигәахоит, амала, убриаамҭаз, ашьац иаӷрамгылоз
ауаҩы ԥсҭазааратә лахьынҵас иоуз ухаҿы ианааугалак,
иуҿыҵашәо абарҭ ажәа хьанҭақәа роуп: «угәнаҳа рзымгааит
уара узгәаӷьыз, уҭаацәеи ужәлари ҳақда урыԥзырхаз!»
2018

«Сгәы уҭоуп, сыԥсы уалоуп…» (Т. Аџьба изынархоу асалам шәҟәқәа).
Агерман бызшәахьтә еиҭеигеит Владимир Касланӡиа / Акьыԥхь иазирхиеит В. А. Кәаӷәаниа // Алашара. Аҟәа, 1998. № 2. Ад. 140–144.
1

ЕЛЕОНОРА КОӶОНИАԤҲА 1

ТАИФ АЏЬБЕИ « АԤРА ШКӘАКӘЕИ »

Ашьац иаӷрамгылоз ҳәа ззырҳәоз апоет Таиф Аџьба,
аԥсуа-қырҭуа еибашьра алагамҭазы жьҭаара 9, 1992 шықә­
сазы иҩны ддәылганы дыргеит ақырҭуа гвардееццәа,
амшқәа еихаланы ицоит, аха Таиф ихабар уи аахыс иҟаӡам.
1970–1978 шықәсқәа рзы Таиф Аџьба дынхон Фрунзеи
(Аидгылара) Амҳаџьырқәеи рымҩадуқәа реихагыларҭаҿы.
Иԥен­џьыр аҟынтәи асасааирҭа «Абхазиа» уаҿаԥшуан.
Аҩны аҵаҟа иҟан акрыфарҭа. Таиф уи цәгьа алаф алихуан
«сԥенџьыр ыҵарбаҟаца иасыркуан, ҵаҟантә иаауаз асоусқәа
рыфҩы сыблахаҵ амыргьежьырц» ҳәа. Таиф иԥенџьыр
ахы­шәаҿ иазҳауан алаҳа ҵла хәыҷы. «Таиф илаҳа» рҳәон
иҩызцәа, лаҳа цырак зҿамлацыз, иззымҳауаз алаҳа иахлафаауа. Уи аԥеньџьыр аҟынтәи иубарҭан асасааирҭа иаҭаауаз
аҳәаанырцәтәи аҭыԥҳацәа ссирқәа рыҽырбашьа.
Апоет Рауль Лашәриа ианҵамҭақәа рҿы игәалаиршәон
Таифи иареи «ҽырбара амшын абаӷәазахь» ишныҟәалоз.
Апоет иархив аҿы иуԥылоит анемец ԥҳәызба илыҩуаз
абзиа­баратә шәҟәқәа: «Ах, Таиф, шаҟа угәхьаалгозеи Инга!
Шаҟа сылахь еиқәнаҵозеи макьана акраамҭа ҳшеибамбо
саназхәыцлакь, сыхаара, уара сухашҭыр азин умаӡам!
Аҟәа еицаҳхаагаз аамҭа лакә ссирын сара сзы. Заҟа
исҭахузеи абри алакә ссир дырҩегьых избар». Иҟалоит абарҭ
аизыҟазаашьақәа ирыбзоуразар, акыр иаарту ибзиабаратә
цәаҳәақәа: «Иҳанахеит аҵых / Бареи сареи ҳхала. / Уи еиӷьу ҽа
ҳамҭак / Абаҟоу уахала!»
Таиф дромантикын, адгьыл иқәгылаз, аԥсҭазаара малк
ампыҵызԥаарц зҭахыз уаҩымызт. Дынхон ҭынч, ипоезиатә
дунеи иҽагәылахаланы. Дыҩуан иара аԥсҭазаараҿы ихы
шымҩаԥигоз инашьашәаланы. Исгәалашәоит раԥхьатәи
ҳаиԥылара. 12-ҟа шықәса схыҵуан сымаҳә Таиф дахьынхоз
1

Абраҟа икьыԥхьу аматериалқәа аагоуп «Спутник Аԥсны» аҟынтә.

745

раԥхьаӡа санааз.Аԥшәма аҩны дыҟамызт,сара сгәы бзиамызт
аҟынтә, саҳәшьа руадаҿы игылаз акаруаҭ снықәлыриеит.
Ауада ԥшьыркца хәыҷы, каруаҭ заҵәык ада узыҩнаргыло
иҟамызт, убас ихәыҷын. Саҳәшьа Римма агәылара даннеи инақәыршәаны, дааҩналеит ацилиндр хылԥа зхаз,
зыбла агәы иаҵәаз хаҵа фархьк. Ахаан иимбац ахәыҷы
ара дахьықәиаз шџьеишьаз убаратәы иҟан исыхәаԥшуаз
иблақәа, аха ҳаибадырӡошәа «ибыхьуеи?» ҳәа дсызҵааит.
Сара сахьышьҭаз снеилыууаа сцеит, аԥхашьара иагоз аӡӷаб
хәыҷы. Аҭак сызимҭаӡеит. Саҳәшьа даныгьежь ашьҭахь,
Таиф еиликааит сасра изааз ианхәыԥҳа аиҵбы шлакәыз…
Сызлацәажәо аҩны аҩбатәи аихагыла «акоммуналка» ҳәа
изышьҭаз акәын. Таиф ида уаҳа ԥсыуак дынхомызт сара санахааныз. Егьырҭ ауадақәа рҿы аурыс милаҭ иаиуаз аҳәса
быргцәа нхон. Ирыман ирзеиԥшыз акрыфарҭазы иалхыз
уада хәыҷык. Аҿыӡәӡәарҭеи ашьашьмеи адәахьы иҟан.
Акоридор ҳәа изышьҭоу ҳазааҭгылозар, ихәхәаӡа, Фрунзе аганахьтә амшын ԥшаҳәахьы ахы хан. Уахьындәылҵуаз
абарҵа уанаақәгылалак амшын агәы унхыԥшылон. Акоридор еиҩнашон, наҟ-ааҟ иамаз ауада хәыҷқәа. Ишакәым
бжьык ҩныҩуамызт. Ҭынчран. Инхоз реиҳараҩык быргцәан.
Абри аҭынчреи ауада ԥшьыркцеи ианрасакьаҳәымҭаз апоет Таиф Аџьба иаԥиҵеит иреиӷьу илирикатә жәеинраалақәа
зну: «Аҵхи амши», «Амш ианцло», «Сара сҭынчра», «Ааԥын
ашәа» захьӡу ашәҟәқәа. Раԥхьаӡа Таиф Аџьба ихьӡ зху апремиа аԥҵоуп. Ҟазшьала дуаҩ ҭынчын, ибжьы шамаха ирдуны дцәажәомызт, ишакәым аӡәы дихцәажәогьы ҟамлацызт
Таиф. Амала, алаф иҳәон, аирониа наҵаҵаны, убри алагьы
иааирԥшуан икәыршаны иҟоу адунеи иану ауаа дшырзыҟаз.
«Аԥра шкәакәа» ахыбраҿы Таиф дынхон ҩыџьа ахшара
иоуаанӡа, нас 1979 шықәса анҵәамҭазы аҳәынҭқарра Аҟәа
«Аҳабла ҿыц» аҩны еихагылақәа руак аҿы х-уаҭахк змаз
ауада изалнахит. Аибашьра аԥхьа убра Таифраа рҿы сынхон саргьы. Уаҟа иара изалхын уадак, иман абиблиотека,
астол, нас уи иқәгылаз акьыԥхьга машьына. Абыржәгьы
746

слымҳа иҭаҩуеит, Таиф иуада иҽыҩнакны аус аниуаз
икьыԥхьга машьына аҷах-аҷахҳәа иахылҵуаз ашьҭыбжь.
Знымзар-зны Таиф ихы дахыҽхәо, ихазы премиак, ма хьӡык
дашьҭаны сгәалашәом. Таиф аибашьра алагамҭазы аус иуан
Аԥсны ашәҟәыҩҩцәа реидгылаҿы литературатә консультантс. Напхгара ҭыԥк ахаангьы дашьҭамызт, дашьҭаларгьы
изҭодаз. Асоветтә система амаа зкыз, апартиа иазкны
ажәеинраалақәа змыҩуаз апоетцәа уамак рылаҿ иааиуамызт. Иара апоет иакәзар, епиграммамзар акгьы азикуамызт уи асистема: «Аизара еизароуп, ианеиза ирыӡбароуп,
егьи зегь барбарроуп…» Иахьа Дырмит Гәлиа ихьӡ зху апремиа аиура мариаӡахазар, усҟантәи аамҭазы Таиф зныкгьы дықәдмыргылацызт. «Иацу аԥара цәгьам акәымзар,
иабасҭаху ахьӡ» – иҳәон иара ихы дахлафаауа, «апремиа аиуразы уара узықәдмыргылои?» ҳәа азҵаара анисҭалак. Таиф
Аџьба аполитка даламызт, аха ирҿиарала ижәлар рхьаа еснагь дахаҵгылон, иааџьоушьаратәы асистема иаҿагылоз
ажәеинраалақәа рзикуан апартиа иахагылаз: «Ажәлар
рыхьӡалоуп ишааиуа, / Ажәлар рныҳәаҿагьы ркуеит, / Аӡәгьы
дрыцҳаршьом изиааиуа, / Ажәлар рымчра дадыргоит…»
Аҽӡыргара бзиа изымбоз апоет, еснагь инапы злакыз
рҿиаран. Аха, иазгәаҭатәуп ахәыҷқәа рааӡараҿы иԥшәма
ԥҳәыс дышлыцхраауаз, аџьармыкьаҿы ицаны ахәаахәҭразы
дхьысҳан ҳамҳәозар. Апоет ихәыҷтәы поезиа ҳазааҭгылозар,
урҭ рыҩра иара далагеит акыр ихьшәаны, 1983 шықәсазы
Москваҟа алитературатә институт ахь данца ашьҭахь.
Иҟалап ихәыҷқәа рыгәхьаагара иарҵысызар иҟаимаҭу
ихәыҷтәы поезиа. Аибашьра ианалагоз Таиф дахьынхоз «Аҳабла ҿыц» аҿы имаз ауадақәа, раԥхьатәи инхарҭа
аасҭа акыр иҭбаазаргьы, зегь акоуп, иара ирлас-ырлас
дазыхынҳәуан иқәыԥшра ахьихигаз «Аԥра шкәакәа» ҳәа аибашьра ашьҭахь изыхьӡырҵаз ахыбра ахьгылоу имҩаԥысуаз
ахҭысқәеи агәалашәарақәеи. Игәалаиршәон уи иуада хәыҷ
аҿы иҩызцәеи иареи реиԥыларақәа. Ажәакала, ари аҭыԥ
апоет Таиф Аџьба изы иԥшьаз, ихәыцра иалаз акәын. Аи747

башьра анцоз ҳазлацәажәо аҩны аахақәа аиуит, ианеилга уаҟа аӡәгьы дынхомызт. Игылан уи ахыбра аибашьра
ишалҵыз убаратәы изаҵәӡа… Аха нас, ас аҭыԥ ԥшӡараҿы
ари аҩны ҭацәны иаанзыжьуадаз. Азин аныҟамыз ирҭиит,
исасааирҭахеит, хьӡысгьы иаиуит «Аԥра шкәакәа». Апоет
иԥенџьыргьы нымхаӡеит, Аидгылара амҩаду аганахь аҩны
аиҭакрақәа аныԥшит. Аԥенџьыр аҭыԥан иаанахәеит асоф,
апоет илаҳа ҵлагьы иара иеиԥш хабарада ибжьаӡит… Аамҭа
цон. Апоет иҩызцәа ари аҩны ианавсуаз иааргәалашәон
Таиф Амҳаџьырқәа рыԥшаҳәа аганахьала абарҵа
данаақәгылозтәи асахьақәа. Ажәакала, Владимир Занҭариа
иаԥшьгарала иӡбын «Абра дынхон апоет Таиф Аџьба» ҳәа
аҩны аҭӡамцаҿ аҩыра кыдҵазарц. Уи аҩыза ақәҵара рыдыркылеит Аҟәа ақалақь еизараҿы. Аха ари иаҿагылеит
асасааирҭа зтәыз. Апоет хабарда дыбжьазырӡыз ҳаӷацәа
ҳхыччартәы иҭыӡшәахеит. Аҳәынҭқарра амемориалтә ӷәы
акыдҵара азин шамоугьы, аԥшәмацәа абри аус иаҿагылеит
«Таиф ара дынхомызт» ҳәа. Рашәарамза 24, 2011 шықәсазы
«Аԥра шкәакәа» аҿаԥхьа имҩаԥысит амитинг маҷ. Ари
иаднагалаз ауаа ирзымбатәбарахеит Таиф исахьа лаша
зну амемориал акыдҵара аԥшәмацәа ахьақәшаҳаҭымхоз.
Зегь акоуп амемориал кыдырҵеит. Таиф абри заа ицәа
иалашәахьазшәа «Сыхьӡ» захьӡыз ажәеинраалаҿы иҩхьан.
Ари ахыбра иахылҿиаауа аҭыӡшәа уи ала инымҵәаӡеит.
Аамҭаказ «Аԥра шкәакәа» аԥшәмацәа ирыӡбеит атротуар ртәыртәырц. Иаакәыршан ажра алдара иалагеит.
Ааигәасигәа инхоз ауаа ақалақь администрациахь адырра ҟарҵан, еимарыԥсеит абизнес ада хәыцырҭа змам
идырҿиаз ажра. Ҭынчран аамҭаказ. Дук мырҵыкәа еилкаахеит «Аԥра шкәакәа» даҽа џьоукы ишаархәаз. Уи хьӡысгьы
иамоуп «Абхазские каникулы». Аԥсуа хьӡы аҭара усгьы
рхы иҭамшәеит… Ари аԥшәмацәагьы мҽхакы ҭбаала аусура иалагеит. Сынтәатәи ашықәс ҿыцазтәи аԥсшьара мшқәа
раамҭазы, амшын ԥшаҳәаҿы иԥшахьырсуаз, зықалақь бзиа
избо ауаа игәарҭеит, аҩны акәша-мыкәша атротуарқәа
748

ҭахкааны ишыҟарҵаз. Дырҩагьых аҭыӡшәа. Дырҩагьых
зинда иҵарсыз ашьаҟақәа рыҵхра… Таиф Аџьба диит март
11, 1939 шықәсазы Аҷандара ақыҭан. Ирҳәоит ааԥын иалиааз ауаа аҟазара злоу иреиуоуп ҳәа. Таиф иакәзар, аҟазара
анаҩсангьы анамыс ахаҿра змаз уаҩны дымҩасит. Апоет
хабарада даныбжьаӡ ашьҭахь, аибашьра анеилгаҵәҟьа ианаршьеит Дырмит Гәлиа ипремиа, иара убас иаԥырҵеит
ахәыҷтәы литературазы Таиф Аџьба ихьӡ зху алитературатә
премиа. Арҭ ахҭысқәа ҳаиҭадыргьежьуеит апоет «Сыхьӡ»
захьӡу ифилософиахь: «Иаҳа иӷәӷәахеит ҳәа шәыҟоума санца/
Сышьҭнахуазҭгьы, сышьҭнамхуази уаанӡа?!» Уажә аабыкьа,
ақырҭуа режиссиор Нана Джанелиӡе апоет иԥшәмаԥҳәыс
ашәҟәы лзылҩит, Таиф имшынҵа иҭылхраны иҟоу адоку­
менталтә фильм аҿы ахархәара азин лылҭарц. Римма
Коӷониаԥҳа дақәшаҳаҭымхеит, дҭазырхаз аган азин рыҭара.
Апоет дызхаҭарнаку аԥсуаа ҳтәы ҳазааҭгылозар, имемориал ахькыду аҩны уажәы-уажә еихатәы шьаҟала аҭахкаара
ҳҽазаҳшәоит… Таифи сареи аҵыхәтәаны ҳаибабон аибашьра алагара мышқәак шагыз. Иара Аҷандараҟа дцон,
сара ԥсшьара Соуиԥсараҟа. Убри аахыс есыҽны сгәыӷуеит,
машәыршәа акәзаргьы, апет ицәаара ахьыԥшра Анцәа
исаҭәеишьап ҳәа.
2017

ИХНЫМҲӘЫЗ АПОЕТ

Аԥсуаа Гагра ахы ианақәиҭыртә ашьҭахь, ҳаӷа еиҳагьы
дыцхлымуа Аҟәа далалеит.
Жьҭаара 9, 1992 шықәсазы Аԥсны аҳҭнықалақь Аҳабла
ҿыц ҳәа иахьашьҭоу, Дзержински имҩа, 23 аҿы инхоз,
апоет Таиф Шьаадаҭ-иԥа Аџьба иҩны иакәшеит ақырҭуа
гвардееццәа. Таиф игәыла, аԥсуа нџьныр, апатриот Џьота
Амыҷба иҩны дыҟан уи аамҭазы. Агвардееццәа руаӡәы
«сара с-Ӡаӡамиоуп, сашьа Гагра дҭахеит, убри аҟынтә, са749

шьа ишьа зуроуп» ҳәа агыгшәыг цәаҩа иҭаны, аҩны инхоз
аԥсуаа рнырҵәара игәы ишҭаз имӡеит.
Аибашьра иалагеижьҭеи уамакгьы ҵуамызт, Аҟәа иалахан иҟаз аԥсуаа Гагра ахы ианақәиҭыртә агәыӷрақәа роуит
ҳаԥсадгьыл аӷа дықәнацартә амчқәа шамаз. Уи аамҭазы
апоет Таиф Аџьба иныҟәигоз имшынҵаҿы иҩуеит, Аҟәа
ахысрақәа шыӷәӷәахаз, Гагра ахақәиҭтәра ашьҭахь ақырҭқәа
ргыгшәыгра еиҳагьы аҽшарӷәӷәаз.
Жьҭаарамза 9 аҽны, асааҭ ҩба шыҟаз Таиф Аџьба
игәылацәа фҩык, Џьота Амыҷбагьы дналаҵаны ақырҭуа
гвардееццәа «пазик» захьӡыз рмашьына инақәыртәаны
ақалақь аганахь архәара инавалеит. Автобус дәықәлаанӡа
Таиф дахьӡеит иӷьаҵәыӷьаҵәуа игылаз саҳәшьа, иара
иԥшәма ԥҳәыс Римма Коӷониаԥҳа “сымшынҵа ҵәахы,
бымшәан, ҳаиҭнырыԥсахларц ҳаргозар акәхап” ҳәа лаҳәара.
Абарҭ ажәақәа апоет ҟаимаҭ аҵыхәтәантәи иажәақәа роуп.
Иргеит урҭ, гәырӡшашәарӡ рхабар ыҟамкәа. Сгәы иаанагоит Таиф изымԥшааит ҳәа деиқәзырхашаз ажәақәа,
аӷа иҿаԥхьа дзымқьақьеит, «Арӡынба Аԥсны ҭеирхоит»
ҳәа аԥсуаа ирҿагылоз ажәақәак изҳәазҭгьы, иҟаларын
деиқәхаргьы.
Таиф Аџьба аполитика дшаламызгьы, иумбарц залшом
игәаӷьыуацәаз ацәаҳәақәа ширҿиоз:
Ҳа ҳиит ахақәиҭраз абраҟа, ҳәарада, –
Ҳҭаӡаҵәҟьом уи автор хаԥыза имацәаз,
Ҳақәԥоит, ҳацәқәырԥоит, ҳаилашуеит еиқәтәарада –
Ҳахьынӡаҟоу (ҳаҟазар?) – ҳаҟоуп абас!

Апоет ирҿиамҭа уанагәылаԥшуа иџьоушьап, усҟантәи
асистема аамҭазы абас игәаӷьыуацәаз апатриоттә цәаҳәақәа
ркьыԥхьра ахьиқәашьхаз.
Таиф аԥсҭазаара ианысшьа ҳазааҭгылозар, ақырҭуа
поетцәа ҽыхшьырҭас имамызт, Қырҭтәыла иазкны ажәеин­
раалақәа иҩуамызт, ажәакала, даԥсыуа поетны, ақырҭуа
режим иҽаламҟьашьыкәа дыҟан еснагь. «Са исҭахымыз
750

ашәа исзамҭеит аҳәашьа» аҳәоит уи ицәаҳәақәа руак апоет
иҟазшьа анубаало.
Аибашьра ашьҭахь, раԥхьатәи апрезидент Владислав
Арӡынба идҵала иҭыжьыз «Бзиала иаҳзырша!» захьӡыз
имшынҵаҿы иануп, апоет Аҟәа инхоз ақырҭуа интеллигенциа ахаангьы рыгәра шимгоз, игәгьы дшамеижьаз
аазырԥшуа ажәақәа.
Цәыббра 3, 1992 шықәса рзы Таиф имшынҵа ианиҵоит:
«Ақырҭуа шәҟәыҩҩцәа телехәаԥшрала рықәгылара гәырхын­
ҳәыган. Аграфоманцәа, афашистцәа, аламысдақәа: И. Квеквескири, Џь Џьанелиӡе, Г. Каландиа, Г. Бераиа, Гә. Одишариа.
Зегь реиҳа иџьашьатәу (Гәырам. – Е. К.) Одишариа иоуп.
Аламыс имаз џьыршьон. Сара есқьынагьы гәҩарас исыман
урҭ зегь – аԥсуаа ҳахьырбоз рыла ашьа шаауаз. Дыдрыԥшь
аныха суҳәоит, ухьышьаргәыҵа сакәыхшоуп, Аԥсны иалачо, аԥсуааи Аԥсни рзы ҽеи зҭахым умчра дырба. Ажәҩан,
Анцәа ҳазшаз, умчра аарԥшы, аԥсуаа урхылаԥш, Арӡынба
уихылаԥш, игәы каумыжьын!».
Иахьа аамҭа анца ашәҟәыҩҩы Гәырам Одишариа Аԥсны
даҩызоушәа идырҵәиуа афилософиа шҵаҵӷәыдоу агәра
ҳнаргоит Таиф имшынҵа аҟәырҷаха иаҳәо.
Таиф сара дыздыруанаҵы қырҭуа поетк иҩны гыларҭастәарҭас иманы исгәалашәом. Амала, иара ихы дахлафаауа еиҭеиҳәалон, апоет Рене Каландиа дшиҿасхьаз, аԥсуаа
рызҵаатәы аҵыхәала.
Иҟалап, Таиф иахь аишьцәа Каландиаа ирымаз агәаӷ
иалҵшәазар, апоет иҩны ақырҭуа гвардееццәа анакәшаз
иркыз асиаҿы Таиф Аџьба аԥхьа дахьаныз. Џьота Амыҷба
иԥшәма­ԥҳәыс Нелли исзеиҭалхәахьан, Таиф дызларгоз автобус «пазик» ирыцҭаргалаз, нас «Газовая аппаратура» ҳәа
иахьашьҭаз иоурыжьыз иаԥсыуамыз ргәыла ишлеиҳәаз
«унапқәа хаҳаҵәҵәоит, нас ажәеинраалақәа шыуҩуа
ҳамбари» ҳәа Таиф ишиқәмақаруаз агвардееццәа. Ус анакәха,
угәы азҩар ауеит урҭ агвардееццәа баша инанамгеит апоет
иҩны, урҭ нашьҭын хықәкыла апоет иҭархаразы ҳәа…
751

Таиф Аџьба аиспан поет Гарсиа Лорка илахьынҵа
илахьынҵахеит. Иара дандырӡуаз ихыҵуан 53 шықәса, заҟа
ԥсыуа жәеинраала ссир ҭанархазеи Таиф игәаҵӷа иақәшәаз
ақырҭуа гвардеец иавтомат гәымха иҭнарҟьаз ахы.
Абар, 25 шықәса ҵуеит ихабар ыҟамижьҭеи аамҭак
иҳацаныз, поезиа ҟаимаҭлеи, зыблаҟәыӷрақәеи, зыччаԥшьи
рыла икәшамыкәша иҟаз ауаа зырԥхоз апоет Таиф Аџьба.
Арҭ ашықәсқәа ирылагӡаны, уи илахьынҵа атәы зҳәо
жәабжькгьы ыҟам. Хымԥада, ақырҭуа ган иадыруеит, апоет иԥсырҭа ахьыҟоу, аха уи амаӡа арзара дара рзы ифеидам, уи акәхап, ҽмырҳа-ҽырдагәа ҟаҵаны зақәҿырымҭуа.
25 шықәса есыҽны дысгәалашәоит ибзиаӡаны издыруаз,
зыҩны сынхоз Таиф лаша. Иара дыҩуан адунеи дшықәыз
еиԥшҵәҟьа, инамыс дахымԥо, мацқьашьацқьа, усҟан аҳра
зуаз апартиа аҿаԥхьа дымқьақьо.
Таиф Аџьба ицәаҳәақәа ҳанрыԥхьо агәра ҳгоит, уи иуахҭа
заа инырхьан ҳәа, мамзар изырҳәазеи апоет абри аҩыза
ауасиаҭажәа аибашьра ацәаара аныҟамыз:
Уа зегь ириааиуа ҳәа хаҵа дыҟаӡам,
Доус ианиашьа, иақәшәашьа ихаҵашьоуп.
Уа, иаҳхылаԥшу, уара лахь сыумҭан,
Сылахь иануҵаз сара сахьзавымсыз…

2018

АИБАШЬРА ИАХӘХАЗ АРОМАНТИК

Хабарда ибжьаӡыз рыбжьара дыҟоуп, аԥсуа поет-алирик,
Таиф Шьаадаҭ-иԥа Аџьба. Апоет дыбжьаӡижьҭеи 25 шықәса
иреиҳауп, абар сынтәа ҳаиҭаԥылоит апоет дызлиааз даҽа
ааԥынрак иара илахьынҵа еилкааӡамкәа.
Аԥсны Аџьынтәылатәи аибашьра аамҭазы хабарда
ибжьаӡыз рсиа 160-ҩык иреиҳауп. Адуниежәларбажьаратәи
752

Аџьар ҟаԥшь аусзуҩцәеи, Аԥсны еиҿкаау Хабарда ибжьаӡыз
рзы акомиссиеи, Анацәа рхеидкылеи русеицура иалҵшәаны
3-ҩык азусҭцәоу еилкаауп, урҭ, рыԥсыбаҩқәа анышә иамардеит.
Ҳааигәа дыҟазҭгьы иахьа, Таиф Аџьба ихыҵуан 79
шықәса. Таиф Аџьба иҩны ддәылганы дыргеит 54 шықәса
дшырҭгылаз жьҭаара 9, 1992 шықәсазы. Аӷа хәымга инапы наӡеит, аԥсуа лирика зырҿиоз апоет шьахә иҟынӡа. Аибашьра анцоз апоет дахьыргаз азы, Гәдоуҭа амитингқәа
еиҿыркааит, апоет ихабар аилкааразы ақырҭуа ганахь акыр
аҳәамҭақәа ҟарҵеит аԥсуаа, аха ҳаӷацәа ҽырдагәа руит,
иара иахьауажәраанӡагьы, дара рганахь ала апоет иҭархара
иақәыӡбазгьы дыҟам.
Таиф аибашьра анцоз иныҟәигон амшынҵа, уи аҩырақәа
аниҵон даныргаз аҽнынӡагьы. Иҟалап усҟан гәҩарас
имамызҭгьы, имшынҵақәа шракәхоз аҵыхәтәаны инапы
иҵихуаз арҿиамҭа.
Еибашьран, апоет ажәеинраала аҩра игәы ахымызт:
«Сгәы ҭынчым. Апоезиа зынӡа сацәҟьалеит, ииашаҵәҟьоуп
ирҳәо: когда пушки гремят – музы молчат», – ҳәа иҩуеит
иара цәыббрамза 3 рзы имшынҵаҿы, апоезиа аҽазкра игәы
шахым аарԥшуа.
Жьҭаара 9 ахәаша, 1992 шықәсазы Таиф иҟаиҵоит
аҵыхәтәантәи ианҵамҭа: «Иаха ҭынчран, ақәа леиуан, заа
ҳашьҭалеит. Ашарԥазы ҳанааԥш алашара ыҟаӡамызт, аӡы
усгьы иааиӡомызт. Асааҭ ааба рзеиԥш, алашара ҟалеит, аха
ателехәаԥшра аус ауӡомызт, жәба рышьҭахь иалагеит, аха
ҳара иҳазкны егьамҳәеит. Уажәы асаат жәаба ҟалахьеит,
макьана ҭынчроуп, хысбжьы гом. Хьҭоуп, ақәа шналагара иҟоуп, иаҿыҵышәшәоит…». Абри аниҩы даҽа ҩ-сааҭк
рышьҭахь Таиф ақырҭуа гвардеццәа дыргоит.
Трагедиала зыԥсҭазаара ахыркәшара зқәашьыз аромантик, имшынҵақәа рҿы знымзар-зны ицәырмгеит аибашьра ҳаҵахар ҟалоит ҳәа, заҟа дҭынчыз аҟара, ҩныҵҟала
дыӷәӷәан, уимоу, ианиҵоз аҩырақәа рҿы иаҳбоит аибашьра
753

ианалага, ишәаҟьаны Аҟәа иалаз аԥсуаа ргәы ширӷәӷәоз.
«Зегь ргәы каҳаны иҟоуп. Ҳалгеит, ҳара ҳтәы егьыҟам рҳәеит.
Шәаангыл, ус акәым, ҳазҵаара етапк ала ишырзымыӡбоз
еилкаатәуп, наҟ-наҟ аргьы алыргап, иҵегьы аицәажәарақәа
ҟалап ҳәа ргәы сырӷәӷәарц иақәыскит», – ианиҵоит апоет
имшынҵаҿы сентиабр 4 рзы.
Таиф Аџьба аԥсуаа џьоукы-џьоукы рыгәкаҳара
дазыхынҳәуеит сентиабр 5 рзтәи ианҵамҭаҿгьы: «Аԥсуаа
саазықәшәалак зегьы ргәы каҳаны иҟоуп. Даара сацәшәоит
ҳара-ҳара ҷан-ҷаны ҳаибакыр ҳәа. Амилаҭ иаадырԥшыроуп
аҟәышра, иаҳагьы рҽеиладырҵәароуп. Ҳкурс хада –
ахьыԥшымра азықәԥара ҳақәныҟәалароуп».
Таиф аибашьра ианалагаз Аҷандара дыҟан, аха арахь
аҳҭны қалақь ахь дааит август 15 рзы. Дшааизҵәҟьа,
Ашәҟыҩҩцәа реидгылахь дцан, иусурҭа ауадаҿы имаз
иархив иманы дааит аҩныҟа. Ила иабо зегь аҭоурых азы
ишхәарҭахо дырны апоет имшынҵа ҩызас ишьҭыхны
аус адиулон: «Иахьа Аԥсны зҭагыло адрама сахьаркырала
аарԥшра мышкы-зны иаиуп уеизгьы. Аҭоурых – ҭоурыхуп,
ицәгьа- ибзиа иааҟало зегь гәынкылатәуп, ианҵалатәуп», –
ҳаԥхьоит Таиф имшынҵаҿы.
Ииашаҵәҟьаны, апоет имшынҵа зеиӷьыҟам ҭоурыхтә
нҵамҭоуп, уи иккаӡа иаанарԥшуеит иҳабашьуаз адунеи ҳаныхра хықәкыс ишимаз. Таиф имшынҵа
ҳаиҭанагәылаԥшуа, даҽазныкгьы ҳамҩашьо агәра ҳгоит
иара иԥсадгьыл ахьаа зегь раԥхьа иширгылоз: «Адунеи зегь
аҿаԥхьа ажәлар маҷ ықәырхуа, зинк рымаӡамкәа, ақырҭқәа
ирҭаху мацара иаго изыҟалом», – иҩуеит Таиф имшынҵҿы
сентиабр 3 рзтәи ианҵамҭаҿы. Апоет есыҽны ииҩуаз
имшынҵа хиркәшон «Анцәа бзиала иаҳзырша» ҳәа, Ҳаиҳа
зымчу иахь ихы рханы, ижәлар зҭагылаз агәаҟра лыԥхала
ралҵра дазгәышьуа.
Апоет даныргоз иҭәымҭа дҭагылан, уи ипоезиатә
ԥсабара ԥшӡа иалаз абжакгьы алымшацызт. Аибашьра аԥхьа, 50 шықәса анихыҵуаз, раԥхьаӡа акәны иҭыҵит
754

иажәеинраалакәа реизга «Аныҳәаԥхьыӡ». Апоет игәҭакқәа
рацәан, аамҭак азы, апроза маҷ иҽазикуа далагеит.
Знымзар-зны Таиф Аџьба амал сырҳандаз, ауаа ирымым
сымандаз ҳәа далацәажәо дысгәалашәом. Иахьагьы сыбла
ихгылоуп, зыҩнгьы иԥхашьаԥхаҵо иҩназ, зыбжьы ҳаракны
имцәажәоз апоет благәыӷра ихаҿсахьа. Апоет ишьыжь
каҳуаршрала иалагон, уи иара ритуалҵас ишьҭыхны иман.
(Таиф данырга ашьҭахь, иԥшәмаԥҳәыс Гәдоуҭаҟа данца,
апоет иҩны иҩназ ақырҭуа гвардееццәа ианцоз иргеит Таиф
бзиа иибоз икаҳуаршыга.) Таиф дахьынхоз иҩны изалхын
аус ахьиушаз ауда хәыҷы, убра иҽыҩнакны, икьыԥхьга машьына ашьҭыбжь ада, даҽак умаҳауа ҭынч аус иуан апоет.
Таиф инапы рылакын аиҭагара, иҩуан астатиақәа, аха зегьы
ирыцкын иара изы апоезиа:
Абри ашьха ду ақәцәан сызхалар,
Схәыцуан убас сара зны,
Убрантә нас еҵәакгьы шапшапуа,
Искып ҳәа снапы ҩакӡаны.

Абас идгьылтәым агәҭахәыцрақәа змаз апоет иҩны
ддәылганы дыргеит ақырҭуа гвардееццәа. Уаҳагьы наӡашьа
амоуит аромантикатә цәаҩа змаз апоет игәахәтәы. Абар
сынтәагы ҳаԥылоит апоет 79-тәи иирамш, иара дзыниаз
нагӡаны еилкаамкәа.
Схәыцуеит есқьынагьы, иалшоз зегь ҟанаҵама ҳҳәынҭ­
қарра, апоет дҭадырхазар, иԥсыбаҩ ахьыҟо аилкааразы?
Мап, хәа сгәы иаангоит, избанзар, аԥсуаа адунеи иқәнаҵы,
аԥсшәа гонаҵы зпоезиала ҳгәаҵа зырԥхо апоет ихабар аилкаарзы, ҳҳәынҭкарра иаӷьны ақырҭуа ган аҿаԥхьа азҵаатәы
азықәмыргылеит аибашьра ашьҭахь. Ақырҭуа террористцәа
ҳбахҭақәа ирҭыганы изтәу рахь ианаҳашьҭуа, иҳақын
апоет иҿаԥхьа, знык иадамзаргьы – Таиф Аџьба ихабар
еилышәкаанӡа, аӡәымзараӡә дшәаҳҭом ҳәа ҳҳәынҭқарра
амаа зку ирҳәазҭгьы. Ақырҭуа ган акгьы рзымдыруа иҟам,
755

аха урҭ рхала ахаангьы ицәырыргом апоет иҭархашьа
аӡбахә. «Амилаҭ ду» ҳәа зхы иазызыԥхьаӡо ақырҭқәа апоет иеихсны дшыршьыз адунеи иаҳар ахьырҭахым аҟынтә,
иахьауажәраанӡа Таиф Аџьба хабарада ибжьаӡыз рсиаҿы
дыҟоуп.
Ааԥын иалиааз апоет Таиф Аџьба иҟамзаара ахьаа ду
ацуп, аха иара ҳара ҳирԥхоит иаҳзынижьыз илыԥшааху
поезиатә цәаҳәала.
«Сыԥсадгьыл, сыԥсадгьыл, нас, уараҵәҟьагьы агәра
угома сыԥсра?» ҳәа апоет иԥсы анҭаз иҟаиҵаз азҵаатәы
џьашьахәуп, иара илахьынҵа зеиԥшрахаз ҳаназхәыцуа.
25 шықәса иара ида амҩа ҳанысуеит, 25 шықәса
еихсыӷьӡом Таиф Аџьба ихабар аилкааразы агәыӷрагьы.
2018

ЗГӘЫХӘТӘЫ ИАХЬЫРМЫГӠАЗ АПОЕТ

Абар, 80 ааԥны мҩасит аԥсуа поезиа алирикатә
хьыршәыгәқәа азызшаз апоет Таиф Аџьба диижьҭеи. Акы­
рынтә уи иԥсҭазаара ахҳәаа шазысухьоугьы, зегь акоуп
еснагь ҵәахык сымоуп аԥхьаҩцәа рзы, убри аҟынтә, апоет
ииубилеи аҽны сеиҭарзыхынҳәуеит зыҩны сынхоз, исыуаз
ауаҩы изку схәыцрақәа.
Апоет иԥеиԥшзаарын ауахҭа уадаҩ, иахьагьы иҟам
уи ихабар, аха ҩныҵҟала еснагь гәыӷрак сныруеит, издыруада, зеиԥш ҟамло егьыҟам, мышкызны еилкаахар
ҳәа гәымблыџьбарыла ақырҭуа фашизм ахаҭарнакцәа
згәыхәтәы иахьырмыгӡаз апоет лаша илахьынҵа. Таиф
Аџьба иҩымҭақәа ирлас-ырлас сызгәылаԥшуа рҿиам­ҭа­
қәоуп, аха иаасыртыцыԥхьаӡа сатәнатәуеит уи ифило­
софиатә, иуаажәларратә, иара убас ибзиабаратә лирика.
Адәахьала акыр иҭынчыз ауаҩы, ҩныҵҟала деилашуан,
иҭра дыҭҟьаны иҭаҷкәым иҟьаргьы ауан амилаҭтә зҵаара
ианазкыз.
756

Таиф иҩыза, иахьа зыдунеи зыԥсаххьоу апоет Рауль
Лашәриа игәалашәарақәа рҿы уи иазкны иҩуан: «Мышрақә
акәу, мыждарақә акәу сыздыруам, аха аредакциа ахыбра ҳналбаан амҩа ааихҵәаны, Хрисулараа ркаҳуажәырҭа
ҳнадгылеит. Амшаԥы асабша анаԥырахо еиԥш, абраҟа
даҳԥырахеит қырҭуа поетк (Рене Каландиа иоуп зыӡбахә
имоу. – Е. К.). Таиф акаҳуа игарц саԥхьа дгылоуп. Абри
агыруа-ақырҭуа поет ҳахҭеикит:
– иҳәеит иара.
– иҳәан даҽа ажәақәак нациҵеит
Таиф. Лацәарӡысрак ахымҵӡеит, заамҭа «иаԥызгоз» уи
ақырҭуа поет, аҟәада иҿашәы акаҭран кәамхь дықәжьын.
Таиф иҭаҷкәым аус ауит, изымчҳаит тәамбашақә иаҳаз
ажәақәа».
Аибашьра иалагаанӡа акыр шықәса раԥхьа, апоет-афилософ заа инырхьан иахьатәи ҳаԥсҭазаара амалырқәа,
убриазоуп уи «Атыша ахықәан» захьӡу иажәеинраалаҿы
изықәиргылоз абас иџьбараз азҵаатәы:
Иаҳҿагылоз наҟ ҳариааины, ирыцәганы,
Иаҳкәаҳарцу ҳаԥсы зқәаҳҵоз уажә ҳааҳәны?!
Схаҿы исзаагом абри акәын ҳәа, ухаҵкы,
Зқьышықәсалатәи ҳаԥсҭазаара аҵакы...

Апоезиа иацәыхароу ауаҩы изы, агәра агарагьы уадаҩуп,
ҳазҭагылоу аамҭа акыр иашьашәалоу аҭагылазаашьа автор
ҳашьҭахьҟа инҳажьхьоу аамҭа харақәа рзы иаԥиҵеит ҳәа
иоуҳәар.
Апоет иԥсҭазаареи ирҿиареи уанрылацәажәо, игәоумҭарц
залшом, уи адәахьала иҭынчыз, акыр иҭышәынтәалаз,
аамысҭашәа ҟазшьа змаз илафгьы шыӷәӷәаз. Сара ибзианы исгәалашәалоит аҩны ҳанааилатәалак иҩызцәа
ашәҟәыҩҩцәа рыҟаҵашьа шыҟаиҵоз, аха иара убри аам­
ҭазы, знымзар-зны аӡәы изы бааԥсык иҳәо смаҳацызт. Таиф
757

бзиа ибон аепиграммақәеи, алаф цәаҳәақәеи раԥҵара,
еиҳаркгьы асовет аамҭазтәи аполитикцәа ирзикуан,
аусураҿы уи азы лахь аниоуазгьы ыҟан.
Абар Рауль Лашәриа ишигәалаиршәо урҭ аамҭақәа: «Схы
сықәыжь Леонид Илиа-иԥа Брежнев ԥсаҭашкәакәа иажәахә
аиҭагара сшаҿыз, Таиф дахьынтәааз сзымдыруа, ихы алаҟа,
игәы алаҟа скабинет дныҩналан даасхаххит.
– Узҿу уаҟәыҵ, ҳредакциа аҵаҟа бродиагак жәеинраалак
дааҟәымҵӡакәа даԥхьоит. Ауаа идеизаланы игылоуп. Куплетк ауп иҟоу. Еиҭаагар сҭахуп, – иҳәеит.
– Аӡә иуааҳәцәа ашьхаҟа ирԥшуан ҳәа сабоуго, аредактор
илымҳа иааҭасыр ҳчамҩахә ааҿахиҵәоит, – сҳәеит сара…
Ажәакала, ҳаицылбааит… Асаба иаганы иҟаз иарма напала
ихылԥа кны, кыр мшы аӡы зымбацыз, алымт иаганы иҟаз
ижакьа еиԥхьышьшьаауа уи «иажәеинраала» даԥхьон:

Абродиага ииҳәац иҳәон. Изыӡырҩуаз рнапқәа
еинырҟьон. Ҳҽаанмырхакәа ҳусурахь ҳгьежьит. Абродиага
ицәаҳәақәа иааинырсланы абасшәа еиҭаҳгеит:
Хрушьов дыхәмаруеит агитараҿ,
Брежнев дарқамсоит гопак,
Урыстәыла ахәдапара
Хыржәеит Кремльтәи ҩ-ҽадак.

Абар, ашәҟәқәа ирнымлац апоет алафи аирониеи зцу,
Аҟәа иалаз алақәа ирзикыз «Алақәа рашәа (Ажәеинраала
«Иама, иама ицеит» амотив ала)» захьӡу ажәеинраала:
Амра хыхьынтә ишеишеиуеит
Анцәа иҟынтә ҳа ҳзы.

758

Ҳақалақь агәҭа ҳлеиҩеиуеит,
Иалоуп уи ҳаԥсы.
Ажәырҭ ҳахо абна ҳалам –
Ҳарҭ ҳануп асфальт.
Аҷаԥшьара – мап, иаҳуалым,
Иаалашьцеит – ҳашьҭалт.
Хҭарԥа зхамгьы, хҭарԥа зхоугьы
Ҳара ҳзын еиԥшуп.
Ԥшьба зҵоугьы, ҩба зҵоугьы –
Мҩакы ҳаицануп.
Куба, Мексика, нас Чили1,
Американтә иаауа –
Ҳара ҳауп зегь раԥхьа ирԥыло,
Ҳҵыхәақәа бӷьаауа.
Аресторангьы ҳахыбаам –
Есымша иаартуп.
Уаҟа иҳауз ацә ахыбаҩ
Амхара ҳаҿуп.
Ауадазыҳәан шьоукы ргәамҵуа,
Рышәқәа ҵҳархаауам,
Ҳаҟоуп ҳхала ус ҳацәгьамкәа,
Ахныҟәгараз ҳашшуам.
Иаҳԥырхагоу, ҳазҭахыҵәҟьам –
Ҳхаҭагьы даабоит,
Ахыу-хыуҳәа знык ҳаизыҵҟьар –
Агәыҭҟьа дагоит.
Ажәеинраала акьыԥхь збахьоу авариант аҿы арҭ ацәаҳәақәа даҽакала
иҳәоуп: «Чили, Меқсика, Ҭырқәтәыла, / Африкантә иаауа» (агазеҭ «Аԥсны
ҟаԥшь», 1990 ш., октиабр 20). – (Аиқәыршәаҩ иазгәаҭа.)
1

759

Амра хыхьынтә ишеишеиуеит
Анцәа иҟынтә ҳа ҳзы.
Ҳақалақь агәҭа ҳлеиҩеиуеит,
Иалоуп уи ҳаԥсы.
Ҳазхараҵәҟьа ҳшьапқәа еиҵаҳхит,
Ҳазхараҵәҟьа ҳфеит.
Иҭабуп ҳәа ҳара иуаҳҳәоит,
Ақалақь совет!

Таиф ихы алаф ахҳәаарагьы мап ацәикуамызт, длафуан
уи уаҩытәҩыса ишимбац. Апоет иҩызцәа зегьы ирдыруан
иара дахьынхоз асасааирҭа «Абхазия» аҿаԥхьа инеиааиуаз
атурист ҭыԥҳацәа рылаԥш шиқәшәоз, иаргьы романтикҵас
урҭ аҭак шриҭоз.
Таиф акыр изааигәаз, ҩыза гәакьас имаз апоет Валери
Касланӡиа иҩуеит: «Уара Таиф, ԥшра сахьала узлаҳаиӷьу ҳәа
акгьы збом, нас уара еиҳа узыргәаԥхозеи?» – ҳәа сихлафаауа
сиазҵааит.
– Шәара ҽырҟәыш ҟаҵаны шәхы дшәырбоит, сара ҽыргаӡа
ҟасҵоит, уи азоуп сара сзалырхуа, – иҳәан иаалырҟьаны
иихәыцыз иажәа ихаҭа убысҟак игәы иаахәеит, ҳаҵкысгьы
дарччеит».
Таиф ихатә архив аҿы инхеит Инга захьӡыз анемец
ԥҳәызба изылыҩуаз асалам шәҟәқәа, урҭ рцыԥҵәахақәа
рылагьы еилукаауеит апоет иқәыԥшра аамҭазы аҭыԥҳацәа
ргәы хызхуаз уаҩны дшыҟаз:
«Таиф! Угәхьааганы сыԥсуеит. Шаҟа исҭахузеи
сааугәыдыҳәҳәалан с-Инга ҳәа слымҳа унҭахәыҭҳәыҭыр!
Есымша са сҟны уҟан усҟан. Уи аума ҽнак зынӡаск умцаӡеит
аинститут ахь. Сара уи азын ҭабуп ҳәа уасҳәоит. Сара уара
Аҟәа уахьыздырыз иабзоураны сыԥсшьарамшқәа лакә
ссирк еиԥш имҩасит. Иахьа сара Лиаипцигҟа сани саби рахь
сцоит. Сан илзеиҭасҳәоит адунеи аҿы зегь иреиӷьыз ауаҩи
сареи ҳшеибадырыз… Улгәыдлыҳәҳәалоит иуцәнымхо бзиа
узбо у-Инга. 22. 10. 64 ш”.
760

Таиф иҭаацәеи иареи асовет аамҭазтәи Аԥснытәи аинтеллигенциа шынхоз инхон, ԥсуаҵас иаҳҳәозар, рҳаи
рҷышьи еиԥшьны, аха ус акәзарагьы, сара исгәалашәом
саҳәшьа Риммеи иареи еиқәгәамҵуа. Исыздыруам шамаха
даҽа ҭаацәарак, абас ҳәоуеиқәшәарыла инхоз. Таиф иҩны
изалхыз икабинет дыҩнатәаны акыр ихы аус адиулон.
Усҟан уи ихшара Алисеи Алиаси ирдыруан рыбжьы рдуны
ахәмарра ишаамҭамыз.
Знызаҵәык избахьан Таиф дгәамҵны ахәыҷқәа
дрықәцәҟьо. Уи 1989 шыкәса аиласрақәа аныҟаз акәын,
ахәыҷқәа аҩнашә аркра рхашҭит. Таиф «ишшәарҭоу
шәымбаӡои» иҳәан даарықәҵәҟьеит, амала ибжьы мырду­
кәан. Саҳәшьа уи аамҭазы Москва дыҟан, нас иара ахәыҷқәа
аашьҭихын Аҷандараҟа машьынак ала игеит, ианцоз
«Акьыԥхь аҩны» аԥхьа изықәтәаз рмашьына ақырҭқәа
шаххысаауаз цәгьала ирыцәцеит. Ашьҭахь иара дгьежьит
Аҟәаҟа амшын транспортла, аилаҩеиласра длақәшәан,
аҳаиртә баӷәазахь дагеит. Данааи исеиҳәеит, дзықәшәаз,
дзыниаз, Бабышьратәи аҳаиртә баӷәазаҟынтә шьапыла дшааз. Даара дгәамҵны дыҟан «арҭ алахшақәа ҳара
ԥсҭазаара ҳарҭом» иҳәеит аҩны данааҩнашыла. Ихшара акалашәа дрыхӡыӡаауан иара, Алисеи Алиаси ирызку
иажәеинраалаҿы апоет иҳәоит:
Шәааи ҳаиԥхныҩлап ҳамҭакы,
Ҳаимҵакьачап нас,
Шәааи, ҳаихәмарп ҳнапқәа еибаркны,
Шәааи – абас, абас!

Иҭаацәа ҟәымшәышәрыла дшырзыҟоу рныԥшуеит уи
Москва иреиҳау алитературатә курсқәа рҿы аҵара аниҵоз
ирзиҩуаз исалам шәҟәқәа. 1983 шықәсазы «Салам шәымаз
игәхьаазго сҭаацәа» ҳәа хыс изиҭаз исалам шәҟәы иаҳәоит:
«Сара аӷьараҳәа сыҟоуп, аҩныҟа зегьы шәыгәхьаагарада хьаа
сымам, хьҭа сакуам, мла сакуам, аус зуеит схазы, уажәшьҭа
761

еиҳа сыхшыҩ цқьахо, аусура сыцааиуа иалагазшәа збоит.
Ноиабр азы мчыбжьык ҳаурыжьуеит, аха анеира иаԥсам,
ахарџь мыцхәуп. Шәара шәыбзиазааит сара сзымнеиргьы,
аӡын усгьы снеиуиет хымԥада. Шәышԥаҟақәоу уахь зегьы, агәылацәа сысаламқәа рыҭ. Алиас иацы саниацәажәоз
сшыгәхьааигоз иҳәеит, сгәы дырԥшааит Алисагьы иаргьы,
сылаӷырӡқәа аахадырҟәҟәалеит, рыԥсынҵры духааит...»
Ирацәоуп апоет ирҿиараҿы абзиабаратә мотивқәа,
зеиҭаҳәара уадаҩу ацәаныррақәа поетикатә бызшәала
ихырҷаны иахьааирԥшуа, иара иҳәоны исмаҳацызт, аха
«Аелегиа» захьӡу иажәеинраала саҳәшьа Римма илызкушәа
сгәы азҩоит:
Ԥшьаала ашәшьыра зхало ашьац уарҳалаҿ
Сыштәагәышьоу, сӡышӡа сышланы,
Хәылԥазык ашьшьыҳәа сашҭа бҭалашт,
Анаҟә хьшәашәа иналԥхаз шәахәаны…

Апоет Таиф Аџьба ирҿиараҿы иалыскаауа сазааҭгылозар,
исҳәарц сҭахуп афилософиатә, ауаажәларратә лирика акыр
изықәҿиаз иоуп ҳәа. Зегьы ираԥнагоит “Ҳаԥсҭазаара” захьӡу
аԥсуаа ҳфилософиа иазку иажәеинраала:
Ҳа ҳиит ахақәиҭраз абраҟа, ҳәарада, –
Ҳҭаӡаҵәҟьом уи автор хаԥыза имацәаз:
Ҳақәԥоит, ҳацәқәырԥоит, ҳаилашуеит еиқәтәарада –
Ҳахьынӡаҟоу (ҳаҟазар!) – ҳаҟоуп абас!

Таиф ихаҭа иҩымҭақәа рҿы ишазгәеиҭоз еиԥш, дықәын
адунеи «аиаша иҽаршьны». Дыҩуан игәы ишиҵанаҳәоз,
асоветтә кониунктурахь дхьаԥшкәаԥшуа акәымкәа:
Саныҟамгьы ирҳәааит:
Дзышьҭазоуп дзыниаз!
Аиаша дачычан,
Аиашоуп дызгаз.

762

Аибашьра аамҭазы апоет Аҟәа иҟазаара иазкны знызынла еиуеиԥшым ацәажәарақәа цәырҵуеит, иҟоуп изҳәо
«далҵыр акәын» ҳәа. Ииашоуп, ахеиқәырхаратә инститнкт
бзианы измоу ииашаҵәҟьаны ахыхьчара, ахеиқәырхара
иҽазикуеит, аха сара издыруаз Таиф санизхәыцуа
иџьасшьаӡом уи Аԥсны аҳҭнықалақь «Аҟәа, Тҟәаԥс, Анаҟәа­
ԥиа» ҳәа ашәа ззиҳәоз ааныжьра иара изы ԥсрак ишаҩызаз.
Апоет аибашьра анцоз ииҩыз амшынҵа аҭоурых азы хәы
змам документуп, уи амшынҵаҿы Таиф ихаҭа аҭак ҟаиҵоит
Аҟәа иаанхара иазкны: «Иахьа Аԥсны зҭагылоу адрама сахьаркырала аарԥшра мышкы-зны иаиуп уеизгьы. Аҭоурых
ҭоурыхуп, ицәгьа-ибзиа иааҟало зегь гәынкылатәуп,
ианҵатәуп аҭоурых азы, анаҩстәи абиԥара рзы. Урҭ зегь
рдыруазароуп». (Сентиабр 3, 1992 шықәса.) «Аҟәа сахьаанхаз ганкахьала ибзиоуп, сыблала избоит Аҟәеи уи иаланхо аԥсуааи ирыхҭырго. Ари зыблала изымбо, изхызымго еиҭаҳәашьа имам, убысҟак игәыҭшьаагоуп. Урҭ иагьа
цәгьара ҟарҵазаргьы Анцәа ишьаӡагәаӡаны ирҿихып ҳәа
агәыӷра сымоуп, урҭ иҟарҵо агәнаҳа рхьымӡар аушам».
(Сентиабр 23, 1992 шықәса).
Сынтәа 80 шықәса зхыҵуа апоет Таиф Аџьба ҳтәылаҿы
дӡыргам ҳәа аҳәара уадаҩуп, аха иазгәасҭарц сҭахуп, уи
иҩыза Рауль Лашәриа ишиҳәаз еиԥш «ипоезиа иахәҭаҵәҟьоу
ахәшьара амаӡам» ҳәа. Макьана ицәырымҵыц апоет
ирҿиара аԥсуа поезиаҿы ҭыԥс иамоу, уи ипоетика аҟазшьа
ҷыдарақәа аазырԥшуа алитератураҭҵааратә усумҭа.
Акызаҵәык, сгәы иаанагоит апоет гәадураны изыҟалон
иҩымҭақәа ирызҿлымҳау аԥхьаҩцәа иахьагьы ишыҟоу, иара
убас, ашәҟәыҭирҭақәа рҿы ишәҟәқәа шьҭаханы ишыҟам
идыруазҭгьы.
2019

ТА И Ф А Џ Ь Б А
И З К У А Г ӘА Л А Ш ӘА РА ҚӘА

ВИТАЛИ АМАРШЬАН

ХАШҬРА ЗҚӘЫМ

Аҿараамҭазтәи аиҩызара – о, иараби, акрыҟоума уи иацназго! Таиф Аџьба, Рауль Лашәриа, сара – лымкаала абарҭ
ҳахҩык ҳарԥысраан мыцхәы ҳаизааигәан, иахьеи уахеи
ҳаицын, ҳаицыршәомызт. Џьара жәеинраалак аӡәы иаҳҩыр
– шәшьырак ҳаҽныҵакны зегь ҳаицаԥхьон, ҳгәаанагарақәа
еибаҳҳәон. Бжеиҳан Таиф агаҿан дзыҩназ ауаҭах
кәымра хәыҷаҿгьы ҳаиқәшәалон (апоет Вл. Анқәаб зны
дахьыҩназ), аиҳарак Таиф Аҷандарантә маҷарк ԥхеиԥхеиуа
ианҳзааигалак. Сыхәҭаахь, ахаан хашҭра рықәлом урҭ
аимгеимцарақәа, хнырҳәышьа змамкәа ицаз, аха иахьа
еиԥш исгәалашәо, ицаҳәцаҳәо, игәыҿкаагаха исныруа…
Оумашәа иҟоуп аԥсҭазаара! Таиф Аџьбеи сареи, егьырҭ
ҳҩызцәа рылымкаа ҳаизааигәазтәуаз даҽа ҷыдаракгьы
ыҟан: уи иареи сареи ҳаибадырит лабҿаба ҳаибабаанӡагьы.
Хышықәса рыла исеиҳабыз, иашьа гәакьак иеиԥш избоз сан лаҳәшьаԥа Иура Рождественски (1979 шықәса рзы
машәырла иҭахаз) Ленинград ааигәара, Балтика аԥшаҳәаҿы
Арратәмшынтә флот аганахьала аррамаҵура дахысуан.
Иареи сареи асалам шәҟәқәа ахьҳабжьысуаз, абра ҳҩыза
аԥсыуа ҷкәынак, Аҷандаратәык, Таиф Аџьба зыжәлоу,
дааҟәымҵӡакәа уара уеиԥш ажәеинраалақәа иҩуеит,
еимҟьарак шааиоулакгьы дсызрыԥхьалоит, «ҳара ҳ-Есенин»
ҳәа ҳишьҭоуп ҳәа сзиҩхьан, гәыԥҩык рҩызцәеи дареи еивагыланы рпатреҭқәагьы сзааишьҭхьан, абар, абри иоуп ҳәа,
дҿаԥха-ҿаччо дахьгылаз ацәаҳәа аҵшьны.
Таиф арра ихганы данаа, ҽнак, иӡбахә саҳаит, абас ҿыц
аҩраҿы зыҽԥызшәо, Таиф Аџьба зыжәлоу поет-ҿа бзиак
дцәырҵит, арҵаҩратә институт аҭалара игәы иҭоуп ҳәа.
Уаҩы ишимбац сааигәырӷьеит, избанзар, ишысҳәаз еиԥш,
иареи сареи ӡбахәыла ҳаибадырхьан…
797

Ус хаҭалагьы ҳаибадырит: иахьагьы сыбла дыхгылоуп
Таиф, дқәыԥшӡа, ишьа илԥхо, деинаалаӡа. Уи арра дахьыҟаз
дымшынуаҩын, ҳанеибадыруаз «тельниашка» ҳәа изышьҭоу
амшынуаа рымаҭәа, ацәаҳәа иаҵәеи ацәаҳәа шкәакәақәеи
ҟьаҟьаӡа иалданы, азебра еиԥш еилыӷрааӡа, игәышԥы хнаҩо,
ихәда иаҵыҳәҳәо, иԥшӡакәакәараӡа ишәын, уи акраамҭа
ишәихуамызт. Таифи сареи ҳанеибадыр ашьҭахь, шықәсык
ааҵуаны, дҳахьӡеит, ҳагьеибадырит Рауль Лашәриеи ҳареи.
Уигьы аррантә дааит, убригьы, Таиф данааз еиԥш, ихәда
еилыӷрааӡа иаҵҳәҳәон аматросцәа ртельниашка. Иаргьы
акраамҭа ишишәыц ишәын. Уи, Таиф дызлаиеиԥшымыз,
иааџьоушьаратә Пушкин данқәыԥшызтәи иԥшра-исахьақәа
ааугәалаиршәон, ихахәеиқәаҵәа чқәырҭылӡа еиларҳәны
– зегь хьыӡшьарас «ҳ-Пушкин» ҳәа иарҳәогьы иналагеит, иаргьы уи дарԥагьахарц егьигымхо, маҷк «азажәра»
ҳацәиласуан, аха даҭаҳҵомызт…
Раԥхьаӡатәи ҳажәеинраала хәыҷқәа ҳарҭ аиҩызцәа
инеимҵак-ааимҵакны
еибарбо,
ныҳәа
еизарақәак,
ма поезиатә хәылԥазқәак рҿгьы ҳнықәгылан ҳрыԥхьо
ҳшааиуаз, ус хәыҷы-хәыҷла агазеҭқәа, ажурналқәа рҿы
ҳкьыԥхьуа, ҳашәҟәқәагьы ҭыҵуа иалагеит. Шәҟәык
ҭыҵцыԥхьаӡагьы ҳара ҳзы уи мшаԥныҳәа духон. Есааирагьы ҳаԥхьаҩцәа рхыԥхьаӡара иацлон…
Ҳашәҟәқәа ҭыҵуан сҳәеит, аха рыцҳарас иҟалаз, урҭ
лассы-лассгьы иҭыҵцәомызт, ишаҳҭахыз еиԥшҵәҟьагьы
иркьыԥхьуамызт,
акы,
ацензура
ӷәӷәан,
ҩбагьы,
иҭыҵуазаргьы, ҩба-хԥа, ианеиҳаха, хԥа-ԥшьба кьыԥхь
бӷьыц ракәын иҳарҭоз, иара убригьы ԥшьба-хәба шықәса
рыбжьара. Арахь аамҭа ықәҳа ацара иаҿын.
Ус-ус, иҳазгәамҭаӡакәа, ҳуаҩыбжарақәа рахь ҳнықәлеит.
Таиф, дышҳаиҳабыз еиԥш (1989 ш. рзы), ҳара аиҩызцәа
ҳаԥхьа еиҳа иреиҳау иҩымҭақәа реизга (13 кьыԥхь бӷьыц
рҟынӡа иҟаз), «Аныҳәаԥхьыӡ» ҳәа хыс изиҭаз, ҭыҵит. Ари
гәырӷьара дуун иара изеиԥш ҳара ҳзынгьы. Сара ҷыдала уи
ашәҟәы шааҭыҵыз еиԥшҵәҟьа, хара имгакәа, астатиа азы798

скит – «Апоет иҟазшьа» ҳәа хыс иаҭаны, иагьанылеит уи
агазеҭ «Аԥсны Ҟаԥшь» («Аԥсны»).
Абри ашьҭахь ҩышықәсаҟа ааҵуаны ауп аибашьра ишалагаз. Иҳақәлаз ақырҭуа фашистцәа дрымԥыхьашәеит
ахаан цәгьара зымуцыз апоет гәыраз Таиф бзиахә, иахьагьы иҳаздырӡом уи дахьыршьыз, дшыршьыз, иԥсыбаҩгьы
ахьыҟоу!
Иашьа гәакьак иеиԥш бзиа избоз сҩыза даасгәала­шәа­
цыԥхьаӡа (данысгәаламшәо ҳәагьы ыҟам) сылабжышқәа
ҩхаддылоит, ахьаацәгьа сгәахы ҩҿнакаауеит – заҟа дсыгузеи, заҟа дыгәхьаазгозеи! Заҟагьы схы иаџьысшьозеи уи
иԥсы шҭаз ишәҟәы иазкны сажәа ирҳара сахьахьӡаз. Уи иаргьы заҟа пату ақәиҵазеи усҟан; зынӡаск ахәыҷқәа реиԥш
ауп дшеигәырӷьаз (уажәы ихцәажәо ԥыҭҩык цәырҵит, аха
уи аамҭазы шамахамзар жәаҟәандак имаҳацызт).
Исҭахуп аԥхьаҩцәа убри сыстатиа еиҭадсырдырырц.
Сгәы иаанагоит, уажә блаҿыцла еиҭаԥхьар, иранаҳәогьы,
иргәаланаршәогьы рацәахап ҳәа.
АПОЕТ ИҞАЗШЬА

Аабыкьа ҳкультуратә ԥсҭазаараҿы узыргәырӷьаша
ажәабжьс иуаҳахьоузеи, ма иубахьоузеи ҳәа аӡә дсазҵаар,
сых­иоуп иаразнак исҳәарц: Таиф Аџьба иажәеинраалақәеи
ипоема­қәеи реизга ҿыц аҭыҵра ҳәа. Ааи, афы зхьымӡо иццакуа, уадаҩра шәкы-зқьы зцу ҳаамҭазы усҟак ирацәам
ауаҩ игәы ҭызгаша. Уи аҟынтә, ҩынтәгьы еиҳаны саргәыр­
ӷьеит ҳхьааи, ҳгәырҩеи, ҳгәырӷьареи ҳацеиҩызшо, аханатә
аахыс иаҳдыруа ҳҩыза бзиа, апоет ҟаимаҭ Таиф Аџьба
еиҳа инхарҭәаау, акыршықәсатәи иаарыхра еидызкылаз ишәҟә ҿыц «Ажәеинраалақәеи апоемақәеи» аҭыҵра.
Апоет иқәҿиара схатә қәҿиарак аиԥш исыдыскылеит.
Алитератураҿы еиуеиԥшым амҩақәа рыла ҳаауазаргьы –
ҳазҿу зеиԥш уск ауп, зеиԥш гәҭакык ауп иҳамоугьы…
799

Сара ибзианы издыруеит Т. Аџьба иҟазшьа, ианакәзаалак
уи даарагьы сгәы иақәшәоит: зегь раԥхьа исыргылоит ихӡырымгара, дзыԥсоу ихаҭа ибзианы иахьидыруа.
Иҟазшьа аҷыдарақәа зегь ааидукыларгьы – иккаӡа иубоит уи дызлиааз ижәлар гәакьа рҟәыӷара, рыламыс, рыпату шицу. Поетцәас зхы зыԥхьаӡо зегьы лахьынҵас ирымам ус аиԥш аҟәыӷара. Мчыла ауаҩы ихы изырҟәыӷом,
зыҽзырҟәыӷарц иалаго еиҳагьы агаӡаԥшра шьҭихуеит. Таиф
аԥсҭазараҿы ихымҩаԥгашьа, ҩнуҵҟала амца шицроугьы,
имццакышьа, ибжьы рмаҷны хрыжь-хрыжь ицәажәашьа,
инбжьаршәны илафҳәашьа – шеибакәу зегьы ирныԥшуеит
иуаҩра, иара ихатә цәаҩа. Знымзар-зны исымбацт ари ауаҩ
ибжьы мыцхәы иҳаракны дцәажәо. Џьара днықәгыланы
ажәеинраала даԥхьозаргьы, дацәыԥхашьома уҳәо, ҭынчҭынч ауп дшаԥхьо. Ажәеинраала аԥхьараан акәукәуҳәа
иҳәҳәаны зыбжьы ҭызцо зҩымҭа ԥсыҽу иоуп. Таиф
дмыҳәҳәаргьы, иажәеинраала шжәеинраалоу идыруеит. Уи
зегь реиҳа ианаалогьы акьыԥхьра ауп. Изызшоугьы уи ауп.
Раԥхьа акьыԥхь ианылароуп, нас иаԥхьогьы дахымццакыкәа,
ҭынч дазхәыцны даԥхьароуп. Уи ашьҭахь ауп ажәеинраала
иаԥхьо данатҟәо, аҵаки аформеи даныртәыртәуа, иаргьы
ашәаны ирҳәо, амузыкагьы иаргьы ҭибаго аҿанынанахо.
Сара баша салацәажәом Таиф Аџьба иҟазшьа. Избанзар, апоет иаша иҟазшьеи ипоезиа аҟазшьеи еиҟәыҭхашьа
рымаӡам. Апоет хыхь-хыхьла иубо иҟазшьа излеиԥшым акгьы аҵамшәа иҟоуп, иара ихаҭа иҽирбашома ҳәагьы угәы
иаанагап, аха уи маӡала иҭәуп, ирацәоуп иаҵубаауа. Убарҭ
иаҵубаақәо зегь раԥхьа игылоуп аԥсҭазаара азхьаара, адунеи аҿы иҟоу аиҟарамра, аҳәоуеиқәымшәара, амааибра,
адисгармониа ҳәа изышьҭоу ргәынгара. Апоет иара иҟазшьа
аиԥш, азныказ имариоушәа, џьара-џьарагьы «ибашоушәа»
иубо иажәеинраалақәа ус аламалакла иҩуам. Уи иара
ихаҭагьы иҳәоит: «Иԥсны ибзамхаз илшаӡом ажәеинраала
аҩра» ҳәа. Ааи, арҿиара ус ианакәзаалак иргәаҟгоуп, шаҟа
иргәаҟгоу аҟарагьы иргәырӷьагоуп. Иара апоезиа цқьа
800

ахаҭагьы, ауаҩ ихәшә иааҵра ишыҟоу аиԥш, дук хара
иҟамзаап, зегьы ирызгәаҭом акәымзар, апоет ида:
Амш апоезиа ӡҩаны,
Иалоуп иззалхуа изы,

избоит.
Иалсхуеит ҳәа мчыла

ирҩаны
Иалагаз – баша ихы ижьоит.

Абри ауп, имариоушәа иубо, аха имариамгьы. Апоети
ҳареи маҷк ихырҟьацәан иаҳҳәама ҳәа шәгәы иаанагартә
иҟазаргьы, абри ауп арҿиара ус ргәаҟгоуп заҳҳәазгьы. Абар,
апоет ажәа шаҟа аус адиуло:
Зныхгьы хәҭа-хәҭала

еиҿысхуеит,
Еибысҭахуеит, нас –

исгәаԥхом.
Ажәақәа шьҭасҵоит,

ишьҭысхуеит –
Сыгәҭыха-сҿахәы

сыздырҳәом…

Мчыла иҳәоу ашәа зхәарҭоузеи, апоет игәҭыха-иҿахәы
– ижәлар рыгәҭыха-рҿахәоуп. Уи иара ихала инырроуп, ахала иааироуп. Зегь ԥсабаратәызароуп, дасу дара
рҟазшьа, рцәаҩа рымазароуп. Уи ауп еиуеиԥшым апоетцәа
еиуеиԥшым ала аинтерес зрыҵоугьы, рырҿиара ус зымариамгьы. Урҭ дасу ииҳәо агәра угоит, угәы иҭиҳәаауеит.
Апоетҵәҟьа упоетӡам изуҳәаргьы дгәааӡом, упоетуп ҳәа
иоуҳәаргьы, угәыдкылара дшаламго еиԥш. Уи ус аԥсабара
ахаҭа дашеит: упоетӡам, мамзаргьы упоетуп ҳәа уара
иоуҳәарцаз акәӡам ажәеинраалақәа зиҩуа. Уи аҟармаҵыс
мшәаҳәар шамуа аиԥш, дмыҩлар ада ԥсыхәажәла имаӡам.
801

Уи иара изы иус аҟара иԥшьоу, зҵакы дуӡӡоу даҽа ускгьы аԥсабараҿы изыҟалаӡом. Уи ижәлар бзиарас ирылоу зегь ныҟәигоит, рыламыс ҳарак шьҭыхны инеигоит.
Уи аҟара изыхӡыӡаатәугьы иҟоузеи? Зда царҭа амам ала
иагьымаӡазароуп иара ауаҩ иира шымаӡоу еиԥш. Уи ауп,
раԥхьатәи абзиабара аиԥш, ԥхашьарак аҵоушәа иҟазҵогьы:
…Анкьеиԥш, сыхаара лбара
Сцошәа, сҽалакны

лашьцарак.
Ус ауп… ажәеинраала аҩра,
Иаҵоуп, хымԥада,
ԥхашьарак.

Абригьы акыҳәа апоет ирҿиара ус шымариам аныԥшуеит.
Аха уи ауп иара ԥсҭазаарас имоу. Шьоукгьы ихала ихы
аџьамыӷәацәгьа иҭаиргылазшәа ихәаԥшуеит. «Деиларгахьан аҩсҭаацәа ихалан, ируазма бзабаак ибар!..» – рҳәоит,
аха иара апоетҵәҟьа иԥсынҵры зыркьаҿуа шамахамзар
уаҩы изгәаҭаӡом:
Ирҳәон, аха иарбан ирзымҳәо?!
Аиашаҵәҟьа маҷҩуп избо:
Дызхьымӡаз аус ауп

дзыцәнымхо,
Изымҩыз жәеинраалоуп дызго.

Поетк иаҳасабала сара ибзиан издыруеит, сыгәгьы
иҭиҳәаауеит, апоет Таиф Аџьба дызхьымӡакәа инхан иҟоу
заҟа ихьааиго. Иага ус акәзаргьы, иахьауажәраанӡа дзыхьӡаз
шмаҷым мӡакәа иаҳҳәап, иара авторгьы ихӡырымгара ишинамыруагьы, мчыла даацәырганы, ажәак, ҩ-ажәак рыла
акәзаргьы, зегьы ираҳартә ҳабжьы ҩҭыганы, иаҳҳәап бзиа
дшаабо, еснагь ирҿиара ҳшазҿлымҳау, гәахәарылагьы
ҳшаԥхьо. Уажәакәымзар, нас ианбаҳҳәо! Имаҷым апоет дыз802

нысхьоу амҩа, иҳамбаӡакәа иаргьы ҳаргьы ҳуаҩыбжараҿы
ҳнеит…
Иара абри ауп сыстатиа хәыҷы зызкугьы. Араҟа
сҽазыскуам сара апоет иҩымҭақәа ирыгу-ирыбзоу алацәа­
жәара, хәҭа-хәҭала еиҿыршәшәаны, инарҵаулоу анализк рзыҟаҵара. Акызаҵәык, ипоезиа азеиԥш ҟазшьоуп
иазгәасҭо. Уи хымԥада арҽхәара иаԥсоуп. Ишәҟә ҿыц иану
иреиӷьӡоу иажәеинраалақәеи ипоемақәеи (урҭ еиқәыс­
ԥхьаӡом) зегь ааидкылан ҟаимаҭла ирныԥшуеит апоет иԥса­
бара, иҩнуҵҟатә дунеи, иҩнуҵҟатә культура абеиара. Ари
иара, ажәҵыс аҭра аныҟанаҵо аиԥш, ҽыҭ-ҽыҭ, хәыц-хәыц
еилеиҵаз, ихы-игәы, иԥсы ирылихыз, ишьа-идала ииҩыз,
напҟазала иргылаз поезиатә хануп. Апоет идам-здам издыруам ари шаҟа хьаа ацу, ҳара иаабо игәылыршәоу ауп,
уи гәылшәаанӡа шаҟа цәеижь канаԥсаз, иара ус агәылҵра
иахьымӡазгьы шаҟа ыҟоузеи. Ажәацыԥхьаӡа ԥсҭазаарак
ыҟоуп, иара ажәақәа рыбжьарагьы иҟоуп бла иамбо ахьаа,
бла иамбо агәҭыхақәа. Апоет иҳәоит:
Цәала сцәажәаӡом ахаан,
Исаҭәам самхаҳәар сҭахым.
О, иҽырбагаӡам ахьаа!
Ҳара ҳхьаа шьҭых иаҳкым.

Раԥхьа сызлацәажәоз аҟәыӷароуп абригь иаҳәо.
Цәала дцәажәом апоет. Убасҟак дахӡыӡаауеит аҵабырг
иахылҵуа ажәа. Уи иахьабалак шьаҿацыԥхьаӡа иҩым­
ҭақәа рҿы иуныруеит. Аиҳарак, ахьаа, агәҭыха атәы
ахьиҳәо. Ҵабыргыҵәҟьангьы, иҟами аԥсҭазаараҿы, нас,
зхьааҵәҟьагьы иалахәҳахәҭуа, шәахәаԥш ҳәа ишьҭыхны
изкуа, ахә ыҵызхуа. Уи еиҳау рԥхашьагас иҟоузеи. Апоет
ирҿиара зегьы улаԥш ахыган уахәаԥшуазаргьы – ухаҭа угәы
азҩоит ибжьаижьыз, инагӡаны иимҳәаз шырацәоу. Уи ипоезиа еиҳагьы амаӡа аҵанаҵоит, еиҳагьы ҳазнархәыцуеит:

803

…Игәыԥҵәагамхарц –

ибжьажьуп,
Абжак цәыргам –

иҿахҵәоуп,
Исзымҵәахызоуп

сызлацәажәо,
Жәабжь еизадам –

цыԥҵәахоуп.

Иҵаулоуп апоет Таиф Аџьба ифилософиатә хәыцрақәа.
Ауаҩ гәыӷырҭада дшықәдмырхогьы, урҭ ирныԥшуеит
алахьеиқәра, азаҵәра, аԥсҭазааратә хынҭаҩынҭарақәа.
Ухьа­ды­р­ԥшуеит ааигәатәи аиԥш, хара ицахьоу ҳҭоурых
ашҟа­гьы… Дара зегь неидкыланы инеиҵыху поемак аҳаса­
ба­­лоуп ишудукылогьы. Лирикатә фырхаҵас иалоугьы иара
апоет ихаҭа иоуп. Уи ицәаҳәақәа зегьы игәаҵа иҭысны иаауеит. «Изымҵәахызоуп» ҳара иаабогьы, иҳаҳауагьы. Егьыс,
ҳара ҳагәқәа ишаҭарц ииҵәахыз, иҳаимҳәаз зегь ҳхала ҳгәы
рызҩоит, ҳхалагьы ихьааҳгоит. Дырҩегьых апоет аханатә
аахыс иҟазшьазгьы иҟазшьоуп. Ихы ахәырбӷьыц икылхны иныҟәигоит, ишьаҿақәа шәа-иза еихигоит, дышнеиуа
дааҭгылангьы уажәы-уажәы иҳәоит:
Сгәы сазхәыцуеит сара,
Сгәы сҭахәыцуеит сара:
Иԥхасшьаша иҭоузеи,

мшәан, сгәы?

Иахьа адунеи аҿы иахьабалак ауаҩра, аламыс, ацқьара
андефициту аамҭазы, оума зегь аҵанакуеит ауаҩы абас ихы
дазхәыцуазар. Ирацәоума ари иеиԥш аҟазшьа змоу ауаа
ҳаԥсҭазаараҿы?
Заҟагьы ихьааигозеи Т. Аџьба илирикатә фырхаҵа аамҭа
аццакышьа, изакәытә трагедиоузеи адунеи аҿы ауаҩы
иҿҳәара ахькьаҿу, знымзар-зны мраҵас дҭамшәар ахьамуа:
Имариоума зегь рзыҳәа
Иахьа хәлаанӡа абылра?

804

Имариоума нас ашьшьыҳәа
Зегь ааныжьны ацара?

Апоет иҩымҭақәа рҿы аиҳарак иахьатәи амш ауп
дызлацәажәо, аха аусҵәҟьа уаҵәоуп ианыҟоу. Иахьа иулшаз, иахьа иуҭынхаз уаҵәоуп ианааԥшыҵәҟьо. Аамҭоуп
зегь ԥызшәо, аиҳарак уи аҟазара иадукылозар. Иахьа соуп
ҳәа быжь дула ицәажәо, уаҵәы аамҭа ӡырҩаш дықәӡәӡәаа
дагар алшоит. Аҟазара иаша иаразнак иааиқәчхьыԥуам
афархьмца еиԥш, уи аџьмҿы мца еиԥш ҭынч-ҭынч ибылуеит, хара-хара иуншыцыԥхьаӡагьы уарԥхоит, лассаамҭагьы
еихсыӷьӡом. Убас иҟоу поезиатә мцоуп Таиф Аџьба ианакә­
заалак зеиқәҵара дашьҭаз, убас иҟоу амцоуп иахьатәи
ҳпоезиаҿы ҳарҭгьы иҳацәмаҷӡоу. Уи ауп анарха ду змоу.
Уи ауп апоет иаша ахаан ԥсра иқәымкәа дҟазҵогьы. Уи
дыҟанаҵ алашьцара даҿагылоуп, адунеи алашара алихуеит, данԥслакгьы адунеи иазынижьуеит. Алашара зхылҵуа
игәы ххаӡа иакуп уи наӡаӡа данцалак ашьҭахьгьы, зхаҭақәа
ԥсхьаны миллион шықәсала зшәахәақәа ҳара ҳахь амҩа
иқәу аеҵәақәа реиԥш. Уи ауп апоет гәҭыха дула изиҳәогьы:
…Исыздыруам саргьы исоуа

лахьынҵас,
Изҿаҷҷода шәахәа

схылҵыр саргьы убас?
Сылашара шәыхьӡарымашь

– изышьҭоу?
Шәара шәҟынӡа инаӡарымашь

– сыԥсы шҭоу?
Изурызеи, изурызеи –

амца скыз!
Са сышәхьымӡаргь –

сылашара шәазыԥшыз?

Сгәы иаанагом апоезиатә лашара збарц зҭахым аӡә
дыҟоуп ҳәа. Акыр ҵуеит Таиф Аџьба игәы алашара изыз805

ку рҟынӡа инаӡахьеижьҭеи. Ус шакәугьы, аҟаза иаша
ианакәзаалак ишиаҭәоу аиԥш, длакҩакуеит уи. Ари ибзиоу,
ԥхьаҟагьы илашара шҿымцәаауа зырҵабыргуа лакҩакроуп.
Ҩызак иаҳасабала агәра згоит апоет илашара есааирагьы иааскьо амҩа ишықәу, наҟ-ааҟгьы изыхьӡаран иҟоу
ишрыхьӡало, иамырлашацгьы шарлашо…
Таиф лаша ибжьаӡра дасу ҳарҭ иҩызцәа ҳзы хаҭалатәи
хьаа духеит. Дасу уи ахьаа шаҳнырыз еиԥш ҳабжьы
ақәҳаргагәышьеит.
Абар саргьы уи иснарҳәаз сажәақәа:
Таиф, сашьа!

Иԥсны ибзамхаз илшаӡом

Ажәеинраала аҩра…

Таиф Аџьба
Саргьы сҭахеит, Таиф, саргьы сыршьит,
Саргьы сыҟаӡам – сцахьеит,
Аха ҳфырхацәа рыбжьы саанарԥшит,
Сеиҭахынҳәны, абар, саауеит!..
Иԥсны ибзахаз иоуп зыԥсы ҭаҵәҟьоу,
Иугәалашәома – ус ҳҳәалон.
Адунеи иқәузеи шаҟа уаацәгьа,
Урҭ бзазара уаҩы идырбом!..
Рцасҳәаҟынтәи ҳаиҭахынҳәыроуп,
Ҳаиҭахылароуп ҳдунеи.
Ҿыц ҳашәа ашьапы ҳкыроуп, –
Ҳагәхьааган зегь мгәыкуеи!..
Изхәарҭагәышьои, нас, ҳабаҩқәа,
Урҭ рымбазаргь – ихаҳәуп.
Ҳаԥсы рылоуп ҳқыҭақәа, ҳҳаблақәа,
Иахьнеилакгьы ҳаԥсы рзыԥшуп…
Ҳаӡбахә ауп харантә ирзааҩуа,
Ԥшак асуазаргь – уи ҳхыԥшоуп!

806

Ҳашәоуп игәыҿкаагаха рлымҳа иҭаҩуа,
Ҟармаҵысцыԥхьаӡа ҳаԥсы рхоуп.
Аԥсҭазаара ҳаҭәашьоуп наӡаӡа,
Ҳаӷацәа зегь наӡаӡа ишьуп.
Ҳгәы иқәыжьӡам анышә, адәаӡа, –
Наӡаӡа амра еиԥш ҳҳаракуп!..



1995

РАУЛЬ ЛАШӘРИА

ГӘЫЛА ЕИБАДЫРУАЗ

Ашарккамҭаз снапы ахала иҩышьҭыҵын, сханы иқәу,
лымкаала бзиа избо ашәҟәқәа рцәа ҟәымшәышәқәа
реиԥхьышьшьаара иалагеит. Иӡбны, уеизгьы-уеизгьы абри
сыԥшаароуп ҳәа акәымкәа, уи сыбла иаахнаргылеит Таиф
Аџьба ишәҟәы актәи атом. Схы инаркны сшьапаҟынӡа
пырпылҵас сцәеижь мцак нахҟьеит. Сылабжышқәа нхаддылт. Мышкгьы мҩамсыцт апоет хазына, ауаҩы еилыҷҷа,
даԥсаҵәҟьаны зыхьӡ еиҳа-еиҳа ишьҭыҵуа сҩыза гәакьа
дысгәаламшәацкәа.
Таиф Аџьба изкны сгәалашәарақәа рыҩра сара сзы гәаҟра
дууп, џьабароуп, исылшом ихаҿсахьа ииасхьоу аамҭаҿы
иргыланы ахцәажәара, избанзар уи ԥсра-ӡра иқәымкәа
сдоуҳатә ԥсҭазаара дацуп, ижәҩахыр сызхом, иҟамзаара
лахьынҵала Анцәа исзишаз сызаҵәра азаҵәра ацнаҵоит.
…Апоет иажәеинраалақәа зегьы неибеиԥшны, еиҟараны
бзиа избоит сҳәар, усҟан иԥсаҭа аҿаԥхьа маҷк амц самхаҳәар
ҳәа сшәоит. Аха ирацәаӡоуп сзыхӡыӡо, ибаҩхатәра ҟаимаҭӡа
зныԥшуа иажәеинраалақәеи ипоемақәеи, ахәыҷ иеиԥш
сыкәа иҭаршәны исымоу, сзырԥхо. Аԥсуа поезиа ашҭаҿы
ишьҭа еицакрак ақәымкәа наӡаӡа иаанзыжьуа.
Сара ԥсҭазаарак сызхоит –
Ԥхьаҟа снеиларц сыццакуа.

807

Даҽа ԥсҭазаарак сҭаххоит –
Исырҽеирц сыгхақәа.
Аха исоуӡаргьы ҽакы –
Сгәы сажьоит акәымзар, шьҭа –
Ԥхьаҟа сцахуан сыццакы,
Сышьҭа схыломызт еиҭа.

Шаҟа имарианы, шаҟагьы ибзианы абарҭ ацәаҳәақәа рҭак
ҟанаҵозеи ауаҩы иҿаԥхьа еснагь иқәгылоу афилософиатә
зҵаара: ӡиаск ҩынтә узыруам, узырӡозаргьы аҽазкра
иаԥсам. Хадара злоу, Иаҳхылаԥшхәу иаҳзишаз зныктәи
аԥсҭа­заара ҳҽалагӡаны шаҟа ҳҽаԥсатәны, ҳаиламскәа,
ҳхаҿсахьа мырҩашьакәа ҳхы ҳзымҩаԥго ауп. Хьымӡӷ дук
зцым гха ссақәак ҟасҵеит ҳәа зышьҭа ихымлакәа, дԥыруа,
ҽыуаҩ хаҵак иаҳасабала иҽыжәланы апҟараҳәа ԥхьаҟа
ицо, зыгхаԥхақәагьы зыҽхьынҵаны, имырҳауҳаукәа изго
иоуп арҿиаҩыҵәҟьа. Анцәа иџьшьаны, Таиф Аџьба гхақәак
ҟаиҵартә еиԥш аамҭа имамызт, избанзар, иаԥсуареи, ипатриотреи, иуаҩреи рҿаԥхьа дҟәышын, иҭакԥхықәра идыруан, ихы-иԥсы, имч мшаҭакәа аԥсуа литература амаҵ азиуан.
Иҟан ҽырхықәымҵала, «ҳара алитературатә генералцәа»
ҳаасҭа уара узусҭада ҳәа ихәаԥшуаз, аха иҟан арбаӷь еиԥш
адәахьтәи зҽырбабара ҩныҵҟала шәаӡыӡарак аҵәахызгьы.
Дтәазымбоз зынӡаскгьы рыгәхьаа икымызт, уамашәа
дақәшәаны аҵәы рылихуан, иаҭахханы ианыҟалоз,
ажәа цҳафырқәа рҿеикшон, ашәымҭак азы ибла гәыӷра
ҭылашаақәа аалашьцон, аха уи аамҭацк азы акәын, нас
ихы-иҿы еиҭалашон. Иҭынчреи, ихӡырымгареи, ихачҳареи
иргәылсны игәаҵа иҭаҽҽон аԥсуа поезиа аӡыхь цқьа.
Ирацәан Таиф дзыргәамҵуаз аԥсҭазааратә ҟыбаӡыба­ра­
қәеи зеиуахк уҭаху акәамаҵамақәеи. Иахьын­ӡаилшоз урҭ
иҽриҭарц иҭахымызт, иҽирдагәон. Иара иашьала, иаҳә­
шьала зхы иахашшаартә иҟамыз аҭаацәа дрылиааит. Иаб,
Шьаадаҭ Аџьба – ауаҩы еинаала, ичеиџьыка Гәдоуҭа араион аҿы еицырдыруан. Иашьцәеи иаҳәшьцәеи рҵаҩцәан,
808

еиуеиԥшымыз ауаажәларратә маҵурақәа рҿы аус руан.
Аха, зегьакоуп, Таиф Аҟәа ақалақь ихала даларшәын, иҭыԥиҭышә, инхашьа-инҵышьа, дшыҟаз уҳәа рацәак ахылаԥшха
рымамызт. Ҵабыргны, зегьы рхы иахашәаломызт, иаргьы
ажәанаак иҿыҵшәаны иҟаломызт. Уимоу, хҭацәыхак шааиоулак Аҷандараҟа амҩа дықәлон, махәҿала дрывагыланы
аус иуан. Аҟәаҟа данаауаз иуаҭах кәымраҿы иҩызцәа Владимир Аҵнариа, Витали Амаршьан уҳәа ҳзырлахҿыхуаз
аҷандаратәи аҩы ҳзааигон, ҳәарада, уи ажәеинраала
ҿыцқәа ацын. Ихаҭа рацәак арыжәтә иҽадицаломызт,
ихы ацәихьчон, игәҭакы хада – ипоезиа – дахьыҟазаалак,
дызҿызаалак дазхәыцуан, аамҭагьы баша ирӡырц
иҭахымызт, ҩнуҵҟала деиҿкаан.
…Сҩызареи, сықәлареи, сгәыбылреи рҵеџь ҵаула
иҭыганы амра ашәахәақәа зықәсырԥхаша амаӡақәа маҷым­
кәа исымоуп. Аха, изыхҟьозаалакгьы, макьаназ аҿымҭра
еиҳа еиӷьасшьоит. Имгәыӷкәа иԥсхьада. Сыԥс­ҭазааратә
еихьысеиԥысрақәа ирыхҟьаны иахьауажә­раанӡагьы Таиф
изкны исыхәҭаз ажәа сзымҳәеит, сагха­цәеит. Иҿаԥхьа
хара дук шсыду збоит, исхараҵәҟьоу шысзымдыруагьы.
Акызаҵәык сгәы зырҭынчуа: иԥсы ҭаны даасԥылазҭгьы,
иарӷьа напы ааҟьашәа абас шсеиҳәоз агәра згоит: «Ухаҭыԥан
сара сыҟазҭгьы убасҵәҟьа сыхьуан. Сара сынаӡаӡара
сгәырҩоит. Иааиуеит уара унаӡаӡарагьы. Ҳцәеижь­ҭаӡара
аҭыԥ ианықәлалак, усҟан ҳаԥсы лашақәа еицызаауеит.
Заҟантә иуасҳәахьази, зынарцәмҩа изықәлаз, уи дҭынчуп,
уихьҵәыуо думџьабалан ҳәа…»
Таиф Аџьбеи сареи раԥхьаӡа ҳаиқәшәеит 1961 шықәсазы
Аԥсуаҭҵааратә институт ахыбраҿы (1992 шықәсазы ақырҭуа
қәылаҩцәа иццышәыртәыз). Аинститут актәи аихагылаҿы
иҟан абиблиотека. Иреиҳау аҵараиурҭа аҭаларазы аԥышәа­
рақәа зҽырзыҟазҵоз аҿар иҟәиҭ-ҟәиҭӡа абиблиотека
иҩнатәан, – уаанӡа ирзымҵаз, зыгәхьаа ркымыз адыррақәа
зегьы мышқәак рыла иааизыркәкәаны алекторцәа ирԥыр­
галарц иахгәаҟуа…
809

Сара стәала, санкараха, адәахьы сдәылҵит, ԥшак
насҿасырсып ҳәа. Ақыҭа ԥсҭазаара аамҷыдарахас акгьы
зымбацыз аҷкәын қәыԥш ақалақь аҿы абызныжә сеиԥшын.
Схала ақалақь салалар сҟьалон, сахьцоз сыздырӡомызт, ӡык
зжәып, пончикк сфап ҳәа агәаран ақәгылара хьымӡӷыс исшьон…
Апарк аҿы игылаз аҵла дуқәа рыҵаҟа аԥша ахәхәаҳәа
иасуан. Сышгылаз, абиблиотека амардуан дналбаан ашә­
шьыра дааҵалеит, амра дабылны дыҟазу, мамзаргьы
ус дазааԥшьны дыҟазу узымдыруа, доуцәамкәа, дкьаҿ­
цәамкәа, иццәамкәа, игцәамкәа иҟаз ҷкәынак. Сара сеиԥш
иаргьы иаҩцаны деилаҳәамызт. Сылаԥш неихызгеит.
Зҳәынҵәрақәа ԥыртлаз икьаҿ ҵаӷа иаҵыҳәҳәон амшынуаҩ
ительниашка. Сшыԥхашьоз гәеиҭазар акәхап, раԥхьа иара
сацәажәара далагеит.
– Сара Таиф сыхьӡуп, с-Аџьбоуп, – ҿааиҭит иара.
– Саргьы Рауль сыхьӡуп, – сҳәеит, сыжәла аҽалагалара
сҽазымккәа.
– Рауль, Рауль, – ҩынтә еиҭеиҳәеит сыхьӡ. – Џьара
акьыԥхь аҿы абри ахьӡ саԥхьахьеит.
– Рауль Лашәриа ҳәа сыхьӡ аҵаҩны «Аԥсны ҟаԥшь» аҟны
сажәеинраалак кьыԥхьын. «Ақьаԥҭа» ахьӡын. Кьыршьал
Чачхалиа инапы иҵигеит.
– Ааи, ааи, исгәалашәоит. Уалагашьа цәгьаӡам. Схаҭагьы
ажәеинраалақәа зыҩуеит. Ркьыԥхьра сахьымӡацт, аррантәи
уажәоуп саныхынҳәыз. Аррахь сцаанӡа афизика-матема­
тикатә факультет сҭаларц аԥышәарақәа сҭиуан, иагьысҭиит,
аха балк сзымхеит. Уажәы афилологиатә факультет анемец
бызшәа аҟәша сызҭалозар ҳәа саҿуп.
– Саргьы убри афакультет сҽазыскит, аха англыз бызшәа
аҟәшаҿы.
– Иахьарнахыс ҳаибадыруаз, ҳахьеибабо ҳаивымслап, –
иҳәан, ибла ӷраҷкәын ԥшӡа гәыбзыӷқәа рыла даасыхәаԥшын,
инапы насиркит…
1961 шықәса нанҳәа мза алагамҭа инаркны Таифи сареи ҳаиҩызара ауасхыр ӷәӷәа шьҭаҵан. Қәрала фышықәса
810

ҳабжьан. Аинститут аҿы хазы-хаз акурсқәа рҿы аҵара ҳҵон,
аха лассы-лассы ҳаиқәшәон, ҳаудиториақәа еизааигәан.
Усҟан алитературатә кружок ҳаҭыр ақәын, анапылаҩыратә
журнали агазеҭи ҭҳажьуан, ахәылԥазқәа мҩаԥаагон. Иҟан
гәаҳәарак, доуҳатә ԥсҭазаарак. Еиҳа-еиҳа ҳаишьцылон.
Таиф астудентцәа рзеиԥшнхарҭаҿы дынхон, сара – саҳәшьцәа руадақәа рҿы. Абри аҭагылазаашьа
маҷк ҳаивнагон, аха зегьакоуп, иҟан еижьара зқәымыз
ҳаиқәшәарҭа аҭыԥ – азеиԥшнхарҭаҿы иҟаз абиблиотека.
Таиф есышьыбжьышьҭахь инаркны алашьцара иааим­
нахаанӡа уаҟа дтәан. Абиблиотека аусзуҩцәа инадыркны
азеиԥшнхарҭаҿы инхоз зегьы уамашәа бзиа дырбон. Архьына хәыҷқәа реиԥш, рымҵәыжәҩақәа ҭыԥраауа аҭыԥҳацәа
иҟәынҷаблон. Урҭ иажәеинраалақәеи иумор лахҿыхла иҭәыз
илафқәеи ихырхуан, ус аламалагьы ихала даанрыжьырцгьы
рҭахымызт. Рацәак раха шимамызгьы, длахҿыхӡа, иааинырслан, хәмаршақә ииҩуаз иажәеинраалақәа дырзаԥхьон.
Иахьагьы исгәалашәоит Аҟәа ақалақь игьылдызуа иалоу
алақәа ирызкны ииҩыз џьаргьы икьыԥхьым иажәеинраала
аҟынтәи цәаҳәақәак:
Алақәа рашәа
…Куба, Мексика, нас Чили,
Американтә иаауа,
Ҳара ҳауп зегь раԥхьа ирԥыло,
Ҳҵыхәақәа бӷьаауа.
Ҳазхараҵәҟьа ҳшьапқәа еиҵаҳхит,
Ҳазхараҵәҟьа ҳфеит.
Иҭабуп ҳәа ҳара иуаҳҳәоит,
Ақалақьтә Совет…

Ҳаныҷкәынцәаз ҳаицныҟәон Таиф, Валери Касланӡиа,
Алик Кобахиа, зегьы ирыхьӡоз Валери Бигәаа, зҭаҷкәымқәа
раҵәаны ацәажәара бзиа избоз Аполлон Думаа.
811

Валери Касланӡиа даристократын, егьа умҳәан, Леиуа дуӡӡа иҩнаҭа дааӡахьан. Ишыҟалах сеидру, ҽнак иқьаф
ҟалеит. Дсыманы иан Венера лҿы снеит… Иниакәкәа ицеит 35 шықәса. Валери Адыгантәи акониак сзааигеит, мчыла аҩныҟа сигеит. «Нан, иугәалашәома, – лҳәеит Венера
бзиахә, – иржәны данааугаз? Убасҟан ихы ихьит…». Шьҭа
Валери уиацлабла.
Таиф илахҿыхреи игәеилыххареи еснагь ишицыц ицын.
Абар уи зырҵабыргуа ҿырԥштәык. Ҳастудентратә шықәсқәа
ҳашьҭахьҟа иаанҳажьишьҭеи кыр ҵуан, ҳамҩақәа кырџьара
еиԥылахьан, еиԥырҵхьан. Ҳаиқәшәеит ҳҩыџьегь агазеҭ
«Аԥсны ҟаԥшь» аредакциаҿы. Иара – агазеҭ амаӡаныҟәгаҩ
ихаҭыԥуаҩык иаҳасабала, сара – аофициалтә материалқәа
реиҭагаҩ сакәны. Лассы-ласс аицҷаԥшьара ҳақәшәон.
Аредакциаҿы жәеинраала еицаҟьак шуҩуаз уақәыркыр,
уаӷеимшхара усын, иаразнак аредактор иҿы уцәгьа рҳәон,
узҵаара аредколлегиаҿы иқәдыргылон, лахь урҭон…
…Схы сықәыжь, Леонид Илиа-иԥа Брежнев ԥсаҭа шкәакәа
иажәахә аиҭагара сшаҿыз, Таиф, дахьынтәааз сзымдыруа,
ихы алаҟа, игәы алаҟа скабинет дныҩналан, даасхаххит.
– Узҿу наҟ уаҟәыҵ, ҳредакциа аҵаҟа бродиагак
жәеинраалак дааҟәымҵӡакәа даԥхьоит. Ауаа идеизаланы
игылоуп. Куплетк ауп иҟоу. Еиҭаагар сҭахуп, – иҳәеит.
– Аӡәы иуааҳәцәа ашьхаҟа ирԥшуан ҳәа, сабоуго, аредактор илымҳа иааҭасыр, ҳчамҩахә ааҿахиҵәоит, – сҳәеит сара.
Ажәакала, ҳаицылбааит… Асаба иаганы иҟаз иарма напала ихылԥа кны, кыр мшы аӡы зымбацыз, алымт иаганы
иҟаз ижакьа еиԥхьышьшьаауа, уи «иажәеинраала» даԥхьон:

Абродиага ииҳәац иҳәон. Изыӡырҩуаз рнапқәа еиныр­
ҟьон… Ҳҽаанмырхакәа ҳусурахь ҳгьежьит. Абродиага ицәа­
ҳәақәа иааинырсланы абасшәа еиҭаагеит:
812

Хрушьчов дыхәмаруеит агитараҿ,
Брежнев дарқамсоит гопак.
Урыстәыла ахәдапара
Хыржәеит Кремльтәи ҩ-ҽадак.

Абри
аҿырԥштәы
ала
исҳәарц
исҭаху:
Таиф
«зыҽҭахызкаауаз» поетмызт, аԥсҭазаара датәын, уи архьан­
ҭара иҭахымызт, аха иагьирмариацәомызт. Абасҟак ҳшеи­
зааи­­гәазгьы, ҳаҭырла дшысзыҟазгьы, сҟазшьақәак аҵәы
рылихуан, данаргәаауазгьы ыҟан. Зегь раԥхьаӡа инаргыланы, изычҳауамызт анапеинҟьарақәа реиҭагаҩыс аус ахьызуаз, уаха шаанӡа смыцәаӡакәа иахьсыршоз, исырҳауаз аԥара
хәыҷқәа мышкы иалагӡаны аресторанқәа рҿы иахьнысхуаз.
«Ухы ҭаурхоит», – иҳәон иара.
– «Умшәан, зегь ҳазшаз инапаҵаҟа ҳаҟоуп».
– «Уанаџьалбеит, ма ԥҳәыс дааугар», – иҳәеит ҽнак игәы
сзыԥжәо.
– «Сара сеиҳа шықәсқәак уеиҳаубуп, аҩы­за, иухоу­
мыршҭын».
– «Сара Чачаа раҳәшьа слыдхалеит, усмыхәаԥшын».
– «Саргьы аӡәы слыдхалеит».
– «Уи дугар ҟалаӡом», – иҳәеит Таиф.
«Уаргьы ани абырзен ҭыԥҳа Пипино дугар ҟалаӡом», –
сҳәеит.
«Уи иузылҳәаз удыруоу, – ахаҳә рбылгьаны исҿаижьуеит
Таиф. – Абни амаамын цәыршәага дысҩызоуп ҳәа ушԥаиц­
ныҟәо, иеиԥш зеиԥшу адунеиаҿ ҿаасҭа дсымбацт ҳәа узыл­
ҳәеит».
– «Ларгьы уаргьы шәеидкнарҳалааит, сара лыцәгьа
уасҳәо џьылшьоит, духыбаауеит. Ҵабыргуп, дугар сҭахым,
аха, уеизгьы-уеизгьы саҿаапкны лыцәгьа уасҳәом. Ҳбаша­
цәажәарақәа уаарҟәаҵны, «Чачаа раҳәшьа» лҿы укәымжәы
кнаҳа. Убри илеиӷьу уара ԥхыӡгьы дубом».
Таиф зыхьӡ ишьоз уи аԥҳәызбеи иареи еиқәшәалон,
амшынԥшаҳәаҿы инеиааилон. Лара илшәылҵон кыр
813

шықәса илызмырхоз, ицәхаԥшьыз аплашь. Иаргьы иши­
шәыц ишәын рхашьа змамыз иплашь. Зегь хаан, зегь ԥшӡан.
Аха нас иҟалеит «абжьаҟазаратә» цәажәарақәа, хаз-хазы
аихарақәа. Таиф аҳәсахәыҷқәа рганахьала бзанҵык ихы
дахашшаартә дыҟамызт.
Илитературатә лахьынҵа мариамызт, аха иааидкыланы убри аганахьала насыԥ иман ҳәа изуҳәартә дыҟоуп.
Иҟан аамҭак, хәбаҟа шықәса данырымкьыԥхьуаз, схаҭагьы
снаидкыланы. Ҳзыхҟьаз ацәгьаҳәареи ацәыхцәыфареи
роуп. Кьыԥхьтә ҭыжьымҭак аредактори аредколлегиеи,
рхы ишҭашәаз Анцәа идырп, ирыӡбеит анонимтә форма
ҳасабла, аҩымҭақәа (еиҳараӡак ажәеинраалақәа) ркьыԥхьра
алахьынҵа рыӡбаларц, обиективла урҭ рхаҭабзиара ахәшьара
арҭаларц азы. Рыцҳарас иҟалаз, аамҭакала Таифи сареи
ҳажәеинраалақәа еицнаагеит. Ҳахьыӡқәа рҵәахын, аредколлегиа иалаз ишаны ирырҭеит. Уинахыс аихәлапашьрақәа,
аилаҩашьарақәа ҟалеит. Аԥсуа лирикатә поезиа аҿиара
иазкыз статиа дук аҟны Таиф Аџьбеи Рауль Лашәриеи
ражәеинраалақәа ҩ-ашәхак иреиԥшуп, иузеиҩдыраауам
ҳәа поетк иаҳзиҳәахьан. Сара хьаасгьы иҟасымҵеит, аха
Таиф даргәааит, џьара ҭыԥк аҿы ҳахьынатәаз, «Ааит, абарҭ
анеучцәа роума ҳажәеинраалақәа рлахьынҵа зыӡбо» ҳәа
иамхаҳәеит. Нас амцхә алацәажәара иаԥсоума абарҭ ажәақәа
рҵыхәа шыцәгьахоз. Хәышықәсанаҟьак ҳажәеинраалақәа
ркьыԥхьра амҩаҿы аԥарда еиқәаҵәа кнаҳан.
Таиф Аџьба деицгәарҭеит, ҳпоезиа «агенералцәа»
иажәеин­­раалақәа ҳаҭыр рықәырҵеит иагхан, иамеигәыр­
ӷьацәакәа, рхаԥыцқәа еихрӷәӷәаны акәзаргьы. Ҳазхәыцпи
абарҭ ацәаҳәақәа шаҟа хшыҩҵак рыҵоу, шаҟа иԥшӡаны
иҳәоу:
Лнапы ргьежьуа сан дуԥылап,
Аԥсшәа уеиҳәап саб дыччо,
Наҟ-ааҟ сашьцәа ааувагылап,
Саҳәшьа дцәырҵып дыԥхашьо…

814

…Цқьа судырп, субап, сеилукаап,
Иҵегь , иҵегь сугәаԥхап,
Иҟалозар, уааи сыҩныҟа,
Иҵегь бзиа ҳаибабап.

Таиф Аџьба абасҟак ихьӡ шцәыргоугьы, зегьакоуп, ипоезиа иахәҭаҵәҟьоу ахәшьара амаӡам.
Аа-цәаҳәак рҟны шаҟа хкы еиларсузеи: Ан асас изы
лнапы лыргьежьуеит; Аб аԥсшәа иҳәоит дыччо; Наҟ-ааҟ
иашьцәа ивагылоит; Иаҳәшьа дцәырҵуеит дыԥхашьо…
Ахырҽхәаразы акәымкәа, абарҭ аҟазшьақәа зегьы даҽа­
џьара иабоуԥшаари, улаԥш абархьысри. Мшәан, абри
акәӡами Аԥсуара захьӡу?! «Иҟалозар, уааи сыҩныҟа, Иҵегь
бзиа ҳаибабап» иҳәоит аҵыхәтәаны. Абри ахшыҩҵак еиҳау
иҟоузеи?!
1962 шықәсазы Аԥсны ашәҟәыҩҩцәа Реидгыла аклуб
аҟны имҩаԥысуан апоетцәа ҿарацәа рсеминар. Убраҟа
Таиф ипоезиа ҽыҩҵас иҳалҟьеит. Џьоукы еиханарԥсит, аха
даҽаџьоукгьы аргәырӷьеит. Ажәеинраалақәа «Ааит, аҳаҳаи!»,
«Ҳаи, сааукәыхшоуп, ахаҵа!» уҳәа аԥсуа литератураҿы
наӡаӡа ихьӡ аанзыжьуа аԥҵамҭақәоуп. Сгәы иауам «Ааит,
аҳаҳаи!» аҟнытәи цәаҳәақәак аазымгар:
Санаҵоу аидара исзышьҭымхуа,
Еибафо сыԥсахы,
Сзеиҭамҵуа саԥхьа-сышьҭахьҟа,
Сазнымкыло сшьамхы,
«Ааит, аҳаҳаи!» – аԥсышәала
Ахаҵа игәы ҭызго рыбжьы
Саҳааит, убысҟан, ҽышәала
Еизызгоит сымчқәа зегьы.

Ажәа ԥсҭаҵага, ажәа гәырхаҵага
ахаҵагәы зызҭаз апоет иакәын.
815

заҳарц

зылшоз

Ажәеинраала «Ҳаи, сааукәыхшоуп, ахаҵа!» аҟынтәи
аҵы­хә­­тәантәи ацәаҳәақәа:
…Схәыцра еиқәара схыҵ ишԥаца!
Сыԥсы ҭоуп, иҭоуп, иҭоуп сыԥсы!
Ҳаи, сааукәыхшоуп, ахаҵа,
Убас, убас, убас уԥры!

Ажәакала, Таиф ипоезиа амҵәыжәҩақәа иаразнак еиҵ­
нахит, уи ҩныҵҟала, доуҳала илитературатә лаԥшҳәаа хара
ицеит. Сара агәалашәарақәа сҽырҭагӡаны бзиа избо апоет иҩымҭақәа рзааҭгылара салагом. Сзахьӡар, уи саԥхьа
ишьҭоу уалԥшьаны исыԥхьаӡоит, уажәы аԥхьаҩ идызгало
ахҭысқәа хыбжаҿыбжаны срыхәаԥшуеит…
Сазыхынҳәуеит «Аԥсны Ҟаԥшь» аредакциаҿы ҳусеицура
аамҭа. Апоезиа ззааигәамыз аратәи шьыцыҩцәақәак Таифи сареи ҵәылхырҭас ҳрыман. «Таиф астол дықәгыланы
ажәеинраалақәа дрыԥхьоит, Рауль адашьма дықәтәаны
инапқәа еиниҟьоит», – рҳәон дара. Ҵабыргыҵәҟьаны, Таиф
лассы-ласс иажәеинраалақәа дсызрыԥхьон. Саргьы иаахтны
сгәаанагара иасҳәон. Иҟалалон цәаҳәақәак анаҳаԥсахуазгьы.
Лакҩакрак ахьисҭоз ицәаҳәа хьаас икуамызт, наҟ иҵәаӷәон.
Еиҳарак иаҳзеимакыраз: «Уара, ари ажәеинраалаҿы аҵыхә­
тәантәи ацәаҳәа Блок дугәаланаршәоит» ҳәа аниас­ҳәалак,
иара ишиҟазшьаз еиԥш, дсыхлафуа аҭак ҟаиҵон: «Ҳаи
абаа, Блок дуӡӡа цәаҳәак ицәызгеит ҳәа кыр ихьуама, сара
исыхәоит!»… Таиф аамҭакала Аԥсны ашәҟәыҩҩцәа Реидгыла аклуб аҿы аус иуан. Уи абиблиотека бзиа аман. Ирацәаны
алитература даԥхьон. Избан сыздыруам, аха лымкаала бзиа
дибон уажәы ирхашҭхьоу аурыс поет А. Маиков. Уи, ҳәарада,
машәырмызт. А. Маиков ианиаамҭаз ипоезиа аҿар уамашәа
бзиа ирбон, ҿырҳәала ирҳәон.
…Аилашәшәымҭаз аредакциатә усқәа рҟнытәи хҭацәы­
хак шааҳаулак, – Уаала, цыкәринараа ааит, – иҳәон Таиф, схы
сықәыжь сахьтәаз даасхагыланы. Иеиҭазгоз «акраамҭатәи
816

анапеинҟьарақәа» ирыхҟьаны аҭел ашьаҟеиԥш аууҳәа схы
абжьы гон. Уи заманала идыруан, сгәы схеиршҭырц иҭахын.
– Цыкәринараа зусҭцәада, Таифхеит? – ҽхырҵаа ҟасҵон
саргьы.
– Уара, ацәа уалҵ, аӷба «Адмирал Нахимов» ааит, суаҭах
аҟнытәи снаԥшны избон, сгәы иаанагоит анемкацәа аанагеит ҳәа…
Асқьала ду ҳнықәлеит. Уиакәхеит. Ҩыџьа анемкацәа
днырҿахәыҭхәыҭит. Иреиҳәаз Анцәа идырп. Аԥшаҳәаҿы
еилаҩеиласроуп, еилаҭырроуп. Сара «анапеин­ҟьара­
қәа» схы иҭагьежьуеит, избанзар, Брежнев иажәахә
аҟны «анапеинҟьарақәа» ахьгылоу аҭыԥқәа ҵхыбжьон
зны ирыԥсахыр ҟалоит, ма ирыцырҵар ауеит ажәақәа:
«акраамҭатәи», «акраамҭаӡатәи», «дыдраҵас анапеин­
ҟьарақәа» уҳәа егьырҭгьы. Аредакциахь сымгьежьыр ада
ԥсыхәа сымамызт. Аредактор сыҟамкәа ажәак бжьаиргыломызт. Ажәакала, ацәаӷәацә еиԥш сҵакын… Таифи сареи
цыкәринараа ҳрыцны ҳшааиуаз, немец бызшәала иреиҳәоз
сзеилымкаауа џьшьа, ус дразҵааит: «Абри исыцу сҩызеи
сареи иҳаиӷьда?» ҳәа.
«Уара, уара уоуп», – рҳәеит аҩыџьагьы еицҿакны.
– Ее, дад, ушызбақәо уҟамзаап, – сҳәан, снарԥырҵны сусурахь сцеит. Урҭ сажәақәа изаҟаразаалак гәаарак рыҵамызт.
Амала, ҳҩыџьагь иҳахьыз хҭыск атәы. Уигьы цәгьарак
аҵамҵакәа. Шьыбжьонк асқьала хәыҷы ҳшықәгылаз, деи­
хатыруа ԥҳәызбак дааҳавалеит. Таиф уи лафк ламҳәакәа
дҳаҩсны дцар иуазма. Магнитк (амхалдыз) иман. Илаԥш
аҳәсахәыҷқәа ааннакылон. Ажәақәак анеибырҳәа ашьҭахь,
– Сахьынхо ааигәаӡоуп, быԥши, аҭӡамц аиҟәԥара алаҳаҵла
алиааны иахьыҟоу сыквартираҿы ауп, – иҳәеит Таиф. Ларгьы лыблақәа хааӡа дааччеит.
– Уара, – иҳәеит Таиф аԥсышәала, – мааҭқәак сымоуп,
ақашьфарҭаҿы днаганы ҳаҭырк лықәаҳҵап.
Уи мап ацәыскуазма…
Мыждарақә дҳаманы ақашьфарҭа ҳахьыныҩналаз
ҳашәҟәыҩҩы Мушьни Папасқьыр дааҳақәшәеит.
817

– лҳәан, ҳашлыцыз
лхашҭны, ишаабоз ихәда дахьынҳалеит.
– «Уаала, ҳзыԥсу рахь ҳцап», – иҳәеит Таиф. Ақашьфарҭа
ҳаҩдәылҟьеит. Аредакциаҿы ҳанааи, сара маҷк сқьаф ыҟан,
ҳредактор Руфеҭ Быҭәба Таифи сареи ҳаҭыр зқәаҳҵарц
иаҳҭахыз аԥҳәыс дҳамхны Мушьни Папасқьыр дшаҳцәигаз
сыхәмаруа иасҳәеит.
– Ааит, шәҩыџьагь амҽеиқәа, – иҳәеит Руфеҭ Маҳҭыиԥа, – наҟ аусура шәамысхуеит, зықәрахь инеихьоу ахаҵа
аԥҳәыс дшәымхны дигозар, аредакциаҿы шәзыԥсоузеи!
Иҟалеит, абас, иҟалагәышьеит, аҩымсагҵәҟьагьы шықә­
сык ахьтә знык ахала иҭҟьоит (ихысуеит) ҳәа баша ирҳәома…
Таифи сареи ҳаиҩызареи ҳаԥсҭазааратә еизыҟазаашьеи
рганахьала иԥышәараны, изҵаара хьанҭаны хаҭала исзы­
ҟалаз иԥҳәысаагара ауп, сшазыԥшӡамыз, иаалырҟьаны,
ахыҭҟьареиԥш. Таиф «дахькыдсылақәоз» рацәан, маҷк
аниамхажәлак ак иамхаҳәон, ихы аҭыԥ аҿы ианааилак,
иҽеиҭеикуан. Аҭаацәара алалара аӡбахә анцәыригалак,
рацәак игәра сызгомызт, схаҭагьы сыгәра угартә сауҟахыз…
Ҳредакциа «Аԥсны Ҟаԥшь» аҵаҟа (актәи аихагылаҿы)
крыфарҭа бзиак ыҟан. Ҳҩызцәа зегьы аныҳәа иаԥылон. Саргьы «акраамҭаӡатәи анапеинҟьарақәа» рҭыԥ иқәҵаны, аха
сагханы аишәачарахь снеит. Ҩба-хԥа ҵәыца раанкылара
сахьӡахьан еиԥш, Таиф сыжәҩахыр ааникылан, – «минуҭӡак
усҭахуп», – иҳәеит.
– «Ааит, абри аредакциагьы саргьы ҳаибамбааит, уажәы
Брежнев иажәахә аҿы «дыдраҵас анапеинҟьарақәа» бжьар­
гылатәзар акәхап», – аасгәахәит сара, избанзар Таиф уи ауха
дҷаԥшьон, имаӡаныҟәгаҩратә усқәа наигӡар акәын.
…Сындәылҵит. Дгылан дысзыԥшны.
– Уара, ак уасҳәоит, аха ижәны уахала ак уамхамҳәан.
Уаҵәы ԥҳәыс даазгоит, ҩызара сзууроуп. Сумҭиин, – иҳәеит
Таиф, длафуазу ииашаны иҳәозу сзымдыруа.
Сшанхеит. Аҭаацәара алалара аганахьала ажәак иҿыҵшәо
смаҳацызт. Апоет Владимир Анқәаб ԥаса зны дзыҩныҵыз
818

аквартиразаҵә уажә иара дыҩнаршәын, каруаҭки стол
хәыҷыки изгылан. Аӡәгьы игәы иалымсааит, аха дгылаҩык
димаӡамызт, аҭаацәара алалара дазыҟаҵамызт.
– Иааугода? – сиазҵааит, схаҭа исхылҵуаз абжьы агәра
сзымго.
– Уи маӡоуп, иуасҳәом, – аҭак ҟаиҵеит иара.
– Таиф, баша ҳаиҩызцәоума, унасыԥ здукыло лыхьӡ
шԥасцәуҵәахуеи, сыгәра умгозар, сдәылганы абри умаӡа
сзауҳәозеи? – сҳәан, снаиабашьит.
– Убри амаӡа даҽа маӡақәак аҵоуп азыҳәан ауп уаҵәынӡа
изуасымҳәо…
Усҟан еиҳа сычҳара ӷәӷәан, сыхшыҩгьы еиҳа аҭыԥ иқәын.
Схынҳәын, аишәачарахь снеит.
Адырҩаҽны ҳаиқәшәап ҳәа ахьеибаҳҳәаз аҭыԥ аҿы
снеизар, ажурналист Владимир Чуази Таифи еидгылоуп.
Иахьынтәаанагаз сзымдыруа, шәаӡыӡаратә цәаныррак
сгәа­ҵа инҭагьежьит.
– Уара Таиф, иаауго лыхьӡ ма исаҳә, иҟалозар.
Владимир Чуаз – ауаҩы ҟәымшәышә, ауаҩы хаа,
ашьшьыҳәа дгылоуп.
– Ибзиоуп, аха иугозаалакгьы гашьас илуҭои, умашьына
ыҟам, уҽи-укәадыри ыҟам, – сҳәеит сара, шьҭа агәаарахь
схы рханы.
– Уи ҳахьӡоит, ахыццакра аҭахӡам, – иҳәеит Таиф
иҽырҭынчӡаны.
– Ах, уара… – уаҳа акгьы ацсымҵеит. Сцеит, сааит.
Ажәакала, зегьрыла ҳҽеиқәҳаршәеит. Аха лара дызусҭада?
Снаԥшызар, аҭацаҩызара ныҟәызгоз Лида Ԥачлиаԥҳаи
Таиф Аџьба иԥсҭазаара зхы адызкылоз Римма Коӷониа­ԥҳаи
еицны агәашә иааҭыҵит. Зныкԥсыра сыԥсит сахьгылаз. Римма Коӷониа саҳәшьа леиԥшҵәҟьа дызбоит, ҳаигәылацәоуп,
ҩнаҭала ашыла еимаҳдартә аҟынӡа ҳаизааигәоуп. Лаб,
Асҭамыр Ҟача-иԥа Коӷониа, «ҳаи» ануҳәа, ахацәа иаарылҟьо
хаҵоуп, маҷкгьы иҭыҳәрыкьқәа цәгьоуп. Ҷыҷыкәа ԥсаҭа
шкәакәа итәы сҳәару, Римма лан ауаҩы ҟәымшәышәи,
819

лашьцәа ҟаимаҭқәеи, лаҳәшьцәа хатәрақәеи ртәы сҳәару…
Ажәакала, Таиф ибзоурала ахьтәы ҵәгәыр саҿашәеит.
Ахьаҵра – чарҳәарак иаҩызан. Иаҳәшьаҵас сызхәаԥшуаз
аԥҳәызба еилыԥха дымҩаԥгатәын. Сызбжак гәырӷьон,
сызбжак шәаӡыӡуан…
Пицунда ҳанлеи, Арсен Киут дназлоу, Таиф аҵара ицыз­
ҵоз зегьы ршьапы иқәгыланы иаҳԥылеит. Ҿык-бзык
иазымҳәо астол дырхиеит. Владимир Чуаз усҟан игәамч ҭан,
даҵашьшь ижәуан, уабаҟаз ҳәа аӡәгьы диазҵаауамызт. Аха
сара сабацоз? Сҭагылазаашьа злаҟаз ала, Кәтолҟа сымцар
ада ԥсыхәа сымамызт. Аха сзыргәаҭеиуаз: амҩан Асҭамыр
дысҿаҳар исеиҳәарызеи? Дсацәҳауама? Сирԥхашьома?..
Таифи Риммеи еизныжьны Аҟәаҟа ҳааит. Аха ауха
иалагӡаны Кәтолҟа сцартә сзыҟамлеит.
Ашара сыла ишабаз еиԥш, Кәтолҟа амҩа сықәлеит, аха
сҩымкәа, сӡымкәа сыҟан, арахь Таифи Риммеи срызхәыцуан.
Кәтол аусҳәарҭаҿынӡа саазгаз амашьына снақәҵны, ҩышә
метра сымнаӡацкәа, аҩсҭаацәа реиԥш, даасҿаҳаит Римма лаб Асҭамыр Ҟача-иԥа! Сыҩыр – сзыҩуам, хьымӡӷуп.
Ҳааиԥылеит.
Иахьынтәаазгаз сзымдырӡо ус сҳәеит:
– Амаҳә дудсныҳәалоит, Асҭамыр Ҟача-иԥа!
– Дабатәи маҳәу исыдуныҳәало? – иҳәеит иара, ҵаҟа
дышьҭаԥшуа.
– Дабатәи маҳәу умбо, Таиф Аџьба иоуп. Иаб Шьаадаҭ
ихьӡуп, аҭаацәара ду далиааит, абри шәара шәеиԥшҵәҟьа.
– Аиеи, аха дызҿузеи? – дҵааит иара.
– Уи аԥсуа поезиа еҵәышҵас иаҵагылараны иҟоу дыр­
уаӡәкхоит, – аҭак наисҭеит.
– Уара, напышьашәала усс инаигӡо еилыскаарц
сҭахуп, – иҳәеит Асҭамыр, шьҭа игәы шхьаԥссоз сеилиркаар цәгьа имбо.
– Ҳаԥсуа культуратә хәышҭаарақәа зегьы амаҵ рзиуеит, – сҳәеит саргьы схы-сгәы азҭаны.
– Уи уара дуҩызазар, дыҷкәына бзиахап, наҟ сыла
уҽамырбакәа уҩныҟа уцаны уԥсы шьа, – иҳәеит Асҭамыр.
820

Уаҳа исҭахыз ҳәа акрыҟазма. Аидара сықәыҩрны
икаҳаит, Асҭамыр иарӷьажәҩа хазына Марусиа ҳаҭырқәҵара
дула дсацәажәеит. Уажәоуп еилыскаауа саналагаз, зыӡӷаб
дымҩаԥырго аб шаҟа ихьаа-гәыҵхақәа рацәахо.
Таифи сареи ҳаԥсҭазааратә мҩақәа зны еилалон, зны
рҽеиҟәырҭхон. Аха гәыла бзанҵык ҳаицыршәомызт. 1989тәи ашықәс хьанҭа ҳҭагылан. Аизарақәеи амитингқәеи
ираамҭан. Уажәы Аԥсуаҭҵааратә институт ҳәа зыхьӡу усҟан
Арҿиаратә еидгылақәа рыҩны ҳәа иашьҭан. Убри ахыбра
аҵаҟа ҳаицыҟан Таифи сареи. Ицон ҵыхәаԥҵәарак змамыз
аизарақәа. Аҳәса ракәын усгьы аԥыжәара змаз. Ражәақәа
нкылашьак рымамызт. Сара аизарақәа рҿы еснагь зегь
рышьҭахь стәон, исгәамԥхо ансаҳалак аӡәгьы сҽимырбакәа
сдәылҵырц азы. Убас, еизарак агәҭаны, Таиф сҟәаҟәа днаснасын, сындәылигеит, акоридор ҳабжьаланы икабинет аҿы
ҳнеит. Истол иқәуп жәеинраалак ҩны.
– Сузаԥхьарц сҭахуп, – иҳәеит иара. Даԥхьеит. Уи аҿар
рзы игимнны иҟалашаз жәеинраалан. «Иҭбаауп адунеи, иҭбааӡоуп» атекст акәын. Ҳҩыза гәлымҵәах Сарион
Ҭаркьылгьы дааҳган, дизаԥхьеит. Иаҳгәаԥхеит. Таифи Сариони рҽагәылахаланы аҭаҭын иахон, саргьы срацәажәо
ҳашгылаз, ԥҳәыск ашьашьмаҭрахьы дышцоз ҳаагәалҭан,
дҳацәҳауа лҿаалхеит.
«Аат, шәара шәхацәоума, аизараҿы шәыжәлар рлахьынҵа
рыӡбоит, шәара ара ааҵра шәыҵагыланы шәҽышәҵәахуеит.
Ижәыҩуа ацәа шәцәоуп, шәара ашәыргәындақәа», – лҳәан
дҳақәҟааны ашьашьмаҭра дынҭалан, лусқәа нагӡаны аизарахь дцеит.
Ҳара даҽазныкгьы Таиф итекст «Иҭбаауп адунеи»
ҳаԥхьеит.
Таиф уахьихәаԥушаз дфархьшәа дубон, аха деилаҟацаӡа
дыҟан, имахәҿагьы ӷәӷәан, данақәшәалак, иҭаҷкәымгьы
амҩанҵашьа идыруан. Ахи-аҵыхәеи злаз, Таиф иҭаҷкәым
ахьцоз ибон, «ацәҟьара» кыдиԥаауан. Зҭаҷкәым ахьцо зымбо, уи иеисра атәы ҟәыдымҵаак иаҩызоуп, ҳаӷеимшхара,
иан иаԥхьа дгылазаргьы диамхашьуеит…
821

Ҩыџьа еицырдыруаз ахацәа ҳрыцны, шьыбжьонк
азы, асасааирҭа «Абхазиа» ҳәа изышьҭаз аԥхьаҵәҟьа
ҳнеиуан еиԥш, ҷкәынцәақәак ааҳԥылеит, аха тәамбашақә
ҳаимыцҟьааны, инаҳабжьысны ицарц иақәыркит. Иҳацыз
руаӡәк ихы дубеиа ибон, ус аламала уилакьакьар зуаз аӡә
иакәмызт. Ҳагәҭаҵәҟьа ианыбжьала, изӡом, сара маҷк аганахь снасҭхеит, иҟалашаз сцәа иалашәаны. Аха, иаҳԥылаз
руаӡәк ихы иамхарацәахан, зхы замхаԥагьаз диӡываст.
Зхашәа хы зымбоз ари ичҳауа дыҟазма, убри аамҭаз дызхоз аҭаҭынҟаҵа амца шакыз иаарҳәны иаҳԥылақәаз руаӡәк
иҿеигәеит. Уиакәын аисра захьӡызгьы. Таиф иҭаҷкәымқәа
аус дируит. Саргьы ԥыҭчыҭк сҟьақәеит. Анҭ иҳацыз
рҽыдмырҵысит. Ииашаны иҟарҵеит. Аха ҳҳәынҵәрақәа
ҿыжәжәаны ҳабацоз. Уи даҽа зҵаароуп…
Мышрақә акәу, мыждарақә акәу сыздыруам, аха аредакциа ахыбра ҳнылбааны, амҩа ааихҵәаны Хрисулараа
ркаҳуажәырҭа ҳнадгылеит. Амшаԥы асабша анаԥырахо
еиԥш, абраҟа даҳԥырахеит қырҭуа поетк. Таиф акаҳуа игарц
саԥхьа дгылоуп. Абри агыруа-қырҭуа поет ҳахҭеикит:
– иҳәан, даҽа ажәақәак нациҵеит. Лацәырӡасрак
ахымҵӡеит, уи ақырҭуа поет, заамҭа «иаԥызгоз», аҟәада
иҿашәы акаҭран кәамхь дықәжьын. Таиф иҭаҷкәым аус
ауит, изымчҳаит тәамбашақә иаҳаз ажәақәа.
– Иҟауҵаз закәызеи, амалагьы улаԥшықәҵаны урымоуп, Сталин инацәкьара шшақәа ирызку ажәеинраала
уааҟәымҵӡакәа еиԥыларацыԥхьаӡа уахьаԥхьо азы, – сҳәан,
снеихаххит аҟәада зҿашәы икажьыз.
– Иааигәара умнеин. Абыржәы изызуа удыруоу, ҳааигәара
џьара алиук аартны иҟоуп, ихы ларханы дҭасыжьуеит.
Игәы ԥжәагәышьон Таиф. Сгәы ԥжәагәышьон саргьы.
Аҵарақәа аҵәа агәы хәыҷы-хәыҷла икылҵәаны ишырфо
еиԥш ҳарфахьан, иаҳҳәаша, иаҳуша ҳхадыршҭхьан.
822

Таиф Аџьба ихаҿсахьа иумпыҵҵәраауа ԥхыӡк иаҩызоуп.
Уи цәгьала сҵәылихуан, ипародиақәа сзикуан. Римма
Коӷониа леиԥш иҟаз (иахьагьы иҟоу) аԥҳәызба ҟаимаҭӡа
данлықәшәа шәишәирбаӷьҵас иҽирчит, Анцәа иҳамҭаны,
ишихәҭаз иԥсы ҭалеит.
Абар исзикуаз апародиақәа рахьтә цәаҳәақәак:
Уқәлацәа аӡӷабцәа хаҵа ицахьеит,
Урҭ ирхылҵыз шьҭа ирызҳахьеит.
Амҩа уанхалеит уара ублаҟьо,
Баша адәы ушықәхаз узгәаҭом уҽҟьо.

Еилкаауп, Таиф сара сзы абзиара иашьҭаз уаҩын. Амыждараз, санқәыԥшӡаз зны «Адаӷьи аҟармаҵыси» ирызкны жәеинраалак зыҩхьан: убраҟа цәаҳәак ыҟан. «Ҵәриуҵәриу» шԥаҟоу ҳәа дсазҵаауан, хар амаӡамкәа иҟоуп ҳәа
сҳәон, нас «коленчатый вал» ҳәа ҳзышьҭаз, ҩ-мааҭки ҩажәа
капеии ирыԥсаз «ашкәакәа мцаԥшь» аахәаны иуадазаҵә
ахь ҳцон. Чеиқәаҵәак ҳаххуан, хыхьмыхьк адаҳкылон.
Фырџьанқәак ҳжәуан. Иажәеинраала ҿыцқәа дрыԥхьон.
Владимир Аҵнариа лассы-ласс дҳаднагалон. Уи Таиф ипоезиа ахә ҳаракны ишьон. Дагьиашан. Сара сажәеинраалақәа
апародиақәа рылихуан. Исыздыруам сзыхирҟьаз, аха абарҭ
ацәаҳәақәа цәгьала аҵәы рылихит:
Газеҭушәа ажәҩан сакара,
Аеҵә нбанқәоушәа збоит…

Апародиа – пародиоуп, аха, Владимир иажәеинраалаҿы,
иԥсаҭа бзиахааит, зынӡа сгәы иҭамыз, схы иҭамыз
ахшыҩҵак ациҵеит: «Агазеҭ ҭыжьны аԥшаҳәахьы ҩыжәра
ҳәа сцап». Сахымгәааӡеит, аха зегьакоуп, диашаӡам, избанзар абысҟатәи материал еиҭаганы, агазеҭ «шьаршьаф» риашаны, «анапеинҟьарақәа» рҭыԥ аҿы иргыланы ашамҭаз
аԥшаҳәахьы ацара акәым, аҩнынӡа сшьапқәа срызнагомызт.
Таиф абарҭқәа зегьы ибон. Игәы иалан. Саргьы даараӡак
823

сеигәырӷьартә сыҟамызт, аха царҭа сымамызт. Уахынла
смыцәаӡакәа исырҳауаз, ҽынла ианеицаҳфоз сзырҽхәоз
рацәаҩын… Урҭ ракәӡам ара аус злоу. Сара сзы акрызҵазкуа
Таиф Аџьба иеиԥш иҟаз, аԥсуа уаҩытәыҩсаратә позициа
змаз дахьсымаз, Римма Коӷониа леиԥш иҟоу дарӷьажәҩаны
дахьивагылаз, ахшара хазынақәа ахьырааӡоз акәын.
Инымҩатәны исҳәоит: Таиф аԥсуа интеллигенциа рахьтә
ҳаҭыр иқәызҵоз рацәаҩӡан. Ҿырԥштәы заҵәык. Жәабжьны
ақалақь иаалаҩит Таиф аԥҳа диоуит, Алиса лыхьӡиҵеит ҳәа.
Ҳашәҟәыҩҩы ду Шьоҭа Ҷкадуеи сареи амҩан ҳаиқәшәеит.
– Уара, иҟоу удыруоу, – иҳәеит Шьоҭа, дкахәхәа дахьгылаз, – ҳнеины Таиф иҵеимш дидаҳныҳәалап.
– Ааи, аха ҳнапы ыркало ҳашԥанеиуеи, – сҳәеит сара.
– Уи акәым аус злоу. Ҳаҩхалоит. Ҳрыдныҳәалоит,
ҳналбаауеит. Изаҟаразаалак уадаҩрак иалаҳҵом…
… Ҳхалеит, игәырӷьаҵәа Таифи Риммеи ҳԥылеит. Аԥшқа
аиарҭаҿы дыцәан. Таиф Аҷандарантәи аҩы ааигахьан.
Арыжәтә џьбара зҟәыблааз Шьоҭа ҩба-хԥа ныҳәаҿа ааникылеит, Таиф ипоезиа ахә ҳаракны ишьеит, иаԥхьаҟа ақәҿиара
дуқәа изеиӷьеишьеит. Ҳгәы алаҟа, ҳхы алаҟа Таиф иуада
ҳандәылҵны ҵаҟа ҳналбааит.
Исымҳәар сгәы иауам, Таиф ипоезиа гәык-ԥсыкалаҵәҟьа
иазыҟаз, бзиа избоз дыруаӡәкын, иахьанӡагьы цқьа иеилкааны иҳамам апоет Анатоли Аџьынџьал.
Ашәҟәҭыжьырҭа «Алашара» аҿы аус анеицыруаз,
Таиф ҟазшьас иман акабинет ддәылҵны ҿыц иҭыҵыз
агазеҭқәа рыстенд дадгыланы аԥхьара. Кабинетк аҿы аус
еицызуаз рҟазшьақәа еиԥшымызт. Анатоли Аџьынџьал
данаадәылҵлак Таиф димбар ауамызт.
– Узҿузеи? – дҵаауан Анатоли.
– Сыбаҩқәа сырԥхоит, – аҭак ҟаиҵон Таиф. Усҟан Таиф
х-бызшәак рыла иҭыҵуаз агазеҭқәа дрыԥхьаны далгахьан.
– Уара уздәылҵи? – дҵаауан Таиф.
– Аҭырқәа баирам сгәы ԥижәеит, – аҭак ҟаиҵон Анатоли.
Уи «аҭырқәа баирам» баҩхатәрала дхәыдамызт,
аԥсуа литератураҿы иҿыцу атемақәа алаигалахьан, аха
824

акоммунисттә режим дҳәахны даман. Кабинетк аҿы ицтәаз
иҩызцәа ашьыжь минуҭқәак ианагхоз, иандәылҵуаз,
ианыҩналоз, заа ианцоз уҳәа зегьы маӡала ашәҟәы ианиҵон,
нас маӡала днеины иахьахәҭаз аҭыԥ аҿы шәҟәылабыӷьшәыла ишьақәырӷәӷәаны ацәгьа иҳәон. Абри шидыруазгьы Таиф, зынӡа уи игәхьаа икымызт. Шықәсык зны сасра
Цхинвал ианеицыҟаз ихьыз атәы анысзеиҭеиҳәоз скьатеиах ԥнаҵәон. Астол иахатәаз зегьы ахицазаап «аҭырқәа баирам». Ацыгә ду еиԥш дҟәазӡа астол дахахазаап.
– «Аферым, ҳурԥшӡеит! – рҳәеит иҩызцәа. – Аха шьҭа
угыл, иаамҭоуп, Аԥсныҟа амҩа ҳақәлоит».
– «Сызгылартә сыҟахындаз, уаҳа иарбаныз, аҳ шьапыла
дахьцо аҟынӡа сзымнеир ҳәа сшәоит», – аҭак ҟаиҵеит иара.
Таиф насыԥс имаз, џьара чеиқәаҵәак злааихәашаз
ҟәрышьқәак
рырҳарада
уаҳа
акгьы
дашьҭамызт,
иауаиашәан маҵурак дахьынҳаломызт, апартиа салашәҵа
ҳәа знызаҵәык иадамхаргьы иҿы иҭыхны имҳәацызт.
Саргьы апартиа рацәаӡак еилаҳауаз среиуамызт, аха саламлар ада ԥсыхәа ҟамлеит. Уи ацәымӷра сзыркызгьы саб
иоуп. Шьыбжьонла сыԥсы ааиҭаскуеит ҳәа данықәиалак,
агәынқьра далагон, иаалырҟьаны, ихы аҭыԥ иқәҟьама
уҳәаратәы, – «Аа, уахьыкҿоу алақәа урфааит», – иҳәон.
«Дызусҭа, уара аҭаҳмада хшыҩца, алақәа ирҿоуҵо?» – лыбжьы ҩышьҭылхуан сан. «Дарбан бымбои, Ленин». – «Ус
умҳәалан, ҳаҷкәынзаҵә дурӡуеит», – дамхаҳәҳәон лара.
Иахьанӡагьы еилырганы исымам убасҟакҵәҟьа Ленин
дзицәымӷыз, сара усҟан нцәак иеиԥш сихәаԥшуан, иахьагьы аӡәы иқьышә дықәҵаны дцәажәо саҳаргьы сҭахым.
…Аредакциаҿы аидеологиа аҟәша аиҳабыс сахьыҟаз
аҟнытәи снапы иҵыжьны искьыԥхьыз статиак аҵыхәала самырхит, аха аредакциа срыздәылымцеит, избанзар напеин­
ҟьарала иҭәыз агазеҭ шьаршьафқәа ҭыжьлатәын. Аредакторгьы сицәыӡыр иҭахымхеит. Акультура аҟәша аиҳабыс
сыҟаҵара азҵаара иреиҳаӡоу аинстанциа аҟынӡа инеит.
Ишакәхалак, уахь сшьақәдырӷәӷәеит.
825

Абри ашьҭахь мчыбжьык аамҵыцкәа аредколлегиа
ахәаԥшырц азы иназгеит Таиф иажәеинраала ҿыцқәа.
Иахьынӡасгәалашәо, урҭ ацикл «Ҭагалантәи аԥхыӡқәа»
амотивқәа иреиуан. Усҟантәи аамҭазы ажәеинраала
ахьӡҵәҟьа сааҭк еимдырххон аредколлегиа иалахәыз, дара
ртәала, цәаҳәа-цәаҳәа еилдыргон. Ари акультура аҟәша
аиҳабы иаҳасабала раԥхьаӡатәи сдебиут акәын. Анцәа
иҳамҭаны, усҟан хар сымамкәа ажәеинраалақәа срыԥхьон.
Зхызтәны иҟаз аредколлегиа алахәылацәа рҟынӡа иназгеит ажәеинраалақәа зегьы. Иашьымкәа иҟаз ргәаҵаҟынӡа
инеиртә. Аха ҿаҳаҿымҭрахеит, аӡәгьы игәаӷьны ажәак
иҿыҵымшәеит, аредактор ииҳәарызеишь ҳәа иԥшуеит.
– Абарҭ апоетцәа шԥаҟоу, – иҳәеит аредактор, – иааҟәым­
ҵ­ӡакәа зыӡбахә рымоу ажәҩани, аеҵәақәеи, аԥсҭ­ҳәа­қәеи,
ақәеи, аӡаӡеи, амзеи роуп. Изырымбозеи, изы­қә­гылоу адгьыл, дзырымбозеи анхаҩы, зҽага кны иахьа хәлаан­ӡа аус
зуа, дзырымбозеи ачаи ҿызхуа аԥҳәыс? Арҭ ажәеинраалақәа
зегьы адгьыл иқәгылаӡам, аҳауа иалоуп, – иҳәан, иажәа
аахиркәшеит аредактор.
– Абра сзыԥхьаз ажәеинраалақәа зегьы апоезиатә
цәалашәара цқьа иахылҿиааз ҩымҭақәоуп, – сҳәеит сара,
аредактор игәаанагара саҿагыланы.
– Уу, уу, исаҳауа закәызеи, ацәалашәара зауа аԥҳәыс
лоуп, ацәалашәара уоуны уеиҟәнажәааит, – иҳәеит средактор. Зегьы ахаҳә рыхәлашәаны итәан. Ус шакәызгьы,
ԥыҭрак ашьҭахь Таиф иажәеинраалақәа реиҳарак акьыԥхь
ианылеит.
…Ҽнак, Кәыдры аиҩхаа инҭаршәны зда царҭа амамыз
аҭыԥ аҿынӡа ҳнаӡеит. Еилкаауп, нас, Аԥсны аԥшӡареи ассирреи уахь ишыҟоу. Маршьанаа дуқәа баша уа иҭанхозма,
баша рхы ақәырҵазма! Екскурсиа ҳасабла еицыз 25ҩык раҟара ҳаҟан. Иҳацын аҭыԥҳацәа. Фатәы-жәтәыла
ҳаиқәшәан. Заа ҳгьежьыр акәын. Аԥсҭа рацәак амра
ҭаԥхаӡом, иузгәамҭаӡакәа илашьцоит, насгьы, уажә уа
ԥшәымара нкыланы иҭанхоз ашәанцәа иуҵаргало адыр826

ра уадаҩын. Абар-абар, шьҭа ҳгьежьуеит аҩныҟа ҳәа ҳгәы
ишҭаз, ҳанхықәгылеит асыԥса иаҵәа иаҵыҩрны ииаҵәҟа­
ҟараӡа иаауаз арҩаш. Игәаӷьны аҭалара акәым, ухыԥшылар
уарыхьҭшьуан.
– Абри арҩаш иҭало иоуп ахаҵаҵәҟьа, – ҿааиҭит ҳаԥсуа
журналистика аџьа ду азызбахьаз, иахьа иҳалагылам Володиа Шларба. Аҟәаҟа ҳазгоз автобус аусура иаҿын. Иеицу ҳахьтә абжеиҳараҩык ҭалахьан… Таиф имаҭәақәа
ааишәхиԥааит, Шамиль Ԥлиа, ԥыҭк дадхалазаргьы, иҽеили­
хит, саргьы сыҽсырмазеит. Иаӷьны иаауа арҩаш ушьапы ануҵнаԥаа, нас аҳәҳәацәа ушьҭаларгьы башоуп. Иагьа
умҳәан, дҳаиҳабымзи, днеины уаҭәашәпара изааиуаз арҩаш
дынӡаагылеит. Агәызҳәа знык иҽналажьны дынҭыҵит.
Ижәҩахырқәа ааирԥҽаҽан, иеинаалашьа даҵаҽырбо (автобус аҟнытәи аҭыԥҳацәа шихәаԥшуаз имдыруази) арҩаш
дынҭалан, Таиф ҩынтә хӡаарҟәрыла ҟаиҵеит. Саргьы
хьаҵшьа сымамызт. Изулак ҩынтә сҽаласыжьит. Аҵааԥс
еиԥш ихьшәашәан. Апырпылца схьыршьызшәа сцәа-сжьы
аԥырԥырҳәа амца акит. «Сеибганы Аҟәанӡа сызнеиндаз»
аасгәахәит. Ауаа ҟәышқәа ҳацымзи, иаразнак ани «амца
шкәакәа» ҳарҭеит. Ҳахҩыкгьы акымзарак ҳмыхьит, зныкгьы ҳмеимсеит.
Таиф сара дызласзымдыруа акыҟоуп ҳәа сыҟамызт, аха
1992 шықәса нанҳәа 14 рзы ақырҭуа данҳақәла аԥхьатәи
амшқәа инадыркны ихаҿсахьа иҵегьы инагӡаны, иҵегьы
ихаҭәааны исзаатит. Имаҷҩымызт зқьышәқәа кылыршьшьы, «Арӡынба ҳашԥаишьи, амыждараз Москвантәи дабааргоз, ақырҭқәеи ҳареи ҳашԥеиҿаижьи» ҳәа асқам хәхәақәа
ирықәтәаны иқәыӡбоз. Иахьа урҭ уабарыхәо, адиферамбқәа
изырҳәоит, имшира иадҳәалоу хҭыск ыҟазар раԥхьа узнеиуама, раԥхьа узцәажәома. Зқьышәқәа кылыршьшь
амҩа иантәалаз ԥсышәак нараҳәаны Таиф иквартирахь
сыҩхалеит. Убри аамҭаз Римма дыҟамызт, атипографиахь усура дцахьан. Ҳгәы иаанагозма, ҳара арыцҳақәа, Ельцин абасҵәҟьа ҽадарыла ҳаиҭиип ҳәа. Ҳамгәыӷуаз, 1989827

тәи ахҭысқәа раан еиԥш аурысқәа ҳрыхьчап ҳәа, арахь
агәылшьап асаса ҳҭарыжьхьазаарын…
Таиф дҩықәгьежьаан, акаҳуа сызиршит, фырџьанқәакгьы
сиржәит. Уи дызлапоет бзиахәыз ала, ҳәарада, аибашьра ицәымӷын, ақырҭқәеи аԥсуааи реидыслараҿы имилаҭ
аҵахар ҳәа дшәон, иагьыгәырҩеигон. Аха знык аибашьра
ахы анакы нахыс, Таиф ишызбоз дыӷәӷәаҟацаӡа дҟалеит,
иблақәа цырцыруа, иаҳагьы лафҳәараха исит.
– Уаалеи, абалкон аҟынӡа ҳнеипи, ассир уасҳәоит, –
ҿааиҭит Таиф.
Абалкон ҳнықәгылеит. Лбаа Ешырантәи ҳаибашьцәеи
Гәымсҭа измыруаз ақырҭқәеи еиҿахысуан. Ҳнапсыргәыҵа
ианушәа зегьы ҳбарҭан.
– Абра сыҵаҟа гыруа ԥҳәыск дынхоит, амцхә лфозар
акәхап, уаалыцәшәартә лымгәацәа дууп. Ҳаивагыланы
ҳшыԥшуаз, иахьынтәаанагаз сеидру, х-ҟьалак лымгәацәа
акакәчаара иақәшәеит, аха, амажәа ахы алҟьараҳа,
илылмҟьеит, иахьналалаз иаанҿасит. «Чқьими цода» ҳәа
дшыҳәҳәоз ахәышәтәырҭахь дыргеит.
– Таиф, алафҳәаха аамҭа ыҟам. Шаҟа иузырласуа уҭаацәа
уманы Аҟәа уалҵ. Издыруеит ақырҭуа шәҟәыҩҩцәа рахьтә
угәаӷ змоу шыҟоу. Саргьы сыквартираҿы гыруа ԥҳәыск днеин, абарҭ аҩымшк рыла уқәҵны уанымца, агвардееццәа
укны ургоит ҳәа салҳәеит.
Таиф сажәақәа маҷӡак даарызхәыцит, аха зегьакоуп:
– Сара сызгәалашәода, сызҭахыда, – иҳәеит.
– Узгәалашәогьы узҭахугьы ыҟоуп, ухы уаламыхәмарын…
Абзиараз ҳәа наиаҳәаны сқәықәмашәықәмаха сыквартирахь схынҳәит. Аизарақәеи амитингқәеи рҿы апатриоттә
ажәа цаҳәцаҳәқәа зҳәоз реиҳараҩык, Владислав иқәыӡбо,
рқьышә кылыршьшь иштәац итәан. Сыквартира ашә аартыха самраӡакәа, сгәыла агыруа ԥҳәыс деиҭааихит:
– Уахаҵәҟьа уқәҵроуп, асиа еиқәаҵәа уануп, уаха
агвардееццәа хымԥада иаауеит.
– Шьҭа илашьцеит, сабабышьҭуеи, уаҵәынӡа изулак схы
еиқәсырхап.
828

Агыруа ԥҳәыс лышьи-лышьи еиқәҵо, дысԥырҵны дцеит. Сааҭбжак мҵыцкәа, сыхьӡ ҳәаны аӡәы ҿиҭит. Аԥенџьыр
схы кылырҳәҳәаны ҵаҟа снаԥшызар, алашара дадызбалеит Таиф, Риммагьы дицын. Ашырҳәа снылбааҟьеит. Таиф
ацәажәара ицәыуадаҩын, аха аибашьра аамҭа ишаҵасыз
ала, иааҭырҟьаны ус ҿааиҭит:
– Рауль, атипографиаҿы аус зуаз уабхәында Гена дышьны аморг аҿы дыкҿоуп ҳәа саҳаит…
Сылақәа ҭырхаха Римма саалыхәаԥшит, избанзар ларгьы
уаҟа аус луан. Римма лҿымҭрала ахыкәалаа иаҩызаз ари
ажәабжь шиашаз шьақәлырӷәӷәон.
Исҳәара-изура сзымдыруа саақәхеит, аха нас, схы
снапаҿы иаазган:
– Ашьшьыҳәа машәырда шәыҩныҟа шәца. Дыршь­гәы­
шьазар, ҳахьихәо ҳәа акгьы ыҟам.
… Илашьцахьан, аха сгәы иауазма, изулак аморг аҟынӡа
сцеит. Исылшоз ала сеимдеит, аха џьаргьы дсымбеит. Анцәа
иџьшьаны, ашьҭахь излеилкаахаз ала, Генеи иҩызцәеи
еибга-еизҩыда Гәымсҭа аӡиас ирны Гәдоуҭа аганахь ицахьан, ирыхәҭаз аҭыԥгьы ааныркылахьан. Сара сакәзар,
аԥсра ачалт еиқәаҵәа саҵԥрааны Кәтолҟа сцеит.
Таиф иԥсы ҭаны дахьҳалагылам сара сзы итрагедиоуп, схы саныӡбоит. Абарҭ сгәалашәара хәыҷқәа рҿы ибжьасыжьыз рацәоуп. Хадара злоу, Таиф еснагь сара сзы
иԥсы ҭоуп, иҵегьы маҷк аамҭа исанараӡар, илитературатә
ҭынха, ҽырбаратә бызшәала акәымкәа, сыхшыҩеилкаара
ишаҵанакуа ала сахцәажәарц сҭахуп.
2008

АЛЫҚСЬА ГОГӘУА

ИНЫМҴӘАӠО АПОЕТ ИМҨА ЛАША

Иҟоуп аԥсҭазаараҿ зыԥсы ҭаны ирызгәамҭаз, зусгьы,
зхаҭагьы ауаа рылаԥш ақәымшәаз. Ус иҟоу, иаалырҟьан
игәарымҭар зда ԥсыхәа амам акы аныҟаиҵа, иаҳҳәап, хаҵала
иԥсадгьыл ихы ақәиҵар, иаразнак дгәарҭоит, ԥаса ирымбоз
уаанӡатәи иус бзиақәагьы рыԥшаауеит, ицәырыргоит.
Таиф Аџьба иакәзар, ихаҭагьы, иусгьы, илшахьазгьы
еицгәарҭахьан, деицырдыруан. Поет ҳасабла уи еиҳа еицырдыруаз, еицгәарҭахьаз, иалыркаахьаз аԥсуа поетцәа
дреиуан. Хаҭала дыздыруаз рҿы уи еиҳагьы иаҳаҭыр
шьҭнахуан. Избанзар, хаҭала иара зынӡа ахӡыргара зламыз, иагьашьҭамыз поетын, уаҩын. Урҭқәа зегьы анапы
ианиҵон ихы-игәы ала ирԥхоз, абырҵкал иҵхны иҟаиҵоз
исахьаркыра ажәа. Уи цҳаражәҳәаҩыс иман, анапынҵа
иамазгьы бзиаӡан инанагӡон. Уи иныҟәнагон, иахьчон
ибаҩхатәра амч, иуаҩратә, ирҿиаратә кодекс. Абарҭ зегьы
заа, дшыҷкәынӡаз ишьақәгылахьан, иааҟәымҵӡакәангьы
апоезиа абырфын хаҽрақәа хырхуан. Аԥхьаҩ, ахәшьаҩ
иҟынӡагьы амҩа иқәымхакәа инаӡон.
Убри азоуп, изжәышаз аӡыхь ахы ыҵнамхыцыз,
зыҷкәынцәа амца иалагылаз, Таиф итәы заҳаз ажәлар иалкаан ргәы зыднархьыз, иахьа уажәраанӡагьы хашҭшьа зрымам.
Таиф, џьара еиԥыларак аҿы дықәгылан иажәеинраала
даԥхьозаргьы, иара иажәа ахаҭа убас ицәыригон, убас амҩа
иқәиҵон, имыҳәҳәакәа, имҟаакәа, аҽа напырхахарак, шьапырхахарак, цхыраагӡак ацымҵакәа, ииҳәарц ииҭахыз ахала иаҳәартә. Агәра игон, ажәа иахәҭоу аҵакы аноуҭа, абжьы анахоуҵа, ахала амҩагьы ылнахуеит, иагьарҭбаауеит
ҳәа. Насгьы, ара иазгәаҭатәу, Таиф ахәыҷтәы жәеинраала
ссирқәа иҩуан, еиҳагьы еиӷьны – алакәқәа ирылхыз
ахәыҷтәы поемақәа. Ихәыҷтәы лакәтә поема раԥхьа «Ам830

цабз» адаҟьақәа рҿы иаҳкьыԥхьит («Сабажәгьалеи»). Усҟан
«Амцабз» аредакциа даара абаҩхатәра змаз аусзуҩцәа
аман: Даур Занҭариа, Валери Гамгиа, Сарион Ҭаркьыл, Гена
Аламиа. Урҭ ахәыҷтәы литература атәгьы узнавамло ирдыруан, ахәыҷқәа ржурнал атәгьы. Номер-цыԥхьаӡагьы
ирныз атекстгьы, еицакра зқәымыз Валери Гамгиа инапала иҭыхыз асахьақәагьы иааизакны ажурнал аномерқәа
зегьы ак аҵкьыс ак еиӷьны иҟаҵан. Ари апоема, В. Гамгиа
исахьақәа ацҵан ажурнал иананыла, иара ҳаргьы иалкааны
иаҳгәаԥхеит. Ашьҭахь, Таиф даасыԥхьан, сиҳәеит аҽа ԥсыуа
лакәк иалхны поемак ҳзиҩырц. Таиф иажәеинраалақәа
дшырмыԥхьозеиԥш, ицәажәашьагьы убас иҟан: «Абрыгь
саргьы бӷарҵахьыҵәҟа ҳшеиқәԥоз ауп ишызҩыз, – иҳәеит
уи иччаԥшь лаша нацҵан. – исиааит, сканажьит ҳәа
сыҟан… Шәара са саиааит ҳәа шәыԥхьаӡозар, сазхәыцып…
иалымҵыр, каҳа изхара каҳа ҟалом сҳәап…». Еиҳа иаалукааша Таиф иажәеинраалақәа, иҵаулан ихәыцуа, аԥсҭазаара
амчгьы здыруа илахьеиқәшьала рылахь еиқәын, аха иара
ихаҭа аиумор, алаф бзиа цәаҩа хадас иман.
Аиашаз, ашьҭахь ииҩыз
алакә-поема
(«Ассирбақ») ахәыҷтәы литература ашедеврқәа иреиуоуп ҳәа
исыԥхьаӡоит.
Абасала, Таиф Аџьба иҩымҭақәа ахәыҷбаҳча инаркны
ҳхәыҷқәа ирылаҵәан иҟоу, рааӡара иалахәу, ҳажәа агәбылра
дзыркуа иреиӷьӡақәоу рахь иԥхьаӡоуп.
Таиф Аџьба, еицамкәа, аҽакы иаламҩашьо абжьы змоу
апоетцәа зегьы реиԥш, ҳлитератураҿ далзкаауаз автономиа
шыҟаиҵахьаз аиԥш, ахәыҷтәы литератураҿгьы иҟаиҵеит.
Иара убас, даара акрызҵазкуа лагалан уи аҿаԥыцтә
ҳәамҭақәа ихы ишаирхәоз. Уажәраанӡа еиҳарак ус аушәақә
еиҭаҳәан, ма орнамент ҳасабла рԥышӡагас ишыҟарҵоз
акәымкәа, аҩымҭа иацәеижьны, шьаны адақәа ирҭаныҟәо
иҟаиҵеит. Идыру усуп, ҳара ҳлитература, ҳкультура зегьы ӡышхәас ирымоуп ҳфольклор, убри ииашан, ҳаамҭа
иақәшәо поезиатә материалны аҟаҵара ҳлитература
831

аҿиара, аформаԥшааратә мҩаҿы даара акраҵанакуеит.
Таиф Аџьба ихәыҷтәы лакә-поемақәа рыла убри ԥхьаҟа игеит ҳәа исыԥхьаӡоит.
Таифи сареи аусгьы еицааухьан. Ашәҟәыҩҩцәа реидгыла ахантәаҩыс ҳәа саннеи, иара уа аус иуан литературатә
консультантс. Убрагь иазхашаз автономиа иман, иус
иаҵанакуазгьы иагымкәа инаигӡон. Ахыи-аҵыхәеи, ҿыц
аҩра иалагазгьы, арҿиара амҩаҵәҟьа ианылахьазгьы даара ирҭахны инеиуан иара иҿы, иара ииҩуазгьы, дара
иреиҳәозгьы агәра ргон, мҩақәҵагасгьы иалырхуан.
Таиф арыцҳара данақәшәаз саргьы Аҟәа салахан сыҟан.
Асеиԥш иҟаз арыцҳара иаразнак са сҟынӡа иааҩыртә
иҟарҵеит, ҳара ҳаиԥш Аҟәа иаанхан иҟаз, игәаҟуаз. Ара
дшыҟазгьы сыздырамызт, Гәдоуҭаҟа ацара дахьӡеит ҳәа
сарҳәахьан. Насгьы, Таиф иеиԥш иҟаз дрымԥыхьашәазар, ус
машәырны иҟамлеит, хыла ишьҭалан дрыԥшааит. Иахьагьы
убас сгәы иаанагоит сара. Ус анакәха дыздыруаз, дахьынхозгьы здыруаз аӡәы ибз алоуп. Ҳаӷацәа, ара Аҟәа иҳацаланхоз,
ицәгьамкәа ҳарҵахьан. Егьырҭ Таиф ицыргақәаз зегьы сара
исыздырамызт, аха Џьота Амҷба иара Таиф иеиԥшҵәҟьа
избоз аӡәы иакәын, аԥсуа нџьныр, аинтеллигент, ламыслеи
хаҵаралеи еибыҭаз арԥысын.
Иаразнак Берулаа Г. сизасит. Уи аҳәынҭқарратә органқәа
рҿы аус ахьиуаз дынханы дыҟан ҳәа саҳахьан. (Сара излаздыруаз ала, ҳара ҳаиҳабыра рыдҵала акәын дшыҟазгьы.
Уи даара ишәарҭан иара изгьы. Иара уаанӡагьы, зусгьы
иазҟазаз, зыуаҩрагьы бзиаз, аҵара бзиа змаз, алитературагьы даара ҳаҭыр ззақәыз, акыр иаԥхьахьаз аӡәы
иакәын.) Иахьаҵәҟьа сашьҭалоит, ҩымш-хымш рыла сузасуеит ҳәа сеиҳәеит. Хымш-ԥшьымш рышьҭахь дысзасит.
Уи исеиҳәеит, дара ақырҭуа усзуҩцәа иман, ауаа анырклак иахьҭаркқәоз, иахьыҵаркқәоз ҳәа иҟаз џьара акы
нмыжькәа дшыԥшааз, уа аӡәгьы данимба, ус акгьы анизеилымкаа, Қарҭаа рхаҭарнакраҿ усҟан иҟаз (ашьҭахь зҭыԥан
Хаиндрава дҟарҵаз) иҿы днеизаап, аха акгьы изеилымкаа832

ит. Уи Қарҭаа «рыхәдықәҵа» Мархьаул шыҟоу џьара иргеит,
иахьаку рҳәом, аха дара рыԥсы ҭоуп ҳәа иеиҳәеит.
Берулаа
Г.
уинахысгьы
акырынтә
дысзасит,
дааҟәымҵӡакәа дыԥшаауан. Аха нас-нас, иаргьы, уа
амаҵ иуашәа дшыҟазгьы, ашәиҭышәи днармышьҭуа,
ддәылырмыжьуа иалагеит. Ашьҭахь, ҳаргьы иаҳаулак
Гәдоуҭаҟа ҳаниас, иара Берулаагьы ииулак дрымпыҵыҵны
уахь днеин, аусура далагеит.
Асеиԥш шсаҳазҵәҟьа, изулак Гәдоуҭаҟа, сыԥҳа Амра
сылзасит. Уи усҟан аштаб аҿы днеиуа дыҟан, еиҭагаҩык
лаҳасабала. Иҟалаз ласҳәеит, аиҳабырахь иралҳәарц,
Москваҟа ҳаҷкәынцәа рахь адырра ҟарҵарц, ҳпоет
гәлымҵәах ишизныҟәаз адунеи иадырҳарц. Уи ус
иагьыҟарҵеит.
Аха, рыцҳарас иҟалаз, иахьа уажәраанӡагьы иҟалаз аиаша еилкаашьа амоуит.
Таиф Аџьбеи Саида Делбеи рразҟы ус иҟан, еснагьтәи
ԥҟаррак иҭаӡомызт, даара иқәнагоуп ҳәа исыԥхьаӡон убарҭ
рыхьӡгьы абри Аԥсны зда ҳамамыз апремиа иадкылан
ирҳәар. Урҭ раҟарагь изықәнагаз маҷын.
2000 шықәса рзы, Бырзентәылатәи адәныҟатәи аминистрра абжьаҟазарала, Афина имҩаԥысуан аԥсуа-қырҭуатә
еилацәажәарақәа. Убри иалахәыз Аԥснытәи аделегациа
саргьы салан. Уа сышнеизеиԥш сиԥшааит, Аԥсны ауниверситет аҿы иҟаз аиндаҭларақәа раԥшьгаҩцәа руаӡәы, Қарҭаа
рделегациа иалахәыз Мурман Бериа. Уаанӡа уа еибаҳҳәаз
ацәыргара ара иаҭаххарым, са сҟынтә дзыргәаашаз иаҳаны
дшыҟазгьы, ицамҭаз иасҳәеит ҳпоет Таиф Аџьба дшыргаз,
дшыӡыз, ихабарк изеилкаауазар адырра сиҭарц. Дгәаан
дшыҟазгьы, ажәа сиҭеит, дагьшашьҭаҵаауа, акыр изеилкааны дҟалозар, ишысзааицҳауа ала. Иҟаиҵашаз сыздырам,
аха убрантәи даннеи дук мырҵыкәа иара ихаҭа дыԥсит.
Ашьҭахь, сара Д. И. Гәлиа ихьӡ зху аҳәынҭқарратә премиа акомиссиахь саниас, акомиссиа аԥҟанҵа ианысҵеит,
иалкаау аҭагылазаашьақәак раан зыԥсҭазаара иалҵхьоу
833

апремиа роур ҟалоит ҳәа. Иарбан премиазаалак рыԥҟанҵа
аҿы ус ианырҵомызт. Ҳара ҳтәы аҿгьы аамҭала ҳәа ауп
ишанаҳҵаз. Усҟан премиер министрс иҟаз Багаԥшь С. В.
иакәын, дақәшаҳаҭхеит, ҳаԥҟанҵа шьақәирӷәӷәеит. Абас, урҭ
рҩыџьагьы Д. И. Гәлиа ихьӡ зхыу апремиа иалауреатцәахеит.
Аамҭа бжьалеит Таиф Аџьба ихаҭа дҳалагыламижьҭеи,
ицәажәашьҭыбжь ҳмаҳауеижьҭеи, иччаԥшь ҳамбоижьҭеи.
Аӡәырҩы рзы ирҳәахьеит, анцәа иҳәозар, аԥсуа ажәа иазкны ҳаԥхьаҟагьы еиҭарҳәалашт, ауаҩы ажәа иҭынхоит ҳәа.
Ҳара иацаҳҵар ҳалшоит, апоет ажәа иҭынхоит ҳәа. Убас,
ирҭынхо ажәақәа анеицылалак, ирылҵуеит алитература.
Убас иит, еизҳаит, ишәит, иҟалеит аԥсуа литературагьы.
Аԥсуа литератураҿ зажәа ҭынха аанзыжьыз реиҳараҩык
шыҷкәынцәаз иҭахеит. Рхы зқәырҵозгьы рзеиԥш ҭынха
ду, ражәа, рбызшәа ԥсыс изхоу аԥсуа литература ауп.
Зажәагьы, згәалашәарагьы еицакра ақәӡам апоет Таиф
Аџьба ихьӡгьы кашәара ақәымкәа убри аҭынха ду ҟазҵоз
рыхьӡқәа рыгәҭаҵәҟьаҿ игылоуп. Иара џьара иҩуан еиԥш,
иажәеи иашәеи еснагь амҩа иқәуп, «амҩа» ахьнымҵәо – уи
насыԥуп.
2012

АЛЕҚСАНДР ЧАМАГӘУА

ТАИФ ИҲАИҬАЗ « АХЫԤҼЫГА »

Таифи сареи ашкол ҳаицҭалеит, ажәеизатәи аклассгьы
ҳаицалгеит.
Ҭеиҭыԥшла Таиф акласс аҿы итәаз аҷкәынцәа дреиҵоума
уҳәартә дыҟан, акыр дҵаӷан, дҭаҟьаҭасуа, аӡәы игәы нирхо, аӡәы дизыҵҟьо дыҟамызт, даара иҽырҟасаны ихы
мҩаԥигон. Ҳара ашкол дҳацҭалеит Таиф иашьеиҳаб Вова.
Уигьы дҭынчын, аҵарагьы бзианы иҵон, аха ҳакласс аҿы
итәаз зегь реиҳа Таиф даарылукаартә аҵара бзианы иҵон.
834

Иареи сареи аԥшьбатәи акласс ҳалгаанӡа партак аҿы
ҳаидтәалан, ҳаицлабуан: еиҳа ирласны адҵа зҳасабуа,
ма ирласны ажәеинраала зҵода ҳәа. Зны-зынла, ирылшо збоит ҳәа, ҳарҵаҩы зыҳасабра уадаҩу ҳәа илԥхьаӡоз,
хшыҩкәараҵарала иҳасабтәыз адҵақәа анҳалҭалоз ыҟан.
Усҟан иубартә иҟан Таиф иҵауланы ахәыцра дшазҟазаз.
Исгәалашәоит, 3-тәи акласс ахыркәшамҭаз арҵаҩы
иҳалҭеит ҳасабтәыс абас еиԥш аҵакы змаз: Ҩыџьа ахәыҷқәа
шыхәмаруаз, руаӡәк ус лҳәеит: «Бара бканфеҭқәа рыҟнытә
ак сыбҭар, усҟан бара ибзаанхо раасҭа ҩынтә еиҳахоит сара
исоуа рхыԥхьаӡара». Лҩыза даахәыцын, ус аҭак ҟалҵеит:
«Бара ак сыбҭар, хыԥхьаӡарала иҳауа еиҟарахоит». Шаҟашаҟа канфеҭ рымази ахәыҷқәа?
Рацәак мырҵыкәа (хәбаҟа минуҭ рышьҭахь) ҳҩыџьагьы
ҳнапқәа ҳарҩахеит аҭак аҟаҵаразын.
Таиф аԥшьбатәи акласс аҿы дантәаз ажәеинраалақәа
рыҩра далагахьан, аха уи аӡәгьы иирбомызт. Исгәалашәоит,
усҟан: «Уааи, ажәеинраалақәа еицаҳҩып абас: зны сара
куплетк сыҩуеит, нас уара иацҵа куплетк», ҳәа сеиҳәеит.
Ҽаҩраҭагалара иамоу аусқәа ирыхҳәааны мчыбжьык аҟара
аҩра ҳаҿын, тетрад бзиакгьы аҟара ҳҩит. Сара уа акәаԥ сыргылеит, аха Таиф маӡала аҩра дшаҿыз ажәеизатәи акласс
алгамҭахь ҳаннеи ауп ианеилаҳкаа. Ҽнак акласс аҿы тетрад дук ҩны ишимаз анидаабала, рацәак ахмырҵкәа,
ишиҭахымыз мчыла имхны (усҟан изҵаагәышьодаз),
акласс зегьы ишраҳауаз аԥхьара ҳалагеит. Азнык азын
ҳашьҭыбжь ӷәӷәан, аха хԥа-ԥшьба куплет ианаԥхьа,
акласс аҿы ҭынчрахеит. Ҳаи, шьыри, исаҳаландаз уҳәартә,
ажәақәак еиҿкааны, ажәа маҷла аҵакы ҵаула аарԥшуа
ҳакласс иааҩныҩит «Сыԥсадгьыл Аԥсынтәыла» ҳәа ииҩыз
иажәеинраала ажәақәа. Исгәалашәоит уа ишалаз абас:
…Сыԥсадгьыл, ашәа узысҳәоит,
Счамгәыр рахәыц снапы аҿшьуа, – ҳәа.
Арҭ ажәеинраалақәа рыхшыҩҵак зегьы иџьаҳшьеит,
ҳаигәырӷьеит, усҟантәи ҳаилкаарала, поетк диит ҳәа ақәаҳ­
ҵеит.
835

Аабатәи акласс аҿы ҳантәаз аурыс бызшәа ҳаиҭон
сашьеиҳаб Ҳараз. Уиадагьы, акомсомолтә ааӡара азын
арҵаҩцәа рганахьала аҭакԥхықәра иман азын, аиҳабыраҿы
итәаз аҵаҩцәа зегьы ибзиаӡаны иҭҵааны иман. Зны
арҵаҩцәа реилацәажәараан убас реиҳәеит: «Классцыԥхьаӡа
иҳамоуп амедалқәа заҭәоушьаратәы ибзианы изҵо
аҵаҩцәа, аха иахьа ҳашкол иҭоу зегь реиҳа игәырҵҟәыл
бзиоуп, ихәыцшьа џьоушьартә иҟоуп, даара ҳиқәгәыӷратә
дыҟоуп Аџьба Таиф».
Таиф аҭаацәа ду иреиҵбыз иакәын. Иаргьы саргьы
ҳазҿыԥшышаз аиҳабацәа ашкол иҭаз ҳаман. Урҭ аҩныҟатәи
адҵақәа аныҟарҵоз иҳахәоз, игәнаҳкылоз рацәан, нас ашкол аҟны ани удыруама, ари здыруама ҳәа ҳԥибашәон. Ус,
ахәыҷқәа зегь реиԥш, ҳаргьы адунеи еиҿартәышьас иамоу
аилкаара ҳашьҭан. Ажәабатәи акласс аҿы изхысуаз амаҭәар
астрономиа ҳара аабатәи акласс аҟны ҳантәаз иҭаҳҵаахьан.
Уи аҵакы «анаҳзымха», амреи амзеи атыҩ ианакуа, ма ианакхьоу рышьақәыргыларазын ашәҟәқәа ԥшааны аҳасабшьа
ҭаҳҵаахьан.
Таиф бзиа ибон, дагьазҟазан хшыҩкәараҵарала аҳасабра
зҭахыз, еиҳараӡак аматематика иатәыз азҵаарақәа
рыҳасабра. Убасҟак урҭ дрыманшәалан, ирацәангьы
иҽырзишәон, ари наҟ-наҟ занааҭс аматематика шьҭихуеит
ҳәа акәын ашкол ицҭаз ишаадыруаз.
Ажәабатәи акласс аҿы ҳантәаз, ҽнак амыргәырӷьара
иманы, «изҳасабуада, изҳасабуада?!» ҳәа акласс дааҩналеит
Таиф. Уи иара иӡбоу, ма џьара даԥхьоу сыздыруам. Иҟалалон
ҳаргьы ҳхала (ҳара ҳтәала) «ахыԥҽыгақәа» анаҳхәыцлозгьы.
Уи аҽны иҳаиҳәаз абри ауп: «Амшын зҿыкәыршаны иҟоу
дгьылк (островк) аҟны нхаҩык арахә иманы дынхон. Уи
адгьыл зегьы хҟьан иҩахьоу ҳаскьынла. Уаҟа есымша
аԥша асуеит хырхарҭак ала. Зны, аԥша зласуаз ала адгьыл
аҵкараҟны аҳаскьын амца акит. Амца адгьыл зегьы маҿак
аанмыжькәа иахысит. Анхаҩы ирахәи иареи аӡы иҭалар
(иӡаагылар) ҟалаӡом. Анхаҩы уи адгьыл дшықәгылаз
836

џьаргьы дымцакәа ирахәгьы иаргьы абылра иацәцеит.
Иҟаиҵеи, ииӡби анхаҩы?»
Усҟан аҭак аҟаҵара сааҭк аҟара ҳадхалеит. Иахьа ари
сгәалазыршәа, 2007 ш. Америка иҟалаз абылра бааԥсы ду
аан абылра ацәыхьчара ахылаԥшҩык иаԥшьеигаз ала штатк
абжа аҟара абылра иацәырхьчеит. Убриазын уи иаҭәашьан
Америкатәи еиҳаӡоу ахьӡ-аԥшатә ҳамҭа. Абылрацәыхьчаҩ
иаԥшьигаз Таиф усҟан «хыԥҽыгас» иҳаиҭаз аҳасабшьала
ауп ишеиҿкаау.
Иахьа Таиф Аџьба Аԥсны дыззымдыруа ҳәа аӡәгьы
шамахамзар дыҟамзар ҟалап. Уи дызлардыруа, аԥсуара
иагәылганы, афилософиатә ҵаки алирикеи ҟаимаҭшәа
еинрааланы иаԥиҵаз ипоезиала ауп. Идунеитә ҳәаԥшреи,
иԥсҭазааратә ԥышәеи, ипоезиатә ҟазареи еилаҵәаны
ршәымҭазын ақырҭуа фашистцәа дҭадырхеит. Аԥсҭазаараҿы
ақәра ду Анцәа иаҭәаимшьеит, аха гәырҵҟәылла амҽхак дуи
адоуҳатә ԥсҭазаара ԥшӡеи уи иаҭәашьахеит.
2012

РУСЛАН ҚАПБА

АӶА ХӘЫМГА ИМЧ ЗҚӘЫМХАЗ
Амра ссируп аҭашәамҭаз,
Абла ахьышәахәа ҭыԥхоит.
Аҭашәамҭаз, аҭашәамҭаз,
Амра акалашәа игәыкхоит.
Имариоума зегь рзыҳәа
Иахьа хәлаанӡа абылра?
Имариоума нас ашьшьыҳәа,
Зегь ааныжьны ацара?

837

Ас иҵаулоу афилософиатә хшыҩзцара аҵаҵаны
апоезиатә цәаҳәа ссирқәа раԥҵара зылшаз Таиф Аџьба,
ҳәарас иаҭахузеи, дпоет дуун, имилаҭ литература
ахьӡырҳәагақәа дырхаҭарнак иашан. Аха рыцҳарас иҟалаз,
уи иҿахәы нагӡаны иҳәаанӡа, иӷәӷәамҭеи ишәымҭеи
дшырҭагылаз, шьаҭанкыла ҳақәызхырц иҳақәлаз ақырҭуа
нацистцәа, гыгшәыгрыла гитлертә фашизм аҩаӡара
иахыҳәҳәоз, дырҿаҵахәхеит. Ари ааха дуӡӡоуп ҳмилаҭ литературазы. Аха, насыԥны, иҟоуп уаҩы игәы збаауа, аӷа
хәымга изымшьыз, имч зқәымхаз даҽакгьы – уи апоет
гәлымҵәах иҭынхаз исахьаркыратә ҩымҭақәа (истатиақәа,
ақырҭуа мпыҵахалаҩцәа Аԥсны ианақәлаз амш инаркны
аӷацәа дытҟәаны дыргаанӡа ииҩуаз амшынҵа «Анцәа бзиала ҳзырша!») роуп.
Урҭ иҩымҭақәа ирымоу адоуҳатә ԥсымчхара иабзоу­
раны апоет ашәа ззиҳәоз, ижәлар ргәаҿы, рыԥсаҿы, ргәа­
ларшәараҿы наунагӡа даанхоит. Абри – апоет инау­наг­ӡара
аус аҿы шьарадаӡа иацхраауеит афилологиатә ҭҵаарақәа
ркандидат, апоет Валентин Асҭамыр-иԥа Коӷониа еиқәыр­
шәаны, аԥхьажәеи азгәаҭақәеи рыцҵаны Таиф Аџьба
иҩымҭақәа ҩ-томкны иҭижьыз (1999–2000 шш.). Уи наҟнаҟгьы игәцарктәу акоуп.
Сара аханатә ԥхьаҩык, литератураҭҵааҩык иаҳасабала
Таиф Аџьба ирҿиамҭақәа срызҿлымҳауп, бзиа избоит,
санрыԥхьо агәахәарагьы сырҭоит. Ҳмилаҭ литературазы ас
еиԥш абаҩхатәра еицамк злоу апоет дахьалагылоу (аԥхьаҩ
дызмоу апоетцәҟьа дыԥсӡом) насыԥуп…
Таиф Аџьба аԥсуа литератураҿыы дцәырҵит иаҳхысыз
XX ашәышықәса 60-тәи ашықәсқәа ралагамҭазы. Убасҟан
аԥхьаҩцәа зегьы реиԥш, саргьы дгәасҭеит абыжьҿыц зхоу апоет ҳпоезиаҿы дышцәырҵыз, амала, хаҭала ҳаибамдырцызт.
Уи иҩымҭақәа ркьыԥхьра далагеит 1962 шықәса инаркны,
раԥхьа ажурнал «Алашара» аҟны, нас – агазеҭқәа «Бзыԥ»,
«Аԥсны Ҟаԥшь». Раԥхьатәи ишәҟәы «Ажәеинраалақәа»
ракәзар, иҭыҵит 1968 шықәсазы.
838

Абас алитературатә дунеи ссир дналагылт Таиф Аџьба.
Уиакәхеит, апоезиа иара изын иԥсҭазаараны иҟалеит, цәеижьыла дшыҟамгьы, ижәлар рдоуҳатә культураҿы наунагӡа
далахәны, датәышьҭраны даанхеит. Таиф Аџьба апоезиа
дшазыҟаз атәы ҳдырбоит абраҟа иаазго иара иажәақәа:
«Убри ушәҟәы нарҳәы-аарҳәуа есқьынагьы уаԥхьоит, угәы
злаԥнамҵәозеи? – ҳәаџьак иазҵааит абас. – Саԥхьацыԥхьаӡа
ҿыцк санаҳәоит! – аҭак ҟаиҵазаап иара. Ахәаџьа ишәҟәы
ҿыцс ианаҳәоз сыздыруам, аха сара исымоуп есқьынагьы
инарҳәы-аарҳәуа сзыԥхьо, саԥхьацыԥхьаӡагьы аҿыц сазҳәо
апоезиатә шәыҟәқәа. Ажәеинраала знык унаԥхьаны, иалоу зегьы аалухуа изыҟалом, уи ҩаԥхьа узырхынҳәуа, уздызхало маӡак шаҵац иаҵоуп. Ари абаҩхатәра иахылҵуа
асахьаркыратә рҿиамҭақәа ирзеиԥшу ҟазшьоуп, аха зегь
раԥхьаӡа апоезиа ауп иара зҷыдароу.
Ҳаамҭазтәи алитература акәша-мыкәша аимак-аиҿакқәа
рҟны уаҩы иԥылоит абри еиԥш агәаанагара: аԥхьаҩцәа апоезиахь ринтерес лаҟәуа иалагеит ҳаазқәылаз, апроза еиҳа
иаԥхьоит ҳәа. Сара хаҭала еиҿасыргылом апрозеи апоезиеи,
урҭ дасу рҭыԥқәа ааныркылоит. Акызаҵәык сацәыԥхамшьо
агәра згоит: шарамшак иакәымзар ауаҩы еибага апоезиа
бзиа имбо дзыҟалом.
Еицырдыруа апоетцәа рнаҩс ажәа аҳәара ахьынӡауадаҩу
шыздыруагьы, сгәы иҭыхаҵәҟьо сара сеиԥш даҽаӡәы
изымҳәашашәа збоит. «Дасу иахьихьуа инапы ақәикуеит.
Агәыӷра сымоуп сара сыгәҭыхақәа еилызкааша, сеидара
сыцеиҩызшаша аԥхьаҩцәа соуп ҳәа»».
Ааи, апоет ихшыҩзцарақәа узрывамло ҵабыргыхаҭахеит.
Сара абраҟа срыхцәажәарц, еилсыргарц сгәы иҭам
(иагьаҭыԥым) ҳпоет ду Таиф Аџьба ипоезиатә рҿиамҭақәа.
Урҭ, ҳәарада, ҷыдала аҭҵаара зҭаху, насгьы иргәагәатәым
проблемоуп ҳакритикаҿы, ҳлитератураҭҵаараҿы. Мацара
уи изку гәаларшәарақәак, штрихқәак рыӡбахә сҳәарц азын
ипоезиатә дунеи ус сылаԥш нахьсырст, ихаҿсахьа алзбаартә
еиԥш.
839

Аҩада ишысҳәахьоу еиԥш, Таиф Аџьба ихаҭа дызбаанӡа,
ҳаибадыраанӡа иҩымҭақәа здырхьан, бзиагьы избахьан. Раԥхьаӡа данызба (даныстудентыз ауп), уаанӡа
сзыԥхьахьаз иажәеинраалақәа ирыбзоуроу, иара ус
ихаҭашьатә цәаҩа бзиа иалҵшәоу изқәысҵара сыздыруам, аха сгәы дахәеит, ҷкәына фархьк иакәын, иҭыԥхаауан
ихьшьыц блақәа, данцәажәоз агәыкра иҵарҵон, дразӡа
даадырԥшуан. Акы ануеиҳәозгьы ихы ларҟәны акәымкәа,
ублақәа дырхыԥшылон, аиаша уеиҳәарц шиҭаху мҩашьо.
Иажәа цқьан, иҵарын, ииумор алаф ахь еиҳа ихьаԥшуан,
изыӡрыҩра аинтерес аҵан. Дышпоетыз мҩашьо,
абжьааԥнытәи ицәажәараҿгьы иажәа ҳаҭыр ақәиҵон,
деиҷаҳауан, ишабалак инихуамызт. Абри ихаҭашьатә цәаҩа,
сара сгәанала, ипоезиаҿыгьы аҳра ауан, деиҿнакаауан,
даҽакала иуҳәозар, ажәамыцхә дацәнахьчон.
Таиф Аџьбеи сареи аамҭак азы агазеҭ «Аԥсны Ҟаԥшь»
аредакциаҿы аус аауан, уаҟа еиҳагьы ҳаизааигәахеит, лассы-лассы алитература иазкыз азҵаарақәа ҳрылацәажәон,
еиҳаракгьы аԥсуа литература иаҵанакуаз, ҿыц иҭыҵуаз.
Агазеҭ аҿы аус зымуц издыруам ажурналист иџьабаа
закәу, насгьы асовет аамҭазы иҭакԥхықәра заҟа иҳаракыз.
Ииашоуп, аҳаҭыргьы ацын. Амала асахьаркыратә литература арҿиара знапы алакыз ауаҩы ахақәиҭра инаҭомызт,
дҿанаҳәон. Абри хьааигон Таиф Аџьбагьы. Аха зегьакоуп
уаҟагьы (амаӡаныҟәгарҭаҿы) иуалыз ламысла инаигӡон, аха
иԥсҭазааран изыҟаз ипоезиатә нцәахәы зныкгьы илаԥшҳәаа
хара иацәымгылацызт, уи акәӡан ихы, игәы иҭаз, иԥсы иалаз…
Ҽнак, аԥсшьара аамҭазы сныҩналеит Таиф дахьтәаз икабинет аҿы. Иара ида аӡәгьы дыҟамызт. Иҽақәыжьны акы
аԥхьара даҿын, саниба, дааҟәыҵын, афырҳәа дҩагылеит.
– Баша угылт, утәа, исҭахуп ицәыҵагәаны, аредакциа аус
иахаршәаланы, мамзаргьы иацәӡаны иуҩыз уажәеинраала
усзаԥхьарц, – сҳәеит, маҷк алаф ахь ирԥшуа, аха ҿыц ииҩыз
дысзаԥхьарц сҭахны.
– Абыржәы, аҽнышьыбжьон, аусура аамҭаха уаргьы
саргьы ажәеинраалақәа ҳашрыԥхьо ҳаиҳабацәа игәар840

ҭар, – шәызҿузеи, уара, ара ЦДЛ аҿы шәыҟоума рҳәашт.
Аха уи сҳәеит ҳәа, жәеинраалак ҳақәдырӡрым, насгьы,
аԥсшьара иаамҭоуп, – иҳәан, длатәеит сажәа ҩбамтәкәа.
Анаҩс инациҵеит: – Ари сзыԥхьо, ара иаузыҩхуа, уи
саҿуижь­ҭеи ԥыҭкгьы ҵуеит, салгахьеит иара, аха иалҵыз
закәу макьана инагӡаны исыздыруам, ицәгьамшәа збоит,
ҭаҟәаҭа­ҿарақәак, шьҭрақәларақәак збозар, исзыриашозар
ҳәа, ариабжьарак аамҭак шсоулак иара снадтәалоит. Уажәы
уара усыхҭыгәлеит, иануҭахха, сузаԥхьоит, уӡырҩла, угәы
иаанагогьы сцәумӡан, ипоемоуп, иахьӡуп «Қьалышь ибаҟа»,
насгьы уи Аԥсны аҵеицәа дуқәа ируаӡәку дреиуоуп, изку
асахьаркыратә ҩымҭа аԥҵара мариам… – Абраҟа ҳамҭак
дааҭгылт, нас дналагеит аԥхьара:
Ашьыжь иҭынчуп, ицқьоуп аԥшаҳәа,
Ажәҩангьы ԥҭа заҵәык аҵам.
Ашьха ӡыш иавҵыз амра ашәахәа
Иҿалашо, дгылоуп ахаҵа…

Ихааӡа, игәыкӡа, апоезиацәа ахьыхәхәа ҳзыҩнатәаз акабинет иҩныҩуан апоет ибжьы… Сара есааира схаҿы дааиуан ахаан исымбацыз, аха зыхьӡ-зыԥша ҭоурыхла издыруаз, чарҳәарала иҭадырхаз, Нхыҵи-Аахыҵи еилазырӡыӡоз
Қьалышьбеи Чачба ихаҿсахьа.
Аԥхьара даналга, ибзиаӡоуп, иудысныҳәалоит, сҳәан,
инапы аасырӷәӷәеит.
– Уажәазы уаҩы дамырԥхашьо, иукьыԥхьыртә иҟазар,
наҟ-наҟ издыруада Аллаҳ ду исаҭәеишьозар, абри аҭоурыхтә
уаҩы ихаҿсахьа иҵегьы сахәаԥшырц сҭахуп, – иҳәан, иқьаад
бӷьыцқәа ипапка цәхаԥшь инагәылаиҵан, дызхатәаз истол
амгәа инҭеиҵан, дҩагылт атипографиахь дцарцаз.
Саргьы сҭыԥ ахь сҿынасхеит, сҩыза ибаҩхатәра алҵшәа
сеигәырӷьо.
Таиф Аџьба ахӡыргара зламыз поетын. Аха дацәымҩашьо
идыруан апоезиаҿы дышхәыдамыз, даҽакала иуҳәозар,
аԥсабара инаҭаз аҟыбаҩ иара ишитәыз инагӡаны агәра
игон, гәык-ԥсыкалагьы ламысла амаҵ иуан. Уи длири841

кын, иаԥиҵоз апоезиатә хаҿсахьақәа, адәахьала имарианы, еихышәшәо еиҿаиртәуаз, ҩныҵҟала ирыҵан аԥхьаҩ
инарҵауланы дзырхәыцуаз, иныруаз афилософиатә
хшыҩзцарақәа.
Сара иахьынӡаздыруа (ҳанеиқәшәоз, ҳанеицәажәоз
ииҳәоз рыла), Таиф Аџьба аԥсуа литературатә критика еснагь гәынамӡарала дазыҟан, избанзар, иалшоз
ахьыҟанамҵоз азы даныӡбон. Иҟан, ҳәарада, уи дахьиа­
шаз. Уара Таиф, усҵәҟьа аԥсуа литературатә критика лаумырҟәлан, акы ҟанамҵазшәа умцәажәалан ҳәа
аниасҳәалакгьы, абар инасҿеикуаз аргументқәа: – Анцәа
шәзырҳа, аԥсуа литератураҭҵаареи акритикеи знапы алаку, насгьы иазыҟаҵоу акадрқәа 30-ҩык усгьы шәреиҵамкәа
шәыҟоуп, доусы акака, ҩба-ҩба жәҩыр, аԥсуа сахьаркыратә
литературатә критика ҽыԥныҳәа аӡәгьы изамҭо иҟалон. Аха
сара сахьахәаԥшуа, ус иҟамшәа збоит аҭагылазаашьа…
Саргьы спозициа «сыхьчарц» азыҳәан аҿарԥа сыԥшаауан:
– Шәарҭ ашәҟәыҩҩцәа зегьы акалашәа шәыҟоуп, акритика ыҟам ҳәа шәашшуеит, аха акритика анышәзыҟарҵалак,
ишәыгу-ишәыбзоу аӡәы ианиҳәалак, ҳаӷеиҭа, шәԥаԥашькны
шәаақәгылоит, агәынамӡарақәа цәырыжәгоит, хырқьиагас
иҟаҵаны. Кьыԥхьла акәзар, уи аҽакуп, баша акьыԥхь
анҭыҵтәи ацәажәарала.
Зегь акакәын, иара итәы иҳәон. Ус анакәха, апоет ибон
ҳлитература иагыз, иахьыԥсыҽыз аҭыԥқәагьы. Таиф Аџьба
иҭахын аԥсуа сахьаркыратә литература жанрцыԥхьаӡа
инаӡааӡаны, иҭҭәааны иҿиаларц. Убри акәын акритиказы игәынамӡарагьы цәырызгоз. Уи ихаҭагьы дыкритикын.
Ус шакәу дырҵабыргуеит, хыԥхьаӡарала ирацәамзаргьы,
иҭынхаз илитература-критикатә статиақәагьы. Таиф Аџьба
аԥсуа поезиа ашаеҵәақәа дыруаӡәкны ауп сара схаҿы
дшыҟоу. Уи аӷа хәымга имч зқәымхаз, еснагь зҩымҭақәа
ҳацу поетуп.
2012

ЕЛЕОНОРА КОӶОНИАԤҲА

АШЬАЦ ИАӶРАМГЫЛОЗ АУАҨЫ

Таифи сареи ҳшеибадырыз анысгәалашәо, иахьагьы ачча
сҿықәххуеит.
Саб, иԥҳацәа хаҵа ианцалак, дҿаҳәатәха дааҟалон. Исыздыруам уи ахыбаара иазҳәазу, зеилкаара уадаҩу даҽа мзызк
амазу, аха атрагедиа ду ззыҟалаз иеиԥш ихы мҩаԥигон.
Хаха-хымш ҳауацәа-ҳҭынхацәа еизаны игәшәымшә
рҳәон. Саҳәшьа еиҳабы Римма ԥҳәысс Таиф Аџьба данига ашьҭахь, саб акыраамҭа иҽхыршәааны дыҟан, сангьы
маӡала акәын Аҟәаҟа дааны лыԥҳа дшылбоз. Иҟаларын
ус ишыҟаз иара игәы азҩозаргьы, аха изымдыруашәа
иҽыҟаиҵон, сгәанала, абри игәаара пату ақәҵаны ԥыҭк
инаскьеигарц акәхарын… Мамзар, ирлас ихыԥсааит рҳәар,
ԥсуаҵас иԥхашьарамзи. Ажәакала, аамҭаказы Асҭамыр
иԥҳа дибомызт ахьӡын… Усҟан сара ԥшь-класск рҿы стәан,
исыхьыз сгәалашәом, аха иаалырҟьаны сычмазаҩхеит. Сан
саалган, саҳәшьа Римма лҿы сынлыжьит аҳақьымцәа сыдлырбарцаз. Лара Кәтолҟа дгьежьит, ахәыҷы Ҷыҷыкәараа
(саб иашьа) рҟны дынсыжьит ахьыӡҵаны.
Сымаҳәи сареи ҳаибамбацызт, ҳаибадырра саназхәыцуаз
сгәы ҭыԥсаауан, избанзар цәгьала схәыҷыԥхашьаҩын. Сан
саҳәшьа лҿы санаанлыжьуаз Таиф аҩны дыҟаӡамызт, сара
сшааргазгьы издыруамызт. Усҟан Таифраа асасааирҭа «Абхазиа» аҿаԥхьа уадак рыман акоммуналтә нхарҭа ҩнаҿы.
Каруаҭзаҵәык гылан уи ауадаҿы, убра сықәлыриеит
саҳәшьа. Ашьҭахь, ак лҭахызаарын, агәылара днеит. Цас
иауазшәа, убри аамҭазы ауада дааҩналт ацилиндр зхаз хаҵа
фархьк. Иаразнак издырт иара шиакәыз: ицилиндр ааихихын, иныкнеиҳаит. Сара сышиаз аниба, аԥсшәа аасеиҳәан,
дсазҵааит ибыхьӡузеи ҳәа аԥсышәала. Сыԥхашьан,
аҭак исымҭаӡеит. Аԥсшәа лмаҳауазар ҟалап игәахәын,
урысшәала, – Что Вас беспокоит? – иҳәеит. Сара ҿысҭӡомызт.
843

Аҭуан саҵаԥшуа сиан. Аурысшәагьы аԥсшәагьы змаҳауа
дақырҭуахап игәахәзаап, қырҭшәалагьы дсызҵааит.
Сыҽсырԥсит зынӡа аԥхашьара иагоз ақыҭаӡӷаб хәыҷы. Таиф
ауада дындәылҵны дцеит, зынӡа ҿысымҭӡошәа аниба. Дук
мырҵыкәа, саҳәшьа дахьыҟаз диԥшаан, рҩыџьагь еибарччо ауада иааҩналеит. Уи ашьҭахьгьы сыԥхашьаны акраамҭа
сиацәажәаӡомызт. Абас иҟалеит иареи сареи ҳаибадырра.
Аамҭаказы сара сынхон Таифраа рҿы. Исҳәарц сылшоит уи зпоезиеи зыуаҩреи еишьашәалаз уаҩын ҳәа. Уи
дыҩуан аԥсҭазаараҿы ихы шымҩаԥигоз еиԥшҵәҟьа. Ашьац
иаӷрамгылоз ауаҩы – абарҭ ажәақәа абри аԥсҭазаараҿы издырхьоу зегь раасҭа Таиф ишьашәалоушәа збоит.
Знымзар-зны исмаҳацызт ишакәым аӡәы дихцәажәо,
ма иҭаацәа драӷьуа. Иҟазшьала дуаҩ ҭынчын, иара иҩнгьы,
сасра дыҟоушәа, ихы раӡаны имҩаԥигон. «Сҭынч­ра закә
ҭынчроу здыруа са сҭынчроуп,» – иҩуеит уи иажәеин­
раалақәа руакаҿы, иара убри алагьы иаҳирдыруеит ҩныҵ­
ҟала игәнигози ихҭысуази адәахьы ишинимырԥшуаз.
Аԥсны усҟантәи аиҳабыра рнапы иқәыргыланы ирбоз поетмызт, џьоукы-џьоукы рзы иаартыз амҩақәа иара изы иаркын. Иаргьы схы ӡырызгап, апартиа иазкны жәеинраалақәак
ҩны схы ргәасырԥхап ҳәа адәы дықәмызт. Аха аԥхьаҩцәа
азҿлымҳан уи ипоезиа. Апоет зда дхәарҭам – аԥхьаҩ
игәыбылра – есқьынагьы ицын сгәахәуеит. Таиф Аџьба
ирҿиараҿы иуԥылом мчыла иҩу ацәаҳәақәа.
Сара исҭахымыз ашәа исзамҭеит аҳәашьа,
Иумоуааит ҳәатәыс уаргьы иуҭахым ашәа, –

абарҭ ацәаҳәақәа рхаҭагьы агәра ҳдыргоит уи зхы
иақәиҭыз абри адунеи ианыз поетны дшыҟаз.
Таиф ипоезиа сара акыр исзааигәан. Атеатртә институт
санҭаз сзыԥхьоз еиҳарак иажәеинраалақәа ракәын. Аҟәа
еиуеиԥшым ахәылԥазқәа рҿы, ма телехәаԥшрала иҩымҭақәа
санрыԥхьалак, – «Сажәеинраала сзымдыруа иҟабҵеит», –
844

иҳәон иара, аирониа аҵазу, икомплиментзу узеилымкаауа. Ахӡыргара бзиа ибомызт Таиф. Исгәалашәоит, 1989 ш.
50 шықәса ихыҵра аҳаҭыраз ареспубликатә библиотекаҿы
ахәылԥаз изеиҿыскаарц сыӡбеит. Усҟан сара аԥсуа театр
аҿы аус зуан. Ахәылԥаз ҟалараны ианыҟаз аҽны, Таиф атеатр аҿы дсышьҭаланы днеит, сбыҳәоит, иаҟәаҳхып ҳәа.
«Аамҭа цәгьоуп, сара иабасҭаху сиубилеи азгәаҭо?!» – иҳәеит.
– «Ауаа ирасҳәахьеит, уажәшьҭа ԥсахшьа амам», – сҳәан,
дыргәыбзыӷны дсышьҭит. Ахәылԥаз мҩаԥаагеит акыр
илахҿыхны. Игәныскылеит поетк Таиф дихлафны, усҟан експромтла ииҩыз цәаҳәақәак:
Деспина илыршуеит акаҳуа,
Таиф иаара дазыԥшуа.
Таиф дааӡомеи иахьа,
Аҷандараҟа дцеит аҩы аагара…

Аибашьра алагамҭаз сара Соуиԥсараҟа ԥсшьара сцон,
иара Аҷандараҟа дцарц игәы иҭан. Абзиараз неибаҳҳәан,
ҳаиԥырҵит, уи шҵыхәтәантәихоз ҳгәы азымҩаӡо.
1992 шықәса, октиабр анҵәамҭаз исаҳаит Таиф дшыргаз. Сгәыӷуан, еиҭныԥсахларак ҟалар ддыргьежьып ҳәа.
Ашьҭахь, сашьа иҭаацәеи иареи авертолиот аҿы ианҭаха,
март мзазы Гәдоуҭа снанагеит. Аида Ладариаԥҳа лыбзоурала Владислав Арӡынба иҟны снеит, Таиф иԥшаара
даҽазныкгьы иҽазишәарц сиҳәеит. Арӡынба исирдырит уи
иԥсы ҭаны дыҟамзар ҟалап ҳәа агәаанагара шимаз. Уи сылахь шеиқәнаҵаз ангәеиҭа, бгәы бмышьҭын, Таиф иԥшаара
азҵааразы акәаԥ ргылам, ҳәа сеиҳәеит…
Таиф ԥхыӡ данызбо, иԥсы ҭаны, ҩадарак дкыдны дызбоит.
«Сара сыҟоуп!» ҳәа зынгьы исықәҿиҭыхт. Акалашәа
иҟалеит уи илахьынҵа. Хыхь, Анцәа иҟынтәи иаашьҭыз
апоет, иҳарҭасырҭа ыҟамкәа дныҵаба дцеит. Ҳаӷацәа ирдыруан еиҳа иахьҳахьуаз. Таиф даныргоз збоз, Нелли Амҷба
845

(Џьота Амҷба иԥҳәыс) аинтервиу ансылҭоз исалҳәеит
ақырҭуа гвардееццәа асиа шрымаз. Уи асиа ишаныз Таифгьы лара лыԥшәма Џьота Амҷбагьы. Ус анакәха, машәыршәа
иҟамлеит апоет ибжьаӡра. Агәрагара сцәыуадаҩуп Таиф
дыҟам ҳәа. Есқьынагьы сгәыӷуеит уи ицәаара абыржәымзар
абыржәы снахьыԥԥшуеит ҳәа. Иара апоет ихаҭа ари азҵаара
аҭак абас иҟаиҵахьан:
Сыԥсадгьыл, Сыԥсадгьыл,
Иухьзеи уара?
Уараҵәҟьагьы,нас,
Агәра угома сыԥсра?!
2012

ВАЛЕРИ КАСЛАНӠИА

АӠӘГЬЫ НАӠАӠА ДЦАӠОМ

Сыԥсҭазаараҿы инасыԥны исыԥхьаӡоит Таиф Аџьбеи
сареи ҳахьеиқәшәаз, анаҩсан ҳаиҩызцәаны ҳахьыҟалаз.
Аԥхьаӡа акәны ҳаибадырит Аҟәатәи арҵаҩратә институт
аҟны. Аҵара еицаҳҵон курск аҿы, аԥсуа бызшәеи атәым
бызшәеи рфакультет аҿы. Аҟәатәи ажәабатәи аԥсуа школ
исыцалгаз аӡӷабцәеи аҷкәынцәеи хәҩык курск аҿы аҵара
ҳҵон, убриазыҳәан акәхап, макьана ҳашколтә ҟазшьақәа
ҳазкамыжьуа ҳаауан, ҳара-ҳара еиҳа ҳҽеидкыланы ҳаҟан,
аҵара ҳацызҵоз егьырҭ аҿар уиаҟара ҳрыдҳәыло ҳаҟамызт
аԥхьаӡа. Ҽнак, ишыҟалаз сыздыруам, лекциак аҿы Таифи сареи ҳаидтәалеит, маҷкгьы ҳнеицәажәа-ааицәажәеит.
Убри аҽны инаркны ҳаиҩызара ахы акит, ари 1962
шықәсазы акәын. Иара маҷк сара саасҭа деиҳабын, аррантәи
дхынҳәхьан. Даара ҷкәына ҭынчны, ҷкәына ҟәыбҷаны дызбеит сара стәала, аха уи сара дахьынӡазбоз аҟынӡа акәӡамызт
дахьыҟаз, акыр сара исызгәамҭоз, исзеилымкаауаз,
ишырҳәо еиԥш, иара акыр ҵуан иҵаны дахысижьҭеи. Сара
846

уи асеиԥш данеилыскаа, ҳаизыҟазаашьақәа аиҩызарахь
ииасуа, лассы-лассы ҳаиқәшәо, ҳаицәажәара аҽарҭбаауа,
аҽеиҵнахуа ианалагаз ауп.
Алекциақәа раан, сҩызцәа сырччарц, ҵәылаҵарахәмарраны, иахьа аӡәы, уаҵәы ҽаӡәы изкны жәеинраалақәак
зыҩуан, ршаржқәагьы ҭысхуан. Таиф ддырччон, еиҳаракгьы
сҭыхымҭақәа. Уи иччаԥшь лымкаала иҟан. Дыччон
хәыҷҵас, гәыкала. Азныказы, иааизцәырҟьоз аччара
иааникыларашәа далагон, аха нас ибжьы ааимҟьон иду­
цәам­кәаны, нас ԥышәырччарыла ихигон, ихы-иҿы гәа­
хәара-гәырӷьарак нықәлон, лассгьы иԥырҵуамызт. Зны
дсазҵааит, абжьааԥны ажәеинраалақәа уҩуама ҳәа. Ааи
сҳәеит. Ажурнал «Амцабз» аҟны жәеинраалаки жәабжьки
шыскьыԥхьхьаз аниасҳәа, саргьы ажәеинраалақәа зыҩуеит,
аҵара саналгалак Аҟәа саангылар сҭахуп, ашәҟәҭыжьырҭа
«Алашара» аҿы усутәык соур бзиан иҳәеит. Нас, иугәалашәо
жәеинраалак ҩны исурбарауеи анысҳәа, аа-цәаҳәак иҟаз
жәеинраалак насиркит. Санаԥхьа, исзеилымкаазар акәхап,
исгәамԥхеит, иаԥхьаҟагьы иҽеиу акы изҩып ҳәа сҟамлеит,
гәҭакыс имазгьы ааџьасшьеит, аха урҭқәа исмырбеит, исмырзеит. Ибзианы иҟасҵеит ҳәагьы сгәы иаанагоит. Знызынла ауаҩы ажәак изхоит ма игәы азҭаҵаразы, ма игәы
ацәкажьразы. Таиф иеиԥш абаҩхатәра змаз сара сажәала
ус игәҭакы аанижьрымызт, аха игәынҷыхьаны сажәа идикылар, ишьақәымгылацыз ҳаиҩызара убра ихьыԥсааргьы
амуази.
Шықәсык инеиҳаны аҵара ҳҵахьанеиԥш, сара арра сыргеит, хышықәса рышьҭахь саныхынҳәы, аҵара зцысҵоз
сҩызцәа ахәбатәи акурс аҿы инеихьан, рҵара иалгон, аха уи
ҳаиҩызара иаԥырхаганы изыҟамлеит.
Аханатә инаркны Таиф астудентцәа рзеиԥшнхарҭаҿы
Арсен Киути иареи уадак аҿы еицыҩнан. Арсенгьы ҳҩыза
бзиа иакәын. Лассы-лассы сара дара рышҟа снеиуан. Таифгьы Арсенгьы ашахмат асра бзиа ирбон, акы иахнамгар, ҽнак
ианамысуаз ыҟамызт. Урҭ реиндаҭлараҿы Таиф аԥыжәара
847

иман. Арсен данаҵахалак, аҽазнык дицмыхәмарыр иуамызт, иара диааирашәа игәы инарбон (данаиааиуазгьы
ҟамлоз), аха ҩаԥхьа даҵахар, убасҟан акәын Таиф аума
данақәшәоз. Арсен ашахмат фигурақәа еилаижьуан, нас
дҩаҵҟьаны, Таиф иӡара нҭарсны, диҵагьежьны иақәԥара
далагон, дышьҭыхны акаруаҭ дықәижьыр иҭаххон. Арсен дџыхӡа дыҟан, Таиф – дыҵәрышкәаӡа, дҵаӷаӡа, аха
иааџьоушьартәеиԥш дыӷәӷәан, Арсен уи дырааԥсаны
акәын дшииааиуаз, насгьы, Таиф ччараха исуан азы, имч
ицәыӡуан, аҵыхәтәан акаруаҭ дықәырӷәӷәа даанкыланы, –
Вот тебе шах и мат! Вот тебе шах и мат! – имшын Арсен.
Уара Таиф, иузааиго умбаӡо, уҽаҵаурхарауааз ҳәа
аниасҳәоз, сҽаҵасырхар, абриаҟара ҳзыччарызу иҳәон
иара. Арсен абас даншыҩкуаз иара бзиа ибон, ччархәыс
иауан. Рыԥсы анааиҭарклак, ицқьашәқьаӡа рҽааибыҭаны,
ҳаиманы агаҿа ҳнавалон «шәарыцара», ҭыԥҳацәақәак ҳхы
дҳардырыр ҳҭахын. Ҷкәынран иҟаз…
Абра иазгәасҭар сҭахуп Арсен Киут уаҳа назҭахым,
згәы цқьаз, акы иамеигӡо рԥысны дшыҟаз, аха иҟазшьа
ақәшәара уадаҩын, амаҷ азы дгәаар ауан, уацәажәара
даҟәыҵыргьы ҟалон мышкы-ҩымш, аха Таифи иареи
хәышықәса уадак аҿы иахьеицынхоз, ҽнак иадамхаргьы,
гәынҷыхьак рыбжьамлеит, ҳәарада, ари Таиф иҟазшьа
ссир, иуаҩышьа, иҟәышра еиҳа ирыбзоураны сахәаԥшуеит.
Акыршықәса рышьҭахьгьы, Таиф аҭаацәара даналанагала, Римма Кәаӷәаниаԥҳа ҩызас даналих, Арсен аус ахьиуаз
Пицунда днеигеит. Уа, иҩыза Арсенгьы даҵамхеит, иашьак
дизнеизшәа дгәырӷьаны диԥылеит, рзеиԥш ҩызцәа, уа
имаҷҩымкәа аус зуаз еизиган, ачеџьыка рзыҟаиҵеит, иара
еиҳабыс дахьамаз аԥсшьарҭа ҩнаҿы аҭыԥ рзалихит.
Абарҭқәа зхысҳәаауа, Таиф дуаҩнаалан, аҩыза изы игәы
цқьан, абзиа дақәшәар дицгәырӷьон, ацәгьаҿы дидгылан.
Убас ҽнак, Виктор Қәҭарба ҳәа ҷкәынаки сареи ҳаибадырит,
Жәандрыԥшьтәын иара. Ааигәа Аҟәа аусура далагазаап, ақалақь аҿы дырк, ҩызак димамзаарын. Ҳҟазшьақәа
848

еиқәшәан, лассы-лассы ихы сықәиршәо далагеит, сзыцны­
ҟәоз сҩызцәагьы ԥыҭҩык дырдырит, еизааигәахеит, еиҩыз­
цәахеит.
Аус ахьиуаз хашәалақәак иауан, иаргьы дамеигӡакәаны
иҳақәихарџьуан, ҳгәалаҟара ирлахҿыхуан. Шықәсқәак
рышьҭахь усура Афон ҿыцҟа диасуеит, аҭаацәара аԥиҵоит,
ахшара иауеит. Абас бзиа дшааиуаз агәырҩа ду иауит,
иҷкәын хәыҷы диԥхеит. Виктор ижәлантәык дысзааишьҭит
дзықәшәаз сеиҳәарц азы, насгьы исзааицҳауан хымԥада
Таиф Аџьба адырра исҭарц, уаҳа иаадыруаз аӡәы иӡбахә
мҳәакәа. Ҳцеит Таифи сареи Жәандрыԥшь. Абриа­
ҟара гәырҩала иҭәыз ҳҩыза, ҳнеира мчык инаҭеит,
ҳаԥсҭаҵаҩцәаны
ҳнеизшәа. Шәымҭак
иадамхаргьы
игәырҩа-ихьаа ԥсеивгарак аиузшәа, маҷк ихҽызшәа ҭынч
дҳацәа­жәон, акыргьы ҳидгылан. Абраҟагьы Таиф иҭынчра,
ихы-иҿы ианубаалоз иҩыза ихьаа акәхарын мчыс иҟаз.
Таиф зынӡаск аԥагьара дацәыхаран, аха дарбанызаалак аӡәы ихы иҵеиҵомызт, схы игәасырԥхоит ҳәа гәыбзыӷ
ажәала дымцәажәацызт. Аисра, аҵҟьара зынӡаск иара
ицимизшәа дыҟан, аха ԥсыхәа анамамыз дхьаҵуамызт.
Хәылбыҽхак азы Таифи Рауль Лашәриеи сареи агаҿа
ҳаиқәшәеит. Усҟан Таиф аҭаацәара даламлацызт, дынхон
асасааирҭа «Абхазиа» авараҿы, уада-кәымра хәыҷык дыҩ­
нан, маншәаларак змамыз.
– Иаха ахәылбыҽха, абра ҳахьгылоу аҭыԥ аҿы сзықәшәаз
жәдыруандаз, – иҳәеит, иқьышә иқәыххыз ачча аанкыло.
– Нас, иҳаумҳәои, уззыԥшузеи? – наиаҭаҳкит ҳаргьы.
Таиф аҩныҟа дышнеиуаз, Рене Каландиа ҳәа поетс зхы
зыԥхьаӡоз гыруак, усҟан Аҟәа инхоз, дааиԥылазаап.
Еицәажәо, ажәеи ажәеи шеихырҳәаалоз, амилаҭ азҵаара
цәырҵзаап. Еилкаауп, нас, уа иԥылаз шиакәу уахь икылызгаз. Рене захьӡыз ҳаргьы даадыруан, ичҳара уадаҩын,
дымцхәны акәын адунеи дшықәыз. Абри агыруа аԥсуаа
ишакәым ала дрыхцәажәо далагазаап, Таиф дааибанаркын,
хәыцрак ҟамҵакәа, ҭаҷкәымла ицламҳәа даныҵас, дзы849

сызгьы ишьапы днықәҟьан, амҩаду данаҳалеит, Таифгьы
иҩныҟа иҿынеихеит. Ашьыжь шаанӡа бжьык дарҿыхеит,
дӡырҩызар, абар иацы зыцламҳәа ҵиршааз агыруа,
иԥенџьыр даҵагыланы иахьизҿиҭуа. Аԥенџьыр даннадгыла, «Арахь улбаа, Таиф, арахь!» ҳәа инапы изҟьара далагеит. «Ҳаит, ари ауаҩ ишьа иурц дааит убама!» ҳәа Таиф
агәаанагара иоуит.
– Иҟасҵои шьҭа, ари иҽазыҟаҵаны дмаакәа дыҟам, шьоукгьы ицзар акәхап, рҽыԥхьаркит акәымзар, ҽеирак игәы
иҭам, ҳәа сгәы иаанагеит, аха Рене агыруаҵәҟьа сицәшәаны
аҩны сызлатәари аасгәахәын, ача злаԥысҟоз саҳәызба цагәы
исзаларшәозар ҳәа сџьыба инҭасҵан, сылбааит. Сыбжьы аарымчны, иуҭахузеи, уаазцазеи ашацкыраз ҳәа сҽырӷәӷәаны
сааидгылеит, – иҳәеит Таиф.
– Уаала, Таиф, абра, уҿаԥхьа шьыжьыла ахаш ҟарҵоит,
ахаш ҳфап, – иҳәан, уахь днаиԥхьазаап.
– Азнак азы мап скыр сҭаххеит, иацтәи иажәақәа
сгәалашәон, дхәынгасшьон, аха дсыцәшәозаап ҳәа игәы иаанамгарцаз сицнеит, – иҳәеит, – абас, дагьысыԥҟеит, ашьҭахь
дысцәнымхо акрысҿеиҵеит, акрысиржәит, – иҳәан, дааччеит, иччашьала. Ҳаргьы, Таиф ифырхаҵара ҳаигәырӷьо,
алафгьы ахҳәаауа агаҿа ҳаалеиҩеит. Даара игәалаҟара бзиан уи аҳәылԥазы Таиф. Зны-зынла схәыцуеит, иудыруазеи,
абни ауаҩы хәаԥса Рене иакәзар Таиф дыбжьаӡыртә иҟазҵаз
ҳәа. Издыруада?
Таиф, уара мышәҟәыш уҟәышуп ҳәа аниасҳәалоз ыҟан,
иаргьы игәаԥхон абри ажәа. Амшә гаӡа аҟәышра азҭада,
ҳәа аԥышәарччара далагон. Бзиа ибон алаф, узырччашаз
ажәа. Мыцхәы дцәажәомызт, иажәа раӡан, ибжьы ҭынчын,
гәалак иаургьы, инирԥшуамызт. Ԥсабарала еизгаз, иҭынчыз
уаҩын Таиф. Убри иҭынчра иара идоуҳатә мчы акәхарын,
уиднаԥхьалон, ублаҿы даанагон, игәра унаргон, ухызхуа
акакәны ицшан, нас, иџьашьатәума аҭыԥҳацәагьы еиҳа
иара дахьалырхуаз?!
– Уара Таиф, ԥшра-сахьала узлаҳаиӷьу ҳәа акгьы збом,
нас уара еиҳа узыргәаԥхозеи? – сихлафаауа ҽнак сиазҵааит.
850

– Шәара ҽырҟәыш ҟаҵаны шәхы дшәырбоит, сара ҽыргаӡа
ҟасҵоит, уи азоуп сара сзалырхуа, – иҳәан, иаалырҟьаны
иааихәыцыз иажәа ихаҭа убысҟак игәы иахәеит, ҳаҵкысгьы
дарччеит. Изааигәаз иҩызцәа ныҳәак, гәырӷьарак ҳанеиз­
нагоз, ҳшыкьымҭа иақәыршәаны иаацәыригон аурыс
частушкақәа, усгьы зқьаф ҭаз аҿар, аччархәқәа анҳаҳалак,
еиҳагьы ҳгәалаҟара шьҭыҵуан, еиҳагьы ҳлахҿыхӡа ҳҟалон.
Астудентцәа рзеиԥшнхарҭаҿы сабшала акәашарақәа
анымҩаԥыргоз ыҟан. Ақыҭантә иааз аҿар европатәи
акәашарақәа цқьа ирыздыруамызт, еиҳарак уахь инеиуаз ақалақь иатәыз, мамзаргьы иазааигәаны инхоз ракәын.
Ус еиԥш иҟаз ахәылԥазқәа рахь ҳнеилон Таифи сареи.
Иара акырӡа ибзианы дкәашон. Дазҟазан авальс, еиҳагьы
дазҟазан вальс-бостон. Уаҟа зегьы дрылукаауан, иԥшӡан
икәашара. Ақыҭаҿы ишизҳазгьы, иумбарц залшомызт
идырра шыҳаракыз, аамсҭашәара шигмыз. Баша ирымҳәеит
«абаҩхатәра злоу ауаҩы, зегьы рҿы абаҩхатәра имоуп» ҳәа.
Араҟа еиҳарак Таиф иқәыԥшра, иарԥысра рҟынтәи
исхамышҭуа исзаанхаз рахьынтә акык-ҩбак сырзааҭгылеит,
шаҟа гәалашәара сызцәырыргоз сара усҟан, аха урҭ сара сҿы
иҟазаауеит, зны сдырччо, даҽазныхгьы сгәы дырԥшаауа.
Таиф Аџьба еиӷьны дыжәдырырц азы ишьҭышәх уи
ишәҟәқәа, шәрыԥхьа иажәеинраала ссирқәа, уа иара
дышәԥылоит, ихаҭа дшәацәажәап.
Зны зажәеинраала сгәамԥхаз Таиф Аџьба аԥсуа поезиа аҩаӡара акыр ишьҭихит, дпоет дуны дҟалеит, дыздырыз рацәахеит, уи хашҭра иқәымло дгәылымҵәахны
даҳзыҟалеит.
– Уажәы, Таиф, исҭахуп ԥшь-цәаҳәак иҟоу жәеинраалак
уазыӡырҩырц, иумдыруеи зны-зынла жәеинраалақәак
шызыҩуа.
Аӡәгьы наӡаӡа дцаӡом,
Саргьы сышәԥырҵны сцаӡом,
Зегьыҟоуп, акгьы нҵәаӡом,
Аха иубом, иубаӡом.
851

– Нас, иахуҳәаауеи?
– Уара абас еиԥш ианбеилукааи?
– Усымбо салагеижьҭеи, аха сахьухәаԥшуа избоит сара
саԥхьа уара ишеилукаахьаз, Таиф…
2012

КОНСТАНТИН АНУА

ТАИФ ИГӘЫЛАРА ДААРА ИԤШӠАН

70–75 шықәса рыҩныҵҟала аԥсҭазаараҿы даара
ирацәаҩны аҩызцәагьы, агәылацәагьы, аҭынхацәагьы срыниахьеит, аха иҟоуп аԥсҭазаараҿы иухамшҭуа ахҭысқәа.
Убарҭ иухамшҭуа ахҭысқәа иреиуоуп сара сзы Таиф
игәылара. Сара ауаҩы саниацәажәо есқьынгьы сазхәыц­
уеит иҟазшьа зеиԥшроу аилкаара. Таиф темпераментла зынӡаск длеиԥшымызт иԥшәмаԥҳәыс Римма, аха
убарҭ убриаҟара ихеибарҭәаауан, уаҩ даҵашьыцрын
реиҩызара. Таиф дуаҩ ҭынчын, дуаҩы аамсҭашәан. Ихшара даҽа ҿырԥшык рҭахӡамызт иара ида. Уи дааӡаҩ бзиан, дгәамҵуа зныкгьы дсымбацызт. Иҩныҟа, Аҷандараҟа,
лассы-лассы дцалон. Исумка иҭаргыланы аҩы ааигон. Уи
сара сидтәаламкәа ижәуамызт. Аҩы ҳәа уахьынтә иааигоз,
Алиоша иҿы изыжәхьан акәымзар, ҽаџьара исымжәыцызт,
уҿы ианҭоуҭәалак албаадара рыцҳаушьарын. Заҟа ажәа
ҟәандақәа еибаҳҳәахьааз, анаџьалбеит…
Ҽнак, ианыҩеидас, Алисеи Алиаси ахәыҷбаҳчахь
ирышьҭит. Ахәылбыҽха Таиф даасԥылеит.
– Аа, Таиф, иудысныҳәалоит, ухәыҷқәа ахәыҷбаҳчахь
ицеит, иузааргеи иахьа? – сҳәеит сара.
Дааԥышәырччан: – «Гуси-гуси, га-га-га сзааргеит», –
иҳәеит иара. Убриаан, уи исеиҳәеит ахәыҷқәа ахьынҭыҵлак
даара урышькламԥшыр, рыԥсҭазаарагьы рхатәы бызшәагьы
«гуси-гуси» еиԥш ауп аусқәа шыҟало ҳәа. Таиф хаҭала
852

дыбжьа­ӡит, аха уи иҭынхеит ахшара бзиа, урҭ насыԥ рымоуп. «Таиф сиԥоуп, симоҭоуп» рҳәар, уаҳа даҽа еиҭаҳәатә
рҭахӡам. Таиф инижьит амал нҵәара зқәым – уи иҳәамҭақәа,
иҩымҭақәа, иара убас, иқәлацәа, иҩызцәа, игәылацәа. Сара
насыԥ дус исыԥхьаӡон уи игәылара, аха амш еиқәаҵәақәа
раан иара иеиԥшҵәҟьа исзааигәаз сҩыза, сыуа бзиа
Џьотагьы иаргьы бжьадырӡит, еицыргеит. Исхамшҭуа исоухьоу ахьаақәа иреиуагәышьоуп убригьы.
Ирымҳәо: «Иахьа иуԥылада?» ҳәа. Таиф дуԥылар уус­әа
еиқәшәон. Ухы-угәы зегьы ҭынчхон, ус уаныҟала, жәаҳәа­
рада, уусқәагьы маншәалаӡа иҟауҵон.
2012

ГӘЫЛИ КЬЫЧБА

ТАИФ ЛАША

Таиф Аџьбеи сареи ҳаиҩызцәамызт, аха ибзианы
ҳаибадыруан, аԥсшәа ҳабжьан. Раԥхьаӡа ҳара иааигәаны
ҳаибадырит 1967 шықәсазы, аинститут санҭалаз.
Сара актәи акурс аҿы стәан, Таиф Аҟәатәи арҵаҩратә
институт даналгоз. Усҟан ус традициас ирыман – ахәбатәи
акурсаа раԥхьа аинститут ахь зшьаҿа еихызгоз – актәи
акурс ахылаԥшра рзыруан.
Ҳарҭ факультетк ҳаицҭан – афилологиатә факультет –
аҳәаа­нырцәтәи абызшәақәа рыҟәша.
Исгәалашәоит, ҳаиҳабацәа цәгьала ҳарцәыԥхашьон,
еиҳарак аекзаменқәа раан, ицәгьоу ахәшьарақәа ҳаур ҳәа
ҳшәон, иԥхаҳшьон. Убас, зны, азшьа анысзымҭииз, иӡаны
исыман, исҳәаӡомызт, сцәырҵӡомызт, исазҵаар ҳәа сшәаны.
Урҭ ркурс ҳақәҿиарақәа ирызҿлымҳан, ҳахәшьарақәа
гәарҭон. Таиф Аџьба икурс даара иҿырԥшыган, ҭеиҭыԥш­
лагьы иаарылукаауан, реиҩызаралеи, реибабашьалеи
853

реизы­ҟазаашьалеи. Урҭ иреиуан: Шьоҭа Леиба, Виачеслав
Цыгәба, Лиудмила Сангәлиа, Џьулета Ҷоҷуа, Арсен Киут, Венера Воуба, Валери Касланӡиа, Нури Хышба, Мери Ладариа
уҳәа егьырҭгьы. Таиф Аџьба арра ихыганы даахьан, аҩрагьы
далагахьан – иҩымҭақәа ркьыԥхьуан, деицырдыруан, акурс
аҿгьы дрылукаауан – аиумори алафи илаз ала. Уи изымариан аепиграммақәеи икьаҿу ажәеинраалақәеи иҩызцәеи
алекторцәеи ирызкны аҩра.
Лиуда Сангәлиа лҩызцәеи лареи лафны иреиҳәалон:
Иҟоуп аԥсҭазаараҿы егьа рыцҳара,
Бара бзымбац иибахьоузеи арыцҳа?!
Иҟоуп аԥсабараҿы егьа рыцҳара,
Бара быда уаҩ дзымбац
Иибахьоузеи арыцҳа?!

Изласгәалашәо ала, Таиф цәгьала ибзианы анемец
быз­шәа идыруан – иқәҿион. Немец бызшәала лассы-лассы атирольтә жәлар рашәақәа иҳәалон – абжьгьы ихан,
амузыкагьы иаҳауан. Анемец бызшәахьынтә аԥсшәахь
имаҷымкәан еиҭеигахьан еицырдыруа анемец классикцәа
рҩымҭа шьахәқәа.
Ажәакала, аҟазара аганқәа зегь рыла абаҩхатәра илан.
Сара аҭаацәара саналала ашьҭахь лассы-лассы снеилон
Аԥсны ашәҟәҭыжьырҭа ахыбрахь – санхәыԥҳа Ҭарԥҳа Нелли
аус ахьылуаз. Уи редакторцәас аус лыцыруан еицырдыруа
аԥсуа шәҟәыҩҩцәа: Анатоли Аџьынџьал, Алықьса Џьениа,
Таиф Аџьба. Убрахь имҩахыҵуан: Иван Ҭарба, Владимир
Анқәаб, Кәымф Ломиа, Алықьса Гогәуа…
Сара сзын жәҩангәашәԥхьаран урҭ рыҿцәажәара, рааи­
гәа аҟазаара, еиҳарак рышәҟәқәа рнапы анҵаны ҳамҭас
иансырҭоз.
Ҳара ҳабиԥара аԥсуа шәҟәыҩҩцәа, аԥсуа интеллигенциа
рхаҭарнакцәа нцәахәык иеиԥш ҳрыхәаԥшуан, рҩымҭақәа
ҳрыԥхьон – еилҳаргон.
854

Исгәалашәоит, 1972 шықәсазы ҿыц иҭыҵыз Таиф Аџьба
ишәҟәы инапы аҵаҩны ҳамҭас исиҭарц сҭаххеит. Иаргьы,
мап мҳәакәа, гәахәарыла убас ашәҟәаҿы ианҵаны ҳамҭас
исиҭеит:
Сгәыӷуам ба баԥхьа сыԥсып ҳәа,
Аха сыԥсыр уеизгьы,
Ибымаз ҳамҭас сышәҟә хәыҷы,
Салабгәалашәарц зынгьы…


Ҳааигәара игылаз Нелли Ҭарԥҳа данаԥхьа, – Сҭаца ас
шԥалзуҩуаз! – лҳәан, дмақарит (усҟан сара аҩбатәи ахшара
сизыԥшын).
Таиф азныказ ицәымыӷхан, ииҩыз иҵәаӷәарц иақәикит,
аха сара изымуит.
– Таиф Аџьба раԥхьаӡа иргылан дпоетуп, иара ииҩлакгьы
зегьы сыдыскылоит, – сҳәан, сгәырӷьаҵәа ашәҟәы сыманы
сцеит.
Ашьҭахь, Таиф имҭаны даҽа ҩ-шәҟәык инапы аҵаҩны
исиҭахьан. Зны, сыҷкәын еиҵбы Дима даниы, ҳамҭас
ихьӡала исиҭеит ахәыҷқәа ирызкыз иажәеинраалақәа реизга «Ааԥын ашәа», усгьы нациҵеит: «Уажәы бизаԥхьала,
изҳар ихала даԥхьап». Ҵабыргны, схәыҷқәа аҩыџьагьы
сырзаԥхьалон уамашәа еиҿкааз, еиҿартәышьала ухызхуаз,
амырхәагақәа реиԥш иссирыз иажәеинраалақәа.
Таиф иажәеинраала иалхыз ашәа «Амра ссируп
аҭашәамҭаз» цәгьала имодан, уахьнеилакгьы иадырҳәалон,
зегьы еицырҳәон. Уажәгьы уи ззымдыруа аԥсыуак дыҟам.
Цәгьалаҵәҟьа ихьаазгоит ишәҟәқәа исиҭаз ахьнымхаз,
рыцҳарас иҟалаз, иара ихаҭа аибашьра дшалаӡыз еиԥш,
ҳамҭас исиҭаз ишәҟәқәагьы аибашьра иалаӡит.
Аха апоет дымԥсӡеит – уи дыҟоуп жәлар ргәалашәараҿы,
наунагӡа, иаҳзынижьыз иҩымҭақәа рыла. Иара дзыԥсаз,
иҟаиҵаз, ииҩыз иаҳагьы иаатит аибашьра ашьҭахь, абжьы
цәырнагеит.
855

Исгәалашәоит, данҭаацәараха раԥхьа дынхон асасааирҭа
«Абхазиа» аҿаԥхьа игылаз аҩны аҩбатәи аихагылаҿы (уажәы
уа «Аԥра шкәакәа» ҳәа Е. Строев исасааирҭа ауп). Еиҳараӡак
изласгәалашәо, иԥенџьыр аҟны – алаҳаҵла азҳауан. Уи ҳара
иџьашьахәны ҳахәаԥшуан…
Иԥшәма Римма Коӷониа-ԥҳаи иареи еицны иныҟәалон
амшын аԥшаҳәаҿы. Римма лоура, лхаҿсахьа, уамашәа
дыԥшӡан. Уажәгьы лыԥшӡара калмыжьит – агәырҩа лхахәы
ашлара аланаҵеит акәымзар. Хымԥада, Римма апоет имуза
лакәын.
Таиф Аџьба аибашьраан хабарда ибжьаӡра Аԥсны
ауаажәлар зегьы хьаа дук аиԥш ирыдыркылеит. Сҭаацәеи
сареи Гәдоуҭа ҳаныҟаз ауп ари ажәабжь хлымӡаах анҳаҳа.
Таиф иӡбахә анырымҳәоз мшы ыҟамызт. Уи даара
илахьеиқәҵаган Аԥсны жәлар зегьы рзы. Сара схахьгьы исзаагомызт Таиф Аџьбеи, сыҷкәын Арзамеҭ Ҭарбеи, шәҩыла
ҳарԥарцәеи разҟык шеицеиҩыршоз.
Шәынтәны итрагедиахеит ҳара ҳзы ҳаҷкәынцәа
рыԥсыбаҩқәа ахьҳмоуз, рыхабар ахьаҳзымдыруа.
Абар, 15 шықәса ҵуеит, Таиф Аџьба иеиԥш, 200-ҩык
инареиҳаны Аԥсны ауааԥсыра Аџьынџьтәылатәи аибашьраан хабарда ибжьаӡыз рыӡбахә ҳзымдыруа ҳаҟоуижьҭеи.
Иахьагьы-уаҵәгьы рыԥшаара ҳаҿуп. Ари арыцҳара иаҳагьы
ҳаизааигәанатәит Таиф Аџьба иԥшәмаԥҳәыс Риммеи,
сареи, егьырҭ хабарда ибжьаӡқәаз рҭаацәарақәеи. Убри
азакәхап сгәы изҭаскыз ҳаибашьраан хабарда ибжьаӡыз
ртәы зҳәо шәҟәык аиқәыршәара. Ауадаҩрақәа шацызгьы, ари ашәҟәы «Агәыӷра ԥсӡом» ҳәа ахьӡны иҭыҵит август 30, 2007 шықәсазы. Адунеи аҿы хабарда ибжьаӡқәаз
ргәаларшәара амш аҽны имҩаԥган уи аӡыргара. Уахь
инаԥхьан Таиф Аџьба иҭаацәарагьы – иԥшәма Римма
Коӷониаԥҳа, иԥҳа Алиса, иҷкәын Алиас, ианхәыԥҳацәа.
Ашәҟәы аатуеит аԥсуа поет-гәлымҵәах Таиф Аџьба исахьеи ибиографиеи зну адаҟьала.
Ари ашәҟәы гәыҭшьаага баҟаны ирзыҟалеит Таиф Аџьбеи
Арзамеҭ Ҭарбеи, иара убас, 131-ҩык ҳаԥсадгьыл аҵеицәеи.
2012

ГӘЫНДА КӘЫҴНИА

ИЦАЗ АПОЕТ ИԤСЫ

Ихынҳәуеит ааԥын. Ашьара иқәлоит аԥсабара. Ихароумашь, иааигәоумашь, издыруада ҳа ҳгәы ааԥын?! Шаҟа
ааԥны дырҩагь иаҳҭахузеи ҳара ҳшьара ҳақәларцаз?!
Адунеиқәа ахьынеимазаку, зегь иреиҳау апоезиа ахьыҟоу
– абри адгьыл... Зегь иреиҳау поетк иреиӷьу иажәеинраала –
абри адгьыл аԥсабара... Абри акәхарын Ааԥынтәыла ҳәа ҳара
ҳпоет дзышьҭазгьы, дызлаз, дызлахәыз, зда дхәарҭамыз.
Изеиԥшроуишь иахьа ҳ-Ааԥынтәыла иара имада?! Ҩныҵ­
ҟала ахаан зҽеицазым­куа, зымч шымчу иаанхо, аха ԥшрала
лассамҭа зҽызыԥсахуа. Ари аԥсабара ду иалаӡҩоуп ҳара
ауаа ҳаԥсабарагьы. Закә разҟузеи, закә хақәиҭроузеи уи
ҳҽалымкаакәа, ҳҽаҟәымҭхакәа иара ҳзалаӡҩар.
Дызусҭада ицаз апоет? Уи шьаҿак ҳәа аԥсабара иналҵны
иара аԥсабара ашҟа еиҭагьежьыз, формак аҟынтәи даҽа
формак ахь ииасыз. Мамзаргьы зынӡа формас иҟоу зегьы
ааныжьны иҵакымацарахаз, иԥсыԥхаз, иҳауахаз, инаӡоу
ахақәиҭра аазхәаз, шьҭа шәҭгьы, ҳаскьынгьы, уаҩгьы зегьы ирылалар зылшо, зехьынџьара иҟоу – ицаз апоет иԥсы.
Ицаз, зыԥсы зегьы ирзызшаз, зегьы ирхьызыгӡаз, убриала
зызаҵәра иаиааиз, убриала адунеи иахыҵәаз, зҳәаақәа акыр
еиҵызхыз, иҳәаадахаз ауаҩы – апоет. Зыуаҩреи зынцәареи
еиҟарахаз аҵыхәтәан. Ауаҩреи Анцәареи ахьеиларсу – апоет игәы.
Сыԥсы неиуеит сцәа-сжьы ныжьны,
Еидара иаҵаӡам, ицқьоуп.
Абар џьанаҭ абаҳча еиужьра
Акгьы азеилымкаауа иҭоуп.
(«Аныҳәаԥхьыӡ», ад. 145)

Аԥсуа поет. Аԥсуареи апоетреи – ҩ-ҳаракырак, ҩ-мчык,
ҩ-ԥсҭазаарак. Уаҩ ԥсҭазаарак, убригь инаӡам, излазхары857

зеи арҭ аҩшьхак рхалара. Дызусҭада аԥсуа поет? Заԥсуара
зманы апоезиа аҳаракырахь ихало иакәу, зпоезиа зманы аԥсуара аҳаракырахь ихало иакәу? Аха ари аиԥш азнеира иҟалап зынӡа ииашамзаргьы. Иҟалап, аԥсуарагьы
апоетрагьы џьабаак еиԥш акәымкәа, рыҩбагь еилаӡҩаны,
иԥсабаратәны, иныҟәызгоз изыҳәан имарианы уи иҩныҵҟа
иҟазаргьы. Еидаран ижәҩақәа ирықәыӷәӷәо акәымкәа,
еиҳагьы ласырак, гармониак инаҭозҭгьы.
Аԥсуа поет. Иҟоума абри аиԥш еилкаарак? Иагьыҟоуп
иагьыҟаӡам. Иҟоуп, избанзар апоет ишьаҭақәа, ида, ишьа,
инышә, иԥсадгьыл, иԥсабара, ибызшәа рыда изыҟалаӡом
апоезиаҵәҟьа. Аха, даҽаганкахьала, милаҭ амаӡам апоетра, жәла амаӡам, апоет амилаҭқәа зегьы дырпое­
туп, ибызшәагьы амилаҭқәа зегьы ирбызшәоуп – поезиа
бызшәоуп. Раԥхьаӡа иргылан, апоет Ҳазшаз дицҳаржә­
ҳәаҩуп, апоет ила Ҳазшаз имаӡақәа ҳзааиртуеит.
Дҳалиаауеит аамҭа-аамҭала ҳаиԥш зеиԥшу, иҳаҟароу,
аха иагьҳанеиҳау аӡәы. Аамҭа анааилак, дышҳаиҭаз
еиԥш дҳамихуеит, дышҳалиааз еиԥш дҳалаирӡуеит,
дызусҭаҵәҟьоу, дзакәыҵәҟьоу аилкаара ҳахьӡаанӡа.
Уазхәыцыр, уамашәа иҟоуп уи иԥсҭазаара. Ундәылҵыр,
уажәы-уашьҭан даауԥылап угәахәуеит. Дҵаӷаӡа, иҩныҵҟа
ԥсыԥшәа иарку лашарак ицәыцәар ҳәа дшәошәа дахӡыӡаауа,
ауаа рыбла иацәыхьчо, дрызгәамҭартә еиԥш днарылсаарыл­суа, ихааӡа есымша дызлаз игәалаҟазаара далырхыр,
иԥырхагахар ҳәа дшәошәа, аҿымҭреи аҭынчреи дрылахәхәа,
ибла иаҵәақәа амшыни ажәҩани риаҵәара ирымакуа днеи­
уан. Дахьцоз иааикәыршан гәҟәандарак неигон, еиҳа-еиҳа
аҽарҭбаауан уи агәҟәандара, хараӡа ивсуазгьы ирыхьӡартә
еиԥш. Уажәы, убри иааикәыршаз аҟәандара, иара дҭыҵны,
ахаҭа ахала иаанхазшәоуп ишыҟоу.
Таиф Аџьба – ҳара ҳцәыӡқәа иреиҳау цәыӡк, ҳара ҳхьаа,
ҳагәхьаагара, зегьы харак-харак ҳадушәа ҳхы ҳзырбо. Ҳара
аԥсуаа ҳаиқәырхара шасыс иазыҟалаз ацқьақәа ируаӡәку.
Издыруада, Анцәа иҿаԥхьа зыла ҳхы ҿаҳхуа уи дреиуазар?
858

Зыԥсҭазаареи зпоезиеи убас еинзраалаз, убас зпоезиа ԥсабаразтәыз, ицқьаз, изҩыдаз, убас иаԥсыуаз,
иагьдунеизегьтәыз. Зпоезиа аиҿкаашьа аформа ласыз,
имариаз, аха убриаҟара иагьҵаулаз, зҵакы ҭбааз – иҳараку
афилософиатә хәыцрақәа инадыркны апеизажтә лирика
аҟынӡа. Убарҭ рыбжьара ауаҩы илахьынҵа – иира, иԥсра,
ибзиабара. Ауаҩы ихәыҷра – ихәмарра; изҳара – изаҵәра.
Аха убарҭ зегь гәыс, гәаҭас ирымоу аиаша ашьҭалара,
аԥшаара.



Саныҟамгьы ирҳәааит:
Дзышьҭазоуп дзыниаз!
Аиаша дачычан –
Аиашоуп дызгаз!
(«Аныҳәаԥхьыӡ», ад. 141)

Таиф Аџьба – дарбан абри ахьӡ заҳаны, згәы ихьухьууа гәалак ныҵамло. Ипоезиа абзиабаҩцәа рзын – уи
хнырҳәышьа змам цәыӡуп, дара ззыԥшыз, ииҩран иҟаз
иажәеинраалақәа уаҳа иахьизымҩуа, ираҳаран иҟаз ибжьы ахьырмаҳауа. Дызхамышҭуа рзын – ари ирызгәакьоу
гәаларшәароуп. Иҭынхацәа, бзиа дызбоз рзын – ари
инымҵәаӡо гәхьаагароуп, инымҵәо зыԥшроуп, ԥшаароуп,
гәырӷьароуп.
Таиф Аџьба – зпоезиала аԥсуа литература акыр иҳараз­
кыз, изырҭбааз, адунеитә поезиа аҩаӡара аҟынӡа иназгаз
апоетцәа ируаӡәку. Таиф Аџьба – зпоезиа Аԥсны, ахәыҷы
инаиркны абырг иҟынӡа, адгьылқәаарыхҩы инаиркны
алитератураҭҵааҩ, згьама ҳараку апоезиадырҩы иҟынӡа
зегьы ирзааигәоу, зегь акака разҳәо, акака рзаазыртуа,
аԥхарра рызҭо, иагьзырхәыцуа, зҵаарашәк рызцәырызго,
иагьџьаршьо. Избанзар, ари баҩхатәран, ари Анцәа иҟынтәи
ауаҩ иаҭәашьаз нашанан, ари поезиан.
Таиф иажәеинраалақәа зформа ласи зформа мариеи
рыла ашәа, жәлар рпоезиа иазааигәаз, иаԥхьалак ирыдыркылоз, ирхамышҭуаз, еиҭанеиҭарҳәоз. Апоет инапахьы иа859

аигахьаз ҟазаран – уи аласреи амариареи. Аха уи аформа
ишьҭнахуан аҵакы аҵаулара, аҭбаара, амчхара. Урҭ рыҩбагь
ҭибагон, ишьақәдыргылон уамашәа иубаша агармониа,
ирхылҵуан амузыка џьашьахәы.
Аԥсҭазаара азхәыцра ганрацәала. Аԥсреи абзареи,
ацәгьеи абзиеи, алашеи ахәашьи иузеиҩымдраауа реилалара, реилахәыра, аха реинымаалара, реиҿагылара…
Аԥсҭазаара – зны Анцәа иҟынтәи иҳаҭоу ҳамҭаны,
насыԥны, зны иаҳхаҳамгар ада ԥсыхәа змам џьамыӷәаны,
хьырхәраны, зных ԥышәараны, зны хақәиҭраны, зны
узҭымҵуа ҭымҭшәараны – шаҟа хкыла уи дахәаԥшуаз.
«Аԥсҭазаара» – абас ахьӡуп апоет ифилософиатә
жәеинраалақәа руак:
Иҭбаауп, илашоуп адунеи-ԥсабара,
Иҳаԥхьоит – иаҳхашҭыр ауҵәҟьом ҳашуаау.
Наҟ ҭыҵшьак ҟаҳҵароуп ҳакәтаӷьцәа-баагәара –
Анакәымха, иарбан – ҳаанхоит ҳашхыҭҳәаау.

Таиф Аџьба – зыԥсҭазаарагьы зпоезиа иаҩызаз, уаҩ
ибла ихымслоз, уаҩы иԥырхагамыз, ираҳаҭыз, аха иагьымариамыз, иҳараку ауаҩы игәыцқьареи аҳалалреи злаз,
ҩныҵҟатәи иашарак ала еиҿкааз. Уи ус ишыҟаз умбарц
залшомызт, егьа дузымдыруазаргьы. Дыздыруа рзы уи
иԥсҭазаара еиҳагьы иҳаракын, иԥшӡан, илашан, ҳәарада.
Иҟан уи ипоезиа, са сгәанала, аԥсҭазаараҿы еинымаалоз
реинраалара, реиныршәара, реилибакаара, реизааигәатәра,
рыбзиабара иасимволны.
Таиф ипоезиа еиҳаракгьы бзиабара поезиоуп, лирикоуп
(абзиабара еиҳа аҵакы ырҭбаан уахәаԥшуазар). Аԥсабарахь,
аԥсадгьыл ахь, аԥсуарахь, ахәыҷқәа рахь, аԥҳәыс лахь, –
ажәакала, аԥсҭазаарахь абзиабара.
Убас ипоезиаҿы акыр инеиҵыхуп ҩ-мчык, еиҟароу
ҩ-хәҭак, ҩ-ганкы, ҩыџьа – хаҵеи ԥҳәыси рыбзиабара. Шаҟа
цәанырра аахнартыр, шаҟа аҵанакыр алшои абзиабара иазку уи иажәеинраала заҵәык:
860

Иҳанахеит аҵых
Бареи сареи ҳхала.
Уи еиӷьу ҽа ҳамҭак
Абаҟоу уахала!

(«Аныҳәаԥхьыӡ», ад. 216)

Аибашьра – зегь ҳаԥсҭазаарақәа аазырҳәыз, еицазкыз,
аԥшацәгьа еиԥш инаҳаласны, ҳааимбӷьыжәаа, ҳазцәнымхоз
наҳалԥаа ҳаанзыжьыз. Аԥхыӡ бааԥс еиԥш ҳанаалҵ, ҳанааԥш
аиаҭымра зышә илагылахьаз. Ҳгәы аиаҭымра аҭааит, уи
хәшәыс иамоу макьана уаҩы изымдыруа. Аха Таиф, поетк иаҳасабала, аханатәгьы еибашьра дук далазшәа сгәы
ыҟоуп, – уи уаҩ иимбаӡоз амч лашақәеи амч еиқәаҵәақәеи
реибашьра, уи ацқьареи амцқьареи, Анцәеи Аџьныши,
аԥсҭазаареи аԥсреи инымҵәаӡо реибашьра. Уи аибашьра
иаҭаххеит Таиф иеиԥш иҟаз ауаҩы иԥсгьы.
Аибашьра – алакәқәа рҿы иуԥыло, ақыҭақәа, аӡқәа
аҽаарыкәыршан итәоу агәылшьап, нас есыҽны ҭыԥҳакҭыԥҳак азнарымгакәа ауаа аӡы рызымҭо иаҩызоуп. Есҽны
ԥсыцқьак-ԥсыцқьак аҭахуп аибашьра.
Убас, адунеи аҭоурых иадыруа аибашьрақәа зегьы
аӡәаӡәа, ма ҩыџьа-хҩы инареиҳаны апоетцәа рыԥсы амгакәа
изымцац. Убас акәын Баирон, Лорка, убас иаҳдыруеи
иаҳзымдыруеи шаҟаҩы. Ҳара ҳҟны убас дҟалеит Таиф Аџьба.
Издыруада уи ԥсҿыхҩыс ани иаҳхаԥаз агәылшьап даҭазар?!
Издыруада уи аԥсы даҵаҵан џьара даҵәахызар. Издыруада
уи аҩныҟа амҩа дықәхынгьы, уи амҩа изымԥшаауазар?!
Апоет – алашараз, ахақәиҭраз, абзиабараз аибашьҩы.
Ихнымҳәыз аибашьҩы. Таиф Аџьба уихәаԥшыр ауеит аԥсадгьылаз еибашьра ицоз ҳаҷкәынцәа – ҳфырхацәа
гәыла-ԥсыла ирыццаз, аха аибашьра адәаҿы иаанхаз, зыԥсы
егьырҭ аибашьцәа рыԥсқәа ирыцны џьанаҭ ирыцнеиз. Ус
акәымзар, иарбан мчыз уи «Ихнымҳәыз аибашьҩы ибжьы»
захьӡу ажәеинраала изырҩыз? Иарбан мчыз акыршықәса
ԥхьаҟа, иҟалашахь ицаны, иара иԥсҭазааратә ԥышәа иаламыз, абри аиԥш адырра, аилкаара изаазгаз?! Абраҟа аус ауит,
861

сгәанала, иеицамкуа апоет ицәанырра, игәынхәыҵысҭа,
акыршықәса уаԥхьаҟа иҟалаша уазҳәо. Ари ажәеинраала
ҩуп ҳаԥсадгьылаз иҭахаз зегьы рыхьӡала.
Уамашәоуп ишыҟоу уи ицашьа, иӡшьа, ухахьы иузаамго,
агәра узымго, аха узнымшәар амуа иҟамзаара.
Анкьаӡа зны, уахык дындәылган Гарсиа Лорка афашист­
цәа дшыршьыз еиԥш, Аԥсны аибашьра ианалага мызки бжаки ааҵуаны, ҽнак дындәылган дыргеит Таиф Аџьба. Дыр­
геит, дагьыхнымҳәит, уаҳа изакәызаалак ихабар, иӡбахә ҳәа
уаҩы изымдыруа. Уи машәырмызт. Аԥсуаа рдоуҳа ахәаҽра
иашьҭаз аԥсуа культура кылкаан еихсит. Шаҟа хҭа ану сеидру ҳкультура.
Аԥсуа поет – ҽнактәи аԥсҭазаара амазарақәа зегьы
иреиҳау мазаран изыԥхьаӡоз, амшқәа зегьы ираҩсуа мшык,
мшызаҵәык иашьҭаз, иазыԥшыз, аха убри амш змаӡаз, ҽнак
убри даҽа ҽнак иахырбааз.
Сашьҭам ҽа мазарак,
Сашьҭам ҽа мазарак.
Ҽнактәи аԥсҭазаара,
Ҽнактәи аԥсҭазаара!
(«Аныҳәаԥхьыӡ», ад. 122.
«Ҽнактәи аԥсҭазаара».)

Иаауеит ааԥын. Ихароумашь, иааигәоумашь ҳа ҳгәы
ааԥын? Дыҟан убас аӡәы, ҳара ҳгәы ааԥын азаазгоз. Иара
ихаҭагьы ааԥын даҳзаанагеит. Ҽнак зны, 55 шықәса раԥхьа,
март 11 рзы, дналалеит Ааԥынтәыла, ауаа рыгәқәа ааԥын
рзаагара уалс идны, разҟыс, лахьынҵас Ажәа иманы.
Уамашәа иҟоуп уи ицашьа, иӡшьа. Алакәқәа рҿеиԥш, анкьа зны дылбаазгаз хьтәы рхнышьнак деиҭаханагалазшәа,
ихабар ҳәа ари адгьыл аҿы иҟамкәа. Амала, иаҳхамышҭуа
ааԥын дуӡӡак, Ааԥынтәылак ҳара иҳазныжьны.
2012

АЛИНА АЖЬИБА

« СА САԤСЫШӘОУП СХАҬАГЬЫ…»


Сан даԥсыуоуп, саб даԥсыуоуп,
Са саԥсыуоуп схаҭагьы,
Сани саби исдырҵазоуп
Сызлацәажәо сбызшәагьы…
Ари раԥхьаӡа акәны ҿырҳәала исҵаз ажәеинраалан, усҟан
изтәызҳәагьы сзымдыркәа. Арҭ ацәаҳәақәа змаҳацкәаны,
ҿырҳәала иззымдыркәаны изызҳаз хәыҷы дыҟамзар ҟалап,
ақьаад иананыла инаркны. Ақьаад аҿы инымхаӡеит Таиф
Аџьба егьырҭ иажәеинраалақәагьы. Урҭ иаразнак ажәлар
ирылаҵәон, ашәаны ирҳәон, ирҳәоит иахьагьы иазгәдуны.
Аиашаз, апоет иажәеинраалақәа рышьҭкаара мариоуп, еихышәшәа ицоит, аҩныҵҟатә ритмикала иҭәуп, аԥсуа
цәаҩа рхоуп. Ажәа аҭыԥаҿы иангылоу ауп иамоу аҵакы
гәылҭәааны ианааԥшуа, ахшыҩҵак иашаны ианеилукаауа.
Ажәа амч амоуп. Асахьаркыратә ажәақәа иахьахәҭоу иҳәазар
аки-аки рҵакқәа хибатуеит, ихеибарҭәаауеит, еицхыраауеит. Абарҭқәа зегьы, гәынхәыҵсҭала акәзаргьы, еилукаауеит
Таиф Аџьба илирика уанамҽханаклак. Уи уагәыҵаҳәҳәаны
ушьҭнахуеит, иузаанартуеит автор иҩнуҵҟатә дунеи
амаӡақәа.
Ҳәарада, ари цхыраара дууп апоет иажәеинраалақәа
реиҭагараҿгьы. Аиашаз, сара исзыгәаӷьуамызт абас еиԥш
иԥшӡаны, еинааланы еиҿартәу ажәеинраала даҽа бызшәак
ахь аиҭагара атәы азхәыцрагьы. Аха, иауазар сҳәан, салагеит. Иҟалап мыцхәы схы сақәгәыӷцәазаргьы. Акызаҵәык
иазгәаҭарц исҭаху – еиҳарак сзышьҭаз аоригинал иаҵоу
аԥхарреи, ацәанырреи еицамккәа реиқәырхара акәын. Уи
ахьынӡасылшаз аԥхьаҩ игәеиҭозар акәхап.

863

РИММА КОӶОНИА-АЏЬБА

« ТАИФИ САРЕИ ҲАԤСҬАЗААРА АЛАКӘ
ЕИԤШ ИҞАН…»

Сара атипографиаҿы аус зуан, Таиф – ашәҟәҭыжьырҭа
«Алашараҿы»1. Ашәҟәҭыжьырҭеи атипографиеи еидҳәалоуп
есымшагьы, еиҿцаауа усҳәарҭақәоуп. Убра ҳаибабеит
раԥхьаӡа. Ҳҿан усҟан. Ҳусура акакәын азы лассы-лассы
ҳаибабон. Таиф дсеиҳабын. Иара 80 шықәса ихыҵит сынтәа,
март 11 рзы. Сара абыржәы исхыҵит 68 шықәса… Акыр
дсеиҳабын, аха уи рацәак иузгәаҭомызт, хаҭала сара ахаангьы избарҭаӡамызт.
Иара дромантикын, ҳәарада. Саргьы ажәеинраалақәа
рыԥхьара бзиа избон, саб иҩны саныҟаз исгәалашәоит аԥсуа
шәҟәқәа анҭыҵуаз, ма ажурнал «Алашараҿы» акы анылар,
аҩны сҭаацәагьы сырзаԥхьалон. Убарҭгьы агәыбылра дсыркуан. Усҟан ус иҟан, агәылацәа еизаны аҵх еицынаскьаргон, ажәытә-аҿатә иҟаз ажәабжьқәа еиҭарҳәон. Сара Иуа
Коӷониа, Алықьса Лашәриа, Баграт Шьынқәба рҩымҭақәа
сырзаԥхьалон, иара убас – Таиф иажәеинраалақәагьы.
Сқәыԥшымзи усҟан, 20–21 шықәса ракәын исхыҵуаз,
иҩымҭақәа рымшала Таиф иахь азҿлымҳара сызцәырҵит,
уи нас агәаԥхарахь ииасит. Излеилыскаауа ала,
иажәеинраалақәа рыбзиабара иашьҭалеит абри ауаҩ иахь
ишьҭыҵыз азҿлымҳара. Знык ҳанеибадыр, ҳанеиԥыла нахыс, лассы-лассы ҳаибабо ҳалагеит. Ҳаицәажәон лассаамҭа,
апарк аҿы ҳныҟәон, иара ажәеинраалақәа дсызрыԥхьон.
Ҳаибагаанӡагьы иҭыҵраны иҟаз ишәҟәы «Амш ианацло»
дысзаԥхьалон.
Раԥхьаӡа ҳанеибабаз, ҳшеибабаз сгәалашәаӡом… Ашәҟә­
ҭыжьырҭа «Алашара» аҟны директорс саб иашьа, Ҷыҷыкәа
Кәаӷәаниа, дыҟан. Убра иара иҿы аус иуан Таиф. Ҷыҷыкәа
иҟны саннеилоз, дызбалон. Нас Таиф агазеҭ «Аԥсны
ҟаԥшь» ахь аусура дыиасит. Уахь даныиасгьы, агазеҭ аре1

Усҟан ус иахьӡын Аԥснытәи аҳәынҭқарратә шәҟәҭыжьырҭа.

865

дакциахь схагаланы русушьа дысзалацәажәон: «ари ббома
ишыҟоу» ҳәа агазеҭ амакет сирбон, аномер шеиқәдыршәоз
сзеиҭеиҳәон. Саргьы атипографиаҿы аус сымуази – скорректорын, ԥыҭ-чыҭқәак здыруан, уи атәы еилыскаақәон,
аха иахьагьы џьшьахәыс исымоуп иара шаҟа дахыҽхәаны,
иҽагәылахаланы агазеҭ акәамаҵамақәа сзеиҭеиҳәоз.
Абас ҳаиқәшәалон, амала абри аҽноуп данызбаз ҳәа
ҷыдала мшык алкааны исызҳәаӡом, зегь аԥхыӡ еиԥш ауп
ишыҟоу иахьазы.
Раԥхьа Таиф иажәеинраалақәа роуп бзиа избаз, избанзар урҭ саҳахьан, издыруан, срыԥхьон. Ажурнал «Алашара» ианылалон, дара ирыбзоураны азҿлымҳара, абзиабара ахы акит. Абзиабара анаҳҳәо, Рамеои Џьулетеи реиԥш
ҳаҟамызт, аха убарҭ ҳаиқәшәарақәа ирхыҵхырҭахеит
ипоезиахь исызцәырҵыз иҷыдоу агәыбылрагьы. Ауаҩы
баҩхатәрала иагьа днагазаргьы, ҟазшьала, психологиала угәы дақәымшәозар, изааигәахара, анаҩсан ицынхара
улшаӡом. Таиф ииҳәоз, ииуаз, данцәажәоз ихымҩаԥгашьа
– убарҭ зегьы сара исзааигәан. Аԥсҭазаараҿы ҟазшьала
ҳаиқәшәон. Зегь раԥхьа иргыланы иара дуаҩ ҭынчын, сара
еиҳа сыццакын, аха убриала ҳхеибарҭәаауан.
Исгәалашәоит, зны ҵкык аасхәон, аӡәы илҭиуан, абас
сарафаншәа иҟан. Уажәы рҽыхтны иныҟәоит аҭыԥҳацәа,
усҟан ус иҟамызт. Исырбеит иахиҳәаауа збап ҳәа, аха
иара иаабымхәан ҳәа иаҿаршәны мап имкӡеит. «Бара
ибҭахызар, ибгәаԥхозар, амала бацәыԥхамшьозар, иаахә»,
– иҳәеит. Ус аниҳәа, иаасымхәаӡеит. «Аат, ари закәызеи,
ари аҩыза аҵкы шԥаабхәо!..» иҳәазҭгьы, сҽаҿысшьааргьы
ауан, аха «Бара бацәыԥхамшьозар…» ҳәа абас иаартны,
еилыскааратәы ианиҳәа, уаҳа ажәак ахымҳәаакәа наҟ иганы
илысҭеит изҭиуаз. Аҵкы шигәамԥхаз аҟара здырит, аха уи
атәы ихжәацәаны акәымкәа – имырхьаакәа еилыскааартә
иҟаиҵеит. Ахаангьы убыс акәын дшыҟаз иара: угәы
цәымҟьакәа аиаша уаҳәашьа дақәшәон.
Таиф уамашәа иҵаулаз уаҩын, ишабалак дцәажәаӡомызт,
ихәыцшьа хазын, азҿлымҳара зуҭашаз ани аума, ари аума
866

ахҭыс иара ихатә хәшьара аиҭон. Ииҳәоз ажәа раӡаны
акәын ишиҳәоз. Аӡәы ацәажәараҿы амцхә иҳәаргьы, «Шаҟа
иҳәазеи абааԥсы», – иҳәон.
Таиф аҩни ауаа рҿи – зехьынџьара деиԥшын, иҭынчра
шицыз ицын. Дызлыҵыз иҭаацәагьы ахаан еиқәгәамҵуа
исымбаӡеит. Санрыланагала нахыс игәасҭаз – рыцқьара,
рыуаҩра, рыламыс, раԥсуара акәын. Сара сызлыҵыз аҭаацәа
еиҳа даҽакала ҳаҟоуп: аемоциақәа еиҳа иҳамоуп, ҳгәы иҭоу
аахтны иаҳҳәоит. Санду даара дыԥҳәыс ҟәыӷан, аха џьара
гәылара уцан уҟазар, ухьӡ ҳәаны аҿыҭра лдыруан. Ҽнак,
сгәы кыдгылазар акәхап, «нанду, харантәи ҿыбымҭлан»
ҳәа ласҳәеит. Аџьаа рыҩнаҭаҿы акәзар, иқәгыланы «о
бара» ҳәа сацала лахь ахаан рыбжьы рганы ҿырҭӡомызт.
Акрырҭахызар – сацала лоума, санхәа лоума – егьи арахь дааиуан, ма ари уахь днеиуан. Аҷандараа иҭынчу аӡә дырбар,
«Уара иҟалеи, у-Аџьбоума, ушԥаныҟәо, ашьац урҟьацыр ҳәа
ушәозшәа» ҳәа иарҳәон. Убас иҟаз уаан сабхәараа, Аџьаа,
аамсҭара рымаӡамкәаны иаамсҭацәан.
Таиф аҩызцәа рацәаҩны имаӡамызт, амала имаз бзиа
дырбон, избанзар ииҳәози ииуази раӡан, игәы иҭаз акәын
ииҳәоз, игәы иҭамыз, ихы иҭамыз иҳәаӡомызт. Амцхә
мҳәаӡакәа дхәыцны дцәажәон. Имаз аҩызцәагьы ихәыцуаз
уаан, иаҳҳәап, Вова Чуаз – уи агазеҭ «Аԥсны ҟаԥшь» аҿы аус
иуан, даара дуаҩы аамсҭашәан; Рауль Лашәриеи, Валери
Касланӡиеи, Иван Саӡбеи, Сарион Ҭаркьыли – абарҭи иареи
лассы-лассы еиқәшәалон, бзиа еибабон.
Таиф изеилкаауамызт, уимоу, пату рызиқәмызт, аӡәы
иҩны инеины адәылҵшьа, аҩныҟа ацашьа иақәымшәоз
ауаа. Валери Касланӡиагь Таиф иҩызаҵәҟьа иоуп: ҳаҩны
данааилак, рацәак иҽаанмырхакәа, «Сан дысзыԥшуп,
снеиаанӡа агәжәажәара даҿызаауеит» ҳәа наҳәаны, иҩныҟа
дцон. Абас еилибакаауаз ауаа еибаԥшаауан.
Таиф дыҽхырччо, ибжьы ҭыганы дыччо ахаан дсымбацызт. Сара зны-зынла иаҩырҟьашәа саныччалакгьы: «Ох, ус
бмыччан, ԥхашьароуп», – иҳәон.
867

Зны Вова Занҭариа аҩны даҳҭан, «Уара Вова, зегь
рыҟаҵашьа ҟауҵоит, апартиа иалоу роума, аиҳабыра,
ашәҟәыҩҩцәа роума, Таиф изгьы апородиа ҟауҵаруеи» ҳәа
иасҳәеит. «Уи игәы иҭоу наҟ иҭаҵәахуп, наҟ уҭаԥшыроуп,
адәахьтәи ихаҿсахьала апородиа сзыҟаҵаӡом», – иҳәеит.
Таиф шамахамзар дгәамҵуаны сгәалашәаӡом. 1992
шықәса аԥхьа аамҭа цәгьан, алашара ҳмоуа, ача ҳмоуаегьиуа – аибашьра ҟалаанӡа ахынҭаҩынҭарақәа ыҟан. Зны
иареи сареи ача ҳауазар ҳәа ҳцеит адәқьан ахь. Асы ауны
ишьҭан. Ахәыҷқәа адәахьы ицазаап. Асы илаланы реимаақәа
дырбааӡеит, ҳанааи, даагәамҵны драцәҳаит. Есымша
исгәалашәоит абри. Ахаан ихәыҷқәа дрықәыцәҟьаӡомызт.
Сара срықәыҵәҟьо, ма снапы сҟьарц салагар, дааины
дҳабжьагылон, иуӡомызт. Абри сгәалашәоит акәымзар, уаҳа
аказын дгәамҵны сгәалашәаӡом.
Ҩбаҟа ҩны ҳабжьан санхәыԥҳа Катица дахьынхози
ҳареи. Амилаҭ рацәа ҳрылан усҟан, 14 шықәса зхыҵуаз
ҳхәыҷы лара лахь данцоз, сшәон. Ианаамҭаз данымааилак, слабашьуа саналагалак, иара дҳабжьагылон. Слацәҳар
иуӡомызт. Ус иҳәон: «Абри есымша абра дыҟоу џьыбшьома.
Дыҟанаҵы, абра лгәы дамыргаӡакәа даҳбароуп», – иҳәон.
Таиф
Урыстәыла
ҩышықәса
дыҟан
аҵарахьы.
Иажәеинраалақәа рзы иоуаз агонорар ҳхы аланыҟәаагон,
саргьы суалафахәы зынӡа имаҷын. Уамашәа ахӡыӡаара
илан. Убрахь даныҟаз ус сеиҳәеит: «50 мааҭ есымша
иҭаҵәахны исымоуп. Сан ак лыхьыр, акагь сымамкәа сынхар ҳәа сшәоит. Ак лыхьит ҳәа саҳар, афырҳәа сдәықәлартә
еиԥш абри ҵәахны исымоуп ҳәа сеиҳәеит рыцҳа». Усҟан 50
мааҭ Москвантәи уалаауан. Абри исеиҳәаз есымша сгәы
иҵхоит. Убриаҟара иан длыхӡыӡаауан… иҭаацәа, иани иаби
аӷьуа сгәалашәаӡом. Санхәа акы лҳәақәаргьы, ахәмарррахь
ииаигон сабхәа. Акрыфараан, сидтәалар лҭахӡамызт. «Ари
ԥхашьароуп», – лҳәон. «Уи былзымӡырҩын, ара бааины бтәа»
ҳәа сеиҳәалон маӡажәала, аха лара илуӡомызт. Иан цәгьала
бзиа дибон, ҳәарада иабгьы ҳаҭыр иқәиҵон, реизыҟазаашьа
омашәақәа иҟан аиашазы.
868

Иара Москва даныҟаз, ҩыџьа ахәыҷқәа ашьжьымҭан ашкол ахь ргара, раагара схала исцәыцәгьан. Агәылацәа сыцхраауан, Гена Аламиа гәылас дҳаман, Кәасҭа Аныуа – убригьы
даҳгәылан. Убырҭ инеимда-ааимданы ашьыжь машьынала
ҳаныргозгьы ыҟан. Усҟан Алиас ашкол ахь дымцаӡацызт,
Алиса лакәын ашкол ахь иныҟәоз. Нас аҩыџьагьы ашкол ахь
еиццеит. Иуадаҩын, аҟәрышь мыждагьы уеизгьы-уеизгьы
уиаҟара ҳамаӡамызт.
Ҳаҷкәын Алиас жәымз ихыҵуан аквартира анҳауз.
Ауадақәа анҳау, аремонт акыраамҭа иаҳзыҟамҵаӡеит.
Ақалақь аҿтәи ҳуада аанҳажьит, Аҳабла ҿыц ахь ҳаиасит.
Усҟан ацара-аара даара иуадаҩын, уажәы еиҳа иманшәалоуп.
Москва дыҟанаҵы Таиф Аԥсны агәхьаагара иман,
есым­­ша иҭаацәа – ихәыҷқәа, иан, иашьцәа, иаҳәшьцәа
дразҵаауан, сара стәқәагьы шԥаҟоу ҳәа дҵаауан. Схәыҷқәа
мацара ҳәа дыҟаӡамызт, ауацәагьы, аҭахцәагьы пату
рықәиҵон. Ус алшарақәа имамызт, аха дырхаҵгылар
иҭахын.
Исалам шәҟәқәа ажурнал «Алашара» ианылеит, аха лассы-лассы иааҭыганы инапҩымҭақәаҵәҟьа срыԥхьалоит.
Убас игәхьаазгоит иажәа, убри аамҭа. Уанҿоу, уи еиӷьу
аамҭак шыҟамло уздырӡом. Уццакуеит, абрахь, амнахь,
ахәыҷқәа, адуқәа. Абыржә акәызҭгьы зынӡа аҽакала
сныҟәон, иҵегьы игәы иақәшәарыз, игәы иахәарыз,
иҟасҵари ҳәа сныҟәон. Акы заҵәык сгәы зырҟәандо, иареи сареи ҳаиқәгәамҵуамызт, ҳаицәҳауамызт. Аҩны
данааилак, «папа, папа» ҳәа ихьынҳалон ихәыҷқәа,
илаҳәаҵаны ихәдацәа ркуан. Иара «сҟызқәа» ҳәа дрышьҭан.
Урыстәыла даныҟаз даара дыгәхьааргон. Ахәыҷқәа сыманы ҩынтәгьы сцеит иара иахь. Зны асалам шәҟәы атетрад қьаад ала изырҩит, сара исмазҵааӡакәа рхала асалам шәҟәы изыршьҭит: анахьгьы-арахьгьы адаҟьақәа рҿы
«папа, папа, папа» мацара анҵаны, убриаҟара игәыкуан.
Убри асалам шәҟәы еиқәымхаӡеит, арахь изаамгаӡеит.
Сыӡӷаб иара изкны еизарак аныҟоу днеиӡом, избанзар лгәы
иазычҳаӡом, аҵәыуара далагоит. «Исҭахӡам, мама, избар,
869

исаҳар сҭахӡам, сгәы иазычҳаӡом», – лҳәоит. «Сара соума
бара еиҳа згәы жәпоу?!» – сҳәахуеит саргьы. Таиф ииубилеи
аныҟоу, лассы-лассы даныргәалашәо, акырџьара анеира
сықәшәоит. Уцәажәароуп, акы уҳәароуп, аха уи сара даара
исзыхьанҭароуп… Сара сзын мацара акәӡам изцәыуадаҩу,
иҭынхацәа зегьы рзын иуадаҩуп. Иара акалашәа дыҟан,
аӡәы игәацәыхьажәа имҳәаӡацызт азыҳәан, зегь бзиа дырбон. Ауаҩы даныҟам мыцхәы дхаргалоит, аха иара адгьыл
дықәгыланы дшыҟац дыҟан еснагь, дуаҩыцқьан.
Таиф дытрибуна уаҩӡамызт, дықәгыланы ажәақәа
иҳәо-егьиуа, аха игәы, ихы иԥсадгьыл азын иҟан.
Иара «иҳәынҭқарра» хәыҷ аҟны ишыҟаз еиԥш, Аԥсны
аҳәынҭқаррагьы убас ибзиазар иҭахын.
Таиф ихы инаркны ишьапаҟынӡа даԥсыуан, аха
дагьевропауаҩуп уҳәартәгьы дыҟан. Иареи сареи ақалақьаҿы
ҳаивагыланы ҳанцоз ихымҩаԥгашьа џьоушьарын: сара инапы снапы наҵдашәа искуан, шамахамзар ақыҭаҟнытә иааз
аҷкәын ус иуӡомызт...
Ақалақь аҟны уада хәыҷык ҳаман аԥхьаӡа. Убра ҳанынхоз,
зны аӡә ҿиҭуеит, аԥенџьыр аҟынтәи «Таиф, Таиф» ҳәа.
Арахь Таиф ибжьы акәушәа саҳауеит. Таиф ҳәа ҿызҭуа
дазусҭада ҳәа санынкылаԥш, иара иакәын. «Абра сгыланы
Римма ҳәа ҿысҭуазма», – иҳәеит. Римма ҳәа сеиҳәон иара
аԥсҭазаараҿы, иҭаацәа ианырмаҳауаз. Абри есымша зегьы
ирзеиҭасҳәоит «Таиф, Таиф» ҳәа ҿиҭуан, Таиф ҳәа ҿысҭыр нас
дышԥакылымԥшри ҳәа. Санындәылыԥш, аччара салагеит.
Аҷандара ҳанцалоз, ахаан иареи сареи иаб иашҭа
ҳаицҭалаӡомызт.
Саргьы
уи
сашьцылан,
уиаҟара
иџьасшьаӡоымзт, иара иҭаца лахь днеиуан, сара схәыҷқәа
сыманы аҩнду ахь снеиуан.
Зны Алиса дҳаманы ҳцеит ақыҭахь, аарлаҳәа дныҟәон.
Исгәалашәоит, арԥхага гылан, арԥхага авараҟны арымӡ
иқәтәон аҭаацәа. Алиса дкыдгыло-дкыдгыло илулак лаб иҿы
днеит. Лаб иҿы днеит, аха уа зегь тәамзи, Таиф иԥхеишьеит,
иҟаиҵара изымдыруа дықәхеит. Санхәа рыцҳа: «Иҭахымзар
амуеи баашәт, дааимшәымхуа ахәыҷы», – лҳәеит. Уи са
870

сакәын изызкыз, саргьы ахәыҷы дааидызгеит. Санхәа уаҩы
ҟәымшәышәын, даара дыԥҳәыс бзиан, аха абарҭ аҵасқәа
зегьы пату рықәылҵон. Ҳәарада, иара урҭ аҳәаақәа дырхысуан. Автобус ала ҳанцоз, ахәыҷқәа рҩыџьагьы укалҭ
иузықәыртәомызт. Аӡә иара дикуан-егьиуан, аха иан
иахьылбаҵәҟьоз иҭахымызт. Иан убриаҟара лаҳаҭыр
ҳаракын, нцәахәык леиԥш длыхәаԥшуан. Лара ды-Бганԥҳан,
Бзыԥҭатәын. Ԥсыуа ԥҳәысын, ахаан агәацәыхьажәа
лҳәаӡомызт. Сабхәагьы убас акәын дшыҟаз. Акы лҳәаӡаргьы,
сабхәа аччара далагон. Сабхәа ҵаҟа дықәиалон, укаруаҭ
кыҿҳәаны икасыжьуеит ҳәа иалҳәон. Уи шылҳәоз гәаӷрыла,
џьара акы аҵаны акәӡамызт, лафшәа акәын.
Таиф уиезгьы-уиезгьы маӡа дук иманы сгәалашәом. Бзиа
иибоз, бзиа дызбоз аҭыԥҳацәа здыруан. Сара изласаҳахьаз
ала, бзиа дызбоз аҭыԥҳацәа рацәаҩын. Уи иаргьы иҳәон,
аха ишабалак, аӡәы ишакәым длыхцәажәоны сгәалашәаӡом.
Иҳәозаргьы, аӡәи иареи бзиа ишеибабаз, нас ԥырхагак
шроуз-егьиз, акы иахҟьаны, ма ажәытә еиуарак рыманы убас ишеивнагаз ҳәа – убырҭқәа ракәын ииҳәоз. Тәым
милаҭк еиуаз ҭыԥҳаки иареи бзиа еибабон. Рауль Лашәриа
еибагар имуӡазаап. Уара Таиф абри атәым милаҭ (даурымын лара) дышԥаауго ҳәа дахьирхәит. Убригьы ишакәым
ахаан длыхцәажәаӡомызт, ианакәызаалак «бзиа сылбеит ани» ҳәа ихы иархәаны, уажәы ишыҟоу еиԥш, иҟоуи
иҟами ҳәаны, ауаа рразҟқәа аныԥхасҭартәуагьы убап. Ари
сара слыцныҟәон ҳәа аҳәара ахаан ихы иаҭәеишьаӡомызт.
Иҟоуп асалам шәҟәқәа анемец ԥҳәызба лҟынтәи иоуз,
убра лара илҳәоит: «Сара сыԥсҭазаараҿы уа уеиԥш уаҩы
дсымбаӡац, адунеи аҿы зегь иреиӷьу ауаҩы дысԥылеит ҳәа
ласҳәеит сан». Убри изызҩыз аԥҳәыс дсыԥшаарцгьы салагеит, аха дысзымԥшааӡеит. Германиатәуп лара. Германиантәи
ҩыџьагьы асалам шәҟәқәа изырыҩхьан. Исыԥшаарц сҭахын,
избанзар убырҭ убриаҟара иԥханы ихцәажәеит, абри ауаҩ
шаҟа дырдырзеи сгәахәуан сара.
Таиф иҩызцәа «уцәажәаӡом, уара ԥҳәыс дызлааугеи?»
ҳәа дыркуан. «Уи лара сара исалҳәеит» ҳәа алаф иҳәон. Абас
871

алакә еиԥш иҟан ҳаԥсҭазаара. Абри амал мыжда хәыҷык
иҳагын есымша акәымзар, зегь рыла ҳманшәалан. Амалдара уиаҟара иҳанҳарԥшӡомызт, иҳамаз ҳхы алаҳагӡон. Уи
азын аимак ҟаҳҵаӡомызт.
Таиф иҟазшьа рымоуп иажәеинраалақәагьы. Иара дызла­
ҟам акагьы иалаҟаӡам. Иара абна́хь, хыхь иаҳзымдыруа
акы ыҟоуп ҳәа дыҟан. «Аԥсабараҟны иҟоуп мчык, абарҭ
ашышкамсқәа брыхәаԥши, абарҭ ашышкамсқәа иҟарҵоируа ҳара иалаҳдыраауеи, уи дара роуп издыруа. Убас
хыхьынтәи ҳара иаҳзымдыруа акы ыҟоуп, мчык ыҟоуп» ҳәа
дхәыцуан.
Сгәы иақәшәо иажәеинраалақәа иреиуоуп «Амра ссируп аҭашәамҭаз». Уи, ҳәарада, ауаҩы игәаҵанӡа инеиуеит,
аԥсҭазаара ааныжьра иацу ахәыцрақа рахь ухьанарԥшуеит,
аԥсҭазаара есымша гәыҵхас иман. Зны сиазҵааит: «Ҳаԥсыр
ҳабаржуеи, уара уԥсыр уабаржуеи, анышә уарҭарц абауҭаху?»
анысҳәа, «џьаргьы» ҳәа сеиҳәеит. Уи аԥсра ицәымӷны иҳәоу,
ус баша акы инарҳәоу, сара исыздыруам, абри схашҭӡом. Ус
иагьыҟалеит илахьынҵа…
Даҽа жәеинраалак имоуп «Жәаа» ҳәа, убри иареи сареи
ҳанеиԥылоз аамҭа аасгәаланаршәоит. «Сара исхыҵит сынтәа
жәаа» ҳәа иҩуеит. Убри аҩымҭа убриаҟара иҿоуп, убриаҟара
сгәы аҟынӡа инеиуеит… убас имариашәа иҟоуп иара,
иџьоушьап шаҟа аҿара ԥшӡаны, шаҟа аҿара ираамсҭашәаны
дахцәажәо, шаҟа аԥҳәызбеи арԥызбеи реихәаԥшышьа
дазхәыцуа… «Уарада» ҳәа ажәеинраала имоуп, уи агимн
еиԥшуп… Ирацәоуп бзиа избо иажәеинраалақәа.
Зны убас сеиҳәеит: «Грибоедов данԥсы, иԥҳәыс уаҳагь
хаҵа дымцаӡеит, даҽаӡә иахь лхы лмырхаӡеит. Лара
лыԥсҭазаара иара иҟамзаара иазылкит». Саргьы схәыҷқәа,
смаҭацәа есымша Таиф иӡбахә расҳәоит. Смаҭацәа
урысшәала ацәажәара ианалаго, сгәы иасуеит. «Абри даду
Таиф иаҳауеит», – анысҳәалак, нас аԥсшәахь ииасуеит.
«Зызҩа зӡаз – иԥа дагеит», аурысшәа амч убриаҟара идууп,
амшын еиԥш иҳажәлан иаауеит. Ҳаиқәзырхогь сыздырӡом.
872

Сара алаба кны сышрышьҭогьы, аҭаацәа ҳанааизо, ҳхәыҷқәа
анааилак, зегь урысшәала ацәажәара иалагоит…
Таиф есымша убри абызшәа азҵаара дазхәыцуан, хьаас
ишимаз дцеит. Ахәыҷқәа ашкол аҿоума, автобус аҟноума,
– усҟан автобусла, троллеибусла акәын ҳашныҟәоз, –
Аҳабла ҿыц ахь иаауаз ахәыҷқәа зегьы урысшәала акәын
ишцәажәоз. Уи игәы инархьуан. «Ҳбызшәа ҟамлар, аԥсуа
милаҭ шыҟамло рзеилкааӡом ауаа», – иҳәон.
Ажәеинраала бара ибзимкӡацзи ҳәа исазҵаалоит. Абни
ма абри иажәеинраала сара исызкуп ҳәа сызҳәаӡом, избанзар уи бара ибызкуп ҳәа сеимҳәацызт, аха, ҳәарада,
убрахьтәи ишәшьыра саҵанакуан ҳәа сгәы иаанагоит.
Абзиабаратә жәеинраалақәа узаазго – уааигәасигәа иҟоу,
бзиа иубо ауаа роуп.
Иажәеинраалақәа дсызрыԥхьалон: «Ари шԥаббо, аду»
иҳәон. «Аду» ҳәа дсышьҭан сара. Иҩымҭақәа раԥхьатәи
аԥхьаҩцәа среиуоуп ҳәа схы сыԥхьаӡоит, насгьы «бара
баԥхь» ҳәа акәымкәа, иара дысзаԥхьон ииҩыз. Ишԥаббо, ас
ҟалома, ас иаҳа еиӷьума ҳәа дсазҵаауан, аха ас акәӡам, абас
ауп ҳәа ахаангьы иҳәаӡомызт. Дацыҵҟьаны «уи ус акәӡам,
бара ибзеилымкааит» ҳәагьы ахаан имҳәацызт. Дазхәыцуан,
сгәаанагара дазыӡырҩуан, аха нас иара ишиҭахыз иҟаиҵон.
Сгәы иаанагоит саргьы дысзыӡырҩуан ҳәа, избанзар саргьы
саҿын абри аус, сара еиҳа еилыскаауеит ҳәа аниԥхьаӡозгьы
ыҟан. Иара идырра ҭбаан апоезиа аганахь ала, дзыԥхьоз
рацәан, абиблиотека бзиаӡа иман.
Маиаковски бзиа дибон, избан сыздырам. Иара ҩышьала
Есенин еиҳа дизааигәоуп сгәахәуеит. Сара иџьасшьон,
зынӡа иара истиль ахь дыҟамызт, аха уиезгьы Маиаковски
иԥхьара бзиа ибон. Уи иара иантипод иоуп. Анемец поетцәа
реиҭагара бзиа ибон. Ажәеинраала бзиоуп ҳәа акәымкәаны,
иара изааигәаз, игәы иақәшәоз, ипоезиа иазааигәаз
еиҭеигон.
Апоет илаԥшҳәаа ҭбаазароуп, адунеиаҿы иҟоу алитература идыруазароуп, аха зегь раԥхьа иара итәы гылазароуп. Уи
иҵарадырра ҳаракызароуп, дзыԥхьо рацәазароуп. Абри Фа873

зиль саниԥхьо, абри шаҟа даԥхьоз, шаҟаҩы дырзыӡырҩуаз,
абриаҟара аҩра дызлахьӡеи ҳәа иџьасшьоит. Илаԥшҳәаа
шаҟа иҭбааз апрозаҿы аума, апоезиаҿы аума!
Аинтеллигенциа, аҳәынҭқарра аразҟы аӡбараҿы, зегь
раԥхьа игылазар ауп. Аинтеллигенциа аҳәынҭқарра аразҟы
ауп изызхәыцуа, рхы иашьҭам ҳәа агәаанагара сымоуп.
Аҳәынҭқарра ашьақәгылашьа, уи арҿиара аполитикцәа
роуп
изыӡбуа,
аха
ашәҟәыҩҩцәа
ргәаанагарагьы
иазыӡырҩуазароуп, иага шәымҳәан, урҭ ҟәышра рыгӡам.
Зны исгәалашәоит, Қырҭтәылеи Аԥсни акакәӡам ҳәа
иҳәарц азы урысшәала статиак иҩит «Яблоко – не груша»
ҳәа. Иахьыҟоугьы сыздыруам, ҳархив аҿы ишьҭаазаргьы
ҟалап уи. Абри икьыԥхьраны дшыҟаз, 1989 шықәсазы
иҟаз аиҿыхарақәа рышьҭахь ақырҭқәеи аԥсуааи хәыҷык
еинышәазшәа руит. Ари астатиа иарӷыӷкуеит иҳәан,
имкьыԥхьӡеит.
Еизарак аныҟаз, ианеизоз аԥсуаа, иҟаз-ианыз еиликаарц дадҵаалон. Ус дықәгыланы ацәырҵра зынӡа илаӡамызт
Таиф. Игәы былуан, атрибунақәа рыҟны иқәгыланы
инамцхәынгьы ианырҳәоз иҭахӡамызт. Ауаа дрылагыланы иҟашәҵаша, ижәуша ҳәа ахшыҩ дирҵо-егьиуа – ус
дыҟаӡамызт.
Ақырҭқәа атипографиаҿы цәгьала ҳгәы ԥыржәон: «Ари
адгьыл ҳара иаҳтәуп, Шәачагьы ҳара иаҳтәуп» ҳәа рҳәон
дара. Иара ус иҳәон: «Убырҭ брыцмыҵҟьалан, ари агаӡа
иоуп ус зҳәо, хара имхәыцуа, акгьы иамыԥхьац».
Аԥсны ибашьра ианалага, азнаказ еибашьроуп ҳәа
иҳадҳамкылаӡеит. Таиф аибашьра ҟалоит ҳәа агәра зымгоз дреиуан. Аха нас агәра умго иҟахызма! Иара ақырҭшәа
аҵара дахьӡеит, ателевизор қырҭшәала дахәаԥшуан, ирҳәоз
дазыӡырҩуан. Уи сара исзычҳаӡомызт, ақырҭ бызшәа
ансаҳалак, слымҳақәа скуан, егьи ауадахь снеиуан. «Сара
исылшаӡом, излаулшои абри азыӡырҩра?» анысҳәалк, ус
иҳәон: «Сара асетка сымоуп, зегь сыдыскылаӡом, убраантәи
дара рҭагылазаашьа шыҟоу ауп еилыскаауа. Рҭагылазаашьа
ссирушәа ирҳәоит, аха усҵәҟьа дара ишырҳәо еиԥш иҟаӡам,
874

даргьы ишырҭахуҵәҟьа иааны ҳшьаҟьаны изцаӡом, ус бгәы
кабмыжьын». Абас есымша сгәы ирӷәӷәон, иара доптимистын, сара списсемистын, сара иаразнак сгәы каҳауан.
Аӡә дыршьит ҳәа ансаҳалак, сеилнашьаауан. «Ус бымшәан,
усҵәҟьа ҳшьаҟьаны изцаӡом. Аԥсуаа ҳҟны имаац аӡәгьы
дыҟаӡам, аха ҳара ус ҳшьаҟьаны аӡәгьы дзымцаӡацт», –
иҳәон.
Аибашьра актәи амш инаркны октиабр 9-нӡа Аҟәа ҳаҟан.
Убри аҽны иара дыргеит. Иахьатәи Аԥсуаҭҵааратә институт
аҟны акәын усҟан ашәҟәыҩҩцәа Реидгыла ахыбра ахьыҟаз.
Умцан ҳәа шысҳәоз, дцаны икабинетаҿы иқьаадқәа иманы
дааит. Зны-зынла шьапыламацара ақалақь дналс-аалсуан
џьара ԥсыуаак дызбозар ҳәа. Нас аҷкәынцәа, ҳгәылацәа
еизон, иҟаз, ианыз, иҟаҵатәу еибырҳәон. Аибашьраҵәҟьа
ҟалоит, атанкқәа рыманы иаауеит ҳәа аӡәгьы агәаанагара
имаӡамызт. Ианаа нахыс даара игәкажьган ҳәарада.
Имшынҵаҟынгьы иҳәоит: «Ахыхьчара аҭахуп» ҳәа. Даара
ицәгьан, абыржәымзар абыржәы аӡәы ашә дасны ҳанбеиго
ҳәа ҳтәан. Сара сакәын ӡык аагатәума, ма чак аагатәума
адәахьы ицоз. Аԥхьаҵәҟьа зны «Колос» аҟны данца, аԥсуаа
аӡәыр шәалазар шәалҵ ҳәа агәаран иқәгылаз ианрарҳәа нахыс, аныҟәара даҟәыҵит. Дцозар, шьапыла дцон, атроллеибусгьы дҭалаӡомызт, иҽырҩашьаны аҷкәынцәа ахьеиқәшәоз
дцон. Абра аибашьра ицо, аԥсыуак иблала ибарами ҳәа
иҳәон. Ахәыҷқәа маҭәақәакгьы рзызгап иҳәан, Аҷандара
дцан дааит. Ус ҳгәы иаанагон, 1989 шықәса рзыҳәангьы
еидысларақәак ҟалеит, ҳаҩнқәа ныжьны ҳцеит, аха нас ҳааит.
Убыс еилгап ҳәа агәыӷра ҳаман. Зны дцарц иақәикит. Амҩан
дышнеиуаз дааныркылеит, аха аӡәы иԥсы даԥшәмахеит.
Дазусҭаз рдырызҭгьы, ҳәарада, доурышьҭӡомызт. Данааи,
убас илахь еиқәны дыҟан, ихы кны дтәан дҵәыуарымашь
уҳәо… Даара угәы узырхьша амоментқәа ыҟоуп. Нас уаҳа
ацара амуӡеит. Аӷацәагьы амҩан шамахамзар аӡәгьы
дрышьҭӡомызт. Саргьы апрельнӡа ара салаханы сыҟан.
Иара даныргоз аҽны Џьота Амҷба ҳәа уаҩԥс бзиак дицыргеит (ҳаҩнаҟны хҩы-ԥшьҩы ауаа ргеит). Џьота иԥҳәыс Нел875

ли Ҳашԥҳаи сареи ҳҽеидкыланы ҳаҟан. Акыраамҭа ҳаауан
ақалақь ахь шьапыла, рхабар ҳзыԥшаауазар ҳәа. МВД ҳҳәеит,
арра акомиссориат ҳҳәеит (зны уа иҭакуп ҳәа ҳарҳәеит),
аха рхабар ҳзымԥшааит. Таиф иидыруаз ақырҭқәа аӡәгьы
дыҟаӡамызт, ашҟәыҩҩцәа Реидгыла аҟны аус зуаз рыда.
Џьота аҩызцәа рацәаҩны иман, избанзар Қарҭ акәын аҵара
ахьиҵоз. Убарҭ иҩызцәа азылкит Нелли, аха рхабар ҳәа уаҳа
акгьы ҳмаҳаӡеит.
Уи аҽны иара имацара иакәӡамызт иргаз. Асиа ҟаҵаны
ирыман. Аԥсуаа зегьы ахьынхоз, дасу руадақәа рдыруан. Убри аамҭазы сара фатәык аҟаҵара саҿын. Ауаҩы
зыԥсы ҭоу акрифароуп, иаҳаулакгьы ак ҳаԥшаауан.
Акрымфаӡакәангьы дцеит иара... Ҳаҩны азбжак аганахь
ала Џьотараа нхон. Ҳподиездқәа хазын, Таиф убрахь днеин Џьотеи иареи еицәажәон. Ауадаҟны иҩнатәан, ашахматгьы иаслон, аамҭакгьы рхыргарами игәаҟны иҟаз ауаа.
(Џьота еиҳа ақалақь ахьгьы дцан данаауаз ыҟан, зны атеатр
ҳахьчоит ҳәа иалагахьан, иҩноу акы рзеиқәырхозар ҳәа, аха
акгьы изыҟамҵаӡеит Џьота рыцҳа. Убас дцан даауан, нас
уҳәан-сҳәанла акәзаргьы ажәабжьқәак иман даауан.) Убра
дара рҿы дшыҟаз Таиф, афашистцәа аҩны иакәшан ианааныркылоз акиноқәа рыҟны избахьеит, убыс еиԥшҵәҟьа
ҳаҩны ақырҭқәа акәшаны иркын, бџьарла еиқәныхны иҟан.
Абыжьқәа аныцәгьаха, хыхьынтә саныԥшы, Џьотагьы Таифгьы шылбааргоз збеит. Ҳуаҭах ашәгьы асмыркит, сылбааит ашырҳәа ҵаҟа.
Сподиезд аҟны ауаа рыԥхны игылан, сырмышьҭуа ианалага, «Сыԥшәма абнахь автобус дҭадыртәеит, иҟоу еилыскаауеит ҳәа сцоит», – сҳәеит. Агәылацәа, ақырҭцәа уа
игылаз қырҭшәала ак иарҳәан агвардеец, соуижьит. Сыҩны
снеит Таифи Џьотеи рахь. Автобус иҭадыртәахьан. Саниба Таиф, ус сеиҳәеит: «Абни амшынҵа ҵәахы, амшынҵа
изыҩуаз ҵәахы; Неллигьы баргьы шәеицыз, шәеибахьча,
ҳара ҳрыԥсахуазар акәхап, хьаас иҟабымҵан, бымшәан», –
иҳәеит. Џьота зынӡа чхьаркла дшыҟаз ддәылыргеит аҟнытә,
сеимаақәа сзаабгондаз ҳәа дсыҳәеит. Уахьгьы схармыжь876

ларц иалагеит, аха… Уажә санхәыцуа, изгәаӷьызеи ҳәа
схәыцуеит, избанзар зегьы автоматқәа рықәкны игылан,
агырқәа шәаны идәылҵӡомызт зынӡа. Џьотеи Неллии рыквартирахь сахьыҩхалаз, ауадақәа хыла-гәыла иаарҳәны
иҟан, амал иашьҭан агвардеццәа. Нелли дахьыҟаз лзымдыруа дуалыуашо лыҩны дыҩнагылан, даасырҵысын:
«Нелли, Нелли, Џьота ачхьаркқәа рыла дыҟоуп, иеимаақәа
иҭахуп», – сҳәеит. Нелли исылҭеит аимаақәа, исыман сылбаан ишьеиҵеит, ичхьаркқәа арахь исиҭеит.
Абри есымша сарҵәыуоит исгәалашәацыԥхьаӡа, избанзар абни аимаақәа исҭаз (нас Нелли лыԥсахаара анааи,
исзеиҭалҳәеит) ишьапы изырхьуаз аимаақәа ракәзаарын.
Абри есымша лгәы иҵхон. Нелли еиҳагьы дшәаҟьаны
дзыҟаз – Ҳашԥҳак дылҭан лыӡӷаб хәыҷы длыцны. Ари ас
ианыҟала, абалкон ахь илыртәеит уаҩы имбарц. Аԥарда
ахьамаз, ԥенџьырыз џьыршьеит агвардееццәа. Уигьы
гәырҩас илыман, анҭ рымбандаз, ахәыҷи лареи ак рзырымундыз ҳәа дхәыцуазар акәхарын. Абас зынӡа дахьыҟаз
лзымдыркәаны дыҟан Нелли.
Абри зегьы инымҵәаӡо хьааны сгәаҵа иҭоуп. Уа ҳгәыла
хаҵак, Есаак дрыцыргеит, уаҳа назҭахым ауаҩԥсы, аԥсыуа
хаҵан. Салаҟаиа хаҵакгьы дыргеит, иԥҳацәа змаз агырцәан.
Урҭ имаҳәцәа шаҟа ишьҭааз, аха дырзымԥшааӡеит. Салаҟаиа
аибашьра ду даветеранын, иԥҳәыс даурысын. Дзышәҭахузеи
аҭаҳмада, дабажәгои ҳәа дӷьаҵәыӷьаҵәуа дырхьынҳалеит.
Дрысҭом ҳәа даналага, ларгьы дрыманы ицеит. Уинахысгьы
уаҳа лхабар ҟамлаӡеит.
Салаҟаиа, Есаа, Таиф, Џьота, Џьапуа нас Величко ҳәа
дыҟан урыс хаҵак, аха уи уамак аԥсуаа игәра ргаӡомызт.
(Аибашьра анеилга аԥсуаа анааи, иара наҟ Гыртәылаҟа дцеит.) Убри дшоурысыз анеилыркаа, ишнеиуаз доурышьҭит.
Иара ақырҭшәа идыруан. «Мҵерали, мҵерали, унапы
хаҳҵәап, унапы хаҳҵәап уаҳа узымыҩуа» ҳәа Таиф иарҳәеит
ҳәа сеиҳәеит. «Избасҳәазаалакгьы баанымгылакәан бца,
быршьуеит» ҳәа ааицҳаит иҳәеит. Еиҭах иаар ауан, аха сара
апрельнӡа сзымцаӡеит. Аҟәа алҵшьагьы ыҟамызт, сцаргьы
877

сҭахӡамызт аиашазы. Сара сышпессимистызгьы зегь дара
роуп издыруан, ҳаԥсадгьыл ус баша-маша аӡәгьы ишизымгоз.
Ҳхәыҷқәа усгьы аҩны сабхәараа рҿы иҟан. Санхәыԥҳа
лыҟны, Блабырхәа аӡә дыҟан. Схәыҷқәа еимданы ирбон.
Дара уахь ишыҟаз иалагеит аибашьра. Таифраа «гәырыӡ,
шашәаӡ» иӡит уаҳа рхабар ыҟаӡамкәа. Аӡәырҩы ауаа
рышьҭан, ауацәа аҭахцәа, аха изакәызаалакгьы уаҳа рхабар
ҳәа ҟамлеит.
Таиф ҩныҵҟала дыӷәӷәан, доптимистын, ишысҳәахьоу
еиԥш, аха махашьахала рацәак дыӷәӷәамызт, амч ду иманы дыҟамызт. 53 шықәса ихыҵуан, гәабзиара дук имамызт, игәы ихьуан. Ҩныҵҟала иӷәӷәаз уаҩын, аха ишабалак
изныҟәар, изыхгомызт.
Аԥсуаа Таиф дшыргазҵәҟьа апротестқәагьы ҟарҵеит,
ашәҟәқәагьы дәықәырҵеит, Лондонҟагь ирҩит, аурысқәа
рахьгьы рхы еиҭарҳәеит, ашәҟәыҩҩцәа адгылеит, аха ихабар ҟамлеит, аӡәгьы дцәыримгаӡеит.
Есымша ԥхыӡла дызбон, ашә аартны дааизшәа.
Аҵыхәтәантәи аамҭазы уажәшьҭа жәабаҟа шықәса ҵуеит
сыԥхыӡ даламлеижьҭеи. Ауаа ԥхыӡла дырбалоит зны-зынла.
Иҷкәын Алиас ичара анаҳуаз, аҩны аԥхьатәи ауада хәыҷы
аҟны дықәгьежьааны дкәашо ԥхыӡ дызбеит… Исымбаӡацызт
ахаангьы дкәашо, аха иара акәашара бзиа ибон, Урыстәыла
арра даныҟаз исеиҳәон, жәа-километрак шьапыла сцон
иҳәеит, аӡӷабцәа срыцкәашарц. Изхысҳәаауа, ԥсыуала
дкәашо дызбеит. Сара агәра згаӡом џьара дыҟоуп ҳәа.
Џьота иара иаасҭагьы деиҳабын. Ирыԥсахырц рҭахызҭгьы,
ирыԥсахуан, иршьит џьара…
Аԥхьаҵәҟьа дхынҳәуеит ҳәа агәыӷра сыман. Сара
слымҳала исмаҳаӡеит, аха агәылацәа ирҳәон радиола
ираҳазшәа Таиф доурышьҭит ҳәа. Ҳгәыла урыс ԥҳәыск
«Таиф дрыԥсахит, уажәшьҭа баргьы балҵны бцозар акәхап»
ҳәа салҳәеит. Ас ануаҳалак, агәра угоит ииашаҵәҟьазшәа…
Хаҵакгьы дысзааит, даԥсыуа-агыруашәа аӡәы. «Сара
соуп абри ҟазҵаз, иалсыршеит иоушьҭра», – иҳәеит. Аи878

ашазы иара дишьҭан абахҭақәа рахь дцон, даауан. Саргьы
сгәырӷьан сыҟан, ус акәҵәҟьаз џьысшьон. Изхысҳәаауа,
убыс иҟазгьы ауаа ыҟан. Уи ахаҵа исеиҳәаз амц сара исызианамыжьит. Ак ҟалазшәа аниаҳа, ихы иаирхәеит, сара
соуп абри дрыԥсахыртә иҟазҵаз ҳәа ихы абзиара аиргеит.
Агәаҟра уанақәшәлак ауп ауаҩы дзакәу анеилукаауа…
Ҳхәыҷқәа убри аҭоурых уалацәажәаргьы рҭахӡам,
убранӡа ргәы днархьуеит. Есымша даауеит ҳәа игәыӷуан.
Зегь дара роуп аибашьра ашьҭахь уҳәансҳәанқәа рацәан, ана
иҵәахны ирымоушәа, ара иҵәахны ирымоушәа. Агәыӷра
есымша ихароуп…
Абыда ахәыҷқәа рааӡара хьанҭан, «сышәмырԥхашьан,
сара сакәӡам ишәырԥхашьо шәаб иоуп, Таиф ихәыҷқәа
ԥхасҭахеит ҳәа шәзырҳәоит» ҳәа срылабжьон. Аибашьра
ашьҭахь акаамеҭҵәҟьа ыҟан, ахәыҷқәа ибжьысыз ҟалеит,
анаркотик уҭахума, аҟьалаԥалара уҳәару, аҵарамҵара
уҳәару… Анцәа иџьшьаны ашколгьы медальла далгеит,
аҵарагьы иаразнак дҭалеит аҷкәын.
Алиас аҵарахьы сицны сцеит Нальчикҟа, убрахь
хышықәса сицын. 16 шықәса ракәын аҵарахьы данцоз
ихыҵуаз, актәи акурс аҟны 17 шықәса ихыҵит. Хәыҷык
ишьапы данықәгыла ашьҭахь, еиҳа илшо даналага, арахь
сааит. Ҳәарада иуадаҩын, аха изулакгьы, исҳәалакгьы
ахәыҷқәа млак иамкындаз ҳәа схы аџьыка ықәхны аус зуан.
Аӡӷабгьы Нальчик дҭан, аибашьра ашьҭахь ара, Аҟәа, амедучилишьче далгеит.
Аԥҳәыс ахәыҷқәа рааӡараҟны еиҳа илылшоит ахаҵа
иаасҭа. Ахәыҷы ииҭаху рацәоуп. Ҳара убри аҩыза аҭагыла­
заашьа ҳаман, ахацәа аус рзуӡомызт. Ахаан исымуцыз аусгьы зуит, ԥссаҩыс сыҟан, ачаӡырҭаҿы аус зуан,
гәаҟрыла исааӡеит. Нас схәыҷгьы хаҵа дцеит, уигьы акы
дсыхәо дҟалеит. Усҟан ҳхы злаҳагӡаз, уажәы аҿарацәа
рхы аларыгӡаӡом. Ауаҩы ианиашьа ихаҵашьоуп, сара
ӷәӷәа дуӡӡак сакәӡамызт, аха схы анрааланы сыҟан. Зегь
раԥхьаӡа иргыланы ибжьымсындыз ҳәа акәын сшыҟаз,
сыҷкәын иакәын еиҳа сзыцәшәоз, избанзар абжьысра ыҟан,
879

умҩахызҟьоз даара ирацәан. Анцәа сибагәышьеит, схәыҷқәа
еиқәшәеит. Уиезгьы-уиезгьы раб иӡыргараҿы аума рылымшозаргьы, иара дыдмырԥхашьаӡеит.
Ҳанҿаз шаҟа ҳхы ҳақәиҭыз, шаҟа ҩныҵҟала ахақәиҭра
ҳамаз, абра ақалақь аҟны ҳанынхоз, абни ҳуада-кәымра
хәыҷ аҿы шаҟа ҳаԥсҭазаара бзиаз, – убри сазхәыцуеит
сара ҳазҭагылоу аамҭазы. Убас амшын аҟәара ҳаваланы
ахы аҵыхәа шыҟоу ҳныҟәо ҳцалон Таифи сареи. «Сара
сшаха абранӡоуп иахьынаӡо», – иҳәон ԥыҭк ҳанныҟәалак.
Убри иреиӷьу аамҭоуп сара сзыҳәан. Ҳгәы раҳаҭны ҳаҟан,
абыржәы убри аҩыза агәҭынчра сымаӡам.
Ҳхы мацара ҳазымхәыцуа, ажәлар рразҟы ҳазхәыцуа,
ҳбызшәа ахьмыӡша – аԥсуаа абри зегьы еилаҳкаауа ахдырра ҳаманы ҳҟаларц сҭахуп. Избанзар аԥсуара ҟамлар,
абызшәа ҟамлар, Таифгьы иԥхьода, Иуагьы иԥхьода, Багратгьы иԥхьода?!
Ҳ-Аԥсынтәыла, ҳҳәынҭқарра саназхәыцуа, аԥхьа исыргылоит аҭынчра. Ҳбызшәа мыӡааит, аекономика шьҭыҵааит.
Аизҳазыӷьара Анцәа иҳаҭәеишьааит!
Ианылҵеит, акьыԥхь иазлырхиеит
Альбина Анқәабԥҳа

ТА И Ф А Џ Ь Б А И Х Ь Ӡ Ы Н Ҩ Ы Л ОУ
А ЖӘ Е И Н РА А Л А ҚӘА

КЬЫРШЬАЛ ЧАЧХАЛИА

УШӘҞӘЫ САНАԤХЬА…

Таиф Аџьба изкны
Ажәеинраала бзиа санаԥхьа –
Амырхәага каҷҷоит саԥхьа.
Сҭынчӡа сшыҟоу, сшыҟоу скәаԥӡа,
Аԥыр-ԥырҳәа иакуеит сгәы амца.
Сыргәаҭеиуа сама идәықәлоит,
Ахәыцрақәа хыҵны исықәлоит.
Зны сылбааргоит, зны схаргалоит,
Гәырӷьара дук саднахалоит.
Аӡыхь ахьхьаҳәа ахра иаҵҟьо,
Ираӡынԥсаха ацыԥхь иацҟьо, –
Сгәы уи ала исырԥсаҳәароуп,
Сарлаҳәыроуп, ма саршыроуп.
Абас сыхьит сара раԥхьа,
Таиф Аџьба, ушәҟәы санаԥхьа,
Ашәҟәқәа соуа уара иумҭан –
Уаҳа хьаа Анцәа исумҭан!

1968

891

ВЛАДИМИР АҴНАРИА

ТАИФ ДЫССИРХОИТ АМШ АНҴӘАМҬАЗ

Аҭыԥҳацәа рашәа
Таиф дыссирхоит амш анҵәамҭаз,
Ибла ахьышәахәа хыхәхәоит,
Амш анҵәамҭаз, анаскьамҭаз
Таиф акалашәа даҳгәаԥхоит.
Имариоума зегьы ҳзыҳәа
Иахьа хәлаанӡа атәара?
Имариоума зегьы рзыҳәа
Ажәеинраалақәа рыҩра?
Аха имцымкәа, егьҵабыргымкәа
Ҳзыргәырӷьауа ихаҭа иоуп,
Дагьқәыԥшымкәа, дагьбыргымкәа,
Ҳаниҿхаагаахо уажәоуп.
О, изызшода, захь уи дцода,
Ҳара хьаас аӡә ҳҟамҵа?
Нын! Анышәара зылшода
Абри аҩыза алахьынҵа?
Таиф дыссирхоит амш анҵәамҭаз,
Уаҵәынӡа иаҳбашам ихабар.
Ишԥаҳаԥсыхәо ҩаԥхьа ҳамҭас,
Шьыжь аусурахь дмааӡар?

1979

892

ВАЛЕРИ ДАУҬИА
АЏЬБА ТАИФ
Уажәеинраала ссирқәа цәажәо,
Ҳаԥсуа ламыс иазыгәжәажәо,
Ашәа шьахәқәа дара ирылху –
Нхыҵи-аахыҵи зымҩа ылху,
Аҷандара иалсны жәҩангәы ихалаз,
Ужәлар ргәаҵоуп урҭ зҭалаз!
Уҟам уара иахьа хаҭала,
Аха ҳаузыҟоуп ҳарҭ гәаҭала,
Ажәҩан агәышҵахь ианымацәысуа,
Аҵырҵырҳәа адыд анхысуа,
Аџьба Таиф ҳҩыза гәакьа!
Иахьа зусқәарҿ ихандеиуа,
Баша идәықәым илеиҩеиуа,
Ҳҵеицәа иҭахаз ирзыгәжәажәо,
Хаа-бызшәала ирыхцәажәо,
Уажәа ҟәышқәа урҭ ирыцуп,
Ахьаа змоугьы рзы ихәырбӷьыцуп!
Уҟам уара иахьа хаҭала,
Аха ҳаузыҟоуп ҳарҭ гәаҭала! –
Ажәҩан агәышҵахь ианымацәысуа,
Аҵырҵырҳәа адыд анхысуа,
Убжьы рыцуп аҽырԥагьа,
Аџьба Таиф ҳҩыза гәакьа!
1993

893

РАУЛЬ ЛАШӘРИА

АДОУҲАУАҨ

Таиф изкны
Умшқәа лагоуп сақәшәа шылан,
Уԥсыцқьа ргәылыԥрааит хара.
Сгәы сааҭасуа, сшьамхышгылан,
Усҵәыуандаз сызхара!
Исықәшәандаз хык сызгашаз,
Ираҳандаз ма сыԥсӡы.
Уҟам… Уҟоуп... Зыгәра згаша,
Сгәаҵа иҭымҵәаша бзанҵы.
Анаџьалбеит, нас, уажәами
Угәеисыбжь раҳарц анахәҭоу.
Уҟам... Уҟоуп... Уажәа ажәами
Аԥсуа иашҭа ду ҳанҭоу.
Уԥсҭазаара неиҭанеиҭасран,
Уҭынчроума узхәаҽыз?
Усҵәыуандаз сгәы сааҭасуа,
Агәра сзымго ушыԥсыз.
Адырҩаҽны, ашьыбжьышьҭахь,
Уаацәырҵындаз уеибганы.
Нас сыргандаз сара ашьырҭахь,
Исхысындаз суанҭаны.
Зынӡа имаҷгәышьоуп издыруа
Апоет адгьылаҿ дшынҵәоу.
Дышгәаҟҵәаҟуа, дшыуазыруа,
Имшқәа акакала ишынҵәо.
Еснагь уԥсыцқьа аҿҳәарамыз
Апоезиа аҭоуӷан.
894

Иуҳәоз ажәа шьаԥажәамызт,
Идоуҳажәан, иара ӷәӷәан.
Умшқәа лагоуп сақәшәа шылан,
Уџьынџь ахахәс уцеит уара.
Убла – изымбо – схыԥшыло,
Сузыӡрҩлап сгәазхара.
Хҭысқәак ҳрықәшәалашт хкы-хкыла,
Аамҭа аӡеилаҽҽа ҳатәуп.
Дышәхашәмыршҭын, цәашьыркыла
Адоуҳауаҩ дыԥшаатәуп.
2000

СҨЫЗА… СҨЫЗА…

Таиф дсыцымкәа иқыҭахь
Схала сцазҭгьы, сгәы еиҟәжәон.
Ҩыџьа ахацәа, ҩыџьа ақырҭқәа
Ауӷә рҽаҵакны, шьыбжьон
Сышнеиуаз сқьыԥаха, исԥылеит.
Цәгьашәа иҿыжуан урҭ руардын.
Рнапқәа сымҵакны исыҳәеит
Иасырхарц, изҿымхаша аҭаҭын.
Рыбла ҟәазқәа арахь иҭыҵын,
Ибабаӡа рхырҿқәа чын.
Сыхгьы сцәымӷын, даргьы сцәымӷын,
Дунеик ҳаицықәымзар сҭахын.
Сырфон иахьсыхәаԥшуаз лаԥшыла,
Ицон Аԥсныҟа рхы рханы.
Руардын ачарҭ ду снаныԥшылеит,
Таиф дақәын уа дышьны.
Снарҿаԥшит аҩыџьагь кыргьы,
Сагьазхәыцит изықәшәоз.
Ҩыџьа ахацәа, ҩыџьа ақырҭқәа
Ауардын зҽаҵакны ицоз.
895

Аԥхӡы рҿашы саԥхьа игылан,
Ауӷә рыхәда цәнаҟьахьан.
Саман мчык сара сынкылан,
Гәаныла ирзызушаз сыӡбхьан.
Ҿымҭ иԥшуп Таиф иқыҭа,
Уи дахамышҭра заҵа.
Ҩыџьа ахацәа, ҩыџьа ақырҭқәа
Ус игылан иззаӡа.
Схаҭа сыҟан сгәы шытҟәацра,
Сшәақь мазеины искын уеизгьы…
Таиф дҩаҵҟьан: – Ушырҟәаҵра,
Ухы реиԥшумтәын уаргьы.
Урмацлабын. Арҭ ҳаиуанқәоуп,
Ҳаиҩызцәазар, иҵыртла.
Еибаҳҳәаша аусқәа ҳамоуп,
Ҳашьҭы, Аҷандараҟа уаала.
2000

***
Амшын шыцәқәырԥац ицәқәырԥоит,
Иззықәԥогь иаракоуп издыруа.
Амш ццакқәа рыкаҭа рԥоит,
Сцәа иалашәан иҟоуп исзыруа.
Еицакт аԥшаҳәаҵәҟьа аҟазшьа,
Ижьакцоуп, аихеиԥш, аҟәараҵәҟьа.
Исзыхгом ура уда, сашьа,
Таиф, сгәы ҵәыуоит араҵәҟьа.
Ҳаицықәын уаргьы саргьы шҭак,
Бзанҵык амц ҳаибажьомызт.
Есҽны исылԥсаауеит дак,
Сзаҵәхоит ҳәа абас сызхаҵомызт.

896

Ҳарҭахымызт ҳанқәыԥшқәаз рацәак,
Ҳарбон апоезиа ҳацәтәымшәа.
Сгәырӷьон иуҩыргьы цәаҳәак,
Сарԥхон, сара исхатәызшәа.
Ҳарҭ аргама аҽԥныҳәа ҳагон,
Ишәаҳаӡом ҳәа аԥсадгьыл агәеисра.
Аԥсуа идоуҳа агәра ҳгон,
Игәаӷьны ԥааимбарқәакгьы ҳреисон.
Ухәыцрақәеи ухьаақәеи маӡан,
Уцон аԥынгылақәа урхууаан.
Акалашәа убла ҵарӡан,
Лафла аҭыԥҳацәа хухуан.
Удыртәомызт астол аханӡа, –
Ухнаҩон уҿымҭра ашәшьыра…
Уцәашьы ԥшӡа акын иххаӡа,
Уцәашьы ԥшӡа – измамыз шәышәырак.
Агәра угацәон уара аҳақ,
Угәыӷцәон ҳаиқәхап ҳәа лыԥхала.
Еҵәаҵас иухылҵуаз шәахәак,
Ақырҭуа ибла ихыԥхалон.
Ҽнак аҵықьҳәа дхысит иара,
Ухьышәахәа ибла ихбаларц.
Ашәада иаанхарц Аԥсынра,
Уԥсыҵәҟьа абрантәи ибналарц.
Иҟоуп зегь шыҟац ара,
Иажәыма адунеи, ма иҿахама?
Ушыҟац уҟоуп, усыцуп уара,
Кыӡӷык уԥсы аҿахама?
2000

897

ТАИФ АЏЬБА ИИУБИЛЕИ

Уахьырымбо уанцалак,
Аӡә дцәырҵуеит ухьӡ шьҭызхуа…
Иухцәажәон убысҟак
Иухӡыӡо, рыԥсы ҭыхуа.
Таиф, иухыҵуан хынҩажәа,
Уара еснагь иуцын хаарак.
Асцена дуаҿ, ҩаскьашәа,
Упатреҭ иахылҵуан ԥхарак.
Узхамышҭуаз рацәаҩӡан,
Иаԥылон ухьӡ напеинҟьарала,
Уара уԥсҭазаара ҽакӡан,
Уҟазшьа хазӡан зегьрыла.
Уҩызцәа нагақәа убра,
Ражәа нагақәа удыркарон…
Гәаныла кәакьҭакаҿ сара
Суцаԥылон ашарккара.
Сгәаҭан, скылкаан усзыԥшуан,
Ԥхыӡ узбозшәа, усгьы уҳәахуан:
«Анкьа исҩызаз, умгәырҩан,
Аамҭак ааиуеит ҳаизынхахуа…»
2000

ТАИФ ИКӘЫМРАҾЫ

Иаҭах ҳқәыԥшра амшқәа роума
Зыбжьы ҭахәаҽӡа идыдуа?
Иаҭах ҳамҿтәы мардуан ҳаҿоума,
Еихатә цҳаушәа идырдыруа?
Иаҭах укәымра ҳаҩнатәоума,
Ажәеинраалақәа еимакуа?
Кәаԥ-кәаԥ уаҟа иаҳҿаҭәома,
Аҭуан икылыкәкәан ақәа?
898

Ҳаргәалашәома урҭ аҭӡамцқәа,
Ишцәыҩҩажәызгьы, ҳзырԥхоз?..
Дҟаларым, џьушьҭ, лыԥсы ҭамкәа
Агәыла-ҭакәажә – зегьы збоз.
Згьама ҳбаша ҳзыхәҳарымашь,
Иаҭах ҟәрышьқәак еизганы?
Иаҭах жәаҟәандак ҳазҳәарымашь,
Ҳамш ҳаԥыларц зегь чҳаны?
Еиҭах ҳазвало ҳарҭ ԥшаҳәоума,
Иҭацәума Аҟәатәи асқьала?
Тәым бызшәала лафк узҳәома,
Ӡӷабк лгәы хухыртә маӡала?
Еиҭах укәымраҿ ҳарҭ ҳаиқәшәома,
Еимаҳкуама цәаҳәақәак?
Ҳажәа-рхнышьна еиҿдыршәшәома,
Иатәым ҳәа аамҭа рацәак?
Избан, иаҭах ҳқәыԥшра амшқәа
Рыбжьы ҭахәаҽӡа издыдуеи?
Ҳамҿтәы мардуан иацәыӡма ҳамшра,
Ҳанбыргхагьы издырдыруеи?
2000

ВЛАДИМИР ЗАНҬАРИА

ҼНАК ЗНЫ, ЗЫНӠАСК СГӘЫСҼАНӠАМКӘА…
Таиф Аџьба игәалашәара иазкуп

Ҽнак зны, зынӡаск сгәысҽанӡамкәа,
Аҟәа уаасԥылеит уара…
Усзымдырит азныказ, сҩыза,
Уара шуакәызгьы исзымгеит агәра.
Аԥхынтәи ашоура-мца еихсыӷьуан,
Иаамҭан. Шьҭа амра ҭашәон.
899

Издыруан, Таиф, угәы ухьуан,
Уа уҭынчра сахҭыгәлар ҳәа сшәон.
– Иҵуазеи усымбеижьҭеи, сҩыза? –
Маҷк ишлахьан ухахәы.
Избон: ҵәахышьак змаӡамыз
Гәхьаагарак ублақәа ирхын…
Нас ҳнавалон агаҿа ԥшьаала,
Ҿымҭӡакәа ҳгылан џьарак.
Иаҵан уҿымҭрагьы гәалак,
Шәышықәса зхыҵуаз гәырҩак…
– Ааи, Анцәа имчала аҩныҟа
Са схынҳәгәышьеит уажәшьҭа…
Ԥсҭазаара ахьыҟаӡам сыҟан, –
Ицәажәон абас улакҭа…
Иҭацәын акаҳуажәырҭа. Ҭынчран.
Ҳнаҿыхәон уа акаҳуа.
Аҩыцқьеиԥш ирыцнаҵон умчқәа,
Уԥсы еиқәнархон аҳауа…
Схәыцуан, Таиф, усымбеижьҭеи
Исгәалашәом шьҭа шаҟа ҵхьоу…
Изаацәан абыргра уҽазукуазшәа,
Иукын уҭесԥыҳә еихырԥхьо…
Ублақәа исарҳәон: «Исыман
Еиҭаҳәашьа змамыз ҳәатәык», –
Уҩныҟа уаауан, хыма-ԥсыма,
Укылсны аамҭа аҟырҟы.
– Сҩызцәа сысалам рыҭ! – ҳәа
Насоуҳәан уцамҭаз сара,
Анкьеиԥш, угәы унҭахәыцуа,
Унавалеит ҭынч аҟәара…
Алҩаҵә ахылҵуан уа умра,
Ицаҳәцаҳәуа ианӡаалоз амшын.
900

Уҿымҭра иарҿыхаз жәеинраалак
Уцамҭаз угәаҵа иҭашын.
Ашәаԥыџьаԥ еиҵырхуан рышәшьыра,
Са исхашҭхьан ишыҟоу аԥсра, –
Нахьхьи, ахәылԥшәаԥшь ахьӡыркыра
Уналаӡҩа уцеит нас уара…
Аԥхынтәи амра аҭашәамҭаз
Иблахкыгаз ашәаԥшь аҭынхон, –
Зқьышықәса зхыҵуа аҳәамҭеиԥш,
Таиф, уара уҿымҭра сзынхон.
2000

ИУРА ԤКЬЫН

ТАИФ

Са санрыԥхьо уажәеинраалақәа еихышәшәо,
Сгәы сҭаҵәыуо уа стәахьоузеи шаҟантәы.
Уеиԥшымзи аҟармаҵыс хәыҷ ишәаҳәо,
Шаҟа умаз иумҳәацыз аҳәатәы.
Уаҩызаха иаацәыҵаԥхаз ашәахәа,
Уҩамгылаз иҭаргәырӷьаауа ҳагәқәа,
Адәы дықәзаап уара ушьа цқьа иҿыхәхәа,
Аӷа хәымга иукьзырсыз знапқәа.
Ашьажәцәа роуп Лоркагьы дызфаз,
Леонтигьы дкыдҵаны дызшьыз,
Ауаатәыҩса шәгәышәҽаныз ҳәа зҳәаз,
Фучикгьы ибжьы ҿаца зхәаҽыз.
Аха иҟоуп зегь ириааиуа мчык,
Уахгьы-ҽынгьы ҳгәаҵақәа зырԥхо.
Уи ашәа ауп иазымгаӡо хык,
Зны ирхәыргьы ԥсрақәымкәан инхо.
901

Мап, Таиф, урзымшьӡеит аӷацәа,
Дара ракәҵәҟьоуп ишыбзаз иԥсы.
Ирзымдырит уқәырҵаргьы уеихыҵәҵәа,
Уашәақәа ишырхалахьаз уԥсы.

2003


