










































Аԥҳәынҭшәҟәҭыжьырҭа Аҟәа 2011
Џьума Аҳәба




Иҩымҭақәа реизга

Хә-томкны


Ахԥатәи атом




























Аԥҳәынҭшәҟәҭыжьырҭа Аҟәа 2011

Џьума Аҳәба




Иҩымҭақәа реизга




Ахԥатәи атом

Аповестқәа
Ажәабжьқәа
Ажәеинраалақәа
Адрамақәа
Агәалашәарақәа



















Аԥҳәынҭшәҟәҭыжьырҭа Аҟәа 2011

ББК 84(5Абх) 6-4 А 81













Џьума Аҳәба. Иҩымҭақәа реизга. 5-томкны. 4-тәи атом.
Аԥҳәынҭшәҟәҭыжьырҭа. Аҟәа, 2011. – 552 д.









Џь. Аҳәба иҩымҭақәа 4-тәи атом ианылеит еицырдыруа аповест «Бзоу», ажәабжьқәа, ажәеинраалақәа, адрамақәа, агәалашәарақәа.















© Џьума Аҳәба, 2011



АПОВЕСТҚӘА

Бзоу

...Убасҟан, уи абжьы гәыҭшьаагаха, убас икьыркьырит, жәҩан икыдыз аеҵәа кыдышәшәартә!

Ажәлар рҳәамҭахьтә

Бзоу ашьцылахьан есышьыжьымҭан аԥшәма изыԥшра. Шаҟа агәы аҵаххуа иааира иазыԥшуазеи! Дааиуан уи аԥшә ма, Барҟәын Бадра, ашьжьымҭан, амра ашәахәақәа, ахьтәы цәҵыхәа иаҩызаха, ихәхәа-хәхәаӡа Бзоу ахьҭаку аҽҭра акылҳарақәа ианыркылԥхоз. Ашә ааиртаанӡа, макьана адәа хьы дшыҟоугьы, ишьҭыбжь ала дадыруан. Иара ашьапы аҵаа анаҵаԥыҽҽуеиԥш, аӷьеҩҳәа ауедра амаа абжьы га зар, имҩашьахуа иадыруан – аӡыржәтә азааигеит. Еснагь иазааигозгьы ӡык акәын. Аҵеџь ҵаула ихьшәашәаӡа иҭитон. Ауаа иржәуаз, акрызларуаз иаргьы иазыԥҵәан. Аԥшәмагьы игәаԥхозар акәхарын уи аҵеџь иҭоу аӡы. Мҩа харак иқәны ианаалогьы, ӡытҟәақәак ирыруазар, аӷәра аҿарххны аӡы аиржәуамызт. Амӡырха ишааҭалалак, ауедра зхакнаҳау уи иҵеџь ашҟа рҿынархон. Убриаҟара иашьцылахьан, агьамала мацара акәым, харантәи афҩалагьы иадыруан уи аӡы. Еиҳа рак ианаргәаҟуаз шьжьымҭанла акәын. Аухантәарак аҽыхәча ра ҭырҭәаа изхагылаз аԥҳә, ма аҭәа-ҩа Бзоу агәы кыдбо аӡба ианаркуан. Иҟасҟасо ауедра иҭоу аӡы казказ ианхыԥшыла лак, игәыбзыӷны иқәарқәашьеиуа ахы наиднашьыла-ааидна шьылон. Аԥшәма Бадра мыцхәы агәыбзыӷра злоу уаҩымызт. Аблақәа, аӡамҩа кахәхәақәа рышьышьра даламгакәа, аҵа


7

ирыцқьарц аҽага аакыдихуан. Уиадагьы, Бзоу зны-зынла ианылак-ҩакуазгьы ыҟан, иарбану аԥшәма иаҳа игәы злаҭәу, агәыблра акәу, мамзаргьы ацәымӷра акәу? Убри еиԥш агәы иҭашәартә ианиргәаҟлоз ыҟан. Ӡӷьык иаалҵызшәа, ԥхӡыла икәабаны, аблақәа анаҟә рхаҳало аҟынӡа иркараны...

Ус акәымкәа, аԥшәма адәахьала ишьҭабжь ганы, хьарч-хьарчҳәа, адаҷ сса еилаԥсошәа, акы хәач-хәачзар, убасҟан гьы имҩашьахуа иадыруеит – аџьықәреи анԥсаланы иааигаз асаара ашә аԥхьа инаиргылеит. Уи асаара амҿы иалхуп. Афҩала иадыруеит. Иара ԥҽуазар акәхап, шьжьымҭанк џьы қәреи цырак аныршәламкәа ианҟәшәаланы ианафа, қьаф шақә, аӷьеҩ-аӷьеҩҳәа инаныслеит. Аԥшәма убас дақәцәҟьеит, ахәажьы қақаӡа иҩеилагылан, ацәа ҩахыбзааит.

Асаара иргылеит. Уажәшьҭа ихьархьарроуп ацаԥхақәа. Дмыццакӡо, уаԥсҵәык ацаԥхақәа еидҳәаланы иџьыба иаа ҭигоит. Урҭ дрылеимдо, аҿы ҟьаҟьаӡа цаԥхак аарылхны, ашә иадкнаҳалоу абарқәам ду инҭаиргьежьуеит, нас, абарқәам ауха аӡәыр инапы ахькьысзар гәаҭо, инарҳәы-аарҳәуа дахәаԥшуеит. Иараби шаҟа ачҳара имоузеи, шаҟа дмыццакуазеи! Издыруада, иара алабара дахымццакуазар аԥшәма?! Ауаҩы ибзиабара џьара акала еиҵам, аха ауаҩы

– дуаҩуп, уи иҟаиҵо зегьы еснагь ҵаҵӷәыс ирыҵоуп ахшыҩ. Урҭқәа аздыруамызт Бзоу. Иара аухантәарак аҵкыс иаҳа иазыцәгьан, аԥшәма адәахьала ашәаҿ ишьҭабжь ангалак инаркны дыҩналаанӡа изыԥшра. Алымҳақәа кьацәхоит, аҽырхханы, аӷәра арҭарц аҭахушәа, ахәда ҭҳәа, аӷьеҩ-аӷьеҩҳәа ахыӷәра иасуеит, ашә иадгьажьылоит. Изиҭахузеи ҟәарҟәарк иаҟароу абарқәам ашә иадкнаҳаланы! Аԥшәма, зқыҭаҿ иара дыҟамкәа цәгьак, бзиак иаламцәажәо иҟәыӷоу ауаҩ, ишԥаизымдыруеи, иара иҷыдахаз даҽаӡәы имԥан дшынанымышьҭуа. Уи ус шакәу агәра инамыргаӡеи шықәсқәак раԥхьа аҽырҩраан?

Бзиа ибаны изххәыцуаз, маҷкгьы изыцәшәоз аԥшәма инапы ӷәӷәақәа рыла аӷәра аҿархханы икымызҭгьы, ам ԥангьы днанашьҭуамызт уи ацыркь Ҳарун. Иблақәа ианыр хыԥшылаҵәҟьа, ҵаа ԥҽыхак нылбаанадазшәа, ихьшәашәаӡа


8

акы наӷрысит. Иҟаларын, убасҟанҵәҟьа ауаа раҵкьысгьы, аҳаиуан цәаныррала иадырзар, уи ауаҩ цәала-жьыла иб жатара аҵкысгьы, иҩныҵҟа ишиӷраҵәаху иаҳагьы дуа ҩыбжатазтәуа. Аха ауаа дара рыхшыҩ иаҳа агәра ргоит, аҳаиуан цәаныррала еилнакаауа аҵкыс.

Бзоу ашьапы дамҵасырц иҭахушәа, дхышәҭны аҽыԥҳәа дынҭасуа, дара рышҟа дааиуан Ҳарун. Иԥсахаара дылԥы ларц инеиуа арԥыс иеиԥш акәын уи иԥшышьа шыҟаз. Аха уи иԥсахаара еҵәак аҟара дицәыхаран. Уаанӡа дахьзымҩаӡоз акәхарын илаԥш абасҟак иблаҟы-блаҵәуа аҽы ахы инаркны ашьапы аҟынӡа изеимидоз. Дҟәындҟәындуа, иара итәала, ар гәыбзыӷга ажәақәак неиҳәан, ахәдаџьал инапы аннықәишь, ацәеи-жьы аахӡыӡааит. Аблақәа шаҟьо аҽааизнагеит ганха еиҭаԥан. Аԥшәма аҟыԥҳәа игәеиҭеит. Ибжьы ныҵакны иҿацаӡа инақәирган, аӷәра ҩаҿаиқшеит. Аӷәра иазаанамгац иҟоузеи! Ишаҭахӡамыз аҽаашьақәнакит. Ҳарун ишьҭаланы иааит даҽа ҩыџьа ахацәа. Урҭ ааира рҭахӡамшәа акәын рааишьа шыҟаз. Ахацәа инеимда-ааимдо акы рҳәон, иара Ҳарунгьы, инацәақәа рхаха игәы иадкыло, иԥсы аҿыхразы анцәа диашьапкуашәа, аԥшәма диҳәон.

Ишԥаиурыз, аҳәара аҽи акәадыри аанагоит, аҽы знык ақә тәара акәым. Аӷәра наииркит. Иахьивагьежьуаз аҽышькыл ишьапы изақәмыршәо, дахьынԥашаланы, деихеигәо, цәгьала днақәтәеит. Иара ацәа иацәтәымыз аӡәы азқәаҿ дышҩеиз, данақәтәагьы, иақәтәашьала иадырит Бзоу. Дақәтәан ишьа пқәа адырҟацала, агәаҵаӷара иҵарӷәӷәаны акәымкәа, аӡла гара ҽы ааҵәақәа рхы ааилышьны иақәҵаны, иара хыхь данақәтәалак еиԥш, ишьапқәа хьыр-вырӡа, иҽеимырҿаҿа ны. Атыгә-тыгәҳәа инадикшалахуан урҭ ишьапқәа. Уи акәын аҽырыҩрақәа раан Бзоу иамбаӡацыз. Акызаҵәык аԥшәма иаҵкыс уи дызлеиӷьыз – иаҳа дласын, дышьҭкәыцәаа игара мариан.

Уажәы иабазма Бзоу ари адәы гьежь, аҵҟьарҭа аҵәаӷәа иаша. Аҩызцәа рҽырхианы иахьгылаз ахь икәаша-кәашо аҿынанахеит иаргьы. Ауаатәыҩса рбызшәа адыруазҭгьы, Бзоу иаҳарын усҟантәи аҽырыҩраан иҟанаҵаз иахьа уажәгьы


9

инеимырҟьо ишырҳәо, изныкымкәа зыхьӡ ҭнагахьоу Аԥсара ақыҭангьы, уи анҭыҵгьы.
– Аҽы ауаа еилнахуеит.

– Аҽгьы иара атәы удыруазароуп. Аҟамчы знаалогьы убап. Бзоу уи аламӡагәышьеит.

– Иара дзышьцылахьаз, амаҳмыз зҭаху анадиқәа ракәын.
– Егьа диҳәазаргьы, дзақәиртәазеи!
– Аҽ бзиа, дад, анапы бзиа аҭахуп!

Арҭқәа зегьы аназырҳәа, аҽырыҩра ианалага ашьҭахьоуп. Уажәазы Бзоу шьацәхасуа, аӷәра иахо, аҩызцәа ирылагыл аны иԥшуп. Зегьынџьара шаҟа имыццакуазеи, шаҟа рычҳара ӷәӷәоузеи ауаа! Иԥшуп, иԥшуп... Иззыԥшузеи! Ҳарун да хьақәтәоу атах-атахҳәа агәаҵаӷара иҵаиқшоит ишьапқәа. Макьана иҵымҟьац, макьана ихьшәам. Аԥшәма дааины, убри наҟ днақәцан, иара днақәтәар. Уиаӡәк иоуп аҩраан Бзоу иаҭаху идыруа иақәтәо. Иҟанаҵаша иара иадыруеит, даԥырхагамхааит, ҩбагьы, абӷа иақәтәоу ауаҩы дкаҳар ҳәа ицәшәо, блеихаҟәысракгьы изымхәыцроуп. Абла ахьыԥшуа аԥхьаҟа, убрахь мацара ихароуп ахы-ахшыҩгьы. Иареиԥш ишьацәхасуеит иавахх игылоу аҩызцәагьы. Уажәнатә аин даҭлара рхылахьеит рыблақәа.

Ахысыбжь геит. Адгьыл ахаҭа хыџхыџит, асаба цәышӡа ихатәалеит, анаҟә ықәчызшәа. Ркәымжәы каламқәа еилыԥхаа уа, аҽқәа ирықәтәаз аӡәы ихҭарԥа ихҟьеит, даҽаӡәы иҟамчы импыҵшәеит. Иҭӷәыхаа инагоу амҩа цәҳәыра аҽеиуатәӡаны ицоит. Аҩызцәа рԥынҵа икылҟьо афақь аӡыршы иахылҵуа ахылҩа-ԥсылҩа иаҩызахоуп ишаҿасуа. Издыруада, раԥхьаӡа иблақәа ианырхыԥшыла цқьа дазеилымкаазар. Иҟалап, аԥшә ма иҵкысгьы ари деиӷьзар. Аԥшәма ианнаҵҟьалак, еснагь ақьышә ԥнаҟо аӷәра аҿаирххуан. Аҩызцәа авыҟьҟьаны аԥхьа ҟа ицоит, ицоит, иара ишьҭуам. Ахы аҟьоит, аӷәра ԥнаҵәарц иахоит. Ашьацҳәа иаҿашәазшәоуп аӷәра шырку инапқәа. Убас иакәиршон знык, ҩынтә, нас хәыҷы-хәыҷла акәадахара иналагон аӷәра. Ари ус иргәаҟуам. Ишнаҵҟьаз еиԥшҵәҟьа аӷәра ишаҭахыз иеиҭеит. Ииашаҵәҟьаны аԥшәма иаҵкыс деиӷьуп ари, насгьы иаҳа дласуп. Акызаҵәык дахьҽеим – абӷа


10

дымқәацо иҽизахакуам. Дкамҳандаз!.. Зны ахәдахь дааскьоит, аха дахыҩрыр ҳәа ишәоит, нас агәчамахь днаскьоит, абӷа дықәмыҩрындаз... Уи ишазхәыцуазгьы, ишнаҵҟьаз акык-ҩбак аԥхьаҟа иаԥысызгьы аҵыхәа иахьнарԥшит. Урҭ рԥынҵа икылҟьо афақь аҿамсуа ашьҭахьҟа инхоит, ршьапышьҭыбжь амаҳауа ихарахоит. Иаӷьхоит, иаҳа-иаҳа иҿацахоит алым ҳа иҭаҵәаауа аԥша. Асҵәҟьа иласны иҩхьаны иаргьы иагәалашәом. Ас иақәиҭӡаны аӷәра амоуцызт.
– Ицеит, Бзоу цеит!
– Ирылҵәраа ицаӡеит!
– Уласы! Уеиха! Уеиха!

Рыбжьы ҵарыхәҵәақәа хҵаны, иеигәырӷьаҵәа ҿырҭуеит, атрышә иасуеит ахәыҷқәа. Хацәақәакгьы уажәнатә рхылԥа қәа рхыхны иазырҟьоит. Аӡәы заҵәык – аԥшәма, Барҟәын Бадра, ибжьы ҿаца нарылыҩуеит:
– Иумышьҭын, абааԥс, иумышьҭын! Аӷәра уах! Уах!

Аха уи ибжьы баша, иҩежьӡа еилаҳанто ихтәалоу асаба иналаӡ ицоит. Ус еиԥш ахы иаднамбалацызт. Аԥсыԥ азымхо иалагеит. Маҷк аласра иагнамырхар ҟамлеит. Аӷәра ааир ххар... Ашьапқәа рыласра егьагнархеит, ршьапышьҭыбжьқәа ааигәахо, иааигәахо, рԥынҵа икылҟьо афақь агәчамахы инықәсын, инавыҟьҟьеит ҽқәак. Ари адәы гьежь иқәлеижьҭеи ус еиԥш амыхьцызт Бзоу. Аԥсы еивганы, ршьапқәа анышә рыҵыҟьҟьо аԥхьаҟа инеиуаз ирышьҭахх аҿыҩанахеит. Гәаӷ бааԥсык ҿыхеит уи агәаҿы. Адгьыл ахь иаҳагьы аҽыланар ҟәит. Аԥхӡы мыжда аблақәа ирхылеит. Ахы ааҟьар, инеидыс лартә еизааигәахоит. Бзоу уи аҽы аҵыхәа ишынахьнарԥшлак, аԥхьаҟа иаргьы даҽакы аҵыхәа инахьыԥшуеит. Макьана амҩа хароуп, макьана акыр набжьоуп аԥхьахә аманы аҭа лара. Агәаӷ бааԥс агәаҵа еиланаршыцыԥхьаӡа, ашьамхқәа иаҳа иласхоит. Алымҳақәа ҵнахуеит ауаа рҿыҭбжьқәа. Ам ҩа аҿықәан иахьгылоу инапҟьа-шьапҟьоит, уи иара акыр иахәошәа. Абар, абар, даҽа знызаҵәык инакәшоит, нас ианыҵуеит, аҽышьапхыц ианаҟәаҟәа, инышәӡамшәа ита тахаз, иԥсҭыхгоу уи амҩа. Иаԥысырц аԥхьаҟа иазынхаз ҽы заҵәыкоуп. Аҵыхәтәан ианҭалонӡа раԥхьа имышьҭыцызт


11

Бадра. Уи иаҵәахуан амч. Уажә акыр амч ԥнашәеит, аха агәаӷ иазҵысыз ашьапқәа дырласит. Агәахы ԥжәаны иԥсып аԥхьа ианызҭамла. Аԥхьа ианнаҵҟьоз иҟаиҵашаз изымдырзаргьы, ма уажәшьҭа даԥырхагамхар... Аԥхӡы ахьыҵәҵәа икаҭәоит, ашәах агәыҵачуп. Иара ахаҭа афақь арахь иргьежьны аԥша иаҿанарсуеит. Атрышә иасуа, иазҿызҭуа рызхәыцра иаԥсам, иара ахаҭа иазымдыруа иҟоума! Акызаҵәык уажәы иҟоу – аҵыхәа иахьнарԥшыроуп аԥхьаҟа иаԥҟьаз аҽы. Абар, еиҟа раны инеивагылеит. Ԥыҭрак ус рҽеиҟаратәны инеиуеит. Ишԥашу аҩыза иахҟьо афақь! Уи афақь Бзоу аԥырцәқәа ирысуеит, агәчамах иқәсуеит, иаҳа-иаҳа аҵыхәахь инаскьоит, инаскьоит... Убри аамҭазы, абӷа дахьықәтәаз днықәҵәи-ҵәиаан, уаанӡа амгәацәа иҵеиҵоз аҟамчы ҿаца азмырхакәа, ашиҵә, ашиҵәҳәа ашԥы шыҟаз иҩахиҟьеит. Ацәеижьы ҩах ԥан, еилаӡыӡо иааҭрысит Бзоу! Икахәхәа-кахәхәа, ахы иама риашахо аҟынӡа аԥхьаҟа иашьҭуаз ашьапқәа реихгашьа неи лаԥсеит. Ахыкәалааиԥш инавҟьеит иашьҭархх иааиуаз аҽы. Қәырқәырра-ӷызраҵас бжьыцәгьак ҩахылҵит Бзоу. Ажәлар инарылаҩҩит аԥшәма Бадра ибжьы:

– Уамысын, уанаџьалбеит, уамысын! – нас ибжьы каҳаны ихазы ус нациҵеит: – Ҳаи, анцәа сишьындаз, аҟамчы аҟьа шьаҵәҟьа ззымдыруаз аҽы дышԥақәсыртәеи!

Бзоу ашьапқәа анааилаԥса, иааԥсаны иаангылаз џьишьеит Ҳарун. Ахахәда инапы ахьшьны ишьышьуа, иргәыбзыӷуа дна ҵаҟьеит, аҟамчы лымҩаниҵан, еиҭах ашԥы иҩахиҟьеит. Ахәда ырхәаны ирҭрыс ианлаха, аӷәра ааимпыҵнажәеит икӡа мызшәа. Аԥырцәқәа дрылаҳәаҵаны икит. Аҽыҩқәа акакала иавыҟьҟьа ицон. Алымҩанык рҽеивахала иазыԥшуаз ауаа, реимҟьарҭак алаԥш ианныҵашәа, ашыҩҳәа иаақәҵәиаан, иашьҭахх иаауаз аҩызцәа амҩа рнаҭарц аҭахызшәа, наҟ инымҩахыҵит. Икәалаауа инықәлеит изыкәшоз адәы гьежь. Аԥшәма иԥсы игәы икылахо, дыҩны днаԥыххылан, аӷәра днамҵасит. Ус еиԥш амбацызт Бзоу. Аблақәа ашьа рхыҵәалон. Еиҵас иқыџьқыџьуан. Уаҩԥсы ааигәара днеир аҭахымызт. Убасҟан, апыҟҟа-пыҟҟаҳәа зышьҭыбжь ааҩуаз аҩызцәа рахь ахы нархан, ишалшоз икьыркьырит Бзоу. Адәы гьежь – уи


12

аԥсҭазаара ахаҭа иаҩызоуп. Имҩахҟьаз – дынхеит. Изыхҟьаз, иахьыз – зусс алада! Абжьы заҳаз амеигәырӷьазар, акгьы агәы ҭнамшьааит. Хәаԥшцәақәак ахьгылаз:
– Ишԥамҩахиҟьеи!

– Изшьапык ақәасаб-ӡыс дшашьҭаз иԥҵәахьан, иаанхаз гьы иахьа Бзоу алгон.

– Зтәы узымдыруа, иуцәтәыму, уашьҭамлароуп!

– Ус дшыҟоу идыруандаз, амдыр анцәа дирыцҳауп рҳәоз ма?! – инациҵеит насҭха дгыланы Бзоу иазыԥшуаз ҭаҳмадак гьы. Илабашьа ац хаԥагәаӡа аҽыҩҳәа иныҵаикшеит. Уи Аԥса ра ақыҭан ӡаагаҩыс дрыман. Егьарааны дубаргьы, иуардын ауалырқәа анҿаҳәаланы, икамбашьқәа рҵыхәа авиҳәа иҟьо, амҩаду ианыршәла дцон анхацәа амхы иахьҭыхо, ма абжьымра рхы иқәцеиуа ачаи ахьҿырхуа. Ихаҭа ҽык дақәтәо, ҽык ныҟәиго уаҩы имбацызт, аха ҽырыҩрак бжьаижьуамызт.

Абри еиԥш ианақәшәа адырҩашықәсангьы, ҭагалан, аԥшәма дақәтәаны инеит аҽыҩқәа рыԥхӡы иарҵәхьаз убри адәы гьежь аҟны. Иара убасҟангьы аҩызцәа ахьеилагылаз имнеицкуа, ажәлар даарылҵын, иҟамчы аҿы имагә ахәы цырцырра иаархо, дара рышҟа иҿааихахт Ҳарун. Аӷәра дахьынԥашала икны, акраамҭа аԥшәма акы иеиҳәон. Еиҭах инацәкьарақәа рхаханы игәы инадикылон. Бзоу аӷәра аиха инацҳаит аҟыҿыҳәа. Аԥшәма дҽыжәымҵӡеит. Данҽыжәҵ, аԥхьахә аманы иҭалан ашьара иқәларц, ихәымжәарц аӷәра арԥарцәа ианыдиркоуп. Бзиабарала иҭәны шаҟа ажәа хаа азырҳәазеи усҟан:

– Бзоу анаанахыс, егьырҭ аҽқәа баша ишықәырҵоз дырын.

– Иара иаҟароу ҽеиқәа ҳарак џьара иубашам.
– Иареиԥш зӡара поу ашьабсҭагьы узыԥшаауам.

– Нхарак иаԥсоуп ари аҩыза аҽы, нхарак! – иҳәеит, аны хаԥаара дамҵагылоушәа, ихылԥа ихыхны Бзоу дахәаԥшуа, ес-шьхацан аԥсаратәи ахьшьцәа рынаскьагаҩ Шьаҳан. Убри ак ала акәын иара иқыҭан дызлардырӡоз. Даагылазар шьхак дхаланы арха днықәымԥшыцызт, ршьапаҿынӡа ахьшьцәа наскьаганы даахынҳәуан.


13

– Уара хәылак, ажәҩан уаҵаԥшыргьы изыԥсоузеи ҳәа ухәыцуа, шаҟа урыцҳаны анцәа уишазеи, – иҳәеит уи заҳаз аҭаҳмада-ӡаагаҩы.

– Иақәнагаҵәҟьоз ахьӡ шԥеиҭеи уи Бзоу ахьӡызҵаз! Нарҭаа рыҽқәа ирыжәлаҵәҟьоушәоуп ишыҟоу!

– Бзоу азыҳәан аԥхьахә агара закәыхи.

«Аԥхьахә агара закәыхи…» Бзоу дакәшаны дахәаԥшуан абас азызҳәаз, изымдыруазааит иара иацины ашьа-ада ирҭоу аҟазшьа – аԥхьа даҽа ҽык ҩагылар, иара азыҳәан ишгәыԥжәагоу, изымдыруазааит, есҽырыҩра шьҭахьы абаҩқәа алаԥыҵәҵәаны ацәа иҭаԥсо ишьахьуа, аха имбаӡои, исапын шәахханы иагәыдчылоу аԥхӡы, имбаӡои, ашьапы изықәымгы ло аҟәараҳәа ишеиҵасуа?!. Адәы гьежь ианнықәыԥшлак, еснагь ҩ-цәаныррак еимаркуан. Аҩбагьы убасҟак иӷәӷәан, руа иарбаныз иаԥызгоз зны-зынла иара ахаҭагьы иацәҩашьон. Акы, иара ԥсыс иахаз аҩра акәын. Уи азыҳәан араҟа еиԥш иахьыманшәалаз дәык иқәымҩыцызт. Ишаҭахыҵәҟьаз ашьа пы еиҵнахуан. Уи инаҿагылон иара аԥхьа ҽык гыланы ицар, иара аҵкыс иаԥысыр ҳәа ацәшәара. Ауаа аԥхьахә агара, аԥхьагылара зырҭаху – ахьӡ-аԥша, аҽхәара, аҳамҭақәа реимдара – урҭқәа иара иацәтәымын.

...Шаҟа агәы аҵаххуа ашьжьымҭан аԥшәма иааира иахы ццакуазеи! Данааилакгьы шаҟаамҭа дадхалозеи абарқәам аартра. Ихашҭрымызт аԥшәма, Барҟәын Бадра, уи ацыркь Ҳарун идагьы дарбанзаалак тәымуаҩык инапы ахькьысыр, акәиц ақәшәазшәа, ацәа ахыбзаауа ишыӡыӡымкуа. Шьы жьымҭанла ицаԥхақәа ырхьархьаруа заартра дадхало абар қәам зиҭахузеи, изадкнеиҳалозеи иахьҭаку ашә? Иҟалап, иа ра даныҟам, ианимбо Ҳарун ацыркь иҽӡаны дааир, акәадыр ақәҵаны агәышԥы, ма алымҳашьаҭа џьаргьы имшаҭакәа да сыр ҳәа дшәозар. Игәылацәагьы аӡәырҩы алаф илырххьан убри абарқәам аҵыхәала. Иара зегьы иреиҳәоз акы акәын:

– Аҽы бзиа, аҭыԥҳа бзиа илҩызоуп. Инахәаԥшыз иԥсы налахоит. Иара итәызарц иҭаххоит. Иахьҭакыз абарқәам ҿамызт азоуп Бзоу аб ӡаны ашәанцәа рахь изырҭиз. Ашьхақәа рыгәҭантәи дааны иауигах ашәануа.Абраатәи џьара уаҩы ччиак


14

иӡаны иааирхәеит. Шәара изышәымҳәозеи, сара усҟан снашьҭаӡ сцахьан. Аԥшаара аҵкыс еицәахеит аагара. Исиҭозма ашәануа иааихәаз аҽы! Иаазырхәаз иара диздыруам, сара дсымбеит. Ҟабардатәи аҽыжәла бзиа аниднагала, аԥсрак азыҳәан исиҭарц иҭахымызт. Сашшуа, аԥара идызгало, изыԥсаз аҵкыс нақәырӡны ицәызгеит. Иара, Араԥ рыцҳа, иажәны ианԥсы, уаҩԥсык иеиԥш анышә иамаздеит. Убасеиԥш иҟоу ашьа алоуп Бзоу. Аиаша шәасҳәап, исцәырӡар ҳәа аҵкысгьы, исцәыбжьырхыр ҳәа сшәоит. Ииашаны ирҳәоит, уҽи ушәақьи ауаара аӡәгьы иумҭан ҳәа. Ртәы уара ишудыруа, ҽаӡәы изымдырыр ҟалоит. Бзоу ацәаҩа еилкааны, алеишәа уҽанақәуршәа – угәы каршәны, абӷа улықәианы уцә. Ҽырыҩразааит, баша амҩа уқәзааит, иара иадыруеит иҟанаҵаша. Бзоу акәымкәа даҽа ҽызҭгьы, сара саб иаан ашьхантәи сызлаауаз, шә-ԥсык схазаргьы – ԥсык сзынхомызт...

Абас дналаганы Бадра изаҳахьоугьы измаҳацгьы ирзеи ҭеиҳәон Бзоу ҿыц ибжьаны даннақәтәаз, ианқәыԥшӡаз еицыр хыргаз хҭыск. Ахақәиҭра иашьцылаз Бзоу агәы цқьа аӷәра ианымшәацызт. Аԥсара ақыҭан усгьы еснагь арахә бзианы ирзанын. Ашьамаҟа дрыцын Бадра. Аԥхын ашьха ианцоз Бзоугьы игеит. Аҳауа цқьеи аҳаскьын ԥсылеи ирылачон. Иаа лырҟьаны Бадра ашьха албаара иқәшәеит. Ацҳаражәҳәаҩ днеит иаб дычмазаҩхеит ҳәа. Агантәи инарышьҭыз акыр ихьа иршшеит ачымазаҩ ихьаа. Еилымкаашьа имамызт Бадра – чмазара мариак ихьызҭгьы, ас ихараз ашьхантәи дылбаарц изынарыцҳауамызт. Ацәҳәырахь анаара иаҿан Бзоу. Ма кьана ашьха ҳауа иԥнашәон. Цәала-жьыла ианымԥшы цызт. Акәадыр ақәҵара акәым, иара ус анапахьы ааирагьы ацәымӷын. Бадра иҩызцәа ицырхырааны иркит.

– Ашьыбжь хыҵхьеит, шьхагәаны иуқәнакуеит ахәлара. Уаха уааԥшы, уаҵәы ашарԥаз удәықәлап, – иҳәан, инаимеикит агәыԥ реиҳабы.
Иара, имукәа, дыҩҽыжәлан иҿанынеиха:

– Уҽы макьана иуроуп, илашьцаны амҩа умбар, машәыр узнамуааит. Уаха унаӡарц уаламган, ҳанышьхнылоз ҳахьыԥ хьақәаз џьара уаанҿас, – бжьагажәақәак наихьыргӡеит.


15

Еилыхха ашьха ҳауа аласра, адгьыл ҳаракыра ԥсы зхоу зегьы ирнаҭо агәышьҭыхра, Бзоу ашьамхы аҵарра иацнаҵон, агәы иаҳагьы иармархәацуан. Абри еиԥш аан мыцхәы агәаӷ акуан аӷәра. Иараби, уиада ԥсыхәа ыҟаӡамкәан иҟоума! Раԥхьа ианаҿеиҵаз ақьышәқәа наҟ-ааҟ иԥнаҟҟеит. Уажәгьы иагәалашәар ацәа иҭаӡыӡоит. Хҩык ахацәа рнапсыргәыҵақәа ашьа рылҵәраауа инанагеит. Анахәҭа, ашаха, аӷәра – шаҟа ԥнаҵәарыз! Уинахысгьы қәыџьмак ахаԥыцқәа аҿҿа рыҵ гозшәа акәын ишаҳауаз аӷәра аиха ахьархьарбжьы. Убас акәхарын абгьы шырыбжьаз. Ианышәап, аха ашьха ҳауа абриаҟара аҩра анагәанарԥхо, иноуижьлар уи аӷәра… Аԥшә ма ихьааигашаз уск аҵыхәала агаҟа албаара шиқәшәаз, дынкахәыцуа ихала заҵәык амҩа дахьықәыз, иаб изыҳәан уаанӡа иоуз ацәалашәара иаҳагьы ишацлоз иара иабадыруаз. Иара иаҭахын абраҟа, ашьха азқәа ипаны, ихәхәаӡа иқәдоу амҩаҿ азхара иҩыр, ихәмарыр. Уи агәаҳәара иаҳагьы иацлон, ашьапқәа ахаҳә сса рыҵаҿыпуа, анаарақәа рҿы албаара анақәшәалак. Аҵыхәҵад араӡын ҟәынақәа еилаарцыруа, ашь ҭахьтәи ашьапқәа руаҭәақәа ирыдыӷәӷәалон, иара зымцоны иаҵаҟьоушәа. Акәадыргьы, иара иаԥысырц аҭахны, ахәдахь иааскьон. Иақәимҵаӡар ҟамлаӡои убри акәадыр! Бзоу иаздыр уамызт, аҳаиуан иара азыҳәан хәарҭара аланаҵ шакәу ауа ҩы бзиа иахьынӡаибо. Иазымдырӡакәоуп аԥшәма, Барҟәын Бадра, имаз агәыблра, абзиабара убри аухатәи рныҟәараан ишазнарҳаз. Амҩа данықәлаҵәҟьоз, ихаҭа цқьа дазхәыцызҭ гьы, иҩызцәа рҳәарагьы иҭаххомызт. Изаҳахьадаз, ҩаха-ҩымш ныҟәа ахьыбжьоу, Шьоудыд ашьхара, еихышәашәо аԥ сара ахьеилагылоунтәи, иҵааӡа афҩы уԥынҵа инҭасуа амшын иазааигәоу рқыҭа Аԥсаранӡа шьыбжьышьҭахьк иналагӡаны аӡәы дыбжьысхьеит ҳәа.

Ахәлара иқәнакит иахьҟәаԥа-ҿаԥараз, иахьбӷаларҭаз Ԥардӷьал аиҩхаа дынҭалоны. Ашьха уеизгьы усоуп аԥса бара ҟазшьас ишамоу: имшы лашаразар убас илашоит, убла агәы ԥнаҟо, ианылашьцагьы, ҳаԥык унҭагаланы ашә адыркызшәа еимаҳауеит. Бадра иҵх алашьцара инацлеит, цас изнауазшәа, ажәҩан еимаҳаӡаны ашәшьра. Абри еиԥш


16

аҵх азыҳәан уаҟа Ԥардӷьал аиҩхаа ианҭысуазгьы, уи ашьҭахь, ахәы иашара ианнықәла адыд-мацәыс, ақәаршҩы ианрықәнакгьы, иара акы заҵәык илшаз, егьыҟаиҵаз – иуапа аԥшьқәа иҵаҵаны, аӷәра ақәыршәны акәадыр иҽаларԥс дақәтәан. Ашьхақәа бгозшәа ианыдыдлак, Бзоу ӷызраҵас кьыркьырбжьык ҭахәаҽӡа инахәылҵуан. Аҽаашьақәкны, амацәыс ихнакыз аблақәа алашьцара ишналашьцылалак, ауаҩы аӷәра импыҵнажәаны аҩра, агәышԥы еидырӷәӷәала изку амгәырхақәа рԥыҵәҵәара – зегьы ирнышәаны, уажәы иаамҭам ҳәа аӡбазшәа, иҭаслымха, маҳмызла икарцо надик аҽеиԥштәны аҿыҩанахон.

Адырҩаҽны ианааша, ауха ирықәӷәӷәоз ажәҩан ҳарак хеит, иҭбаахеит. Рымҩа хәхәаӡа изықәдаз ахәадагьы уажә иаҳа ииашан. Бзоу аҽеимаақәа аҵыҟьҟьа ицахьан, аха урҭ уажәшьҭа иусмызт.

Убасҟан, аа, абыржәы иахьҭаку иааганы ианҭеик, мчыб жьыкгьы аблақәа ирхыҵуамызт уи ауха иназхықәыххылоз аҿыбгарақәа, ҵа змамыз аиҩхаақәа. Уажәгьы ацәа иҭарӡыӡо алымҳа иҭаҩуан адыд ашьҭыбжь. Ацәеи-жьи иахамшҭуа иа зынхеит, ублақәа срыкәыхшоуп ҳәа ахаҿы шьышьуа убас ҟан аӡамҩа дахьагәӡыз. Ус еиԥш инапы ырҟәымшәышәны иахьишьхьан иагәалашәомызт.

Иараби, ауаҩы игәырҵҟәыл аҳаиуан агәырҵҟәыл аҵкыс иуашәшәыроума, убарҭқәа зегьы ихашҭыртә?!

Шаҟа агәы аҵыххуа иааира иазыԥшузеи! Ашарагьы акыл ҳара икылҷҷеижьҭеи акрааҵуеит. Азхара акранафа, иҷырҷыр уа инеины алаанда иқәтәеит абаӷырҵыс. Уи есышьыжьымҭан, ашара адәы ианаақәло, акылҳара инкылкәырны иааҩнаԥыр уеит. Атрым-трым иԥо, Бзоу иаҵакәыруа иҟанаҵашазеи! Адәа хьы аҳауа анҟәандахалак, иныҩныԥрааны ицоит. Анахәҭа ахаҵаны индәылигар, иабеигаришь иахьа? Зегь раҵкыс еиӷьуп – анахәҭа ахыхны аҳәысҭахьы инҭеиҵар. Уаҟоуп ан ианацыз бжеиҳан иахьҳәлоз. Ашә аартны Бадра данааҩнало, аҽҭра зегьы ҩнырҭәаауа ицны иааҩнаҳауеит зхы иақәиҭу аԥша. Уи цәаакӡа, адәаӡа, ҭагалан шьҭахьы иоурыжьыз ахкаарақәа, зегьы еилало, еилаӡҩаны, ихлахаҵ ргьежьыгаха


17

иалшәшәоит. Бзоу агәаҵаҿ иарҿыхоит адәеиужьра, арха каршәрақәа рзыгәыкра. Аха иара днадгыланы:

– Бзоу, Бзоу! – ибжьы ҭҭәааны, ицқьаӡа ианнақәиргалак, зегьы ахәаҽуеит. Асаара ақьышә аныргьежьыло аџьықәреи ахьынӡафо, иҽага хәуоу ала ахыӷәра ықәиӷьӷьаауеит, џьа ра фҩык ахкааны иамфакәа аҽыхәчара иҭахаз аҭәа, аҟәынџь хәыҵәқәа наҟ иҭигоит еидыҳәҳәаланы. Ус иашь цылахьеит Бзоу, аԥшәмагьы игәы иахәозар акәхап, дақәҵә ҟьаӡом, џьықәреи цырак аныршәламкәа ианафалак, аӡамҩа ижәҩахыр иахьнашьуеит, ианҽҵысыз ан џьара иҟаны ианаа лак аҽшахьнашьлоз еиԥш. Иқәырқәыруеит анахәҭа ахаҵаны, икәаша-кәашо аҭра ианҭиго. Идгьежьыло ихарахаԥшуеит. Импыҵҟьар, икәалаауа инықәларын амӡырха анҭыҵ ишьҭоу адәеиужь. Цасҳәа иазнеиуеит убри адәеиужь. Аҽҭра ишаа ҭигалак раԥхьа иароуп абла иаахгыло. Ҵла заҵәык агәҭа иқәгыланы, егьирахь зегьы каршәроуп. Шьхацан убраҟоуп иахьеизо ауахьад. Иӡныз, иԥхныз, егьараан инаԥшыргьы алаԥш нақәшәоит, амгәацәа ҭысҳаԥӡа, аҟәыҟәылқәа ылыҩ рны ҽы хәашлаԥсак. Бзоу уи ахы нақәкны, абжьы ҵарӡа икьыркьыруеит. Ахы иааҩахоит аҟароуп, знымзар-зны иар гьы абжьы амыргацт. Иҿаҳаушәоуп ишааԥшуа. Анахәҭа аха ҵаны аӡәгьы икым, ашьапқәа ишаҭаху ирықәиҭуп. Шьакоуп еицрылоу, абасҟак иаԥхьоит, аха заҵа арахь имааира, гәырҩа хьанҭак иаҵоушәа, ахы ацәыхьанҭаӡа, ааигәа-сигәа иаанаԥшы-ааԥшуеит, инеимда-ааимданы адгьыл ҟьантаз ацрыхара еиҭаналагоит. Иахьзеи, абриаҟара абӷа ҭазырпалазеи? Урҭ қәа зегьы Бзоу иаздыруамызт. Уи макьана аԥсҭазаара ашьац ԥшқарала акәын излабахьаз. Макьана иҭбаа-ҭыцәха, иҳаракӡа иахагылаз ажәҩан, азқәа инықәсуаз аԥшеиԥш иласын.

Амӡырха аганаҿ, аҽацә тәыҩақәа реиԥш, еимҿхахаӡа игылоуп аҽхарԥарҭа. Анахәҭа уаҟа инахаиршәуеит. Ашьа ҳәырӡыӡқәа ҵирффарц, аҿы цырцыруа иааҭигоит имаҟа иадҳ әалоу аҳәызба. Бзоу џьарак изгылом, икәаша-кәашоит, абаҩ ацәыласханы.

– Бзоу, аџьу, алақәа урфеит! – инапы рҟьаҟьаны агәчамах дасуеит. Иаангылоит ашьшьыҳәа, иҭаслымха. Инап татақәа


18

рыла акәым, иҭахызар, ажьы иалапо иҿацоу аҟамчгьы ахи ҟьааит, иара зегь реиҳа иацәымӷу, аӡӷьы аҟәараҳәа ихьҭа шьаанӡа иаларгыланы икыз, убри, зны имҩахызҟьаз, ацыркь Ҳарун амԥын дықәимыжьлааит. Иҟалап, иара ишьа зшьоу ауаа рыҩныҵҟа дуаҩы цәгьамзаргьы, аха уи, хым ԥада, даныхәыҷыз аԥарԥалыкь ԥшӡақәа рыкра бзиа ибон. Рыԥшӡара инақәӡуан урҭ аԥарԥалыкьқәа. Инапаҿы убас иааникылон, изгәамҭаӡакәа рыԥсқәа нархыҵуан.

Бадра иаҳәызба цҳафыруа ашьаҳәырӡыӡқәа ҵирффоит, ашьапқәа неимда-ааимдо дҩарыханы, ичаԥеижьҭеи мышкы ҵуазаргьы, аҽеимаақәа днарыс-аарысуа игәеиҭоит. Ацәа иалапо аҳәҳәагала ирыцқьаны ианикәадырлак ашьҭахьоуп, зыфҩы иашьцылахьоу имаҭәақәа неишәыхны, изиацкқәа иҵаҷыжьуа даҽакала иҽанеилеиҳәо.

– Ахсаҟә уқәгыланоума ушақәтәо, мамзар ашькыл аҟынӡа узланаӡозеи?! – абас алаф илырхлон Бадра. Уаҩаԥшьк, да хьыҟаз деилашәыгәӡа, ӷәӷәакы иакәын иара. Шәагаалагьы уеизгьы-уеизгьы кьаҿӡак иакәмызт, аха Бзоу агылара заҟараз иадкыланы акәын иара ишәагаа лафҳәарҭас изышьҭырхуаз. Иуапа аҽышькыл икылсыртә ипаны, иркәымпылны ирҽуан. Ҽхьынҳәалас Бзоу иабаӡахьазгьы убриак акәын. Уи акәадыр ианнадиҳәала, ацәа иалашәон Бзоу мҩа харак ишықәлоз. Згәы иазымҳарыдаз дахьынарыхәаԥшуа. Ибырфын хҭарԥа еилашәыршәыруа ирқьақьаны ихоуп. Икәымжәи икабеи, амарсеи амарқәеи реиԥш ицәа ианаалоит. Игәышԥы ҟьа ҟьаҿы акалам ҟәашқәа еилаарцыруа иуҿаԥхоит. Иҟамчы еиҩырҿа икны, иара Бзоугьы ҽырба-ҽырбо, аӷәра иахан иҵа кәашо ианнеило, ирԥылаз, аныхачаԥа дагәыдыԥшылазшәа дымшанхарц залшарым. Џьоукы грас ирыԥхьаӡон, џьоукы лафҳәарҭас ишьҭырхуан, ишакәхалак, иара ус анцәа дишаны дыҟан – бзиа ибон, ицәа иалан аҽырбара. Еиҳараӡак аԥсараа еиҭарҳәалон уахык зны иныҟәара атәы. Усҟан ицыз, ицмыз изҳәалакгьы аԥсы ахаҵаны, анапы-ашьапы аҵарҵон. Уаанӡа ҭацаагара иарымҳәацызшәа, уиак иаҳа ирхамышҭит. Аҽы бзиа ахьимоу, уаҟа аҭаца дахьынтәаарго ақыҭан, – ҳаи, изакә рашьыз аҭацаагацәа реиҳабы дзықәтәаз рҳәап, убри хьӡны


19

еиҭаҳәатәыс иҟаларцоуп изиарҳәаз ҳәа ақәызҵазгьы ҟалеит. Даҽа џьоукых:

– Аҽоума иусу, аҽы бзиа цәаҳак дақәуртәар – аҽада акәадыр ақәуҵар иаҩызоуп. Иара, Бадра ихаҭа, хаҵа нагоуп, дахьнеиуа ииуа, ииҳәо идыруеит, – рҳәеит. Руак иабзоураха, аҩбагьы еилала, ишакәхалак, аҭацаагацәа дреиҳабын.

Аҭаца аргама ддәылҵуан, хыԥхьакра аҭахымызт. Амҩа дуҵәҟьа ианыршәланы, ашәа ҳәо, аҟәҟәаҳәа ихысуан. Дгьыл ҭаҳаран аҭаца лқыҭа ахьыҟаз. Аҽқәа ршьапқәа акуа иҳәын ҵәаран. Амш цәгьан. Уигьы анацла, рыбла ахьҭоу умбо, аҳәынҵәа ианаргеит. Ажәҩан иаҳа-иаҳа еимаҳауа ишы лаҟәуазгьы, агәырӷьа-ччабжь рхылҟьа инҭалеит аҭаца лым ӡырха. Аԥшәмацәа рԥыланы иааҽыжәырхит. Акәасқьаҿы алашарақәа каххаа иаркын. Абарҵаҿ ианыҩхала, Бадра иҩызцәа неихәаԥшы-ааихәаԥшуа иаанхеит. Дара рзиацкқәа аӡы нарықәҭәаны ирмыӡәӡәакәа аҩны ҩналашьа рымамызт. Рҟамчқәаҵәҟьагьы, аԥшәмацәа ирыздмыркуа, аҵкыс еицәан, Бадра урҭ дрыцӡамкәа, аԥшәмацәа дрыланы, амаҵурҭа аҟнытә даахалеит зымҳәарыдаз. Изиацк еиқәаҵәа цыҩцыҩқәа, амҩан махә хәыҷыкгьы ԥҟьаны ирхьымсызшәа иуҿаԥхо, иҵаҷҷаауа ишьан, иҟамчы аҭаҳәҭеи иааҭырхыз ашәақь еиԥш ицқьан.

– Ҽырбароуп, имҽырбо игәы ажәуеит. Аҭахызар шықә сышәкы шәеицынхоз уԥҳәыси уареи, убригьы еснагь улеиҽыр балароуп, – иҳәеит иара, дԥышәырччо.

– Уи мап ацәызкуада, аха уԥырны уаауазма, ҳара ҳазныз амҩа уанӡамыз? – ҳәа дыхҭаркит, аха иара ихы нахига-аахи-ган, уаҩҵас еилыркааратәы акгьы реимҳәеит.

Рқьафқәа ҟаҵаны, «уаридада» ҳәауа, аҭаца дрыманы агәашә иааҭыҵны ианынаскьа, Бадра ихы аҩы ишархьанҭаз

гьы дзышьцылахьаз ихамышҭкәа, икәадыр иааҵихит аштә зиацк харԥақәа. Дышҽыжәыз ашьшьыҳәа инархаирԥеит. Имагә ахәы инавҵеиҵеит иҟамчы ааиҩырҿаны. Ауаа рзыҳәан

гьы убас акәын дшыҟаз, дгәаар иреицәоу аӷьрас иҿакын:
– Ани, амгәырха рыцқьамкәа акәадыр кназҳауа!

...Аҽҭра иҭеикуа далагеижьҭеи, шьыжьымҭанла иара ида аӡәгьы дмааицызт. Амра ашәахәа акылҳара иҩкылԥхан,


20

ихәхәаӡа аҽҭра аҽҩыннадеит. Абаӷырҵыс азхара анафа, ӡыжәра ицазар акәхарын, ԥыҭрак иҟамызт. Уажә еиҭа иааҩ наԥрын, ашьапаҿыҵәҟьа инатәеит. Атрым-трым иԥо иаҵа гьежьуеит. Егьацәшәом иаӷраԥалар ҳәа. Уажәраанӡаҵәҟьа аԥшәма дынхахьаны агәалашәом. Аҵеџь аӡы аҭгара дадха лоу, мамзаргьы шьыжьнаҵы аԥҳә хишәарц аҵла дықәлоу. Дааип, ибобрик палта кьаҿ аԥҳә фҩы алшәшәо. Ашьапқәа шкыднаҟьоз иааԥсеит. Ианмархәацыз зны ишахьыз еиԥш, ашьамхларшә ахьыр, ашьапы аҵан ашәақь хәышә ҭаԥсаны амца нахьирсып. Иара рҳаны ацәа ахӡыӡааргьы, уинахыс ахьаа нҭыблаа ицап...
Дааип...

Аҳәҳәага ахьшьуа, ауразоуроу ацәа цырцыруа ирыцқьа ны, ани аҽы хәашлаԥса хырқәақәо иахьгылоу адәаҿы ашьапы еиҵнахырц инықәирҩыр, нас, анахәҭа ианкны, ар хаҟа иналбааигоит. Аҟәара ахаҳә ҟәашра инылаԥшны, аԥша цәаак аԥынҵа ианынҭаслак, адақәа ҭыԥсаауа, ихьшәашәаӡа акы налсуеит. Ишацәымӷу дақәҵәҟьаны иналеицалоит аӡы шьшьыра. Гәаҵаӷаранӡа иазааиуеит. Убас ихьшәашәоуп, еиҵас иқыџьқыџьуеит. Иара аԥаҩ дықәгыланы зны-зынла иааи шьышьуеит ахаҿы. Ахәда уеизгьы иара иҟынӡа изымнаӡар ҳәа дшәом. Алаҳәахӡеиԥш узахәамԥшуа ицырцыруеит. Убасҟан, аӡы ианынҭыҵлак, адунеи зегьы дәы еиужьраны, иара анахәҭа ахыхны иқәзар!..

Амра ашәахәа лаҟәуеит, илаҟәуеит. Еиҭах инкылԥрааны ицеит абаӷырҵыс.

...Ныҟәарантәи зны ишаауаз, аӷәра имахәарқәа арааԥса зар акәхап, амҩа иашараны ианиба, маҷк аҽааиқәнакып иӡбан, ахы иоужьны ахәдахь даахьынааит. Уаҳа аҭахӡамызт. Адгьыл аҽеиуатәны аҿыҩанахеит. Ишааиуаз, амҩа ааихнаҵәо ихыз ацҳа ианынхықәыххыла, иԥеит икаууа. Игәы ахьиҽа нымыз акәхап, дахууаа дцеит. Ишны ишыҟазгьы:

– Бзоу! Бзоу! – аниҳәа, иаахынҳәит еиҵас иқыџьқыџьуа. Убригь игәалашәар...
Дааип...
Ма харантәи:


21

– Бзоу, Бзоу! – ҳәа убасҟан, ацҳа ианыҩахыԥа данкаҳаз еиԥш, ибжьы ҭахәаҽны акәзаргьы даԥхьар, уахь, иара дахьы ҟоу инеирын. Аандеи гәашәи акгьы иннакыларымызт. Иарбан ҭӡамцу еиҩызшаз? Амрагьы, ԥҭак наҿаҳау, икахәхәа акылҳара икылҷҷоз ашәахәақәа адәахьала аҭӡамц инадӡыҭылеит.

Знык аҟарагьы, зан иацәҟьалаз аҽҵыс еиԥш, абжьы ҩыҭ нацан, ишамчыз иаакьыркьырит. Абжьы аӡәгьы иахьимаҳаз, баша аҽҭра иахьыҩнаӡыз, агәахы ԥнажәоу, ишьацәқәыс уа аҭра иааҭагьежьит. Ашьжьымҭан иххны, аџьыкаӡырӡ ақәырпыҟҟа аԥҳә ҿыц аҽыхәчара ишазҭалоз адыруан, уи иашьцылахьан. Ауха иаҭәашьаны иамфоз аҟәынџьқәа, уажәы ақьышә рыларшьшьны ирылеимдо, реиҳа ипақәаз, ита тақәаз ныхнарҟәҿааит. Акрыфара усҟак ихьаанагом, аҽы хәчара инҭыха-ааҭыхаргьы, агәы еиқәнаҳәалап, аӡбоуп хҽышьа амамкәа, аҟырҟы ҭбаны изкыз. Убасҵәҟьа иазыхгом изышьцылахьаз даҽакгьы – есҽны адәеиужьра анықәыԥшра, ԥыҭраамҭак аҽҭра анҭыҵра.

Агәы канаршәит уажәшьҭа уаҵәы ашьыжьымҭанынӡа. Ахәылԥаз акылҳара инкылкәырны иааҩнаԥрын, ишьҭыԥа-шьҭыԥо, азхара ыфаны ицеит абаӷырҵыс. Шьыжьи хәылбыҽ хеи роуп уи еиҳарак ианаало. Аҵх агәы ааиҩнашеит. Ажәҩан еҵәацк кыдыршәыламзар акәхарын, ашәҵәҟьа ахьҿоугьы, аҽҭра аҩныҵҟеиԥш, илашьцоуп. Ицәазу, иааԥшуазу цқьагьы иазымдыруа, Бзоу хырсысуа иахьгылаз, аԥшәма дааҩналаны, индәылигазшәа, анахәҭа нахшьны агәашә анҭыҵ адәеиужь инықәиҵазшәа абон, ҽазныхгьы – адәеиужь аҟны инеины иҟахуп, аԥшәма дыччо, дгәырӷьаҵәа аӷәра Ҳарун инаиир кит... Бзоу цәырҳан, ашырҳәа ахы ҩышьҭнахит. Убри аамҭазы, аҽҭра зегьы рыӷӷаны иалсуа, ашҭаҿынтә иааҩит бжьык. Ацәеижь ҩахыбзаан, ахәы қақаӡа иҩеилагылеит Бзоу. Џьара ҽы мархәацк агыгшәыг иакызаап, иоужьзар, иацхраарын...

Ашә ахь инеины, цқьа ианӡырҩы, ишҽыбжьымыз еилнаргеит. Аҳәҳәабжьқәа... аӡәы, ҩыџьа, хҩы... Ирацәахон иаҳа-иаҳа...

Адырҩаҽны, Бзоу иамбацыз хацәақәак ааҩналан, ԥҳәқәак еиларҟәыҷшәа инарҭеит. Ақыдсаҟәа иқәкны егьырмыххит, дара рхаҭақәагьы ччаԥшьк рҿықәмызт. Даҽа уахыки-ҽнаки


22

ҵхьаны, еиҭах иамбацыз даҽа џьоукых аӷәра нахаҵаны аҭра инҭыргеит. Иҭызгазаалак, ашҭаҿ акәзаргьы иноурыжьыр...

Иааҭрысын, аӷәра илахеит Бзоу! Абжьы цәгьақәа арҭ ахымшк ишгац игон, аха ауаа, арысҟаҩык ауаа ашҭа иқәнамбаацызт. Аҩызцәа иахьрацлабло адәы гьежь аҟны еиԥшҵәҟьа... Уаҟоуп арсҟак ирацәаҩны ауаа иахьрылаԥшхьоу.

Аԥшәма мҩа харак дықәлозаап. Акәадырқәа иреиӷьу ақәуп, аақәа рыфҩы аҿасуа, аихаӷәра ҿыц ахоуп... Аҽхарԥарҭаҿы иадгылоуп, амҩа ишнықәлара икәадырны. Агәчамах, ахахәда зегьы хҩаны, ашьамхқәа рҿынӡа инаӡо акы ақәыршәуп, ауапа аҟараҵәҟьа еиқәаҵәаӡа. Ааигәара ауаа неиуа, иара инахәаԥшны, қәырқәырраҵас, бжьы гәыҭшьаагак нархылҵ уеит, рыблақәа цырцыруа алабжыш рхуп. Ахы ҭууа, алымҳа қәа ҵнахит ауаа рыбжьы. Урҭ зегьы наҟ ашҭа инықәцаны, аԥшәма дааир, ма аԥхьахә анагалак ишыҟаиҵало еиԥш, ажә лар иҩарылганы игар...

Аӷәра ҭаҳмадак иааникылан, ишьи-ишьи еиқәҵо, ихәда икәаҽ аԥхьа дгыланы днеиуеит. Аԥсара ақыҭан ҽыбӷаҟазак идунеи аниԥсахлак ишыҟарҵац еиԥш, аҳәса ашәы рхьыссы, рыхцәқәа ԥыртла, ахацәа, рхылԥақәа рхых, еицхрашьшьы Бзоу иашьҭагыла агәарԥ иакәшоит, Барҟәын Бадра изы «Ауоу» ҳәауа.

Еиҭах тәымуаак аҭра инҭаркын, адәахьала абарқәам надк наҳаланы, инаԥырҵит. Ашара адәы ианаақәла, ишыҟанаҵац, иааҩнаԥрит абаӷырҵыс. Еснагь еиԥш, акылҳара ихәхәаӡа инкылԥхеит амра ашәахәа. Ариабжьарак, зны иааиқәтәо, зны еиҭаналаго иааҩуаз абжьқәагьы ашҭа инықәбан, аԥс ҭазаара, мшқәак раԥхьа изҭаз ашьҭра инҭаршә, иқәышьшь аҿыҩанахеит. Адыд-мацәыс зцыз мшыцәгьа ҭахәлакык ашьҭахь еиԥш, урҭқәа анаахнага, Бзоу шашьцылац, ашьыжь еиҭа аԥшәма изыԥшын. Уажәы уи иацланы иҟан дахьынӡам бац арҭ амшқәагьы. Ашьҭахь бжьы ааҩуам, еиқәышьшьы...
Дааип...

Цәажәабжьқәак геит ааҵрахьтә. Алымҳа зышьцылахьаз ацаԥхақәагьы хьархьарит. Ирҳаны иҿыхазшәа, алымҳақәа кьацәхеит Бзоу. Анырҳара ду ахьынӡаҩаӡоз аҽыҩеиҵнахын,


23

агьеҩ-аӷьеҩҳәа асра иналагеит изықәгылаз ахыӷәра. Рыбжьқәа ҵаӷаӡа, иамаҳаӡац цәажәабжьқәоуп иго. Ашә аалыртын даалагылеит, лыԥраҳәаҵәҟьагьы Бзоу аԥырцәқәа реиԥш еиқәаҵәаӡа, аԥшәма Бадра иԥҳәыс Мсыгәда. Азныказ «хырр» арган, аҭра иааҭагьежьит.Ахы агәалашәозар аахыс, знык, ҩынтә ракәу ахәы амҵалыргылахьан. Иара уигьы, аҽааиҵнахыр

– иаҵакьысуа зыҭуан лаҟәу рмаҵурҭа абарҵаҿоуп. Иахьагьы иагәалашәоит, убасҟан аҩны ашә анаалырт, уахьынтәи иагәыд чылаз аԥхара еиқәаҵәаӡа иаадәылшәшәан, абла агәы ԥнаҟо иаҿасыз алҩа афҩы. Араҟа, иара аҭраҿы, уи аԥҳәыс дааины ашә алыртуа, дыҩнало дамбацызт. Адәахьы иахьындәылԥ шыз, лыҵкы асаара ишьҭассы дгылан даҽа ԥҳәыск. Уи агәы ла ԥҳәыс амӡырха дықәнабаақәахьан. Еснагь длышьҭаԥало длыцын ҷкәына хәыҷык. Иеиқәа кьаҿ ишьамхаҟынӡа имнаӡо, ишьапқәа хырҟьаҟьа акәын дышныҟәоз иара.

– Унаԥшы, аа, убзыцәашьа кәаша-кәашо иахьгылоу, – лҳәан агәыла ԥҳәыс, Бзоу лбацыԥхьаӡа. Ашьапқәа неихнага-ааихнагаргьы, икәаша-кәашошәа акәын лара дшахәаԥшуаз. Иара, аҷкәын хыцә, Бзоу ааигәа дааины, дшахьымкьысуа агәра аиргарц, ицәымшәарц, хара-хара дгылон еснагь. Да набалакгьы ихы-иҿы ихаччон, иблақәа раз-разӡа. Цәгьашәа игәаԥхон Бзоу уи ахәыҷы иблақәа. Аԥшәма иаамышьҭахь ус иразны аӡәгьы дахәаԥшуа ҟамлацызт. Баша дацәшәоит. Дааины аԥырцәқәа икыргьы, цәгьара изнауам. Зны аԥшәма ақыҭа агәаҿы иҟаз аизарахь дцарц Бзоу икәадырын, аҟәы нақәа раӡынԥсараха, ахьхьа-хьхьаҳәа еилаԥсо ишгылаз, убри аҷкәын хыцә дыҩуа агәашә дааҭалеит.

– Уааи, дад, ара уааи, – иҳәеит Бадра.
– Бзоу самшьуеи!
– Уашьӡом, умшәан.

Даашьҭиԥаан акәадыр днаниртәалеит. Шаҟа дласыз! Иаа қәацар акәадыр днахшәон. Ишьхәақәа уаҳа ҵаҟа имнаӡа ӡеит, акәадыр днас-насит атах-атахҳәа. Аԥшәма ахы идшьыло, аҽмырҵысӡо игылан Бзоу.

– Уажәшьҭа цқьа шәеибадырма убзыцәашьеи уареи? – иҳәеит Бадра, ахәыҷы дихыхәмаруа.


24

– Ишаҟароузеи! Ишгылоу амгәацәа сыҵысуеит, – иҳәеит иара, дылбааганы ҵаҟа даниргыла, иблақәа ҭырхаха Бзоу даҵаԥшуа.
– Башамаша абзыцәашьа умоу џьушьома, Кәынта.

– Сангьы Бзоу уара иубзыцәашьоуп лҳәоит, ауаҩи аҽи зеишьцәахошәа.

– Изеишьцәамхозеи! Бзоуи уареи агәыԥҳәыхш шәыбжьоуп. Уаргьы ухәыҷӡан, Бзоугьы ҽҵысын, аин иаҵан. Учмазаҩхеит. Абҷы ухьит. Ахмаҷыр сыманы Бзоу ан снаҵалан, иҩежьӡа, ижәпаӡа ахш ааузамсхит.
– Нас исуржәма?
– Уаҵашьшь иумжәи.
– Уажә иабаҟоу Бзоу ан?
– Исҭиит.

– Бзоуи сареи ҳаиуацәаҵәҟьазаап, – иҳәеит аҷкәын хыцә Кәынта, иҽырҟәышны, илакыҵақәа уажә иаҳагьы иҵыла шаауа.

Абзыцәашьа, ахәыԥҳа, акыкахш ҳәа ауаа, ацәанырра ан рыцәмаҷхалак, рхы иҭҳәааны ирыбжьарҵало аиуара, аиҭын харақәа аздыруамызт Бзоу. Иара иадыруаз уиоуп, раԥхьаӡа ибла хәыҷқәа ҭиқәаҵәааӡа ианырхыԥшыла, аеҵәақәа реиԥш, икәеицеиуа инадыԥхалазшәа, урҭ зтәыз изыҳәан ашьа-ада иԥхаӡа акы нарҭысит. Уи гәеиҭозар акәхарын аԥшәмагьы. Убриаӡә заҵәык иакәын инапала дааганы иақәиртәахьаз.

– Анцәа сишьааит, Кәынта ашкол ахь дахьԥасышьҭуаз. Џьара акы днабмыцхраауаз, – лҳәеит уажәы уи аҷкәын хыцә длыцӡамкәа иан аҽҭра аԥхьа дахьгылаз. «Абзыцәашьа», «ахәԥҳа» ҳәа акгьы ацлымҵаӡеит. Лқьышәқәагьы аччаԥшь рықәмызт. Урҭқәа ауаа ианырҳәо, рқьышәқәа аччаԥшь ықәны, рлакыҵақәа амра агыламҭаз шьыжьтәи ажәҩан ианаҩызоу акәхап.

– Еи, иҳалшагәышьоузеи, Мсыгәда. Шәыӡӷаб дышԥаҟоу, бхаҵкы сцеит? Аԥсраҿгьы дсымбеи, аха ҳзымеицәажәаӡеит. Лыӡбахәқәа бзианы исаҳауеит.

– Дыҟоуп, сбыкәыхшоуп. Убри аӡәк лакәгәышьоуп сзықә гәыӷуа. Зны арахь даазгап, зны дара рахь сцалап. Икәыр


25

банс сҟалааит, дзыхшаз иан хаҭа леиԥшҵәҟьа сибагәышьоит сымаҳә, – лҳәеит Мсыгәда. Егьуедрамкәа, егьсаарамкәа, Бзоу иамбаӡацыз акала иазаалгеит аӡы. Икьаҿпыҟәӡа инам ҵалыргылеит. Ԥыҭракгьы амԥан имнеикәа, «хырр» арго, ишьа қәсуа уи иахәаԥшуан Бзоу. Аухантәарак аҭәаҩа зфаз аҽы, ақьышәқәа баны еидҷабло, агәы шабон. Аԥышә нҭанаршьшьит аӡы ҟас-ҟасо изҭаз ахәҭага еиқәаҵәа. Иамаҳаӡацыз фҩык аԥынҵа инҭасит. Уи абысҭа аҵаблреи ачхәари ирыфҩын. Иажәырц аҿы иҭанагалаз аӡгьы наҟ иканаҭәан, игәааны, ацәеижьы зегьы ҵысуа иаақәарқәашьеит.

Ажәҩан ҭахәлакны ишәшьызааит, икыдхаҽа илеиуазааит ақәа, Бзоу иадыруан амра ҩагылан, ашәахәа хахаӡа аҭӡы вара ианкылԥхаша аамҭа. Есышьыжь убри аамҭазы аԥшәма ишизыԥшыц изыԥшуан. Адәахьала ацаԥхақәа анаахьархьар лак, иара иоуп ҳәа игәырӷьо икьыркьыруан. Илԥырхагамхо, иагьылмеигәырӷьо, ҭынч аҽаашьақәнакуан, Мсыгәда да нааҩналалак. Убас ишыԥшыз, аӡынра иаҳа-иаҳа инаскьо ма цара, ашьхақәа ркалҭқәа рахь аӡыҷҷақәа аҵаа иҭаӡны иакит. Ашәаԥыџьаԥ ахьҭа иаршабеит, аиха рылоуҵар шьа кәармак рылымҵуа, алҩақ иашәызшәа, ицәиқәарахеит харантә иааԥшуаз ахәаџақәа. Убас есышьжьымҭан ишизыԥшыз, иԥыҽҽит аҵаақәа, алҩақ нархыҵын, ахәаџақәа шьацԥшшәылахеит. Иааит адгьыл ззыԥшыз, иааит ааԥын. Уи иалшеит аԥшра, аха адгьыл иалшо, адгьыл иамоу ачҳара иарбан гәу излаӡо!

Ишыҟалҵалац еиԥш, анахәҭа ашаха роуны инацралҳәан, дацәшәа-цәшәо Бзоу аҽҭра иааҭылгеит Мсыгәда. Зныкыр арахь иааскьахьазу. Агәашә ахь ианынаԥш, ахы рҟәны икылԥшуа иадгылан аҽы хәышлаԥса. Уи аӡынраз иагхаӡан, аԥҳә анақәырх, ихаххала иааԥшыз аҵла амахәқәа реиԥш акәын аҟәыҟәылқәа шалыҳәҳәоз. Уинахысгьы Бзоу, аԥшәма дацәыхарахацыԥхьаӡа, убри аҽы хәышлаԥса иара ашҟа иаҳа-иаҳа иааскьон. Адәеиужь ианықәнабаалак, хақәиҭрак еиԥш иԥхьаӡаны акәын иара ашҟа ишеихоз. Уажәгьы ианаба, иазгәакьаӡаз аҩызак абазшәа, иназыкьыркьырит.

– Ушьапқәа еисиӡеит. Усцәыбнамлозар, уоусышьҭып. Ани адәеиужьра ушьамхы нарбаны уаахынҳәы, – лҳәеит Мсыгәда,


26

уаҩԥсык иеиԥш лыбжьы ҭыганы аҽы дацәажәо. Уажәадагьы, шьыжьи хәылбыҽхеи ахәы аналҭало, ус ҟалҵон. Бзоу абла ҟәазқәа камкамуа илыхәаԥшуа, илзыӡырҩуан. Иадыруазҭгьы ауаҩы ибызшәа, иаҳауазҭгьы аҽҭра ашәхымс аҿы дықәтәаны Мсыгәда илҳәалоз ажәақәа, аԥшәма иара шаҟа изыԥшу аханаршҭрын.

Агәашә аартны ианноулыжь, аӡынра ашьҭахь иԥсасины, итатаӡа ишьҭаз адәеиужь ахь икәалаауа аҿыланахеит. Иш неиуаз, аԥшәма дақәтәаны аӷәра ааҿаирххазшәа, адыхҳәа аҽаанкыланы, иқәчаразаауа адәы ҩыцәнаҳәҳәеит, нас ахы наҟьа-ааҟьо, ганха еиҭаԥо ихәмаруа инықәлеит. Аҽы хәыш лаԥса агәашә ишадгылаз иадгылан, акәац ахьеиҿырхуа инармышьҭкәа аанда икылԥшуа игылоу ала-маҟеиԥш.

– Џьара акы наҿарҵар, ма наҟ илагәыдҵан иршьыр иҭынчымхоз, аԥсцәаҳаиԥш адәы иқәҵаны ирымоуп, рыԥсы иарҭааит изтәу! – лҳәеит Мсыгәда аҽы хәышлаԥса азыҳәан. Нышәхәарԥк аашьҭыхны иагәыдылҵеит. Аԥахәҳәа азқәа иа нааха, ацәа-ажьы дысӡахьазшәа, аҵыхәа ааҟьан, амҵқәа анаҟәнацо еиԥш, азқәа инықәнашьит. Иахьгылаз егьымҵысит.

Ишԥацәымӷыз Бзоу ахәылԥаз амӡырха иахьҭалцалоз. Ааи гәаранӡа днанашьҭуан, нас, адунеихаан дамбацкәа ирҳазшәа, ирҭрысны, апыҟҟаҳәа адәы инықәлон. Зны агәабалаа аџьы қәреи анԥсаланы ижьа-жьо иалаҭалцалон, ҽазны изҿыҭны даалгон Кәынта хәыҷы.

– Адәахьы иҟазар иаҳагьы имҳәуеи, – иҳәон уи, Мсыгәда дахьлыцхраауаз деигәырӷьаҵәа.

– Ииашоуп, нан, аҳаскьынҿагьы еинҭәылеит, уахынлагьы адәы иқәзар имҳәуеи, аха акрыздыруама, амцхә афар иа зеицәоуп иҳәон зыԥсы аҿҳәараз, насгьы, нанхеит, џьара мҽеиқәак иаакны инақәтәар, ихәыржәоит, иара усгьы абӷаҿ аӡә даннеи, аанҿасшьа аздырӡом.

– Сдухар сара сақәтәалоит.

– Уԥсынҵры духааит, нан, уара удуха, аҽы уахызбаауада. Иара Бзоугьы уара бзиа уабоит.

Бзоу ашҭа иҭаргаларц Кәынтеи Мсыгәдеи ианԥхьарца, иҩ уа, ихәмаруа аҽы хәышлаԥса инадыххылеит. Инафҩы-ааф


27

ҩит. Аламҵқәеи аԥхӡи еилаӡҩаны иҵәыҵәӡа фҩык аԥынҵа инҭасит. Иара убриаҟара иадгьежьылон, аҽы хәышлаԥса, иамбаӡошәа, агәхьаа мкӡакәа, ашьапқәа зықәгылоу адгьыл ҭаԥҽуазаргьы иара азы зегь акакәны игылан. Абӷьы шаҿаз ианҩа, абӷьыжә камԥсакәа, изҿахаз аҵлеиԥш ахәыжә аназымҟьа, ипытқәыр-пытқәырӡа ацәа иалахеит. Абла ҿа гәыгәқәа аҭәафҩы здәылышәшәуаз Бзоу аҭрахьы акәын иахьхаз.

– Изтәыда, нанду Мсыгәда, абри аҽы? – иҳәеит Кәынта аҽы хәышлаԥса дахәаԥшуа.

– Изтәызаалак, анапы надкылазар – иҽыми. Избалак шақәтәоз ацәа иҭырхит. Изтәыз уаҳа иҭаимыжьло иашҭа иҭи цахьеит.
– Абӷа ахьцәҟьоу амҵқәа иазааргозеи!

– Акәадыр анақәырҵо иаҭәашьаны аҽықәҵаршә аҵа дыршәуам! Џьара кәахьчак нақәыршәуа мацара, абӷа ацәа ахырхит. Ақәтәара еилаҳауа ианеимаркуазгьы ыҟамзи.

– Нанду Мсыгәда, сынтәа Бзоу ашьха ишәышьҭуама? – длазҵааит Кәынта. Бзоу амӡырха ианҭарцала агәашә аркуа.

– Сыздыруам, нан, ашьхацарагьы ааигәахоит, иахылаԥшуа дҟалар, изышьцылахьоу ауп, исмышьҭуеи.

Раԥхьаӡа ашьха ианига, џьабаамзар ашьха ацара бзиарас иалаз ҳәа акгьы амбеит. Аблақәа хнаҩо ақәа шлеиуа, аԥ ша анаслак, абаҩқәа хьшәашәаӡа ацәа иҭанаԥсон. Аингьы ацын усҟан. Агәаҵанӡа инҭыԥсаауа ишәон ахра ҭакнаҳақәа ианырхықәххылалак. Аин аакьыркьыруан, ибжьы ҿацаӡа инақәиргон Бадрагьы. Иабаҭахыз ашьамхаҟынӡа иҩеиуа излагылаз аҳаскьын ҟата. Иара егьацәымцхәын, ижәпаны, иҩеижьӡа аин агәыҳәԥы иҭыҵуаз ахш. Ус акәхап ауаа рзы ҳәангьы ишыҟоу ашьхақәа, раԥхьаӡа урҭ рызқәахь ихәназ, ақәаршҩы, акырцх, ахьҭа, ахра ҭакнаҳақәа зегьы еилаланы дрыцәдыршәоит. Иара ихәыҷра шаҟа идырбозеи ихагылоу ах ра цыҩцыҩ дуқәа! Урҭқәа игәы ҭырымҟьакәа, ргәыблра зкыз, ашьхақәа рыбзиабара ду инарцә инҭеигалоит. Шаҟа рахәы ахра иалҟьаны иҭахозеи, аха ус иҟазаап ашьхақәа, сынтәа ацәҳәыраҿ зшьапы ԥҵәаз, ҽааны шьхацан аҩызцәа анкарцо


28

иаргьы рымгар, рышьҭа ихыланы инарышьҭалоит. Ахала заҵәык ашьхақәа рыгәҭанӡа инаӡогьы убап. Знызаҵәык ауп Бзоу ани иареи ашьха ианеицца. Убасҟан ахәдаџьал иахьац ҳаз, акраамҭа иԥахәӡа ичын. Иара, иины ианынкашәа инарк ны, адгьыл аҵабылуазшәа, џьарак изгыломызт, ма иԥо ихәмар уан, мамзаргьы иҩлар акәын. Ашьха цәҳәыраҿ зны икәалаауа иҩны ишнеиуаз, убас хра ҭакнаҳарак инхықәххылеит, ишәа ны ашьамхқәа наҵамҟәалазҭгьы, ахаҳә алшәазшәа, икәалаа уа инҭалон. Аин кьыркьыруа ианадыххыла, иара ҩаҵҟьеит иҵыхәаршәшәо, ашьапқәа ҵысҵысуа. Ахәдаџьал ацҳараҿ иннажьуамызт, аҩбагьы бӷеибаҵар ҳәа дшәаны Бадра ибжьы рықәимыргазҭгьы. Ашьха уаҳа ацара агәамԥхо, агәы ахшәаноуп ишылбааз. Даҽа ҩынтә раҟара имгакәа, ишьапыҵхаагаз амҩа хьаас иамкыртә аҟара ашьха иазыгәкуа изыҟамлеит. Ашьҭахьы , аԥхынра нҵәаны, атәым тәылахь ицо аԥсаатә раамҭа анаауа шырдыруеиԥш, ашьхаҟа амҩа ақәлара ианаамҭахалак, иара ахала иадыруа иалагеит Бзоу. Уаҟатәи аҳаскьын ԥсылеи аҳауа ласи рыфҩы аҿасызшәа, ҭынч џьарак аҽазышьақәкуамызт. Ҩадаҟа игоу амҩа ианфҩыланы икьыркьыруан.

Ақыҭа уахьад ашьхаҟа амҩа ианықәлаша, еснагь еизцар ҭас ирыман аҽы хәышлаԥса аҳәырҭа адәаҿы . Уаҟа рҽааиз ганы, еицәхасуа, агәгәаҳәа рҿаныҩархо, Бзоу ҽырба-ҽырбо раԥхьа инагылон, ихыԥхыԥуа рышьҭахьӡа ирышьҭан аҽы хәышла ԥса. Знымзар-зны ашьханӡа изынаӡаны иамбеит. Ам ҩан ма иаҵаҟьаны идыргьежьуан, мамзаргьы ирхьымӡакәа ианынхалак, иара ахала иаахынҳәуан. Инарзынхон аҳаскьын хҩааны изықәкыҷыз адәы цәҳәи ашьа алзыцәцәаауаз аламҵқәеи.

Сынтәагьы ашьха илбаап иҵегь ашьамхы ӷәӷәаны, иласны, нас жәантә изыкәшо уи адәы гьежь инықәлап, аҵыхәа иахь нарԥшып зегьы.
– Иабацои уахь, иабацои, алақәа ирфааит!
– Амҩа аҭшәараҿ шәырԥырагыл. Макьана ишәмышьҭын!
– Ишәыԥхьаӡа, амҩа ианнықәло ишәыԥхьаӡа!

Рҟамчы шьҭыбжьқәа ҿацаӡа аҳауа ԥнаҟоит. Ауахьад ирыкәшаны еизырцоит аҽыхьшьцәа. Аҽҵарақәа рыбжьқәа


29

ҵарыхәҵәаӡа еибаркьыркьыруеит, ранацәа урҭ ирхыбааны ирывагьежьуеит, еицҳауеит, еидҵыгьлоит. Бзоу амӡырха агәы азықәкуам. Агәашә инадыххылоит. Аҽазнакуеит иахыԥарц, аха иҳаракцәоуп. Иҵар-ҵарӡа амасар аандала икәыршоуп амӡырха. Хыԥашьа амам. Анахәҭа лыманы дааит Мсыгәда. Уи зылҭахузеи, ус агәашә налыртыр, инҭҟьаны ицап, есышықәса ашьха изыццало рахь. Уаҟа ирхамышҭыц ҩызцәас иаҳа аҽ рыдкыланы изыцҳәлоз. Ахәда ҭҳәа, уахь иԥшуеит. Мсыгәда анахәҭа нахалҵеит дахьынҳаланы, ахәдаҿ аарла днаӡо.

– Аҽырыҩраан зегьы уртәуп, абжьааԥны... Аџьу, сшьапы уақәԥалома, алақәа урфеит! Уара узба акәым, сара схы агарҭа сымам, – анахәҭа ианкны аҽыхьшьцәа рахь илыман днеит.

– Бгәы иалымсын, Мсыгәда, ак анахь, сара сзадгылагәы шьом, – иҳәеит ахьшьцәа реиҳабы.

– Ак анахь, унхарагьы азхом! – иҳәеит дааԥышәырччашәа, иажәа аҵәы налаҵаны Шьаҳан. Уи уажәы ахьшьцәа рынас кьагаразы дааины дыҟан.

– Бзоу ануга, иара мацара уацзароуп. Ҵыԥх ҳаҽқәа зықәнаршәоз сара исымдыруеи, – иҳәеит хьчакы, нас усгьы нациҵеит: – Аҵларкәыкә абажә иамысыр ахы шахьуеиԥш, уара, ари мыҩлар ичмазаҩхоит. Каԥкаԥк ҩышьҭԥрааргьы, ахы зыхнарҟьаша акы анаба, еес, азаара ахы иҭаланы, икәа лаауа аҿыҩанахоит, аҽқәагьы уама ҟалаз џьшьа, ирҳаны иҩашьҭалоит, нас ухы кны урышьҭаз. Бадра даныҟаз, даҽа усын. Уи аҵыхәа кны дацын, насгьы верск иҟазаргьы, ибжьы ақәырганы, ииҭахыз аирҟаҵон. Уаҩԥсҵас дацәажәон, убас идыруан иаратәы.

– Уара, нас, ари аҽы уаҳа ашьха имцаӡои? Шәанаџьалбеит, қыҭак ҳахьӡ шаҟантә иҭнагахьоузеи!

– Ихагала, уара иузыхьчозар...

– Ибзиоуп, нан, ибзиоуп. Ҽыжәк еимакны шәарҭ, мҩа харак иқәгылоу, шәгәы еихымшәан, – Мсыгәда уаҳа ажәак рылаҿымҭкәа, анахәҭа шылкыз, ашацаҳәа лышьҭахьҟа даа хынҳәит.

Аухантәарак ақьышә нышьҭнамшьит. Адгьыл ианыҩуа, аҳауа иалан еибаркьыркьыруа, агәгәаҳәа иԥхеибаҵа, еижә


30

хысло ашьхаҟа амҩа иқәлаз ауахьад рышьҭыбжь. Абла қәа ашьа рхыҵәало икараханы, иара изныкымкәан ауаа гьы, ашьа зшьоугьы рыхьӡ ҭызгахьоу, ашәақь ԥсақәа реиԥш, рыхқәа ҵырҵырӡа амасар зкәыршоу амӡырха ҭшәа иҭагьежьуа иҭакуп. Аԥша ықәхәмараауа иккаӡа иҭацәуп адәеиужь. Есшьхацан, ишыҟанаҵац еиԥш, еиҭа ирышьҭала ны ицахит аҽы хәышлаԥса. Еснагь еиԥш, еиҭа мҩабжарантәи ихынҳәуазар акәхап. Уамашәа ишоуп уеизгьы ауаа: мыцхәы зыбаҩ зцәыласу иацәшәаны ирымгеит, ахәышлаԥса – уи баҩданцәоуп. Ирызхәыцыр, ашьхаҟа иԥхеибарс амҩа иқәлаз аҽқәа рышьҭыбжь аҵкыс еиҳаны, алымҳа иҭаҩуеит аԥхьахә аманы ианҭалалак иеигәырӷьо рнапеинҟьабжь. Ишьҭыхны рнапы ирзықәыргылом, уаҳа акгьы рыгхом. Аӷәра иаханы илага-ҩаго, аԥхӡы аладырбоит, ашьара ианықәлалак, аӡы хьшәашәа амҵадыргылоит. Усҟан инадгыло зегьы рнапы нахьыршь-аахьыршьуеит, хаҳә ԥшьак акәушәа.

Иҵуазеи уажәшьҭа аӡӷьгьы иаладмыргылеижьҭеи. Алым ҳақәа ирҭапапоит ахаан иамбацыз аламҵқәа. Аҽы хәышлаԥ са аҟынтәи иаау, уи ааигәара ианнеилак акәын аламҵқәа ианырклоз. Уахеиԥш ари агәарԥ аҭыҵра аҭахны, уахеиԥш ахы азҭамкуа иҟамлацызт. Аҵарақәа ҷырҷыруа иааиларыԥсеит шьҭа. Алашьцара иаҳа-иаҳа ицәышхоит, адәеиужь ҭбаахоит, икахәхәа иааԥшуеит аҽышьапхыц иаганы адәы иқәдоу ашьха мҩа. Иаргьы аҽы шьапхыц ианаргеит агәашә ааигәа-сигәа. Инадыххыланы иаагьежьуеит, еиҭа инадыххылоит. Аԥараҿ уиаҟара абаҩ ԥнамшәац. Ашԥы аҿынӡа ахәда хнарҳәҳәоит агәашә. Лаԥшҵашәарак аузшәа, иҭрысны аҿыҩанахеит. Агәашә ашьапқәа машәырынгьы иахьымкьысит. Адәеиужь инықәԥшит, ладеи ҩадеи еимдо. Алашәарыца бзиагьы ус ашәарах рышьҭа азырхом. Ашьа-ада арҿыхо, иазгәакьаӡоу рыфҩы аԥынҵа иҭасуеит. Аӷәра аҿадырххауам, акәадыр ақәым. Еиужьны ашьхаҟа ахы рханы ишьҭоуп амҩа. Уи ацашьа збалак, даҽа ҽызҭгьы, алашәага иаарцоит игәахәрын, аха Аԥсара ақыҭангьы, уи анҭыҵгьы Бзоу ззымдыруадаз!

– Ихәжәоит, машәыр ахьуеит. Ахы азынкылома ари ахала,
– лҳәеит ақыҭа агәҭа иагәылҳәа игаз амҩа ианыршәлан


31

ишнеиуаз иаԥылаз аҭакәажә. Ашьҭыбжь анлаҳа, џьоукы еиԥхныҩланы иаауеит лыӡбан, амҩа днымҩахыҵын, аанда лҽавакны дгылан.

– Еи, гьыди, ишԥанапыдахеи! – иҳәеит аԥсараа рӡаагаҩы ҭаҳмада. Ашьыжь шаанӡа иуардын ҵаҳәаны амҩа дықәлахьан. Уа дахьақәтәазгьы, ац хаԥагәаӡа икын илаба шьа. Ауардын ианҿаҳәалаз ауалырқәа ихы рхыҳәҳәомызт. Бзоу анааиԥыххыла, ашьҭыбжь акамбашьқәа аршәан, ршьа ҿа хьанҭақәа еихҳәо рҿынархеит. – Хьи, уоореи! Абгақәа шәырҿаҵахәхааит, абиб шәымбаҭгьы! – нас дгәааны, днарзаӷьшәа, ус нациҵеит: – Аҽы бзиа – анапы бзиа аҭахуп. Аԥсараажәқәа ҳакәызма ари аҩыза аҟыбаҩ злоу аҽы зықәнагоз. Ҳара иҳақәнаго, аа, абарҭ акамбашь гәаҵәажәпа қәа роуп, хьи, уоореи!

Ихәжәарын даҽа ҽызҭгьы. Бзоу азыҳәан, аҩра баша ныҟәара иаҩызан. Аҽқәа рышьҭа иаҳа-иаҳа иҿыцхоит, ахыл ҩа-ԥсылҩа ахылҵуеит руац. Абар иааигәаӡаны рыфҩы аԥын ҵа инҭасит. Уи афҩы аҽы хәышлаԥса афҩы агәаланаршәеит. Аԥхӡы, аламҵқәа… Абар иаргьы. Амҩа нымҩахыҵ, шҭак аҟара иаагьежьны дәҳәыԥшуп. Ҳәырҭас иахьамоу адәеиужь иаҳа иҭәарҭоуп, убас ицәҳәуп ари адәҳәыԥш. Еснагь еиԥш, ахы ақәыжьны, аԥырцәқәа алахь иҭассы, икәыкәы-цыкәуеит. Иазгәакьаӡаз аҩызак абазшәа, инадыххылеит Бзоу. Аҽы хәышлаԥса, агәахы ҵкапуа, ацқәа хырџьаџьаны иацҳаит аҟы ҿыҳәа. Цәгьарас иазноухьоузеи, иараби! Иаргьы нырмыжьӡеи ашьха ицаз, ма убри еизааигәанатәыр. Аха Бзоу ахәышлаԥса шаҟа аҽазааигәанатәырц иара ашҟа еихоз, иара ахәышлаԥ са иаҳагьы Бзоу агәаӷ акуан.

Ауахьад ршьапы иаргылаз асаба цқьа имтәац. Иааигәа хоит шьхацан раԥхьаӡа инауԥгыло ашьхагьы. Бзоу ибзианы иагәалашәоит. Уи ашьха ашьапаны адәы иашароуп. Уаҟа арахәгьы ирдыруеит ашьхақәа шаҟа иааигәахаз. Адәы иқәиаауп иԥсылоу ашьха ҳаскьын. Ихьшәашәаӡа цыха ӡык еиҩнашоит иара. Уаҟа ԥсеиҭакырҭоуп аидара иаҵоу аҽқәа рзыҳәан. Бзоу, ауаҩы ихьанҭара аамышьҭахь, еидарак абӷа иқәымлацт. Уеизгьы иара азыҳәангьы иԥсшьарҭоуп уи адәы. Уинахыс иалагоит аҩшьа ахьамам амҩа. Ахаҳә ашьапқәа


32

ирыҵаҿыпуеит, ахы ааланарҟәыр, анаара ақьышә нкыдсылоит. Ҩада ихалацыԥхьаӡа ихьшәашәахоит, иласхоит аҳауа. Ламҵ цырақәак ақәтәазар, урҭгьы наҟ инаԥырҵуеит.
– Шәыԥшы, шәыԥшы!
– Бзоу аауеит, Бзоу!
– Аԥхьахә аманы иҭалоушәоуп иаашьоу!
– Ҳаи, шәанаџьалбеит, ашәаҟьаҳәа иақәчузеи!
– Алҩаҵә ахылҵуеит, алҩаҵә. Аблақәа ашьа рхыҵәаларц егьрыгым. Ани нызкылоз аанда абаҟаз!
– Машәыр ахьыргьы, иара ахала иааит, ҳара акгьы ҳхарам.
– Ари зцәыӡыз нхарак ицәыҵамбгеи, – иҳәахт анаскьагаҩ Шьаҳан. Џьоукы еигәырӷьо, џьоукы, дара иахьыртәым иара иахароушәа, агәаӷ кны, инеихырҳәаалеит ахьшьцәа. Аҽ қәа аидарақәа рықәхны, аҳәымца аиқәҵара иалагахьан. Бзоу ахы шхаз ауахьад иҩарылаххит. Аҩра иалашыҩкны, насгьы иахьрыхьӡаз еигәырӷьаны аҽазышьақәымкуа аҽқәа инарыкәша-аарыкәшеит. Иацы ашьыжьымҭан, аҽқәа абрахь амҩа инықәлазар аахыс, ақьышә нышьҭнамшьыцызт, амла иакуан. Уаха шаанӡа азхара иҳәып, аԥсы еивнагап. Урҭқәа хьаам, ирыхьӡеит, ашьа зшьоу ирылоуп уажәшьҭа. Иры лагыланы ашарԥаз ашьхаҟа инкыдлап. Абар, рышьҭыбжь ааҩуеит арҩашқәа. Аԥшагьы иаҳа иҿыхьшәашәахеит.

Анаҟә еиԥш иҵаӷахо ақәҵра иалагеит аҵх. Аӷәреихақәа рыхьархьарбжьқәа геит. Аҳәымца анеихдырԥхьа, акәазҭха қәа ирхылббуаз алҩа, адәы иқәчыз адгьыл ахылҩа-ԥсылҩа цәышра иналалеит еиқәаҵәаӡа.
– Иацы аидарақәа зқәыз ирықәшәымҵан иахьа.
– Иацы ҳзықәтәақәазгьы шәымкын.
– Бзоу, Бзоу, – инапсыргәыҵа џьаџьақәа еихьшьуа, Бзоу ашҟа иҿааихеит ахьшьцәа рынаскьагаҩ Шьаҳан. Атәым напы ацәымӷын акәымзар, аӷәра иацәшәаны имырҳацызт. Уимоу, аӷәра аихақәа аныхьархьарлак, иара иаҳагьы алымҳақәа кьацәхон. Аӷәра иҭнагон уаха шаанӡа ашьапқәа еисиуа изҭаку аҭра, аӷәра анаҿоу ауп жәантә изыкәшатәу адәы гьежь икәалаауа ианықәло. Уажәы изырӡыӡымкыз – тәым напуп аӷәра зку. Ишԥаҟанаҵари, адәы гьежь аҟны рыхьӡ ахьҭнаго


33

рзымхакәа, ашьха иахьырго азыҳәангьы аԥхӡы каҭәатәызар, дақәтәааит убри ауаҩ. Абӷа иалымсӡакәа даманы ицап, ани, асыԥса иҩықәсны ианыҩхалалак, ииашараны, ацыха ӡы ал сны ицо, ианҳәуа аблақәа ирхысло аҳаскьын ахьықашәқа шәо ацәҳәыраҿынӡа. Ауаа дара рзыҳәан мацара акәхап арҭ анаара барақьаҭқәа ацәҳәыра зрыхьӡырҵаз. Аӷәра наҿеи ҵеит. Иамуӡозар аидарагьы ақәиҵааит. Уи азыҳәан аныҟәа шәа еицакрым. Иара ус ианхәыцуаз, иахьцаша, иахьааша, еидарасгьы иақәлаша, зегьы ӡбаны иалгахьан ауха, аҳәымца аҽҳәаҿы.
– Аӷәра ушахо умахәарқәа аркарашт.

– Имахәарқәа аркарар усым, иԥсы еиқәхааит. Ари аҩыза аҽы ццышә ақәтәара хәыҷык ицәгьоуп.

– «Аџьма имԥсыша амаҵә азылаҟәуеит» ҳәа, Шьаҳан, уҽы анасыԥ ишԥаки, уҳәарауеи! Ԥхыӡгьы иабарц иҟазма ашьха!

– Иара зызкӡоу ӡлагароуп усгьы. Еидара ҽуп. Иаазқәылаз, ԥуҭк аԥш азышьҭымхуа амч каԥсахьан. Ҽык сханаршәалеит Бзоу, – иҳәеит Шьаҳан. Бзоу акәадыр нақәиҵеит. Аҽырыҩра қәа раан ибақәахьан акәымзар, ишьапы нахшьны дақә тәартә, аӷәра инапаҿы икып ҳәа иԥхыӡгьы иаламшәацызт. Ҟалашьа змамыз уск шакәыз ахьидыруаз аҟнытә, уамаӡак гьы дашьҭамызт. Иара имаз иҽы иара изхон.

– Абрантәи аганӡа далацартә дышзақәтәоз идыруазҭгьы, Ҳарун хәашабга, шьапыла мацара шәааскьеигон, – иҳәеит Шьаҳан.

– Ушақәтәоу иумырбан акәымзар, иԥсы маҷханы дка ҳауеит.

– Сара исмаҳацт убас ҳаиуанк ауаҩы даҿынҵәаауа.

– Дыхнахит. Аԥҳәызба ԥшӡа иналыхәаԥшыр, адунеихаан аҭыԥ иаақәымлаӡо згәы еилаго ахацәа ыҟами, убас ихы еиланагеит.

– Уи даныҷкәыназгьы ақәасаб-ӡыс ихы еиланаган, изшьа пык наиҵаԥҵәа иагеит. Уажәы Бзоу, ихәдаџьал аахнажәаанӡа, дашьҭыҵуам.

– Бзоу аԥшӡара аҵкыс, сара сҽы аӷәӷәара иаҳа ихәарҭоуп сара сзы, – иҳәеит Шьаҳан. – Иара усгьы Бзоу ахьӡ ҳәаны аӡы



34

иахәон џьоукы. Сара уи иалаз ҳәа акгьы сымбеит. Апыҟҟаҳәа иҩуеит, уаҳа акгьы. Ажьа аҟарагьы иҩуада. Аҽырыҩраҿы ҳнеит, ҳнахәаԥшит, ҳцеит, уаҳа уинахыс изхәарҭоузеи ҳәа суазҵаауеит? Акымзар акы. Нарҭаа раҳәшьа Гәында леиԥш, иқәыртәаны иумаз. – Дацәшәа-ацәшәо амгәырхақәа ирххеит.
– Ашьха алԥха шәоуааит!
– Ҳахьынӡааскьоугаз бзиараха иуԥылааит!

– Ишәасҳәарызеи, абааԥс, уадаҩс ишәоуеит, аха шәысза хылаԥш сҽы.

– Уи уацәымшәан, аранӡа уара уанаанага, уажәшьҭа аидара ақәым, уаҩ дақәтәам, ишыҩуагьы ицап ашьханӡа.

– Иҩуама, рыцҳа, аидара абӷа ԥнаҵәахьан. Иахьа аҩныҟа сгара ақәшәазҭгьы, капеи кылҵәак ҳәа иузымҭиуа иҟалон, – иҳәеит Шьаҳан, Бзоу ақәтәараз давагьежьуа.

– Дҽыжәышәҵа, уара, шәицхрааны, – иҳәеит ибжьы ҭагәа ҩаӡа иреиҳабыз ҽыхьчак. Аӡәы ишькыл икит, ҽаӡәы – аӷәра.

Урҭ аҩахакгьы, лыԥсаак длоузар аҟара ихьааго, уаҩԥсҵас лхы нықәҵаны лацәааихьшь ҟалымҵеит Мсыгәда. Ишаашалак Бзоу «абзыцәашьа» Кәынта хәыҷы длыманы, иахьынӡал дыруаз дәы, гәаҩа акы нмыжькәа хәыц-хәыц еимданы, дааԥ са-дкараха аҩныҟа дхынҳәуан. «Абарқәам ҿаҵаны изҭеикуаз уажәоуп ианыздыр. Егьиашаҵәҟьоуп, аҽы бзиа умазар – аԥҳа ԥшӡа думазар иаҩызоуп. Егьгәыҟаҵагоуп, егьхаԥыцхьаауп аниҳәалак, ухы еилагама, ауаҩԥси аҳаиуани еидкыло ҳәа си хыччон. Иара иаҳаҭыраз мацарагьы напы агсыжьрым, сҳәан, зынӡа инасымпыҵаӡит. Схы ԥҽтәуп акәымзар, изысҭахузеи! Кәынта хәыҷы ддухаанӡа иахьтәоу изымгыло иажәуазар акәхап. Иажәыр – иажәааит, сара сыԥсы ҭанаҵы абӷахь уаҩ днасышьҭуам сҳәан, иамуит, сыгәнаҳа агартә. Сабик иааӡара аҵкыс еицәахеит уи абара. Исылшагәышьом. Иргааит акәамхозаа. Аҽырыҩраан ақыҭа, араион зегьы ҳахьӡ ҭнагеит ҳәа иалаҽхәоит, абжьааԥны ирзымбои!.. Ашьха иахьырым газ еиҳагьы еиӷьзар ҟалап, ииашаҵәҟьаны машәыр ахьуан. Абыржәы заҵәык еибганы избандаз...»

– Уажәы ианаҳаԥшаалак, уаҳа иӡуазар ббап, нанду Мсыгә да. Сара сацлоит, исыхьчоит, – иҳәеит Кәынта.


35

– Уара иубартә уҟандаз, зынӡагьы иусҭон. Абар амра нҭагьалеит, иахьагьы ҳшашьҭаз. Ушьҭахь агәашә аркы, нан, – лҳәеит Мсыгәда.

– Сара сышԥахәыҷу, даду Бадра зны сақәимыртәеи! Уиаахыс шықәсык еиҳагьы ҵит, саргьы иҵегь исызҳаит.

– Аӡәы аӷәра ианкны ҳлеига-ҩеигозар, уаргьы саргьы ҳҽықәтәаҩцәа бзиақәоуп, – лҳәеит дԥышәырччо Мсыгәда. Амӡырха ккаӡа днықәыԥшит. Уи зырлахҿыхуаз, иҭзырҭәаауаз акы агын уажәы. Аҽҭрагьы аԥша ишаҭахыз иҩнасуа, ашә аартын иҟьаҟьаӡа.

– Уца, нан, Кәынта, аҩныҟа.
– Уаҵәы ашьжьымҭан саауеит, еиҭа ҳашьҭалап.

– Уареи сареи иаҳаԥшаауа егьыҟам. Анхара еилахараха, арҭ аҩымш-хымшк рыла маҷк рхы иақәиҭхар, ахацәа ирыԥ шаап. Аҳаблаҿы ахацәа нҵәама, сеидру...

Убри аамҭазы, агәарабжьара ибжьыҩны, апыҟҟа-пыҟҟа ҳәа ҽышьҭыбжьк ааҩит. Мацәысеимҟьарак иаҩызаха, ахы азнымкыло агәашә иаадыххылеит Бзоу. Иақәтәаз иаԥхьа иароуп Мсыгәда лылаԥш иҵашәаз. Амҩан ишеибаргәамҵхьаз мҩашьо, аӡӷьы иаарызшәа, аԥхӡы ахьыҵәҵәон.

– Бзоу ааит! Бзоу ааит! – ибжьы хҵаны ҿыҭуа днарԥыххы лан, агәашә ааиртит Кәынта. Амӡырха ныҭнарҭәааит Бзоу ашьҭыбжь.

– Бысхыччаргьы, Мсыгәда, быххь згеит, сара уаҳа Бзоу сақәтәом. Ҽымзар избахьоузеи, аха саагылазар, ас еиԥш ҵәҟьа сақәымшәацызт. Аӷәра сшахоз смахәарқәа ҿнахит. Уаҳа иаамбжьаӡо, закәызеи, шәанаџьалбеит! – иҳәеит Шьа ҳан. Дынҽыжәҵын, аҩы дашьызшәа, ишьапқәа еилаго, аҽ харԥарҭаҿ инаганы аӷәра нахаиршәит. Мсыгәда уи ииҳәо лхахьы имааиӡо, илызгәакьаӡаз аӡәы дхынҳәызшәа Бзоу дахәаԥшуан. Иара ицәажәара инациҵеит:

– Иабаҳахьӡеи, бҳәарауеи! Ашьха ашьапаны.

– Сара абзамыҟә, ашьха ицаз ауахьад ирышьҭалеит ҳәа схахьгьы имааиӡеит. Уаргәаҟит, Шьаҳан, ухаҵкы сцеит. Ибзиараха анцәа иуԥигалааит. Машәырк ахьыз џьысшьан, сшашьҭаз, сызах гылеит.


36

– Ииашаны ирҳәозаап, аҽы жәлала иҩуеит ҳәа. Сара абри абгьы, абдугьы бзианы исгәалашәоит. Урҭгьы абас акәын ишыҟаз. Дара зегьы цәгьара заҵәык ирымоу – иџьбарацәоуп.

– Иџьбарамзар иҽыҩхома, Шьаҳанхеит. Амаҳмыз иашь цылахьоу анадиқәа роуп леишәала еиԥшу. Абаҩҷыда злоу, ишыҟоу умбои, нанхеит, алеишәа ҷыдагьы амоур ауам. Амаршәа кны избаз, изыхьчаз, ахьӡгьы инамыргои. Алуҵәҟьагьы хаҳәуп, аха аҵәымыӷ ахәлауԥсар ицыгәуеит, баша хаҳәхоит. Изхысҳәаауа, убригьы, афаст, анапы аҭахуп. Бзоу, нанхеит, акыр иаԥсазар, ақыҭа зегьы ишәтәыми.

– Ииашоуп, Мсыгәда, ақыҭа зегьы иаралоуп ҳазлацәырҵ уа, аха «аӡәы иааӡара – аӡәы иԥсоуп» шырҳәо еиԥш ауп, аныҟәгара цәгьаҵәҟьоуп, аиаша басҳәап, – иҳәеит Шьаҳан. Днеин амӡырха иқәгылаз аҵла ашәшьыраҿ днатәеит. Уи итәашьа, ицәажәашьа убас иҟан, ашьха ашьапаҿынтәи Бзоу дақәтәаны дахьааз, иины ианынкашәа инаркны изааӡаз, ашьапы иқәзыргылаз иара иакәу џьушьарын.

– Иара атәы удыруаны, амаршәа укыр, уамак аҭахӡам, – лҳәеит Мсыгәда, рцәажәара инацҵаны.
– Бзоу шьҭа сара исыхьчоит, – иҳәеит Кәынта хәыҷы.
– Ҳа-ҳа-ҳа! Уара аԥшқа уакәым, дегьызеиӷьым ахаҵа дахәом.
– Уара уихыччоит, нан, Шьаҳанхеит, аха даҽа ҩбаҟа, хԥаҟа шықәса роуп, нас днақәсыртәон. Иара, аԥшәмагьы ус акәын ишиҳәоз. Акыкахш рыбжьоуп ҳәагьы дырхыхәмарлон. Уажәыҵәҟьа сымала садхалеит акәымзар...
– Амхырҭақәа иҵегь иааинылааит, нас иҟанаҵақәо убап,
– иҳәеит Шьаҳан, Кәынта хәыҷы ихы наиқәкны, аха изи ҳәаз Мсыгәда лзыҳәан шакәыз мҩашьо. – Унхьаԥшны уаахьаԥшаанӡа аџьықәреи хырҟәыҿаауа иналагылоит. Иза кәыхи, аанда иннакылап ҳәа ушәауоу!
– Ииашагәышьоуп. Ишазызура ҳәа ак сыздыруам, – лҳәеит Мсыгәда, лыбжьы каҳаны.
– Саргьы, иахьантәарак амҩа сахьықәыз, убри сазхәыц уан. Бхәыҷы дыҟам, бду, зҳәаз иеиԥш. Быԥҳаи бымаҳәи аар

ицеит. Егьи, абжьарак, аҳәыҳәкцәа реиԥш, бхала заҵәык ара бықәтәоуп. Аҽы-ццышә бызлахәагәышьозеи, ԥҳәыск. Иара


37

атәы здыруа, иныҟәызгаша, рхы амца аркызар арцәаха рымам. Аамҭақәа шыҟоу ббоит. Зҽазҵәылхны иашьҭоу Ҳарун иоуп, – уи ихьӡ аниҳәоз ибжьы ныҵакны, иҭахӡамкәа иҳәеит Шьаҳан. Илҳәарызеишь ҳәа, илаԥш лыларҟаца, Мсыгәда длыхәаԥшуан.

– Ҳарун, нанхеит, аԥшәмагьы ауаа изааишьҭхьан. Аҩынтәхәгьы, ахынтәхәгьы ҳаиҭон. Исҭиӡозаргьы, уи исҭом иҳәан, имуит.
– Уамашәа дшоуп убри Ҳарун, – иԥсы ааилалеит Шьаҳан.

– Еснагь дахьзынамӡо ишьапы кыдиргылоит. Жәытә аамҭак ыҟазҭгьы, аҳәынҭқар иԥҳа длышьҭалон.

– Ишьапгьы ашьха изыԥҵәаз убри азоуп, рҳәоит. Аԥшӡара, нан, ихнамхуа дарбан, аха уигьы иара атәы удыруазароуп, афаст.

– Сара ибзианы исымдыруеи Ҳарун ишьапы шыԥҵәаз. Убасҟанҵәҟьа шәарыцара ицыз иҿала исеиҳәон. Ахра иа ҿаланы иҩеиуазаарын. Ҳарун данынаԥш, акаҵәараҿыҵәҟьа, ахаҳә еиҟәԥараҿ ақәасаб-ӡыс шавҵагылаз ибеит. Урҭ, зыжә ла нҵәаша, ишыԥшӡоу усгьы ибдыруеит. Ҳарун ихаԥсыраз, ашәақь шиҟәныз ихашҭу, напыла икырц иӡбеит. Убас иԥшӡан, ашьра рыцҳасшьеит ҳәа иҳәеит рҳәеит, ҳа-ҳа-ҳа! Иара икыр импыҵамԥсуазшәа! Ацыӷ еиԥш дҳәазаны днеит, дагьамҵасит, рҳәоит. Дамҵасу сыздыруам, аха дҩалҟьан, ишьапы лаиҵаԥыххаа ицеит. Алаба данҵаны дҭыргеит. Усҟан иарԥысымҭа дҭагылан. Иԥсыцәгьара иахҟьаны, адәы даақәхеит дцыркьыԥуа. Зны, аҽырыҩраан, Бадра ауаа изынашьҭуа, диҳәо, дырԥхашьаны Бзоу данақәтәа, ихьыз аасгәалашәар, схала ачча сакуеит, – иблақәа еихмырсыӷь Мсыгәда дылҿаԥшуан, ииҳәаз ажәақәа аус ахьынӡаруз аилкаара дахыццакуа.

– Аԥшәмагьы еснагь игәы иаланы иҳәон убасҟан да хьақәиртәаз.

– Аҟамчгьы аҟьашьа удыруазароуп. Аҽы бзиа ибзианы ианныҟәогьы, ианымныҟәогьы аҟамчы ахуҟьо уалагар, нас аҵыхәаҟьара ҵнагоит, ишнеи-шнеиуа, зынӡаск ибжьысуеит. Урҭқәа уажәы избама сара, сааизар аҽы сахшьуп, сара са


38

ҟара урҭқәа здыруада. Ақәасаб-ӡыс ишьырц иҭахымызт, на пыла икуан, ҳа-ҳа-ҳа! – Аҽы атәы ҳәа иаҳахьоу зегьы, иара идыруазшәа, зныкыр иҟаиҵахьоушәа, дасны ихы арҽхәара да ҿын Шьаҳан. Инаимҩатәны Ҳарунгьы днаихыччон. Иҳәашьа, иԥшышьа цқьа дрызхәыцқәартә лгәы алаҟамызт Мсыгәда. Иа ра уи ихы иаирхәон. Ирҳәоит, адгьыл анҵысыша, зегь раԥхьаӡа аҳәынаԥ иадыруеит ҳәа. Игәеиҭеит Шьаҳан, иааибацыԥхьаӡа нхарак иаԥсоуп ҳәа ззиҳәоз, Бадра уаҩы изимпыҵымхуаз аҽы, уажәы аԥшәымас иамоу, аԥҳәыс заҵәы, аҭира азхәыцра шыҵнаххьаз лгәаҵан. Ахы ыҵнаххьан, аха ибон: макьана агәаӷьра лзыцәгьан, илцәыхьанҭан, длакҩакуан. Уи Ҳарун ианиаҳа, лара илҭашам, аха даҽа џьоукы рнапала акәзаргьы, илцәимгар иуам. Ахә азыҳәангьы, ҩба-хԥа ҽы рыхә деигӡом.

– Уажәраанӡа ибҳәон еиԥш, Мсыгәда, быхь згеит, аҽы бзиа ақыҭа зегьы иртәуп, рыхьӡ ҭнагоит. Ҳарун иеиԥш иҟоу ианимԥыхьашәа, ухы иакәыхшаны аӡы иоуҭар иаҩызоуп.

– Уаҩҵас иҟоу џьара аӡәы имандаз. Сара уажәшьҭа Бзоу аҽырыҩрақәа рахь икылго, ахьӡ арго, уи агәы сыманы сахым аҩны, – лҳәеит Мсыгәда.

– Уи иашоуп, иара ауаагьы ишԥабзырҳәо! Иахьа, даҽа ӡәызҭгьы ихәжәаны ишьуан. Ас иҟоу аҽы агәшәымшә анумк

– иҭахеит ауп. Егьи зегьы акәым, аа, уажәы ашьҭахьтәи ашьап қәа аҽеимаақәа рыҵышәшәаны иҟоуп, ианумчаԥа, амсақәа нхыжәжәоит, ицыркьыԥуа аҿынанахоит. Ахәгьы бзианы иби ҭап Ҳарун...

– Аԥшәма даныҟаз иҳәалон, Ҳарун иуҭар аҵкыс – абгақәа ирҿоуҵар еиҳа еиӷьуп ҳәа.

Уиакәын Шьаҳангьы иаҳарц ииҭахыз. Бзоу аҽхарԥарҭаҿ иахьҿаҳәаз, агыгшәыгфҩы аҿасызшәа, ахәда ҭҳәа, хырр арган, иаахарахаԥшит. Абла ҭышеишеиқәа цымцымуан. Еицәажәоз ирзыԥшуа ирзыӡырҩуан, аха ауаҩытәыҩса ибызшәас иара иадыруаз инапы акәын. Иабеилнакаагәышьоз, уажәы урҭ реицәажәарала ишыӡбахоз иара ԥхьаҟатәи аԥеиԥш зегьы. Реиҳа иацәымӷыз ауаҩгьы, ахала аҭра ихшәа ны аҵыс ԥшқа зымҵашәаз абгахәыҷы дшаҩызахоз. Иара знапы «абызшәа» бзианы иадыруаз, аԥшәма иаҟара бзиа


39

дшамбозгьы, уажәы, агәҭыха иахьымыгӡакәа мҩабжарантәи ирхынҳәны иаазгаз ахаҵеи лареи ахьеидтәалаз, Мсыгәда иаҳа дазгәакьахан, ԥаса-ԥаса аасҭа иаҳа лнапы иназхьит. Акәахьча ҽуопҵаршәс иаҵаршәны, иақәу акәадыр наҟ иақәылхыр, аԥхӡы зықәшу абӷа, аԥшәма ишыҟаиҵалоз еиԥш, аҽырҳәа ӡыхьк лзықәмыршаргьы, ԥшак нықәсрын. Егьоурым, ачхәар былфҩы ҭышәшәозаргьы, лычуан еиқәаҵәала аӡы намҵалыргылар, амҩа иқәижьҭеи иҵуазеи, агәахы кыдбеит. Ахаҿы аалшьышьыргьы, ԥаса-ԥасеиԥш иӡыӡымкрым, иаргьы аӡамҩа налыднашьылап... Дацәымшәакәа, ма Кәынта хәыҷы дҩагылан иара ашҟа дааир. Убри ахәыҷӡаҵәҟьагьы адуцәа ахьеицәажәо акы рымеикуеит, дӷьаҵәы-ӷьаҵәуа, ибжьы аҵәуа фҩы алыжжуа… Адуцәа аԥара, ашьара ҳәа аилаӡарахь, иаахтны ианиас, иара иргәалаиршәозар акәхап, Бадра даныҟаз, даҽа хԥаҟа шықәса анихыҵлак, ианизҳалак, аӷәра иара инапаҿы инаиркны, аҽырҩырҭахь дигарц шиеиҳәа хьаз. Уи аниеиҳәоз аахыс ӡынрак цахьеит, даҽа ҩ-ӡынра за ҵәык роуп инхаз. Абар мҩабжарантәи изырхынҳәыз ахаҵа дҩагылан, ҟамчыс иикыз аҷын имагә ианҟьо, иара Бзоу аш ҟа иҿааихеит. Иуам, иуҵәҟьом Кәынта. Ибжьы қыџьқыџьуа ахаҵа имахәар дахьынҳаланы, Бзоу ашҟа дааишьҭуам.

– Изакәызеи, «аҽы зтәыз иҭиуан, аҽыхьча иуамызт» ҳәа, аҵарбел еиԥш дсылаҳәаҵаны симки уара! Усԥырҵ наҟ! – иҳәеит Шьаҳан.

Дахьныҵыҵыз, хьаада-баада, игәиҽанӡамкәа, зшәақь аԥынҵа ашьабсҭа аҿазкыз ашәарыцаҩ дышԥаҟалои? Насгьы уи ашәарыцаҩ, ԥсаатә хәлаԥсқәак ракәымзар, шәарахк наԥшыхәынгьы имбацзар? Ашьха ашьапаҿы данҽыжәлоз имаз ашәарагьы наҟ инаихҟьа ицеит уажәы. Амгәырхақәа рырххараҵәҟьа ихашҭит. Лыблақәа анцәаакы, лкасаԥшь рых шьыло игылоу Мсыгәда дахьхәыр ҟалоит. Дласыроуп. Акәадыр ахыҩрырц аԥсык агхеит. Ашырҳәа дҩақәтәан, уаҳа бзиалагьы мҳәакәа, убас дласны агәашә дыҭҟьеит, уԥҳәыс ԥа длоуит ҳәа иарҳәазшәа. Бзоу аӷәра анеиҭа, наӡаӡа изԥырҵуаз агәараҭа, сасааирҭа кәасқьаҵас ихӷәыз, иахьааӡаз иара аҭра ҷыда, џьара акы алаԥш аныҵгаха амаӡеит. Ицоит амҩаду ианыршәланы.


40

«Аԥҳәыс хшыҩцажә иалылдыраауазеи ари аҽы зыԥсоу,

– иҳәон игәахы дҭаччо Шьаҳан. – Иашаны ирҳәоит, аҩны ааухәозар, раԥхьаӡа уазҵаа уи аҩны зыргыламҭада ҳәа. Иуаазырхәо ауаҩ иаб иргыламҭазар, хәы мариала иуиҭоит, ус акәымкәа, иара иԥхӡашала иргылазар, ихә уахәаӡом. Ҽы надик ахә ала илымсхит. Илдыруазеи, аԥҳәысажә, ари ааӡара иадбалоу. Рацәа лхы-лгәы сҭаланы дысҟаҭәеит. Дахьхәыр иудыруазеи. Уаҵәыҵәҟьа иԥшааны илзаасҭироуп лыҟәрышьқәа. Ԥыҭрак салаҽырбап, иԥсахы ԥызжәап аҳәацыркь Ҳарун. Ақәасаб-ӡыс деилаҳан инапала икуан. Ирыцҳашьаны дамеихсит, ҳа-ҳа-ҳа! Ишьапы наиҵахжәа игеит, алахьыцәгьажә. Мчыла иауам, мчыла! Уара уҽы мчыла иҩуазааит, сара сҽы – насыԥла зырҳәазгьы абри азоуп. Ԥыҭрак иԥсахы ԥызжәап, нас иаархәашьа сара издырп. Аҩынтәхә акәым, ахынтәхә ҷаԥшьӡа имсхып. Аџьу, Бзоу, аӷәра ԥнаҵәома, иҟанаҵозеи! Уи аҽы атәы издыруам, ибжьихуеит, аҩынтәхә сиҭаргьы, Бзоу инапаҿы иҟалар аҵкыс, абгақәа ирфар еиӷьуп лҳәахит Мсыгәда. Аҽы абгақәа ирфар ҟалоит, аха аҿҿа-ҿҿаҳәа ицәажәо аҟаԥшьқәа уџьыба иҭалар, абгақәа ирзыфом. Сыццакып, издыруада дахьхәыр. Дангәаа, ԥҳәыс хжәашәагьы дыҟоуп лара. Аџьу, Бзоу! Алақәа ирфааит, аӷәра сымпыҵнажәома! Уабацои! Ушьҭахьҟа ухьаԥшуа, уахь угьежьырц уҭахума? Уахь уажәшьҭа амҩа ухашҭроуп. Исҭиип, иҵаскып, лара лусс иалоузеи! Ашьха ыфаны, еиқәҟаца илбаап сара сҽы. Уи сара исызхоит. Уаанӡа ари… Аџьу, ҳаи, исзаанагашазеи!

Аҽны шьыбжьон… Икаршәны избеит аҽны шьыбжьон… Ишысҭаху сақәиҭны… Ақыҭа рыхьӡ ҭнамгакәа, ахьӡ зфахьада, изжәхьада… Аџьу, Бзоу!..

Шьапымшла, ахьшьцәа шьапымшла ишԥанаскьазгоз!..» Ицнапык ахәда иакәыршан аӷәра, егьи Бзоу аԥырцә џьоу

ҳарқәа ирыларҳәаҵа икын. Убас инапқәа ишыркызгьы, иара ишитәу игәы цқьа иханамҵозар акәхарын, аӷәра ԥнаҵәо иша хозгьы, уажәы-уажәы ишьхәақәа атах-атахҳәа агәаҵаӷара иҵаиқшон. Днеиуан иаҳа дахьырбаша ақыҭа мҩа агәҭа иа


41

ныршәланы. Амра амшын инӡаалон. Бзоу агәчамах ашәаҟьа ықәчын, аԥхӡы агәыҵашын. Ицәышӡа еилаҳанто, иашьклачуа иашьҭаз асаба, аԥшшәы еиқәаҵәа самсалра еицакуа, иадҷаблон.
Мзқәак ҳәа Шьаҳан дызҿызгьы ниакәкәа ицеит...

Раԥхьаӡа, цәала-жьылоуп Бзоу аԥсҭазаара аҽшаԥсахыз удырыртә изланыԥшыз. Иҟаларын, Ҳарун аҽырыҩраан дахь нақәтәаз, иара иахьитәымыз азыҳәан акәызҭгьы еиҳараӡак дзыркшаз. Усҟан ада Бадра уаҳа дақәиртәомызт. Иара иԥсы алаханы, ихатәны имазарц дашьҭалахьан. Аҽырыҩраҿ аԥх ьахә аманы инҭалеит, инаиҵԥрааит, ицеит. Аԥхьахә агон, аха иара иҭахын иҵегь иласыр, иҭахын ишиҭаху аҟамчы нахиҟьар. Иидыруазгьы – аҟамчы аҽы аныҟәашәа иацнаҵоит ҳәа иа ҳахьаз акәын. Аҽы зшьапы ахызшьхьоу дарбану ус зымҳәо. Аҽы зыбжьо, имҩақәызҵо аҟамчоуп.

Ауаҩԥсы ишьа зшьоу ус напы изидкыларым. Иахьабалак аԥша кылҟьо Бадра иҟны изҭакыз аҽҭра иаҩызоума иара, Ҳарун иазиргылаз. Ԥшацк џьара икылсуам, ҭырасла икәыр шоуп, ҭырасла ихыбуп. Ахаҿы шьышьуа Бзоу данадгылоу, шаҟантә игәалашәахьоузеи ақәасаб-ӡыс! Иҩыза хараӡа ҵаҟа даҿан, уи ихацәа иқәыԥшызар акәхарын, уахь иԥшуан. Ашьахәарқәа кахәхәа, ацәа цырцыруа иахыбзаауа, шаҟа аԥшӡара икны иагоз! Шаҟа иааигәаӡаны дазнеизеи! Мҩа заҵәык акәын иамаз. Иара ишҟа имааикәа, наҟ цашьа амамызт. Абар, абар днамҵасуан... Иахьагьы изеилмыргац шаҟа бжьы еилалаз усҟан. Ахаҳә анҿыбга, агәгәаҳәа иҭалеит, ақәасаб-ӡыс ашақә иасит, иаргьы арҵәаа ҭиргеит. Убасҟанҵәҟьа, ашақә иасуа икәылаауа ашәарах ҵаҟа ианыҩҭала, аҵықь ааҭиргеит иҩыза. Алаба данҵаны аҭыԥ аҟны данаарга:

– Абар, уара ахәаша, узқәыӡуаз, – рҳәан, ацәа рҟацаны идырбеит.

– Ашәақь шсыҟәныз схашҭит, – иҳәан, ихы дахлафшәа, ихьҵәҟьаз иҳәагәышьеит.

Иреиӷьыз ахкаара иҭеиҵеит Бзоу Шьаҳан ианимихәҳаҵә ҟьа. Иара аамышьҭахь даҽа ҳаиуанк уахь иҭаимыжьлеит.


42

Аҳаскьын шьамхахьы иҩеиуан, уи агәы анахшәоз аҭәа аиҭон, иагәамԥхар – аԥҳә ххны, аџьыкаӡырӡ ақәҭәаны. Шаҟа азыжәуа қәабла иамҵагылан аӡы. Иара урҭ зегьы кажьны, аухаҵәҟьа аанда иҩахыԥан, ахы шхаз икәалаауа ицеит иахьиз, иахьаа ӡаз. Адәеиужь аҟны аҽы хәышлаԥса хырсысуа иқәгылан. Иара агәашә ишадгьежьылоз, аухаҵәҟьа анахәҭа еиҭанахеиҵан, иргьежьны иааигеит Ҳарун. Уинахыс уаҳа изимпыҵымҵит. Ишнеи-шнеиуаз, иаргьы агәы канаршәит. Ҩышықәсаҟа аԥшәмаҵәҟьа иаирбаз инанагон, ҩышықәсаҟа иахымҵит уи инапы афҩы, нас иԥырҟаз аҵла шшьабо иаҩызаха, уи зегьы налҵуа мацара, аҟазшьа ҿыцқәа рахь иниасит. Ирыцҳашьаны аӡӷьы иалаиргыломызт. Иаҳагьы еиӷьнашьон. Шаҟантә абаҩ ҭнаршәаахьааз. Аԥсы маҷхо аҟынӡа инеиго ирыҩуан. Иар гьы убас ацәеижь акит, ԥасатәи амгәырхақәа, ԥсыӡак-ԥсыӡак рԥушьыргьы аӡара иакәшомызт. Ишьапқәа гьало, агәаҵаӷара иҵақшо ақыҭа дналалон. Аӡы анырклак ашьҭахьгьы, аӡлагара алуқәа даҽа ԥыҭраамҭак рхала игьежьуеит. Аҩра азыҳәан аӷәра иахон макьана Бзоу. Ҳарун импыҵҟьарц ианеихозгьы иаахон аҟамчы. Уи иара иидыруаз, дзышьцылахьаз акәын иҟаиҵоз. Изгәамҭаӡеит ианакәым, иахьакәым дахьасуаз иах ҟьаны ишҵнагаз аҵыхәаҟьара. Иара итәала дуаҩ қьиан. Аӡәы даниҳәалак, мап изицәкуамызт.

– Аҽы бзиа ақыҭа зегьы иртәуп, уақәтәа, уца иахьуҭаху,– ҳәа инапала икәадырны инариҭон. Ачара зҳәоз ацҳаражәҳәаҩ гьы дгәырӷьаҵәа днақәтәон, имҩа аркьаҿуан ашәаџьҳәаҩгьы. Дқьианы акәым, деигәырӷьон Ҳарун – иара иҽы аҩыза аҽы даҽаӡәы имам ҳәа иахьиҭаауаз. Бзоу бжеиҳан иацәеилагон шаҟаҩы аԥшәмацәа амаз, шаҟаҩы рҟазшьа аҽақәнаршәарыз. Аӡәы ианкәаруа бзиа ибон, аҽаӡәы ирхыԥхыԥуан, егьих, агәашә данҭыҵ инаркны, ҽырххыла дшыҩуа дцаны даар акәын. Аҽышькыл икылухыртә ипаӡа еикәарҳәны Бадра иаҽхьниҳәалалоз ауапа ацымхәрас, ихьархьаруа, аџьықә реи ҭаԥсаны ааҵәа надҿеиҳәалеит акәадыр. Раԥхьаӡа ааҵәа аҽхьниҳәалеит аҽырыҩра ашьҭахь, адырҩаҽныҵәҟьа. Егьақәиҵеит абӷа нҭапало ихьанҭаны. Иаргьы хыхь дақәтәан. Уажә иабазма уи аҽырҩырҭа адәы гьежь. Енагь, жәантә


43

ианакәшалак ашьҭахьгьы, иара иҵегь иҩларц аӷәра ишахо иааиргьежьуан Бадра. Уажәаҟара аџьабаа абахьаны, игәаҟ хьаны агәалашәом. Изакә ԥхӡузеи иканаҭәаз! Убасҟак ахы ишамеигӡазгьы, аарла хәынтәҟа инакәшеит. Акакала иавы ҟьҟьон аҽыҩқәа. Аԥсы еивҵахон, агәы шеицҳауаз аҟара иах хәыцуамызт ашьамхқәа, иԥсылаханы ихьанҭахаз ацәеижь убасҟак иацәыхьанҭан.
– Наҟ иқәга унади, наҟ иқәга!
– Аҵыхәа авиҳәа иҟьо, амҵ иркит, амҵ!
– Уас, абааԥс, уас!
– Аӡлагарахь уалацала, аӡлагарахь!

Иазҿырҭуан шықәсқәак уажәаԥхьа, ахаҳә ԥшьеиԥш, рнапы ахьшьуа, згәырӷьа ҿыҭбжьқәа алымҳа ҵнахуаз.

Аӡынра ианӷыҵс, ҽнак, агәы анҿыӷь, иара иазԥҵәаз ахкаа ра ашьшьыҳәа инҭыҵын, игәыды-мыдуа амҩа ианыршәланы, ажәытә иазгәакьаз, иахьааӡаз агәараҭа шыҟоу ахы рханы аҿыҩанахеит. Аԥшӡара анацәыӡ, инапы агирхеит аԥшәма. Ирласны аҵыкәкәара иналагеит аҽы ааӡа. Ԥасатәи агәараҭа агәы азыбылуаны, игәхьаанагоны акәмызт уахь изцоз. Урҭқәа ахашҭхьан. Иахашҭмоу, ианагәалашәалак, иџьанашьон убас ҟан убас иахьыҟаз, убриаҟара аҩра бзиа иахьабоз, аԥхьахә агаразы, ҽык аԥхьа игылар, агәахы ԥжәауа аԥсы ахьыҭнахуаз. Ицон иахьааӡаз агәараҭа анҭыҵ ишьҭоу адәеиужь азыҳәан. «Аҽы бзиа ақыҭа зегьы иртәуп» – ҳәа иацы иақәтәаз ауаҩ, зынӡаск акәадыр аҽоупҵаршә аҵеимыршәӡазаарын, абӷа ахьцәҟьаз, еиқәаҵәа-еиқәаҵәаӡа амҵқәа адпапаланы иа хаабыцуеит. Адәеиужь аҟны инкылымсыцкәа, дааԥылеит еиҭах ауардын ахәда дықәтәаны иаауаз аҭаҳмада, аԥсараа рӡаагаҩы. Ауардын дахьақәтәаз илабашьа шикыц икын. Ибжьы ныҵакны иҳәон игәы змырҿыӷьшаз ашәак. Изнапык ала аҷын ҟата акамбашьқәа еимданы рызқәа инааирхон. Дара рҵыхәақәа авиҳәа иҟьо, ишырҭахыз ашьшьыҳәа иқәҳа ицон. Игәыды-мыдуа Бзоу анааивс, зны ашьха ирышьҭаланы иан цоз иацашьаз, адәы гьежь аҟны аԥхьахәқәа аманы ианҭалоз иаҩшьаз, зегьы днарызхәыцын, иашәа иналаҵаны: «Уа, згәы иҭаз згәы иҭаԥсыз, зшьамхы иалаз зшьамхы иалаԥсыз, уа-ри-


44

да-да, хьи-ашь!» – иҳәан, акамбашьқәа акы рхаразшәа, аҷын рҟацаны инархиҟьеит.

Бзоу адәеиужь аҟны ианынкылс, ахы иааҩахан, аԥҷаҷар қәа ирыҵыԥшны иаанаԥшит. Ишыҟац, иара убасҵәҟьа, уаҳа аҽеиҭанамкӡакәа, икәыкәы-цыкәуа адәы иқәын аҽы хәыш лаԥса. Уигьы ахы хьанҭаӡа иҩышьҭнахит. Аӡы зҵабаз аҵеџь еиԥш, амгәахәык ахьаԥшааша аамышьҭахь даҽа гәаҳәарак рхымкәа изыхбалахьаз аблақәа ҭыгга акраамҭа Бзоу иа хәаԥшуан. Ԥаса ианабалак агәаӷ акуан. Ааигәара ина нашьҭуамызт. Уажәы аҽы хәышлаԥса, иззыԥшыз аҩызак абазшәа, Бзоу иназыкьыркьырын, иаԥыларц иара ашҟа аҿаа нахеит.

Адәеиужь иқәгылаз ахьацаҵла амҵан, ашәшьыраҿы, еиба быӷуа еидгылан урҭ аҩ-ҽык.

Ԥсҳәы, 1969




Асас

«Ԥсыхәа замоузеи? Иҟалазеи?» Шаҟантә иаҳахьоузеи Зорҟан арҭ азҵаарақәа! Шаҟантә

ҵәаԥ-ҵәаԥҳәа икаҭәои ацәыкәбар. Иацлом, иагхом. Дшым гәыӷӡо, данымгәыӷӡо аамҭазы иаҳауеит. Игәы ччо, гәырӷьарак дханагалан дшамоу, иаалырҟьаны диазҵаауеит аӡәы. Игәыр ӷьа-ччаԥшь ахаҳә зԥыраҳаз аӡыхь иаҩызахоит. Аҵх лашьца ра, амш лашара, еилых амаӡам, зны адгьыл иҵыҩуашәа игоит, ҽазны – ажәҩан ҵаулахьтә. Иаԥсахуеит аҳәашьа, иаԥ сахуам аҵакы, ажәақәа. Ауаҩы икәшо иеишуеит алацәгьа. Иааигәара изнеиуам, ицәшәоит. Алаба икуп ауаҩы. Аԥхьа урҭ ажәақәа рҵакы иаҳауан Зорҟан. Рхаҭақәа, ишгәылҵхьазгьы, имԥан инаишьҭуамызт. Лабас иикыз агәала акәын. Харантә иааҩуанаҵы, рышьҭыбжь ласын. Аӡымлага ашьҭыбжь иаҩы зан. Иқәышьшь ицоит аӡымлага. Ус амаӡам. Ашьҭыбжьгьы ҭын чуп. Аӡлагара абарбалқәа ирысуа аӡоуп зышьҭыбжь цәгьоу.


45

Иԥыххааса ицо, ирыдхәашалоит абарбалқәа. Убри еиԥшны иԥхьаӡеит Зорҟан урҭ азҵаарақәа рышьҭыбжь. Ус дыҟан ԥыҭрак. Игәы ианықәыҩлак, ахьаа зызцәырҵуа ауаҩ иеиԥш, иалагахт, иҳәон. Абарбал асра иалагахт аӡы. Иаслааит шаҟа иаҭаху. Дахыччаны инаиҟәицон Зорҟан. Иауамызт. Изаҵәра ииааицыԥхьаӡа, урҭ азҵаарақәа, рыԥсы рылало, иӷәӷәахон. Убасҟан дазкылсит даҽа еиҿырԥшракгьы. Урҭ рышьҭыбжь, арыц зымҵәаз аӡлагара алуқәа рышьҭыбжь еиԥшуп. Ари аиҿырԥшра иҟаиҵаз иқьышәқәа аччаԥшь рықәнаҵеит. Дааз қәылаз ҟазшьас иҵигеит: ихала иӡбауан, ихазы иҳәон, ихаҭа дахыччон. Арыц зымҵәаз аӡлагара алуқәа реиԥшҵәҟьа, аи бафара иаҿуп сгәи сыхшыҩи. Ҳа-ҳа! Изакә еиҿырԥшроузеи уҳәарауеи! Издыруада, иацуҵарц уҭахызар? Иаҳҳәап, иҵегь иҳаракны, абасшәақәа нацуҵар, арыц ахәлаԥсаанӡа, алуқәа аибафара ишаҟәымҵуа еиԥшҵәҟьа, аҭак роуаанӡа, ургәаҟра иаҟәыҵуам азҵаарақәа. Укьатеиах ԥҵәап. Еиҳау ччара ыҟам, ухала ухы уанахыччо аҵкыс. Сҩыза Дыргәын иасҳәароуп. Ишәҟәыҩҩраҿ ихы иаирхәап. Уи атәым ца инапы аҭшьра бзиа ибалоит. Мап, Самсон исҭар, Дыргәын иааирхәап. Ус гьы уи иимҭиуа ҳәа акгьы ыҟам. Изимҭирызеи ари аҩыза асахьаркыратә еиҿырԥшра ҳаракы. Усеилкааҩыс саныҟаз акәызҭгьы, схаҭа схы иасырхәон. Уажәшьҭа иабасҭаху. Уажәы схаҿы иааиуа даҽа еиҿырԥшрақәоуп. Абаҳаиԥш иҟьаҟьоу ахаҿы. Аҵыркант еиԥш ихәхәоу аԥынҵа. Аҳәҳәагеиԥш иха ххалоу ахаԥыцқәа…

Занааҭс имаз аусеилкаара акәын Зорҟан. Азҵаарақәа дрышьцылахьан. Еснагь иара ауаа дразҵаауан. Ацәгьара аныҟалаз аамҭазы уара уабаҟаз? Узызхәыцуаз абри аамҭазы? Нас уабацеи? Иуԥылада? Иуеиҳәазеи? Иоуҳәазеи? Уара ухазыҳәан ишԥауӡбеи? Аус ҿыц – азҵаара ҿыцқәа. Еснагь ауаа рыҭҵаара. Абар иаԥхьа дтәоуп ацәгьара ҟазҵаз. Ҭынч еицәажәоит. Аус ахаҭа ишалацәажәоз, ашьшьыҳәа даҽака хьы иниасит. Иаланахалеит. Иара, убри аамҭазы, иаалырҟьа ны, иҭиҵаауа ауаҩ реиҳа дызқәымгәыӷӡо зҵаарак наииҭоит. Иҳәоит ус, иаармариашәа, хәмаршақә иҿашәазшәа. Аӡиаҿы аԥсыӡ ӡсо ишҭоу, аҵықьҳәа улҭахысыр, ишԥаҟанаҵои? Иҵәи-


46

ҵәиуеит, ишаҟь-шаҟьоит, нас ишәаҟьоит. Зус еиликаауа убас ишьара дықәнаҟьоит Зорҟан изҵаара. Иқьышәқәа еиқәыԥсы дихәаԥшуеит. Изҵаара ихаҭа игәаԥхо, игәы дҭаччоит дахьтәоу. Уажәы даҽа зҵаарақәак, даҽа ҵакык рыманы ихынҳәит иара ихаҭа иахь.

«Ԥсыхәа замоузеи? Иҟалазеи?» Арыц зымҵәаз аӡлагара алуқәа реиԥшҵәҟьа… Даҽаӡәы

иеиҳәазшәа, азныказ дахыччеит, нас даршанхан, ииҳәо иҿамшәо дназхәыцит. Уааи, исазҵааз, уажәшьҭа сыблақәа ур хыԥшыл. Абыржәы уеиӷьым. Аӡәы иус ҭысҵаарц, азҵаарақәа анисҭалак, саргьы ус акәын ишыҟасҵоз. Аӡлагара еибафоит. Иахәлаԥсаз арыц амҵәеит. Аибафара иаҟәыҵуам арыц ахәлоумԥсакәа. Аҭак роуроуп азҵаарақәа. Зҵаарак иашьҭалан иаауеит даҽакы. Урҟәаҵ, иуԥырца. Шахала иҿарҳәоит ашьа уардын амҵәыжәҩақәа. Уара урҭ азҵаарақәа уршьаҳаит. Иуԥыруцар, ишуҭаху уқәзаап адәы. Зегь реиҳа зхы иақәиҭу – зхы иазымҵаауа ауаҩы иоуп. Иамукәа, иуԥырымҵӡар, уҽар шьцыл. Узышьцыло, иухашҭыз акы иаҩызоуп. Иузгәаҭаӡом. Аамҭа цап. Уи зегьы хәшәыс ирымоуп. Макьанагьы дгәыӷуан, аҭак рмаҳаргьы, ргәы ԥҵәаны, ашьшьыҳәа инеиҟәыԥсааны, инеиқәыхьшәашәап ҳәа.

Егьиашаҵәҟьаны, дашьцылеит Зорҟан. Аҵлақәагьы ашьцылоит рааигәара иҭаҽҽо арҩаш ашьҭыбжь. Арҩаш аҟәымҵӡо, ааԥсара азымдырӡо, изҿыц иаҿуп. Аӡышьҭра ҭнажаауеит, иарбгоит аԥаҩқәа. Аҵлақәа рԥашә инадгылоит, ахы ргәаланаршәарц аҭахушәа. Ишәызҳа-зыӷьо адгьыл шәалиааны шәықәгылоума? Издыруада, шәзықәгылоу ад гьыл уиаҟара ишәгәамԥхозар? Издыруада, амра мыцхәы ишәысцәозар? Сара ишәзаазгеит ацәаакыра. Ацәаакыра-ԥсхаҵага иацны урҭ рԥашәқәа ирыланаҵоит агәыҭҟьара. Убасҟан ирдыргәышьоит аҵлақәа, изакә шьҭыбжьыз арҩаш иахылҵуаз. Рымшқәа убри ишаԥхьаӡо рбоит. «Ԥсыхәа замоузеи? Иҟалазеи?» Агәынамӡареи аматанеиреи рылы жжуан, ҭагалантәи аԥша ишалалахьоу еиԥш, аӡын ԥша ацәаакыра. Агәынамӡара хазы иазҵаауан. Адунеи иузықәыз иреиӷьушьоз ауаа шԥоуцәыӡи? Тәымуаҩык, ихарамкәа,


47

ишакәым уск дақәшәар, иахьынӡеихарам еилкааны, иус далызхуаз, уара ухазы иухьзеи? Иҟалап, уццакцәазар, убри иахаразар. Исыздыруам. Изҭахыда усеиԥш ақьиара. Ихарам уск далашәазар, дахьалашәаз азыҳәан мацарагьы ихароуп. Зегьы схы ишавызбоз, уаҳа насылам уажәшьҭа. Иуқәшәира изыҳәан иуахәамахааит игәы-иԥсы. Ихала даанхацыԥхьаӡа, уахь дыҩналаны, аҽыҵәахра ҟазшьас иҵигоит.

Абжьы егьи азбжак матанеиуан. Игәнаҳарақәа ианажьны, ицәыӡхьоу зегьы изыхынҳәырц, дызшаз иашьапкуа ауаҩы ибжьын уи абжьы.

Агәынамӡареи аматанеиреи… Абраҟа, аԥсшьарҭа ҩнаҟны данааи аухаҵәҟьагьы, ашьха

қәа реиқәышьшьра иалыҩны иаҳаит, аҭыԥ ҿыц ахь данаа, дырцәыӡыр ҳәа ишәозшәа. Дшықәиаз, инапы наигӡан, аҵәца инҭеиҭәеит акониак. Ижәуан, ижәшьагьы дазхәыцуан. Агәыхь змоу, ихьаа шизцәырҵуа анидырлак, ус дахыццакны ижәрым ахәшә. Деиӷрыблаауа инаиӷрысит акониак. Ахыжәлага иҭах ӡамызт. Дашьцылахьан. Диан ҭынч. Аҭаҭын дахон. Ҳаи ԥырҵижьҭеи иҵуазеи? Ҩышықәса иреиҳауп. Ианбалагеи? Ҳара ҳиаанӡа. Сара акгьы схарам. Акгьы ҟамлаӡеит. Зны илнахыз амҩа ишаныц иануп аӡиас. Ашьҭра иҭымҵӡеит. Имкәараҵеит адәы иашара ианықәсуаз. Ахра ианаҿысуаз џьаргьы иаҿымбгеит. Убасоуп. Зегьы шыҟац иҟоуп. Уаҩ ҟәы ӷак, дмыццакӡо, ҭынч дазхәыцны, ишәаны-изаны дызқәиҵаз амҩа, ишиашоу иаауеит. Абан, иааԥсаз аҽеиԥш, алымҳацә қәа ақәыԥса, иахьықәгылоу ателефон. Дгьыли-жәҩани амра ашәахәа ишеиманадо еиԥш, ҩ-гәык еиманадар алшоит уи. Аԥсшьарҭа ҩнаҿы иуада дшааҩналаз, ичамадан ҟаԥшь хәыҷы наиргылан, ателефон дылзасит. Аҵанба иуадоума? Зульфа дысҭахын. Бышԥаҟоу Зулиа? Мап, Зулиа ҳәа басҳәалоит. Ааи, сааит. Бышԥаҟоу? Ахәыҷы дышԥаҟоу? Чамаданк азна амаҭәа изаазгеит. Уабаҟоу бҳәама? Ааигәа сыҟоуп, аҩны ааҵраҿы. Уажәыҵәҟьа снеиуеит. Бымшәан. Сыхәмарт. Уаҵәы ахәыҷ баҳчаҿы снеины дызбоит Баҭал. Игәы дҭацәажәон Зорҟан. Ҳа-ҳа! Ацәымса! Анс-арс акәымкәа, ацәымса… Аҵла ашьапы иадҷаблоу ацәымса иаҩызоуп уи ахәыцра. Аԥсшьарҭа ҩнаҿы


48

дшааиз еиԥшҵәҟьа, иашоуп, ателефон дасит, аха реицәажәара зынӡаск даҽакала иҟалеит. Акы заҵәык уаҩҵас илеиҳәаз, дшааз, ахәыҷы дибарц шиҭаху ауп. Аҵла иазеиӷьуп ацәымса аджәаны икажьзар. Ажьы аанарԥшуеит, аҷыхьгьы асышт, алабжыш адыршәыло. Аха иазеиӷьуп иаджәазар. Ус акәзар, абрахь дзаазеи? Нахьхьи хараӡа икыдуп еҵәак. Алашара уҿаҷҷоит. Абрахь дааит гәыӷрақәак игәаҵа иҭаҵәахны. Им чыбжь ҵырц егьагым. Дманшәаламхацт. Шықәсык аҵкыс еиҳахеит, ицәгьахеит уи амчыбжь. Шықәсык цеит иаҳа иҭынчны, ари амчыбжь ԥсахеибакрала иҭәхеит. Уажәшьҭа иԥеи иареи зеибамдырыргьы ҟалап. Издыруада, ҳаиқәымшәар иара изеиӷьзаргьы ҳәа даахәыцит Зорҟан. Сихашҭхьеит, абыс диԥхьаӡо далагахьеит даҽаӡәы. Мышкызны, дуаҩхар, ихала еиликаар… Уара утәаз унапқәа угәыҵаԥса, усоума? Нас ишԥазури? Уара унасыԥ унапы иакуп. Ҳа-ҳа! Изакә ажәа кьатеиах ԥҵәагақәоузеи!

Дҩагылан, аԥенџьыр адыршәыла днахеит. Иҳашҳа тәарахазшәа, иҟәызгаӡа игылоуп ашьхақәа. Ари амчыбжьык, ихәыҷи иареи реиқәшәара дшазхәыцуаз, аӡӷьы ҩада даханы дцозшәа, даркареит. Шаҟа рычҳара ҳәаа амамзеи абанҭ ашьхақәа. Игылоуп, иԥшуп, иԥшуп… Аԥенџьыр дадгылан аҭаҭын дахо Зорҟан. Иахазынгьы, данызмыцәа, аиарҭа игәы анылаԥҵәа, дҩагылан, алашарагьы амыркыкәа, аԥенџьыр дадгыланы абас дыԥшуан. Ажәҩан ахы лахазшәа, аеҵәақәа реиԥш, еилыџьџьаауан афымца лашарақәа. Амшын аҽ хықәкыла, иҵаҟа ишьҭан, иԥҳәыси ихәыҷи ахьынхоз ақа лақь. Урҭ рхатәы ҩны ирзаҩызахеит. Иаԥшәымацәоуп. Бзиала уаабеит лҳәозар акәхап лыҩны унеир. Сара соуп мшыбзиақәа ҳәа имҩахыҵуа. Усоуп асас ишихәҭоу. Афым ца лашарақәа ирылакәеицеиуан иара ибла зыдхалаз аҩны алашарагьы. Уи алашара иара игәырӷьара арлашьцон. Да нааз адырҩаҽныҵәҟьа иԥшааит аҩны. Днавс-аавсуа игәеи ҭеит, қәылара даараны, ацарҭа-аарҭақәа еиликаауазшәа. Архәараҿынӡа дцеит. Дхынҳәит. Амардуан дыҩхалан, ашә дахәаԥшуа, Зульфа лхаҵа ижәла «Аҵанба М. М.» ҳәа асаркьа хәыҷы ианҵаны иахькыдыз днаԥхьан, уахь дцозшәа, хыхьтәи


49

аетаж ахь дхалеит. Даагьежьын, убасҵәҟьа дласны длалбаан, дласны дааит аԥсшьарҭа ҩнахьы.

Иҭаҭын ццышәхо икаԥсон. Аӡыхәашь зошәа, алашьцара цәышхон, иԥшшәыдахон. Ажәҩан аҿы иҿыцәаауан ае ҵәақәа. Ацәылашара аарла иналибааит амшын ахықәа ҿыҵәҟьа игылаз абаҳча. Цинкла ихыбын уи. Иҳаракымызт. Аԥенџьырқәа ҭбаа-ҭбааӡа иҟаҵан, алашара рацәаны иҩна ԥхаларц. Ахәыҷы иахьа дышԥаналымгари иан хазына! Игәы бзиазааит, дналымгаргьы хьаам. Дызбар лҭахым. Иубри оуп дызналымго. Лхоуп еснагь хәыцырҭас илымоу. Лара илҭаху, лара илзеицәам, лара, лара… Илхарагәышьоузеи? Лара лакәымкәан, нас уаҳа изхарада! Саргьы исыздыруам изхараҵәҟьоу. Аҩарқәа рацәаны иалалар аӡыхь, уи реиҳа изырхәашьыз аилкаара уадаҩуп.

Каҭаҵас иԥаны, ихахаӡа аҭелаанда акәыршоуп ахәыҷ баҳча ашҭа. Абан, амҵәыжәҩақәа хьадышьшь, агәашә аҿы игылоуп аԥслыш. Наҟ иԥҟаны злакыҵа хту ҵлак еиҭарҳар еиӷьын. Раԥхьа ахәыҷ баҳчаҿ даннеи, аҭелаанда далԥшуа акраамҭа дгылан. Ахәыҷқәа, ашҭа ҭырҭәаа, еихәмаруан. Ааӡаҩ ԥҳәыс длазҵааит, ахәыҷы ихьӡи ижәлеи ҳәаны. Лыхцәқәа кахәхәа, лӡамҩақәа ҿыҟаԥшьааӡа, ԥҳәыс қәыԥшк лакәын лара. Лцәажәашьагьы ҭынчын. Ус дыҟамзар, излал боз асҟатәи амаҷҟар. Мышкы урылазар, ухшыбаҩ аҭра иҭҟьап. Дхәыц-хәыцит аԥҳәыс қәыԥш. Дылгәаламшәеит ус еиԥш ахәыҷы. Издыруада, ииашамкәан исаҳазар, абаҳчахь длымгозар ахәыҷы ҳәа даахәыцит Зорҟан. Ишьҭахьҟа дхынҳәырц иақәикуаны, игәалашәеит иџьыба ишҭаз Баҭал ипатреҭ. Аблокнот иаагәылхны, ааӡаҩ ԥҳәыс иналирбеит. Иҭыхижьҭеи ҩы-шықәса ирықәын, аха, издыруада, далал дырыр. Дахьылгәаламшәаз аминауаҭра шьҭаҵо, иалҳәеит ибзиаӡаны дшылдыруа, лара лгәыԥ аҟны дшыҟоу, аха иацы ашьыбжьышьҭахь, амш анҵәара ԥыҭк шагыз, иан дааны дшылгаз, иахьагьы дшаалмышьҭыз.
Иахьак иаасычҳар, уаҵәы даалгап.

Макьана шаанӡацәоуп. Асааҭ жәаба рзеиԥш дцап. Раԥхьа даннеиз еиԥш, еиҭах аҭелаанда дналԥшып. Абахҭа


50

агәашәқәа ирҩызахеит уи аҭелаанда. Ма аҟәараҟәанҽа дақәтәоуп, мамзаргьы аҭаалымҟаҵарҭаҿы дыхәмаруеит Ба ҭал. Ихахәы еиқәаҵәа рҳәы-рҳәны, иԥынҵа хашәшәалаӡа, иахьааигаз сыздыруам уи аҩыза аԥынҵа. Илыгу ыҟамкәан, аха аԥшра-сахьа азыҳәан акгьы узлывбом иан. Уахьала акы лзуҳәар, гәнаҳароуп. Дыԥшӡахароуп Баҭалгьы. Дысзым дырыргьы ҟалап. Реиқәшәара дназхәыцит Зорҟан. Аҭел аанда дахьавагылоу, ичамадан ҟаԥшь хәыҷы икуп иара. Дԥышәырччоит, имхы заа иҟалазшәа. Иҩызцәа дрыцхраауеит Баҭал. Дыӷәӷәоуп. Дзақәԥо зегьы каижьуеит. Даахьаԥшуеит. Ажьы ахала аҽадыруеит. Дыччоит. Нас дыҩны иҿааихоит. Дааигәыҵеиҳәҳәоит даашьҭкәыцәааны…

Дманшәалахеит, ибзианы иалихит абри аԥсшьарҭа ҩны. Ашьха аҽадырҟәҟәыла иаҿагылоуп. Шаҟа иҭынчроузеи! Ааи гәа-сигәа уаҳа ҩны гылам. Ргылашьагьы амам. Аиҳабыра рылаԥш излаҵамшәацзеи. Иаакәыршаны инҭахыркаарын. Ашьха ахыцәқәантә, инеицеиԥшны, наараны илашьҭуп. Шьа пы ргыларҭас анцәа иаанижьызшәа, шҭак иаҟараны, ииа шароуп араҟа. Амацара иахьгылоу уахәаԥшыр, азаҵәра даараӡа еилаҳауа џьушьап ари аҩны. Ԥсшьара иааиз, дха ҵаз, дыԥҳәысыз, аҽныҵәҟьа иахымгакәа убри изымдыруа зар ԥсшьашьа имамшәа, иарҳәоит уи аҩны ахы-аҵыхәа шыҟоу, иарҳәоит аҭоурых инацҵаны. Аԥҳәыс ԥшӡа леиԥшоуп аҭоурыхгьы шдуу иара. Дабажәбахьоу шәара зҭоурых дуум аԥҳәыс ԥшӡа? Зегьы рыбз налхьыршьуеит. Гәыҟаҵагас ирыз хоит убри. Ииашаҵәҟьаны, уаҩы ибла аршанхартә, иԥшӡаны иҟаҵан аҩны. Ихы дҩаханы, шаҟа даҵаԥшуа, убриаҟара изаатуеит аԥшӡара. Џьаргьы хаҳәк, ма цемент лыхк илаԥш иҵашәом. Ирҳәоит, аҵәымаӷгьы цырак аламҵакәа иҟаҵоуп ҳәа. Иҭаԥыҟҟаны, арашьиақәа ирну асахьақәа, ақьаад аҿы иузҭыхрым. Ажәҵарақәа аҭыԥ бзиақәа ылырхит уаҟа. Сынтәа макьана имаац урҭ. Абан, ҭрақәак еиқәҷаб еиқәханы иҟоуп. Даҽа ҭрақәак рышьҭамҭа асахьоуп инхаз. Алӡынрак ақәеи аси ирысуаз иарбгеит. Зҭаацәара хыбгалаз ауаҩ иеиԥш рҭыӡ ҭыԥ ыӡит. Ҿыц ашьапы ркыроуп, икараха, атәыла харантә ишааилак. Изхарада? Иӷәӷәаны иҟарымҵеит рыҭра. Иҟалоит,


51

егьырҭ аҭрақәа раҵкыс икәадамызҭгьы. Хьҭеи-ԥшеи, қәеи-си дара иаҳа ирысит. Мамзаргьы напы бааԥсык иарбгеит.

– Иабаҟарҵеи, уҳәарауеи! – иҳәеит Зорҟан иԥшышьа баны, иааигәара игылаз аԥсшьаҩы. Иеибадыруамызт. Ашҭаҿ игылан аҩыџьагьы. Уигьы ажәҵарақәа рыҭрақәа дрыхәаԥш уаз џьишьеит Зорҟан.

– Ахыб иҩаҵакны иҟарҵеит, – иҳәеит. – Ақәеи аԥшеи зланеизеи ибгаз аҭрақәа рҟны? Иӷәӷәаны иҟаҵамызт, уаҳа акгьы. Ҳа-ҳа!

– Аҩноуп сара сызҿу, аҩны ахаҭа, – иҳәеит аԥсшьаҩы. Ихы пашӡа исан уи. Амра ахьақәыԥхоз ицырцыруан. – Из хәаԥштәу аҩноуп. Ажәҵарақәа рыҭра уахьнеилак иубоит. Ари аҩыза аҩны аԥшаара цәгьоуп. Ишыҟарҵаз, иахьыҟар ҵаз уҳәару!..

Реицәажәара убриала ихациркит. Уажәы-уажә ихы апаш ра инапы нықәишьуан. Ауасҭацәа рҟазара, рдырра, рфантазиа рҽхәаны даналга, убри инаԥшьны диасит иара реиҳа иҳәарц ииҭахыз ахь.

– Ухаҵазар, убас ухаҵазароуп! Аԥҳәыс бзиа дубозар, убас бзиа дубозароуп! – даҿын аԥсшьаҩы, игәы-иԥсы зегьы убарҭ ажәақәа ирылаҵо. Нас далагеит иаргьы даҽаӡәы иҟнытә иаҳахьаз, аҭауади аԥҳәызба ԥшӡеи рыбзиабара атәы. Зорҟан иеиҳәеит уи, абригьы-абригьы аҭауад, ианиаамҭаз ԥҳәыс дшааигаз, лара дшыбзиаз, лышьҭра, лыжәла зегьы рыла дышишьашәалаз, аха урҭқәа зегьы, аҩсҭаа ихәхартә, рыгәхьаа шакым абзиабара. Аҭауад дҭынчӡа, хьаа-баа имаӡамкәа иҭаацәа дрылагәырӷьо иаҳҭынра дшахыз, иаалырҟьаны, даҽа ԥҳәызбак бзиа дшибаз, ларгьы, аҭауад иҵкыс акыр дшеиҵбызгьы, лгәы-лыԥсы наилаҵәа дшылгәаԥхаз.

– Ишԥаҟаиҵоз аҭауад? Цәыбзас дааихәеит, цәыбзас! – деигәырӷьо иҳәон аԥсшьаҩы. – Ухаҵазар, убас ухаҵазароуп! Абраҟа даакылсын аҭауад, ицәыбза ԥҳәыс ԥшӡа абри аҩны лызиргылеит.

–Лыбзиара азыҳәан ҵарҭышас илиҭеит,ҳа-ҳа! Абзиабарагьы ахә ушәалароуп, – иҳәеит Зорҟан.


52

– Иугәаларшәа, аҩыза, арицарцәа, апиратцәа. Қәыларала, рҳәрала иаадырҳауаз, иааидыргалоз зегьы рыбзиабаҩ лшьапаҿы инышьҭарҵон. Аа, абри аҩны зыргылаз аҭауадгьы убарҭ дреиуан. Уи аахыс акыр шықәса шҵхьоугьы, иблахкыгоуп аҩны, уазхәыц усҟан изеиԥшраз. Амаҵуцәа лиҭеит. Дибарц аниҭаххоз даауан…

Зорҟан дԥышәырччо дизыӡырҩуан. «Сыԥҳәыси схәыҷи збарцаз саргьы сшааз еиԥш абри ақалақь ахь». Ихаҭагьы иаа џьеишьеит ас еиԥш игәы иахьҭашәаз. Ажәабжь иазҳәоз аԥс шьаҩы, даҽа џьоукы рҟынтә иаҳаз ҳәаны даналга, ихаҭагьы ԥыҭ-чыҭқәак ӡбаны инаԥишьқәеит. Ҟазшьа бааԥсны имазаа рын аҭауад амацасра. Даланагалар, ҽынкылашьа издырӡомызт. Абри аҩнгьы амаца дасны ицәцазаап. Царҭа лмоуа дықәхеит ибзиабаҩ, ицәыбза ԥшӡа. Зорҟан ари иазҳәоз, ииҳәоз аҵкыс, иҳәашьа акәын иаҳа дзызхәыцуаз. Амаца атәы анцәырига, иҳәашьагьы ихаҿы аԥшшәгьы рҽырыԥсахит. Ус иҟоуп амц зҳәо, уҳәан-сҳәан бзиа избо зегьы. Амци аҵабырги реиҩдыраара – абри акәын, занааҭла иусеилкааҩыз Зорҟан изыҳәан зегь реиҳа ихадаз. Уажәшьҭа уи зиҭахыз ихазыҳәан мацара акәын амзар…

Иҭаҭын хыблаауан. Алҩаҵә еицрыхәхәа, еиқәаҵәаӡа ауа да хәыҷы иҩначуан. Аԥарда зԥырыргаз асценеиԥш, иҟьа ҟьаӡа ихтит ақалақь. Шьапышьҭыбжьқәак ааҩит акоридор ахьтә. Сишь… Агәыларатәи ауада ашә аатын иныдыкшалеит. Уаҟа иҩназ, ашахмат асра бзиа избоз аҭаҳмада, ипутиовка аҿҳәара анынҵәа, ишиҭахӡамыз, дцеит иацы. Иаха даҽа ӡәы дыҩнарҵазар акәхап. Ашә аартышьа дақәшәом. Ацаԥха ҭаиргьежьуеит. Агәыла бзиа акыр даԥсоуп, уахьыԥхьо уахык ада унымхозаргьы. Зҭәымҭа иҭагылоу, абзиабара агьама бзианы изкхьоу, ԥҳәыс ԥшӡак, ԥҳәыс ҟәымшәышәк дыҩ нарҵахзар. Аҭаацәара азыҳәан араҟа, усгьы, сара сеиԥш, реиҳараҩык рхы иақәиҭуп, ари амчыбжьк ала избақәаз срызхәыцны исҳәозар. Иаҳҳәап, абни ҳаԥсшьарҭа ҩны ад министратор илеиԥшу аӡәы дысгәылахзар. Издыруада, лара лхаҭа лакәзаргьы ашә аазыртыз. Агәыӷра дуқәа узҭаша абла қәа лхоуп. Саргьы блала акыр ласҳәеит санааз аҽны. Спаспорт,


53

адиплом здыркыз астудент иеиԥш, инарҳәы-аарҳәуа, бӷьыцк аанмыжькәа даԥхьо днеиуан. Ԥҳәыс дышсымоу, сышҭаацәароу ахьаҳәоз данаԥхьа, лыбла аԥыџьгьы мҵысит, изаҟаразаалак иџьалымшьеит. Уарԥысра уҭысхьеит уаҩ дахьынаухәаԥшуа. Шаҟа шықәса ухыҵуазеи? Ишԥаҳәо упаспорт? Ҩажәижәаба. Нас ҳәарада, уҭаацәароуп. Абзиабарагьы хшыҩла азхәыцрахь уиасхьеит рҳәон лыблақәа. Ажәак сыхәылмыршәо, блала мацара слацәажәон саргьы. Блала аицәажәара – зеиӷьыҟам еицәажәароуп ҳарҭ акаҳԥцәа ҳзыҳәан. Милаҭ еилнахуам, ҭырџьман даҭахым. Сқьышәқәа, агәӡра иазсырхиозшәа, икәац-кәацо, «лацәажәара» сшаҿыз, сышҭаацәароу спаспорт аҿы данаԥхьаҵәҟьа, ҳҩыџьегьы ҳаблақәа аԥарда нархаҳалеит. Аӡыхь зҭабаз аӡышьҭра иаҩызахеит. Иаанхеит иҿажәкуа. Иаарласны, уажә избазма, аӡыхь нызкылаз ахаҳә снагәҭасит. Апаспорт аалымхны, сыԥҳәыси сареи ҳшеилыҵхьоу, ламысла мацара акәымкәа, закәанлагьы схы сшақәиҭу ахьаҳәоз аартны иналсырбеит. Уи акәхеит. Ашабара иаҿыз аӡышьҭра ахьхьаҳәа иаацәажәеит. Ажәала иласҳәазеи?

Аамҭа алеигарц, урҭ ажәақәа игәаларшәара далагеит Зор ҟан уажәы. Макьана шьыжьцәан. Ҩ-сааҭк рҟынӡа бжьан ахәы ҷы абаҳчахь инагара. Иахьагьы данысымба, уаҳа чҳашьа амам. Ажәала иласҳәазеи администратор ԥҳәыс? Ажәа заҵәык.
– Ибыхьӡузеи?

– Анна, – лҳәахит. Лаб ихьӡгьы нацҵаны акәымкәа, наџьнатә ҳаибадыруаны лыхьӡ сгәалалыршәозшәа. Лыхьӡ закә хьӡу, иаанаго, ус еиԥш зыхьӡны аҭоурых иадыруа аҳә сақәа ҳәа сналаган, схы лылагаланы, сналацәажәақәеит. Усҟан ииҳәақәаз уажәы даадырччеит Зорҟан. Излеиҳәазеи? Длеилаҳаҵәҟьама? Уигьы ибналагақәа, игәхаршҭгақәа иреи уан. Шәҟәқәак сышрыԥхьахьоу лсырдыруазшәа, ажәа ҭацә қәак насҳәан, лафқәакгьы наԥысшьит. Хырџьара хырҽхәа роуп. Илеиҳәаз ажәақәа ҭацәымызт. Анна илмаҳақәацыз ракәын. Даныччозгьы, илгәарԥхаҵәҟьаны дыччеит. Иара игәанала, иаанханы иҟаз ҩ-зҵаарак ракәын: «Ҳабеиқәшәо? Ианба?» Ианаамҭаз сыҽныскылеит. Иаалырҟьаны иккаӡа из


54

беит сгәы сшажьаз. Сара сахьынӡалацәажәоз, иргызмалны дҳахәаԥшуа игылаз ахаҵа, ипаспортгьы ипутиовкагьы еиц ҵаны иналиркит. Анна сылхыбааны уи ахаҵа снаихәаԥшит. Сара дышсацәажәоз еиԥшҵәҟьа, егьи изыҳәангьы илашон ллакыҵа, дҿаԥха-ҿаччон. Инасымпыҵышшеит сгәыӷрақәа. Усҟан сгәаҿы иҿыхаз агәыӷрақәа, ианиҵәҟьа, инкаба ицазар, нас уажәы иабаанагеи, иарбан гәыӷроу исзааиз убри аԥҳәыз ба абрахь суада дааҩналарашәа? Агәыӷра ашьҭахьтәи агәыӷ

ра. Гәыӷрак анаҩс иҟоуп иацәынхаз. Зульфеи иареи анеилыҵ, уаҳа дшыхнымҳәуа шидыруазгьы, ԥасеиԥш еиҭа иҟаларашәа агәыӷра имаӡамыз? Аҵла анықәҩаалак ашьҭахьгьы, акраам ҭа ԥашә аӡақәак анышә ихәыҵахоит. Макьанагьы иқәԥоит урҭ рхылҵ, аҵла аԥсы ҭарҵарц, абӷьқәа џарџаруа аҩызцәа ирыладыргыларц. Баша қәԥароуп. Агәыцә анагәылҩаа нахыс, зегьы башоуп. Зорҟан игәыӷра ҵла анықәҩаа, аԥашәқәа рхыччара ҟазшьас иҵигеит. Иахьихәо рацәоуп. Ухы ахычча ра зеиӷьаҟам хәшәуп. Убри адагьы, иацы сеигәырӷьаҵәа иҟасҵаз, иахьа сахыччоит. Иабатәи лафҳәараз сызҿыз, администратор ԥҳәыс лҟны! Лхаҵа уаҟа дгылоу, лыхшара лара илаҟароу сзымдырӡо, сқьышәқәа қәац-қәацо, иркьаҳә ны слыдгылоуп…

Амра ашәахәақәа ԥсыдаӡа, ашьхақәа рыхьчозшәа, асол даҭцәа реиԥш, рҽеидыԥсала, ахәада азқәаҿ иқәгылаз аԥса қәа иҩарылԥхан, ԥхарра рыцрымҵӡо, аԥенџьыр иналԥхеит. Амшыни ажәҩани ахьеивҵалоз, ибаба-бабаӡа ԥсҭҳәақәак ҭа чын. Аҷнышқәаҵәҟьа ахьхаԥрылоз ибарҭан арантәи, убасҟак геи шьхеи еизааигәан. Аҷыхьцәгьара анырхырга, ршьа-рда ааԥын аԥхарра ҭанаҵан, аҿыхара иаҿын ашәаԥыџьаԥ. Иҵегьы данқәыԥшызгьы, ааԥынразы абзиабара шәҭуеит анырҳәалак, игәанала дахыччон Зорҟан. Ааԥынразы ишәҭуа ашәаԥыџьаԥоуп. Иара иаҳа еиӷьишьон ҭагалан. Абӷьы каԥса ра, аԥсаатә еиқәҿыҭуа, иԥырны рцара, аҭаҳмада ихахәы еиԥш, адәқәа рышлара – игәышьҭыхгоу лахьеиқәҵарак рыц рыҵуеит зегьы.

Аԥенџьыр анааирт, аҳауа ҿыхьшәашәааӡа, амшын фҩы алышәшәо ауада иныҩнаҳаит. Аҭаҭын лҩагьы наҟ индәылы


55

шәшәеит. Аиарҭа дшылҵыз дыҟан, иҽеилеимҳәацызт. Ахатә ԥҟарақәа аман аԥсшьарҭа ҩны. Сааҭ-сааҭла ишан аԥсшьаҩы имш. Ашьжьымҭан дангылаша, аҭаалым аныҟаиҵаша, иԥсы анишьаша… Зегьы ргәалашәарагьы уадаҩын. Ма абраҟа ауаҩы игәы ишаҭаху дыҟазар… Шықәсыкахьтә мызкы заҵәык, ианааиҭаху ажәҩан аҵаԥшра азин ирҭар… Ԥсшьаҩцәақәак, рмахәар-шьахәар рҿыхо, аҭаалымҟаҵара иаҿын ашҭаҿы. Ихы апашра цырцыруа, абан дахьгылоу аԥсшьарҭа ҩны аҭоурых Зорҟан иазҳәаз. Аԥҟаррақәа шьаҿак днарывагылашам. Уа хьала акы дахыԥом, аха ибз мыждоуп изымуа. Уи ԥсшьамҩа ақәӡам. Ахаҳәтә мардуан даҿаланы, ҵаҟантә дхаланы даауан Анна, леиԥкеи лкьаҿи еиԥшны, лшәыра цәхаԥшь ыркәаталеиуа. Лыжәҩақәа, лыгәчамах, лгәыԥҳәқәа, лоура-лыҭбаара, ахаҵа дызлалытҟәаша акыр далаҟазаап, убама. Раԥхьа санлацәажәоз, лыблақәа заҵәык ракәын сызхәаԥшуаз. Данааз аҽны ажәақәак илеиҳәаз раамышьҭахь, уаҳа лааигәа ра дымнеицызт. Ихы нкыло дааиуан. Абраҟагьы еиқәԥон игәи ихшыҩи. Аха араҟа игәы аҵкыс ихшыҩ аиааиртә иқәрахь днаскьахьан. Уаҳа ԥҳәыс уск даланагалар иҭахымызт. Насгьы арахь дыззааз азхәыцра иара изхон – аԥсшьареи мызкы аҟара ахәыҷы ибареи. Сгәаҵәа хаҳәыстәын, ала иамчҳарыз чҳауа сааиуеит.

Дмыццакӡо, аҽеилаҳәара далагеит. Аамҭа иман макьана. Дшәон ахәыҷ баҳча агәашә аҿы аԥшра иқәшәар ҳәа. Ԥҳәызбак дылԥыларц дцозшәа, дацклаԥшны иҽеилеиҳәеит. Ҿыц иӡәӡәаны иуанҭаз исарочка шкәакәа, реиҳа имодаз агалстук ақәҵаны, икостиум еиқәаҵәа цырцыруа, инаихәаԥшлак, илаԥш наидхалон. Ашьжьымҭан ателефон дасыргьы здыруада Самсон. Ҳадәқьан аӡбахә насеимҳәар изычҳауам есҩымш, хымш. Аҭиҩы еиҳабыс дшыҟоугьы Самсон, ашьҭаҵарҭаҿы, аихалых аҭыԥаны, ахьтәы баҳақәа ирҭозаргьы, Зорҟан дизымҵаакәа, егьааигом, егьиҭиуам. Шаҟантә иеиҳәахьоузеи, иуҭаху аагала, иҭила, ишуҭаху уҩназ адәқьан ҳәа. Башоуп, адиреқтор сиазҵаароуп иҳәоит зегьы рзыҳәан. Ԥасатәи смаҵура ахԥша дацәшәоит ауп


56

иҟалаз, уаҳа акгьы. Макьана цқьаҵәҟьа сыгәра имгац. Наҟ-наҟ иаҳа иҽоуижьып. Саргьы иаҳа схы сақәиҭхап усҟан. Сыҟазаап ҭынч.

Шьыбжьон, аԥсшьараз саныхынҳәуа, ма уаха дасып уажәы симбар.

Ауада ԥссаны еилзырго лзыҳәан х-мааҭк астол инықәиҵан, дындәылҵит. Илеиҳәахьан, илдыруан. Есышьжьымҭан уаҟа илзықәын. Ицқьаӡа, дацкылԥшны еиллыргон ларгьы.

Аганқәа рҟны ацәаҳәа ҟаԥшьқәа алданы, ишьацԥшшәы лаз уарҳалла ихҟьан акоридор. Аҳауа ҟәыкӡа иҟан, акартош џьы фҩы ааҩуан ҵаҟа акрыфарҭа ахьыҟазынтә. Ичамадан ҟаԥшь хәыҷы кәаталеиуа икны, шьыжьхьа сфап аресторан «Аҷныш» аҟны, ани, сырҵаҩы хазына Хынаа хәыҭаҩыс да хьыҟоу ҳәа дхәыцуа, амардуан дылбааны днеиуан Зорҟан. Дааиԥылеит аԥсшьарҭа ҩны дныҩныс-ааҩнысны, игәалҭарц иааиуаз Анна.

– Аа, ҳаԥсшьаҩы ҭауад, убналаны ушцоз уақәыскит, – лҳәеит лыблақәа еихаччо. Лхы-лҿы аԥшшәы аҽаԥсахит, убас иҟаз блала длыхәаԥшит Зорҟан.

– Сыбналаны бҳәоу? – блала деиҭанеиԥхьишьшьааит. – Сыбналаны цашьас исымоузеи, Анна? Сашьҭуама сытҟәаны сызкыз быԥшӡара мхылдыз! Сашьҭуам, шьаҿак сашьҭуам. Игәанала: «Иабаазго уҳәарауеи, инымҵәаӡо абарҭ ажәа ҭацә қәа. Сзаҟәымҵит!»

– Машәырла ҳанеиқәшәо ауп ҳаԥшӡара ангәашәҭо. Аб жьааԥны шәахьыҟоу анцәа идырп. Ҳшәыршанхарц акәу, ас ирԥшӡаны шәыҽзеилашәҳәаз?

Ларгьы иаҵахо аӡә лакәымзаап, убама. Илҳәаз адагьы, «шәара» ҳәа аҵәы алаҵаны, лҳәашьа умбои!

– Абжьааҿԥны шәылабарҭа ҳазҭода, ари аҩны ԥшӡа зхагылоу ҳаиҳабацәа, – лара дахьтәоу изымдыруазшәа, насгьы димбошәа ҟаҵаны, дышлывсло ихаршҭны даацәа жәеит Зорҟан. «Цәала ацәажәара – зегьы ҳаибаркны ҳазмоу иара акәгәышьоуп».

– Ҳара ҳакәым, ҳаԥсшьарҭа ҩны ахаҭагьы зхаршҭны идәықәу аԥсшьаҩцәа ҳамоуп. Ираҭәарымшьозар акәхап.


57

– Ус зыбҳәозеи, Анна, усқәак сымоуп ақалақь аҿы. Санца лак, уахь саанхалоит. Исаҭәасымшьозар, саауазма арахь, насгьы акрысфақәахьеит араҟа. Ицәгьамкәа афатә ҟарҵоит.

– Сымҩашьозар, знык акруфахьеит. Егьи абжьааԥны, ахәы ҭаҩцәа ашшуеит, баша иқәҳаргылоит ихәы ҳәа.

– Иҭабуп. Абра заҵәыкоуп исзыԥшны схәы ахьықә дыргыло, уахьгьы сара снеиуам. Абзиара снаалом, бымбои. Исызраҳәа, ибцәуадаҩымзар, иахьа сҟалаӡом, – иҳәеит Зорҟан. Игәаҵахьтә бжьык иаҳаит абри аниҳәоз. Иса брада ааиҿнахит. Иаргьы дцәажәеит даҽакала. «Иласҳәап иахьылҭаху џьара ҳаиқәшәарц. Сналацәажәап. Гәаартыла аӡәы уаниацәажәалак, адунеи даҽакала уқәыԥшуа уала гоит. Ушаҟәыҵра. Уажәы иумбеит урҭ аицәажәарақәа уахь кылырго. Насгьы, дақәшаҳаҭымхар, баша ухы лаурҟәуеит, ухы урԥхашьоит». – Иҟоу бымбои, Анна, сара сашьцыланы исыздыруам ари шәықалақь, аха, ишыбдыруеиԥш, саргьы Аԥснытәуп. Аԥсны уиаҟара идуум. Ҭынха-ҭынҵыла зегьы ҳаилысхьеит. Абра сҭынхацәақәак нхоит, рбара сцалоит, – мци ҵабырги неиԥишьит, харак идны ихы ирқьиозшәа. Егьа дгәаимҭошәа, лыгәхьаа икымшәа ҟаиҵаргьы, Анна леиԥш иҟоу аԥҳәыс еинаала, аҭеиҭԥш бзиа змоу аԥҳәыс данлацәа жәо, ишьара маҷк дықәымҟьар ауамызт. Уаҟа ихы дзаиааиуа мызт Зорҟан. Егьабаҭахыз. Аԥшӡара зымныруа, зыԥсы шҭоу иԥсыз иоуп. Изаҵәра алахиҽырц акәын реиқәшәараз длы ҳәарц зиҭахыз, аха Анна лыԥшӡара – аԥсҭазаара иаҿыҭран, ақәыԥшра иарҿыхаган. Лыгәхьаа мкыкәа длыхәаԥшуашәа ҟаҵо, иҽынкыланы ус ҿааиҭит:

– Саҭамыз иахьбыдысҵо, ателфон аӡәыр дысзасуаны ибаҳауазар, ахәылԥаз дҟалоит ҳәа сызраҳәа. Самсон захь ӡу дәқьанхьчак дысзасраны дыҟоуп. – «Изаҭахузеи иасуа дызусҭоу лаҳәара! Аԥҳәыс дшысзамысуа лсырдырырц акәхап».

– Уаҳа аӡәгьы дамысӡои? – лҳәеит ларгьы, ауарҳал тата дылаԥаланы, амардуан дхало.

– Иҟалоит дасыргьы. Дыргәын ихьӡуп, ҩызашәа аӡәы дсымоуп, дышәҟәыҩҩушәа дыҟоуп, убригьы дасыр ҟалоит.


58

– Изакәызеи иара, «дышәҟәыҩҩушәа, дҩызашәа», – иҳәа шьа ҟаҵо, днахыччеит Анна.

– Иҟоу бымбои, ииашаҵәҟьаны ус иҟоу аӡә иоуп иара. Дегьҩыза иашам, дегьшәҟәыҩҩы бзиам. Ҳаибадыруеижь ҭеи шьарда ҵуеит. Анкьа ҳанқәыԥшқәаз, еиҩызарашәа ак ҳабжьан, нас, сара аҵара саналга, ус еилкааҩыс аусура са налага, ианбанӡоужьо абри уара уаагьы ҳәынҭқаррагьы ҳәа сыхәмаршәа иасҳәан, ӷьыч ихы акы ықәуп ҳәа, иааҟәнишьан, ҳаиҩызара хыбгалеит. Уи адагьы суалафахәы, схала сыҟа заргьы, сшазныҟәымгоз ибон. Сабаихәоз, ашьшьыҳәа днас ԥырҵит. Уимоу, дысхыччашәагьы дсыхцәажәон. Ҳашнеи-шнеиуаз, сара сыԥсҭазаара аҽанаԥсах, иара мызкы иоуа ауалафахәы, исҭаххар, мышкы сџьыба инҭало саныҟала, анкьатәи ҳаиҩызара игәалашәеит. Дхырбза-кәырбзо сышә даахыҵит.

– Сиҵаҟьон уакә сакәзар.

– О, мап, ус иҟам аусқәа. Сара уи бзиа дызлазбоқәо ра цәоуп. Даҽазны ибасҳәап. Абра сыҟанаҵ, дмаар иуӡом, шәеибасырдырып. Зыԥсы ҭоу аклассик дыббар, инапы ааныбкылар цәгьоума?! Ԥшра-сахьала, хымԥада, дыбгәаԥ хоит. Егьирахь, зегь рыла, дызшаз ихы дақәиҭитәит акәымзар.

– Уи шԥеилкаатәу?

– Хшыҩк даҵаны, гәырҩак инаҭом, баҩхатәрак иланы, дыргәаҟуа даргәаҭеиуам. Анцәа дигәаԥхаӡаны иишаз аӡә иакәгәышьоуп. Сгәы ааԥиҵәалоит, аха бзиа дызбоит. Абарҭ ибасҳәақәаз иҿаҿгьы иасҳәоит.

– Уажәы уҽыҵәахны, араҟа уԥсы ушьоит. Аиашазы, иџьасшьоит, ацгәы хҵәаны алыӷәра иқәлеит ҳәа, ԥсшьара абрахь уахьааз.
– Аԥсшьара адагьы, усқәак сымоуп. Ԥҳәыс усым.

«Еиҭах ахырқьиара, аҿырԥшӡара. Абри сышԥазаҟәымҵи. Мап, амра зхы аршаҟәаз иеиԥшоуп ари лыԥшра-лсахьа шыс ныруа!»

– Уаха ҳконцерт зал аҟны акәашара, ашәаҳәара ҳамоуп. Ухы алаумырхәуеи? – ицкәашара деилаҳаны ишылҳәоз ҩашьомызт.
«Бара бҟалозар снеиуеит ҳәа ласҳәап. Исҳәацоуп. Изыс


59

ҳәарызеи? Исҳәаша уаҳа акгьы ыҟаӡами? Исҳәац шысҳәоз схаԥыц аҿеит…»

– Ибцәызӡар акгьы иаԥсам, акәашарақәа, ашәаҳәарақәа, акампаниақәа сгәы ԥырҵәеит Абазград ақалақь аҟны, – лара лышҟа мардуанқәак дынхалеит. «Ассир, Зульфа леиԥшҵәҟьа, ашьана лымоуп аригьы. Зульфа лшьана ллымҳа ашьаҭаҿоуп иахьамоу, ари – ллаԥықәшәаҿы.»

Ампахьшьы шкәакәа рыхәда ихшьны, ԥсшьаҩцәақәак, блаҵыхәала ирыхәаԥшуа инарывсит. Урҭ хаҵеи ԥҳәыси ракәын, рықәрахь инеихьан. Рыхшара дуцәахан, рхы иахәо ианыҟала, ианырԥырҵ, раԥхьа ианеиднагалаз еиԥш, рхала еизынхеит, иара убасҵәҟьа, ҿыц еиднагалазшәа, иҿыцхеит рыбзиабарагьы. Шьаҿак ахьныҟарҵалак еицын.

– Изакә қалақьузеи? Абазград захьӡузеи? Ус еиԥш Аԥсны қалақь ыҟаны исмаҳацт.

– Ҳа-ҳа! Уи бара ибыздырӡаҵәҟьом. Сахьынтәааз ақа лақь бымдыруеи? Абаҳчара еихашьшьы, асқьалақәа кахәхәа амшын иалахаланы иахьыҟоу? Аҟәа уханаршҭып. Убри ақа лақь гәлымҵәах хьӡык азиԥшааит сҩызак. Зыбз шҳаму аӡә иоуп иара. Знымзар зны ибз дақәӡуеит. Ҭемыр ихьӡуп. Усҟан усеилкааҩцәас аус еицаауан.

Афелиетон ацымхәрас ҳәа статиашәа акы аниҵеит агазеҭ. Салтыков-Шьедрин иҩымҭақәа ааигәа дрыԥхьаны дыҟазар акәхарын, убри инаиҿырԥшшәа. «Абазгради уи иаланхо ауааи» ахьӡиҵеит ифелиетон. Иаанагозеи, уара, Абазград ҳәа ҳаниазҵаа, шәазхәыци изеиԥшра хьӡы ссиру, абаз – ижәбац абазуп, ҩажәа капеи ыҟоуп, ԥароуп, град усгьы иаанаго жәдыруеит, ажәытәтәи славиан бызшәала ақалақьоуп изахьӡу, иҳәеит. Ианеициҵа – Абазград ҳәа алҵит.

– Ассир иӡбеит, аиашазы, уи уҩыза.
– Ԥасатәи сҩыза.
– Уажәы?

– Уажәы аҩызцәа ҿыцқәа сымоуп, зегьы зымчу Самсони аклассик Дыргәыни.

– Абазград! Ҳа-ҳа! – аччара даҿын Анна.


60

– Уи иахҟьаны, сҩыза дзықәшәақәаз бдыруазар, ус бы ччомызт. Ҳақалақь хазына ацәа ԥиҽит, аԥара мацара хәыцыр ҭас иамоушәа, гәаҵәа аӷраӡамшәа, ахшыҩ аџьыба иҭалазшәа (афелиетот аҟнытә иаагаз ажәақәан урҭ), ҳазҭахым ахыччо иҟаиҵеит ҳәа дықәгылеит, даапкит ҳаиҳабы. Иаанагозеи Абазград? Изакә хьӡы цәаԥҽыгоузеи! Ихәда адақәа ԥыҵәҵәоз џьаҳшьеит даныҳәҳәа. Уи бааԥсы аанагом. Уара ишеилукааз акәӡам, – иҳәеит, акгьы ҟамлаӡазшәа Ҭемыр. Абазград иаана го, аԥсуаа рықалақь ҳәоуп, – иҳәеит иара. Абаза – абырзен цәа рбызшәала аԥсуа ҳәа аанагоит, град усгьы ижәдыруеит иҳәеит. Ус аниаҳа ҳаиҳабы маҷк иҽааиқәикит. Аха рыгәқәа цәибаҟьахьан. Ашьҭахь иахькылибагаз ҽазны ибасҳәап.

«Уаха ҭынч ҳнеидтәаларц ласҳәар? Ресторанк ахь дна сыԥхьар? Уи иахьӡуп: сызцәыбналаз аҟны сеиҭаакылсит».

– Учамадангьы укуп, уаҳцәыбналаны умцозааит, – лҳәеит Анна, лцаԥхақәа ырхьархьаруа.

– Ахәыҷы имаҭәақәа ҭоуп абраҟа. Сыҷкәын иахь сасра сцоит. Бымбои, сара убриаҟара схыҵуеит, сыҷкәын хазы дца ны дынхахьеит. Иаб сасра днаиҭаалоит.
– Сыҷкәын уҳәоу?

– Ааи, убриаӡәк иоуп адунеи исзықәу. Сгаӡарала сҭаацәа усгьы исцәыӡхьеит.

«Агәыԥшқара… Иахьаанаго сзымдырӡо, исыжәлалоит уи. Исзымдырӡо мҩасҩык даанкыланы, шаҟа мааҭ уҭаху усҭоит, уанаџьалбеит, шаҟаамҭа схы сахашшаауазаалак, ичҳаны усзыӡырҩы ҳәа наиасҳәап аасгәахәлоит».

Аннеи иареи реицәажәара дазхәыцуа, ақалақь ахь ихы рха, ахаҳәтә мардуан дылбааны днеиуан Зорҟан. Дара аҩыџьа рхала еиқәшәар шиҭахыз леиҳәеит. Ааигьы лымҳәеит, мапг ьы. Дааччаны днеиԥырҵит. Уажәы ихы дазаӷьуан иахьлеиҳәаз, иҽахьизнымкылаз. Уи адагьы, реицәажәара зегьы дазхәыц уан. Илаҳәатәымызт Абазград аӡбахә. Ҭемыр иԥырхагахар ҟалоит, зегьы ирылалар. Иара амалагьы, дзықәтәоу амахә, иазымычҳартә, иҿаҟәахьеит. Сара сзыҳәан закәыхи! Сара исыӡбеит ҳәа ласҳәар акәын. Знык саланагалар, сгәы иааҭоу аиаша зегьы самхаҳәоит. Уаҩы ианажьтәым гроуп. Шықәса


61

ҩажәижәаба сырҭагылоуп, иҳәатәу амци иҳәатәым аиашеи сцәеилаҩашьоит уажәыгь. Аха уажәшьҭа зегь акоуп. Ԥаса акәын уи сара сзыҳәан иаҳа ианшәарҭаз. Иҟалап, сара дип ломла мацара акәызҭгьы сышиуристыз. Дышәҟәыҩҩуп ҳәа абилеҭ иџьыба иҭоуп сҩыза Дыргәынгьы. Сара сахьхәым, анцәа ибоит. Сахьхәыр исылшозеи? Схы иазысымуз аӡәгьы исзимуит. Адаӷь аӡы ианаанахәа, усгьы уахь сцон, аҳәеит. Ша ҟа ихигазеи, ианаџьалбеит, абри ажәаԥҟа раԥхьаӡа изыӡбаз! Уаҳа иласҳәазеи Анна? Сыҷкәын итәы ахьласҳәаз ииашаны иҟасҵеит. Убриоуп агәаартра бзиа, иҳәатәу аиаша. Аҵара ду сзырҵаз, исыдмырҵеит раԥхьаӡа исдырҵашаз: иҳәатәуи иҳәатәыми. «Ҳара ҳхаҭақәа ҳацқьахушәа, даҽа шьоукы рзыҳәан иаҳҳәақәоу, русқәа ҭҵааны иҭакуа, иҟаҳҵақәо урызхәыцыр, ухы кны уқәҵны уцап». Ажәак ацымкәа, иа гымкәа, абасҵәҟьа иасҳәеит ҳаиҳабы. Ҭемыр убас дыччеит, дхышәҭны дкаҳауаз џьысшьеит. Уигьы иччашьа, сара сажәа қәа раҵкыс еицәан. Раԥхьа уи иоуп дызхәаԥшыз ҳаиҳабы, нас сара сахь даахьаҳәын: «Уқәҵ, нас, ухы кны, мчыла аӡәыр уҿаҳәаны уимоума ари ақалақь аҿы?!» – иҳәеит. Уик зынӡа икьатеиах ԥнаҵәаӡеит Ҭемыр. Уажәы дзыччоз сара сзыҳәан акәын. Сыҵҩақәа зегьы шидыруа сирдыруан. Убасҟан аҟара еилысымкаацызт, еицәажәара дук еиԥшҵәҟьа, ччарала аума уҳәар шалшо. Иахьагьы слымҳа иҭаҩуеит уи иччабжь.

Амшын ахықә иаваршәны днеиуан. Улица заҵәык акәын, уеизгьы, ари ақалақь ахи аҵыхәеи иалсуаз, егьырҭ зегьы амшыни ашьхеи еимардон икьаҿ-кьаҿӡа. Аҩнқәа џьашьо дрыхәаԥшуан Зорҟан. Кәтык иаҵаз акәтаӷьқәа реиԥш, еиԥшын Абазград игылоу аҩнқәагьы арҭгьы. Дԥышәырччон Зорҟан. Рԥенџьырқәа, рбарҵақәа, реихагылашьа, роура, рыҭбаара, иараби, зегьрыла ишԥанеиԥшу! Абазград аҩнқәа рҟны еиԥшҵәҟьа, абан араҟагьы абарҵақәа аҭелқәа ахьрыбжьдоу, аигәылацәа ателефон ҷыдақәа рымоушәа. Зегьы рыла сықалақь ссир ахаҭа-ԥсаҭа. Абазград захьӡузеи? Абазград имнеиц, Аԥсны издыруам. Уналалаанӡа иудыруеит иара. Ателехәаԥшратә вишкақәа реиԥш, абаҟәқәа арсны, аԥенџьырқәеи дареи ашахақәа нарыбжьырдоит. Усоуп


62

ҳамаҭәа рбашьа абазградаа. Ашьаршьафқәа шәыршәыруеит, абираҟ шкәакәақәа шьҭырхызшәа. Сингапур акәу, тәылак аҟны ҵасс ирымоуп ус. Иҟалап иаҳагьы ибзиазаргьы. Сара исыздыргәышьом. Ацәгьеи абзиеи, ахәахәеи аиашеи реиҩ дыраара мариам. Изхәарҭаз анкьатәи ҳҵас! Анцәа иџьшьоуп, ҳхы иакәыхшаны ажәытәра иаҳҭеит! Ажәытәан аҳәса ҵаҟа тәи рцәамаҭәа, хаҵа ибла иахьамбашаз икнарҳахуан. Аԥҳәыз ба лҳәара унҽыжәҵуан. Ма ԥҳәыс ԥшӡак улеиҽырбарц ашҭа унҭалон. Иабоудыруаз лцәацқьара атәы, иабоудыруаз лцәа ҟәымшәышә иаду, шуқьаҭ џьаџьоу, мамзаргьы бырфын ҟәымшәышәу. Акгьы уздырӡомызт. Уажәы алахтра ҟалеит. Алахтреи ацәахтреи, ишубо, уамак рыбжьам, – игәы дҭацәажәо днеиуан Зорҟан. – Иҟоуп убас еиԥш агәеиқәҳәалага – ухала аӷьра, ухала алафҳәара. Аӡиас шнеиуа ацаҟьа иагәыдсы лоит. Ишԥаҟанаҵо, иззымиааиуа ахаҳәра иананԥалак? Ацәа иҭагьежьуеит, ашәах хачыло. Иеикәаҳәуеит, ҵаҟа ицоит, хыхь ихалоит, аҵыхәтәан аҽеиқәыкны, абз адшьыло, арбзара иалагоит изыдхәашало ацаҟьа. Абас дхәыцуан Зорҟан. Абаз град игәаланаршәон дызлаланы днеиуаз ақалақь. Уи иад ҳәаланы агәалашәарақәа рацәаны изцәырҵуан…

…Лыԥсы ҭан усҟан иан, дышқәыԥшыз, аибашьра иалаӡыз лхаҵа ила еибахаз, зымацара иашьеи иареи зааӡаз аԥҳәыс бырг. Иашьа, ашколқәа реиҭакраан, изымҵакәа дҭыҵын, арахә дрыцын. Иан хәыцырҭас илымаз, ауаҩрахьы икылгара акәын. Лара лтәала, уаҩрасгьы илшьоз ҵаран, нас иақәнагахаша амаҵура. Убри агәҭыха есҽны ирыцнаҵон, лнапсыргәыҵа иҵаз амса џьаџьа. Ԥҳәыс напы еиԥшымкәа иҟанаҵеит. Сара сзыҳәан лгәы шҭынчыз, реиҳа дзеигәырӷьоз амаҵураҿы сшыҟаз, лынарцәымҩа дықәлеит ҳәа иан длызхәыцуан уа жәы Зорҟан. Дышԥагәырӷьоз усҟан, жәымҭа шкәакәа, лыҷкәын аҵара далганы даныхынҳә. Ақыҭа зегьы еизганы, рахәыс-шәахәыс илымоу зегьы шьны ирҿалҵозаргьы деигӡомызт. Зорҟан ихаҭагьы мардуанда ажәҩан дхалон. Даныхәыҷыз ақалақь ахь ацара хәыцырҭас иман. Ақалақь аҟнытә ақыҭаҿ иааз аӡәы данибалак, иблақәа ҭырхаха дихәаԥшуан, даҽа планетак аҟнытә иааз аӡәы дибазшәа. Иаргьы ддухар дцап


63

ақалақь ахь, амаҵура далалап. Ԥҳәыс дааигап, дҭаацәарахап, нас аԥхын иԥҳәыси ихәыҷқәеи амашьына иақәыртәаны иааигалап иашьеи иани рахь. Абазград акәмызт усҟан абас дзызхәыцуаз ақалақь иахьӡыз. Дзыԥсахыз бзиабарак еиԥш игәалаиршәеит уажәы усҟантәи игәҭыхақәа. Амҩа иқәу, шар ԥиеҵәа деигәырӷьоит, дазхәыцуам, насгьы издыруам амш лашара изаанаго. Лыԥсы сакәыхшоуп, аха, анцәа идырп, иахьынӡеиӷьу иахьынӡеицәоу, ақәра ду ахьнылымҵыз ҳәа иан длызхәыцуан Зорҟан. Лара лакәмыз, шәара шәыцәгьарак сымбакәа сынарцә мҩа санықәла, џьанаҭ сцеит, зҳәоз. Аха сан рыцҳа дыҟазҭгьы, лара лаҳаҭыраз, схы знысраалақәа шаз, сызнышәақәашаз рацәахон. Ауаҩы шаҟа ҟаиҵозеи зыда имам иҭынхацәа раҳаҭыраз мацара. Аҩсҭаа ихәхеит, азнык азыҳәан дшьақәнаҟьоны, изеицәахоны ишибо, нас, уԥшыр, иаҳагьы изеиӷьхоит. Сан лаҳаҭыраз сҭаацәара хмырбгалакәа еиқәсырхар, смаҵура аҟынгьы сыҟазаарын уажәгьы. Сара сышьҭахь уаҟа инарышьҭыз, сара саҵкыс ламыс цқьала аус иуеит ҳәа агәра ганы сыҟахындаз ма.

– Ҳа-ҳа! Сышԥазхәыцқәоз Абазград! – Ахьча хәыҷы ашьха цәҳәырахь ахалара ус дазхәыцрым! – иҳәеит, имаца ра дышнеиуазгьы, ибжьы ҭыганы Зорҟан. Даанаԥшы-ааԥшит, аӡәыр иаҳамашь сыбжьы ҳәа.
Аҵара даналга, уахь даарышьҭит усура.

Уажәы ибо џьишьоит, ишьҭаԥало ишьҭаԥаланы инеиуеит, ҭынха дамаӡамкәа, ақалақь иалахаз лаҟьалак. Адәқьанаҿ дныдгылан, ача аахәаны иаҿеиҵеит. Узхара уфазар, уажәшь ҭа уҩныҟа уца иҳәеит, уаҩԥсҵас дацәажәо. Иаҳагьы идха леит. Дахьцалак ишьҭан аҵыхәа ашьҭарҽыла, иқәасқәасуа, ҳаицызар ҳҩыџьегьы иаҳзеиӷьуп аҳәарашәа. Иблокнот аахыртланы днаԥхьон. Уаҟа ианын аҩнқәа, ауадақәа радресқәа. Ихиҩылааит алаҳәарақәа зегьы. Сымнеицкәа иаанхақәазеи? Сабанеиқәахьоу? Исцәеилаҩашьар ҟалоит. Дахьнеиқәахьаз акарандашь нахьшьны иҵәаӷәон, иԥсыз ихьӡ анырҵәаӷәо еиԥш. Араҟа сыҟан. Ауада ҭацәын, уаҩы ирымҭацызт. Ҳаилаӡеит. Ашьҭахь, аусура сахьалаго анрасҳәа, рлакыҵақәа нҭылашьцааит аԥшәмацәа. Акарандашь нахьишьит уигьы.


64

Иҵыхәаршәшәо, иӡагә-ӡагәуа инаишьҭалеит алаҟьала. Ибло кнот днахәаԥшит. Ари ауада? Ҭакәажәык дынхоит уаҟа. Лхала дыҟоуп. Ланаџьалбеит, дычмазаҩхар дызбарын, ауаҩы наӡа ӡа дахьаԥшәымоу, наҟ дахьымаара амҩа данықәло, снапы дықәыргыла, ацара деигәырӷьо, днаганы, ахәысхәеиԥш ирыгәӡаны, биаз, ди, абраҟа саргьы саанӡа ҳәа налаҳәа ны ҳазлыҵыз днагәыласыриарын. Дааҭгылан, ала днацәа жәеит. Иугәаламшәои, уаргьы усыцын, улымҳақәа урлаха-ҩахо, агәашә улагылан. Аҭакәажә иаархааны днасыҵаҟьеит, ашәхымс санаахыҵуаз сқьышә инықәыххит, банаџьалбеит, бгәаҵәахы анаклак… Дпарпаруа, ашә ныдыжьлан иалыркит. Акгьы сымҳәеит. Сҭаацәаразар лҭахын, аҭаацәара дугьы акәымкәан, ахшара дызмам. Дҵәаӷәатәуп уигьы. Аригьы, абригьы, арҭ адресқәа ахԥагьы ҵәаӷәатәуп.

Акамфор-ҵлақәа аҿықәеиҭаҳаны, ашәшьыра еихашьшьы иҟаз улицак ианыланы инеиуан. Иҵегьы ача аҭаххазаарын, ихырбза-кәырбзон ала. Иуҭахушь? Саргьы акрыфаны сыҟазар цәгьа избом, иабаҟоу акәымзар. Акәты ӡны, абысҭа, асыӡбал сара исымҵагылазар, уара аҩны ашәхымс уқәгыланы усы хәаԥшуазар, усҟан ҽакын, уажәы исаҽԥнуҳәозеи? Егьоурым, иаачҳа, ҳаргьы ҳҿаҵахәы шԥаламхари, ҳара ҳзыҳәан уажәа зы зышәқәа арку ари ақалақь.

Етаж рацәала еихагылан аҩны. Адрес излаҳәо ала, абраҟоуп. Зорҟан даахьаҳәын, ала днахәаԥшит. Усыдыз цалазеи уара? Ԥшьаала, ашьшьыҳәа унықәланы аҩныҟа уца. Неирҭа умамзар, уашьҭал гаражк, ма казармак уԥшаар, ухы анрааланы, убраҟа уԥхьалап. Иумбаӡои, аҩнқәа ираҩ суа агаражқәа ахьгылоу. Ус ак сымандаз. Иубома ари аҩнеихагыла ду? Араҟа сара аԥхьарҭа ансоу, уара уаас хашҭуеит.

Дук мырҵыкәа, дхынҳәны дылбааит. Аҽырқьақьа акам фор-ҵла ашьапаҿы ииан ала. Ицәахьан. Иҽаимырбакәа, ашьшьыҳәа давсны иҿынеихеит. Ԥхыӡ иабазшәа, ашырҳәа иҩаҵҟьеит ала. Абри ауадахь ҳхынҳәып, еиӷьу ҳмоур. Аԥ хынра аниаслак уаа лҳәеит аԥшәма ԥҳәыс. Аԥсшьаҩцәа анықәҵлак, «ааԥсаҩцәа» ҳзыҳәан ауадақәа ҭацәуеит.


65

Убраҟа дыҩнан Зорҟан шықәсык инеиҳаны. Ифатә-ижәтә лыманы данаауаз, аԥшәмаԥҳәысгьы лхәы даҵан иан. Иа ҳа дихылаԥшып, напы идылкылап. Деиқәыхьшәашәа, има цара дыҩноуп. Дҭаацәарахандаз, нас сгәы ҭынчхон. Ԥҳәыс дааигаанӡа, ииашаҵәҟьаны, ауада зтәыз аԥшәмаԥҳәыс иб зианы дихылаԥшуан Зорҟан. Шаҟа ирцәыҭшәахозеи, ҩыџьа аҳәса хыбрак аҵаҟа аицынхара анрықәшәа, қәрала акыр рыбжьазаргьы. Раԥхьатәи амшқәа рзыҳәан еиҿаччахуеит, ргәаҵақәа қьиарала иҭәу џьушьап. Ишнеи-шнеиуа, мчыла рқьышәқәа ирықәырҵоз аччаԥшь, кәыркәа мра асызшәа, иқәбо аҿыҩанахоит, иаҳа-иаҳа аӷыӷкра иналагоит рыгәқәа гьы. Зорҟан игәеиҭеит урҭ реизыҟазаашьа ахыжжра аҟынӡа ишнеихьаз. Дындәылҵын, аулица днаныԥшыла-ааныԥшы леит, зынтәи алаҟьала уаҟа изыԥшызшәа. Ақалақь ацәа ԥнаҽуеит ҳәа, наҟ иалыргахьан уи, ашьацәа ианкны. Абазград ацәа ԥызҽуагьы, аԥсабара иамшац уаҳа излашарыз, аха, умбои, усоуп адунеи шеибарку: сара смыцхәымхарц азы ҳәан, умыцхәуп ҳәа сааусны уара ухҭаскыроуп: схаҭа скам ҳарц, шьапҿаршә изыҟасҵароуп даҽаӡәы. Аҟәараҟәанҽа еицеиҟараны ҩыџьа зақәгылом, аӡәы дҳаракхозар, егьи дла ҟәхароуп. Аҳарамреи ақьиареи реиԥш еишьҭоуп, зны руак хьанҭахоит, ҽазны – егьи. Маҷ-саҷ снамырҵеит Абазград.

Иблакнот еихырԥхьо, деиҭананылеит аулица. Аҽныҵәҟьа дманшәалахеит. Аҽныҵәҟьа рымаҭәақәа рыманы ииасит. Ус ҟан реиҭаҵра мариан. Уаҟа иҩнан шықәсыбжак. Ашьҭахь, Баҭал дани, рымаҭәақәа рххо еиҭа рҿынархеит. Уажәы даназхәыц уа, иџьеишьоит. Хыҵакырҭа ахьынӡарымамыз, иҭаацәара ҿы аҭыӡшәа иаҳа имаҷын. Иахьыҩноу иаргьы, ларгьы, аӡә гьы дшаԥшәымам лбозар акәхарын Зульфа. Маҭәа-ҩыҭагьы уиаҟара дашьҭамызт. Иҟалап, лан аанҿасра дахьзымаалоз иабзоуразҭгьы. Аԥхьарҭа маншәаламызт, дааиргьы лассы дцон. Нас ахы анбаҵнахи, ианбалагеи? Абахә знык ианбга лак, раԥхьаӡа ахаҳә алзыршәаз еилукаар, акыр иахәома абахә? Насыԥ шкәакәала ицоз амшқәа, иҳазгәамҭаӡакәа инарылшәеит мышкы, ааԥынразы иҩежьханы иҿшәаз аб ӷьеиԥш. Хәыҷы-хәыҷла, аҷыхь рысызшәа, нкылашьа рмоуа,


66

уи амш инашьҭалеит егьырҭ амшқәагьы. Дасу зшьышаз иара ахала иаанагон. Аки-аки еиԥшымызт, аки-аки еидҳәаланы, амца ишахылҵуеиԥш алҩа, алҩа ишашәуеиԥш ахәыблы. Рҽеиԥшьуа рҿынархан, абар ҳахькылыргаз иҳәан игәаныла, асааҭ днахәаԥшит Зорҟан. Жәаба рзыҳәан хә-минуҭк агын. Дазааигәахахьан ахәыҷ баҳча. Макьанаҵәҟьа дымнеикәа, даҽа ԥыҭрак иҽааникыларц иӡбеит. Лара, Зульфа лакәзар ахәыҷы даазго, рыҷкәын ишибо еиқәшәар иҭахымызт. Ииа шоуп, иара ԥҳәыс дааимгеит, лара лоуп хаҵа ицаз, анасыԥ ҿыц иазхәыцыз, аха, егьа ус акәзаргьы, амҩаҿы реиқәшәара рҽацәырыхьчар аҩыџьагьы ирзеиӷьуп. Зульфа лакәымкәан, лан, анкьатәи ианхәа лакәзар ахәыҷы даазго, усҟан иаҳагьы ихы ԥхьеикыроуп. Убри лакәыҵәҟьазаргьы ҟалап. Усгьы иха ҿы иааганы дназхәыцит, ԥасатәи ианхәа уажәтәи лымаҳәи лареи шеизыҟақәоу. Раԥхьатәи амшқәа рзыҳәан, асыс еиԥш, дыԥхашьа-ԥхаҵо ауп дышиацәажәо, уажәы-уажә лхахәы лнапы налылшьуеит. Иарбан ԥшшәу лхахәы иамоу аилкаара уадаҩуп. Есымчыбжьа ԥшшәы ҿыцк аанахәоит. Ақыҭаҿы акәымзи урҭқәа ахьырцәымӷыз, лыҵәҩаншьап ыҵылхааит, дызлоу рылкьра зылҭаххазеи?! Убриала илҳәозар акәхарын, шаҟа илаҭәамкәан ақыҭаҿ дшынхо. Усшәа лгәы дажьон. Лоурала дгылҩыцәӡа, дынхьатыр-аахьатыруа, уажәы-уажә шьҭахьҟа дынхьаҵны, ацҳара зҽазыҟазҵо алеиԥш аҭӡамц лҽынкыдлырҟәыҟәлахуеит, шаҟа уаҩы сиԥырхагам шәым бои лҳәарашәа. Лыбжьы рхәыҷны дцәыҵаччашәа дцәажәоит, арахь илҳәо гәахкылҵәагаха. Ус еиԥш иҟалалоит март мшы. Ԥша асӡом. Амрагьы ԥхоит, арахь иҿыхьҭааӡа, уцәа-ужьы агәыр ссақәа аланакшоит, ухәԥсы еиларгыло. «Шәара» ҳәа акәхап уажәтәи лымаҳә дышиацәажәо. Уара ухоуп узызхәыцуа, уара иахьузеицәамхаша, арахь уҭаацәа ирыгу-ирыбзоу агә хьаа укӡам, уҭаацәа узныҟәымгозар, ԥҳәыс дааумгандаз, дад, лҳәеит ҽнак, лнацәкьарақәа рцәақәа рхакыҷӡа исықәкны дмақаруа. «Уара» – инаҵшьны акәын ишылҳоз, насгьы дха ҵа ҭаҳмадоушәа, «дад», лҳәахт. Исмаҳацызт аԥҳәыс ус дцәажәо. Уажәтәи лымаҳә, сан шәышԥаҟоу иҳәозар акәхап, ишьамхқәа ҟәарҟәаруа, аҭаҳмадажә. Дҭаҳмадамындаз, отс



67

тавка дцозма… Иабатәи хыбаароу исызцәырҵыз ҳәа ихы дназаӷьит Зорҟан. Уамашәоуп сшеибарку. Сцәынха ика сыжьыз, даҽаӡәы ишьҭихыр, имсхырц сашьҭалоит. Иҟалоит, зынӡаскгьы дажәӡамзар лхаҵа, илаԥыџь ҵысаанӡа, игәы иаҭаху ҟалҵо, инапаҿы дааганы димазар. Лыҵкыс деиҳабуп, отставка дцахьеит, рҳәеит. Саргьы сеиҳабын Зульфа лаҵкыс, насгьы шықәса ҩынҩажәа рхыҵаанӡа отставка иахьцогьы ыҟоуп. Иара дихшазшәа дибоит, рҳәеит, ахәыҷы. Урҭқәа, сгәы иханамҵаргьы, хшыҩла еилыскаап, аха схаҿы исзаамго да ҽакуп. Лареи сареи ҳабзиабара аршаҳаҭгас иҟаҳҵақәоз зла ҟалҵозеи ҽаӡәы иҟны…

Аресторан «Аҷныш» аҟны днеины шьыжьхьа ифарц иҭахын, аха дымнеикәа днавсит. Абрахь ԥсшьара данааз адырҩаҽны дныҩналеит уаҟа. Иреиӷьу ресторанс ишьан. Афатә бзианы иҟарҵон. Ашә дынхыҵуаны, дгәеиҭеит Хынаа, ақыҭаҿ рҵаҩыс имаз. Ихьӡҵәҟьа ихашҭит. Хьыӡшьарас иарҳәозоуп игәа лашәаз. Кылҳарак дкылԥшуазшәа, ихы ркьынааны, ҵаҟантәи хыхь дыԥшуан еснагь. Аҭоурых дирҵон. Дызхааныз, ма уҳәан-сҳәанла иаҳаз акәын ҭоурыхс иидыруазгьы. Ақыҭан днанагеит, инеишьахаз, уимоу, иаалырҟьаны дызларҵаҩхаз ихаҭагьы изымдырӡо. Фырҭын бааԥсык, аамҭала иасуаз, иахьиҭыԥӡамыз ҿықәак ахь ихықәнажьлаз аӡә иакәын иара. Ацәқәырԥахәашь далан дмадаӷь-мадашәо. Иахьеиԥш игәалашәоит Зорҟан, Хынаа акласс дшааҩналалак, ихы шхоу астол ахь иҿынеихон. Иаразнак асқам днықәтәон, аӡәы ицәигар ҳәа дшәозшәа, дыццакны. Дтәан дбаҟәӡа, дымҵысӡо. Иԥынҵа амшәар ҳәа дшәошәа, уажәы-уажә днамҵасны иааирҵыс-ҵысуан. Раԥхьатәи аурокқәа раан, иаа ҟәнушьартә ихәыҷын ибиографиа. Ихаҭагьы иқәра маҷын. Есҽны иазҳауан, аӡхыҵра иаҩызаха. Аҵарашықәс ианалгоз, иблақәа ҟәысҟәысуа, ахәыҷқәа раԥхьа дтәан афашизм аҭыҩ ра иҭазҟәаҟәаз, Аԥсны аколнхарақәа шьақәзыргылаз, Асовет мчы аиааира азыргаз, Урыстәылеи Иапониеи анеибашьуаз, иҽы ццышә дақәтәаны, арҵәааҳәа дыҳәҳәо, иаҳәа цырцыр аниҟьалак акәытқәа реиԥш, рыхқәа хыссаны икаԥсо, иа пониаа ирылгаз, зыхьӡ ахара инаҩхьоу афырхаҵа. Ҵаны,


68

медалкгьы игәы иадкнаҳалаҵәҟьан иара. Усҟан аибашьрахьтә ихынҳәыз, дахьыҟаз иҟаиҵаз уиаҟара иазымҵаацәакәа, патук ахьиқәырҵаша иашьҭан. Ахәыҷқәа ракәзар, амедалгьы ахьтәы еҵәа ирзаҩызан. Уи цәгьа иқәманшәаланы ихы иаирхәон ԥсабарала амцҳәареи агызмалреи рзыҳәан ишаз Хынаа.

Ихьӡузеи, афы ист, ишԥасхашҭи? Ишԥаиеиҳәаз аҭаҳмада Чагәына? Уара, дад, иҳәеит, амц цәгьа иуқәманшәалаханы иуҳәоит, аха гра бааԥсык умоуп: уарӷьарахьтәи уџьымшь атрым-трымҳәа аԥара иалагоит амц ануҳәо. Ублақәагьы ала шара иаазамышьцылаӡеит, абна лашьцара иаалыргаз аты аблақәа реиԥш, иҟәысҟәысуа, итаԥ-таԥуеит. Аҭаҳмада ари аниҳәоз ахәыҷқәагьы ираҳауан. Рқьышәқәа еихарӷәӷәа иркит, рыччара хәаҽуа. Уинахыс, Хынаа ибиографиаҿ даҟьа ҿыцк шааиртлак, ахәыҷқәа, рыблақәа ҭырхаха, рырҵаҩы иџьымшь иахәаԥшуан. Ақыҭаҿ аа-класск далган, игыз ақалақь аҿы ихарҭәааны, аҵара ду данҭала, ашьҭахь, акыр ҵхьаноуп, Хы наа иеиԥш иҟаз арҵаҩцәа рзыҳәан цәымӷрала ианҭәы Зор ҟан игәаҵа. Хәынгашьарала игәалашәон. Камыршшак инапы иақәлазшәа. Аинститут ицҭаз иҩызцәа рдырреи иара иды рреи еснагь еиҿирԥшуан. Усҟан ибла иаахгылон алашьцара иаалыргаз аты. Илымҳа иҭаҩуан ақыҭаҿ уи изырҳәақәоз. «Ма деимааӡахҩын, мамзаргьы дԥаҵасаҩын». Амилаҭ рҵеицәа рааӡон. Аиашазы, аинститут данҭалоз ицхрааит. Шәҟәыс иҟаз зегьы ицырҵеит. Усҟан акәмызт ианицхраатәыз. Иа неиҭоуҳауа ириашаны еиҭаҳа аҵла. Аҵаргәара уқәшәаӡом иандухалак. Уи Хынаа иабеихароу?! Хынаа ус анцәа дишеит ихы нааны. Ибла хәыцқәа таԥ-таԥуа дрыхәаԥшуан ахәыҷ қәа, шәанаџьалбеит, исхароузеи, Аԥсны анҭыҵынтә саазгаз ацәқәырԥа хәашь шәымбаӡои иҳәарашәа.

Мышқәак уажәаԥхьа, аресторан ашә дахьаахыҵыз, Зорҟан ибла даахгылеит убри ауаҩ. Дихашҭхьан, ԥхыӡ бааԥсык еиԥш. Хараӡа дрыцәцахьан уи имцҳәарақәа. Иааицәымыӷхеит данынаихәаԥш. Егьа умҳәан, рҵаҩыс диман. Иаҭәаҵәҟьоу аҭыԥаҿ аус иуеит уажәы. Иахьеиӷьызгьы дабацоз. Дидырыр, иазҵаара далагоит, уабаҟоу, ушԥаҟоу, ҵарас узылгазеи ҳәа.


69

Иҩызцәа ахәыҭаҩцәа еизганы иреиҳәап. Цәажәатәыс иҟа лап. Инациҵап ибиографиа. Шәихәаԥш, аҵара зсырҵаз изакә уаҩроу илҵыз. Шәааи, шәеибадыр. Абас ажәлар рҵеицәа сааӡахьеит сара.

Уаҳа иааиашамхеит ихәда. Дкылԥшуашәа дыԥшуеит уа жәгьы. Ҳаҭырла, дысзыгәдуны сыхцәажәара дналагап. Ииҳәо сақәшаҳаҭхар акәхоит саргьы. Ааи, ааи, шәысгәаламшәа кәа, шәышԥасгәаламшәои, шәышԥаҟоу, акыр исзаԥсоу сыр ҵаҩы? Иахьагьы исгәалашәоит шәурокқәа. Шаҟа ибзианы иаҳшәырҵоз аҭоурых. Ҳабла хышәтит қыҭак рхәыҷқәа.

Шәахсҭак ишакәым дахькысызшәа, ихашҭхьаз цәымӷрак ҿыхан, аҽеиларҵәа иԥсахы иныҵагылеит Зорҟан. Исирҵаз еиԥш акәхап исҿеиҵогьы шыҟоу. Аҳәақәа рхәыҭага аеҳәа ианҭәаланы афатә имҵадыргылазшәа, аресторан ашә ныды жьлан, дцеит усҟан Зорҟан. Иҵәырҵәыруа инапы иахькьысит акамыршша. Амаҭ аҵкысгьы ихәынгеишьон ианакәзаалак. Ишакәым шәеиҿанагалар, ма иушьыроуп, ма уашьуеит амаҭ. Акамыршшоуп агәырхынҳәыга.

Ақыҭаҿы дықәҵижьҭеи убри ицәыбналара акәын дызҿыз… Аҟәараҿы аԥслымӡра илатәан аҷныш. Еимакык роузаап, изааӡаз амшыни иареи. Ахәда ҵҟәашааӡа, ашьапқәа кахәхәа, иҽырбоит ианныҟәо. Амшын ахь иԥшуеит. Рымҵәыжәҩақәа, амра ашәахәаҿы ирцыр-цыруа, амшын ихаԥрылоит аҩызцәа.
Ианааԥсалак иныхтәалоит.

Амшын ихыхәхәала иааз аԥшахь наисит Зорҟан. Даҽа хәыцрақәак изцәырҵын, Хынаа изыҳәан игәаҵа иҭашуаз агәаӷ рхәаҽит. Еснагь исыцәмаҷуп ахынкылара. Зхала аангыла шьа ззымдыруа аҽыҩ дақәтәоит ауаҩы. Аӷәра инапаҿы икуп. Ихәымжәакәа иааникылоит. Иамуит, сара сзы ӷәрас исзыҟам ҵеит сыхшыҩ. Иаасымпыҵҟьоит санымгәыӷӡо. Ҽаӡәгьы иаҭәам, саргьы слазырҟәуа снарҟаҵақәахьеит. Даҽа ԥсҭазаарак аӡбеит сыхшыҩ. Аԥсҭазаара шааҟаҵәҟьоу иудукылароуп. Исхароу зеи, иаҳҳәап, абыржәы, ҭынч амшын ахықәан сышгылоу, уаҩы иԥырхагоу ҟасҵом ҳәа сышхәыцуа, фырҭын бааԥсык ҩасыҵасны, саашьҭкәыцәаа амшын сҩаланажьыр? Иҟалоит, ихаҭагьы иҭахӡамкәа, ҳқыҭахь днанагазар Хынаа. Дназгаз


70

ацәқәырԥа хәашь азара ишалагаҵәҟьаз еиԥш, иҵааҟәрыло аӷба анкарыжьуеиԥш, имаҭәақәа игәыдырҟәҟәыла, дыҿҟьа са дыҩит зегьы раԥхьагьы. Гәрыӡ-шашәаӡ дыбжьаӡит. Егьи абраҟа иԥшаазаап ачафарҭа. Сара уи дахызбаауеит. Усҟан акала ифон ача, уажәы даҽа мыцҳәарак ала.

Шықәсык иалагӡаны, аҵлаҵәҟьагьы акыр аҽеиҭанакуеит. Иҟалоит, ҵыԥх уажәааны, абни ахәыҷ баҳча агәашә иаха гылоу аԥслыш амахәқәа уиаҟара ихьадышьшьымызҭгьы. Дыс зымдырыргьы ҟалап сԥа. Еиҳарак уажәы, иҩызцәа-иқәлацәа данрылоу. Ахәыҷ баҳча адиректор слацәажәап. Длымсхып. Ахәылԥаз дылгарц иан данаауанӡа ҳаицызаап. Анышь дақә сыртәап. Нахьхьи, ипаҟә-паҟәӡа аҷнышқәа ахьыхтәалоунӡа дызгап. Имаҭәақәа изыбзиахарушь? Снапала ишәысҵар сҭахуп. Иаб инапы ихашҭӡеит зынӡа. Сашьа ихәыҷқәа анызбалак, сара стәы ицәа рхыскаауеит. Қәрала акәым ааԥсара шыҟоу. Баша ирҳәоит, амардара уаҩы дарааԥсоит ҳәа. Дантәалакоуп ауаҩы данааԥсо. Ҩада деихонаҵы, иааԥсара ихашҭуеит. Ааԥ сарақәагьы еиԥшым. Аҵла злагылоу аԥашә иаҩызоуп ахаҵа изыҳәан аҭаацәа. Ақәԥара башаны, иаԥсамкәа изыԥхьаӡаз, иааԥсара даҽакы еиԥшым.

Згәыцә ҩаз аҵлоуп ишәарҭоу акәымзар, ишқәыԥшу ихжәаз, еиҭа аҿа ахылҿиаар алшоит…

Абас дхәыцуан Зорҟан, ахәыҷ баҳча агәашә аартны данҭалоз.

Ахәыҷ баҳча аиҳабы шәпа-жәпак, зӡамҩақәа макьана ашьа рылԥхоз аӡә лакәын. Ауаа шәпа-жәпақәа ицәымӷын Зор ҟан. Анцәа згәы нирхаз уааны иԥхьаӡон. Зны ирыцҳаишьон, ҽазны дрызгәаауан. Ихаҭагьы идыруан дышиашамыз. Аха дырзаӷьуан. Ауаҩы ахшыҩ зимоу имгәа азага идыруазар цоуп. Крыфарала акәым ацәеижьы шыҟоу, издыруеит, аха сшыхәыҷыз, сгәаҵаҿы иаԥшәымахеит урҭ рцәымӷра. Сара, ихәахәа-чахәаны иааӡоу, уи еиԥш егьа шәыта снуп иҳәон ихазы, ихы рқьиауа, ус еиԥш иҟоу, дыззымиааиуа играқәа рзыҳәан.

Ашә дылагылан. Днеимҳәа-ааимҳәашәа иуит. Аԥҳәыс шәпа-жәпа лгәаҵәақәа еилымсӡеит. Акабинет ашә аартын.


71

Абарҵаҿы ихәмаруан ахәыҷқәа. Еицҵо, еигырхо, цифрақәак ҵәаӷәо, даҽакы анҵо, акы аҳасабра даҿын аԥҳәыс. Дныҩна лан, ашьшьыҳәа асқам дааханы днықәтәеит Зорҟан. Иҽыр ҭынч, илаф еилылкаауеит ҳәа дгәыӷны, дԥышәырччо дтәан.

– Удәылҵны уца наҟ! Уҩызцәа рҟны ухәмарла, – лҳәеит ахәыҷ баҳча аиҳабы, ақьаад лхы ақәымхкәа.

– Сызхара сыхәмархьеит. Саргьы исылахәмархьеит, – иҳәеит Зорҟан, сабиҵас ибжьы ҟаҵаны.

– Уара узусҭада? – лхы дааҩахеит аԥҳәыс.
– Ахәыҷ ду.
– Алаф бзианы иуҳәоит.

Зорҟан илакыҵа ҵлашаауа, аԥҳәыс шәпа-жәпа лыблақәа дырхыԥшылон. Ичамадан ҟаԥшь хәыҷы ишьамхы иаақәихын, ҵаҟа инаиргылеит.

– Сыбԥырхагахеит, саҭамыз. Уск азыҳәан сааит. Хәыҷаа ӡаҩыс аҳәса хәыҷқәа бзиақәа шәымазаап…

– Аӡәыр дугәаԥхазар, уласны иҳәа… Хыхәароуп, напеи лышьроуп уажәы иҟоу, – лафк лҳәеит лара лтәала. Лаԥхьа итәоу дшылзымдырӡо, дшысасу уажәоуп даназхәыц, нас дазхәыцит ихаҵгылара уал хьанҭаны ишлыду. Убри азыҳәан мацарагьы дизгәаақәахьеит, хымԥада, дуаҩны дызшаз. Аҟәардә аҿҿа ҩалгеит, аҽада кьахь еиԥш. Ихыџхыџит астол. Зорҟан ашырҳәа дҩаҵҟьеит. Лнацәкьара ҭахәқәа рхаханы иаалырххеит. Убасҟан, инапы имхны аԥсшәа аниалҳәозоуп, иԥшра-исахьа цқьа иангәалҭа. Ҳәарада, еиҳабырак имоуп ари. Имашьынагьы агәашәаҿ игылазар акәхап. Даагьагьан, абарҵаҿ ихәмаруаз ахәыҷқәа рыбжьы рԥырхагамхарц, аӷьеҩҳәа иныдлыжьлеит ашә. Ипатреҭ ҭылхуаны, алашара шиқәыԥхо цқьа игәалҭозшәа, аԥенџьыр адыршәыла зны иалыркит, нас днахан иаалыртит. «Еиҭах агәаҭара мыжда. Ахәыҷқәа рҿаҵақәа рыԥхьаӡалааит абраҟа иааны, уаҳа егьрыгым уажәшьҭа. Ааигәа акәын ианыҟаз. Дабаанагахи ари! Дабазгои, идсыртәалода, иҿасҵозеи, исыржәуазеи?!» Зорҟан уажәадагьы дақәшәахьан ари еиԥш. Усеилкааҩыс даныҟаз, дахьнеилак, афырҭын зласыз аҵиаа реиԥш, ршьара иқәҟьон. Баша дшәоит ари аԥҳәыс. Ԥаса ицәшәоз рҭыԥан


72

дгылоуп уажәы ихаҭа. Ус иеиӷьны, иаҳа иламысраны иԥхьа ӡеит зны.

– Сара сзааз уиоуп, абраҟа, шәара шәхәыҷ баҳчаҿы, сара схәыҷы дшәааӡозаап. Ишԥасҳәари, абра дшәымазаап… Иа цы ааӡаҩ ԥҳәызба ипатреҭ лсырбан, дылдырит. Дҳамоуп ус еиԥш иҟоу ахәыҷы, лҳәеит. Иахьа дсымбеит уи ааӡаҩ ԥҳәыз ба. Сеимдеит, аха ахәыҷгьы дсымбеит, дгәасымҭазар акәхап…

– иҳәеит Зорҟан, иаарласны аԥҳәыс илирдырырц аревизиа лзыҟазҵо дышреиуам, аха иџьеишьаз, лара лыгәаҭеира иаргьы ишьара дықәнаҟьеит. Ԥаса, усеилкаара џьара даннеилак, иара деиқәшәы, дҭынчын. Уажәы иику ачамадан ацымхәрас, усҟан ииклоз папкан. Игәырӷәӷәагазаарын уи.

– Схәыҷы шԥа? – илзеилымкааит аԥҳәыс.

– Схәыҷы – схәыҷы иоуп. Абык хәыҷык дышиоуц еиԥш, – иҳәеит Зорҟан.

Иқьышәқәа аччаԥшь рықәын, аха игәы иалакьакьеит лҳәашьа.

– Сара, умбои, ухаҵкы, ус зысҳәаз, араҟа иҳамоу ахәыҷқәа зегьы рабацәа бзианы издыруеит, – лҳәеит аԥҳәыс шәпа-жәпа. Иаҳа ҿыӷәӷәала дцәажәоит уажәы. Лысқам даннықә тәа, дангылоз еиԥшҵәҟьа, абаҩқәа аҿҿа ҩарылгеит. – Аус абаууеи, ҳуазҵаар ҟалозар?

«Ԥасатәи смаҵура ласҳәап. Ашша зхьыршьыз асахҭан еиԥш дааҟәатахоит».

– Маҵурала уаҩ дзыцәшәаша ус снапы алакым. Аџьа
жәлар  рымаҵ  аауеит, ҳазықәԥоит  ҳхыдҵақәа  рынагӡара,

– ихышхыҵәаны аҿаанахеит аччара. Ачабра неиҿеигәеит. Деимҳәозшәа ҟаиҵеит. Аԥҳәыс илзеилымкааӡеит дызхы ччоз. Кьыс рымаӡамкәа, иааӡа-ихьча, иабаазгеи, уҳәарауеи, Дыргәын иажәақәа. Ҳа-ҳа-ҳа! – Саҭабымҵан, бхаҵкы сцеит. Гра бааԥсны исымоуп, иаалырҟьаны ахагацәа реиԥш аччара. Схы сахыччоит, схы!

Иҳәашьеи иажәақәеи игәазхара данырхычча, иҽааникы лан, ԥаса усеилкааҩыс даныҟаз ицәажәашьала ҿааиҭит:

– Адәқьан аҿы аус зуеит. Анхамҩаҿ уаҩы ииҭаххаша, аи халых, асаркьалых, хаҷа-маҷаҳәа акыр бҭахызар, культурала


73

бымаҵ аура ҳазхиоуп,– еиҭах игәаҵа зегьы ччарала иҩҭҭәааит. Иамуит, уажәтәи смаҵурахьы сианагеит. Иараби, сабахҭанаки иахьа. Иакәымк саҳашоу, амцхә сгәырӷьацәоит. Исаҳарызеи исмаҳац? Схы иазызымуц сзықәшәарызеи! Самсон ателефон дасны, атауар смоуит, ашьҭаҵарҭаҿы абаҳақәа рыда акгьы ыҟам, ҳаплан еиҵахоит, иҳәап, уаҳа иҟаларызеи. Аревизор цәа аар, ирҿаижьша имоуп.

– Ибзиами, аус ахьууа даараӡа ибзиоуп, – лҳәеит. Аус ахьиуаз анеилылкаа, иаҳа-иаҳа ҿыӷәӷәала дцәажәон аԥҳәыс. Дәқьаныжәк иҵагылоу иакәызма, аревизор ҳәа сызхәаԥшуаз! Аха, издыруада, иҽырҩашьан дсацәажәозар? Ахәаахәҭыҩ цәа рыԥшра имаӡам. Урҭ харантә снарыхәаԥшыргьы издыр уеит. Шаҟа дифицит тауар рымысххьоузеи сыԥҳа лзыҳәан. Амц сеиҳәар инаҭозеи? Дхәаахәҭҩуп, аха аҵарауаа, аинте ллигентцәа рахь иеихо аӡә иакәымкәа дыҟам. Изысҭахузеи абаҳақәа, аҵыркантқәа, ашәыгақәа? Лдиректор ҭыԥ иақә нагоит шылгәахәҵәҟьоз ацәажәарахь диасит. Зорҟангьы аус ахьиуҵәҟьоз зиҳәаз убри азыҳәан акәын. Ишылҭаху, лара лыламыс ишаҵанакуа дцәажәалааит. Зегь реиҳа ауаҩы дуаҩызтәуа џьара акы рцәигазшәа игәы инарбон Зорҟан, имаҵура аӡәы ишьара данықәнаҟьалак, ишиаҭәам ала ихы лаирҟәуа данибалак.
–  Усшәақәа	иҟалеит,  изыхҟьақәаз	зегьы	зыбҭахузеи,

– дналагеит Зорҟан. Ԥхашьаракгьы ихы-иҿы инықәлеит. – Схәыҷы дсымбеижьҭеи шықәсык аиҳа ҵуеит. Дсымбар уаҳа исзымчҳазт, уажәы…

– Еилыскааит, еилыскааит, ы-ыҟ-ҟыҳ-ҳы! – лыхәлымшәа ааҭылрыцқьааит аԥҳәыс шәпа-жәпа. Лысқам, лыстол зегьы ааҵысы-мысын, иааҿыж-мыжит. – Уԥҳәыс, ухәыҷы кажьны уқәҵит. Еиларгеит, ҳхацәа шәхы еиларгеит акурортницацәа. Уажәааигәа, иҭаацәа лкажьны , еес, аӡы шцара днықәхәаша дцеит, дыӡит ҳгәылак. Ишәдырбазеи, уара, убарҭ?! Аа, уажәы умидагәидаха уаагәарлеит. Ухәыҷы дубарц уҭаххеит, нас, ыы?

– Ус акәым ишыҟалаз… – иҽыртатаны иҳәеит Зорҟан. Даԥ са-даԥсам, дыԥҳәысын, насгьы уашьҭан ахәыҷы ихҭнылҟьа уоу здыруада. Сыҷкәын изызухьоу маҷушәа…


74

– Нас, ишԥаҟалеи умҳәоишь?

– Уи, бхаҵкы сцеит, бара излабасҳәарызеи, схаҭагьы цқьа еилкааны исымамзар. Урыс бызшәала иуҳәозар, роковое стечение… – иҽааникылеит. Изаҭахузеи ус еиԥш иҟоу ажәақәа рыла ацәажәара.

– Ибзианы иуҳәеит, ҳы-ҳы! Рековое течениа… Уусқәа аӡеиԥш иқәышьшь ианцо…

– Аиеи, аиеи! Сара исҳәаз егьыҟам, аха бара боуп ибзиа ны изҳәаз, уусқәа аӡы шцара ианцо. Аиашазы, даараӡа ибзиа ны ибҳәеит, уусқәа аӡы шцара ианцо, – ахынтә раан игәа нала ихазы иҳәеит Зорҟан. Дамхамыччакәа, иҽеихәларԥс иҽааникылеит. – Дыҟаӡами нас иахьа схәыҷы? Баҭал ихьӡуп уи. Баҭал Кәаӡба.

– Ус захьӡу, изыжәлоу хәыҷы дҳамам араҟа. Ҳнаҩс асқьала азааигәара, иҟоуп даҽа хәыҷ баҳчак. Издыруада, уаҟа акәзар ухәыҷы дахьыҟоу?

– Иҟалап дыбгәаламшәозар, арсҟатәи ахәыҷқәа…

– Мап, ухаҵкы, исыхшаз сыӡӷаб заҵә леиԥшоуп араҟа иҳамоу ахәыҷқәа зегьы шыздыруа, – лҳәеит дгәааны аԥҳәыс.
– Сара сааихьеит уажәадагьы. Ааӡаҩ слазҵаан мышкы уажәаԥхьа, дҳамоуп ус еиԥш ахәыҷы, аха иахьа даарымгеит, лҳәеит. Уи ипатреҭ анылсырба, иаразнак дылдырит, ипатреҭ ҭысхижьҭеи шықәсык аиҳа шҵуазгьы. Ихьӡ-ижәла ҳәа акгьы ламҳәакәа, ипатреҭ налсырбеит. – Аусеилкаарақәа раан ишыҟеиҵалоз еиԥш, – Зорҟан иџьыба дынҭаԥшын, иблокнот иаагәылихит дахьцалак иныҟәигоз апатреҭ хәыҷы. Ахьӡ, ажәла ҳәа акәымкәа, уажәгьы, ԥаса ишыҟаиҵалоз еиԥш,ҿымҭ иналиркын: – Абри ахәыҷы дыбдыруама? – иҳәеит, лыблақәа кылкааны дырхыԥшыло.

– Унан, Баҭа-бажәгәалам! Ибла гәыӷрақәа ҭыԥхаауа, дышԥасзымдыруеи! – лҳәеит аԥҳәыс, апатреҭ дышна хәаԥшыз. Лқьышәқәагьы гәырӷьараччаԥшьк нарықәлан, иааихыԥхьеит. Уи лгәырӷьара ԥхаӡа инаилсит Зорҟан, аха изакәызеи, ипатреҭ надурбар, зегьы дырдыруа, арахь аӡәгьы ихьӡи ижәлеи игәаламшәаӡо иҳәеит игәанала.


75

– Ари анҭаҳхыз иаҳа дхәыҷын, – ахәыҷы иангьы дналаиҵеит. Егьигәалашәеит апатреҭ анҭырхыз амш. Аҩны дааигеит апатреҭҭыхҩы. Ҭаацәаныла еидтәало, аӡәа ӡәала уҳәа ирацәаны иҭирхит. Измааноузеи, ас еиԥш ҟау ҵаломызт ҳәа диазҵааит Зульфа. Иҟалоит, инхараны командировка ацара сықәшәар, иҟалоит акосмос ахь сыԥ рыргьы. Ибдыруазеи уаҟагьы ус еилкаатәык ҟалар ҳәа лафқәак неиҳәеит. Гәҩарасгьы илымкӡеит лара. Урҭ амшқәа рзыҳәан рыҩны аҭыӡшәа еиқәтәаны иҟан. Ажәа кьынаак леиҳәомызт. Аха игәалҭеит иччаԥшь аҽшаԥсахыз. Акалашәа дԥышәырччон. Хырԥашьа амам ҳәа иара ихазы, агәра ганы, дахымԥо ишиӡбахьаз иҵылдыраазҭгьы, издыруада, Зульфа илылшаргьы рҭаацәа реиқәырхара. Аха уи лзеилкаауазҭгьы, уаанӡа инеиуамызт реизыҟазаашьа. Еснагь адәы иашара дзықәныҟәом ауаҩы. Зынгьы днанамгар ҟалом акаҵәарахь. Дыԥнашәозар акәхап адгьыл. Убас акәхап абзиабарагьы, убас акәхап ауаа реизыҟазаашьа зегьы шыҟоугьы. Хаҳәк ушьапы инаҵашәар иузхоит акаҵәараҿ. Иҟәыбаса ицароуп уи алиустра. Дынҭаҳа агәалашәарақәа дыргеит Зорҟан. Иаԥхьа итәаз аԥҳәыс дихашҭит. Уи ааӡаҩ ԥҳәызба даалыԥхьан, ахәыҷы дыҟазар, дыԥшааны даалгарц длышьҭит. Убри иҵигаз аҟазшьа акәын иара еиҳараӡак дзыцәшәоз. Аӡәи иареи шеицәажәо, иацәажәо ауаҩ ииҳәо имаҳаӡо, дынҭаууа џьара дцо далагеит. «Арҭ ҳахьыҟоу уҟаӡам», – игәалашәеит ԥаса аус зциуаз Ҭемыр ииҳәаз. Усеилыргаҩыс даныҟаз, дзацәажәо, ииҳәо ажәақәа цқьа рзыӡырҩра мацара акәым, имҳәакәа ииҵәахызгьы дазхәыцны иҵидыраауан.

Ааӡаҩ ԥҳәызба дхынҳәны дааин, адиреқтор илалҳәеит ахәыҷы иахьагьы дшыҟам.

– Дыҟаӡам, даарымгаӡеит Баҭал-бажәгәалам. Илеишәа бзиоуп, асыс даҩызоуп, зегьы бзиа дырбоит, ыыҟ-ҟыҳҳы! – да ҿын аԥҳәыс, лажәақәа ҳәаны данаарылго, лыԥсыԥ еизганы иналыхәжьуа. – Исмаҳаӡацыз жәлак уҳәеит аԥхьан. Баҭал-бажәгәалам дсымдыркәа, – апатреҭ лымпыҵмыжьуа илкын.

– Сара подпольни кличкас имаз сҳәеит. Исҳәазеи, ихьӡи ижәлеи сҳәагәышьеит, уаҳа исҳәарыз?


76

– Ишԥоуҳәаз ихьӡи ижәлеи?

– Кәаӡба. Баҭал Кәаӡба. Сара, иҟалаз уиоуп, саб иаб, уи иаб, ҳдаракәац зегьы Кәаӡаан. Саргьы с-Кәаӡбаны сиит. Ус анакәха, сара исыхшазгьы д-Кәаӡбоуп, – дааԥышәырччашәа иуит Зорҟан, аха анаҟә еиԥш лашьцарак нарыҵаҳаит иблақәа.

– Уара иужәлоу, уаб, уи иаб, уи иаб ижәлаз сара исыздыр уам, ухаҵкы, сара издыруа абри ахәыҷы ижәлоу ауп. Уи, аа, абар, ашәҟәы дахьану, сара сыгәра умгозар, уи ижәлоуп Аҵан ба. Аҵанба Баҭал.

Уаҳа аԥҳәыс илҳәақәаз имаҳаӡеит Зорҟан. Ԥыҭрак деи қәыԥсы дтәан. Деиҵаӷәӷәа дҩагылеит. Бзиалагьы мҳәакәа, ишьапқәа реихгара ицәыхьанҭаны, ашә ахь иҿынеихеит. Уиҵәҟьа сзыбымур акәын, Зульфахеит. Рацәа сыԥсы ахь ҭаҵәҟьаз беихсит. Иабԥса ижәлала дышԥаҭабыҩуаз ахәыҷы? Сара сыԥсы ҭоуп макьана. Цәыбзарала дизшәа… Азингьы бы мамызт. Уиҵәҟьа ҟабҵап ҳәа сыҟамызт…

Иҟалаз лзымдырызт, илҳәара дақәымшәо дтәан адиреқ тор ԥҳәыс. Ашәхымс дынхыҵуаны, учамадан ухашҭит ҳәа наизҿылҭит. Зхы зтәым, зыжәҩа кшаз аӡә иоуп. Ихшаз ижә лаҵәҟьа издыруам. Ихаҭа ихьӡ игәалашәоушь? Дабаанагеи, бхаҵкы сцеит.

Зорҟан даахынҳәын, ачамадан ҟаԥшь хәыҷы аашьҭихит.
– Усҭ апатреҭгьы. Иуҭахымзар, сара исымаз.

– Мап, уиоуп исзынхаз, – иаалымихын, дахәамԥшыкәа, иҵырҟа џьыба инҭеиҵеит. – Иара иқәлоу хәыҷы дбымаӡами?

– Сыԥҳа дыстуденткоуп. Қарҭ медицински дҭоуп, узаз ҵаазеи?

– Абри ачамадан азна ахәыҷы маҭәақәа ҭоуп. Иззыбзиахо хәыҷы дбымазар ибысҭон.

– Иҭабуп. Ухәыҷи уареи шәеиԥымхааит, иззааухәаз иҭ.

– Ишԥабҳәаз, мшәан? «Рековое течение…» ма цқьа иоурыс бызшәахындаз, ҳа-ҳа! Уусқәа аӡы шцара ианцо, ҳа-ҳа!

Ашҭа ықәырҭәааны ихәмаруан ахәыҷқәа. Амахәқәа хьа дышьшь игылан аԥслыш. Ахы иҩахан ажәҩан инаҵамԥшыцт уи знымзар зны. Аихатә гәашә дынҭыҵит Зорҟан. Иԥсы еихә лахо ианалагалак, ихы ҩышьҭыхны ажәҩан днаҵаԥшуан,


77

уахьынтә аӡәыр ацхыраара ииҭошәа. Ҳа-ҳа! Уарада гәышьаӡа, уарадари! Егьа ашәа уҭахызаргьы иҳәала уажәшьҭа. За кәанлагьы ииашамызт, сара исмазҵаакәа, сԥа ижәла ихыхра. Дзеиԥшра хаҵоу збандаз, сԥа дызԥахаз! Уара уԥа – ҽаӡәы диԥоуп. Уараида, раид гәышьаӡа! Ҳазшаз иара ҳиеиԥшны ҳаишазар, шаҟа дшамзеи ҳазшаз ихаҭа! Ари ажәархәмарра иԥсы алеивигеит, ҿамҩак аӡы дахәазшәа. Асҵәҟьа лхала илзыҟаҵомызт Зульфа. Егьа лыгзаргьы, усҵәҟьа дгәаҵәадам. Дызлаҟам абзиарақәа дрылаҟоушәа ухы жьала уажәшьҭа. Уи даараӡа ихәарҭоу хәшәуп. Заманалаҵәҟьа иҟалҵон. Лара дақәшаҳаҭымкәа, лхәыҷы ижәла ихызхуадаз?! Ижәлоузеи, сара сыжәлала зыжәла иаззырҳауа? Аҵанба. Иуада ашә аҿы асаркьа ианҵаны икыдуп, усеилыргаҩыс дыҟаны, икабинетаҿ дтәоу џьушьап. Мышкызны, сыҷкәын дандухалак, уигьы ишә аҿы ианиҵап «Аҵанба» ҳәа. Алло, ушԥаҟоу, аҩыза Аҵанба? Уусқәа шԥацои, арԥыс? Сара сызусҭоуу? Сара Абазградтәуп. Уабаздыруеи уҳәоу? Анкьа зны узбахьан. Уаб дудыруоу? Ииашоуп, дышԥоузымдыруеи. Арра маҵураҿы аџьабаа зба хьоу уаҩуп. Издыруада, иара иакәзар дмыцәаӡакәа угара ширҵысуа изыршоз? Издыруада, иара иакәзар, уара улыманы, уан ахәшәтәырҭа данҭыҵуаз, акәыршақәа игәыдыҳәҳәала агәашә аҿы иԥшыз? Иара иакәзар, угәы аныбааԥсхалак, аҳа қьымцәа дыҩуа ирышьҭаз? Издыруада, ашьжьымҭан ахш злоузааихәо анимоулак, иара иакәызҭгьы, игәы бжьысны усура ицоз? Иара иакәызҭгьы… Урҭқәа уара иабоудыруеи, сыҷкәын. Уара иухароузеи! Иҟоуҵазеи цәгьарас, ужәла ухыр хыртә! Аԥсны уалырцааит уажәшьҭа. Ус акәын ажәытәан ишыҟарҵоз. Рыжәла рхырхуан амаҳагьацәа, аԥсахыҩцәа. Аԥсны иалырцон. Ихьӡузеи лхаҵа хазына? Лсолдаҭыжә ижә лоузеи? Иумбои, агәаӷ ацәажәара иалагеит. Амшын аныцә қәырԥо, аҵа зыцқьахом. Дызсолдаҭыжәузеи, аџьабаа збахьоу уаҩуп, иқәра ааиаанӡа отставка дцеит, рҳәеит. Игәабзиара уашәшәырахазаап. Аҳаирплан аштурвал зкыз, имахәҿақәа ӷәӷәазар икәхап. Ишԥаҟоушь уани иареи? Уи акәым, аҳаирплан ахьиҭахыз иртәон, иргылон. Ус уара иулымшагәышьеит ауп иҟалаз, Зорҟан. Уара икауршәыз иара ишьҭихит. Икасмыр


78

шәит, аха исымпыҵшәеит. Аҵла иара иаҭахума амахә адҟьа ны ианкаҳауа?! Иара иаҭахума, аԥашә анаҵҩаауа? Иашоуп, дуазҵаар акәын Зульфа. Азакәангьы, иумдыруеи, ус акәын ишаҳәоз. Аха, иумдыруеи, убри астатиа иазааигәоу егьи астатиа уара ухаҭа ишеилоугаз? Уара ухы иоумырхәацшәа уҩызцәа, удырцәа, уимоу, умаҵурагьы. Шәуадақәа Зульфа лыхьӡала иҟоуҵеит лара илзымдырӡо. Лара илзымдырӡо, шәзагс хырбгаланы, шәшеилыҵыз ала ашәҟәы ааганы иналуркит. Закәанла уи аҟаҵашьа уара ибзианы иудыруан. Хынтә илыԥхьаны аусӡбарҭаҿ дымнеизшәа… Шәеилыҵра аҭыӡшәа алҵыр уҭахымызт. Уусура уахӡыӡаауан, уи ада ԥсҭа заара ыҟамызшәа. Уаҟа иуԥырхагахар ҳәа ушәон. Уҩызак днауцырхырааны, асиурприз лзыҟоуҵеит Зульфа. Уажәы лара ацкы луит. Абасоуп. Ухы иазумуа уаӷагьы иузиуам. Ҳа-ҳа!

Аԥсшьарҭа ҩнаҿы данааи, уаҩы дибар, диацәажәар иҭа хымкәа, ацаԥха аиркын, дшеилаҳәаз, аиарҭа днықәиеит. Иблақәа цәаакит. Идәышәҭ какаҷха, иӡаӡа раӡынԥсараха, хыԥхьаӡара рымамкәа, еилагьыжь – еилахынҳәуеит иблаҿы. Аекран аҟны еиԥшоуп еилыхха ишибо. Даҽакы дазхәыцроуп, ма даҽа ажәархәмаррақәак ӡбатәуп. Азхәыцра далагеит ааԥын. Уиоуп иаазгаз адәышәҭқәа, ираӡынԥсараха аӡаӡа. Абызкаҭаҳа иарыԥхит аӡаӡа. Хәдак иаханаҵозар акәхап еимхәыцс. Ааԥынразоуп иаҳа ианырацәоу абызкаҭаҳа. Ашьжьымҭан амра ашәахәа иаркәалыкәаџьоит, ԥшшәы хкыс иҟоу зегьы рыла иарҽырбоит. Убри аԥшӡара иажьоит ашьхыцқәа. Абызкаҭаҳахь иԥырны инеиуеит. Иналашәоит. Амҵәыжәҩақәа аҟьоит, ашьапқәа рыла иԥнаҵәарц аҭахуп абызкаҭаҳа арахәыцқәа. Шаҟа ирыӷәӷәаны аҽаҟьо, иаҳагьы иакәшаны иакуеит. Аҭаца касыш асаби дыларҳәазшәа, иԥах, абызкаҭаҳа каҭа акәыршан илаҳәоуп ашьхыц. Издыруада, иа зеиӷьызҭгьы, акаҭа ианалашәаҵәҟьа, шьапгьы-мҵәыжәҩагьы мырҵысуа, аҽарҭынчыр. Уажәы аԥша иарҵысуеит, ашәымкьаҭ игараҵаны. Абызкаҭаҳа иалашәаанӡа, ишьҭкәыцәаа иама ицон аԥша. Абраҟоуп иахьыҟоу ацха згәылоу ашәҭ бзиақәа. Абраҟа иахантәарак иауан амати. Аа, уԥырны абрахь уаала. Иаздыруамызт ашьхыц, аԥша чарҳәара шазноухьаз. Зорҟан уи


79

убасҟак ихаҿы иааганы дазхәыцит, илымҳа иҭаҩуа иалагеит ашьхыц аҵәаабжь. Иазеиӷьын гаӡа-ԥшқа, азымҵәыжәҩак иадамхаргьы, абызкаҭаҳа ианахькьыс, аҽмырҵысы ашьшьы ҳәа аҽааннакылар.

Издыруада, убри аҽны акәзар зегьы аналагаз? Хымԥада, убри аҽноуп. Ианалагаҵәҟьаз уи аҽны акәмызт. Убри аҽны иҟаиҵаз иақәиҵеит ауп ихы дазгәааны. Еиҭах дақәшәар, ашьҭахь ихьлакгьы, еиҭах иҟаиҵозар акәхап убри аҩыза. Убас изыҟаз уаҩԥсын уи ззыҟаиҵаз. Лара илеиӷьишьоз аду неи дизықәмызт. Зегь реиҳа бзиа иибоз, зегь реиҳагьы ди жьеит. Иаргьы ларгьы ирыхәоны иԥхьаӡеит амц. Дицәшәон, дихӡыӡаауан, хара дцар лҭахымызт. Сҩызак иахь сасра сцоит ҳәа леиҳәеит. Даныхынҳәоуп ианлеиҳәа Урыстәыла аҵара ду дышҭалаз. Ашәареи агәырӷьареи лзеилалеит иан. Уи, раԥхьатәи амц, дзеигәырӷьаша аргамахеит иаарласны. Ишымцыз иаанхеит аҩбатәи амц. Лаҳәара дахьӡаанӡа, деиҭымхеит. Мчыбжьык ҵуан ахәышәтәырҭаҿ дышьҭеижьҭеи. Иаҳа сеиӷьуп, нан, уара уусура уҽагумырхан, лҳәон, лбара даннеилак. Иара ибон еиӷьхара шлымамыз. Ибон уаҩҵас напы шлыдкыламыз. Егьа ицәылӡарц лҽазылкыргьы, иламхаҳәон ларгьы. – Дзакә ҳақьыму убоит, нан, ма умаҵура дацәшәозароуп, мамзаргьы даҽакы дыхнахроуп. Зыламыс кьаҿу аӡә иоуп, аха ишԥаҟаҳҵагәышьари. Уца, нан, уара уусура уҽагумырхан, – иан насыԥ дуны илыԥхьаӡон лыҷкәын усеилкааҩыс дахьыҟаз. Лара лзыҳәан уи маҵура дуун. Аҳақьым ианиалҳәа, дааԥышәырччеит. Лара лгәанала, уинахыс даҽакала дылхылаԥшуа далагар акәын. Агәра имгазар акәхап, ҭакәажәы фархьк лыҷкәын абансеиԥш иҟоу аҭыԥду аҟны аус шиуа. Зорҟан иҿала иеиҳәар, аԥхӡы илнахып. Аха иҳәо дыҟоума, дыԥхашьа-ԥхаҵо.

Зорҟан идыруан, иԥсҭазаараҿ акыр шаӡбуа иҟаиҵо, аха усҟанҵәҟьа дагәыланахалап ҳәа игәы иаанагомызт. Ахала абызкаҭаҳа аҽаланаршәит ашьхыц. Уаҳа ԥсыхәа ыҟамызт. Еиларҟәыҷны икын. Инапы иџьыба инҭеиҵон, иааҭигон. Иа накәзаалак грас иман, ԥхашьарак дақәшәар, илахь аԥхӡы ақәнаҭәон. Уажәы иԥхӡы алҵуан инапы. Ихы-ихшыҩ зегьы


80

убрахь иҟан, ихәыцрақәа, игәҭыхақәа дахымԥо ламысс ииԥхьаӡоз зегьы еизыркәкәаны, еиларҵәа, импыҵарӷәӷәа икушәа. Аа, бахәык днеины дынхықәгылеит. Аҵанӡа дҭаԥ шуеит, илаԥш зынаӡом. Убрахь иршәуеит инапаҿы иику, реи ҳа дзыхӡыӡаауаз. Ачымазцәа рыбӷьыцқәа хаирҭәаауан уи, аҳақьым хада, иара зыда димамыз ауаҩ лыԥсы аиқәырхара зылшоз. Уажәы-уажә ачабра наиҿишьуан, ишьамхқәа аарла дныркылон Зорҟан дахьгылаз. Ихы дҩахомызт аҳақьым. Иҽақәырԥс дыҩуан, убри акәушәа ачымазцәа хәышәтәыгас ирымоу. Узгылоузеи, арԥыс? Иуасымҳәеи уан лгәабзиара шыҟоу. Исыздыруам, иаабап. Ачымазцәа рацәоуп, аҳақьымцәа ҳмаҷуп. Ҳрыхьӡом, ишԥааури. Ахалаҭ шкәакәа, анаур иаҩызаха, иблаҿы иҵыс-ҵысуан Зорҟан. Ақьышә, аԥынҵа, аблақәа ҳәа акгьы амамызт. Ишьаршьаф шкәакәан, уаҳа акгьы. Абыржәы, иаԥхьаҟа, ашьаршьаф шкәакәа ашҟа, шьаҿақәак ныҟаиҵар, аԥҭа ҟәашқәа зҭачу, бахә дук аҟны дыԥарашәа ибеит. Ишьамхқәа қыџьқыџьит. Иџьыба инапы ҭакны, импыҵарӷәӷәа иикыз ақьаад зны ирҟәыҷуан, нас еиҵихуан. Иуалафахәы абжа қьаадкны иҟан. Ахалаҭ шкәакәа иблаҿы иҵысҵысуан, уааи, уааи ҳәа иара ашҟа иԥхьошәа. Алаԥшҵашәара змоу аҽы анырҳауеиԥш, дыҭрысны уахь иҿынеихеит. Ахалаҭ шкәакәа асаса раҳаны иакын, убасҟак иҭбаан аџьыба.

Аԥшшәы шаԥсахуеиԥш, ҟәыҵәа хәашьык алаҭәар, аӡыхь цқьа, убас иԥшшәы ихыгга дыҟан Зорҟан, иан дахьышьҭаз апалатаҿы данааи. Инапала имҩахыганы аӡыхәашь алеи ҭәеит аӡыхь. Иан лыхцәы ҟәашӡа, лхы ахчы илан. Ахчы ах ҟьагьы хшҵас ишкәакәан. Ишкәакәан ашьаршьафгьы. Зегьы еидкыланы данрыхәаԥш, ишьҭыԥраауашәа, амҵәыжәҩақәа рҵыс-ҵысуа ибла иаахгылеит ахалаҭ шкәакәа. Днахәлабгоит ихаҭа, убасҟак иҭбаауп асаса. Иабаҭахыз, џьушьҭ ҳәа, ҩажәак уи ахалаҭ шкәакәа иаҳәазгьы, илымҳа инҭаҩит абраҟа, ачымазцәа дызрылымсуа, ахәшә фҩы ҩынҟьа ицо, апалатаҿ дахьыҩнагылаз. Издыруада, иҵегь аԥсажәақәа аҳәазаргьы ахалаҭ шкәакәа, аха иара уаҳа имаҳаит, убасҟак дласны ддәылҟьеит.


81

– Ибыбаргәызеи, Ардушьнахеит, ари иеиԥш аҵеи дахьбымоу, – лҳәеит, иан лкаруаҭ ааигәара игылаз акаруаҭаҿ ииаз аԥҳәыс.
– Иан дикәыхшоуп, ари араҟа следаутелс аус иугәышьоит. Егьи, ари иаҵкыс иеиҳабу иоуп аҩны зхагылоу, – ақыҭаҿ иҟаз лыҷкәынгьы днаихыҽхәеит, аӡәы дахьдырҽхәаз егьи игәы ннархозшәа.
– Жәымҭа шкәакәа быман.
– Иан дикәыхшоуп, ихала ихы уаҩитәит. Сара исыл шагәышьоз. Сҩызак иахь аанҿасра сцоит ҳәа насаҳәаны, Урыстәылаҟа днықәланы дцан, аҵара ду дҭаланы даахынҳәит. Уи акәу џьыбшьо, данҭалагьы дысмышьҭырц салагеит. Аӡәы итәы ҽаӡәы издыруам, сара сшыхәыҷыз инаркны, агәаҟрақәа срықәшәахьеит. Сицәшәон. Ицәгьарак збар, нас сымала сҽабасшьуаз, – лҳәеит иан, лыбжьы, ацәашьеиԥш иӡыҭуазшәа, иаҳа-иаҳа иҭаахо. – Уааи, нан, ара, угәы бзиоу, уԥшшәы ухыгга уҟоушәа збоит?

– Сгәы бзиоуп, ус зыбҳәазеи? Аа, сыԥшшәу? Ус, баша, сааԥсеит ауп, нана, – лнапы ԥсада, ашьа қәыԥш алаиҵарц иҭахызшәа, инапсыргәыҵақәа ирыбжьакны иааишьышьит.
– Улахь аԥхӡы ақәнаҭәоит.
– Шоуроуп, егьоурым. Быбзиахоит. Уажәшьҭа аҳақьым цқьа дыбхылаԥшуеит. Сан, ибгәалашәауоу, зны, ҳгәылацәа Гачраа рылтарра аҟнытә акәтаӷьқәа анаазгаз иӷьычны? Усҟан схәыҷын, аха иахьеиԥш исгәалашәоит, иҳәеит Зорҟан. – Баасысуа сбыпҟеит.
– Уан лнапқәа ԥҵәааит…
– Акәты абнаҿы иҵеит, акәтаӷьқәа, сара иаасымгаргьы, џьара ҳәак иафон, – сҳәеит усҟан.
– Аҳәа – ҳәоуп, нан. Уара аӡәы итәы шԥоугоз. Уцәа ԥнамҽуеи, уи ламысдарами! Уара уџьыбагьы аӡәы дҭоумҵан, аӡәы иџьыбагьы уҭамлан.
– Акәтаӷьқәа сгәыдыҳәҳәала иганы Гачраа ирысҭеит.
– Иабоугәалашәеи уи иахьа, уан дукәыхшоуп?
– Иахьоума, уи есқьынагьы исгәалашәоит.
– Уан лнапы ԥҵәааит, абыржәы сусызшәа сгәы снархьит, убасҟан ушысыпҟаз анысгәалашәа.


82

– Блеишәа цәгьан, уаҩы бизычҳауамызт, – иҳәеит Зорҟан дыхәмарны, иан лнапы рыӷәӷәаны ишьышьуа.

– Уи ибзиоу леишәацәгьароуп, нан. Ухәмарны иуҳәеит, аха, алаф абжа иашоуп, рҳәоит. Иахьахәҭаз слеишәа цәгьан, уажәшьҭа исылуршагәышьозеи акәымзар. Убас сыҟан азы ҳәаноуп сытәгьы уаҩы изиҿасымҵаз, аӡәы итәгьы сара изицәысымфаз. Шәан лыла хьӡы бааԥс аӡәы ишәхым. Ардушьнажә лԥацәа ҳәа дысмырҳәеит. Уажәшьҭа шәдухеит, шәара ишышәҭаху шәынха-шәынҵы. Иуеиҳәазеи, нан, уахь неиз, аҳақьым? Даҽа ҳақьым бзиак дыҟазаап, аха уи уажәы ԥсшьара дцеит, рҳәеит. Ари маҷк аҟара зыламыс кьаҿу аӡә иоуп. Сара иуасымҳәеи, аус ахьууа цқьа иоуҳәар…

– Уажәшьҭа цқьа дыбхылаԥшуеит, ибымбари, уажәшьҭа даҽа блақәак рыла дбыхәаԥшуеит.

– Уара уԥхашьаны иоуҳәомызт, аха иара еиликаазар акәхап аус ахьууа. Сара иасҳәеит, сыҷкәын следауаталс дыҟоуп, цқьа усхылаԥшла ҳәа, аха агәра имгеит. Дааччеит ауп, уаҳа акгьы.

– Ҭандел дыҟазма? – иашьа дшыҟаз шидыруазгьы, ацәа жәара даҽаџьара иалахигарц длазҵааит.

– Дыҟан, нан, иацы ҳҭацагьы дыҟан, иахьа – иара. Уаҳа бмаан ҳәа ласҳәеит. Ахәыҷқәа машәыр рыхьыр ҳәа сшәоит. Шәгәы касыжьыр сҭахым, аха счымазара башак акәымзар ҟалап. Сыԥхыӡқәагьы ҽеим, – нас мчыла дааԥышәырччан, лыбжьы ҿыцәаауа, ус нацылҵеит: – Шәаб имацара уахь данбанӡаҟоу? Иахантәарак ҳаицны, ҳаҩны абаҳча ҳаҵан. Ҳара ҳада гәырҩа шәмоуааит, нан. Сгәы ҭынчуп шәара шәзыҳәан. Аԥсцәеирымга, ахәыҷқәа сыдыԥсаланы уцон, аха исзымааӡазаргьы убеит ҳәа иасҳәап сахьнеиуа шәаб.

– Иара ихарагәышьоузеи, заа ҳахьынижьыз…

– Изихарамзеи, усҟацәа ихароуп. Мчыла аӡәыр дигозма аибашьра, араҟагьы ауаа аҭахуп, уаангыл ҳәа иарҳәеит аус ҳәарҭаҿы, аха иара, ахацәа срылашәхыма, сҩызцәа анеи башьуа, сара ахәышҭаара сыҽҳәартәаны, ахьӡ схышәҵома ҳәа иҽирӷәапын, ихәыҷқәагьы саргьы ҳаиба-кәеибаха ҳаақәирхеит. Иасҳәап уи сара уа сахьнеиуа ибзиашәа.


83

– Аҷаҷа хьаа уажәы уаҩы дадыргом. Бгәы рыӷәӷәа. Аҳақьым цқьа дыбхылаԥшуеит, уажәшьҭа цқьа дыбхылаԥшуеит, – ашәахьгьы днаԥшит. Абраҟа дшыҟоу ахалаҭ шкәакәа ааҩналар ҳәа дшәон.

Уи нахыс, дахьцалак, аԥсцәаҳа ауаҩы дицрыҵуаҳа, Зорҟан ицрымҵуа ишьҭан ахалаҭ шкәакәа.

Ԥхынрак ахәышәтәырҭаҿы илхылгеит иан. Иацааиуаз аӡынразы зны дышьҭан, зны дгылан, аха ишакәхалак, аҩны дахын. Аа, абыржәы, иҷкәын ибара данааз ааԥынраз еиԥш, ааԥынран иара анлагьы данеиҭымхаз. Абасҵәҟьа ақәыԥшцәа аҟәнын, ацәа иалҵуан аԥсабара. Уи иаҳагьы иазнарҳауан иа ра игәырҩа, иан лызхьаара.

Уажәы иан дышлызхәыцуаз, дааигәалашәеит ахалаҭ шкәакәа. Уи дышиазхәыцуаз, ибла даахгылеит, иахьа зны дзызхәыцхьаз, ирҵаҩы-хәыҭаҩ Хынаа. Урҭ џьара акала рышь хәа еивҵаны, еидҳәаланы ибеит. Аҩыџьагьы наҟ ихаирш ҭырц, ажәархәмаррақәа рыӡбара далагеит. Аӷба уарҵысыр узымчҳауазар, ма амашьына уакуазар, лабыҵәк ҟаҟала. Убри иаҩызоуп сара сзыҳәан ажәархәмаррақәа. Игәашәымҭаӡаци? Зеиӷьаҟам хәшәуп уи. Ухәыцра даҽаџьара иианагоит. Ҩ-мцак еиҿажьны иандырцәо иаҩызоуп. Даҽа ҿыцк анизымӡбы, аҳәара дналагеит уаанӡагьы зныкымкәа ииҳәахьақәаз: «Ҳаз шаз ҳаишазар ҳиеиԥшны ихаҭа, шаҟа дшамзеи ҳазшаз ихаҭа». Улымҳа иҭаҩуеит, ашшыҳәа ӡиаск цошәа, агәҭа инеины, игьежьны иааԥҵәоит, нас еиҭа ахьышьҭра инықәлоит, уа дыхәк акәыршаны иҭакушәа. Агәаҭара далагеит Зорҟан шаҟа ирласны, шаҟа еиламгакәа изҳәо уи ажәархәмарра. Аҳәашьа мацара акәымкәа, ииҳәоз аҵакгьы инарҭбааны дшазхәыцуаз, уаанӡа дзызхәыцқәоз наиханаршҭит. Аха уи мгеимцарак акәхеит. Аӡыхь унапы наԥыроукыр, иахьҭаҽҽоз нҭыкәкәаны, ахаҳә ссара унылаԥшуеит, унапы шааԥырухлак, инкыланы иумазгьы ацланы, аҽырҳәа аҿаанахоит, али-ԥси рыла иарҭәуеит иҭацәыз аҭаҽҽарҭа.

Уажәшьҭак иауам.

Дҩагылан, ателефон аақәихит Зульфа дылзасырц. Илеи ҳәап шаҟа диашам. Иара дизгәааны ус ҟалымҵар акәын.


84

Цқьа дазхәыцыр, иаргьы дизгәаауамызт. Аха, уеизгьы, лара дгәааны дыҟан иара изыҳәан. Лхаҵа дизгәааны, лцәа иалҵыз лхәыҷқәа лшьит колхаа рҭыԥҳа Медеиа. Адәы иқәзар аҵкыс, иԥсыр рзеиӷьызма ахәыҷқәа? Иазон игәы илырхьырц иҟал ҵеит. Ршшашьа амам уи лыцәгьоура. Ахәыҷқәа ирхараз, лара лхаҵа ииарҭа лцәыӡзар?! Рыгәнаҳа џьаҳаным гыларҭа лнаҭарым. Егьарыла сара сгәаӷ дыкны дагозаргьы, ахәыҷы ижәла ихылымхыр акәын. Убарҭқәа зегьы лаҳәатәуп абыржәы, ателефон снасны. Ԥыҭрак дхәыц-хәыцуан, атрубка илымҳа иадкыланы. Смыццакып. Шаҟа схы аԥырхага азызухьоузеи сыццакра иахҟьаны. Сыԥҳәыс… Сызлыҵхьаз аԥҳәыс, дзыццаз ауаҩы хшара димамзар, сара исхарагәышьоузеи! Саргьы сыжәла усҟак ирацәам. Ԥыҭҩык, ҳдац рзыҵымжәақәа ҳаан ханы ҳаҟоуп абра, ҳаԥсы иахьадгьылу. Ԥыҭҩык уи адгьыл азыҳәан исасцәахан, амшын нырцә икаԥсоуп. Сыжәла егьа ирацәазаргьы, исыхшаз сара сыжәла ихызароуп. Иҟалоит уаҳа сҭаацәарамхар, иҟалоит уаҳа хшара дысмоуӡар, иаҭа хызар жәаҩыкгьы соуааит, сара сыжәла зихымларызеи сара исыхшаз?! Санааи аҽны ателефон сылзамысыр акәын. Иласҳәазеи? Ахәыҷы дахьыҟоу иарбан баҳчоу ҳәа слазҵааит. Уаҳа акгьы. Иакәым ажәа ласымҳәеит. Ҳаилыҵит. Егьаҩы еилыҵхьеит. Акгьы сымгеит. Зегьы ахәыҷи лареи ирзынсыжьит. Ауа, аҭынха, аԥҳәыс, ахәыҷы, анхәа, анхәыԥҳа, ақьабз, аҵас, асас, лара данаазгоз илыцны иааз зегьы шлыцыз, рнапы еикәыршаны ишеилаз, сара ашьшьыҳәа снарылҵит. Уаҳа ԥсыхәа ыҟамызт. Сахәомызт. Урҭ зегьы абааш рыкәырша, рҽеибаркны иаагылеит. Еҵәа лашараха еснагь зымҩа сықәыз, сусуреи сареи абааш ҳаавахеит. Исыманы уахь абааш ҭа лашьа амоуит. Иамуит, урҭ ааибыртә ирнаалашаз абызшәа сзымԥшааит.

Ателефон наҟ инықәиҵан, инапқәа ихы иаҵаҵаны, ԥыҭрак аиарҭа дықәиан Зорҟан. Еиҭах ателефон аақәихит. Даҽа қалақьк ашҟа изласуа аномер аалихын, длыҳәеит ателефонистка, иаарласны Абазград ақалақьи иареи еималдарц. Аа, саҭамыз, аиеиҵәҟьа, иабабаҳахьоу ус еиԥш ақалақь. Уи ахьӡҵәҟьа абриоуп. Ианҵала уаҟатәи ателефон


85

аномерқәа. Аиеи, ҳаҭыр зқәу, Самсон ихьӡуп. Иҭабуп. Сыԥшуп.

Амш ахәларахь инеихьан. Аԥсшьарҭа ҩны ашҭаҿы аԥс шьаҩцәа еизан, аибаркыра шьараҭын икәашозшәа, рнапқәа еибаркны ашәа рҳәон. Уахь днаԥшит Зорҟан. Ԥсшьаҩык аԥаҭлыка ҭацәы иман дааит. Ахәмарра аԥҟарақәа рзеиҭеиҳәеит. Аԥаҭлыка рыгәҭа инышьҭеиҵан, амгәацәа инықәиргьежьааит. Ԥҳәыс быргк ахы лықәкны иаангылеит. Изыргьежьыз днеи ны аԥҳәыс бырг дгәыдикылеит. Напеинҟьарахеит, ччарахеит. Ашьҭахь, аԥаҭлыка лыргьежьит аԥҳәыс бырг. Убас иаҿын. Аԥаҭлыка ахы зықәнакуази изыргьежьызи еибагәӡуан. Зықә_ рахь инеихьаз аибагәӡра анрықәшәоз, зегьы еибарччон, иқәыԥшцәазар, гәыԥсыршьаганы иаақәыԥсычҳауан. Иччон, ихәмаруан, ргәырӷьарала рыԥсынҵры иацырҵон.

Ашьжьымҭан какалк шикыз дыҟан. Игәахы ҵшьаауа амла дакит Зорҟан. Иаҳа-иаҳа идухон аԥсшьаҩцәа рыӷьал палбжьы. Ателефон ааирҵәин, дылзасит Анна. Зыҽны абраҟа дааиз инаркны, убри лыбжьы ахьиаҳалак ирҩашьомызт. Ита тан, лгәаҵантәи иаауан. Идырит. Аха лара илдырушь иара ибжьы? Ателефон ықәысҵар еиӷьзар?

– Сӡырҩуеит, алло, – лыбжьы, лықәра аҵкысгьы иқәыԥшӡа, атрубка иааҭыҩит. Зорҟан игәалашәеит ашьжьымҭантәи реицәажәара. Убри инацҵаны далагеит аԥсшәақәа анеи бырҳәа ашьҭахь. Илеиҳәеит Абазград иахҳәааны иҵегь дзырччақәашаз. Лыччабжь гәазырҳаган. Ашәа бзиак амело диа еиԥш, гәлымҳала дазыӡырҩуан. Лыччабжь анааихсыӷь уа, иҵегьы дзырччаша, даҽакы иҳәон. Иара дзылзасҵәҟьаз, илеиҳәарц ииҭахыҵәҟьаз ашҟа дниасуаны, реицәажәара ааиԥырҟьеит.

– Алло, алло! Аиеи, иҿасҵеит. Иҭабуп, ҳаимажәда. Алло, Самсон уоума? Салам алеиқәым, Самсон. Ааи, сара соуп. Убжьы гәхьаазгеит. Шәышԥаҟақәоу? Тауар ҿыц ҳәа акыр уоума? Уи сгәы иахәеит. Ишуҭаху иҭи, иуҭаху ҟаҵа. Уаҳа иҟоузеи, Самсон? Ааи, Самсон, Самсонхеит. Улжьама, ухы лырҟәдыма Далила, Самсон? Далила, сҳәеит. Аиеи, нас, ус акәзааит, долеи, сҳәеит. Долеи вино. Баша исҳәеит, лафыз


86

џьшьаны. Иашоуп, сара сышҟа шәаар, ателефонгьы шәасыр сҭахымызт. Иҟалазеи ба? Еиҭах аӷба ашԥы алыкь илашьшьит. Исоуҳәахьеит. Сызҭоу аӷба амызгәыҭ сахьынҳалоит сцом ҳәа. Ииашоуп. Иоусышьҭит амызгәыҭ. Уажәшьҭа сымҩа иашахеит, амызгәыҭ еиԥш. Ианбоуушьҭи уҳәоу? Акрааҵуеит. Уара ушҟа саниас инаркны, зегьы башоуп ҳәа анысҳәа аҽнынахыс. Баша сацхраама уара уӷба?! Иухамышҭааит, сара сакәымзар, уара уӷба шӡааҟәрылоз?! Убас, иухоумыршҭлан. Сара сыӷба кажьны уара уӷба аиқәырхара саҿуп, сшьамхы еиқәыршә апалубаҿ сықәтәазарц. Урҭқәа зегьы иазаауазеи. Самсон, умашьына унақәтәаны, ҩбаҟа хаҽра «адамба» аашьҭыхны, уаҵәы абра уҟалароуп. Иухашҭма «адамба» ҳәа сзышьҭоу? Уара, сара, зегьы ҳаибаркны ҳазку. Ҩ-кусокк, шәара шәҳәашьа. Иаарласны саргьы исҳәашьахо. Дыргәынгьы даашьҭых. Мамоу, џьушьҭ, иабатәи машьына аахәароу. Иаҳфап, иаажәып, исҭахуп уск азыҳәан абраҟа. Иҳамаз ҩ-кусокк. Инхар уахь иумго, иабацои. Дыргәын духамышҭын. Лафк наилаҳхып, иаргьы изхара ифап. Аԥсҭазаара сҵоит ахьӡиҵап иныҟәара. Иҟалазу? Шәаар, ишәасҳәап. Сыԥсы шьаны салгеит. Татианоу? Татиана, сыхаара, Татиана! Мап, илоумҳәан. Дсазҵаауазар, аԥара бзиа ишылбо умдыруеи? Бзиа иибац бзиа иббозар, бзиа иббац бзиа ибоит ҳәа сызлаҳәа. Ааи, араҟа убарҭ ажәархәмаррақәа рыӡбара мацароуп сызҿу. Ажәархәмаррак «унаҿыхәаны инылбаау дар», уԥсы ааивугоит. Араҟа исыӡбаз даҽакгьы уасҳәап уаар. Салам сызрыҭ зегьы, – ателефон нықәиҵеит.

Нас иаақәихын, Анна лномер аалихит.

Аресторан «Аҷныш» азал аҟнытә, асаркьа уалԥшны, ина хараны ашьхақәа урҿаԥшуан, улаԥш ахьынӡанаӡо амшын гьы ухыԥшылон. Аха уажәы ашьхақәа ааигәаӡаны, иԥардаха асаркьа иаԥырагылан, амшынгьы хәыҷхан, ӡытҟәак иаҩызаха асаркьа иаԥырагылан, аҽырҭынч иҭаиан аҭра. Алашьцара, зегьы рцәа иҭацало, ирықәыӷәӷәон. Анна лгәы мҿыӷьырц, мчыла лафқәак иҳәон Зорҟан. Лара дтәан лхы-лгәы ақәыбзианы, макьана илзынханы иҟаз лҭәымҭа шықәсқәа дырҭыԥхаауа. Агәҭа еиҩшаны, хҳәа гәӡала иҳәан ихьԥшшәылаз лыхцәы, лхы-лҿы еизыхәхәаны, лыбла жәҩангәыԥшшәылақәа ҭбаа-


87

ҭбааӡа, ахаҵа дызлахылхыша акыр далаҟан уи. Днашԥазар ҟалап игәахәт Зорҟан. Анашԥацәа мыцхәы иԥшӡахоит. Хшыҩ ла уамак лзеилымцозаргьы, згәы ҟәышу аӡә лоуп. Уи маҷым аԥҳәыс лзыҳәан. Акраамҭа длыҳәон уаххьафара диццарц. Иахьылымуаз иаҳагьы игәы иахәеит Зорҟан. Ахахәылхреи аԥагьареи ракәмызт илзырҳәоз. Длыздыруамызт дизааигәаны. Ииашоуп, илбац аԥсшьаҩцәа дреиԥшым ари. Аԥснытәуп, нас гьы ихы пату ақәиҵоит. Ҭаацәарала дманшәаламхеит. Бзиа дибоит ихәыҷы. Изаҵәра маҷк ихасыршҭырц азыҳәан акәхап уаххьафара дызсыԥхьаз.

Лҳәашьала, еиликааит, ииашаҵәҟьаны ицныҟәара шылҭа хымыз. Иаҳагьы амца иҵанаҵеит уи. Ибзиабарақәа рҟны аҳәса рмапкра амца иаҵасуа аԥша изаҩызан. Шаҟа иӷәӷәаны аԥша асуаз, убасҟак еиқәнаҵон амца. Раԥхьатәи имца анеи қәыцәа инаркны, аԥша изеиқәнаҵоз амцақәа зегьы баша фархьла иааибакуаз мцақәан. Аԥша асра ишаҟәыҵлак, даргьы неиԥхьбон. Иеиқәыхьшәашәа изаанрыжьуан ахәышҭаара.

Иблақәа ҟәысҟәысуа, акыр хәыҵашәазар ҳәа астол дхәы ҵыԥшуашәа, ихы нааӡа, уажәы-уажә даарыдгылон ахәыҭаҩ. Иараби, уаҳа амш лашара иаазамышьцылеит иблақәа. Иԥшы шьа, ганха-ганха, ишьи-ишьи еиқәҵо иныҟәашьа, иблақәа ҭацә-ҭацәӡа, Хынаа уаҳа иҽааимԥсахит. Иҵхьоузеи уиаахыс! Ибжьы заҵәыкоуп зҽызыԥсахыз. Усҟан ихәда, ацицар кәты ахәдеиԥш, акынҵаҵырақәа ақәԥыҟҟа, асыԥса зҿыҩрыз анаареиԥш, ицәҳәӡа, еихакаткатон. Аеш акәҷышь еиҩаӡо џьушьарын, акласс аҿы ахәыҷқәа данрыхәаԥшуаз. Илинеика ҟьаҟьаӡа иаашьҭихуан. Ибжьы ҵарыхәҵәаӡа: «Шәара, абна уаа, зкәыкәылах ықәынҵәаша!» – ҳәа дыҳәҳәон. Ибжьы зҭыҵәраауаз ихәда, атруба жьакца иаҩызан. Уажәы атрубка шшала иҭҭәааит. Аҟәҟәа ҭшәа зхарҵаз аҳәа абжьеиԥш, мчылоуп ибжьы шааиго.

– Изхысҳәаауа нас ибасҳәап, – иҽаареиџьшьа дахьтәаз, аҭаҭын дахо, иажәа рҭынчны ҿааиҭит Зорҟан. – Абжьааԥны урацәажәар, ауаа иахьраҳауа, ма аныҳәаҿа мыжда анырку, машәырынгьы аӡәы иҿыҵшәом, сзыхшаз сан дысцәымӷуп ҳәа. Дуԥшаауазар, ухаҵоуп, иан иакәым ажәа лзуҳәар, аҳәагыла


88

даҩызаха иужәымло. Иара ихазоуп дызужәло, ихы. Ихоуп бзиа иибо. Иара дахьатәоумбазоуп дыҵзырҟьо. Ҳәарада, зыԥсы еиԥшҵәҟьа зан бзиа дызбо ыҟамкәан. Илшозар, инапсыргәыҵа акәтаӷь анҵаны иџьуеит иан лзыҳәан. Аха сара зыӡбахә сымоу ауаа ббарц бҭахызар, бнеи аусӡбарҭаҿы. Шаҟаҩы бҭаху анацәа, ирыхшаз иахькарыжьыз азыҳәан, иашшуа ашә илагылоуп. Саргьы шаҟаҩы рус сырххахьадаз. Убри иаҩызоуп аҵаҩцәеи арҵаҩцәеи реизыҟазаашьагьы. Зқәыԥшра иҭысны, зҭәымҭахь инаскьаз инадыркны, неихыркәа змам рҟынӡа, узазҵаалак, ианыхәыҷыз рҵаҩцәас ирымаз рыхьӡ ҳәаны ӡы рымжәуашәа, ирыцәнымхошәа уарҳәоит. Рырҵаҩцәа ракәым, аха ихнымҳә уа ицаз рхәыҷроуп изызхьуа. Саӡәыкны, саныхәыҷыз аҵара сзырҵоз сырҵаҩцәа ансгәалашәо, бжеиҳараҩык рзыҳәан, ацәымӷреи, агәаӷи, ахәымгашьареи рыда акгьы ҿыхом сгәаҿы. Дыҟан рҵаҩык, згәыблра сгәаҿы иаанхаз. Уи хԥа рҿы сантәаз, шықәсыбжак дҳаман. Аибашьра дахьцаз, саб иеиԥш, дҭахагәышьеит. Аты аблақәа зхоу, абни, ҳхәы ҳазҭо иеиԥш иҟоу, акы заҵәык ирылымшаз, цәашьҵас иххаӡа сгәаҵаҿ иарку убри арҵаҩы игәыблра рызмырцәеит. Иҟалап, ибзиабара са ра исымаз, иԥсҭазаарала иахьышьақәирӷәӷәаз иабзоуразар гьы. Ари дбымбои, дҳәаскьеиуа дышҳадгьежьыло, ажьабаа афҩы зкыз аҟәраан еиԥш, абнауаа ҳәа, ашьацҳәа дакызшәа, дыҳәҳәон усҟан. Ақалақь аҟнытә дахьҳзынарышьҭыз аҟнытә, иаҳа акыр ибахьаны, адунеи лашара дааӡахьаны иԥхьаӡон. Дыҳәҳәаны даналгалак, уи изымхозар акәхарын, илинеика ҟатҟато иаашьҭых, деихеигәо агылара дналагон. Икшара аҵкыс еицәасшьон дыкшаны далгаанӡа ҳәа аԥшра. Зегь реиҳа исызхыгомызт убри. Сгәы иныҵаххуан, сҩаҵҟьаны снеиԥыххылап, схы наимҵаскып, ма илинеика ааимпыҵԥааны, схала схы аԥахә аахырганы наҟ инаисыркып ҳәа. Аха снеир, сихәахәаӡар ҳәа сшәон. Егьа умҳәан, даныҳәҳәалак, насгьы деихеигәо дахьынӡагыло, иеилашәара ахԥсыхь ԥыҭк цон. Ба ра ибҳәашт, ахәыҷы исра, ипҟара азин ыҟамызт ҳәа. Биашоуп. Бахьҭаз ашкол зеиԥшразоуп аус злоу. Ҳшыхәыҷқәазгьы, убри астатиа раԥхьа шәҟәыда иаҳҵаз азакәанқәа иреиуан. Аха усҟан амч акәын ицәажәоз, аиаша ҿнаҭуамызт. Мши ҵхи



89

еиԥшу аҳа, еиԥшымызт ашәҟәы иаҳәози, аԥсҭазаараҿ иҟази. Анцәа иџьшьоуп, сы цәаакык еиԥш ицеит, ҳқыҭан ԥшь-блак зхоу амаҭаԥшь зыхьӡырҵаз иаҳзааишьҭыз «акадрқәа».

– Рыжәтәс ишәзаазгарызеи? – иҳәеит, деиханы ажәақәа ихәылго Хынаа. Иблокнот акарандашь ақәкны дгылан. Зор ҟан ибеит ирҵаҩы дшизымдырыз. Дабеигәалашәоз! Ауаҩы, дихамшҭуа игәаҿы иаанхо, ма иӷәӷәаны бзиа иибоз иоуп, мамзаргьы убасҵәҟьа ицәымӷыз. Хынаа ахәыҷқәа зегьы неибанеиԥшны ицәтәымын. Иара данырҿаҷҷозгьы аӡәгьы иқьышә ччаԥшь ықәлаӡомызт.

– Ҳаибаныҳәап. Иаагап, аҩыза, ԥаҭлыкак ашампанҩы. Иҵегьы…

– Иҳазхоит, – лҳәеит Анна.

– Ииашоуп, иҳазхоит. Мап, ахәыҭаҩ, иаҳзаага аеҵәақәа хԥа зну ԥаҭлыкак акониак.

– Изжәуада уиаҟара?! Иуҳәо закәызеи, Зорҟан? – иџьалшьеит Анна.

– Иаага. Усҭ абригьы. Ирласны ҳамаҵ ула, уара уи цәгьа уаманшәалоуп, – қьаад ԥара ҟаԥшьык наииҭеит. Амра да хәаԥшызшәа, иблақәа таԥтаԥит Хынаа.

– Иҭабуп, изаҭахузеи, – дхырхәа-хырхәо, дҳәаскьеины дцеит афатә-ажәтә аагара.

Иласны дныҟәозаап ари. Илинеика рыхха, астол аҟнытә спартахь данаауаз акәзаарын данымыццакуаз.

– Саҭамыз, ус ахьуасҳәо, аха, акы, аԥара ахьиуҭаз ԥш ӡам, ҩбагьы, ианиуҭахгьы, уаҩрак илазар, дгәаартә, иқьышә иқәыкшаноуп ишиуҭаз, угәы ԥызҵәахьаз уалк урхынҳә уазшәа.

– Биашоуп, Анна. Хырҽхәараны исҳәом, еснагь ас сыҟаз џьыбымшьан. Иацы ҳаиқәшәар акәын. Иацы саауамызт сара ари аресторан ахь. Иацы сзықәгәыӷуаз рацәан. Хынаа, уааишь аранӡа.

– Ҳы, уххь згеит, сыхьӡ ус акәӡам, аха, егьоурым, усгьы сарҳәалоит. Хынаа… Ҳы, ажәлар рылахтразы, ақыҭахь рҵаҩыс санырышьҭыз, ақыҭа хәыҷы бжьысқәа убас сыхьӡырҵеит. Ҽнак гәыԥҩык еидгыланы убас шысзырҳәоз, слымҳа иааҭасын,


90

рыхқәа еидсырҷаҷалеит. Ҳы… ибзианы иуҳәеит. Сыхәда маҷк ирнааны аԥшра здырҵәҟьоит… Ҳы!

– Ахәыҭаҩ, наҟ ига абри, аеҵәақәа хԥа зну акониак. Ԥшь-еҵәак зну ҳзаага. Издыруеит, Анна, ибжәӡом. Саргьы изжәӡом. Иааигааит ус.

– Зорҟан, акгьы уазымхәыцын. Ихьааумган усҟак. Иахьа думбазар, уаҵәы дубап ахәыҷы, – лҳәеит Анна, лыбжьы татаӡа.

– Усгьы сара стәоуп ҳазлацәажәо. Абри Хынаа ила исхасыршҭырц сшаҿыз шаҟа ибдырзеи.

– Иуцәызӡом, сара убри азоуп еиҳарак сызуцааз. Ушьара уқәҟьаны ушыҟаз збон.

– Ишԥарҳәо, мшәан? Ауаҩы ихала днымхарц, – даа ԥышәырччеит Зорҟан. – Аԥсшьаҩы уихылаԥшуазароуп, иаам ҭа бзианы излеихигаша уазхәыцроуп. Ҽаамҭанык еиԥшымкәа, аџьажәлар культурала рымаҵ аура азыҳәан ахыдҵа ҿыц қәа галатәуп! Ҳа-ҳа-ҳа! Саҭабымҵан, Анна, абарҭ ажәақәа шаасаҳалак, аԥсы сихагылазаргьы, ҳа-ҳа-ҳа! Ачча скьатеих ԥнаҵәоит. Изакә ажәақәоу брызхәыц, изакә ажәақәоу! Сҩыза, ашәҟәыҩҩы ду Дыргәын иоуп исзырҵаз. Уи иҩымҭақәа рфырхацәа убасоуп ишцәажәо.

Анна дыччеит ус, Зорҟан абасҟак игәарԥханы дахьыччоз аҟнытә. Лгәы иахәаны дтәан, изыхҟьазаалак иаҳа дахьылах ҿыххаз Зорҟан.
– Сара уахьсырлахҿыхыз егьыҟам, аха…

Зорҟан, дахьынӡаччозгьы, Анна лажәақәа дрызхәыц уан. Раԥхьа сгәы ишаанагаз еиԥшҵәҟьа дгаӡамзар ҟалап, ааигәахәт.

– Хынаа, сара исзыжәуам ԥшь-еҵәак зну акониак. Уцаны иаага, ицырцыруа, аеҵәақәа хәба зну, – инапы неиҟьеит Зорҟан, ла фуҟаражәк иҟәицозшәа. Ажәақәак иҳәарц днеи ха-неигәеит Хынаа, аха иҽааникылеит.

– Зорҟан, иуаҭәам, иҟоумҵан ус, – лҳәеит Анна, ахәыҭаҩ данца.

Мап, акыр еилызцо ԥҳәысуп ари. Дгаӡоуп ҳәа схы агәра асыргарц сҭахыноуп, уаҳа акгьы. Аҽнышьыбжьон ажәҩан аҿы


91

аеҵәа аԥшаара иаҩызоуп аԥшӡарагьы аҟәышрагьы еицны абара. Ари дагьыԥшӡаны, анцәа иумҳәан, дагьҟәышзар, нас узлалымпыҵыҵуазеи?

– Иҭабуп, Анна, ус ацәажәара саҭәамкәа сахьыбыԥхьаӡаз. Уаҵәы сшахьхәуа здыруеит. Иауам, исзынкылом. Еиҳараӡак гьы иахьа. Иацы усҵәҟьа ҟасҵомызт. Иацы арахь зынӡагьы сааиуамызт. Амахҽ абӷа ԥызҵәаз ҭәыцкоуп. Убасшәақәа исзыҟалеит иахьатәи амш. Қьырсианла зегьы аҷҳара, ацә гьара иузыруа, бзиарала ацымхәра аҟаҵара!... Ҳа-ҳа! Иаҳа ираԥсышәаны иуҳәозар, уаӷа чысла дшьы. Џьаҳаным рҭыԥ хеит абарҭқәа зегьы. Еи, уабаҟоу, Хынаа! Зынӡаскгьы исҭах ӡам акониак. Наҟ ига абри, хә-еҵәак ақәԥыҟҟа иааугазгьы. Иганы иҭ абуфетчик, усгьы халтура ҟаҵагоуп акониак, џьара ҟәрышьқәак алаирҳап.

Ахәыҭаҩ ҿымҭ дгылан. Гәаарак игәаҵа еиланарҩынтуан. Рҭыҩрахь ибналаны ихәыҵалан, ԥаса аҵкыс «рымҵәыжәҩа қәа» дыртаԥтаԥуан иблақәа. Ажәақәак иҳәарц иҭахын, абри аклиент хамаԥагьа наҟ ддәылнаҟьартә, аха аклиент уи агәаӷ зхәаҽышаз адамба ҟаиҵахьан. Ҿымҭ, акгьы имбаӡошәа, акгьы ҟамлаӡазшәа дтәан Зорҟан. Абар, иаԥхьа апартаҿ итәаз иҩыза инапы дасит (уаҳа умҩыхааит!), илинеика ыркаткато икны дааиуеит иара ипартахь. Уажәымзар-уажәы дыкшоит.

– Аликиор сымазар, изжәыр ҟалап. Сеилаҳаит аликиор. Ахәыҭаҩ, аликиор сзаагеишь! – иҳәеит Зорҟан, иажәақәа хара-хара еицрыхуа.

– Аҩыза!.. – ажәақәак иҳәарц даахәцәырххеит Хынаа. Зынӡа иҭшәахеит аҟәҟәа, ибжьы ихәлахеит.

– Умгәамҵын, ахәыҭаҩ, аа, усҭ. Исзаага аликиор, – даҽа қьаад ԥара ҟаԥшьык, цқьа днахәаԥшны, иџьыба инҭеиҵеит. Аҳақьым-халаҭ шкәакәа иџьыбақәа шаҟа иреиԥшузеи ари гьы иџьыбақәа. Ишеишеиуа мрак ҳхаԥхоит. Џьыбакоуп зегьы иҳазҿоу. Хынаа иџьыба инапы нҭеиҵеит, аԥара ааҭԥааны, иршәны астол иқәиршәырц. Аха ус еиԥшқәа раан ихшыҩ иахымхәыцуазар акәхарын инапы. Иџьыба инҭаҵаны, аԥара рыӷәӷәаны иахьааникылаз, изҭымго, уаҟа «иҭаҷабны» иаа


92

ҭахеит. Иҵегьы иӷәӷәахеит адамба. Ихыжжырц иеилашыз ацәқәырԥақәагьы, ашьшьыҳәа рыҭра инҭанартәеит. Акыр ӡыӷь цәқәырԥа арҭаслымхьеит уи.
Дааҭгыла-ааҭгыло, дцеит абуфет ахь.

– Зегьы игәаларшәо, сизыҵҟьар, сиацәҳар, ажәа бааԥс қәа иасҳәар аҵкыс, ас иаҳа еиӷьуп. Ас иаҳа ицәаԥҽыгоуп. Тапанчала уиеихсыр аҵкыс еицәоуп. Саҭабымҵан, Анна. Издыруада, ҽазны еиҳа суаҩны сыббар. Сырҵаҩы имацара иакәӡам сызхыччо. Сыхгьы сахыччоит, схы. Нас иаҳа сгәы аԥсы ашьоит. Ашкол салган, саныҩеидас инаркны, абни имц қәа исирҵаз зегьы рцәыбналара акәын сызҿыз. Ирымҳәои, уаныхәыҷу иудырҵаз, ахаҳә ҭаԥҟаны ианырҵаз иаҩызоуп ҳәа, сара сызҿӡаз, ахаҳә ҭаԥҟаны ианырҵаз аныхра акәын. Аха уи ныхшьа амамзаап. Адәахьала иуӷьӷьацыԥхьаӡа, наҟ, аҩныҵҟа иагәылаланы аҽаҵәахуеит.

Аныҳәаҿақәа ааныркылон. Днаҿыхәаны инықәлыргылон Анна. Зорҟан цқьа дазхәыцны, излаидыруаз ала ирԥшӡаны диныҳәон аԥҳәыс. Лҿаԥхьа идыз ахара убриала ихьаир шшарц иҭахын. Аныҳәаҿақәагьы иҳәон, гәалашәараха исыз ихәыҷрагьы дазхәыцуан. Иаб ила аеҭымра, уи игәхьаагара, изхәыцра, ибаҩқәа ирыламӡашаз аџьабаа, хҩаха змамыз иан… Иаб иԥсы ҭазҭгьы, зынӡаск даҽа дәы иаҵәарак иқәдахон имҩа. Акәаҭан икын иашьа. Уигьы дхәыҷын. Аха деиҳабын, иаҳа дыӷәӷәан. Иара ацәқәа раԥхьа дгылан ашаха кны. Ацә ажыҩҳәа ахы анаҟьалак, ашаха дарблаҟьон, аххы дынцәыҵаххуан…

– Иаажәып, адунеихаан хәыҷык деиҭымымхарц азыҳәан. Сгәанала абри ныҳәаҿа бзиоуп. Ахаан исымжәыц убри аҩыза аныҳәаҿа. Ранацәа, рабацәа рԥымхалааит. Иаажәып, сара исыхьыз ҽаӡәы имыхьырц. Иаажәып, дгьыли жәҩани ыҟанаҵ, хәыҷык ижәла ихырымхырц.


93

Абас иҳәеит апоет. Убри уаҩ дақәымшәарц азыҳәан иаажәып, Анна.

– Убриак ҭыркәкәаны изжәуеит, – лҳәеит Анна. – Зорҟан, ателефон уара уасыр иԥшӡахарым. Сара сасны еилыскаап уҷкәын абаҳчаҿы дзыҟамыз?

– Иҭабуп иахьыбҳәазгьы. Еилыбкаауазеи? Еилкаами. Дызбар ҳәа ишәаны днармышьҭит. «Уҷкәын»… Ҳы, уи бзиа ны ибҳәеит, – анаҟә амра аналԥхо еиԥш, ԥышәырччарак иқьышәқәа инарықәлеит. – Дабаҟоу, сбыкәыхшоуп, дсызҭада аҷкәын? Анна, исзааигәоу ҩызак иеиԥш бшьаны ибасҳәоит. Зыԥҳәыс илылҵхьоу ахацәа, шамахамзар, реиҳараҩык рыҳә са рзыҳәан дкаҳажьит, рҳәоит. Нас илыгыз, илзымдыруаз ҳәа, аиқәыԥхьаӡара иналагоит. Сара агәнаҳа сызҳәом. Сыԥҳәыс илыгызгьы ыҟамкәан, аха аиҳарак звызбо сара схоуп. Идырны, еилкааны цәгьара сзылымуит. Дыҟан анцәа дшишаз. Анцәа абас узишазеи, абас узимшазеи ҳәа ауаҩы дыхҭоукыр, уиашахома?! Ауаҩы даныхәыҷу инаркны иибо ауп ииҵо, ил баз лҵагәышьеит, илбаз лдыргәышьон. Ҳы, егьырҭ зегьы ра кәым, дзыццаз ахаҵеи лареи, сара исзымҵааӡакәа, сыҷкәын ижәла шихырхыз еиԥш, лара дақәшаҳаҭӡамкәа, лареи сареи ҳзагс сара ихсырбгалеит. Еиҿарԥа-еиҿарԥа жәаҩа еиҿар ԥа закәызеи? Архнышьна. Ҳаныхәыҷызтәи ҳацуфарақәа. Ҳандухалак, ҳхаҭақәа хәмаргас иара ҳҟанаҵоит. Иаҳҳәап, ԥыҭҩык еишьҭагыланы ишнеиуаз, руаӡәк дшьацәхныслеит. Уи данкаҳауаз, иаԥхьа игылаз дигәҭасит, уи дигәҭасит уи иаԥхьа инеиуаз, уи уи иаԥхьа инеиуаз. Убас азоуп, иҳазгәамҭаӡо, ҳазегьы ҳацәгьеи ҳабзиеи зеидҳәалоу, изеилысыз.

Сҽааныскылап. Ихыжжцәеит еснагь зынкылара, зыхәаҽра саҿу. Аԥҳәыс улыдтәалазар, лара лгәы ҟазҵаша ажәақәа рыла улацәажәала, иҳәеит Зорҟан игәанала. Аԥҳәыс улацәажәала, аиарҭахь дузынаскьазгаша ажәақәа рыла, ус акәу? Ахацәа урацәажәала, уус-ҳәыс рзырҟаҵаша ажәала, иаҳҳәап, апар пантақәа шаҟа ҳаузеи? Шаҟа кьыла аҵәымӷ? Шаҟа иашьыкь асапын, алила, абелила, ашәыга, аҽбыга?..

– Усҟан хара ҳазцарызеи, иаҳҳәап, абри сара, – уаанӡа ииҳәоз инациҵеит Зорҟан, – аӡәы зны рыцк ҭаиршәит сгәа


94

ҵа. Хаҭала сара сакәым, сара сызхылҵыз, ма уи дызхылҵыз игәаҵа. Арыц иахьӡын аԥсыцқьара, иахьӡын аламыс. Аԥсуаа ҳрыцҳарагьы, ҳанасыԥгьы ԥашәс ирымоу аламыс. Сшьа иалеиҵеит уи аӡәы. Иазҳарц, ишәҭырц дацхрааит сан. Арыц ҩеиуеит иазҳауа, итәырԥсо. Иалҵызеи, сбыкәыхшоуп, сара сзыҳәан? Исымаз иреиӷьыз зегьы сцәыӡит. Сара сҿы иаангылондаз арыц. Сԥа иԥа, уи ихылҵуа иԥа иахьгьы аҿы ҩанахоит. Сара сгәы бжьажьо сықәхеит, ибзиаҵәҟьазмашь уи арыц ҳәа.

– Уи аԥсҭазаара гәыцәс иамоу рыцуп, убасҟак ирыц бзиоуп. Ауаҩы реиҳа бзиа иибо иаҳьагьы дазаӷьлоит. Убас ауп, Зорҟан, уаргьы ишуҳәаз. Уи ада даҽа рыцк миасааит иухшо ирыхшо рахь, – лҳәеит Анна.

– Исыздыруам, исыздыруам… – аҭаҭын бӷьыцқәа амахаҭ ианахарыԥсо еиԥш, иажәақәа ирыԥхуазшәа, дмыццакӡо, ажәацыԥхьаӡа дааҭгыло, аҳәара даҿын Зорҟан. Асыԥса анӡыҭлак, арҩаш шхыҵуа иаҩызаха, нкылашьа сызрымҭо сажәақәа, изакә цәажәароузеи исысыз ҳәагьы игәы дааҭа хәыцуан. Дааигәалашәеит раԥхьаӡа бзиа иибоз аԥҳәызба. Убраҟа заҵәык егьарыла ихы иавибарц иҽазикыргьы, иара ихарамызт. Еицәыӡит. Даҽа мҩан уи лыбзиабара дзыннаҵоз амҩа. Уи амҩа акраамҭа дазгәыкуан. Уи нахыс иҿынеихеит даҽа мҩакы даныланы. Уажәы, абар сахькылсыз. Хыхь – ажәҩан, ҵаҟа – адгьыл, уаҳа акгьы. Аҵла амҵан саанхеит. Сыԥсҭазаара зегьы ҿыц ишьақәыргылатәхеит. Аамҭалоуп акәымзар, наӡаӡа уаӷоу дақәтәеит Самсон иӷба. Зегьы зыхҟьазеи? Ацәгьарақәа рҟнытә, ишәо, изо, сара иалсхит реи_ ҳа еиҵоуп ҳәа исшьоз… Хырқьиаганы, насгьы игәырӷәӷәагаз ажәақәа рҳәара даҿын Зорҟан игәанала.

Даҽа ныҳәақәак ааныркылеит. Аԥсшьаҩцәеи ари акурорт қалақьи ирылацәажәеит. Лафқәак иҳәан, лыбжьы ԥшӡа гәы ҟаҵагаха дазыӡырҩит Зорҟан. Ма ииашаҵәҟьаны зегь рыла дыссирӡоуп, мамзаргьы исыӡбақәахьоу аҳәсақәа зегьы зегьы дреиӷьны дсыӡбеит абри.

– Анна, – дналҿаԥшит, – ауаҩы бзиа даныҟоу зизымдыруа зеи? Сара абри акырынтә сазхәыцхьеит.


95

– Сгәанала, уи еснагь, еиҳау дашьҭоуп. Убри ауп изыхҟьо.

– Уигьы иашоуп. Аха, сара сгәанала, ауаҩытәыҩса дазгәыкуа даанхеит Адам дызҭырцаз абаҳча. Уахь хынҳәышьа шимам агәра игарц иҭахым. Ауаҩы, адәы дықәнагалазар аахыс, аԥсра шишьҭоу ишьҭоуп, аха иахьа уажәгьы данымшәац. Убасоуп егьигьы. Џьанаҭ баҳча шицәыӡыз игәы иханаҵом…

Идәықәлаӡеит арҩаш. Ааԥынра иарӡыҭит асыԥса. Нкы лашьагьы аиушам. Аԥаҩқәа цқьа иарыцқьароуп. Ахаҳәқәа ирыдсылароуп азхара. Нас уаҵәы? Уаҵәы иахьымхәуеи иахьа аԥаҩқәа ахьарбгаз. Имҳәакәангьы ианбанӡоуҵәахуеи. Знымзар зны џьара аӡәы иацәажәатәуп, иаарттәуп аихатә шәындыҟәра ахҩа. Цәшәарада, цәыԥхашьарада. Анна да хьынӡалацәажәоз абас дхәыцуан Зорҟан.

– Анна, ииашаҵәҟьоума ҳаԥсшьарҭа ҩны азыҳәан ир ҳәақәо? – ацәажәара даҽаџьара иааиаигеит. Иараби, ауҳәан-сҳәангьы хәарҭара алазаап.

– Аҭауади уи ибзиабаҩи рзыҳәан ирҳәауоу? Ииашоуп. Уааимдар, иахаанқәоугьы уԥшаауеит. Уажәы сара аԥшәма ԥҳәысс самоуп уи аҩны. Ус анакәха, саргьы ҭауадк сиб зиабаҩзар ауан, аха сара сибзиабаҩын, жәлала, шьҭрала анкьа аҭауадцәа маҵуҩыс ирымаз, – акыркырҳәа дааччеит Анна.

– Ухаҵазар, убас ухаҵазароуп, сара исазҳәаз аԥсшьаҩы иажәақәа рыла иуҳәозар…

– Ҳаԥсшьарҭа ҩны уҳәахит, уара уԥсы ушьошәа уаҟа.

– Саргьы сыԥсы сшьом, уи аԥшәмаԥҳәысгьы аԥсшьаха лысҭом.

– Сара сзыҳәан ԥсшьароуп уаха ҳахьтәоу. Иҟәышу ауаҩы узидымтәаларызеи, узимацәажәарызеи…

– Бхы абзиара аҟнытә ибҳәоит. Иҭабуп. Аха ауаҩы дыр жьар аниҭахугьы ҟалалоит. Сахьбыдтәалоу сара сзыҳәан гәыԥсыршьагоуп, згәы иалсуа аӡә дыҟамзар… Мамзар ани архнышьна еиҿарԥа баргьы баланакыр ҟалоит.

– Уаҩы игәы иалсӡом. Ишырҳәо еиԥш, зхы иақәиҭу абзиабара…

– Бара абраатәума?


96

– Сахьиз, сахьааӡаз даҽаџьароуп.

– Арахь ибаашьахазеи? Усура баарышьҭма?

– Схала сааит. Шықәса ҩажәи ааба зхыҵуа аԥҳәыс, аӡәгьы бзиа дсымбац лҳәар, ма амц лҳәеит, мамзаргьы дшарамшагәышьоуп уи. Бзиа дызбон хаҵак. Иаргьы уи ақалақь аҟнытәын. Шықәсқәак ҳақалақь џьанаҭ қалақьын ҳара ҳзыҳәан. Нас? Нас иҟалеит акгьы зламыз азыҳәан ажәеимакра, нас аинышәара, нас аицәыӡра, нас аибаԥшаара, нас ақәыԥшреи анасыԥи рылахәмарра, нас иҟалеит сара исеилаҳақәоз, иаргьы дзеилаҳақәоз, нас еиҭа аибаԥшаара, нас еиҭа аицәыӡра, нас…Нас ацгәы хәмаруан, аҳәынаԥ ԥсуан. Нас уажәы сара абра стәоуп, иаргьы џьара аӡәы длыдтәала зар акәхап, ҳа-ҳа-ҳа! Уажәоуп уи ауаҩ данеилыскааз, цқьа даныздырыз ҳҳәахуеит, ҳхаҭақәа ҳхы цқьа иаадыруашәа. Ҳа-ҳа! Ашьҭахьу? Аа, исхашҭхьан, ашьҭахь хаҵа сцеит.

– Бзиа дбаны? – уи аилкаара даараӡа иҭахны длазҵааит.

– Исыздыруам. Издыруа убриоуп, имҩа саԥшуп. Амшын… Сынасыԥ амшын ихуп ихыхәхәала. Дымшынуаҩуп. «Мшынла, цәқәырԥала, мшынла, цәқәырԥала, иахьа ара, уаҵәы ана, иахьа ара, уаҵәы ана…» Иугәаламшәои, ҳаныхәыҷыз ашколаҿ иаҳдырҵоз? Уажәы исыхьӡеит. Сара сзыҳәан амра ахьгыло амшын аҟноуп. Изакә гәыԥшқарақәоу исҳәо умбои! Арахь тәым хаҵак сидтәалоуп. Амшын… – лқәыԥсычҳара хәаҽуа, алашьцара зыхтәалаз амшын ахь даанаԥшит Анна.

– Аԥсуаа ҳанасыԥ згаз амшын, – иҳәеит Зорҟан. Лакәк аҟны исаҳахьеит. Џьаҳаным лашьцарак аҟны днанагеит арԥыск. Адунеи лашара дазгәаҟуан. Аԥсаатә ду, алаҳәа еиқәаҵәа ус ианаҳәеит, амҩа сахьынӡақәхо, исфаша акәац еизга, сымҵәыжәҩақәа урықәыртәаны сара узгоит адунеи лашарахь ҳәа. Арԥыс шә-цәык, шә-уасак ишьит. Аҳаҭа дуқәа ирҭеиҵеит. Убарҭ зегьы алаҳәа абӷа илықәҵаны, иаргьы днеины длақәтәеит. Даманы иаауан адунеи лашарахь иԥырны. «Ҟырр!» – аҳәацыԥхьаӡа, жьыхәҭак наҿеиҵон. Амҩа иқәын уахык, ҩаха, мызкы, ҩымз. Акәац нҵәеит, аха инымҵәеит амҩа. «Ҟырр!» – аҳәеит алаҳәа. Арԥыс имамызт уи иаҿеиҵоз. Аҟама аҿылаирхан, ижьышә ааҭжәаны алаҳәа иеиҭеит. Убас амҩа


97

иқәын. Ашьа ацрыжжы, арԥыс ижьы ааҭжәаны инаҿеиҵон. Даманы иааит уи адунеи лашарахь.Даанагеит,аха дышԥаанагеи, мҩа қьырас инаршәазеи? Ашьа. Ишьа илабахьаны, аарлаҳәа иԥсахәага ааигеит арԥыс. Аԥсуаа ҳзыҳәан, Анна, убри алаҳәа иаҩызоуп амшын, ҭоурыхла ҳазхәыцны иаҳҳәозар, аԥсцәаҳа иҩызаз аӷацәа аманы, ахьарчҳәа аҟәара инадсылон, иаажәг аԥсуаа шәҵеицәа, урҭ раџьал аазгеит ҳәа. Иреиӷьыз рҵеицәа нахәларыԥсон. Иаауан убас, ршьа амшын ирылнацәцәаауа, аҭоурых мҩа лашьца иагәылсны. Убас иуадаҩын адунеи лашарахь икылсырц урҭ зныз амҩа. Ҳарҭ, аԥсуаа, акы заҵәык ибзианы иҟаҳҵахьоу, ихәыҷы-иду, милаҭк ргәахы алаӷырӡ ҭаԥсо адәы иқәҳмырхацт. Иҟалап, ҳқьиара, мамзаргьы, аҭаҳмадцәа рҳәашьа, ҳчеиџьыка акәзар иахьанӡа ҳаазгаз. Уажәшьҭатәи зынӡаск даҽакуп. Ажәа басыршьит. Абри зегьы сзырҳәаз абни еилаҳанто ҳазхыԥшыло амшыноуп. Бара бынасыԥ зху амшын…

– Лхаҵа дымшынуаҩуп, амшын дхуп, лара уи иӡхыҵра даԥшны аресторан аҟны дтәоуп, дидтәалоуп даҽа хаҵак. Иара ус, уажәы ишырҳәо еиԥш, лгәы мҿыӷьырц. Ҳа-ҳа! Иҭынхацәа сырбар ирасҳәозеи, ухаҵкы сцеит.

– Аҭынхацәа!.. Бшаҟәыҵра наҟ! Уи аҵкыс еицәоу ажәа имыӡбацт ауаҩы. Игәабымҭаӡаци, ауаҩы данԥслак, реиҳа дзықәгәыӷуаз иҭынхацәа роуп раԥхьаӡа анышә иқәзыԥсо. Реиҳа шьала-дала изааигәаз, иҭынхак уаԥсҵәык анышә нақәиԥсоит акәыба, нас уи иаҵкыс ҭынхарала ихароу ҽаӡәы аҿылаирхоит, нас уи иаҵкыс иҵегьы инахароу, ашьҭахь уҭынхацәа уаԥсҵәыла анышә уқәыԥсаны ианалгалак, шәара ус аныҟашәҵа, ҳара игәхьаас иаҳкузеи рҳәошәа, рбаҳаҿқәа ҟьаҟьаӡа, аҳаҳаираҳәа анышә аҿыладырхоит атәымуаа. Аминуҭаз анышә улаҭаны, агәы ҩыҵдырчаауеит. Аха ауаҩы дыҟанаҵ дгәыӷлароуп, иахьа аҵкыс сыԥсҭазаара еиӷьхоит уаҵәы ҳәа.

– Убри бзианы иуҳәеит. Анасыԥ азԥшра иҟалап, анасыԥ ахаҭа аҵкысгьы еиӷьзар. Издыруада, иара убри акәзар анасыԥ захьӡу. Ҳа-ҳа!

Иччашьа ҟалҵоз џьишьеит Зорҟан. Убас дыччоит иара, игәы иамыхәаша акы даналацәажәо. Анна длыхәаԥшуа, ҿымҭ


98

аҭаҭын дахон. Ихаҭагьы игәы иахәон ирԥшӡаны аҭаҭын ахашьа ахьидыруаз. Ацәажәара иҭахымызт. Реиҩдыраара уадаҩмызт, Анна илҳәақәаз ахьынӡаиашази лхы дахлафны иацылҵақәази. Аԥҳәыс ласы дналҿаԥшыр, дымҩашьо ди дырыртә аԥышәа иман. Иара иҳәашьа, лыблақәа иацәажәон ажәада.

Уажәы игәалашәеит аԥсшьарҭа ҩнаҿы данааз аҽны Анна лзыҳәан раԥхьа игәы иаанагақәаз. Илеиҳәақәазгьы, илеимҳәакәа иаанханы, ус дзызхәыцызгьы дырцәыԥхашьеит уажәы. Шаҟа сиашамыз. Ус дыҟам ари. Знапы еикәзыршаша дҳаиуазар ҟалоит. Ҳаиԥхьытта адунеи ҳалаԥсоуп, ҳаибадыр уам. Амра ашәахәақәа саркьоуп, убриала икәыршоуп ҳаҩны. Сгәахы иадҷабланы сышԥаки иахьа абри.

– Ааԥынра уамак иаҳзышәҭы-какаҷны избом баргьы саргьы, Анна.

– Ааԥын, ауаа ҳакәым, ашәаԥыџьаԥгьы еилнахуеит, иҟоуп ааԥынра ианасакьаҳәымҭоу зыбӷьы каԥсо аҵлақәа.

– Ааԥынразтәи быӷькаԥсара… Изакәызеи, мшәан, исҳәо?.. Изжәыз сашьит. Ианбыкәу абӷьы анкаԥсо, ааԥын акәу, ҭага лан акәу? Мап, ииашаны исҳәеит, ааԥынразтәи абыӷькаԥсара. Иаҳҳәап, акамфор-ҵла. Аҵлақәа анпытуа, иара абӷьы каԥсоит. Лакәушәа ишоуп аҵлақәагьы. Ирҳәоит, урҭгьы, ауаҩ иеиԥш, ахьаа рныруеит ҳәа. Ааԥынразтәи абыӷькаԥсара. Абӷьы каԥ соит, аҿыц ылнагоит, еиҭа икаԥсоит, еиҭа аҿыц ылнагоит. Абӷьқәа сасуп, аҵла аԥшәымоуп. Аӡәы дсасуп, ажәлар аԥ шәымоуп адгьыл аҿы, избанзар адгьыл ыҟоуп еснагь. Екк лезиаст иҳәашьа. Ус акәзааит. Быӷьқәак каԥсоит ааԥынра ианасакьаҳәымҭоу, даҽа быӷьқәак – ҭагалан. Хынаа еснагь дҟалоит. Сашьит, саҭабымҵан. Санашьу, даараӡа сҿаасҭоуп.

– Мамзаргьы иуҳәо узымдыруа уашьырц уҭахуп. Аҩы иашьуи ибзамыҟәуи ртәы мариоуп.

– Уамак сҟәышым, аха издыруа ахәыҷы сзымдыруандаз. Анцәа дишеит Хынаа. Ажьеи ауардыни еихьӡоит. Дшааԥшуа, бымбои, Хынаа, уанбанӡасцәыбналоз, рацәа уаанагеит сна паҿы иҳәарашәа. Аӡиасқәа еижәхысла ицоит амшын ахь, ицоит адунеи ршазар аахыс. Иалаҭәоит, иалаҭәоит, аха иҭәуам,


99

ихыҵуам амшын. Хынаа иԥсы иаҩызоуп. Иҭәуам, ихыҵуам Хынаа иԥсы. Уааишь аранӡа, сыхаара Хынаа! Алинеика уманы уааи. Шаҟа мааҭ уҭахузеи? Егьа усҭаргьы исызшәом убзиарақәа исыду.

– Уи ҳ-ҳара иаҳ-ҳауалу ауп ауаҩы има-аҵ аура, – иҳәеит Хынаа, ажәақәа ихәда икылахо.

– Аа, усҭ, иаҳфаз, иаажәыз азыҳәан. Абри аликиор схәыҷра азыҳәан иныхҭәаланы ижә. Ҳцалап, Анна. Афы асааит, исыцә хыжжит. Саԥсуами, сшьа ҭасыжьуам, ус сара сымсааит!

– Акклиент дашь-шьит, – иҳәеит, ихы ркьынааны урҭ дрышьклаԥшуа Хынаа. Изеилымкааӡеит схәыҷра азыҳәан ихҭәаланы ижә ҳәа зхиҳәааз. Абуфеҭчик инаисҭар, уаҟагьы ахә ҵысхып, иҳәеит, аликиор азыҳәан. Абри аклиент џьа ра дибахьазшәа игәы изҩеит, аха дигәаламшәеит. Ди гәалашәаӡаргьы, Зорҟан ус зхиҳәааз уи изеилкаауамызт. Иахьагьы агәра ганы дыҟан уи (дшахьхәымызгьы) арҵаҩра аҟнытә, ауҭра иҭалаз аҳәеиԥш дахьдрырҳаз, иашамкәа иҟар ҵеит ҳәа. Иаҵәцахә аныркуа маҷҩы ирҳәахьоума, абиԥара ҿа реиҵааӡараҿы уара уџьабаақәа шьардаӡа ирацәоуп, хыԥхьаӡара рымам зыбла хутыз, аҵара зурҵаз ҳәа. Ус аныр ҳәо, иаргьы, ихы рҵысуа, иблақәа ыртаԥтаԥуа, ҳхы ҳаигӡо- мызт иҳәахуеит.

– Иҭабуп, – иҳәеит Хынаа. Зорҟан ашә аҿы днеиуаны даахьаԥшит. Анна иаԥхьаҟа дцахьан. Издыруада, даҽа ҵа кык аҭаны акәзар иҭабуп ҳәа шиҳәаз? Ирҵаҩы дихәаԥшуан Зорҟан. Иухьрызеи, уанаџьалбеит, иԥыххаа иқәҵа адамба. Иршәны исҿоуԥсар аԥарақәа, аԥаҭлыка ахы ларханы икоу ҭәар! Рҵаҩыс ауаҩы дсыман сымҳәаларыз. Аха Хынаа иҭабуп иҳәеит, бзиарак ззыруз ишиҳәауа еиԥшҵәҟьа.

– Аҽы иазымиааиуаз акәадыр дасуан ҳәа, уи дыхҭаскит. Ихарагәышьоузеи. Анцәа дшишаз дыҟоуп. Ибдыруазеи, Анна, Хынаагьы иуалафахәы иуада ақьыреи ифатәи ирзымхо дықә хахьазар. Иҟалоит, аԥсуа ҵас бзамыҟәк иахҟьаны, изымшәаша ауал дакхьазар, хаҵа-ҩызара дцахьазар, иԥҳәыси ианхәеи аԥара ԥсахны алиустрақәа аархәозар… Ҳа-ҳа-ҳа! Сашьит ббама.


100

Аԥша ҿыхьшәашәааӡа, ршьа-рда ырҷкәынуа, иласӡа иасуан. Ииҳәақәаз Анна илзеилымкааит, аха ҿылымҭӡеит. Дасу игәы дҭахәыцуа, амшын хықә иаваланы инеиуан. Иҵысҵысуан, араӡын рӡыҭны ихырҭәалазшәа, амшын ихыҷҷало ихыԥсалаз амза ашәахәақәа. Иҭахәала-ҭахәало, итартаруа ихын амза цҳаҵәры. Уи дахәаԥшуа дхәыцуан Зорҟан. Иижәыз ахәыҷгьы аԥшахь ихнацон. Абасеиԥшгьы рҳәоит. Дасу данилак, илахьынҵа зшо ашацәа, амза шәахәа цҳа иқәланы иаауеит. Амшын агәы раҳаҭха, дәиашараха ишьҭазар, ацҳа ҵыс-ҵысуам, иҭагә-ҭасуам. Ашацәа ҭынч инықәсуеит. Ауха злахьынҵа ршазгьы, имҩа адә иашара иқәдахеит, ашьац татара иалгахеит. Дцеит уи ауаҩы, хаҳә еиҟәыԥԥарак днахамгылаӡакәа. Аха даҽа шьоукы ршацәа зықәсуаз амза цҳаҵәры, амшын аҵацәқәырԥон, ирблаҟьо икыднаҟьон. Дҭагәҭасуа, дкаҳа-бӷало имҩа днанылеит, дзықәшәаша зегьы убри ауха ашацәа зылахь ианырҵаз ауаҩы. Изеиԥшраз нас амшын, сара слахьынҵа ашацәа ацҳа иқәланы ианаауаз? Ҳа-ҳа! Игәы дынҭаччеит Зорҟан. Ицәгьамкәан исыӡбеит ари алакә хәыҷы. Иҟалап, ирҳәоны исаҳахьазаргьы. Ауаа сыӡбуазар, алакә зысымӡбрызеи. Уи аҵкыс ажәархәмаррақәак ӡбатәуп. Аха аҩы иижәыз ихшыҩ архәашьын, игәаԥхашаз ажәархәмарра изымӡбеит. Зегь раҵкыс еиӷьыз, ихы изымдыруа, аҩы дашьыр акәын. Иижәыз ахәыҷы илсызшәа иҽыҟаиҵеит аресторан иахьынӡаҩназ. Ус еиԥш амц ацәа иҭаӡеит ахыбра. Иаадәылҵны, адәы ианнықәла, иамуит, ихәмарра наҟ инаихнацеит аԥша, ацәа ауаҩы иблақәа ишрыхнацо еиԥш. Гәхаршҭган дашьызшәа иҽахьыҟаиҵаз.

Ашьхақәа ирхыкны, ибжатаӡа икыдын амза. Ажәҩан ԥсҭҳәацк аҵаршәымызт. Иҭбаа-ҭыцәӡа, агәы раҳаҭын адунеи. Усҟак дымхәыцкәа, уи иагәылаԥшыз, рыцҳарак ҟамлац, убас қьиароуп, напеикәыршароуп, еибаҭахроуп иҟоу амза аҵаҟа игәахәрын.

Ашьжьымҭан данааԥш, амшын ихыҷҷалахьан амра. Дын ҭаҳан, ибзианы дыцәеит. Акрааҵуан ус дмыцәеижьҭеи. Мшқәак зхыҵуаз газеҭк нарҳәы-аарҳәуа дахәаԥшуан, аиарҭа



101

дахьылаиаз. Хаҵаҩызара сцара иаҩызахеит иаха Аннеи сареи ҳаицныҟәара. Дахыччашәа, ус инеиҿирԥшлон, џьара иныҟәарак ашьҭахь, игәы намӡо данаанхалак. Ус аниҳәалак, даргәаауан Зульфа. Ибзиашәа илдыруан усҟан ихьыз, аха дазхәыцуамызт лара иахьынӡалхараз. Хаҵаҩызара дцаны даныхынҳә, ауал шиқәшәаз атәы игәалашәаанӡа, уажәы, аԥхьа дигәалашәеит иуал ишәарц аԥара змихыз. Хәаахәҭра усын. Наҟ-наҟ иара, Зорҟан ихаҭагьы, ахәаахәҭра инапы шалакхо ицәа иалашәахьазшәа, дмыццакӡо, егьырҭ иҭиҵаақәахьаз аусқәа раҵкысгьы дацклаԥшны, аҵаҩы бзиа иҵатәқәа шимҵара, убас иҭиҵааит. Дыӡуан адәқьан аиҳабы. Дҿихит. Ихаҭагьы иуал уаҳа шәашьа амамкәа иԥхьаӡеит, далагаҵәҟьар ашәашьа шамазгьы. Иҩны иҩназ амаҭәа-ҩыҭәа зегьы иҭир, зықь мааҭ рыхә, уеиз гьы, иҟалон, насгьы иҟан аԥсуа ламыс бзиа – ҭынха-ҭынҵыла анапеилаԥса. Аха усҟан иара аӡы даанахәахьан. Уажәшьҭа иаҭахны ииԥхьаӡоз, аԥан бзиа гәаҭаны, ибзианы аӡсара акәын. Зегь реиҳа укьатеиах ԥызҵәаша, напык иамҟәыҵамӡо, иҟаԥшь-ҟаԥшьӡа саԥхьа ианықәиҵа, ауал исықәыз аанкыланы, егьырҭ наҟ изсырхынҳәыхт, арҭ сҭахӡам, абри сызхоит ҳәа. Хәыҷы зга, ду зга зегь акакәмызшәа. Ихы-иҿы, ашәха рҩеиԥш игьежьӡа, иҟаԥшьӡа, ахаз иафазшәа, иӡамҩақәа ацәырԥшӡа ҭыԥ иага ны, аԥхӡы илхәаҭо, абыржәы иаԥхьа дтәоушәа, уи ахәаахәҭҩы ибла даахгылеит Зорҟан. Уажәгьы игәалашәоит, уи инацәкьара қәа рзыҳәан усҟан ииҳәаз: «Ихаԥагәа-хаԥагәаӡа, рышьаҭақәа рҿы убасҟак ишәпоуп, еидирӷәӷәаларгьы, рхыцәқәақәа зеидкьыслом». Ашьҭахь, мзақәак ҵхьаны, еиҭа игәалашәеит убарҭ анацәкьарақәа. Алиустра мыжда… Ахьхьаҳәа еилаԥсо, ахрустальтә, амахҽ абӷа ԥызҵәаз аҭәыц ианизаҩызаха, иҭахә-ҭахәӡа ибла иаахгылеит урҭ анацәкьарақәа. Икьаҿқәан, иха ԥагәа-хаԥагәаӡа, аха иара ихәдацәа иакәшаны, амаҭ аҵкыс еицәаха, дхәыруа дыркын. Уқамсаӡа, ушьапқәа ԥаҟьа-ԥаҟьаӡа ҳәа ахыччара даламгеит амшә иакыз. Уи: «Баба, шьыр, баба»,

– иҳәеит. Дышьҭарӷәӷәа дызкыз ашьапқәа, асыс ԥшқа акьаԥ еиԥш иԥхьаӡаны ишьышьуан.

Изакә доуҳатә мчы ӷәӷәаз ирымаз урҭ анацәкьара ха ԥагәақәа!


102

Абри ашьҭахь Зорҟан хаҵаҩызара дышцақәази уи иах ҟьаны изымшәашаз ауал шиқәшәази ргәаларшәарахь диасит. Ҿыцынгьы деиҭаназхәыцит. Еиҭа сақәшәар, еиҭа иҟасҵозар акәхап. Иҟалап, иҟасымҵаргьы. Усҟан иаҳа аҳаҭырбареи агәыԥшқареи сылан. Аӡәы игәы нсырхар аҵкыс, схы иазеицәоу ҟасҵап ҳәа акәын сышхәыцуаз. Қәеи, си, хьҭеи, ҵааи рацәаны ианаслакьоуп аҵла, ԥшас иаслакгьы иахьырҭаху ирызмырнаауа, агәацә аныӷәӷәахо. Усҟан иԥҳәыс илхараитәит, илаҽԥниҳәеит. Илхарагәышьоузеи ҳәа игәана ла иҳәақәазаргьы, игәаҵан иҵәахын уи агәала. Уимоу, ихьыз ахьиҳәаӡазгьы дахьхәқәеит. Ҵәахышьа амамызт акәымзар, иԥсы иахимырӡаар акәын. Хаҵаҩызара Зорҟан дцарц раԥхьаӡа ихьӡ зҳәаз, абзиара изиуз џьшьо адәы дықәуп иахьагьы. Лара хаҵа ицоз аԥҳәызба, Зульфа длуан, лаб иашьа иԥҳа лакәын. Иахьагьы насыԥ лыманы, лхы-лыхшара, анцәа ишиҳәара дынхоит-дынҵуеит. Ԥҳәызбак иҟалымҵоз ҟалҵама, илхарагәышьоузеи! Ахаҵаҩызцәа зегьы иргон, ларгьы ешьак иеиԥш илбоз лымаҳә дылгеит, уи аҩы дшадыршьуаз, ихы изымдыруа амҩа дшықәлоз, лара илыциҵаз азықь мааҭгьы уаҟа иацҵаны ирҭазгьы, ҟәрышьк изнымхакәа ишицәыӡуаз лара иабалдыруаз.

Дигәаламшәеит аҩныҟа даазгаз. Иҟалап, ихала даазар гьы. «Ижә, иужәыроуп, ԥхашьароуп, ламысдароуп ианумжә!» Илымҳақәа ирҭаҩуан абжьқәа: «Ламысдароуп ианумжә!» Аламыс мыжда, ацәгьареи абзиареи реиҩдыраара уадаҩ хеит. Зегьы еицыртәу, еицырзеиԥшу кәадырхеит. Рҳәра ицогьы, ԥҳәысҳәара ицогьы уи акәадыр инақәтәоит. Аԥара ԥсахны илыцимҵар ламысдаран. Инеигазгьы ыргьежьны, даргьы инацҵаны ирымҭар ламысдаран…

Зульфа дгәырӷьон ашьжьымҭан. Дышԥамгәырӷьоз. Ачара ҿы дшыҟамызгьы, убраҟа дгыланы дылбозшәа илдыруеит, лхаҵа зегьы ирнаалартә дышцәажәо, ашәа шиҳәоз, дшы кәашоз. Иазҵаара далагеит изакә ҭаацәароу лаҳәшьа дызланагалаз, насгьы ачараҿы шаҟа хчы, шаҟа гәабан на нагазеи ҳәа. Урҭқәа ахаҵаҩыза ишизымдыруаз ларгьы ил дыруан, аха диазҵаауан зеиԥш ҟамло егьыҟам, лымҳаҭаск


103

иоузар ҳәа дгәыӷуа. Дазҵаауан, лықәла зықәлоу, леиԥш зеиԥ шу ԥҳәызбак дшазҵаара. Рыцҳарас Зорҟан ииԥхьаӡаз, Зуль фа даҿыгәҳәаауа уи дахьазҵаауаз акәмызт. Убасҵәҟьа иҵаа қәо мыцхәы ирацәоуп. Убриоуп ишәарҭоу. Иԥҳәыс гәҭыхас илымаз даҽакуп, иара, ихы атса ҭадырҭәазшәа, ихьанҭаӡа аиарҭа иаалиган, ихлахаҵ ҭууа ицо, данынхықәтәала, раԥ хьа ииҳәаз, наӡынла ииԥсахыз рԥарақәа ртәоуп. Усҟан ада уиаҟара аԥара инапаҿы имкыцызт.

– Иахьаҵәҟьа иҭатәуп аԥарақәа змысхыз, – иҳәеит иажәақәа еилаԥаҭо.

– Уи сацәшәом, џьушьҭ, иаԥу ауп, иугаз иацҵангьы иурҭон,

– лҳәеит Зульфа. – Шаҟа узацырҵазеи?

– Исзацырҵазгьы шацу, измысыԥсахыз иҭатәуп, – иҳәеит иара.

– Уи змааноузеи иуҳәо? – илаф лзеилымкааит Зульфа. Иус бааԥсуп, аиашазы, улаф анырзеилымкаауа. Ицәа иала шәазшәа, икьаҿ кынԥааны, иҵырҟа џьыбахь деихеит. Иџьы бақәа, зхы ладырхаз кәапеиҵас, иккаӡа иҭацәын. Ишьамхқәа наиҵаҟәалан, деизҟәыҿы дахьынатәаз, дымҵысӡо, дҳаш ҳатәарахазшәа дтәан. Аӡы иаго дыччоит ҳәа, ччара бзамыҟәк наисны дакит. Ихы аҭыԥ иқәҟьаз џьылшьеит Зульфа, убас ибжьы ҭыганы дыччон, дыччон.

Уажәгьы, убарҭқәа анигәалашәа, аҩсҭаацәа ихалазшәа, ихала аччара далагеит. Аха уажәы даҽа ччаԥшьк ала акәын дшыччоз. Дыргәын иасҳәеит убри зегьы иҩырц. Аҵкыс еиӷьу атема иԥхыӡгьы иалашәом. Аԥсҭазаара агәҭаҵәҟьа иалхуп, уарччоит, уархәыцуеит. Аҵаку? Аҟазара зегьы ашҟа иурхаша аҵакы амоуп. Ҽаамҭанык еиԥшымкәа, аџьажәлар рмассақәа еизганы ачара ахьыруаз, аследауател еиҵбы Хакәыцә Хыкәа пеиба ихьыз ҳәа дналагар…. Ажәытәтәи аҵакы, аҿатә форма ҳәа џьара инкылигар… Аха Дыргәын аиумор ицәтәымуп. Иара иитәу ҳәа акыр ыҟахушәа. Сара уи даныздырыз, ашкол ҳанҭаз инаркны иахьа уажәраанӡа ибзианы ииҳәахьоу ажәа заҵәыкоуп, сынтәа иԥсыз, ҽааны аԥсра ихы ацәигоит, иҳәеит, ироман афырхаҵак. Убриак ада изымҳәаргьы, уаҳа иҭахӡа мызт, ихьӡ ԥсра-ӡра ақәымкәа иаанхарц азыҳәан, аха


104

иабаҟоу, ирыцҳара ақәшәартә, уигьы иара диаанӡа, акыр шәышықәса уи аԥхьа Шекспир иҳәахьан, иҩхьан.

Зульфа лакәмызт уи аҵас цәаԥҽыга аԥызҵаз, лара егь лылшомызт уи аԥыхра. Лара иҟалҵон зегьы иҟарҵоз. Урҭқәа еиликаауан хыла-хшыҩла Зорҟан, аха игәалақәа акы ҳәа убригьы рыцымлартә, илымшеит гәыла-ԥсыла ларгьы, лыжә ла зыжәлоу зегьы ранажьра. Ихаҭа иҟазшьа ԥсыҽра урҭ ирыхҭниҟьон. Изакә цирк хәмарроузеи, изакә еибажьароу зеи, аԥара ԥсахны илыцҵо, нас иназгаз, мааҭқәак нацҵаны, ирхынҳәны исыҭо ҳәа игәаҵанӡа дазгәааит азныказ. Иара дрыцәхҟьахьан урҭқәа. Уиак аҟны иара иҵкыс лдыруан Зульфа. Лара илыцрыԥсса илыцны, иҩны иҩналгалақәаз иреиуан урҭ. Дгәааит, иҟаиҵаша раԥхьаӡа ианхәа ианиалҳәа, игәаара анихыԥсаа, адырҩаҽны, адырхаҽны дмыццакӡо, ашьшьыҳәа иаҳәара дналагеит Зульфа. Иалҳәон, мап икыр, ишаԥу, ишаҵасу дымныҟәар, лара лышьҭрахь аӡәыр дыҟазар, уацәас имшьошәа, уаас имԥхьаӡошәа ишеилыркаауа, лаҳә шьагьы ларгьы ԥсраҽнынӡа изеиҿамԥшуа ишеицәирӡуа. Ихы деигӡомызт, шьапылагьы дцарын уи ашьха қыҭахь, изышьҭымкаауаз, аҳамҭа лыциҵозшәа, иҟаиҵарц ихәҭоуп ҳәа иарҳәоз ахәмарракәын. Иԥҳәыси ианхәеи иан рымеикуазгьы, идыруан баша ишрымеикуа, дара ртәы ишадырго, избанзар усҟан иԥжәартә имшыцызт ахаҳә, амахҽгьы иақәрымҵацызт абӷа ԥызҵәаз аҵыхәтәанӡатәи аҭәыц ҩа хәыҷы. Аҵәы сахарҵон, Урыстәыла дцаны ҵарак иҵазар, атәыла мбгеит ҳәа. Иаԥсуара мап шацәикша акәызма уаҟа идырҵоз, рҳәон. Дарбан убас еиԥш зҳәоз? Изеиԥшра уааз урҭ? Убарҭ ракәызма изызхәыцтәыз? Баша гәыфароуп. Ажәала ахшыҩрҵара мариоуп, аха аусаҿ ианнеилак, шәҩык рахьтә аӡәы далшәар здыруада. Зхы иазеицәоу ҟазымҵац дарбану, изааигәоу ргәы нымхарц азыҳәан. Аха ауаҩы иҟаимҵашагьы ыҟоуп. Акгьы исмыхәеит схы шысхәшьадуаз ахьыздыруаз. Исзымдыруазар, ма сгәы ҭынчхон. Аӡы иаго, аӡсашьа изымдыруазар, аӡы дшаго идырит ҳәа акгьы ихәом.

«Ԥсыхәа замоузеи? Иҟалазеи?»


105

Арҭ аҩымшк рҽеиқәыкшәа иҟан азҵаарақәа. Иаргьы гәҭыха хьанҭак зԥырызцаз аӡә иеиԥш, иԥсы ааиҭеикқәеит. Еиҳарак уи зыбзоураз, ахәыҷи иареи реиқәшәара ихы-ихшыҩ ахьазишьҭуаз акәын. Арежиссиор бзиа иеиԥш, шаҟа рыла дазхәыцзеи реиԥылара. Иҟалап, Баҭал иаб имԥан ааира иҭахымкәа, дицәшәа-цәыԥхашьо, насҭха дгыланы аԥшра далагар. Диацәҳарым, диқәыцәҟьарым. Дгьыл харак ахь ныҟәара дыҟаны дхынҳәызшәа, акгьы ҟамлаӡазшәа, ашьшьы ҳәа днаидгыланы, абар, иумбои, амаҭәа ԥшӡақәа иузаасхәаз ҳәа, ачамадан ҟаԥшь хәыҷы ашә аартны, акакала инаииркып. Иҟалап, уажәшьҭа иара иҟны иаб иду ахара еиликаартә дҩеидасхьазар. Дахьынӡахәыҷу, агәаара дахьынӡазымиааи уа ус игәы иаанагашт. Егьоурым. Дҩеидасыр, аҵла амахәҭа ҩазар, аԥашә ишахароу еиликаартә дышԥамҟәышхари. Иара дзиҭахыз ус еиԥш иҟаз аб. Уаҳа ԥсыхәа ыҟамызт. Даҽакала ныҵшьа амамызт уи амҩа. Ус сцалар, сара иԥхасшьоит уара уеиԥш иҟоу абыс дахьсымоу иҳәар ҟалон. Аҵла хжәаанӡоуп ианҵыргәатәу.

Нас иҟалазеи, уҭаацәара хымбгалартә ҵыргәашьа амоу ӡеи? Иамамызт. Изықәгылаз ауасхыр ибашаз ҵла жәлак иалхын. Раԥхьатәи ибзиабара ицәыӡхьан. Аҳәса иара изы ҳәан изыҟаз ацәеижь азыҳәан мацара акәын, аха раԥхьатәи ибзиабара игәаҵа иҭахәхәа иҭан, ажәҩан ҵамҵамраҿ аҽыԥ хьакны, ишеишеиуа икыду еҵәак иеиԥшны. Аха аеҵәагьы еснагь изыкаҷҷом. Амш лашара аҽарҭбаацыԥхьаӡа, иара аԥсы ахаҳауа ишнеиуа, инҿыцәааны, изызкаԥхоз изыннажьуеит агәалашәара заҵәык. Иҟалап, Зульфа даниба, игәаҵан иҿыхаз ацәаныррагьы бзиабаразҭгьы, аха иахьа игәаларшәаны даназхәыцуа, абзиабара аҵкысгьы гәыкран уи ҳәа азиҳәоит. Ацқьара, аԥшӡара, абзиабара ахаҭагьы налаҵаны рызгәыкра, рзыгәҳәра.
Ԥхыӡын, аҩы дашьын – имжәӡакәа узшьуа ҳәа ҩы ыҟазар

– мамзаргьы ашәарыцаҩ дымҩахызҟьо анаҟә иаргьы инаиҿаҳан, иԥардаха иблақәа ирԥыраҳаит. Убас игәы дажьеит. Ақыҭаҿ уск иманы дахьнеиз дибеит Зульфа. (Аколнхара аҳасабеилыргаҩи акассири аҵара змамыз анхацәа жьаны,


106

аԥара рцәырфон. Рнапы шаҟа аҵарҩуаз абжагьы рырҭомызт. Ауаа ирыԥхьатәын, иразҵаатәын. Мчыбжьык аҵкысгьы убраҟа атәара иқәшәеит.) Аклуб аҿы аус луан лара. Ицәыӡхьаз ацқьара, аа, абар… Абар еснагь зылашара дахьынҳалаз аеҵәа.

Аҩынтә раан ақыҭан даннеи, лыблақәа ирхибаалахьаз абзиабарақәа еихаҳауа инарыциҵеит. Инеира дазԥшын лара. Лгәырӷьара лхы-лҿы ианыԥшит данылба. Иаргьы қыҭан дызлыҵыз, дзааӡаз. Ақалақь ицәнарӡқәахьаз зегьы лара излырхынҳәуеит ҳәа ихы агәра аиргеит. Излырхынҳәызгьы ҟалеит, аха илыцны иҩны иҩналеит ихаиршҭқәахьаз, хараӡа дзыцәцақәахьаз.

Ҳаҩны аҟәарџ-марџқәа аԥшәымахан, ҳара ҳсасцәахеит ҳәа раԥхьаӡа ианиҿыҵҟьаз, ларгьы далаҵаноуп ишиҳәаз. Ихаҭагьы цқьа дазымхәыцӡеит. Ашәхымс даахыҵын, ҽнак руадақәа ишьапы анааҩнаиргылоз, иахьаанага изымдырӡо, баша, уамак зҵазымкуа цәажәарак, лафк иаҩызаны иааи ҿыҵҟьеит. Иара изымҵаакәа, ихшыҩ џьара иҵәахны иаман урҭ ажәақәа.
Ақәа кыдҵәаны илеиуан аҽны. Ашәхымс данаахыҵ:

– Уплашь уаҟа иушәумхын, амаҭәа кнаҳага арбааӡоит. Акреслаҿ умтәан. Атриумо уахьымкьысын, – ҳәа лара дзеи гәырӷьоз аҩнымаҭәақәа неиқәылыԥхьаӡеит.

– Ауасақәа ауаа рфеит, ибмаҳахьеи? – Дахыхәмаршәа иҳәеит иара. – Австралиа ауп иахьыҟалаз.

– Исмаҳахьеи, исмаҳа! Иаразнак аҵара ду шумоу аарԥ шны инаҳҿакы, – лҳәеит лара. Иаргьы игәы иҭашәахьан, лара илҳәаанӡагьы, убас исцәыҟалаҵәҟьамашь ҳәа. Ларгьы дҵарадамызт. Аучилишьче далгахьан. Насгьы уи ииҳәаз ашкол аҿоуп иахьахысуа. Аха илҳәеит лара ус. Ахәыҷы диргәамҵзар акәхарын, лгәы алаҟамызт. Илҳәомызт, дгәамҵны дыҟамызҭгьы. Лара илдыруан шаҟа ицәымӷыз убас анылҳәоз. Реизыҟазаашьа бзиақәа былны, иццышәха иқәызҵаша амца аибакра ишаҿу анибалак, лҩаҵәк хәхәаӡа ианҩеилак, ахәаҽра дналагон иара.

– Ауаа ҳсасхеит… Ауасақәа ауаа рфеит… – дҟәынд-ҟәынд уан Зульфа.


107

– Акласс аҿоуп уи ҳахьахысыз. Усҟан аҭоурых ҳзырҵоз Хынаа иакәмызт. Мамзар иара дахаанны, иблала ишибоз ҳәа, убас иҳаиҳәарын, уасак амаха жәны имҵоушәа.

– Аԥшӡара ҳцәымӷушәа, џьбеит, – лан лакәу, даҽа ԥҳәысу здыруада, ԥҳәыск илалҳәозшәа, лара лтәы даҿын Зульфа.

– Урыстәыла аахыс дакәшахьеит, имбаӡои ауаа шынхо. Ас ббахьоу! Иҳазхоуп, ҳгәаҟуа, ауаа рыҩнқәа ҳнарыҩнаҳауа ҳахьынӡадәықәыз. Анцәа иџьшьоуп, ҳхатәы ҳауит шьҭа. Ишақәнаго ирхиатәуп. Ҳаиҭақәиалап нас араскладушка! Уажәааигәа усурантәи данааи, ҳуадақәа кәапеиханы, ӡык инҭыршьызшәа, ипеи-пеиуа ҩнымаҭәала иҭәит, иамкыкәа ихыжжны икаҭәаз ҳара аԥшәмацәа ҳакәхеит, иҳәеит. Ҿы сымҭӡеит. Исмаҳазшәа ҟасҵеит. Шаҟа сычҳарызеи бара?! Аа, иахьа дааины ииҳәаз баҳауеит. Ауасақәа ауаа рфеит, иҳәахит. Ҳаҩнымаҭәа азами изиҳәо. Уаҩы изыҩнагылам ҳзыҩнагылоу џьыбшьап!..

Лан лоуп хымԥада изалҳәо. Абас длацәажәалоит уи. Шаҟа еилибакаауазеи. Урыҵашьыцып. Иҭахым акәымзар, убас ҵәҟььа деиликаауеит иаргьы. Ламысла иҳәозар, уеизгьы-уеизгьы, уамаӡак ҩнагыламызт руадақәа. Иҩнагылаз аахәа шьас иоуз иараӡәк иакәын ибзианы издыруаз. Убриоуп иҟалаз, уаҳа акгьы.

– Уамас исҳәазеи, бара? – ихәыцрақәа ихараны дрымгарц, ииҳәаз ахьаршшара иҽыназикит. – Ҳаҩны ҳсасцәазар, каа меҭ ҟалаз џьыбшьо. Ҳаҩны мацара акәым. Адунеи ҟьаҟьа ду ӡӡагьы ҳсасцәаноуп ҳшықәу. Ауаатәыҩса – мап. Ауаатәыҩса аԥшәымацәоуп. Исасу аӡәы иоуп, аӡәы далкааны дугар. Аа, бара, сара, ҳҳәыҷы…

Иаҳагьы еицәеитәит.

– Ҳхәыҷы уахь далоумҵан! Уара усасызар сыздыруам, ҳара ҳаԥшәымацәаны ҳаҩноуп ҳаҩны, – убасҟан ада, илымҳәа цызт ус. Илшеит. Ахәыҷи лареи ганкахьы, даҽа ганкахьы длыр гылеит иара. Ус лҳәаанӡагьы, игәы иҭашәахьан иҽникыларц. Дшаланахалацәоз ибагәышьеит. Ашьапаҿы дшыҩагылалак, игәеиҭон изакә шьхоу дызҿалоз. Ахыцәқәан данҩеилак, дааԥшны ҵаҟа игылоу ауаҩы дибозу, димбозу дазхәыцуан.


108

Урҭқәа идыруан, ианимыхәалоз ыҟан акәымзар. Бжеиҳан иҽизнымкылаӡакәа, ҵаҟа игылоу дызусҭоу ихашҭны, ашьха даҿаланы иҿыҩеихон, дцон ҳәҳәабжьы имаҳаӡо. Хыхьӡа даннеилак, игәы анҭынчхалак акәын ахьхәра даналагоз. Иахьа иҟаиҵаз – уаҵәы ахьхәра, ацәыԥхашьара… Ахәхәра, ацәыԥхашьара… Игагеиԥш, инеиԥырымҵуа, дахьцалак, ишьк лаҳәуа ишьҭаӡан урҭ аҩба.

– Хымԥада, амш аҽеиҭанакуеит иахьа, – иҳәеит, адыршәыла днахан, аԥенџьыр дналԥшны. – Ари абжьарак аԥсшьаҩцәа қьаф иднаруз уажәшьҭа ишрызхаз ранаҳәозар акәхап.

Игәаҭаны иман, аа, абыржәеиԥш, аҷнышқәа еидҳәыпланы ихтәалазар, иаарласны ацәқәырԥақәа ҵысуан амшын, уи инашьҭарххны аҽеиҭанакуан амшгьы. Иахьак ақәа амундаз. Иахьа аусқәа рацәаны исымоуп. Иаарласны иаауеит Самсони Дыргәыни. Ҳнаишьҭаланы, дахьыҟазаалак дҳаԥшаап ахәыҷы.

Ааԥынра аҽеиҩнашарц егьагым, арахь иауам, аԥсы ықәхеит аӡын. Ашьхақәа рхыцәқәахь, аҳаҩақәа реиҩхаарахь, маӡала ицҳауа алеиԥш, аҽыҵәахны, аԥсыԥ хьшәашәаӡа агаҿа инықәҭәҳәалоит. Апытҟәырқәа ԥыжәжәан, амаалақь инапсыргәыҵа еиԥшха, иргәылҵыз абӷьы ԥшқақәа, рцәа иҭаӡыӡо, инеиџьуеит уахынла. Ишәа-шәо, рыгәқәа аартны, ҽынла адунеи лашара ишнықәыԥшлак, еиҭах инарысуеит аԥшахь. Ирымоуп иеимакуа, ашьхантәи иаауа аԥша хьшәашәеи амшын ихыхәхәала иасуа аԥша ҟәандеи.

Амшын аҟәарахьы дылбаан, абаҳчаҿ игылаз арымӡ дықәтәан Зорҟан. Лаԥшы бзиак шахыз ҩашьомызт абаҳ ча. Аевкалиптқәа рҽеимыртаӷа, маҳәра руазшәа, рҽеи дыԥсала, ишшәыр-шшәырӡа урҭ ирывагылаз аҷандарқәа, акамфорҵлақәа уҳәа, дназхәаԥшлак, махәҭа ҩак рылар шәымкәа, иргәылԥыҟҟааны, иацклаԥшны еилыхын. Арымӡқәа ааигәа иршәит шьацԥштәыла, макьана ицырцыруан. Зорҟан данаа аҽныҵәҟьагьы игәеиҭеит, ари, Аԥснытәи акурорт қалақь хәыҷы, зҳәацәа ирзыԥшу аԥҳәызба леиԥш, «сақәи ҵәаԥшьи» агмыжьуа, еихьымӡа-еиԥымӡо азыҟаҵара ишаҿу асезон ҿыц аартра. Абазград иузадкыломызт, игәыԥсыршьа ган. Аԥсшьарҭа ҩнқәеи асанаториақәеи рҟны путиовкала


109

иаақәаз аԥсшьаҩцәеи араҟа наӡаӡа инхози раамышьҭахь уаҩ дыҟамызт макьана. Аԥхынрахь инықәлар, апҟа реиԥш, иқәхашт аԥсшьаҩцәа. Ауаа рацәа ианакәзаалак ицәымӷын Зорҟан. Еиҳарак ус змам, акгьы иаҿым ауаа. Шаҟа ауаа рацәа дрылоу, убриаҟара иаҳагьы дзаҵәны ихы ибо далагон.

Абаҳча дахьныҵсуа, х-етажкны еихагылоу аҩнаҿы дыҩ ноуп Анна. Иаха данааскьеигоз цқьа игәеиҭеит. Излалҳәаз ала, уадак лымоуп, лхала дыҩноуп. Ашампанҩы, ашоко лад камфеҭқәа, апельсинқәа неиҩыҵрак инеигәыҵаҳәҳәа, ашьшьыҳәа уахь дыҩхалар… Уажә избама аҳәашьа: «Бҩызцәа мааӡаци?» «Иауазеи, иаараны иҟазма?» «Ишԥамаауеи, бым шира быдрымныҳәалаӡои?» «Иахьакәӡами сара саниз, изсыдырныҳәалозеи?» «Иахьакәӡам бҳәоу? Сара иахьаҳәоуп ишыздыруа. Нас иаажәып иахьа иахьбымширам азыҳәан». Ҳа-ҳа! Абасшәақәоуп сыхаара Татианеи сареи ҳроман ша лагаз. Аԥара ԥсахны (изымҭода, дахьнеилак зегьы ргәахы ҭазырӡыӡо аследауател!) ажә-мыжә ҭирҭа дәқьан аҟны Зульфа лани лареи ахрусталтә лиустра анаархәа, амахҽ абӷа ԥызҵәаз аҭәыц ианизаҩызаха убри, ҭыӡшәа ҟамҵаӡакәа, ашьшьыҳәа дындәылҵны дцеит Татиана лахь. Иџьалшьеит, лара лҳәашьа, димбаӡозшәа, иҽырԥагьаны илывслоз деикәаҳәы-еикәаԥса, алашьцара иҽалакны лыҩны дахьнеиз. Аннеи лареи злеиԥ шым, Анна хаҵа дцар, дҭаацәаразар лҭахын, дманшәалам хеит акәымзар. Татиана, лара лҳәашьа, урҭ ажәытә цәынха-мынхақәа дрызхәыцуа уахыкгьы лыцәа еиԥылмырҟьацт. Дышқәыԥшӡаз инаркны лхы агәра алыргеит лара дызшоу аҽырбара азоуп ҳәа. Убриак мацараз. Хаҵа ицаз аԥҳәыс акәа дыр зқәырҵаз амархәац еиԥш лыԥшӡара неиқәыцәоит. Даҽа ԥшӡарак сара исҭахым. Ухаҵа имаҭәа-ҩыҭәа уӡәӡәароуп, ифатә ҟауҵароуп. Асарочка цқьа ушәуҵама, сыхаара? Ачабра цқьа уџьыба иҭоума, сымш? Усурантәи ухынҳәы ирласны, сыԥсықәара. Ахәыҷы диргьы, аҵкыс еицәоу. Икәырша ҟьашь қәа сырххалап, шьыжьымҭанла сыблақәа ҭакәаҳа сҩагылалап. Сахәарҭагәышьам уи сара. Насгьы бзиабарак ауаҩы игәы аражәуеит. Абзиабара ҿыц – ааԥынра ҿыц. Абри акәын лыԥс ҭазаара уасхырс изқәыргыланы илымаз.


110

– Татиана, сыхаара Татиана, – иҳәон Зорҟан дахыхәмар шәа, нас ларгьы илаҳартә, инациҵон: – Егьаҩы ҳрыхаарахап баргьы саргьы, макьана ҳабаҟоу!

– Ус умҳәан, сымш, сгәы ԥжәаны сумшьын, – лҳәон убасҵәҟьа ирлафны Татианагьы. Нас урҭ иаашаанӡа бзиа еибабон, ҩаха еихыларгьы рыбзиабара азыҳәан ирзымхо. Аха зны, ииашаҵәҟьаны, цәала жьыла мацара акәымкәа, гәыла-ԥсыла цәаныррақәак изцәырҵит лара лышҟа. Ау_ сураҿы дыштәоу, ателефон аақәԥааны дылзасуан. Бзиа ибон лыбжьы акраамҭа иаҳалар. Илеиҳәеит лыбжьы еснагь игәы ишықәыҩуа, илеиҳәеит лқьышәқәа шыԥшӡоу, амармалташь иалхушәа, икахәхәа-кахәхәа еснагь дры_ хәаԥшлар, ишьышьлар шиҭаху лнацәкьарақәа. Бзиарас лара иҟалҵаз, ииҳәаз дахымыччеит.

Илбон ииҳәоз ихаҭа агәра гаҵәҟьаны ишиҳәоз. Қәрала иара иҵкыс деиҵбын, аԥсҭазаарагьы усҟак дамҟьацызт, нас илызҭазеи убасҟак аԥышәа, иара ибзиабарагьы мыршәакәа, ииҳәазгьы дақәшаҳаҭымхакәа, уаанӡатәи реизыҟазаашьаҿы аанкылара! Зегьы убас илырманшәалеит, ацәыбза маӡа икәал дынҭагылеит ашьшьыҳәа Зорҟан. Мшқәак лгәы ԥи жәарц, еицәҳаны еиԥырҵырц, телефонла илеиҳәон иажәар хәмаррақәа иреицәаз руак, бзиа избац бзиа избоит, бзиа иббац бзиа иббозар ҳәа. Илзеилымкааӡошәа ҟалҵон. Ларгьы илдыруан ииҳәоз ихаҭагьы агәра шимгоз. Раԥхьаӡа уи ан леиҳәаз, еидгәаланы иџьыба иааҭиган, илиҭарц далагеит аԥара, лара бзиа илбо ҳәа дызҿыз. Лара дԥышәырччо, ашьшьыҳәа илырхынҳәит. Игәаара неихыԥсаар, иҟаиҵаз ихаҭагьы дшахьхәуаз лдыруан. Иҳәарц иҭахымызт лара бзиа илбаҵәҟьоз – лхы-зыԥсы дақәиҭны, аӡәгьы дихьымԥшуа, ишаалҭаху лаамҭа лхылго адәы ақәзаара. Аҭаацәара игәы анахшәа, Татиана лхақәиҭра даҵашьыцуан, уи лыԥсҭазаара акәушәа ԥсҭазаара бзиас иҟаӡоу. Лышьыжь егьа илашазар гьы, лыхәылԥа азымхәыцшьа лымамызт. Уи ԥҭеиқәаҵәала иҭалаҳан. Нас мап зылкызеи ԥҳәысс дсыццарц анласҳәа? Иԥсуан уара бзиа иубоз лцәаҩа, иӡуан улыдызхалоз – лха қәиҭра. Урҭқәа бзианы илдыруан лара. Ԥсшьара уанаауаз,


111

дуцны даарц, ма уахьынӡаҟоу даабжьысырц, акгьы уалым ҳәеит. Уаргьы улшьаҳарц лҭахымызт. Уҷкәыни уареи шәызха ра шәеибабап. Издыруада, уԥҳәыси уареи шәеинышәаргьы. Уи еиԥшгьы егьаџьара иҟалахьеит.

Игәалашәеит, уаҵәы арахь амҩа дықәлараны уахеиԥш луадаҿы даннеи, шаҟа ибзианы диԥылаз. Ус еиԥшқәа ҟал ҵаломызт. Лара илдыруан дшыԥшӡаз, дышқәыԥшыз макьа на. Иқәрахь дымнеицызҭгьы, маӡаныҟәгаҩ-машинисткас зышәаҿ дтәоу аминистр ихаҭа дхылхуан. Дарбан ԥҳәысыз ихалмыршҭрыз. Абрахь данаашаз ауха, даҽа ԥҳәыск бзиа дубар, сара саҟара дшыбзиам удырып лҳәарашәа, ихы ихалыршҭуа, дҟәымшәышәын. Ашарԥаз данцоз, игәышԥы арцәаакит лылабжыш. Ибзианы игәалашәоит, агәылацәа ирмаҳартә, луа да ашә ашьшьыҳәа иныдҵаны, иара қьырала дзыҩноу ауа дахь данаауаз дзызхәыцуаз. Дааҟәымҵӡакәа ихы дазаӷьуан. Ԥҳәысс диццарц анлеиҳәаз, цқьа илыдимцалеит. Иҵегьы лхы иҭеигалар акәын. Лҭәымҭа дынҭысыр, лаԥхьаҟа илзыԥшу амшқәа цқьа дыргәыларԥштәын. Ақәыԥшра шиасуа, аԥшӡара шуаароу… Аха лара илзеицәазҭгьы? Ҩ-цәгьак еиҿагылар, иалхтәуп руак, реиҳа еиҵоу. Сҭаацәа санырԥырҵ, дук мырҵыкәа, сусурҭагьы касыжьын, адәқьан ахь сиасит. Сара сҭыԥ аҿы инарышьҭыз сара саҵкыс иаҳа дуаҩԥсыцқьоушәа… Сахьцаз еиӷьушәа… Ацәгьа хәыҷы… Изахьӡузеи ацәгьа хәыҷы? Иарбан цәгьазаалакгьы, ихәыҷны акәхап ишалагаз. Иҟоуп амш хәыҷы, амш ду, аха иҟам ажәҩан хәыҷы, ажәҩан ду. Ацәгьа хәыҷ, ацәгьа ду. Иҟоума ус еиԥш? Изҵаара ихаҭа дацәшәеит. Акырынтә ихазы еиҭеиҳәеит. Иимбаӡацыз, зыӡбахә имаҳаӡацыз дунеи дук изаатын днагәылаԥшит, иаалырҟьаны изаатызшәа жәҩангәашәԥхьара. Цәгьа ду ыҟам, цәгьа хәыҷы ыҟам… Шаҟа имарианы иҳәоузеи! Даныхәыҷыз инаркны, егьараан, иқыҭан, ҵара змаӡам аҭаҳмадцәа ирҳәо иаҳахьан. Аха ихала убри аилкаара дазкылсырц азыҳәан, абасҟак мҩа ҟәаԥа-ҿаԥа рнысра иқәшәеит. Аа, абанҭ рмахәарқәа еиҩыҵрашь инеиуа ахаҵеи аԥҳәыси нарызҿыҭны иреиҳәар, шәанаџьалбеит, ижәдыруама, цәгьа хәыҷы, цәгьа ду шыҟам, ацәгьара




112

шыцәгьароу ҳәа, ухахәы ашлара аланаԥсахьеит, уажәоума уи анеилукааз ҳәа ихыччап.

Издыруада, цәгьара ҟарымҵазар, сыҷкәын ижәла ахьи хырхыз?..

Аҳауа ацқьареи амшыни рзыҳәан аҵкысгьы, Анна дыл зыԥшны акәын абаҳчаҿы дызтәаз. Арстәи ауп аусура дышцо. Аԥсшьарҭа ҩнаҿы днеиаанӡа длацәажәап. Абзцәгьақәа иаҳа дрыцәнахьчоит. Аамҭа лымазар, уахагьы еиқәшәарц длыҳәап. Аҩыџьагьы гәаԥхеибашьар, рынасыԥ еиларҵар, ларгьы ари ақалақь далҵыр, иаргьы – Абазград… Иқәҵны ицар даҽаџьара… Макьана иқәыԥшцәоуп… Ражәрахь еицынаскьап. Хатәы хәышҭаара… Саби хәыцрақәоуп. Дҩа гылан, уск азыҳәан џьара дыҟаны даауашәа, ашацаҳәа аԥс шьарҭа ҩнахьы иҿынеихеит.

Амҩаду ааихиҵәан, анаара днаҿалоны, аимаа чхьыркь қәа ишьхарԥа, ампахьшьы ижәҩа иқәыршә, дааиԥылеит, аԥсшьарҭа ҩны аҭоурых иазҳәаз ахаҵа. Арԥыс хышкгьы дицын. Аҳауа шыхьшәашәазгьы, ҽыкәабара ицон урҭ.

– Иахьантәарак ҳушьҭоуп, уабаҟоу, Зорҟан? – иҳәеит ахаҵа.

Аԥсшәа еибырҳәеит.
– Ҳушьҭоуп уҳәоу?

– Хацәақәак аан, урҭахуп. Ҳаимдеит, аха уабаҟоу! Усгьы аԥсшьаҩцәа уҳалачом.

– Амшын ахь сналбаан…
– Уахьцақәо ҳамдыркәа!
– Изакәызеи иудыруа? – иџьеишьеит Зорҟан.

– Џьоукгьы ҳуҵашьыцуа, даҽа џьоукы ҳуеигәырӷьаны иахьантәарак аҳәара ҳаҿуп. Ҳаԥсшьарҭа ҩны администратор ԥҳәыс егьаҩы ахәгьы аҿгьы ҳақәылмырԥшызаргьы, уара ашьацҳәа даҿауршәит. Ҳгәы иахәеит, ааи, ааи, ахацәа зегьы ҳшьа ахьууз ҳгәы иахәеит. Аа, дшаҳаҭуп, Петиа иасҳәахьан, аӡәыр дахәитәуазар абри аԥҳәыс ԥшӡа, хымԥада, Зорҟан дахәитәуеит ҳәа, – аҳәара даҿын ахаҵа, ажәеиԥшьаа аҿаҵаху зырҭаз бчараҳк диԥылазшәа. Ҿымҭ, ихы-иҿы ихалашо дгылан арԥыс хыш, Петиа захьӡыз.


113

Уи хаҵарас ишьомызт Зорҟан. Ицәымӷхеит. Ииҳәозаалак, инацҵаны, инахырҟьацәаны акәын ишиҳәоз уи аԥсшьаҩы. Зегьы ираҳарымызт, аха иараӡәк идыруазаргьы иазхоит. Аԥсшьарҭа ҩны аҭоурых аниҳәо инациҵалап уажәшьҭа Анна лыӡбахәгьы. Уажәы? Уажәы иҟоу аԥшәмаԥҳәыс дшәымбеи? Иԥ сы ишьошәа ҟаҵаны, есышықәса хаҵак даалоит абраҟа, убри цәыбзас димоуп. Ԥшра-сахьала аҩыџьегьы анцәа еизишеит, аха лахьынҵала еиқәымшәеит. Иара иԥсшьара аамҭа нҵәаны данцо, иеиԥш зеиԥшу ҽаӡәы изынижьып уасиаҭ ажәаҵас.

– Машьынала иҟоуп, – иҳәеит уаанӡа ҿымҭ игылаз арԥыс хыш.

– Ԥҳәыс дрыцӡами? – инаиҿыҵҟьеит Зорҟан. Игәаҵахь џьара аҽыҵәахны иԥшын уи азҵаара. Дарбан ԥҳәысу! Иры цаауадаз? Татиана. Уара уами изҳәаз, даарымгарц. Дра рхала ирдырыр ҟамлаӡои? Рхала акыр здыруа роума ҩызцәас иалухыз?! Аӡәы адәқьанаҿ, уара дузымҵаакәа, шьаҿак ҟаиҵар ҳәа дшәоит, егьи даҽа шәҟәыҩҩык ишәындыҟәра инапы нҭимшьыкәа, ихала ажәаҟәышк изымҳәаӡац. Зхала иҟазҵаша здыруа Ҭемыр иоуп. Уи иоуп Абазград зыӡбаз. Дааргар акәын Татиана. Аӡыхь аҭабара ианалагалакоуп иарада ԥсыхәа шумам анудыруа.

– Акаҳуа ԥшшәы аманы, акәадыр зқәырымҵац амархәац еиԥш ишнаҵҟьара!.. Ишәшә, изеиԥшра машьыноузеи уҩызцәа зықәтәоу «Волга», – иҳәеит арԥыс Петиа.

Зорҟан уи днаихәаԥшын, дааԥышәырччеит. Амашьына зтәу, аус ахьиуа ҳәа ажәақәак иеиҳәарц иқьышә иаақәыххит. Иеиҳәап напеилаԥсала ишаахәоу. Ауаҩы аԥсра, абылра да нақәшәалак, дындырхарц иҟарҵо, напеилаԥса акәым, уи зынӡаск даҽа напеилаԥсоуп. Иҟалап, амашьына иеилаҳаз арԥысгьы ихәҭаак убраҟа иалазар. Аха акгьы иамҳәакәа иҽааникылеит. Самсон изыҳәан ишабалак узцәажәом. Шаҟа иҳәарц иҭахыз, иԥсахы аныԥжәа, ахәыҭаҩ Хынаа, аха ажәак изымҳәеит. Адамба.

Днарыдҵны иҿынеихеит.

– Иахантәарак араҟа ԥҳәыск длыцын, анҭгьы ԥҳәыс дрыц ны дмааӡеи ҳәа дҵаауеит. Иԥҳәыс лакәу џьушьозар? Иԥҳәыс


114

дкаижьхьеит. Ани иеиԥш аԥшреи асахьеи змоу, насгьы анс абз зҿоу ахаҵа, ламыск дыннакылозароуп акәымзар, нкыла шьас имоузеи! Иаӷәра аноуижь, шаҟа цәгьара ҟаиҵара анцәа идырп, – арԥыс хшыҩк инарҵоит игәахәзар акәхап, дааҭгыла-ааҭгыло, цқьа дазырхәыцуа, амшын ахь иахьцоз, аҳәара да ҿын аԥсшьаҩы хаҵа.

Зульфа лыҩныҟа анеиреи амнеиреи ҳәа длак-ҩакуан уаан ӡа. Ателефон дасыр иҭахымызт. Иҩызцәа ирымуит. Ахәыҷы аҩны дыҟоу, дыҟаму еилкаа, нас, џьара дыргарц иалагаргьы, ҳрыхьӡоит. Ибжьы лдырзар акәхап, абгыӡ абжьы лаҳазшәа, иаразнак иқәлыжьит. Ԥҳәыс бжьын. Зульфа лакәхарымашь? Усҵәҟьа ҟалҵарымызт уи. Бзиа узбоз уцәымӷхарахь да ниаслак, ԥсы зхоу зегьы уреицәеишәо далагоит. Усҵәҟьа дҟаларым Зульфа. Усҵәҟьа иалагар, лпенсионергьы ларгьы, рԥаҵа иалаччо изымцар ҟалап. Макьана зегьы рзыҵәҟьа снапы сымҩахац. Ахәыҷы рхала дааганы дысдырбо иҟас ҵоит салагар. Уи уамак аҭахӡам. Ирҳәоит, лхаҵа дуаҩыцәгьам ҳәа. Асолдаҭ ус иҟаиҵарым аинрал ииҳәо, убас игәы иаҭаху, иҿы иҭшәаанӡа иҟалҵоит, рҳәеит, Зульфа. Ишԥаҟаиҵаришь, дизымҵааӡакәа, аԥара ԥсахны, ахрустальтә лиустра аалхәар? Уаҩы ԥсыцқьак иоуп, рҳәеит. Ишакәым сизныҟәар сҭахым. Уара икауршәыз, пату ақәҵаны ишьҭызхыз, пату иқәҵа. Насгьы ухәыҷы диабԥсоуп. Диабԥсоуп… Диабԥсоуп аха диабуп.

– Ашьшьыҳәа уцала, Самсон, џьара ҳкыдумҟьан.

Ацәгьара ҟазҵогьы абасоуп дшаҿашәо. Шьаҿак иашамкәа ианааихига, ишакәым ибла аԥыџь анааҵыс, иус ԥытланы аҿыҩанахоит. Сыԥҳәыси схәыҷи сзыԥшны аҩны итәазшәа, санааз аҽны ателфон сзасзеи? Командировка сыҟаны сааит. Аиеи, аеропорт аҿы сыҟоуп. Уажәыҵәҟьа снеиуеит. Ус еиԥш аныҟаиҵалоз аамҭа рҩашҵас иниакәкәа ишцахьаз ихашҭит. Макьанагьы игәы анышәарц аҭахымызт.

– Уара уакәушәа, Самсон, зԥа иԥшаара иашьҭоу, афы усааит, ушԥаццакуеи! – иҳәеит Зорҟан.

– Аамҭа! Аамҭа! – иҳәеит Самсон.

– Уи иашоуп. Аамҭа – ԥароуп, аԥара – аамҭоуп, – иҳәеит дахлафшәа Зорҟан. Днаԥшы-ааԥшуан амашьына ихы ҭыр


115

ҳәҳәаны. Аҩнқәа зегьы, кәтык иаҵаз акәтаӷьқәа реиԥш, иахьеиԥшыз аҟнытә, иарбан ҩныз ицәҩашьар ҳәа дшәон. Иааилашәшәхьан. Аҩнқәа рномерқәа ибарҭамызт. Арыц ҿа лаанӡа, аарҩара иҵнаршлааз амхеиԥш, дышқәыԥшыз, иар гәыҵысҭақәа рҿы ишлахьаз ихахәы аԥша еиланаржәжәон. Амашьына ашьҭахьтәи атәарҭаҿы, анцәа исиҭеит иахьакгьы иҳәозшәа, атәарҭа зегьы имҽхакны, дхырсысуа дтәан Дыргәын. Иахьцоз, иахьаауаз, изышьҭаз – иара изыҳәан зегь акакәын. Убас акәын ишыҟаз иҩымҭақәагьы. Зегьы ҵакыс ирымаз акы акәын. Зегьы аӡымлага иаҩызан. Уаҩ ԥсы игәахьы имнеиӡо, иқәышьшь, ихышхыҵәаны, ажур налқәеи агазеҭқәеи рдаҟьақәа рҭәуа, ҭәышьа змам ӡыжь хәашьык иналаҭәон. Иахьналаҭәоз егьҵысы-мысуамызт аӡыжь хәашьы – абаҩхатәрадақәа рҳаҭгәын. Аха иара агәра ганы адәы дықәын, аӡыжь иалаҭәоз иӡымлага, мыш кызны ирҩаш цәқәырԥаха иалҵны идәықәлоит ҳәа. Шаҟа дигәаԥханы дишазеи, зылԥха ҳауша, ус еиԥш гәыӷрала ирҭәыз! Блеихаҟәысрак иадамхаргьы, иҟаиҵо аус азыҳәан, игәы бжьажьом уи. Аԥсабара инамҭазаргьы, ихала иӡбеит иеҵәа. Ашьхақәа иҩархыкны, ишеишеиуа икыдиҵеит. Дыр гәын икалам аанкыланы, астол даннадтәало, иԥенџьыр ахы ҩыланакуеит уи аеҵәа. Усҟан рцәа иҭаӡыӡоит, зегьы зқәиҭу, зегьы еицыртәу, хәы змам – ажәақәа. Ауасҭа бааԥс дызлалаз абна инеиԥшитәуеит. Аха уаҩԥсы изимпыҵыхуам икалам, избанзар иҩымҭақәа ҵакыла иҭәуп, аӡы иҭыршьыз амҟәыбеиԥш. Инамырҟаҵара, илнамыршара иҟоузеи, ихала ииӡбаз, ихала зыгәра иго, сабиҵас джьажьо дызмоу аеҵәа. О, алԥха ҳамазааит, анасыԥ ацымхәрас иҳазкыду дасу ҳаеҵәа!

Убри азыҳәан акәын Дыргәын дидкыланы дызимаз Зор ҟан. Иара ицәыӡхьаз, уи ицәымӡыцкәа ишимаз ибон. Ииҩуа шбашоу иҿаҿы иеиҳәон…

– Ҳавсзар ҟалап рыҩны. Афы усааит, Самсонхеит! – иҳәеит Зорҟан. Иижәыз илымсызааит ҳәагьы Самсон днаизхәыцит.

– Амашьына аруль сара искыр еиӷьын. Изысҭахузеи аӡәы имашьына. Ишаауаз Хынаа иресторан (ус ахьӡиҵеит Зорҟан) аҟны иныдгылеит. – Хынаа икониак ԥырӡоит убама!


116

– Иԥырӡеит, уи ԥырӡеит, – ихәда ашәпара аԥхӡы алҵәҵәо, дыччеит Самсон.

Амашьына шьҭахьҟа ақәырҵәиаара далагеит.
– Ҳԥырӡаны ҳавҟьеит.

– Иа-аҳ! Ҳаԥрит, шәҳәама?! Ҳабацои, ҳԥырны? – дцәырҳаны дааԥшит Дыргәын. Аҭахызар амашьына иақәтәаз, аҭахызар – аҳаирплан. Аус злоу, Зорҟан дицуп. Зорҟан анцәа дизылбааишьҭит, иара, Дыргәын ибаҩхатәра ду ихьчаларц, дахылаԥшларц азыҳәан. Ахаҳә аԥыраҳаны, ма анышә ҿыпны иашәаҳар, еихәлахарак иақәшәар, иацхраауа дамазароуп аӡыхь. Нас, аӡыхь зҿажәкра хнаҽуа, аныҳәаԥхьыӡ наизишьҭ лап, уи ахьҭамбаз зџьабаа иабзоуроу.

– Самсон, уа Самсон! – иҳәеит Зорҟан.
– Ҳаи-ҳаи!
– Усцәыӡыр ҳәа сшәоит, Самсон.

– Ара ҳаҟоуп, – иҳәеит еснагь ихиаз Самсон. Уи ихазы «ҳара» ҳәа акәын ишиҳәоз. Иеиҳабы уажәы ҵәалаҵарак шиҳәаз идырит иҳәашьала. Урҭқәа ирызҟазаз уаҩын Сам сон. Иеиҳабы ииҳәоз аҵкыс иҳәашьа иаҳа дазхәыцуан. Зорҟан ауацәа, аҭынхацәа, аҩызцәа, маҵурала иеиҳабу уҳәа, аӡәырҩы изнеиуан адәқьан аҟны. Иаархәарц ирҭаху адахҭаҿы ианырымбалак, издыруада, ашьҭаҵарҭаҿ имазар ҳәа ианиҳәалак, Самсон дааԥхьаны:

– Абри ауаҩ ибзиарақәа сыдуп, ашьҭаҵарҭаҿ, ма даҽаџьа ра иузыԥшаауазар, ииҭаху сызиҭ, – иҳәон. Зорҟан иҳәашьа ла идыруан Самсон, уи ауаҩ изыԥшаатәу, изыԥшаатәыму. Еиҳараӡак илымҳақәа рзишьҭуан ҩажәак: «Ибзиарақәа сыдуп». «Ииашаҵәҟьаны ибзиарақәа идзар, усҟан Зорҟан иҳәон ибжьы рхәыҷны, инаимҩатәшәа, уамак зҵазымкуа акеиԥш. Изыԥшаатәым, наҟ дысԥырҵыртә иҟаҵа иҳәарц иҭахызар, «Ибзиарақәа сыдуп», – иҳәон ибжьы ҩҭыганы, иузысыԥшаа акәым, сара мыжда, убзарақәа исыду сызшәарым ҳәа аанаго.

Ишиҳәазаалак, Самсон:

– Иԥаҳамԥшаауеи! Ишәҭахузеи? Польски лакума? Ахыӷә ра азыҳәан уи еиӷьу егьыҟам. Аа, чешски кафель шәҳәама?


117

Анышә иҵазаргьы, иҵаҳхып. Абри иеиԥш иҟоу ауаҩы дызхаҳбаауа иҳамоузеи ҳара! – иҳәон, ичабра ҟьаҟьа, ӡын разаргьы, ԥхынразаргьы, ихәда иакәырҵәиаашан иҵшьуа. Уаҟа дымҩашьеит Зорҟан, уи идәқьан ахь еиҳабыс данцоз. Игәаҵәа дҭаԥшны деиликааит. Усҟан аусеилкаараҿ аусура даҟәыҵырц азхәыцра далагахьан. Даҽа мҩак ыҟаны имбеит. Абзиабара цқьа иачҳауам аԥсахра. Зыжәҩа кшаз, егьа абна дыланыҟәаргьы, ижәҩа ахьқшаз аҭыԥаҿ деиҭаанагоит, рҳәоит. Даҽа мҩак данымлакәа, дзылсуам абна. Дмыцәаӡакәа акыр ҵхы иршахьан абри дшазхәыцуаз. Аӡлагарахьча арыц ани капануеиԥш, акапанга иақәиҵеит. «Ацәгьа хәыҷы, ацәгьа ду… Реиҳа иахьеиҵоу, уаҩ илаӷырӡ ахьахьшым… Иалхтәуп ацәгьа хәыҷы…»

– Уа Самсон, аруль шаҟа иумпыҵарӷәӷәа иукузеи, уана џьалбеит! Џьаргьы иуцәцом уҽыхәа, – иҳәеит Зорҟан, зын ӡаскгьы Самсон иахь дымнаԥшӡо.
Ахәыҷи иареи реиԥылара дазхәыцуан.

– Ҽеиқәазаргьы ҽыхәазаргьы, уаргьы абас акы аӷәра укыр цәгьам, – иҳәеит Самсон. – Иааҳхәома?

– Акәхап, – иҳәеит Зорҟан. Самсон ицәажәашьа игәамԥхеит. Лафҳәашьа ҿыцк ҵимгакәа дыҟам дсымбеижьҭеи, ариабжьа рак. Гәымшәарак изцәырҵзар, иҽаарӷәапшәа дсацәажәар цәгьа имбошәа дыҟазар, иаӷәра наиҿакшатәуп.

– Иуҭахызар, уаҵәыҵәҟьа, иқәарқәашьеиуа уашҭа инҭа ҳаргылап, – иҳәеит Самсон.

– Сара исзаахә, – иҳәеит Дыргәын, ибжьы цәылашьшьӡа.
– Аиаша уҳәеит.
– Алаф сҳәеит.

– Аа, лафноума ишуҳәаз? Нас иуҳәарауаз лафны ишуҳәаз, – иҳәеит Зорҟан. – Ииашаны иуҳәаз џьысшьан. Ушаҳзеилымкаауа умбои. Уажәы зыԥсы ҭаны адәы иқәу абиԥара урзеилкаахуама уара.

– Ииашаны исҳәозар – исҭахӡам амашьына. Сышәҟәы ҩҩраҿы исԥырхагахоит. Ашәҟәыҩҩы машьынас имоу истол ауп, – иҳәеит Дыргәын, акониак зҭагьежьуаз ихы хьанҭаӡа. Ацәажәара игәанарԥхартә иқьаф ҭан.


118

– Ушәҟәыҩҩраҿы иуԥырхагоуп, иаа? Ҽаамҭанык еиԥ шымкәа ибзианы иуҳәеит уи. Ашәҟәыҩҩраҿы иԥырхагоуп, ҳа-ҳа! Уара сара уааздырзар, хшыҩҵак заҵәыкоуп иуҳәахьоу. Уара, автор уакәым, уроман афырхаҵак ус иҳәоит: «Сынтәа иԥсыз – ҽааны аԥсра ихы ацәигеит». Аиаша ҳаҳәа, Дыргәын, изцәуӷьычда уи ахшыҩҵак?

– Сфырхаҵа Бегьлар, шәҟәык аҟны абас саԥхьеит, иҽеим куан иҩит уи зҩыз ҳәа иҳәоит.

– Уфырхаҵа игәамԥхеит нас?
– Уаҩ игәаԥхо хшыҩҵакым.

– «Сынтәа иԥсыз – ҽааны аԥсра ихы ацәигеит…» Привет, товаришьч, ииашамкәан ухәыцуеит ҳәа, ижәҩа унас-насны, Шекспир унаивагылеит.
– Толстоигьы акритика изиухьан уи.

– Уажәы уара… Даазықәшәазеи, товаришьч Шекспир, – иҳәеит иажәақәа еиҵыхуа Зорҟан.

Ԥыҭрак дхәыцуа дтәан. Иԥсҭазаара зегьы нарҳәы-аарҳәуа дазхәыцуан. Ицәажәашьа ԥсахны ус ҿааиҭит:

– Ииҳәаз удыруама иҵегьы убри Шекспир? «Еиҳау егьыҟам, ухала ухы умыхәшьадыр», – иҳәеит. «Ухала ухы умыхәшьадыр?..»

– Сҩызцәа сырмыхәшьадуандаз, схала схы шысмыхә шьадрыз, – иҳәеит Самсон.

– Уҩызцәа зегьы еилаланы урыхәшьадыр аҵкыс еицәоуп, ухала ухаҭа ухы ухәшьадыр, – иҳәеит Зорҟан.

Иаҳа-иаҳа игәы дыҵалон ихәыҷы. Гәааракгьы ахы ыҵнахит игәаҵаҿы. Диашамызт Зульфа, диашам лхаҵагьы.

– Иуҳәаз аҩны аномер аҿы ҳааит, – иҳәеит Самсон. Амашьына ааникылеит.

– Дасу иҟашәҵаша жәдыруеит, – иҳәеит Зорҟан, алаҵга цәа дрыцны, дасу иарбан мҩахәасҭоу иикыша реиҳәозшәа.

– Самсон, уара, еснагь еиԥш, амашьына аԥсҟы скуп, изжә ӡом, уҳәоит. Дыргәын, ӡыхьшәашәак науҿаҭәаны, иужәыз наухырԥсаа, уҩымҭақәа рҟны ишуҳәало еиԥш, ҽаамҭанык еиԥшымкәа, махәҿеилҳәала, уус хада – афара, ажәра – напы аркы. Сара сгәазхара схәыҷы дызбоит, ижәла ахьырыԥсахыз


119

азыҳәан снарацәажәоит, нас ҳцеит. Ишәаҳаит, еилышәкааит,

– ачамадан ҟаԥшь хәыҷы ыркәаталеиуа икны, амашьына дынҭыҵит.
Иашьцылахьан, раҳәара аҭахӡамызт, амашьына ашьҭахьҟа инаваҵәин, аидара ҭаҵарҭаҿ иҭаз акониакқәа, ашампанҩқәа ааҭыргеит Самсони Дыргәыни.

Ашә ааиртит, аспорт маҭәақәа ишәҵаны, иқаруа ԥшшәыз иблақәа ихаччо, шықәса ҩынҩажәа дышреиҳамызгьы, зхахәы еиқәаҵәа жәпара, аццышә ақәыԥсазшәа, ашлара ааланаԥ сахьаз, хаҵа ҵаӷак, наӡа-ааӡак. Аҳаԥшьа ахҩа ахухыр, аҩфҩы уҿасуеит. Уи ахаҵа илаԥш иацрыҵуан мчык ашәшьыра, цәа ла-жьыла амч, гәыла-ԥсыла аӷәӷәара… Ихьшәашәаӡа Зорҟан инаилсит уи.
– Араҟоума дахьынхо?..
– Шәҩашьеит, аҩызцәа. Хыхьоуп иахьынхо, хыхь, – дԥышәырччо, ихы ааирҵысын, ихысга нацәа хыхьтәи аетаж ахь инаирххеит ахаҵа. Абас арыжәтә ргәыҵаҳәҳәа уахынла ахацәа зҭаалоз ҩыџьа аҳәса хәыҷқәа нхон уаҟа.
– Изусҭцәада? Ирҭахыда? – ԥҳәыс бжьык ааҩит ауада агәҭахьынтә. Зорҟан идырит Зульфа лыбжьы. Игәеисра ашь ҭыбжь иаҳаит. Леимаа чхьаркқәа шьҭшьуа азал аҟнытә дааит ларгьы.
– Иахьнеиуаз ашә рыцәҩашьеит џьоукы, – иҳәеит ахаҵа.
– Ирцәымҩашьаӡеит, урҭ ҳара ҳашҟоуп иахьаауа, – лҳәеит Зульфа, Зорҟан данынаиҿаԥш, лыбжьы каҳаны. Рылаԥшқәа еидхалеит. Дахьылбаз, абрахь дахьааз џьалымшьаӡеит Зуль фа. Игхеит, илакыҵақәа рҟны акаҷырақәа рҽалырдеит, ихахә гьы ашлара иацлеит, лҳәеит, лгәанала. Агәаӷи агәыблреи неилаҭәеит лгәаҵан.

– Бзиала шәаабеит, ҳара ҳакәзар шәызсасу. Шәыҩнал арахь. Ҳаибадыруаз, Мураҭ сыхьӡуп, авиациа амаиор Мураҭ Михаил-иԥа Аҵанба.
– Аҵанба уҳәоу? – изымдыруазшәа, насгьы ари, ажәытәӡа тәи аԥсуа жәлақәа иреиуоу ажәла, уажәада имаҳаӡацшәа, қьышәқәҵарала аҵәы налеиҵеит Зорҟан.
Ианеибадырқәа, аԥсшәақәа анеибырҳәа ашьҭахь, аԥшәма иахьдирбаз асқамқәа рҟны инатәақәеит. Зульфа димбаӡошәа,


120

ԥшра-сахьала, ԥаса аасҭа, иаҳагьы дшеиӷьхаз гәаимҭаӡошәа ҟаиҵеит Зорҟан, аха ишынеибакәу зегьы изеилалан, ишьара дықәнаҟьеит.

– Иаԥсуа ҵасым, шәгәы иалымсын, аха ақалақь аҟны ауа ҩы еснагь деиқәшәамзар ҟалоит ҳҳәан, ишьҭаҳхит, – иҳәеит Дыргәын, арыжәтә зҭаз аԥаҭликақәа астол иқәыргыло.
Астол аханыҵәҟьа икнаҳан… Дшааҩналаҵәҟьаз Зорҟан илаԥш нақәшәеит, ахрусталь иалхыз «Абӷьқәа», алымҳарыҩ қәа реиԥш, иахьыссы, «амҵәыжәҩақәеи ахәдеи» рҟны ахьӡы ақәырҭәаны алиустра.
Иаракәын. Амаҭ аҽырқьақьаны иханы иқәтәазшәа, алиуст ра даҵамтәакәа, асқам наҟ днахан днатәеит Зорҟан.
– Исыжәлоузеи зуҳәаз, аҩыза? – иҳәеит Зорҟан, ахәыҷы дабаҟоу ҳәа дразҵаанӡа. – Аҵанба уҳәоу?
– Ижәла бзиоуп Аҵанба, – иҳәеит Дыргәын, ибжьы уажәы иаҳа ацәа иалҵны.
– Ужәла ааухыхны, жәлас ишьҭухрауазеи, усҟак иугәаԥхо зар, – иҳәеит Зорҟан.
– Алитературатә ԥсевдонимс ишьҭысхыр ҟалоит. Ашә ҟәыҩҩцәа дуқәа, ирацәаҩны, аԥсевдонимқәа рыман.
Мураҭ ҿимҭӡеит. Изхиҳәаауаз идыруан. Ҿымҭ дихәаԥшуан.
– Аҵанба… Аиеиҵәҟьа, ахәыҷ баҳчаҿы сахьнеиз, адиреқтор ԥҳәыс Аҵанаҩа, лҳәама, схәыҷы ижәла акалашәа исалҳәан, Аҵанаҩа ужәлаз џьысшьеит.
– Уара ҵәалаҵатәыс иурымҭеит уи ижәла! – лҳәеит Зульфа, астол афатә ықәыргыло. – Ицәгьа-ибзиа, иара ижәлоуп.
Ҿыбымҭын ҳәа Мураҭ иблақәа налирбеит. Иаразнак лҽаа нылкылеит, игәы иамыхәоз акыр сҳәама ҳәа диҿаԥшуа. Ма бзиа дылбоит, ма дицәшәоит, игәахәт Зорҟан. Иҟалап аҩбагьы еилазаргьы.
– Ицәгьа-ибзиа, иара ижәлоуп бҳәазма? – ахәыҷы дыҟазар ҳәа, ашьҭаларҭахь дыԥшуан Зорҟан. – Саргьы сыжәла, ицәгьа-ибзиа, сара исыжәалазар цәгьа избом.
– Усҟак уацәнымхондаз…
– Сара бхаҵа иоуп сзацәажәо. Бара сыбмазҵааит.

– Адиректор ԥҳәыс сыжәла шуалҳәаз сыздыруам, сара исыжәлоу Аҵанбоуп, – иҳәеит Мураҭ.


121

Зшьапқәа ӷәӷәаны адгьыл иқәгылоу аӡә иоуп ари. Ажәҩан аҿы дахьынӡаԥыруаз, адгьыл аҿы аныҟәашьа иҵозар акә харын. Ҳара, адгьыл иқәныҟәоз, ҳԥыруа ажәҩан ҳалан, иҳәеит игәанала Зорҟан.

– Убеиазар, ужәлагьы бзиоуп – ухаҭагьы. Уӷарзар, Ачачба ужәлазаргьы, акгьы иухәом, – иҳәеит Самсон.

– Амаҳагьара ҟазҵаз иакәын ажәытәан аԥсуаа зыжәла зхырхуаз, – иҳәеит Зорҟан.

– Мамзаргьы заб икаижьыз ахшара, – лҳәеит Зульфа, лгәи лылаӷырӡи еилаҵәо. Ицәымӷханы, деиқәышьшьы дтәан Мураҭ. Даҽаӡәызҭгьы, иаур ажәала, иамур, даҽакала ҳәа, ишакәха лак, иқәнагахаша абызшәа марианы изиԥшаауан, аха араҟа иҟаиҵара, ииҳәара изымдыруа дшьаҳахеит. Акәыхәнахь даннеилак, лыԥсы ааивыганы, лылабжышқәа рыцқьо, даа хынҳәуан Зульфа. Иара даниԥҳәысыз аҵкысгьы, уажәы, ажәа хаақәак наҳәаны, даасыжьжьандаз игәахәт Зорҟан. Рыцҳашьарак наилсит. Лара илхароузеи? Издыруада иаҳагьы еиӷьзар ахәыҷы ижәла ахьылыԥсахыз?

– Аҵәыцақәак аанышәкыл, – иҳәеит, раԥхьа, данырԥылаз аҵкыс, ибжьы каҳаны Мураҭ.

– Иаанышәкыл, уара, – иҳәеит Дыргәын, иҩны дыҟаны, асасцәа иара иакәушәа изҭааз.

– Уаангыл! – уи днаиқәцәҟьеит, ичабра ҟьаҟьа иҿшьуа Самсон. Дыргәын дҟәиҭӡа днатәеит. Ччаԥшь гызмалк иқьышә инықәлеит уи аниба Зорҟан. Изакә мчузеи абри Самсон имоу!

– Асасцәа дахьқәа шәахҭоуп, ишәыхәҭоу егьықәым астол, аха ҳаибадырраз аҵәыцақәак аанаҳкылап, – иҳәеит Мураҭ.

– Аԥсуа ҵасқәа бзианы иахьырдыруа ҭаацәарак аҿы ҳааит, шәымбои, – иҳәеит ҵәалаҵарала Зорҟан. – Ачеиџьыка ҳнапы аҳаркаанӡа, ҳаззааиз ҳҳәар ҳҭахын.

– Иумҳәахьеи. Акы шәнацҳа. Арҭ, уҩызцәа ҿыцқәа уиаҟа_ ра исыздыруам сара, – лҳәеит Зульфа, уажәы иаҳа лыбжьы татаханы.

– Аԥсҭазаара ҿыц ануоулак, аҩызцәа ҿыцқәагьы урҳа уеит, – иҳәеит Зорҟан. Ллымҳа ашьаҭаҿ иақәгылаз ашьана иазҳама, мшәан? Ацәеижь анылк, иаҳа иубарҭахеит ауп.


122

Дҟәашӡа иаҳагьы дышкәакәахеит. Лоурагьы иацлеит. – Сара дыстәугьы сыздыруам, аха ахәыҷы дызбар сҭахын. Азин сымазар…

– Ухәыҷы аӡәгьы думеикуам. Ииашаны, ҳара уара уҿаԥхьа ахара ду ҳадуп. Ус еиӷьхап ахәыҷы изыҳәан ҳҳәан…

– уаанӡатәи игәамч ԥшатлакә бааԥсык нагәыдсылеит Мураҭ.

– Дыҟаӡам ахәыҷы. Ақыҭахь дыҟоуп, – лҳәеит Зульфа.

– Шықәсы наҟьак егьаагымхо, сара схала заҵәык, ахәыҷы дсыманы, аҩны сахын, уара ухынҳәуазар ҳәа сыԥшны. Ҳаԥ сы ҭасгьы угәаламшәеит. Алимент ишәон иара! Уара иумаз уалимент. Ухкыдҟьа Татиана илыҭала иганы. Уажәы дааит, ахәыҷы дибарц иҭаххеит иара! Дыҟаӡам, иуаҳама, дыҟаӡам ахәыҷы! – Деиҵақьызқьызуа аҵәуара далагеит. Мураҭ дна лыдгылан, лхы лнапаҿы иаалгарц, ажәақәак лаҳәо, дир гәыбзыӷуан. – Уахьнеилакгьы анасыԥдароуп уара иноуго. Сгәы далоуп, лара даԥсамзаргьы, Татиана. Разҟы шлумҭо лыздырӡом. Ижәла ихырхит ихәыҷы! Даркьаҭап ужәла ихуҵар. Уара дуԥаз, даҽаӡәы диааӡалап, ус акәу? «Сҭаацәеи смаҵуреи ааибуам, руак алхтәуп!..» Иалумхи. Уҭаацәа реиԥш, умаҵурагьы каужьит. Уигьы ҽеимзар акәхарын, сара сеиԥш. Умаҵура ҿыци уԥҳәыс цәыбзеи еинымаалои? Уца убри лахь! Издыруада, ахәыҷы лара дылурааӡар уҭахызар? Ма уара утәы иурҵарц уҽазукзар? Ателефон уанас аухаҵәҟьа ақыҭахь дсышьҭит. Ааи, дысҵәахит. Уашшы уцаны. Аԥара уара иукуп, азакәан усгьы уара иудыруеит. Уашшы! Ииашоуп, азин сымамызт ижәла аԥсахра. Уара закәан еилоумгӡац, сара иԥсыша. Уаҳҟәаҵ, ламыс умазар, уаҳҟәаҵ!

– Бҽаанкыл уажәшьҭа! – ибжьы налықәиргеит Мураҭ. Зорҟан дԥышәырччо длыхәаԥшуан. Алиустра деиҭана

ҵаԥшын, иҵегьы днаскьеит дацәшәа-ацәшәо. Иамцхәны иа хырҟьацәаны илҳәақәеит. Дахьиашоу, иахьахлырҟьаз ҳәа аилыргара даламгеит Зорҟан. Иџьеишьон лара шаҟа лҽы лыԥсахыз. Илзеилымкаауа рацәазаргьы, ихьаам. Уаныхәыҷу иуҵаз, ахаҳә ҭаԥҟаны иануҵаз иаҩызоуп. Сара исзанымхит


123

ахаҳә ианылахьаз, аха аныхшьа амазаап убоу. Ианымҵыц гьы аныҵып.

– Ахәыҷгьы, ауадагьы, иҩноугьы, зегьы бара ибымаз, бымш аабзиахааит ҳәа дындәылҵны, ихаас лахь дцеит, уажәы… Сара… Ахәыҷы… – деиҵақьызқьызуа, лыбжьы акухәна аҟнытә иааҩуан. Иҟыт-ԥсыт ыҟамкәа, акухәна ашәаҿ дгыланы, аҭаҭын дахон Мураҭ.

– Аҭахызар Камчаткагьы дганы дырҵәахааит, ҳара дҳаԥ шаауеит ахәыҷы, – иҳәеит Самсон.

– Сара саӡәыкны, аминауаҭра шьҭасҵоит уҿаԥхьа, – иҳәеит Мураҭ.

– Уаӷа дуаминауаҭааит, уара иухарагәышьоузеи. Сара са ҭоумҵан. Уара уаҩԥсы бзиак уакәзаап. Аҭыӡшәа уласҵарц смааит. Анцәа шәеигимырхааит, – аҵәца нықәԥааны, иҭыр кәкәаны инықәиргылеит Зорҟан. – Ҳдәықәышәҵа, аҩызцәа.
– Думышьҭын. Ҳиҳәап… – лыбжьы ааҩит Зульфа.
– Ахәыҷы уаҵәыҵәҟьа даазгоит, – иҳәеит Мураҭ.

– Ухы аџьабаа аумырбан, – иҳәеит Самсон, ииҳәаз игәы иахәамашь ҳәа Зорҟан иахь даанаԥшит. Зорҟан ҿимҭӡеит.

– Уаангыл, ажәақәак уасҳәар сҭахуп, – лҳәеит лыбжьы матанеиуа Зульфа.

– Мышкызны, сеилыбкаар, ахәыҷы иаҳәа сара исабҳәарц ибҭаху зегьы. Издыруеит исабҳәо. Ҳдәықәышәҵа.

– Угәы нҳархеит, аха…

– Шәара шәакәым, анцәа ихаҭагьы дизгәааны дыҟоуп Зорҟан, – иҳәеит Дыргәын. – Ҳазшаз ҳаишазар иара ҳиеиԥшны, шаҟа дшамзеи ҳазшаз ихаҭа ҳәоуп уи дышихцәажәо, – ахарчо инаҵшьны, кәац ҿыҭк адгәала, ҿаҵа дук иҿы инҭеиҵеит.

– Уаала, Хынаа дургәырӷьап, – иҳәеит уи изыҳәан Зорҟан.

– Убри уҳәар саҳаит. Араҟа ҳбызшәақәа еиқәымшәеит, аха уии ҳареи ҳбызшәақәа бзиаӡаны еиқәшәоит.

Рынаскьагаразы ддәылымҵӡеит Зульфа. Ашә аҟны да ннеиуаз, уи лышҟа дынхьаԥшит Зорҟан. Иԥҳәыс лгәы изын ханы дшыҟоу џьара дцошәа, ашә днылахеит, ажәақәак иҳәарц иҭахны. Аха уажәшьҭа акгьы ҳәашьа амамызт. Арахь данаа уаз, иҳәарц ииӡбақәахьазгьы, акгьы ҳәамкәа иаанхеит. Зегь


124

раҵкыс ихьааигоз, Зульфа лхала дзылмацәажәеит. Реилыҵра атәы (уажәшьҭа иҳәар, акыр иаԥсазшәа, лара илзымдырӡақәо, насгьы лынасыԥ дшеигәырӷьо, лара мап зцәылкыз алимент ԥара, ахәыҷы ихьӡала акасса ишалаиҵо (дҩеидасны, апаспорт аниоулак, иԥарақәа зламихуазеи, ижәла рыԥсахзар? Џьара ак ӡбатәуп), дзыццаз ауаҩ иӡбахә бзианы ишиаҳауа, уи иара дшеигәырӷьо (сара насыԥ сызбымҭазаргьы, насыԥ бзиа боуааит даҽаӡәы иҟны), насгьы ахәыҷи лареи, иара ихьӡала, рхы иадырхәарц, еиқәырчаҟәа ԥара гәарҭак иџьыба иҭеиҵаз, лхаҵа имырбакәа иналиҭарц… Дзызхәыцқәаз зегьы, баша иара изаанхеит. Инахараны дназырԥшыша ҵла ҳаракык дықәларц игәы иҭан. Ашьапаҿы дшыҟаз, дынкыдлоны, раԥхьа иааникылаз амахә ныдҟьеит. Исыӡбахьаз зегьы насыхцаны, аччаԥшь еиқәаҵәаӡа инаҵаҵо, ацәажәара иалагеит агәаӷ. Зегьы хнарбгалеит убри.

Амал…  Аҵеи  изыҳәан  иреиӷьу  малуп  аб  ихьӡ-иԥша. Ишиаҳауа, абри ауаҩ диԥоуп анырҳәалак агәазҳара инаҭозар, убри иоуп аб дызмаз, хәы змам амалгьы зҵеи изынзыжьыз… Иҩызцәа асасааирҭаҿы иныжьны, аԥсшьарҭа ҩнахьы да наауаз, аҵх наскьахьан, ишеимаҷыҩра еимаҷыҩны ишәшь хьан  ажәҩангьы.  Ицәаакӡа,  игәыԥҵәагаха,  ашьхарахьтә исуан аԥша. Абжьааԥны ҩыла ихәаҽны ихаиршҭлон. Иҩыз цәа аҵәцақәа нарҿаркуан, иара – аҭаҭын амца аркны. Дтәан деиқәпатаха.  Ажәҩан  асы  анаҩуеиԥш,  уахьынаиҿаԥшуа дҭынчын, иҩныҵҟа, игәахы зегьы еибах-еибафон. Хынаа дсаҳәҭеиуа рымаҵ иуан. Уи дихәаԥшуамызт. Димбаӡацшәа,
игәхьаагьы икымызт.

Уажәы, имацара амшын ахықә даваланы дахьаауаз, еиҭа ихаҿы ирҿыцуа дазхәыцуан, иманшәаламхаз аиԥылара. Уаҵәы ашьыжьымҭан шаанӡа ақыҭаҿ сцаны дызбап ахәыҷы. Ахәмаргақәа наисҭар, маҭәа ҿыцла деиласҳәар, игәы ҟана ҵап. Аԥсцәаҳа дызбар аҟара лбара сцәымӷуп ианду, ԥасатәи санхәа, аха лымбашьас иҟоузеи! Сыԥсы ахьҭаҵәҟьаз ҵыхәраа илкит. Даҽа мызкы анааҵлак, еиҭа дыԥшааны, дызбап ахәы ҷы. Суццоит, папа ҳәа сыхәда инапқәа акәиршар, дабазгои? Иаҳагьы изеицәоу ҟасҵар? Мап, сара дыстәуп. Дыргәыныжә


125

гьы. Аҵанба жәла бзиоуп, иҳәахт. Сара сыжәлалоума иара ижәла ишазирҳауа?! Мышкызны, зегьы еиликаар, сара сахь дхынҳәуеит схәыҷы. Аха уаанӡа? Усҟан? Усҟан, сара сзаҵәымхозар акәхап. Хәышҭаара ҿыцк неихәлактәуп. Ҳа-ҳа! Убри иахҳәааны ажәархәмаррак ӡбатәуп, мамзар ас еиԥш иҟоу ахәыцра ургәырӷьацәаны уашьыр ҟалоит…

Анна лԥенџьыр алашара алԥхон. Хәылԥазтәи ажәҩан агәы еиԥшыз лашаран – амра ҭашәахьаны, имлашьцацкәа, ииаҵәаӡа. Игәы злаҭәыз зегьы неиԥырҵызшәа, иаҳа дыҷ кәынхазшәа ибеит Зорҟан. Деигәырӷьеит аԥенџьыр аҟнытә ииааԥшуаз алашара. Дышьҭамлаӡац Анна. Днеип. Гәаартыла ацәажәара зыԥсоузеи! Асааҭ днахәаԥшит. Асҟакҵәҟьа аҵх цахьеит ҳәа дыҟамызт. Асааҭ ҩба ирхысхьан. Иҟалап, алашара шаркыз дыцәазар. Ус ҟарҵоит, еснагь аӡәы иаара иазыԥшу аҳәса. Ус дыҟоуп Татианагьы. Аԥса-ҵла ашьапы иҽадҵаны даангылеит Зорҟан. Амшын аҟнытә иасуаз аԥша ҟәанда аҵ кыс иааизар акәхап ашьха ԥша хьшәашәа, аҳауа ҿыхьҭааӡа иҟан, ицәаакын. Шарԥазыла, аеҵәақәа анҿыцәаауа, аа, абас Анна лԥенџьыр алашара еиԥшҵәҟьа иҭаахоит рылашарақәа. Зны, данстудентыз, раԥхьаӡа бзиа иибоз аԥҳәызба дицны ашара даԥылеит. Даҽа еҵәақәазшәа уи ауха иԥхоз, убри аҵх аанхеит игәалашәараҿы. Ибзианы игәалашәоит, иааԥсаха, еицәыԥхашьо, ажәакгьы еибымҳәаӡакәа, днаскьаганы даа хынҳәит. Аеҵәақәа дрыхәаԥшуа, игәы ҭгәырӷьаауа дԥышәыр ччон. Аеҵәақәа рыблақәа ҭаа, аарла илбааԥшуан.

Дыԥшуан Анна лԥенџьыр ахь. Раԥхьа илаԥш иҵашәеит аҭаҭын мца. Аӡыркәи адԥрылозшәа, иакуан, ицәон, нас хаҵак инаур цәиқәарааӡа алашара иналибааит… Дыӡхыҵзар акәхап лымшынуаҩ.

Абас аԥенџьыр дадгыланы, аҭаҭын ахара бзиа ибоит иар гьы. Амза ӡса-ӡсо ажәҩан иаҵоуп, мамзаргьы икыдхаҽа илеи уеит ақәа, ахышә иалышәшәаны, ахәхәаҳәа аԥша ҩнасуеит Татиана луада. Еснагь ҿыц иӡәӡәоуп, иуанҭоуп лԥенџьыр адыршәылақәа. Лара амармалташь далхушәа, лцәа-лжьы пашәӡа, ашәах иалҵыз ӡызлан леиԥш, дҟьантазӡа, дыхәхәаӡа диоуп. Маҟҿаҳәаранӡа иԥыртланы илықәыԥсоуп лыхцәы


126

еиқәаҵәақәа. Лара лыԥсҭазаашьа зыԥсҭазаашьоу аҳәса, рыхцәқәа хырҵәалоит, ихьаԥшшәылоу, ицәхаԥшьу, ихышу ҳәа иалаган, ԥшшәы хкыс иҟоу зегьы рыла иршәуеит лассы-лассы. Татиана лыхцәы, ԥшшәыс аԥсабара ианаҭаз шамац иамоуп. Уахык зны, амза ҭҭәааны, ишашаӡа аԥенџьыр ианалԥхоз, лара дшыцәаз, аԥенџьыр адыршәыла днахан, амза ашәахәақәа налықәирԥхеит. Зынӡаск даҽа ԥшшәык аанахәеит лцәа-лжьы. Лгәыԥҳәы гьежьқәа ҟаца-ҟацаӡа, зны иадикылеит аҳа, ҽазны макьана имшәыц, зыҩныҵҟа ҭҭәаау амҟәыба еиԥшны ибеит.

Аа, абанс, ажәҩан даҵаԥшуа, аҭаҭын лҩа ахышә инкы лыршәшәо, аԥенџьыр дадгылалоит ларгьы…

Ашьшьыҳәа иҿынеихеит абаҳчахь. Игәаҵеиԥш, еихасаҟәӡа иҟан, иахьынӡазылаҟәуаз адгьыл ахь илаҟәыз ажәҩан. Ақәа цырақәа наҿыҵышәшәеит, нас амшын ацәқәырԥақәа ир хылҵуаз ашьҭыбжь аҵарӡуа, аӡиас хышхыҵәаны иаауазшәа, ашшыҳәа шьҭыбжьык ааҩит ашьхарахьтә. Ақәашарпыҟҟа ра иацлон. Инапқәа рхаханы иаҵеикит Зорҟан. Ҳа-ҳа! Улеи, укыдхаҽа улеи, ақәа! Агәахы ҭыӡәӡәаа, ирҿыц адунеи! Амцхә ирацәахеит асаба. Аевколипт иашәнахыз аҵкы ҩа, ақәа цы рақәа ахьасуаз, ашьацмақәа ақәыԥсозшәа акәын ашьҭыбжь шгоз. Иацлон, игәышьҭыхгаха ишьҭыҵуан ақәаршҩы ашь ҭыбжь. Иԥхеибарс, апыҟҟа-пыҟҟаҳәа абаҳча иҵалт аҽуаа. Ашымҳа быӷьқәа иахьрысуаз, иаҳа итатан ақәа ашьҭыбжь. Аԥша акәзар, ашәаԥыџьаԥ зегьы, аԥсаса реиԥш, џьарак еиланацаларц, абаҳча иақәҵәиаашо амахәқәа аҟамчы рых наҟьон. Џьоукы алада, џьоукы аҩада иарырҳауан. Ируам, иацәеиԥхьыттоит, иазеилацалом аԥсаса.

Ишьаҿақәа ирыцымҵо, имаҭәақәа идшәаҟьала, амра иқәыԥхозшәа, ашьшьыҳәа, дмыццакӡо, алашьцара дагәыла ла, абаҳча дыҵсны днеиуан Зорҟан. Убас деилысит, амшын иҽалишьыргьы усҟак дбааӡарымызт. Маҭәа ишәӡамшәа, ақәа цырақәа шиашаз ицәеижь иасуан. Днеилаӡыӡаауан, ашьха қәа еидыкшалозшәа, ианыдыдлак. Иимбаӡац, имаҳаӡац дунеи ҭацәык, дунеи ҭынчк дагәыланарԥшуан адыд-мацәыс.
Ақәа ҭыкьаса ицон игәахы, убасҟак иныруан.


127

Аныха дамҵалозшәа, иеимаақәа ишьихит. Кәараҵас ихыҵ ны, акаҭран иқәкьаса ицон ақәаӡы. Аԥхын, ақәа анлеилак, деигәырӷьаҵәа абас аҩаршьҭрақәа дырҭалон даныхәыҷыз.

Гәалеи гәнаҳаи змам, ҿыц игәылҵыз аҵла абӷьеиԥш, иц қьоу дунеик днагәылаԥшит…
Икыдҵәаӡаны илеиуан ақәа.

Иахантәарак дрыпҟозшәа, ицәеижь имыхәо, дхьанҭаӡа, аиарҭа дықәшәаҟьа дышьҭан, ашьжьымҭан данааԥш, Зорҟан. Аҵх ашарахь иқәлахьан данышьҭалоз, уажәы иаацәылашоит. Илацәа ааихьишьит аҟароуп. Аԥенџьыр адыршәыла днахеит. Макьана илаҟәын, агәахы ҵәыӡәӡәааны ашьхақәа ирхагылаз ажәҩан. Аҵлақәа убас иаӡәӡәеит иахатәи ақәа, ашьхақәа ирықәу асы цырцыр аҟара ицқьан урҭ. Еилашны ианалга, амца зҵырхыз қәабҵас, ахылҩа-ԥсылҩа шкәакәаӡа иахылҵуан амшын. Ибжатаӡа, инкыдшәаны амшын ишналашәара ажәҩан икыдыршәылан амза кьагәа. Уажәы иакәшоит, нас зынӡа иацәыӡуеит ажәҩан, нас, асабицәа аҟәнышьшьы, иабахьоу зегьы ахашҭны, ҿыц ииуеит, нас иажәуеит, нас еиҭаихуеит, убас мацара, убас…

Хәыцрашәк дрылан Зорҟан. Иҟалап, ахәыҷы дахьлымаз иаҳагьы еиӷьашьаны дигазар Зульфа лхаҵа. Шаҟа ишиаҭәа мыз сиацәажәазеи. Ашәҟәы лзызҩыроуп убри алиустра наҟ идәылганы икалыжьырц. Ахә сызҭадаз уи? Дҭаҳмадан. Иҷ кәын дҿихуан. Шаҟа мааҭ ҳәа аҭаҳмада иԥа диааурхәазеи, иҳәеит, Ҭемыр. Ацара-амцара ҳәа уаанӡатәи сылакҩакрақәа аҽны иӡбахеит. Уи Ҭемырк зынӡа саашьақәиҟьеит сара. Иара иуардын алыра хызжәаша аидара ақәымлацт, уиоуп изиҳәо. Еимыршәшәаны, ахәыҷы иахьимыҟәшәаша икалыԥсааит алиустра. Ма убри аӡәк дахьымкьысааит. Сара сзыҳәаноуп акәымзар, иара ахәыҷы излеизеиӷьузеи сцаны дахьызбо? Ашьыжь шара иалхәхәа изааз ари азҵаара, аԥырӷы дахь кьысызшәа, наҟ иҟәицарц, ирцәарц далагеит. Аха аԥырӷы иаҳагьы еибакуан. Рцәашьа амамызт. Аԥенџьыр дадгылан, да хьыҟоу, дахьану ихашҭны. Мшынк ихыланы ицоит, дымҵарс дызго анышь. Иаҵишьуа ажәҩақәа зны инаимпыҵҟьоит, нас ирӷәӷәаны иааникылоит…


128

Ашәы зшәызхыз аԥҳәыс леиԥш, аҵх ахнагеит адгьыл. Амра агылара иазԥшын. Иаҳа-иаҳа аҽарҭбаауан ажәҩан. Ақәаӡы ахьыкәкәо, аҽаршәшәон аԥсшьарҭа ҩны ашҭа иқәгылаз ашымҳа.

Хәыцрашәк дрылан Зорҟан… Акыр ҵхьаны, ҩба-хԥа ҭаҭын дрыханы даналга ашьҭахь,

ихы ҭууа, ашьшьыҳәа ателефон аақәихын, иҩызцәа иаха иахьынижьыз асасааирҭахь дасит:

– Самсон уоума? Салам… Шаанӡа сзасуазеи умбои, угә хьаазгеит. Ииашоуп, исзычҳауам сааухымлафыр. Аԥсцәаҳагьы дыгәхьааигар ҟалоит ауаҩы. Угылахьоума? Сааԥшуа сиоуп уҳәоу? Уи бзиоуп. Уаргьы узмырцәаша умамкәа… Уара уз мырцәо саргьы самырцәо иалагахьеит. Уигьы насзацлап. Изакә қәоу умбаӡеи иаха иауз? Дгьыли жәҩани напхыцла иааиҟәнахит аҵх. Убас қәаршҩык ҳалалар цәгьамызт. Ацәа далх Дыргәынгьы. Уи изыҳәан адунеи зегьы кашырроуп. Уиҵашьыцып. Шәааи, сышәзыԥшуп. Ахәыҷы ибара уҳәоу? Сыздыруам. Иҵегьы сазхәыцроуп иара, ахәыҷы ихаҭа иаҳа изеиӷьу иарбану. Исымдыруеи, ҳадәқьан аартраанӡа ҳнеиуеит. Иҵааҟәрылару ҳаӷба? Ицәгьамызт. Иаха ҳахьыҟаз ҳныдгылап, уи ҳхәыҭаҩ Хынааа дныҳәа-ныԥхьаны амҩа ҳнықәлап.
Ичамадан ҟаԥшь хәыҷы ыркәаталеиуа икны дындәылҵит.

Аҟәа – Рига 1971–1972





АЖӘАБЖЬҚӘА

Аӡын хәылԤазы

1

Амӡырха аҵыхәан, агәашә уахьынҭало, аныга ишьамх қәа ирыбжьакны, ажә даҵатәан ахьара даҿын Бинагә. Ахш, ашәах хачла, аныга рҭәуа, иҩеиуан. Алахь ҟьаҟьа ҷашьаӡа, ашьжьымҭантәи амра ашәахәа хаара азқәа аҭаны, ихагы лан ажә. Аҟәҟәылқәа, адәаӡаҿы ашьац зқәиааз ахаҳәқәа реиԥш, наҟ-ааҟ иалыҳәҳәо, агәчамах ҭашәашәаӡа, зықәрахь инеихьаз ажәмаҟак акәын иара. Акыкмацә шәпақәа Бинагә инапсыргәыҵа џьаџьақәа иҵарӷәӷәо, ишимчыз дахон, иара зышьцылахьаз аус хьаас иамаӡамкәа, ахәырд-хәырдҳәа ижа ҳәон. Ақьышә ҟәанчақәа хышкәакәааӡа, ан агәышԥы иныҵас уа, иадгьежьылон аҳәыс. Акыкмацә ианнамҵаслак:

– Чыԥшь, хырҳага улымҵаааит! Ахш уҭахушь? Саргьы исҭахуп умбои?! – аҳәыс днақәыцәҟьаны, аҵцага ҷын рыхха, ашьапқәа апҟаца аархиргон Бинагә. Ԥшь-шьапык зҵаны иҟоу зегьы, иара итәы, итәым, ирыцҳашьо бзиа избоз Бинагә, ирыӷәӷәаны данзамыслак, аҳәыс ахьгылоу икәашошәа, ат рым-трымҳәа иааиҭнаԥсахлон ашьапқәа, иаҿыҵарӷәӷәа иоунажьуамызт аин акыкмацә. Аныга аҭәрахьы иҩеиуаны, Бинагә ишьҭахьҵәҟьа, агәашә аатын, аӷьеҩҳәа иныдҳалеит. Дхьамԥшӡеит, лшьапышьҭыбжьқәа рыла дидырит агәашә иҭалаз иԥҳәыс Хаџьгәагәа шлакәыз. Уиазҵаар ажәала из ҳәомызт уи лшьапышьҭыбжь даҽа ԥҳәыск лшьапышьҭыбжь излаламҩашьоз, аха иара илымҳа инҭасаанӡа идыруан. Хаџьгәагәа лшьаҿа ҭбаақәа еихҳәа-еихҳәа дшааиуаз, дааҭ



131

гылан, лхаҵа изқәа дынкыдыԥшылеит, узырццакызеи, сара саар исымхьоз лҳәарц лгәы иааҭалкит, аха исҳәаргьы уажәшьҭа баша аԥсышәахоит лыӡбан, ҿымҭкәа лҽаанылкылеит.
– Бабаҟаз? – иҳәеит Бинагә иаарымчны.

– Арԥыск дсыманы абна сылан, – лҳәеит Хаџьгәагәа, икәымпылӡа илкыз ахаҳә, лнапсыргәыҵа иҵаркәымпылаауа.

– Сара ииашаны сбазҵаауеит!

– Сыгәхьааугама, сымш? Сабаҟаз, Буцараа рҿынӡа снеит. Аԥхныга аазгон, аџьыка схыроуп иахьа.

– Хысла-гәысла шәеиҿцаауа анцәа исирбааит, еидыжә балазеи убри аԥҳәыс кьаҳәшәа иҟоуи бареи?! Шәажәит шәҩыџьагьы шәшеидынхалоз, уаҳа шәгәазхара шәзымеи цәажәаӡеи? Ашара адәы ишаақәлалак, ҵәашафара ицо ашьышь еиԥш, ма лара дыҿҟьаса арахь лҿаахан ҳашә даа лаххуеит, ма бара бхыс-хысуа уахь бҿынабхоит. Еибышә ҳәогьы абаажәгои, шәанаџьалбеит…

– Уеизгьы-уеизгьы акы еибаҳҳәароума? Ус ҳаибабар ҟамлаӡои? Уара дахьуҭахым, есышьыжь ҳашә дылагылоушәа угәы иунарбоит. Цәажәара сцама, иаазгаз умбои.

– Аԥхныга убра иаабымгар, уаҳа ибызҭодаз! – иҳәан, ицнапык игәчама иадырӷәӷәала, иҟәартәрақәа аҿҿа рылго ажә днаҵыҵит Бинагә.

– Иабаҟоу сара сыԥхныга, иршәны аҳәа иагәыдумҵеи. Уашьҭалишь, иубозар убап, ахԥсҭа инҭашәкәа ицеит, – лҳәеит Хаџьгәагәа, аԥхныга ус ахьазиуз иаҳагьы лгәы ишахәоз мҩашьо.

– Аҟәара иқәжьу ахаҳәҵәҟьа азыҳәан агәылара дцароуп! – иҳәеит Бинагә, ашәах хачла, аныга иԥҳәыс илыркуа.

– Баҭыри уареи шәеибаҭахымзар, ҳара ҳалашәымҵан, ухаҵкы сцеит. Аԥхныга еимаадап, ҳаҟьак аџьыка еицықәаҳ хып, уи шәара иабашәԥырхагоу. Ҳыҳ, дара егьараан иубар гьы, руардынқәа еивахазшәа, угәахы кылызҵәаша ажәақәа еигәыдырҵоит, уи ҳара иаҳхароузеи! – лҳәеит Хаџьгәагәа, наҟ дынхьаԥшны, Буца захьӡыз лгәыла ԥҳәыс убраҟа лааигәара дгылан илалҳәозшәа. Аҟауар хыб ашыцламҭә ақәиааны, еихасыҟәӡа игылаз рмаҵурҭа ашҟа лҿыналхеит.


132

Рыԥшәма амӡырха дықәызбааз акәытқәа еибарҟарҟаруа иналыдеизалеит. Дҵаӷаны, дҳаракӡа, лшьаҿақәа еихҳәа-еихҳәо дахьнеиуаз, акәытқәа еицрыԥсса илышьҭан. Иԥҳәыс дналышьклаԥшны, лныҟәашьа алаф алихлон Бинагә. Еснагь ииҳәозгьы акы акәын: «Анаара былбааҟьаны баауашәа, быш ԥаныҟәо, анцәа бынирҵәааит!» Нас, илакыҵақәа аччаԥшь рыҵыԥхаауа, аҵәы налаҵашәа усгьы нациҵалон: «Аҿаҩа иааӡаз уаҳа дышԥаҟало. Ршьаҿақәа еихҳәа-еихҳәо, еихас-еихасуоуп ишныҟәо. Дгьыл иашарак анырбалак, рхы рзын кылаӡом, иҭрысны идәықәлоит». Иара дахьиз, дахьааӡаз иаҳа иахьдгьыл иашараз, амшын агаҿа иаҳа иахьазааигәаз игәы азыгәдуны дцәажәон Бинагә. Аҵкыс еиҵамкәа лгәы азыгәдуун Хаџьгәагәа дахьиз ашьха ашьапаны, аҟәаԥа-ҿаԥарагьы. Ларгьы лажәақәа аҵәы нарылаҵаны, лыблақәа ыргызмалны лхаҵа дизыԥшуа, усеиԥш наиаҭалкуан: «Ҳшьаҿақәа еихҳәа-еихҳәо, ҳласны ҳамныҟәакәа, абаара илаханы иакызшәа, аҭаҳара уаа реиԥш ҳшьапқәа хьанҭа-хьанҭаӡа еихго ҳныҟәоума?!»

Хаџьгәагәа абарҵа дныҵамлацкәа, акы лхашҭны илгәа лашәазшәа, дхәыц-хәыцуа дааҭгылан:

– Баҭыр игәы бааԥсны дышьҭоуп, – лҳәеит иаахҵәаны, нас, илҳәаз лхаҵа игәы иахәоу иалсуоу ҳәа дымԥшӡакәа, лҿыналхеит. Бинагә, иԥҳәыс илҳәаз имаҳаӡазшәа, агәы каршәны ажаҳәара иаҿыз ажә азқәа инапы ықәшьуа, ашьышьра дналагеит. Лышьҭахьҟа ллымҳақәа кыдҵаны днаӡырҩит Хаџьгәагәа. Лара лажәақәа хырҩ ахьырзимуз лгәы иҵахху, мамзаргьы, реиҳа дааигәаӡаны ирыванхо ргәыла, лара лҩыза Буца лхаҵа Баҭыр игәы абааԥсхара ахьалаҿимҭыз даргәаау:

– Иумаҳаӡои, Баҭыр игәы бааԥсхеит иаха, – лҳәеит лыбжьы нароуны.

– Нас сара иҟасҵарызеи зыбгәахәуа? – иҳәеит ибжьы рхәыҷӡаны Бинагә.

– Дхәышәтәы ҳәа уасымҳәеит. Агәылацәа еизаны идтәа лан иаха. Ҳара, реиҳа иааигәаны ирыдынхало, ҳкаххаа ҳацәан.


133

– Ԥхыӡ иаабарызма?! Ԥсык еицышәхами иԥҳәыси бареи, избалымҳәазеи бымҳәоишь?

– Иҿылҭзаап, аха иаҳмаҳаит. Ашҭа дҭалар ала дафон. Аӷацәа ҳакәшаны итәоушәа, усгьы абгыӡ ҳашҭа иқәуп. Агәы лацәаҵәҟьа ианырҭаху изааиуам, изцом.Изшьышагьы ҭынхак ҳара ҳзы дҟамлеит.

– Буца лакәхап уи шьтәуп ҳәа базҳәаз. Амгәа еидаҳаланы, имлага-млашьуа адәы иқәу дара рлажә ршьырауазеи, ҳара ҳтәы бзачлырчо?!

– Уажәы рлагьы цәыршәагахеит. Имлага-млашьуа хәарҭак иҭалахьеит ҳәа смаҳацт. Лара исалҳәо зысҭахузеи! Ҳгәылара ауаҩы дҳавԥсаауан, ҳара ҳлажә иахҟьаны, акгьы ҳзымдырӡо ҳкаххаа ҳшыцәаз! – лыхгьы дазаӷьуа амаҵурҭа дныҩналеит Хаџьгәагәа.

Кәармак ахш ҭамкәа аин акыкмацәқәа ҭырҩааны, аԥы шәала ачыргә иалахәмаруа иаҵан аҳәыс. Бинагә хәыцрак дҭанагалан, иахьықәишьыц ҭыԥк аҟны инапы ажә азқәа иқә шьуа дадгылан. «Сара исхарагәышьоузеи дычмазаҩхазар!»

– даацәажәеит игәанала, аӡәыр иухароуп ҳәа идиҵазшәа. – Ажьеиԥш, џьарак дызтәаӡом, егьаараан дубаргьы, иҽабаажә дақәтәаны, дхыс-хысуа ддәықәуп, нас дабачмазаҩымхо. Анкьа илшақәоз уажәгьы илшо џьишьоит. Дычмазаҩха акәым, дыԥсыр, сара мыжда, аԥхасҭа дуӡӡа соур ҟалап. Алафҵәҟьа иҳәарц даналагогьы, иажәақәа ақәыцқәа рылыҳәҳәоит!» – Бинагә игәанала даӷьуан.

Алыкә аарҵәины агәашә аиртын, ажә амҩадуахь инҭицеит. Зхала амӡырхаҿы иаанхаз аҳәыс, ақәыц аанда иадгьежьыло иҟаауан. Уара уҩызцәа егьа сыхьҵәуахьеит аҳәозшәа, аҳәыс агәхьаа мкыкәа, шьыжьнаҵы, ахьҭа иарҩахьаз ҳаскьынқәак аарԥыԥырц, аҳәысҭақәа рахь инықәҳа ицеит аин.

Усоуп дшыҟало, зыԥсҭазаара мҩа аиҳарак ианысны зықә рахь инеихьоу. Иара диуаз-диҭынхаз, аҭаххар гәыла-ԥсыла дизхьаартә изыҟамгьы аӡәы иакәзааит, иара иеиԥш инықәсхьоу, иқәра зықәроу аӡәы иааигхан, аиарҭа ихы нықәиҵеит ҳәа иаҳар, игәы аҭынчра ацәыӡуеит. Абасеиԥш ала акәзу, иара ихатә ԥсҭазаараҿ уи ауаҩ дызлаидҳәалаз ахьырацәаз акәзу,


134

Бинагә, уи зынӡаск дизхәыцыр шиҭахӡамызгьы: «Иацы ашь жьымҭан ами иҽан хәышлаԥса аҽҵыс ашьҭаԥало, абраҟа сгәашә аԥхьа диасны данцаз, нас иаалырҟьаны иқәшәазеи?»

– иҳәеит игәыла изы, убраҟа аӡәы дидгыланы иеиҳәозшәа, ибжьы ҩыҭганы, агәашә аԥхьа ииасны ицоз амҩаду ахьгьы даанаԥшит. Уажә ааигәа икыдҵәаны иауз ақәа, макьана адгьыл цқьа иаламбацкәа, ана-ара аҭаҩаҿарақәа ирҭатәан. Уааи-рахәи рышьҭа ҭӷәыхаа ианын амҩаду иантәалаз аҳәынҵәа. Бинагә иааигәалашәеит, Баҭыр иҽы аҳәынҵәа илаԥало, иацы диасны данцоз, аҩыџьагьы ргәырҽанӡамкәа, иааиҿаҳан, иа нааиԥыла, уаанӡа иазхәыцуа, ирмазеины ирҿазшәа, «аԥсышәа хаас» еибырҳәаз.

Агәылацәа ракәым, иара иҽан хәышлаԥса ахаҭагьы иа дыруан, ахьхьаҳәа еилаԥсо аџьықәреи зҭоу ааҵәа аӡара ааҩшаны, акәадыр ианыҩхишьлак, амҩа ахьхаз. Деихо-деи гәо дҩақәтәон, ашькылқәа агәаҵаӷара иныҵаикшар, уаҳа ҟамчгьы ӷәрагьы акгьы аҭахӡамызт, аԥырцәқәа гьало, икәаруа аӡлагарахь аҿыҩанахон.

Абас данааиуаз аамҭазы, Бинагә инаныраҿ икҿаҟаҵаз аҳәарҭра аԥҳә ахәҵәқәа еидгәаланы иааҭиган, агәашә анҭыҵ, амҩа ааихҵәаны, ачықьра ахьыҟаз икаижьырц дынҭыҵуа ны иааиқәшәеит. Азнык азыҳәан, акыр шықәса рышьҭахь бзиа еибабоны, изыхҟьазаалак, еинасыԥымхакәа еиԥырҵыз арԥыси аԥҳәызбеи ишымгәыӷӡо иааиԥылар, ирҳәо рҿамшәо ԥыҭраамҭак еихәаԥшуа ишаанхо еиԥш, Бинагә иикыз аԥҳә ахәыҵәқәа импыҵԥраар ҳәа дшәозшәа, игәыҵарӷәӷәа ик ны, дааҭрысны дахьаангылаз ус даанхеит. Баҭыргьы иҽы аӷәра наҿарххны иахьааникылаз, ус, ҿымҭ-ԥсымшьа дгылан. Уи зегьы ззеиӷьхаз, еигәырӷьаз аҽҵыс заҵәык акәын. Ан шаангылаҵәҟьаз, аҵыхәа бажәгәалам хәыҷы ави-ви иҟьо, иҩны иааин, иҩаҵаланы ацәара иҩалагеит. Баҭыр иҽы ақәтәашьеи, ишьҭаԥало ишьҭаз аҽҵыси, цқьа иааидкыланы, иара итәала днарызхәыцит Бинагә. Убасҟан, ихы иааҭашәаз, ачалт аҵыс аҵазырхаз ахәыҷы иеиԥш даргәырӷьан, иқьышә қәа хыччарашәа ччаԥшьк нықәҵаны, «иаԥсшәа хаа» иҳәарц иҿы ааихихуаны:


135

– Ҳаи, ақаҷаа мышьҭацәгьа, уабасԥылоз ашьжьымҭан шаанӡа! – иҳәеит иара иаԥхьа Баҭыр.

– Уара, аԥсцәаҳа дзыцәшәо, уара машәыр ухьыр ҳәа сшәом, – инаиаҭеикит Бинагә. – Сызхәаԥшуагьы уара уакәым. Ирыцҳасшьо уҽеиҩырҿа зыбӷа уқәжьу аҽан лахьыцәгьоуп, ҳаиуанк азқәа иқәтәоуп, даҽа ҳаиуанк аҵаланы иацәоит! Хьи-хьи-хьи! – игәарԥханы дыччеит Бинагә, ииҳәаз иара агәеизҳара инаҭауа. Изеиҳәаз игәы иахьынӡасыз еиликаарц, ҵаҟантә днаиҵаԥшит. Баҭыр уи изыҳәан апақҳәа дзыхоз иҭаҭыныжәгагьы иҿимхит, ибла аԥыџьгьы мҵысит. Иахьа ишәызхоуп еибышәҳәаз аҳәозшәа, аӷәра аархьар-хьарын, ахала аҿыҩанахеит аҽы. Ашьаҿақәа иԥхьаӡозшәа, ҵаҟа дышьҭаԥшуа, уи иақәтәаны ицоз Баҭыр изқәа акраамҭа дкыдыԥшыло, амҩаду дангылан Бинагә…

Абри иацтәи реиқәшәара анигәалашәа, даҿамхаӡакәа ажәа иеиҳәаз уажәгьы ихәшаха игәы инықәлеит. Акы заҵәык игәы еихьызшьуаз, усҟан Баҭыр иеиҳәаз, дцәымсаны инԥазшәа,

изаҟаразаалак џьара акала ихы-иҿы иахьанымԥшыз ауп. «Исҳәа, изӡа убри аҟны дысиааиуеит, реиҳа игәахы кылнаҵәап ҳәа уақәгәыӷуа иуҳәо ажәа, иара ихахьы иааигаӡом Игәы иамысуакәа дыҟам, аха инирԥшуам. Сара исаҳаз ажәа сацыҵҟьоит, иаасычҳар, иаҳагьы игәы ԥнамжәои. Шаҟантә сазхәыцхьоузеи абри, аха иауам». Арҭқәа рыда, даҽа гәалакгьы шимаз игәалашәеит уажәы. Дманшәалаханы ииҳәаз убарҭ ажәақәа, изҳәази изызкызи раамышьҭахь аӡәгьы имаҳаит. Ишааҟалаҵәҟьаз акы агмырхакәа, уимоу, еихаргыла-еиҵаргыла, зегьрыла агәра ргартә иреиҳәашт Баҭыр инаҩс инхақәо Едрыс, Ҳабыџь уҳәа ргәылацәа, нас урҭгьы аҟара нацҵо инарыларҵашт. Аха ацыӷ ашьҭа убари ахаҭа убари еиԥшума! Аҳаблаҿы иреицәаз иакәзаргьы аӡәы усҟан убраҟа дгылазар, уаҳа иҭахӡамызт.

Имӡырха аҟынтә Баҭыр инхара шыҟаз даанаԥшит Бинагә. Рыбжьара иҟаз амхырҭақәа ҭаргалеижьҭеи акрааҵуан. Аҟәынџьқәа цәҳәны, икьацә-кьацәӡа игылан. Ҵлақәак ршьапқәа ирмаахозар, иккаӡа, илаԥш акгьы иннакыломызт. Амра ахьақәыԥхоз иаҳагьы иҟаԥшьханы иуаркалеиуаз Ба


136

ҭыр икәасқьа акыцтә хыб днықәыԥшит. Уамак ҵуамызт уи ихыбижьҭеи, Бинагә илаԥш иаҳа лассы-лассы иҵашәаларц, иаҳа далаҽырбаларц иҭахызшәа. Ҟауарла ианхыбыз аасҭа, уажәы аҩны ақә иаҳа иҳаракны ишьҭихит. Убасҵәҟьа азиуит еиқәцәашь ахыб иузалымбаауаз ауаџьаҟгьы, иҟәашӡа ишәын, апҟа ахәда еиԥш, икахәхәа абан иахьынӡаҩеигаз. Акәасқьа ааҵра аҽаварҟәыҟә иавагылан қьырмытла иҟа ҵаз амаҵурҭа. «Иаабахьоу абаҟоу! Акы раҭәаршьом, ама ҵурҭаҵәҟьа хырӷәуеит». Бинагә, ашәарыцаҩ бзиа ибла дшамжьо шидыруеиԥш, дымҩашьахуа идыруан Баҭыр има ҵурҭагьы икәасқьагьы руаџьаҟқәа еиқәаҵәаӡа, еилаҳанто алҩа рхылыббуазар – асасцәа дахьқәа иҭоуп. Сас дахьыс иҭаауагьы, ашьха уарба еиԥш диасны џьара дышцо, шықәсык ахьтә знык иаакыдгылало имаҳә иоуп. Уи ауха Баҭыр иҩны гәырӷьароуп, фароуп, жәроуп. Имаҵурҭа амацара заҵәык алҩа алшәшәозар – иԥҳәыси иареи рымацара заҵәык иқәықәма-шәықәмаха иҩнатәоуп. «Зынӡа агәысакара дықәхароуп иқә наго! Изхарада? Сара исҳәаз аҟны дааиндаз, дгәырӷьаҵәа имаҭацәа еиҵаҩҩы дрылатәазаарын. Сыԥҳазаҵә акашәарах дисҭома ҳәа иаҳәа ҭыхны дықәымгылеи, акашәарах иаҵкыс еиӷьыз дигазар акәхап. Иан уаҩы диздыруам, иаб аӡәгьы дҳамбацт. Сара с-Едыгьа, сара сзыҳәан маҷк дхарацәахеит акәымзар, анасыԥ азыҳәан анцәа иџьшьоуп, ихы дахашшаа уа дыҟам!»

Уажәы Бинагә дахьынаԥшуаз, игәыла икәасқьа ауаџьаҟ шкәакәа мацара акәын алҩаҵә зҭыббуаз. Иара уигьы рзеи қәызҵада, аҭаҳмадажә дычмазаҩхазар? Акәасқьа агәҭан дышьҭазар акәхап. Игәы бааԥсызар акәым, анарцә дынҭаԥшуа, аԥсхыҵра даҿызаргьы, аҭакәажә бааԥс леиԥш, ибз иаҳәац аҳәоит, ԥсынкәаҵас дыцҳауеит. Ус дшыԥшуаз, Бинагә илаԥш надхалеит, еиҵақьы аԥҳә зқәыз амжәаҵла. Игылан иара итәырԥса, адгьыл азымарымажаханы, аҩеигәылацәак рым хырҭақәа еиҩызшоз аандаҿыҵәҟьа.Руаӡәк иаҳа иԥырхагаханы, игәы ннархар ҳәа ишәозшәа, ашәшьыраҵәҟьа еицырзеиԥшны ирызнашон: шьыбжьаанӡа руаӡәы имхырҭахьы иаршәуан, ашьыбжьышьҭахь – даҽаӡәы имхырҭахьы. Амжәа ахаҭеи,


137

аԥша ахьалсуа ахьхьаҳәа абжьы ааҩуа уи иақәыз аԥҳәи Би нагә игәырҵҟәылаҿ иарҿыхашаз, ихы-игәы ианаҳәашаз шы рацәазгьы, урҭ рызхәыцра дзаламгеит уажәы, убри амжәа ашьапаҿыҵәҟьа, унапы еиҵухыр узымнаӡартә иҳаракны икнаҳаз аҽхыбаҩ илаԥш ианаахгыла.

Раԥхьаӡа, аӡиас аҵан иҭаршәу ахаҳә шкәакәеиԥш, иҟәашӡа, иҿыцҳҳараӡа ианыҟаз уи аҽхыбаҩ, хәылԥазык, уаҩы димбартә ианааилашәшәуаз, Баҭыр иҩыҵра иҵакны даакылсын, лаԥшь ҵәаԥшь ҭаст, лаӷра ҵәыӷра ҭаст ҳәа да хаԥхьан, даҭәҳәан, инхара-инҵыра, ирахә-ишәахә Бинагә илаԥш иацәнахьчарц, аанда иалҳәҳәоз ҵәҩанк инахаир ԥеит. Уа иахарԥазаарын, аҵәҩан бааны ианкаҳауа, иаргьы уахь, анышәахь иаманы ицарын, аха Бинагә алаԥш бааԥс змаҵәҟьоу уара амышьҭацәгьа уоуп иҳәан, аҽхыбаҩ аҵәҩан иаахихын, иаҳагьы уаҩы илаԥш иҵашәалартә иҳаракны амжәа иалиааз махәҭак инахаирԥеит. Усҟан амахәҭа ҟамчык ахәы аҟара акәын иахьышәпаз, иара амжәа ахаҭагьы ишуҭаху унапы акәуршон.

Аамҭа цон, зыԥсы ҭаз ирызҳауан. Иамышьҭырц аҭахызшәа, иахьҿиааҵәҟьаз амахәҭа иалапаны, ихәырны иакын аҽхы баҩ. Алӡынрак ԥшахьк амысуазар, ақәеи аси ирцәыхьчауа, ҳаргь дук еиԥшха, иахагылан аԥҳәаҟәа, уи азыҳәан акәын, уажәшьҭа кыр шахыҵхьазгьы, мшаҽны ианыкнарҳаз еиԥш, ишкәакәаӡа изыкнаҳаз. Абри аҳаблаҿ инхо ианиас-ааиасуа уи рылаԥш ақәшәеит ҳәа аӡәгьы агәхьаа икымызт. Раԥхьаӡа зхы иҭашәаз, раԥхьаӡа изаҳаны ихазҵазгьы уажәшьҭа издырхуада, аха агеи ашьхеи еиманадо ишьҭоу, ари ақыҭа уалсны уцозар, ақәцәаҿ алҩақ иашәны, акалҭаҿ ашыцламҭә иқәиааны ахыбрақәа ахьҭагылоу гәарԥк унҭаԥшыр, раԥхьаӡа улаԥш иааҵашәоит аҵәҩан иахарԥоу аҽхыбаҩ. Уразҵаар, џьоукы ахлафуа, џьоукы агәра гаҵәҟьаны иуарҳәоит, рынхара-рынҵыра алаԥш иацәыхьчо, имарымажаха иҟаҵаны измоу иароуп ҳәа. Аха иџьоушьаша, ахаҳәи ақьырмыти алаԥшцәгьа иаҳа ирынԥошәа, урҭ ирылхны иӷьазӷьазуа аҩнеихагылақәа ахьҭагылоу агәарԥқәа рҿы аҽхыбаҩ машәырынгьы џьара иубашам.




138

«Есышьыжь дшыҩагылалак, иблақәа ҭырхаха, арахь ауп усгьы дахьааԥшуа, егьараан илаԥш сышькласхьазаарын, уа ра уакәымзар», – иҳәеит Бинагә, ииҳәо еилнакаауашәа, аҽ-хыбаҩ дазыԥшуа.

Амаҵурҭа аҭӡамц аландаҿы иавҵаркьакьаз аиха аавҵи хын, инацәа ду наҿишь-ааҿишьит.

– Уабацои? – днаиазҵааит шьыжьхьа аишәа ақәыргылара иаҿыз Хаџьгәагәа.

– Аӡынра аҽеибыҭаны ҳашә илагылоуп, иббоу сыздыруам, аха. Бҽызлабырԥхарц бгәы иҭоузеишь! Ҵаак ҟалар, быцқәа ханарџьџьалап, анцәа исиҭар.

– Уара ушаҳә-шаҳәуа уахьсываиоу, уаҳа исҭахузеи?! – лҳәеит Хаџьгәагәа. Уажәы адагьы, урҭ реицәажәарақәа заҳа лак, абарҭ ауаа абасҟак еибаҭахымзар гәаҟрас изыниазеи, хыбрак изеицыҩноузеи иҳәарын. Хаџьгәагәа дашьцылеит Бинагә иҟазшьа, гәалак иманы даӷьуазшәа акәын дышцәажәоз. Иара иҳәашьа, аҿаҩа аҟынтәи дылбааганы, адунеи иашара данықәирԥш, ауаа рахь данкылига раԥхьатәи амшқәа раан, реибаҭахра ирнаҭоз анасыԥ агәырӷьара, уи ацәажәашьа, акәараҷҷа злалаз аӡыхь еиԥш, иархәашьуан. Иҟалалон уи иахҟьаны, Хаџьгәагәа лылабжышқәа анхаҟәҟәалалозгьы, аха иажәа мчқәа ҳарамра шрыҵамыз анеилылкаа, лгәы алакшара иаҟәыҵит, уимоу, дышнеинеиуаз лара лхаҭагьы иара убасҵәҟьа аҭак аҟаҵара далагеит. Иҩны ашәхымс лшьапы анхылгаҵәҟьа, реиҳа гәырҟәандагас аџьма сшашь ҭаз, уи сцәыӡзаргьы, бара бсыԥшааит ҳәа илеиҳәазгьы, аԥша зласыз аццышә еиԥш, еимбӷьыжәаа аамҭа иагеит, ашьҭа-мҭа арӡит. Имҳәар бзиагәышьан, аха ианиҳәах, ҵаны, усеиԥш инарҳәартәеиԥш егьыҟалаҵәҟьеит дара рус.

Ашьха акаҵәарахьтә иҩызцәеи иареи аԥсаса лбаацаны ишаарцоз, амшцәгьа ирықәнакын, арахә рцәеимпит. Еизца ны ианырыԥхьаӡа, хык агын. Уи еиԥш егьа ԥхасҭа роухьан, инашәа-аашәан рымҩа иқәлон, иаҳцәырӷьычит, иаҳхы ччаны ишԥаҳашьҭуеи ҳәа Бинагә ихы иақәимҵазҭгьы. Дыҿ ҟьаса дшашьҭаз, нхаҩык ихкаара дҭанагалеит. Аҩны ахыб днықәыԥшаанӡа ааԥҭраз џьшьа днеиуан. Абриаҟара аҳа


139

ракыраҿ, аҟәаԥа-ҿаԥараҿ уаҩԥсы дынхоны имбацызт. Да ра аԥшәмацәагьы ирҭаауаз шмаҷыз ҩашьомызт, дџьашьаны ихәаԥшуан. Асеиԥш аҭыԥ аҟны, иаалырҟьаны аԥҳәызба ԥшӡа лыбла ахыԥшылара, лан, лаб, рынхара-рынҵыра зегьы анизеилала, ииуша, ииҳәаша, дақәымшәо даанхеит арԥыс. Уи иҿымҭра даҽакала еилыркааит аԥшәмацәа. Дара ирҭаауаз, шамаха, абарҭ аҩ-уск рзыҳәан акәын: агәашә данааҭала аԥсшәа иҳәазар, гәырӷьарак ашҟа инеиԥхьарц, чарак реиҳәарц дааит, аԥсшәа мҳәакәа, ҿымҭ-ԥсымшьа уажәтәи рысас иеиԥш, данаарыдгыла, ҩашьара ақәмызт – дшәаџьҳәаҩын. Руа-рҭынхацәа аӡәыр иқәрахь днеихьазар, аӡәыр дычмазаҩызар ргәаларшәо ишихәаԥшуаз, иара дахьааиз аара дук идны ихы ирқьиозшәа ибжьы ҟаҵаны:
– Џьмак сцәыӡит, ижәбазар? – иҳәеит.

Лыхцәы аҵыхәа лнацәа иахаргьежьуа дахьгылаз «ԥыфт» лырган, даацәыҵаччеит, дагьааԥхашьан лан лызқәа лыҽ навалкит, мзақәак анаабжьыс сыџьма сцәыӡит, аха бара бсыԥшааит ҳәа иҩны изеиҳәаз аԥҳәызба ҵәрышкәа. Убри аахыс Бинагә игәараҭахь имҩахыҵуа бзиала шәаабеит ҳәа дырԥылоит, аха иахьа уажәраанӡагьы илгәалашәом иҵегь еиӷьны бырԥыландаз, еиӷьны пату рықәыбҵандаз аамышьҭахь, рыҩны имҩахыҵыз асас изыҳәан даҽакы иҳәахьаны. Ус дыҟан рнаҩсан, ақыҭа ахахьы инхо ргәылацәа рзыҳәангьы, лбаа, аладаҟа инхақәо рзыҳәангьы. Акы заҵәык, Хаџьгәагәа, абас-абас ауп ҳәа еилыкка илзымдыруаз, зегьы раҵкыс дааигәаны, амца еимырдартә ирыдынхалоз Баҭыри иареи реизыҟазаашьа акәын. Иашоуп, иара Баҭыр ихароугьы рацәоуп, уи иахҟьаны лара Хаџьгәагәагьы шықәсынаҟьак рашҭа дҭамлеит. Дара рыхшарадара шаҟа ихьааргоз, шаҟа гәырҩа рнаҭоз дара ирызхон. Дзыхшаз рзымдыруа, ихы-иҵыхәа ыҟамзаргьы, ирааӡаз, Едыгьа рцәа-ржьы иалҵыз диҩызан, Баҭыр иԥҳа Гәили иареи ргәы еизцазар, игәаԥхеибашьазар, иара инахараны дхәыцындаз, даҽакы-даҽакы дахҭниҟьар гьы имҳәандаз – акашәарах иоума сыԥҳа дзысҭо ҳәа. Аха, ари зегьы ианбатәи усу! Иабаҟоу, аҽ-ура зыбжьаша роуп Едыгьа ихшаз. Иара иакәӡами, игәаҵа гәаланы инхазар еилылкаарц,



140

усҟан иҟалаз аӡбахә анцәырылгалак: «Шәарҭ аҳәса акы шәаҳар шәыԥсы ахьынӡаҭоу ишәхашҭӡом», – зҳәало?

– Иацы нырцәҟа аӡлагарахь дыҟазаарын, – Баҭыр ичымазара деиҭаналацәажәеит Хаџьгәагәа.

– Нас, иҟалазеи?

– Аӡы дшыруаз дбааӡан, дшааиҵәҟьаз, аҟәара деиҵасуа, дыхьҭашьит.

– Зыԥсы мҭәӡо убасоуп ишихьуа, – иҳәеит Бинагә, иаҳаз игәы иахәоу, иамыхәоу узеилымкаауа.

– Изакәызеи, џьбеит, иуҳәо! Аӡлагарахь дымцар, амла инымҵәоз?!

«Уажәшьҭа далагазар иалылхырц илҭаху налыгӡаанӡа даҟәыҵӡом, схы ҭылҟьарц дыҟоуп. Дызба акәым сара акы сыхьыр, сибозар акәхарын!» – иҳәеит Бинагә игәанала. Иԥ ҳәыс ажәакгьы лаҭамкыкәа, ахәыблаҿы иҵәахны имаз амақьаԥсыс аалбааиган, аӡы наҿаҭәо, иеиха ахра дналагеит. Дашьцылахьан, ҵәҩан заҵәык ԥиҟарц дныҵыҵуазаргьы, иеиха амақьа инықәишь-аақәишьуан, иҿыцыз, акыр ахыҵуаз, иеиха азқәа илаԥш нықәҵаны, ашәақь аҵа дкылыԥшуашәа, аиашашьа гәеиҭон.

– Аҭаҳмадажә уаҳа ииҭахыз, уи ахәыҷы изхеит, дан рыхьҭшь, ихы дамыхәо даашьҭахеит.

– Баҟәымҵӡои бара убри иӡбахә?! Данычмазаҩха ариаҟа ра иацралаз, ҳаӷеиҭа, дыԥсыр зынӡа бацәнымхар ҟалап! – налаҭеикит Бинагә иԥҳәыс, иаргьы дгәааны ишимчыз иеиха амақьа иқәырӷәӷәаны, ашыҩшыҩ ҳәа илықәишьит.

– Баҭыр иакәым, сара сан лашьа заҵә сицәынхеит. Уара узыҳәаноуп изысҳәо. Амҿы иахьа иԥумҟеит ҳәа ахьҭа ҳаганы ҳаԥсуам, анцәа иҟнытә, ҳхы аалыҳәҳәо абна ҳалатәоуп. Аӡәы иаҳар ԥхашьароуп, ианаџьалбеит, акамбашь гәаҵәа иӷроума, игәылара ауаҩы дыԥсуеит, иара дҟәеиҩуа абна дылоуп рҳәап,

– илуамызт Хаџьгәагәа. Лара ус акәын ианакәзаалак дшыҟаз, аҭынчреи ачҳареи аԥсабара иаҿылҵаазшәа, уск хацлыркыр дыццакӡомызт, баша цәажәатәык еиԥш ицәырылгон аԥхьа, ԥыҭк аабжьысыр, еиҭалҳәахуан, лҳәашьалагьы уаҩы илыма имкыртә.


141

– Амҿыԥҟара акәым, дахьышьҭоунтәи дааԥшны иши барҭоу здыруазар, иҳабжьысуа аанда аҵыхәаншәа, ҵәасса шьапқәак ҟата-ҟатаӡа игылоуп, игәахы ԥнажәарц азыҳәан реихаҳара салагон, – иҳәеит Бинагә. Уи ииҳәаз лара лзыҳәан акәӡамшәа, Хаџьгәагәа лажәақәа рҭынчӡаны:

– Абрахь санаауаз ачымазаҩ дибарц днеит Едрысгьы,

– лҳәеит, уи ихьӡ Бинагә акыр шианаҳәоз мҩашьо, иаҳа дазааҭгыланы. Бинагәи Баҭыри зқәынхоз адгьыл, ақәыршҩы аургьы аӡы ықәымтәо, агәы ҩылганы, ииашаӡа ишнеиуа, ачхьынџь ахәдеиԥш иаахәаны анаара инҭалон. Убра иа хьаанаскьоз даҿанхон Едрыс. Ааигәа-сигәа гәыла димамызт, дықәтәан уаҟа ихала аҳәыҳәкцәа реиԥш. Днықәгыла-аақәгыло иныҟәоз уаҩы мацқьа-шьацқьак иакәын иара. Ажәытә аамҭа ҳәа изышьҭоу иахаанугьы аӡәгьы игәалашәом Едрыс ажьыӡа изнарго, ма ақьаранџьцәа иманы, арахь иара уизыӡырҩыр, ажәак иҳәарц данналаго, ажәытәан анхацәа бӷеиҵыхра аншәымамыз ҳәа акәын иажәа ахы шикуаз. Ила ӡазгьы ацәажәара акәын, уаҳа уаҩ зыӡбахә иҳәаша, нхара-нҵыра ҳәа акгьы имамызт. Излеиқәшәаз здырхуада, убри Едрыс иажәа даххәыцуан, пату иқәиҵон Бинагә. Уи здыруаз Хаџьгәагәа, џьара уск аҟны лара илҳәо лхаҵа дақәшаҳаҭхарц лҭахызар, Едрысгьы убас иҳәеит, Едрысгьы иҟаиҵеит ҳәа наԥылшьуан.

– Едрыс иаҳаит азыҳәан днеит ибара, сара иабасаҳаи.
– Уажәраанӡа уахьымнеиз аӡәгьы иуаҽԥниҳәом.

– Сара соуп аԥскы ихҭакны ибымоу, иара сылабара дар гәаҟуа дышьҭоушәа. Уахаҵәҟьа сыҩны, сгәара нықәццышәаа ицаны, абраҟа иқьаԥҭаха днықәыԥшыр, иара изыҳәан имшаԥшарахоит, – иҳәеит Бинагә, имцума исҳәо ҳәа Хаџь гәагәа дылзыԥшуа.

– Иаргьы уара узыҳәан убасоуп ишиҳәо. Шәуардынқәа еивҵахазшәа, адунеи шәақәламхозҭгьы, шәанаџьалбеит!

Бинагә ҿимҭӡеит. Инацәа ду џьаџьаӡа, даҽазнык аиха ина ҿишь-ааҿишьын иангәеиҭа, иахьынӡаҵырхахьаз шазхозгьы, гәалак иманы аихеи амақьеи ирыхҭниҟьозшәа, ишимчыз иқәырӷәӷәаны ақәшьра деиҭаналагеит.


142

2

Ианааша, аухантәарак ачымазаҩ идтәалаз неилацәа жәан, ауада хәыҷы аҟнытә дааиаганы, азал ҭбааҭыцәаҿ дышьҭарҵеит. Икаруаҭ дшылаиаз, агәыла ҷкәынцәа ҩыџьа еимакеиҿакны иаашьҭырхын, иара иахьиҳәаз аԥенџьыр азааигәара инадыргылеит.

– Аӡы иашьыз аӡы иҿадырхәхәон ҳәа, ахьҭа злалаз ауаҩы реиҳа аԥша ахьисша иабашәыргылеи акаруаҭ, – лҳәан, аҭыӡшәа алылхит аԥшәма ԥҳәыс Буца.

– Сызбарц иааиуа рзыҳәан иаҳа иманшәалоуп, – иҳәеит Баҭыр, ибжьы ԥсыдаха.

– Анахь, амраҭашәарахьтәи аҭӡамц иадҳаргылар, ачымазаҩбацәа уахь изымнаԥшӡои? – лҳәеит лара, лажәа маҷкгьы аҵәы налаҵашәа. Уи иахантәарак ашоура бааԥс дҭаршәны иматанеиуаз лхаҵа, уажәы ажәҩан лахҿыхӡа данҩаҵаԥш, иаҳа иааихыгган, ицәажәара еилганы, инеи уаз, иааиуаз еиликаауа дахьыҟаз деигәырӷьан, гәыразрала днаиқәымчшәа, лафк наилылхыргьы цәгьа илымбо дцәа жәон. Ахьча бзиа аеҵәақәа днарыҵаԥшыр ашара шаҟа бжьоу шидыруеиԥш, Баҭыр иԥҳәыс уажәы лгәы шыҟаз идырырц азыҳәан ажәақәа зынӡаскгьы иҭахӡамызт, изхон ллакҭа дынҭаԥшны, лыԥшышьа мацара гәеиҭар. Иахазны ичымазара реиҳа аҽанарӷәӷәаз, лара дахьшәаз, иара аара ихы иадҵаны, убри уажәы ихьеиршшарц, насгьы лгәалаҟара иаҳагьы инациҵарц:

– Ишыбҭахыз анцәа сбимҭеи, егьа сгәаӷ бымазаргьы бшьа буп уажәшьҭа, – иҳәеит. Асеиԥш лафны акәымкәа, иаахтны ажәа ԥшқала длацәажәарын, лгәы зырӷәӷәаша леиҳәарын уа ҟа итәамызҭгьы Едрыси агәыла ҷкәынцәеи.

– Егьараан сҳәатәы уахыԥахьазаргьы снапаҿы уҟалеит уажәы, – лҳәеит ларгьы, лхаԥыц ҟьаҟьақәа аарԥшны дԥы шәырччо, нас лхы аҷкәынцәа инарықәылкын, аӷа дрыт ҟәарц асолдаҭцәа априказ рызҭо фицарк иеиԥш, лыбжьы ҵарыхәҵәаӡа иҩҭцаны: – Шәасны абыржәыҵәҟьа икаруаҭ ҩышьҭԥааны амраҭашәарахьтәи аҭӡамц иадшәыргыл! – лҳәеит.


143

– Араҟа амра адыԥхалоит, иаҳа иԥхоуп, илашоуп, бысҟәаҵ, банаџьалбеит! – лыҳәара даҿын Баҭыр икаруаҭ шьҭкәыцәаа иахьнаргоз.

Иара иеиԥшҵәҟьа иԥҳәысгьы илдыруан, уи амрагыларахь ихоу аԥенџьыр икаруаҭ адгылазар зиҭахыз, амра ахьадыԥха лои, иаҳа илашоуп ҳәа ииҳәақәози рзыҳәан шакәмыз. Амра иадыԥхало абаихәо, асаркьа иавҵышәшәо аӡынтәи аԥша ҵәыҵәӡа ахьҭа иланаҵозар. Дычча-дыхәмар, ишакәхалак, ла ра лҳәатәы иахьалыргаз деигәырӷьаҵәа, акәасқьа амардуан дналбаан, амаҵурҭахь дцеит Буца. Ихы ицәыхьанҭаӡа, ахчы инаҟәиҭхан, азал дныҩнаԥшы-ааҩнаԥшит ачымазаҩ. Ииҳәо лаҳартә иԥҳәыс ааигәа дшыҟамыз агәра анига, иара ихаҭа дшақәшаҳаҭмызгьы, иахантәарак рыцәа ыҟамкәа аџьабаа идызбалаз аҷкәынцәа ааирлахҿыхырц, макьана алаф аҳәара, ахәмарра-аччара шилшо Едрыс иирбарц, ус ҿааиҭит:

– Шәара шәыҷкәынцәоуп, шәихааным, Едрыс ибзианы дигәалашәоит, Абга Мамсыр ҳәа дыҟан, убри убас уасиаҭны инижьзаап, саныԥслак сыԥсаҭа пату ақәызҵо уаҩ шәыҟазар, ԥҳәыс зхылаҳәоу сгәы дықәшәмырԥшын ҳәа.

Аҷкәынцәа неихәаԥшы-ааихәаԥшын, иааԥышәырччеит, ацәа иалнахын, егьаалахҿыххеит.

– Дугәалазыршәазеи уажәы Абга Мамсыр? – диазҵааит Едрыс, иқьышә хьарҽны изкыз иҭаҭыныжәга ааиҿыҵхны.

– Ииҳәаз иашан, убриоуп дысгәалазыршәаз. Уара ишуҭахым шырдыруагьы, дара рхаҳәатәы иадыргарц иашьҭалоит аҳәса. Дадраа, ԥсыкгьы аӡәы дирххахьеит, џьабаас ишәоуеит, аха сшәыҳәоит, сара агылара сықәшәмыршәакәа, аԥенџьыр ахь еиҭа исызнажәга скаруаҭ, – иҳәеит дахьаагәамҵыз, аҳауа изымхеит, иԥси-иԥси еихьымӡо Баҭыр. Аҷкәынцәа убри акаруаҭ аргыларҭа убриаҟара изеимактәхаз, изырххатәхаз рзеилымкаазт, иахыччаргьы цәгьа ирымбо, иџьашьаны инеи ҿаԥшы-ааиҿаԥшит. Иҟарҵара рыздыруамызт. Ишьапқәа ааиҭныԥсахлан, еиҭа ишьамхқәа неиқәиршәхын, апақ-апақ ҳәа иҭаҭыныжәга днаҿыхеит Едрыс. Иаҳаз ажәақәа маӡас ирыҵоу аилкаара иҭахны, ашәақь аҵа дкылыԥшуазшәа, илаԥш рҟәымыҭхо, Баҭыр иблақәа днархыԥшылеит.


144

– Сызшәыҳәаз ҟашәҵа, дадраа, – иажәақәа ԥыҵәҵәа-ԥыҵәҵәо деиҭарыҳәеит Баҭыр. Убасҟан, иара ус дыштәаз, иб ӷа еиҵыхны иҽаариашан, ачымазаҩ иԥсы зыдхалаз аԥенџьыр далԥшны даанаԥшит Едрыс. Иҟалаз идырын, хыччарашәа дԥышәырччо, арԥарцәа ииашаҵәҟьаны акаруаҭ уахь ииаргарц иблақәа надирбеит.

– Ауаҩы ахымҩас иқәшәан данахәлак, дҿажәкәа аӡы да ҳәоит, аха ирҭома? Аӡынраха, аԥенџьыр аԥша авҵышәшәо…

– иамеикырц дналагеит имашьхәылҵ аҟынӡа змахәарқәа ԥхьарҵәаз арԥыс. Уи иажәа анагӡара имҭакәа, уаҟәыҵ, ииҳәаз ҟашәҵа ҳәа аанарго, инапы ааиҟьеит Едрыс, нас даахьаҳәын, ибжьы ныҵакны:

– Абгахәыҷы акәытҵарахь, абааԥс, акәытҵарахь схы шәырха аҳәеит, – иҳәан, иажәақәа иара ихаҭа днархыччеит. Урҭ ажәақәа ирыҵаз, изхиҳәааз аҷкәынцәа ишырзеилым каазгьы, изхуҳәаазеи ҳәа имазҵааит. Аҩыџьагьы ирдыруан: Едрыс ианакәзаалак аҽырҟәышра бзиа ибон, иара ихы иаҳа иамхабзиаха дцәажәалон.

Ачымазаҩ дааҳәыԥы-ӡыԥын, иблацәақәа хьанҭа-хьанҭа-ӡа инеиқәихит. Анаҟә иалагылазшәа, азалаҿ итәақәаз рхы-рҿқәа хәашь-хәашьӡа цқьа изеилмыргеит. «Еи, башак акәым убама, ари напы сылазкыз!» – иҳәеит игәанала. Аха нас хәы ҷы-хәыҷла анаҟә ҵаӷахо, аҭбаара иацлон азал, уи агәыӷәӷәара инаҭон Баҭыр.

– Едрыс, уца, сара сыда ус умамкәа уҟоума, – иҳәеит ибжьы каҳаны.

– Уи хьаас ишьҭумхын, усс уамак исымоузеи аӡын мшха. Уҽырӷәӷәа, адехәҭыр иаагара ицазгьы уажәыҵәҟьа дрыманы иаауеит, – иҳәеит Едрыс.

– Уареи сареи ҳаиԥш зықәрахь инеихьоу дычмазаҩхеит ҳәа дзыцәшәахуазеи! – иҳәеит Баҭыр. Аҷкәынцәа ааԥы шәырччеит. Баҭыргьы ииҭахыз убри акәын. Уи илаф ашьҭахь, илакыҵа иаҳа иааҭылашьцаан, усеиԥшгьы нациҵеит: – Усцәымшәан, Едрыс, уи хырԥашьа змам ааиӡаргьы, сара сгәы каҳауам. Сара адехәҭыр иакәӡамызт уажәы сзызхәыцуаз, иҟаларызеи, хьҭак насыласзар иаасылҵып. Сзызхәыцуаз, ис


145

гәалашәаз удыруама? – даҿын, ишоура иаҳа ианаахҽ, зажәа еилгахаз ачымазаҩ. Иара дажәӡан, ианигха, ажьыргәыц аӡы алҵны ианҩалак еиԥш, аамҭа иаркыҷыз ицәеи-ижьи аарла иааирҳәын, ишьамхқәа шеиқәыршәыц еиқәыршәны, ибӷа шшапаӡа, ҽырҵысы имаӡамкәа итәаз Едрыс цқьа дибартә днықәиеит.

– Изакәызеи узызхәыцуаз, иугәалашәаз? – ачымазаҩ днаиазҵааит Едрыс. Акаруаҭ ашьапахьы итәаны, хәыҭ-хәыҭла дара рхатәык иалацәажәоз аҷкәынцәа рышҟагьы даанаԥшит. Иҭаххеит убри аамҭазы урҭ зынӡаск убра иҟаӡамзар. Ицәа иалашәеит ажәа кьаҳәк, ма ҵәылаҵарак шиҳәоз Баҭыр. Уажә дибама, шаҟантә иҳәо иаҳахьоузеи: анымха-хымҵәа анхашьа-анҵышьа ануирҵо аҵкыс еиҳау ччархәра абаҟоу ҳәа, даагәаар иҿаку ажәақәа.

– Иахазынгьы, сшоура анааиқәтәа, иаасгәалашәеит, ани ашәиккеи сареи, зынӡа цәгьала ҳанеидтәалаз ҳшеин уршәақәоз. Усгьы ани, – инапы ахыза иҩхәыҵихын, икаруаҭ наганы изыддыргылаз аԥенџьыр ашҟа инаирххеит, – угәы иалымсын, аха нцәахәыс имоу уара уоуп. Уаргьы угәы иа мыхәо уауҟаху, иара ишҟа иадцәыло ацәажәара уанаҟәымҵ, иаасзымычҳакәа иуасҳәаз ажәа. Аӡын ҵхы дуӡӡа, узмыцәо аиарҭа улахар, ухаҿы имааиуа ҳәа иҟоузеи. Агәылацәа-азлацәа сышрызхәыцуаз, абни схы иааҭашәеит. Уажәыгьы угәы иалоушь ҳәа сегьыназхәыцит. Уара иугәалашәомашь усҟан иуасҳәаз?

– Иабаугәалашәеи, уажәыгьы иухамышҭӡаци? – иҳәеит Едрыс, изакә ажәоу уи зыӡбахә имоу ихахьы ишымааизгьы.

– Ажәа бааԥс уасҳәеит, ишԥасхашҭуеи, Едрысхеит. Сара сакәым, ахаҳә ршны иԥижәап Бинагә. Сгәы ԥжәаны сыҟан акәымзар, иҳәатәымызт: «Ҳара ҳаинышәаны ҳшынха-ҳшынҵыша ҳзырҵо уара, анымха-хымҵәа, уоума?!» – ҳәа иуасҳәаз. Изуасҳәарыз, аха, умбои, ауаҩы ихы анихашҭуа ҟалалоит.

– Аа, уиоума уара узҿу? Уи хьаас иҟоумҵан, Баҭыр. Шәара шәыбзианы шәыҟазааит, уи ажәа усым. Анымха-хымҵәа ҳәа сазҳәахьоу зегьы срылҵуазар, уажәшьҭа аҳабла рыбжаҩык


146

срылҵхьазаарын, – аҭаҭын иашәхьаз ихаԥыц ҩежьқәа аарԥш уа дааччеит Едрыс.

– Ус, ухабзиара аҟнытә иуҳәоит акәымзар, иубаргәузеи, аӡәгьы уиеицәаны унхаӡом. Иухашрҭ наҟ убри, иуаҭәамкәа иуасҳәаз ажәа, Едрыс. Иара ашәикка ихаҭагьы дысцәымӷу џьушьома, аха изыхҟьа сыздыруам, иамуит, иареи сареи ҳаиқәымшәеит.

– Аԥхьаӡа изыхҟьаҵәҟьаз ауумдырхуа, аха… – дааԥы шәырччан, ачымазаҩ игәы шаҭауа, иажәа намыгӡакәа иҽаа никылеит Едрыс.
– Уара утәала сыӡӷаб дисҭар акәын иааӡамҭа?
– Дара гәаԥхеибашьан ианыҟала…

– Дисҭон, уаҩҵас аҳәашьа иақәшәазҭгьы. Уаҩҵас ажәа аныснимҵа, саргьы убас сизныҟәеит. Иара иааӡамҭа, сара сыӡӷаб дигаргьы, дықәҵны дцон.

– Уажәы ақыҭа ирацәаҩны иалҵуеит. Дықәҵны дызцазеи, аваинкомат аҟны дыҟоуп, егьыбжьам, мызкы аҩныҵҟала, ичынқәа ӷьаз-ӷьазуа знык-ҩынтә дааны дцоит.

– Сыӡӷаб дахьиҭацамхаз акәӡам ус ҳзыҟалаз. Уи зыхҟьақәаз рацәоуп. Нас уара усҟан иуасҳәаз ажәа угәы иалаӡами?

– Ихьаам хьаас иҟауҵоит, Баҭырхеит. Ианбатәи усу уи, наҟ иухаршҭ. Аигәылацәа акыр ззеилоу, акры еимаркуеит. Изеилибамкаакәа ианрыхьқәоугьы ҟалалоит.

– Изеилибамкаакәа ҳәа иуҳәаз бзианы иуҳәеит. Уара угәы иаламзар, уаҟа сгәы урҭынчит, – иҳәан, иҽырҭынч днаиеит ачымазаҩ. Иицәажәаз дарааԥсан, илацәақәа неиқәиԥсеит. Едрыс аҷкәынцәа инапы надирбан, ршьапашьҭыбжь мырга кәа, абарҵахь индәылҵит. Азалаҿ иккаӡа ҭынчран, уи аҭынч ра далаӡырҩуа, ихатә хәыцрақәак дырҭанагалан, иҟыт-ԥсыт ыҟамкәа дышьҭан Баҭыр. Ашьҭахь, дзызхәыцуаз данамырҭынч, иблақәа аахитын, далыԥшны днаԥшыртә аԥенџьырхаь дхьаҳәны днаиеит. Арантәи дыҵаԥшуан иқәаҵара, дхыԥшы лон аџьықәреи хәыҵәқәа цәҳәны изыхгылаз аҳәысҭа. Уиазы акәын икаруаҭ абрахь идыргыларц дызрыҳәозгьы, иара ибаҳча, имхырҭа адагьы, арантәи ибарҭан иаха акырынтә дзызхәыцыз игәыла инхарҭа-инҵырҭа. Аа, абар, инахьхьы


147

аҵлақәа рыбжьара иныбжьибааит, алҩақ иашәыз аҭуан еиԥш, еиқәаҵәаӡа иааԥшуаз Бинагә имаҵурҭа ахыб. Аҽышьҭыхны уи иахыҳәҳәо иавагылан акәасқьа. Идыруан Баҭыр, иара иҟны еиԥшҵәҟьа, Бинагәгьы асасцәа анизаалак, игәырӷьа-ччара аныҟоу иҩны, еилаҳанто алҩаҵә ахылббы аҿыҩанахоит.

Уажәы Баҭыр дназхәыцит, иара дахьиоу, инапала иргылаз ихатә кәасқьагьы, убасҵәҟьа ахәда хәхәаӡа иҭҳәаны, ахара инаԥшуа ишахагылоу ауаџьаҟ. Иара убасҵәҟьа ишеизааигәоу, амардуан шрыбжьоу икәасқьеи имаҵурҭеи. Иара имаҵурҭа, ианамуӡа, иаҳагьы иҭбаауп, изықәгылоу ауасхырқәа иаҳагьы акыр зхыҵуа, ишышәра ишәхьоу лакациатә қьарсҭақәоуп, урҭ даҽа шықәсышәкгьы амса иаҩызаха, ԥхасҭахара рықәӡам.

Дахьынаԥшуаз Бинагә игәараҭа уаҩԥсы дықәыршәымкәа, иккаӡа иҭацәын. Ицәҳәны, рымахәҭақәа хаххала иҭагылан аӡахәа зқәыз алқәа. Ҵыԥх еиԥш, сынтәагьы иаанхозар акә хап урҭ еилыхӡамкәа. Иара ариаҟара иҳараку аҵла дзықә лом, изеилызхуада? Иашоуп, иара Баҭыр иӡахәа-ҵлақәагьы еилыхымкәан инханы иҟоуп, аха уи зыхҟьаз, цас ируазшәа, аҵлақәа, аӡахәақәа еиҳа реилыхра ианасакьаҳәымҭаз Гәил лхаҵа, имаҳә Боча, акомандировка рҳәама, абрахь џьара ацара иқәшәагәышьеит. Даныхынҳә, иҩны абарҵаҿ итәаны ишыржәуаз-ишырфоз, ҽнак, даахәмарны, ирԥшӡашәа иеи ҳәеит, иара – ҭаҳмадак, ишилымшо аҵла акыдлара, изеи лызхша џьара аӡәы димазар цәгьа ишимбо. Аҩы ҭеиҭәаргьы, есышықәса ишыргац, дара рами изиҭо. Усҟан имаҳә Боча иҳәеит, аҵлақәа ирҿало иҳазааит, иҵәазааит иаарҿыхны, амашьына илақәҵа араионаҿ, еиқәышәшәа изгылоу апункт аҟны ианнаргалак, нас иазиуша, арымарахь, арыӷьарахь амҩа иахьықәиҵақәаша иара ибзианы ишидыруа, убриак аҟны, иара иҳәашьа, «папа» диқәгәыӷыртә дшыҟоу, егьи, аилыхра ҳәа дызҿу, иашоуп, даныҷкәыназ, ақыҭаҿ, иани иаби рҟны данынхоз, еилихқәахьан, аха уажәы, ицәеижь шьҭыхны, аҵла ахагалара рылшагәышьом имахәарқәа. Лафны усшәа иҳәеит акәымзар, аҵла дзықәымло иауазеи, деимҿаԥоума? Мцгәышьам, анцәа ииҭазоуп, амашьына лас


148

дақәтәаны ҵыԥх данааз, иара дахьақәтәаз амашьына азганк адгьылаҟынӡа ишьҭагыларц егьагмызт. Дшыҟазаалак, аҵәҩан еиԥш дҩанҭхьӡа игылоу Бинагә иааӡамҭа иаҵкыс уеизгьы деиӷьуп. Ижәҩа ҷынқәак ықәкьакьазар, уамак рылихып са ра смыжда. Аакьыскьа Бинагә усҟан ҳус маншәалахазҭгьы, уаргьы угәараҭа ыӡрымызт – саргьы ҳәа иҽраԥсашәаха ииҳәаз, убасҟан иаархааны, уаҩҵас џьара ҳәашьак аҭаны даҽакала дцәажәозҭгьы, иахьа саргьы сгәараҭа ахәыҷқәа ргәырӷьаччабжьы ҭыҩуазаарын – иаргьы. Аа, абан, ахаҿы ҭакәаҳа ишгылоу инхара…

– Дабацеишь иара иахьа, арахь дшықәымло… – аӡәы иеиҳәозшәа, аԥенџьыр ахь дшыԥшуаз ибжьы ҩҭыганы иҳәеит Баҭыр.

– Акыр уҭахызар, Баҭыр? – иҳәеит абарҵаҿ игыланы Едрыс иреиҳәоз ажәабжь иазыӡырҩуаз аҷкәынцәа руаӡәк.

– Акгьы, исҭахузеи, шәца, дад, шәыҩныҟақәа шәца, иахантәарак шәсыдынҵәалеит.

– Ҳамцои, аӡын мшха ус ҳәа акгьы ҳаргәаҟуам, – иҳәеит аҷкәынцәа рцымхәрас Едрыс. Ачымазаҩ иахь дыҩналан, усгьы нациҵеит: – Аӡынра агәҭаны, аҳауа реиҳа ианыбааԥсу, аӡы ушԥаҭалоз, Баҭырхеит…

Ачымазаҩ урҭ ажәақәа зынӡаскгьы имаҳаӡазшәа, илацәа қәа еиқәыԥсаны диан. Едрыс иҭаҭыныжәга аԥахә-аԥахәҳәа инапсыргәыҵа иҵакшо данааихагыла, уажәраанӡа иимбацыз иҭынхак дааиз џьшьаны, ашьшьыҳәа иблақәа аахитит.

– Уахьыбааӡаз атәы акәын сызлацәажәоз, – иҳәеит Едрыс.

– Аа, Едрыс уоума? Сымаҳә даазшәа сгәы иснарбан. Ус ҟалап ҳәа сыҟазма. Аҽы, абга ирфаша, уажәы иабазма, ашьапы ҵызхаахьоу уи амҩоуп, аӡы инырп сгәахәын…
– Иҭаҳама?

– Аӡы агәҭаншәа инеиуаны, иҩышьацәхныслан, ақьышә анынӡаашьшьыла, уи акәхеит, сшьапқәа бааӡеит.

– Ҽыла акәым, аҷҷаҳәа ианҵаауазгьы, маҟҿаҳәаранӡа ҳҭаланы, шьапыла ҳарны ҳанцоз ыҟан, аха уажәшьҭа умбои…

– иҳәеит Едрыс, қәрала Баҭыр иаҵкыс дшеиҵбызгьы, ихы идкылауа.


149

– Абзиара ҳҳәааит, Едрыс, аха уаныҷкәыназ, аӡы хьшәа шәеи аус хьанҭақәеи уареи уамак шәеизуаамызт, – иҳәеит Баҭыр дԥышәырччо.

– Уара усгьы сара сыла ааԥшны иууам. Аусура атәы ануҳәа… Ажәытәан анхацәа ауӷә аншәықәыз… – иҳәан ес нагь дшалагац, ажәабжь аҳәара дналагеит Едрыс. Ачымазаҩ дҩеихан, ахчы изқәахь иҩаҵаҵаны, еиҭах аԥенџьыр далԥшны днаԥшит. Уажәы илаԥш надхалеит амжәа ашьапы иадкнаҳа лаз аҽхыбаҩ. Ахаԥыцқәа ҟәаш-ҟәашӡа, зыҽны ишыкнеиҳаз еиԥш, цырак ныҵымшәаӡакәа, ахаԥыцқәа хаџьџьала, иара иахь иааԥшуа, ихыччозшәа ибеит. Иара, аҽхыбаҩ аҵкысгьы, дназхәыцит зшьапы иадкнаҳалоу, еиҩызшо ашш-аанда иана вҵиааз уи. Малаӷәырк ԥырны ишцоз амжәакакал аҿыҵшәоу, иҟато адгьыл иҩалҵит иара ахала. Џьара аӡәы ихьӡ ахҵаны итәитәыр ҳәа ишәозшәа, ашш иалагылаз аҵәҩан аҽнадкылан, аӡара еихатыруа, икахәхәа иҩагәылсит. Агантәи аԥша анаслак, аҩадаҟа, Бинагә имхырҭахьы инхытаруан, ашьхантәи ианаслак – иара, Баҭыр имхырҭахьы, уаҳа дналкааны аӡәы иахь аҽаднамҵеит, рымхы, рыдгьыл иаԥырхагамхеит. Иазҳан, амахәҭақәа тәырԥсо илнаган, иџарџаруа ианыҟалагьы, аџьықәреи иаԥырхагаз ашәшьыра шьыбжьаанӡа аӡәы им хырҭахьы, ашьыбжьышьҭахь егьи имхырҭагьы иашьҭуан. Игылан уи абас, аӡәгьы иԥырхагамызт, аӡәгьы ибзиарагьы аздыруамызт. Аха зегь акоуп, иамуит, еимактәыс, ҭыӡшәас иҟалеит иара. Азааигәараҵәҟьа, имхырҭаҿы иҵауланы ижит Баҭыр. Убри ашықәсаныҵәҟьа иҿалашаз аҳардан еиҭеиҳаит, амжәа агәҭанӡа дҩахан инадҿеиҳәалеит. Уажәы дахьиоу, ид тәалоу Едрыс ажәабжьк аҳәара дшаҿугьы, иара уи зынӡаск ихахьы имааиӡо, акакала игәалашәоит, усҟан игәыла Бинагәи иареи ирыхҭибахыз. Иӡахәа дҩахан инадҿеиҳәалоны, да нынаԥш, ӡахәа рқьақьа дук ижәҩа ихшьны, ажыга наиварсуа, иҽырҭынч, уаҩ димбаӡошәа, дааиуан Бинагә. Амжәа амҵан дааҭгылан, иҭаҭыныжәга неиҵаҵаны, алҩа ҭырббуа днаҿы хеит. Аԥсшәа усгьы ирзеилан:

– Иууазеи, Бинагә, бзиа ууит ҳәагьы соуҳәомеи? – иҳәеит Баҭыр, уи ишҟа дымԥшӡакәа.


150

– Бзиа ууӡом, нас бзиа ууит ҳәа абауасҳәари, – иҳәеит Би нагә, ганха дыԥшуа. Макьаназ аҩыџьагьы лафк еибырҳәоз-шәа акәын ишеицәажәоз.
– Ааԥынра шаара иаит убама, – иҳәеит Баҭыр.

– Иаарласны ацәаӷәарақәа ҳрылагароуп, – иҳәеит Би нагәгьы.

Мчыла аӡәы ирыдиҵазшәа, арҭ ажәа ҭацәқәа ахьын ӡеибырҳәоз, Бинагә ажыга ишьапы нақәиргылан, анышә иналаиршьшьит.

– Аӡахәа сара иақәысҵахьеит, – иҳәеит Баҭыр, уи Бинагә имбозшәа.

– Ибзиами иақәуҵазар.
– Ари амжәа ҟата ҩ-ӡахәак абаҭаху…

– Ус ами, иабаҭаху ҩ-ӡахәак, – иҳәеит Бинагә иажәа рҭынчны.

– Аӡахәа сара иақәысҵахьеит, иумбаӡои?! – иҳәеит изымычҳазт, иажәа рымчны Баҭыр.

– Иақәҵа, амарџьа, ҳәа уазҳәада?
– Уара иақәҵа ҳәа уазҳәада?
– Сара сыдгьыл аҿоуп иахьеиҭасҳауа.
– Саргьы сыдгьыл аҿоуп иахьеиҭасҳаз.
– Ашьапы уаҟа иҵоуҵеит, аха изқәуҵазеи?
– Амжәа.
– Изтәыда?
– Уара иаҳа изутәузеи?
– Нас уара иаҳа иутәума?

Рҳәашьақәа, рнапҟьа-шьапҟьашьақәа рыла акәымзар, дасу ииҳәоз, изҳәоз ҳәа еилыргашьа амамызт, убасҟак еиԥ шын еимырдоз ажәақәа. Аизыҭрысра аҿынӡа инеибацеит. Аҩыџьегьы уаҳа инызкылаша акгьы анырзымыӡба, аӡәгьы данзеиӷьымха, аҩыџьагьы рӡахәақәа еиҟараны иаахырҵәан, еиҟараны иҩахан, ӡарҵәила иадҿарҳәалеит.

Уиаахыс иҵуазеи, шаҟантә акалаҭқәа жьыла ирҭәны егьырҭ рыҵлақәа ирыҵыргахьоузеи. Иахьа уажәгьы Баҭыр изымдыруа иаанхеит, усҟан уи амжәа иақәиҵаз аӡахәа бзамхарц, Бинагә уахык, уаҩԥсы димбо, аҵх еимаҳа


151

ианылашьцаз, ахәараҳәа аӡы ршны ишаҵаиҭәаз, аԥашәқәа адгьыл иҵжәаны ишыҵаирҩаз. Иҟаиҵаз азыҳәан адгьыл изыҳарамхазшәа, иара Бинагә еиҭеиҳаз аӡахәагьы, пытҟәыркгьы азылымгакәа, иҩаны ихаххала амжәа ашьапы иаадхалеит. Амжәа азыҳәан еиӷьымзар еицәаз ҳәа акгьы ҟамлеит, амахәҭақәа еидарада, ишырҭахыз рҽеимыртаӷа, аԥша ахәхәаҳәа ирыласуан.

Едрыс ибӷа амысҭхәага алагылоушәа, иҽыриаша дтәаны ацәажәара дшаҿыз, дзацәажәоз ачымазаҩ дизымӡырҩӡо дахьыԥшуаз ангәеиҭа, иаргьы уахь днаԥшит. Аԥҳәаҟәа иаҵақь, аҽхыбаҩ адкнаҳаланы, изазамазо игылаз уи амжәа иара Едрысгьы игәаланаршәоз рацәан. Амахәҭақәа адыҟҟааны, уаҩ аԥҳә ақәиҵартә ианазҳа, иара иаԥхьа даҽаӡәы дықәлар ҳәа дшәо, Бинагә иеиха аҿы цырцыруа днадгылеит. Уи аҽны Баҭыр аҩны дыҟамызт. Ауха дхын ҳәны данааи, иҩны ашьҭахь дахьындәылҵыз, илаԥш нақә шәеит, амза каххаа иахалашо, аҵх иалагылаз аԥҳәаҟәа. Ахәышҭаара дныҿҳәасын, ихәыжжаӡа амца зкыз кәазҭхак ааҽҳәԥааны иҿынеихеит. Инықәыццышәаа игон, иԥҳәыс Бу ца лакәмызҭгьы. Адырҩаҽны ирылҵыз аҭыӡшәа агәылацәа, аҭынхацәа аднагалеит, урҭ дрылан иара Едрысгьы. Усҟан аигәылацәа хибамырҵәакәа иахьеиқәхаз, иара иажәақәагьы ирылшаз маҷмызт. Иахымԥартә иақәыршаҳаҭны, ирыӡбеит иаднагалаз, ӡынрак азы аӡәы иԥҳә ақәиҵо, иааиуа егьи аӡынразы егьи дақәиҭызарц уи амжәа.

– Изтәыда сынтәа иақәу аԥҳә? – дҵааит Едрыс, аԥша ахьасуаз, иԥыжәжәоу ԥҳәыс ҵкыжәк еиԥш, акалҭқәа хьынҳалаӡа игылаз аԥҳәаҟәа дазыԥшуа.

– Уахыччоит акәу? Сара, сара сымхырҭа иҭызгазоуп иақәу,

– иҳәеит Баҭыр, сынтәа уи аҵла иара дахьақәиҭыз гәахәас иҟаҵаны.

– Иазнымкыло иақәуҵаӡазеи?

– Иаргьы ус ҟаимҵои, саргьы сынтәа изызуа убалап. Аӡынра ҳанӷыҵысны, арахә ҟашәа иажәланы ирмоуа, аԥҳәаҟәақәа зегьы хыршәаанӡа салакьысуам. Ирахә рыӷра ҭыӷьӷьа, иахьа хәаԥшуа ргәахы ҿнакаалааит!..


152

Уи аӡбахә уаҳа далацәажәар иҭахымызт Едрыс. Иҭа ҭыныжәга уажәы-уажәы иҿыҵихуан, иҿыҵеикуан. Аҭӡамцаҿ ирдуны, аҳәа амҳасҭа кны Баҭыр иоура шиоуроу иҭыхны икыдыз апатреҭ дназыԥшит. Уи анҭыхыз, иахьҭыхыз изны кымкәан Баҭыр далаҽхәо ишиеиҳәахьазгьы, ацәажәара ала хигарц, ус днаиазҵааит:
– Иухыҵуаз, Баҭыр, абри анҭухыз?

– Иазууазеи, ианбатәиу уи. Усҟан дабраолцра сыҟан. Ҵыԥх, ани амжәа иара иԥҳә анақәызгьы, ус ҟаиҵеит. Ирахә ириҭашаз шимамызгьы, март аҽааҩнашаанӡа ихимшәаӡеит. Сыжәқәа рхы раҳаны иаҵаԥшуан. Убас ҟаиҵома агәыла бзиа.

Амҿтә џьам гәаҩак азна аҟәыд-ца лыманы ачымазаҩ ишҟа дыҩхалеит Буца. Лара лнапала илыржәыр лҭахын, аха Едрыс иахьибоз дацәыԥхашьан, иҟалҵара дақәымшәо лҽаанылкылеит.

– Адехәҭыр дрыманы иаанӡа иԥсы ааивнагар аабап, амлагьы дакит, иацижьҭеи ҿаҵак лбааимдац, – лҳәеит, лхы Едрыс иқәкны, иҟалҵо арқьиара аҭахызшәа. Ачамсҟәыл мҳаҵәла еилырхуа, ахылԥа-ԥсылҩа цәышӡа изхылҵуаз ацара иаԥхьа инықәлыргылеит.

– Бҟәыд-ца сахәышәтәит, аха, ибасҳәо убриоуп, ҳамаҳә Боча дааны, џьара хәышәтәырҭак ахь сышьҭеиҵарц сигоны сҟалозар, ани амжәа иақәу аԥҳә ҳара ишаҳтәу бхабмыршҭын,

– иҳәан, илаԥш ҵаакәкәалаӡа, иԥҳәыс дналыхәаԥшит ачымазаҩ. Иара, ихы идыруазар аахыс, дычмазаҩны иарҭа зхы нылазымкыцыз, уажәы ишьапы дзықәымгыло, ишиҭаху ибжьы рыӷәӷәаны дзымцәажәо дахьышьҭоу, иԥҳәыс лықәра ишаҵанамкуала лцәа-лжьы ҭҭәааӡа дахьихагылаз, шьыцра-гәаараны инаилсит. Уажәы иара илеиҳәаз ажәақәагьы лха хьы иаалымгаӡазшәа, уимоу, лқьышә инықәҵаны дегьаа ԥышәырччазшәа ибеит.

– Сара ибасҳәо аҵкыс, Хаџьгәагәажә ибалҳәо иаҳа бхахьы инеиуеит, аха бхы бнамыркааит мышкызны, – иҳәеит Баҭыр.

– Макьана цәгьарак сзылухьаны ҳәа сгәалашәом, – лҳәеит Буца, дԥышәырччо.


153

– Иара Бинагәгьы даҳзыразуп ҳәа сабҳәара быҟоуп бара, бышнеи-неиуа.

– Иареи уареи убас шәахьықәибамыргыло азыҳәаноуп ҳаӡӷабгьы лынасыԥ ҿаҟәаны адәы дзықәу, – иаалҿыҵҟьеит Буца. Илцәымыӷхан, Едрыс иахьгьы днаԥшит, уи аҷкәынцәа рахь дхьаҳәны, ибжьы рмаҷны акы реиҳәон. Убри аамҭазы ашҭа аҵыхәан иҿаз агәашә аатын, иныдҳалеит, ажәа мчқәа еибызҳәозгьы еиҿахәыҭ-хәыҭны, ицәажәозгьы зегьы рыҵарӡуа, хәыҷқәак рычча-хәмарбжьы ашҭа ныҭнарҭәааит. Дара рашҭа хәыҷы дҭамызт, аха агәылацәа рхәыҷқәа уаҟа хәмарырҭас ирыман. Агәашә ишааҭалаз, еибарҩны рҿынархеит абаҳчахь. Ирдыруан, уаҟа ргәазхара ианыҩлак, аҵәыргылақәа ишырхыԥо ианааԥсалак, нанду Буца аҩныҟа инаганы аџьынџьыхәақәа шрылҭо, убасҵәҟьа дышреигәыр ӷьоз Баҭыргьы, ишиҳәоз аӡәаӡәала инапы нарықәкуа: «Ари ҳара ҳаӡӷаб лхәыҷы длеиԥшуп, ари лыҷкәын ихы аахҵәа ихагылоуп».

Даргьы уи иеигәырӷьон. Абжьааԥны урҭ ахәыҷқәа иара иӡӷаб илыхшаз игәаладыршәозҭгьы, уажәы абаҳчахьынтә рыбжьқәа ахьиаҳаз, иара ихаҭа ихәыҷра игәаланаршәеит, игәаҿы иарҿыхеит уи иадҳәалаз хҭыс хәыҷык. Иабаҟоу иа жәын иԥырҟахьеит, иқәӡаахьеит Бинагәи иареи аныхәыҷ қәаз иахьыхәмаруаз абаҳча. Ибзианы игәалашәоит, ҽаҩ раҭагалара инахысхьан, аҵла рыбӷьқәа кыдӷәыхаа, ицәҳәны игылан. Шәырцырак џьаргьы иҿаршәмызт. Излаҿахаз здыруада, зҽеимартаӷа игылаз ӡынҵәа-ҵла дук ахықәцәан,

амацара заҵәык амахәҭа иахьынҳаланы, иҟаԥшьшьӡа иҿан ҵәак. Аҷҟарапат зынамӡеит, ахаҳәқәа, алабақәа егьа агәыдырҵандазгьы, ргәахы ԥыжәжәо, иуаркалеиуа иры хәаԥшуан. Уаҳа даазымхәыцӡакәа, амахәҭа днахьынҳалан, инап хәыҷқәа акәыршо, иҽадырԥсыла аҵәа днықәлеит Баҭыр. Аҵәа ҟаԥшь зҿаз амахә рҵысуа, ииулак иҿиршәеит. Дылбаарц иҿынеихоны, ҵаҟа данынаԥш, аҵла амҵан адгьыл зегьы иҵагьежьаауа, изааԥшуаз Бинагәгьы ишьапы дзықәымгыло, диҵууаа дцозшәа ибеит. Илацәақәа еихарӷәӷәаны ихиҩан, амахәҭа инапы аларԥсны икит. Убасҟан ԥхыӡ бааԥсык даланы


154

далнахуазшәа, игәырҿыхагаха, ҵаҟантәи Бинагә иҵәаабжь иаҳаит, иаргьы, ихьадышьшьуа, амахә аужьра иаҿыз инапқәа, абжьы ихдырраҿ данаанага, иҽаларԥсны иааникылеит. «Ҵаҟа умааԥшын, ирӷәӷәаны икыз, ушьапы уацәымшәакәан иқәыргыл!» – иҳәон, иажәақәа алабжыш рылажж Бинагә. Данықәлоз ҳәа имбаӡеит. Имахәар ҭарсны иааникылан, игәы ирӷәӷәеит, цқьа ихдырраҿ дааигеит. Акраамҭа илбаауан, ҵа ҟа ианкаԥа, ацхаҟәа дашьызшәа, адгьыл еиҭах иҵагьежьаауа, днеилууаан, дыхәхәаӡа аҵәа ашьапаҿы иҽынкаиршәит Баҭыр. Ишԥеиҭахыз иҽеиҭарц, дышьҭкәыцәаа дызманы ицоз, аха игәы иқәыҩуа дашьҭуамызт Бинагә иҵәуабжь.

Рмышәхәқәа аақәыҳәҳәуа ианыҩеидасгьы, иааргәа ларшәаны иалаччалон, аҵла ишылбааибагоз, рҵәа ҟаԥшь иахьыз уҳәа иалацәажәо.

– Уара ухаҭагьы ухлахаҵ гьежьыр ҳәа узламшәазеи усҟан?

– иҳәон Баҭыр, дԥышәырччо.

– Уи аамҭазыҵәҟьа сара схаҭа исыхьша азхәыцха соума! – Бинагәгьы дԥышәырччон.

– Ма ҳара иаҳҿаҵахәхандаз уи аҵәа ҟаԥшь!
– Аҳәа ишԥаҳцәафеи ҳара ҳалбаанӡа!

Абри агәалашәара дшалаз, ашьшьыҳәа ацәа дынҭанагалеит ачымазаҩ.

3

Ааԥынраз аҵар шыҷырҷыруа еиԥш, абаҳчаҿынтә иааҩ уан ахәмарра иалашыҩкыз ахәыҷқәа рышьҭыбжь. Ачымазаҩ иҿымҭра ицәымыӷхан, аҭаҭын ахарагьы даҟәыҵны, иҟаиҵара изымдыруа дтәан Едрыс. Аҷкәынцәа амаҵурҭахь иналбааит, ахаҵа усқәа рзы аԥшәма ԥҳәыс илыцхраарц. Убри аамҭазы, нахьхьи, Баҭыр имхырҭа аҵыхәан иавгаз амҩаду даныланы, дциҟә-циҟәуа дааиуан Бинагә. Ахәыҷы иҭахӡамкәа, мчыла уск аҟаҵара идырҵан, инеигӡарц данцо еиԥшын иныҟәашьа. Ажәҩан агәы азааигәахара иаҿыз амра, аԥсҭҳәақәа наҿаҳаны иаахырҩон, нас урҭ аҿысны ашьхаҟа ианцалак, ашәахәақәа ԥхара рыҵаӡамкәа иаанашьҭуан. Убри акәын изеиԥшыз Бинагә игәгьы, зны ихы-иԥсы дазгәаауан, илакыҵақәа ҭалашьцон,


155

усҟан иааӡамҭа иҷкәын аҩны дацәҟьаланы дахьыҟоу, иара Баҭыр иԥҳагьы лхаҵа длыцны цәгьарак, бзиарак аҟны данаалак, лдомбеи даалгеит ҳәа иахьылхыччо, имца ыцәар измидо игәылеи иареи абас иахьеидтәалоу, ишынеибакәу зегьы иара ихараны иԥхьаӡон, нас, дышхәыцуа, ихы-иҿы ихалашон, игәы инаҭон убарҭқәа шынеибакәу зегьы зхароу иара иакәым, убри игәыла иоуп, иара зегь рыла дыцқьоуп ҳәа. Аԥхаҳә ала ахәы ӷьӷьаны, аҿы ҟьаҟьаӡа иикыз аиха имахәар ишахаршәу, ҭынч дышнеиуа, ақшара иҽазыҟаиҵозшәа, ирыӷәӷәаны иааникы лон. Амҩаду иаҿықәҵаны игаз агәараанда даваԥшуан Бинагә. Алакациатә ҵәҩан шәпақәа, адгьыл иаларшьшьны, аҽада акьахь еиԥш еихышь, аџьтә кәашқәа рыбжьажьны, ауаҩ иқәра ннаҵыртә иҟаҵан уи аанда. «Иабааигеи аҩны маҭәахә иаҩсуа абри аҩыза абна?! Аҽы захыԥом, ажьа зкылсуам, аҟәарч ҩны аҭӡамцқәа реиԥш, дасны еихеицалеит». Аӡәыр сибомашь ҳәа иблақәа шаҟьо даахьаԥш-кәаԥшит. Еихала дасыр, алакациа агәаԥшь анҩа, амса иаҩызахеит, аԥҟара мариам. Ҵәҩан за ҵәык алыршәазар, уаҳа аҭахӡамызт, арахә ишырҭаху иқәаҵа иҭалартә ибгон аанда. Ибӷа ааирҟәын, уаҩ дынзмырхо ҵиаак аԥашә ыҵихуазшәа, аҵәҩан адгьыл иахьҩалыҳәҳәоз илҭарс иааникылан, ирҭрысны данаха, аҟыҵәыҳәа инапсыргәыҵа наҵкьарк ҩалашьшьит, аҵәҩан изыҵымхит. Инапы иалаз алхрагьы даламгакәа, игәаара иҵегьы иацланы, даҽа знык данлаха, иԥсасины, ицәаакӡа иҟаз адгьыл, ашьшьыҳәа иҩал ҵит аҵәҩан ашьапы. Уажәшьҭа уиаҟарагьы амч аҭахӡамызт, днагәҭасыр, ахала инеилаҳауан аанда, аха Бинагә ибӷа ааи ҵыхха иоуаанӡа:

– Бабу Бинагә, аинцәыш жәбама? Ишәшьы, ишәшьы! – ахкаара аҩныҵҟантәи хәыҷык ибжьы ҵарыхәҵәаӡа игеит. Иҩызцәагьы иаргьы абаҳча иҵала, еибарҩны иара ишҟа рҿаархеит.

– Уара уакәҵәҟьоуп аинцәыш! – иҳәеит Бинагә. Иеиха ижәҩа инықәҵан, акгьы ҟамлаӡазшәа, ашаца-шацаҳәа иҿы неихеит.

Агәашә дынҭалоны, дааиԥылеит Буца. Иара, иеиха агәашә ашьапы абаҟә иналеиҵан, уаҟа иаанижьит.


156

– Хаџьгәагәа иуалымҳәакәа дыҟам, ауадаҩ ухы алоуҵеит, Бинагә, ухаҵкы сцеит, – лҳәеит Буца лыԥраҳәала лнапқәа рбо.

– Уи дмааизҭгьы исмаҳаӡозаарын, шәыбжьы аашәыргар, уаҳа аҭахзу!

– Иҿысҭит иахазынгьы, агәашәаҿынӡагьы снеит, аха ишәмаҳаит.

– Иҿысҭит бҳәоу?
– Шәыцәахьан, ишәмаҳазар акәхап.

– Иахантәарак шәеилагьежьуа шәеилазаарын, ҳара акгьы ҳаздырӡомызт. Ус шԥаҳзыжәуи, Буцахеит.

– Ҷкәынак днасышьҭыргьы амуаз, аха шәсыруадаҩыр сҭа хымхеит, ухаҵкы сцеит.

– Адехәҭырцәа рахь аӡәыр дшәышьҭхьоума?
– Ашара адәы иаақәлоны ицеит аҷкәынцәа.

– Данцоз сара дызбазҭгьы, сыҷкәын Едыгьа дахьырба ша расҳәон, уи аминуҭаз адехәҭырцәа бзиақәа рыцҵаны иааишьҭуан.
– Ҳамаҳә дыҟоуп, Гәил дыҟоуп, ираҳар – уаҳа аҭахӡам.
– Дышԥаҟоу иара уажәы, сҩыза аҭаҳмада?
– Маҷк иаҳа дааԥшуеит.

– Анцәа иџьшьоуп. Иахеижьҭеи Баҭыр дычмазаҩны, сара исмаҳаӡакәа… Бара ԥҳәыс ҟәыӷак боуп, ус бмыхьыр акәын. Бца , бхаҵкы сцеит, баԥхьа снеиуам, – акәасқьа амардуанаҿ ианнеи, Бинагә дааҭгылан, Буца лышҟа инапы наирххеит. Уигьы баша, аԥсышәаны ииҳәаз ажәақәан, лара илҳәогьы дазымԥшыкәа, иҭынхак илабара дахыццакуазшәа, амардуан дыҩхашлеит. Ашәхымс дахьнықәгылаз, аҩныҟагьы дзыҩнам ло, ишьҭахьҟагьы ахынҳәышьа дақәымшәо, ашә даавахеит. Инапқәа хәхәаӡа иваҵаны, илацәақәа еиқәыԥса ачымазаҩ данынаихәаԥш, игәы ааҭрысын, хра дуӡӡак дынхықәгылазшәа, иоуразоуроу днеилууааит, аха агәашә данҭала нахысгьы ирмазеихьаз ажәақәа:

– Аҽнышьыбжьон аиарҭа ухәыҵаланы уҽызцәуҵәахуада?
– иҳәеит изнымкылакәа.

Ачымазаҩ ашьшьыҳәа илацәақәа аахитит. Зышьҭыбжь игәы иқәыҩуаз, ицәажәоз Бинагә шиакәыз аниба: «Зыԥсцәа


157

ирыварҵаша, аԥсыхагьы сиҭом, сбара уааи ҳәа иазҳәада!» – иҳәеит игәанала.

– Сҽысҵәахуеит уҳәоу нас, Бинагә? Алаԥш цәгьа сҽацәысҵәахуеит, алаԥш цәгьа, – иҳәеит зегьы ираҳартә ибжьы ҩыҭганы. Бинагә идырит уи иара изыҳәан ишҳәаз, изхиҳәаазгьы, иацы ашьжьымҭантәи реиԥылара шакәу. Мыш кызны имааир зымуа, уажәы иара иааидгылазшәа, ицәеижь ихыбзаауа, ашәхымс дшықәгылаз Баҭыр ибжьы аниаҳа, ашацаҳәа азал дныҩнашылеит. Ихаҵгылаз Едрыс инапы имихын, дназхәыцит «амышьҭацәгьара» ҳәа иаҳаз ажәа аҭак шыҟаиҵаша.

– Уи шыҟоу умбои, Баҭыр, амышьҭацәгьарагьы ыҟамкәа, аха аԥсы мыжда анымҭәлак, ауаҩы дзықәнамыршәара ҳәа иҟоузеи! – ииҳәаз ихаҭа деигәырӷьан, иубома саҵамхакәа изакә ҭаку иуасҳәаз иҳәарашәа, Едрыс днеиҿаԥшит Бинагә.

– Сасык ихәы зеишәа ианызымҵо, ԥуҭк ашыла мызкы изымхои, – иҳәеит ачымазаҩ. Уигьы, иқәнаго шиаҳаз убоит уара ууа бзиахә иҳәарашәа, Едрыс днаизыԥшит.

– Уи иашамкәа. Мчыбжьыкгьы мҵыц, ҩба-хԥа ԥуҭ аҷкәынцәа илаганы исзаарган, зынчарада ҳалгахьеит. Уа ҵәы машьынала нырцәҟа ицозаап, ҳныдгылоит рҳәан, иа хьантәарак сҭакәажәи сареи аџьықәреи ҿырпра ҳаҿуп. Уи иазууазеи, уара убжьы акка-ккаҳәа ирго, ариаҟара шулшо аума аиарҭа ушхәыҵаиоу?

– Угәы ԥумжәан, уара уаԥхьа сцом уахь.

– Сгәы ԥнажәоу, сгәы иахәоу атәы ҳалацәажәарым. Иуҳәаша, ишԥаҟоу угәабзиара?

– Уаатәа. Хьҭак сылалашәа сааҟалеит, – иҳәеит Баҭыр, иԥсы еивҵахо дшышьҭазгьы, шаҟа илшоз ичымазара хьаршшаны.

Лафҵас еибырҳәозаргьы, шаҟа аиашара алаз здыруаз Едрыс иқьышә ҵаӷақәа ачча рықәххуа, дырзыӡырҩуан, уажә шьҭа ачымазаҩ идтәалаша еиҳабык даныҟала, иара дцаргьы цәгьа ибомызт, аха еибырҳәақәо, реицәажәашьақәа иҵегь исаҳандаз, сгәанала сырхыччап ҳәа иӡбазшәа, ишьамхы ԥсы дақа хәхәа-хәхәаӡа еиҭныԥсахлан иааиқәиршәын, иҽыр ҭынчны днатәеит. Ачымазаҩ ирӷәӷәаны дахьцәажәоз игәы


158

аисра иацнаҵан, ишоура ахалара иаҿын. «Уара, ала аԥынҵа икылҟьаз, абаџ-баџ ҳәа уцәажәо, ишуҭаху уныҟәо адәы уқәны, сара угәы ишаҭахыҵәҟьаз схы самыхәо аиарҭа сыларханы анцәа сышԥауиҭеи! Егьоурым, уара угәы сықәымԥшыкәа усҵәҟьа сышԥаԥсри, анаџьалбеит!» – иҳәон игәанала Баҭыр дахьышьҭаз. «Сара сдаракәац ыҟаӡамкәа сықәӡаарц, сынхаҭа камбашь цәысырҭахарц анцәа ушиҳәоз, ухәдацәа ҵкааны уикит уара ухаҭа! Ҽааны уеизгьы сара истәуп уи амжәа, аха ҽааны мацара акәым, цахәгьы, цабжьгьы исцәызгода. Уԥҳәыс аҵәа ҿыхны илзыфахуам, амжәа дықәланы аԥҳә ықәылҵо дыҟоума. Иара абыржәы, аӡынра ҳшынӷыҵслак, сбаҳчаҿ ахәырма иақәу аӡахәа ааҵхны, иааганы илақәысҵар, шықәсык, ҩы-шықәса рыла калаҭла ажь аҵызго иҟалоит», – Бинагәгьы гәаныла дцәажәон.

Арҭ аҩыџьа асеиԥш ианхәыцуаз, Едрыс хәмарга ԥшӡак здырбаз асаби иеиԥш, ихы-иҿы ихалашо иҭаҭынжәга иҿы ҵакны, иҽеиҵыхшәа аԥенџьыр далԥшны дыԥшуан. Аи гәылацәа рынхарақәа еиҩшо ирыбжьгаз аанда ашьапы ахьмыркьысӡакәа, Бинагә ила каууа иҩахыԥеит. Иааиуан уи, аашьышьк афҩы аҿасызшәа, ахы ишзахәоз иҩны. Изышьҭоу зеи аҽнышьыбжьон, аҳәысҭа агәҭа иҭнабаазеи ҳәа Едрыс дшазыԥшуаз, акраҿалҵарц аԥшәма ԥҳәыс данаԥхьалак еиԥш, акәасқьа авара иҩавҟьан, ахы шхаз Бинагә ила ашҟа аҿыҩанахеит Баҭыр ила цәышгьы. Арҭ рлақәагьы еибафозаап игәахәт Едрыс, аха алақәа шааиҿаххыҵәҟьаз, акы ыԥан ашьапқәа егьи ахәда иныхнашьын, еибарбылгьо аихәмарра иалагеит.
– Еибафоз џьысшьан шәлақәа, – иҳәеит Едрыс.

– Еибафома, иаапкит, сааҭк еибамбар иԥсуеит, – иҳәеит Бинагә, уахь дымԥшӡакәа. Едрыс иблақәа дыргәырӷьарц рҭахызшәа, иеиԥырҟьаны иҩуан урҭ, нас ашыр-сырҳәа иаақә ҵәиааны, ҽыҳәҵәыла еижәылон аҽқәа реиԥш, рхаԥыцқәа хырџьаџьа еибарбылгьон, еицҳауан.

– Ишԥаҟалеи, анцәа иҭаирбаша уи аӡы, ушԥарбааӡеи? – иҳәеит Бинагә. Баҭыр иԥсы неивго аҳәара дналагеит, ибара зы иааилак иреиҳәац. Иҽы маҟа днақәтәаны, аӡы дшыруаз,


159

агәҭанеиԥш дааиуаны, аҽы ашьапы ахаҳә ишыбжьашәаз, зынӡа ишкамҳаз, аха ақьышә шынӡаашьшьылаз, акәадыр аӡы анҩаҵаҵәа, уаҭәашәпаранӡа дшыбааӡаз. Иҳәон Баҭыр, ишыҟалаҵәҟьаз уажәада аӡәгьы иеимҳәацкәа, иара ихаҭа гьы цқьа игәалаиршәарц иҭахызшәа, дааҭгыланы дазхәыцуа, дмыццакӡо. Дӡырҩуан Бинагәгьы, Баҭыр дахьыбааӡаз иах ҟьаны дшычмазаҩхаз, иахантәарак ашоура шимаз уажәада имаҳаӡацшәа иҽыҟаҵаны.

– Ашьжьымҭан, уахь уанцоз, саргьы усымбеи, аха анцәа имчала, убзиахәха уҟан.

– Ахыхь закәыз здыруазма. Иара усгьы схы сгәалашәозар аахыс, абыржәада сычмазаҩны аиарҭа схы ныласымкыцызт. Уажәшьҭа иааигәазар акәхап ани иаадыруа.

– Ус ахьԥоуҳәо, макьана уи абауаамҭоу уара! – иҳәеит Бинагә.

– Сыҽгьы ажәит. Ҳаицажәит иаргьы саргьы. Ашьамхы аҵа ҟәалагәышьеит.

– Уаргьы ушьҭыхны, аҽхьынҳәалагьы аманы аӡы уазыр гозма?! Сара сҽы ыҟамзи, улақәтәаны уцарауаз? Агәылацәа ианышәҭаху ишәмыхәозар, нас изысҭахузеи, алақәа ирфеит, ақьаф ҭазза адәы иқәуп, – иҳәеит Бинагә, абарҵаҿ итәаны ицәажәоз аҷкәынцәа ираҳарц ибжьы нароуны.

– Ажәытәан, анхацәа бӷеиҵыхра аншәымамызҭгьы, убас ҟангьы бзиарас анхаҩ имаз раԥхьа игылан аидгылара, аиц хыраара. Агәыла дшыцәаӷәо иуӷә аныхжәа, игәыла ауӷә ании ҭа, уажәраанӡа Бинагә ишиҳәаз еиԥш, ианиҭаху иҳаиуангьы иирхәар – абриами абзиа, абриами агәыла агәы даҩызоуп ззырҳәогьы. Ас ахьеибышәҳәо сгәы иахәеит.

– Угәы иахәаша анцәа иузааигалааит! – иҳәеит Бинагә, ибжьы рхәыҷны. Игәанала: «Акада даҽакы шԥоузымдыруеи, уара, еснагь асаби иҩызоу!» Абыржәада ахаан Едрыс изыҳәан ажәа наак згәы иҭамшәацыз Бинагә, уажәы игәанала изиҳәаз, иблақәа ирхибаалар ҳәа дшәозшәа, наҟ аԥенџьырахь днаԥ шит. Еимцкласуа, еибарбылгьо амхырҭа иалаз алақәа, ина хьхьи, аҽхыбаҩ зыдкнаҳалаз амжәа амҵан иԥхеибаҵа инеин, рыхәдацәақәа ҵибакаауа инкеибажьит. Урҭ, зыԥсы ҭаз,


160

игәырӷьаҵәа ихадырџьџьалоз рхаԥыцқәеи, иҩаны, иҟәаш ӡа иааԥшуаз аҽхыбаҩ ахаԥыцқәеи илаԥш еицынархьысит Бинагә. Игәы аҵанӡа инҭыԥсаан, ихьшәашәаӡа акы наилсит. Дҳашҳатәарахазшәа, дымҵысӡо дтәаны дыԥшуан. Алақәа, аа, уҳахәаԥш адгьылгьы шҳаигәырӷьо ҳара рҳәозшәа, рыҽкажь ны еихәмаруан…

– Шәца, шәхаҵкы сцеит, сара сыда ус шәымамкәа шәы ҟоума, – иҳәеит Баҭыр ибжьы каҳаны. Уи ибжьы хараӡантә иааҩуазшәа иаҳаит Бинагә. Уаргьы иуаҳама, иаанагозеи хы хьынтә игаз абжьы иҳәарызшәа, Едрыс днеиҿаԥшит.

– Иҟалаз шәаҳама иацы? – иҳәеит итәашьеиԥш, иажәақәагьы рҭынчны Едрыс.

– Иҟалазеи? – дааҭрысит Бинагә. Ашьшьыҳәа илацәақәа ааиқәихит Баҭыргьы.

– Арадио шәымаӡами? – аҭак аҳәара ацынхәрас, еиҭа дразҵаахын, изыҩнатәаз азал аҭӡамцқәа днаркыдыԥшыла-ааркыдыԥшылеит Едрыс. Акгьы анимба, иаҳагьы еиӷьишьеит, игәалашәаз ажәабжь дара рзыҳәан иҿыцын.

– Уҳәашьа ҽеим, иҟалазеи, уанаџьалбеит?! – иҳәеит Бинагә.

– Иацы аҩны ҳаштәаз, смаҭа хәыҷы дыҩуа даакылсын, арадио ахькнаҳаз дахьынԥашаланы иаалыргьежьит. Абыржәы шәыбжьы шсаҳауеиԥш, ицқьаӡа аԥсышәала иаацәажәеит: «Ташкент адгьыл ҵысра ҟалеит, аҩнқәа хыџ-хыџит, еила ҳақәазгьы ҟалеит», – аҳәеит.

– Уҳәашьала, каамеҭ ҟалаз џьысшьан! – иҳәеит Бинагә.

– Адгьыл ҵысит, аҩнқәа еилаҳаит, уи аҵкыс еицәоу акаа меҭ иарбану!

Ачымазаҩ аԥша хьшәашәа иҽацәыхьчо, ахыза дхәыҵа лан дахьышьҭаз: «Сара сакәӡам изеиҳәаз уи ажәабжь. Данцәажәозгьы Бинагә иахь акәын дахьыԥшуаз. Ргәы бзиа, рхы бзиа адәы иқәуп, ишырҭаху еицәажәоит. Аҽы… Сара сҽала умцоз иҳәахт, абгақәа еимаҳаҳа иуцәырфааит. Иҳәашьа шыҟаз умбои, аӡлагарахь уганы уаазгаша аҽыҵәҟьа умам ҳәа аласеиҳәарц азоуп изиҳәаз. Сара уажәы избама иб га бызшәа. Ишиҭахыз анцәа сиимҭеи, изимҳәозеи, дзысхы


161

мыччарызеи», – иҳәон гәаныла, Бинагә дахьтәаз: «Ишԥеиҳәеи Едрыс? – иҳәан, нас гәаныла даацәажәт: «Баҭыр иҩны еиԥшқәаз еилаҳаит. Изтәызгьы хҵәазар акәхап».

– Аԥсуак уа Ташкент дыҟаны даазар акәхарын, аԥсышәала акәын уи ажәабжь шаҳәоз, – Едрыс иажәабжь аахиркәшеит.

– Ахьҭақәа цәгьахо иалагеит, мҿык ылсхып ҳәа сгәы иҭоуп иахьа, – иҳәеит Бинагә.

– Угәы иабаҭоу амҿы ԥуҟац? – днаиазҵааит Баҭыр, илацәақәа еиқәыԥсаны дахьышьҭаз.

– Иманшәаланы иахьызбо, сеиха ахәыц еиҩнаҵәо ицҳауеит, иазԥымҟар ҳәа сшәом. Ҵыԥх ашьха сахьыҟаз ма қьаԥсыск аазган, аҵкыс еиӷьу сара сақәымшәацт, инықәсшь-аақәсшьит – иаразнак аҳәа-ццышә иаҩызахоит.

– Уеизгьы, амҿы ылухырц угәы иабаҭоу? – ибжьы аарла иҭкаауа, дҵаауан Баҭыр.

– Реиҳа ишшәыр-шшәырӡа ахьацақәа ахьеилагылоу.

– Убри, афы асны зыбжа амнахыз аџь ду уахьнаҵсуа игылоу ахьацақәа урыламкьысын. Ажәытәангьы уаҟа мҿраарҭас иман саб, – иҳәеит Баҭыр.

Арасеи аџьынџьыхәеи асаан ианҵаны, ауатка шҭоԥк азна аваргылан дааин, ачымазаҩ ибацәа раԥхьа инықәлыргылеит Буца. Ианбаҳзаалгари ҳәа иԥшызшәа, рхала инҭаҭәо, аиба ныҳәара иналагеит даргьы. Раԥхьаӡа аҩыџьагьы еицҿакны иааныркылеит ачымазаҩ иныҳәаҿа. Бинагә иҳәеит игәыла изыҳәан ажәа бзиас иҟаз зегьы. Изеиӷьишьеит имаҭацәа, уба рҭ рмаҭацәа дырхаанхартәеиԥш агәабзиара, аԥсынҵры. Ас тол ахь иааԥхьаны ирыддыртәалаз аҷкәынцәа, уи иныҳәашьа џьашьо иазыӡырҩуан. Бинагә ицәажәара дазымӡырҩӡо, иара ихатә хәыцрак дҭанагаланы даман ачымазаҩ. «Абраҟа уажәы иқьаф ҭаҵаны даныҩагылалак, ишьап кьаҳәқәа дрыманы рҿынархоит убри, сара иахьысҳәаз абнарахь. Исымҳәар иаҳа еиӷьын. Игәаламшәашазаргьы – сара иугәаласыршәеит, уаҟа амҿы бзиа шыҟоу. Амҿы, аха изеиԥшра мҿузеи! Қьырсҭас иԥуҟарым ирыцҳашьаны. Иҵуазеи уи иеиха акьымсижьҭеи! Ихьчо, аӡәгьы иԥмырҟакәа, исыманы сааиуан. Абга исцәафаз ҳаиуанк иаҩызахеит. Сныҳәаҿа ахьиҳәозгьы, ирысса-рыссаны,


162

махәҭак аанмыжькәа иԥҟаны ауардын илақәҵа, сгәашә аԥхьа ишиеигашоуп дзызхәыцуаз. Амышьҭацәгьа, есышьыжь иашҭа дықәгыланы сынхарахь дшааԥшуаз, имышьҭа сықәшәаноуп ахьҭа шсылалаз…»

Иҿы наҟ инаирҳәын, аԥенџьыр деиҭаналыԥшит Баҭыр. Убри аамҭазы, ԥаса Бинагә данрыхәаԥшуаз еиԥш, иԥхеибарс амжәа инаҵеибацалан, рыхәдацәақәа ҵибакаауа, аихәмарра иналагеит иара илеи Бинагә илеи. Ихы ҩышьҭыхны акраам ҭа урҭ дрыхәаԥшуан Баҭыр. Ашьҭахь, имч уаҳа изымхазт, дхьанҭаӡа иҽааиҵыхны, ихы ахчы инықәиҵеит. Бинагәи Едрыси неихәаԥшы-ааихәаԥшын, блала, ачымазаҩ иԥсы ишьоит, дыцәоит, ҳаиԥырхагахарым рҳәан, ашьшьыҳәа абар ҵахь индәылҵит, аҷкәынцәагьы амаҵурҭахь иналбааит. Егь иашаҵәҟьаны, аухантәарак ацәа згыз, иааԥсаз аҭаҳмада, илацәақәа еиқәыԥсаны, ихыччозшәа ацқәа ҟәашӡа амжәа иадкнаҳалаз дшазхәыцуаз, ацәа дынҭанагалеит Баҭыр. Цқьа ацәа дамгацызт, макьана инцәырҟьа-цәырасуа иха ҿы иааиуан, ибаразы иааиз игәылацәа штәоу, иара да хьыцәо шхаҵарам, шнамысым, аха аҵхи амши анеилыҵуа еиԥш, ацәареи ааԥшреи дахьынӡеиманакуазгьы, анаҟә ҵаӷа иалибаауазшәа, ԥхыӡк дынҭанагалт. Едрыси Бинагәи цәа ҳақәаны ԥшак ҩарыҵас иаашьҭнаԥаазшәа, рхаҭақәа имбо, ршьапышьҭыбжьгьы имаҳауа иныҵаба ианца, ибзианы еилир гартә, апҟара-пҟараҳәа ҽышьҭыбжьк иаҳаит. Дҟәашӡа, харԥ заҵәы деилаҳәаны, имӡырхаҿы ашымҳа амҵан дгылахуп иара. Аҽышьҭыбжь иаҳа-иаҳа иааигәахоит… Анаҟә иалоуп, ахаҭа ибом, зан иашьҭоу аҽҵыс еиԥш, икьыркьыруеит, импыҵарӷәӷәа иику аӷәра аҟәынақәа, ахьхьа-хьхьаҳәа еила ԥсоит. Анаҟә ашьшьыҳәа еилыҵуа, иаргьы ааскьо, еиқәаҵәа цыҩцыҩуа иаԥхьа иаагылеит. Иаргьы ишьапқәа лас-ласӡа, иара ашаҟа иҿынеихеит, аӷәра ахеиҵар иҭахуп.

Убасҟаноуп иара данаба, «хыр» арган, ирҳаны иҩеиҭа ԥеит, аԥынҵа афақь кылҟьо, ашәах ақәыч ишааԥсазгьы, икәа лаауа аҿыҩанахеит. Агыгшәыг ашьҭалазу; уаҩы бааԥсык им пыҵыҵны аԥсы ицәагозу ирҳаӡаны иҟан, ахы азынкыломызт. Иаргьы дыҩны дашьҭалан дахьнеиуаз, убасеиԥш ишьамхы


163

изыласын, абар, абар дахьӡоит, инапы ааиҵихыр, аԥырцәқәа днарымҵасуеит… Аха ааигәаӡа даннеилак, иаӷәра аахьар хьаруеит, уи ашьҭыбжь, асар алашәага руубжьы раҳар еиԥш, иаршәоит аҽеиқәа. Ашьамхы аҽанаргарц аҿыҩанахоит инаҩс иҟоу ахәқәа рахь. Дцоит дашьҭаланы, дцоит ишьапқәа адгьыл иқәымкьысӡошәа дласны. Игәаналагьы дхәыцуеит, хымԥада, ашша аӷраԥҽуеит, ихәжәаны иԥсуеит. Снапаҿы иааир, иргәыбзыӷны ишьақәыскып, арха илбааганы аӡӷьы иа ласыргылап. Асеиԥш аҩра азеицәоуп абзамыҟә, иара ахала ахы ҭанархоит. Изыҟоузеи амацара, аҩызцәа изрыцәҟьала зеи? Абас дазхәыцуеит, ибжьы ҭганы иҳәоит аҩра иара азыҳәан ишҭахароу, идырхуеит иара дашьҭыҵыр ишаангыло, иара дахьашьҭоу иаҳагьы ишәаны ишыҩуа. Идыруеит убри зегьы, аха иауам, ихы изынкылом, имч зқәымхо, мчык ишьапқәа иҵырԥраа дашьҭагала дама ицоит. Убас мацара, аанҿасшьа рзыҟамҵо ишеишьҭаз, имхырҭа иҭеицалеит. Уаҳа аанда изахымԥо игылахьан, иахьнадыххылаз, иқәарқәашьеи уа иаадхалеит. Абар, абар ахәжәара аҿынӡа инеирц егьа гым… Ааигәара днеирц даналагалак, Бинагә имхарҭахьы ахы рханы аанда инажәлоит. Уи анибалак, иаҳагьы дласны дашьҭалоит иара. Аԥҳәаҟәа ақәны амжәа зхагылоу амасар аанда иадгьыжьылоит, иӡыӡымкуеит, ашақә иасуеит аҽы. Абар, уаҳа налымшо аҟәара еиҵасуа ишгылоу, аӷәра аҟәынақәа ырхьархьаруа, абла ихкыланы цқьа иахәарԥшуа, ашьшьыҳәа иааникылоит аԥырцәқәа. «Аанда уахыԥаны ани иахь уцарц уаҿызма? Уааи сара сахь, сара сахь…» Еилыбзаауеит, арацәа ххыреиԥш ицырцыруеит аԥырцәқәа… Аӷәра наҿеиҵоны, аԥсҭҳәа инапсыргәыҵа иҵахиҩарц дшаҿыз, аԥша наласыз шәа, аԥырцәқәа наимпыҵышшан, инкаба ицеит аҽы. Иаӷәра имахәар иахаршәны, инапқәа рхаха икны дгылан. Ажәҩанахь ицама ҳәа ихы данҩаха, ихы аҟныҵәҟьа, амжәа ашьапы иадкнаҳалан икырц дзышьҭаз аҽы ахыбаҩ.

Аԥхыӡ далҵаанӡагьы, иибаз зегьы шыԥхыӡу идыруеит, дааԥшырц иҭахуп, аха ацәа дзалҵуам, ԥхыӡла дазхәыцуеит абри иибаз аԥхыӡ. Ихьанҭаӡа ихатәоу ацәа иаҳа иласхоит, игәы иқәыҩуеит иаҳахьоу, иидыруа џьоукы рыбжьқәа.


164

– Дматанеиуеит, ишоура шьҭыҵзаап, – иҳәеит Бинагә.

– Инзырхазеи асҟаамҭа, адехәҭыр иаагара ицаз! – иҳәеит Едрыс.

– Маҷ бжьоума, ианбаауеи, араионаҿ ицаны. Ани сааӡамҭа дырбар, адырцәа бзиақәа имоуп, аҟыԥҳәа аӡәы дрыцҵаны иааишьҭуан.

– Угәы иалымсын, Бинагә, аха Баҭыр иакәым, уара ухаҭа уаашьҭахаргьы, дахьухәо егьыҟам. Уаха иааугхар дабаҟоу, уабеибеи. Дылбама ари ишьҭоу иԥҳазаҵә? Уаҵәызны даауа зар акәхап. Ушьацәхнысланы укаҳар, уааигәара игылоу иоуп ушьҭызхуа.

– Дааԥшит ҳәа сыҟоуп, – иҳәеит Бинагә, Едрыс ииҳәоз имаҳаӡозшәа, ачымазаҩ иахь дыԥшуа. Иаргьы уахь дныҩна леит. Ажәак иҳәарц иҭахны, изеиҳәозгьы ихшыҩ азышьҭны цқьа дазхәыцырц диҳәозшәа акәын уи иԥшышьа шыҟаз. Ба ҭыр изы игәыблра уажәы игәаҵаҿ иааҿыхеит Бинагә. Иааҿы хеит, анышә ихәыҵаланы зҽызҵәахыз ацәыслампыр ҭаҳәа хаа ишыцәоу, амцабз ҩацрасны иарҿыхар еиԥш. Аха ишәаны ицәырҳазшәа, иааҿыхеит аҟароуп. Днаиазҵааит:

– Акыр уҭахызар?

– Аҩсҭаацәа ирыхәхааит, изакә ԥхыӡузеи избаз! – иҳәеит Баҭыр, иажәақәа ԥыҵәҵәа-ԥыҵәҵәо.

– Ԥхыӡымш убааит, угәы иамыхәазаргьы, игәнумган, ауаҩы ашоура анимоу, уи еиԥш егьа ибоит.

Едрысгьы дааҩналан, дыштәац ишьапоуқәа еиқәыршә данынатәа, ачымазаҩ дааҭгыла-ааҭгыло, иара ихаҭагьы даз хәыцуа, ирзеиҭеиҳәеит иԥхыӡ. Уи ахьынӡеиҳәоз, сара са ланакуамашь ҳәа дхәыцуа, дӡырҩуан Бинагә.

– Агыгшәыг ашьҭаны, аԥсы рыцәнагозшәа, ахы шхаз Бинагә унхарахь аҿыҩанахеит, – аниҳәа, игәы ааҭрысын, аԥен џьыр далԥшны, инхара шыҟаз днаԥшит Бинагә, аха илаԥш ааннакылеит амжәа ашьапы иадкнаҳалаз…

– Аԥхыӡгьы ауаҩы акырӡа данархәыцуа ыҟоуп, – иҳәеит Едрыс.

– Сара абыржәоуп усеиԥш саназхәыц. Башоуп, аҽхыбаҩ алаԥш цәгьа ннакылоит ҳәа ирҳәо башшоуп, – иҳәеит, изеи


165

ҳәоз раҵкыс иара ихазы ишиҳәоз мҩашьо Баҭыр. – Алаԥш цәгьа анкылара акәым, аха зынӡаск даҽакызар ҟалап уи ауаҩы игәаланаршәо, зынӡаск даҽакы…

– Аҽы атәы шыҟоу ҳәа ирҳәоны сара исаҳахьоу убриоуп, – ҽырҟәышрала дышцәажәац дналагеит Едрыс, – раԥхьаӡа ауа ҩы анцәа дишаны адәы данықәла, ҩыза ҳәа аӡәгьы димаӡам кәа, имацара заҵәык дыҟан. Ихы ахьныҵеикыша ҳәа нхара имамызт, агыгшәыг иҽызларцәихьчаша ҳәа бџьар иҟәнымызт. Убасҟан, иара даныцәоугьы идтәаланы дахьчаларц, анцәа изи шеит ала. Дахьчон ала, гыгшәыг имԥан иқәнаҵомызт, аха уи абаизхоз ауаҩы, џьара дцар акәын, даар акәын, ифатә, ижәтә ԥшаатәыс иман. Убасҟан ауаҩы анцәа изишеит аҽы. Анхара-анҵыра уеизгьы имамызт. Иахьааиқәхәлоз дааҽыжәҵны, днықәиан дыцәон, иаашар, иҽы днақәтәан, ила ишьҭаԥало амҩа днықәлон. Абас ишыҟаз, изыԥҵәаз иқәра анынҵәа, иа џьал анааи, дылкаҳан дыԥсит ауаҩы. Ԥшәыма дрымаӡамкәа, цәгьала адәы иаақәхеит аҽи алеи. Убасҟан: «Сара инысҵраны сыҟоу сықәра абжа ауаҩы имазааит», – аҳәеит аҽы. Убас ҟанаҵеит алагьы. Ирҳәоит, убринахысоуп ауаҩы аҽи алеи раҵкыс ниҵуа даныҟала ҳәа. Ауаҩы аҽы ажьы зимфогьы уб- ри азыҳәаноуп, шьак еицрылоуп ҳәа ирыԥхьаӡоит.

– Уи бзиоуп, ажьы убри азыҳәан имфозааит, аха ианԥслак ахыбаҩ наганы акнаҳара дзалагазеи? – диазҵааит, аха аз ҵаара аҵкыс, усеиԥш ахьыҟаиҵо ҽеим, ииашам ҳәа аанарго ауп ишиҳәаз Бинагә.

– Убри, Едрыс ишиҳәаз еиԥш, аҽи алеи раҵкыс ниҵуа да ныҟала, дшыԥсра ихашҭӡо далагазаап умбои. Алаԥш акәым, аха убри игәаланаршәаларцоуп, илаԥш ахьақәшәалаша аҽ хыбаҩ зыкнеиҳаз, – иҳәеит Баҭыр.

– Уаҩы имаҳаӡац ауп иуҳәо, Баҭырхеит, – иҳәеит Бинагә, уи ииҳәаз ицәымыӷханы.

– Аргамаду ԥхыӡ избеит сара убас, даҽакакәым, убриоуп уи иаанаго.

– Уажәы ара усеиԥш ҳәатәым, аха, ҳаналацәажәах, исҳәоит. Ицәгьоу џьышәшьома ауаҩы зны-зынла уи ааигәалашәалар,
– иҳәеит Едрыс.


166

– Усҟан зегьы даҽакала ҳаибабалон, зынӡаск даҽакала,

– иҳәеит иԥсы еихәлахо ачымазаҩ. Иблақәа ҵаакәкәалаӡа, иаԥхьа итәаз днарыхәаԥшын, инапы рзырххо инациҵеит: – Аӡы, аӡы сышәҭ, ашоура сыжәлаӡан…
Едрыс аҵәца азна аӡы ҭаҭәаны Баҭыр инеииркит.

Аӡын агәҭазтәи аԥша, алабжыш алыжжуа, иҵәыҵәӡа, иҿыр шәамкәа џьаракыр бӷьы цырак ацәҿахазар ҳәа ишәозшәа, Баҭыр иқәаҵа иҵагьежьаауа еимнадон. Ашьжьымҭан ихахаӡа ацәҵыхәа ажәҩан икыдызҵаз амра, ачымазаҩ дахьышьҭаз аԥенџьыр ахь иԥсадаха иаанашьҭуаз ашәахәақәагьы, жәабран цәашьы былны ианынҵәо еиԥш, иҭаауа инҿыцәааит, ирҵәахит аԥсҭҳәақәа рҽеилацалан. Ажәҩан уажәы, зыжәымҭа цәгьахаз аҭаҳмада иҩызаха, «агәы бжьысны», еихасаҟәаӡа ақыҭа иа хагылан. Ачымазаҩ дыцәоу, дааԥшуоу узымдыруа, иҳаидик ыҟаӡамкәа, илацәақәа еиқәыԥсаны дышьҭан. Асеиԥшқәа раан аҽы нади иаҩызахоит амш. Ачымазаҩ ибацәагьы тәан дасу игәы дҭахәыцуа. Акы дазгәаазшәа, ашырҳәа дҩагылан, абар ҵахь дындәылҵит Бинагә. Деиҩаҳаҳа дахьныҟәоз ишьапқәа хаҟәала-хаҟәало, ашьшьыҳәа уи днаишьҭалеит Едрысгьы.

– Дҽеим уара ари, – иҳәеит Бинагә, абарҵаҿ даннеи даангылан, ҵаҟа дышьҭаԥшуа.

– Иажәа еилгоуп, аха дычмазаҩы ӷәӷәоуп, – иҳәеит Едрыс, игәы иалырсны.

Уаҳа ҿымҭ-ԥсымшьа, акраамҭа абарҵаҿ игылан урҭ аҩыџьа. Инапқәа нарҳәы-аарҳәуа, ихы рҵысуа, гәаныла дцәажәон Бинагә. Знык аҟарагьы азал ахь иҿынеихеит, игәы иҵхоз ажәак иҳәарц, аха изакәыз иара ихаҭагьы изымдыруа, иҩныҵҟатәи мчык дааннакылеит. Ишьҭахьҟа даақәгьежьаан, Едрысгьы бзиала ҳәа иамҳәақәа, акәасқьа амардуан днал бааит.

4

Мши-ҵхи еинышәараҳа еинымшәо џьара акы убри агәа раҭаҿ иҟалараны, иара ибла иаимырбарц дацәыбналозшәа, ишьҭахьҟа дхьамԥшӡо, ашаца-шацаҳәа амӡырха ааихиҵәан, агәашә дынҭыҵны дцеит Бинагә.


167

Аҳабла агәҭа иагәылганы игаз агәарабжьарала днеи уан. Гәашәк аҟнытә ԥина лак аакылҟьан, иҷыӷә-ҷыӷәуа, идгьежьыло иеишра иналагеит. Дцон иара уи алашбжьы зынӡаск имаҳаӡозшәа, иеиха импыҵарӷәӷәа икны. Изқәа икыдыԥшылалак, ари ауаҩ шәаџьҳәаҩык диҭааит, деиҵа нарӷәӷәартә гәырҩак имоуп игәахәрын. Дышнеиуаз, Баҭыри иареи рынхарақәа ирымариашаны, амҩа нымҩахыҵ, ҿыц анхара ашьапы зкыз арԥыск дааиԥылеит. Уи ачымазаҩ иба раҳәа дцон. «Дахьынтәааз анцәа идырп, иан дҳаздыруам, иаб дҳаздыруам, даан ҳгәашә аԥынҵаҿыҵәҟьа дынхеит. Уажәыҵәҟьа дыҿио днықәлозар акәхап, анцәа дирҿиалааит! Ажәытәан сара истәгәышьан, уи адгьыл. Изысҭахузеи, сԥа дынхом, сыԥҳа дынхом. Адгьыл аԥҳәыс илҩызоуп, изгаз итәуп. Анцәа дықәирӷьацааит!» – иҳәеит Бинагә, гәаныла уи изыҳәан. Иара, Бинагә дшааивалаз:

– Иҟалазеи, Бинагә, ухы укәаҽ, умхы арахә ирфазшәа? – иҳәеит, ихаԥыц ҟьаҟьақәа аарԥшны дԥышәырччо.

Иҟалоит аԥсуа ҳаблақәа рҿы убасеиԥш ҭаҳмадацәақәак, дара дрықәланы, еиҩызцәаха, хьыӡрацара ҳәа ажәытә аахыс еицныҟәозшәа, аҿар дырзааигәаны алаф рылхуа, рус-рҳәыс иҽалархәуа ирацәажәо. Ус иҟоу аҭаҳмада дара аҿаргьы мыцхәы илашьцылоит, рымаӡақәа иарҳәоит, их лафуеит, ихыхәмаруеит. Драцәҳауазшәа, еснагь ираӷьны дыш рацәажәозгьы, дызлаз аҳаблаҿы аҿар убас дырбон Бинагә. Бинагә иқәраҿ инеихьоу даҽаӡәы иеиҳәомызт ари арԥыс асеиԥш иҟоу ажәақәа, аха Бинагә ишиеиҳәоз заҳалакгьы, уԥаҵа иахьынхало арԥысуп ҳәа изиҳәомызт. Аха арԥыс баша дыԥшын Бинагә лафны аҭак ҟаиҵоит ҳәа.

– Ашьшьыҳәа убрахь умҩахь уцеи! – иҳәеит Бинагә, иажәақәа еилаҟәаҟәо, дҟәынд-ҟәындны.

– Иқәшәазеи ари, иаџьал аама? – иҳәеит арԥыс, уи дишьклаԥшуа.

Днеиуан ус, ихы дҩаханы нхарак дахәаԥшуамызт, гәараҭак дҭаԥшуамызт. «Иаанагозеи аҽхыбаҩ иазкны ииҳәақәаз? Са ра дысҭахы, дысцәымӷ намысла исҳәозар, иара иарбанзаалак акаҿы зхәы ҭазырхо уаҩым. Баша имҳәеит, иԥхыӡ иахҳәааны


168

ииҳәоз урҭ ажәақәа. Еидихәыцлақәаз рацәазар акәхап…» Изгәамҭаӡакәа, гәашә хәыҷык аԥхьа дааҭгылеит Бинагә. Ихы дааҩахан, адгьыл аҽықәырҟәыҟә игылаз амаҵурҭа дназԥшит. Араҟа дниас-ааиасуа ишыҟаиҵац, ишиҳәалац еиԥш, уажәгьы бышԥаҟоу, акыр баргәаҟуама ҳәа ибжьы иргарц иҿы ааихи хит. Убри аамҭазы, ахышә лхы аакыллырҳәеит лара, аԥшәма ҭакәажә. Ҭаҷкәым ҟәазк иаҟараны лхы ашьҭахь еидкылаз лыхцәы шкәакәа, данычча иааԥшыз лхаԥыц хаххалақәа, зегьы еидкыланы илаԥш ианааҵашәа, лаԥшҵашәарак иналагӡаны Бинагә ибла иаахгылеит иахьантәарак дахьцалак ишьҭаз, нахьхьи, амжәа ашьапы иадкнаҳалоу… Абга зԥылаз алеиԥш, ибжьы наихәлашәеит. Иара еснагь алаф злихуаз, дызхыччоз уи аҭакәажә лҟәыдырԥарагьы цқьа дназхәыцит. Егьараан дибаргьы, лыбӷа џьыҟә-џьыҟәуа, лыбла гызмалқәа лгәы иҭоу аӡәы ирхибаалар ҳәа дрыцәшәошәа, лхы дҩа ханы уаҩԥсы диҿамԥшӡо, аӡәыр дылцәыԥсхьаны уаҩы ишизымдыруазгьы, касы еиқәаҵәала лхы-лҿы ҭаҳәҳәан. Аҟәыд ырԥаны даналгалак: «Ахәшә ахьыҵырхуагьы, џьыка цырак ыҵадыршәуеит», – лҳәан, ацәа ахкыҷааӡа лнапы нарымҵалкуан. Бинагә еиҳараӡак дызлыднагалахьаз даҽа хныҟәгашьакгьы лнапы алакын уи аҭакәажә: наӡынла аԥара длырԥсахуан.

Агәашәаҿ аӡәы дшааҭгылаз анылба:

– Хье-хье-хье! – лырган, дааччеит, лгәаналагьы: «Сла ажьа акит иахьа», – лҳәан, лыбжьы ҭаҟыҟӡа: – Уҭал арахь, уҭал, ара сыҟоуп, – ҳәа ҿылҭит ахышә лхы шылакыз, Бинагә уаҳа лылаҿымҭкәа, агәашә днавсын, ихы рҟәы-рҟәуа иҿынеихеит.

Агәарабжьара аанҵәан, нхаҩык дықәӡартә иҟаз адәҳәыԥш аҿы дынкылсит. Данԥшы, иаԥхьаҟа иццакы-ццакуа иааиуан хҩык. Ҩыџьа зусҭцәақәаз харантәгьы идырит: адехәҭыр иаа гара ицеит ҳәа Буца дызҿыз аҳаблаҿтәи аҷкәынцәа ракәын. Ианааиԥыла, дара аԥсшәа рҳәеит, аха иара ҿимҭӡеит.

– Иаҳцәышьыбжьааит, иахьантәарак адехәҭырцәа ҳаш рышьҭаз. Арахь изоуҳәалак даауам, – иҳәеит арԥарцәа руаӡәы.
– Дышԥаҟоу ачымазаҩ? – дҵааит аҩбатәи.


169

– Дыҟоуп, – иҳәеит Бинагә, иуқәшәира дшыҟалара дыҟоуп иҳәар иҭахызу, дыбзиахәха дыҟоуп ҳәа аанаиргозу узеилымкаауа.

– Аиашаз, уаҩы дахьааша ҭыԥым араҟа. Амашьына абна хьхьи, иабыкәу, ҵаҟа џьара иҳаргылеит, – иҳәеит арԥарцәа руаӡәы.

– Шьыбжьааит, шәанаџьалбеит, уажәраанӡа шәабаҟаз?! – иҳәеит Бинагә.

– Дузыԥшаауам, арахь иааша дузыԥшаауам! – актәи арԥыс даагәамҵит.

– Заҟаҩы ҳрацәажәаз удыруама, аха амашьына знеиӡом анаҳҳәалак, мап ркуан, – иҳәеит аҩбатәи арԥыс.

– Уажә дыжәбазма, ани, сааӡамҭа, сыҷкәын Едыгьа, уи иҟны шәнеир, аҟыԥҳәа аӡәы днашәыциҵон.

– Ҳаҟан уи иҟынгьы.
– Нас, нас?
– Ҳаҟан, уаҳа закәи.
– Иоумҳәои ҳашидикылаз.
– Уара иоуҳәарауеи.
– Ишәеиҳәазеи, уара?

– Иҳаиҳәазеи умбои, «Сара адехәҭырцәа среиҳабу џьышәшьома?!» – иҳәеит.

– Ичмазаҩу дызусҭада ҳәагьы даҳмазҵааит.
– Мцуп ишәҳәо, ус иҳәомызт Едыгьа!

– Уигьы данҳацымхраа, араионгьы араакәым, уаҳа ҳза хьымӡеит.

Ивсны рҿынархеит. Бинагә урҭ дрышьклаԥшуа, ихы ларҟә ны дгылан.

– «Араион араакәым», – иҳәахт. Сҭампыл иҟоу џьушьап! Аа, абасоуп, иаауқәшәан унышьҭахар, уԥсы ишахьымӡо! – нарышьҭеиҳәеит дҟәынд-ҟәындуа. Усҟан дара уи иажәақәа рмаҳартә инаскьахьан. Шәбашақәоуп ҳәа аанарго инапы ааи ҟьан, дахьцоз имҩахь иҿынеихеит иаргьы. «Уара уцәа-ужьы иалҵыз, – игәы дҭацәажәон, – уара ухшара, ма уарӷьажәҩа уашьа уааигәара даныҟамла, башоуп, ауахәа иахыҩрны ика ҳаз аҳаиуан еиԥш, уахьынкаҳаз унцәыҵаԥс уцоит. Убаӷьаӡа


170

ушьапы уахьынӡақәгылоу ауп акәымзар… Алакә шԥасарҳәеи уара, алакә! Ибзиоуп, сара сычмазаҩхар ус имҳәаӡааит, иааигааит адехәҭырцәа, аха ианба, ианбааигои? Сара даба сыхәо, сынхара амца акны абылра иалагар – ԥшьырҳак аӡы изақәымҭәозар. Сара сыҵкыс дызлеиӷьузеи иара Баҭыргьы. Аҳаблаҿ цәгьарак-бзиарак аан, иара иаҟарагьы ацәацәашь еиԥш игылахьадаз! Аха зегьы башоуп, абзиара ашьҭахь, бзиара ыҟам!..»

Зхәы каԥсаны ицәҳәыз акамбашь азқәа еиԥш, икылӷьаша-кылӷьашааӡа ишьҭан Бинагә дзықәланы днеиуаз адәҳәыԥш. Уи аиашара аанҵәан дахьынҭалаз, ашьҭахь анаара икы дырҟәыҟәла, аԥхьаҟа аҽы анхьышьарххо еиԥш, ашьаҟақәа аҵаркьакьа, анаара иаҿагылан идрыс икәасқьа. Нхарасгьы имаӡаз убри акәасқьа хәыҷы акәын. Амардуан ахьаҿаҵәҟьаз иаҵагылаз ашьаҟақәа дышрыхәаԥшуаз, ихы иҭамкәа, игәы иҭамкәа, иааигәалашәеит Баҭыр икәытҵара ашьаҟақәа. Иам уӡар, урҭ акәытҵара ашьапқәа иаҳагьы иӷәӷәоуп, иаҳагьы нырҵуеит. Амшын қашьхаргьы иара амҳаҵә иоуам ҳәа, Едрыс дизхәыцуан Бинагә. Иашоуп, хыбрала акәым ауаҩы дзыԥсоу ахә шыршьо, аха Баҭыр иҳәанеи ԥш, аҽықәтәашьа ззымдыруа, даҽаӡәы иирҵарц даламгароуп. Абриоуп Едрысгьы Баҭыргьы ирыхьыз. Иагьиашаҵәҟьаны, Баҭыр икәытҵара ашьапқәа иаҳа еиӷьын уи акәасқьа иаҵагылақәаз раасҭа. Уаҟа ачеи џьыка имфацшәа, дымтәацшәа, дымгылацшәа ҿыцбарах ибаны акраамҭа дазыԥшуан, ахаҿы ҭакәаҳа игылаз акәас қьа. Бинагә уи иақәыз аҟауар иара ишитәыз, иахьагьы Едрыс ахә шимшәац аҳәара даҟәыҵхьан. Аԥсҭаҿы иршьшьан, жәҩала мацара ихагыланы, иара инаныра иақәиҵарц игәы ишҭаз, ауаа иниҵеит Едрыс: инаныра макьана иачҳартә иҟоуп, абааԥ с, аӡынра сӷыҵахеит ақәа сҿыкәкәа, сиҳәоит, ахә азыҳәан дысмеигӡааит, иҟауар сахимбааит ҳәа. Знык-ҩынтәгьы илымҳа инҭишьит, аха: «Сара исиҭозеи, иара иеиқәа изыԥсаххуамеи», – иҳәан, наҟ диҟәаҵит. Инхара-инҵыра, еилаҳахьаз иаандақәаҵәҟьа, зегьы ҿыцбарах ибаны, иара Баҭыр иаҵкыс ҳаҭыр зқәиҵо, зажәа даххәыцуа Едрыс ихаҭагьы даҽакала дизхәыццыԥхьаӡа, уи ауаҩ изыҳәан ихшыҩ аӡы млага иаҩызоуп, ашьҭыбжь ахылҵуеит, арахь


171

акгьы иаԥсаӡамкәа ҳәа зны Баҭыр иеиҳәаз дазкылсуан, гәыла дақәшаҳаҭхон.
Иҩеижьӡа аккара хҟьаны иҵаԥсан абӷьыжә. Уи азхомызт аӡынтәи аԥша хьшәашәа; аҵлақәа рцәа иҭарӡыӡо, рымахә қәа еидыкшало иҵагьежьаауан. Иааикәыршаны бнароуп. Ишшәыр-шшәырӡа игылоуп хәыблыс , уасхырс анцәа иишаз аџьқәа, ахәархь анаҿакрада ус рымам, аршьынак иҟьаҟьаны аӷәы злыҵша ахьаҵла ссирқәа, зҭәымҭа иҭагылоу аҳәсахәыҷқәа реиԥш, рцәақәа ирҭыԥхаауеит. Ҿыц анхара ашьапы икны, амҿы маҭәахә дашьҭоушәа, аҵлақәа днар гәыдыԥ шыла-ааргәыдыԥшылоит Бинагә. «Уажәы исымоу ахшыҩ сымандаз, асеиԥшқәа ракәмызт сшынхоз. Ахшара анцәа сылахь данимҵеит, аха, зегьы акоуп, саныҟамлогьы ԥыҭрак инеиртә ахыбрақәа сымоуп. Агәы мыжда ҭәуам, акгьы азхом акәымзар, иара исымоугьы зысҭахузеи! Алакә шԥа сарҳәеи, уара, «адехәҭырцәа сара среиҳабу џьышәшьома» ҳәа иҳәеит рҳәеит… Ишьапқәа лас-ласӡа иахьиргылоз, «хырҷ-хырҷ» дыргон имагәқәа рышҵа иаҵаҟәыҷуаз абӷьыжәқәа. Иеиха аԥынҵа анышә иныҵаикшан, ахәы инапсыргәыҵа ақәырӷәӷәа икны, иаԥхьаҵәҟьа игылаз ахьаца днаҵа ԥшит. «Сҭакәажәи сареи алӡынрак иҳазхаша амҿы алоуп». Аа, абри ахьацоуп Баҭыр афы асны зыбжа амнахыз аџь уахьнаҵсуа игылоу ахьаца уаламкьысын, ажәытәангьы уаҟа мҿраарҭас иман саб ҳәа зыӡбахә имаз. Абан иахьгылоу, уи зыӡбахә имаз аџьгьы. Абна зегьы дылсны, иара аамышьҭахь уаҳа иԥиҟаша ҵлак ыҟамызшәа, абри ашҟа даанагеит, дазхәыцны, еилкааны имамыз мчык. Дахааным, игәалашәом абри аџь афы анасыз ҳәа. Иҩаҳаракны азганк кыджәан. Издырхуада, шаҟантә акәша-мыкәша ккаӡа иҭацәны, амацара иаанхахьоу. Иҟалоит, аџь заҵәы афы асуеит ҳәа ирҳәо иара азыҳәан ииашахаҵәҟьазар.

«Аџь заҵәы афы асуеит!» Дызҵаԥшуаз ахьаца агәҭа иалиааны, егьырҭ амахәқәа
ирхыҳәҳәо иахагылаз амахәҭа иҩалԥрааит хьажьык . Уи ахьықәтәаз ашәақьгьы иазнагомызт. Даҽа хьажьыкгьы , ам ҵәыжәҩақәа ӷраҷкәынӡа ирхахо, иара убри амахәҭаҿ иқә тәаны, ишамчыз иҟыжуан. Бинагә днаскьан, дгәанамҭартә


172

адыӷаҷара иҽавакны, иџьашьо дазыԥшуан. Уи аҳәацәара ишаҿыз, иалԥрааны ицаз хынҳәны иаакылсит. Аҩыза ава раҿыҵәҟьа иҩықәтәан, ахәыцқәа ӡагәадарха еиларгыланы, уигьы аҿы ацәа ахыхра иҩалагеит. Аккара ыҵырцәажәаауа, иҵыҩуан реибарҟыжбжьы. Ардәынақәакгьы, урҭ ахьажьқәа абгахәыҷы, ма абнацгәы рбеит ргәахәу, рааигәа-сигәа инаԥ-ры-ааԥыруа, рыбжьқәа аамысҭашәаха иҿықә-ҿықәуан.

«Афы зысыз аџь уахьнаҵсуа игылоу, ахьаца…» – аӡәы иҳәамҭаны, аха изҳәаз дихашҭхьоушәа, бжьык игәы инықәҩит Бинагә. Иеиха аҿы ҟьаҟьаӡа инымҩаниҵеит. Дасуан, инапқәа еиҭныԥсахланы дасуан, аԥхӡы иҿыкәкәа икаҭәон, иԥсы ааиҭакны, агәаӷ имоушәа дасуан… Абар, аиха аҿы аҵрыра аҵла агәыцә инҭашәо иҭаԥиҟеит. Уи иара деигәырӷьан, имч еизганы, еиҭах еиха аҿаныҩаирхоз аамҭазы, ԥсы зхоу рхәы-ржьы еиланаргло, абна агәы ҭырӡыӡаауа иааҩит аҳәҳәабжь. Лыбжьы ҭцаны дыҳәҳәон ԥҳәыск. Бинагә дахьгылаз даа гьежьы-хынҳәит. Аҟыгәҳәа ижәҩа инықәкшеит иеиха ахәы. Деиҭанахәаԥшит агәыцә аҟынӡа ахәра зниҵахьаз аҵла. Уи ахәра, гыгшәыг митәык асаса араҳазшәа, иҟьаҟьаӡа иаатны иҿаԥшуан. Бинагә луанытә дқәыԥсычҳаит, иԥсы ааивиган, ахьаца аԥсы ахьҭаҵәҟьоу иарбаны иеиха аҿыларханы иҩа лаирҟацеит. Аха аккара иҵыҩны иааҩуаз аҳәҳәабжь, афы исызшәа, деиларӡыӡо иҩаилсит. Имахәарқәа ԥсыдахеит, иеиха дҩахеит, аха иалымхыкәа, ашырҳәа даақәгьежьаан, ахьаца дҩадҵын, иҿынеихеит. Дахьынаскьаз, деиԥхьхәыцаа уа дааҭгылеит. Ишьҭахьҟа даагьежьын, уажәшьҭа иззынижьуа ҳәа аӡәыр дыҟазшәа, ихаҭагьы уаҳа уи амԥан дықәымларц, ирҭрысны длаханы, иеиха ҩалихит «афы зысыз аџь уахьнаҵсуа игылаз ахьаца…» Цәгьарак ҟазҵаз ауаҩы аӡәы дибар ҳәа дышшәо еиԥш, иблақәа шаҟьо аккара дыҵаԥшуа днеиуан. Иеиха ашьҭыбжь шааиқәтәаҵәҟьаз, еиҭах иҩаихыкны аибар ҟыжра иалагеит, амахәҭа еимакны еисуаз ахьажьқәа. Ишәыр-шәыруа еилагылан, иарбан ган-ҩнызаалак уасхырс, қьырсҭас иазыбзиахашаз аџьанҵақәа, рцәа шкәакәақәа рхыԥхаауан аҵлашқәа. Ахьажьқәа, амахәҭа кажьны иаԥырҵу, рыбжь қәа ааиқәтәеит. Урҭ ирхыччозшәа иҷырҷыруаз аҵарақәагьы ааҭынчхеит. Еиқәышьшьы, иҟәиҭԥсиҭха игылан абна.


173

Иеиха иҩыҵршьны днеиуан Бинагә. Адунеихаан хыхь иҟоу ҳәа аӡәы диашьапкны, ԥсы зхоу акы ашьа каимҭәацызт, ҳаԥшьак дахымныҳәацызт. Иахьыҟарҵо дақәшәар, лафк нах ҳәааны, иқьаф ҩҭаҵаны дцон. Џьаҳаным ҳәагьы акы дацә шәо, ихы ҿыхтәыс иԥхьаӡо акәым, уажәы дызкыз ахәыцра, изҵысыз ашәара зхылҵуаз. Уи рҿыхагас, ԥсхаҵагас иамаз, иара ихаҭагьы цқьа изымдыруа, зынӡаск даҽакын. «Сшьапқәа ԥҵәароуп, сабаиԥылоз, иҽы дақәтәаны, аҽҵыс ишьҭаԥало, ашьжьымҭан аӡлагарахь данцоз. Мышьҭак изнауны акәым, аха уеизгьы…» – убриак игәалашәахт уажәы.

Абнахь мҿыԥҟара данцоз, дзықәсны дцаз адәҳәыԥш аҟ ны дынкылсит. Игәеимҭеит акәымзар, усҟангьы икәыкәы-цыкәуа абраҟа адәы иқәын аҽҵыс зцыз Баҭыр иҽы. Уажәы илаԥш шнақәшәаз, игәылеи иареи шаазымеицәажәаз, ирзеи бымҳәаз гәҭыхак аҽы еиҳәарц иҭахызшәа, ааигәара днеин, дахәаԥшуа дгылан. Аҽҵыс агәы каршәны, ихәхәаӡа адәаӡа иқәианы ицәан. Абасҟак шықәса ахәы ҭазҵоз, аҵа зрыцқьоз, абасҟак шықәса ԥшәымас иамаз изыҳәан иааҩуаз, иара лашбжьык иазаҩызаханы, ицәылашьшьӡа ихырсысуа игылан ан. «Даҽаӡәы акәадыр нақәиҵап. Анахәҭа ахаиршәып, ибжьап аҽҵысгьы ҩеидасыр. Аҳаиуан – изгаз итәуп. Ауа ҩы ида, ауаҩы изыҳәан егьыҟам, башоуп зегьы…» Згәыцә ихәыз аҵла дадҵны иҿанааихоз, еилкаам, изымдыруа мчык изнарҵысны дзымҽхазкыз агәыҭҟьарагьы наиԥырҵын, гәи-гәаҵәеи иӷрамшәа, адунеи зегьы ккаӡа иҭацәны ибеит. Иара, убри адунеи ҭацәыраҿ, ахы зыднакылаша амаӡамкәа, аҳауа иаларшәу аҭәыц даҩызан.

Аҳәса рыбжьы рацәа иалыҩны иаҳаит иара иԥҳәыс Хаџьгәагәа лыбжьгьы. Ихаҿы иааигеит, уажәы уи лҩыза, уажәшьҭа иԥҳәысеибахаз Буца лгәы шылҟажо, лҩыза дзықә шәаз хьаагаҵәҟьаны, амыткәма иалаҵаны ишылҳәо, аҳабла, ақыҭа дзакә уаҩԥсы бзиоу иаԥхаз. «Шәуардынқәа еивҵахаз шәа, еимашәкуа ҳәа уамаӡак шыҟам ҳәа ишсаҽԥнылҳәоз… Аԥҳәыс хшыҩ ҳәала уара!».

Ихаҿы иааигеит уажәы уаҟа Едрыс иҟаиҵо. Маӡажәа дук иманы, лахьынҵак иӡбуашәа, иааихьоу аҭынхацәа, агәылацәа наскьаԥхьаны, аҵәҩан ршьеиԥш, дҩаҩаӡа дрылыҳәҳәо, аԥ


174

сы дышдырҽеиша, иҟарҵаша ҳәа рабжьара далагахьеит. Усоуп иара анцәа дшишаз, уҩны амцаԥшь қьоуқьадха иақәҵәиаашо ибылуазар, аӡы злақәуҭәаша, ишақәуҭәаша еиҿыршәшәаны уаҳәара далагоит, ихаҭа аԥшьырҳа азна аӡы дахагылазаргьы, иаашьҭыхны иақәиҭәом. «Абни иакәын сара иаҳа пату зқәысҵоз!» Дкылԥш-кылӡырҩуа, лыцқәа хаххала днарылс-аарылсуа дрылоуп уажәы аҭакәажә-ҟәыдырԥаҩ. Ша ҟаҩы рхәышҭаараҿы аӡы ҩеиуа, шаҟаҩы рыхабар мааҩуа ибжьаӡыз, лара лзыҳәан имшаԥшарахоит. «Абни лакәын сара иаҳа алакҭа хаа зсырбоз!»

Амӡырхаҿы агәылацәа, аҭынхацәа еилаҭыруа, игәжәажәо еилан. Убарҭ зегьы игәыҭшьаагаха ирхылҵуаз абжьы иша хәаҽуазгьы, ақаруаш ахьхьаҳәа еилаԥсошәа, абаҳча анҭыҵ игон, иҟалаз ирласны изхашҭхьаз ахәыҷқәа рыхәмар-ччабжь қәа. Бинагә агәараанда даваланы дышнеиуаз, анхаҩы бзиа ихааӡага ахьиуа, қәыцк ыҵиааны ибар иазгәааны ишыҵижәо еиԥш, ашьжьымҭан игәыла ибара даннеиуаз иҵихыз аҵәҩан днадгылеит. Алакациа агәаԥшь ршьшьаны иалхыз уи аҵәҩан, аџьаргәал аадна аваҵыск ԥҵәазшәа икәалкәало баша иаларшәын. «Данбанӡаху аҩны иԥҳәыс лымацара. Днықәҵ ны дцозар акәхап. Иқьаԥҭахеит. Уаӷоу игәылара қьаԥҭахааит. Ашьжьымҭан, ухәышҭаара амца ыцәар, уныдыххыланы амца узаамго, зегьы нахараны инхоит. Аа, инахьхьигьы агәырӷьа-ччабжьқәа здәылҩуа аҩнқәа гылоуп, урҭ рнаҩсан инхоит даҽа џьоукы. Инахараны иҟоу… Инахараны инхақәо… Уааҵраҿ иҟоу иоуп укаҳар ушьҭызхуа, уҩны амца акыр, уԥсы иаԥшәмахо. Иқьаԥҭахеит, башоуп…» Еиҭах гәи-гәаҵәеи иӷраӡамкәа, аӡы зҭабаз аҵеџь еиԥш, гәаӷҵәҟьакгьы игәы иҭаӡамкәа, дыккаӡа дҭацәны дналагылеит адунеи ҭбааҭыцә. Аӡәгьы дгәеимҭартә ашьшьыҳәа иҽаалаирҟәын, аҵәҩан аанкылан, иахьыҵихыз аҭыԥ иҭаршәны, инапқәа қыџь-қыџьуа иныҵаиршьшьит, нас, аҩызеи иареи кьахьҵас инеихижьын, аџьаргәал ҩышьҭыхны рыжәҩа инықәиҵеит. Уажәраанӡа шәсыхәаԥшландаз даҽа кала, уажәшьҭа изхәарҭоузеи ҳәа ранаҳәарц аҭахызшәа, иччо иааԥшуан амжәа ашьапы иадкнаҳалаз аҽхыбаҩ…


1968



АԤшәма ишьҭашуан ала

Аҵх агәы еиҩнашахьан Адамыр дахьиз, ихәыҷреи иқәыԥ шреи ахьымҩаԥысыз Аԥсара ақыҭа данаалалоз.

Амшын иаԥну ақыҭақәа макьана ирыласуан аԥхын ацамҭаз иацрыҵуаз аҳауа ԥха, аха ари ашьха қыҭаҿ иҿы хьшәашәааӡа иасуаз аԥша ацәаакыра алалахьан. Аҳауа ԥха, аҳауа зҩыда дацәхҟьахьан Адамыр. Иаҳагьы еиӷьишьеит, иаҳагьы игәалаҟара шьҭнахит асы зқәыжьыз ашьхақәа рҟнытә илбааҟьаны иаауаз аԥша хьшәашәа.

Шьапыла амҩа дықәын. Зны ихы дазгәаауа, ҽазны изым дырӡоз џьара аӡәы изы даӷьуа, игәы дҭацәажәон: «Атакси шзымааиуаз, ацҳа шҭабгаз здыруазҭгьы, Аҟәа аҳаирплан са наақәҵ, саҳәшьа лышҟа сцон ԥхьара. Сымаҳә дсеигәырӷьон, аҵәыцақәакгьы аанаҳкылон. Урҭ ахьынхо дгьыл иашароуп, ақалақь иазааигәоуп, ари аҭыҩра иаҩызам, амҩагьы каххаа инагоуп рыҩны».

Хәадараны дахьыҩхалаз, дааҭгылан, игәалаҟареи иааԥса реи хибашьаауа, ԥсеивгара-гәыԥсыршьаганы даақәыԥсыч ҳаит Адамыр. «Ҳаамҭазы, аҩажәатәи ашәышықәса анҵәамҭа зы, амашьына нықәсыртә ацҳаҵәҟьа рзыҟамҵеит. Сԥарақәагьы баша инаисҭеит атаксист. Уи хымԥада идыруан имашьына мҩабжаранахыс ишзымцоз. Ҳанеилаӡа, иҽырлафны, иҽыр гаӡашәа, заа аԥара аасымихит. Ацҳа хымзар, амашьына зым неиуазар, исхароузеи иҳәеит. Иоуҳәозеи!»

Ажәҩан днаҵаԥшит Адамыр. Анхаҩы игәы зыхшәаз ақыҭаҿ ахәышҭаарақәа шмаҷхо еиԥш, иаӷаны икыдыԥсалан аеҵәақәа. Ҵаны ажәҩан дара иртәын. Рыбла агәқәа ҭҭәаа-ҭҭәааӡа, хәашьра рхымызт.

Ашьхақәа иҩарылҵит, анаҟәоуқәа иреиԥшха ишкәакәа-цәышҳабиӡа амза.


176

Иԥсы ааивиган, имҩахь иҿынеихеит Адамыр. Ихәыҷра иадҳәалаз ԥхыӡ хаак иаҩызаха, лакәк ацәаара днахьыԥшит. Убри амза ашьшьы-шьшьыҳәа ашьхақәа ирылҵны ажәҩан шамҽханакуаз еиԥш, ихәыҷра иҭыҵны иааиуаз алакә, иҟәан даӡа, маӡала иҭәны, ихы-игәы инарҭалеит Адамыр. Иаб иакәын бзиа избоз, изҳәалоз уа алакә хәыҷы: «Аӡәгьы издыруам, ауаҩы днаӡоу амза аҟны, мамзаргьы амза ахаҭа ауаҩы ишҟа илаҟәу, аха, ирҳәоит, уахык урҭ еицәажәеит ҳәа. Еибырҳәазеи ҳәа узымҵаауазеи? «Ишсоуҳәара, амза, ашәахсҭақәа ирҩызаха, иунызҵазеи абасҟак ашәытақәа?»

– ҿааиҭит ауаҩы. «Сара амра ԥсыс исхоуп. Уи ашәахәа ахьснымиоу аҭыԥқәа ахаҳә еиԥшхоит. Мрас иумоу иарбану уара, ауаҩы»? Абарҭ, зҵаарала инҵәоз аҵыхәтәантәи ажәақәа аниҳәалак, Адамыр иблақәа днархыԥшылон иаб. Ҩынтә-хынтә иҳәон: «Ишсоуҳәара, ыы, дад, мрас иумоу иарбану уара, ауаҩы?» Уажә дибо џьишьоит Адамыр уи азҵаара зауаз асаби, уи азҵаара зауаз арԥыс, уи азҵаара зауаз ахаҵарԥыс. Еснагь ԥышәырччаран аҭакс иҟаиҵоз. Ажәала… Ажәакгьы. «Сгәанала, иара саб ихаҭагьы издыруам ҳәа сыҟоуп уи аҭак».

Амҩа нымҩахыҵ, алҿарақәа игылаз махәык аахжәаны, алаба аалихын, ичамадан амаа иаҵырҟьаны, ижәҩа ины қәиҵеит Адамыр. Аҵлақәа дрылԥшны ажәҩан даҵаԥшыртә рыбӷьқәа каԥсахьан. Иццакуамызт аԥша цәаакы. Рхала иҽыжәҵуеит абӷьқәа, рҽышькыл сара изыскрызеи аҳәозшәа, ҭынч, хаа-хаа иасуан.

Ҭаҳара-ҭысырҭацыԥхьаӡа, ҟәаԥа-ҿаԥарацыԥхьаӡа ихәыҷ ра, иқәыԥшра иадҳәалаз хҭыск игәалазыршәашаз амҩа дшанызгьы, уажәы, иаалырҟьаны иԥҳәыси ихәыҷқәеи игәа лашәеит Адамыр. Жәабаҟа шықәса уажәаԥхьа, иҷкәыни иӡӷаби иҵегь ианыхәыҷқәаз, ишынҭаацәаз еицны, шьапыла ианыст абри амҩа. «Усҟан ҽынлан. Иабеиԥшу ҽынлеи уа хынлеи. Ҽынла ихароуп, иԥшшәыдоуп ажәҩан. Шьхатәылан уахынлоуп ианыԥшӡоу ажәҩан, уахынла. Уи уахынла изымбац, ажәҩан даҵамԥшӡац!»

Ичамадан наиргылеит Адамыр. «Арҭ аеҵәақәа, иҭҭәааӡа, ишамшамуа ашьхақәа ирхагылоу, ани амза рымбаӡац сыҷ


177

кәыни сыӡӷаби. Ҳқыҭа агәҭанынтә инаҵаԥшызаргьы, усҟан ихәыҷқәан. Адунеи аԥшӡара џьаршьартә мацара акәымкәа, аԥшӡара ахә уаҩы ишизымшьо иазхәыцыртә иҩеидасхьеит. Знык иадамхаргьы, абри амҩа уахынла ианысхьазҭгьы, ахаан ирхашҭуамызт. О, изакә жәҩанузеи, изакәытә еҵәа еилыџьџьароузеи! Шаҟантә игәхьаазгахьаз абри аҵх. Ҳазшаз наунагӡа иҳаҭәеишьома ари адунеи аԥшӡара, мамзаргьы шәаԥсам ҳәа ҳаԥсахуоу ауаатәыҩса?! Ирбароуп сыҷкәыни сыӡӷаби, раб ишьха қыҭа иахагылоу ажәҩан аҩыза даҽаџьара ишыҟам. Сыԥҳәыс уи лырбаны лгәы ахыхра аҭахӡам. Уи, анцәа диныҳәартә, ақыҭахь ҳақәҵны ҳцап уҳәар, еиҳагьы еиӷьылшьоит».

Дҩагылан, имҩахь иҿынеихеит. Абыржәоуп цқьа даназ хәыц иани иаби рыбла дынҭамԥшижьҭеи хышықәса ишры қәыз. «Хышықәсаҵәҟьа ирықәушь? Ԥхынраказ… Егьи ашықәс азы… Сынтәа… Сынтәа… Ирықәымкәа, хышықәса ирықәуп». Ԥхӡы хьшәашәак наиқәнаҭәеит, ԥхашьарак игәаҵа инҭысит. Ҽԥныҳәарак нархибаалеит иаб иблақәа. Дынхьаҳәын, лхы ааларҟәны, лыблақәа лрыцқьеит иан. Иныҟәашәа ианациҵа, игәыҵха иаҳа иаахҽит. Харак аӡәыр идиҵазшәа: «Изхарада?» – иҳәеит ибжьы ҩҭыганы. Дыззыԥшӡамыз, зҭак дазымхәыцӡацыз, ари азҵаара знык ианҿыха, егьараан суҵәаххьазаргьы, уажәшьҭа сузыхәаҽуам аҳәозшәа, уаҳа иааиқәымтәаӡакәа, амҩа дахьынӡақәызгьы, ауха дахьнеи шаз даннеигьы, абамба иалашәаз акәиц еиԥш, уажәы-уажә инхәыҵҟьон. Зны аҭак ҟаиҵон ҽхырцәажәарала, ихы нахы га-аахыго. Даҽазны иҳәарц далагон иаахтны. Аха инагӡаны аҭак ҳәамкәа иаанхозар акәхарын, абамба зегьы былны иалгаанӡа акәиц шмыцәо еиԥш, еиҭах ахы ааӡырнагон. «Изхарада? Сара акгьы схарам. Сара сызқәылаз амҩагьы ииашаны сықәлеит, сызҿу аусгьы, ламысла инагӡо сааиуеит. Сықәлацәа зегьы реиԥш, саргьы арра сыҟан. Аҳамҭақәа рыла, ҳаҭырқәҵара дула арра саналга, аҵара сҭалеит. Салгеит. Исҵаз Аԥсара иамыхәозар, сара исхарагәышьоузеи! Сара исҭахума, гәыла-ԥсыла уахгьы-ҽынгьы абарҭ ашьхақәа са хьырҿоу, сахьыркыду, сыԥхыӡ иахьалоу?!» Иаарымҽыӷны


178

ажәақәак наҳәаны, наҟ инаиҟәицон уи азҵаара. Усҟан, уи азҵаара шаҟа иҟәицаз аҟара, уҩыза бзиа дуҟәуцар уаӷацәа рахь дшиасуа еиԥш, иаб иеиҳәалоз алакә аҽынаԥнашьуан: «Уара мрас иумоу иарбану, ауаҩы?» Иаԥхьаҟа илашьҭыз агәаҩара дынҭалан, дахьынхалаз Гәад Ихәы ҳәа иашьҭан. Гәалашәарак ихы-иҿы аарлашан, дааԥышәырччеит Адамыр. Еибыҳәаны иҟан иҩызцәа ашкол хәыҷқәеи иареи. Амшын ахь ицароуп шьыжьнаҵы. Абраҟа еиқәшәеит. Шьапыла уамак имнеицкәа, адәаҿы ҽык шҳәуаз рбеит. Афасара илацаланы иркит. Рмаҟақәа ааиԥшьны инаҿарҵан, ишыԥшьҩыкызгьы иақәтәеит. Амшын ааигәара ианнеи, абнара инылаҿарҳәеит аҽы, ихынҳәны иалаарц. Рызхара рҽыкәабаны, аԥслымӡ раҿ ихәмарны, рҽы ахьҿаҳәаз ианааи, рыҽгьы ыҟамызт, рмаҟақәагьы.

Ачамадан амаа алаба шаҵырҟьаз ижәҩақәа ааԥсахны инықәиҵеит. «Ҳхәы ааигарц дахьцаз дынхазаарын, рыцҳа, уи ауп арҭ ахышықәсак дзыҟамыз. Бааи, иф». Адамыр иаб иҟазшьеи ицәажәашьеи убасҟак ибзианы идыруан, уажәы, аҩны даннеилак, ичамадан анаахиртлалак ииҳәо иҳәаҵәҟьаны далгахьоушәоуп ихаҿы ишааигаз. «Иадызбалаз жәдыруандаз аԥшаара!» Ихаҭагьы дааԥышәырччеит. «Ирасҳәозеи арҭ ахышықәсак сахьыҟамыз азыҳәан? Хырқьиашьас иҟасҵа рызеи? Узҿузеи ҳәа исазҵаашт. Сызҿыхузеи – сызҿыц. Амҩақәа рыҟаҵара. Ацҳақәа рыхҵара. Сара исҭахӡами лассы-лассы саалар? Дара абыргцәа ахьызбо аамышьҭахьгьы, абраҟа сааны мчыбжьык иадамхаргьы сыԥсы анысшьалак, цәала-жьыла мацара акәым, гәыла-ԥсылагьы сҽеиҭаскуеит… Иабаҟагәышьоу! Уара угәы иаҭаху анцәа иуаҭәаишьозароуп». Абас Адамыр игәы дынҭацәажәо дышнеиуаз, рызхәыцра далагеит иусура, иҩызцәа, амҩадуқәа рыҟаҵара аусҳәарҭа анапхгаҩцәа. Урҭ анапхгаҩцәа дыруаӡәкын иаргьы.

Аҭакәажә лмаҭацәа рхыԥхьаӡара иацлацыԥхьаӡа лхахәы иаҳа-иаҳа ишышло еиԥш, аеҵәақәа шаҟа ирацәахоз аҟа ра ахаҿы ҭҭәаауан, ахаҿы ахалашаауан амза. Ажәҩан иахь кыду дахәаԥшыр аниҭахымгьы, уи амза Адамыр ахы игәа ланаршәон адгьыл аҟны – амҩаҿы аӡытҟәақәа ахьҭатәоу


179

ирҭакәалыкәаџьаауан. Анаара иаҿганы иган Адамыр дыз ныз амҩаду. Ганкахьала ашьхақәа аҽԥынгылан, егьи ага нахьала ҿҟьарсҭаны илашьҭын. Убри анаара-ҿҟьарсҭа унҭаланы акыр уахьаанаскьо, ииаҩры илеиуан арҩаш. Агәыр апластинка иахьнықәгылаз имҵысӡо ҭыԥк аҿы иаанхазшәа, «ашшы» ҳәа, инеиԥынкыланы, шьҭыбжьык акәын арҩаш иахылҵуаз. Дгьыли жәҩани уаҳа шьҭыбжьы рхылымҵӡо асаби игара рыхьчозшәа иахьҭынчраз, иаҳагьы ицәымыӷхеит Адамыр. Аԥсҭазаара еиқәыцәазшәа… Мап, ас еиԥш аҭынчра… «Иухьзеи, дад, угәы ҳахшәама, уабаҟаз асҟаамҭа?» – аниҳәалак саб, иасҳәозеи аҭакс? Аашьа шсымамыз, изыхҟьақәаз зегьы изеиҭаҳәара салагеит ҳәа акыр иаԥсоума. Иара игәанала, сара исхароуп, уаҳа акгьы. Уаҳа изхарада?»

Арҩаш ашьҭыбжь иалыҩны, абнаршәырахьтә, абжьы гәыҭшьаагаха ҿнаҭит аты. Иҩызак ибжьы иаҳазшәа даа лахҿыххеит адамыр. «Сыгәхьааимгаӡазшәа ҟаиҵашт уа жәы саб. Игәырӷьареи игәаареи неилалап. «Ҳаит, уара ауб џьыр, ҳанԥслак уааит ҳәа акыр иҳахәоума?!» Ииҳәацоуп… Иҳәашьагьы иԥсахрым. Сара сышҟа зынӡаскгьы дмааԥшӡо, ахәышҭаара дынхәыҵхоит. Ус ҟазшьас имоуп; ицәыхьанҭоу ажәа аниҳәо, амца иахәхааит иҳәарашәа, ахәышҭаара дынхәыҵхоит, амҿқәа неидиҵоит, иаҳа еибаиркуеит амца. «Нанду дрыкәыхшахааит, ишԥаҟақәоу, нан, смаҭацәа? Сҭаца лгәы бзиоума?» – лыблақәа агәыкреи агәхьаагареи рхыҳәҳәыла, ижәҩахыр лнапы нықәылшьуеит иан.

Гәад Ихәы днықәсны, наараны данынҭала, еиҭах иааи гәалашәеит ашкол ицҭаз, ҽык ицақәтәалоз иҩызцәа. «Аибашь ра анеилга, адырҩашықәсан, уаҳа ҳқыҭахь ҳшыхнымҳәуаз аадыруазшәа, ҳҽеибаркны ҳцеит ҳашкол ашҭа ҳанҭыбӷьыжәаа. Ишԥеиҳәеи класск аҿы иҳадтәалаз, аԥсараа ҳпоет Иона? «Мҩахәасҭак ала ҳналҵит ҳқыҭа, ҳамҩадуқәа царц хаз-хазы!» Ицеит, уаҳа иааиԥымлаӡо, ҳамҩақәа цеит, ицаӡеит. «Уԥсадгьыл ду бзиа иузбом, бзиа иумбозар уаб ихәышҭаара!»

– иааигәалашәеит уи апоет усҟан, ашкол ианалгаз, ауха дзыԥхьаз ажәеинраала аҟнытә даҽа цәаҳәақәак. Иажәақәа


180

ҭлапҟаӡа… Укьатеих ԥҵәап. «Уԥсадгьыл ду, уаб ихәышҭаара!»… ажәа ҳаракқәа…Уԥсадгьыл ду амҩадуқәа шазышьҭоуҵо, уаб ихәышҭаараҿы усасхар…»

Шьапыла аныҟәара дацәхҟьахьан Адамыр. Шьапыла кварталкгьы дымнеицызт ақалақь аҿы. Ашьжьымҭан, аус ҳәарҭахь данцо, дмыццакуазаргьы, атроллеибус днақәтәоит, ма атрамваи. Данаауагьы убас. Шьапыла аныҟәара дахьа цәыхҟьахьаз аҵкысгьы дацәхҟьеит амҩа ҟәаԥаҿаԥа анысра. Убарҭ инарыцлеит ашьха ҳауа. Акран аӡы иашьцылаз ишицәыцәгьахо еиԥш ашьха ӡыхь ажәра, дызцәыхҟьаз ашьха ҳауа иԥсы еивҵанархон Адамыр. Ичамадан шьхьанҭамызгьы, зны алаба аҵданы ижәҩахыр инықәиҵон, ҽазны инапаҿы иааникылон. «Абахҭа ҳҭакушәа, ҳхәы уаҵаланы уааит. Аӡәы иумырҳан, духыччоит», – иҳәашт саб, счамадан иҭасҵаз афатәқәа анааҭызгалак. Афинцәа ирыҟаҵамҭоу аконсервқәа, ирҩоу москватәи аколбаса, зегьреиҳа дзеигәырӷьаша, ахаан иимжәӡац – ригатәи абальзам. Ианбыкәыз, аԥсцәеирымга, ригатәи абальзам анижәхьаз. Дысхымыччахкәа, сара мыж да… Уаҳа иҭоузеи счамадан? Ақыҭаҿ сахьынӡаҟоу, аҩны исшәысҵақәаша. Сан лзыҳәан ашьал касы, нас, мама исызлыҭ ҳәа, лҭаца еилаҳәарак ҭалҵеит, ҩныҵҟатәи цәамаҭәахарын. Саб зегьреиҳа дзеигәырӷьаша изаазгаз аҭаҭыныжәгоуп. Аҳәаа нхыҵтәиуп. Куба саныҟаз изаасхәеит. Аокеан нырцәынтә».

Ажәҩан днаҵаԥшуан. Рхыԥхьаӡара ишацлоз еиԥш, рыблақәагьы иаҳа-иаҳа иҭшашаахон, аеҵәақәа. Урҭ ирыҵахарц аҭахымызт амзагьы. Излыҵыз ашьхақәа ааныжь, ажәҩан агәахьы ихалацыԥхьаӡа, иаҳа-иаҳа илашахон ахаҿы. Наҟ агаҿа аганахьала, лацҟьага икылырхызшәа, иԥыжәжәа-ԥыжәжәаны, иҵаӷа-ҵаӷаӡа ажәҩан иаҵаԥсан аԥҭа шкәакәақәа. Урҭ ашьхаҟа рҿаархон зны, нас, аԥша нарысны, агаҿаҟа иархынҳәуан.

Инахараны иаԥхьаҟа иааҩуа иалагеит алашыбжьқәа. Амҩагьы уажәы иаҳа иҭбаахеит. «Амҩаду аҿықәқәа рҿы ишгы лац игылоуп избахьац аҵлақәа. Иахьыҟац иҟоуп, амҳаџьырра ҟалаанӡа, ажәытәан адәҳәыԥшқәа рҿы еиқәырҵалоз ахаҳә қәа. Арахь иаҳа иҭбаахеит, иаҳагьы ииашахеит амҩаду. Арсҟак амҩаду андыриашоз, ақыҭа агәҭанынӡа амашьына


181

ааиртә, ацҳа хырҵар, ранаџьалбеит, шьапыла ҳныгәнысуа амҩа ҳануп».

Ақыҭа иалыҩуан алашыбжьқәа. «Ақыҭа аҵыхәан лак шыр гьы, абжьала издыруан изтәыз». Уи аамҭа абасҵәҟьа иласны, хнырҳәышьа амоуа ишцаз агәра игарц иҭахымызт Адамыр.

Абар, ақыҭа дахьналалаз раԥхьатәи аҩны. «Инходаз абраҟа? Ашьхымӡааӡаҩ Маҳаид. Иҷкәынцәа, иӡӷабцәа… Руаӡәк, Арсҭел зыхьӡыз, ашкол дсыцҭан. Шаҟантә ацха сҿеиҵахьаз Маҳаид. Асаранџьқәа, ақаруеиԥш, иуаркалеиуа, ацха рҭашәны… Сидыррушь сибар? Уажәгьы ашьхымзақәа имоушь?» Иқыҭауаа игәалаиршәон Адамыр. Игәалаиршәон игәылацәа, иҩызцәа, ирҵаҩцәа. Дигәалашәон ихаҭа дыш қәыԥшыз еиԥш, ицәаныррагьы анқәыԥшыз, раԥхьаӡа абзиабара игәаҵаҿ изырҿыхаз аԥҳәызба. «Лыблагәқәа… Ирыԥшшәахәыз, мшәан, лыблақәа? Исгәалашәом акәым, усҟангьы исыздыруамызт. Срыцәшәа-рцәыԥхашьаны, сзыр хыԥшыломызт уи лыблақәа». Игәанала хырқьиарак днала геит… «Сгәы рыхшәаны, мамзаргьы исаҭәасымшьакәа… Ах, иабаԥсоу уажәшьҭа аҳәара. Ииашаӡам, мап, ииашаӡам сан зны исалҳәаз. Сыԥсҭазаара иаҳа иахьеиӷьхаша ҳәа сеимдо сдәықәмызт. Изхарада бымбои, сан, аӡәгьы иха раӡам». Иаарымчны иҟәицарц дшаҿызгьы, иқыҭа ишьапы анналаиргыла инаркны, иааицрымҵуа ишьҭаз азҵаара: «Изхарада?» Еиҭах дныхҭанакит. «Изхарада шәымбои, ҳазшаз ихароуп». Иқыҭа зегьы ааизганы иреиҳәозшәоуп аҭак шыҟаиҵаз уажәы. Ииашаӡами исҳәаз ҳәа ихы ҩышьҭых ны ажәҩан днаҵаԥшит. Илацәҟәыс-шьацәҟәысуа, ажәҩан иаҵаланы инеиуан ауаҩытәыҩса инапала иҟаиҵаз аеҵәа амҩанызаҩ. Уи азԥшра дааҟәыҵын, ашьхымӡааӡаҩ иҩнахьы дынхьаҳәит Адамыр. Аҽыларҟә, еиқәышьшьы, еидара хьанҭак иаҵазшәа, аҵх иалагылан ақәахь ҩны. Аҭаацәа шьҭамлацзу, аԥенџьырқәа руак алашара алԥхон. Аҵх иналыҩны, сабик иҵәуабжь геит. «Ахәышҭаараҿы амҿқәа еиҿажьны, амца агәгәаҳәа еиқәны, аҽҳәаҿ агара ҵысуа, архнышьнаҿ икнаҳау ахьурӡы… Ех, анаџьалбеит… Маҳаид димаҭахап иҵәуо, аха иаб дарбанушь? Аҭаца дааугеит, ачара ууит, амаҭагьы дуоуит,




182

Маҳаид, сара усымбеижьҭеи. Иашоуп, иашоуп, сышәцәыӡӡеит, ишԥазури, Маҳаид, ҳтәыла заҟароу убоит, амҩақәа ҟаҵатәуп, ацҳақәа хҵатәуп. Ианысҭаху саауа, ианысҭаху сцо иаугәы шьом. Иашоуп, арра сыҟам аха… Исгәаламшәакәа, саб исеи ҳәалоз алакә шԥасгәаламшәои. Изеилибамкааит ауаҩи амзеи».

Иҩны даннеилак, мшқәак ҵхқәак анаабжьыслак, иани иаби игәазхара ишааибалак, нас ақыҭа днарылсып, Маҳаид иҿынӡагьы дааип, ицха саранџьқәа шихамышҭыцгьы налеи ҳәап.

Ақыҭа абжеиҳарак далсыр акәын Адамыр, иҩны дна ӡарц азыҳәан. Ичамадан иаҳа-иаҳа ицәыхьанҭахон. Агәыр аԥынҵеиԥш игәы ак налакшазшәа ибеит. «Зегьы азеилалеит сгәы. Ари амҩа, ари аҳауа, агәалашәарақәа…» Иԥҳәыс дналзаӷьит ичамадан иааҭаз зегьы ҭазҵаз лара лакәызшәа: «Илбаз зегьы ҭалыџьгәеит, сани саби, уаӷеимшхара, аҭыҩра иҭахазшәа. Асҟак шьапыла аныҟәара шсықәшәоз здыруазҭ гьы, аҩсҭаа ихәхароуп уи ацҳа… Сара саамҭазы ишԥабгеи… Саамҭаз акәу, аҟаҵара иаҿуижьҭеи шықәсқәак ҵуоу, анцәа идырп. Ацҳа ҳагьнадгылеит, аринахыс цашьа амаӡам ҳәа, иаразнак иааҿахиҵәеит атаксист. Идыруазҭгьы? Хымԥада идыруан уи. Убри азыҳәаноуп заагьы аԥара зсымихыз. «Заа снапы иакызар бзиа избоит иҳәахт, аших…»

Гәашәқәак инаркылҟьаны, идаапкыло, иеишуан лақәак. Даҽа лақәакгьы рыбжьқәа цәылашьшьӡа, умҩасҩызар, уара уҿы ус ҳамам ҳәа, абарҵақәа ирыҵыҩуан рышыбжьқәа.

Амза иаҳа-иаҳа ихалашаауан, иаҳа-иаҳа ажәҩан агәахьы ихалон. Адамыр имҩа арлашон ҽынла еиԥш.

Амҩа архәара даавҵуаны, иаԥхьаҟа аҽышьҭыбжь ааҩит. Аҽы ашьапқәа бзианы ишычаԥаз ҩашьомызт. Аҽеимаа, ахаҳә ианаахалак, ажьаҳәа ашьҭыбжь еиԥш акәын ишгоз. «Саб иакәхызар? Аҽуаҩ бзиа иҽы ашьҭыбжь ала мацарагьы дудыруеит иҳәалоит уи. Изхиҳәаауа, аҽеимаақәа роуп. Абыржәы, аҵхагәаны, амҩаҿы ҳаиԥылахыр… Уҟьаланы аҵх уалазаап, уаала, рыцҳа, аҩныҟа ҳәа, егьа алаф сылихып».


183

Аҽуаҩ, ԥҳәызбак дымҵаирсырц дцозшәа, илахь иҭар шьшьны, ахҭарԥа ихан, еиқәаҵәа самсалӡа ауапа ишәын. Аҽы ашԥырха иақәыԥсаз аҟәынақәа, ираӡынтәызар акәхарын, амза ахьақәыԥхоз, ицырцыр-уаркалеиуан. Цқьа имбжьацызт, аӷәра ианымшәацызт аҽы.

Адамыр данааивала, иара, Адамыр аԥсшәа анимҳәа, аҽуаҩ иҽы аӷәра наҿаирххан:

– Уарбану? – иҳәеит. Адамыр еиликааит уи иқьаф шҭаз. – Хәылбзиа!

– Аратәуп. Бзиа убааит!

– Арра-ттәызар, уаԥԥ-шәымазар, бзиала уаабеит ҳәа. Усасызар хәылбзиа ҳәа. Уара уагьысасым, уегьаԥшәымам. Чоу! Аӷәра сымпыҵнажәома, абгақәа ирфааите! – иҽы аӷәра маҷк иноуижьит. Ихҭарԥа ааирҽеин, Адамыр имаҳазар ҳәа дшәозшәа, даҽа знык: – Уегьысасым, уегьаԥшәымам. Баш-шак уоуп. Угәы иалымсааит?! – иҳәеит.

– Сгәы ишԥалсуеи…

– Ауаҩы ма дсасызароуп, ма даԥшәымазароуп. Ҳамҩахы ҵып аҩныҟа…. Сара ҩ-ҩ-ба, мап, х-қыҭак рнаҩс сынхоит. Абас субоит, аха чарак аҿҳәара ԥҵәаны саауеит…
– Ииашаҵәҟьаны, уаала аҩныҟа, – иҳәеит Адамыр.

– Ухаҭа уахьцо умахым, сара сабоугои, учамадан узқәа икыдҵаны, амҩа уануп, аб-бгақәа ирф-фааит, уаҳа аӷәра иԥшаанымшәои, чоу! – иҽы аҟамчы нахиҟьеит. Дцеит агәарабжьара ибжьаршәны. «Уаҩы лахҿыхк, лафҳәаҩык иакәымкәа дыҟам. Иажәақәа шыхьанҭазгьы, агәаара, ма агәаӷ ҳәа акгьы рыҵамызт». Егьиашаҵәҟьаны, амҩасҩы иажәақәа Адамыр игәаҵаҿы гәаараз, гәаӷыз акгьы шыдмырҵысызгьы, дсабины, дымчымханы ихы ибо дҟарҵеит. «Уегьысасым, уегьаԥшәымам!» Уажәы, ианиаҳаҵәҟьа усҟак дырзымхәыцит арҭ ажәақәа. Игәаҵахь инашьҭны дырзымхәыцит амҩа дахьынӡақәызгьы. Ауха, аҵх ашарахь инықәлоны, дҩагыло, днышьҭало, дызмыцәо, ихала аҩны даныҩназоуп урҭ ажәа қәа цқьа данрызхәыц. «Аԥсшәа ахьиасымҳәаз… Дсыз дыруам, сиздыруам… Уегьысасым, уегьаԥшәымам…» Игәа лашәацыԥхьаӡа аҵак ҿыц аархәон арҭ ажәақәа.


184

Иани иаби рылабара дахыццакуан. Игәаҵан иҵәахыз агәхьаагара зегьы аҿыхара иаҿын. Изқәа икыдын ичамадан. Иеиқәа ҵаркәакәан: «Рхы-рыԥсы иагдырхон. Сара сзыҳәан амҩа инықәырҵон ироуаз аҟәрышьқәа. Сылабара дара рзыҳәан жәҩангәашәԥхьароуп, ныҳәак иаҩызоуп. Сара? Сара сзыҳәан ныҳәак иаҩызаӡами? Ныҳәак иаҩызазар… Уи сара исхарам. Рымацара аҩны иаххалеит. Саҳәшьа, саб иҳәашьа, дсасын, дызтәыз рахь дцеит. Аҩныҟа ухынҳәуазар, суцхраауеит ҳәа акәӡам саб аҵара шысирҵаз. Аҵара ҵа, ууаҩха, ҳара хьаас ҳҟаумҵан, угәы ҭынчны уҟаз ҳәа зҳәоз иа ра иакәӡамыз?! Дсырԥхашьама? Мап. Сынџьнырхеит. Ԥсҭазаа рак азхом иҟасҵахьоу амҩақәа рнысра. Уцеишь, шьапыла амҩа уқәлеишь, шаҟаамҭа уқәхо, насгьы ишыҟаҵоу убап, сара снапхгарала иҟаҵоу амҩақәа… Уи акәым ихьааугаша. Уаҩы дзызхәыцша даҽакуп. Избан, абарҭ ахәадақәа, абанҭ ажәҩан иаҵасуа ашьхақәа, абри аиԥш зеиԥшроу даҽаџьара иҟам ажәҩан, абарҭ зегьы анаасгәалашәалак, зыда ԥсыхәа имамыз акы зцәыӡыз ауаҩы сиеиԥшха, сгәаҵәахы ҭыблаауа, изсыӷрысуазеи хьаа цәгьак? Исгәалашәоит, мҩадук, трассак ашьҭаҵара ҳаҿын. Еимаадарц егьҳагмызт. Уахык, аҩны сахьаа из, сааԥсаӡазар акәхарын, хьаа цәгьак ауаҩы ианизҵысуа еиԥш, сгәаҵа иҵалеит Аԥсара. Иуҭахызар, уара уаҳаҭыраз, сара, зегьы лкажьны, иахьаауҳәо суццоит лҳәеит сыԥҳәыс. Ус лымҳәар иаҳа еиӷьын. Иаҳагьы ихьанҭахеит сгәаҵа иҭаҳаз аидара. Аашьас исымааз? Исҵаз, схы ззыскыз абазгари? Араҟа нхашьас-нҵышьас иҟасҵарызеи? Сзыцәаӷәом, сзырашәом».

Амҩа аҿықәан, нхаҩык иашҭа иқәгылаз аҵла аҟнытә, аб жьы ҩеиҵыхны, ҿнаҭит арбаӷь. Уи абжьы убасҟак илахҿыхын, убасҟак агәамч аҵан, адунеи зегьы иара иатәызшәа. Адамыр дааҭгылан, арбаӷь абжьы ахьгаз аҵлахь даанаԥшит. Гәырӷьаҿҳәашак иаҳазшәа, уи аҿыҭбжьы деигәырӷьеит. Дааԥышәырччан, имҩахь иҿанынеихоз, ахы иара иқәкны ҿнаҭуазшәа, еиҭах абжьы ҩыҭнацеит арбаӷь. «Зныкоуп ианҿнаҭхьоу. Даҽа знык иҿнаҭыроуп. Усоуп ишиҳәаз, арбаӷь ҩынтә иҿнаҭаанӡа, уара хынтә мап сцәукуеит иҳәеит. Убри азыҳәан акәзар иааҟәымҵӡакәа изҿнаҭуа? Ҳаламыс


185

арҿыхозар? Зыда ҳхәарҭам ҳцәымӡырц… Мрас иумоу иарбану, уара, ауаҩы? Дааҟәымҵӡакәа зҵаарак акәын исиҭоз саб».

Ажәҩан днаҵаԥшит Адамыр. Иаҳагьы еидҵәаҵәалеит, иаҳагьы рыблақәа ҭылашааит аеҵәақәа. Еиҭах ҳаирпланзу, мҩанызазу, ҭаҷкәымк иаҟараха, аӡыркәи еиԥш, алашара акуа-ицәо, илацәҟәы-шьацәҟәуа, аеҵәақәа иргәылсны ицон, ауаҩԥсы инапала иҟаиҵаз шана хәыҷык. «Саргьы сџьабаа адуп абни, адунеи иакәшо, ажәҩан иаҵоу!» – иҳәеит Адамыр ибжьы ҩҭыганы. «Ааи, иџьоумшьаӡан, сџьабаа адуп. Ииашахәҵәаӡа ишьҭасҵо амҩақәа, аӡиасқәа ирхысҵо ацҳақәа, иззыҟасҵода? Урҭ амҩақәа ирнысуада, урҭ ацҳақәа ирықәсуада? Ҩынтә акәым, жәантәгьы ҿнаҭааит арбаӷь. Сзыхьхәыша, сзыхьхәыша, слаӷырӡышо сзыртәаша акгьы ҟасымҵеит».

Зышьҭыбжь аиҩхаа иҭыҩуаз арҩаш, зыбӷьқәа аҿышәшәа ра иаҿыз аҵлақәа, асы шкәакәа шьҭыхны, ажәҩан лашьца иалакны изкыз ашьхақәа, зегьы, асҟаамҭа дызцәыӡны дыҟаз, зегьы иреиҳәон Адамыр, шьапыла амҩа данылазаараахыс, инаицрымҵуа, ишьҭаз азҵаарақәа рҭак: «Аеҵәақәа еилы џьџьаауа исхагылоуп ажәҩан, хәашьрак аларшәым сыламыс!»

– инаигәалашәеит шәҟәык аҿы дзыԥхьахьаз ажәақәак. Уи ашәҟәаҿы урҭ ажәақәа зызҳәаз зынӡаск даҽакызар акәхарын, аха иара даҽаџьара ииаигеит. «Абарҭ зегьы сымоуп, избанзар, ихәыжжаӡа еиқәуп саб ихәышҭаара, иҟьаҟьаӡа иаартуп саб игәашә…» Игәалаҟара шьҭыҵуан, ичамадангьы иаҳа иласхон Адамыр.

«Шаҟа ибзиоузеи, шықәсык ахь, уахык иадамхаргьы, абас ухы уазынхалар. Аԥсабареи уареи шәаамышьҭахь, уаҳа аӡәгьы дыҟамкәа...» ҳәа игәы дынҭахәыцуа дышнеиуаз, ҩнқәак даарывалеит. Урҭ аҩнқәа зтәыз, уаҟа инхақәоз ирыхьӡу, ирыжәлоу ихаҿы иааиаанӡа, цәаныррак наизҿыхан, игәеисра инацнаҵеит. Абраҟа акәын дахьынхоз уи, лыблақәа ирыԥшшәхәыз уаҳа иааизеилымкааӡакәа, Аԥсара ақыҭан иаанхаз аԥҳәызба. Уажәгьы ԥхашьа-ԥхаҵарак ихы-иҿы инықәлеит Адамыр. Ицахьан, ихашҭхьан ибзиабара ахаҭа, аха игәаҵа иҭаҵәахны иман, бзиа ибон ибзиабара, анхаҩы бзиа ишибо еиԥш ажь зқәыз аҵла, уи иақәыз аӡахәа анҩалак


186

ашьҭахьгьы. Абар, амҩаду зегьы амҽхакны, аҽеимыртаӷа иахьгылоу, хыхьчарҭас имаз аҳаҷҷа. Уи ашьапы иҽнадиҵон. Уахынла, ҽынла… Дыԥшуан иблақәа ҭырхаха, абни аҩны аԥенџьырқәа рахь. Лара дшааилак, дшәаԥырҳаԥуа, еснагь раԥхьа илҳәоз акы акәын: «Излоугәаӷьызеи асҟак ҳаҩны ааигәара ааира. Ҳарбоит». Гәахәарала дааԥышәырччеит Адамыр. Ичамадан наиргылан, аҳаҷҷа днамҵагылеит. Аҽеимыртаӷа, дгьыли жәҩани азыҳалалха игылан аҵла. «Сымшәхәы маацызт усҟан. Иацы акәызшәа… Арахь шықәса ҩынҩажәа саарҭагылеит, схахәы ашлара ааланаԥсеит. Знык иадамхаргьы, убасҟантәи сымшк, сыҵхк… Ах, баша гәыԥжәароуп. Сымҩа алагамҭахь ахынҳәра сылшаӡаргьы, даҽакала… Мап, мап…» Акраамҭа, ҿымҭ аҵла амҵан дгылан. Амҩа анымҩахыҵ, ахкаара анаҩсан, аԥенџьырқәа лашара ркылымԥхаӡо, алашьцара иалагылан аҩны. Убрахьынтәи иааилоз, аҭыԥҳа ҵәрышкәа лакәымкәа, иаалырҟьаны уажәы ибла даахгылеит, зҭәымҭахь инеихьаз, цәала-жьыла изцыз ԥҳәыск. Маҭәазу, фатәызу, еиҵакәаҳан лшәырақәа акы рҭан. Аӡиас ахықә иқәдаз аулица даныланы дааиуан. Ҵыхәаԥҵәа ра рымамкәа ииасуан амашьынақәа, атрамваиқәа. Уи ақалақь дуун. Еибыҳәаны шәыҟазаргьы, аиқәшәара уадаҩын. Иаԥ хьаҟа дааиуан. Иблақәа рыгәра изымгеит. Иара, дышцалацыз еиԥш, командировка днеины дыҟан. Дналыдыххылеит. Иаа лырҟьаны, абраҟа, иԥхыӡ иахьаламшәаз аҭыԥ аҿы дахьибаз, ихәыҷра, иқәыԥшра зегьы анҿыха, ианизыхынҳә, еиҭах лыблақәа рхыԥшылара изымгәаӷьуа, уаҩҵас еилырганы ажәақәак иҳәаанӡа, лара: «Зегьы ҳабзиахәха ҳаҟоуп, уан, уаб, анцәа ишиҳәара… Саҭоумҵан, сыҷкәын аинститут дҭалоит, аԥышәарақәа иҭиуеит. Сыццакуеит…» Лаԥшҵашәарак даҩы заха, дшаацәырҵыз еиԥш, али-ԥси рыла гәрыӡ-шашәаӡ днаимпыҵышшеит. «Иҟалап, лара ҳабзиабара аҟәырҷахак гьы лызнымхаӡазар. Сара, схәыҷреи сқәыԥшреи ирыдҳәалоу аҭыԥқәа гәхьаазгацыԥхьаӡа, ларгьы днарыдысҳәало мацара, даазгоит сгәаҵа дҭаҵәахны. Башоуп, гәыжьжьагоуп. Схәыҷра хынҳәраҳа, ицаз, имҩасыз акгьы хнырҳәышьа амам. Уажәшь ҭа инхаз акоуп, Адамыр, уани уаби мызкы угәазхара ибаны,



187

рымхқәа ҭарымгалацзар, уаарыцхрааны, еиҭах уҿынаха аеропорт ахь… Уаныхынҳәуанӡа, издыруада, ацҳа ҟарҵар гьы. Шьапыла ацара уқәшәарым, – иҳәеит ихазы даҽаӡәы иеиҳәошәа.»

Ичамадан аашьҭихын, аҳаҷҷа иамҵаԥсаз абӷь ҩақәа ишьа пы иаҵаҟәыҷуа, имҩахь дласны иҿынеихеит.

Агәашә ааиртаанӡа, ичамадан ныхирҳәҳәан, ашҭа инҭаир гылеит. Ԥхашьара-ччаԥшьк наиҿықәлан, ԥыҭраамҭак ашҭа дҭаԥшуан. Маҟҿаҳәаранӡа иҩышьҭыху акәасқьа, ҟауарла ихыбу, адашьма нышәла иҟаҵаны, аҽыларҟә игылоу ама ҵурҭа, акәытҵара, ананыра… Аҵлақәа… Амаҵурҭа аԥхьаҵәҟьа игылоуп ал. «Ҳара ҳҟны ада џьара исымбац, ашҭа иқәгылоу аҵла ашәч ақәны. Уалакьысыргьы иуӡом саб. Ашықәс ҿыц азыҳәан ашәч амахә ааԥиҵәоит. Аҩны ашәвазаҿ инкы лаиркьакьоит. Хыбрацыԥхьаӡа убас ҟаиҵоит. Ҳаргьы убас ҟаҳҵароуп». Алашыбжь геит акәасқьа абарҵаҿынтә. Азнык азыҳәан, иахьтәазгьы имгылазар акәхарын, иаахыш-ҿышит, нас аҽаарҭынчит.»Садырзар акәхап. Хага… Сара соуп ахьӡ азҭаз, Хага. Ԥыҭрак самбацкәа, ашҭа санааҭалалак, исгәыдԥа ло, уаҩԥсҵас, аҟуҵәуара иалагоит. Егьа игәырӷьап уажәы». Агәашә инапы нкылишьит, ишибацыз, дшашьцылацыз еиԥш, алыкә аарҵәины иааиртырц. Алыкә агәашә иахьымкьысӡо, ашьаҟа иахьадчаԥалаз, аҵәымаӷ иахагьежьаауан. Акгьы изеилымкааит Адамыр. «Абарқәам адкнаҳалам, алыкә баша…» Иааԥсара ихаршҭуа, игәалаҟара шьҭызхуаз, ихы-игәы ақәыбзиара наихҟьан, еидара хьанҭак наиқәҳаит. Игәаҵа инҭысит ихьшәашәаӡа. Алыкә арҵәишьа, агәашә аартышьа схашҭзар иҳәан, иҽаанкылан, еиҭах ашҭа днықәыԥшит. Абар, даҷла ауаргьала ахькнарҳалоз аҵәа-ҵла. Егьырҭ аҵлақәа раасҭа, абыӷьқәа ҿан уи. Ашәшьыра кахәхәа ашҭа иқәын. Иарбан хыбразаалак акгьы шьҭабжьык дәылыҩуам, џьаргьы икылԥхом лашарак. Дахыццакуа, дагьақәгәамҵуа, еиҭах алыкә арҵәира далагеит Адамыр. Аҵәымыӷ аҭыԥ шыҭхаахьаз мҩашьо, дшынахькьыслак, аффаҳәа агьежьра иалагон алыкә.

Аҽарҭынчхьан абарҵаҿ итәаз ала. «Мҩасҩык агәашә даад гылазар, уеизгьы дызҭалом, днадҵны дцап». Аха ари ауаҩ


188

агәашә адхара даҟәыҵуам. Уаҳа акгьы шԥоузеилымкаауеи ҳәа иангәаа, ахәышԥырӷы иақәԥалазшәа, иҵәааны ишуа аҿаанахеит. «Абжьы шԥаԥсахи Хага. Исмаҳаӡац бжьык аана хәеит». Алашыбжь аҵкысгьы ишьара дықәырҟьон, дызхәаԥш уаз ахыбрақәа. Излаизымдыруаз, излаимбацыз ҳәа иҟаз рыҩны-ргәара, рхыбрақәа, аха абыржәы ада, абас аҵх ца хьаны, шьҭыбжьык џьара идәылмыҩуа, ма лашарак ԥенџьырк икылымԥхо, ашҭа дҭалахьаны игәалашәом. Егьа ҵхыбжьо нны дхынҳәыргьы, аԥенџьыр иалԥхон алампа алашара. Хыб рас дназхәаԥшлакгьы, аҵх алашьцара рцәыхьанҭахазшәа, игәалашәараҿ иаанханы ишыҟаз еиԥш акәымкәа, иаҳа еиха сыҟәхазшәа, иаҳа еиҵалазшәа ибеит. Сара акгьы схарам, изха роугьы дсыздыруам ҳәа ихы ширқьиозгьы, гәыԥхашьарак зцыз, аара дук ихы инадиԥхьаӡалеит. Ихароу акыр ыҟаӡазаргьы, Адамыр идыруан ишианарыжьуаз, ииашаны дшеилыркаауаз, абри ашҭаҿы иаанижьыз иани иаби. «Изхарада… Изхарада…» Баша агәашә уадхоит, уҭасыжьлом ҳәа иаапкны ишуан ала. «Хага… Хага… Зынӡаск сахашҭӡеит ари ала… Сахашҭӡеит сҳәахит… Ари Хага акәӡам, Хага еиқәаҵәа цыҩцыҩын, ари закәызеи, ибжеиқәа-бжашлаӡа… Маҳ, снапы иамҵасуама, иаапкааите! Ацаԥха аҿам, алыкә иара иахькьысуам, ишԥарку, мшәан, ари агәашә?!»

Ибжьы ҩҭиган, аҩны аҩныҵҟа иҩноугьы ираҳарц, алагьы иргәыбзыӷырц, ажәақәак неиҳәеит.

– Хага! Хага! – иибахьаз рла шакәмыз идырхьан, аха ииҳәашаз даҽа хьӡык иҿамшәеит. – Шәгәашә, уаҩы изаа мыртуа иашәыркит, саси ԥшәымеи ззеиҩымдыраауа ала анышәҵеит, ишәыхьзеи уара?! – иаб дааины дидгылазшәа, ихала аҟәынд-ҟәындра даҿын агәашә дахьадхоз Адамыр. Ибжеиқәа-бжашлаз ала еихасыҟә хәыҷы, иазиҳәаз ахьӡ хьымӡӷнашьазшәа, иаҳа-иаҳа идаапкыланы ишуан. Наҟ иҭыга аҳәозшәа ашҭа иҭаиргылаз ичамадан инадыххылон. Зны иргәыбзыӷырц иҽазикит, нас иршәарц далагеит, аха ала, сегьузжьом, сегьуцәшәом аҳәозшәа, иаҳа-иаҳа идаапкылон.

Агәашә днахыԥан, ичамадан аашьҭых, алеи иареи шеи барххоз, иеиқәа ишампыҵласуаз, акәасқьа абарҵа дыҩхалеит.


189

«Ицәоуп, аха ишԥацәоу уҳәарауеи! Абасҟак ала ахьшуагьы раҳауам!» Ишьапышьҭыбжьгьы иаҳа иааирӷәӷәан:

– Еи, аԥшәмацәа, уаҩы шәегьиԥыломе! – ибжьы ҩҭи цеит. Иҽааирлахҿыхит. Аӡәыр ибозшәа, агәыразра зҵаз ԥы шәарччарак нарықәиҵеит иқьышәқәа. Агәра гаҵәҟьаны ды ҟан, аҩны аҩныҵҟа, иааԥса-икараха, иҭаҳәахаа ицәоуп ҳәа аԥшәмацәа. Уи аҩыза агәыӷра ацәыӡхьан, ашә ишадшылоз, ишадыбӷьаҭлоз, икарахахьаз ала. Аха уажәы асҟак ишьҭыбжь ргауа, аӷьӷьа-гәгәа ихга, ҿыҭуа, абарҵа атәымуаҩ даныҵала, издыруада аԥшәмацәа аӡәыр ддәылҵыр ҳәа, агәыӷра аазы хынҳәит. Ашҭа иҭнамбааӡацыз, иара азыҳәан итәымуаҩыз ахаҵа иеишра иааҟәыҵын, иаатны иҟалозар, аҩны аҩныҵҟа иҩналарц, ихышҿышуа, игәыбзыӷ-чыбзыӷуа, ашә иадгье жьылон. Абыркьыл иҽыныхирҳәҳәан, инапы нагӡаны, аԥен џьыр асаркьа днас-насит Адамыр. Уи идыруан, ашҭахь, агәашә ашҟа зԥенџьыр хаз ауадаҿы акәын иахьышьҭалоз иани иаби. Агәашә аҿы аӡәыр ҿиҭыр, мамзаргьы аӡәыр ашҭа дааҭалар, аԥенџьыр ааимиԥаауан иаб. «Издыруада, агәылара ицаны инхазар? Аҳаблаҿ џьара цәгьарак, ма бзиарак ыҟазар? Са хьааиуаз аҳабла зегьы еиқәышьшьы, иҭынчраха… Ҵхагәаны, ҵлаҳәысҭақәак, аҩны ишьҭамкәа…» Ахымҩас иӡывасызшәа дшацәшәазгьы: «Акыр рыхьзар?» – инҭиҳәааит игәы. Ичамадан уаҟа абарҵаҿ ишгылаз иара ашҭахь дналбааит. Ибӷаӡара кны, днаԥшы-ааԥшуа, ашҭа дықәгылан. Дшааиуаз рдыруаны, ма изымԥшыкәа, мамзаргьы ацаԥха изынмыжькәа, цасҳәа адәахьы давадырхазшәа, азнык азыҳәан дегьаарызгәааит. «Цәгьарак ҟалазар, ауаа рацәа рышьҭа анымԥшыр ҟаломызт ашҭа, насгьы смаҳашьас иҟаиз…» Исыхьчеит, даасмышьҭит атәымуаҩ аҳәан, абарҵа данылбаа нахыс иаҳа аҽарҭынчит ала. Гәаӷла иҭәыз абжьы иаҳа ихҽит, иаҳа агәыбзыӷра аҵалеит. Иҵыхәаршәшәо, иадыфҩыло ачамадан иадшылон. Қалақь чыс хәуп, ҿыцбарах иеилаҳаны ирфап ҳәа, Адамыр ичамадан иҭеиҵаз афатәқәа рыфҩы акит амлашьра иаргәаҟхьаз ала. Зны Адамыр ишҟа ихышҿышуа, амардуан илбааҟьаны иааиуан, нас иҵыхәаршәшәо, иҩны инхалон ачамадан ашҟа.


190

– Хага, Хага, – иҳәон Адамыр, ала зынӡаск дазымхәыцӡо, уи ашҟа дегьымнаԥшӡо.

Ажәҩан агәахьы ихалон амза. Ажәҩан ахьаанҵәоз, агаҿа ҟа ҽыҭҳа-ҽыҭҳа икыдыԥсалаз аԥҭақәа, зны инеилалон, нас иааилыҵуан. Амза ианынаҿаҳалак, аӡыхәашь аҿарҭәазшәа, аблақәа нҭаауан. Агәашәаҿ дангылаз изцәырҵыз ацәанырра еиҭах инаилсит – акәасқьа, амаҵурҭа, ашҭа анҭыҵ, ахкаараҿы игылаз абоура, хыбрас даазхәаԥшлак зегьы, ишибахьац акәӡамкәа, иаҳа рҽышьҭацала, илаҟәханы, еиқәышьшьы игы лан. «Ишԥаҟасҵари?.. Агәылацәа сразҵаар?..»

Агәашә ахь иҿынеихеит. Асԥычка ааихьишьын, агәашә, ашьаҟа иахьадыз, иаркышьоу еиликаарц, днахәаԥшит. Аҵәы маӷ аарханы, ашьаҟа иадчаԥалан. Ибла иабоз игәы иха намҵазт, ирыӷәӷәаны иааникылан, ирҭрысны длахеит. Иаркын иҵарбаҟа. «Душьыргьы, игәашә аҵәымаӷ алеиҵомызт саб. Ианамуӡах ма иҿеиҳәон, мамзаргьы абарқәам ҿеиҵон. Иреицәаз шәиԥхьыӡын иара изыҳәан: «Ушә-гәашә аҵәымаӷ аадырхааит». Цәгьарак ҟаланы, ибла иаимырбарц иҭахызшәа, наҟ агәашә днадҵит. «Агәашә ҵәымаӷла ачаԥара анхаҩ изыҳәан хҵәароуп, ахәышҭаара ацәароуп». Атса хьанҭа иаҩызаха, игәаҵа инҭаҳаит ари ахшыҩҵак. Уи уажәадагьы ихаҿы иааихьан Адамыр. «Мышкызны, сани саби рдунеи анырыԥсахлак, ишԥаԥсыхәо, иалахьынҵахозеи ҳанхара-нҵыра!» Дазхәыцхьан, аха знымзар-зны уаҩҵас аҭак изы ҟамҵацызт. Изыхҟьоз рацәан. Урҭ ируакын, ахәышҭаара мырцәакәа иаазгоз абыргцәа, раџьал днахаӡаны иахьирхароз. Убри аҽынаԥнашьуан даҽакгьы. Еснагь уааԥсырала иҭәын иҩны-игәара. Уаҩԥс дыҩнамкәа, иккаӡа иҭацәны, иауамызт, ихаҿы изаагомызт.

Аҵх иалагылаз ахыбрақәа дрыхәаԥшуан. Иахьынӡамчу иарлашарц ирықәԥхон амза. Аха амза иарлашоз рхыб мацарақәа ракәын. Ишәыта-шәытаӡа, иҭылашьцаан рԥен џьырқәа. «Иараби, абыржәада игәасымҭацызт, уахынла ахыб рақәа адгьыл ахь иаҳа ишылаҟәуа. Аҵх рықәыӷәӷәозаап, аҵлаҳәысҭа ишиқәыӷәӷәо еиԥш ишықәсқәа». Адамыр уа жәы, иҭәымҭа данҭагылоу аамҭазы акәым, даныхәыҷызгьы,


191

имацара шаҟантә абри ашҭа дҭалахьеиз аҵх еимаҳаны ианылашьцоугьы. Еснагь цәаныррак акәын изцәырҵуаз ашҭа данааҭалалак – ихы дақәгәыӷуа, агәымшәара. Игәырӷәӷәаган, имч-илшара иахыҵхырҭан ари ашҭа иара изыҳәан. Ашҭа дҭыҵны данцогьы, даахьаԥшны, алҩаҵә хәхәаӡа иахьҩеиуа амаҵурҭа, илахҿыхӡа, зԥенџьырқәа, зышәқәа аарту акәас қьа... Абыржәада дазымхәыццызт Адамыр, ауаҩы раԥхьаӡа ишьапы ахьеихигаз иаб иашҭа иманаҵы, имҩа ырлашо, ишицу мра шәахәак. Иҟаиҵара, дахьцара изымдыруа, агәа шәаҿ дахьгылаз, хыбрас дназхәаԥшлак зегьы, иара изыҳәан ахьшәашәара акәын ирыцрыҵуаз.

Агәашә дынхыҵын, агәылацәа рышҟа иҿынеихеит. Гәашәк аҿы даннеи, ашҭа аҭалара изымгәаӷьуа, дааҭгылеит. «Еиӷьуп ашара сазԥшыр. Уеизгьы-уеизгьы цәгьарак ҟамлазар…»

Ишьҭахьҟа даахынҳәит. Иҽадмырхалакәа, агәашә дхыҵ ны, ашҭа днықәсын, акәасқьа абарҵахь дыҩхалеит. Ачамадан ишадшылоз ианааԥса, ихагәыбзыӷ-ҿагәыбзыӷуа иадтәалан ала. Уажәы уи еиҳарак иахьчоз, ахлахаҵ аргьежьуа, афатә аф ҩы зхылҵуаз ачамадан акәын. Абыркьыл иҽыныхирҳәҳәан, аԥенџьыр авҵхара далагеит иааиртырц. «Исҳәо башоуп, арҭ ауаа еибгам. Ас убахьоума, ишԥарку аԥенџьыр». Ишьамхқәа дрызнымкыло, уахь анеира шицәымӷызгьы, аанда дынхыҵын, анышәынҭрақәа рахь иҿынеихеит Адамыр. Мҩабжарагьы дымнеицкәа, дынкахәыцуа, дааҭгылан, ишьҭахьҟа даахын ҳәит. Илабжышқәа ҩхаҟәҟәалеит. Иԥхаишьон, иблақәа рыц қьо, дегьынаԥшы-ааԥшит. Ашҭахь деиҭаахынҳәит. Даныхәы ҷыз, имацара аҩны дааныжьны, ачаи ҿырхырц, мамзаргьы аколнхара амхырҭақәа рахь ианцалак иани иаби, агәашә дадгыланы дышҵәуалоз еиԥш, абыржәгьы ибжьы ҩҭыганы, игәыԥсыршьагаха…

Ачамадан иахыбааны ишуан алеиқәаҵәа. «Сыҩналароуп акәасқьа, аха ҩналашьас иҟасҵарызеи?» Ацалаҟьа иадгылаз амардуан ааиган, аԥенџьыр инадиргылеит. Давҵхо, ииулак, аарла иааиртит. Аҩны аҩныҵҟа даныҩнала, ачамадан са ра исзынижьит аҳәан, аҽаарҭынчит ала. Ашә ааигәара, аҭ_ ӡамц инапы кыдшьыло, аркыга ааиԥшаан, афымца лашара


192

наиркит. Днаԥшы-ааԥшуа, ауада ҭбаа-ҭыцә дыҩнагылан. Еиқәҷаб еилырган иани иаби зыниалоз акаруаҭқәа. Гәҩарак изнарҵысыртә иҟан урҭ реилыргашьа. Асасцәа дахьқәа ирзы ԥшызшәа, адиала ҿыцқәа рықәыршәын, рыхч қәыршәқәа ракәзар, иҟәашә-ҟәашәӡа, ҿыц иӡәӡәан, иуанҭан.

Акаруаҭқәа рханыҵәҟьа аҭӡамц иадкнаҳалан Адамыр иа ҳәшьеи иареи рпатреҭ. Астол гьежь хәыҷы иадгылаз аҟәардә даахан, дхьанҭаӡа днатәеит. Абри аҵх ашьҭахь даҽа мшқәак, ҵхқәак ныбжьысит.

Адамыр иԥсшьара мшқәа нҵәеит. Иусура ашҟа дхынҳәит. Мҽышан. Аус ицызуа иҩызаки иареи иҩны, ахәыҟаҵарҭа уада хәыҷаҿы итәан. Ԥаҭлыкак ауаткагьы раԥхьа иқәгылан. Иԥҳәыси ихәыҷқәеи егьи ауадаҿы ателевизор иахәаԥш уан. Иҩыза уи аӡбахә ала дшимазҵааӡазгьы, гәҭахәыцрала иаацәыригеит:

– Уи аҩыза уара иԥумшәаӡац. Ушыҟало аҳәара уадаҩуп. Аҵхыбжьон, уӷьычҩушәа, аԥенџьыр укылсны, еиқәылашьца, еиӷрыкка иҭацәу аҩны уҩналахьоу?! Аҩны, аха иарбан ҩну? Уара уахьиз, уахьааӡаз, иреиӷьу угәырӷьара мшқәа ахьухугаз… Амардуан кыдыргыланы, аԥенџьыр скылсны…

– Аԥенџьыр ҳаракны иҿазар, ҳәарада, аҩналара цәгьоуп…

– Уара, ахҭԥшаа, аԥенџьыр аҳаракыроума аус злоу…. Сшьамхқәа ҟәарҟәаруан, сгәы аҭҳараҳәа еисуа, иҭыҵны ицон.
– Иаажәып даҽа аҵәыцақәак, нас иаҳа угәы ӷәӷәахоит.

– Уаангыл, ауха исхызгаз уасҳәароуп, – аҵәыцақәак иижәыз иқьаф шҭанаҵаз ҩашьомызт Адамыр. Агәхьаагара дамҽ ханакын, изеиҳәоз дӡырҩуазу, зынӡаск имаҳаӡозу агәхьаагьы мкыкәа, иажәа инациҵеит: – Исызгәакьаӡоу џьоукы, анышә инамаданы, иқьаԥҭахаз анхара ашҟа схынҳәызшәа, схы кны, акраамҭа астол садтәалан сани саби руадаҿы. Ахаҳә иаҩы заха, ихьанҭаӡа исықәыӷәӷәон аҭынчра.

– Ииашаҵәҟьаны, саргьы исцәымӷуп сымацара ауадаҿы аанхара…

– Уара, ауада аамышьҭахь, уаҳа иубахьоузеи! Ауада акәым, аҩны, хԥа-ԥшьба ҿы змоу акәасқьа дуӡӡа… Санду, сабду, сан, саб, саҳәшьа, сара. Ҳҩызцәа, ҳауацәа аннеилак, ашьҭаларҭа


193

ҳмоуа, уахгьы-ҽынгьы ауаа рыбжьы здәылҩуаз ҳаҩны… Саҳәшьеи сареи ҳаныҩеидас, исгәалашәоит, даҽа уадақәак аҿаԥаҳшьроуп иҳәалон саб. Сара аҵарахьы санца, саналга, усура абрахь санаарышьҭ, саҳәшьагьы хаҵа данца, амцхә идуцәахеит ҳаҩны. Шаҟа сгәалашәазеи, схала, сгиуа, ауха сахьыҩназ. Схы-сгәы иҭагьежьуан, иааҟәымҵӡакәа слым ҳа иҭаҩуаз азҵаара: «Изхарада?.. Изхарада?..» Уара угәы ишԥаанаго. Изхарада? Сара исыздырӡом уи зхароу. Ама ла арбаӷь ашамҭаз анҿнаҭы, уи ҩынтәын. Иугәаламшәои ишиҳәаз? Арбаӷь ҩынтә ҿнаҭаанӡа, хынтә мап сцәукуеит, иҳәеит. Сара мап ацәыскит Аԥсара, аха саргьы сылабжышқәа хаҟәҟәало, ашара саԥылеит. Уи акәасқьаҿы, сара исзалхыз ауада хәыҷаҿы, сахьыныҩналаз, садтәаланы сурокқәа ахьы ҟасҵоз сыстол, ишгылац иара убас… Сан икналҳазар акәхарын, спатреҭқәа рыла аҭӡамцқәа зегьы… Ашкол санҭазтәи спатреҭ, ашкол саналгаз, ар рымаҭәа ахьсшәу, ԥҳәыс данаазгаз, нас схәыҷқәа… Иџьасшьаз уасҳәап… Патреҭ заҵәыкгьы ыҟамызт сани саби срыдгыланы. Ахаан ҳпатреҭ еицҭаҳамхыц. Ауха, санышьҭалагьы, цәамҩахә усгьы сыбла ихыломызт, аха сыблақәа аахызҩар, лыблақәа лхаччо, лхахәы ҟәашӡа, сыб ла даахгылон нанду. Уи сара бзиа сшылбоз… Сҩагыланы саалеиҩеиуан, еиҭа снықәион. Саб ихарастәуан. Ааи, ааи, иџьоумшьаӡан, саб ихаҭа ихарастәуан. Аррахьтә саныхынҳә, дақәшаҳаҭымхазҭгьы, сҭалаӡомызт уи аинститут. Уӡырҩы, ассир уасҳәоит. Игәаҟрацәгьаз уи аҵх схыганы, адырҩаҽны агәашә сахьынҭыҵыз, ҳгәылак даасԥылеит. Ҳшеицәажәоз, узҿузеи, сызҿузеи… Сааҽхәашәа иасҳәеит, сара иҟасҵахьоу амҩақәа шьапыла урнысырц уалагар ԥсҭазаарак узхом ҳәа. «Иҟашәҵала, дад, иҟашәҵала… Ари, Аԥсараҟа, узлаазеи иаха?» Днасазҵааит. Уӡырҩы… Уҭахызаргьы умӡырҩын. Иуа ҳахьоу-ма уара амзеи ауаҩи еицәажәеит ҳәа?

– Урҭ уфилософиақәа ракәым, сара еилыскаарц исҭаху даҽакуп, – Адамыр игәҭыхақәа уажәы иаҳа ихы-игәахьы иааганы, ҿааиҭит иҩыза. – Иабаҟаз ауха уани уаби?

– Саб дычмазаҩхазаарын. Аҟәа дганы дышьҭарҵеит. Сан дидтәалан. Ианша, ҳгәыла исалҳәеит. Сышзахәоз ахәышә


194

тәырҭахь сцеит. Жәохәымшҟа рышьҭахь дгылеит, аҩныҟа дхынҳәит саб. Уи акәым, сара сзызхәыцуа даҽакуп. Схала ҳаҩны иансыршаз аухагьы, шаҟантә сазхәыцзеи. Ауаҩы ахаангьы издыруам иуаҩра еиқәзырхо иарбану, уара иудыруама? – ауатка илсра иаҿын Адамыр.
– Сегьазымхәыцыц.

– Саргьы сазымхәыцӡацызт убри ауханӡа… Аҵла аҩара изалагозеи? Иԥсҭаҵагаз дацк аҵҩааитоуп, – аухатәи игә жәажәара еиҭах изҿыхан, ибжьы зны икаҳауан, ҽазны агәаара аҵалон Адамыр. – Исыздыруам уара ушыҟоу, аха са ра… – иажәа ааиԥҟьан, игәгьы дынҭасит иҭаҷкәым раҵәаны,

– ауха сара еилыскааз рацәоуп. «Мрас иумоу иарбану уара, ауаҩы?» Уи алакә саб ихаҭа иӡбеит. Иуаҳауама? Ҳахьынхо, ҳамхырҭа аҵыхәан инаркны, ашьхақәа рыҽҩышьҭырхуеит. Ианаацәылаша, аԥенџьыр ҟьаҟьаӡа иаасыртит. Убасҟан ада, сымацара ахаан ашара саԥымлацызт саб иҩны. Сыҩнагылоуп азежәтәи ашәышықәсазы сабду иргылаз ахьатә кәасқьа. Аԥенџьыр ҭбаа-ҭыцәқәа руак абаҳчахь ихоуп. Инахараны, ҳбаҳча аҵыхәан иҟоуп анышәынҭрақәа. Убраҟа анышә иамадоу, сызхаанугьы сызхаанӡамызгьы рыгәхьаагара гәык раха исысит. Абаҳча сыҵаԥшуеит. Ҳӡынҵәақәа рыбӷьқәа каԥсахьеит, арахь, ирҿаханы, макьанагьы аҵәа цырақәа рҿоуп. Ал-ҵлақәа рымахәқәа ирхьынҳалоуп, зыҭаара иахыԥаз, еидкыҷылаз аҳардан жьы ажьымжәақәа. Иџьоушьаша… Уара игәоуҭахьоу уи?.. Ашара адәы ианықәлалак, аӡиас ашьҭыбжь иаҳа ихәыҷхоит. Иааԥымҵәаӡо, абжьы хьаа рҵысыгаха, ашьҭыбжь ааҩуан ҳӡиас Аӡӷара… Шьала, лаӷырӡыла сабацәа, урҭ рабацәа еиқәырхо иааргоз ҳхәышҭаара... Сзызхәыцуаз, сгәы иқәыҩуаз уҳәа зегьы анеицыла, иӡыхь цқьаха сыламыс иаӷрысит. Мап, уара иԥумшәаӡац аҭаацәа ду ирышьцылахьоу аҩнаҿы умацара аԥхьара закәу. Арахь, цас исызнауазшәа, хырԥашьа змам сгәаларшәо, иааҟәымҵӡакәа, ҿнаҭуан аты. Сахьнеилак, уадацыԥхьаӡа, скылкааны исыхәаԥшуан апат реҭқәа. Ҳаҩны аҭӡамцқәа ирылаӷьеит, абасҟак шықәса уи идәылыҩуаз агәырӷьа-ччабжь, гәыҭшьаагаха ирҳәахьаз амыт кәма. Сышьҭалон, схы ахыза ақәсыҳәҳәон, сцәырҳазшәа,


195

сҩаҵҟьон. Алашара асыркыргьы исырцәаргьы, шьҭыхшьа амоуа, ихьанҭан аҩны иҩнаҳаз аҭынчра. Ашьжьымҭан, уи уасҳәахьеит… – даланахаланы даҿын Адамыр.

Мшқәак, ҵхқәак аабжьысны, иусурахь, иҭаацәа рахь даныхынҳә, иҩыза зыӡбахә иеиҳәаз аҵх ауха, зынӡаск даҽакын измырцәоз зымала анхара иахыз ала. Адамыр ичамадан аҩны аҩныҵҟа иҩнаимгалаӡеит. Ихлахаҵ ргье жьыган убри иалшәшәоз афҩы. Ишшара ианааша, еиҭах аԥенџьыр дыҩкылсын, амардуан дналбааит Адамыр. Аҳас кьын ықәҩаахьан ашҭа. Агәашә ахьтә ҿыҭбжьык геит. Ацәа жәараҵәҟьа илымшо дааԥсан Адамыр. Аҿыҭбжьы деи гәырӷьан, аҭак ныҟаиҵеит. Агәашә дадгылан, иаалыгны, шьал касыла лхы ҭаҳәҳәаны, лшьамхқәа инархысуа, аҵкы хәашлаԥса зшәыз ԥҳәыск. Ианҿылҭуаз, азныказ, лыбжьы алахҿыхра, агәырӷьара аҵан, нас Адамыр данылба, лыбжьы ҭааӡа, лгәырӷьара нкабеит.

Адамыр ҿымҭ, аԥҳәыс дылԥыларц, агәашә ахь иҿынеи хеит. Цқьа дааигәаны дналыхәаԥшызар, ргәыла ԥҳәыс, ахшара рацәа ран, аԥҳәыс еилҟьа, цәгьак-бзиак иаглырхом ззырҳәоз аԥҳәыс бырг, Шьыдгәа лакәын. Дихҩашьаланы иаб ихьӡ ахьылҳәаз Адамыр иаҳагьы деигәырӷьеит. Цәаҳазу, фырмахьцызу, изакәыз изымдырит лызқәа иқәкыз. Цқьа днахәаԥшызар, алаба иадҿаҳәалоуп адыӷаҷа амахәҭақәа рыссаны ихыҵәҵәаны. Адамыр егьараан иҟаиҵахьан иани иаҳәшьеи рзыҳәан уи аҩыза аҩымсагқәа.

– Ашьжьымҭан иаабжьсырҟьап сҳәан… Ариабжьарак сгәы иҵхон… Унан, бхы бсеит, Адамыр уоума исзымдырыз! Иаха умаакәа уҟам, алашыбжь саҳауан, – аԥсшәа неибырҳәеит.

Инарыбжьаԥалан, илеигәырӷьаҵәа, лшьапқәа ирыдгье жьылон ала. Аӡеибафара далҵызшәа, дхәахәа-чахәаны, ихы дамыхәо дыҟан Адамыр. Агәыла ԥҳәыс дышлеигәырӷьаз налирдырит, аха илеиҳәашаз ҳәа акгьы иҿамшәеит. Иабаҟоу, иабацеи ҳәа иани иаби рзыҳәан длазҵаар иҭахын, аха иԥ хеишьан, иҽааникылеит.

– Маҳ, изакә ла ԥагьоу уздыруам! – ала днаҵаҟьеит Шьыдгәа. – Абра иааганы акраҿоумҵакәа, уахь инеины


196

акрыфара ахы иаҭәанашьом. Шәышԥаҟақәоу, шәызлаазеи иаха? Амашьына усгьы Аԥсара изааиӡом, ацҳа ҭабган… – Адамыр еиликааит «шәара» ҳәа зылҳәаз. Иҭаацәагьы иманы дааз џьылшьеит.

– Схала соуп иҟоу. Сҭаацәа уажәааны, ашкол, аусура… – аарак зду иеиԥш, хырқьиарала даацәажәеит Адамыр. Иауа мызт, аӡеибафара иаҩызаз аҵх ашьҭахь, ишьара дзықәло-мызт, иажәақәа еилаԥаҭон.

– Ус акәхап, нан. Уан илҟазшьоу удыруеит, данқәыԥшыз аҵкысгьы деицәахеит данажә. Лашҭа ҳәирак ықәиааны, бӷьыжә ықәыршәны илзычҳаӡом. Сара сҭыԥан, лара лакәзар, напы аглыжьуамызт сашҭа. Иааурызеи, иҳалшозеи! Абзара зшаз аԥсрагьы ишеит. Уаб Дигәа, макьана анцәа иҟәырхуп, аха зеиԥш ҟамло егьыҟам, цәгьарак ҟалар, аҭынха-аҭынҵы ашҭа иааҭалар, ҳаи, абааԥс, агәылацәагьы абаҟаз, рашҭа агәам ахыҵәаны рҳәоит, шьыжьнаҵы ҩымсагк нышьҭыс шьырц сҿаасхеит… – Аԥацхьқәа хаххала, лхы иахыҳәҳәо, лҩымсаг лаԥхьа иналырсит Шьыдгәа. – Усҭ, аа, ахала сџьыба иҭалоит, – лџьыба ҭбааҭыцә мгьалсак ааҭылган ала ақьышә инықәылкит. Адамыр амгьал днеилаҳаит. – Уажәшьҭа, уара уаазар, сара сҩымсаг схарззала, ҽазны саап, исыԥссап. Сабаццакуеи. Аҩныҟа уаала, нан, цқьа ҳааибабақәап. Ара иҟаз ари сҩымсаг, – лҳәан, аанда иналалырсит. Адамыр уаҩҵас ҩ-ажәак еидкыланы аҳәашьа дшақәымшәаз шидыруазгьы, иауамызт, ихәахәа-чахәара дзалҵуамызт. Дегьсасымкәа дегьаԥшәымамкәа, ихы мыцхәшьо дгылан. Арахә-ашәахә, аҩны-гәара зегьы ирхылаԥшышьа уажәшьҭа дыҟоуп ҳәа лгәы анлырҭынч, даахынҳәын шьаҿақәак ныҟалҵахьаны, ил хашҭыз акы лгәаларшәо, дааҭгылеит Шьыдгәа. – Ашә аартуп аца. Агәыблаа ацалаҟьа иқәуп, нан. Џьықәреи лапҟьақәак ҿырпны акәытқәа ирылаԥса. Арахә рҭыжьра уахымыццакын. Ҳара ҳтәқәа ирылацаланы агәаҩарахь икеицоит аҭаҳмада.

– Дааԥышәырччан, илгәалашәаз џьашьо, инацылҵеит. – Да ҩысҭаауп абри, аҩны иҟоу аҭаҳмада. Иаха, алашыбжь анга, хымԥада Адамыр дааит, иҳәеит. Адамыр даԥшәымоуп, ала шԥаиеишуаз, уара, сҳәан, даԥшәымоу дсасу акыр адыруама,


197

бара, абзамыҟә, иҳәеит. Иаб дшычмазаҩу, Аҟәа дшышьҭоу, иан уаҟа дышидтәалоу аниаҳа, даангылозма, иҳәеит. Имдыри, уара! Анцәа уиныҳәароуп, агәылацәагьы ҳгәы урҭынчит, уҭаҳмадцәагьы ҭынч рҽырхәышәтәлап.

Дгьежьы-хынҳәуа, ииура-иҟаиҵара дақәымшәо ашҭа дықәын Адамыр. Ауҭра аҵыхәан, шҭа бзиак аҟара, аџьықә реи ҭагаламкәа иаанханы иҭагылан. Аԥша ахьрысуаз, абӷь қәа ахьхьа-хьхьаҳәа еилаԥсон. Ахьажьқәа ианцәырыжәжәа, аџьықәреи лапҟьақәа кылфаа-кылфааӡа иааԥшуан. Адамыр акәытҵара ашә анааирт, ашҭа агәҭа инықәгылан, ахы иқәкны иааҿнаҭит арбаӷь. Инахараны агәыларантә уи инаҭанакит, даҽа рбаӷьк. Абоура аҟнытә, абат иаԥхьозу, аҩызцәа иаха игәарымлакәа ирыцәҟьалоу, аҟаабжь гон акамбашь. Ашьха қәа иҩархыкны аҩеира иаҿын амра. Дыхьҭашьуан, игәахы ҭӡыӡаауан Адамыр.

Ичамадан аашьҭихит. Аҩны-агәара лаԥшыла аимдара ацымхәрас, иара ицәыӡыз уахь иҟазшәа, ажәҩан днаҵаԥшит. Агаҿаҟа илаҟәны, иҭҭәааӡа, ашәытақәа анпыҟҟала икыдын изықәшаз амза. Ауаҩи амзеи ирыхҳәааны иаб иеиҳәалоз алакә ааигәалашәан, гәхьаагарала дааԥышәырччеит Адамыр, «Мрас имоу иарбану, ауаҩы, уара, мрас иумоу иарбану?..»

Иеишра иаҟәыҵхьаз ала, агәашә дхыҵны дышцоз ан гәанаҭа, еиҭах иеишра иалагеит – раԥхьа ашҭа данҭнабааз еиԥшҵәҟьа. Агәарабжьара дыбжьысны акыр днаскьаанӡагьы, зны игәыбзыӷ-хыбзыӷуа, ҽазны игәааны ишьҭашуан ала.

1976




УԤсы шҭоу…

(Иҟалаҵәҟьаз ажәабжь)

Ари, Александр Диума икалам иаԥсоу, ахҭыс сеиҳәеит изхызгаз ихаҭа, зыԥсҭазаара мыҟәмабараз Ирод Кәыҵниа. Аха зны ишәасҳәап иареи сареи ҳшеибадырыз, раԥхьаӡа дшызбаз. Уигьы уаҩы ихаимыршҭыша акоуп. Ҽнак Аҟәа дааит саб. Ҩынҩажәижәабатәи ашықәсқәа рцамҭаз акәын. Ақалақь ҳалаланы ҳашнеиуаз:

– Дад Митра, ус бзиак сзыҟауҵароуп иахьа, – иҳәан ҿааи ҭит. Уи даараӡа дангәыбзыӷу акәын сыхьӡ аниҳәоз. – Адәқьан дуқәа рҿы ҳнеироуп.

– Адәқьан хәыҷқәа рҿы иааухәар амуӡои? – сҳәеит, иажәа алаф ахь ииагауа. Алаф хәырбӷьыцс ишиԥхьаӡоз здыруан.

– Аахәараӡам. Аӡә дызбар сҭахуп. Ирод ҳәа дыҟоуп, Аҭара ақыҭантәуп, Кәыҵниоуп. Доурышьҭны дааит ҳәа саҳаит. Дызбароуп. Ирҳәоит, агарсавет ааигәара адәқьан дуқәа рҿы аус иуеит ҳәа. Аҳ, анаџьалбеит, анигьы адәқьан аҿы акәызма аусура ахьиаҭәаз, аха дзықәшәаз ала, иԥсы ахьҭоугьы анцәа иџьшьоуп.

Ҳнеит зыӡбахә имаз адәқьан аҿы. Уада хәыҷык аҿы дтәан дибарц ииҭахыз ауаҩ. Ашәхымс ҳанынхыҵ, акраамҭа акгьы еибымҳәауа, еихәаԥшуан саби иареи. Ихы-иҿы амца аҿықәсызшәа ихыблаа-ҿыблаан, ихы шьҭыхны уамак уҿаԥш-ра иҭахымызт, иҭахымызт акәым, ицәыцәгьан.

– Уара, Ирод уакәӡами? – ҿааиҭит саб.

– Аиеи, Ирод соуп, – иҩнапыкгьы астол иқәырӷәӷәан инаицирхыраан дҩагылеит. Уажәоуп иангәасҭа ибӷа маҷк ишџьыҟәыз. – Усзымдырӡеит….


199

Аҩыџьагьы еихәаԥшуеит. Аԥсшәа еибырҳәаӡом. Агәырҩа бааԥс, ҳәаак ианахыслак, аччара ашаҟа ишиасуа еиԥш, аԥсшәа еибыҳәарагьы иара ахатә ҳәаақәа амазаап. Уи иа нахыслак ицәырҵуеит иара аҵкыс инеиҳау даҽакы.

– Уеибгоума уара, Ирод, уанаџьалбеит?! – иблақәа инапы нархишьылеит, дуаҩы гәыԥшқоуп ҳәа ахаан иззырымҳәацыз саб.

– Сгәы узҩоит… Уаанҿас, уаанҿас… уара Гач уоума, Кәыҿ ба Гач? Абыржәшьҭоуп уаныздыр! Ҳаныхәыҷыз, суацәа рҿы аангылара шәара шәҳаблаҿы саннеилак, ҳшеицыхәмарлоз, акамбашьқәа аӡмах ишҭатәоу рҵыхәақәа анеидҿаҳҳәалоз угәаламшәаӡои?! Ҳаи, уанаџьалбеит, нарцәыҟа ицахьоу рыԥсы ҭаланы иаауеит ҳәа сгәыӷуан акәымзар, уара уԥсы ҭаны узбоит ҳәа сыҟамызт. Уашьа Қәыџьмахангьы уаргьы «ажәлар раӷацәа» ҳәа шәыршьит ҳәа саҳахьан…

– Иашоуп, Қәыџьмахан дыршьит, аха, ишубо сара сеиқә хеит. Ирод, уанаџьалбеит, уԥсы еиқәырхашьас иҟауҵазеи? Уара, Алакәаба аус ицызуаз?!

– Сеиқәхеит… Ушеиқәымхара иҟоузеи… – ҿааиҭит сзеиԥшроу умбои ҳәа аанаго.

Акабинет захьӡыз ауада убасҟак ихәыҷын, ҳахҩык аарла ҳаҩнагылан. Дара еизныжьны сара сындәылҵит, сыԥшуп.

Акыр ҵит.

Еицны иандәылҵ, ашҭаҿы акраамҭа изеиԥырҵуамызт. Зыхьӡқәа рҳәоз рацәаҩын. Аӡәы ихьӡ анаарҳәалак, ина цырҵон:
– Дугәалашәоума?
– Дышԥасгәаламшәои!
– Дабаҟоушь? Дыршьыма, дхынҳәыма?
– Анцәа идырп!
Ианеиԥырҵуаз:

– Анцәа иџьшьоуп, ҳаи, анцәа иџьшьоуп! Згәы иаанагодаз уеибганы ухынҳәуеит ҳәа, – иҳәеит саб.

– Ушеибгамхара иҟоузеи, – иҳәеит иара еиҭах.

Урҭ аҩыџьа реиқәшәара, реицәажәара сара исгәаланар шәеит аибашьра иазкыз кинок аҿы избахьаз. Аконцлагер


200

иҭакыз атҟәацәа рхы иақәиҭыртәит ҳаибашьыҩцәа. Урҭ атҟәацәеи ҳсолдаҭцәеи убасҵәҟьоуп ишеиԥылаз. Акы заҵәык излеиԥшымыз, араҟа еиԥылаз, аҩыџьагьы итҟәаны иҟаз ракәын.

Саби сареи адәқьан ҳаԥырҵны, ԥыҭк ҳанаанаскьа, дааҭ гылан, дхәыцуа ус ҿааиҭит:
– Анцәа иџьшьоуп деибга-деизҩыда дахьааз. Аха абас еиԥш сымбакәа ԥыҭк сықәындаз. Дышԥаҟаз дегьшԥаҟалеи уаҩы мыжда. Аарлаҳәоуп дшыздырыз. Ҳаибааӡахьан. Иара иқыҭан, Аҭара, иара иеиԥш аҵара змаз, иара иеиԥш иҟәыӷаз дмаҷын. Сара исзеилымкаауа, арахь ашколқәа аартны, мчылагьы ауаа ҭаҵаны аҵара ддырҵон, иумҵар иуӡомызт Сталин, арахь аҵара змаз, иҟәыӷаз дааибар, ихы аахиҵәон. Ирод иеиԥшыз ауаҩы дҭазкыз!... Алакәаба ихаҭа цхырааҩыс диман. Уаҳа сҭахымызт, знык иадамхаргьы дубазшәа уҟандаз уи изакә ԥшра-сахьаз имаз. Иблагәқәа ҭышеишеиаауа, иӡара еихыкаткато… Ҳныҟәнагаҵәҟьоит ҳәа агәра ганы иҟазу, дара раҵкыс еиҳабацәаз ирыдырҵаны, иҟарымҵар амуазу уара идыр, Алакәаба дицны, ҳара ҳқыҭаҿы днеит акалхоз шәалалароуп ҳәа иҳалабжьарц. Ианца, исгәалашәоит, алаф рҳәон: «Абыргцәа Алакәаба изыӡырҩуан, аҭыԥҳацәа Ирод Кәыҵниа ихәаԥшуан» ҳәа.

Саб дааҭгылан, сара сакәымкәа, даҽа џьоукы иреиҳәоз шәа инациҵеит:
– Шәанаџьалбеит, дышԥаҟарҵеи, дзеиԥшрахазеи уаҩы мыжда! Дахьеиқәхаз анцәа иџьшьоуп, уаҳа иуҳәозеи!..
Абри ашьҭахь иҟалап шықәсык инеиҳаны ицазаргьы. Ҽнак Басла амшын иахьалало аевкалиптқәа рымҵан, шәҟәқәак сываҵаны арымӡ сшықәтәаз, санынаԥш, ҭесԥыҳәк кны, ишьапқәа ашьшьы-шььыҳәа еихго, уаанӡа дшызбахьаз аҵкысгьы ибӷа рџьыҟәны, амшын давала дааиуан уи абырг. Аԥсшәа анааибаҳҳәа, иԥсы ааиҭеикырц арымӡ днықәтәеит. Усҟан изакә аамҭаз аилкаара уадаҩын. Акгьы рхарамкәа иҭа кыз ауаа аурышьҭхьан. Азакәан аганахьала акгьы шәхара мызт, цәгьара ҟашәымҵеит ҳәа рарҳәеит, аха аԥсҭазаараҿ урҭ ишырзыҟаз зынӡаск даҽакын. Иуаҳауан абри еиԥш иҟаз аицәажәара:


201

– Дуаҩԥсы бзиоуп, аха дҭакын, ишԥаҟаҳҵари…

– Иашоуп, дҭакын, аха акгьы ихарамызт…
– Ихараӡамызт, аха дҭакын…
– Ашәҟәы имоуп, изакәызаалак цәгьарак ҟаимҵакәа дышҭаркыз!
– Иашоуп, акгьы ихарамызт, аха зегь акоуп дҭакын. Иҭакыз игәра злаугарызеи…
Абас, ипарадоксшәа иҟан акгьы рхараӡамкәа иҭакны ихынҳәыз рҭагылазаашьа. Убри акәхарын еиҳарак изыхҟьоз иҭакны иааз урацәажәар, ирхыргаз иаахтны иахьуарымҳәоз. Лакоба аус ицызуаз, аус ициу акәым, цхырааҩыс имаз, исҽны идҵақәа назыгӡоз, Сталин инаиркны, аҳәынҭқарратә усзуҩ цәа дуқәак, хаҭала зегьы збахьаз, ирыҿцәажәахьаз ауаҩы сидтәалоуп, сиазҵаақәар, сиҿцәажәар сҭахуп, аха алагашьа сақәшәом. Изулак аицәажәара уи амҩа инықәысҵарц са налагалак, иара иаармарианы даҽаџьара инымҩахигоит. Зегьы зыхҟьаз убас, ҩбашәа иахьырзыҟалазоуп. Уи аҩбатәи трагедиан дара рзыҳәан. Иахьа-уажәгьы аԥсцәаҳа иҩызаха иаҳҿагылазар сталинизм, усҟан, уи ихааныз, ииааӡаз иаҳа ианырацәаз, урҭ рҿагылара шаҟа ицәгьаз шәара ижәдырп. Абарҭ амчқәа еилаланы рхы цәырыргеит абри, уажәы зганаҿы арымӡ сықәтәаз, Ирод Кәыҵниа иҿы.

Адефицит мыжда еснагь иауҟахым. Аҳәаанхыҵтәи магә қәак аанагазаап директорс дахьыҟаз адәқьан аҿы. Ҳаамҭаз тәи «ҭауадк» иԥҳәыс, амыждараз, адәқьан аԥхьа диасны дыш цоз, илаҳаит аҳәса рмагәқәа аанаган иҟан ҳәа. Дныҩналан, исышәҭароуп лҳәеит. Инҵәахьеит, иҳамам рҳәеит аҭиҩцәа. «Аҳкәажә» лгәы нханы, дмақарны, дындәылҵны дцеит. Ҳәарада, мчы ҳәа акыр ыҟазар зегьы ршьапы иқәгылеит. Сааҭк ҵаанӡа аорганаа хыҵны адәқьан иажәлеит, аҳәаанхыҵтәи адиверсантцәа ркуазшәа. Адәқьан аадырҳәит, амҳәырқәа аадырхеит. Ишеимырдоз, амыждараз аҭиҩы илҵәахыз, ма кьана зыхә лымшәацыз магәк ркит.

Ҩ-ажәак еихысҳәаалоит. Аибашьра иалагаанӡа ԥсуа хаҵа

бзиак, маҵура уаҩык дыҟан. Американтәи Нестор Лакоба изы- ҳәан акостиум злыҵшаз атрез ааугеит ҳәа дкыдҵаны дыршьит. Усҵәҟьа рзыҟамҵазаргьы, акыр иазааигәахеит араҟагьы.


202

Итҟәацит, атәыла бгеит.

Аԥсны ада ҳәатәы рымамкәа иҟарҵеит. Ҳәарада, Ирод дамырхит.

Амагә аӡбахә Қарҭ ЦК аҟынӡагьы инаӡеит. Ирод иеиԥшу ҩажәижәибжь раан азалымдара иақәшәаз ауаа иашақәа ирыбзоураны, иҭыԥ аҿы дшьақәдыргылеит. Абарҭқәа здыр уан, исгәалашәон иганаҿы арымӡ сахьықәтәаз. Иааркьаҿшәа снаиазҵааит:

– Шәусқәа шԥаҟоу? Ишәзыруқәаз саб иаҳан, хьаас иман. Аусура шәалагама?

– Ишыҟарҵац, еиҭах акгьы ухарам рҳәан, сшьақәдыргы леит. – Дааԥышәарччашәа иун, ус нациҵеит: – Зны уршьуеит, нас акгьы ухараӡамкәа уҳамхашьызаап рҳәоит, ус ҳааиуеит. Уи зуҭахузеи. Исгәалашәаз уасҳәап… – аҳәара усҟак иҭахымкәа иҽааникылеит. Иахьагьы исыздыруам усҟан уи игәалазыршәаз. Иҟалап, амшын иҭаз аҳәса хәыҷқәа џьара аӡәы уи лыԥшра-лсахьа лхикаазар, иҟалап, уаанӡа длыз хәыцуа дааиуазҭгьы. – Санқәыԥшыз акәын. Уара уаҵкысгьы сеиҵбын. Ҳаныҷкәынцәаз ҳаԥшӡан ҳамҳәои зегьы…

– Саб исеиҳәон, шәара шәанқәыԥшыз, ииашаҵәҟьаны, аԥшӡара шәыкны шәагон ҳәа… Ишышәзырҳәаз шәдыруоу Нестори шәареи аколхозқәа реиҿкааразы ҳқыҭаҿы шәнеины шәанца? «Абыргцәа Нестор Лакоба изыӡырҩуан, аҳәса хәыҷқәа Ирод Кәыҵниа ихәаԥшуан» рҳәеит.

– Гач иоума уи уазҳәаз? Уф, афы исааит, иара сара саҵкыс деицәазшәа! Уи зуҭахузеи. Абзиара ԥшӡарала иауҟалахуа. Аӡәы лзыҳәан адунеи иқәу зегьы раҵкыс сара сеиӷьхазаап. Сара сзыҳәангьы лара дынцәахшахеит. Ажәак ала, ԥҳәызбаки сареи бзиа ҳаибабеит. Илхыҵуан лара жәаф шықәса. Доурысын, москватәын. Лани лаби дрыцны Гагра Лакоба идачаҿы рыԥсы ршьон. Убра ҳаибадырит. Ҳанеибабаҵәҟьа ҳгәаԥхеибашьеит. Слышьҭаланы знык аҟара Москванӡагьы сцахьан. Ес-ҩымш, ес-хымш лысалам шәҟәқәа соуан. Ҳанасыԥ еилаҳҵап ҳәа ӡбаны ишҳамаз, зегьы ааҳәит. Иуаҳахьазар акәхап, Нестор Апполон-иԥа уаҵәы иаашар шықәс ҿыцны, уахеиԥш Қарҭ, Бериа днаганы ахәшә


203

ииржәит, дишьит. Дәыӷбала дааганы, уаҩы ишимбац, жәлары зегьы ашәы рышәҵаны, жәлары зегьы рнапы дықәыргыла, анышә дамардеит. Ашьҭахь, дук мырҵыкәа, цәала-жьыла дахьыршьызгьы рзымхеит, уи далыхәдартәит ахьӡ-аԥшагьы. Ажәлар драӷан рҳәан, дыҵырхит. Изааигәаз зегьы рҭакра иалагеит. Сара изааигәараҿы сыҟазма, иара иҿы аус зуан. Аҭакра ианналагаҵәҟьа сыргеит саргьы. Бзиарас иҟасҵаз, москватәи сыԥҳәызба лысалам шәҟәқәа налаҵаны, документ ҳәа акыр сымазар, изаҟаразаалак акы аанмыжькәа, заа зегьы сблит. Сахьыргоз, сахьҭакыз, исзааргаз, уаӷоу иҿы иаирҳәааит.

– Саҭамыз, акы сшәазҵаар сҭахын. Дышәбақәахьазу, дзакә уаҩыз Бериа? – снаиазҵааит.

– Уи итәы издыруа зегьы аҳәара салагар, уахыки ҽнаки рылагьы исызҳәом. Аха уансазҵаа, акы заҵәык уасҳәап. Қырҭтәыла дахагылан. Зны дааит Гагра. Нестор Москва дыҟан. Аҭел дысзасит, сдачаҿы ихәы ҟаҵаны патук иқәышәҵа ҳәа. Аԥсуаа усгьы ҩба ҳалаӡам, ҳгәы иҭоу ауп ҳқьышәгьы иқәку. Нестор игәы иҭазоуп ииҳәаз, аха егьи даҽакала, иара итәала еиликааит. Ибласаркьа цырцыруа, ихәы данынахатәа, аҩы наизҭасҭәеит. «Ахәшә ашәҭазар ҟалоит, иужәыроуп», инасиржәит. Ахәшә аҭара зысҭахыз, Настор изиураны дыҟаз мацара здыруазҭгьы исызхон. Илаигәыдҵаны дысшьуан схаҭаҵәҟьа. Иӡбахә уаӷоу иҳәеит.

Ишуасҳәоз саҟәыҵит, сҭаркит. Аибашьраан аконцлагер қәа ирҭакыз срацәажәалоит. Ирхыргаз аҳәара ианалагалак, аччара сакуеит. Акурорт аҿы шәыҟазаарын анысҳәалак, игәаауеит. Уи зуҭахузеи, сеиқәхеит. Сзеиԥшраз уара уазхәыц, саныхынҳә, реиҳа исзааигәаз ауаа сырзымдырзар.

– Мчыла шәдырҳәацәон… Саб исеиҳәон абаандаҩцәа рнацәхыԥқәа хырыжәжәон, рваҵарақәа ԥырҵәҵәон ҳәа…

– Аа, уахәаԥш… – исарочка дааҩахеит. Изқәа сынкы дыԥшылеит. Ихәхәа-хәхәаӡа, еидӷьаланы ашәахсҭақәа анын. – Убри ауп сыбӷа зырхәаз. Анервқәа ԥхасҭахеит, иҩеит. Схахәы каԥсеит, схы-сҿы аҵаа иаблит, схаԥыцқәа ацинга… Урҭ зегьы зуҭахузеи. Сеиқәхеит, схынҳәит…


204

Дааԥышәырччеит. Ԥыҭрак игәы дҭахәыцуа дтәан. Ҭынч инациҵеит:

– Иџьоушьаша даҽакы уасҳәап. Уаҟа, алагер аҿы саныҟаз, сыԥсы злеиқәсырхаша, Аԥсныҟа сызлахынҳәыша сазхәыц уан. Араҟа санааи, смаар иаҳа еиӷьзаарын сҳәеит. Адәқьан аҿы сзықәдыршәақәаз, сзыниақәаз рзыҳәан акәым изысҳәо. Аӡә гьы сизымдырӡо… «Сышԥоузымдыри, Ирод Кәыҵниа сами?!»

– анысҳәалак: «Ирод Кәыҵниа уҳәоу?! Ҳаи, абааԥс, Ироди уа реи шәабеиԥшу!» – зҳәогьы дубап. Уи иазууазеи! Сшаазаалак, сааит. Акыр ҵит. Ҽнак, аҩны сыштәаз, ателефон абжьы геит. Иаақәысхит. Кәыҵниа иуадоума? Ааи, Кәыҵниоуп. Сара дсыԥшаарц сишьҭоуп Иродион ҳәа Кәыҵниак. Дыжәдыруа зар, ма ихабар шәаҳахьазар? Ибзиаӡаны дыздыруан, уимоу, иареи сареи ҳагьеиҩызцәан. Дыԥсхьеит, рыцҳа сҳәеит. Алаф сҳәоит. «Сара акырџьара ателефонқәа срысхьеит, аӡәыр ҩы сразҵаахьеит. Урҭ исарҳәеит уи иԥсы ҭаны дхынҳәит ҳәа. Абри ателефонгьы сырҭеит», – илуам аԥҳәыс. Ҟоҳ, ари алаф зоуҳәо аӡәы лакәымзаап, аҵәуара далагарц егьлыгым сгәахәт. Ибзиоуп, бара ус ибҭахызар. Иԥсы ҭоуп, сара соуп сҳәеит. Уаанӡа акы лҳәартә дыҟазҭгьы, уажә зынӡа лыбжьы лыхәлашәеит. Сара соуп. Сара соуп, сара! Ирод Кәыҵниа соуп, изҿыбымҭуазеи сҳәоит. Сӡырҩызар, қьыпшәып быжьқәак саҳауеит. Уара уоума лҳәоит, деиҭаҵаауеит. Еиҭасҳәоит. «Ро дик, сара соуп, ари, сара…» лҳәеит аҵыхәтәан. Ихауҵару, лыбжьы ала дыздырит. Абар… лыхьӡ лыжәла зуҭахузеи, дҭаа цәароуп, насыԥ анцәа илиҭааит. Бара боума? – Сыҳәҳәеит лыхьӡ ҳәаны. Сыбжьы злоудырзеи, сызлаугәалашәазеи лым шуп. Бысгәалашәеит, бхы сгәалабмыршәеи сҳәоит. Исыз дыруам изласымҳәаз уи лыбжьы шаҟантә сгәы иқәыҩхьаз. Изныкымкәа, акарцер санҭакыз, ҽазны, ма разина лабала, мамзаргьы магә шьхәала сыпҟара ианалагалак, лыбжьы гәы рӷәӷәагаха… Уахык, зынӡа схы сзымдырӡо акамераҿ сааргеит. Адырҩаҽны исыцҭакыз лыхьӡ иҳәан, дызусҭада абас еиԥш зыхьӡу аԥҳәыс иҳәан днасазҵааит. Сбара даазап, слыԥшаазаап сҳәан, сгәырӷьеит. Ԥшаашьа шсымамыз, сахьы ҟаз схашҭит. Уара дабаудыруеи анысҳәа, иахантәарак лыхьӡ



205

аҳәара уаҿын иҳәеит. Абарҭқәа зегьы уажәы, аҭел ллымҳа ахьадкылоу, лыбжьы анаасаҳа, иаасгәалашәеит. Телефонла лара дсазҵаауеит, сара аҭак ҟасҵоит, сара слазҵаауеит, лара аҭак ҟалҵоит. Ҳаицәажәоит, аиқәшәара згәы иҭаӡам џьоукы реиԥш. Ашьҭахь лара уаҳа ианылзымычҳа, иухьзеи, сара изысурҳәозеи лҳәан ҿаалҭит. Лмаҭа ҷкәын хәыҷы длыцны ныҟәара даазап. Аӷба иҭаны Аҟәа иаадгылазаап. Аухаҵәҟьа еиҭа амҩа иқәлоит. Исзеилымкааӡошәа сҽансырдагәаӡа ҳаиқәшәап, снаухәаԥшыр сҭахуп, лҳәан, бзиа ушызбоз уԥҳәыс иласҳәоит, уи дгәааӡом ҳәа лафкгьы нацылҵеит. Сара ҿысҭ уам. Лара лҳәара зысҭахузеи. Сара схаҭа саргәаҟуеит лыбла аҭаԥшра.
Исычҳаит, сыҽныскылеит.

Аҵәуараҵәҟьа далагеит. Минуҭ заҵәык снаухәаԥшуеит, уаҳа сҭахӡам лҳәеит.
Исымуит.

Ажәа хаақәак нацҵаны, лыхьӡ сҳәан, бара дыбдыруаз ма Ирод Кәыҵниа? Ушԥаҵаауеи! Ажәала ссахьа аҭыхра далагеит. Сыблақәа ирыԥшшәхәыз, схахәы шыԥхьасҳәалоз, сныҟәашьа зеиԥшраз, санцәажәо снапқәа идсырҟаҵоз… Ссахьа ааҭылхит. Схаҭа исхашҭхьоу ссахьа. Абарҭқәа аныл ҳәа, иаҳагьы агәра згеит, ҳаиқәшәара сахьақәшаҳаҭымхаз шаҟа сиашаз.
– Уаҳа шәеиқәымшәаӡеи?

– Мап. Дҵәуеит-дхьит. Исымуит, саргьы сылабжыш аалгеит, аха исычҳаит.

Ма аӡәы заҵәык дыҟазааит, сыԥсы шҭоу сызцәымԥсыз, ауаҩы иԥшра-исахьа ансымаз сызгәалашәауа, убас згәа лашәараҿы саанхаз… – даасыхәаԥшын дааԥышәарччеит. Ихаԥыцқәа санрыхәаԥш, исымбаӡазшәа ҟасҵеит.

– Исыздыруам шәахьынӡаиашоу. Абриаҟара аамҭа ишәыз хәыцуаз, шәылабара иаргәаҟуаз… Насгьы зынӡаск шәыԥшра гәыҭҟьагоушәа… – акыр шықәса ҵраны иҟан уи ауаҩ ииҳәаз, иҟаиҵаз шаҟа ииашоу еилыскаарц азыҳәан.

– Сыӡбахә иалҳәахьазар акәхарын, смаҭагьы уибарц иҭахуп лҳәеит, – инахараӡаны амшын ахь дахьыԥшуаз,


206

иԥшышьа убас иҟан, амшын акыр ихараны, абас усызны ҟәартә еиԥш цәгьарас иузызухьаз иҳәарц иҭахызшәа.

Џьара акы шҳәатәыз аҟара здыруан, аха иҳәатәыз, ажәа қәас иԥшаатәыз сзымдыруа стәан.

Дҩагылан данцоз акраамҭа сишьклаԥшуан. Реихгара ицәыхьанҭан ишьапқәа. Убри аҵкысгьы ицәыхьанҭан ибӷа риашаны, ихы ҩышьҭых, ажәҩан аҵаԥшра. Афырҭын бааԥс ахнагеит аҵла. Уара иумбаӡеит уи афырҭын бааԥс анасуаз иазаанагоз. Амҵан уаннеиз афырҭын еиқәтәахьан. Аха аҵла унахәаԥшыр, унамҵаԥшыр, иаармарианы иудыруеит иахнагаз. Афырҭын бааԥс иадукылар уи ауаҩ иаамҭа, аҵла даҩызахоит ихаҭа.
Иныҟәашәа мацарагьы иуанаҳәон зегьы…

1986




Мшыбзиа – бзиала

Аԥхын, ухы аршаҟәо амра анкацеиуа, уҩыза ателефон дасуеит, ма иуамҳәаӡакәа, дуқәгәыӷны, уҩны ашә даалагылоит. Иӡамҩақәа апырпыл рыцралазшәа иҭыҵәраа ицоит, аԥхӡы иҿашуп.
Ушәхымс дшаахыҵлакь:

– Уф гәышьа! Уажәшьҭа издырит Абрыскьыл аҳаԥы дыз хәыҵымҵуа, ихьшәашәаӡа уа дхәыҵатәоуп. Ҳдәықәҵа! – инапы наиҟьоит, «марш», усаԥыс аанарго.
– Иаба? – иузымдыруашәа, ҽхырҵаа ҟауҵоит уара.

– Ақалақь аҟәкыра ҳналҵып. Мҽышоуп иахьа, иуха мышҭзар. У-уф! Сҟәыкит! Ҳцап ӡиас хьшәашәак ахьиасуа, абна аккара рышәшьыра ахьыҟоу.

Иаалырҟьан ажәа знырҵаз аԥҳәызба леиԥш, ақәша ҳаҭхашьагьы уақәымшәо, мапгьы узымкуа угылоуп! Акы ушаргәаҟуа збауа уҩыза ужәҩа апҟаца аакыдырган, дԥы шәырччо ҿааиҭуеит:


207

– Уқьышә кылмышьшьын, ашәишәи еиԥш! Ҳхала ҳцап ҳәа уасымҳәеит. Иабаҟоу ателефон? Ҳалзасып Агра. Саргьы схала сыҟам!
Иузымдыруашәа ҳәа аанарго, дноуҿаԥшны:
– Иуцда? – уиазҵаауеит.

Селма, Селҳа, Сима, Сырма ҳәа џьара ԥҳәызбак лыхьӡ иҳәоит. Атрубка аақәиԥаауеит. Уи агәра ганы дыҟоуп, уара уакәым, уара ухьӡала Агра иара дылзасны, абри аҭыԥ аҟны ҳнеиуеит, баҳзыԥшны ҳәа леиҳәар шазхо. Акы ихашҭны игәалаиршәарц иҭахушәа, духәаԥшуеит лтелефон аномер иоуҳәарц.

Уԥшшәы аҽаԥсахуеит Агра лыӡбахә аниҳәалак. Угәы аи сыбжьы ухаҭа иуаҳауеит. Ателефон аномер ацифрақәа лас-ласӡа уқьышә иаақәыххуеит, аха угәырӷьара ахаҳә зԥыраҳаз аӡыхь иаҩызахоит. Иаарласны ухаҿы иааугоит уҩыза ате лефон данаслак ашьҭахь, Агреи уареи ишәеицәажәашьахо. «Еиҭах аӡәы дыргәыбзыӷны ателефон даурсыхма? Шаҟантә иуасҳәарызеи! Уамыслан ателефон, уамыслан!» – лҳәоит лара. Уара лыблақәа урхыԥшылоит, илҳәашьоу еилукаарц. «Бымгәаан, бааԥши, сара сакәӡам ателефон дазырсыз. Ус, иара ихала, ҳаштәаз, ҳшеицәажәоз, иара ихала иаақәыхны дыбзасит!» – ухы урқьиарц уалагоит, дшымхәмаруа аҟара анудырлак… Абри ануҳәо ухы-уҿы бзамыҟәхоит, убз уҿыҵа иадҷаблазшәа, ажәақәа еилоуҟәаҟәоит. «Шәшеицәажәоз, ателефон аномер иоуҳәеит! Иааубалак ираҳәо удәықәуп!»

– иаҳагьы дгәаауеит Агра. «Иасымҳәаӡеит, бааԥши, иҟоу ббама, иасымҳәаӡеит. Иара дтәаны ателефон дшасуаз, бара бтелефон аномер иақәшәеит», – иуҳәаз шгаӡароу удыруеит. Ухы-уҿы иҵегьы абзамыҟәра шықәлаз асаркьа уанԥшылошәа иубоит, аха абри абзамыҟәрагьы ахьузҳәаз уеигәырӷьоит, аӡы иашьуа қыд уахәак имԥыхьашәар аҟара. Уи зегьы лбоит, еилылкаауеит Агра. Ччаԥшьк аарықәлоит лқьышәқәа. Ихдыртлаз амаҷар еиԥш, угәы иҭыҵәаны аҿаанахоит агәырӷьара. Дуҿаԥшуеит. «Ишԥаҟасҵари? Уара уеилыскаауеит, аха сеилкаа саргьы, ишԥаҟасҵари?»

– рҳәоит лыблақәа.


208

Лхы-лҿы аҽаԥсахуеит, иаараӷьны ҿаалҭуеит: «Уаҳа исым бароуп ателефон уасуа!» – дцоит.

Акгьы ихараӡамкәа изацәҳаз ахәыҷы иеиԥш, акраамҭа угылоуп угәи-угәи еилаԥшуа. Уԥсы еилаҵәо, угәы еидыӷәӷәало ианалагалак, «шәиу-шәи, шәиу-шәи» ҳәа, акгьы иазҳәаӡамкәа ушәышәуа, ушьҭахьҟа уаахынҳәуеит. Ушнеиуа, уздыруа аӡәы даауԥылоит.
– Еи, ушԥаҟоу, Гәыда? – иҳәоит.

– Аӷьараҳәа сыҟоуп. Уара ушԥаҟоу? Аҩныҟа шәышԥаҟақәоу хәыҷла-дула?! – ибара уеигәырӷьошәа, аԥсшәа карҵәаӡаны инаиоуҳәоит. Уимоу, иахьааугаз уаргьы иузымдырӡо, ччаԥшьк аауҿықәлан, уагьааԥышәырччоит. Иара еиҭа ҿааиҭуеит:

– Изакәызеи, ушәышәуа амҩаду узану?

– Ашәишәиқәа ԥхьасцоит! – уҳәоит, аԥсшәа иоуҳәаз ши зымхаз анубалак. Уџьыба унапқәа ҭакны, иааухашҭыр инау кәаҽрашәа, ухы уҩахан уҿыноухоит. Уи уацәажәара шигәаԥ хоз дааныжьны уаниԥырҵ душьклаԥшны иҳәоит:

– Дыԥшқам-дҳасым. Ахагацәа реиԥш дшәышәуа аулица дануп.

Уаахьаҳәуеит, иара ихаҭа инаиқәыкны уаашәышәуеит. Унеиуеит ухы укәамҽырц уҩахан икны.

Абри ахьынӡаугәалашәо, акы уҳәарц уҭахны уҿы акызшәа, уихәаԥшуеит уҩыза. Атрубка «ҵәиит, ҵәиит!» амшуп, иузы ҟалазеи ҳәа аанаго, дуҿаԥшуеит иара.

– Лтелефон аномерҵәҟьа узымдырӡои, уара ахҭԥшша! – атрубка нықәижьуеит.

– Иҟоу умбои, иацы ателефон станциа аҟнытә рыҩны иаакылсын, аномер рыԥсахит, – уҳәоит. Егьиашаҵәҟьоушәа, иуҳәаз амц ухаҭагьы агәра угоит, угәгьы иаанагоит аномер здыруазар сылзамысуаз ҳәа, ателефон ҿыц ҳзықәдыргылар асра азин усҭоит ҳәа уалҳәахьоушәа. Ухы ужьеит, аха дузымжьеит уҩыза. Уи атрубка аақәихуеит, аилкаарҭахь дасырц.

– А-а, уааԥшы, иҟоу убама… ртелефон зынӡа иамырхит.

– Абас умҳәоз нас! – уҩыза дужьеит. Уаргьы, уф-гәышьа ҳәа уԥсы ааивугеит. Аха убри аамҭазы:


209

– Ҳдәықәҵа! – иҳәоит.

– Иаба?

– Лыҩны ҳнеип. Ҳакны ҳарфома лани лаби, – умахәар нҭарсны уима ашә ахь иҿынеихоит. Ахәыцха ааумҭаӡакәа, ууада шәындәылҵуеит. Шәынҭалоит имашьына. Ахәы даҿаланы, Агра дахьынхо аулицахь аҿыҩаирхоит. Амашьына ԥырны ицоит, аха уи аҵкыс иласхоит ухаҿы иҭеибаҳәо агәалашәарақәа.

…Мызк еиҳа ҵуеит думбеижьҭеи. Егьа амҩақәа урын гылазаргьы иамуит, џьаргьы улықәымшәеит. Уажәы иугәаӷьит. Ушьамхқәа ҵыс-ҵысуа, учабра аауҿшьуа, унацәкьарақәа руа иақәурӷәӷәаша узымдыруа аҵәҵәа уахәаԥшуа ашә уадгылоуп. Унахькьысуеит, адунеи аԥсҟы зегьы убри акнопка иакушәа. Ашә аалыртуеит лан. Уи аукы, зхахәы шлоу ԥҳәысуп, лыблақәа еснагь маҷк иааргызмалны духәаԥшуеит. Иуҭахузеи, узаазеи ҳәа дуазҵааӡом, урҭ лыб лақәа зегьы рбоит…

– Уааи, нан, Гәыда, арахь, – лҳәоит, лыбжьы уеиҭаахма ҳәа шаанаго еилукаауеит.

– Уахь? Аа, аиеиҵәҟьа, уахь сымнеикәа… – акы ааи лоупатҟалеиуеит. Заа иуӡбахьан, уазхәыцхьан, Агра ла кәымкәан, лан ашә аалыртыр иуҳәаша, ухы шымҩаԥугаша, аха, ашәхымс ухыҵаанӡа, ицеит зегьы науҿыҵаба.
– Агра дыҟаӡам, аха шәҟәык уҭахызар, унеины урылаԥш,

– лҳәоит лан. Зеиԥшыҟам ала илдыруеит ашәҟәы уҭахы акәым, ибаны ушнымхо, аха ухы злаурқьиаша лхаҭа иузы лыԥшаауеит.

– Шәҟәык сҭахыҵәҟьамзи, – уи унахьынҳалоит. Ашә ҟәеиқәҵарҭа унадгылоит. – Шәҟәы ссирк уҭахны, иумоур ԥсыхәа умамкәа уашьҭоушәа ҟауҵоит. Усҟан ублақәа цәыҵырԥшны ауадақәа урыҩнаԥшуеит, Агра дубозар ҳәа.

Улаԥш нақәшәоит апианино аханы иқәгылоу апатреҭ. Уи Агра лоуп. Духәаԥшуеит. Лыблақәа аԥхарра, ататара рхыҳәҳәылоуп. Лыччаԥшь маҷк иаацәыҵагызмалуп, уара угәы сышҭатәоу сзымдыруа џьушьома лҳәозшәа. Апатреҭ ушахәаԥшуа, ушанхоит, аԥышәырччара уалагоит. Унапы


210

рхаха, амхылдыз укны уагошәа, апатреҭ ашҟа уҿыноухоит. Иаақәухуеит.

– Уажә ааигәа иҭылхын, – лҳәоит лан. Ацәа уалҵызшәа уааҭрысуеит. Убасҟаноуп ианудыруа уи дышухәаԥшуаз. Уаақәгьежьааны, ушьҭахьҟа уҿыноухоит, удәылууаа уцар зегьы иреиӷьушьоит, аха усҵәҟьа узыҟаҵом. Иаалуԥаауеит ашәҟәеиқәҵараҿ иумԥыхьашәаз шәҟәык. Ашәаҿ унеиуаны, иугаз ашәҟәы лылаԥш нақәшәоит Агра лан.

– Ахинди бызшәа уҵома, нан, ари ажәар зуҭахузеи? – лҳәоит.

– Аа? Аа, ахинди бызшәа саламгеи аҵара, ишәзымдыр ӡоз?.. – уҳәоит, уи аҩыза абызшәа ыҟоуп ҳәа шумаҳацызгьы.

Мышқәак аабжьысуеит. Уразҟы иакуеит, шәеиқәшәоит Агреи уареи. Уи дыччаргьы лҭахуп, аха уара уҟынтәи аарак лыдны, лхы-лҿы ианыԥшуеит. Иуалҳәоит рыҩны уаннеиз лара дшыҟаз, лыҽшылҵәахыз, амц ахьыллырҳәаз азыҳәан, уара уанца лан дышлабашьыз. Уара уоуп убри зхароу. Уи адагьы уара иухҟьаны даазқәымшәац иҟоузеи!..

Абри ахьынӡаугәалашәоз, лыҩны ааигәаанӡа инеихьеит шәызҭатәоу амашьына. Иӡамҩақәа иҵегьы иҟаԥшьхахьеит уҩыза, уаргьы уԥсы арҟәыкхьеит аҟаршоура. Аҩны шәнагәы дыԥшылоит. Убри аамҭаз, ацәа уаалҵызшәа, ҿаауҭуеит:
– Ҳаи, ишԥасхашҭи!..
– Изакәызеи иухашҭыз?

Уаахәыц-хәыцуеит, ашьапы аҵаҵа, анапы аҵаҵа цқьа еиқәуршәоит умц.

– Ишԥасхашҭи, ишԥасхашҭи?! Иахьа лан, лаб, лара ишынҭаацәаз инықәҵны ицеит.

– Иабацеи? – алыра хжәазшәа, атыҟҳәа иааникылоит уҩыза имашьына.

– Абрахь, наҟ, хара, абрахь…
– Иаба? Абрахь, абрахь, иҳәа уаҩҵас!
Уахәыцуеит: «Иабасышьҭри амашьына ахьзымнеиша?»
– Амтҟьалҟа. Иабыкәу, уи ахьыҟоу аҽадагьы зхалом!

– Уажәраанӡа иумҳәоз, аф усааитеи?! Уныжьны дыш ԥацеи?


211

– Мчыла лани лаби дрымгеи! – ухаҭа иџьоушьоит абри аҟара амц аиқәыршәара уахьазҟазахаз.

– Уцозар уаала, мамзар сара соужь, – иҳәоит уҩыза. Амашьына унҭыҵуеит. Унапы изуҟьоит. Ажыҩҳәа иҿынеи

хоит уҩыза. Ԥыҭк данынаскьалак, амашьына ааникылоит. Шьҭахьҟа аҿааирхоит. Уааигәа данааилак ахышә ихы ҭыр ҳәҳәан:

– Умгәаан, иаӷьны иахьысҳәаз. Бзиаӡак сгәалашәеит, – лыхьӡ иҳәоит убасҟан Сима, Сырма, Селма, Селҳа ҳәа џьара ӡӷабк, нас инациҵоит: – Зеиӷьаҭам аҩыза бзиа длымоуп, ҳдәықәҵа! – ухы убыӷбыӷуеит. Ирласны иузыӡбом, иуӡбаргьы угәы ԥнаҵәеит амц аҳәара.

Уҩыза днаухәаԥшны, акы улымҵит аанарго, инапы ааи ҟьоит. Дцоит днықәыԥраа. Уара ухәыцуеит: «Дабаҟаларишь иахьатәи аҟаршоураха Агра? Дызласыԥшаарызеи?»

Ухрааӡраауа уҿыноухоит, уахьцо узымдырӡо. Иубаргәызеи аӡынра анааилак! Асы алеира, икыдхаҽа

ақәа алеира – иаҳагьы иузеиӷьуп. Умҩашьахуа иудыруеит Агра лыҩны дшыҟоу, лҩызцәа лыцны дыҟазаргьы, лҩызак длысасуазаргьы ауеиԥшым, аха лыҩны дшыҟоу, џьаргьы дшымцаз агәра анугалак еиҳа уҽурҭынчуеит. Иҟоуп иҵегь излоузеиӷьу аӡын. Аԥхын, усура данцо-данаауа, аԥша на лыхьлырсырц, зны амшын ахықәала дцоит, аҽазны – ахәқәа днархыҵны. Аӡын мҩакоуп илымоу. Еилукаахьеит иарбан саа ҭу уаҟа данааиуа. Архәара уавагыланы уԥшуеит. Ус умамшәа, баша уҩызак дааираны уизыԥшуашәа дурбоит инаувс-аавсуа. Ақәа ауаны балконк аҵа уҵагылазар, џьара аӡәы дааины дааудгылоит. Уажәы-уажә асааҭ уахәаԥшуеит.

– Дагхома? – иҳәоит иааиз.
– Дарбан?
– Уԥҳәызба.

– Арԥысуп сыззыԥшу, ҵыҵындра ҟәшәара ҳцап ҳәоуп иахьа, – аӡын агәҭа аҵыҵындра ҳәа иуҳәаз, уҳәашьа уи ауаҩ инардыруеит иара изыҳәан угәы иаанагаҵәҟьаз.

Улаԥш налықәшәоит. Нахьхьи аулица ааихылҵәеит Агра. Ақәа хкәахьеит, аха уплашь ақә уҩаханы ашырҳәа уҿыноухоит.


212

Унахыкәшоит даҽа мҩак ала. Ухы ларҟәны, хәыцра дук уаманы, насгьы цәгьа уццакуашәа, зны-зынлагьы унацәкьарақәа неи ҵыхуа, иаахарҟәало унеиуеит. Лаԥхьаҵәҟьа уанаагылалак, ушымгәыӷӡо шәааиҿаҳазшәа:
– Ара бабаҟаз? – уҳәоит.

– Усура сымцои, – лҳәоит лара. Лқьышәқәа аччаԥшь рықәыжжуп. Ус лара илҟазшьоуп, аха уара агәра угоит уа хьылбаз деигәырӷьеит ҳәа. Ари амч уланаҵоит, иагьуҳәоит.
– Бнаскьазгап?
– Мап, – лҳәоит Агра.
– Сара усгьы уахь сцоит, – уҳәоит уара.

Улывагыланы уҿыноухоит. Унеиуеит умҵысӡо, апарад здызкыло асолдаҭ иеиԥш, уҽыриаша-уҽеидыԥсала.

– Бгәабзиара бышԥаҟоу уажәы? – уҳәоит, дычмазаҩын ҳәа уаҳазшәа.

– Сара сыбзиахәхәа сыҟоуп. Аҽыхәышәтәра зҭаху ҽаӡәызар ҟалап, – лҳәоит лара.

– Аџьыҟә дзыриашо бымдыруеи, Агра? – уҳәоит уара, ԥышәырччарак мчыла иаауҿықәҵан, уналҿаԥшуеит.

Иуҳәаз лцәымӷхоит. Илцәыцәгьоуп, аха далагоит уаҳәара. Уара уи ацәажәара аҽаџьара иахугарц уалагоит, избанзар иудыруеит илҳәо. Илҳәозеи – иуалҳәац. Лажәа налыҿԥаа:

– Сара уеилыскаауеит, патугьы уқәысҵоит ҩыза бзиак иеиԥш, аха… – уҳәоит лыбжьы ухаҵаны.

– Уаҟәыҵ! Уара зегьы хәмаргас ишьҭухуеит! Уҽхырцәажәара, мчыла уччара зегьы наухҟьа ицоит.

Шәнеиуеит шәеицны. Дахьымцәажәо иаҳагьы еиӷьушьоит. Иу дыруа уаҳарц уҭахӡам. Уеизгьы, гәыӷрак угәаҿы иааҿыхоит. Уналҿаԥшуеит. Даахьаҳәны уаԥхьа даагылоит. Уплашь аҳәынҵәрақәа еибалыркуеит, ахәда хьалырҽуеит.

– Абасҵәҟьа уҟамзар… – дналагоит, аха аҳәара лцәуадаҩуп, угәы дасыр ҳәа дшәоит.

– Иҵегь сыԥшӡазар, сҟәышзар…

– Уаҟәыҵ. Ушгаӡам, уԥшрагьы шыцәгьам уаргьы иу дыруеит… Ауаҩы ихи имчи еиқәхозароуп. Ибзиабаразгьы, иаԥсам ауаҩы даныланарҟәлак…


213

– Исаҳаит, ибҳәац ауп. Исхашҭыз, иахьыхароу қалақьк ахь сцарц сыӡбеит. Аблеҭгьы ҿасҵахьеит.

– Иҟалап, Гәыда, уи иаҳа еиӷьзаргьы. Сеилкаа, ишԥа ҟасҵари…

– Акыр сыбԥырхагоума, аус зуеит, сыԥсы ҭоуп, иахьа машәырла ҳаиқәшәеит… Аблеҭгьы ҿасҵахьеит. Ашәҟәқәа сзыбыҩлауоу? – инеиԥушьит ҩ-мцык.
– Иузызыҩуеит.

Лусурҭа ааигәа шәнеиуеит. Даахьаԥшны, ачымазаҩ гәыр ӷәӷәагас ихәаччо аҳақьым иеиԥш, дааԥышәырччан дцоит. Акраамҭа угылоуп. Уанаахынҳәлак – ахәыцра уалагоит! «Сегьцаҵәҟьап ҳәа сыҟоуп снықәҵны. Уахь џьара аусура са лагап. Аамҭа цап. Ларгьы илзеиӷьуп, саргьы». Инықәыршәны уцоит адәыӷба аанҿасырҭахь. Уазҵаауеит акассаҿ:
– Аблеҭ шәымоума?

– Шәабанӡацои? – лыхцәы хьаԥшшәылан, лыблақәа ҭыԥ хаауа даауҿаԥшуеит акассир ԥҳәызба.

– Сабацаҵәҟьои?
– Дахьцоз ихашҭит! – акыркыр дыччоит аԥҳәызба.

– Исгәалашәеит. Иркутск, мап, мап Владивосток. Иб маҳахьеи, Владеи-Восток, Владеи-Кавказ? Сцоит убарҭ сытҟәарц, – лафкгьы уҳәарц уналагахуеит.

– Ахәмарха ҳамам, арԥыс… – аччаԥшь налҿықәба ицоит аԥҳәызба. Уи лыбӷа аниоулак, ипартфел еимгәач ду аҟыԥ ҳәа иааԥсах, егьи инапала иаанкыланы, ибжьы ҭахәлакны ҿааиҭуеит ушьҭахь игылоу:

– Араҟа бульварым, арԥыс, лафҳәарҭам! – дегьынаугәҭас уеит. Убасҟан, ухы иааҭашәоит: «Мурманск». Уҩыза, амшын-уаҩ, арра убри ақалақь аҟны даныҟаз ашәҟәқәа ахьизуҩлоз ауп уи уҿазыршәаз.

– Исышәҭ аблеҭ Мурманскынӡа, – ухы лылоугаларц цас иуҳәаз џьылшьоит аԥҳәызба, аха ларгьы цасҳәагьы аблеҭ улҭарц лҭаххоит. Деимдоит, дхәыцуеит, нас илҳәоит:
– Мурманскҟа иҳамаӡам.

– Ԥсыхәак сзыжәу, сымцар ҟалом. Ателеграмма бааԥс со уит, – лыҳәара уалагоит.


214

– Шәааи ҩымшҟа анааҵлак, издыруада иҳаур, – лҳәоит. Акасса унадҵуеит. Угылоуп уахьцара, иҟоуҵара узым
дыруа.

– Арԥыс, – лыбжьы науқәлыргоит акассир ԥҳәызба, акасса аԥенџьыр ашә хәыҷы лхы аалакны. Унхьаԥшуеит.

– Амҩаԥгаҩ шәиҳәа, издыруада шәигар…

– Аиашаҵәҟьа, иҭабуп, – ԥсеиқәырхагак уалҳәазшәа, угәырӷьаҵәа уҿынаухоит.

Адәыӷба мҩаԥгаҩцәа рымаҭәа еиқәаҵәақәа аҭанақьы ҳәынҵәрақәа ақәыртәаны, апарадахь ицошәа, рбираҟқәа еикәарҳәы икны, дасу ивагон амардуанаҿ дгылоуп. Аӡәа ӡәала урывсуа, урҿаԥшуеит, реиҳа зхы-зҿы қьианы иубауа уиҳәарц. Даналухлак, иааигәа унеи-ааиуеит. Иҭаижьло ауаа анаамаҷхалак, унапырҟәыҷы-шьапырҟәыҷуа унаидгылоит. Ушалагара уздыруам. Ухы-уҿы аҿынԥшылара убасҟак ирыц ҳаутәуеит, амҩаԥгаҩ гәаҟрак уақәшәазаап ҳәа духәаԥшуеит, ихахьгьы изаагом, ас еиԥш иақәшәаз аблеҭ узырымԥшааит ҳәа, иара игәы иаанаго – ҟәрышьк уџьыба иҭаршәым ҳәоуп. Уҿынԥшыларала абранӡа данноугалак, нас иаахтны иуҳәоит:

– Аԥара сымоуп.

– Уҭал, – ихы неиҟьоит, уара уаҵкыс иара дгәырӷьоит. Амардуан унхаԥалоит. Атамбур аҟны угылоуп. Уԥшуеит

уааҟәымҵӡакәа, уԥшуеит аперрон ахь. Ауаа еилаҭыруеит. Уа жәымзар-уажәы унаскьагараз дааиуашәа убоит Агра. Уаҩ дыҟам. Даҽазнык лылабара уаргәаҟуа уалагоит. Адәыӷба аҿынанахоит. Џьоук гәыдеибаҳәҳәалоит, џьоукы рнапқәа рҟьоит. Еиԥырҵуеит ауаа. Уи еиҳагьы угәы иасуеит. Адәыӷба аҿынанахоит, амардуан ахь уааскьоит, уԥшуеит. Џьаргьы дыҟам. Адәыӷба аныҟәашәа иацлоит. Уналбааԥоит. «Бзиала, иҭабуп!» – унапы изуҟьоит амҩаԥгаҩ. Уи инацәа иаргәыҵысҭа иадыргьежьыло иуирбоит, ухы утәӡам аанарго. Уара уччоит, угәырӷьоит адәыӷба умҵарсны уахьамгаз, уахьаангылаз узеиӷьушәа. Уаауеит, уалҵны цашьа умамкәа узшьаҳаз ақа лақь уалаланы. Убасгьы угәы иунаҭоит, акраамҭа уҟамызшәа, абыржәы адәыӷба уааҭыҵызшәа. Ҳәарас иаҭахузеи, ариаҟара аамҭа узымбац Агра угәхьаалгеит, угәхьаалгазар, дгәырӷьоит


215

ушааз лаҳар. Ателефон аашьҭыхны уасуеит. Акраамҭа ҿуҭӡом, ашьҭахь амшын нырцәынтә игошәа убжьы ааҟаҵан:
– Мшыбзиа! – уҳәоит.
– Бзиала! – лҳәоит убжьала удырны. Иуаҳауеит «крын» ҳәа атрубка шықәылҵаз. Ателефон будка уааҭыҵуеит, уахьҭакыз абахҭа акамера ашә аадыртызшәа. «Мшыбзиа – бзиала!» – абарҭ ажәақәа шуҳәо-шуҳәо, дара-дара еилаҵәо, еилало, ажәак рылҵуа иалагоит: «Мшыбзиа, бзиала». Угәахы еидыӷәӷәало ианалагалак, «бзиала, бзиала» мацара аанаго уаашәышәуеит.

Мышқәак анааҵлак, аусура аҟнытә ушиашоу уеиҭацахуеит дахьымҩасло.
«Машәырны» шәааиԥылоит.
– Ушԥаҟоу? – лҳәоит Агра.
– Аӷьараҳәа, сыбзиахәха! – уҳәоит уара.
Зны иауеит ақәаба-сабаа. Икыдхаҽа иалагоит ақәаура. Зны ажәҩан еимыггоит, аеҵәақәа каҷҷоит, ицәырҵаауеит. Аха ааигәахара иалагахьеит ааԥын. Уаргьы уи ааира уаз хәыцуеит. Иугәалашәоит, ашәҟәы сзыбыҩлома ҳәа уанлаз ҵаа, иузызҩлоит шылҳәаз. Еиҭа ухы иааҭашәахуеит Мур манск. Ухаҭа уҟаны ублала иубазшәа, уаԥхьа иаагылоит уҩыза иуеиҳәақәоз. Ишәҟәқәа ирниҵалоз. Еилацәқәырԥаны ахықә аҽагәыднажьлоит амшын. Ихышьшьыла асқьалахьы иаауеит аԥсыӡкыга траулерқәа. Урҭ ирықәтәоу аԥсыӡкцәа анааӡхыҵлак:
– Шықәсыбжак ҵит адгьыл сымбеижьҭеи, – иҳәоит аӡәы.
– Убри аҟараҵәҟьа ҵуеит ԥҳәыск лыбла сынҭамԥшижь ҭеи, – иҳәоит ивагылоу. Ицоит аҵх шкәакәа иалаланы. Ад гьыл рыҵагарҽаруашәа, ганха инҭаҳа-ааҭаҳауа идыргылоит ршьапқәа.
Иугәалашәоит, ахара ицауа, хымз-ԥшьымз, шықәсыбжак имхынҳәуа аԥсыӡкыга ӷбақәа рзыҳәан ауаа шеизырго атәы зну алаҳәарақәа иахьабалак икыдуп ҳәа уҩыза иуеиҳәахьоу. Шәҟыла аҵара уалагоит, аамҭала ианцауа аԥсыӡкра, иарбан мшынқәоу изызцауа.
Иаақәухуеит ателефон. Уасырц уҭахгәышьоуп Агра лахь, ҩбаҟа цифрагьы ургьежьуеит. Ашьшьыҳәа инықәуҵоит атруб ка. Иаақәыхны уасуеит адәыӷба аанҿасырҭахь. Еилукаауеит


216

Мурманскҟа ицо адәыӷба ааираны ианыҟоу. Урыҳәоит блеҭк узныркыларц. Учамадан аашьҭухуеит. Ашәаҿ унеиуаны, ачамадан наургылоит. Уаахынҳәны ателефон аашьҭухуеит. Агра улзасны илоуҳәарц: «Быблақәа ччома, Агра? Еснагь иччалааит. Бышԥаҟоу? Сара аӷьараҳәа сыҟоуп. Ибхабмыршҭын ашәҟәы сзыбыҩларц ажәа шсыбҭаз». Абри ааидхәыцлан, ателефон аақәухуеит: «Гәыда уоума? Дыҟаӡам, нан, Агра. Усурантәи дмаацт…» – лҳәоит лан. Ателефон нықәҵан, учамадан аашь ҭухуеит. Усааҭ унахәаԥшуеит, адәыӷба уагымхарц. Асааҭ хәба ҟалахьеит. Иаарласны ицоит адәыӷба. «Асааҭ хәба…» Аа, абыржәы диасраны дыҟоуп Агра лымҩала. Даауеит усурантәи. Учамадан наргыланы амардуан улбааҟьаны уҿыноухоит. Уцоит, ухылԥа аҵыс ҭала, уԥырны уцоит иуҳәарц:

– Мшыбзиа! Иуаҳарц:
– Бзиала!

1966


Хьӡы рҳара

Ари алакә ҟалеижьҭеи убасҟак ҵуеит, ҳара ҳқыҭан, Аԥса ра инхо абдуцәа зегьы иреиҳабу, ашьха шлақәа дрықәлоуп ззырҳәо Кәатат ихаҭагьы аԥхыӡ еиԥшоуп ишигәалашәо. Усҟан, Кәатат излеиҳәо ала, ашьхақәа рынхыҵ, аҟарачқәа рҿы дцаны, аҽы уахьад хызцаз, хәаахәҭра иааны амшын иӡыхгылоу аҭырқәа, ма абырзен иӷба дақәланы изырҳәыз ахаҵа, дахьнымҩахыҵлак, сас бзиас дыԥхьаӡаны, аишәа агәҭа дахадыртәон, иреиӷьыз аԥҳәызба иара дизырҳәон. Урҭқәа акгьы рылагәышьамызт Маси, Едраси, Ҟаҭмаси. Дара хәыҷаахыс еиҩызцәан, еигәылацәан, иахьцалакгьы еицын, хьӡыс иршьозгьы аҽага аҟьареи рхатәы рахә ргәархреи ргәа раҵареи ракәын. «Рааҵра изыҵыҵуам. Акәҷарақәа аҟәарҭ амҵәыжәҩаҿ рыҽшырҵәахуеиԥш, иаахәлар рыҳәса ркалҭ иҵатәоуп», – ҳәа, аҵәы рылаҵо, ирхыччақәоз ыҟан. Дара ахҩык уи агәхьаагьы ркымызт. Иашьцылахьазар акәхарын.


217

Рыҳәса ракәын ари зхы иақәҵаны иҟаз. Еиҳарак Мас иԥҳәыс. Уи, лара лтәала, хьӡи хьымӡӷи рзыҳәан адәы иқәыз аӡәы лакәын.

– Уныҵыҵны, унашәа-аашәар, уанаџьалбеит, ахацәа иҟар ҵо умбаӡои, – ҳәа дыхҭалкуан.

– Ала-ҟьалоуп инашәа-аашәо, иӡагәӡагәуа уахынла ааҵ рақәа ирыҵоу, сара суаҩуп, сыҩны стәоуп, – иҳәон Мас.

Илуамызт лара:

– Аччиа иажәа узахымԥо, ибз духоит. Уҽҳәатәаз ахәышҭаа ра, лак аҟара пату уқәӡамкәа, – лҳәон. Ҽнак даалаган, Едраси Ҟаҭмаси рыҳәсагьы азыҟалҵеит, ишаахәлалак хаала ирымур, мчылаҵәҟьа аҩны идәылырцарц, «ахацәа» ирыланаргылартә хьӡык дырҳаанӡа аҩныҟа иаармышьҭырц. Ларгьы лхаҵа, Мас гәаҟ, амра анынҭашәа инаркны:

– Уара узыҳәан мацароума, иҳахшаз урызхәыц. Дшәаны, ахәышҭаара изыҽҳәымҵуаз иԥа ҳәа изырҳәалап ҳаҷкәын. Иумбаӡои, ҳаӡӷаб дҭыԥҳахеит, аха лҳәаразы аӡәгьы дшым ҩахымҵуа, уара ушәыргәындароуп зегьы зхароу, – ҳәа ҭаха ааилымҭаӡеит. Аԥҳәыс усгьы аӡы цәыкәбар даҩызоуп. Ацәыкәбар иааҟәымҵӡакәа ахаҳә ишақәҭәо иаакылнаҵәоит. Игәахы ԥҵәеит Мас. «Сцаԥишь, ари аԥҳәыс лҽеиқәылкаанӡа, Едрас иҟны саатәап», – иҳәан игәанала, акамбашьцәа иалхны иҿыцӡа иӡахны имаз, ижәцәеимаақәа наишьеиҵан, илабашьа аакыдх, Едрас инхарҭа шыҟаз иҿынеихеит. Аҵх бзиан ауха, амза ҭҭәааӡа, ишеишеиуа иҩагылеит ашьхақәа иҩархыкны. Мас дышнеиуаз, дыԥшызар, аҵх далхәхәа, ихы икәажь, иара Мас иеиԥш, илабашьа наиҵарсуа дааиуеит Едрас.

– Хәылбзиа!
– Бзиа убааит.
– Уабацои, уахынла усҟак уҩны удәылҵлозу?
– Уара уахь. Ҳнатәап, ҳааицәажәап сгәахәын.

– Саргьы уара уахь снеиуан. Аҩны сыҩналыргылом аԥшә маԥҳәыс. Дԥаԥашькны, дҿаҳәатәха дыҩноуп. Маӡарах жьык анаасҿоумҵа, улкажьны, хаҵак сиццоит лҳәеит, иуаҳауоу, хаҵак, сара схаҵамшәа, – иҳәеит Едрас, хҭарԥа ҿыцк ааихәазаарын, иҩыза игәеимҭар ҳәа дшәозшәа, уажәы-


218

уажәы аԥшьқәа днарыха-аарыхо. Иҟарҵара, иахьцара рзымдыруа, аҩыџьегьы ԥыҭрак уаҟа амҩаду иангылан, нас ус ҿааиҭит Мас:

– Уаала, ҳцап Ҟаҭмас иахь. Уи иԥҳәыс уаҩ ҟәыӷак лоуп. Ԥыҭрак ҳаатәап уи иҟны, нас, ҳаҩнаҭақәа ирыҩнагьежьуа афырҭын анеиқәтәалак, ҳхынҳәып.

Рҿынархеит Ҟаҭмас инхара шыҟаз. Мас ижәцәеимаа ҿыцқәа дреигәырӷьо, ҳәынҵәак дылаԥалар ҳәа дшәон, Ед расгьы ихҭарԥа, аххьа еиқәаҵәақәа цырцыруа, инеихихуан, еиҭа инеихеиҵон. Рҩыза иашҭа инҭалан, иҩны абарҵа ины ҵалаанӡа:

– Уара, ахәышҭаара ҽҳәымҵ, сыла уҽоумырбан, ашәыр гәында! Уца, удәылцқьа! – ҳәа ԥҳәыс бжьыцәгьак раҳаит, аҟәарч ҩны ашә ааимҟьан, Ҟаҭмас дындәылууааит.

Ҳахьаго ҳцалап уахашаанӡа, ашара адәы ианықәло, ӷьычра ҳаҟазшәа, аӡаӡа ҳҽарганы ҳхынҳәып аҩныҟа рҳәан, ақыҭа мҩа ианыршәыланы рҿынархеит аиҩызцәа. Рлабашьақәа ахьыҵарықшоз ашьҭыбжь иахылҵуази, рҭаҭын мцақәа аҵх иалҷҷаауа, рцашьа мацаралагьы иудыруан урҭ ҽҭрак, жәҭрак иҭаланы акәым, ҭынха дызмам ҳаиуанк рбаргьы аҩныҟа ишырзаамгоз. Уеизгьы ҩбаҟа қыҭа рлақәа дыршит.

– Уара, акы шәасҳәашан, – иҳәан дааҭгылеит Ҟаҭмас,

– ҳхынҳәып аҩныҟа. Цәқәак ҳӷьычын, иҳаманы ҳшаауаз, ашахақәа ԥыҵәҵәаны иҳацәцеит ҳәа раҳҳәап ҳаҳәса.

– Акгьы иҳахәом уи. Ҳаҳәса уажәшьҭа зыгәра рго ирарҳәахьеит, ашьжьымҭан шәнеи, амаӡарах жьы шәҿаҳҵоит ҳәа. Ҳамц ҳаҵырхыр, џьара ҳазцәырымҵуа, абз ҳадыршьуеит,

– иҳәеит Мас.

– Сара издыруеит иҟаҳҵаша. Ушьапы мгәаҟкәа ухы бзиа азыӡбуам. Ассир схы иҭашәеит! – жәҩангәашәԥхьара ибазшәа, дгәырӷьаҵәа ҿааиҭит Едрас. – Шәааи, ҳара ҳара ҳаиҵаӷьычып.
– Уи шԥа иара?

– Шәӡырҩла. Сара сыжә Ҟаҭмас иӷьычып, Ҟаҭмас ижә Мас иӷьычып, Мас ижә сара исӷьычып, – иҳәеит Едрас.


219

– Иашоуп, ҳаҳәсагьы алаҳабжьап. Ҳара ҳтәгьы уаҩы иӷьычуам, уаҩ итәгьы ҳара иаҳӷьычуам рымҳәои, ирбап ужә рӷьычыр изеиԥшроу, – дгәырӷьаҵәа днақәшаҳаҭхеит Ҟаҭмас.

– Иашоуп, иашоуп! – дгәырӷьаӡеит Мас. – Ҳтәгьы рӷьычуеит, рытәгьы ҳӷьычуеит, шәи қашьи реиԥш ҳаилоуп ҳҳәалап.

Ирыӡбыз еигәырӷьаҵәа, аҩныҟа ихынҳәны рҿаархеит. Ажәҩан агәахьы ихаланы ирзылбааԥшуан амза. Алашбжьқәа налыҩ-аалыҩуан ақыҭа.Хьӡырҳара ицаз аиҩызцәа рҳабла иналалан, рыҩнқәа ирзааигәахо ианалага:

– Иаҳаӡбыз бзиагәышьоуп, аха… – иҳәан, илахь еиқәы шьшьы дааҭгылеит Мас. – Шәааи, цқьа ҳаиҭазхәыцып. Ҟаҭмас ижә сара изӷьычуеит, сара сыжә Едрас иӷьычуеит. Едрас ижә Ҟаҭмас иӷьычуеит. Ус ами?

– Ааи. Аӡәы итәы ҽаӡәы игоит, уаҳа акгьы. Уара изугәамԥ хозеи?

– Ҟаҭмас ижә сара исӷьычуеит, – деиҭаналагахт Мас. – Шәаангыл, шәаангыл, Ҟаҭмас ижә сара исӷьычуеит… Исы маны аҩныҟа сцоит. Сара сыжә аҩны иҭакуп. Ҟаҭмас ижә лкажьны исшьуеит, зыгәра зго, амаӡарах жьы ҳәа ирҿасҵоит. Сара сыжә Ҟаҭмас иӷьычны иманы дцоит. Нас сара жәыда сықәымхои уара?

– Уаанҿас, уаанҿас. Жәыда ушԥақәхо? – Мас иеиԥшҵәҟьа аҳасабра дналагеит Едрысгьы. – Аа… Аиеиҵәҟьа, жәыда уқәхоит. Ҟаҭмас ижә уара иугоит, уара ужә сара изгоит, сара сыжә Ҟаҭмас игоит, дасу иахьнаҳго илкажьны иаҳшьуеит. Ак гьы сызнымхаӡозаап, уара, саргьы.

– Иашоуп, иаҳзынхозеи? Заб дизгәааны зан дзыпҟаз ҳәа, ҳаҳәса ҳрызгәааны, ҳажәзаҵәқәа лкажьны иаҳшьыр, ҳныҟәызгозеи? Амла ҳнеикәанҵәа ҳцоит, – иҳәеит Ҟаҭмас. Иара иаҳа дхаҵа ӷәӷәаны ихы иԥхьаӡон. Илабашьа аӷьеҩҳәа иларсны, иҽырхаҵа, ус инациҵеит иажәа: – Иҳахьрызеи, уара, ҳӷьычып ҳаргьы, аӷьычцәа, арҳәцәа реиԥшҵәҟьа. Ашацаҳәа ҳалкылсны, жәборак ашә аартны ҳанҭалап, жәык-жәык, цәык-цәык ааҭыганы иаҳгап.

– Збоура ҳҭаларыда?
– Уиоуп иуҳәаша.


220

– Аргәын Дыгә ибоура ҳҭалап.

– Ухагоума! Амшә цнапыкла ихәырны изшьуа, ани ҳнаим ԥыхьашәар ҳдаракәац ыҟаӡамкәа ҳақәихуеит.

– Амҷы Мысҭаабеи ижәгәара ҳарҳәып.

– Аҵкыс еицәоу. Гәҩарас ҳааикыр, уаҳа иҭахӡам, ҳахәдақәа ԥыҵәҵәаны ҳкаиԥсоит.

– Манча Қьачба ҳиҵаӷьычып.

– Изакәызеи, уара, иуҳәо! Уахьӷьычлакгьы ауама. Хара уцаны иааугароуп ахьӡ анамоу. Манча ҳҳабла даланхоит.

– Алахь ианума, Манча ицәаҳӷьычу, Нхыҵынтә иааҳгоу.

– Иашоуп. Егьа ҽи жәи баша ақәыџьмақәа ицәырфахьеит Манча. Ҳара қаблак ицәаҳӷьычит ҳәа ихьуазеи?

Аӡынра аниас, рҭакра иаҟәыҵхьан, иаҳа зыԥсы злаз арахә. Хьӡырҳара ицоз аиҩызцәа, Манча иџьаргәал аанда инхы ҵын, арахә ргәы каршә, ижаҳәо иахьтәаз абаҳча иҵаланы рҿынархеит. Ихҭарԥа длаханы инаихаиршьшьит Едрас, ижә цәеимаа ҿыцқәа ршьацҳәақәа ааирӷәӷәеит Масгьы, аштә еиқәа ҿыцк изылӡахызаарын иԥҳәыс, ахы ҭбааӡа, дынҭаԥало, раԥхьаҟа дгыланы днеиуан Ҟаҭмас. Арахә ишрылаԥшуаз, гамлак налыркааит. Алахь ҷашьаӡа, ацәа ахыбзаауа, ҳаи уан ааӡак акәын иара. Аҭаацәа аҵх акыр инаскьаганы ишышьҭалаз мҩашьо, аганҩны маҵурҭа ахыб иалшәшәо, еиқәаҵәаӡа макьанагьы иҩеиуан алҩаҵә. Уи иаҳагьы еиӷьын, ирыцәаԥсымҭан.

– Арахә ртәы сара саҟара аӡәгьы ишәыздыруам, – иҳәеит иҽырҟасаны Мас. – Уара, Едрас, ашьапы ҭарсны икы имҵыгьырц, сара аҟыԥҳәа аҵыхәа самҵасуеит, уара, Ҟаҭмас, атәыҩа ашаха ахаҵа.
– Иабаҟоу, ашаха ҳамаӡамеи?
– Ишԥаҟаҳҵо?
– Акрыздыруоу.

– Егьоурым, – иҳәеит ақабла ашаха ахаҵара здыз Ҟаҭмас.

– Сара сеиқәа абырфын хәымџьар аҵдоуп, убри ахасҵоит. Ихамыждараз, Ҟаҭмас иеиқәа ахәымџьар хәхәаӡа иаа

ҵихын, ижәҩа инхишьит. Ақабла ркырц ашьшьыҳәа ахаҩара ишаҿыз, хаҳә ҟьаԥск ахы иқәҵаны, иҩылгәыгәны иҟаз нышәк


221

дҩахҟьашан, ахәаԥ аашьҭиргеит Мас. Деихеигәо дҩагылан, изакәызеи абри сзыхҟьашаз ҳәа днахәаԥшызар – аҳаԥшьа, Манча абаҳчаҿ иҵаҵаны имаз аныҳәа ҳаԥшьа.

– Ара шәааи, ара, ассир збеит, шәанаџьалбеит, – иҳәеит дгәырӷьаҵәа. Ҳәыҳә ԥшқак ибазшәа, инапы нахиҩеит.
– Алԥха анцәа иҳаиҭааит, ныха ҳаԥшьоуп, џьара уамак ҳауркуеит, уаԥырҵ наҟ, – иҳәеит Едрас.
– Аҩы ҭаӡамзаргьы шәыздыруам, – иҳәеит Ҟаҭмас.
– Иашоуп, ихтны ҳҭаԥшып.
– Улԥха-угәыԥха ҳамазааит!
– Агәаҵәа удыркызшәа, иабатәи ныҳәароу, аԥшәма уибар, иузхиҭәалап. Уалга, ихты, ҳанҭаԥшып, нас ақабла ҳкыроуп, – иҳәеит Ҟаҭмас.
Мас илахь иџьымшь ӡатәуа, анышәқәа днарыха-аарыхан, аҳаԥшьа ахҩа аахихит. Амза ахьҭаԥхоз, рхы-рҿқәа анырбаа ло, еиқәаҵәа цырцыруа иаарҿаԥхеит аҩы.
– Анцәа ду, ухьышьаргәыҵа сакәыхшоуп, ҳалалс исыҭ, – иҳәан инапқәа ргәаҩаны инҭаиршьшьын, азна ааҭганы дна хәеит Мас. – Изакә ҩузеи, шәанаџьалбеит, Аҷандара уцаргьы иуоуам ари аҩыза аҩы!
– Унаскьеишь, саргьы снахәап, – иҳәеит Едрас.
– Шәара шәаҵкыс сеицәома сара, – иҳәеит Ҟаҭмас. Рнапқәа ргәаҩаны инҭшьуа, ажәра иаҿын. Иааскьан, алым

ҳацәқәа кьакьаӡа ирыхәаԥшуан, иҵдырҟьаз ақабла. Абаҳча ахәхәаҳәа иҵасуан аԥша.
– Ҳӷьычуеит уаха. Анцәа ҳаҭоумҵан агәнаҳа иҟаҳҵо ҳәа ижәтәуп. Унаскьеишь, снапы нҭысшьып.
– Уи азыҳәан ииашаҵәҟьаны ижәтәуп.
– Аҳаԥшьа ыҵазҵаз аԥшәмацәа алԥха-агәыԥха роуааит. Убри азыҳәангьы ижәтәуп.
– Иашоуп, ижәтәуп.
– Напсыргәыҵала сызхара сзыжәгәышьом сара.
– Уаҳа излаажәуазеи?! Сыхҭарԥа сеигӡом, аха иалсуеит, кәмызцәа хылԥазар иалаҳамжәуаз, – иҳәеит Едрас, ихҭарԥа ҿыц ихыхны ирымҵакуа.
– Абар излаажәуа, – иҳәеит иижәыз зылсра иалагахьаз Мас. – Ахмаҷыр иеҩсуеит. – Ижәцәеимаақәа руак ааишьихит.


222

Аҳаԥшьа инҭаиршьшьын, азна аҩы ааҭигеит. – Усҭ, ижә, – Ҟаҭмас инаизирххеит.
– Уара ижәла уи ала. Ужәцәеимаа сҿакны, сара слоу џьушьома, – дегьаагәааит Ҟаҭмас.
– Иабаԥырхагоу, ҩык нҭуршар, иаацқьахоит. Егьигьы ушьх, сара иалазжәуеит, – иҳәеит Мас иҵкысгьы аҩы зылсхьаз Едрас. – Агәнаҳа анцәа иҳақәумҵан, абри, уаха иаҳшьраны иҟоу ақабла. Убри ныҳәаны изжәуеит сара.
– Исыхьлак сыхьааит, иаажәг, саргьы исышәҭ. Афҩы усгьы шәара ижәжәхьеит, – иҳәеит Ҟаҭмасгьы.
Ажәцәеимаа азна ҟас-ҟасо инеидыркит.
– Ԥаҭхьк аҟара акуеит, изаҟароузеи, уара, ушьапы! – иҳәеит инҭыркәкәаны ианижә.
Амза ажәҩан агәы ихыҵны инаскьан, игьагьаӡа иры хәаԥшуан. Ақабла агәы каршәны, аҳаԥшьа иахеибагәа аҩыжә ра иаҿыз рааигәара итәаны ахәырд-хәырдҳәа ижаҳәон.

– Сара соума хаҵас илымшьоз сыԥҳәыс! – ибз еилаԥаҭо даамақарит Мас.
– Узӷьычуам, узқәылом ҳәа сыхҭакны сбыман, сара иб сырбап аӷьычшьа, ақәылашьа зеиԥшроу, – аӷьра дналагеит Едрасгьы, иԥҳәыс убраҟа, иаԥхьа дгыланы илеиҳәозшәа.
– Ахьӡ арҳашьа зеиԥшроу сара илсырбап! – урҭ ина рыцирӷызит Ҟаҭмасгьы.
– Аԥшәма даҳныҳәап, аԥшәма. Уаҩԥсы бзиак иоуп иара.
– Ич-ч-чеиџьыка ҳныҳәап.
Даҽа жәцәеимаак жәцәеимаак рызна ныҭдыркәкәеит. Даҽа ԥыҭк иаанаскьеит амза. Арбаӷькгьы аҵла иахьықәтәаз, «аки-ки» арган иааҿнаҭит. Ашарахь инықәлон аҵх.
Реиҳа излысхьаз руаӡәк иаацәыригеит:
– Ахацәа-рхацәа… Уари-да-да…
– Уараи-дари-и-и-и…
– Аҳа-ҳаи-ра мыхәацә-хәаҵә-цә-цә-гьа-гьа… Инаицдырӷызит егьырҭгьы.
Мас иеиқәа ахәымџьар, ижәҩа иахьахшьыз инахьыҩрын,
инкашәеит, ихҭарԥа аԥахә ҳәа инышьҭаиқшан, «имҵәыжәҩа қәа» рхаханы даагылеит Едрас. Рыхҩык рнапқәа неибадыр кын, аибаркыра шьараҭын иалагылоушәа, аҳаԥшьа ахаҵкы


223

камыршәуа, иахыкәшо акәашара иалагеит. Рыбжьы иаҳа-иаҳа ихало, аккаҳәа ашҭа ианнықәыҩ, аԥшәма илақәа арҿыхеит. Еивасны ишуа, ақәаҵарахь рҿаархеит урҭ. Аԥшәма, Манчагьы ишәақь кынԥаа, абарҵа дааҵаххын аҵықьҳәа дхысит. Хьӡы рҳара ицаз аиҩызцәа, аххы инцәыҵаххуа, еибакы-еибашьҭуа аџьаргәал аанда ианынхыҵуаз, Ҟаҭмас иеиқәа ашьапы ацқәа наланарԥеит аԥшәма ила. Ахәымџьар усгьы иаҵиххьан, ала ԥан ацәа анахҵәраауеиԥш, иеиқәа ааишьнахит.

Ишәақь даҽа патронак нҭеиҵан, иҟалаз ибарц, абаҳча дыҵаланы дшааиуаз, аҳаԥшьа днахагылеит Манча. Уи ава раҿ икаԥсоуп жәцәеимаақәак, хҭарԥакгьы қьақьаӡа уаҟа ирывоуп. Иибаз шџьеишьоз, илеиқәаҵәа еиқәак рҳәазо иа маны иааидгылеит. Ахҭарԥеи аиқәеи данрыхәаԥшҵәҟьа из тәыз идырит Манча. Ажәцәеимаақәа зтәызгьы иеилкаара уадаҩмызт. Иахьцалак урҭ ахҩык еицын.

– Ахарџь исырҭаз аҵкысгьы схашәалазар ҟалап, – иҳәан, иара убра дышгылаз, ажәцәеимаақәеи аиқәеи наишьеиҵан, ахҭарԥа неихеиҵазаап Манча, нас усгьы нациҵазаап: – Рыхьӡ бзиашәа исыргап сара урҭ!

1969


АԤхыӡ

Уажәшьҭа, иҟалашаз ҟаланы ианалга, аамҭа абасҟак аныбжьыс, цқьа исгәалашәом уи абырги сареи раԥхьа ҳа неиқәшәаз иарбан аамҭаз. Ақәабаа-сабаа леиуа, аурҭ асуа, иӡынра гәыԥҵәагамызт, мамзаргьы абжьымра ухы аршаҟәо, аԥхынра иашықьымҭамызт. Урҭқәа бзианы изласгәалашәо уи ауп, ашә днас-насны, ишьи-ишьи еиқәҵо, ашьшьыҳәа ашәхымс данаахыҵ, сылаԥш нақәшәеит, алабҷышь еиԥш инаиҵарсуа иикыз аҳаргь. Ахы ырхәан абӷаб атәыҩа еиԥш. Аԥса зхоу алабашьа иаҩызаха иҵарын аԥынҵа.

Дахьааҩналаз ҽеилыхырҭаны, ииҭаху ауаҩ икабинет анаҩс иҟоуп игәахәзар акәхарын, акәакь ахь даанаскьан,


224

изиацк еиқәаҵәа цырцырқәа ирхагылаз акалошқәа ааишьи хит. Сабду ԥсаҭа шкәакәа џьара данцоз изиацкқәа акалош қәа зырхаиргылоз уажәоуп ианеилыскаа: иааишьихуеит, ишьа пы цқьаӡа дныҩналоит. Абырг сшынаихәаԥшҵәҟьаз изды рит, акабинет иҩнатәаз, сеиҳабы иахь акәымкәа, сара сахь дшааиуаз. Убри аҟнытә акалошқәа анааишьих, «ари иахьа дцарц игәы иҭаӡам, сынҵәеит!» – аасгәахәт. Ашә ааиртаанӡа, ҵаны, цқьа дахәаԥшызҭгьы, икалошқәа рышьхра шаҭахымыз еиликаауан. Ишԥаҟалои, иаазымԥыхьашәалак икыдырҟьо, зегьы иртәу, аӡәгьы иитәым ашә? Аҳәынҵәа агәыдтатала, ицәыжәжәа-цәыԥԥын, ацыгәқәа адхозшәа.

– Быхь згеит, дад, Ламшьаҵә дыҟоума? – сыхьӡи сыжә леи еидкыланы инеиҳәан, ишьҭыбжь еиԥшҵәҟьа, ибжьгьы рхәыҷны, саԥхьа итәаз амашинистка дналазҵааит. «Аамҭа дканажьӡахьеит, ажәытәан, ауаа ҳаҭырқәҵарала ианеицәа жәоз еиԥш ауп ицәажәашьа шыҟоу, дабаанагеи, рыцҳа!»

– Даараӡа дышәҭахызар, ҳалагаҵәҟьар дҳаԥшаап, – лҳәеит амашинистка, сара сышҟа дынхьаԥшын, қьышәқәҵарала. Исыздыруам абырг еиликаау, аха лҳәашьа иалыжжуан: ды ҟамкәа дызгозеи, дызҭахыда. Сыӡбахә даналацәжәоз еснагь, убри акәын лажәақәа ирылыжжуаз. Иџьоушьаша, схаҭагьы убасҵәҟьа схазы сгәы иаанаго саныҟоу, лҳәашьа слымҳа ишааҭаҩлак, имцабзха инасыцрасуеит. Абжьааԥны, адунеи сара сыда ԥсыхәас иамоузеи ҳәа схы сгәы анақәыбзиоу; сыӡбахә далацәажәандаз, акыр уаԥсоума, узҭахыда ҳәа лцәажәашьа иналыҩны исаҳандаз, ажәҩан саалбаанагон сгәахәуеит.

Дзышьҭаз сшыҟаз агәра анига, ихы ырнаауа, сахьыҟамыз акабинет ахь даанаԥшит абырг. Адермантин еиқәаҵәа зкәыр шаз акабинет ашә, иҭчааӡа иааԥшуан, усыламкьысын, мамзар судытҟәацлоит аҳәарашәа. Ҳәарада, иара дызҭааз ауаҩ убас еиԥш иҟоу кабинетк дыҩнатәазароуп.

Аҭак зыҟаумҵозеи, узҭаху аӡәы дҟалазар, узимеигәырӷьо зеи ҳәа аанаго, еиҭа даасыхәаԥшит амашинистка. Ҿысымҭ ӡеит. Лара сара сзыҳәан лгәы иаанаго здыруеит, аха илдыр уоушь лара лзыҳәан сара сгәы иаанаго? Иҟалоит сгәахәтәы


225

наӡар, уажәы зышә былатәоу иҭыԥан сара стәар. Уи аҭыԥ сара сеилаҳауаны акәӡам, сара исҭахыҵәҟьоу зынӡаск аус сымуазароуп, аха зынӡаск исцәымыӷӡам суалафахәы анеи ҳахауа. Урҭ еидҳәалоуп иуцәымӷу акы аҟаҵара ануқәшәо, угәы ҟазҵаша даҽакы аҽынаԥнашьуеит. Абас сгәы сҭахәыцуа, сылаԥш адырхала, абырг иҳаргь сахәаԥшуан. Убри аамҭазы сгәы иаанагаз иаахтны даҽаӡәы иеиҳәахьазу, мамзаргьы ихала идыру, сара сеиԥш иаргьы дааԥышәырччан:

– Амш каххаа ианеилгоу, аҳаргь зиҭахузеи угәахәт, ус ами, сҩыза қәыԥш? Иҟоу умбои, дад, аамҭа аҽаԥсахит, – акефир ԥаҭлыка алԥшуа иикыз ацеллофаншәыра шкәакәа, дацәыԥхашьо, иган инаваикит. – Ажәытәан, дад, ныҟәагас, хьыхьчагас алабашьа акәын аҭаҳмадцәа иркуаз, уажәы, ишу бо, аҳаргь, – сара исгәаԥхеит ихы алаф алхны дахьцәажәаз.

Амашинистка лышҟа дынхьаҳәит сызҵаара аҭак анбаҟаб ҵои ҳәа аанаго. Ауаҩы илабара иахьеилаҳауа, сабду дахьын хоз ақыҭаҿы акәызҭгьы, сҩеихаҵгыланы, бзиала уаабеит ҳәа аԥсшәа иаҳәо, дахьсыртәаша сашьҭалон. Сҩагылашәа зун, аҟәардә сцәигар ҳәа сшәозшәа, утәа иҳәаанӡа снатәеит. Аз хәыцра салагахьан, сшеф иҳәашьа, аҽада акәадыр шанымаало еиԥш, акалами иареи еинымаалозар, аҵәгьы мбылуа, акәац гьы ӡуа (дмашшуа, ҳамԥан дықәымло) арахь амҩа ихашҭыртә дызласышьҭыша.

– Абар шәзышьҭоу шәаԥхьа дахьтәоу, сара сзышәҭахузеи, шәхала шәеибадырны шәалгахьеит, – лҳәеит амашинистка, иуҭахызар зынӡаскгьы думаз, ухы дануҟьеит ҳәа аанаго.

Иахьисырбаз, архьына шьапқәа аҵаркьакьа, аҟәаа иры ҟаҵамҭаз сыстол ҟәарҽар аԥхьа днатәеит. Алабашьеиԥш итәӷәқәа рыбжьара инаиргылан, иҳаргь ахы «инахишьит» икыҷхьаз инапы.

Аԥхьаҩ гәыраз, ари ажәабжь аҿы зыҟны аус умоу афыр хацәа руаӡәк, инықәырԥшны акәзаргьы, ицәаара уеизгьы унахьсырԥшит. Уажәшьҭа ҳаиасып даҽаӡәы ишҟа. Дызусҭада, ихаҭагьы изымдырӡо, уимоу, ишиҭахымыз, иԥсеиқәырхагоу хәшәык иаҩызахаз аус ҟазҵаз, уажәы ишәзеиҭазҳәо ихаҭа? Хьӡык изыӡбаны, абарҭ роуп дзыхшаз изаҳҳәап… Акгьы


226

изаҳамҳәап. Иара ихьӡала ҳшалагаз еиԥш, иара ихьӡала ҳара иагьеиҭаҳҳәап.

Иҟалап машәыршәа ишәымԥыхьашәазар, мамзаргьы, зыбла абзиа абаша, шәыбла иныҵашәаны, иӡыҭны ицаз кәамҟьак асы еиԥш, ишәхашҭызар. Уажәраанӡа зцәаара шәахьсырԥшыз , абырги сареи ҳаиқәшәараны ҳаныҟаз, шықәсык аԥхьа, аҵыхәа аанукылар, зыбаҩ мшәыц асаби ихы шизнымкыло еиԥш, абӷаӡара ҭахәало, шәҟәык ҭсыжьит. Гаӡадыччаҩуп ҳәа, ацәа ианыз асахьақәа рылахҿыхшьеи, насгьы «Шьыжь шәаԥшь» ҳәа ихааҷкәакәараӡа иҟаз ахьӡи рымацарагьы иуарҳәон уи изакә «гәаҵәаз» иаӷраз. Ишԥа ҟаҳҵари! Ақәыџьма ашьамхы иныҟәнагоит. Агәыҭҟьароуп ԥсеиқәырхагас иамоу ажьа. Уи ашәҟәы ахьӡи, иҭызхыз анцәа диныҳәартә, аҵкыс еиҳамзар еиҵамкәа ишьақар-камфеҭхаз асахьақәеи неицылан, аӡбаара ашәҭ анылиаауа еиԥш, иаҩр хылҵит ачафага замана. Аӡәыр иеиҳәама, мамзаргьы сышә ҟәы ҳаибанардырма, ишыҟалаз здырхуада, уара, «Шьыжь шәаԥшь» ҭзыжьыз, уааишь ҳара ҳашҟа рҳәан, уаанӡа ссасны сырҭаар ахьырзымычҳауаз редакциак аҿы инасырҭеит аҭыԥ. Аҳасабеилыргаҩ аведомост ишанылҵо ала иуҳәозар, смаҵура иахьӡын алитературатә усзуҩы. Ус акәымкәа, сара уаҟа снапы ианырҵаҵәҟьаз… Шәара исзышәҳәар аҵкыс, сара схала исҳәар иаҳа еиӷьуп уи аҭыԥ иахьӡиҵаз Бернард Шоу. Ижакьа иҿарчны, зегьы ҵәылызхуаз уи аҭаҳмада-хамаԥагьа, сара сираны, насгьы убри аҭыԥ аҿы аусура сшалагоз идыруазшәа, иазиҳәеит абас: «Аҩра зылшо ихаҭа дыҩуеит, излымшо да ҽа џьоукы аҩышьа дирҵоит». Иарбаныз сара исуалыз? Игәа лаҟара бжьызхыша ауаҩы дыҩнамларц икабинет, ашә лы хьчон амашинистка, сара исыхьчон уи истол ҭбааҭыцә, истол цырцыр, уаҟа иқәымшәарц ибла аҵашәара иаԥсам аҩымҭа қәа. Иаԥсоуи иаԥсами еилыргашьас иамаз акы заҵәык акәын

– уаԥхьан уаналагалак, ухы уазҵаа, иргәаԥхауоу иргәамԥха уоу ҳара ҳаӷацәа? Ҳаӷацәа ргәы иахәозар, сымԥан иқәумга лан, ҳабзиара иаҵашьыцны ргәы ԥнажәозар, ишиашоу иқәҵа сыстол агәҭаҵәҟьа. Аԥхьаҩу? Аԥхьаҩ ииҭаху ииҭахым ҳәа акыр идыруама! Дааӡатәуп.


227

Уажәшьҭа ҳаиҭахынҳәып абырг ишҟа. Цқьа шәхаҿы даа жәгарц азыҳәан, иҽеилаҳәашьагьы маҷк шәасҳәап, избанзар уи иеилаҳәашьа иуанаҳәо рацәан. Аамҭақәеи иҽеилаҳәа -шьеи убас еилаҩашьеит, аки аки убас изеиқәылеит, иарбан аамҭоу, насгьы милаҭс дзеиуоу аилкаара сара сдырра азымх еит. Маҟҿаҳәаранахыс аҩада уихәаԥшыр, аштатқәа ирыҿҵаа ны, европа ишьҭырхыз аҽеилаҳәашьала деилаҳәан. Ишәуп апиджак, исарочка шкәакәа агалстук ақәуп, ихоуп ашлиапа. Аха ишьоу… Ишьоуп агалифе еиқәа, ишьоуп, ишшәасҳәаз еиԥш, ашәхымс дшаахыҵыз еиԥш ишьихыз акалошқәа… Сааԥышәырччеит. Аха ицеллофан шәыра иҭаз апапка цқьа саннахәаԥш, сгәалаҟара неиқәыцәеит.

– Иаҳзаажәгазеи? – сҳәеит акефир банка иаҳа сахәаԥшуа.

– Уаангыл, дад, умыццакын. – Сҭиҵаауазшәа даасыхәаԥшит.

– Уара уоуп, нас, Ламшьаҵә Рамба? Уара уахь саарц иансабжьырга…

«Сара сыла урԥырыргарц…»

– …Дызусҭоу еилыскаап сҳәан, ушәҟәык сыԥшааит. Саԥ хьеит. Ахьӡҵәҟьагьы иаразнак угәалаҟара шьҭнахуеит: «Шьыжь шәаԥшь!» Заамҭа еигәырӷьо уаҩԥсызаап аасгәахәт. Ибзиами, дад, ауаҩы иаамҭа деигәырӷьозароуп.
«Уамеигәырӷьан агәы умазар!..»

– Амра иаҩызахааит, дад, уԥсҭазаара. Адунеи шәара ишәтәуп, аҿар…

Иаасгәалашәеит уажәааигәа шәҟәык аҿы сзыԥхьаз. Уа ҟагьы абасҵәҟьа: «Шәара, аҿар, ишәтәуп адунеи!» – аниҳәа ҭаҳмадак, қәыԥшк ҿааиҭит: «Иаҳтәуп, аха иаҳтәу, иҳашәҭо зеиԥшроу ауп аус злоу. Ашәақь еиҵаҵаны, иаахаршалан ахәыҷы иуркыр иаҩызоуп».

– Сара, дад, иахьатәим. Ацәгьеи абзиеи… Абраҟа нҵам ҭақәак узаазгеит… – ицеллофан шәыра иааҭигеит апапка. Сқьышәқәа аччаԥшь нарықәыххит, акефир банка ахы цыр цыруа саннахәаԥш.

– Ҩ-фатәык еицҭоуҵазаап ушәыра, умгәа зырҭәыша, нас изырҭәыша угәы, даара ибзиоуп, – сҳәеит. Ианысҳәаҵәҟьа сахьхәит. Ацәажәара даласхалар, дцаӡом, ҳаизааигәахара


228

сашьҭоу џьишьоит, днасыдҷаблоит. Усҟан мап ацәысымкы цызт схазы иҟасҵаз аԥҟара бзамыҟәқәа руак: «Амцхә ихы умшьышьцәан ахәыҷы – уԥаҵа дахьынҳалоит, амцхә ухы иҵоумҵан абырг – ухы дықәтәоит».

– «Егьа абаргьы, иҵегь збандаз аҳәоит абла, егьа аҳалар гьы, иҵегь саҳандаз аҳәоит алымҳа», – иҳәеит ишәыра сышҭаԥшуаз ангәеиҭа.

«Башак иакәым. Егьырҭ апенсионерцәа сышрацәажәо ари иацәажәара амур ҟалап. Даҽа тактикак аҭахуп», – сҳәеит сгәанала.

– Зегь рҳәара илшом ауаҩы, – наиаҭаскит нас, иара иааи газ ацитата инацҵаны. Уи азыҳәан исуҭахуаз. Цитатала аӡәыр дҟәыӷахозҭгьы, аҟәыӷацәа раԥхьа сгылон. Даасыхәаԥ шит. Иааџьеишьеит. Исыздыруам иара дахьаԥхьоз, аха сара фелиетонк аҿы избан, исгәаԥхеит, сыблокнот ианысҵеит.

Апапка ааԥиртлан, саԥхьа инықәиҵеит зеиԥш тетрад жәпақәак. Иаасгәалашәеит сшефи сареи ҳаицәажәарак: «Уара уусура аҳақьым иус иахьеиԥшқәоу рацәоуп. Еиҳарак абыргцәа ануҭаалак. Аҳақьым ибоит ачымазаҩ дызгаша шимоу, иеиҳәома?» Даасыхәаԥшит. Иԥаҵа наирша-ааиршеит изнапык ала, егьи инапы имгәацәа иахьшьуа иааишьышьит. Сара иџьасшьон уи излаҟаиҵоз знык ала – изнапык ала иԥаҵа ыршо, егьи инапала имгәацәа шьышьуа. «Амц иҳәоит аҳақьым, аха имцуп уҳәар ауама иԥшьоу амц, иԥшьоу!» «Издыруада, аҳақьымцәа ракәзар иҿкны иҳалазҵаз хәышәтәышьа змам

– амцҳәара?!» – анысҳәа, даанаԥшы-ааԥшит, имаҳазшәа ҟаиҵеит.

– Шаҟа ыҟоузеи? – сҳәагәышьеит итетрадқәа срыхәаԥшуа.

– Хәба. Иаарыцқьан хәба. Шықәса-шықәсала ишоуп.

– Еилыскааит. 1905 инаркны жәиԥшьынӡа тетрадк, жәиԥшь инаркны жәибжьынӡа – даҽакы. Кәыдрытәи аидыс лара цқьа уазааҭгылама? – ииашаҵәҟьаны уи аӡиас ахьӡ сылаԥш нақәшәеит тетрадк анаасырт. Еилыскаауан уаҟа иаҳәоз. Аҵыхәтәантәи аамҭазы абыргцәа иааргоз ароман қәа, аповестқәа, еиҳарак агәалашәарақәа, аменшевикцәеи абольшевикцәеи кәыдрытәи реибашьра ала акәын ишалагоз.


229

– Иабатәи кәыдрытәи еидыслароу? Уара сымҩахҟьара иашьҭоу аӡәы уоуп ҳәа сыҟоуп! – гәаарак нархылеит иблақәа. Сгәы лҭаҳаит. Сшеф иҿы дынкылсны: «Сара, абасҟак Аԥсадгьыл азыҳәан зхы аџьыка ықәызххьоу, персонально апенсиа зауа, иҩны иаазгеит аҿар хшыҩк дзырҵаша, иара қьышәқәҵарала дсацәажәеит. Уусуҩы дахьурхәыроуп!» – абасҵәҟьоуп ишиҳәаз уажәааигәа ҭаҳмадак. Аҷык аасыгхеит счафара аҵыхәа ԥҵәарц. Иаҳа иҽааирҭынчын, иажәа инациҵеит. – Аӡиас Кәыдры араҟа изалоу, уаԥхьар еилукаап. Уи аҵак ду амоуп. – Иблақәа аҳәыркьира нархылеит. Сгәы даарыцҳанашьеит. «Ииҩыз акыр иаԥсазар, исылшо ала сацхраап». – Кәыдры ииаҩры ицоит, иццакуеит. Убасҵәҟьоуп, дадраа, аԥсҭазаарагьы ииасны ишцо. Аха аԥсҭазаара агә ҭаҵәҟьа зҽалазырхәыз, Аԥсадгьыл аҿаԥхьа зуалԥшьа хьа ҳәаԥаҳәарада иназыгӡо, уи баша дымҩасуам! Абас аҵакы асҭеит аӡиас.

– Кәыдры символк…

– Иашоуп. Асимвол, асиужет, афабула уҳәа, абри зҩырц анысыӡба, слатәан, исҵеит ушәҟәыҩҩхарц азыҳәан, иудыр уазарц иахәҭақәоу зегьы. Иуҭахызар иуасҳәап изыхьӡу, иаҳҳәап, агипербола?.. Сара издыруеит, дад, урҭқәа узымдыр уа шәҟәыҩҩхашьа шыҟам…

«Избахьоу схаиршҭуазаап ари. Исыӡбарызеи?»

– Абраҟа аӡәы сихцәажәоит, иубап дзакә уаҩыз. Ауаҩы иԥсадгьыл азыҳәан…

– Ихы дамеигӡароуп, ашьа кеиҭәароуп!..

– Умбои уҳәашьа шыҟоу! Амала ахшыҩҵак иаразнак еилукааит. Уара уахь сааиаанӡа, ашәҟәҭыжьырҭа, аредақциа қәа акыр еимыздеит. Аҵыхәтәан сахьнеиз, Ламшьаҵә Рамба иҭаххар ажурнал ианылоит, знык иананыла, икаххаа амҩа аартуп, рҳәеит. Сынтәала шәахьӡару ажурнал анҵара?

– Сынтәа ҳахьымӡар, ашықәс ҿыц ҳшынҭалалак, аномерқәа еишьҭаргыла иаанҵо ҳҿыҩаҳхап, аԥхьаҩцәагьы, еиҳараӡак аҿар, еимакны иаԥхьалап, – иахсырҟьацәеит, еиликаар ҟалоит сгәахәт. Еиқәырчаҟәа иқәыз атетрадқәа ааныскылеит. – Ажурнал хә-номерк иркып, џьушьҭ, – ахьаҵшьа сақәшәомызт


230

акәымзар, слаф еиқәаҵәа ииашаны ишеиликаауаз анызба, схьаҵырц сыӡбеит.Азхәыцра салагахьан изҩыша арецензиа. Ихшыҩгьы иажәагьы еилгамзар, убасҵәҟьа ихыԥҽыгаха, еил каашьа амоуа иҩтәуп арецензиагьы. Ус акәымкәа, иаахтны зегьы ҳәазар, зегьы рҭыԥқәа рҿы игылазар, аха иҟамзар, ани, амца иахәхаша, асахьаркыратә ҩымҭа ҳәа изышьҭоу…Уи мариоуп. Изыҩхьоу рецензиак ахкьыԥхьаа ааԥшааны, ихь ӡи ижәлеи ааԥсахны… Ари ихьӡузеи, ижәлозеи? Ламшьаҵә Ланчыхәба. Аџьашьахә! Шамаха иуԥымло ахьӡ, арахь изыхьӡу ҩыџьа ҳаиқәшәеит. Ихьӡи ижәлеи, нас аҩымҭа ахь ӡи аасыԥсахуеит, уаҳа аҭахӡам. Зынӡаск иҟәыдымҵаазар, изызҩып зны аӡәы иасҳәаз: «Иагу ҩба заҵәык роуп. Аформеи аҵаки ааҟауҵеит, уаҳа аҭахӡам». Иаргьы урҭ аҩба закәыхи, мышкала иҟасҵоит иҳәан, дгәырӷьаҵәа дцеит.

Ажәа ҟәандақәа неибыҳәаны ҳнеиԥырҵит абырги, мам заргьы аринахыс ишихьӡу ала иаҳҳәозар, автори сареи. Изеиԥш тетрадқәа саԥхьа астол иқәуп. Аҩымҭа ахьӡ «Ӡиас ҵас умҩамсын» ахьӡы зқәырҭәоу нбанла тетрадцыԥхьаӡа иақәҩуп. Тетрадк шаҟа бӷьыц агәылоузеи? Ԥшьынҩажәи жәаф ҩынтә ишьҭухыр… Инарҳәы-аарҳәны иҩуп. Убри шьҭухыр хәынтә… Сыстол амгәа аасыртын, ушахәаԥшра еиԥш аҭоубыҭ зҭадыргыло анышәынҭра, иашьчыкк гәаҩаӡа сынҭаԥшын, атетрадқәа нҭасыжьит.

Сгәаҵаҿ ихәаҽны исымаз цәаныррак ҿыхама, мамзар гьы амра анҭашәалак ашьҭахьгьы ахәаџақәа ишрыхькьысуа еиԥш ашәахәа, абырг данца, сара исзымдыруаз «шәахәак» нижьу, гәыблрак насылсын, ихаҿсахьа сыбла иаахгылеит. Иныҟәашьа, ицәажәашьа, иаԥсшәа ҳәашьа… Мап, имариоу аӡәы иакәым. Иблақәа? Ашәыр зҿалома згәыцә ҽеим аҵла? Згәаҵа уаҩрала, ламысла иҭәым, иоуам усеиԥш аблақәа… Абас сизхәыцуа сышнеиуаз, иҟасҵеит даҽа аартра дуӡӡак. Ирхызбаалазеи иблақәа? Ахьаа. Ус анакәха, ииҩыз акгьы амҳәо ҟалашьа амам. Сааигәырӷьеит сыхьӡ иара иахьихьӡыз, мамзаргьы иара ихьӡ сара иахьсыхьӡыз. Издыруада, ҳахьӡ қәа рымацара ракәымкәа, ашәҟәыҩҩраҿгьы ҳлахьынҵақәа еиԥшхар… Аӡәы заа, даҽаӡәы иныхьшәаны акәзаргьы… Амцхә


231

сҽаласымхалацәеит. Сыстол амгәа аасыртын, итетрадқәа сеиҭанарыхәаԥшит. Егьа сҽазыҟасҵаргьы, ахьӡ мацарагьы иуанаҳәон ахшыҩрҵага мацара ишазкгәышьаз. Уигьы агә хьаа мкыкәа, харак сыдны, убри ала схы ҿысхуазшәа, цәа ҳәак ныбжьамыжькәа саԥхьарц, актәи атетрад аарылхны, саԥхьа инықәысҵеит. Дахьынӡаздырыз ала, иҟазшьа шаҟа иа ныԥшуазеи иҩышьа. Хырҭәагак еицҭышәшәозшәа, анбанқәа еиҟара-еиҟараӡа, ииашахәҵәаӡа-иашахәҵәаӡа ацәаҳәақәа, икьыԥхьны акәымкәа, ишнапҩымҭоу иҭужьып.

Убарҭқәа инарыцлеит даҽакгьы. Изнапык ала иԥаҵа ыршо, егьи инапала зымгәацәа зшьышьло сшеф иҭыԥ имакны, даа ҟәымҵӡакәа дизашшлоит аӡәы. Уи иашшԥхьыӡқәа раԥхьа игылоуп: «Акгьы ҟарымҵаӡо, иртәаны имоуп алитературатә усзуҩцәа». Убри аҟнытә, хымз-ԥшьымыз рахьтә знык аред коллегиа аилатәараҿы сҩагыланы исҳәалароуп сусураҿы сызҿу, абзиа ҟасҵар, сара мыжда, ани, иашшуа деигәырӷьо шәа. Шаҟа напҩымҭа срыԥхьаз, шаҟа рецензиа сҩыз «доло жит» ҟасҵароуп. Сазхиазароуп даҽакгьы. «Шаҟа урыԥхьаз абаҳҭаху, шаҟа напҩымҭа азурхиазеи акьыԥхь? Уара иуб зоураны аԥхьаҩцәа иҳаузеи?» Арахь ҩымҭак ҭыҵны даԥхьа хьоушәа, деигәырӷьошәа… Убарҭқәа рҟынтә ари… Сыхьӡ зыхьӡу. Ижәлоузе? Ланчыхәба, ари иаҟароу ароман акьыԥхь ианазсырхиа, баҩык саҩызаха ихәда сынкылахоит уи, сшеф изашшло. Шықәсыкгьы сҭынчуп.

Абарҭқәа зысҳәо, еилышәкаарцоуп, Ланчыхәба инапҩымҭа аԥхьара саналагоз сгәалаҟазаара зеиԥшраз. Саԥхьон мышкы, саԥхьон адырҩаҽны, аха, шәанаџьалбеит, изакәыз сзыԥхьоз! Сычҳара сызхеит тетрадк нагӡаны саԥхьартә аҟынӡа. Абас ҟак аамысҭашәара, ауаҩы изыҳәан агәыԥхара, аԥсҭазаара ашарамшара азыҳәан ахьаа зыблақәа ирхыҳәҳәылаз абырг, згәы иаанагодаз, ақьаад ианиҵаз ажәақәа изаҟаразаалак ԥсы ԥхаррак изрылаҵом ҳәа. Уаҟа инацлеит даҽа рыцҳарак гьы. Иҳәоуқәа игәы иҭаз рызҳәомызт. Иҟалоит убас еиԥш ашәҟәыҩҩцәа, акакала урыԥхьозар ражәақәа, зегьы уа ҳауеит, инеицҵаны аҳәоу, мамзаргьы абзацк уанаԥхьалак, ихьшәашәаӡа акы наулсуеит, аԥсы унапы ихьушьуазшәа.


232

Саазқәылаз лассы-лассы исгәалашәо, сазхәыцуа салагеит аинститут аҿы алитература ҳзырҵоз ииҳәалоз: «Асахьаркы ратә ҩымҭа шәанаԥхьо, ажәақәа ишәарҳәо аамышьҭахьгьы, гәлымҳала ианышәмаҳа уи иаҵыҩуа амелодиа, ма аҩымҭа ахаҭа акгьы иаԥсам, мамзаргьы идагәоуп шәара шәыгәлымҳа». Зеиҭаҳәара цәгьоу, ахаан Ланчыхәба зыгәра узимырго акоуп уи. Иаҳәара иаԥсам. Дкомпозитору мамзаргьы дышәҟәыҩҩу араҟа иртәаны иумоу ҳәа, пенсионерк ишыҟаиҵоз еиԥш, сшеф иҿы днеины данысзашш, аҩра иалаго авторцәа ра цәажәашьа уздырӡом ҳәа… Ибжьы ашә еимгәачы иалыҩ-ны иахьлаҳауа, лгәазхара дыччап амашинистка.

Итетрад мыжда аахсыртлеит. Алагамҭа мацара уа ԥхьар, уаҳа уҭахӡам: «Иахьа, ҳара аԥсҭазаара бзиа анҳамоу, ҳҭәы-ҳаԥха адәы ҳанықәу аамҭазы, иҟоуп џьоукы-џьоукы, еиҳарак аҿар рыгәҭаны, аԥсҭазаара зҽақәзмыршәо, ифырхаҵароу ҳапланқәа рынагӡара зџьабаа алазымҵо, убарҭ аиаша мҩа иқәҵалатәуп, ажәытәан ҳшыҟази уажәы ҳшыҟоуи ра ҳәалатәуп…»

Ажәа шәзасыршьрызеи, дгьыли жәҩани усҟак еицәы харамзар ҟалап, асахьаркыратә ҩымҭа зыхьӡуи ари абырг ииҩызи шаҟа еицәыхараз аҟара.

Аҵыхәтәантәи атетрад аасыртын, аҵыхәтәантәи адаҟьа снахәаԥшит. Аҩра даналагаз, нас, амыждараз, даналгаз. Гәаҟ рыцҳа, шаҟа шықәса даҿыз. Анаҩс иаҵаҩуп дахьынхо, иҩны ателефон. Ишԥаҟасҵари? Аҭел сизасру, мамзаргьы арецензиа ҩны изысышьҭру? Аҭел аақәысхыр… Ламшьаҵә Ланчыхәба уоума? Исзынужьыз анапҩымҭа саԥхьеит. Абас иаарласны уаԥхьану? Самыԥхьандаз, ҳаицәажәап ҳәа сузасуазма? Сара абасҟак шықәса аҩра саҿын, уара хымш рыла уахьаԥхьаз џьасшьеитоуп. Ажәак аабжьамыжьӡакәа исгәаласыршәеит ааигәа, Ланчыхәба иеиԥшҵәҟьа, напҩымҭак аазгаз пен сионерки сареи ҳаицәажәара. Амала уии сареи хаала ҳзеи лымгеит. Сшеф иҿы ҳкылибагеит. Зҵаарала сыхҭеикит. Инагӡаны сшамыԥхьаз сықәԥиҽит. Счафара аҵыхәа ԥҵәон, ани, уажәраанӡа зыӡбахә шәасҳәаз, изылшо ихаҭа дыҩуеит, излымшо даҽа џьоукы аҩышьа дирҵоит ҳәа, сара сиаанӡа смаҵура ахәшьара ақәҵаны иалгахьаз англиатәи аҭаҳмада


233

ҽырхықәымҵа, иумуӡакәа, убри амаҵура уахагылозар, Лам шьаҵә Рамба, сара иуасҳәап, аус шуулаша иҳәан… Иши ҳәаҵәҟьаз абар сыблокнот иахьану: «Ашәҟәыҩҩра иалагаз ԥҳәыск лнапҩымҭа изыналышьҭит Бернард Шоу. Адраматург ду анапҩымҭа бӷьыц заҵәык днаԥхьан, аҳкәажә бхаҵкы, бнапҩымҭа нагӡаны саԥхьеит, аха акгьы иаԥсагәышьам ҳәа аҭак лзиҩит. Саҳ ухаҵкы, – иаҭалкит ашәҟәыҩҩра ҿыц иала газ аԥҳәыс, – инагӡаны узлаԥхьазеи, инагӡаны исмыҩӡацтеи, уаҟа иумоу алагамҭоуп, иаарласны иузынасышьҭуеит алгамҭа ҳәа иаҭалкит. Уи илҩыз аҭак абас иҟаиҵеит, зыхшыҩ ҵарыз, зажәа цҳафырыз адраматург: «Аҳкәажә бхаҵкы, акәтаӷь шышаҟәоу здырырц азыҳәан, уеизгьы-уеизгьы ишеибгоу исфароума?»

Абасала, Ланчыхәба телефонла сиацәажәозар исҳәашаз, ус акәымкәа, арецензиа ҩны исышьҭуазар изҩыша уҳәа срызхәыцны, исырмазеит. Уажәшьҭа иалсхша… Зны акалам аашьҭыхны, ақьаад инақәыскит, ҽазны ателефон раԥхьатәи арыцхәқәак насырҵәиит.

Сҽааныскылеит. Сзырццакуазеи. Мчыбжьыки жәамши ра кәым, ишьҭазааит мызкгьы. Дгәыӷлааит. Изеиӷьымзар изеи цәам. Далазааит аԥхыӡ хаа. Уаӷоу игәыӷра ицәыӡааит. Саргьы исзеицәам. Узҿузеи иҳәар сшеф, мамзаргьы дыцәгьашьыц уа ишьҭоу изашшҩы еиҭах «вылазкак» ҟаиҵар, сынҵәеит, скарахеит, напҩымҭак аӡәы иааиган, нарҭаа ражәабжьқәа раҵкыс еиҳауп, ихыԥҽыгаха садтәалоуп сҳәалап.

Сгәы сырҭынчит анаасҳәо, иауамызт. Деиқәыԥсышәаха, сыбла даахгылон уи абырг. Иарбан ламысдароу иҟасҵаз сха -ла схы сазҵаар, аҭак сзыҟамҵо, аха ламысдарак изыҟасҵаз шәа схы збо салагон.

Уажәшьҭа исгәалашәом шаҟа мшы цаз, аха мчыбжьыки жәамши акыр инархысит. Иахьа иахыԥазаргьы, уаҵәы ма аҭел сизасып, мамзаргьы арецензиа ҩны исышьҭып ҳәа сҽырхиа ны сшыҟаз (сахьахьымӡаз еиӷьу еицәоу шәара ишәҳәап), ҽнак, иара иеиԥшҵәҟьа лшьаҿақәа сса-ссаӡа, лажәақәа, илыԥхьаӡошәа, цыра-цырала еишьҭаԥало, шәыра цәышҳаби хәыҷык кны, (сызҭамԥшит акәымзар хымԥада, уигьы акефир


234

ԥаҭлыка ҭагылан), ашә аартны дааҩналеит ҭакәажә хәыҷык. Ихашәҵару, сшыналыхәаԥшыз, аҳаҷаҳәа сгәы дааҭашәеит еиқәырчаҟәа саԥхьа астол иқәыз анапҩымҭа автор – сыхьӡы ла Ламшьаҵә.

– Уара уоума, нан, Рамба? Аԥсуала ухьӡ сҳәар… Уԥшра-усахьа, насгьы уахьтәоу уҳәа ишаасеиҳәаҵәҟьаз… Ааи, нан, абасҵәҟьоуп ишиҳәаз. Сахьыныҩналаз амашинистка лышь ҭахьҵәҟьа дтәазаап иҳәеит. Иблақәа гызмал-гызмалӡа, иха хәы хьаԥшшәылаӡа, иқәычычӡа, адунеихаан акалам икхьеит зугәамхәӡо хаҵарԥыск ҳәа дналаган, уизгәаартә, усахьа ҭихит, уажәааигәа иуҭааз сыԥшәма.

– Иҟаз ауп ииҳәаз, – сҳәагәышьеит. Иухыччо урылачча ҳәа, гьама аҵаӡамкәа, сааԥышәырччеит.

– Уӡбахә ансеиҳәа, саргьы слатәан саԥхьеит, нан, ушәҟәы, иахьӡузеи… «Шьыжь шәаԥшь». Сгәы иахәеит, аԥсҭазаара зегь рыла уахьеигәырӷьо. Амцхә угәырӷьацәома ҳәа… Аха уи иаҳагьы ибзиоуп. Уаангылишь, нан, уаангылишь, ажәытә рҵаҩы напы заҵәы дуҭамааӡеит… – лшәыра дынҭалан, иҟәашӡа ацаха зкәыршаз еилаҳәарак ааҭылгеит. – Уажәы, шамаха, аӡәгьы иҟаиҵаӡом. Ацха кәакәар… Арахь бааԥшишь, нан, баргьы, – амашинистка лахь дынхьаҳәит. – Абарҭ еицышәфа. Даара ихаауп, насгьы егьа аамҭа ишьҭазаргьы иԥхасҭахаӡом.

– Ас еиԥш иҟоу авзиатка ҳадаҳкылоит, – днахыхәмарит амашинистка, кәакәарк аашьҭыхны днацҳаит. – Уу, егьиашаҵәҟьаны, даара ихаауп.

Акәакәар ахьҭылгаз аҵкысгьы сеигәырӷьеит лшәыра са нынҭаԥш, напҩымҭа ҳәа акгьы шҭамыз анызба. Акресла тата снаханы дтәарц изылсырбазгьы, анапҩымҭа ахьаалымгаз сеигәырӷьаноуп.

– Ихахәы хьаԥшшәыланы, иқәычычӡа… Сшынаухәаԥш ҵәҟьаз уздырит. Амцхә сцәажәозар, саҭоумҵан, арҵаҩцәа ацәажәара бзиа иаабоит. Сара, нан, шықәса ҩынҩажәи жәа- ба иназынаԥшуа рҵаҩыс аус зуит.
– Идшәырҵоз?
– Абызшәеи алитературеи.


235

– Саргьы арҵаҩратә институт салгеит, абызшәеи алитера туреи рфакультет. Шәара алитература бзианы излажәдыруа_ ла, сышәҟәы шәаԥхьазар, шәгәаанагара… – исымҳәаӡар еиҳа еиӷьмыз.
– Ушәҟәы санаԥхьоу? Угәы иалымсӡои? Иаҳҳәап, бнар шәырала унеиуеит. Амла уакуеит. Бардра еилачырак унадгы леит. Инҳаракны, ихьыссы, ажц иҿоуп амаахыр. Икьаҳәԥаҳә ӡа иаалухит, амаахыр злаҿухша аха. Иабоуҭаху! Убри аха иузаҩызахар ушәҟәы… Даҽа ҿырԥштәык. Иҟоуп, иудыруеит, аԥсуа ҵәак, «аӡынҵәа» ҳәа иашьҭоуп. Уажәы Аԥсны адгьыл қәа маҷхо ианалага, аҵәа ахьеиҭарҳаша акәым, ушьапы аргыларҭа уоуам. Адгьыл рацәаны иаҵанакуеит азыҳәан, имаҷны еиҭарҳауеит уи аҵәа. Аумаамҭа иазҳауеит, аха знык ианазҳа, аԥсуаа иаҳҩызоуп, ақәра ду ннаҵуеит. Умаҭацәагьы иҿыхны ирфалоит. Ишыҟоу уасҳәап, нан, убри аҵәа? – даасыхәаԥшит. Хымԥада сыблақәа ирхылбаалеит сгәаҵа иҭыхоз. «Ихшыҩрҵагоу ажәақәа сгәы ԥырҵәахьеит, иҟалозар, иааркьаҿ, балга!» – Иаачҳа, уӡырҩы. Иуасҳәо ухоумыршҭыр, мышкызны иухәар ҟалоит. Убри аҵәа, нан, ахәмарга здырбо ахәыҷы иеиԥш, амахәқәа рхаха, ажәҩан ахь иԥшуанаҵы, иҿало ссоуп, агьамагьы, ҽеим. Ашықәсқәа нақәыӷәӷәаны, амахәқәа анылаҟәлак, ажәҩан мацара акәымкәа, адгьылгьы шыҟоу анабалак, урҭ аҩбагьы анеицылалак, иҿалогьы ҟәазхоит, агьамагьы бзиахоит… – еилукаама ҳәа аанаго даасҿаԥшит.

– Амахәҭақәа лаҟәаанӡа аҵәаҵла иҿалаз ашәыр иаҩызоуп сышәҟәы?…
– Угәы иалымсын, нан…
– Мап, џьушьҭ, сгәы ишԥалсуеи… – сҳәеит, аха иансал ҳәаҵәҟьоз ацәа иалан сыгәлымҳа! Акыр мши мзеи ракәым, шықәсыкгьы ныбжьысит уи аԥхьаҩ ҟәыӷа исалҳәаз иаҵа накуаз еилыскаарц азыҳәан. Усҟан, иансалҳәаҵәҟьаз, даҽа кала схы сызлахәаԥшуаз ала, сара сҟынӡа дзымҩаӡоны, илзеилымкаауаны исыԥхьаӡеит. Иаарласынгьы исхасыршҭит. Исгәалашәоит, исаҳәаны даналгаҵәҟьа:

– Абри сабҳәарц азыҳәан аума аранӡа басуа бзааз? – сҳәеит, сажәақәа аҵәыҵәыра рылыжжуа.


236

– Умбои, нан, аиаша аӡәгьы иҭахӡам. Уи уара иузеиӷьуп, избанзар, уԥсҭазаара уаԥхьаҟа ишьҭоуп. Аиаша уаҳәара аныцәгьахо, уԥсҭазаара ушьҭахьҟа ианынхалак ауп.
– Изаҭахузеи, ди, уиаҟара аҽхырцәажәара. Напҩымҭа ҳәа кыр аабгазар, исыҭ, саԥхьап.
– Иуасымҳәеи, сус схала иԥхасҭастәит, усыргәааит. Сызуҳәо ҟауҵашам. Абраҟа ҭаҳмадак дааин, нан… Аа, абар иахьықәу,
– итетрад жәпақәа еидкыланы иаақәылхит. – Сара сааит, нан, суҳәарц. – Лажәақәа сгәахьы иахьынӡанеиз еилылкаарц даасыхәаԥшит. Акресла дахьықәтәаз убасҟак дхәыҷхеит, уажәраанӡа қәрала сан лаҵкысгьы деиҵбызар ҟалап ҳәа сызхәаԥшуаз аԥҳәыс бырг, дҭакәажәӡаханы, санду ԥсаҭа шкәакәа длаҟарахеит. Иџьоушьаша, ихьчатәу, изхылаԥштәу сабик даниеиԥшха, иаҳа мчык сылалоу, сҩымҭақәа рзыҳәан исалҳәаз схашҭын, ииашаҵәҟьаны санду лыԥсы ҭаланы, саԥхьа дтәазшәа, гәыблрак ҟәандаӡа инасылсит. – Абарҭ зҩыз, нан, сара сыԥшәма иоуп. Цқьа усзыӡырҩы, сыззааиз еилукаартә исзымҳәар ҳәа сшәоит. Иҳахшаз ракәым, ҳмаҭацәагьы рчара ҳфахьеит. Аурысцәа рҳәашьа, ахьтәы чара азгәаҳҭахьеит. Иара усс ииуаз уеиҳәазар акәхап…

– Мап, усеиԥш ҳмеицәажәаӡеит, насгьы усс ииуа заалакгьы…
– Уигьы акыр аҵанакуеит. Афымца лашара азыҳәан дын џьныруп. Ҵарас уамак далымгеит, атехникум мацароуп. Аха изанааҭ шаҟа ибзианы идыруа еилукаарц азыҳәан, ҿырԥштәы заҵәык узаазгоит. Аибашьраан иҭәымҭа дҭагылан. Иҵкыс еиҳабацәазгьы ргон. Ҩ-ажәак еихысҳәаалоит. Уажә ааигәа ԥшак наихьирсырц амшын ахықә ахь дцеит. Иԥсахы ԥыжәжәо дхынҳәит. Агәыхь хәшәы иржәуа, деиқәсырхеит. Сҩызцәа, сықәлацәа џьоукы аколлективизациа иалацәажәоит, акулакцәа рмал шрымырхуаз атәы цәырыргоит, џьоукы аибашьра ирхыргахьоу ргәаладыршәоит, угәазхара узыӡырҩрым, сара исҳәози, афымца станциа, афымца станциа… Уаҳа акгьы, ҽакы аасымбаӡакәа, уаҟа сҵәахны сышрымаз иҳәан… Аибашьраан,

иқәлацәа реиԥш, иаҭаххар, иаргьы абџьаргьы икыртә, ма афатә рызнеигартә дшыҟазгьы, арзаҳал шалеиҵазгьы, ирымукәа, уимоу, арратә дҵак еиԥш идҵаны, афымца станциаҿы дааныркылеит.


237

Ишуасҳәаз еиԥш, зегьрыла анцәа дҳаигәырӷьартә ҳаҟоуп. Иҳахшаз аӡәы дӷьычҩым, дыцәгьаҳәаҩым. Апенсиа бзиа иара иоуеит, сара сакәзар убас. Ҳмаҭацәа рнапы ианкны амшын аԥшаҳәа ҳаваз, уаҳа иаҳҭахузеи…

Атетрадқәа зны цәымӷрыла астол инықәылҵеит, нас гәы блрала еидкылауа иаақәылхит. Егьа сазхәыцыргьы, лажәа ахы ахьхаз, илҭахыз сзеилкаауамызт. Уажә ааигәа ҵлаҳәыс ҭак исеиҳәаз азыҳәан дааизар аригьы? Инапҩымҭа сара ихызҩылаауа, акьыԥхь иазсырхио, иара ихьӡ анҵаны иҭыҵуа, иахҭныҵуа сара исиҭо… Абарҭ исоуҳәаз ажәақәагьы уаҟа иацҵаны иҭҳажьуеит анысҳәа, дҩагылан дцеит.

– Уажәраанӡа иуасҳәеит, нан, сара шаҟа шықәса рҵаҩыс аус зухьоу. Убасҟаамҭа абызшәеи алитературеи дсырҵон. Хырҽхәарам, аха сыздыруаз еснагь исарҳәон, асахьаркыратә ҩымҭақәа ацәгьеи абзиеи реиҩдыраараҿы акритик сиҩызоуп ҳәа. Арсҟак иҭыҵуа зегьы рыԥхьара узахьӡом. Еиҳарак ҳарҭ, аԥсуаа, ҩба-хԥа бызшәа здыруа, арахь арҵаҩы, аклассикатә ҩымҭақәа инарываргыланы, алитератураҿы ҿыцс иҟоугьы идыруазароуп. Убри азыҳәан сара исымоуп, нан, схатәы метод. Зыхьӡ смаҳаӡац шәҟәыҩҩык иҩымҭак анызбалак, саԥхьоит. Ииашаҵәҟьаны абаҩхатәра илоуп сгәахәазар, аринахысгьы иҩымҭақәа срыԥхьалап ҳәа ихьӡи ижәлеи сыблокнот ианыс ҵоит. Уаҳа иҩымҭак саԥхьом ҳәа сыӡбаргьы – убас.

Слазҵаарц сҭаххеит асиа еиқәаҵәа акәу, асиа шкәашәа акәу сара сызныбҵаз ҳәа, аха исзымгәаӷькәа сыҽныскылеит. Исыҩуа схаҭа алаф аналысхуа, уимоу, акритикагьы аназызуа, даҽакуп, аха аӡәы ишакәым данаахцәажәа…

– Сыгәра га, даараӡа имаҷуп убри асиа аҿы сахьҩашьа хьоу. Асовет литература иахьа иаклассикцәахаз, иԥсхьоугьы, зыԥсы ҭоугьы, раԥхьаӡа ианцәырҵыз ирыԥхьалатәуп ҳәа сыблокнот ианшәалаз рацәаҩуп. Убри саназхәыцлак, ииа шаҵәҟьаны агьама сымазаап ҳәа схы иазысҳәоит. Ари зегьы зхысҳәаауа, схы сырҽхәарц азыҳәан акәӡам. Алитерату ра, ашәҟәыҩҩра маҷк ишеилыскаауа агәра угазар… Абри зҩыз, – еиҭа иааидкыланы, инарҳәы-аарҳәуа днарыхәаԥшит атетрадқәа. «Иарбан цәанырроушь лгәаҵаҿы идырҿыхо?


238

Цәымыӷроума? Гәыблроума? Издыруада рыцҳашьаразар, мамзаргьы ахӡыргара?» – Ишԥауасҳәари, нан, сара исым ҳәаргьы, уаргьы иубоит, ашәҟәыҩҩра аганахьала баҩ хатәра ҳәа акгьы илагәышьам арҭ узаазгаз. – Арҭ ажәақәа зынӡаскгьы сырзыԥшӡамызт. Сышәҟәы хәыҷы азыҳәан ил ҳәазгьы ланасыжьит. Ҳаҭырқәҵарала сналзыӡырҩит. – Исиҭан, срыԥхьеит. Акгьы иаԥсагәышьам. Ма ҭоурыхтә материалк, ҭоурыхтә фактқәак агәыландаз, архив иоуҭар, мышкызны аӡәы ихы иаирхәон сҳәагәышьеит. Мап, иҿаҿы ус еиԥш џьеи иасҳәарын. Абри иеиԥш баҩхатәра злам сҵаҩык аҩра даналагалак, аурокқәа рышьҭахь даанкыланы, ихала днар тәаны, нан, уара ашәҟәыҩҩра улагәышьам, угәы уамжьан, наҟ уаҟәыҵ ҳәа иасҳәон…

– Саргьы, игәы иалсгәышьаргьы, маҵурала иибахьоу аџьабаа егьарыла пату ақәысҵаргьы, ари, – атетрадқәа еиқәырчаҟәа иахьықәыз снапы нарықәысҵеит, – иамҳәашьа сымаӡам.
– Убри здыруан азыҳәан ауп саргьы сзааз.
– Аиаша иасымҳәарц?

– Сара убас еиԥш иҟаз қәрак сҭагылан, аиаша зымҳәаз наԥхаҩыс дсыԥхьаӡон. Ишидыруа изымҳәаз…

– Аиаша аҳәара… Араҟа зынӡаск даҽакуп. Иҟалаз умбои, нан… – аҳәара лцәыцәгьан, илымҳәар ауамызт. – Иара, арҭ зҩыз иаҟарагьы аиаша аҳәара бзиа избода, аха… – агәҭыха хьанҭа аҵыжжуа, дааԥышәырччеит. Еиҭа лыблақәа ирхылеит аҳәыркьира. – Шәҟәык аҿы даԥхьазаап, игәаԥхан, лассы-лассы игәалаиршәоит. Ҳәынҭқаррак аҿы иҟазаап убас еиԥш аҵас. Ауаҩы дызгаша ачымазара имазар, иарҳәозаап иаахт ны. Иаҳагьы еиӷьуп, иҽазыҟаиҵоит, иусқәа рҭыԥ иқәиҵоит, аиаша ҳәалатәуп ианакәзаалак, иҳәеит. Инапы назлеикуа ҟаиҵароуп, иааилшо надҵаны. Убарҭқәа рзыҳәан акәхап, схаҵа дсырҽхәошәа иҟалоит, аха ҳәынҭқарк днаскьаргоз џьушьарын, убасҟак ҳаҭыр иқәҵаны днаскьаргеит апен сиахь данцоз. Сналаԥалашәоуп сышцәажәо, аха исҳәақәо еидукылар, сеилукаап. Апенсиахьгьы дцаанӡа бзиа ибон, аха инеиԥынкыланы ашәҟәыԥхьара азыҳәан аамҭа изҭодаз. Уа


239

жәы усда-ҳәысда аҩны данаатәа, далахаланы дзыԥхьалаша, игәаԥхақәаша ашәҟәқәа изаагара салагеит. Ишыҟоу умдыр уеи, ақалақь аҿы аԥҳәыс апенсиахь дцаргьы, иҟалҵаша иаҳа гьы ирацәамхозар иагхом. Афатә аҟаҵара, аӡәӡәара, ауада қәа реилыргара… Есҽны, нҵәашьа змам ауп. Ахаҵа ишьамхы дахьынӡананаго тәамҩахә ахьимам ақыҭаҿоуп. Ара иҟаиҵои? Еиҳарак сара сыҭаҳмада иеиԥш зеиԥшу. Аҩы ижәуам, амаца дасуам. Агәарԥ аҿы еизалоит иҩызцәа, иқәлацәа. Адамино асшьа аарла идырҵеит. Аха уигьы… Ажәакала, абас дшыҟаз, ашәҟәы мыждақәа…
– Арҵаҩы ашәҟәқәа рзыҳәан ас анылҳәа…

– Ибзиоуп, насыԥла акәыз. Ус азаҳҳәап. Даԥхьарц изааз геит романк. Иҭиҵаауазшәа, бзацқәак ҩынтә-хынтә дрыԥ хьо, икарандашь кны, дадтәалан мызкы аҟара. Иадибалазеи шысҳәоз, абри ароман ссирк сгәаланаршәеит, ибзиаӡаны издыруа акоуп иҳәан, ҿааиҭит ҽнак. Игәаланаршәазаап иани иаби ирхыргахьаз, изықәшәахьаз. Иаҳагьы еиӷьми, иу гәаланаршәазар, уи иаанаго уиоуп, ароман аԥсҭазаара аҟнытә иаагоуп, автор иԥсы ҭазар, ашәҟы изуҩыр, игәы иахәап сҳәан, алаф налсхит. Аха иара игәы иҭашәаз зынӡаск даҽакызаап. Иааркьаҿны инасзеиҭеиҳәеит иаби иани рҭоурых. Дзыԥхьаз ашәҟәы иаҳәоз еиԥшны акәым, ус, игәаланаршәеит ауп. Усгьы аҩны ҳахьтәоу уаҳа усс иҳамоузеи, сҳәеит исзеиҭеиҳәарц. Ихоуҵару, амра аԥсы шҭаз аиҭаҳәара иалагаз ауаҩы, уаххьа ҳҿаимҵеит, ҳаимырцәеит, ашара адәы ианаақәлоз иҳәаны даалгеит. Џьара сылабжыш хаҟәҟәалеит, џьара сыччеит. Ша ҟа сахьхәызеи иҳахшази урҭ ирыхшази еизганы иахьисмыр ҳәаз. Уи ииашаҵәҟьаны, ихшыҩрҵагаз, иҭоурыхдыргаз ажәабжьын. Абри иаауҳәаз неиҿкааны ақьаад иануҵар, ушә ҟәыҩҩхаргьы уздырам, италиатәи шәҟәыҩҩык, апенсиахь данца, роман заҵәык иҩит, дыклассикханы даанхеит, сҳәеит. Илафноуп ишиасҳәаз, аха, ииашаҵәҟьаны, ииҳәаз ажәабжь даара ухнахыртә иҟан. Асалам шәҟәқәа исзиҩхьаз рылагьы издырыр амуаз уи ашәҟәыҩҩра изаҟаразаалак ишьа-ида ишаламыз. Ажәа узасыршьрызеи. Мшқәак ааҵхьан, икалам аашьҭых днатәеит. Хәышықәса инареиҳаны иҵит, уи ауаҩ


240

абарҭ атетрадқәа ирну рыла иԥсы ҭоуижьҭеи. Ашьжьымҭан дҩагылон, ҳәынҭқарратә ҵакык змоу аус ҟаиҵараны дыҟоу шәа, иҿы инапы ааӡәӡәаны, ҵәыцак ачаи ыжәны, икабинет дныҩналон. Иҩуан, еиҭаиҩуан, ԥсҭазаарахеит. Иудыруеит, Толстои ду иоуп ҳәа сыҟоуп изҳәаз: «Не пиши если можешь не писать» ҳәа. Ииашаны иҳәагәышьеит, аха иабаҟоу, дмыҩлар илшаӡом, иҽизынкылаӡом аграфомангьы.

– Уаргьы дузынкылом. Абаҩхатәра злоу, изыҩуа акыр иаԥ соумашь, исызҳәамашь ҳәа ма длакҩакуеит, бжеиҳан ииҩ уа ихаҭа игәаԥхом, ицәырымгакәа иԥжәаны ианкаижьуагьы убап. Аграфоман изыҩуагьы ссируп, исҳәашагьы рацәаӡаны исымоуп ҳәа агәра ганы дыҟоуп. Амала, ламысла иаҳҳәозар, ари, – атетрадқәа аашьҭысхит, – аграфоманцәа дрылауԥхьа ӡар гәнаҳароуп, ара иҟоу зынӡаск даҽакуп. Шәара шәаԥхьама абри зегьы.

– Сышԥамыԥхьоз…

– Ус акәзар, шәцәажәашьала, асахьаркыратә литература зыхьӡу бзианы ижәдыруеит, агьамагьы шәымоуп, пату зиқә шәымҵозеи, шәзихыччозеи, ишәзааигәоу ауаҩы? – сҳәеит сыбжьы мырдуцәакәа, аха сыҳәҳәаны исҳәар иаҳа еиӷьны.

– Шәҵаҩцәа, абаҩхатәра злам аӡәы аҩра далагар, иаахтны иашәҳәо, шәара ишәзааигәоу, аредакциақәа, ашәҟәҭы жьырҭақәа днарыҩнаҳауа, дахьнеиуа ихыччо… деигәыдырҵо…

– Уиашоуп, егьа уҳәаргьы уиашоуп, – убасҟак деиџьит, лхи лшьапи еидкьысло, ҭаҷкәымк даҟарахеит акресла да хьықәтәаз. – Уара иуздыруам, нан, ара иҟалаз… – лхы дҩахан даасыхәаԥшит. Ишԥаҟалои лыԥшышьа, зыԥсы унапы иаку… «Длоумырҟәын, уларҟәхоит ухаҭа…» схы инҭагьежьит. – Уишоуп, уиашоуп… – аидара хьанҭа лықәыӷәӷәо дҩагылеит. – Иԥсы ҭа-иҭам уара хьаас изуоурызеи…

– Сара исылшозеи! Шәхаҭа ижәбоит…
– Ԥыҭрак дызнеир сҳәан…

– Исзеилымкааит… Шәаатәа, ус шәымцан. Ԥыҭрак дызнеир шԥа?

– Агәыхь имоуп… Иҟауҵаз ҽеим ҳәа ахаан измаҳац, уажәы, асҟак џьабаа здибалаз, иԥсҭазаара аҵыхәтәантәи ашықәс


241

қәа ззикыз, уажәы… – даасыхәаԥшит. Зыда ԥсҭазаара умам уҭынхак дычмазаҩызар, ушԥаихәаԥшуеи уи дихәышәтәыр илшоит ҳәа узықәгәыӷуа аҳақьым? – Сара сшьамхы арсны суҳәарц сааит, нан… Адунеи аҿы ԥсыцқьара ҳәа акыр ыҟазар, анра-ԥара ҳаҭыр ақәуҵозар, иаахәаны суҳәоит, иаџьал умырласын, – леидара иҵегь ианыхьанҭаха, акресла деиҭанықәтәеит.

Иаасцәымыӷхеит. Изакә цәгьароу сзымдырӡо, аха цәгьарак ҟасҵарц сгәы иҭакны ишсымаз, инасыгӡаанӡа сақәылкызшәа схы збо салагеит.

– Егьа ҳаҭыр шәықәысҵаргьы, акьыԥхь азыҳәан ажурнал ахь, мамзаргьы ашәҟәҭыжьырҭахь рыдгалашьа сымам.

– Уи сымдыркәа, усеиԥш мҩакы иқәуҵарц уаҳәашьас исымоузеи…

– Уаҳа мҩас иҟоузеи? Иаахтны ишәҳәа, ди, ишәҭахузеи сара сҟынтә? – уажәы сыбжьы иаҳа инеиҵысхит, илаҳааит ицәыҵаӡырҩуа амашинистка. Иҟалаз аиашаҵәҟьа иалҳәап ҳшеф. Амш анҵәамҭазы дныҩналаны, аусзуҩцәа зегьы аӡәа ӡәала «ахарактеристика» наҳалҭоит.

– Мҩас иҟоу… Сымҩашьахуа издыруа убри ауп, иҟоу аиа ша анааиоуҳәа, уахык изыхгом. Абарҭ атетрадқәа уиҭеижьҭеи ателефон даԥырҵӡом. Дындәылҵны дааҩналар, дасхьоума иҳәоит. Ишԥауасҳәари… Зыҷкәын акосмос ахь дцаз аб иҷкәын ихабар ус дазыԥшрым, уи дшазыԥшу уара уажәа. Иԥсынҵры иацызҵо ԥхыӡ хаак далоуп, иаалырҟьаны аԥхыӡ далухыр… аха уи сҳәаргьы, аԥхыӡгьы данбанӡалазаауеи…

– Сара, ди, ҳаҭыр шәықәысҵар сҭахуп, уи шәаԥсоуп. Шәаԥсоуп шәҩыџьагьы. Абарҭ атетрадқәа ныжьны данца, имаҷӡаны ҳшеибадыруагьы, иахьсылшо сицхраап, уаҩԥсы бзиак иоуп сҳәеит. Аҩсҭаа ихәхароуп, алитература мыжда…

– исҳәарц исҭахыз еилылкааит. – Ҳазхәыцып ҳҩыџьагьы. Аҵәгьы мбылуа, акәацгьы ӡуа ҳәа шырҳәо еиԥш…

Дҩагылеит. Сахьцо иҟасҵозеи ҳәа аанаго, деиҭанатәеит. Саргьы исҭахымызт ус ҳаиԥырҵыр. Ацитатақәа знысҵало сыблокнот ахьаауртыҵәҟьо иануп, ани зҵыхәа укыр, зхы каткато сышәҟәы анҭыҵ, сеигәырӷьаҵәа сабду ианисырба


242

ииҳәаз: «Сышзамыԥхьо удыруеит, дад. Исыздыруам араҟа иа нуҵаз, аха иуасҳәо акы заҵәык оуп. Акыр уҩуама, иумҩуама, уи уара иуусуп, амала узҿызаалак, ауаҩы изыҳәан цәгьара угәы иҭоумкын».
Сысас лажәа инацылҵеит:

– Сԥышәа иснарҵаз убри ауп, ауаҩы ихшыҩ иарҿиаз, инапы иҟанаҵаз зегьы рахьтә, иҟалап, шьашәы иҭарблыртә, (угәы иалымсын, сазыгәдуноуп ишысҳәо), имариаӡоушәа аҽурбаны, реиҳа ижьагоу, реиҳа зырҿиара цәгьоу асахьаркыратә ҩымҭа акәзаап. Чехов, Хемингуеи ражәабжьқәа, ҳара ҳ-Дырмит иажәабжь «Атәым жәҩан аҵаҟа» уҳәа, уанрыԥхьалак, аҩра мариаӡоушәа урбаны, убасҟак уржьоит, акалам аашьҭухыр, уаргьы убасҵәҟьа уҩуа џьушьоит. Змахәҿа ӷәӷәоу, арашәаҩ бзиа, ирашәашьа уанахәаԥшуа, адгьыл гәӡаӡа, ахәысхәа иаҩызаха ишьҭоушәа, аҽага нақәукаанӡа, иҭәны иаанагошәа шубо еиԥш. Сыҭаҳмада имацара иакәындаз ус зыхьхьоу…

– Еилыскааит…

– Мамоу, нан, узшаз уисасуп. Убас дажьагәышьеит сыҭаҳ мадагьы, аха уажәшьҭа…

Иласҳәаша рацәан, аха сҽааныскылеит. Исҭахын лхала илҳәар. Иахьа уажәгьы сақәымшәац, убасҟан аҟара, аӡәы сиа цәажәоны, исҳәо ажәа ус игәаҵахь инеиуа, уи аԥҳәыс бырг шаҟа илныруаз аҟара. Ажәа ахшыҩҵак мацара акәымкәа, уи илаҳауан иаҵыҩуаз амелодиа, ашьҭыбжь. Иҟаларын, напы алыркызҭгьы, ашәҟәыҩҩра лылазҭгьы лхаҭа. Изыҟасҵоз еилкааны исымамызт. Атетрад аасыртит, уаҟа иагәылан азгәаҭарақәа иҟасҵаз еиқәыԥхьаӡаны изныз ақьаад бӷьыц. Иааԥызжәеит.

– Ишәысҭап инапҩымҭақәа, ижәга, уаҟа ишышәҭаху…

– Угәы сыхшәашт, амцҳәара акәхарын ахәыҷқәа идлырҵоз уҳәар уиашахоит. Аха араҟа зынӡаск даҽакуп. Уи мцҳәарахом. Ҳрацәаҩуп, нан, ҳрацәаҩуп аԥхыӡ иалоу, урҭ зегьы ҳарҿы хара згәаӷьыз… Насгьы дызурҿыхарызеи, иара изыҳәан бзиа уҭахызар…

Ҿымҭ стәан. Илҳәаз ажәақәа сыблокнот ианысҵарц сыӡ беит. Усҟан исыздыруамызт, џьаргьы ишанысымҵазгьы, ака


243

лам ааныскылацыԥхьаӡа, урҭ ажәақәа ҿыц исаҳазшәа, слым ҳа иҭаҩуа ишалагоз, саԥхьаҟатәи сыԥсҭазаараҿгьы абасҟак рыӡбараны ишыҟаз.

Сара стәы сҳәеит, уажәшьҭа уламыс ишуанаҳәо уныҟәа ҳәа аанагон лцашьа. Ашьшьыҳәа, дшааиз еиԥш, лшьапы ашьац арҟьыцыр ҳәа дшәозшәа, амашинистка лаԥхьа дхырхәа-хырхәо дниасын, ашә ныдылҵеит. Ишықәыц, еиқәырчаҟәа саԥхьа иқәын Ланчыхәба… сыхьӡыла итетрадқәа.

Иҵит мышкы, ҩымш… Саԥхьа иқәыз анапҩымҭа автор даасгәалашәацыԥхьаӡа, аԥҳәыс бырг слызхәыцуан. Иаар марианы дузеилкаауам. Исызгәакьоу ауаҩ иԥсынҵры умыр кьаҿын ҳәа дсыҳәарц дааит, арахь дышсацәажәақәаз…

Шаҟа еидысхәыцлаз, шаҟа рыла инықәысҵаз-иаақәысхыз аиҭаҳәара салагар, ажәа еиҿкааны исызҳәо џьшьаны, шәгәы ԥысҵәоит. Исыӡбаз ахьынӡацәгьоу, иахьынӡабзиоу, иҟасҵаз ахьынӡаиашоу шәарҭ, зыхшыҩ абзиа аӡбаша, шәазхәыц. Сара исзеиӷь-исзеицәа, иҟасҵаз аиаша шәасҳәагәышьап.

«Уара» ҳәа сиацәажәар еиҳа ҳаизааигәанатәуеит, насгьы иаҳа иаԥсуа цәажәашьоуп сҳәан, ателефон аасыргьежьит.

– Ламшьаҵә уоума? Мшыбзиа! Ааи, сара соуп. Шаҟа ирлас ны судырзеи! Исыхьӡыми саргьы, исыхьӡыми… Исзынужьыз анапҩымҭа… Ибзиоуп, ароман акәыз. Саԥхьеит. Гәаанагара қәак соун… – слымҳа инадсырӷәӷәалоит, иаадысхуеит ателе фон. Сыблақәа дырхыԥшылозшәа, аԥхӡы мыждагьы сықәна ҭәоит. Сқәыԥшын, уи амҩа самышьцылацызт. – Самыԥхьакәа, ирласны саԥхьеит, иауазеи, иҭабуп зхуҳәаауазеи. Ирласны уамыԥхьар иара иауа иҟахума! – иабаазгеи уҳәарауеи, уаанӡа схы сгәы иҭаӡамыз арҭ ажәақәа. Илафны исҳәар сҭахызар акәхарын, аха ириашацәаны исамхаҳәеит. – Иахьаҵәҟьа уааирцу? Иахьаҵәҟьа… Ибзиоуп, уааи. – Ссарочка сызқәа иадҷаблеит. Наҟ инықәсыжьит ателефон. Сҩагылан, сыԥсы ааивыган сеиҭанатәеит. Иаалырҟьаны џьара дымцар амуит лҳәар амашинистка… Уаҵәынӡа даҽакы сыӡбар… Инхәыҵҟьа-ҩхәыҵҟьон сгәаҵан зыхәаҽра саҿыз. Убас инхәыҵҟьа-ҩхәыҵҟьалоит амҿқәа зҵырхыз амца, аха нас аҽаарҭынчны аҽааиқәнакуеит.


244

Ашәхымс данаахыҵ, сегьынеиҿаԥшит… Ушԥаизыҟало ҳа ҭыр зқәуҵарц уҭаху, аха иумҳәаша узырҳәаз, иҟаумҵашаз узырҟаҵаз…

Ишишьихыц, изиацкқәа ирхарԥаз акалошқәа ааишьихит, икәаԥ-кәаԥӡа акәакь аҿы иныкҿаиргылеит. Амаҭәа кнаҳарҭа ҿы инхишьит ибахҵәаӡа иикыз аҳаргь.

– Ажәытәан иааҽыжәҵны, аҽхарԥарҭа инахадыршәуан аӷәра. Уажәы, умбои, аҽхарԥарҭа иаҩызаха игылоуп амаҭәа кнаҳарҭа, – ихиҿы ихалашо алаф иҳәон. Убри аамҭазы зынӡаск даҽакы сназхәыцит. Аҽы надиқәа зегьы рныҟәашьа шеиԥшу еиԥш, ибаҩхатәрадоу ашәҟәыҩҩцәа зегьы ргәалаҟара неи банеиԥшуп. Еснагь рхы-ргәы ақәыбзиоуп, иҟарҵо зегьы ссируп ҳәа агәра ганы иахьыҟоу акәхап изыхҟьо. Дааиуан сыхьӡыла сышҟа.

– Бзиала уаабеит, – сҳәеит, аха снапы исмыркит.
– Издыруан, цәалашәарала издыруан, дад дукәыхшахааит, ииашаны сшеилукаауаз, амҩа бзиа сшықәуҵоз… Цәалашәа ра бзиак соун сыҟан… Баша исгәаԥхаз џьушьома ушәҟәы «Шьыжь шәаԥшь». – Сигәыҵаиҳәҳәарц иҭахызар акәхарын, иҩнапык шьҭыхны икын. – Ателефон аҿы уҳәашьала мацарагьы издырит сџьабаа шбашамхаз! Аҿар еимакны иаԥхьо иубап… – Днатәеит. Игәышԥы инадикылеит инапы. Аҵәца аӡы нҭасҭәеит. – Амцхә сгәырӷьаргьы ҟало џьушьома.

– Ахәшә иҿы инҭаиршәын, аӡы нашьҭеиҵеит. Снапы сызқәа инкыдысшьылан, ссарочка сцәа иаадысхит. Сышԥалагари… Иудыруазеи макьанагьы ҳәашьа амазар… Аха убасҟангьы схы иҭашәахьан, ашьҭахь игәылҵыз. «Ушаҟәыҵра. Иаԥсам ухы аргәаҟра. Уара ула иаламгеит, уара уҿы иаангылом, ус ишоуп, адунеи – амци амчи роуп еибаркны измоу. Ауаа аибажьара иаҟәыҵыргьы, дасу ихы ажьара далагоит. Угәы иҭаҵәҟьам ҭаҳмадак иоуҳәеит ҳәа… Иаргьы изеиӷьзар, уаргьы… Мап, мап, аиаша еиӷьхар…»

– Ламшьаҵә Лагәысҭан-иԥа, – дшынатәаҵәҟьаз сналагеит,
– ишԥауасҳәари… Уара ифырхаҵароу абиографиа змоу аӡәы уакәзааап…
– Уи уажәшьҭа изҭахыда, дадхеит. Аибашьраан ҩыџьа-хҩы рҭыԥан аус анызуаз ыҟан. Агоспиталь мацарагьы афымца


245

лашара агхар... Амлеи амыцәареи ирыхҟьаны, сыԥсы маҷхо аҟынӡа снеиуан. Убасҟаноуп агәыхь анҵызгаз…
– Ари иуҩыз… ироманым, иповестым…
– Уи хьааӡам, дад, уара иуҭаху ахьӡаҳҵап. Жәытә уаҩык ажәытәан ихигаз… Амала иара шаҟа ихшыҩ рҵагоу умбеи… Абас, уара уеиԥш иҟоу напы разқәак ирымԥыхьамшәазҭгьы, уџьабаа акы иаԥсаҵәҟьам ҳәа.. аиаша уасҳәап…
«Уаҟәыҵ, уанаџьалбеит, аҭаҳмада иаџьал аанӡа дызху шьаауазеи…»
– Ироманым, иповестым… – иабасҿахеи уҳәарауеи, ажа нр акәызшәа зегьы зыӡбауаз, – ус, ишубо иҟоуп… Ҩымҭоуп. Суазҵаарц сҭахуп. Араҟа иуҩыз уаҩԥсы изыӡбуам. Ухаҭа иухугоу, мамзаргьы аӡәы иуеиҳәоу?
– Ҳаи, дадхеит, ишԥасыӡбуаз! Амц сҳәома! Сани са би ирхыргаз ауп. Ареволиуциа ҟалаанӡа, аамҭацәгьа иал иааз… Ҭауади-аамсҭеи анхацәа ауӷә рықәҵаны рыхәда ианықәтәоз…
– Иқәтәамкәа, иқәтәамкәа… Служебни машьынақәа реиԥш акәмыз анхацәа шрымаз. Урҭ… урҭ… – сҭаҷкәым аасраҵәан, аӡамҩа еиқәаҵәа ҭчааӡа иааԥшуаз сшеф икабинет ашә ахь саанаԥшит.
– Ажәытәра цқьа иудыруазароуп, аҿатә аамҭа зыԥсоу анеилукаауа, дад… Аҿар ираҳәатәуп, иааӡалатәуп…
– Ироуҳәеит, ироуҳәеит… – сгәы сынҭахәыцит. Абыржәы сеиӷьым, ашәарах ицәцоит ашәарыцаҩ ибла анеихаҟәыс. Сара сеиԥш егьаҩы алахәаахәҭхьеит, аламыс. – Ламшьаҵә, уара уаҩ ҟәышк уоуп. Абри зхуҳәааз уани уаби ақыҭаҿы инымхоз? Ақыҭа ахьӡгьы џьара-ҩыџьара иуҳәоит…
– Сара схаҭагьы ашкол ақыҭаҿоуп сахьалгаз… Сан уажә ааигәоуп данԥсыз. Ҩышықәса роуп иҵуа. Саби лареи уамак рыбжьымсит. Лыхнытәи ақәгылараан саб дыҵәрышкәаӡа ды ҟан, сан деиҵбын. Ирхаану иахьагьы иҟоуп.
– Аа, Ламшьаҵә, убри ауп саргьы сыззааиуа. Ишыҟоу ум дыруеи, ҳаԥсуара иаҵанакуам… – убри аамҭазы иаасгәала шәеит, исгәалашәа акәым, мацәыс еимҟьарак иаҩызаха, сгәы инықәҩит сабду зны исеиҳәаз: «Аламыс шыҟоу умбои, дад. Ашәындыҟәра иҿоу ацаԥха иаҩызоуп. Иҭоузеи,иҭаҵәахузеи


246

ашәындыҟәра? Аԥсуара. Ацаԥха зымԥыхьашәаз, иаазыртыз дызусҭада, убри ауп аус злоу». – Ишԥасҳәари… аԥсуа ила мыси… Иани иаби изакәызеи ирзиҳәаз ҳәа… Еиҳарак ани, аҭауад цәаҭачны дышрызныҟәақәаз ртәы ахьуҳәо… – си хәаԥшуан, сажәақәа аус ахьынӡаруаз гәасҭон. – Аамҭа ԥыҭк ныбжьысыр, уани уаби ирхааныз маҷхар… Мамзар уажәы рыԥ сы пату ақәимҵеит ҳәа… Сара сзыҳәан изакәыхи, аха ари шәҟәны ианҭыҵлак , инеимырҟьо шәқыҭаҿы аԥхьара шәҟәны ианҭыҵлак, инеимырҟьо шәқыҭаҿы аԥхьара иалагар , уажәы, ишудыруа, ақыҭаҿы аҵара змоу рацәаҩхеит, аԥсуа шәҟәык шааҭыҵлак… – тетрадк аақәысхын, еихырԥхьо сҿынасхеит. – Аа, иаҳҳәап, абраҟа иаԥхьар: «Аҭауад Баҭал-ԥашьа хәылԥазык аӡы нкеиҭәарц ажәбоура днавалеит. Илаԥ ш нарықәшәеит ажәбоура аҩныҵҟа иҩназ аҳҭны ҭыԥҳа Ҟрамсадеи ачныр хаҵарԥыс Лагәысҭани. Аҭауад ажәбоура давагыланы акраамҭа дкылԥшуан. Арԥыси аԥҳәызбеи аҽыхәчара иқәтәаны игәы деибакылон. Ари даараӡа игәы ԥнажәеит Баҭал-ԥашьа. Сара исмазҵаакәа ишԥагәыдибакыло, иҳәеит. Ус акәын, дадраа, ажәытәан ишыҟаз. Аԥҳәызба бзиа дубозар уи дызмаҵуҩу аҭауад уимазҵаакәа, азин умамкәа дугар ҟаломызт. Ааит, шәара, ацәыбзахшақәа, ишԥыкәу сыжәбоура шәҭатәаны шәышгәыдибакыло, абыржәыҵәҟьа аҽыхәчара шәҭаиароуп иҳәан…»

Аԥхьара сааҟәыҵит. Снаихәаԥшит автор. Шәарҭ зыбла абзиа абаша, шәышԥаихәаԥшри ламысдарак ҟазҵаз? Амра аҩыҵхахара иазыԥшу ажәҩан еиԥшыз илакыҵақәа, ашәшьы еиқәаҵәа нархаҳало, иааиқәылашьцеит. Аиашоуп ҳәаак змоу акәымзар, амцу? Сажәа инацысҵеит:

– Рыԥсаҭа бзиахааит, знышәынҭра макьана ашьац ықәм иаац уани уаби. Иацы рнапы иқәыргыланы имҩаԥызгаз ауаа, ари ианаԥхьалак… Рыбз мыждақәагьы шыҟоу удыруеит… Ламшьаҵә, убасҟан аҽыхәчараҿ лцәа уалашәазар ҟалап уан ҳәа…
– Аҟәыш ажәа уҳәазар ҟалап, дад. – Ԥыҭраамҭак дыс ҿаԥшуан. Ашьҭахь иҳәеит сызқәымгәыӷӡоз. – Убас ҟасҵар ишԥаҟалари… Ашәҟәы аҿы рыхьӡқәа ҳаԥсахыр…


247

«Имакышьас иҟоузеи? Сшеф иасҳәап, ихы иҭазгалап, аха ани, аҭыԥ имакуа, уи изашшуа ианааиаҳа, абасоуп иусзуҩцәа рнапы иану аус шыҵадырбго ҳәа..»
Умгәаҟкәа ахшыҩ бзиа ухаҿы изымааиуазаап…

– Ҳәрада, Ламшьаҵә, литературатә бызшәала уцәажәо зар, уамак зҵазымкуа усуп аперсонажцәа рыхьӡқәа аԥсах ра. Аха иабаҟоу ҳаԥсуара!.. Ҳаи, Ламшьаҵәхеит, иани иаби маҳагьацәазшәа рыхьӡқәа рхихит ҳәа… Аҽыхәчара иҭар ианы аҭауад дахьырхыччаз рзымхозшәа, иаргьы зынӡаск даарылгаӡеит рҳәар…

– Уаҟа уиашоуп, уаӷоу ихьӡ ихырхааит.
– Сара иуасҳәо ҟаҵа, уаҳа ԥсыхәа ыҟам. Ари… ароман, ааи, ароман, илҭаршәны иҵәахы. Аамҭа ныбжьысып. Аҩымҭа бзиа ахьы иаҩызоуп. Аамҭа иазыфаӡом. Уани уаби, рыԥсаҭа бзиахааит, ирхаану маҷхап…
– Аӡәык-ҩыџьак роуп инхазгьы…
– Аӡәы имацарагьы дазымхои.
– Абри шааҭыҵлак, иуцәызӡом, даҽакы зҩырц сгәы иҭан. Сара исымоу аԥышәа… Аҿар… Аколлективизациа аан, афымца станциа анҳаргылоз атәы мацарагьы… Асовет мчы иаӷацәаз ҳастанциа ԥыржәарц ишаҿыз, ишаҳкыз… Ҳаамҭа хьҟәыршәа ажәҩан иалшәаны ҳакәа ишҭамшәаз, уи ашьа каҭәаны ишаагоу…

– Иашоуп, иашоуп… – «Дызхаану, иидырҵәҟьо аҩра далагар, уамак дадхалаӡом. Еиҭа иманы даакылсуеит. Ак раамҭа дахьзалымҵыша ӡыбларак даҭатәуп». – Аҭауад

Баҭал-ԥашьа, уани уаби рыбзиабара дахыччарц, даргьы зеи ҿамԥшуа иҟаиҵарц, аҽыхәчара иҭазыриаз уанихцәажәо, уи шаҟа дгәымбылџьбароу алоуҳәарц, иугәаламшәои аԥсҳа дидукылоит. Аԥсуа ҳәынҭқарра аныҟаз аамҭазы зашьа гәакьа иблақәа ҭызхыз аԥсҳа…

– Ааи, дад, уи ииашаҵәҟьаны иҟалеит. Аԥсуа ҳәынҭқарра анхыбгалашаз аешьцәа гәакьақәа рыблақәа ҭибахит.
– Ирдыруама аҿар?! Ирдыруа џьушьома убри! Аҿар ры мацара роума! Еиҳабацәақәак, ажәлар рус рхашҭны, рхатә интересқәа рышьҭалара… Аа, иаҳҳәап… – ианаамҭаз сыбз сҿы иҭаскит. Ишԥаҳаԥсыхәоз ҳааигәа ацәгьаҳәацәа ыҟа


248

мызҭгьы! Ҳгәы иааҭоу зегьы аҳәара ҳалагон. Амашинистка данаахьаԥшуаз сагьыналҿаԥшит… – Реиҳа изаамҭану темоуп. Уара, Ламшьаҵә Лагәысҭан-иԥа, адырра ҵаула, аԥышәа дуӡӡа змоу, уара уаамышьҭахь, сара дсыздыруам, даҽаӡәы, убри аҩра илшап ҳәа.
– Маҷк ихьшәацәаны салагеит ашәҟәыҩҩра, аха…

– Уи абаԥырхагоу! Дыҟан шәҟәыҩҩы дуӡӡак…
– Италиатәи. Сыԥҳәыс исалҳәахьеит.
– Уи имацара иоума! Даҽа ҳәынҭқарра дук аҿгьы даҽа шәҟәыҩҩ дуӡӡак дыҟан, Мелвилл ижәлан. Убригьы апенсиахь данцоуп аҩра даналагаз. – Даҽа ԥыҭк ҳааибажьар, «Дон ҭынчгьы» Шолохов исырҩуан апенсиахь дышьҭны. – Ажәакала, Ламшьаҵә, ҳара ҳаргәаҟуеит убас еиԥш иҟоу ароман. Ахьӡгьы, иаҳҳәап, абасшәақәа иҟауҵар ауеит: «Аҵәы ҳхьибашьра ҳабакылнагои?» Азҵаара дырга анургылалак, аҭак ҳаԥшаауеит ҳәа, еимҵәаны аԥхьара… Ухы уамеигӡароуп. Уаамҭа зегьы иара иазукыроуп. Уи акыр шықәса аҭахуп, сара сықәрахь снеихьеит ҳәа иуҳәарц иуҭаху збоит. Иухыҵуазеи? Хынҩажәижәаба. Аԥс уа изыҳәан уи қәроума? Аҭоурых материалқәа ахьынӡаҭуҵаа уа, нас иахьынӡауҩуа, арахь иааугаанӡа, иаҳа иузааигәоу уҩызцәа аӡәык-ҩыџьак аурԥхьозар акәхап, ус, ус ушнеиуа, анҭ, уани уаби ирхаану… Иҳалшозеи, зегьы иаҳԥеиԥшу ауп.

Шәсызжьом, зныкгьы сгәы иҭамшәеит ҭынч, аӡәгьы угәы ԥимжәакәа уаанӡа, ма уара удунеи уԥсахып, мамзаргьы сара ари амаҵураҿы сҟаларым ҳәа. Ҳада лыԥсаа дышәмоуааит. Аха ишәасҳәо убри ауп, еиқәҿышәҭыр шәыбжьқәа еинымыҩуа шәмаҷхар ҟалоит, иржьақәои зхы зжьақәои ҳшәылыԥсаауа ҳҿынаҳхар.

Цқьа исгәалашәом, аха шықәсык аиҳа мҵыцызт. Уи сиз хәыцыртә сыҟамызт. Хыла-гәыла ҳаилан сусураҿы. Ицнапык ала иԥаҵа аниршоз, егьи инапала зымгәацәа ҭысҳаԥ зшьы шьуаз сшеф даҽаџьара диаргеит. Уи изашшуаз, сабду иҳәашьа, ифурҭ аӡы ажәит. Иара иакәӡамкәа, зынӡаск даҽаӡәы даа рышьҭит. Уи сара дысгәаԥхеит. Аус еицааургьы ҟаларын, иҵаны салгазҭгьы иҳәатәу амци иҳәатәым аиашеи. Ҳхала, гәаартыла ҳаицәажәараан, амыждараз, дасу ҳгәы иааҭоу иаахтны еибаҳҳәалап ҳҩыџьагьы иаҳзеиӷьуп аниҳәа, иуҳәаз


249

иашоуп, насгьы ҳазегьы иаҳзеиӷьуп сҳәан, аусура уанаауа, ухы ахҳәа налшьла, насгьы иацы аредколлегиа анымҩаԥугоз уааҟәымҵӡакәа уԥынҵа уҭыхон, аӡӷабцәа ахьтәаз астолқәа ирхәыҵаԥшуан анысҳәа, ихиҿы ааиқәаҵәахан: «Уара..!» Ара ҟа нҵашьа амам ииҳәаз. Исыҵахжәараны иҟаз ацҳа убри аҽ ны иҿаҟәаны саалгеит. Урҭқәа шәара изышәҭахузеи. Ҳажәабжь иадҳәалоу акыр ҟалазар, убри ашҟа ҳхынҳәып.

Ламшьаҵәи сареи ҳанеицәажәа, данца, мызкы аҟара ааҵ хьаны, ҽнак, ԥеиԥш бзиа иоуртә журналист қәыԥшк очерк шьахәк ааиган, ҳаԥхьон, ҳтәан. Ателефон абжьы аагеит.

– Рамба уоума? Бзиара убааит, нан. Иаԥсуа ҵасым, ухьӡ сызҳәом, – лафшәақәоуп ишылҳәаз «ухьӡ сызҳәом» ҳәа. – Ухьӡи ужәлеи еидкыланы ирҳәо анцәа уҳаиҭааит! – иаразнак издырит лыбжьы. Ус еиԥш ҳәашьа амам акәымзар, исҳәарц сқьышә иаақәыххит, лцәажәара иахылҵуаз абжьи лшьапқәа рышьҭыбжьи еиԥшын ҳәа. Аныҳәаԥхьыӡқәа рҳәара дахьынӡаҿыз сара исгәалашәеит санхәыҷыз, ҳгәылак исзи уз. Аӷәы иқәланы инеиуан акамыршша. «Уахәаԥш, Ламшьаҵә, араӡын ацрышәшәо ицоит. Иаанкыланы иааурҵысит, уаԥс ҵәык араӡын унапы ианыԥсалоит», – иҳәеит. Инапы аҿынаир хан икәазшәа ҟаиҵеит. Снамҵасит. Иахьагьы слымҳа иҭаҩуеит иччабжь. Иахьагьы иҵәырҵәыруа снапқәа ирыхькьысуашәа збоит акамыршша. Исылшаз убри ауп, сара сҩеидасхьан, иара данажә, данԥсы, дсымҵәуаӡеит. Ателефон иҭыҩуан Ламшьаҵә иԥҳәыс лыбжьы: – Анцәа иҳәааит, нан, ушәҟәыҩҩы духо, аха ушәҟәыҩҩымхаӡаргьы, сара агәра згеит, уара ушуаҩы бзиоу. Шәеицәажәара зегьы сеиҳәон. Саргьы амца наҵасҵеит. Ир хынҳәны иуҭаз, инапҩымҭақәа асеиф илҭаҵаны иҵәахит. Уажәы абиблиотекақәа, архивқәа рышҟа аныҟәара далагеит. Аԥсуа ҳәынҭқарра иаҵанакуа аамҭа аҭҵаара даҿуп. Уи иа хьынӡахәҭоу иҭҵааны, дазхәыцны, акы иҩаанӡа, нанхеит… Уаадгылар, ҳаҷкәынцәа, ҳмаҭацәа, иҳазгәакьаӡоу аӡәы иеиԥш иуԥыларын, исгәаԥхеит умҳәеи, ҿыц иузыҟасҵарын ацха кәакәар…

– Иҭабуп, иҭабуп, абзиара шәзыҟалааит, исҿашәымҵахьеи, исфаз маҷума… – сҳәеит. Ишԥашоу, шәанаџьалбеит ари адунеи, амц ахьунарҳәаз азымхазшәа, уламыс уахьахьысыз


250

азыҳәан иҭабуп ҳәагьы нацуҵароуп. – Абзиараз, абзиараз,

– ателефон нықәсыжьын, ссарочка сызқәа иаадысхит. Шәа ра игәашәҭахьоума, амц ахьуҳәаз азыҳәан иҭабуп ҳәа ануарҳәо ушыҟало? Шәара игәашәҭахьоума, амц узырҳәаз, дшуцәымӷугьы, аԥсшәа хааӡа ианиоуҳәо узеиԥшрахо? Сара избахьеит, аха аҳәашьа сыздыруам. Аҳәашьа здыруазҭгьы, раԥхьатәи сышәҟәгьы зынӡаск даҽакхон.

* * *
Иҵит иаарыцқьаны… Шаҟа ԥхни ӡни ниансы ицаз акәым, шаҟа мзеи шаҟа мши ниасны ицазгьы аилкаара сзымариоуп. Ламшьаҵә Ланчыхәба иԥсҭазаара дшалҵыз ахьаҳәоз агазеҭ санаԥхьа, усҟан, инапҩымҭа ансызнеига, сгәаанагара знысҵаз аблокнот сыԥшааит. Уаҟа излаҳәо ала, жәеиза шықәса уа жәаԥхьа, алабҷашь ацымхәрас, аҳаргь наиҵарсуа, сышәхымс дынхыҵит. Иара данаасгәалашәа, сыбла даахгылеит схаҭагьы сызлаз аԥхыӡ хаа, аԥхыӡ х-жьага салхра иацхрааз уи иԥҳәыс, арҵаҩ бырг-ҟәыӷа. Анышә данамардои аԥсы дахьыкҿоу аҩ ны адреси снарыхәаԥшит. Сызжьоз, мамзаргьы амц сзыр ҳәоз ауаҩы данысымҵәуоз ашықәсқәа, хәыҷы чымазарак еиԥш, исхыганы, наҟ сырҭысхьан. Исзынханы иҟан даҽакы. Снеихагылап. Саҭаумҵан сҳәап сгәанала.
Ауада иҩныҩуеит илахьеиқәҵагоу амелодиа.

Хыхьчагас исымоуп, анцәа иџьшьаны, дысҭынха гәа кьамзар, мамзаргьы иқәрахь днеихьазар зыԥсҭазаара иал ҵыз, ирлахҿыхгоу мелодиак насгәалашәаны, ашьшьыҳәа сыҽ намаздоит. Уажәгьы убас сҽыназысшәеит. Иауамызт.

Аҭоубыҭ иакәыршаны ашәҭқәа, апатреҭқәа… «Изыхҟьазеи, иабаанагеи абри аҵас, ауаҩы еиҳараӡак ашәҭқәа анирҭо ҩынтә роуп – данизи аҵыхәтәантәи имҩа данықәлази»… – ҳәа схы иҭанагалаз, џьара акы сазхәыцырц салагеит. Аха уигьы… «Саб, саб!» – ҳәа гәыблрала иҭәны аҵәуабжь… Схы рҟәны, снапқәа сываԥса сихагылан. Ишысҭахӡамыз, схы сааҩахеит. Иблақәа шыхҩазгьы, ицәажәон ихиҿы. Ԥхыӡ хаак, ԥхыӡ ссирк далазшәа, агәахәара, агәыҳалалра, ихы-игәы ақәыбзиара иҿықәын. Уигьы саназхәыц, саҭоумҵан ҳәа, сгәанала исҳәарц иӡбаны исымазгьы шиасымҳәаз анысгәалашәа, ҵхы лашь


251

цак салҵызшәа, аԥсраҿынтә схынҳәны санаауаз ауп. Уажәы аџьабацәа снарыдашшылан, саахьаҳәуаны, лнапы татаӡа сызқәа инкыдылшьылан, ашәы лхьыссы, лыбӷа аарла еиҵых уа, саԥхьа даагылеит ҭакәажәык. Лыбжьалоуп дызлаздырыз сыхьӡыла иԥҳәыс.

– Иҭабуп, нан, иҭабуп. Уара иудыруеит изхысҳәаауа. Са ҭоумҵан. Аԥхыӡ хаа дшалаз џьанаҭ мҩа дықәуҵеит. Арҭ ашықәсқәа зегьы уара иуҳәаз ала иԥсы ҭан. Ибзиараха анцәа иуԥигалааит, иусырҟаҵаз, гәнаҳа амазар, сара исымаз…

Сыздашшылаз агәакьацәа, дызусҭада, уажәраанӡа даҳзым дырӡо иҳазцәырҵыз аҭынха ҳәа ишсыхәаԥшуаз, схы рҟәны, аӡәгьы ибла схымԥшылакәа, сцеит сындәылҵны…

1985



Ҿамҩак ажәҩан

Амшын цәқәырԥақәа реиԥш, цәаҳәа-цәаҳәа аҭәа рхны иахьышьҭаз адәы снықәсын, агәашә сынҭыҵит. Бзыԥ аӡиас аԥшаҳәахьы снеиуан. Мза ҭахамҭан. Аеҵәақәа шаԥшаԥуа ажәҩан иаҵаԥсан. Убас иҭынчран, бӷьык аҵла иныҿшәар, амахәқәа ираахо, ирынԥо, иԥырԥыруа иалшәаны иахьаауаз ашьҭыбжь уаҳауан. Аҳауа ҿыхаан, гәамҵра амамызт.

Сааҭгылан, ашьхақәа снарзыԥшит. Ажәҩан цәиқәара ина дызбалеит амахҽ уахьад – агаҿантәи еицырхашьшьы ишаа уаз, уаха араҟа иааԥхьарц, рыԥсы ааиҭаркырц иааҭгылаз шәа, еиқәышьшьы, иалаӡырыҩуа аҵх иалагылан ашьхақәа. Абан, ахәда цәиқәара ду ырхәа, асыкь аҭаҩаҿара кәадырҵас еимҿаԥаӡа, раԥхьа иааҭгылеит реиҳа идууз махҽк, рсыкьқәа ылгәыгә-ылгәыгәӡа, уи иашьҭанеиуеит, аҵкыс инеиҵоу, убас мацара, ак аҵкыс егьи еиҵахо, иаҳа-иаҳа ркәадырырҭақәа ҭшәахо, агаҿаҟа илбааны ицоит амахҽ уахьад рҵыхәа.

Бзиа избоит ажәҩан гәыкуа, амза ҳкәажә ианазыԥшу, аҳа уа абас ианҭынчу, схала заҵәык, «аеҵәақәа реицәажәара» сазыӡырҩуа, аҵх агәылагылара. Усҟан, сыцәа зырӡыз схәыц


252

рақәа, сзыргәаҭеиуа сыгәҭыхақәа зегьы наӡарашәа , иаҳа илашахоит, иаҳа иласхоит. Сгәыӷрақәа убас ихараны ицоит, сызхыццакло сыԥсҭазаара, шықәсашәк исцәымӡындаз ҳәа, сахӡыӡаауа сҟарҵеит. Усеиԥш иҟоу аҵх лаша иунаҭо агәышь ҭыхрала иухугоит аччаԥшь зыцәмаҷу умшқәа акыр. Аа, шаҟа иҭбааҭыцәу адгьыл, шаҟа иқьиоу, иразу ажәҩан, шаҟа ауаҩы иблақәа рҭаԥшра иаргәаҟуа аеҵәақәа. Ажәҩан ҵаула меигӡарахда иунаҭап ақьиара, адгьыл – ачҳара, аеҵәақәа иурҭап аччаԥшь, акосмос – агәыӷра. Уара иутәуп, уара аҳас урымоуп дгьылгьы жәҩангьы, амала иумпыҵамӡын удгьыл аԥшӡара. Уи ԥшӡарас иамоу уара уоуп – Ауаҩы. Ухала ухы ықәумхын. Уаҵәы ашьжьымҭан зегьы еицышәзеиԥшны еицышәзыԥхоит амра шеишеи.

Абасшәақәа иҟаз хәыцрақәак схы-сгәы иҭагьежьуа, ажә ҩан саҵаԥшуан. Илацәҟәы-шьацәҟәуа илбааԥшуан аеҵәақәа. Сгәы иаанагон, ԥсҳәаа зегьы ыцәахьеит, рыԥсы ршьоит ҳәа. Ҭагалара иасакьаҳәымҭаха, уаҵәы шаанӡа иҩеибаргылап, ххырҵ-ххырҵҳәа амақьақәа ҩарҿыршьып аҽбыгақәа, ҭаацәак арԥхарц, ашьапы иҩықәҟьаны инкаҳап, аиха хьшәашәа заа_ хо аҵла, амгәарҭа иҭоу асаби иира ааигәахап даҽа уахык ала, даҽа ҵхык хьанҭаӡа ибӷа инықәлап аҭаҳмада.

Амҵәыжәҩа хьшәашәа ашьха ҳаракқәа рхы иқәнашьхьеит аӡын. Сара сеиԥш, ԥсшьара Ԥсҳәы иааны иҟаз цақәахьеит. Сымацара заҵәык саларшәуп зҭынчра сықәыӷәӷәо аҵх. Акрааҵуан абас схи-сыԥси сареи ҳаизнымхеижьҭеи. «Ана џьалбеит, уаҳа ииҭахузеи ауаҩы?!» Ԥсы зхоу зегьы раҵкыс ахшыҩи алшареи иара имазар, аҳас дрымазар дгьыли-жәҩани, амзеи акосмоси… Иаиааиуа-еиҵеиуа ҳәа, ақәибахра, ахибарҵәара, ашьа, алабжыш… Абан, шаҟа ирацәоу ажә ҩанаҿ аеҵәақәа. Дасу иеҵәахә уаҟа икыдуп. Аӡәы итәы кыдиршәарц зиҭахузеи даҽаӡәы, дасу ишалшо илашоит. Рызегьы еицдырлашоит рыжәҩан гәакьа. Аха, издыруада, абни, иҩкыдшәан, хланҵы иахьыҩҭалаз, иццышәха иблыз аеҵәа, аҩызцәа ирыхәшьадзар? Уаҟагьы иҟазар, аџьунглиқәа рзакәан? Нас уи анкыддыршәалак ашьҭахь акәзар адгьыл данацәыӡуа уи зиеҵәахәыз ауаҩы? Зегьы ухаршҭ. Амч акәым, ақьиароуп аҳра зуа адгьылаҿ. О, шаҟа инасыԥузеи абас


253

аԥсабареи уареи шәеизынхара! Бзыԥ аӡиас ашьҭыбжь, уи ацәқәырԥара, аццакра, уи иахылҵуа аҳауа хьшәашәа…

Сҿынасхеит аӡиас ахықә ахь… Убасҟан аҵх еиқәара иналызбааит аӡәы инаур.
– Уарбану?

Иҳәашьа злаҟаз ала, сара сеиԥш, иаргьы игәамԥхаӡеит абраҟа ҳахьеиқәшәаз.

– Аа, Григори Петрович уоума? – сҳәеит, ибжьала дызды рын. Ленинградтәын. Ԥсшьара дааны дыҟан, дымцацзаарын. Уажәраанӡа сара ажәҩан сшаҵаԥшуаз еиԥш, иаргьы ихы шьҭых, аеҵәақәа иԥхьаӡозшәа, дрыхәаԥшуан.
Дшьахызшәа дгылоуп. Аҭынчра иршәар ҳәа дшәоит.

– Шаҟа иҵхы ссирузеи! Астрологцәа рзыҳәан анцәа иишаз ҵхуп уаха, – сҳәеит.

Аԥсшәа насеиҳәан, еиҭа ихы дҩаханы, аеҵәақәа рыҵаԥш ра дналагеит.

– Сразҟы иакит, – иҳәеит Григори Петрович, – уаҵәы, амҩа санықәло аламҭалаз, ажәҩан ҳамҭас иснаҭеит абри аҩыза аҵх бзиа.

– Ааи, уаҵәы аҳаирплан ҟалоит, хымԥада. Ашьха Доу ахыҵырҭа кеи-кеиуа ицқьоуп, – сҳәеит сара, агаҿаҟа иаанаскьаны иааҭгылаз «амахҽқәа» иҩархыкны снаԥшуа. Ҳашьхнылареи ҳашьхыҵреи убри ажәҩан ҽыҭ хәыҷы акәын изыбзоураз. Доу иҩахыкны ԥсҭҳәа кәамҟьак аахыларгьы, Ԥс ҳәы ҳанҭанасуан. Нас уматанеиуа утәаны аԥсҭҳәа уаҵаԥшла.

– Аҳаирплан азыҳәан акәӡам изысҳәаз. Амш цәгьахар, шьхатәылан ицәгьамкәан сныҟәоит, амшын ахь, Аԥсныҟа схы рханы сдәықәлап, мамзаргьы Домбаиҟа сышьхыҵып. Уи уиаҟара ихьаам. Сара изысҳәаз даҽакуп. Аҵх!.. Уахәаԥш изакә ҵху! Ари аҩыза аҵх акраамҭа ауаҩы ихәо хәшәуп, – иҳәеит Григори Петрович, дшыԥшыц ажәҩан даҵаԥшуа.

– Ааи, убасшәақәа хәыцрақәак срылан саргьы уажәраан ӡа, аха уара ишуҳәаҵәҟьаз еиԥш, ихәшәны…

– Зеиуа ыҟам хәшәуп. – Сара уи ахьсзымдыруаз ааџьеи шьеит. – Сара, усгьы ақьаади акалами рҿоуп аус ахьсымоу, Башмачкин иеиԥш…


254

– Ус акәхарын… Уара, еицырдыруа аҵарауаҩ, аҭоурых дырҩы…

– Ашәҟәқәа, архивтә материалқәа, ақтқәа, амемуарқәа уҳәа рыԥхьара, қьаади калами реиқәымхра… Уаҟа ааԥсара, нас, уинахыс, ақьаад иануҵаз иахҟьаны, иуԥгыло ауадаҩра қәа, агәыԥжәарақәа…

– Ҵара-дыррала иаԥуҵо, иуҩуа аиаша дунеи лашарак абарц азыҳәан ақәԥара… – иажәа инацысҵеит сара.

– Уи инацлоит, уара ухатә ԥсҭазаараҿтәи ауадаҩрақәа, аманшәаламхарақәа. Урҭқәа ирзаауазеи, уаргьы иудыруеит. Ашәҟәыҩҩы иаҟарагьы ԥынгыла зауада. Зхатә хы зхагылоу иоуп сызҿу. Егьи, аԥша ахьаслак иаццо, иарҳәо аамышьҭахь, зхаҭа акгьы ззымдыруа изууазеи! Уара, аиаша аҩра иашьҭоу шәҟәыҩҩызар, исҳәақәаз реилкаара узымариаӡоуп. Аӡиас иаццо хьаа имаӡам, иаҿаӡсаз, баҩхатәрак – аӡсашьа ады рра мацара – изхом, уи имазароуп даҽа баҩхатәракгьы – агәкамыжьра абаҩхатәра. Ааи, ааи, иџьоумшьаӡан. Уигьы баҩхатәроуп. Убри, аҩбатәи убаҩхатәра, рҩашҵас иҭыкәкәо ианалагалак, уусқәа уамак иҽеихагәышьом. Сара саӡәыкны, реиҳа агәкаҳараҿы саннеилак, аа, абри уахатәи аҵх ссир, аеҵәақәа кыдыҷҷаауа изкыду ажәҩан аасгәаласыршәоит, цқьа схаҿы иааганы сназхәыцуеит. Сгәыӷрақәа амч ҿыц рылалоит, рыԥсы еиҭаркуеит сыблақәа. Ӡыхьк уахәошәа, илбаада, ижә абри уахатәи аҵх. Цәгьарак уанақәшәалак, уадаҩра хьанҭак уанҭашәалак, сыгәра га, угәаҟрақәа рхыгара узымариахоит, уахатәи аҵх угәалауршәар. Дасу имазароуп абасеиԥш иҟоу ҵхык ҵәахны. Иҵәахны иумаз уаргьы. Уи уцнаҵы, угәаҵан иҵәахны иуманаҵы, уара уҟны имчыдоуп ацәгьахәыцра, аҳарамра, аибаҭира, аԥсахра… Иҟоуп абри, шьхатәылатәи аҵх ақьиара, аԥшӡара, аҭынчра, иҵаулоу, иԥсыршьагоу уи ажәҩан, игәышьҭыхгоу абанҭ ашьхақәа, ӡыхьҵас ицқьоу аеҵәақәа рылашара… Усоуп аԥсҭазаара шыҟоу аԥенџьыр ахышә ҳанкылырԥшны, ажәҩан агәиаҵәара наҳнарбоит, нас, уажәшьҭан, акыр мши ҵхи иҳачҳаларц азыҳәан, ҳԥенџьыр зегьы иацрыҵуа алашьцара…


255

Дҿажәкуа, ӡыхьк иқьышә наҵаикызшәа, ихы шьҭых, ажәҩан игәы-иԥсы аҭаны, аеҵәақәа дрыҵаԥшуа дгылан уи аҵарауаҩ.

Сара убасҟан схы-сгәы убасҟак иақәыбзиан, инарҵауланы уи аҵарауаҩ иажәақәа срызхәыцыртә, еилыскаартә сыҟамызт. Бзыԥ аӡиас иахылҵуаз ашьҭыбжь иналаӡҩан, харантә иааҩуаз мелодиаҵас исзаанхеит иажәақәа.

Ԥсҳәы аансыжьит, даҽазны уи ашьха қыҭахь ахынҳәра лахьынҵас исоуоу, исмоуоу сзымдыруа. Аԥсҭазаара аилаш- рахь, ауаа ҳаилыхарахь схынҳәит. Ауадаҩрақәа, аҭагәҭасра- қәа, схы-сгәы ахшәо аҟынӡа агәкаҳарақәа срықәшәацыԥхьаӡа, сгәаҿы иҿыхон даҽа дунеик сагәылазырԥшыз шьхатәылатәи аҵх. Сгәы инықәыҩуан: «Иҟам ацәгьахәыцра, аҳарамра, аибаҭира, аԥсахра… Иҟоуп шьхатәылатәи аҵх ақьиара, аԥшӡара, ӡыхьҵас ицқьоу аеҵәақәа рылашара…»

Аамҭа цацыԥхьаӡа, иаҳа-иаҳа еилыскаауан арҭ ажәақәа рҵакы.
Егьсзыҟалеит сара уи ажәҩан, асазанра иқәнакыз изыҳәан ҿамҩак аӡы шыҟоу еиԥш.
Аҟәараҿы изықәыхәлаз изыҳәан аӡиас нырцә еиқәу амца иацрыҵуа алашара шыҟоу еиԥш.

Ԥсҳәы, 1969



ИԤсы ишьеит

Аԥсшьарҭа ҩны анаара иаҿагылан. Ҭагалара ниасуан. Ҿыц ашҭа иааҭалаз анԥса илҩызан аӡын. Амра хаахахьан.

Аԥсшьарҭа ҩны, амшын ашҟа ихаз абарҵақәа руак аҿы, амра рҽаҭаны итәан хҩык ахацәа. Рыгәҭа астол гьежь ргыланы, ашахмат иасуан ҩыџьа. Рыхәмаршьала иубон аамҭа аларга ларц, гәмырҿыӷьгас ишасуаз. Зны-зынла, рыхәмарра ӡынзаск гьы иаархашҭны аӷба зхышьшьыла инеиуаз амшын инхыԥ шылон. Ҽаӡәы изыҳәан акгьы аанамгаӡо, аха дара аччаԥшь рызнарҵысуа, ажәақәакгьы неибырҳәон. Еибадыруеижьҭеи


256

акыр шықәса шҵуаз ҩашьомызт урҭ аҩыџьа. Ԥшра-сахьалагьы дара иаҳа еиԥшын. Рԥынҵақәа ҩылгәыгәын, рыџьымшьқәа еиқәаҵәан, ижәпан, рхахәқәа кьаҿны иҵырффан. Амала руаӡәк, Расым зыхьӡыз, ашахмат дызцасуаз иҩыза иаҵкыс цәала-жьыла иаҳа иааигын, аурылагьы днеиҳан, иқьышәқәа ҵаӷаны, данцәажәо иқәац-қәацон. Уаҩы ԥсахы еибакык иоуп угәахәуан.

Ахҩыктәи, ауада ашә ибӷа адҵаны, иҽырҭынчӡаны, аҟәардә тата иқәтәаз ахаҵа, ашахматгьы дасуамызт, реи цәажәарагьы ихы алаирхәуамызт. Ус зны-зынла, ирҳәоз дшазымхәыцуазгьы:

– Иашоуп, нас уара! – Ҳыҳ, уԥшишь! – ҳәа реицәажәара ажәақәак ныбжьаиршәуан. Дзыдтәалаз иаҭәаимшьо, мамзар гьы ихы иамхаԥагьаны акәмызт. Акгьы дазымхәыцӡо, аԥсшьа ра мацара иҽеиҭарц иҭахын. Зны-зынла дааԥышәырччалон, узԥышәырччозеи ҳәа уиазҵаар аҭак изыҟамҵаӡо. Дтәан иара, ихы-иҿы амрахь ирханы, иблақәа хҩаны. Ԥшра-сахьалагьы ашахмат иасуаз зынӡаск дреиԥшмызт уи. Ихы-иҿы иаҳа иаагьежьны, иӡамҩақәа ҭҭәааны, иԥынҵа паны, ихәхәаӡа ишааиуа, абӷа нҭапаланы, ахыцәқәа аҩада инхашәшәалон. Иаргәыҵысҭақәа рҿы ашлара аалааԥсахьан ихахәы, аха цқьа уахәамԥшыкәа иузгәаҭомызт, избанзар, ихахәы хьаԥш шәылан. Иҭынчшьеи ихы-игәы ақәыбзианы итәашьеи ры ла даараӡа иугәалаиршәон аҭакԥхықәра рыманы, акыр шықәса акабинетқәа ирыҩнатәахьоу, зус бзианы издыруа, аха зус инахыҳәҳәаны ауаа зызгәамҭагәышьо ҳаамҭазтәи напхгаҩцәақәак. Снапаҵаҟа иҟоу ауаа рацәажәара, рхы иҭага ло, иҟарҵаша раҳәара, амҩа иаша рықәҵара, ҵыхәаԥҵәарада ателефонқәа рзыӡырҩра, ишынеибакәу зегьы абри мышктәи ахақәиҭра, мышктәи аԥсшьара иаҩсуам иҳәозшәа акәын уи ахаҵа итәашьа шыҟаз.

Ашахмат иасуаз аҩыџьа, рыхәмарра аҵкыс реицәажәара иаҳа-иаҳа иаланахалон. Еиҳараӡак ацәажәара иаланахалоз ауаҩы ԥсахеибак Расым иакәын. Иқьышәқәа аақәац-қәацон, днарыцҳауан, иааникыларц иҭахын.

Иаҳа-иаҳа дырхашҭуа мацара, дыҟазу дыҟаӡамзу гәа рымҭаӡо, даархашҭӡеит, ажәытәӡатәи мсыраа реиԥш, амра


257

дамҵаныҳәозшәа, зхы-зҿгьы знапсыргәыҵақәагьы амра ашәахәақәа ирыҭаны итәаз, ахԥатәи ахаҵа. Иаргьы ииҭа хыз уи акәын. Уаанӡа, уаҩыс ҳаишьом ҳәа иԥхьаӡаны ицәгәаар ҳәа дацәшәо, акгьы аанамгаӡо, реицәажәара иныб жьаиршәлоз ажәақәагьы даарҟәаҵит. Ҳаргьы уи ауаҩ иӡбахә ҳалацәажәомызт, ҳажәабжь аҟны иҟало ахҭыс ихаҭагьы изымдырӡо, дааузаҟәымҭхо дадҳәаламхазҭгьы. Дадҳәала хеит дызусҭаз, ҵарас дзылгаз, аус ахьиуаз аԥсахеибак Расым иахьизымдыруази, иҽыԥхьакны итәареи, иҿымҭреи уҳәа ирыхҟьаны.

– Сара сахааным, аха, ирҳәоит, насгьы ашәҟәқәа ҳахь рыԥхьо иҳамбои, иҟам, Иона, ажәытәан еиԥш пату еиқәҵара ыҟам. Ажәытәан аиҳабы ишибо аиҵбы аҭаҭын дшамыхози аихаҵгылареи реиԥш иҟоу апатуеиқәҵара сса-мыссақәа ракәым сызҿу. Ауаҩы иара ихаҭа ихы апату ақәҵара даҟәы ҵит, – уаанӡа днацрас-аацрасуа ииҳәақәоз ахшыҩҵакқәа, уажә инеихшьаланы, хшыҩҵак хадак аҟны инкылиган, акырынтә дшазхәыцхьаз мҩашьо, гәыҵхас имаз алацәажәара дналагеит Расым. Иқьышәқәа рылагьы иубартә иҟан ииҳәо иаҳагьы иԥсахы шеибанаркуаз. Ауаҩы дцәажәоит, изы ӡырҩтәуп, ԥхашьароуп ҳәа мацара акәын дшыӡырҩуаз Иона зыхьӡыз, ашахмат дицасуа уи иаԥхьа итәаз ахаҵа. Ус еиԥш иҟоу ацәажәарақәа иҽрылеигаларц зынӡаскгьы иҭах ӡагәышьамызт.

Расым иажәа инациҵеит:
– Уаагап, аа, абри, уара!..
– Сабауго, сызҭахыда?! – иҳәеит Иона, реицәажәара алаф ахь ииаигарц. Ихы инапы нықәышьны, ихахәы жәпақәа

неилаижәжәан, инахараны амшын ахь даанаԥшит. Амшын ахыӡлара иаҿын уажәраанӡа ицырцыруа амра зқәыԥхоз аӷба. Убри иазкны акы иеиҳәарц, ацәажәара ахигарц иҽыназикит, аха башахеит. Изыӡырҩра шиҭахымыз гәеимҭаӡазшәа ҟаи ҵеит Расым. Умӡырҩын уҭахызаргьы, аха сара исҳәоит, уб риалагьы сгәы аԥсы асыршьоит иҳәозшәа:

– Уаагап, уара, – деиҭаналагахт, – аколнхара ахантәаҩыс аус ууеит, аҵара бзиа, аҵара ду уалгеит. Аԥсынгьы акәым, Урыстәылан…


258

– Белоруссиа. Минсктәи ақыҭанхамҩатә академиа… – Уԥсы иамаз, уҭынчха ҳәа ауп ишиҳәаз Иона, ахԥатәи ахаҵа иахьгьы дынхьаҳәит, абригьы саргьы ҳаицалгеит ҳәа иҳәарц иҭахын, аха аҳәаха иимҭеит Расым:
– Уиами исҳәо! Аа, умбои, Минсктәи ақыҭанхамҩатә академиа дуӡӡа уалгеит!
– Сара сакәым уажәы ҳазлацәажәо…
– Иаасараӡа. Изхысҳәаауа, аҵара ду уалгеит. Ақыҭаҿы аус ууеит. Аколнхара ахантәаҩыс уҟоуп. Ужәлар рҿы ҳаҭыр уқәуп…
– Цәгьара сгәы иҭагәышьам, – иҳәеит Иона, игәы ааҟәандахан, Расым иажәақәа иаҳа днарзыӡырҩны.
– Амаҵура уалаӡамзааит аҭахызаргьы. Ууаҩыми, уара! Аӡәы иаҵкыс узлеицәоузеи! Изхысҳәаауа, дышԥаухәаԥш уеи, аобласт ҳаҟәыҵып, аха, иаҳҳәап, иара араионҵәҟьа аҟынтә ақыҭаҿ уусушьа гәеиҭарц иаауа? Иҳәеишь, дыш ԥаухәаԥшуеи?
– Акрыздыруоу, дышԥасыхәаԥшуеи, уаҩԥсык, колнхарак ахантәаҩы ишихәаԥшуа еиԥш акәхап, – иҳәеит Иона. Ахԥа тәи ахаҵа иахь деиҭаанаԥшит, ас еиԥш иҟоу аицәажәара уи иахьиаҳауаз игәы ишамыхәо Расым иирдырырц иҭахны. Аха ахԥатәи ахаҵа убасҟак амра иҽаҭаны дтәан, дыцәазу дааԥшуазу аилкаара уадаҩын.

Расым ицәыригаз азҵаарақәа рҩызцәа зынӡаскгьы дырзымхәыццызт Иона. Уи иидыруаз акы заҵәык акәын
– ишилшо ибзианы аусура. Убраҟа зегьы аҵанакуан. Иаҵанакуан аплан анагӡара, маҵурала иҵкыс инеиҳабу иххәыцра, иажәа иамамкыкәа анагӡара. Нагӡашьа шамам ибозаргьы, изынагӡошәа ақәшаҳаҭхара. Урҭқәа бзианы инарҵеит имаҵура. Дазхәыцны, убас иахәҭоуп, абраҟа ҿымҭтәуп, иаҳа исзеиӷьуп, иаҳа ԥхьаҟа сагоит ҳәа акәмызт ус зыҟаиҵоз. Ԥсабарала убас дшан. Иара, дышшаз аамышьҭахь даҽакала аҽыԥсахра дашьҭамызт, иагьиҭахымызт. Пату рықәиҵон қәрала иара иаҵкыс иеиҳабызгьы. «Ухшыҩ ҳагымхааит, уара иуҳәо ҳара ҳзыҳәан имҩақәҵагоуп» – ҳәа акәын аҭаҳмадацәа дышрацәажәоз хантәаҩыс дахьыҟаз аколнхараҿы.


259

– Дышухәаԥшуа уасҳәап, – иажәа инациҵеит аԥсахеибак Расым. – Мамоу, уара уааӡырҩы, Иона, сара иуасҳәоит араион аҟынтәҵәҟьагьы иаауа инструктор цәыхцәыфажәк… Иара идақәа ирҭаныҟәо ашьа ауаатәыҩса акәӡамкәа, аҵ кыс инеиӷьу, даҽа шьак акәушәа, уара, маҵурала еиҵоу, ушьа ҳаиуан шьоушәоуп дышухәаԥшуа. Игәоуҭахьоу абри?

– изҵаара ихаҭагьы деигәырӷьон, ажәа имазкуаз аӡәы даҿаԥиҽызшәа, ихы-игәы иаҳа иақәыбзиахан, иқьышәқәа инапқәа нарықәишь-аарықәишьит.

Жәҩангәы азааигәахара иаҿын амра. Уи ашәахәақәа Расым ихагәҭаҵәҟьа иқәшуан. Игәашыра иацнаҵон уигьы, ицәажәара ихаҭа дахьаршуаз изымхозшәа.

Изҵаара аҭак дшазыԥшыз маҷк анааҵ, ҿымҭ итәаз Иона ихы наиқәикын, даҽазнык иҳәахит:

– Игәоуҭахьоу абри?

– Акрыздыруоу, уара, уаҩҵас исыхәаԥшуазар акәхап, акыр саԥсазар…

– Ашиԥка умоуп, Иона, ашиԥка…

– Араион аҟынтә акәым, Аҟәантәигьы шаҟантә инеиқәа хьоузееи. Акреицаҳфоит, акреицаажәуеит, – иҳәеит Иона, маҷкгьы иҽаардадны. Реицәажәара ахы ахьхаз шигәамԥхо иирдырырц иақәикит. Инапқәа неиҵыхны иҽааирххеит, дааҿарҳасит ацәа далҵызшәа, нас амшын ахь деиҭанаԥшыхит. Уарбажә дуӡӡак хыӡсаланы иаауазшәа, амшын ихҳәазаланы иаауан ажәҩан иаҵаз аԥҭа ӡлачы иацрыҵуаз ашәшьыра. Еиԥшын, зынӡаск ауарбажә еиԥшын уи агага. Абан ам ҵәыжәҩақәа, абан ахәда ҩыз ду. Убрахь амшын ихышьқьры ла инеиуаз аԥсаатә уамага ашҟа днаирԥшырц Расым, реи цәажәарагьы амшын, ажәҩан, амра каԥхара уҳәа рышҟа ииаигарц иҽыназишәеит, аха акгьы аналымҵ: – Ахәмарра уара иутәуп, уца, Расым, – иҳәеит, ихаҭа дахьныҟәаз ашахмат инапы ақәкны ирбауа.

Ахԥатәи ахаҵа, амра иҿашцәазар акәхап, чабра еилыӷ раа дук иџьыба иааҭиган, ихы инықәиҵеит. Иблақәа шых ҩац ихҩан. Аҳәыркьиҩы иеиԥш, инапқәа рҟьаҟьаны, инап сыргәыҵа амра рыниршылон.


260

Ахәмарра далагарц иҭахыҵәҟьаны, акыраамҭа ашахмат қәа дрыхәаԥшуан Расым. «Уажәыҵәҟьа, уажәыҵәҟьа!»

– иҳәон афигурақәа инапы нарықәкуа. Фигурак инапы аннақәиклак, еиҭеигар, нас иара дахьцаша, шьаҿас иҟаиҵаша азхәыцра дналагон Иона. Расым акгьы аиҭагара изыгәаӷьуамызт. Аҵыхәтәан «аҽы» ахәдацәа ианкны иааиҭаганы инаиргылон, ацәажәара далагарц ихы ҩышьҭых Иона днеиҿаԥшит. Иқьышә ҵаӷақәа аақәац-қәацеит. Уаанӡа дызлацәажәоз, дызмырҭынчуаз игәҭыха инацҵаны аҳәара далагарц иҭахын.

«Абриаҟара шықәса ҵуеит ҳаибадыруеижьҭеи, аха иахьан ӡа дысзымдырӡозаарын. Иҟалап, ԥаса асҵәҟьа дыҟамкәа, џьара акы дақәшәаны иҽиԥсахзар. Ишакәхалак, Андреии иареи еибасмырдырыр акәын. Сара ишсаҳауа ариаҟара зҳәо, иансмаҳауа егьа иеиҳәап. Дзакә уаҩузеи иԥсы зцишьо иҳәап, иабаҭаху. Сара сзыҳәан Андреи имоу агәаанагара бзиа зыбжьысхрызеи!» – иҳәан игәанала, Андреи ҳәа дызҿыз, ахԥатәи ахаҵа иахь даанаԥшит Иона.

– Уи мап сҳәама, – инациҵеит Расым, – хыхьынтә иаарышь ҭуеи уареи акреицышәфоит, акреицыжәжәуеит. Иудтәалоит. Аныҳәаҿақәа ржәуеит. Аха ишԥаҟарҵо?
– Ауаа зегьы реиԥш…

– Уаҟәыҵ зегьы рхы ашьшьра. Уара зегьы рхы ушьшьуеит…

– Иудтәалоит, акыруцырфоит, акыруцыржәуеит, аха убарҭқәа зегьы шыҟарҵо уасҳәап?

– Иҳәа, уара, иҳәа! – иҳәеит Иона, иҳәаны уалгар, угәы урҟычыр, нас саргьы сҭынчхон ҳәа аанаго.

– Ижәбома, аа, шәҳахәаԥш, шаҟа ҳуаа дуқәоу, шаҟа иҳаракны ҳгылоу, аха шәарҭ, ахархь уаа шәҟынгьы ҳхы наагоит, ҳхы зегьы ираҟаратәны ҳцәажәоит, ҳшәыцныҟәоит, уимоу, ҳшәыдтәаланы акыршәыцаҳфоит, акыршәыцаажәуеит, абас ажәлар ҳарзааигәоуп ҳара ҳәоуп иаҳәо рыблақәа. Ихаумҵаӡои? Урхыԥшылеи рыблақәа, абарҭ исҳәақәаз хумбаалозар убап. Изхарада? Суазҵаауеит, изхарада убас еиԥш иҟоу ауаа ахьҿиаз? – рацәа укҿасцалеит ҳәа иҳәарц иҭахызшәа, Иона ишҟа асқам дааханы днатәеит Расым.


261

– Уаала, аҟәара ҳнаваланы, мшын ҳауак наҳҳарсып, – иҳәеит Иона. – Амшын ҳауа аҵкыс еиӷьу аԥсшьара ыҟамзаап. Амшын ҳазааигәоуп, сааҭбжак ала унеиуеит ҳколнхара ахьыҟоугьы, аха мышкы шьыбжьаанӡа амшын ахықәан сыԥсы сымшьацызт…

Расым дақәшаҳаҭымхеит. Шьыбжьхьафара ааигәахоит, аҽыԥсахра аҭахуп ҳәа аҽыҵгақәа иԥшааит. Уи изыҳәан ԥсшьарас иҟаз даҽакын уажәазы. Знапы анаҵкьар алалаз диҩызан. Игәҭыха нагӡаны иҳәаанӡа иҽизырҭынчуамызт.
– Изхарада убас еиԥш иҟоу ауаа ахьҿиаз? – изҵаара еиҭааирҿыцхит.
– Акрыздыруоу, сара акгьы схарагәышьам…
– Иухароуп, уаргьы иухароуп, саргьы исхароуп, ҳазегьы иаҳхароуп, анхаҩы имхырҭа аҳәира иагар, ақәыц ахаԥар иара ишихароу еиԥш. Маҵура-уаақәак рхы ахьрымакәачроу, рыҵаҟа игылоу ҳауп изхароу.
– Сара акгьы схарагәышьам. Сара аӡәгьы схы дықәсмыр тәац, аӡәгьы ихы сықәымтәац. Уара акыр ухараны иубозар, сара исықәумыжьын, – иаҳа иажәа ааирџьбареит Иона. Игәы иаанагон, иажәа ааирџьбарар, иаҳалакгьы шимычҳауа иирдырыр, Расым иҽааникылап ҳәа. Башахеит. Иаҳагьы еицәеитәит.

– Аа, умбои, уареи сареи ҳхәыҷаахыс еибадыруа, гәаарты ла ҳзеицәажәомеи, нас, изеибамдырӡо роума гәаартыла еицәажәо. Сара исҳәо цқьа уазхәыц. Исҳәаз иаанагом аиҳа бы пату иқәҵатәым, рызегьы лажәхырԥа рзуны, акакеиҳәа ирыҵаҟьалатәуп ҳәа. Даԥсаны амаҵура ду иахагылоу, зыхшы ҩи зуаҩышьеи ухнахуа, зыжәлар пату рықәызҵо, иаҳҳәап, уқыҭаҿы днеит. Уҽигәыджьыланы акәымкәа, ишахәҭоу, уар гьы ушуаҩу идырыртә, уаҩҵас аԥсшәа иаҳәа, уиԥыла. Уҩныҟа
дымҩахыга, ашьтәы лкажьны изшьы, пату иқәҵа…

– Уиами ҳазҿу, – иҳәеит Иона, асасцәа пату рықәҵара игәахы ԥнаҵәахьеит угәахәыртә.

– Уажәы ҳшаҿу акәым сара исҳәо. Уажәы уара ушаҿу, аграном хадас сахьыҟоу, асовнхара аҟны ҳаргьы ҳаҿуп. Асас пату иқәаҳҵоит даҽаӡәы ихарџь ала. Даҽаӡәы иҩны днаҳгоит, ҳара ҳҽынаԥхьакны. Иаԥсоу даԥсоуп. Пату иқәуҵаргьы,


262

иҿаԥхьа ухы аалаурҟәыргьы, угәы иалсуам, избанзар, дуаҩуп, уеиликаауеит. Аха, ишсоуҳәара, Иона, пату иқәҵатәума ҳсовнхара адиреқтор иеиԥшу ауаҩы?
– Дыргәын иоума узҿу?
– Ихаҭаҵәҟьа! Уара дудыруеит…
– Аҵара ҳаицҭан. Минск ҳаицалгеит. Ҳагьеиҩызцәа бзиа қәоуп, – иҳәеит Иона, ахԥатәи ахаҵа иахьгьы даанаԥшит. Иқьышә инацәа надкыланы Расым иирбеит, ма ҿимҭырц, мамзаргьы ибжьы рхәыҷӡаны иҳәаларц, аха Расым еили каарцгьы иҭахымызт ус зиирбаз.
– Шәеиҩызцәазаргьы, уареи сареи ҳаҟара уеизгьы шәеизааигәам иареи уареи. Аҵара данҭоу акәӡам ауаҩы данеилукаауа. Ирҳәоит, уҩыза деилукаарц уҭахызар, амаҵура ду иҭ ҳәа. Убри ажәаԥҟа раԥхьаӡа изҳәаз, Дыргәын изыҳәаноуп изиҳәаз. Дуздырӡом, Иона, уи уара дуздырӡом. Саргьы ибзианы дыздыруаз џьысшьон, асовнхараҿы иара диреқторс дҟаланы сара агрономс сҟарҵаанӡа. Ажәакала, инапаҵаҟа сҟалаанӡа.

– Аа, аиеи, уажәы инапаҵаҟа уҟаҵәҟьами…– иҳәеит, зынӡаск даҽакы иазхәыцуаз Иона. Уи убри аамҭазы дазхәыцуан Аԥсны аҳауеи араҟа рыԥсы ахьыршьо Крым аҳауеи шаҟа еиԥшым. «Амшын акоуп,ашьхақәа ракәзар, урҭқәа ахьеиԥшқәоу рацәаӡоуп, нас абасҟак изеиԥшымзеи аҳауа?» – ҳәа ихы дазҵаауан. Убри далацәажәарцгьы далагеит, акгьы алымҵит, Расым уахь дизиамгеит акәымзар. Диҩызаӡамзаргьы, аӡәы ицәгьа аниаҳауа ицәымӷын Иона. Дахьуаҩтатаз аҟынтә усеиԥш зҳәо имакра изыгәаӷьуамызт, аха аицәажәара даҽаџьара аиагара дазҟазан. Иахьа, аргамаду ԥсышьацәгьа аҭаны, цәгьала ицәыӡыз амш аҽынгьы, акырынтә иҽазишәагәышьеит Расым ицәажәара даҽаџьара имҩахигарц, иамуит, заӷәра зымпыҵҟьаз аҽура еиԥш, Расым аанкылашьа, мҩахыгашьа имоуит акәымзар. Еиҳараӡак мҩахыгашьа зимоуз, Расым ибзианы идыруан Иона ҟазшьа бзиас имақәаз. Иоуҳәаз, ашәындыҟәра инҭаҵаны ацаԥха ауркыр иаҩызан. Иҿы иааҭыхны адунеихаан уаҩԥсы иеиҳәомызт. Аӡәы изыҳәан ацәгьа иоуҳәар акәым, ихаҭа изыҳәан цәгьарак рҳәеит ҳәа иаҳаргьы, шхырцәаӷьк неихыԥрааны ицазшәа, иаарласны инаихаиршҭуан.


263

– Изхысҳәаауа, имцу апатуеиқәҵара ибжьнахқәаз дреи уоуп Дыргәынгьы, – иажәа инациҵеит Расым.

– Изааигәоу иҩызцәа, Ацыркь Дыргәын ҳәа ихлафуеит,

– иҳәеит Иона, гәахәас ауаҩы иҟаиҵашаз гәалашәарак шизцәырҵыз мҩашьо. Аха изцәырҵыз агәалашәара аҳәаха имоуит.

– Ааи, ааи, Ацыркь Дыргәын! – дааигәырӷьеит Расым. – Дызҭахым, иахьимаҳауа, ихьӡ анырҳәо, Ацыркь ҳәа нацыр ҵоит, гәыла-ԥсыла ицыркьу уаҩуп ҳәа аанаго.

– Ус уаҳахьоу! – иааџьеишьеит Иона. Ацәажәара иалагазар аахыс абыржәы заҵәык ишьара даақәҟьеит.

– Аԥхьан сызҿыз имцу апатуеиқәҵара ибжьнахыз ауаҩы дуԥшаарц уҭахызар, иреиӷьу ҿырԥштәуп убри Ацыркь Дыр гәын, сара аус зцызуа, ҳсовнхара адиреқтор хазына, – аҵыхәтәантәи иажәақәа иаҳа дырзааҭгылеит Расым. Ԥсеив гарангьы даақәыԥсычҳаит.

– Иузиузеи, уара, убасҟак цәгьарас? – иажәақәа неихых-еиҵыхуа, ибжьы рҭынчны ҿааиҭит, реицәажәара дазымӡырҩ ӡо, дыцәазшәа итәаз ахԥатәи ахаҵа. Ихы иақәыршәыз ачабра еилыӷраа аақәихит, аха макьанагьы дыштәац, изқәа кыдҵа ны дтәан.

– Дцыркьуп уи, дцыркьуп! Гәыла-ԥсыла дцыркьуп. Ибзианы ихьӡырҵеит Ацыркь ҳәа ихьӡызҵаз. Диреқторс дҟарҵаанӡа уаҩы ҭынчк, уаҩы ҟәымшәышәк, дҭәыцны убла дхызар дхумхуа, уаҩы цәанаалак иакәын. Иареи сареи еиқәлацәак, еиҩызцәак реиԥш ҳаизыҟан. Ачарақәа рахь ҳаиццон, аԥсрақәа рахь ҳаицныҟәон. Аиҩызара ду ҳабжьамызт, аха иҳабжьан апатуеиқәҵара бзиа. Абар, сынтәа хышықәсоуп диреқторс дҟарҵеижьҭеи…

– Ԥшьба ирықәуп, – иҳәеит Андреи.

– Иашоуп, Андреи, уара Аԥсныҟа умаацызт, Дыргәын асовнхара диреқторс даныҟарҵаз, – иҳәеит Иона.

Урҭ аҩыџьа, Ионеи Андреии, Расым иԥсахы ззеибакуаз, асовнхара адиреқтор изыҳәан ирҳәақәоз зынӡаск даҽа хырхарҭак, даҽа гьамак шамаз гәеимҭаӡоу, мамзаргьы, игәеиҭаны агәхьаа имку, ишакәхалак, ирҳәақәаз ихахьы


264

иаамгакәа, иара уаанӡа зҳәара даҿыз, иԥсахы ԥыжәжәо, иқьышә ҵаӷақәа қәац-кәацо, ус нациҵеит:

– Ирҳәоит, убри Ацыркь Дыргәын Аҟәаҟа диаргоит, деи ҳартәуеит ҳәа.

– Адунеи аҿы маӡа ыҟамзаап, – иааџьеишьеит Андреи.
– Ауаа ирҳәо уҳәар… – инхьаиршшеит Иона.

– Дызусҭада ииарго!! Сшәазҵаауеит, дызусҭада?! Аша рамша! Анкьа дшыҟаз дыҟоу џьыршьоит. Диреқторс дҟар ҵеижьҭеи иҽшеиҭеикыз иалырдыраауазеи! – аҩыџьагьы еимданы дрыхәаԥшуа даҿын Расым.

Амшын ахь дшыԥшыц дыԥшуан Иона. Амра анаакылԥха, еиҭах ачабра еилыӷраа ихы инақәиршәын, иблақәа аахиҩеит Андреи.

Ишәмаҳауазаргьы сыгәҭыха сҳәоит ҳәа иажәа инациҵеит Расым:

– Аӡәыр игәаҵәахы ацәымса ақәланы адәы дықәзар, ҳсовнхара адиреқтор Дыргәын иоуп. Ихы имхаԥагьахеит. Аԥсшәа ануеиҳәо, инапы иган ахь ирхашәа, убасшәақәа иуеиҳәоит, инапы имхны уанааиԥырҵлак, аӡаҿы унеины унапы уӡәӡәап. Егьырҭ зегьы ракәым, анцәа ҳрыцҳашьа, иччаԥшьҵәҟьагьы аҽаԥсахит диреқторс дҟарҵеижьҭеи. Сыч чарц сҭахым, аха ишԥазури, смыччар адунеи еиқәыбгоит иҳәарашәа, ԥхаррак аҵаӡамкәоуп дшыччо. Убри, Ацыркь Дыргәын иеиԥшу, даашьҭԥааны еиҳау амаҵура ашҟа да ныргалак, дзеиԥшрахозеи? Дышԥанеиуеи уажәшьҭан, русу шьа агәаҭара азыҳәан қыҭак аҟны данынарышьҭлак? Уаанӡа сызлацәажәоз дреиԥшхоит.

– Ҽааны алхрақәа ҟамлои, усеиԥш иҟақәоу шәыбжьы рышәымҭан, шәаԥсам ҳәа рашәҳәа, – иҳәеит Андреи, убри, иҟалараны иҟаз алхрақәа иара иусура ишадҳәалаз уажәнатә дшазхәыцуаз убартә.

– Иашоуп ииҳәо. Шәсовнхараҿ уара уами аграном хадас иҟоу. Усеиԥш иҟоу аӡәы шәыбжьы ишәҭ ҳәа шәарҳәозар, шәыбжьы ишәымҭан, лажәхырԥа изыжәу, – иҳәеит Иона, убриала угәгьы аԥсы ауршьап ҳәа аанаго.




265

– Учеиџьыка ифар, анцәа ихаҭа дылбааны дуҭаазшәоуп ишиԥхьаӡо, – даҿын Расым идиреқтор изыҳәан. – Шаҟантә иақәыскхьоузеи, абри Ацыркь Дыргәын ҽнак аҩны днаганы, ихәы аархианы, инапы ааирӡәӡәан, данынатәалак, «шәит-шәит!» ҳәа алақәа саарыԥхьан, ихәы ааимҵԥааны, уара уаҵ кыс абарҭ иаҳа иаԥсоуп счеиџьыка ҳәа, ихәы алақәа ирысҭап, нас иара изы сгәы иҭоу зегьы нҭырттаны исҳәап ҳәа.

– Нас изыҟаумҵозеи, узкыда?! – иҳәеит, иаргьы уаргьы шәхы еинышәҟьеит, усҟәаҵ ҳәа аанаго Иона. Уажәы уи еиҭах Аԥсны ашьхақәеи Крым ашьхақәеи еиҿирԥшуан. Иџьеишьон араҟатәи ашьхақәа шаҟа ицәҳәыз, ашәаԥыџьаԥ маҷны иахьиуаз.
– Аҳәара мариоуп, аха аҟаҵара цәгьоуп умбоишь! Уҩны данааилак, дсасуп, гәалак умазаргьы иузиаҳәом. Иара иҩны уаннеилак, уара усасуп, ԥхашьароуп.
– Аус ахьеицыжәуа шәеидтәалами, убраҟа иаҳәа.
– Уирцәажәома?! Икабинет уныҩналаанӡа аусҳәысқәа, иҟауҵаз иҟаумҵаз ҳәа реиқәыԥхьаӡара дналагоит. Ууаҩым, уара, ииашан Ацыркь ҳәа ухьӡырҵеит ҳәа иоуҳәарц ӡбаны уаныҩналалак, акгьы узымҳәакәа, ухьагәгәаны уаадәылҵ уеит. Изыхҟьоузеи, аа, сара суазҵаауеит, изыхҟьоузеи? – Иона дкылкааны диҿаԥшуан Расым. Уи акыр иҳәарц иҭахызаргьы, аҳәаха имҭакәа: – Ҳара ҳауп изхароу. Саҳ ҳәа зоуҳәаз, стәы ҳәа уеиҳәоит.

– Уаҟа уиашоуп, саҳ ҳәа аӡәгьы иоумҳәароуп, аха тәыс думоушәагьы аӡәгьы уихәамԥшыроуп, – иҳәеит Иона.
– Даагап иара убри Ацыркь Дыргәын, – идиреқтор диҟәаҵуамызт Расым. – Ашәаҳәашьа издыруам. Уи азыҳәан убасҟак ддагәоуп, ашәа уҳәаргьы, баша уҟааларгьы иара изыҳәан зегь акоуп. Зны чарак аҿы скәашоит ҳәа дықәлан, ажәлар ркьатеиах ԥиҵәеит. Аԥырԥыр ҳәа дҵыгьуан скәа шоит ҳәа. Алафҳәаразы, лаф хаак ҳәаны уаҩ димырччац, аҩыжәра акәзар, акәыбреиԥш, афҩы иаҳаанӡа дашьуеит.

Абас дшыҟоугьы, асовнхараҿ диреқторс дагьыҟарҵеит, убри инаркны дахьнеилак ҭамадас далырхуа иалагеит. Бзамыҟә рак иҿыҵбгаргьы, ассир иҳәазшәа, аҟыр-ҟырҳәа ҳаччоит. Иаҳәатәым, уара, ауаҩы саҳ ҳәа иаҳәатәым…


266

Инагӡаны ишимҳәацызгьы, игәала еиҳарак ҳәаны даналга , иажәа иаҳа иааирҭынчит Расым. Амра уажәы ихагәҭа аҟынтә илахь ашҟа иааскьаны ицырцыруа иадыԥ халон.

Акыр шықәса раахыс ақыҭа анапхгаҩыс аус зуаз, уҳәан-сҳәани ацәгьаҳәарақәеи ахыцәхәыц аҟара иалаԥшхьаз, иқә ра иаанаумшьартә ачҳареи ԥсабарала аҟәыӷареи змаз Иона, иҳәааит, игәы иааҭоу зегьы иҳәагәышьааит, имҳәар имуазар, анцәа иҟнытә, иззиҳәо иаҳауам, сара, уажәы исаҳар, уаҵәы иаасхашҭуеит, иара, ҵәымӷҵас игәы иалоу иҳәар, игәы аԥсы ашьап ҳәа ҿымҭ, ичҳауа, ацәажәара даҽаџьара аиагарагьы даҟәыҵны Расым дизыӡырҩуан.

Убри аамҭазы, ажәҩан ҵаулеи амра каԥхареи иҽрыҭаны, аиогцәа реиԥш итәаз, зны иаармарианы Андреи ҳәа, даҽазны Андреи Дмитри-иԥа ҳәа Иона изеиҳәалоз ахԥатәи ахаҵа:

– Еҳ, анаџьалбеит, изакәытә аамҭа бзиаз, изакәытә шықәсқәаз урҭ ашықәсқәа! – иҳәан, ҿааиҭит, иҽыриашангьы даатәеит.
– Аӡәы ар иҳәон, егьи – амажәа ҳәа, уара ҳара ҳахьыҟоу уҟаӡам, – иҳәеит уи ишҟа ихы нарханы Расым. – Иабатәи шықәсқәоу зыӡбахә умоу? Сара сызлацәажәо иахьатәи аамҭоуп, иахьа! Иахьагьы уахагьы иҳавагылоу, ҳазцу, аус зцаауа роуп сызҿу.
– Сгәабзиара заҵәык аамышьҭахь, ԥараз, шьараз, адунеи иаасымоу акы сеигӡомызт, убарҭ ашықәсқәа рырхынҳәра азыҳәан, – иҳәан, уаанӡа Расым ииҳәақәоз зынӡаскгьы има ҳаӡозшәа, игәы дҭахәыцуа, изцәырҵыз агәалашәара бзиа қәа иҽынариҭеит Андреи. – Убасҟан, убарҭ, ахьҟәыршәа шықәсақәа раан ами, иугәаламшәои, Иона, Дыргәын Ацыркь анихьӡырҵаз?

– Ишԥа, уара дудыруама Дыргәын? Дыргәын Цымцба? Ацыркь Дыргәын ҳәа изышьҭоу? – иааџьеишьеит Расым.
– Иуасымҳәеи, уара, Минск ақыҭанхамҩатә академиа ҳаицҭан ҳәа?! – удагәазма, ианысҳәоз умаҳаӡеи ҳәа аанаго, гәааракгьы наҵаҵашәа ҿааиҭит Иона. – Андреии уареи шәанеибасырдыруаз, санстудентыз исҩызаз иоуп, Андреи Дмитри-иԥа ҳәа ихьӡуп ҳәа уасҳәеит.


267

– Ааи, аха… Аа, аиеиҵәҟьа. Ацыркь Дыргәыни уареи, шәеицҭазҭгьы, уанстудентыз… Андреи Дмитри-иԥагьы… аиеиҵәҟьа… Шәҩыза изыҳәан исҳәақәаз шәгәы иалсзаргьы, дзеиԥшрахаз аиаша жәдыруаз… – гәҭахәыцрала, насгьы ир хааны далаган Расым, аха аҵыхәтәан, ахаҵа – дхаҵоуп, знык ииҳәаз мап ацәимкуазароуп ҳәа иӡбан, иаарымчшәа далгеит иажәа. Изаҳауаз, уи ииҳәазгьы иҳәашьагьы агәхьаа рымкит акәымзар, иара итәала, ихы ламырҟәыкәа хаҵаҵасҵәҟьа игәҭыха иҳәеит.

– Уажәааигәа скабинет аҿы ҳтәан. Ҳгәазхара ҳаччеит Дыргәыни сареи, – игәалашәара иҽналаихалеит Андреи. – Иугәаламшәои, Иона, Дыргәын дшыҟақәаз? Дназацәажәоз аԥҳәызба лыԥсы наилаҵәон. Иџьымшь еиқәаҵәақәа кыды хәхәала, ибла гәыӷрақәа ахьшьыцба аблақәа реиԥш иҭыԥ хаауа, аԥсуа кәашаҩцәа реиԥш, иӡара ҭкәыцәаа, дануацәа жәо дыԥхашьа-ԥхаҵон.

– Урҭқәа ирзууазеи, Ацыркь ҳәа зихьӡаҳҵазеи? Иҳәеишь Ацыркь ҳәа зихьӡаҳҵаз? – даалахҿыххеит Ионагьы. Уажә раанӡа, ацәажәара даҽаџьара ииаигарц, Расым данымыхә маруазгьы, ихала зфигурақәа днарыха-аарыхоз ашахматқәа, астол ишықәгылаз иаашьҭыхны, наҟ днаханы инаиргылеит. Агәалашәара бзиа анрызҿыха, рҩыза изыҳәан ираҳаз ажәа џьбарақәа наҟ ирхашҭны, рыстудент ԥсҭазаара алацәажәара иналагеит Ионеи Андреи.

– Абарҭ амра ашәахәақәа шыцқьоу еиԥш ицқьоу аӡәыр дыҟазар Дыргәын иакәын, – иҳәеит Андреи.

– Шаҟа иҳақәнагоз зны иаҳзиуз, – иҳәеит Иона.

– Аӡӷаб лшьаҵа аҩы ҭаҭәаны ианҳиржәуазу? Ҳа-ҳа-ҳа! Изжәуам ҳәа зегь реиҳа уара уоуп зыҽзырххаз, Иона, – иҳәеит Андреи, – Дыргәын дзыцныҟәоз уи аԥҳәызба, аиаша уҳәар ами, аԥшӡараз убас дыԥшӡан, лцыӡәӡәаха ужәрын. Ҳзеиԥшнхарҭаҿы диманы даакылсит ҽнак, – Иона усгьы идыруеит, уара иуасҳәап ҳәа аанаго, Расым иахь дынхьаҳәит Андреи. – Дыԥхашьаны дызцәажәом ҳәа ззаҳҳәоз ҳҩыза, зе гьы ҳаԥхьагьы ԥҳәызбак аҟәараӷ лхаиршәит, дзеиԥшроузеишь лара ҳәа ҳаблақәа ҭырхаха ҳлыхәаԥшуан.


268

– Лызшьапык лыхьуан, иаагәоуҭартә дцыркьуан рыцҳа, – инаԥишьит Иона.

– Шәымбои, дыԥхашьа-ԥхаҵошәа дыҟан, аха убасҟангьы абанҭ уажәраанӡа изысҳәақәаз дрылаҟан Дыргәын. Ацыркь Дыргәын, – иҳәеит Расым, аха уи ииҳәаз рхахьы иаамгакәа, Ионеи Андреи реицәажәара инацырҵеит.

– Цәгьамзар бзиа уаҩ дахыччом рҳәоит. Иҟаларын зегьы ҳаԥхьа, абраҟа, ҿыц ҳахьнанагаз ақалақь аҟны аԥҳәызба ԥшӡа иара дахьиԥшааз, дахьидыруаз азыҳәан ашьыцра налаӡҩо, цәанырра мҽеик ҳазцәырҵызҭгьы. Ишакәхалак, дышицу анаҳбалак, рыцҳашьара ҟамҵо, ламысдарала, адыр ҩаҽны: «Блахкыгак лакәын уҳәыҳә ԥшқа, уцырқь», – ҳәа аҵәы налаҵаны иаҳҳәо мацара, Дыргәын ихаҭа Ацыркь наихьӡха леит, – иажәабжь иара изыҳәан ишгәыԥсыршьагаз убартә даҿын Андреи. – Уцыркь дабаҟоу ҳҳәон, арахь ҳара ламысда қәа, иаҳфо мааҭк ҳамамкәа ҳанынхалак, унабжьысишь, ани ацыркь мааҭқәак лымԥсахны иаагеишь ҳәа дыхҭаҳкуан.

– Убас аниаҳҳәа ами ҽнак…

– Уаангыл, Иона, уаҟа сымнеиуеи. Уатәқәамызт лани лаби, аха уаҟа, Минск инхон. Аррамаҵура иалаз уаан.

– Убарҭ аррамаҵура иаламызҭгьы, дагьигон Дыргәын уи аԥҳәызба ԥҳәысс. Лаб ирхәҭа ихараны ҽаџьара ианиас, аамҭа аныбжьала…

– Уи иазаауазеи. Ҳалацәажәап ҳлаф џьбара, ҳхыччара аарҳәны ҳара ишаҳҿеиҟьаз Дыргәын. Иаҳҿеиҟьеит, аха ишԥаҳҿеиҟьеи! Шаҟа иҳақәнагоны иаҳзиузеи, – иқьышә ачча ықәыхх ҿааиҭит Андреи. – Хәылԥазык, ҳԥарақәа анынҵәа, ҳзеиԥш нхарҭаҿ ҳнеизҵаа-ааизҵаауа ҳаилахеит. Ҳкьатеи ахәыц еиҩнаҵәоит. Мааҭк аӡәы ҳџьыба иҭаршәым. Уанаџьалбеит, Дыргәын уца уцыркь лҟынӡа, лани лаби иҳазрымылхааит акрызлаҳфаша ԥарақәак, ианҳаулак ила ҳҭап ҳәа дыхҭаҳкит. Иҳаиҳәақәахьан ауаҩы ԥсабарала иоуз агра шәахымччан, ҵасым, иԥшӡам ҳәа, аха ҳара… Ҳалхыччаҵәҟьангьы акәым, аха… Рқьиашьа амам, ҳиаша гәышьамызт. Аԥара лымԥсахны иааҳаргеит.

– Маҷк иухашҭқәеит, – иажәа налеиҵеит Иона.


269

– Ишԥаҟалаҵәҟьеи, мшәан?..

– Аԥара аалымиԥсахын, ларгьы диманы адәқьан ахь ицеит…

– Иашоуп, иашоуп! Ҳзеиԥшынхарҭа ауадаҿы, астол шәахатәаны шәыԥшыз иҳәеит. Уадак ԥшьҩык ҳаицыҩнан. Ус ами, Иона? Уара, Дыргәын, аерманы ҷкәын Саркис, сара. Ҳацхлымуа, ҳнапқәа ӡәӡәаны, астол ҳахатәоуп, ҳаԥшуп. Шәыра дуӡӡак азнаҵәҟьа афатә рыма иаакылсит Дыргәын иԥҳәызбеи иареи. Астол дырхиеит, аха астудент цәҳәқәа ҳзыҳәан акәым, уажәы аус зцызуа рзыҳәан исзырхиарым. Афатә мацара акәындаз, ҩ-ԥаҭлыкак ашампан ҩгьы ҳастол инықәдыргылеит.

Иҟарҵозеи абарҭ, анцәиныс, ҳаибагоит ҳәа шҳарҳәо ҳәа ҳаԥшын…

– Иашоуп, убас неибаҳҳәақәеит. Астол ҳнахатәеит. Ак рыфара ҳнапы аҳмыркыцкәа, Дыргәын иватәаз аԥҳәызба дналышькласын, уажә избо џьысшьоит, ашьхәа ҵарӡа, аԥын ҵа ҵәырмаԥсӡа лшьаҵа аалышьихит. «Ари жәбома? Абас ҟазымҵаз, уарбанзаалак аӡәгьы ачеиџьыка агьама абарагьы уақәиҭым, хаҵасгьы уԥхьаӡам иахьарнахыс!» – иҳәан, лшьаҵа аҩы нҭаҭәаны, илҭыркәкәаны ижәит. Даараӡа ҳгәы иахәеит ҳәа уасҳәар, узжьеит, Расым. Ҳгәы иамыхәагәышьеит, аха араҟа ҩ-цәаныррак ҳзеилалеит. Изаҳзиуа, ҳзыхирҟьо ауаҳамдырхуа, аха ишԥаҟаҳҵо! Аԥҳәызба иахьылбо, ҳаргьы ҳашуаамысҭашәақәоу, Кавказ ԥагьа иааӡаз ахацәа рхацәа ззырҳәо шҳакәу лҳарбарцгьы ҳҭахуп, аха арахьгьы леимаа аҩы ҭаҭәаны ажәра цәгьахеит. Иҳамжәыргьы ишԥаҟаҳҵо, изымжәыз астол дахыҵны дцароуп. Ҳҿаӡы ааго, ҳахлахаҵ аргьежьуа, ҳаԥхьа иқәгылоуп афатә. Аҳ, аԥсыхәабаа уагандаз ҳҳәоит, аха ишԥаҟаҳҵоз! Ашьаҵа неимырҟьо, қәасаб тәыҩак иалху ԥаҭхьк еиԥш, аҩы нҭаҭәо, аԥҳәызба дныҳәо, ҳаҵашьшь иаажәгәышьеит. Уинахыс: «Дыргәын, егьаурым, лмагәгьы иҭаҭәаны иаажәуеит аҩы, амала, даҽазнык астол ҳазлырхиааит ацыркь» – ҳҳәон. Еҳ, анаџьалбеит, гәнаҳарак ҳҳәазаргьы, гәнаҳарак ҳамхаҟаҵазаргьы, изакәытә аамҭа ссирыз астудент шықәсқәа. Иҟоу шәасҳәап, шәааи хпыҿк-хпыҿк аанаҳкылап.


270

Убарҭ ашықәсқәа ныҳәаны иаажәып, – Андреи дҩагылан, иуадахь дныҩналеит.
Убри иҟамзаара инақәыршәаны, ибжьы аархәыҷны:

– Аус абаиуеи, уара, ари, Дыргәыни уареи аинститут ишәыцҭаз? – иҳәан, Иона днаиазҵааит Расым.

– Иуасымҳәаӡаци? Минск ҳанеицалга, Дыргәыни сареи Аԥсныҟа ҳцеит, Андреи Молдавиаҟа дрышьҭит. Уаҟа дахьыҟаз ԥыҭрак, абыржәы уара аус шууа еиԥш, совнхарак аҟны агроном хадас аус иуан. Ашьҭахь иара убраҟа диреқторс дҟарҵеит. Убрантәи Аҟәаҟа дааганы… – абри аниҳәоз аамҭазы, Андреи ԥаҭлыкак акониак ахы ианкны, аҵәыцақәакгьы еидкыла дхынҳәны дшааиуаз, ашә дшазааигәахахьаз аниба, ибжьы ааирхәыҷӡеит Иона. Расым илымҳа инҭеиҳәеит Андреи уажәы Аҟәа аус ахьиуаз изакә маҵура дуу.

– Аԥсшьарҭа ҩнаҿы, ҳара ҩыџьа ҳаицыҩноуп, иара имаца ра дзырҩноузеи сҳәахуан, – иҳәеит Расым. Иԥсахеибакра иаҳа иааиқәтәеит. Гәжәажәарак ахы ныҵнахит игәаҿы.

– Сыԥсы ахьынӡасшьо аҵәыцак ааныскылом сҳәахьан, аха… Еҳ, ҳқәыԥшра шықәсқәа!.. – иҳәан, аҵәцақәа астол хәыҷы инықәиргылеит Андреи.

– Шәажәхьоушәа… Ҳқәыԥшра шәҳәахт… – «шәара» ҳәа Андреи иацәажәара дналагеит Расым.

– Ҩынҩажәа шықәса уанырзааигәахалак инаркны уқәыԥ шра азхьра уалагоит. Ҳажәым, аха ҳқәыԥшрагьы уажәшьҭа иабаҟоу! Шәаанҿаси, иадаҳкылогьы, аа, абри ашоколад ҳахҩык иҳазхароуп, – шоколадк ааганы, иааԥыҽҽны астол инықәиҵеит Андреи. Акониак аахиртлан, дасу раҵәцақәа инарҭеиҭәеит.

– Егьа ақәра ду наҳҵыргьы, еснагь иҳацзааит, иныҳәа зааит ҳқәыԥшра шықәсқәа! – иҳәан, иаҵәца нҭиркәкәеит Андреи.

– Шаҟа ибзианы ишәҳәазеи! – иҳәан, иаҵәца ижәит Расымгьы.

– Амин анцәа ишәыциҳәааит! – иаҵәца днахыхәаны инықәиргылеит Иона, – хәшәык зжәуеит, арыжәтә зжәыр ҟалом…


271

– Изакәызеи иуҳәо, иабатәи хәшәу! Андреи Дмитри-иԥа иижәыз уара ишԥаумжәуеи, уаҵәца аанкыл! – иуамызт Расым.
– Андреи ижәызар атәыла мбгеит, уара уҟами, ицыжә, – иаахжәашәа мап ацәикит Иона.
– Убри азыҳәаноуп ақәыԥшра зысныҳәаз, Иона. Егьа аажәыргьы, ҳгәабзиара ианаԥырхагамыз, иаажәуа ҳама мызт, уажәы, иаажәуа анҳау, ҳгәабзиара иауам, – иҳәеит Андреи, нас алаф аҵаҵаны, ус нациҵеит: – Аԥҳәыс лшьаҵа иҭаҭәаны иусҭар иаҳа иужәуазар?! Еҳ, Дыргәын, Дыргәын, Аԥсныҟа… усура сахьиаргаз зыбзоуроу иара иоуп. Шәааи, Дыргәын дныҳәаны иаажәып. Аиашаҵәҟьа ҳзиуит, иԥҳәызба лшьаҵа аҩы ҭаҭәаны иахьаҳиржәыз. Афранцызцәа рҳәашьа, аџьентльмен иашаҵәҟьа иҟаиҵашаз ҟаиҵеит. Данқәыԥшыз ус дыҟан, иахьагьы убас дыҟоуп. Анцәа иҳагимырхааит Дыргәын иеиԥш зеиԥшроу аҩызцәа! – ииҳәаз аныҳәаҿа гәыкала ишижәуаз убартә, цәыкәбарк ҭамыжькәа иаҵәца нҭиркәкәеит Андреи.

– Ибзиаӡаны ишәҳәеит, Андреи Дмитри-иԥа! Аҩыза бзиа аешьа диаҩсуеит.
– Аҩызцәа зегьы рзыҳәан исымҳәеит. Дыргәын иныҳәаҿоуп ари.
– Анцәа диныҳәааит Дыргәын… Дыргәын Цымцба, – иҳәеит Расым.
– Ацыркь Дыргәын, – инаԥишьит Иона.
– Абзҳәацәа егьа рҳәоит, дцыркьы уаҟәыҵишь, ҳсовнхара иара иоуп ашьапы иқәзыргылаз, – иҳәеит аԥсахеибак Расым.
– Ҽааны аҭыԥантәи асоветқәа рахь алхрақәа ҟалоит. Ҳгәы иҭоуп Дыргәын депутатс… – иажәа наимыгӡеит Андреи. Блаҵыхәала Расым днаихәаԥшит. Иблақәа ааргызмалны дынцәыҵаччеит.
– Убас ами аҩызцәа шеицхыраауа. Иона ҳанеибаирдыр уаз, аинститут дсыцҭан, дысҩызоуп, Андреи ихьӡуп аниҳәа, Дыргәынгьы дышшәыцҭаз, Иона иеиԥш, шәаргьы дшыжә дыруаз… – иажәақәа ԥыҵәҵәо даҿын Расым. – Аиеи, шәшеи ҩызцәаз… Схы уаҳа азымӡбеит шәымбои. Шәеигымхааит
аиҩызцәа. Убас ами аҩызцәа бзиақәа ишыҟарҵо. Шәара


272

Аԥсныҟа шәыхынҳәра иара дацхрааит. Уажәы шәара иара шәицхраа.
– Угәы ишԥаанаго, ажәлар рыбжьы ирҭару, депутатс икандидатура ықәургылар? – днаиазҵааит Андреи.
– Дарбан, Дыргәыну?! Дыргәын Цымцба изыҳәан дызусҭа да зыбжьы зымҭиуа?! – иҳәеит Расым.
– Депутатс дҟалар, нас, наҟ-наҟ Аҟәаҟа, иахьеиҳау…
– Аҟәа акәым, Қарҭ дугаргьы, Москваҟа диоугаргьы, иар бан ҭыԥу изымбо! Ани, аԥхьан исҳәақәаз… Уи шәа шәгәы иа лымсын, Андреи Дмитри-иԥа. Шәааи, ҳаибадырра азыҳәан акака аанаҳкылап, – аԥшәма иара иакәызшәа, аҵәцақәа инарҭеиҭәан, руак Андреи инаииркит Расым. – Ҳаибадырра нагӡара анцәа иеиҭааит! Шәара шәеиԥш иҟоу абзиақәа, акы ҳагхаргьы, ҳаҭанарҵом. Аԥхьан Дыргәын изыҳәан исҳәақәаз, сизыгәдуноуп изысҳәаз, ауаҩы дзықәгәыӷуа иоуп дыззаӷьуа. Иҵегьы деиӷьхар, иҵегьы ԥхьаҟа дцар сҭахуп азыҳәаноуп… Адепутатрахь шәҳәахт!.. Шәанстудентцәаз, аҵара шәанеицҭаз дшыҟаз аҵкыс деиӷьымзар деицәам, уаҩы игәы анырхара акәым, ашьац ирҟьацуам ззырҳәо аҩыза бзиа дшәымоуп, Андреи Дмитри-иԥа, аҩыза бзиа! Шәара шәеиԥш иҟоу ауаҩы аҩыза бааԥс диоуазма… Шаҟа дсыцхраауа… Ҽаџьара сиаргараны санааҟало, сҭыԥ аҿы ҳәа шаҟантә исеиҳәахьоу… Аусушьа, иҟаҵатәу, зегьы аҩныҵҟала сагәыларԥшны… Дшаажәбац… Шәымбои, аҵара данҭаз, усҟангьы… Иаа, шаҟа ибзианы иҟаиҵазеи! Аԥҳәызба лшьаҵа ашамԥан ҩы ҭа ҭәаны… Егьи, адепутатрахь ҳәа шәызҿу, сара ҳсовнхара агроном хадак иаҳасабала, абыржәгьы снапы анысҵоит иреиӷьу аҟазшьарбага, – даҿын Расым. Ацәгьа аниҳәоз еиԥш, уажәы, абзиа аниҳәозгьы, уи цқьа дизымӡырҩӡо, аԥсшьарҭа ҩны ааигәараӡа еилаԥыруаз аҷнышқәа дрыхәаԥшуан Иона. Ахҩык ахацәа ахьтәаз, аҵаҟатәи абарҵа аҟнытә, џьоукы ача хәыцхақәа дыршәуан. Хәыцхак акашәаха арҭомызт аҷ нышқәа. Руак иазымккәа ац навҟьар, уи инаҵԥрааны, ҽакы инамҵасуан. Ахәыцха ззымҵарсуаз, аа, ижәбома, шәара шәаҵкыс сара сеиӷьеишьеит ауаҩы, сара исиҭеит аҳәозшәа, ахәаша афара иахымыццакӡо, ацқәа ирыбжьакны, акраамҭа аҩызцәа ирылаԥыруан.


273

Расыми Андреи ркониак ԥаҭлыка ккаӡа иааҭацәит. Усҟак ажәра иҽалаигаларц иҭахгәышьамызт Андреи, аха иара даԥшәыман, акониакгьы ықәзыргылаз иара иакәын, дыԥ хашьан, мап изымкит. Дыргәын имацара иакәымкәа, уи иԥҳәыс ԥшӡа, ихәыҷы хазынақәа, иԥҳәыс қьиа, иан, аҟәыӷа ду, иаб уҳәа зегьы иныҳәеит Расым. Адунеиҿ бзиарақәас иҟаз зегьы рзеиӷьеишьеит.

Ауха дахьнышьҭалазгьы, аԥсахеибак Расым иԥхыӡ иалаз Дыргәыни Андреи ракәын. Идиреқтор изыҳәан акыр шықәса раахыс игәаҿы еизахьаз агәаӷ, агәала, агәыԥжәара, зегьы аниҳәаз, еидара хьанҭак даҵыҵызшәа баны иԥсы иишьаз, уажәы убри аидара, еиҭа ихынҳәын, иҭса хьанҭаха, дыцәар дамырцәо, дааԥшыр дамырҭынчуа, игәаҵа инҭаҳаит. Лассы-лассы ихаҿы иааигон абри еиԥш асахьа. Кабинет дук аҟны еидтәалоуп Ацыркь Дыргәыни Андреи Дмитри-иԥеи. Ишеицәажәо, ашьшьыҳәа инаисуеит иара Расым иӡбахә ахь. «Дзеиԥшра уаҩузеи уара уҿы агрономс аус зуа?» – ҿааиҭуеит Андреи. «Расыму? Ибаргәузеи! Сара диреқторс саныҟарҵоз, бригадирс аус иуан. Уажәы агроном хадас дҟарҵеит». «Уара убас уихцәажәоит, иара иузиҳәақәоз, уаҳандаз» – ҳәа дналагеит Андреи. Иаасҳәаз зегьы наиеиҳәоит».

Даҽа хымшҟа аԥсшьарҭа ҩнаҿы дыҟан Расым. Арҭ ахымшкгьы, машәырла диҿаҳазшәа, Андреи Дмитри-иԥа дахьиԥылаша, аԥсшәа ахьиеиҳәаша дашьҭан. Иона иеи ҳәақәеит, Андреи ибарҵа аҟнытә амшын иаҳа иаҳбарҭоуп, амрагьы иаҳа иаҿырхасҭоуп, ишҟа ҳнеип ҳәа. Ицоны иҟало зар игарц кониакгьы ирмазеит, ииҳәақәашазгьы дрызхәыцит, аха Иона инаҿаршәны мап икит, имуит, днеимгеит, ихала Андреи иуадахьҵәҟьа анеира изымгәаӷьит. Амала, ииулакгьы знык аҟара уеизгьы ицижәит аҵәыцақәак. Иџьыба акониак нҭаргыланы, Андреи шьыбжьхьа ахьифоз днаидтәалан, иҩызцәагьы иаргьы иныҳәақәеит, идиреқтор Дыргәын Цым цба изыҳәан ииҳәақәаз дизгәдуны ишиҳәоз, мыцхәгьы бзиа дшибо ҳәа иахьынӡаилшоз ихьаиршшеит ииҳәахьаз, аха иҳәацыԥхьаӡа иаҳагьы еицәеитәуан, Андреи иаҳагьы дшицәыхьшәашәоз ибон.


274

Адырхаҽны, усгьы ԥсшьара соуам иҳәан, имаҭәақәа ааиз ганы: «Аҳауа снымаалеит, насгьы аҩныҟа усқәак сымоуп»,
– ҳәа нараҳәаны, иԥсшьара мшқәа рыбжакгьы еиҩимшакәа дықәҵит Расым. Амала, аԥсшьарҭа ҩны ашҭа данҭыҵуаз дааҭгылан, Андреи Дмитри-иԥа дахьыҩназ ауада ашҟа даа наԥшын, аӡәгьы ишимаҳауазгьы, иԥсахы еибакны, ибжьы ҿацаӡа иҩҭыганы:

– Зегь акоуп, исҳәазааит. Сгәы аԥсы асыршьеит. Шәы зегьы шәеиԥшуп! – иҳәеит даамақарны. Ԥсеивгараны даа қәыԥсычҳаит.

1976


Сырхашҭит, срыкәыхшоуп

Акаҵкәыр убас ихьанҭан, дегьызеиӷьым ахаҵа ишьҭихыр, ибӷа аҿҿа ҩалгарын. Марҭа лгәы иаанагомызт, асҵәҟьа ихьанҭахап ҳәа. Илыхьыз уиоуп, алԥхынрак ачаи алаҿылх уан уи акаҵкәыр, амаҟа ҟьаҟьа амаа инаҵданы, лӡара иад ҿаҳәалан, азна ачаи анҿылхлак, лӡара ишахьынҳалоу, ачаи капанырҭа пункт аҟынӡа иналгон. Ашьшьыҳәа, дмыццакӡо иналыҟәнылхуан.

– Ашәарах ржьы рӡара иахьынҳало, аҩныҟа игәарлон ажәытәан ахацәа. Аа, шәымбои, уажәы аҳәса рӡара ҭанарпа лоит акаҵкәыр. Малуп, барақьаҭроуп. Ҳныҟәшәымгои, ҳхацәа, сшәыкәыхшоуп, – лҳәон, лафшәа Марҭа. Ус ҟазшьас илыман лара. Гәалак лымазаргьы, ирлафны акәын ишылҳәоз.

Акаҵкәыр дажьагәышьеит. Акы, уажәы иҭалҵақәаз ры хьанҭареи ачаи бӷьы ахьанҭареи, ҭсеи бамбеи хьанҭарала еиԥшу аҳа еиԥшымызт, ҩбагьы, ачаи бӷьы цыра-цырала иҟәшәаны лкаҵкәыр ианҭалԥсалак абӷьқәа ҟәҷыр ҳәа дшәозшәа, уамак еиҵалкәаҳауамызт. Шаҟантә илеиҳәазеи лхаҵа, лара лҳәашьа, лыҭаҳмада, ҭакәажәык абасҟак аидара баҵамлан ҳәа, аха лара: «Ҳаҷкәын Кәанти, ԥаса даадыххыла ны данцоз, иахьазы, асасцәа сзаауеит иҳәеит, дабахьӡои рыц ҳа, ҳҭаца Ҭеда, лхәыҷы, лара деихҟьашо», – лҳәан, илымуит.


275

Ашәха рҩақәа, ауатка, аџьынџьыхәа, акакан гәылхны, банка дук азна аџьыка хны, агәагәышь рбаӷь пашәӡа ихәылхны, ижәны, лыҷкәын аҩны данааилак, фатәыс иаалымоу акы дамеигӡакәа ишимҵалыргыло еиԥш, аӡынразы ҵәахы-мҵәа хы ҳәа акыр лымазар, дамеигӡакәа, лкаҵкәыр аҭаҵара даҿын. Хыччашақә,насҭха дгыланы дԥышәырччон лыҭаҳмада. Уажә илымбеит уи иԥышәырччара, иаҵанакуаз лдыруан. Ииуа зеи иажәымҭыҽха, иҷкәын заҵә изыҳәан афатәыжә деигӡо далагама ҳәа лгәанала дизаӷәуан лара.

Ашьыбжь нхыҳәҳәоны, Марҭа лмахәарқәа кыднахуа, илу лакгьы лкаҵкәыр лыманы, рқыҭа аусҳәарҭахь дкылсит. Уажә шьҭа имариоуп. Уажәшьҭа уаҟа снеихьоушәа исыԥхьаӡап, дхәыцуан лара, ажәытәан акәын ианыцәгьаз, хаха-хымш амҩа иқәхон аҽуаа, уажәы амҩақәа каххаа, Аҟәанӡа акәым, мышкала Баҭым уцаны уаауеит. Сызкәыхшаша с-Кәанти иҩ ны ааигәараҵәҟьа иаангылоит автобус. Сынҭыҵны, аулица ахьааихысҵәаҵәҟьоуп. Уанӡа сызнеир, скаҵкәыр зынӡа исзышьҭымхыргьы егьоурымызт. Аӡәы дсыцхраап. Иамуӡар, инаргыланы сыҩхалар, сызкәыхшаша сҭаца дналбааны иаахалгалап. Лара иаалҭаххашаз зегьы ҭасҵеит уаҟа. Цәы кьанаҵ инеиуеит автобус. Уаха акәзар асасцәа анырзаауа, рхәы аҟаҵара дахьӡоит. Шьыжьнаҵы, иамуит, сҳәалахеит, сыздәылымҵит. Асҭаршын симбандаз, аусура кажьны, шәхы ахьынахоу шәдәықәуп ҳәа аҭыӡшәа сылихуеит. Ҭагаланшьҭахь, уиаҟара аусутә абаҟоу, аха иара изыҳәан еснагь еилахароуп. Иҟаҵа, иу, иааг ада уаҳа акгьы издырӡом.

Лкаҵкәыр налыргылан, аусҳәарҭахь даанаԥшит Марҭа, аха аҽны мҽышан, аӡәгьы дықәыршәымызт. Лара леиԥш, автобус даццарц иааз рҳаблантә ԥҳәыскгьы уаҟа дыԥшны дгылан. Леидара ашьҭыхраҿы акыр длыхәозшәа, уи данылба, даалеигәырӷьеит Марҭа.

– Бышԥаҟоу, Кама, аҩны шәышԥаҟақәоу, бхаҵкы сцеит? – лҳәан, лгәыла ԥҳәыс аԥсшәа налалҳәеит Марҭа. Лара усгьы аӡәы даниацәажәо, ухаҵкы, сукәыхшоуп ҳәа аламҵакәа дцәажәомызт. Издыруада, шаҟаҩы аԥсамхацыз уи лаԥсшәа, аха лара ус дыҟан, гәаӷк лгәаҵа иҭашәомызт.


276

– Ҳазбыргозеи, ҳаҟаӡамкәа анцәа ибирбааит! – лгәахы кыдгыланы даацәажәеит Кама.
– Ибуазеи, Камахеит!...
– Ачымазаҩ дҳамоуп. Санхәыԥҳа Хәамԥа Уачамчыра дышьҭоуп.
– Илыхьзеи? – иаалцәымыӷхеит Марҭа. Лгәыла ԥҳәыс дгәаҟҵәаҟха чымазаҩбара амҩа дахьықәыз, лара, Марҭа, агәырӷьа-ччараз лыҷкәын иахь дахьцоз, аӡәы иитәыз бзиа- рак ицәылгазшәа, лхы нахылбааит уажәы.
– Хыхь бааԥсык лхы иааҭалеит жәацы, – даҿын Кама. – Хәышәтәырҭома ари, амца ахьыҩнашәаша! Дҳаманы ҳааит абрахь. Адехәҭыр ихы хырԥа, аҩы дашьны дықәжьын, уаҳа уаҩԥсы дыҩнаршәымызт. Ақалақь ахь дҳаманы ҳдәықәлеит. Уаҟагьы акы нарҿоумыжьыр, ишыбдыруа, ихьаԥшны иу хәаԥшӡом. Ҟәрышьқәак ҳаԥшаагәышьан, рыԥсы инаҭаны дышьҭаҳҵеит.

– Дышԥаҟоу уажәы? Иаууеи, Хәамԥа рыцҳа, алԥхынрак, абжьымра лхы аршаҟәо ачаирҭа дшыхгылаз, уажәы, ҭага ланшьҭахь, уаҩ иԥсы анеивигашаз, лара…
– Дышԥаҟаху, дхьаԥиӡа аиарҭа дыларшәуп, дымԥсуа, дыбзамхо. Ари уажәоума, есҭагаланшьҭахь иаалызцәыр ҟьоит. Шаҟантә дҳарххахьоузеи! Урҭ зегьы схы иқәыскрын, амашьына сцәымцазҭгьы. Афаха рмоуртә, сасцәақәак ҳҭаан, аҩы ыжәуа иштәаз, сара сзырԥырымҵит, дара усгьы агылашьа иақәшәоз уаамызт. Сызгозеи уажәшьҭа, – даҿын лыԥсахы ԥыжәжәо Кама.

– Ауаҩы зегьы мышкы ианизеилало ҟалалоит, аха нас, дышнеиуа, зегьы рҭыԥ инықәланы, бшымгәыӷӡо иааман шәалахоит. Бгәы кабмыжьын, бхаҵкы сцеит, Кама, – лгәыла ԥҳәыс џьара акала дахьлыхәаша дназхәыцит Марҭа, аха амашьына шцахьаз цқьа лхаҿы ианаалга, лгәы нҭаҳан, деиқәышьшьы дааҟалеит. Цашьас иҟалҵозеи? Ахәылԥаз еиҭаахуеит. Уи анбыкәу! Иааилашәшәуаны. Аҵхабжьон инеи уеит Аҟәа. Усҟан изырҭахузеи акаҵкәыр иҭоу! «Сара соуми изхароу, ашьжьымҭан арахә саазрылымҵӡеит».

– Бара бабацои, беикәаҳәы-еикәаԥса? – Марҭа дналаз ҵааит Кама.


277

– Смаҭа, Қьаамын хәыҷы дыгәхьаазган… Снабжьысып сҳәан… – дызцаҵәҟьоз аиаша лымҳәеит Марҭа. Аӡәы дгәаҟҵәаҟха чымазаҩбара амҩа данықәу, лара…
– Бара қьафшақә бцозаап. Иахьа бзымцаргьы, уаҵәы бцап. Сара соуп цәгьала амҩабжара иқәхаз акәымзар.
– Саргьы сымцар ҟалом иахьа. Шьапыла ҳдәықәлар, амҩа ду аҟынӡа ҳазкылымсри?
– Изакәызеи, Марҭахеит, ибҳәо! Санхәыԥҳа Хәамԥа лыцқәа хаџьџьалеит ҳәа саҳаргьы, сызцом шьапыла. Иабы кәу, быжьба-ааба верс бжьоуп амҩаду аҟынӡа.
Акраамҭа ианеимарк ашьҭахь, еибаргәытәын, баша ҳгы лазар аҵкыс ашьшьыҳәа ҳцалар еиӷьуп ҳәа ӡбаны, амҩа иқәлеит аҩыџьагьы. Насыԥшәа, уамак имнаскьацкәа, еидара мҩангага машьынак рыхьӡеит. Дара рқыҭантәин иара. Илаԥш уа иҟамызт, анцәа иашьапкуазшәа, рнапқәа наиздырххеит. Днарывҟьаны днаскьан, дшаангылазеиԥш, ашофер ихы ака бина инҭирҳәҳәан:

– Шә-граммк рыхә сышәҭозар, шәаашьҭԥааны шәызгоит, – иҳәеит деиқәлафха. Уи илаф ргәахьы инеиуа, ииҳәоз раҳауа иҟамызт, еидара-ԥсараха амҩа иқәыз.
– Ҳга, абааԥс, ҳга, – лҳәеит Кама.
– Шә-граммк, шә-граммк!
– Шә-граммк ракәым,ԥаҭлыкак усыржәуеит, нан, су кәыхшоуп, – лҳәеит Марҭа.
– Шәҩыџьегьы акабина шәҭал, сызкрыда ҳқыҭамҩаҿы, – иҳәеит ашофер, ихы-иҿы гьежьӡа, ихаԥыц ԥаҟьақәа аарԥшны дыччо.
Еиҳабы еиҵбыла аибарԥшыха рибамҭакәа, рыҵкқәа асаара ишьҭассы, акабина ашҟа рҿынархеит Марҭеи Камеи. Кама ачымазаҩ лхәы зҭаз шәыра хәыҷык лкын, дласӡа аԥхьа дынҭалан, лшәыра лшьамхы иқәыкны, ашофер лыҽидырӷәӷәала днатәеит. Лара данызҭала, уажәшьҭа ама шьына аҿынаирхаргьы цәгьа илымбо, лаԥхьаҟа, ицырцыруа амра зқәыԥхоз, асфальтмҩа днанԥшылеит. Лкаҵкәыр аарла дҩахан ашә инылалкит Марҭа. Иналырхеит-иҩалырхеит, аԥх

ӡы лықәнаҭәеит, иамуит, акабина илызҭамыргылеит. Ашофер имахәар хәымбабисӡа иааирххан, акаҵкәыр ҩышьҭԥааны,


278

Кама иналываиргылеит. «Иаргьы баргьы шәеибамбааит, са ҟьашьуеит!» – лгәы иааҭалҳәеит Кама. Акаҵкәыр ҟьаҟьаӡа атәарҭа ианықәиргыла, лара Марҭа дахьтәашаз лмоуит, дамкит. Ҵаҟа, ашьапы ргыларҭахь, иара хәыҵамӡеит.

– Акузов иақәыргылатәуп, Марҭа, ари бкалаҭ, уаҳа ԥсы хәа амам, – иҳәеит ашофер.

– Ииашаҵәҟьаны, калаҭк иаҟароуп иара! – инацлырӷызит Кама дахьтәаз.

– Иамуазар, сукәыхшоуп, хыхь иақәыргылагәышьа. – Ларгьы амашьына агьежьқәа дрықәгыло, акузов ахь дақә ларц деиханы дынкыдлеит.

– Ҭагаланшьҭахь, аԥша ҵәыҵәӡа, ахьҭа былалоит, Марҭа. Бкалаҭ уаҟа иақәгылаз, бара акабина бҭатәа, – иҳәеит ашо фер. Уи иажәа ҟәандақәа хәшаха лгәы инықәлеит аҭакәажә. Ауаа зегьы абас, абри арԥыс иеиԥш иҟазар… Дгәыбылҩуп, анцәа днаигӡааит. Ауатка зҭоу сԥаҭлыка ааҭыган иара исҭап сгәахәуеит.

– Мамоу, сукәыхшоуп, скаҵкәыр хышәҭуеит, икны саатәап абра.

– Атәарҭа амаӡам.
– Сгылаз, егьоурым.

Архәарақәа рҿы «ачараз» бжьы ақыҭа иналырҩуа, ишьҭхысаа инеиуан аидарагага машьына. Арахә рҟашәа алеигозар акәхарын, аҭәа антаталан. Аԥша ананыслалак, ԥшатлакәҵас еиларгьежьуа, аҭәажәла, асаба, агәам еидгәала Марҭа илгәыднаԥсалон. Наҟ, амашьына ашьҭахьҟа иамгакәа, аԥхьаҟа еизыҳәҳәа иахьаанагоз акәын Марҭа иџьалшьоз. Лыблақәа еихааӷәӷәа, лкаҵкәыр лнапы адырԥсыла илкын. «Автобус аҵкысгьы дласны дцоит ари. Аԥша мыждоуп акәымзар, иаҳагьы сласны снеиуеит. Сызкәыхшоу с-Кәанти исасцәа раара акыр шагу уа сҟалоит».

Лкасы лыхнахуан аԥша, уи данамҵаслак, лхәы-лжьы еиларгыло, ихьшәашәаӡа лыкәа иҭалон. Лыци-лышәи еихам гыло, дыхьҭашьит аҭакәажә.

Бахәык инадыххылазшәа, адыхҳәа иҭрысны иаангылеит амашьына.


279

– Ул-ласны уу-аа-уан, с-сукәых-шоуп, аԥша ӷәӷәала-шәа иас-суан, – лҳәеит Марҭа, лхаԥыц ххаа хәыҷқәа ахьеихакшоз еихакәашо.
– Ишԥааури, ди, ҳаццакуеит.
Акабина аԥхара данаршы, лӡамҩақәа ҭҵәраа ицо дааҭы ҵит Кама. Деихыкка, ԥҳәыс ҳаракык лакәын уи. Лара ита таӡа акабина дҭатәаны, лгәыла ԥҳәыс хыхь дахьақәгылаз, иаҳагьы лышәара иацнаҵазшәа, лыхәда ҭҳәа дгыланы дылзыԥшуан. Марҭа ҵаҟа дналбааит. Иҭабуп ҳәагьы ашофер иаҳәаха лмоукәа, шәымҩа аабзиахааит иҳәан, днықәхәаша дцеит амшын агаҿа шыҟаз. Аԥшаҳәаҿынтә арахә рҟашәа ааигозар акәхарын.

Лгәыла ԥҳәыс Камагьы, машьынак лоун дцеит. Акраамҭа дыԥшыр акәхеит Марҭа. Афақь аҵҟьа ицо, аганқәа неиужь исаркьаԥсараха, автобус дуӡӡак аангылеит. Дыбӷарҳәҳәо лкаҵкәыр аашьҭылхын, лара дагарц иаангылаз џьшьаны, уи ашҟа лҿыналхеит аҭакәажә.

– Соӷум, нан, Соӷум, – лҳәан, автобус ашә анаат, амардуан инаҿалыргылеит лкаҵкәыр.
– Ниету Соӷум, ниету, – иҳәеит асаркьатә кабина дахьҭатәаз ашофер, иоурысшәа хьыр-выр хәахәа-чахәаӡа, аҭакәажә деицакуа.
– Ишыбнауааз инхеит џьоукы, еидара гагоума ари ав тобус лиуқс. Ауаа зҭымҵуа, изҭамло, ркаҵкәырқәа ашә иныладыргылоит!..
Пасаџьырк араҟа дақәҵуазаарын, иааимҩатәны Марҭа лкаҵкәыр аашьҭиԥаан, илбааганы ҵаҟа инаиргылеит. Ицыр цыруа аҭанақьы иалхыз ашә аӷьеҩҳәа иныдҳалан, иԥхаӡа ахылҩа-ԥсылҩа налҿарчы, инықәхәаша ицеит автобус.
– Уца, нан, сукәыхшоуп, амҩа бзиа уақәшәааит, – уи инашьҭалҳәеит аҭакәажә. – Аҟәаҟа дымцозаап, акәымзар, сышԥеимгахуаз.
Лара лқыҭан Аԥсара акәызҭгьы, арахә-ашәахә еилырга ны, аҭаацәа анааилатәо еиԥш инеихьан аамҭа. Аулицақәа каххаа, алашарақәа адыркхьан ақалақьаҿ. Гәашәцыԥ хьаӡа иныдгыло аҽы бжьысеиԥш, аанҿасырҭацыԥхьаӡа
иааҭгыло имыццакӡо иаауан Марҭа дзықәтәаз автобус.


280

Лгәы изыԥжәон ашофер. Ианылзымчҳа, лааигәара илы ватәаз аԥҳәызба иналалҳәеит, ашофер игәаҵәа шыжә поу, уаҩԥсы игәхьаа шикым, лара шаҟа дыццакуа. Аԥҳәызба дааԥышәырччан, быццакуазар, таксила бца лҳәеит. Уажәадагьы Аҟәа даақәахьан Марҭа. Лара лтәала, ақалақьуаа цәгьамкәа илдыруан. Еснагь иџьалшьоз, ауаҩы ибла ҭырхаха духәаԥшуеит, дувагылоуп, дуацәажәаӡом. Уара ажәак иоуҳәар, ирымчны, дгәамҵноуп аҭак шыҟаиҵо. Аџьџьаҳәа еилазар! Аа, уажәраанӡа дзацәажәоз аԥҳәызба… Илоуҳәаран иҟоузеи!... Ус иаангылаларц ахәҭазар акәхап ари автобус. Аанҿасырҭацыԥхьаӡа џьоук ақәҵуеит, џьоук ҭалоит. «Абас акы ҳамазар ақыҭан. Ачаирҭахь ҳалацо, ҳалаауа», – лгәы инҭылҳәаан, лхала дааԥышәырччеит. «Смаҭа хәыҷы, с-Қьаамын дыцәахьазар акәхап уажәшьҭа. Ихахәы хышӡа, ихаҵкы исышьҭааит, дзыхшаз раҵкыс, деи ӷьысшьоит. Нанду дааит, нанду иҳәап дгәырӷьаҵәа. Аԥхынра аандаз, даарымхны аҩныҟа дызгон. Нанду дикәыхшоуп, дыцәаанӡа снеир, аџьынџьыхәа изаазгаз ифап».

Ашә аалыртит Ҭеда. Афатә, арыжәтә, ихлахаҵргьежьыгаха аҭаҭын лҩа, зегьы еилаӡҩаны излаз аҳауа ԥхаӡа иналгәыдҳалеит аҭакәажә. Аԥсшәагьы лҳәаанӡа аара дук лыдызшәа, ас ихьшәаны дахьааз лхы дазгәаан, илҳәашаз цқьагьы дақәымшәазт, лҭаца дшыналҿаԥшыз:
– Уажәоуп санаауа, – лҳәеит.

– Шәзырццакуаз макьана? – лҳәеит аҭаца, дегьаа ԥышәырччеит. Марҭа лгәы нҭаҳа ицеит. Илҳәарц лҭаххеит амҩан дшыманшәаламхаз, лкаҵкәыр ахьдуцәаз иахҟьаны дзықәшәақәаз.

– Амардуан аҵаҟа игылоуп акаҵкәыр, арахь ихагал, нан, – лҳәеит урҭқәа зегьы рцымхәрас.

– Баама, ди, баама?! – азалаҿынтә ибжьы гәаҩаӡа иааҩит лыҷкәын Кәанти.

– Сшьапқәа ԥҵәааит, нан, сукәыхшоуп, уажәоуп санаауа!
– Уажә бахьаазгьы анцәа иџьшьоуп.
– Шьҭа сабаухәарҭагәышьоу…
– Уажәшьҭагьы имцхәхарым акыр аабгазар!...


281

Иҳәашьала илдырит Марҭа, уи ибз ашьаҭа кәадахартә ишижәхьаз. Идтәалаз асасцәагьы аҵкыс еиӷьымзар акәхарын. Рыӷьалпалбжьы хыҭҟьагаха иааҩуан. Марҭа урҭ срылаларым лыӡбан, ашә давсны ашьшьыҳәа акәыхәнахь дныҩналеит. Ҭеда акаҵкәыр шьҭԥааны дшыҩхалаз еиԥшҵәҟьа:

– Дсас дахьуп иаҳҭоу. Ишахыржәыло шәаргьы шәааип ҳҳәан, калбасак, чак нарымҵаҳҵеит. Иеибаршьит афатә иазымԥшыкәа. Дсас дахьуп, дуаҩ дууп, иара ианааигәаԥха, иахьаҵәҟьа шәыҷкәын магазинк диреқторс днеиҭоит. Аԥха ҟаҵаны ирхьаагӡароуп, – лҳәан, ажәжәаҳәа акаҵкәыр дынҭалеит.

– Ахәыҷы дызбар сҭахын. Убарҭ аџьынџьыхәақәа иара изоуп изаазгаз, ианду дикәыхшоуп, – лҳәеит Марҭа.

– Агәылара дыцәоуп. Ҳасас иҩызцәагьы акыр зылшо уаауп. Иахьантәарак дышәзыԥшын шәыҷкәын.

– Аидара мҩангага машьынак сақәтәан, шаҟа дарԥыс бзиаз ббандаз убри шоферс иамаз. Ахьҭа быламлааит, ди ҳәа, деиқәыԥсышәаха…
– Уи дабашәгәалашәеи уажәы.

– Ауаҩ бзиа духашҭӡом. Акабина сҭаиртәон, акаҵкәыр иамуит акәымзар.

Аҵх иҵегь инаскьеит. Афатә фҩы иаҳа-иаҳа иҩначуан акәыхәна. Акраамҭа абжьы лаҳауан, аччаҳәа иџьуа адырган ианыз агәагәышь ажьы. Лгәахы ҵшьаауа, шьыжьаахыс ҿаҵа лҿахьы ишҩалымгац лгәаланаршәон уи Марҭа. Ашьҭахь иара уигьы, азалаҿынтә иааҩуаз абжьқәа инарылаӡҩеит. Иааҟәымҵӡакәа ллымҳа иҭашәышәуан аԥша. «Дҿаԥха-ҿаччо Кама, сара мыжда, лыжә аҵша аризшәа, машьынак акабина дҭатәазар, атәыла лырбгеит. Акаҵкәыр ауп акәымзар, саргьы сҭаиртәон. Дҭатәазааит рыцҳа, ачымазаҩ длымоуп уи. Сара исыбаргәузеи, ргәы бзиа, рхы бзиа, сҭаца, сыҷкәын,смаҭа, анцәа ишиҳәара…» Автобус дахьақәтәазгьы ус итатамызт, дырҵысуа нышьк дақәтәаны амшын дхушәа… лыҷкәын Кәанти, дхәыҷӡахахын, лкалҭ дахьынҳало дыҩуа длышьҭоушәа, ԥхыӡу хәыцрак далоу цқьагьы илзымдыруа,


282

иара убраҟа, акәыхәнаҿ, асқам хәыҷы дықәтәаны, аҭӡамц лыҽнадҵа дахьаатәаз, дынҭаҳәахаа дыцәеит Марҭа.

Данааԥшгьы, ишьҭаланы ицәахьаз дырԥырхагахар ҳәа дацәшәан, ҽырҵысы ҟамҵа, лцәа дҭаланы, лыҽреиџь, лнапқәа лгәыҵаԥса уаҟа дыштәаз, аԥенџьыр иалсны, акәыхәна иааҩналеит алашара. «Шаҟа иааԥсаха ицәоузеи, срыкәыхшоуп». Раԥхьа лылаԥш нақәшәеит, амаа қәацәӡа, иккаӡа иҭацәны лаԥхьа игылаз акаҵкәыр. Аҟәара деиҵасуа дрыхьҭшьит. Еиҭах лгәы ҿкаауа иааҵалеит амла. «Ашьжьым ҭан еиласырхоит. Қьаамын хәыҷы усгьы гәылара дыцәоуп, дҿыханы дгылаанӡа аԥшыха сымам. Шаанӡа ҳқыҭахь ицоит автобус. Даҽазны дызбар, ԥаҭлыкак ауатка исҭароуп, убри, ахьҭа былалоит, акабина бҭал зҳәаз ашофер ҷкәын. Дарԥыс еилыххан иара. Сцалап. Уажә санибалак, еиҭах иӡарақәа ҭарс икны аԥышәырччара далагап сыҭаҳмада. Ишԥаҟақәоу, ишԥабԥылеи ҳәа сазҵаара далагашт, иасҳәозеи? Ибзиахәха иҟоуп, срыкәыхшоуп сҳәап».

Лкаҵкәыр ласкәантраӡа, лган иавак икны, лшьапԥынҵа дықәгыла-аақәгыло, ашьшьыҳәа ашә аалыртын, дындәылҵит Марҭа.

1968


Акәаш-мца

Даазқәылаз аҟазшьа ҷыдақәа ҵиго далагеит Шьааб. Лқәыԥшра ашәҭымҭаз иҩны ашәхымс ихыҵыз иԥҳәыс Ҭа кәна, абар уажәшьҭа лыбӷа хәахьеит, лыԥсҭазаара аиҳарак иара иааигәара имҩасит. Ианакәызаалак ибла аԥыџь ҵысаан ӡа игәы иҭаз лдыруан, аха уажәы иҵигаз аҟазшьа ҷыдақәа зыхҟьаз шеилылкаауазгьы, ирхылҳәаара лыздыруамызт.

Лгәы дҭахәыцуан: «Избан, иацы акәушәа ари аныҟалаз, иҿыцӡа изцәырҵны, уажәы ихьааиго дзалагаз? Ианбатәи аамҭоу ас ҳааиуеижьҭеи, уажәыгь данымшәаӡаци? Амала, ашара адәы ианаақәлалак, арахә-ашәахә шеилирго, амҿы-


283

амца дышрышьҭоу, ихы-игәы иханаршҭуазар акәхап, иаҳа длахҿыххоит. Иҟалап, аус-ҳәыс адагьы, ҽынла, сара иахьызбо иныԥшыр иҭахымкәа, иҵәахуазаргьы. Агәра ганы дыҟоуп, уахынла алашьцара акгьы лнарбом, дҭаҳәахаа дыцәоуп ҳәа. Сара сгәы дагәам, илашәым. Саргьы агәаҵәа сызҭоуп. Иара дхаҵоуп, иҵегь дыӷәӷәаз џьысшьон,» – абас лхы дацәажәо, лҟыт-ԥсыт ыҟамкәа дион Ҭакәна. Шьааб ибжьы аармаҷны илықәиргон, лара лыҽмырҵысӡо, ҽырцәа ҟалҵон. Ииҳәары зеи, ииҳәац акәхап. Иабарыхәо иалацәажәар?

Аҵх ықәышьшь ицон. Ақыҭа агәахьы, хараӡа, машәыршәа лак шыргьы, Шьааб ашырҳәа ииарҭа днықәтәан, агәашә ахь аԥшра далагон. Иҵарбаҟа иаркыз агәашә аҿыж-бжьы анымгалак, ишыз ала азыҳәан даӷьуа, ашьшьыҳәа ахчы ихы нықәиҵон. Икаруаҭ усгьы иааганы, иадыӷәӷәала аԥенџьыр иа диргылахьан. Асаркьа аԥша алышәшәоит, ахьҭа зулоуҵозеи, ухы уаӷахама, уанаџьалбеит ҳәа шаҟантә ималкызеи Ҭакәна, аха иҽаҿаршәны имуит. Аԥенџьыр аӷәышәқәа аартны, асар кьа дышналыԥшра имазеины иҟазар акәын. Алашыбжь дана жьалак, дшазаӷьуазгьы, еиҭах илымҳа кыдҵаны, уаҳа имга ришь алашыбжь ҳәа дӡырҩуа днаион. Аеҵәақәа еилацәҟәуа, еилыџьџьаауа, иԥенџьыр илаҷҷон. Инахараны иааҩуаз аӡиас Аӡӷара ашьҭыбжьи, иҵыр-ҵыруа аҵх иалаз арҵуқәа рыбжьи аамышьҭахь, ҷытбжьы анимаҳалак, дҟәынд-ҟәындуа, ак аҳәара далагон. Анхара раԥхьаӡа ашьапы зкыз арԥыс, дықәӷьацарц иалихыз адгьыли, иргылахьоу ахыб реи игәазхара ианизымбо еиԥш, ҵхагәҭаны, харԥ заҵәы дшыҟоу, адәахьы дындәылҵны, инхара-инҵыра ахәаԥшра хҭеикит Шьааб. Иҩны ахьықәгылаз адгьыл, кәакәарҵас ихы кәымпылааӡа, иҩылгәыгәны иҟан. Иҩны ҳҳәаргьы, хыбрас иҟаз оумак егьыҟамызт. Ган ҩны маҵурҭак изгылан. Раԥхьаӡа ианиргылоз, иара инапала хәажә быцала еилырффаҷа ишш ны иҟаиҵеит уи. Ашьҭахь, иара иҳәашьа, иқыҭан, Аԥсара, зегьы акультура анрылс, иаргьы иган ҩны даакәшан, адәахьалагьы аҩныҵҟалагьы ишьыхит. Уи «акультура» зкьымсыз ихәышҭаа ра ауп. Ауаџьаҟҵәҟьагьы дзамышьцылеит. Аихатәы хчныза хәхәаӡа иарсны, ахәышҭаара ҭбаа-ҭыцәӡа, аԥсуа мца изеи


284

қәын. Еиҿарԥа-еиҿарԥаны ҩ-рхнышьнак ахакнаҳан. Ҭакәна аҭуан алҩақ аҵлыршәшәартә амч лымамызт. Иара даазқәы лаз, амца амҿы убриаҟара ақәиҵо далагеит, аихатәы хчныза абӷа ҭахәало аҟынӡа инеицон. Уахынла ианышьҭалозгьы, аџьтә кәашқәа, реиҳа акраамҭа имбылша, ааганы иақәижьуан.

Аҵх агәазы, ҽынла иимбац акыр ибозшәа, амӡырха дны қәлан, даанаԥшы-ааԥшуан. Дааҭгылан, акраамҭа дыԥшуан иган ҩны ахықәцәахь.

«Иҩеиуеит, сылҩаҵә, ихәхәаӡа иҩеиуеит! Џьоукы рцас аҟынтәгьы иҩеилаааит. Акәаш-мца арцәара мариам!» – иҳәон ибжьы ҩҭганы. Ирахә ибжьы рхашҭыр ҳәа дшәошәа, ибжьы ҩарыларганы, атрышә длас-ҩасуан. Иара иҵанакыз анхар ҭа ҭыԥ тәым рахәык ҭалар, акыршифоз ихәы имҵнахызшәа иԥхьаӡон. Идгьыл тәым рахәык ашьапы шықәгылам, иара ирахә-ишәахә ахәапаҳәа ижаҳәо иштәоу агәра анигалак, даахынҳәны дааины дышьҭалон. Иамуӡакәа акраамҭа да нызмыцәалак, ибжьы налықәиргон иԥҳәыс:
– Бааԥшуама?

– Иухьзеи? – ларгьы зҵаараны аҭак ҟалҵон, гәамҵра ззымдыруаз аԥҳәыс ҭынч Ҭакәна.

– Бындәылҵны бнаԥши, ҳаҩны ақәцәан алҩаҵә хәхәаӡа ишҩеиуа ббап. Акәаш-мца еиқәысҵаз алҩа ҩанашьҭуеит.

– Адәахьы сдәылҵны алҩаҵә сзахәаԥшуа, наҟтәирахь сныҩналар, амца ахаҭа сымбои.

– Бҽырԥха сымҳәеит сара. Акы шԥабзеилымкаауеи? Быцә наҟ, быцә! – длызгәааны дҟәынд-ҟәындуан Шьааб. Ԥыҭк анааҵлак, ихазы мацара иҳәозшәа, инациҵон:
– Џьоукы рцас аҟынтәгьы!..
Ҭакәна илдыруан уи ажәа ахы ахьцоз.
– Иухшаз иоума узеикануа, – лҳәон, даақәыԥсычҳаны.

– Бара иаҳа дыбԥоушәа, бшаҟәыҵра, бдинаныс! Сиеикан акәым, сиваҩны аҭарчеи имаскит. Сашҭа адунеихаан ишьапы ҭаимыргыло дҟасҵоит, убриоуп иҟало. Убрахь скылыбгоит бара!

Урҭқәа игәы алаиҟычырц ишиҳәоз лдыруан Ҭакәна, ила ҿылҭуамызт. Иара ихаҭагьы идыруан, игәала изхараӡа


285

мыз ишлыхҭниҟьоз. Абас шаҟантә. Аха уахык, ларгьы иа ҳа лгәы маҷханы даныҟаз иақәшәоу, лыбжьы ԥаса аасҭа иаараӷьны:

– Ухы иазумуа уаӷагьы иузиуам. Изхарада?! Арахә драҩухит. Еикәанҵәо анцәа исирбааит џьмагьы, жәгьы! – лҳәеит. Илҳәаз лхаҭа лылаӷырӡқәа хадырҟәҟәалан, аҭӡамц ахь днаҳәны днаиеит. Дыԥшын уажәымзар-уажәы ибжьы рдуны аӷьра далагоит ҳәа. Шьааб зҭак ҟаҵашьа змам ажәак иаҳазшәа, деиқәпата диан. «Абри ииашаҵәҟьаны сара исхароума? Иан аҭакәажә лыдагьы аӡәык-ҩыџьак исарҳәақәахьеит, сара саҵкыс дара иаҳа дырҭахушәа». Аҵх лашьцара далаԥшуа дахьиаз, акакала, ажәак ацымҵо-иагмырхо, игәалашәо далагеит иҷкәыни иареи аҵыхәтәантәи реицәажәара.

Усҟан ҽаҩраҭагалан иҩҭысхьан. Аҭаацәа бзиа анааила тәоз еиԥш, аусҳәарҭа аҟынтәи дааит Шьааб иҷкәын Дыгә. Иан акҿаҩра дныкҿалан, ажәжәаҳәа ихәы армазеира дналагеит. Дтәан иара деиқәсаҟәа, ажәак ихәлымшәо.
– Иухьзеи, уара, уабду дышьны ухәда дахшьушәа, аӡәыр уипҟама? – дааԥышәырччашәа ҿааиҭит Шьааб.
– Сабду дахшьым, аха сыхәда уара уқәтәеит уааины, уара!
– иҳәеит Дыгәгьы.
– Уиаҟара уԥнажәартә иуасҳәазеи?! Узыниазеи, лафк ухы иаламӡо?
– Урыдызцалазеи, – иҳәеит Дыгә, уажәы иаҳа иҽырҭынч-ны, – изрымоукуазеи?
– Исҳәазеи уиаҟара?
– Ездора иааԥҭра ахьықәгылаз ахәаҿы ача лаҳҵоит анырҳәа, уаапкны урҿагылеит...
– Мцызма, нас, исҳәаз?! Зхы зтәу ауаҩы абнаҟа, аҭаҭын ыҵхны ача лаиҵома? Ачакакал ақәа илықәӡәӡәаан иама ицеит, аҭаҭын усгьы иҵышәххьан. Уигьы шәымамкәа, егьигьы шәымамкәа, сара иахьысҳәаз аҟны шәаанагеит. Апарсадатл иӡбеит уҳәеит. Уи иӡбазааит, аха уара узидтәалоузеи ҩызас уаҟа? Ииашам акы иҳәар, дуриашарц акәӡами?

– Сара уажәоуп аарла ҳәа уаҟа снеины саннықәкьакьаз, ирҳәо саҿаӷьаӷьо, уара уеиԥш рымакра салагарыма?


286

– Ахырқьиаразоуп, дад, изуҳәо. Уажәы шԥакәу уаҟа уан неиз. Сынтәа ԥшьышықәса мҵуеи? Шықәсык, ҩы-шықәса, уқәра, уԥышәа иаԥшны иуанарыжьыз, еснагь иуанарыжьуа џьумшьан ажәлар.
– Ажәлар рҟны сҿы сзеихыхуа сыҟазар умдыруеи? – иҳәеит Дыгә.
– Иухьзеи, умаҳагьоума уҿы узеихымхуа?
– Уара уаасаҽԥныркылоит, уара, зегь сумырҳәар умуазар. Аԥшаҳәаҿы, ажәытә ақәаҵа ахьыҟаз, аӷдара хтны амхы лаҳҵоит ҳәа ианалага иумуит, уеиха кны урҿагылеит, еиҭауасҳәахуеит, ача алаҵараан ус ҟауҵазар, нас шаҟа уҭахузеи?! Унеины аӡәы ак иаҳәишь, иуеиҳәо уаҳап. Уцаны уаб дыбжьала, ҳара ҳакәым, ҳәа иаасаҽԥнырҳәо сҟауҵеит.

– Ажәлар рҿынтә усеиԥш аӡәгьы иуеиҳәом. Ажәлар ракәым, аха убарҭ рҵыхәа кны узышьҭоу аӡәы лахь уиҭар ҳәа ушәаны уԥсуеит.
– Алахь аҟны сыҟам, уара уҵыхәала, амхра аҿынӡа снар
цахьеит. Уи  зегьы  иазаауазеи, уахь ихьаршшо  сааиуеит,
– иажәа аҿагәыбзыӷрахь ииаигеит Дыгә. Шьааб идыруан, иҷкәын акы аниҭаху ауп абас дҿагәыбзыӷуа данцәажәо. Ииҳәарызеишь ҳәа дыԥшын. «Уамаӡак акәымзар, ииҳәо сақәшаҳаҭхап, игәы нсырхақәахьеит. Сиаша-сиашам, ишԥа зури, иараӡәк иоуп исымоу, имаскӡо салагар, дысцәыӡӡар ҟалоит», – даахәыцит Шьааб. Аҵәыцак аҩы ааижәын, акры фо, иҽырҭынч дналагеит Дыгә:
– Иахьа аизара ҳаман, иудыруеит.
– Уи здыруеит, аха исзымдыруа, сара иахьсашәымҳәаз зыхҟьаз ауп. Аправление салан, сышәгәамԥхакәа сал шәымхызар.
– Ҳазлацәажәоз уасҳәар, нас изуарымҳәаз ухалагьы иудыруеит. Наҟынтәи ашәҟәы ааит арахә раныхразы...
– Ишԥоуҳәеи, уара?! – иаҳаз изхамҵакәа дҵааит Шьааб.
– Арахә анхара-анҵыраҿ иԥырхага дууп...
– Ухы утәу, уара?! Аԥсаатә ажәҩан иаԥырхагоуп зҳәаз иеиԥш, арахә ракәхуп нхамҩас иҟоу.
– Уаанҿас, аҳәаха сыҭ. Арахә рацәаны анхаҩы ианимоу,
ашьжьымҭан даныҩагылалак, амра ҩхашалаанӡа, урҭ дрыд


287

халоит. Ахәылԥаз аусураҟынтә цәыкьанаҵ аҩныҟа деихоит. Аусгьы уиаҟара изиурызеи, дныҟәызго арахә аҩны изанызар. Арахә шаҟа имаҷны ирзану аҟара, азеиԥш ус иазеиӷьуп. Аиҳабыра рҟнытә иҳадырҵеит, ҳаргьы иҳаӡбеит: хы-жәхьаки жәохә џьмеи рыда анҵара шәақәиҭым иахьарнахыс. Мызкы аҿҳәара шәымоуп, ишәшьы, ишәҭии, шәхы иашәырхә, мызкы нахыс, шәеимдара иалагоит. Амцхә здырбалаз, иакәым уақәшәар, ухы иавбагәышьа... Уаҵәыҵәҟьа аизара ҟаҵаны ишәылаҳҳәоит.
– Шәыхҵәа ҳәоума иҳашәҳәо?

– Умбои ирҳәо ушаҿаԥо! Ус иузынагӡозар, ара уҟоуп. Сара уара узы схы сзырӡгәышьом. Мызкы аҿҳәара умоуп!

Уи амзкгьы нҭакәкәа ицеит. Шьааб иган ҩны иаҩсуа изгылан ирахә рзыҳәан ананыра. Ажәқәа, акамбашьқәа, аҽ қәа, зегьы рчыхәчарақәа кҿаҟаҵаны, рҭакырҭақәа хаз-хазы еиҩкааны иман. Ирҳәоит иахьагьы, убасҟан, аамҭала зны арахә рацәаны ранҵара азин аныҟамыз, уаха аҵхыбжьон, арахә ангәарлалак, ауаагьы анышьҭалахьоу иақәыршәаны, икылԥш-кылӡырҩуа иаакылсуазаарын аусҳәарҭа аҟынтәи. Аԥшәма дыԥсны имал-иҷан шәҟәыла ишьҭыхтәызшәа, ацәа шьқәа аркны игәеигәеиуа абоурақәа инарҭалон. Аҭакра аҟынӡа днарцон, азин ирымоу аамышьҭахь, ишьамаҟаз, иԥсасаз, хык иадамхаргьы, имцхәны издырбалаз. Иахьагьы ажәабжьны ирҳәоит аԥсараа, Шьааби арахә ԥхьаӡаҩцәеи ирзеибауз ҳәа. Игәам-гәамуа, рцәашьқәа аркуа-ирцәо инаныра, ма иџьмаҭра ишҭоу анибалак, иқьышә аччаԥшь ықәыххуа, игәанала: «Шәара, амҟәыба хы зхагылоу, уаҳа шәзеилкаауам акәымзар, шәара ахшыҩ аншәырҳауаз, са ра аҟәыд сыпҟоз џьышәшьома?» – иҳәон. Иԥхьаӡаны иал гахьеит анигәахәлак, ашьшьыҳәа иган ҩны дындәылҵны днарыдгылон:

– Ишәыԥхьаӡама?
– Ааи.
– Акгьы ацӡами?
– Шаҟа умоу уара иузымдырӡои?
– Сымшәеи, иаха џьмак хьазар ҳәа.


288

– Аӡын агәҭа аџьма абахьоз? – иҳәон, Шьааб илаф ргәы иныҵаххны, ма аписар, мамзаргьы асҭаршын.

– Ижәдыруазеи, цасҳәа сҭанакырц... – иҳәон иара, иажәа қәа иаҳагьы, аҵәы рылаҵаны, аха ишгәааҵәҟьо анибалак, иажәақәа аарԥшқаны:
– Уажәшьҭа арахь шәаала, – инаиԥхьон аҩныҟа.

– Ишәымбеи исанашәыжьырц сызшәыҳәаша акгьы шсы мам. Уи азыҳәан ишыҟасымҵо агәра шәымгои? Шәааи, уа хантәарак ақыҭа шәрылоуп, ҳнатәаны какалк ҳкып.

Илкажьны қыжәк, ма шьтәак рзишьуан Шьааб. Ачеиџьыка азыҳәан еилых димамызт. Бзиа ибон иҩны агәырӷьара-аччара аныҟоу, иашҭа ашәаҳәабжь анҭыҩуа. Шьааб ичеиџьы ка абарақьаҭра ҩ-уск ирыхҟьон. Ԥаса-ԥаса, иҷкәын заҵәы дины иахьынӡаизҳауаз, иара иныҵаиркьакьаз аҵәҩан иҵеи еихеиҳап ҳәа дгәыӷуа аҩны дахьынӡаҟаз, Шьааб ичеиџьыка абарақьаҭра, убри ихшара изкын. Иҭахын иҷкәын изырҳәарц, ачеиџьыка бзиа змаз анхаҩы диԥоуп ҳәа. Дызцәыԥхашьа ша акы акәны иԥхьаӡомызт ари. Уи здыруаз иџьаршьон, Шьааб иҷкәын дықәҵны данцагьы, ичеиџьыка иацимҵазар, иахьагимырхаз. Изымдырӡо мҩасҩык дибаргьы, даамҩахга ны, хаҭала иара изҽыжәҵыз сас дахьк иаҟара апату иқәҵаны, дишьҭуан. Иара игәы ишаҭаху асасцәа акрырҿаҵа-акырдыржә ианишьҭлак, иԥҳәыс илаҳауазаргьы, илмаҳауазаргьы, ибжьы ҩыҭцаны аҳәара далагон:

– Иара даныҟамло аҽны аӡы зымҵәаз аӡлагара иаҩыза хоит игәахәт иаб иҩнаҭа. Агәырӷьара-аччара намҵәаны, инеиқәыбга ишымцаз ибап схәышҭаара. Апҟацаҳәа аҟам чы рыхҟьаны, сашҭа цәӷәыхаа, рышьҭа анырҵалааит аҽ қәа! Агәараҳәа еилашлароуп ишшаԥасалаха акәац зҭоу ақәабқәа.

Абри аамышьҭахьгьы, ацәашьқәа аркны, уахынла арахә зыԥхьаӡоз ачеиџьыка рзыҟаиҵон Шьааб даҽакгьы азы ҳәан. Убас еиԥш ала шаҟаҩы дырхыччоз, иара изыҳәан игәазырҳаган. «Шьааб иџьмақәа реиԥш», – ҳәа иахьагьы аԥсараа ирҳәо ажәаԥҟагьы аниз, убри хык арахә мыцхәны издырбалаз, ӷьычра бааԥсык идрыԥхьаӡалазшәа ианы


289

рԥхьаӡоз ашықәсаноуп. Арахә рныхра азыҳәан мызкы аҿҳәара ирымаз анца:
– Шаҟа хы рыгурхахьоузеи? – ҿааиҭит Шьааб иҷкәын.

– Аџьармыкьаҿ уцеи, азакәациа рзыҟалазшәа, изакә рахәу убап икылырцаз, уаҩы иааихәом. Акәац џьаргьы иры дыркылом. Ишԥаҟасҵари, саарысуа сырахә сызшьуам, – иҳәеит Шьааб.

– Уара хәдула иуҭир уҭахуп, имарианы ируҭар иргоит. Ирымгар, иушьыроуп!

– Иагьысшьуам, иагьысҭиуам. Уцаны убас раҳәа акон тораҿы?

– Аконтораҿынтә уара сузаарышьҭлап, уара сырхынҳәны уахь сырзышьҭла, мпылҵас сеигәыдышәҵала!

– Хәмаргас ухы ҟаумҵар, аӡәгьы дулахәмарӡом.

– Сара уаҳа сахәагәышьом. Ари зныкым, ари ҩынтәым. Уажәшьҭа сахәаҵәҟьом. Ҳаиуаныжәқәак сыҽсызрықәырӡуам. Уара иҟауҵо уара уагааит!

– Уца, ухы уахә, уҭасырхаанӡа! – иҳәеит аҵәы налаҵаны Шьааб. – Дугарц узышьҭоу аԥҳәыс усгьы ақалақь аҟны дын хоит, капеик азыҳәан уара амшын уалаԥалоит, уи амал лы моуп, уцаны улхатәа! Уара уанымицызгьы сара сыԥсы ҭан.

Усҟан Шьааб игәы иаанагомызт абри аҵыхәтәантәи реицәажәара акәхоит ҳәа. Уинахыс ирахә мыцхәы илаԥ шықәҵаны рыԥхьаӡара иалагеит. Иахьагьы аԥсараа излар ҳәо ала, уахык асҭаршыни аписари, ауаа рыманы хазы-хазы рҽеиҩша, ақыҭа иалалазаап. Асҭаршын, раԥхьа ақыҭа агәҭаншәа инхоз Шьааб инаиркны, иҿыҩеихеит ҩадаҟа. Аписар, ақыҭа акалҭ инаркны, Шьааб инхарҭа шыҟаз даауан. Жәамшҟа анааҵ Аԥсара жәбоурак, џьмаҭрак аанмыжькәа, хәыц-хәыц еимданы, иахьеиқәшәац аусҳәарҭаҿ еиниеит. Аҩы дшеиҵнахыз мҩашьо, ихы ҭууа, илақәа ҭыгга, ақьаад цәаҳәак изанымҵо дыҟазаарын аписар.

– Ҳазқәыӡуа ашьаус ҳамоуп, ҳафа ыҟам, ҳажә ыҟам, алақәа ааҳацрыхо ақыҭа ҳрылоуп, уара аҩы уҽаҭаны угәароуп! – ҳәа дыҳәҳәазаап ари збаз асҭаршын, ас дани қәыҵәҟьа, адунеихаан иҟаимҵацыз уск импыҵҟьазаап апи


290

сар. Дҩаҵҟьан, иҭаҷкәым хәыҷқәа еиларҵәа астол аӷьеҩ аақәырганы:

– Иарбану сара исхараны иубаз, иарбану?! – иҳәазаап. Иҳәаны дагьалгеит, илабжышқәа ҩхаҟәҟәалазаап. Асеиԥш уи иаӷәра импыҵҟьо зымбацыз асҭаршын, ауаҩ иакәым, абна илоу ашәарахгьы ашьацҳәа иаҿашәоит, рыцҳарак дақәшәазаап иӡбан, ибжьы ырԥшқаны:

– Ариаҟара ақыҭа уахьрылаз, џьара акрумфар, акрум жәыр уԥсгьы маҷхарын... Уи егьаурым, уара ухы умыхьуазар,

– иҳәазаап. Иагьиҭахызаарын асҭаршын, иаахьаршшан, уи аӡбахә аҳәара уаҟа иааԥиҵәарц, аха ас еиԥш иҟаз ажәа ԥшқақәа иеиҳабы ианиҿыҵышәшәа, игәы дырԥшаан, ус нациҵазаап аписар:

– Ичеиџьыкагьы сҭахым, иаргьы дысҭахым. Дызго аӡы збар, кәапеик ацысҭәалоит. Аҵырбел еиԥш, дсылаҳәаҵаны сикын, симышьҭит...

Усеиԥш иҟоу ауаҩ саргьы дсықәшәандаз игәахәу здырхуада, аписар иажәа далгаанӡа:

– Дарбану узҿу? – диазҵаазаап асҭаршын.

– Дарбаныху, Шьааб, уаҳа дарбан! – иҳәазаап аписар, игәи илаӷырӡи еилаҵәо.

– Нықә Шьаабу?

– Уаҳа дарбан! Ӡыс гәымак иадамхаргьы имыцхәны идызбаландаз, убас дахьыҟоу азыҳәан, абахҭа дҭазырԥсыша ашәҟәы еиқәаҵәа изызҩуан. Аха иабаҟоу, анышә дамандаз, узнапык хәнацәкьарак реиҳа аанахәараҳа, азин имоу раа мышьҭахь хы заҵәыкгьы изаным?

– Ирыгзар? – иҳәазаап асҭаршын, ибз иқьышә инықәшьуа.

– Иагьрыгым.
– Хы заҵәыкгьу?

– Уажәшьҭа, ҳара шьтәак анаҳзишь, ирыгымхеи. Аха уаанӡа, акы, ҩба ҳәа иааԥхьаӡаны, жәохә ыҟан.

– Аҩы ыжәны шәаныҩагыла акәзаап ианышәыԥхьаӡаз. Уи егьаурым, ԥыҭк ауаҩы ианижәлак, жәохә рҟынӡагьы аԥхьаӡа ра цәгьахоит, – иҳәазаап иажәа аҵәы алаҵаны.
– Ҳара ианаҳаԥхьаӡоз иара дкаххаа дыцәан, акрабаҳ


291

фоз, акрабаажәуаз? – иаҭаикзаап аписар. Убасҟан, иара ихаҭа ихы агәра изымго здырхуада, дхәыцхәыцуа: – Уаргьы иуԥхьаӡама?! Ишҳаимҳәаз умбои! Дуаҩ ҽеим ииашаҵәҟьаны. Абанс дыҟоуп азыҳәаноуп, иҷкәыни иареи зеилыӡааз! – иҳәазаап аписар.

– Иара иҟны нап ҩаҳаркын, аҩада ҳамцеи. Ҳара иа наҳаԥхьаӡа, жәохә џьма ыҟан. Акы ҳзишьит, жәиԥшь аанхеит. Уара иаха уаннеи жәохә злаҟалоз? – илақәа ыргызмалны аписар днаихәаԥшит асҭаршын.

Ирҳәоит, зхы-згәы ахшәаз ауаҩ иаҟара агәаӷьра злоу дҟалом ҳәа. Аҽны ихы-игәы ақәмаҷханы дахьыҟаз акәхарын, исыхьлакгьы сыхьааит иӡбан, раԥхьа ибжьы аныҳареикыз аҵкысгьы ирыӷәӷәаны:

– Уара ухаҭа заа ижәны, нас аџьмақәа уԥхьаӡеит. Ублақәа акы ҩбаны ирбеит! – иҳәазаап. Асҭаршын аӡәгьы диқәмыцәҟьаӡазшәа, иҽырҭынч дтәан, уи иҿымҭра иаҳагьы игәыҭҟьагаха изыҟалазаап аписар.

– Ҳара ианаҳаԥхьаӡа жәохә ыҟан, акы ҳзишьит, иаанхеит жәиԥшь. Шәара шәаннеигьы жәохә ыҟан, уажәааны аџьмақәа хьом-иԥом, ирыцызҵазеи? – ихы кны ахәыцра далагазаап асҭаршын.

– Рдаракәац имҵәо анцәа иуирбеит. Урҟәаҵ наҟ, жәиԥшь, жәохә шаҳҳәоз ҳгәы ԥҵәеит. Уаҳа ус ҳамамкәа ҳаҟоума иахьа! Ирахәгьы иаргьы еибамбеит! – иҳәан, ихы хьанҭаӡа, ишаҟәаны ишихагылазгьы, маҵмабақәак рыҩра дналагазаап аписар. Асҭаршын иаҳаз абри аус ихшыбаҩ аҭыфаара иа хьалагаз атәы ҳамҳәозар, егьырҭ амшқәа изларылаҳкаашаз акгьы иалаҟамызт ари аӡын мшы.

Ркалҭқәа ҵиқәарааӡа Аԥсара иахагылаз ашьхақәа рхықә цәан аҳәатаҳәа асы ықәнауан, ахьҭа ацәа иҭанацалазшәа, ашьҭыбжь маҷханы, ацаҟьа ԥаҩқәа ирыҵҩырны ишцац ам шын ашҟа ицон аӡиас Аӡӷара. Анхацәа аҿын аӡынтәи русқәа. Амҿы ԥырҟон, аԥҳәаҟәақәа хыршәон. Анаарақәа ирҿыҩуан, агәаҩақәа ирҭыҩуан, ахәеҩ-сеҩҳәа ихысуаз ашәарыцаҩцәа рхысыбжьқәа. Игәы каршәны, иҩн усқәа дырҿын Шьаабгьы. Аусҳәарҭаҿы аус змаз ааиуан, ицон. Аха, изларҳәо ала,


292

иааиуагьы ицогьы, уаҩ димбо, аԥсараа зегьы аԥсреи абзареи ирхықәгыланы, излеиқәирхаша дазхәыцуазшәа, деиқәпата дтәазаарын асҭаршын. Нхаҩык изыҳәан, аҽы аҭира азин инаҭарц, иара ишихатәу, ишимӷьычыз ҳәа иҽақәырԥсны амаҵмаба аҩра дшаҿыз аписар, игәиҽанӡамкәа:

– Сеилагоит, сеилагоит! Жәохә џьма ыҟан, акы анишь, еиҭах жәохә злаҟалазеи?! – иҳәазаап асҭаршын, ацәа дшалаз дцәырҳазшәа дҩаҵҟьаны. Аписар акараҳәа икалам наимпыҵшәан икашәеит, исҭаршын деилагаҵәҟьаз џьшьаны, дыҳәҳәарц иҿгьы ааихихзаап, аха иҟалаз еиликаан, иԥсы анааи, дахьиршәаз ишьа иурц, игәахы ԥнажәартә:

– Шьааб иџьмақәа адау иҩызоуп, рхы хырҵәацыԥхьаӡа аҿыц ахиаауеит! – иҳәеит.

– Алаф шуҳәо, уара ухы хырҵәар, аҿыц зымаар ҟалап, уа ра ахҭыԥшша! Есымчыбжьа џьмакы-џьмакы рыцло рҿаар хар, ашықәс анынҵәо, араион аҟынтәи акомиссиа анаауанӡа, шаҟа хы рыцло уазхәыци, усҟан алаф уҳәозар убап! – ибжьы раӷьны ишиҳәозгьы, арыцҳара ааины изыдгылоу иԥшра иманы аписар диҿаԥшуан асҭаршын.

Ирҳәоит, убри аҽноуп ианырыӡбаз ҳәа Шьааб иџьмақәа рыԥхьаӡаразы акомиссиа ҷыда алырхырц. Адырҩаухаҵәҟьа, абрагьҩык дыҩнарыԥшыхәызшәа, Шьааб инхара иакәшеит уи акомиссиа иалаз ауаа. Реиҳа абла ҵары рхоуп ҳәа ирыԥхьа ӡоз ҩыџьа ацәа-цәашьқәа аркны ирырҭан, аџьмақәа рыԥхьа ӡарц аџьмаҭра иҭарҵеит, егьырҭ аџьмаҭра ашьҭахь рҽавакны игылазаарын, ишырыԥхьаӡо дырны, џьмак аҭра иҩҭыԥаны, ибналар ҳәа ишәозшәа.

Аҩны дыҟаӡамзу, дыҟаны изхара дырхыччарц дцәы рымҵу здырхуада, ари акомиссиа аннеиз ауха дры қәымшәаӡеит Шьааб. Дара аҵх иналакны, аухаҵәҟьа ақҭ ҩны ишьҭырхит.

Адырҩаҽны шаанӡа асҭаршын, ажьаӷь иакыз аҳәаҿыс еиԥш, дҳаи-ҳаиуа, аусҳәарҭа ашә дшаахыҵҵәҟьаз, илаԥш нақәшәеит астол иқәырҵахьаз уи ақҭ. Иаақәԥааны днаԥхьеит. Уаҟа ианын: «Еицыз ҳҟынтәи реиҳа аҵара змаз, аԥхьаӡара бзиаӡаны издыруаз ҩыџьа ахацәа аџьмаҭра ашә аартны ин


293

ҭалеит. Раԥхьа иԥхьаӡеит аӡәы. Шаҟа ҟалаз егьи иеимҳәеит. Ашьҭахь иԥхьаӡеит егьи. Уигьы шаҟа иоуз аԥхьа изыԥхьаӡаз иеимҳәеит. Аҩыџьагьы хазы-хазы ашәҟәқәа ирынҵаны ҳара иҳарҭеит. Урҭ рышәҟәқәа изларнызи, насгьы уаҟа ианырҵаз ажәала излашьақәдырӷәӷәаз алеи, Аԥсара ақыҭан инхауа, Нықә Шьааб, еихарҟаца хәажә быцала ишшны изгылоу иџь маҭра, хьаа-баа рымаӡамкәа, ахәырд-хәырдҳәа ижаҳәо иҭа тәоуп жәохә џьма».

Изларҳәо ала, абри данаԥхьа, днеилышшан, мгәацәха астол дахаҳазаап аԥсараа рысҭаршын. Иҟаларын, иԥсы еивҵаханы дналаԥсӡаргьы, убри аамҭазы аписар дааҩнамшылазҭгьы.

– Иухьзеи, иухьзеи, џьым-џьым, сара разҟыцәгьа-а! – ибжьы ҵарыхәҵәаӡа аусҳәарҭа дныҩныҵәаазаап аписар. Уи ибжьы гәыҭшьаага асҭаршын ихдырраҿ даанаган:

– Уԥ-шы? Уԥ-шшы-ы! – иҳәазаап. Ирҵыс-ҵысуа аҳауа иалакны иикыз инацәа ахырхарҭа изеилымкаазт, даашаҵәы-шаҵәит аписар гәаҟ. Усгьы игәы иаанагазаап, ишыҟалалац еиԥш, иакәым аӡәы иеиҳәазҭгьы, игәышԥы дҩыҵасын, иԥсы илиршәшәеит ҳәа.

– Дабаҟоу ҳазшьыз, дабаҟоу?! – астол иқәгылаз аграфин аақәԥааны, ашьқаԥ давагьежьуа, ашәгьы еимԥааны дынҭаԥ шызаап.

– Уабацои, арахь, араҟа! – ақҭ инапы нақәижьзаап асҭар шын. – Уахәаԥш, уахәаԥш! Жәохә, еиҭа жәохә џьма!

Изларҳәо ала, абри ашьҭахь даҽа комиссиакгьы алхны, еибыҭаны идәықәырҵеит. Ишыҟаиҵац урҭгьы џьмак нкажьны ирзишьит Шьааб.

Убри акомиссиа иарҳәаз здырхуада, аха мшқәак иҽааи қәыкны дыҟан асҭаршын. Иҟаларын, ус иаанижьӡаргьы, Шьааб дахьынхо аҳаблахь, уск иманы, дықәнамгалазҭгьы. Иҽы кәар уа даманы ишаауаз, хырҳага алымҵыртә, изышьцылахьаз ҟанамҵар амузаап. Гәашәцыԥхьаӡа ишыдгылац иаамҩахыҵ ны Шьааб игәашәгьы инадгылазаап. Амра аҭашәаразы ҟамчхәшәара агны инхықәгылахьан. Шьааб иџьмақәа рыз хара иҳәны игәарлан, рымгәацәақәа бақьа-бақьаӡа, агәашә иадтәалан. Асҭаршын иҽы агәашә ианнадгыла, исцәагозеи


294

иҳәан, аџьмақәа иԥхьаӡазаап. Акгьы ҟамлаӡазшәа, ихы ина паҿы иааганы, иԥсы илышәшәан дкамҳарц, акәадыр амаха инапы аларԥс икны:

– Уара, Шьааб, арҭ уџьмақәа аҳәызба аарылухӡом, арахь иҟац ыҟоупеи! – иҳәеит.

Иара убасҵәҟьа, асҭаршын ихы еивызгаша акгьы ҟам лаӡазшәа, аччаԥшь иҿықәыхх:

– Асас абарақьаҭра ицуп, ухаҵкы сцеит. Анхаҩы асас иҿеиҵо игхаӡом, иаҳагьы ицнаҵоит, – ҳәа иаҭеикит Шьааб.

Ирҳәоит, аԥсараа рысҭаршын убри аамҭаз убас Шьааб диқәҟааит, амраҵәҟьагьы агәы ҭҟьан, аҟыгәҳәа илҭашәазаап...

Аџьмақәа ракәзар, адыд рылатҟәацыз џьшьаны, ирҳаны иҩзаап. Аӡәы заҵәык, Шьааб ихаҭа, дышгылац, дԥышәарччо дгылазаарын. Аџьмақәа дрышьҭалазаап асҭаршын, ишжәо хәугьы еидцала икацаны, аԥсараа рҳәашьа, азакатоука иеиҭарц, абоиниаҿ рыхқәа аахыҵәҵәаны, ибла ишабо, рцәақәа рхырымхыкәа дырԥырымҵырц. Егьынаигӡозаарын, аџьмақәа ршьамхы рҽадмыргар, насгьы уаҟа ирықәшәаз ауаа, ихы еивҟьаз џьшьаны, деимлагәа даанырымкылар.

Иахьа уажәраанӡагьы издыруам аԥсараа рысҭаршын, убасҟан, абри еиԥш аус имырҟаҵакәа даанызкылаз ауаа, аџьмақәа ракәым, иара ихаҭа иԥсы шеиқәдырхаз, аџьалк дшахдырԥаз, избанзар, иблақәа ишырбо, Шьааб иџьмақәа рыхқәа хыҵәҵәа, рцәақәа рхырҵәраа данаахынҳәлак адыр ҩаҽны, аџьмаҭра мыждаҿы, аӷәаҿаҳәа ижаҳәо, ирыцымкәа, ирыгымкәа жәохә џьма шҭатәоу анибалак, жәаҳәарада, сара уаҳа сылаӡом, уаҳа сзеисуам ҳәа мап акуан игәы. Ихәшәхаз ауаа рыбз акәымзар, аҽнытәи иџьмаԥхьаӡара иахылҵуан даҽа ус бааԥсыкгьы. Асҭаршын дахьынӡаӷьуаз, ауаа дахьынӡаныркылоз, ҿымҭ-ԥсымшьа дгылан аԥҳәыс ҭынч, Шьааб иԥҳәыс Ҭакәына. Зегьы анеиқәха, ианеиқәтәа, ианца, лхаҵеи лареи рымала агәараҭаҿ иааизынхеит, адунеихаан зыбжьы ҳаразымкыцыз аԥҳәыс:

– Уԥсы иҟәаҟәаса иарҭааит абарҭ аџьмақәа! Уахынла ҳамам, ҽынла ҳамам, ҳаилагьежьы-хынҳәуа ҳаилоуп! Да ҽазнык убарҭ рҵыхәала ҳашҭа аӡә дҭалааит, иахьынтәаауго


295

сымҳәозар убап! – лҳәазаап. Иааимаркын, еидажәлахьаз хаҵеи ԥҳәыси аилыҵра аҟынӡа инеибацеит. Ишаҳҳәаз еиԥш, рҭаацәара хымбгалакәа еиқәнархеит ауаа рыбз.

Уи аахыс Аԥсара иахагылоу ашьха Аҩыраӡара акырынтә асы ықәҳаны иқәӡыҭит. Акырынтә ихышхыҵәаны еиқәтәеит Аӡӷара. Иқәрахь иҵегь днаскьеит Шьааб, аха имаха-ишьаха еилаҟацаӡа, ишырҳәо еиԥш, ихара ааигәамхацызт, иҩба

– хԥамхацызт. Аусҳәарҭаҿы ҽнак дахьнеиз, абжьааԥны аҵкысгьы, аԥсшәа хааны инаиеиҳәан, итәарҭа ауадахь днеиԥхьеит асҭаршын. Уи ԥасагьы сҭаршынс иҟаз иакәын. Ажәеи-ажәеи шеихырҳәаалоз:

– Усеиԥшқәа уажәшьҭа ҳрыцәшәом, ишубо, Шьааб, иуҭаху мсааит, аиаша шсоуҳәара, иушьыцыԥхьаӡа изларыцлоз убасҟан уџьмақәа? – ҿааиҭит асҭаршын. Шьааб аҟырҟырҳәа дааччан:

– Шәара шәзазымхәыцзеи абасеиԥш иҟаз. Сааигәа-сигәа инхо сгәылацәа уи азакәан ҭыҵаанӡа џьмак, ҩ-џьмак рзанын. Уи азакәан анҭыҵ, иаразнак жәохә-жәохә џьма роуит. Иабааргеи?
– Ишаны ируҭама?
– Имыцхәыз.
– Амалаҳәоу?

– Ажәытәан ишыҟарҵоз. Ирыхшоз ҳзеилан, рхаҭақәа сара истәын.

– Уџьмақәа хык анрыгхалак, ирымхны иааганы инары лоуҵон?

– Аӡәыр изеицәахама?

– Уара, Шьааб, иухашҭма, уара уакәӡамыз, иарӷьажәҩаны иҳадгылаз акулакцәа рмал анрымаҳхуаз? Уара уакәӡамыз, аицынхара азыҳәан иқәԥоз? Ашьҭахь ҳара иаҳҳәо аҿагылара узалагазеи?

– Иаԥсам уи алацәажәара, – иҳәан, инахига-аахигарц далагеит Шьааб. Асҭаршын имуӡеит.

– Сыргәааны сызқәыӡша сурҳәарц уаҿызаргьы, исҳәоит. Шәиашамызт. Сыҷкәынгьы диашамызт, уаргьы. Шәҩыџьагьы изҭахыз ишиҭахыз шәимӷаиҵон. Ибзиоуп, арахә рныхра


296

шәыдырҵазааит, усгьы иаҿагылоз уаҩ шәыҟамызт, анагӡара шәалагазааит, аха сызуазҵаауа даҽакуп. Усҟан сыҷкәынгьы исымеикын, наԥхыцла ҳааимырхит. Хыхьынтәи аӡәыр ишәы диҵама , лбаа , Аӡӷара аԥшаҳәаҿы иҟаз, Басланӷәыр иқәаҵа ақәхра. Анкьа изтәыз, еиҭазҳаз дҭауадын, ихшьаатәуп шәҳәан, зыбз ада злам абзамыҟәцәа ажәышәҵеит. Басланӷәыр имал сара снапала имысхит, ихаҭагьы иахьиҭыԥыз имҩа ды қәаҳҵеит. Иугәаламшәои, уҟамзи уара ухаҭагьы. Изаҟара заалак сгәы дрыцҳанамшьеит. Уара анхаҩы уиԥоуп, аха, угәы иалымсын, сыҷкәын иеиԥш, адгьыл иқәгылоу зыԥсоу уздыруам. Егьџьашьатәӡам ус уахьыҟоу. Унапала тамашьапык ыҵоумыркьакьацт. Сара иахьагьы иџьасшьоит, излеигәаӷьы зеи саҳәараҵәҟьа, сара исыхшаз сыҷкәын, аиха сыманы сцаны, аӡахәа зқәыз аҵлақәа ԥысҟарц. Сшьаргәацәқәа, ихоу ҵару, абарҭ сшьаргәацәқәа сыҵаԥырҟозшәа збон, аӡахәа ақәҵәиаашо изқәу ал рыцҳашьарада, аӡахәагьы иаргьы хыр ԥаны ианкарыжьлак.
– Шәиашам ҳәа уқәԥандаз, аӡәыр уикызма?

– Ианшәымаск, шәышԥасызныҟәеи? Аправление салышә цеит.

– Исумырҳәар умуазаап иахьа!..
– Сара иуҳәар ҳәа сзыцәшәо акгьы сымам.
– Сара сакәымзар, абахҭа уҭабаахьазаарын.

Арҭ ажәақәа, изаҟаразаалак, иара изыҳәан, ҿыцрак рыланы, иџьшьаны ихы-иҿы ианымԥшит Шьааб. Дааԥышәар ччан:

– Акәхап. Акы заҵәык иуасҳәо, абахҭа сҭаԥсыргьы, сыш уаҩыз сыԥсуан. Аӡәгьы ишьапы сагәӡуамызт. Ҳаамҭагьы шызбац избон. Сгәы ахыршәара аӡәгьы ишшәылымшоз шәзымдырт.

– Узакә уаҩузеи абри уара?! – иҳәеит асҭаршын. Уи иҳәашьа Шьааб игәаланаршәеит, ԥаса, аус анеицыруаз реихлафшьа. Убри ахьырцәыӡыз азыҳәан игәы ԥижәарц иҭахызу:

– Сыџьмақәа роуп иџьоушьо, зынӡа зыгәҩара шәымкӡаз, ишәыҵаскыз даҽакгьы ыҟоуп, – иҳәеит Шьааб.



297

Уамак сыҵеигалахт, зегьы ҳазқәыӡуа акы цәыҵаҵәахны имоуп игәахәзар акәхап асҭаршын, иқьышә ықәырлашо иааҿыхаз ԥасатәи реицәажәашьа наихҟьан:
– Изакәыхзеи уи?! – днаиазҵааит.

– Изуасҳәарызеи! – ишьамхқәа неиқәиршәын, абырқьҳәа аҭаҭын дахо, иҽырҭынч днатәеит Шьааб.

– Исаҳәа, сара сыгәра умгаӡои, исаҳәа... – иҳәара далагеит асҭаршын.

Шьааб иҽырҭынч дыштәац дтәан.
– Уара узыҳәан сара зныкыр бааԥс ҟасҵахьоума?!

– Мамзар иҟоуҵашаз. Сара сынхаҩуп, аҽага скуп, сусураҿы аӡәы ишьҭахь сымгылацт. Анхараҿгьы аӡәгьы ишьҭахь сгылар сҭахым. Сыԥсы ахьынӡаҭоу, сырахә-сышәахә, сынхара...

– Уи аадыруеит, иаадыруеит. Уахь уцәажәара ииаумган, – Шьааб иажәа днаԥыххылеит асҭаршын. – Уи акәым. Исаҳәа, изакәызеи иҳаҵоукыз?

– Аҳәақәа! – иҳәеит Шьааб, асҭаршын иажәа днаԥыххыланы. Асҭаршын Шьааб иажәа «аҳәақәа» ахьирхара изымдырызт, ииҳәо иҿамшәо даанхеит.
– Ибзиоуп, аха ҳара зегьы... ҳҳәақәаны...

– Иахьышәымбо исҵәахыз, иӷәыруа аҵәашақәа ирышьҭоу аҳәақәа роуп сызҿу, зԥышәқәа ҵәрыԥсоу аҳәақәа, – иҳәан, дааччеит Шьааб. Иԥсы ааивиган, аҟырҟырҳәа дыччеит асҭар шынгьы.
– Урҭгьы, уџьмақәа реиԥш, ишаны ируҭама?

– Сыџьмақәа... Сыџьмақәа зысҭахыз сыҷкәын дхынҳәуаз џьысшьон. Нхарак далагозар... Уи шьҭа иазаауазеи. Аҳәақәоу? Мамоу, аҳәақәа аӡәгьы исымҭаӡеит. Урҭ ажәеиԥшьаа дырхылаԥшуан.
– Алаф уҳәахуама?

– Изакә лафузеи! Сыҵаҟа агәаҩара изакәытә бна тоуроу иамоу умдыруеи? Убри иасҭеит схы инакәыхшаны. Баша ама ла, хымҳа-џьымшьа, инсырҵәар аҵкыс еиӷьын. Рыбжеиҳарак, хырҳага аасызрылымхӡакәа, инылаӡ ицеит. Дара ирхылҵуаз иахьа уажәгьы абна илаханы иҟақәоуп. Абыржә ааигәа, ҽаҩраҭагалан, ҳәак аԥскы сыхҭанакын, сымхы аақәнахит.


298

Егьа зундазгьы ашәақь исзаҿамкит. Аҩнҳәа аныбнеиклак, абынҳәа аҵкысгьы еицәахоит. Ирҳәо умаҳахьеи, уҭынха дуаӷахар, уаӷацәа зегь раҵкыс деицәахоит ҳәа. Убасоуп. Сҳәақәа ирышьҭроуп, хымԥада, убри исчычаз. Иааҳәны сара исыжәлан, схырҵәара иақәнакит. Исхыччоит, – иажәа даалган, ԥыҭрак дхәыц-хәыцуа дтәан Шьааб, нас иара имацара дыҟаны, игәаҵан акырӡа дзызхәыцхьоу, ииӡбахьоу акы ибжьы ҭыганы ихаҭа иаҳартә иҳәарц иҭахызшәа: – Сажәызар асырбап ибзиашәа! – иҳәеит дмақаруа.

Аҳәақәа шә-хык Шьааб ианиҵаргьы, азакәан аганахьала лахь шинамҭоз здыруаз асҭаршын, аҳәақәа рзыҳәан Шьааб далаланы ииҳәаз ихахьы иааимгеит усҟан, дазымхәыцӡеит ашьҭахьгьы. Уимоу, алацәажәарагьы иаԥсамкәа иԥхьаӡеит. Иажәақәа данырзымхәыцыхгьы, ма игәырҵҟәылаҿ иаанханы иҟазҭгьы, Аԥсара ақыҭан зегь раԥхьаӡа иара еиликаауан, абри реицәажәара ашьҭахь, мызкгьы аабжьымсыцкәа Шьааб иџьмақәа реиԥш ҳәа аԥсараа ражәа иалалаз ажәаԥҟа рхашҭаанӡа, иҿыцны, иаҳагьы ирччаганы, иаҳагьы ирхәыцганы уи иавагылаз ажәаԥҟа ҿыц иаишьахаз. Раԥхьаӡа аԥсараа уи ажәаԥҟа ҿыц: «Шьааб иҳәа алымҳақәа реиԥш» ҳәа ражәа арԥшӡарц иналарҵон, уадаҩра бааԥсык иақәшәаз ауаҩ ишьҭахьҟа дхьамҵкәа, иус шынаигӡаз атәы ианалацәажәоз. Ишнеи-шнеиуаз, изыхҟьаз здырхуада, ашьхарантәи илбаа ҟьаны амшын ахь ицо аӡиас нықәырҵәиааны ашьҭахьҟа иушь ҭырц уалагар ишамуеиԥш, ԥсыхәа змам уск ианалацәажәо, изаҳауа арлахҿыхырц, егьархәыцырц, уи ажәаԥҟала ражәа хдыркәшо иалагеит. Ажәа ахы умҳәакәа, аҵыхәа узҳәом, абар иаишьахаз уи ажәаԥҟа.

Ишаҳҳәахьоу еиԥш, Шьааб дахьынхоз адгьыл кәакәарҵас, иҩылгәыгәны, ихыгьежьааӡа иҟан. Амшын ихыԥшылаларц аҭахызшәа, иган ҩны аҿы агаҟа ихан. Ашьҭахьҟа уахьаа валаҵәҟьоз, ԥҳәыс уҭракгьы аҟаҵарҭа амамкәа, ахылаӷьара аҿыланахон. Убри аиҩхаара аҵанӡа, ииасны ицон акәара. Ажәытәан, анхарҭақәа хаз-хазы ианыҟаз, уи акәара аӡлагара хәыҷқәа ҭадыргылон. Усҟан уахь амҩахәасҭақәагьы рацәаны илбааган. Аԥсараа ртәы-рымаа неилаҵаны, аицынхара иана


299

лага, аӡиас Аӡӷара иҭадыргылеит алуқәа ҩба зхаз, аӡлагара ду. Усҟан акәараҷҷа акгьы ихәарҭамхеит. Еималеит уахь илбаауаз амҩахәасҭақәагьы. Мҿык, маҭәахәык аагара азыҳәангьы аҵанӡа уаҩ дҭаломызт, ихаран, шьыжьы уцар, шьыбжьаанӡа узыхәномызт. Ашьха дуқәа рҩыҵаранӡа еиҩхаараны иган убри агәаҩа. Иҟаларын, ауаатәыҩса ршьапышьҭа зынӡаск иацәыӡыргьы, ашәарыцаҩцәа ракәымзар. Аӡынраз аԥсҭақәа асы анырҭаҳалак, аԥсаратәи аиҩхаа абнаҳәақәа аанагон. Қьаф урҭан урҭ рзыҳәан араҟа. Ахьа, аџь какалқәа ирчахуа иҭан. Уи иԥхьанакит Шьааб иҳәақәагьы.

Ажәаԥҟа: «Шьааб иҳәа алымҳақәа реиԥш» – аниз аӡынраз асы рацәаӡаны иауит. Аԥхасҭа бааԥс рнаҭеит аԥсараа. Ашьхантәи асы илбаанацеит, абынҳәақәа рыдагьы, рахәы-шәахәы ықәызмыргылоз агыгшәыг. Ашәақьқәа ҿааихак шыҟарымҵозгьы, мчыбжьык цомызт, ԥсасак ма шьамаҟак ԥхасҭамхакәа.

Хәылԥазык, Шьааб игәылацәақәак ааит иҩны. Ус-ҳәыс ыҟамызт, ақыҭа еиқәышьшьы, аԥсы ашьон. Арԥарцәа ардәынақәа шьны, ашәшь иналартәан, иақәнаго ахәыҷы-мыҷ ацҵаны, аҳәсахәыҷқәа ирзыршьҭуан. Уи иахҟьаны аҳаԥшьақәа хтуан, акәац-қәабқәа ашша рхашәуан. Агәмырҿыӷьга роуан абызҳәацәа, ақьаӷьариацәагьы усда инхомызт. Рхәышҭаарақәа инархәыҵхон аҭаҳмадацәа. Ргәалашәарақәа ракәын урҭ аӡынра иӷыҵызгоз. Идыруан Шьааб игәылацәа зааиз, усеиԥш азыҳәан иаргьы шаҟантә дара рышҟа дымҩахыҵхьааз!

– Ҳауҭааит, ӷыжәара ҳәа, Шьааб, – иҳәеит аҭаҳмада Хабыгә, уи ӡынгьы-ԥхынгьы аҭырқәцәа рфес хылԥа ныҟәигон. Ӡын гьы-ԥхынгьы, аӡәы аԥсшәа аниеиҳәо, аныха дамҵагылоушәа, ихылԥа ааихыхны иааникылон.

– Ажәытәан ишаабахьаз ус акәын, ӷыжәара ицоз, иҭаацәа зегьы игон. Уара уԥшқацәа рымала рнапы ианкны иааугеит, ран дабаҟоу, ухаҵкы сцеит! – наиаҭеикит Шьааб, иара иаҵкыс иеиҳабацәамзар еиҵбацәамкәа Хабыгә ишьҭагыланы иааи уаз аҭаҳмадацәа дрыхәаԥшуа. Ус ҵасс ирыман аԥсаратәи абыргцәа, ахьӡеибартәреи алафи рыла акәын ианааиԥыло аԥсшәа шеибырҳәоз.


300

Ирызхитит аҩыцқьа зҭаз аҳаԥшьа. Ашша алҵәҵәо, ажьҵаа рзылӡит Ҭакәына. Аҟәырҿҳәа акаканқәа ԥҽуа, аныҳәаҿақәа неишьҭаҵо, аӡын-ҵых ду акыр инаскьаргахьаны:

– Шьааб, уҷкәын Дыгә иныҳәаҿа ааныскыларц сҭахуп, – иҳәан, ифес хылԥа ааихыхны, ишьамхы инықәиҵан, иажәа инациҵеит Хабыгә: – Дныҳәазааит Дыгә. Ииашоуп, иахьа иқыҭаҿ дҳалагылам, аха уигьы аамҭала убас дақәшәеит. Уара, Шьааб, баша уизаӷьуеит. Усҟан дымцазҭгьы, ииашаҵәҟьаны дыԥхасҭартәуан.

– Иаанхаз нҵәазар акәхап. Уиҟәаҵ, уи итәы аҳәара иаԥсам. Иара уиҟәаҵны ихшаз дныҳәа. Убри хымԥада, схәышҭаара ирцәом, – иҳәеит Шьааб.

– Иахьа агәарадаҿ дахьыҟоу, аӡәы ишьҭахь дгыло дыҟам, – иныҳәаҿа инациҵеит Хабыгә. – Убри, Дыгә ихшаз ануҳәа, исгәалашәеит. Мызк аҟара ҵуеит, ари аҩны иҟоу аҭакәажә лаҳәшьаԥа игәы бааԥсхеит ҳәа ҳаҳан, Аҟәанӡа сцеит. Иаабац абаҟоу, Аҟәа уахьцара, уахьаара узымдыруа иҟалеит. Сҟьалеит сара, дахьышьҭоу ахәышәтәырҭа сыԥшаауеит ҳәа сшашьҭаз. Схынҳәны Чалбашь ацҳахь сааит, уантәи сааваҵәин, сцеит Дыгәраахь. Сахьнеиз, Дыгә дсықәымшәаӡеит, иҷкәын Шьаадаҭ дыҟан. Даара уаҩԥс бзиоуп уи аҷкәын, аиаша шәасҳәап. Убла дхызар дхухрым. Дсывагьежьуан, адунеи, мшәан, ишԥасҳәари, анцәа дизылбаазар аҟара. Ахәышәтәырҭахь сигеит. Уажәы-уажәы санду, сабду ҳәа шәыӡбахә иҿакын.

– Уи ҟазшьала дзеиԥшу Шьааб иоуп. Апрақтика азыҳәан абра данҳамаз, ауаа рыԥсы дырзалымхуа дцеит, – иҳәеит ам ца шыра зызқәа аҭаны итәаз ҭаҳмадак.

– Дныҳәазааит Дыгә! – иаҵәца ҭыркәкәаны инықәиргы леит Хабыгә.

– Ааигәа даахьоума иара? – дҵааит Дыгә изыҳәан, иара убри, амца зызқәа аерханы итәаз.

– Арахь даауама, уаҟа, агәарадаҿ дысзыԥшуп... – даахә март Шьааб.

– Уажәтәи аҿар усоуп ишыҟоу, Шьааб, уи уизымгәаан, – иҳәеит аӡәы.


301

– Ҩыџьа-хҩы ахшара зылахь ианыз аӡәы дицәцаргьы, ҽаӡәы дизынхап; аха сара сеиԥш, аӡәы дызмоу ишԥаиԥсы хәоу? Ишә-гәашә аркроуп иаанаго, – иҳәеит Шьааб.

– Иауазеи ушә-угәашә ауркыртә! Уҷкәын, ара дыҟамзар гьы, деихачаԥа агәарадаҿ дынхоит. Уи ихылҵыз егьызеиӷьым арԥыс дыҟоуп, – Шьааб днаиабашьит Хабыгә.

– Шьаадаҭ ара апрақтика азыҳәан дыҟан данцоз, аҵара сшалгалак сшаауа ҳәа зегь ажәа ҳаҭаны дцеит. Зажәа еижьо арԥысым иара, – иҳәеит агәылацәа аӡәы.

– Убри схәышҭаара имырцәар ҟалап, – еиҭа иҳәахт Шьааб. Ахәышҭаара амца аахәыҵишьшьаан, усгьы нациҵеит: – Иара даныхәыҷыз аахыс ҳара дҳадҳәалоуп.

– Шәара шәами дзааӡаз. Ара дышшәымаз дшәымаӡан, – иҳәеит Хабыгә.

– Сара сышҟа иҿы ҳәгәышьоуп. Саауеит, иҳәеит, аграномс арахь, аҵара дшалгалак. Даҽазных дааны дсымԥыхьашәар, нас имариан, уаҳа дсышьҭуамызт.

– Аӡын ԥсшьара ҳәа иоурыжьуеит иаарласны. Дшоурыжь лак даауеит, – лҳәеит уаанӡа ахацәа рцәажәара лхы аламырхә ӡо итәаз Ҭакәына.

– Уи ҟазшьала мацара акәым, ԥшралагьы ухы аахҵәа ихагылоуп, Шьааб, – иҳәеит Хабыгә.

– Сара исзууазеи, аха иара дыцәгьамхар ҟалап. Ибла агә қәа цқьоуп. Ауаҩы даниацәажәо, ибла дхыԥшылан дцәажәоит,

– дцәажәон Шьааб, иҷкәын ихшаз дахьдырҽхәаз ихәшаха игәы иқәланы. Лабала ахәышҭаара хәыҵышьшьаауа, дхәыц-хәыцуа дтәан, игәалашәон имаҭа Шьаадаҭ аҵыхәтәан даныҟаз еибырҳәаз, иаашьахаз...

...Ҽаҩраҭагалара аилашыкьымҭаз акәын. Имагана хәахәа ӡа, аттаҳәа аԥҳәқәа хыҵәҵәаны нымҩа-нымҩа еиқәиҵон Шьааб. «Архра, аҿаҳәара схалагьы сымч ақәхап, сызмыхәо аиқәҵароуп акәымзар. Гәылакгьы усыцхраа ҳәа абаиоуҳәари, аилахараха, досу ихы амца аркызар арцәаха анимам аамҭа зы. Даҽа ҩаха-хаха аԥҳә амхырҭа ианааххала, арахә асуеит, аандагьы иазынкылом», – ибжьы ныҵакны ихала дцәажәон амхырҭа дахьҭаз Шьааб.


302

– Еи, уара! – лыбжьы аагеит Ҭакәна.

– Ибуазеи?
– Арахь уааԥшишь, иааз дубап!

«Зыџьмақәа ҭакны кәашара ицаз ҳәа, асас ирххаха сымоу_ ма сара абыржәы», – иҳәан игәанала, имагана ац аҟәынџь иналаҵаны, аҩныҟа иҿынеихарц даныԥшы, арԥыс наӡа-ааӡак, ибзианы деилаҳәаны, иара ишҟа дааиуан. «Ма чараҳәаҩуп, мамзаргьы, дшәаџьҳәаҩуп. Сара сзыҳәан аҩбагьы акоуп!» – Аҽны дахьизыԥшӡамыз акәзу, дааидгылаанӡа дизымдырӡеит Шьааб имаҭа.

– Ҳаи, бабаду дукәыхшааит, сышԥаургәырӷьеи! Уараӡәк уакәгәышьоуп сыԥсы аазго! – имаҭа диеигәырӷьан, дааи гәыҵаиҳәҳәеит Шьааб.

– Шәааи, ахәыҷы дааԥсаха дыҟоуп, иԥсы ааишьап, акгьы шәнацҳап, – лыбжьы нарықәлыргеит амӡырхаҿынтә Ҭакәна.

– Сара сааԥсаӡам, даду, аус ула, уажәыҵәҟьа сҽааԥсахны сааиуеит, – иҳәеит Шьаадаҭ.

– Уусуга маҭәақәа убраҟа, аҿаԥараҿ икнаҳаны избон, – ихы-иҿы ааихаччеит Шьааб, уаҳа имамкыкәа.

Еимаркит аҵла хыхь ҳауа иқәло ҳәа.
– Укаҳауеит, дад, уара аҵла уашьцылаӡам!

– Сара сакәӡамыз саныхәыҷыз, аа, абанҭ амжәақәа аӡа рақәа рзыҳәан иказҿоз, аҵла сықәлар, сышԥакаҳауеи, – иуамызт Шьаадаҭ.

– Сара аԥҳә сызлаҩахо амч сызҭада, дадхеит, уара исырк ла, сара ашьшьыҳәа еиқәысҵоит, – иҳәан, аҵла дынкыдлеит Шьааб.

Аҷҟарапат ац еимҿаԥара, аԥҳә ахьҿаҳәоу инаҿарԥаны, иласкәантраӡа иаашьҭиԥаауан Шьаадаҭ. Ахыцәқәақәа аҵла агәыцә иакәыршо еиқәиҵон, агәырӷьара иамҽхакны иамаз абду. Аха изхомызт уажәы имаз агәырӷьара, иҭахын иаԥ хьаҟагьы анҵра ахьынӡауа идыруазарц. Ахы шцәыригаша акыр дазхәыцуан.

– «Ачуан иҭоу ззымфаша, аца иҭоу дахыбаауеит» ҳәа, уажәы, абри аиқәҵара сахьаҿу сзызхәыцуа удыруазар, угәаз хара усхыччарын, – иҳәеит Шьааб.


303

– Узызхәыцуазеи, бабаду?

– Абри аԥҳә зқәаҳҵо амжәа ахькаҳҿаз иаԥырхагахарыма, иҩарымашь ҳәа сахәаԥшуеит. Ааԥынра ааины, ари амахәҭа ҿыцқәа ылнаганы, икаҿаны аӡарақәа ирыҭаны исааӡо, ариа ҟара сыҟоума сара?!
– Иауазеи, бабаду, уҟамкәа! Ҽааны уажәаангьы абас акатаҳәа аԥҳәаҟәақәа еиқәуҵо, аҵлақәа ушрықәу убап!
– Уи баша иуҳәеит, дад, ҽааны сыԥҳә еизганы ананыра иныҵасыжьып, сеибганы сызнеир. Ԥшакгьы амысӡакәа, сыԥҳә ныҵабаа ицозар акәхап.

– Иауазеи ананыра изыҵаужьуа?

– Исзыркуада аҵла сықәлар, уанду дшыҟоу убоит, дажәын, неихыркәа лымам. Уара уҵара сынтәа уалгар, агәарадаҿ акы уналалап, арахь ааха узҭагәышьода?

– Иаахҵәаны иҳәа, даду, иаахҵәаны, – иҳәеит Шьаадаҭ дыччо.

– Исҳәозеи, акрыздыруама сара исҳәо...

– Саауеит, бабаду, сара усура арахь саауеит. Апрақтиказ сыҟан санцоз ирасымҳәеи зегьы, салгар абрахь саауеит ҳәа.

– Ҳаи, бабаду дукәыхшахааит! Еи, бара аҭакәажә, ииҳәо баҳауама бмаҭа?! Убас шыҟауҵоз сара агәра ганы сыҟан, арахь даауеит анысҳәалак, уанду агәра лызгомызт. Бабаду дукәыхшахааит! Аҳәыс ԥшқа умбаӡеи анаҟа, уахьааиуаз? Уажә ааигәа жәык ҳазхьеит. Акамбашьгьы еишьклашьшьы ичкәаҳауеит. Иазаауазеи лҳәауан уанду... Иааг, дад, иааг аԥҳә, сҳәашьа џьашьаны ушсыхәаԥшуа збоит, иаагала, иаагала аԥҳә!..

Абри игәалашәо, амца нхәыҵышьшьаауа дахьынӡатәаз Шьааб, игәылацәа аныҳәаҿақәа неимда-ааимдо иржәуан. Имаҭа иахь имаз агәыбылра игәаҿы шаҟа иҿыхоз аҟара, иҷкәын иаҳагьы дизгәаауан.

«Ахьаԥарч изхылҵыз иахыччон» ҳәа, иадибалазеи иаб иҩны!

– Дыгә иоума, Шьааб узҿу? Зны дахьаашьақәурҟьаз аҩны днацәыхҟьан, ус даанхаӡеит, – Дыгә дидгыланы даацәажәеит Хабыгә.



304

– Баша дхьауршшоит, Хабыгә, уи. Дахьааӡаз амӡырха дықәыԥшыр ихы ихьуеит. Абна илахаз аҳаиуан даҩызахеит, дыбнеикит!

– Абнеикра ануҳәа, – иаацәыригеит гәылак, ацәажәара даҽаџьара иахигарц, – ҩымшҟа рышьҭахь, ашацкыраз сҩа гылан, Шьааб уҳәақәа ҿаԥарас иахьрымаз агәаҩара сҭаланы сҿынасхеит. Асы ишықәхәмаруаз сылаԥш нақәшәан, узфо ҳалалс уроуааит сҳәан, жьакгьы смаҟа инадысҳәалеит сыш неиуаз...

– Ашьра зламариахаз ала, уара уеиԥш иабааз, имаҟыз жьажәк акәхарын иара, – иажәа аҵәы налеиҵеит аӡәы.

– Қәрала иахыҵуаз сыздыруам, амала, алымҳақәа саны нарыхәаԥш, уара улымҳақәа аасгәаладыршәеит...

– Шәаангыл уара, иажәа ишәырҳәа.

– Сышнеиуаз, санынаԥш, – ацәажәара даҿын агәыла, – ажәытәан Арҟәыџьаа рыӡлагара ахьҭагылаз аханы, аџь ду амҵан, аԥышә асы иларшьшьны еимдо, акы амҵоуп. Мшәыз џьысшьеит. Аӡәы игра иӡап, игәаӷьны сзамеихсит. Иааигәа цәан, знык ала исзышьҭамкыр, сааимыжәжәа снышьҭанаҵон. Ахы анышьҭнах, цқьа скылыԥшызар, ҳәазаап.

– Аҳәаҵәҟьоу?

– Иаабац аҳәа, уара уеиԥш, аԥышә хәхәаӡа. Сшәақь сшьамхы илықәкны сынкылԥшын...

– Уамеихсзааит, мамзар, иуамхашьуан...

– Алымҳашьаҭа илагәыдысҵап сҳәоны, сара сышҟа аҿаа нахеит. Ихашәҵару, уара, аҩнҳәеиԥш иааӷәырызшәа саҳаит. Аблақәа ҭызза исыхәаԥшуеит, ишәаӡом. Ари ҩынҳәазаап сҳәан, сшәақь ашьшьыҳәа наҟ снахеит. Гаӡарами! Сҩагылан, иара ашҟа сҿыҩасхеит. Асы амра анақәыԥха, убла агәы ԥнаҟо, ицырцыруан, убри санамырбазаап, ишәасымҳәеи, мшәан, алаба ыршәны иаагәыдысҵартә ааигәаранӡа снеихьаны, иааи убри ааҵыҩрит, аха усеиԥш збахьада! Ахы шхаз сара сышҟа аҿаанахеит.

– Ашәақь шумаз ухамышҭызҭгьы, агәызҳәа илагәыдҵаны иумшьуаз!

– Ашәақь акәым, ухы ухашҭрын. Абарҭ аԥхьатәи ахаԥыц қәа ԥсыӡак иааиуан.


305

– Анцәа иџьшьоуп, шьтәак атәыҩа иахьаҟарамхаз! – иҳәахт зегьы аҵәы рылазҵоз, иӡамҩақәа кылҵәраа ицо, аҽҳәа иҽаҭаны дахьтәаз.

– Ианаасыдыххылоз, аҵла сыҽнаваскит акәымзар, сааи хыхны слышьҭанаҵон.

– Ишакәхалак, уара узиааиуаз ажьа аамышьҭахь акгьы умбеит.

– Шәаҟәыҵишь, уара, алафҳәара. Сара акы сзеилымкааит, иубаз ҩынҳәазу, бынҳәазу? – ҿааиҭит Шьааб.

– Излауасҳәарызеи, сара схаҭа исзымдыруазар. Ашәа рыцаҩцәа усоуп ишыҟоу: ажьаҵәҟьа збогьы жьадуӡӡоуп иибо, аха, ихашәҵа, ус акәым, ииашаҵәҟьаны, амшә ԥшра аҭаны, ҽадак иаҟаран уи аҳәа.

– Уара ушҟа ианааиуаз, ушәақь умнахыр, илахаҳауан, машәыргьы ахьуан.

– Аҽҳәаҿы шәантәоу зегьы шәфырхацәоуп!

Алаф еилырхуан, иччон, ихәмаруан. Ихы рҟәны ахәышҭаа ра ахәа хәыҵыӷьӷьаауа, дхәыцуа дтәан Шьааб.
– Иабашәыкәу иахьубаз? – днаиазҵааит.

– Абра, иумариашаны уахьынҭало, Арҟәыџьаа рыӡлагара ахьҭагылаҵәҟьаз.

«Хымԥада, ҽаҩраҭагалан сымхы иачычаз аҳәоуп. Ааԥын, лаҵан, иааины саанда инажәлоит. Сара сҳәақәа ирышь ҭразаргьы акәхап, – дхәыцуан Шьааб, – Сара сҳәақәа ирышьҭрамызҭгьы, аԥхынгьы аӡынгьы араҟа иаангылозма. Шәарыцаҩык абынҳәа сшьит ҳәа дыҽхәо иҩныҟа иманы дцашт. Иухшаз иами абри зхы иақәызҵаша. Сара исыхшаз стәы-сымаа дегьызмаха еимырҵәозар, иаҳагьы еиӷьишьоит. Сажәымҭыҽха сыхәмаргамхеи!» Дҩагылан, амҿырҟәараҿ днеин, иҩаны, қьырсҭак аҟара ишәпаз аџьтә кәашк аалихын, ижәҩа иқәҵаны иааиган, аӷьеҩҳәа аихатәы хчныза илақәижьит. Аеҵәақәа кыдышәшәазшәа, аилабылра иаҿыз амҿы ацԥхьқәа ҟәаз-ҟәазӡа иҩарылддын, аҷҷа-ҷҷаҳәа инеидытҟәацлеит.

– Ҭфу, ҭфу, аҩсҭаа, улақәа ҭухааит! – иҳәан, аухантәарак зегьы алаф рылызхуаз, лабыҵәк ааԥҵәаны амца ина қәиршәит.


306

Шьааб деиҭацахын, ҩаха-хаха имыцәартә амца еиқәи ҵарц иҭахызшәа, акәаш сса-мыссақәа еиҭа еидарак ааганы, амца инақәиҵеит.
– Иҟоуҵозеи, уара, ҳауӡырц иақәукыма уаха?

– Еиқәызааит! Аӡәы дымҩасны дышцо дааԥшыр, ауаҩы дшынхо идырроуп.

– Ари еиқәу изымхаӡо, даамҩахыҵыр?

– Уара, абажә мца иашьцылахьоу, иуздыруам акәаш-мца зыԥсоу. Аламала ицәом, иуаҳау, акәаш-мца аламала ицәом!

Ибахҵәаӡа, аҳәатаҳәа иауан асы. Ибымбылха иақәыԥсон, уаанӡа ихҵааланы ишьҭаз. Аҭаацәа ду анышьҭало ина хысхьаны, рқьафқәа ҭаҵаны, ргәазхара еихлафны, Шьааб игәашә инҭыҵит игәылацәа. Иара игәы рҭынчны диарц, ишыҟаиҵац еиԥш, ирахә днарылсны игәеиҭеит, ишылашь цазгьы, ҵәҩанк ыҵшәазар ибозшәа, имӡырха аанда дна гәыдыԥшыла-аагәыдыԥшылеит.

Шьааб аҩны дшааҩналаз, аатә ҵӷа аҵәымаӷ иахаршәны, аҭӡамц иадкнаҳалаз ишәақь аакнихит. Инапаҿы иааним кылеижьҭеи акыр шҵуаз мҩашьо, асаба ақәтатан уи. Абызкаҭаҳа ҭаҟанамҵарц агәыцә иҭаз ацаха ааҭигеит. Акыр шықәса раахыс иҵәахны имаз ашәарах быҩлашала ишәақь цырцыруа ирыцқьеит. Хызаҵәла еиҵаз апатронақәа иԥшаан, аҟанҭаруаз иҭаҵаны, аҟәынҵарада ус амамкәа ирмазеит.

Шьааб иҟаиҵаз зегьы збоз иԥҳәыс Ҭакәна: «Аҩы иижәыз акәхап изырҟаҵо, иалихгәышьозеи, абџьар рыххо», – лҳәеит лгәанала. Диламцәажәаӡеит ауха, аха ашара адәы иқәлаанӡа, Шьааб дҩагылан, анкьатәи ишәарыцага маҭәақәа ишәҵара даналага, илҳәара лзымдыруа, илцәымыӷхеит. Илдыруан, ашәарыцаҩ аҩны дандәылҵуа, уабацои, уанбаауеи ҳәа иши зымҵаауаз. Зныкыр дизҵаахьазма ларгьы, анкьа, шьыжьым ҭанла данныҵыҵлоз, аха уи аахыс шаҟа ҵхьоузеи!

Ашәақь аҵа дкылыԥшыртәгьы имшацызт. Шьааб иеиԥш дашьцыланы издыруа аӡәы иакәымзар, аҟьалара мариан дызлаланы днеиуаз абнаҿы. Алҿарақәа, алакәымҳақәа асы ианархәа, амҩахәасҭа ыҟаӡамызшәа идырӡит. Мҩақәҵагас Шьааб имаз аҵла дуқәа ракәын. Урҭ дрыхәаԥшуа, абна ахи


307

аҵыхәеи еимирҟьон. Шаҟа ҵла ирнымҵуа ирнузеи иеихашь ҭа, шаҟагьы ршьапы иқәиҟьахьоузеи абраҟа. Иҩны уасхырс иаҵоу, хыбрас иақәу абри абноуп. Иара имацара иоума, аԥсараа зегьы иароуп инзырхаз. Иашоуп, ацәгьарақәагьы маҷмызт. Ажәытәан, Шьааб даныҷкәыназ, хаҵарас иԥхьаӡаны, инеимырҟьо иалацәажәон уахынла, абгақәа дрымфаӡакәа, абри абна ауаҩы дылсны дызцар. Уахык араҟа илахаз арахә, адырҩаҽны ашьҭалара иаԥсамызт.

Аколнхарақәа рышьақәыргылара ианалагоз, уи аиҿкааҩ цәа дрылан Шьааб. Иҭәымҭа дҭагылан, дыӷәӷәан, аҵхи амши неиԥшьуа дрылан ақыҭа. Аӡәы дыргәыбзыӷтәын, даҽаӡәы дыршәатәын. Иара ихаҭа уӷәк ацәқәа, акәаҭан нарыцраҳәаны, аколнхара иалеиҵеит. Мчыбжьыкгьы аамҵыцкәа, ицәқәа руак нкылахәаша иӡит. Иашьҭалақәаз абна ду агәаҩарақәа ашҟа ашьҭа дырхеит. Уҳәан-сҳәанны ирыларҵеит Шьааб ицә ихаҭа игеит ҳәа. Идыруан уи зегьы ҟазҵоз зусҭцәақәаз. Игәы иалаз, изырҳәаз акәмызт, инапала ииааӡаз ацәаӷәацә хырҳа га алымҵкәа иныбжьахәаша иахьцаз акәын. Дашьҭалеит иҽазҵәылхны. Имаҟа иадҳәалаз аҳәызба аамышьҭахь абџьар имамызт. Еимаҳаӡаны илашьцахьан, абнаршәыра аҵыхәан ацә аниԥшааз. Игәы ишаанагаҵәҟьоз акәхеит. Иадҩаланы, ашьапқәа рцәа рыхнаххьан излашьаҳаз алаԥан цәҳар. Иахьгылаз акәша-мыкәша ахәажәра, абжьынҵра, амыӷра ишынеибакәу цәыжәжәаны, ицҟьашәҟьа ишьҭан. «Абгасса роуп игәазҭахьоу, рымч ақәымхеит. Уаха исыманы сышьҭахьҟа сдәықәлар, исыцныҟәом, сзылсуам абна», – игәы инҭиҳәааит.

Раԥхьа рыбжьы дыргеит абгассақәа. Қьафуроуп уаха рҳәозшәа, рыбжьқәа ҵрыхәҵәаӡа, иааикәыршаны аҳәҳәара иалагеит. «Абгақәа ааргарцоуп», – игәы иааинаҭеит Шьааб. Ибыҩҩуа иахьгылаз игьежьы-хынҳәуан ацә. Атрышә дас уан, дҟьон Шьааб. Баша аҵх лашьцара иналахәашон иб жьы. Рааигәараҵәҟьа аблақәа аацымцымит ақәыџьма. Ишьҭахьҵәҟьа ашьҭыбжь геит даҽакгьы. Дшыкшара ирмазеи ны иаҳәызба импыҵарӷәӷәа икын...

Адырҩаҽны ишьҭаларц ауаа рҽеизыргеит иҩны. Дааит иара имаҭәақәа хьыжә-кәыжә, инапқәа аҟәада рыхьшәы.


308

«Сара сыԥшаара аҵкыс, шәара шәеимда шәыҩныҵҟа!» – дҩарықәыцәҟьеит ишьҭаларц аҽеибыҭара иаҿыз. Аӡәгьы игәаӷьны дазымҵааит ацә убоу, иумбоу ҳәа. Ашьҭахьоуп иа неилыркаа, ибла ишабоз ақәыџьмақәа ишицәырфаз, ихаҭа иԥсы рыцәгашьас иҟаиҵаз.

Реиҳа даныӷәӷәазгьы, бнеи-гыгшәыги еилазмыргылоз шәарыцаҩымызт Шьааб. Ииашоуп, имаҷымкәа аԥсаатә имаҟа иадиҳәалахьан, ишьқәахьан шәарахқәакгьы, аха агыгшәыг, лаҵгаҩцәақәак дрыцнагаланы имшьыцзар, иара ихала ашьҭа рханы, илаԥшыхәуа дрышьҭамлацызт. Инхара дахашәаланы уи азыҳәан аамҭа имоуцызт. Акы заҵәык изымычҳауаз – иара ирахәык ирылакьысыр акәын. Усҟан имхырҭа арахә алаланы афара иаҿызаргьы агәхьаа икуамызт. Амҩа ҭшәа рақәа рҿы ашәақь хаҳа иргылон, абӷьыжә рықәыԥсаны ашьацҳәақәа шьҭеиҵон. Ихы дахлафуашәа усгьы аҳәара бзиа ибон: «Ирдыруеит агыгшәыг, сара напы сылакра феида шырзалымго».

Шәарыцаҩык шәарахк, гыгшәыгк сшьындаз ҳәа дышны ҵыҵло еиԥш акәмызт уажәы ари аҳәа дшашьҭаз Шьааб.

Аиҩхаа аҵанӡа дҩалбаан, Арҟәыџьаа рыӡлагара ахьҭа гылаз ҳәа иахьашьҭоу дыҩҭысны, џьраны инашьҭыз аккара дныҵалеит. Реиҳа аџь какал ахьырацәаз идыруан. Игәҩара имеижьеит. Азныказы, изышьҭоу изеилмырго, ипаны, ихәхәаӡа грапара хәыҷык асы иалданы ишгаз ибеит. Аҩада, аккара агәахьы днаскьацыԥхьаӡа, ашьҭа иаҳа-иаҳа иҿыцхон. Еимҿаԥаӡа, насгьы асы ԥны ацашьеи рыла, агәра игеит ишҳәашьҭаз. Шьааб идыруан, ашьынӡаақәа рыла, аҩнҳәеи абынҳәеи рышьҭақәа аиҩдыраашьа шрымоу, аха уажәы еиҩидыраартә еилырганы инарбомызт еимаԥсоз асы.

Аҵлақәа ашәыб рықәыҩрны иахькаҳауаз, ашьҭа имба ӡо ицәнарӡуан. Аимдара иқәшәон акәша-мыкәша. Еиҭа иԥ шаахуан. Иара, ифҩы аҿасу, акы иаршәаны иҟазу, иаанымҿасӡо, аҩада, ашьхаҟа ахы рханы ицон. Аԥсҭахьы дҩаскьацыԥхьаӡа, асы иаҳа-иаҳа идухон, ишьамхы иахысны иуаҭәашәпарахь иҩеиуан. Амахәҭақәа еилачны, ашьапахьы асы нанамышьҭуа игылаз амзаҵла амҵан иҽааникылеит, иԥсы ааиҭеикырц.


309

Ашыцламҭә ақәиааны, адгьыл иалыҳәҳәоз ада шәпа днықә тәеит. Иааԥсара иқәра иахаратәуа, иажәра дшазхәыцуаз, иааигәалашәеит игәыла Хабыгәи иареи реицәажәарак. Иара Шьааб ус ҿааиҭит:

– Сара еиҳарак сзыцәшәо аԥсра акәӡам, сыԥсы шҭоу абри жәытәнатә аахыс сабацәа рынхарҭа, рџьынџь аҳәира ахиаар ҳәоуп. Саныҷкәыназ, сымч ахьынӡаӷәӷәаз, сымхырҭа аҵыхәан, алҿарақәа ҟато иҩагылар, амаӷ ҩеир, еигәышәла снасны иаахысҵәон. Иазҳар зуамызт. Уажәы акы ықәиааны избар, сгәахы ԥнажәоит, сыԥсы шҭоу абна схыҵәеит ҳәа, аԥашә ааҵ сымхыкәа сзаԥырҵуам.

– Абри уара уеиԥш, – инаиаҭеикит Шьааб ибзианы дыз дыруаз Хабыгә, – зегь раб иџьынџь иахыбаауа бзиа ирбондаз, умбои!

– Сахьықәынхо, сџьынџь дгьыл, сара саныҟамло сыҷкәын ишимырӡуа аныздыр – џьанаҭ гыларҭас исоуит ауп, аха усеиԥш сылахь ианымызт. Акаамеҭ ҟалоит анырҳәа, ахәац аблақәа ҭнахит ҳәа, убри ихьит сара исхылҵыз. Усҟан араҟа аусқәа аныцәгьаха, саб усгьы ддырӡуеит, саргьы араҟа сыбаҩ ықәӡуеит иҳәазар акәхап, деиханы дцеит ахныҟәгарҭа ахьи баз. Ауаҩы дахьиз, дахьааӡаз ихатәы дгьыл аҟны иԥсҭазаара мҩасроуп, – иҳәеит Шьааб.

– Уара уакәӡамыз, хатәы дгьыл ыҟам, хатәы нхара-нҵы ра ыҟам, зегьы ҳзеиԥшуп, аҳәынҭқарра иатәуп ҳәа, адгьыл хҵәаны ирыҭо, зыцәқәа наганы аколнхара анеиҿаҳкаауаз иалазҵоз? Уажәы уааҳәит! Арахәгьы ылаҵаны иԥхьаукқәеит!
– иҳәеит иргызмалны Хабыгә.

– Уара аҳәатәқәа рацәаны иумазаап сара сҿы. Иашоуп, исҳәон убасҵәҟьа. Ирымхтәын амцхә змаз! Аха усҟангьы исҳәомызт сара шәашҭақәа бнатоурахааит ҳәа. Егьи иацуҵаз баша иуҳәеит, Хабыгә. Баша угәы иаанагоит сааҳәызшәа. Угәы иалымсын, аха иҵегь еиӷьны судыруаз џьысшьон. Уамак сыламзаргьы, убри анаҳәы-ааҳәра адунеихаан сцәа иаламшәацт. Аԥша ахьаслак ихынаауа среиуам. Исыхьыз уиоуп, аус ҳзеицымуит џьоуки сареи. Зны, ишудыруа, ача алаҵара еимаҳкит, нас арахә. Анцәа идырп, шаҟаџьара


310

ҳаиванагалаз. Егьырҭ зегьы ҳарҟәаҵып, сыҷкәын иаҳарак сзыхирҟьаз арахә, насгьы абаҳчеи рҿы сиашаӡамыз? Иуба хьоума џьаракыр, ауаҩы, дынхарц зҭаху, зхы зтәу, аиха шьҭыхны аӡахәа зқәу аҵла ашьапы хырԥаны икаижьуа?
– Уаҟәыҵ, угәы ԥужәоит, урҭ рыриашара уара уахәом.

– Ҳлеидгыланы еицаҳҳәар – ҳахәоит. Усҟан Басланӷәыр иқәаҵа аихақәа кны ианыҵала, сара ашәаҟьа сҿачы санаӷь уаз, шәара зҿышәымҭызеи? Ҿымҭ шәҳахәаԥшуан!..

– Уаҟа уиашоуп, – иҳәеит Хабыгә, – аха сара исзеилымкаауа, изуҭахузеи уара, иара абри, иаҳҳәап, ақәаҵа? Ауаҩы иԥсы ахьынӡаҭоу аԥсҭазаара бзиа ахьиоуша акәӡами дзышьҭоу?! Угәы ԥжәо, ухы ԥжәо, уадызцалазеи! Иара усгьы, уакә сакәзар, зынӡаск слықәҵны сцон.

– Сабацои, уара?

– Сыҷкәын агәарадаҿ дынхондаз, уахыкгьы ара саангыломызт.

– Уи сара сызмаҭәаӡам ауп иуҳәаз. Иара, Дыгә ихаҭагьы, уара уеиԥшҵәҟьоуп дышхәыцуа. Диасны џьара данцо, дыццакы-ццакуа даадыххылоит. Аԥсшәа аҳәаха иоуаанӡа: «Уақәшаҳаҭхама?» – иҳәоит. Ажәа знырҵаз аԥҳәызба леиԥш, саргьы, макьана иуасҳәаша сыздыруам ҳәа наиаҭаскуеит. Дгәаауа даналагалак, уажәы иаасараӡа, уажәшьҭан уанаауа иуасҳәап ҳәа даасыргәыбзыӷуеит. Уашьҭан данаауа акәым, сара сыԥсы ҭаны уахь сықәло убарым, аха ус иасҳәоит, лассы-лассы даанагаларц. Абас ҳаауеит. Амала, иуцәызӡар акгьы иаԥсам, дшызжьоз сыҵихзар акәхап, даазқәылаз аара даҟәыҵӡеит, даадыххыларгьы, уи аӡбахә цәыригаӡом. Сара, Хабыгә, исыхшаз сыҷкәын хаҭа иакәзаргьы, аӡәы инапы саныԥшыло адәы сықәзар аҵкыс, сыҟаӡамзар еиӷьуп, – иҳәеит Шьааб.

– Уара мшаҽны иаашьҭухыз уҟазшьа уаҳа иаакаумыжьит, уагьымааԥсаӡои, уанаџьалбеит! Абыржәы уанцәажәоз, уар ԥысра уҭагыланы, аколнхара аиҿкааразы арҵәааҳәа уҳәҳәо уанҳалаз аасгәалауршәеит. Ублақәа амца рхыҳәҳәылон. Ииашаҵәҟьаны ирҳәозаап, агәы ажәӡом – ашьамхоуп ҳәа. Угәы уажьагәышьоит, Шьааб. Уажәы, макьаназ, уахьынӡаӷә


311

ӷәоу, маӷ цырак умхырҭа аҵыхәан иқәиаар шузымычҳауа, уааҵраҿ иааины абгахәыҷы акәукәуҳәа иҳәҳәаргьы, унеины иузмыршәо уҟалахра уҟоуп...

– Уара, издыруада, Дыгә усзааишьҭызар усацәажәарц? – днацралеит Шьааб.

– Сузааишьҭзаргьы иамоузеи!

– Ус акыр удиҵазар, иоуҳәаша убриоуп, сара уахь сизгом, аха иара иҷкәын абраҟа жәытәнатә аахыс ҳара ҳажәла ықәӷьацо иахьааиуа адгьылаҿ, дынхо-дынҵуа исмырбозар, усҟан сара саб сиԥам.

– Дыгә слымҳа инҭишьгәышьан, аха, мшәан, уара зныкыр уҳәатәы уахыԥахьоума! Уара уаагылазаргьы иуҳәац уҳәоит. Саҟәыҵит, уи уаҳа иуасҳәом, амала, уаԥхьаҟа иааины уд гылара иаҿу уазхәыцыр цәгьам. Еиҭауасҳәахуеит, агәы ажәӡом – ашьамхоуп. Ауаҩы дажәуа далагар, хәыҷык иусқәа цәгьахоит. Ҳаиханы ҳзымгыло ҳанналагалак, аҟама ҭӷәыцәаа иааҳадгылоит егьи, аду хьӡымҳәагьы. Иуасҳәап ажәабжьны исаҳахьоу, – даҿын аҽырҟәышра бзиа избоз Хабыгә. – Ажәытәан, аԥсцәаҳа зегьы дырбо-драҳауа, аргама иҽцәырганы ддәықәзаарын. Иара иигарц игәаԥхаз ауаҩ днаидгыланы, заа иеиҳәон, аҿҳәара ииҭон. Аҿҳәара ииҭаз ааиаанӡа ауаҩы инхара-инҵыра рҭыԥ иқәиҵон, ажәакала, иҽеибиҭон. Ус аҿҳәарагьы ааиуан, даакылсуан аԥсцәаҳа. Дмыргәаҟкәа, ашьшьыҳәа диманы дцозаарын. Ҽнак аԥсцәа-ҳа ҳаблак далаланы дышнеиуаз, нхаҩы бзиак дибазаап.

– Уа, мшыбзиа!
– Бзиа убааит! – иҳәеит анхаҩы.
– Бзиа суба, цәгьа суба, сааит! – иҳәеит аԥсцәаҳа.

– Цәгьараказ уаазаргьы иааурызеи, ацәгьагьы уҩны иа-нааих, уаԥылароуп. Умҩахыҵ, аҩныҟа! – иҳәан, длымҩахы ганы ауасашьтәа лкажьны изишьит, апату иқәиҵеит. Дыԥшын анхаҩы, абригьы-абригьы аамҭазы саауеит, уҽырмазеины уҟаз ҳәа ҿҳәарак ииҭоз џьшьаны. Аха аԥсцәаҳа днықәҵны дцазаап, акгьы мҳәаӡакәа. Анхаҩгьы дгәырӷьаҵәа дҟалеит, аԥсцәаҳа чеиџьыкала дхысхит, уажәшьҭа шаҟаамҭа исҭаху адәы сықәзаауеит ҳәа. Аԥсцәаҳа дныҵаҳа дцеит, дцаӡеит


312

иӡы ахьымааҩра. Ашықәсқәа акыр цеит, ари анхаҩы дажәуа-дажәуа мацара, дажәӡеит. Абар, ибӷа ихьуа, ишьамхқәа хамҟәало, деиханы дзымгыло дҟалазаап. Ус аԥсцәаҳа еиҭа диасны дышцоз даакыдгылеит ари ауаҩ дахьынхоз. Иԥылоз дабаҟаз, неихыркәа имамкәа дтәан. Аԥсцәаҳа аԥсшәа ааиҳәан, уаҳа илаҿымҭӡакәа днаивсны иҿынеихазаап. Дгәааит ари ауаҩ.

– Уара, аԥсцәаҳа, исзуурц угәы иҭоузеи, изсоумҳәои наҟ, уара уахь сануго? – иҳәан, аԥсцәаҳа диазҵааит ауаҩы.

Аԥсцәаҳа, ари ауаҩ дихымыччоз, ииҳәоз џьашьаны дихәаԥшуан. Ашьҭахь ус ҿааиҭит:

– Уҩагыли, ушгыло збашт!
– Ааи, аллаҳ, аллаҳ, сыбӷа, сыбӷа, сшьамхы, сшьамхы!

– иҳәан, иҟәартәрақәа аҿҿа рылго, дҩеихеит ари ауаҩ. Дызгылозма, аҽҳәаҿ дахьтәаз иара уа даанхеит. Аԥсцәаҳа ицқәа хаџьџьала дыччо дихәаԥшуан. Игәы ԥжәеит, иԥсы ԥжәеит ари ауаҩ, аха илуршои!

– Аа, иуасымҳәеи, уажәшьҭагьы иузымдырӡеи? – иҳәеит аԥсцәаҳа.

– Ари аума? – иҳәагәышьеит уи ауаҩ.

– Уаҳа иуасҳәарц шԥоуҭаху?! Аа, абар, есҽны уаҳәара сахьаҿу, – игәазхара дзыччомызт аԥсцәаҳа.

Хабыгә игәаԥханы ииҳәоз ари ажәабжь, иҳәаны даналга, ихы рҟәны, ҵаҟа дышьҭаԥшуа, ҿымҭ-ԥсымшьа дгылан Шьааб.

– Уаргьы есҽны уаҳәара даҿуп ҳәа соуҳәарц аума иуҭаху?!

– иҳәеит аҵыхәтәан, нас усгьы нациҵеит: – Уи имч зқәымхо ҳәа уаҩ дыҟам, ауаатәыҩса усоуп ҳашшоу. Иагьа убас иҟазаргьы, иаармарианы снапы сҩахарц сгәы ишҭам удыруаз, Хабыгә. Деиқәных сашҭа дааҭалан, аҭаца данырҳәо еиԥш, заа исаҳәан аҿҳәара сиҭо дыҟазаргьы, ҳампалуп аҽеиқәыршәа ра сахьалаго. Уаҵәы сигараны, иаҳҳәап, уахеиԥш, сыџьмак ахьынгәарҵыз абнаҿ ихьарыдар, машәыр ахьыр ҳәа сшәаны, сыҿҟьаса снашьҭалоит. Адунеи, сара сакәым, Чачаа дуӡӡа қәа аҩнахит. Уи сара ишсызхымфаауа сзымдырыртә аҟара сгаӡам. Акы заҵәык сзышьҭоу – сахьынӡаҟоу, сеиԥш зеиԥшу нхаҩык ишьҭахь сгылар сҭахым, – Хабыгә ижәҩахыр днас-


313

насын, иажәа даалгеит Шьааб. Аҩыџьегьы иргәарԥханы иааибарччеит.

Усҟан уамак дазымхәыцит Шьааб ари ажәабжь. Уажәы, хараӡа аԥсҭа еиҩхаара дҭаланы, ипаӡа асы илганы игаз аҳәашьҭа дхыланы дахьнеиуаз, иҿыцны иааиаҳазшәа дазхәыцуа далагеит. Уаанӡа уаҩԥсык имаҳауазаргьы, игәаӷьны изымҳәоз игәҭыха ҵаулаки уи ажәабжьи, аҵлеи аӡахәеи реиԥш, рҽеикәыршаны ишеидҳәалаз ибеит. Абри ашьҭахь ауп еснагь ицрымҵуаз игәҭыха ҵаула, хәыцра мацараны акәымкәа, ажәалагьы еиҭеиҳәартә еилыкка иа нибаз. Идырит уажәшьҭа дзацәымцо дшамҽханакыз. Ина хараны, излеиҭахӡамыз ала, иаԥхьаҟа днанарԥшит иара. Аҵх лашьца иалҷҷаауа амцеиԥш, иаԥхьаҟа ишьҭаз ашықәсқәа ихаҭара нарылибааит. Иԥсҭазаара реиҳа излеицәымӷыз ала имҩасрашәа игәы инаҭеит. Абар, даазқәылаз кәаш-мцамзар акгьы ахьеиқәимҵо, ихәышҭаара аҽҳәаҿы дтәоуп. Акәаш-мца шаҟа аамҭа имыцәарызеи! Инанагап уахык, ҩахагьы. Ишнеиуа, аԥырӷы шаҳә-шаҳәқәа ҿыцәаап, усҟан ажьицәа реиԥш, арацәа иаанхо, аӡы ҩақәҭәаны, амца ҩахьурсыр, еиҭа ихәыжжаӡа инеиқәылоит. Уажәы ибама, шаҟантә ажьицәа ирзигахьоузеи ус арацәа рцаны. Ианҿыцәаауа, акәаш ҿыцқәа ааганы иақәызҵода имца? «Аӡәы заҵәык ԥсеивгагас исымоу

– сызкәыхшаша смаҭа иоуп. Аҭакәажә излалеиҳәаз ала, аа, абарҭ аҩымш-хымшк рыла аԥсшьара мшқәа иоуеит, даараны дыҟоуп. Уи сара сышҟа иҿы ҳәуп. Иаарласны сышьҭахьҟа сгьежьып, снеиаанӡа даар ҟалоит».

Иҷкәын днаизхәыцыр, зынӡаск даҽакын ихаҿы иааиуаз. Абар, ихәышҭаара аҽҳәаҿы, неихыркәа имамкәа дажәны дтәоуп. Иԥҳәыс лакәзар, аҵкыс деицәоуп. Еснагь еиԥш, ды ццакы-ццакуа ашҭа дааҭалоит Дыгә. Аԥсшәаҵәҟьа иҳәаанӡа: «Шәцома?» – иҳәоит ишиҳәац. Иара, Шьааб ҿымҭ дгыланы дихәаԥшуеит. Иеиҳәарызеи? Уаҳа иара иҟнытә акгьы ани маҳалак, дычча-ччо дааиҿагылоит Дыгә иԥҳәыс, иара Шьааб иҭаца. «Шәаала, баба, ҳара ҳахь, ахьҭеи амлеи шәаҳаркрым»,

– лҳәоит ишылҳәац. Иҟалап, илҳәо цәгьамзар, уи адагьы лара дуаҩԥсы бааԥсымзар. Дыбзиазаап, аха – лхазы. Иара илшом,


314

иҷкәын амал азоуп уи дзигаз ҳәа ауаа иахьизырҳәо. Ахьӡи ахьымӡӷи рзоуп ауаҩы адәы дзықәу. Аҳәоуп азхара ахьафо иаангыло. Лмал азыҳәан акәымзар, дзигазеи иҵкыс иеиҳа быз аԥҳәысеиба?! Данигахгьы, иаб иҩныҟа дааигандаз, уахь дцаны дзылхатәазеи? Абар, уажәы дахьидгылоу уи аԥҳәыс. «Абри лмал аума ухызхыз, уара ашәикка!» – ҳәа илабашьа рыхха дисшан, аха иабаҟоу, илабашьа иара изыҳәан, аҩны ашьаҟа иаҩызоуп, иааиҵихыр, дкаҳауеит. Иҷкәын, цас иуашәа, дҿаԥха-ҿаччоит. Амӡырха дахьықәыԥшуа, еимассы аҳәира ахыҵәахьеит. Иџьмаҭрақәа, ижәборақәа рахә кьоушәоуқәак рҭатәоуп. Дыргап иҷкәыни иҭацеи дара рышҟа, убри рыԥсы ахьықәхаз агәарадахь. Иаақьаԥҭахап араҟа инхара. Зны-зынла дааганы днықәырԥшны дигалап иҷкәын, зхатә ҳаҭгәын иқәыԥшуа дызлаиеиԥшымхарызеи усҟан? Ус дҟалар аҵкыс, дыҟаӡамзар еиӷьуп. Иамуӡоны, аӡәы инапы данымԥшылар ҟамлозар, даныԥшылааит имаҭа инапы. Иҷкәын – мап! Еиӷьӡаҵәҟьоу уҳәозар – аӷьараҳәа дшыҟоу амҩасроуп. Аха усеиԥш даныҟаз аамҭа цахьазар? «Мап, Шьааб дшыҟац, дш-Шьаабу дымҩасроуп!»

Илаԥш еиҭа инахьысит, инахьхьи, анаара агәҭанӡа иаҿала ны иҩеихьаз абынҳәа. Уи ԥаса аасҭа иаҳа аныҟәашәа рмаҷны ицон. Ишнеиуаз, зынӡа иааҭгылеит. Аԥсақәа реиԥш, наҟ-ааҟ иҵыр-ҵырӡа иҵагылоу ацқәаҵәҟьа ибоит. Аҳауа ахьыцқьоу, иахьҿыхоу ауп ус иааигәаны изырбо. Даҽа маҷк днанашьҭыр

– ашәақь инанагон. Ишьамхқәа асы инылаирсын, аасра иҽнаваикит. «Иабацаришь? Ахәы изкыду ианхала, исцәыӡыр ҟалап. Амч ԥнашәахьеит, уахь ишԥацари». Аҳәа, абыӡгәырқәа еиларгыланы, иаанаԥшы-ааԥшит. Аԥынҵа хыџьгәыгәынӡа иҩышьҭыхны иаафҩышәеит. Шьааб ишәыз аупыжә ахәы дна хәаԥшит. Аԥша иара ишҟа иасуан. «Уфҩышәала, шаҟа улшо уфҩышәала! Уԥсы ухыҵаанӡа уц ыҵхны сԥаҵа аласымсозар, сара саб сиԥам!»

Амҩа ааԥсахны, анаара инҭалеит абынҳәа. Уи акәын Шьаабгьы ииҭахыз. Уахь иахьынҭало уамак изынаскьом. Арҭ аҭыԥқәа, иара абынҳәа аҵкысгьы ибзианы идыруеит Шьааб. Егьараан иԥсаса ҭаирҳәхьеит араҟа. Ицалааит! Уамак


315

изынаскьом. Ацаҟьа цыҩцыҩра инадгылоит. Абынҳәа акәым, ацыӷ заҿалом уаҟа. Иахьхәыҵалаша аҳаԥгьы амам. Ихынҳәны лбааҟа идәықәлар акәхоит. Шьааб аасра иҽылакылакуа, ашәарах амҩа еихиҵәарц, ишилшоз дласны ддәықәлеит. Иҵуазеи абас дласны дымныҟәеижьҭеи! Иахьаанага изым дырӡо, мыч ҿыцк илалан днанагон. Еиқәҟаца ишьаз ижә цәеимаақәа руак ашьацҳәа ԥытлеит. Уи ибо дыҟам уажәы! Амца зхыҳәҳәыло иблақәа аԥхӡы рыхҭәалоит. Урҭ раха имам уажәы! Аҳәагьы, ауаҩы иҟаиҵашаз ацәа иалашәазшәа, цәыслампыр дук анышә хәыҵырԥыԥуа иаауазар еиԥш, ахаҭа имбаӡо, асы еимгәыцҟьаа, амҩа икаанӡа ицәиасырц, иаауан ишзахәоз иҩны. Азқәаҿ иџыԥхьӡа еилагылаз агыгцәа илаԥш нақәшәеит. Асы еимгәнаҳәарц ахы анҩылнаԥаауаз – аҵықьҳәа иҭҟьеит ашәақь. Ашьхақәа ргәахы ҭӡыӡаартә аҿыжбжьы геит уи. Асы еилаҩынтны, саба шкәакәаха ихатәалеит. Иахьгылаз иқәгьежьааны ианыкшалак, махәарк аҟара ишәпаз аасқәа еилаҟәаҟәаса ишьҭанаҵон. Ижәларц аҭахын, аха ахысыбжь ахьынтәааҩыз азеилмыргазар акәхап, иахьцара азымдыруа иаанхеит.

Шьааб, еиҭа ахысра ацымхәрас, агыгшәыг цқьа дабартә даацәырҵын, ибжьы ҭганы ҳа-ҳа-ҳаҳәа аччара далагеит. Уи ахы ианархәеит аҳәа. Лаԥшҵашәарак иаҩызаха анаара илҭаҩры ицеит.

Дахьеихсыз аҭыԥаҿ даннеи, ашьа ҟаԥшьшьӡа асы илаҭәан. «Баша сгәырӷьон, исыцәцеит, анышә иамандаз! Ашьа злакашу ала, иӷәӷәаны ихәуп».

Ишәақь апатрона ҿыц нҭаиршәит. Дцон аасра днылсуа, маҟҿаҳәара изааиуаз асы еимгәҳәо. Абар, илаԥш иныҵашәеит. Инеиуеит уи анаара иаҿаланы. Бжык иаҟараны, еиқәаҵәаӡа асы инылибаауеит.

Асы илданы игаз ашьҭа дхыланы дышнеиуаз, ԥсаҵла дук днамҵагылеит. Шьааб игәеиҭеит, аԥсаҵла амҵан, асаба каҩҩы иахьыҟаз, ишаатәаз аҳәа. Ашьҭа цқьа дхыԥшылан игәеиҭеит. Агәра игартә еилырганы ибеит, зны илаҵаны имаз аҳәақәа ишрыҵкарыз, ашьанӡаа ҭыԥқәа злану ала, ишыбнеикыз. Ихы ҩышьҭыхны аԥса днаҵаԥшит. Далԥшны ажәҩан ҿаҵакгьы


316

имбо еимаҳан амахәҭақәа. Ҵаҟанӡа ишьҭагылартә илаҟәыз махәҭак агәыцә аҿыҵәҟьа ицәыжәжәаны ацәа ахыхын. Шьааб амахә аанкылан, цқьа днахәаԥшит. «Ахаԥыц ҭыԥқәа злану ала, қәасабуп, хымԥада, ари ацәа ахызхыз. Ааигәа иҟамкәа иҟам иаргьы».

Иԥсы шааиҭеикыз, деиҭаҩхылеит абынҳәа ашьҭа. Ақәа саб дашәарыцо ашьҭалара акәым, иаԥхьа иаагыларгьы уи дазхьаԥшуа дыҟамызт Шьааб. Абынҳәа ашьҭа иаҳа-иаҳа изла ҿыцхоз ала, уажәымзар-уажәы дахьӡап ҳәа дгәыӷуан.

«Улымҳақәа џарџаруа иаанкылан, узҵамԥшӡац ажәҩан уаҵасырԥшып сара! Ахаԥыц, аԥсы ахыҵаанӡа ахаԥыц...» Макьана иҟазҵахьоу ҳәа уаҩԥсы диқәымшәацт, аха аԥса ратәи ашәарыцаҩцәа ирҳәоит абри еиԥш: абынҳәа ахы лақә шәан ианынкаҳалак, аԥсы ахыҵаанӡа уҩахаххны, ашәақь ашьхәала ац уҩыҵасны иааҵухыр, адалақь еиԥшҵәҟьа ахәыц еиҩнаҵәо ицҳауеит ҳәа. Ашәарыцаҩцәа усгьы ражәабжьқәа раҟара аурхадмыргылахуа. Бнаҳәак аазшьхьоу аԥсаратәи шәарыцаҩык уиазҵаар: «Аҵықьҳәа слеихсын, ишьҭҟьа иа ныҩкаҳа, слыҵасны ац ааҵысԥаан, еимассы иҟаз сԥаҵа алассеит!» – иҳәоит. Шьааб абри ажәабжь ааиаҳацыԥхьаӡа, ахәыҷқәа рзын иҳәоу лакәк иаҳазшәа, дахыччон. Абыржәы даҽазнык агәра игарц, даҽазнык ԥсабарагьы уаагьы идир барц иҭахны дназгоз игәҭыха, убри «алакә хәыҷгьы» аҽынаԥнашьит.

Изҿеибацалан ицоз уи ахәгьы инхыҵит. Ашьа иаҳа-иаҳа иҿыцхон. Уажәымзар-уажәы... Уажәымзар-уажәы... Аха кәты ҿарҳасрак иҟам аӡын мшы, иӡыҭны иалгаз ацәашьеиԥш, аҿыцәаарахь инеихьан. «Исцәыхәлоит. Аҩныҟа ирласны сгьежьыроуп. Акәаш-мца еиқәысҵаз ианбанӡамыцәаришь? Аҭакәажә излалҳәаз ала, сызкәыхшаша с-Шьаадаҭ уаҵәи уа ҵәашьҭахьи руакы даароуп. Даауеит, хымԥада, даауеит. Уи зажәа иахыԥо дреиуам. Ишԥасеиҳәаз аԥҳә анеиқәаҳҵоз? Дышԥасхыччоз! Илымҳақәа ҿысхып уи данаалак! – дааҭгылан, аҳәа ашьҭа дхыԥшыло: – Абар, абраҟагьы инатәеит. Уабанӡазцо?! Уаха сухьымӡар, уаҵәы ыҟоуп, уаҵәы сухьымӡар
– уаҵәашьҭахь!..»


317

...Мышқәак анаабжьыс, ажәабжьны инарылаҩит аԥсараа, Нықә Шьааби абынҳәеи ирыхҭибахыз. Аӡын мшха аус-ҳәыс уиаҟара ианамыргәаҟуаз аамҭазы, ари ажәабжь, иазҳауа, ашьапы аҵало, анапы аҵало, уахыки-ҽнаки рыла, ақыҭа ахи-аҵыхәеи еимнарҟьеит. Шаҟа ацырҵаз, шаҟа агдырхаз уажәшьҭа иара Шьааб ихаҭагьы изышьақәыргылом.

Абынҳәеи иареи ирыхҭибахыз, ишыҟалаҵәҟьаз еиҿыр шәшәаны Шьааб ихаҭа аӡәгьы иеимҳәеит. Хаха-хымш ҵхьаны, ишьҭаланы дзыԥшааз ахацәа ирбаз, абынҳәа изнауз ауп. Иуаҭәа ашшараҿ ахәра анын. Инапқәа асаса иҭихыз шәа ицәыжәжәан. Икәымжәы ҵырффан... Ихәрақәа еиқәԥах иҿаҳәаны, дцыркьыԥуа аҩныҟа дшаауаз ауп ишьҭалаз ахацәа дшырбаз. Убасҟан, иқыҭа уааи иареи анааиԥыла ауп ианиз иахьагьы аԥсараа еимырҟьо ирҳәо, уажәраанӡаа ҳазлацәажәоз ажәаԥҟа: «Шьааб иҳәа алымҳақәа реиԥш!» Дзыԥшааз ахацәа: «Ҳаи, уанаџьалбеит, уеибгоума, иҟалазеи, узыниазеи, уабаҟаз?» – анырҳәа, Шьааб акраамҭа ҿымҭ дрыхәаԥшуазаарын. Ашьҭахь еиқәыҿаҳәа иҟаз инапы иџьы ба инҭаиршьшьын, ихәымбабиса-хәымбабисаӡа, иџарџаруа аҳәа алымҳақәа ҩба ааҭыганы идирбазаап. Ари збаз аччара иалагар, игәы иалсыр ҳәа ишәаны, инаиҿаԥшы-ааиҿаԥшуа инхазаап. Аха убри аамҭазы, иара ихәрақәа, иааԥсара ихаршҭны, игәаҵанӡа, игәарԥханы аҟырҟырҳәа дыччазаап. Аԥсаратәи ахацәа аччара азыҳәан ируҭахуаз! Ашьхақәа дыр лахҿыхит. Иара убасҟанҵәҟьа иҳәазаап аӡәы: «Шәарах жьыс иааугаз егьыҟам, аха абызҳәацәа ԥыҭраамҭак ирызхашаз абна ирзылугеит!» – ҳәа. Уи ииҳәаз имаҳаӡазшәа, раԥхьаӡа ампыл мҵарсны изгаз иеиԥш дгәырӷьо, абынҳәа алымҳақәа ҳаракны ирҟатҟато, зегьы идырбо дыччон, дыччон Шьааб...

1969







АЖӘЕИНРААЛАҚӘА


Автор иҟнытә

Абраҟа еизгоу ажәеинраалақәа, акык-ҩбак рыда, зегьы ҿыц аҩра саналагаз изыҩқәаз роуп. Ари аамҭала, ҳәарада, акырӡа аҽаԥсахит алитература иаҳәарц иахәҭоу, ҭакԥхықәрас иамоу ҳәа сара сеилкаара. Иахьатәи сыблала санрыхәаԥшуа, аформа аганахьалагьы ирыгу шырацәоу збоит. Аха ауаҩы, иқәра наскьацыԥхьаӡа, ауаа, аамҭа, аԥсабара уҳәа зегьы даҽакала дрыхәаԥшуа даныҟалалакь, дхьаԥшны критикатә блала мацара дахәаԥшыр иқәыԥшра ашәҭымҭаз дыргәаҭеиуа ицраз абзиабара, шаҟа гха иԥшаарызеи, усҟан иԥсеиԥш бзиа иибоз аԥҳәызбагьы шаҟа гра лывибарызеи! Ус акәымкәа, игәалаиршәар уи абзиабарала иԥсы шҭаз, лара димшшараны дшыҟаз, дагьлыхәаԥшыр убасҟан дызлалыхәаԥшуаз иблақәа рыла, бзиа имбарц залшом убри иманшәаламхакәа ицәыӡыз ибзиабара. Убасоуп ишызбо сара абарҭ сажәеинраалақәа. Егьа рыгзаргьы, урҭ гәыҩбара рыҵам, цәанырра цқьак ашьаԥха рыланы избоит. Убри азыҳәан акәхап ркьыԥхьра иаԥсаны изысыԥхьаӡаз.

Сажәеинраала

Амҩа уанықәло, сажәеинраала, Амҩа хара игоу, Схәыцт, унымхарц џьара ухала, Иусҭарц исыхәҭоу.

Уахымҟьарцаз уара умҩа, Ахра иахьаҿгоу, Ига, иусҭоит сара сыбла, Лашараны исхоу.

Аԥша асны, аҵаа анӷьеҩуа, Умгыларц улаҳәуа, Ига, иусҭоит сымра ицеиуа, Уи уарԥхап уара.

Ишәҭышха ааԥын анеинҭәыло, Унымхарц угәыкуа, Ига, ирыҭ амҩан иуԥыло, Сбаҳчаҿ ашәҭ ииуа.

Уеилаӡыӡо, агәыҭҟьа уамгарц, Ақәԥара анухәҭоу, Ига, ишәаны ихьамҵыц, Агәы, са исызҭоу.

Уқәла умҩа, уца ԥшӡала, Унхом уара узаҵәны, Сара иусҭаз, сажәеинраала, Ауаа ируҭар ишаны.

1958



320

Амахәҭа хәыҷ

Амахәҭа џарџаруа, аҽеиҵыхны, Аџь ҵла ду гылоуп иҽырбо.

Ашәышықәсақәа цахьеит уи иахысны, Иара иаҳагьы иӷәӷәахоит иӷьацо.

Махәҭа хәыҷык алиаауп инаԥхьакны, Амахә дуқәа рҿынӡа инаӡом, Аха аџь ду иахьалоу махәҭакны, Ихәыҷызаргьы, ахы ҟәыннашьом!

Аҭара, 1951


Аӡыхь

Даагәамҵит сҩыза, изымчҳакәа:

– Ҳаи, џьушьҭ, ҳцаландаз ӡымжәӡакәа, Хмаҷырк азназ ҳгылоуижьҭеи иҵӡозе, Иараби, адгьыл иахәрызшәа, инызкылозеи?! Ӡҵас иҵыҵыр, ма иаҟәыҵыр зынӡа, Иаауеит гәырԥынҵак иаҟараха ипаӡа!

– Уи џьоумшьан, – наиаҭаскит сара, – Ашьха иагәыҳәԥыхшуп, иақәым ҭабара, Имаҷзар, аӡыхь захьӡугь убри азоуп, Иаауа ахәыҷы – рҩаш дук иаԥсоуп!

Аҭара, 1951



* * *

Снаԥшит аҩада. Ашьха ҳаракыра, Асаркьа иаҩызаха ицәҳәуп. Еиқәыцәашь анаҟә, асыԥса цырцырра, Иҵааршәха наӡаӡа иршәуп.


321

Снаԥшит алада. Абан, избарҭоуп, Арха каршәрақәа еихашьшьы, Ишьац иаҵәароуп, ибна еиқәароуп, Уа амрагьы ԥхоит икажжы.

Исҳәеит сара убасҟан хықәкыла: О, архақәа, ишәхамшҭын бзанҵы,

Шәыҟазарц шәарҭ абас шәеинҭәыла, Абанҭ ашьхақәа гылоуп илаҳәны!

Аҭара, 1951




Ерцахә

Ерцахә, иудыруаз убжара иноухьысуа, Ашьха ссақәа, иуҵагылоу ушьапаны,

Ишрыбзоуроу, уҽышьҭых ажәҩан уаҵакьысуа, Ашьхақәа ураҳха уахьгылоу рханы.

1952



Ахаҳә

Ахаҳә иалх идыргылоит ахан. Хаҳәла аҭоурых цәажәоит, абан. Абаагәара дуқәа иарала ичаԥоуп. Ахаҳә аԥсҭазаараҿ акыр ихәарҭоуп, Аха ибӷарҵоит ахшьырахь инаган, Амҩа ианхалар ауаа ирԥырхаган.

1952





322

АаԤын

Аӡын хьшәашәа, имццакӡоз, Ицеит аҽаршәшәан.

Аԥсаа рашәабжь, имгаӡоз, Ихдыртлеит шьжьымҭан.

Ааԥын ааира еигәырӷьо, Анаҟә аахылт.

Ԥсатала адгьыл ырԥсаҳәо, Аҽыларҟә ихчылт.

Аԥша ҟәанда наҵаҵо, Ашәаԥыџьаԥ арҵысуан, Иахьагхаз иԥхашьа-ԥхаҵо, Амрагьы ццакуан.

Адгьыл ахьҭа алнахырц, Ашәахәақәа цәырҵт. Ажәҩан аҵа инаҵаӡырц, Анаҟә наҟ инхыҵт.

Ашьац ԥшқа қақаӡа, Иҩеиуеит иҟато. Аӡаӡа раӡынԥсараӡа, Икаҭәоит иахьыкәкәо.

Ицәҳәыз амахә хахаӡа, Апатҟәырқәа птит. Ашәҭ абла шашаӡа, Агәы ԥшқа аанартит.

1953







323

Амшын

1

Бзиа узбоит, амшын, Саныхәыҷыз иурҵысуазшәа сгара.

Иҟалон адгьыл сгәы ахшәар, Уара уанымзар аԥсабара! Иԥхоз амра, Амза кыдыз,

Ужәҩанаҿ ишеишеиуа, Агәырҩа сыман, Саналоу ахәыцра,

Уара ушҟоуп са сахьнеиуа. Сымч урҿыцуеит, Сгәы иснаҭоит,

Сымтәап, сықәԥалап ҳәа, Аҟәара иасуа уцәқәырԥа, Абжьы саҳар ахьарчҳәа.

2

Угәҭыха здыруеит, Убызшәа маӡам. Сара сзы, Иансаҳауа ахьарчҳәа Са сымшын, убжьы.

Ианагәыдуҵо ацаҟьа, Уцәқәырԥа еизганы, Убасҟангьы убызшәа, Маӡам сара сзы.

Аха ӡытҟәаҵас, умҵысӡо уантәоу, Исыздыруам усҟан, Исыздыруам угәы иҭоу.


324

Уцәқәырԥара аҵкыс, Уҭынчра Сацәшәоит хараӡа.

Умтәан, сымшын, уҭынчӡа, Уеисла, уеисла!

1957


* * *

Иналҟьеит алабашьа аԥса Арԥыс ишьапы, Аха дгылан арԥыс, Дгылан ичҳаны! Аҭаҳмада иажәа Ԥшьаала инаигӡон, Иикыз алабашьа

Уажәы-уажә ирҵыслон. Иашоуп, ицәажәоз, Аццышә еиԥш, дышлан, Арҩаш зҿысыз ашьхеиԥш, Акаҷырақәа иҿган. Ҳәарада, арԥыс Абри иақәиҵон ҳаҭыр. Ҳәарада, ачҳара Абри инаҭон акыр.

Аха, ихашәҵа, Абри акәмызт ихадаз, Агәамч ду иҭаны, Арԥыс дзырӷәӷәаз. Аҭаҳмада иҳәомызт, Шаҟа ифаз, Шаҟа ижәыз.

Иҳәарц дгыламызт, Иахьа ишәу,


325

Иацы ишәыз.

Уи далаҽхәомызт, Даныҷкәыназ, Шаҟаҩ аҳәса ижьаз. Уи дцәажәомызт Ирбарцаз,

Шаҟа дҟәышны анцәа дишаз. Уи иажәа иаӡбуан Аԥсра, ма абзара, Уи иажәа иаӡбуан

Аԥсадгьыл алахьынҵа. Уи дцәажәон Ажәа ҟәышла, Дцәажәон,

Ахы риҭарц жәлара. Дызгылаз арԥыс, Абри азы акәын, Ҿымҭ, Ихьаа цәгьа чҳауа!

1954




Амҩахәасҭа

Уажә ааигәанӡа, ахырхарсҭа Ахьхаз ҳәаны изымдырӡо, Ҽнак дызнылаз амҩахәасҭа Дшықәыз дықәын, дықәымҵӡо. Уажә, абар, иахьцоз ангәеиҭа, Дабаҟахыз – дҟьалахьан.

Ишьҭахь дхьаԥшзар – имҩахәасҭа Дызнысызгьы еималахьан.

1955



326

* * *

Ашьха, ашьха акаҵәара, Бжьык аҿыҩуам џьара.

Идыргылазшәа ахан хьыҵәцара, Иӷьазӷьазуеит наҟ хара. Сырҿаԥшуеит, кәаԥрак сықәгыла, Блала исызбом сызхара. Сҿырпын шәаҳәоит бжьы гәыкыла, Иаҭахуп рашәахә аԥҵара.

Сыԥсаса ҩеиуеит, абан, ҩхала, Сыхьчазаҵәуп ара.

Сышьхақәа, сгәыкуа, сыҟам схала, Ҩызара сзыжәуеит шәара!

1955

* * *

Амҩа уқәыз, Аҩны уҟаз, Сымца усҭоит, Уарԥхааит уара. Егьоурым нас, Иухашҭыргьы Уи амца зхылҵыз Ахәышҭаара.

1956




АԤхьарца

Аԥхьарца, аԥсуа ԥхьаҟа ицага, Ашәақәа уҿыҩхьеит уара.



327

Аԥхьарца, ауаҩы игәыҟаҵага, Ашәақәа урҿуп аԥҵара.

Сышьхақәа заҟантә урҿаҩхьоу, Заҟантә рашәахк уҳәахьоу, Заҟа хкы ашәақәа уҿыҩхьоу, Заҟаҩ ашәала иутҟәахьоу –

Уи зегьы зҳәода ажәала, Шәҟәыкгьы уи абану? Уара иумҳәозар ашәала, Аԥсуа шәақәа ушрану!

1956



* * *

Алаԥшҳәаа Иақәым нҵәара. Снаскьацыԥхьаӡа – Ихарахоит.

Иахьа шысҳәо, уаҵә еиҭа, Исыцәшәазшәа, Инаскьоит.

...Сқәыԥшра сҭысит, Уажәшьҭа смаҷым, Анасыԥаз кыр сеимдеит. Схәыцра иалаз, Са сгәы иҭыхоз,

Дызбеит шысҳәоз – Ддаҽаӡәхеит. Еиҭах снықәлеит Сара амҩа.
Нас ԥшаарами


328

Еиҭах сызҿу. Сабанӡаҟоу абас мацара, Иабаҟоу Анасыԥ захьӡу?

... Издыруада, Убасҟан акәзар, Иаҳагьы ианрызҟу: Иахьа, Уаҵәы ҳәа,

Угәыӷра мыӡуа, Уразҟы аԥшаара уанаҿу?!

1956




Ан лмыткәма

1

Илашьцеит уан рыцҳа сдунеи, Сыҷкәын уеҵә кыдшәаны ианлеи. Сыҷкәын заҵә уахьымӡеит угәахәтәы, Изурызеи уан, цәгьала иқәхаз адәы. Умаҭәа кәашагақәа еикәарҽы, Иақәыршә игылоуп бзиа иубоз уҽы. Унышәынҭра хәыҷ напыла ишьышьуа, Лаӷырӡыла исхызгоит сгәырҩа. Абар, иахьа уҩызцәа еизаны, Ирҳәоит уашәа, амыткәма ианҵаны.

2

Уан неиҭамҳәа, аҭынхада, О, илымада, о, илзынхада?!


329

Дабацари уан ажәрацәгьа, Уан иаурблыз агәырҩацәгьа. Дыззынужьда дрыцҳазшьаша,

– Сан, кыр быхьма, сан? – ҳәа зҳәаша.

Сынужьзаргьы уан заҵә схала, Уҭахеит, сыҷкәын, хаҵарала.

О, исшәуҵазаргь ашәы еиқәара, Уаӷа иумҭеит уҩны, угәара!

Аҟәа, 1956

* * *

(А. С. Пушкин иҿырԥшуп)

Исзаатызшәа жәҩангәашәԥхьара, Дшеишеиуа, анцәахша дсырбо, Исзақәым хашҭра уи амш лашара, Банцәырҵыз сҿаԥхьа бкаԥхо.

Анасыԥаз агәыӷра сыцәмаҷны, Ма харантә ббара сазгәыкуан. Сымшқәа, гәыкрала сырҭхаџьны, Сқәыԥшра мҵарс, иццакуан.

Уижьҭеи аамҭа еикәшара, Кырџьара сагеит сыԥхаҵо, Ашәҭ, ирганы афҩы хаара, Кырынтә икаԥсеит иканӡо.

Ишысҳәоз: «Сынасыԥ сцәыӡит!» Банцәырҵ сҿаԥхьа уажәы, Имцаха мшаҽнеиԥш ицәырҵит, Еиҭаиит абзиабара сгәаҿы.

1956



330

* * *

Ари абжьарак сан даазқәылаз, Аҩны ҳанаатәо, лассы-ласс, Далагоит ԥҳәызбак лырҽхәара: «Уи илеиӷьу дықәымлац адунеи, Дызнасыԥхаз иҩнаҭа млашеи, Амреи амзеи ирымалкуеит лара!»

Уи ахьӡ ала сгәы амаӡа дахьысу, Мамзаргь сыблаҿ лсахьа хылху, Гәаныла слыҳәоит: «Лыӡбахә ҳәала!» Саргьы ас ахәыцра уаҳа исзаарымызт, Сан, сара сзыҳәан егьоурымызт, Аха ҭацак дбыманда уажәшьҭа!

1957

* * *

Ианызбо, сымҩа уаҳа имцошәа, Уаҳа саԥхьа сымԥшрацы, Бахәҿабгаран саԥхьа инҵәошәа, Гәыӷра нҵәарҭаха бзанҵы, Са сгәы убасҟан, амза зцәыӡуа,

Жәҩан лашьцареиԥш иангәыкуа, Асар рымҩеиԥш, сыҵх багәылсуа, Сымҩа еиҵыбхуеит блашауа.

1957

* * *

Сразҟы, сразҟы сылахәмаруеит, Са сымпылхеит иаразы. Наскьа игыла зны имақаруеит,


331

Мшын хыҵроушәа, ицәқәырԥа-хәмаруеит, Иччо сажьжьоит аҽазны.

Зных, ибжьоушәа, ус икәаруеит, Абӷа ҭынчуп, ирҳаӡом.

Нас ишнеиуа, убас ихәмаруеит, Убас игәаан уи мақаруеит, Амԥын сықәлан ҟалаӡом.

Аха сгәыӷуеит, знымзар зны, Искып ҳәа аӷәра снапаҿы!

1957

* *

– Ҳаи, ишԥацәгьоу лара ллеишәа! Сажәа змаабуа дзысҭахузеи?

– Уцәажәандаз уажәа рҽеишәа, Уи дыздыруеит, дызурџьозеи?

– Бзанҵы илуам ак ласҳәар, Саргьы суаҩуп, сзыхлырҟьозеи?

– Иуҳәалакгьы дақәшаҳаҭхар, Абзиабара злаҟалозеи?

1957

* * *

Ари абжьарак сааҩнымҵӡо, Сҽыҩнаскит ауада схала. Сыҩларц, сыҩларц сааҟәымҵӡо, Сыгәҭыха сҳәарц ажәала Шәарыцаҩҵас скалам нкылан, Ажәак сашьҭан, исҭахын.


332

Усҟан уи ааҵра иҵагылан, Излаҩналоз сышәқәа аркын!

1957


* * *

Аԥхӡы хьшәашәа сықәнаҭәоит, Банысԥыло џьара.

Ахан хьыҵәцара сықәнартәоит Быбла аҭаԥшра.

Ибҳәац акәзар, сзыԥшуазеи, Мапзар ажәас исызку, Аха амшын аҵан, издыруазеи, Амаӡа иҵәаху?!

1957


* * *

Ас гәырҩала са смиӡандаз, Са санихгьы ба бсымбандаз, Банызбахгьы са быстәхандаз, Бареи сареи ҳаиразҟхандаз!

Сара сыԥсны скаршәындаз, Башҭа аҵыхәан сҭаршәындаз,

Ах, сыхаара, са быстәхандаз, Баныстәымхоз бсымбаӡандаз! Аха амра ангыла, икаҷҷароуп, Ашәҭ афҩы хаа канарҵәароуп!

1957




333

* * *

Изаҳҭахузеи, изаҳҭахузеи Ажәа ԥшӡақәа рҳәара?!

Изааӡарызеи, ҳхы заажьарызеи, Ҳаизыԥшушәа еснагь ҳара?! Исаҳәа, исаҳәа срыцҳамшьакәа, Бхәыцра сшалаӡам сара, Саргьы ибасҳәап нас имӡакәа, Сымҩа шхоу аҽаџьара.

1957



Изыхҟьозеи?

Ари мышкым, ари ҩымшым, Изакәызеи сзыниаз? Сыцәа ыӡит, сгәы ҭынчым, Исыздыруам изыхҟьаз.

Инасхаԥоит хәыцрак ааины, Исызнауашәа цас.

Схы-сгәы иҭала, инасиааины, Сагоит уи сымҵарс.

Ҽынла амам, уахынла амам, Ианбанӡасхызго ас?

Арахь жәала ҳәашьа сзаҭом Изакә мцоу исыцрас.

Ари мышкым, ари ҩымшым, Изакәызеи сзыниаз?! Сыцәа ыӡит, сгәы ҭынчым, Ибдыруазар изыхҟьаз?

1957




334

Амҩан

Сааԥсаха, акаҵәара саҿалан, Мҩахәасҭак ианыршәлан сцоит. Сыҩхалт шысҳәо, ҵаҟа сынҭалан, Сышьха мҩа еиҭа икәараҵоит.

Сылахь иалҵуа аԥхӡы ныԥхьаҳәо, Лассы снаӡар сҭахуп. Афырхаҵара азхәыцра сҽаҭо, Сгәы арӷәӷәара саҿуп.

Заҟа саази, гатәыла ааныжьны, Аҵхқәа амҩан исыршахьеит. Сцалароуп иҵегь, ахра саҿысны, Абан, сымҩа ахьхало саҿаԥшуеит.

Иҳаракуп, аха шьҭахьҟа сҭалом, Ауадаҩра бзанҵы сацәшәом. Џьабаада ашьха уаҩ дызхалом, Уи иацәаашьаз – хара дызцом!

Аҭара, 1958

* * *

Бысзыԥшын, ашәхымс былагыла, Быблақәа сбаразы игәыкуан. Асы леиуан аҳәатаҳәа еимагыла, Аҩаршьҭраҿ аҵаа ԥыҽҽуан.

– Быҩнал! – Ашә ахь сыҭрысит. Сгәаӷс иумаз, аԥхыӡ, сызжьаз?! Еиҭа, еиҭах исурдырит, Уи лзын сыҩны ашә шакхьаз.

1958


335

Алықьса Лашәриа изку ажәеинраалақәа


* * *

Абраҟа анышә дамадоуп, Сҭаԥшуам илакҭа, Схәыцра цәымзас дамаӡоуп, Дызбом ихаҭа.

Сыбла ихыжжуа алаӷырӡ, Ирҿыцуа сгәыблра.

Шаҟантә схы сгәы далысхырц, Саахьоузеи абра.

Шарԥы еҵәеиԥш дшашаӡа, Ихалашо ихы-иҿы, Сара сымҩаҿ раԥхьаӡа, Исзыркыз знапы.

2

Ицоит ашықәсқәа еишьҭаланы, Аамҭа ахәра арӷьоит. Узхәыцра сгәаҵа иҭаланы, Есааира иацло ицоит.

Узцәымӷыз цәыҵагыланы, Рԥаҵа ишалаччо збоит. Еилацәҟәаз уныҳәаҿа нкыланы, Аамҭа қьафла иргоит.

О, урҭ ҩынҩықәра нырҵыргьы, Иуқәыԥсоу анышә иаԥсахом. Ацәа егьа иҭаларгьы иҭыҵыргьы. Иҳәазо ахаан иуаҩхом.




336

Ирымаз аҭыԥ ԥхақәа гәаҭаны, Аҳәа усгьы аӡыӷь иузҭаҵом. Инеилааит ашәшьыра рҽаҭаны, Ажәлар наӡаӡа ирызжьом.

Ицоит ашықәсқәа еишьҭаланы, Есааира унаскьоит, ухарахоит. Аха уԥсҭазаара лашараны, Сымҩаҿ цәымзаха иԥхоит.

1959


Ауаҩы дыҟанаҵ...

Ал. Лашәриа изкны

Ишеишеиуа жәҩан икыдыз, Аеҵә ҩкыдшәан, хланҵы Ижжаӡа амца иахылҵыз, Иццышәха иагеит ибылны.

Сгылан, схәыцуа сгылан, Ҷытбжьык гомызт џьара. Аеҵә ҿыцқәа ҿыхан, Илашон жәҩанаҿ дара.

Иабаҟоу уаханӡа икәеи-цеиуа, Абла хаара ҭыџьџьо, Зҩызцәа рыгәҭа ишеишеиуа, Аеҵә иԥхоз икаҷҷо?

Иблит, ажәҩан иацәыӡит, Наӡаӡа имгыло иҭашәеит. Ашьҭагь ыҟамкәа ианыҵит, Иацраз амца иагеит.



337

... Мап!

Ауаҩы дыҟанаҵ дбылуазар, Даныҟам, аԥхара иҭынхоит. Игәы амца иацраз дҭанархазар, Наӡаӡа дшеишеиуа дынхоит!

Маи 2, 1959


* * *

Изыԥсоузеи адгьыл, Иамамзар аҭаҟәа-ҭаҿара. Изыԥсоузеи амшын, Ихымлозар Ацәқәырԥа еилаҽҽара. Изыԥсоузеи амра,

Иҭамшәозар, имгылозар. Изыԥсоузеи аԥшатлакә, Уи рнымҟьацзар Ахрақәа.

Изыԥсоузеи аԥсҭазаара, Иамамзар Аимак-аиҿакра. Дзыԥсоузеи ауаҩы, Изымбац Агылара, Акаҳара!

1959

Ашьха

Ашәҭқәа инаргәылеимдо ашьха, Тәамҳахә ҟанаҵом, еимдоит. Ирхыԥраан ицоит аԥсҭа, арха...


338

Ара ишыҟоу, нахьхьи иубоит. Инатәаны аԥсы анашьо мышк ыҟам, Иеимдо есҽны ашәҭқәа ирхоуп.

Нас иазумҳәан: имаҷуп иаго аҩныҟа, Имаҷзаргьы, иҟанаҵо ахәыҷы цхоуп.

1959

Уи ауха

Исыздыруам уи ауха сыгәаӷьра закәха, Абаҳчоума амч сызҭа, ҳхала ҳанынха, Ма аԥшалас, ашәаԥыџьаԥ зшьышьуаз?

Аха иаџьысшьоит амза, уаҟа иаҳзыԥшуаз, Ашәахәақәа раӡны касха илхаршә, Ҳамала ҳаман аҵх ҭынч, акәа ҳҭаршә. Ҳшеидгылаз, лхы дҩахан, амза дназыԥшит, Убасҟан раԥхьаӡа лгәыӡра аарла изгәаӷьит.

Иаразнак деицрашәа, дысԥырҵны днаскьеит. «Сразҟы снапала исырӡит!» – гәаныла исыӡбеит. Амзагьы, ажәҩан иагәӡызшәа, аҽӡара иаҿын, Аха зегь акакәын, иагәыҵаҳәҳәа ишакыц иакын.

1959

Шәареи сареи

Ареволиуциа амца еилашыра

Салагыланы икасымҭәеит ашьа.

Ҩни-гәареи еиԥшызтәуаз

арацәаххыра, Исҿамсит
аибашьра ахԥша,


339

Ахәышәбылфҩы анықәшәшәуаз стәыла,

Абомба данажуаз саб иашьа.

Схәыҷ-ԥагьара дамырцәо, сылгәыдкыла,
Сан

аҵхқәа лыршон, илырша.

Лыцәа лырӡуан сара сзыҳәан,

Слыман хаҵарԥысны, гәыӷырҭас.

Ацәашьы кыдылҵон сныҳәа-ныԥхьан,

Саб иԥара саԥсахарц.

Усҟан саб, иҵәҩаншьап мыӡырц,
Ихҭылҵ

исаӡарц ихәышҭаара,

Ишьаԥышьҭа ҳаԥсадгьыл ианихырц,

Аӷа дыԥхарс, даҿын ԥхьацара.
Абырсҟак

рхы аџьыка ықәхны,

Сынасыԥ гәырӷьахәха иҟаҵа,

Сзыхшаз, сзааӡаз,

акәтаӷьцәа сагәылхны, Аԥсы схаҵа,
изшаз слахьынҵа,


340

Ргәыӷрақәа сара санрыԥсамха,

Ражәра аанӡа снапала исшьит.

Саб иҵәҩаншьап ансзеихамҳа,

Ашьа, са сзы икаҭәоу,
алаҳәа иржәит.

Усҟан исхысхып снапала,

Аԥсы, исхарҵаз дара,

Рҵеира саԥсаны рашҭа санызҭала.

Ицәом саб еиқәиҵаз
ахәышҭаара!

1959


Хәыцрақәак

Имш лашаран Амра анцеиуа,

Саваз амшын аҟәара, Сгәаҵа иҭымҵуа, Амца рхылҵуа, Зҵаатәқәак срымоуп, Са сбылуа.

Иҵх лашьцаран, Ахьҭа анӷьеҩуа, Сықәыз ашьха Наҟ хара, Сгәаҵа иҭымҵуа,


341

Амца рхылҵуа, Зҵаатәқәак срымоуп, Са сбылуа.

Ашәҟәы абӷьыцқәа Ҭынч ауадаҿ

Еихсыршәшәозааит са стәаны, Ицоит схәыцра арахәыцқәа, Ицоит срыма акахьы: «Иабантәаауеи сара схьышьҭра, Иабаҵнахуеи уи ахы? Исҟазшьоузеи сара аԥсуа, Изеиԥшроузеи сгәы-сыԥсы?»

...Арҩаш ӡышьҭра Сара схылеит, Иахьыҵнахуа Ахы збарцы. Ахра дуқәа Сара исыԥгылеит, Арҩаш ыӡит...
Схынҳәуаны:

– Уара умҩа, Баша иԥуҵәеит,

Узҵаарақәа ҭакда инхеит. Сара сышьҭра Араҟа инымҵәеит,

Убла иамбо ихарахеит. Ахра дуқәа Нахьхьи рԥашәаҿ,

Уаҟоуп сышьҭра ахьҵәаху. Избахьада Ашьха рҩашда, Избахьада Арҩаш шьхада.

Издыруада иҳаиҳабу?! – Абас саҳәо,


342

Аԥаҩ иаҿаччо, Арҩаш неиуан иццакуа. Ахра шлақәа, Уаҟа игылаз,

Иаҳзыԥшуан шаҳаҭра уа.

Арҩаш хьышьҭроуп Схьышьҭра ахы. Сара издырит Исҟазшьоугьы – Изеиԥшроу мшынуп, Сара аԥсуа сгәы!

1960

Гәадурас иумаз

Уаԥсуазар, уҟаз ԥсуаҵас, Аԥсуа ҵасқәа ныҟәгала. Узааӡаз уан лгәыԥхәыхшҵас, Убызшәа ҳаҭыр ақәҵала.

Утәыла амцаԥшь ықәҵаны, Уқәхра иашьҭаз ҽышәала, Уабацәа, ианкарцоз иқәцаны, «Аԥсадгьыл!» – рҳәон ԥсышәала.

Рабитԥара мҩашьарц рынахыс, Аԥсуа хьыӡқәа рыхьӡырҵон. Даԥсуазаргь, аԥсуара данынахыс, Ижәла ихыхны дықәырцон.

Ҳәаак аиушам инарха Жәлар рхақәиҭра иадгылаз,

Аԥсуара зхы ақәызҵоз Ина-ԥҳа, Ашьа казҭәоз зԥсадгьылаз.


343

Аԥсуа намыс ԥхьацаганы, Измоу иқәуп еиҵамхара. Инхеит аӷа изы игәыҭҟьаганы, Аԥсуа Кьахьба ихаҵара.

Гәлиа. Хеигӡара ззымдырӡоз, Ҳаԥсуара дашьаҭоуп.

Коӷониа ибжьы хаа ԥымҵәаӡо. Ажәлар ишрылац ирылаӡоуп.

Аҷанба, зажәахә камшәаӡо, Аԥсуараз дыхьӡырҳәагами. Лашәриа, игәеисра еиқәытәаӡо, Ҳпоезиа дааԥынны далами.

Нас арҭ ирҳәоз аԥсшәа, Иахьа иҟәнызшәа дарбану?! Агәаҟраҿ иԥышәоу абызшәа, Изалшом ақәра аманы!

Иҽеим ҵасқәак уԥылозар, Аԥсуара иатәны, уацәымшәакәа, Ԥхьа рцараҿ ужәлар ирмыхәозар, Ирылблаа, икажь уамеигӡакәа. Аха аҵас бзиақәа, инымҵәаӡо Реихаҳара уашьҭаӡаз.

Аҵас ауп амилаҭра зырԥшӡо, Умилаҭра гәадурас иумаӡаз!

Убызшәа ҩашьартә ианыхәашьха, Уаӷа изы гәырԥсақәшәароуп, Уабацәа имырӡкәа ианеиқәдырха, Уара иазҳарц уцлаблароуп.

Уаԥсуазар, уҟаз ԥсуаҵас, Аԥсуа ҵасқәа ныҟәгала,


344

Узааӡаз уан лгәыԥхәыхшҵас, Убызшәа ҳаҭыр ақәҵала!

1960




Сҩыза гәакьа

(Акинофильм «Арҿиара» аҟнытә ашәа)

Адәы сықәхеит сгәаҭеиуа, Сҩыза гәакьа узбаӡом. Амра игыло ишеишеиуа, Уа узы уаҳа иԥхаӡом.

Уус бзиақәа нагӡамкәа, Ишузыԥшыз иаанхеит. Улабара са саргәаҟуа, Наӡаӡа сныжьны уцеит. Иамҵәаӡауам аӡыхь ашьха, Акы ҭабар ҽакы иилоит. Уус иақәлом аԥсра-аӡра, Уара уҩызцәа инарыгӡоит.

1970




Амҵәыжәҩақәа

Ихьӡынҩылоуп Џьон Окаи

Исымоуп, исыма, Амҵәыжәҩақәа сымоуп. Исылоуп, исыла.


345

Амч ӷәӷәа сылоуп. Ахра сымоуп, – Ага!

Акаршәрақәа сымоуп, Сцартә сырхыԥраа, Агәымшәара сылоуп. Исымоуп, зегь сыма, Акоуп исымам: Амҵәыжәҩақәа сымоуп, аха ажәҩан сымам.

Сентиабр, 1960




* * *

Закә еидароузеи, иараби,

закә еидароузеи! Изакә ладароузеи,

изакә ҩадароузеи! Сқәыԥшра – ахага

иархаган иахалама?

Ӡәыр садицалама, ӡәыр саҵеицалама?!

Сшаҵоу саҵоуп,

ашьаԥха сыланаҵ, Ауаҩы игәрагара,

игәыблра сыманаҵ, Сеидара – мшынуп,

ицәқәырԥоит, ишуеит,
еиласуеит.


346

Аӡба сакыцыԥхьаӡа – изжәуеит,

Изжәыцыԥхьаӡа – аӡба сакуеит!

1960




РаԤхьатәи ақәа

Ақәа леиуеит, Илеиуеит ақәа.

Абаҳча сыҵсны снеиуеит, Ақәаӡы схьыкәкәа.

Ҿыц игәылҵыз ашәҭқәа, Аҵла абыӷьқәа, Ирымбац, ирмысыц Иахьада ақәа.

Уажә исымбеит Сара Аурҭ, Акырцх, Ақәа.

Сбааӡахьеит, Сбахьеит,

Амҩа сшықәу сыццакуа. Ааԥын, абаҳча, Ашәҭқәа, абыӷьқәа, Срыҵашьыцуеит изысуа Раԥхьатәи ақәа.


1960

Москва

Москва, мшыбзиа ҳәа сара иуасҳәом, Асас иоуп уҭаара зыхәҭоу. Узласзыҟоу ҳәа азҵаара схы иасҭом,

Атәым иоуп уи азҵаара заԥхьа ишьҭоу. Ҵоуп, иахьанӡа сыблала усымбацызт, Исымбацызт уахьыҟоу гоу-шьхароу. Уашҭа Ҟаԥшь снықәсны сымцацызт, Уашҭа Ҟаԥшь, уҭоурых иагәаҵәоу. Аха, Москва, сыбла анаахыст исаҳазар, Исызгәакьоу укурантқәа рыбжьы, Ашәҟәы сзаартны, сымҩа сирбазар, Умавзолеиаҿ ҭынч ицәоу Ауаҩы...

Са схәыҷра уа уакәзар хәыцрас иамаз. Кырынтә сцахьазар, ԥхыӡла уеимда, Ухьӡ, сгәаҵаҿ ицәымзаркыран иҭалаз, Иаҿызар есааира азҳара...

Нас араҟа исасу сара соума, Саб иҩнаҭа исзаҩызоуп ара.
Москва, мшыбзиа аҳәара са исыхәҭоума,
– Бзиала шәаабеит, иааиуа Москва!

Москва, 1960




* * *

Сынҭалазшәа анасыԥ ахьышәҭуа абаҳча, Иахьа сгурӷьауа сықәуп адәы. Илашьцаӡа иац избауаз акуакьқәа Илаша-лашо исԥылоит уажәы.

Уамак аҭахӡамзаап анасыԥ аиура, Уамак аҭахӡамзаап игәырӷьарц агәы,

Иац уҟазар иузымдыруа уахьцара, иуура,



348

Иубоит иахьа икаххаа умҩа шарту.
...Сыҟан, абас иац сыҟан, Еҩшазшәа адгьыл агәҭа, Агәырӷьара хықәк аҿы игылан, Ҽа хықәк аҿы сгылан сара. Снеиуан, схы сгәыхьха снеиуан, Снеиуан, иаваршә аҟәара. Аҳәатаҳәа еимаҩ асы леиуан, Илеиуан схәаҽырц сара. «Еиҩызара ыҟам, Бзиабара ыҟам, Дасу дыҟоуп ихазы!» Абас схәыцуан, Абас сыҟан.

Избон абас Адунеи иацы. Иахьа?

Иахьа иааҳәит, Иахьа илашеит, Иахьа сара, Сара исызшеит. Сықәуп адәы, Сықәуп сԥыруа!

Аччаԥшь рҿықәуп Исывсны ицауа. Агәырӷьара рымоуп, Абан, сахьыԥшуа! Иауеит, иауеит, Аҳәатаҳәа асы, Агаҿа хнаҟьоит, Ашьхара хнаҩоит, Еиԥшха аҭаца лкасы!

...Абас дыҟан, Абас дыҟоуп,
Абас дҟалоит, ауаҩы: Зны имцоуп,


349

Зны ихаҳәуп, Зны имшынуп игәы.

Зны амра мԥхаӡошәа, Ихәлар имшаӡошәа, Ибоит џьанаҭны аԥсра. Зны игәыҭбаара жәҩануп, Адунеи зегьы иануп, Даҩызоуп амра ихаҭа.

...Абас дыҟан, Абас дыҟоуп,

Абас дҟалоит, ауаҩы: Зны дгәырӷьоит, Зны дыгәжәажәоит,

Деиԥшны дубашам бзанҵы. Изхом, изхом Иахьа имоу,

Иҵегь, иҵегь аҳәоит уи игәы. Иац ирацәаз – Иахьа ицәмаҷуп, Иахьа ирацәоу – Ицәмаҷуп уаҵәы.

Москва, 1961


Ашьауардынқәа

(М. Чкәату итемала)

Ашьауардынқәа, ашьауардынқәа, Кавказ ԥхьарҭас измаӡоу, Аԥсадгьыл ахьчараз санықәуа, Шәфырхаҵашьоуп сгәы иҭаӡоу.

Ашьха ԥҳәызба шәа шәанылбо, Ишәзылкуеит лашәа игәыкӡоу.


350

Аҭаҳмада шәара шәанибо, Игәнигоит иҷкәынра ицахьоу.

Ахақәиҭраз уи данықәԥоз, Дызҵашьыцуаз шәара шәоуп. Ирашь раԥхьаӡа данақәтәоз, Издикылоз шәара шәоуп.

Ашьауардынқәа, ашьауардынқәа, Кавказ аныс, абыс измоу, Избоит, еиҵых шәымҵәыжәҩа дуқәа, Шәызхаԥыруа ахра заҟароу.

Ахы шәықәшәан адгьыл шәықәтәар, Шәҵас ала хьымӡӷыс ишьоуп. Шәзыцәнымхо ахымҩас шәықәшәар, Ихаҵароу – шәшыԥыруа аԥсроуп.

Ашьауардынқәа, ашьауардынқәа, Ахақәиҭра ԥсыс изхоу, Аԥсадгьыл ахьчараз санықәуа, Шәфырхаҵашьоуп сгәы иҭаӡоу!

Москва, 1961.


АԤсуа иҭаацәараҿы

Араби англызи урысшәала еицәажәон, Итәан аҩыџьагьы аԥсуа иҩнаҭа.

Март мза иалшауаз ԥнашәон, Иҵшәаауан, илашон алакҭа. Цәқәырԥаҵас, еишьҭала-еишьҭала, Арифмақәа еинаало еиваԥсон, Англыз поетцәа аӡәаӡәала иҩнала, Араб поетцәа инрыцшәаҳәа ицон,


351

Араб урысшәала даԥхьон Араб поет Ҳафиз ишәҟәы, Англыз урысшәала даԥхьон Англыз поет Баирон ишәҟәы. Аԥсуа урысшәала даԥхьон Аԥсуа поет Гәлиа ишәҟәы. Зны ажәала, зны ашәала, Аҟазара аҽартлон, Игәырӷьон, ишьҭыҵуан, Адгьыл агәы.

Англызи араби урысшәала иаԥхьон, Итәан аҩыџьагьы аԥсуа иҩнаҭа. Аӡәаӡәала рҟазара ԥыршәон, игәарҭон, Цаԥхак иаанартуан ахҩык рыгәқәа.

1961


Сара иубац сакәӡам

Ԥаса иубац сакәӡам, Зынӡаск даҽаӡәӡоуп. Сара сгәы аҵӷа

Чамгәыр рахәыцҵас ирххоуп. Исыздыруам Изырхиаз Ииҭахыз иаирҳәарц.

Исыздыруам закә ашәоу, Ииҭахыз иаҳарц.

Аха издыруеит, Ишеиниҟьалак, Сҽақәыршәа скәашон. Издыруеит, Инацәа ҵысыр, Наӡаӡа сҿаҳахон. Ихьҭаз,



352

Ишоураз, Сара сашәа Ааԥын иазкын. Млакраз, Гәаҟраз, Сара сашәа

Агәырӷьара иазкын. Избанзар, Счамгәыр арахәыцқәа, Убас ала ирхиан. Сызкыз анапқәа

Иџыртәыз шьацҳәан. Аха икылнажәоит ацаҟьа Адац изызҳауа. Уахәаԥш, Са сӡыхь ыҵхәраа,

Амшын ахь ишцауа. Зыбла ҭаауаз сиеҵә Кыдлеит ижжаӡа.

Еиҵысхит сыбз аҟәаҟәа, Сажәа ҿацаӡа.

Иҵәуап, Игәырӷьап, Ишәаҳап игәыкуа, Са исырхиартә,

Счамгәыр арахәыцқәа, Исоуит снапқәа. Уажәшьҭа, аҭахызаргьы, Исеишлааит алақәа, Сҽы аӷәра Сара искуп,

Ишысҭаху инаҿакуа. Еилыскаауа Ихтит сыбла Аӡы – шӡу, Аҩы – шҩу!
Уажәоуп ианыздыр,


353

Уажәоуп ианыздыр, Саргьы сышуаҩу! Мап!

Сара иубац сакәӡам, Зынӡаск даҽацәӡоуп, Иацы сара –

сара сакәмызт, Иахьа сара – сара соуп!

1961








АЖӘАМААНАҚӘА

Аҽада ҟәыш

Гаӡас иршьогьы ажәа ҟәышқәа аниҳәо ҟалалоит,

Аха изҳәаз иҟнытә иаԥсам ҳәа ирыԥхьаӡоит.

* * *

Алашьцара аԥсабараҿ

аҳра ауан. Бна дук агәҭа

адәҳәыԥш аҿы Аҽада ҳәуан. Ажәӡы аҿыҵуа,

қәыџьмак надгылт имлашьуа.

Иаанаԥшы-ааԥшын, агәра анага
Уаҩ дшыҟамыз, изшьуа:

– Аҽада, усгьы усфоит, Аха Азин усҭоит



355

Сара, Уахарнахыс изымго убжьала,
Ажәа заҵәык аҳәара.

Амала, уақәиҭыстәуам аҟаара, Сашьапкра, усымфарц, Заа иуасҳәоит, Абарҭ ажәақәа,

баша иумҳәарц! – Ихәыцны ҿаанаҭит

иааины Аԥсцәаҳа зыдгылаз Аҽада:

– Мыч ду змоу, Ақәыџьма, Уажәа ушахымԥо,

изгоит агәра, Инасыгӡоит уиҳәаз,

сумфарц суҳәом, Исыргом сыбжьы. Уаргьы иуасҳәо нагӡа, Сыф, Амала,

Исумырхьын сжьы!

1956



Ахьажьи Аҟармаҵыси

Ахьажь еснагь иааԥымҵәаӡакәа, Абжьы гәыԥҵәагаха, иааҟәымҵӡакәа, Аҟармаҵыс арџьон.

Зны иахыччон, аҳәашьа ҟаҵо, Ҽазны хәмарга ччархәс иԥхьаӡо, Ахьажь патон:




356

«Ҳаи, абааԥс, исымбондаз ухабар, Ухы еилагарын, узеиԥшрақәоу убар Ушыҟоу уцәыршәагаха.

Ашәа сҳәоит ҳәа уара хәыҷӡа, Сгәы кылнаҵәеит убжьы ҵәыҵәӡа, Уҽсумырбан, угәыԥҵәагаха!»

Инықәԥала-аақәԥалан аҽыршәшәа, Ахьажь цәажәан ианалга аҽхыршәаа, Аҭак ҟанаҵеит Аҟармаҵыс:

«Уара цәгьарамзар, бзиарак шулам гәаҭала, Нас са сырџьара аҵкыс ухы уахыччала, Иеицәада уа аҵкыс?!»

* * *

Иҟоуп џьоукы, зыбз ада акы злам. Иреиӷьу рхыччарада хәыцырҭа змам.

Аҭара Ахәы, 1956




Аҷынҷа

– Убри еиԥш ала иҵаап уаха,

Дгьыли-жәҩани зеиԥш рымбац шамаха.

Ахаҳәқәаҵәҟьа уаха еиҟәымжәакәа инхом,

Ԥсы зхоу ҳаԥсы аиуагьы ҭахом!

Аҷынҷа ҷырҷыруа абас аҳәауан,


357

Амитә ҟаларызшәа, Ауарб аршәауан.

– Уажәнатәгьы сымҩашьо, иусыргоит агәра,

Уахатәи аҵх ишалоу уԥсра! – Асеиԥш заҳаз Ауарб Аԥсы нахыггеит. Иааилышшан,

инхышәҭит згәы цаз, Игәырӷьаҵәа Аҷынҷа,

уи аԥсра збаз, Ауарб амҵәыжәҩа иныҵатәан, Ӡынрак аахнагеит.

Аҭара Ахәы, 1956


Аламҵ

– Ижәбома сшалачо, амал,

амазара, Ԥхӡашала исырҳаз! – Аламҵ аҽхәара иаҿын, Алажә

алымҳа иахьҭатәаз.

Москва, 1962


Аҳәачах

Аҷаҷақәа еидкьысло, аваҵарақәа уԥхьаӡартә,
Ҳәабаак шнеиуаз,


358

аихадақәа ирыхҟьашо:

– Ҳаи, уанаџьалбеит, узыниазеи, Уԥсы наухшәартә? Иугзырхазеи абырсҟак,

ихәлар иузмыршо? – Иџьашьаны иазҵааит Аҳәа гәаҟ збаз Аҟыз.

– Изумҳәозеи, дад, уара, ишуҭаху, идәыз, иӡыз,

Ухы уақәиҭны, круфоит, кружәуеит
узхара.
Сара?

Абар, сымызк нҭакәкәа инҵәеит иахьа,

Ҳколнхара аиҳабыра Сырчахырц рыӡбан, сҭакны, Чоуп, ԥшуп,

шаҟа уҭаху, Сыхьча ирҭеит иааганы. Аха сара,

аҭӡы ҟьантази Сиаҳәа ҭацәи раамышьҭахь

егьсымбеит. Сҿаӡы шаауаз

схәы насҿыҵкәкәаа иара ифеит.

Ачах иара деиԥшхеит, илалазшәа

сара сшьа. Амала сгәыӷуеит,

акапанрахьгьы иара дыргап ҳәа,
Сара сакәу џьшьа!

Москва, 1962



359

Абынҽа

Ақәыџьмақәа иԥхарсны иаарцоз Абынҽа,

Абнаршәыра иасны, аҽацәнахьчарц аԥсра,

иахьнылаххыз, Бгахәыҷык ҵыхәаршәшәо:

– О, урҭ ақәыџьмақәа, Уара уеиԥш ауп, Саргьы сышрыцәшәо, Урыцәцаз џьушьоит, Аха Араҟа уанынха,

Ушьҭа инхылан, Изалшом урымԥшаар! Аранӡа уанрыцәца, Абаа, Уеиха,
Уԥсы еиқәырха!

Абри амҩахәасҭала, Уҩ!
Уца!

Знык узнылсыр, дкаршәран ишьҭоуп!

Нас узыцәшәахуеи, Аус злоу – Ушьамхоуп! – Абгахәыҷы абнара инхәыҵашәкәа ицеит. «Аиаша аҳәаҵәҟьеит!» Абынҽа неихеит. Афасара иахыԥарц Иԥеит, Амч еизыркәкәа.




360

Уи акәхеит, Ицеит
Ахраҿҟьара инҭакәкәа.

* * *

Дшәарҭоуп. Ухы ицәыхьча,

уицәшәа, Иаахтны иушьҭоу иаҵкыс, Иуҿаччо уаӷа!

Москва, 1964




Ахшыҩи амчи

– Сымаха-шьаха еибгазар, Анцәа иҟнытә Иӷәӷәазар сшьамхы, Нас уаҳа исҭахузеи, Сыззыԥшузеи?! – Аҽада наҿалт акыӡӷы. Иаҳа-иаҳа бахәрахоит, Иҳаракхоит, Аха аҽада хьаҵуам,

икыдуп, еихоит. Абар, абар,
акәша-мыкәша бгеит, Ахлахаҵ гьежьит, Агәаҭа еилагеит, Еес!

Иҿҟьазшәа аҵла амахә, Ахра аҵахьтә, Аҵәаабжь ҭыҩт!



361

* * *

Уаҿамлан, дад, абахә, Уахьазхамгало ухшыҩ!

1964


Апаҿа

– Са сырхысит изныкымкәа геи-шьхеи,

Аха уара иуеиӷьу дықәӡам адунеи,

Дабаҟоу уҵкыс иԥшӡоу, Измоу уа уҟазшьа! – Абас ҳәауа Апаҿа, Ажәра иаҿын

Акамбашь ашьа.

1964


АԤсынкәа

Аԥсынкәа, игәыцхәы-гәышьуа,
Ашьха иаҭааит. Исасын. Ашьыжь

ашьхымзаҭра, Шьхацк ҭамкәа,
иккаӡа иҭацәын!

1964




362

Адаӷь

Адаӷь, ҵысхәҵас ишьҭԥаа,
Иама иандәықәла аӡӷәы ацәқәырԥа;

– Мчыла сазаагомызт, Аха сара

арахь аара сҭахын! – Имҵарс
аӡӷьы иахьагоз, Аҳәара иаҿын.

1964




АҳәынаԤ

Иамырхит аҳәынаԥ излаз амаҵура,
Иҩнырцан аӡлагара,
иҭаркит аца!

1964













































364







АХӘЫҶҚӘА РЗЫ

Ахьча Чаҳмаҭи Аҩсҭаа Қәамзачи рлакә

Дыҟан ҩысҭаак, Қәамзач ҳәа зыхьӡыз. Аӡәгьы издыруамызт Уи даниз, дахьиз.

Ҽнак ашацкыраз дҩагылан, Илабҷашь хәыҷы аанкылан, Ибла ҵкәитқәа шаҟьшаҟьо, Шьҭада, цәыӡда, ус деимдо, Дыцәгьашьыцуа, Дынкахәыцуа, Арха дықәс, Ахәы дынхыҵуа, Ус дышнеиуаз, Сишь, абар,

(Иҟамлои, нас, зны деиқәшәар!):

– Рреит-қьоу! Рреит-қьоу! – Аԥсҭа кәаза еихашьшьы, Қьаф уа зырахә уаҟа иҭоу, Игоит ахьча заҵә ибжьы! Аҩсҭаа Қәамзач Дгәырӷьеит, дгәырӷьа,



365

Ихы иҭалеит амаргәырӷьа! Ииуша, ииҳәаша дназхәыцит. Блеихаҟәысрак нахимырҵит, Иҵыхәа қамса иҵәахит. Ахьча ҳаҭхәыжә иӡахит. Иқьақьаны ихҭарԥа, Уапажәк ижәҩа инҭарԥа, Иҽааиҭак, иҽырҩашьа, Иныҵақшо илабашьа:
– Уа, убзаҳәит!

Ахьча Чаҳмаҭ днаидгылеит. Аԥсшәа еибырҳәеит, Еибадырит.

Аҭыԥахь днеигеит уи сасҵас. Пату иқәиҵеит уаҩԥсҵас. Акранырфа, акраныржә, Илаԥш арахә рахь иныршә, Дицәнымхо ҭынхаҵас, Аҩсҭаа ҿааиҭит абас:

– Аиашаз, гәалас исымоуп, Уахгьы-ҽынгьы абна улоуп, Уԥҳәыс ԥшӡа дузыԥшуп, Лымацара аҩны дахуп. Усабицәа аҩны инхаз, Уан аҭакәажә, узыхшаз, Угәыла, уқәла, уҭынха, Убла иҭаԥшуам шамаха! Уанбанӡаҟоу абас ухала, Судкыл чнырк аамҭала, Иануҭаху ухьчалап, Иануҭаху аҩныҟа уцап. – Ахьча ас еиԥш аниаҳа, Ҿааиҭит ус иара:

– Избоит, иразу уаҩуп,
Са сзы абзиа уҭахуп.


366

Сырахә усҭап, ихьчала, Ҳаилаӡап нас заа хәла. Иухьчозеи шаҟа шықәса, Иуҭахузеи уи азы уара?

– Уамак сҭахым сара хәыс, Чнырк дшубац ҳаилахәыз, Исымаз хәышықәса хьчатәыс, Еиҵасааӡо рыбжа стәыз. Ажәа еимырдеит, еилаӡеит, Иԥсаса иҭан ахьча дцеит. Аамҭа ықәҳа ицон, ицон, Аҩсҭаа аџьмақәа ихьчон. Ахьча Чаҳмаҭ дгәырӷьаҵәа, Ибон иуа, иҭынхацәа. Инхара-инҵыра уи дахын, Ҽазны дҽыжәын, дныҟәаҩын.

Аҩсҭаа аџьмақәа ихьчон, Ес-ҽны иаҩсҭаара дирҵон. Игәарлар иуамызт, Абнахь ицар, Даарысуа ипҟон, Аҭыԥ аҿы итәар. Ртәыҩақәа ракәзар, Ирҵәины иҟаиҵеит Заԥхьаҟа ихаз, Рышьҭахь ирхеит.

Иаҿызаргьы абнаҿ аҳәра, Ауҭра иҭеицалон иара.

Аныга иҭаԥало, Ахш рҟьашьларц, Аҵәы рылеиқшон, Ианихьо ишәаларц.

Аамҭа ықәҳа ицон, ицон, Арахә ршара ааигәахон.


367

Ахьча Чаҳмаҭ Ихәҭоу игарц, Дааит ачныр иҿы Арахә ишарц,
Убасҟан аҩсҭаа ҿааиҭит абас:

– Чаҳмаҭ, арахә исыҭаны уцаз, Сымч дмырхеит, Ахра исцәагеит.

Сҽысшәеит, сеимдеит, Иӡит, исымбеит.

Схала сзацәха, Аҭыԥ аҿы санынха,

Ҽаӡәи сареи ҳаилаӡеит, Абарҭ имсхит, исааӡеит. Урылаԥш, уеимда, Иутәу убозар, ига!

Ахьча дхәыцуа, кыр деимдеит. Инижьыз иреиԥшыз џьмакгьы имбеит,

– Рреит-қьоу! Шәиу-ҭәи! Ианықәирга итрышәи ибжьи, Дырдырит арахә рхаҭа.

– Уанырдыр, нас, уажәшьҭа Урыҵал, ихьа,

Ахш анкаҭәа ма ианҟьашьы, Ишыҟам дыр хыкгьы уара узы! Аԥсаса ӡыӡымкәа, Аныга иацәшәон, Акакала иргәыбзыӷуа Ахьча ихьон.


Ари џьашьо дгыланы иԥшуаз, Ҿааиҭит аҩсҭаа Қәамзач:

– Иҳаԥхьаӡап, иаҳшап, Дасу ииааӡаз игап.


368

Идырт дымҩашьахуа ауаҩы, Дышимаз аҩсҭаа джьаны.

– Ачныр, ишубо шьыбжь аахьеит, Арахә аӡба, амла иакхьеит, Арханӡа икаҳцар, Ӡыкгьы инахәап, Ҭынч ҳнарылаԥшны, Уаҟа иаҳшап.

Ишнарцоз аԥсаса раԥца, Инықәлеит цҳа ҵәрык паӡа, Аҵаҟа исаркьаха аӡиа ҭатәан, Арахә рыгага уа иҵысҵысуан. Аҩсҭаа урҭ ибон еиԥшны, ацҳа иқәзи рыгагеи аӡаҿы. Уи здыруаз ахьча Чаҳмаҭ:

– Урылаԥш, ига –

Ма ацҳа иқәу, Ма игылоу ҵаҟа!

Ацҳа иқәыз раҵкыс иаҳа Иԥсылан, ирылан игылаз ҵаҟа.

– Иҭабуп алаԥшра ахьсуҭаз сара, Исыҭ, исымаз игылоу ҵаҟа!

Ацҳа иқәсын, арахә цеит, Аҩсҭааи аӡыжьи ааизынхеит.

1958


Аӡлагарахьчеи, аҷкәыни, аҽадеи

С. Маршак иҟынтә

Аӡлагарахьча
Аҽада


369

Дақәтәаны Дцон. Аҷкәын Аӡлагарахьча Шьапыла Дихьӡон.


– Уԥшишь, – Иџьаршьоит, Ажәлар избо, – Абду Дҽыжәны, Аҷкәын Шьапыла Дахьцо!

Абасҵәҟьа Збахьада? Асгьы Заҳахьада? Абду Аҽада даго, Аҷкәын

Шьапыла дцо! Абду Афырҳәа

Дынҽыжәҵуеит Убра, Имаҭа Днаганы

Днақәиртәоит Аҽада.

– Ассир! – Иџьеишьон Ашьаҟауаҩ


370

Избоз, Ахәыҷы Дҽыжәны, Абду
Шьапыла дахьцоз.

Абасҵәҟьа Збахьада? Асгьы Заҳахьада? Ахәыҷы Дҽыжәны, Абду Шьапыла дцо!

Аӡлагарахьчагь Аҷкәынгьы – Аҩыџьагьы Убра

Инеиҽхьынтәалан, Иақәтәеит Аҽада.

– Избо закәызеи! – Иџьеишьоит Ҽаӡәы,
– Абдуи
Амаҭеи

Аҳаиуан Иагоит!

Абасҵәҟьа Збахьада? Асгьы Заҳахьада? Абдуи


371

Амаҭеи

Аҳаиуан Иагоит!

Абдуи
Амаҭеи

Шьапыла Иаҿуп ацара, Абду Ибӷа Иқәтәоуп Аҽада.

– Ҭфу, џьоушьҭ! – Ажәлар Агәашәаҿ Игылан иччоит – Аҽада маҟа Аҽада қәыԥш Иаҵалан иагоит.

Абасҵәҟьа Збахьада? Асгьы Заҳахьада? Аҽада маҟа Аҽада қәыԥш Иаҵалан иагоит!


Ахы иақәиҭны еиҭ. Џь. Аҳәба








АДРАМАҚӘА


Ҳашьхақәа рышәшьыра

Ҩ-хәҭак змоу адрама

Иалақәоу

с ҭ а м ы р
с ҭ а н д а М а к т и н а Ш ь а з и н а

Ахҭыс мҩаԥысуеит Аԥсны раионтә қалақьк аҟны.

А к т ә и а х ә ҭ а

Ишаанагара ирхиоу уадак аҟны ауп. Аԥенџьыр ҭбааҭыцә ҟьаҟьаӡа иаартуп. Ҳахьынаԥшуа иаабоит ашьхақәа. Урҭ рмаҟҿаҳәаранӡа сыла иҭаҳәҳәоуп. Ахы шьҭых аҽырԥагьа, убарҭ ашьхақәа зегьы ирхыҳәҳәо ирхагылоуп Ерцахә ҳарак ду. А с ҭ а н д а ауада еиллыргоит. Ачертиожқәеи аихшьаалақәеи зну рқьаад ҟьаҟьа ду дахәаԥшуа, игәанала акы хәыцуа,
ақьаад инанҵо, астол дахагылоуп А с ҭ а м ы р.

А с ҭ а н д а (ашәҭ зҭагылоу аҟәџьал аақәхны днахәаԥш-аахәаԥшуеит, нас даҽаџьара иқәлыргылоит). Абраҟа аҵкыс,



373

абра шәықәгылазар иаҳа шәанаалоит. Издыруада абраҟа еиӷьзар? Саб иҳәашьа, ашәҭгьы иахьаҭыԥым ианургыла, ақәыц иаҩызахоит. «Базхәыц ибасҳәаз, сыԥҳа», – ҳәагьы нациҵалон. Сазхәыцуеит, сеиҭазхәыцуеит, аха акгьы азеилкаауам абри акәымпыл исхагылоу. Зықәрахь инеиуа реиҳараҩык усоуп ишыҟоу, аӡәы ахшыҩ ахьидырҵаша, иахьилабжьаша аныдурба, нас крыфарагьы рҭахым, крыжәрагьы. Иаасҳәо (Асҭамыр иахь) улымҳа акы нҭакәаӡом. Аԥҳәыс – ахаҵа изы, ахаҵа – аус азы. Ухы еилагап. Уӡырҩуоу уара?

с ҭ а м ы р (дызҿу аус даҟәымҵӡакәа). Исаҳауеит, Асҭанда, исаҳауеит.
с ҭ а н д а. Ишумаҳазоуп. Убас ажәа ҟәышқәак сҳәеит, иуаҳазҭгьы, ухы еилагон. (Лхы алаф алылхуеит.) Аа, абраҟа иқәгылазар, хымԥада иаҳа ианаалоит. Зышьхәақәа ҵарӡа иҟаз ашьаҵатәқәа сышьасҵартә саныҩеидас инаркны, саб ииҳәоз слымҳа ишҭамкәоз анылба, сангьы дналагеит лыхшыҩрҵа рақәа. «Абзиабара ашьхыц иаҩызоуп. Ашьхыц ихааҷкәакәара ӡа ацха уҿанаҵоит, аха иургәааргьы, аҟыҵәыҳәа иуцҳауеит». Ҳа-ҳа! Аҟыҵәыҳәа иуцҳауеит! Имыцҳауа ҳәа сара акгьы сымбеит ари адунеиаҿ. Акәыбры инаркны, алым аҟынӡа, ԥсы зхоу зегьы цҳауеит. (Асҭамыр иахь, агәаара аҵкыс, агәыблра иаҳа иаҵаҵаны.) Сара исҳәо уара узлымҳак инҭаларгьы, егьи инҭыкәкәа ицоит. Исҳәаз уаҳама?

с ҭ а м ы р (инапқәа ҩышьҭыхны, ажәҩан дҩаҵаԥшны,
хәмаррала). О, ауаатәыҩса! Шәҽырцәышәыхьчала ашьхыцқәа,
акәыбырқәа, абжқәа, ашхырцәаӷьқәа уҳәа, адунеи иаа қәу аҳәаза-мазақәа зегьы. Урҭ аҟыҵәыҳәа ицҳауеит. (Уажә шьҭа Асҭанда ихы налықәкны.) Иара убасҵәҟьа шәхы ацәышәыхьчала абзиабара!

А с ҭ а н д а. Схы иҭазгьы уара иааҭуркәкәеит. Ииашаҵәҟьа ны – ахаҵа аус азы. Уус уаҿызар иаҳа еиӷьуп. (Лхазы). Уажәы ҳааилыҵит сани, саби, сареи. Зынӡаскгьы ҳаибабаӡом. Ахаҵеиба сахьиццаз санарыжьуам. (Иаалырҟьаны, лыбжьы наҳаракны, Асҭамыр иахь.) Уԥҳәыси уареи шәеилысхит ҳәа агәра ганы иҟоуп урҭ. Сзыхшаз рымацара ракәында, ухы иқәукрын, ҳақалакьаҿ зегьы усоуп ишырԥхьаӡо. Уара иудыруама уи?!


374

с ҭ а м ы р. Ус ирыԥхьаӡозаргьы, убри ргәаанагара рҽандыршәароуп, уаҳа ԥсыхәа ыҟам. Сбыҳәоит, убри уаҳа базымхәыцлан. Иҟалаз ҟалеит, ицеит, иаҳхашҭит…
с ҭ а н д а. Уажәакәым, сара уи ԥасагьы сазхәыцуамызт… (Ииашаҵәҟьаны, гәҭыӷьӷьаала.) Сара сзызхәыцуаз уара уакәын,
уараӡә заҵәык. (Рҳәара лцәуадаҩны илҳәаз абарҭ ажәақәа
дрыцәцарц.) «Ашьхыц ихаакәакәараӡа ацха уҿанаҵоит, аха ужьы унархьуа, иуцҳаргьы алшоит». Ухы еилагап, иаба сымпыҵахеи абри ашәҟәгьы иахьа… Иахьнықәсҵалак, иара иаҭыԥхом.
с ҭ а м ы р. Изакә шәҟәузеи?
с т а н д а. «Мартин Иден».

с ҭ а м ы р. Иара иоуп уи ашәҟы ҳамҭас ибызҭаз. Сара издыруеит ихаҭаҵәҟьа ишбиҭаз. Ибиҭазааит. Иамоузеи нас шәҟәык ҳамҭас ибиҭазар.

с ҭ а н д а. Шаҟантә сазхәыцхьоузеи иақәиҩыз, аха ииҳәарц ииҭахыз цқьа исзеилымкааит. (Ашәҟәы аартны, иақәҩу даԥхьоит.) «Асҭанда, бахь-Асҭандоу азыҳәан». Иуҳәар замуазеи, иаҳҳәап, Мариа, бахь-Мариоу азыҳәан, Анна замуазеи, иаҳҳәап, Мариа, бахь-Мариоу азыҳәан, Анна, бахь-Анноу азыҳәан ҳәа…

с ҭ а м ы р. Исцәымӷуп бгәы иҭаӡам аныбҳәо. Баҟәыҵ. Баналагах, баԥхьа инагӡаны. «Асҭанда – дахь-Асҭандоу азыҳәан». Инацҵаны иаҵаҩуп Мамсыр ҳәа. Бара быхьӡ иара акыр шианаҳәоз еиԥш, баргьы иара ихьӡ мацарагьы акыр банаҳәоит, сгәанала.

с ҭ а н д а. Уара усгьы зегьы удыруазароуп…
с ҭ а м ы р. Бара бхы-бҵыхәа зегьы здыруеит сара.

(Иахьакәым дымҩахнагар ҳәа дшәаны, иҽаанкыланы.) Бара сара бзиа бызбоит, Асҭанда. Сыԥсы ҭанаҵы, дарбанзаалак, убарҭ аӡәгьы бисҭом. Аӡәгьы. Бара сара быстәуп.

с ҭ а н д а (дыхәмаршәа). Саанкыл, сырӷәӷәаны саанкыл, мамзар, еес, Нхыҵҟа срыманы, инықәхәаша ицоит.

с ҭ а м ы р. Сыбзамыҟә ԥшқа хәыҷы.

с ҭ а н д а. Егьа убас иҟазаргьы, џьаргьы сумышьҭуа, саанукылар еиӷьуп.



375

с ҭ а м ы р. Абырлаш аԥшаара цәгьоуп азыҳәаноуп ахә зыцәгьоу. Абасҟак схызгахьаны, знык банысыԥшаа…

с ҭ а н д а. Унапқәа сыкәыршаны скы сырӷәӷәаны…

с ҭ а м ы р (дахыхәмарны). Убас бырӷәӷәаны бааныскыларц азыҳәан, сымч ҭазароуп, амч сымазарц азыҳәан, ашьжьым ҭан еиԥш, ашьыбжьонгьы акрысфароуп. Акрысҿабымҵаӡац. Арахь сара иаарласны сцароуп.

с ҭ а н д а. Џьаргьы усышьҭуам иахьа, џьарамзар џьаргьы. Иахьа аҩны сыҟоуп ҳәа сазҳәада иаха? Ажәа сызҭадаз, амҽышаҽны хәлаанӡа ҳхала ҳаицыҟазаауеит ҳәа? (Аҵәы налаҵашәа.) О, шәарҭ, ахацәа, уахынла ҳлымҳа иҭашәҳәои, ҽынла ҳаблаҿ иҳашәҳәои мши-ҵхи реиԥш ауп ишеиԥшым.

с ҭ а м ы р (лара илҳәо инацрӷызшәа). О, ҳарҭ, ахацәа,

аԥҳәыс дхыхны, ҳнапаҿы дааҳгарц азыҳәан, уи иаалҳәалак анагӡараз ҳахиоушәа, иарбан ҭоубоу иҟаҳамҵара! О, шәарҭ, аҳәса гәыразқәа, ҳагәра шәымган ахацәа, ҳарҭ ҳнеибанеиԥш ны ҳамцҳәаҩцәоуп, мҩаныфас шәныҟаҵан, еес, ҳнықәхәаша ҳцоит! Аа, ибаҳама аҳәса сышшәыдгыло?!

с ҭ а н д а. Иахьа… Иахьа џьаргьы уцаӡом, Асҭамыр.

с ҭ а м ы р. Ахәшәтәырҭа аҟынӡа снабжьҟьаны саауеит, нас сшьапқәа насыҵхны, абраҟа снатәоит. Сыбрырҳаргьы џьаргьы сцом. Иацы аҩныргылараҿы машәырла ақьырмыт иаахан, ҳусуҩык ишьапы ӷәӷәала иаҟәаҟәеит. Дбаны саа роуп.

с ҭ а н д а. Ҳәарас иаҭахузеи, апрораб иуалԥшьақәа раԥхьа игылоуп уи, инапаҵаҟа иҟоу аусуҩы ихылаԥшра, игәыгәҭамыжьра. Аха аҩыза апрораб ихамышҭуазароуп аԥҳәысгьы дышимоу, дышҭаацәароу. Закәанла дышиԥҳәысу.

(Еизаракаҿ илҳәошәа, дахлафуа.) Ахаҵа иуалԥшьақәа раԥхьа игылоуп, мчыбжьык ахь мышкы иадамхаргьы, иԥҳәыс лааигәара аҟазаара, лхала еснагь лаанмыжьра. Убас анҵатәуп…

с ҭ а м ы р. Иазхоуп, еилаауп. Ус анакәха, баала баргьы бсыцны…

с ҭ а н д а. Мап!


376

с ҭ а м ы р. Избан, бызсыцымцозеи?

с ҭ а н д а. Уажәы уахь ҳцар, нас ҳахьагақәо уажәнатәгьы издыруеит. Иҩызцәақәак науԥылашт, ҳнымҩахыҵып, амҽышаха, ԥсшьарамшха, ҳнеидтәалап, аҵәыцақәак аанаҳкылап рҳәашт…

с ҭ а м ы р. Уигьы аҭахуп зны-зынла. Ауаҩы иахьихәа қәо рацәоуп иара.

с ҭ а н д а. Сара? Сара сымцхәханы, схы ахьызгара сзымдыруа, сшәыдтәалазаап. Џьоукгьы нҵәыҵыԥшны, абри лоума…
с ҭа м ы р. Баҟәыҵ! Баша бгәы иаанагоит ус.

с ҭ а н д а. Умцан! Џьаргьы умцан иахьак сара саҳаҭыраз. Иахьак, амҽышаха, аҩны уҟаз. Иахьатәи амш салагәырӷьарц сҭахуп сара. Ухы еилагап.

с ҭ а м ы р. Ибзиоуп. (Дыхәмаршәа.) Аиааира агеит аматриархат. Ишыбҳәаз акәзааит. Сақәшаҳаҭуп, сақәшаҳаҭуп, снапқәа сырҩахеит!

с ҭ а н д а (дгәырӷьаҵәҟьаны). Иахьатәи амш ҳара иаҳтәуп, ҳара ҳҩыџьа заҵәык, ҳамацара. Ажәҩан икыдуп амра, аԥша асуеит ахәхәаҳәа, аӡыхьқәа рыҵхәраауеит ашьхақәа, урҭ зегьы ыҟоуп уара узы, иҟоуп сара сзы, нас уҟоуп уара, нас сыҟоуп сара, нас иҟоуп абри ҳуада. Нас? Нас уаҳа акгьы. Уаҳа аӡәгьы, аӡәымзараӡәгьы. (Дшәаны, илыцәцар ҳәа дазхьуа). Уаҳа акгьы сҭахым адунеиаҿ. Ауаа ирымам иазхьуеит, сара саҳәоит исымоу сцәымӡырц. Музыкак аҳарҳәап. Амузыка зегьы уханаршҭуеит. (Амагнитофон хәыҷы аалырҵәиуеит, ҳаамҭазтәи естрадатә музыка хаак наҿыҩуеит).

с ҭ а м ы р. Ибыхьи, Асҭанда иахьа? Гәыҵхак бымоушәа збоит шьыжьаахыс. Егьа ибҵәахыргьы, арахь ибылыжжуеит. Акы бацәшәошәоуп быԥшышьа шыҟоу. Исаҳәа, ибыхьи?

с ҭ а н д а (илырдырырц лҭахымкәа). Акгьы, акымзаракгьы. Усшәа субеитоуп. (Реицәажәара даҽаџьара ииалгар азыҳәан). Абыржәы, иаалырҟьаны ухаҿы иааиуа ҵиааки сареи ҳаи ҿырԥши. Иухашҭхьоума уи ҳахәмарра? Уалга, ирлас, раԥхьа ухы иааҭашәо, умхәыцкәа иҳәа. (Амагнитофон аҟәылхуеит.)

с ҭ а м ы р. Ашьац, иԥшқаӡа, иқашәқашәо иҩагылаз ашьац беиԥшуп.


377

с ҭ а н д а (даахәыцны). Ашьац уҳәоу? Ашьац еиԥш амчымхара…
с ҭ а м ы р. Мап, аҿара, адунеи ахаҿеиҭакра…

с ҭ а н д а. Аха шьапы хьанҭак насықәгылар, саарҟьыцны, инасхысны ицар алшоит. Сара исҭахым ашьац сеиԥшзарц. Иҳәа даҽакы.

с ҭ а м ы р. Аӡыхь… Ашьха иҵхәраа иаауа аӡыхь беиԥшуп. Сара сӡыхь цқьа боуп бара. Реиҳа ианшоуроу, сҿажәкра хызҽуа, сӡыхь боуп бара. Уи аӡыхь анҭаба… Сара исымҳәаргьы, бара ибдыруеит…

с ҭ а н д а. Уи сара соуп. Сара исылшом уара уда адәы ақәзаара. Ишабаны ихҩааз аҵиаа саҩызахоит сара уара уда. Абри уасҳәахьоу иахьада?

с ҭ а м ы р. Исабымҳәац, уаҳагьы исабымҳәан. Ахаҵеи аԥҳәыси ас еиԥш иҟоу ажәақәа анеибырҳәо рынасыԥ еилар ҵаанӡоуп. Ҳара уажәы аҳәара ҳалагеит.

с ҭ а н д а. Иахьа заҵәык иуасҳәоит. Иуасымҳәаргьы уха ла иузымдырӡоз?

с ҭ а м ы р. Быблақәа ирхызбаалон зегьы. Аԥҳәыс лажәақәа раҵкыс, лыблақәа иаҳа уарҳәоит. Иуарҳәо ра цәамзаргьы, урҭ ирхубаало агәра га, уржьом.

с ҭ а н д а (реицәажәара аалырлахҿыхырц). Убри азыҳәан акәхап, мыцла иҭәу аҳәса ласқәа иаармарианы шәызхырхуа, шәарҭ ахацәа.

Ас ҭ а м ы р (лафшәа илҳәаз, иара ииашаны аҭак ҟаиҵоит).

Асҭанда, даҽакала изакә ԥсҭазаашьоу ибысҭаша, исылшара сыздыруам, аха акызаҵәык агәра ганы быҟаз, бара боуп сара раԥхьатәи сыбзиабара, бара бакәхоит аҵыхәтәантәигьы.

с ҭ а н д а (лгәы иаланы, лхазы). Сыгәнаҳа агартә, сара сакәмызт раԥхьатәи уԥҳәыс. Мап, сара сакәӡам раԥхьатәи убзиабара! Уара бзиа думбоз Шьазина? Мап умкын, сара агәра згоит бзиа дшубоз. Насгьы аҵыхәтәантәи убзиабарагьы сара сакәхауоу, даҽаӡәы лакәхоу анцәа идырп. Уаҵәы ҳзықәшәо иахьа иҳаздыруам. Иамаумкын, сан лҳәашьа, аҩсҭаа илымҳа џьгәоуп.


378

с ҭ а м ы р. Агәра ганы сыҟоуп, егьысҳәоит, избанзар сара знык исхызгахьеит уи.
с ҭ а н д а. Изакәызеи иухугахьоу?

с ҭ а м ы р. Бзиабара иашаҵәҟьаз џьшьаны, исхызгахьеит цәаныррак. Сара бзиа дызбомызт Шьазина. Уи лара лакәым, сара соуп иланарҟәуа. Сцәанырра сажьеит уаҟа. Ламысла исҳәозар, лара лҿаԥхьа сара харас исыду убри ауп. Лара ииашаҵәҟьаны бзиабара дулаҵәҟьа бзиа сылбон, сара исцәеилаҩашьеит баша агәаԥхареи абзиабара иашеи.

с ҭ а н д а. Иумҳәан, иаҭахым. (Лара илхылгахьоугьы налаҵаны.) Иҳаҩсыз цеит, аӡы шцара. (Мчыла лхы ырлахҿыхуа.)
Сара иахьатәи амш салагәырӷьаларц, салакәашаларц сҭахуп. Ицаз цеит, ицааит аӡы шцара.

с ҭ а м ы р. Аӡқәа зегьы еизыкәкәаны амшын иалаҭәоит. Дасу иаҩсхьоу…

с ҭ а н д а (иажәа даԥыҩланы). Иахьатәи амш ҳара иаҳтәуп, ҳара ҳҩыџьа ҳамацара. Уи маҷума? Ухы еилагап. Аԥенџьыр уалԥшны унаԥши, ажәҩан цырцыруа, ииаҵәаӡа ицқьоуп. Ԥҭа заҵәык аҵаланы инеиуеит, уигьы ҟәашӡоуп ишыҟоу. Унаҭәҳәар, аҵысхә еиԥш, инеимбӷьыжәаа ицоит. Уареи сареи иаҳтәуп амш. Сара исҭахуп абри ҳуада гәырӷьарала, шәаҳәарала иҭәызарц. (Амагнитофон алырҳәоит.)

Убри аамҭазы ателефон абжьы гоит. Ашьҭыхра иҽыназикуеит Асҭамыр.

Суҳәоит, уаламкьысын.
с ҭ а м ы р. Ибыхьзеи. Бзыцәшәазеи усҟак?

с ҭ а н д а. Ишьҭумхын, уазымӡырҩын ателефон. Исҭахым, уазымӡырҩын.

с ҭ а м ы р. Ааи, аха избан, сзазымӡырҩуазеи? Бзыцә шәазеи? Цәалашәара бааԥсык боузшәоуп бшыҭрысыз, иҟалазеи, Асҭанда?

с ҭ а н д а. Исҭахым. Уазымӡырҩын, суҳәоит. Схаҭагьы исыздыруам изысҭахым, аха исҭахым абыржәы аӡәы уаа иацәажәар. (Алаф ахь ииалгар лҭахуп.) Ԥҳәыс ԥшӡак днаузас ны, усцәылгар ҳәа сшәоит. (Акгьы алымҵит.)



379

А с ҭ а м ы р. Гәыҵхак бымоуп, исабҳәом акәымзар. Иҟалазеи?

Ателефон еиҭа абжьы гоит.

с ҭ а н д а. Цас иауашәа…

с ҭ а м ы р. Ибзиоуп, убригьы бара ишыбҳәаз акәзааит. Ишьҭысхӡом. Иаачҳа, дад, ателефон. Даҽазны убжьы анурга лак, уаашьҭыхны суацәажәап. Уажәы угәы иалымсын, уара уаха ҳамам.

с ҭ а н д а. Ус сгәы иааҭаскит, даҽазнык ателефон ианаслак, атрубка шьҭимхыр Асҭамыр… усҟан… иуасҳәаӡом… ушысхы ччо збоит. Даҽазны иуасҳәап сгәы иҭаскыз. (Иаалырҟьаны.) Асҭамыр, иамаҳхып зынӡаск абри ателефон.

с ҭ а м ы р (ихазы). Акгьы сзеилкаауам. (Асҭанда лахь.) Изыхҟьазеи ателефон рыцҳа? Ателефон уаҳа абжьы мго иаамаҳхыр, аԥсҭазаара аангыло џьыбшьозар? Ҳара ҳзыхьчо убри ауп ҳәа бгәы иаанагозар? Аԥсҭазаара зегьакоуп иара атәы ҟанаҵоит. (Алаф ахь ииаигарц.) Ақыҭан ҳгәылара ҭаҳмадак дынхон, аԥсцәаҳа данааилак, ауаџьаҟ уҭаларгьы, уиԥшаауеит ҳәа акы иҳәалон, уи еиԥш, иахьа ҳлымҳақәа ҳаџьгәаргьы, уаҵәы иаҳмаҳар ҟалаӡом. Аԥхьан, ателефон даҽазнык абжьы ангалак, ишьҭимхыр ҳәа бгәы иҭабкыз иарбаныз, исаҳәишь?

с ҭ а н д а. Ус сгәы иааҭаскит, абыржәы ателефон абжьы ангалакь, ишьҭимхыр, сара дыстәуп, иԥсы ахьынӡаҭоу сара дыстәуп ҳәа. Усхыччоит гәаныла, ус ами? Сара сыԥсҭазаара, сызнысхьоу амҩа уадаҩрақәа, зегь рыла судыруа џьушьоит…

с ҭ а м ы р. Сара бзиа бахьызбо маҷума, убри азымхаӡои? Ҳаҟәыҵып наҟ, бааи, амҽышаха, џьара ҳцап.

с ҭ а н д а. Иҟалаз уиоуп, уареи сареи ҳаиԥшым. Уара сара уздыраанӡагьы бзиа дубахьан даҽаӡәы. Сара уара уда аӡә гьы бзиа дсымбацызт. Уара уоуп сара раԥхьатәи сыбзиабара. Амала, иҟоуп уареи сареи ҳахьеиԥшугьы.

с ҭ а м ы р. Иаба, ҳабеиԥшу? Иҳәеишь, уаҩ дзызхәыцша акоуп ибҳәақәо.

с ҭ а н д а. Уаргьы исоуҳәахьеит ус быҟоуп ҳәа. Сара аԥсҭазаара шааҟоу, иахьагьы уахагьы узлаԥшуа, убла ишаабо


380

акәӡам ишсыдыскыло. Схазгьы, даҽа шьоукы рзынгьы, сааҟәымҵӡакәа, даҽа ԥсҭазаарак, ҟалашьа змам дунеи ҿыцк сыӡбоит. Схаҭа исыӡбоит, ус еиԥш ҟалашьа шамамгьы, схала издыруеит. Ухы еилагап. Сара исҭахуп, амра ашәахәақәа ирылхны, уаҩ иимбаӡац, ихьыҵәцароу ханк сыргыларц. Сара исҭахуп убри, насыԥ шкәакәала иҭәу ахан аҩналара азин рмоуларц зыламыс цқьам, иқьиам ауаа. Усхыччоит акәу? Убас акәӡами уаргьы ушыҟоу, Асҭамыр? Ауаагьы аԥсҭазаарагьы ишыҟоу инеиӷьтәны акәӡами ушрызхәыцуа? Маҷк иумыӡба ӡои урҭ? Ус уҟоуп. Ус уҟамызҭгьы, сара бзиа усызбомызт.

А с ҭ а м ы р. Ибҭахума аиаша басҳәар? Амра ашәахәақәа ирылхны ибыргылар ахан хьыҵәцара, аҳаскьын иахьынҳалоу аӡаӡа иаҩызахоит уи. Цәыкәбарк аӡаӡа иннаҵуа аҟарагьы азынҵуам. Аха, ҵаны нҵра амамзаргьы, амра инықәнарбозар гьы аӡаӡа цыра, зегьакоуп, уи баша инықәбом, ҳаскьын ԥшқақ аԥашәқәа арцәаакуеит. Аԥсы аханаҵоит.

Ателефон абжьы гоит.

с ҭ а н д а (дшәаны). Ишьҭумхын ателефон, ишьҭысхӡом ҳәа ажәа суҭахьеит, иухашҭма? Суҳәоит.

с ҭ а м ы р. Аӡәыр бизыԥшума, Асҭанда? Аӡәыр ателефон дыбзасраны дыҟоума, иҳәа иаахтны?! Дызусҭада? Издыруада ма аӡәыр дааираны дыҟазар?

с ҭ а н д а (игәаӷьны, насгьы далаԥылшәарц). Иҟалоит дааргьы ма ателефон дасыр. Уара дудыруеит зыӡбахә сымоу дарбану. Иоуҳәозеи ашә аартны дааҩналар абыржәы?
с ҭ а м ы р. Мамсыру?

с ҭ а н д а. Ааи, Мамсыр. Ҳаҟәыҵып уи иӡбахә. Бзамыҟә роуп. Аха, ииашаҵәҟьаны, ишԥаҟаҳҵо, абыржәы ашә аартны дааҩналар?

с ҭ а м ы р. Сара, сыбла сызцәырымго, иҿаԥхьа хара дук сыдны избом.

с ҭ а н д а. Иуҳәо шиашам уара ухаҭагьы иудыруеит.

с ҭ а м ы р. Ашә аартны дааҩналар, снеиԥыланы, бзиала уаабеит ҳәа аԥсшәа наиасҳәап. Уҩнеиԥш иԥхьаӡа саргьы сыҩны сҳәап.



381

с ҭ а н д а. Цәала унаиацәажәап…

с ҭ а м ы р. Цәала аицәажәароуп адунеи еибаркны изку. Ибҭахызар, аа, ателефон аақәыхны, абыржәы ишызбо бизас. Ишыбҭаху. Сара сизасыр еиӷьзар? (Ишхьааиго удырыртә, иҽ хырцәажәара наихҟьаны, уаҳа изымчҳакәа.) Дабаҟоушь? Акы басҳәашан, ашьхаҟа дахьцаз, дхынҳәхьоума? Уахь дцеит ҳәа саҳаижьҭеи, машәырынгьы џьара дысҿамҳац. Ашьха инаалазар, иаҳагьы дыԥшӡахазар, иаҳагьы дыӷәӷәахазар ҟалап. Ихьаагатәым хьаабгоит, Асҭанда. Зегь маншәалахоит. Рҭыԥ иқәлоит. Дызусҭазаалак аӡәгьы иҿаԥхьа хара ҳадӡам ҳара. Иабаҳалабгалоз убри иахьа! Аԥсҭазаара усоуп ишыҟоу, Асҭанда. Убас ҳақәшәараны ҳалахь ианын. Ҳара иаҳаӡбаз акәымкәа, аԥсҭазаара аиашаҵәҟьа зыхьӡу убри ауп.

с ҭ а н д а. Аԥсҭазаара. Аԥсҭазаара аиашаҵәҟьа… Аԥсҭазаа ра шыҟаҵәҟьоу… (Лгәы азҭамкәа.) Абнаҟа, аҽыкәабарҭаҿы иӡаасҵаз амаҭәақәа ӡәӡәатәуп. Нас ирбатәуп, нас иуанҭатәуп. Аа, аԥсҭазаара аиаша. Абысҭа утәуп, шьыбжьхьа ҟаҵатәуп, ианаамҭоу акруҿаҵатәуп, аҩны еилыргатәуп, убри зегьы ааизакны иахьӡузеи? Аԥсҭазаара. Аԥсҭазаара аиаша. Убарҭқәа раамышьҭахьгьы, уара ажәа хаақәак, ажәа татақәак насоу ҳәар, усҟан аԥсҭазаара зынӡаск иссирхоит. Аха убарҭқәа рыда адунеиаҿ уаҳа акгьы ыҟаӡами? Убри заҵәык аума аԥсҭазаара захьӡу, убраҟа инҵәома? (Даахәыцны, еиҳарак лхазы.) Ааи, сара насыԥ бзиа сымоуп. Адунеи зегьы сара истәуп, уара уааигәа-ра сыҟанаҵ, Асҭамыр! Сара насыԥ бзиа змоу ԥҳәысуп. Убри ауп сзыцәшәогьы…

с ҭ а м ы р. Ииашазар… Сара агәадура снаҭоит арҭ бажәақәа иашазар.
с ҭ а н д а (лхаҭагьы агәра лгарц лҭахны, днақәыӷәӷәаны).
Уаргьы саргьы акгьы ицәаҳамгаӡеит. Сара, аӡәгьы дысмыр ҳәит, аӡәгьы. Ус акәӡами, Асҭамыр? Цәгьара изысымуит аӡәгьы. Мап, сара сашьҭам, исҭахым ихыдароу, адунеихаан шәшьы рацк назхамԥац анасыԥ, усеиԥшгьы ҟалашьа амаӡам. Уи здыр уеит. (Дахлафшәа.) Сшубақәоугьы сгаӡам. (Хәыцрала.) Анасыԥ еснагь ауадаҩрақәа ирылслароуп, ашьха ҳаракырахь ахалара иаҩызоуп. Еснагь иуадаҩроуп. Изакә ажәа ҟәыӷақәоузеи ис ҳәақәо, ухы еилагап. Иахьаанагаз сыздыруам, Асҭамыр, реиҳа


382

сангәырӷьо, убасшәақәа сгәы иааснаҭоит, цәалашәара бааԥсык аасызцәырҵуеит, абыржәымзар абыржәы зегьы нхыбгаланы, ихәашхәаша ицарашәа. Сгәаҵа нҭыԥсаауеит, иаалырҟьаны бӷаларҭак сынхықәгылазшәа. Агәыҭҟьара самҽханакуеит. Сара исҭахымызт убарҭқәа уасҳәарц. Саҭоумҵан.

с ҭ а м ы р (ицәымыӷханы). Ибҳәом акәымзар, бара гәҭыха хьанҭак бымоуп, изакәызеи? Исабҳәарц бҭахӡами? Ишыбҭаху. Саҳәара ахәҭаны ианыбыԥхьаӡо бхала ибҳәап. Бгәаҵа хьанҭарак ҭазар, ҳҩыџьагьы ҳаицаҵалар, ашьҭыхра иаҳа имариахар ҟалап.
с ҭ а н д а. Уара иуасымҳәаша маӡа сымаӡам. Асҭамыр. Ҳаҟәыҵып. Иара ахала исхыԥсаап. Иҟалап, сынасыԥ мыцхәы сахӡыӡаацәозар. Ҳаҟәыҵып. Уаҳа ҳалацәажәарым уи.

Ааҭгылара.

с ҭ а м ы р. Анасыԥ ҩадароуп аныбҳәа, акы сгәалашәеит.
с ҭ а н д а. Абзиарақәа угәалашәалааит!
с ҭ а м ы р. Санқәыԥшыз, ақыҭаҿ санынхоз, ахьшьцәа срыцны, аԥсаса сыхьчақәахьан. Ашьха цәҳәырақәа рахь схалақәахьеит, храқәакгьы снарҿысхьеит сара, усшәақәа сыббоит аха. Зеиӷьаҟам хьчабзиахоит ҳәа акәын ахьшьцәа ишысзырҳәоз. (Ихы дахлафны.) Ахьчарагьы сацәыӡит, арахь гьы акгьы сылымҵит бымҳәозар.

с ҭ а н д а (дааԥышәырччаны). Хырџьара – хырҽхәароуп. Исымдыруеи, сыхьча хәыҷы. Амала, сара қыҭа кҿахак салҵит, уаҩҵас сааӡара аӡәгьы даҿымызт, бареи сареи ахәра-ҿра ҳабжьоуп, бара измоу-изыхьӡу, ақалақь аҟнытәи ҭаацәарак бааӡеит ҳәа зны исоуҳәаз, суҳәоит, даҽазны иумҳәан. Уԥхамшьаӡои, убри аҩыза егьызлоуҳәаӡазеи?

с ҭ а м ы р. Уи иашаны исҳәеит, аха уажәы сызлацәажәо уи акәым. Шьхак амҵан арахә ҳаманы ҳгылан ԥхынрак азыҳәан. Абзиабара, анасыԥ, аҳәса рыӡбахә ҳшалацәажәоз, ҭаҳмадак, анасыԥ иашаҵәҟьа Ерцахә ашьха ахалара иаҩызоуп иҳәеит. Ишәаҳахьоума шәара убри ажәабжь иҳәан, дааҳалаԥшит. Анасыԥ нагӡа, анасыԥ цқьа иоуеит, рҳәоит, дадраа, Ерцахә ақәцәан ихалаз иҳәеит. Ахара днаҿаԥшын, игәы азхьаауа, ахалара цәгьоуп, аха знык изхалаз насыԥ


383

иоуеит аниҳәа, Ерцахә ҳхалар насыԥ ҳауазар, иахьаҵәҟьа амҩа ҳақәлоит рҳәеит арԥарцәа. Ее, дад, ушхалалак ауандаз, егьаҩы халарын. Ашьжьымҭан, амра ашьхақәа иаарывҵны, амшын ианынхыԥхало, амшын аҿы унеины уҽукәабароуп, уҽурыцқьароуп, нас уҿыноухоит. Уцала Ерцахә ашҟа ухы рханы. Амҩа уқәыз шаҟаамҭа уҭаху. Уи уԥырхагаӡам.
с ҭ а н д а. Нас иуԥырхагоузеи?

с ҭ а м ы р. Аус злоу ушхало ауп. Агаҿантәи уи ухаларц амҩа уахьынӡақәу, амҩан хьычԥаԥырыз, шышкамсыз, изакәы заалак, ԥсы зхоу, акгьы ушьапы иаҵамҟьацыроуп. Ушьапы акы анаҵаҟьац, насыԥ уоураны уҟаӡам, иҳәеит аҭаҳмада.

Ателефон абжьы гоит. Аҩыџьагьы рцәа иааҭаӡыӡоит.

с ҭ а н д а (ателефон атрубка аашьҭылхуеит, нас еиҭа наҟ инықәлыжьуеит). Сузыӡырҩуеит, уажәа нагӡала, Асҭамыр. Узаҟәыҵзеи?

с ҭ а м ы р (дналыхәаԥшуеит, лыбла ахыԥшылара иҭахцәамкәа). Ушьапсыргәыҵаҿ хьычԥаԥыр хәыҷӡак иадам харгьы, ԥсы зхоу акы анаҵаԥс, аԥсы анахух, узнысыз амҩа зегьы башахеит, насыԥ убараны уҟаӡам иҳәеит.
с ҭ а н д а. Изакә ажәабжьузеи ари?! Изсоуҳәазеи,
насгьы уажәы, иахьа! (Гәрамгарҭас дҟаҵаны дихәаԥшуеит.)

Иаанагозеи иуҳәаз? Анасыԥ нагӡа, анасыԥ иашаҵәҟьа аиушьа ыҟам, ус акәу?! Ԥсы зхоу акы ишьапы иаҵамҟьацыкәа, ашьха уаҩԥсы дызхалом. Абри акәызма уара иуҳәарц иуҭахыз? Аҭаҳмада иҳәазшәа, уара иуӡбазар?

с ҭ а м ы р. Избац бакәӡам бара иахьа. Сара исыӡбазҭгьы, аҭаҳмада иҳәеит сҳәозма. Сара схаҭа сазхьуеит убри еиԥш иҟоу анасыԥ, убри азоуп исхамышҭыкәа, еснагь изысгәалашәо. (Хәыцрала.) Ԥсыҭбарак ҟамҵакәа, анасыԥ ахь иҩеиз иоуп, ииашаҵәҟьаны разҟы шкәакәа змоу, ицқьоу, шьеи лаӷырӡи злаҭәам анасыԥ.

с ҭ а н д а. Егьырҭ? Уаҳа егьырҭ аӡәгьы насыԥ имаӡамкәа дыҟоума? Уи иашам. Дасу иара итәала…

с ҭ а м ы р. Егьырҭ анасыԥқәа зегьы шәшьырак иаҩызоуп. Илаԥшхырԥагоу, узжьо агага. Ашьха шаҟа иҳараку, идуу ббоит.


384

Иара ахаҭа аҵкыс еиҳауп уи ашәшьыра. Аха егьа идухаргьы, улаԥш захьымӡо аҽеиҵнахыргьы, ашәшьыра шәшьыроуп. Убриоуп сара исҳәарц исҭахыз. (Дааигәыҵаиҳәҳәоит.) Бааи, ибҭахызар, инықәыршәны акино ахь ҳцап. Ҽынла, ахәыҷқәа анцо аамҭазы ҳцап. Мультипликациала иҭыху, ҳзырччаша кинок аабап.

с ҭ а н д а (иаахжәаны). Мап! Исҭахым акино, исҭахым амультфильм ҳәа узҿугьы. Исҭахӡам сзеигәырӷьоз иара абри ҳуадагьы. Сара сықәҵны сцарц сҭахуп. Сымацара сакәым. Уаргьы, ҳҩыџьагьы ҳаицны, ҳхы ахьынахо ҳақәҵны ҳцарц сҭахуп. Ҳцарц сҭахуп ҳара ҳаздыруа уаҩԥсы дахьыҟам… Издыруа… измаҳац… Ҳабла ихызбаало… мамзаргьы иҳаҽ ԥниҳәарц зылшо аӡәгьы дахьыҟам… Уаҩԥсы дахьхамлац ашьха ҳаракырахь, мамзаргьы уаҩԥсы дахьнымхаӡо џьара дгьыл бжьахак ахь.

с ҭ а м ы р (аӡәы дицәигар ҳәа дшәошәа, дааи гәыҵаиҳәҳәоит). Сара еилыскааит, издырит, ԥсы зхоу акгьы ишьапы иаҵамҟьацкәа, Ерцахә ақәцәахь ахалара аӡәгьы изилымшац.

с ҭ а н д а (дааигәырӷьаны). Исаҳәа, саргьы исаҳәа, изилымшацзеи?

с ҭ а м ы р. Уахь ахалара зҽазызкуаз зегьы амҩа иқәлон рымацара. Насыԥ злаиоуазеи зымацара иҟоу ауаҩы? Узаҵәымзароуп, убриоуп аус злоу. Уаҩ дызмамыз, амба гәыдикылон рҳәоит. Изаҵәу ауаҩы дунеихаан насыԥ иманы дзыҟалом. Бареи сареи амҩа ҳаицықәуп, анасыԥ ахь ҳаиццоит, ҩыџьа ҳҽеибаркны. Ус анакәха, ҳара ҳнаӡоит уи ашьха ахыцәқәан. Уажәы, иахьа, ауада ҟәкыра аакажьны, ес, ҳнықәхәаша акино ахь ҳцап.

с ҭ а н д а (иаалырҟьаны). Асаҭмыр, сара уара амц узжьеит.

с ҭ а м ы р (игәиҽанҵара, гәрамгарҭас лыкра аҵкысгьы, иаҳа иааџьашьаны, дшанхашәа дналҿаԥшуеит). Амц сыбжьа ну? Ҳаибамжьаларц, ианакәзаалак аиаша еибаҳҳәаларц ҳаи цәажәахьан, ибхашҭма? Бара еилабгама уи?


385

с ҭ а н д а. Ҳаинасыԥхаанӡа аиаша аҳәара иаҳа имариан сара сзыҳәан. Уажәшьҭа сара сгызмалхарц, аҳәса реиҳара ҩык реиԥш, сгәысҽанызарц, саҩысҭаазарц сҭахуп, избанзар сара сшәоит уара усцәыӡыр ҳәа. Иуаҳама, избанзар усцәыӡыр ҳәа?!

с ҭ а м ы р. Амц иаҳагьы ҳаицәнарӡыр алшоит. Ателефон иасуаз иара иакәызма, бара ибдыруазма дасраны дшыҟаз? Шәеицәажәахьазма? (Иаарымчны.) Иҳәа, Мамсыр иакәызма ателефон иасуаз, ишьҭысхыр аныбымуаз?!

с ҭ а н д а. Мап. Иаҳәшьа лакәын, Мактина. Лыбжьы аныздырҵәҟьа иқәысҵеит. Еиҳарак уара уаныҟам ауп ате лефон данасло. Илдыруашәа, уара уаныҟам инақәыршәаны, ателефон днасуеит.
с ҭ а м ы р. Илҭахузеи, дзасуазеи? Маӡас ишәымоузеи?

с ҭ а н д а. Уара иудыруеит. Уи лашьа сара бзиа сибон. Шаҟа дуаҩԥсы бзиоу удыруеит Мамсыр иаҳәшьа, ԥаса ҳшеибабозгьы удыруеит. Ателефон данасуа, сыбаҩқәа сцәа иҭаԥсоит, убасҟак исцәымыӷхоит, лыбла сызхыԥшылом.

с ҭ а м ы р. Ибыхьзеи, лыбла бызхымԥшылартә еиԥш? Бара зегьы бхы зырцәыбҵәахуазеи, Асҭанда?! Ауаа рҿы баргьы саргьы ҳаблақәа ҳазцәырымгартә еиԥш иҟаҳҵазеи, иҳахьзеи? Аӡәыр цәгьара изааума, даҳшьыма, дҳарҳәыма? Зегьы бхаршҭ наҟ! Бара бакәмыз уажәраанӡа изҳәоз, иахьатәи амш салагәырӷьаларц, салакәашаларц сҭахуп ҳәа.

с ҭ а н д а. Уиаахыс маҷ ҵхьоума уажәшьҭа, аха иауам, ирхашҭуам, иҳанарыжьуам. Ҳара ҳаинасыԥхеит… ҳаицыҟоуп… дара, урҭ зегьы, абри ақалақь зегьы… ҳара ҳахәаҽра азыҳәан ихианоуп ишыҟоу, ҳахәаҽра, ҳабзиабара ахәаҽра. Ҳазго аӡы рбар, кәапеик аларҭәоит. Иҳанарыжьырц рҭахым, акымзарак ҳанарыжьуам. Сара ичҳауа сааиуан, аха уаҳа сылшом, Асҭамыр, уаҳа сылшом, ҳанбанӡаҟазаауеи абри ақалақьаҿ ҳтәымуааны, блахаак ҳҭамԥшӡо!..

с ҭ а м ы р. Ахара зду иоуп акыр занарыжьуа. Сара акгьы схараны избом. Макьаназ сыламыс сымҟьашьыц. Уаҩ дсымҭиит, дсымнаԥхеит. Насгьы реиҳа зыламыс цқьам роуп еснагь даҽаӡәы иқәыӡбара иашьҭоу.


386

с ҭ а н д а. Зегьы ирдыруеит Мамсыри уареи шәшеи ҩызцәаз.
с ҭ а м ы р (иналҿархьны). Уаҳа акгьы рзымдырӡои?!
с ҭ а н д а. Ирдыруеит, зегьы рдыруеит, уиоуп иҟалаз.
с ҭ а м ы р. Иареи сареи ҳаиҩызцәан, аха сара усҟан исыздыруамызт бара бзиа бшибоз, исыздыруамызт. Усҟан, ҩышықәса уажәаԥхьа, бареи сареи ҳанеибадыр, аицныҟәара ҳаналага, бзиа бибоит ҳәа акәым, шәеибадыруеит ҳәагьы сыҟамызт.
с ҭ а н д а (игәыԥжәара хьаршшаны, рцәажәара ҽаџьара ииалгарц). Сара ибзианы исгәалашәоит, усҟан, аконцертаҿ, раԥхьаӡа ҳанеибадырыз, уара узыҳәан сгәы иаанагаз.
с ҭ а м ы р (иаҳа иҽынкыланы). Бгәы иаанагазеишь?
с ҭ а н д а. Иуасҳәар уҽурԥагьашт. Абри арԥыс даҽазнык, даҽаџьара, абас ԥыҭрак сихәаԥшлартә, данызба, анцәа иум ҳәан, аха сааигәара еиҭах дантәа, сара сҭахеит сҳәеит.

с ҭ а м ы р. Иауазеи бҭахартә, убасҟак сҿаасҭоума?!
с ҭ а н д а. Ухы еилагап. Абзиабара узцәырҵраны ианыҟоу, заа уцәа иалашәозаап, цәгьарак уақәшәараны уаныҟоу еиԥш. Баша ирҳәом ацәгьеи абзиеи рышьхәа еивҵоуп ҳәа.

с ҭ а м ы р (ииҳәо агәра гаҵәҟьаны). Бара ишыбҳәо еиԥшҵәҟьа, агәырӷьара инашьҭарххны иааиуам агәырҩа. Урҭ усҵәҟьагьы еишьҭам.
с ҭ а н д а (иаҳа даалахҿыхханы, иаргьы длырлахҿыхырц).
Усҟан, раԥхьаӡа ҳанеибадырыз, уара угәы иаанагазеишь сара сзыҳәан? Бзиарак угәы иаанагарызушь? Ҳаибадырра убас имариахеит, ԥҳәыс ласык лакәымкәа дыҟам ҳәа угәы иаанагазаргьы уиашахоит.
с ҭ а м ы р (дыхәмарны). Ԥҳәыск ласык, ласкәантраӡак лоуп сымҳәеи. Аиаша бҭахызар, сара сгәанала ус саахәыцит, абри аԥҳәызба шаҟа дыԥшӡоу аҟара убасҵәҟьа дагьҟәышушь ҳәа. Мап, бызжьеит, ашьҭахь мшқәак анҵоуп ус санбызхәыц, ҳанеибадырҵәҟьаз акгьы сгәы иаанамгаӡеит.
с ҭ а н д а. Зынӡаск акымзаракгьы?
с ҭ а м ы р. Бызхәыцха сахьымӡеит. Бызхәыцра салагаан ӡа, абраҟа сгәаҵа бҭашәахьан. (Ихы-игәы инапқәа нарыдкыло.)
Арҭ, ишыбдыруа, уиаҟара ианеимадам ҟалалоит.


387

с ҭ а н д а (лҽыргызмалны). Убасҵәҟьа иаарласны? Сужьозаргьы, иуҳәаз сгәы иахәеит. Сжьала, сжьала. (Деи лылкаарц лҭахны.) Иаразнак бзиа сызлоубазеи, усҟан уара ԥҳәыс думанеи?

с ҭ а м ы р. Сара сыԥҳәыс бзиа дызбаӡомызт, зегьы сыбмырҳәар бымуазар. Бара бзиа бибон Мамсыр.

с ҭ а н д а. Исаҽԥнуҳәоушәоуп уҳәашьа шыҟоу. Ус акәу?

с ҭ а м ы р. Бҳәашьа злаҟоу ала, бара бхала бхы иаҽԥныбҳәоит, сара ибаҽԥнысҳәом, аха…

с ҭ а н д а (лгәы иаланы). Дықәҵны дцеит… Дцеит ашьхаҟа… Бзиала ҳәа ажәакгьы имҳәеит. Сара исыхҟьаны, зегьы кажьны дықәҵит, икаижьит ҳақалақь, иареи сареи ҳхәыҷра ақалақь.

с ҭ а м ы р. Анцәа иџьшьоуп, цәгьара ҟамлеит. Дцазар дхынҳәып. Сара уи деилыскаауеит. Убасҟак бзиа бибон. Бицәыӡит. Уаҳа ишԥаҟаиҵарыз? Базхәыци. Иара иҭыԥан сыҟазар, саргьы убасҵәҟьа ҟасҵон. Сықәҵны сцон схы ахьынахоу. Иҽеимкәа иҟалагәышьеит.

с ҭ а н д а. Уажәааигәа иаҳәшьа Мактина дсазҵаауан, ицамҭаз бибарц иҭахын, шәеиқәшәама, ибеиҳәазеи, даны хынҳәуа ҳәа акыр бдыруама ҳәа. (Дазхәыцны илҳәеит.) Ажәақәак беиҳәарц иҭахын лҳәеит. Исеиҳәарц ииҭахызышь? Аҵыхәтәан данбоубаз уара? Иугәаламшәаӡои?

с ҭ а м ы р. Ишԥасгәаламшәо. Бареи сареи ҳаиқәшәарц еибыҳәаны ҳаҟан. Аҽны, ашьжьымҭан сыԥҳәыси сареи ажәа еимаҳкит. Ҳаицәҳаит. Ҳазхибарҟьаз сгәалашәом. Аҽнынтәа рак сшьара сықәҟьаны, сгәы бжьысны акәын сшыҟаз. Исгәала шәоит, сшымгәыӷӡоз саԥхьа данаагыла, иаасцәымыӷхеит. Убасҟан заҵәык… Сҩыза бзиа дахьысԥылаз сцәымыӷхеит. Ухы еилагап, бара бҳәашьа. Бареи сареи ҳаиқәшәарц ахьеибаҳҳәаз сымнеиӡеит. Исылымшеит. Сзымнеит. Шаҟа еидысхәыцлаз анцәа идырп. Сара исҭахым урҭқәа зегьы ргәаларшәара. Иҟалаз ҟалеит.

с ҭ а н д а. Иҳәаны, ҳхы-ҳгәы иҭыганы, ҳҽацәаагар еиӷьуп. Уареи сареи ҳаиқәшәараны ҳаҟан. Иара днеит аҽны.

с ҭ а м ы р. Иароу? Мамсыру?


388

с ҭ а н д а (гәалашәарала, ҭынч). Сузыԥшны сгылан. Унеира аамҭа ианахыԥа, уск иманы дзымаазаап сҳәан, саахынҳәуаны, убраҟа сшыԥшыз идыруазшәа, Мамсыр даасԥылеит.

с ҭ а м ы р. Шәеицәажәама, еибышәҳәазеи?

с ҭ а н д а. Уаҳа ԥсыхәа ыҟамызт. Сара насыԥс исшьон, Мамсыр, уареи сареи аиҩызара мацара ҳабжьазар, еиҩыз цәак реиԥш пату еиқәаҳҵалар, уимоу, усашьазар иаҳагьы еиӷьын ҳәа иасҳәеит. Акырынтә срызхәыцхьан сара убарҭ ажәақәа иасҳәарц, исзымгәыӷьыцкәа сааиуан.

с ҭ а м ы р. Усеиԥш иҟаз ажәақәа дреигәырӷьарымызт. Ииҳәазеи?

с ҭ а н д а. Имцахоуп игәаҵа ишасыз. Сицәшәеит, абри ихы акы азимуандаз аасгәахәт, убасҟак иԥшшәы аҽаԥсахит. Деиҵаӷәӷәа дгылан. Уара уоуп, Асҭамыр, усеиԥш агәаӷьреи, усеиԥш иаахтны аиаша аҳәареи сзырҵаз.
с ҭ а м ы р. Ажәа бааԥс беиҳәама? Шәыԥеиԥырҵи?

с ҭ а н д а. Иуҳәо закәи, Асҭамыр?! Мамсыр дзакә уаҩԥсу уара уаҟарагьы издыруада. Аԥсра еиӷьишьап акәымзар, сара сгәы нирхом. Цәгьара сзиуам. Амала сара иаҳа исзеиӷьын ажәа цәаԥҽыгақәа, ажәа гәхыршәагақәа сеиҳәар, дсацәҳар, сирырҳар. Акызаҵәык исеиҳәаз, баша амала биқәгәыӷуеит уи, бара быззыԥшу иҳәеит. Асҭамыр адунеихаангьы иԥҳәыс дкаижьуам, уи иҟазшьа сара издыруеит иҳәеит. Даҽакгьы нациҵеит, аха уи сызҳәом.

с ҭ а м ы р. Иҳәа, баналагах.

с ҭ а н д а. Цәыбзас банааихәо ҳәа быԥшыз, уаҳа бзықәгәыӷуа ҳәа егьбымам уаҟа иҳәеит. Абарҭ ажәақәа иҳәеит ҭынч, ииҳәаз иара ихаҭа агәра гаҵәҟьаны дшыҟаз здырыртә.

с ҭ а м ы р. Ибеиҳәазгьы маҷым, аиашаз, аха иҵегьы беимҳәакәа шәзеиԥырҵрымызт. Уаҳа акгьы шԥаимҳәеи, бара, бзиа иибоз, сара, иара ҩызас иишьоз ҳашизныҟәаз дазхәыцны. Насгьы иара иахь бызлаирхынҳәыша ажәақәак имҳәакәангьы дҟаларымызт.

с ҭ а н д а. Ииҳәаз иҳәеит, уара акгьы иуԥырхагам. Иажәақәа рыгәра згама? Сара угәра згеит уара. Сара уара, зегьрыла угәра згоит.


389

А с ҭ а м ы р. Усҟангьу? Сыгәра абабгоз, усҟан сара схаҭа схы агәра ганы сыҟаӡамызтеи.

с ҭ а н д а (гәҽанҵарала). Уажәақәа рхы ахьхоу сзеи лымкааит. Иуҳәарц иуҭахузеи?

с ҭ а м ы р. Шьазина лхала дындәылҵны дымцазҭгьы, лкажьра сылшозу, исылымшозу сыздыруам… Бара сшеи лыбкаауа агәра згоит. Саҭабымҵан, аха аиаша бдыруазар иаҳа еиӷьуп.

с ҭ а н д а. Уи аҩыза аиаша-жәа зынӡаск исоумҳәаргьы ҟалон. Еиҳарак уажәы. Аха, исхашҭыз, уара амц аҳәашьа уздырӡаҵәҟьом. Амала ицәгьамызт, иҳәатәым аиашагьы шыҟоу уазхәыцлар.

с ҭ а м ы р (игәы дҭахәыцуа.) Уи ддәылҵны лцарала, сара саҵкыс дҳаракны, хыхьынтәи дсыхәаԥшуа дҩагылеит. Уи мацара акәындаз, уиак схы иқәыскрын. Ихьшәаны еилыс каазаргьы, ашьҭахь уеизгьы еилыскааит, сара сҩыза, Мамсыр бара бзиа бшибоз. Абзиабашьақәагьы зегьы еиԥшым. Уиҵа шьыцран, убас бзиа бибозаарын. Иџьасшьоит ибзиабара бызлахнамхыз.

с ҭ а н д а. Егьиашаҵәҟьаны, дарбан ԥҳәызбаз ихнамх рыз уи ибзиабара.

с ҭ а м ы р. Бахьицымцаз бгәы иалоушәоуп бҳәашьа шыҟоу.

с ҭ а н д а. Сара алаԥшра сымамызт. Сара сгәы уара уалнаххьан, зегь сымҳәар умуазар. Аха усҟан уара… Ухы еилагап. Ишԥаԥсыхуаз уареи сареи ҳабзиеибабара, Асҭамыр, Шьазина лхала дындәылҵны дымцазҭгьы? Уара уазхәыцу абри? Диашахозма усҟан Мамсыр?

с ҭ а м ы р. Исыздыруам…
с ҭ а н д а. Иуҳәо закәызеи, Асҭамыр?!

с ҭ а м ы р. Ииашаны исҳәоит, сара уи сазымхәыццызт. Ӡеибафарак саанахәаны саман, иарбан хықәу сахьнанагоз сыздыруамызт. Бара беиԥш, саргьы лаԥшра сымамызт. Саа нахәан, саманы ицон аӡӷьы, уаҳа акгьы. Сара сызҭашәаны сыҟаз лбон Шьазина. Дыԥшит шықәсык, ҩышықәса. Ԥсыхәа ахьынӡамаз илычҳаит. Уаҳа лара лышҟа хынҳәышьа


390

шсымамыз агәра анылга, ҭыӡшәада, гәамҵрада ҭынч, аанҿасра џьара дцозшәа, бзиала лҳәан, дындәылҵны дцеит. Аҭыӡшәақәа зегьы раҵкыс ауаҩы дызшьуаз шьаҿан уи лцашьа. Сара саҵкыс агәаӷьра лымоуп. Дсыцхрааит. Узгаз улымаз лҳәеит.
с ҭ а н д а (иаалырҟьаны, хыхьчараҵас). Имцуп, уи мцуп!

Сара аӡәгьы дысмырҳәӡеит, аӡәгьы акгьы ицәысымгаӡеит. Аӡәгьы днасыԥданы дықәысмырхеит сара. Ииашаӡами уи, ииашаӡами, Асҭамыр?! Исхароузеи, ишԥаҟасҵарыз бзиа дсымбозҭгьы. (Лгәы лнапы адкыланы.) Абраҟа даҭахымызҭгьы, иҭацәызҭгьы иара изыҳәан…

с ҭ а м ы р. Ибҳәандаз убас, ианаамҭаз иабҳәандаз! Дыргәаҟуа даабгон. Имцума исҳәо?

с ҭ а н д а. Сара ҩызаҵас сизыҟан, аиҩызара заҵәык.

с ҭ а м ы р (иҽынкыланы, иаҳа ихазы). Ҳара ҳхы-ҳаԥсы ыфо, ҳаламыс ҳаргәаҟуа, абра ҳтәоуп, усҟан иара «ррет-қьоу» ҳәа, иԥсаса еидцала, аџьмахырҵәы ахәырпҳәа дахәо ашьха цәҳәыра дықәуп.

с ҭ а н д а. Уара иуҭахуп убас акәзарц, аха ухаҭагьы иудыруеит ус шакәым, иуҳәо шиашам. Уи сҳәаргьы, ииашаны иуҳәаз, аҳауа зҩыдаха, аӡыхь днахәоит. Уара уакәымзи изҳәалоз, уаҟа аӡыхьқәа рацәоуп ҳәа. Ицқьаӡа, ихьшәашәа ӡа… Сара ахаан схамлац ашьха.

с ҭ а м ы р. Ҳара араҟа ахлор фҩы рхышәшәо акрантқәа ҳрыдтәалоуп, иара уигьы ианаауеи ианымаауеи еиҟароуп.

с ҭ а н д а. Бзиабарала, срыҵашьыцуеит ҳәа нацҵо, дрыхцәажәалон агеологцәа.

с ҭ а м ы р. Абыржәоуп аиашаҵәҟьа анеилаҳкаа. Дцеит, хымԥада агеологцәа рахь дцеит. Уажәы шьхатәылан агео логцәа рацәаҩны игылоуп. Чамашьха иҟоу агеологцәа рышҟа дцазар, уаҟа ателевизор рымоуп, мышкы ҩынтә авертолиот ԥырны ирызнеиуеит. Уаҳа ииҭахузеи?! Насгьы урҭ агеологцәа аԥарагьы ӷәӷәаны идырҳауеит.

с ҭ а н д а. Иагьиашаҵәҟьаны, зны-зылна игәы иаланы, иажәа иналаиҵалон, суалафахәы маҷуп, исызхом, схатәы џьабаала ирҳаны, еиӷьны сеилаҳәазар сҭахуп, машьынакгьы


391

снақәтәазар бзиа избоит ҳәа. Асҭамыр, ибзианы иҟаҳҵеит иӡбахә ҳахьалацәажәаз, сгәы ҭынчуп уажәшьҭа уи изыҳәан.
с ҭ а м ы р (лыжәҩахырқәа рыӷәӷәаны иааникылоит,

дааигәыҵаиҳәҳәоит). Сара сыԥсы зҭоу бара бзыҳәаноуп, Асҭанда. Бзиа бызбоит, бара, сыбзамыҟә хәыҷы. Сара сзыҳәан уи ажәа аҳәара ҭоубак аҭира иаҩызоуп. Уԥсы ахьынӡаҭоу узхымԥо аҭоуба. Адунеиаҿ егьа ҟаларгьы… Иаҭахым аҳәара… Сара ажәа мыцхә аҳәара сцәымӷуп.

с ҭ а н д а. Издыруеит, Асҭамыр, сара издыруеит уара уааигәара сыҟанаҵ акгьы шысмыхьуа. Мшқәак уанысым балак, убасҟак схы-сгәы ақәмаҷхоит, шышкамск саҟараны, сымчыданы схы збо салагоит. Уааигәара… (Игәы лхы надыл ҵоит.) Угәеисыбжь… Адунеиаҿ уаҳа акгьы сҭахым, анцәа дырманшәал Мамсыр. Уи иҿаԥхьа хара ҳадым ҳара. Гәнаҳа ҟаҳамҵеит.

с ҭ а м ы р. Акино ахь акәым, сара издыруеит ҳахьцаша иахьа. Бааи, илықәыршәны аресторан ахь ҳцап. Ҳлатәаны иаажәып. Адунеи иқәу ауаатәыҩса зегьы, бареи сареи ҳаиԥш, насыԥ рыманы иҟазарц азыҳәан иныҳәаны иаажәып!

с ҭ а н д а. Аӡәы инасыԥ даҽаӡәы гәырҩа инамҭарц азыҳәан иаажәып. Насгьы, исхашҭыз, устатиагьы ныҳәаны иаажәып. (Агазеҭ днахәаԥшуеит.) «Ажәытәтәи аԥсуа бааш қәа злеибарку акьыри уи аблышьеи». Сара араҟа уамак сзеилкаауам, аха иаԥхьаз ирҳәоит ибзиоуп ҳәа.

с ҭ а м ы р. Бара боуп иахьызҩыз зыбзоуроу. Ибгәалашәо ма, зны, ҳаԥсуа баашқәа сышрылацәажәоз, урҭ реибаркышьа анбзеиҭасҳәа, иуҩырауазеи, сара сеиԥш, егьырҭгьы ирмаҳари уи азыҳәан агәаанагара иумоу бҳәеит. Егьзҩыҵәҟьан, агазеҭ ианырҵеит.

с ҭ а н д а. Уара уқәҿиарақәа сара сзыҳәан игәазырҳа гоуп. Ушнеи-шнеиуа, сзылгаз атехникум сызхом уҳәап, нас аинститут уҭалап, нас уалгап, нас уҵарауаҩхап, нас аԥара рацәаны иурҳалап, нас сара аусура сааҟәыҵып, ҳхәыҷқәа сааӡалап. Урҭ андухалак, амаҭацәа ҳауп. Нас ҳмаҭацәа рнапы ианкны сҿынасхап. Аригьы фантазиоума? Ашьац иахьынҳалоу ӡаӡа цыроума? Издыруада, ауаҩы


392

зынӡаск дымхәыцӡозар, иԥсҭазаара иаҳагьы еиӷьхар ҳәа сгәы иааҭашәалоит. Умбои, аԥсуаа ирхашҭхьоу, уара иргәалауршәарц уаҿуп. Издыруада зқьы, зқьи хәышә шықәса уажәаԥхьагьы аҩыра шрымаз ргәалауршәарц уҭахызар, мамзаргьы иргәаладыршәарц уаҿызар, шәышықәсала аҳәынҭқарра шрымаз? Изуҭахузеи, нан, апрораб, урҭқәа зегьы? Изуҭахузеи ажәытәтәи архитектуреи абаашқәеи злеибадыркуаз акьыри ҭуҵаауеит аха?

с ҭ а м ы р. Ҳдоуҳатә баҟақәа, ацҳақәа, ауахәамақәа, ҳмузыка, ажәакала, иара џьоукы-џьоукы иҳаҭәарымшьо ҳҭоурых ду инаркны, иҭҵаам, иеилкаам шаҟа ҳамоузеи! Сды рра азхондаз, шаҟа сыҩрыз! Ҳарҭ аԥсуаа. ҳажәа рацәоуп, ҳус маҷуп еснагь. Бҽеилаҳәа, ҳдәықәҵа. Саргьы сыхәда галстукк нахасҵап. Сызбо, уаҩ дук иоуп рҳәап.

с ҭ а н д а. Маҷк уаасзыԥшыроуп. Схы снацклаԥшып, сҽаасырԥшӡап. Нас ҳцап. Сгәы раҳаҭны, сыцәап уаха. Аа, иумбои, иахьа, амҽышаха, џьаргьы уахьымцаз шаҟа ибзианы иҟауҵаз? Ҳаицәажәара гәыхь хәшәык иаҩызахеит. Уажәыҵә ҟьа, угәы умырҿыӷьлан, сара сҽаасырԥшӡап. Иласу ҭамӷьар музыкак арҳәала. (Амагнитофон лыргьежьуеит.) Исҭахым ари. Абырзенцәа рашәақәа гәыҭшьаагоуп. Зынӡаск даҽакуп афранцызцәа. Адунеи ишақәламхо здыруа убарҭ реиԥш милаҭк ыҟам. Угәы змырҿыӷьша… (Музыка ласк лыԥшаауеит, иаҿалҵоит, иаҳәоит.) Убас сыҽсырԥшӡап аха, Гәында ԥшӡа духашҭуа. Аԥҳәыс еснагь лхаҵа диеиҽырбозароуп рҳәеит, ахаҵа дхылхуазароуп рҳәеит, ахаҵа аҩны даныҟоу агәҿыӷь дамгозароуп рҳәеит, аԥҳәыс лхаҵа изыҳәан данызароуп, дҩызазароуп, дагьицәыбзазароуп рҳәеит. Урҭқәа зегьы еиҳарак исылазароуп сара, сара, даҽа ԥҳәыск лхаҵа дхыхны дылцәызгаз. (Лҿыналхоит.)

с ҭ а м ы р. Даҽа ԥҳәыск лхаҵа анасыԥ изҭаз.

с ҭ а н д а (лҽаанылкылоит, даахынҳәуеит). Уара уоуп изҳәаз, Шьазина лхала дындәылҵны дымцазҭгьы, сара лылҵра сылшомызт ҳәа.

с ҭ а м ы р. Бареи сареи ҳаиқәымшәаӡаргьы, Шьазинеи сареи ҳаилыҵуазар акәхарын. Ҳамҩақәа хазы-хазы ицеи


393

жьҭеи акырҵуан, аиԥырҵшьа ҳақәшәомызт, раԥхьа аӡәгьы иаҳзымгәыӷьуа ҳааиуан ауп, уаҳа акгьы. Сгәы иалоуп, ԥҳәыс даазгаанӡа, бареи сареи ҳахьеиқәымшәаз. Аха, аҭаҳмадцәа рҳәашьа, убас сылахь ианызар акәхарын.

с ҭ а н д а. Арҭ аҩышықәсак раахыс, знымзар-зны машәырынгьы, Шьазина лзыҳәан ажәа бааԥсык уҳәо смаҳаит. Зеиԥш ҟамло егьыҟам, ҳаргьы ҳаицәыӡыр, бааԥсы шысзумҳәо здыруеит. Уигьы гәеиқәҳәалагоуп сара сзыҳәан.
с ҭ а м ы р. Быбз бацҳа. Иагьзлабҳәаӡазеи?!

с ҭ а н д а. Ауаҩы абзиа дақәгәыӷуазароуп, аха ацәгьагьы дазхиазароуп. Аригьы саб ихшыҩрҵара ҟәыӷақәа иреиуоуп. Иҟалап, сан лакәзаргьы ус сазҳәалоз, исгәалашәом. Ухы еилагап. Исзеилымкаақәоз иреиуан даҽакгьы. Уԥҳәыси уареи аҭыӡшәа аншәоулак, шәанеицәҳалак, уара уҿы иааҭыхны жәак соуҳәомызт. Изимҳәозеи ҳәа сшазхәыц уазгьы, иахьумҳәоз сгәы иахәон.

с ҭ а м ы р (иаҳауа џьашьаны). Бара иабабдыруаз аҭыӡшәа ҳалазу, мамзаргьы напеикәыршала ҳаицынхозу?! Сара санқәыԥшыз инаркны исҳәахьан схазы, абзиабара апоетцәеи афантазиорцәеи ирыӡбаз акоуп, аԥсҭазаараҿ иҟоу еишьцылароуп, пату еиқәҵароуп, убарҭ аҩба рылоуп аҭаацәарагьы злашьақәгылоу ҳәа. Агәра згахьан, Ерцахә ақәцәан сара сышзымхалоз. Уеизгьы-уеизгьы уи ақәцәан зегьы ҳхалароума? Џьоукы халар, егьырҭ уи ашәшьыра ҳҽааҵаҳкып сҳәон сгәанала. Иҟоуп агәҭыха, иҟоуп ахәыцра ҳаракқәа, аха иҟоуп убарҭ рышәшьырагьы.

с ҭ а н д а. Нас ҳагәҭыха дуқәа ҳрышәшьыроума ҳарҭ? Умҩашьозааит?! Маҷк игәкажьгамзааит иуҳәақәо?

с ҭ а м ы р. Исыздыруам, аха сара исҳәоит сшыҟаз аиашаҵәҟьа. Сыҟан абас ҭынч, схы анрааланы. Нас бара иабабдыруаз, сҭаацәараҿы исыԥсҭазаашьаз? Ибазҳәодаз?

с ҭ а н д а. Аӡәгьы. Издыруан. Цәалашәарала. Аԥҳәыс, бзиа илбо ахаҵа изыҳәан зегьы лдыруазароуп. Шәарҭ, ахацәа шәоуп ҩба-ҩба бла зызҭоу, ҩба-ҩба лымҳа змоу, ҳара, аҳәса, реиҳа ианеиҵаха, ԥшьба-ԥшьба бла ҳхазароуп, ԥшьба-ԥшьба лымҳа ҳамазароуп. Усоуп ишыҟоу


394

ажьа. Атәыҩақәа иара иамам, ац дуқәа азыҵагылам. Аҽызлахьчозеи? Алымҳа ҵарқәеи, нас ашьамхы ласқәеи рылоуп. Уаха Шьазинеи уареи ажәа еимашәкыр, сара уаҵәы шьыбжьаанӡа издыруан. Сноуҿаԥшыр, ублақәа ирхызбаалон. Аҭыӡшәа шшәымоу агәра анызгалак, сгәы иаанагозгьы уасҳәап иуҭахызар?
с ҭ а м ы р. Иҳәеи, иҳәеи…

с ҭ а н д а. Дхаҵаз, дыԥҳәысыз, ихы шьҭых, иҽырԥагьа адәы дықәуп, инасыԥ зықәгылоу ауасхыр ӷәӷәанаҵы, иҩны ахәышҭаара ахьынӡаԥхоу, уи уашәшәырахо, ихьшәашәахо ианалагалак, дарбанзаалак, илакыҵа аччаԥшь ацәмаҷхо иалагоит. Угәы каҳаны, улахь еиқәны уанызбалак, иԥҳәыси иареи еилыҵыр, сара сигар изеиӷьуп сҳәон сгәанала. Сара сиашаӡамыз ус сгәы иахьаанагоз? Схала сгәы сырӷәӷәоит. Сзықәгылаша уасхырк, схала иӡбаны, ашьҭаҵара сахьаҿу умбаӡои. Уаҳа хыхьчага сымам, избанзар убри лҿаԥхьагьы ахара шсыду здыруеит.

с ҭ а м ы р. Шаҟаҩы ахацәа рыҳәса кажьны, даҽаӡәы дыргахьоузеи! Урҭ зегьы рыламыс иаргәаҟуа иалагар, нас урҭ ахацәа ирыццаз аҳәсагьы, ахара ду ҳадуп ҳәа ашәы рхьыкәкәа инатәар, адунеи агәырӷьара даара иацәмаҷхар ҟалап. Еиҳарак уажәы, аилыҵреи аилалареи модаханы ианыҟоу аамҭазы. Уаҩы иџьеишьаша, иҟамлацыз ҳәа акгьы ҟамлеит. Алаӷрақәа реиԥш, ҳара ҳлаԥшықәҵаны, бызла ҳазфо абри ҳақалақь иаланхо рҟынгьы шаҟаҩы, рыҳәсақәа кажьны, даҽаӡәы дааргахьоузеи. Насгьы Шьазина сара дкасмыжьӡеит, лара лхала дцеит.

с ҭ а н д а (дааԥышәырччашәа). Нас, ишсоуҳәара, зҿаԥхьа ухы урқьиарц уаҿыда уажәы уара? Цқьа уазхәыцу, Асҭамыр, уажә иуҳәаз иаанаго? Сара исҭахым, Асҭамыр исҭахым уи аҩыза аиаша саҳар. Уи дкаужьыртә аҟара бзиа субомызт, абриоуп иуҳәаз иаанаго.

с ҭ а м ы р. Абзиабара аамышьҭахьгьы иҟоуп даҽакгьы. Даҽаӡәы изыҳәан иҟауҵарц уара иуду, уалԥшьаны иухәҭоу. Иузааигәоу ауаҩы иҿаԥхьа иуду ауалԥшьа. Ҳаҟәыҵып, иахьакәӡам ҳаланагалеит.


395

с ҭ а н д а. Сара иуасҳәап, сара сҭыԥан даҽаӡәы лакәзар илымҳәаша. Шьазина сара саҵкыс иаҳа ақьиара злоу, иаҳа игәыҭбаау ԥҳәысуп. Саргьы бзиарақәак сыламкәа сҟаларым, аха, анцәа иумҳәан акәымзар, лара лҭыԥан сара сакәызҭгьы, лара дшақәшәаз еиԥш сара сақәшәазҭгьы, иҟасҵашаз, схы шымҩаԥызгақәашаз сыздырцәом. Уи аӡәы иҿаԥхьа ахаан лхы лалмырҟәуазаап.

с ҭ а м ы р (аԥенџьыр далԥшны, ашьхақәа рахь дыԥшуеит).
Баргьы, саргьы, уарҭ Шьазинагьы, абнахьхьи, ашьхақәа ирҿоу, Мамсыргьы дналаҵаны, аӡәгьы иаҳхарам иҟалаз. Аӡәымзара аӡәгьы иаҳхарам, аӡәгьы. Иҟоуп аԥсабараҿ мчык, ҳара ҳамч зқәымхо.

Ааҭгылара.

с ҭ а н д а (днаидгылоит). Узыԥшуазеи аԥенџьыр уалԥшны, уабаԥшуеи? Хыла-хшыҩлагьы џьара усыцәцар сҭахым.

с ҭ а м ы р. Ашьхақәа… Ашьхақәа рнаҩс, еиҭах ашьхақәа. Ҵыхәаԥҵәарада ашьхақәа. Ак аҵкыс еиҳауп егьи.

с ҭ а н д а. Ҳазҿаԥшуа ашьхақәа рнаҩс, нахьхьи, џьа ра дыҟоуп Мамсыр. Асҭамыр, ҳцап ҳақәҵны. Ҳалҵып абри ақалақь.
с ҭ а м ы р. Ҳцап бҳәоу, ҳабацо?

с ҭ а н д а. Ҳуада ԥсахны, ҳақәҵны ҳцап. Абраҟа дсы цыҩноушәа збоит Шьазина. Исҭахым абри ҳуада, исҭахым ҳақалақь. Ҳцап иахьыхароу даҽа қалақьк ахь.

с ҭ а м ы р. Цәгьарак зуз реиԥш, ҳабналарцу? Мап! Ибаҳау, мап, мап! Абри ақалақь – сара сықалақь ауп. Ааи, ааи, сара стәоуп, сара! Абраҟа, сахьааӡаз, аҵара ахьысҵаз, аҩызцәа бзиақәа ахьсырҳаз азыҳәан мацара акәым бзиа изызбо. Сара сџьабаа, сыԥхӡаша адуп уи. Акымкәа, ҩбамкәа аҩнқәа сыргылахьеит, уажәгьы рыргылара саҿуп. Иҟоуп аулицақәа, акварталқәа, ишеибгоу ҳара ҳатрест иаргылаз. Уавсны уанцо унапала иургылаз аҩны, еиҳарак уахынла, уааҭгыланы уахәаԥшуеит, ушԥаҟоу ҳәа уазҵаауашәа. Аԥенџьырқәа рҟнытә алашара каххаа иалԥхоит. Џьара ашәа рҳәоит, џьара ателевизор абжьы дәылҩуеит, даҽаџьарантә асаби иҵәуабжь



396

ааҩуеит. Дунеи дук аатуеит уҿаԥхьа. Уи аҭаацәараҿы, уи аҳәынҭқарра хәыҷы аиҿкаараҿы уара уџьабаа шалоу анугәалашәалак, гәеизҳарак угәаҵа инҭысуеит. Урҭ аҩнқәа џьара санцо снаскьаргоит, саныхынҳәуа исԥылоит. Сахьцалак исыцуп. Абарҭқәа ракәхап, Асҭанда, аԥсадгьыл захьӡугьы.

с ҭ а н д а. Шаҟа ибзианы иуҳәазеи, аха анасыԥ, Асҭамыр, иабаҟоу анасыԥ? Сабаҟоу сара? Сара абри ақалақь саланхо наҵ, абраҟа ҳаҟанаҵ, зегь рыла насыԥ сыманы, схы сақәгәыр ӷьо сзыҟалом. Уҩнқәа рԥенџьырқәа ирылԥхо алашара уара унаскьаргоит, уаныхынҳәуа иуԥылоит, аха сара сахьцалак схы-сгәы инҭыҵны иҟалом Мамсыри Шьазинеи рызхәыцра. Убарҭ гәҭыхас исымамкәа ишом, ихәлом. Сахьынаҵыслак, иааины сыбла иаахгылоит, насгьы знымзар зны, урҭ уареи сареи ҳаицәзырӡуа, ҳаиҟәызҭхо ҭӡамцны иҳабжьагылар ҳәа сшәоит. Убри аҭӡамц аҵкыс ҳара ҳзымиааир алшоит. Саҭоумҵан, иахьугәаласыршәо, аха убарҭқәа срыцәцаанӡа гәҭынчра сымам. Сара сынасыԥ нагӡаны избарц, сыҟанаҵ салагәырӷьаларц сҭахуп!

с ҭ а м ы р. Анасыԥ… Шьха ҳаракырак уҩхаланы унықәгылар иаҩызоуп. Шьхак данхалалак ауаҩы, сара саҵкыс иҳараку, сара сахьҩеиз иҩеихьоу аӡәгьы дыҟам, шьхас иҟоу зегьы сара сзықәгылоу ашьха реиҳауп ҳәа агәра ганы дгәыр ӷьоит. Иҽырԥагьаны дықәгылоуп. Насыԥ дуӡӡа имоуп. Насыԥ имоуп, инаихыкны, инаҩсҟа дыԥшаанӡа. Уахь данԥшлак, иара дзықәгылоу ашьха аҵкыс иҵегьы иҳараку, хараӡа еиҳау ашьха шыҟоу ибоит. Уахь иҿынеихоит. Дықәгылоит амҩа. Имч ақәымхо, дызхамло далагар, днасыԥданы, адунеи иқәу зегьы раҵкыс иара длахьыцәгьаны ихы иԥхьаӡо, агәжәажәа ра далагоит. Убринахыс ихәыцрақәа, игәҭыхақәа зегьы убри ашьха ҳаракы, ашьха ҿыц ахалара иазкхоит. Ицеит анасыԥ, ихаҭа дахьзынамӡоз шьха ҳаракык ахь, иара ихаҭа даанхеит убри ашьха ашьапаҿы. Абас еишьҭоуп ауаҩы игәҭыхеи иареи. Ҵыхәаԥҵәарада, ҵыхәаԥҵәарада…

с ҭ а н д а (лҽырҭынчны). Уиашазар акәхап. Уазымхәыцыр еиӷьуп. Ажәакала, иҳагымхааит ҳагәҭыха ҳаракқәа рышә шьыра! Ухы еилагап. Уара излоуҳәо ала, ауаҩы игәҭыха,


397

ихәыцра шьха ҳаракык иаҩызазар, иара ихаҭа адәы дықәуп убри ашьха ҳаракы иацрыҵуа ашәшьыра иҽыҵакны? Уамак уаҩы игәы ҟазҵаша философиам, аиаша уасҳәап. Ишсоуҳәара, ауаҩы акосмос ахь дахьцаз, амзаҿы днеины дахьықәтәаз?

с ҭ а м ы р. Уаҟа даангылоит бгәахәуазар? Саныхәыҷыз, исгәалашәоит, Абрыскьыл ихҳәаау алегенда сабду иансеиҳәа, азхәыцра салагеит, ииашаҵәҟьаны, иара дахьыҟоунӡа уаҩ ԥсы дзымнеиӡоишь ҳәа. Уахгьы-ҽынгьы убри сазхәыцуан. Сара сандухалак, аҳаԥы схәыҵаланы сдәықәлоит, Абрыскьыл иҟынӡа снаӡоит ҳәа иасҳәеит сабду.

с ҭ а н д а. Уи алегенда ахәыҷқәа ианраҳалак, зегьы убас ихәыцуеит.
с ҭ а м ы р. Сабду дыччо, схы ааишьышьын, Абрыскьыл иҟны ахаан уаҩы дызнеиуам, дад, Абрыскьыл – ауаҩытәыҩ са диӡбеит, дихәыцит. Ауаҩытәыҩса ихы-ихшыҩ ауп уи аныс, абыс имоу. Ауаҩы ихшыҩ адунеихаангьы дзахьӡом. Шаҟа дазааигәахо, иара иаҳагьы инаскьоит иҳәеит. Умбои, ишԥа рызҿиҭи Абрыскьыл, иара ишҟа инеирц амҩа иқәыз ауаа? Шәара сара сышҟа шәааскьацыԥхьаӡа, сара наҟ снаскьоит иҳәеит. Акыр сҩеидасаанӡа, еилкааны исымамызт усҟан саб-ду ииҳәаз иаҵанакуаз.

с ҭ а н д а. Сара акымкәа-ҩбамкәа аҩымҭақәа срыԥхьа хьеит, Абрыскьыл иҟны инеиуа, дызлаҿаҳәоу азынџьыр ԥҵәа ны, ихы дақәиҭыртәуа, длеиҩеиуа адәы дықәны.
с ҭ а м ы р. Уи иаанаго, ҳахьнеиз, иаҳҳәап, амзаҿы ҳаангылап ҳәоуп. Аха иабаҟоу, адгьыл кәымпыл агьежьра иаҟәыҵаанӡа… (ихы икуеит.) …абри акәымпылгьы ахәыцра иаҟәыҵӡом. Ауаатәыҩса иахьымҩеиц аҳаракырақәа рҿы иҩеишт, ирцәыӡыз, мамзаргьы излаҟаӡамыз иҵегьы абзиа рақәа ирылаҟахашт, усҟан ҳара ҳабаҟало акәымзар… Ҳазгәа лашәода акәымзар… Ҵыхәаԥҵәарада, аанҿасрада…

с ҭ а н д а. Уара сааигәара уҟанаҵ, сара уара усыманаҵ, акгьы сацәшәом. Сара исоушаз соуит ари аԥсҭазаараҿ, еиӷьу, еиҳау, уаҳа акгьы сҭахым, акызаҵәык исҭаху, исымоу сцәымӡааит. Исиҭаз сцәимгааит! Уара усыманаҵ! (Лнапқәа наикәлыршоит.) Уара, Асҭамыр…



398

Адәахьынтә, ашә дамыскәа, дыҩны дааиуеит М а к т и н а, Мамсыр иаҳәшьа. Илхыхны илкуп акасы еиқәаҵәа.

с ҭ а м ы р. Мактина, бзиала баабеит! Иааз дыббома, Асҭанда?!
с ҭ а н д а. Мактина боума? (Иааџьалшьоит, иҟалҵара лыздыруам, нас лхы лнапаҿы иааганы, лҽырҭынч.) Мактина,
шаҟа сеигәырӷьазеи бахьааз! Бхала…
с ҭ а м ы р. Иҭабуп, Мактина. Бахьааз ҳара ҳашҟа. Уажәы, ишыбдыруа, ҳара ҳашҟа амҩахыҵра рцәымӷуп аӡәырҩы, цәгьарас ирзаауз сыздыруам. Бтәа, сас дахьк иа ҟара сбеигәырӷьеит. Ҳара, Мактина, бара ибдыруеит, уаҳа ҳа лымшеит. Даҽа мҩак ыҟамызт. Мамсыр уаҩы ҟәыӷак иоуп, уи ҳаиликаап, уажәы игәы шны дахьынӡаҟоу, ҳаизеилымкааргьы, ихашҭқәар… Сара иасҳәоит снеиҿагыланы, ишыҟалаз зегьы иасҳәоит, уаҳа ԥсыхәа шыҟамыз…

с ҭ а н д а. Саргьы иасҳәоит. Ҳаиликаароуп…
а к т и н а. Шәынасыԥ шәалагәырӷьо шәтәоуп акәу?! Шәара аԥхамшьақәа! Излашәгәаӷьӡазеи сацәажәара! Дабаҟоу сашьа, дабаҟоу ҳаиликаауеит ҳәа шәызҿу? Дабаҟоу сашьазаҵә?!

(Лылабжышқәа рҿаархоит.)
А с ҭ а м ы р. Уи ашьхаҟа дцеит. Лассы дхынҳәуеит, аԥхын ра ниасаанӡа дынхаргьы, лассы дхынҳәуеит, дшаахынҳәлак Асҭандеи сареи…
а к т и н а. Нырцәынтәи макьана аӡәгьы дыхнымҳәӡац, нырцәынтәи. Дыҟам уаҳа, сашьазаҵә дыҟам! Шәара, шәара…
(Лыԥсы еихәлахоит, илызҳәом.)
А с ҭ а н д а. Ибҳәо закәызеи, Мактина… Акасы еиқәаҵәа ибку… Башьа изыҳәан… О, Мактина, сҩыза, сҩыза бзиа, сшьы, бара бнапала сшьы!..
а к т и н а. Бмааин сымԥан! Бара аԥсахҩы! Бара боуп абри акасы еиқәаҵәа схазҵаз! Бара боуп сашьа дҭазырхаз! Быбла ԥхамшьақәа аартны бызласыхәаԥшуазеи, бара ламысда!

А с ҭ а н д а. Баанҿас, Мактина, бмыццакын! Цқьа, иҟалаз… Бажәақәа ахымҩас иаҩызоуп, изакәызеи ибҳәо?! Иҟалазеи, ихьзеи Мамсыр?
а к т и н а (лҵәыуара нкылауа, харадҵарала). Баргьы,
абнигьы, шәара  шәҩыџьагьы  дҭашәырхеит  сашьа!  Ашәы


399

ҳхьыкәкәа адәы ҳақәышәҵеит иан, иаб, сара, ҳазегьы! Сыбла уҽоумырбан, Асҭамыр! Аиҩызара ныҟәугеит ибзианы! (Асҭанда лахь.) Машәырынгьы џьара бысҿамҳан, акәымзар абарҭ снапқәа рыла быблақәа ҭысхуеит. Ҳабла шәҽашәмырбан шәҩыџьагьы!

с ҭ а м ы р (иаҳауа ажәақәа чҳауа, иҽынкылауа). Баанҿас,

маҷк бхы бнапаҿы иааг, Мактина, уаҩҵас иҳаҳә, иҟалазеи? М а к т и н а. Ашьха дахьыҟаз дҭахеит сашьа. (Дҵәуоит.)

Машәырла дҭахеит рҳәеит. Аха сара издыруеит, уи машәыр ла акәым дышҭахаз. Шәара дҭашәырхеит Мамсыр! Сашьа дызшьыз шәоуп шәара! Исылшозҭгьы… Аха дҟалап уи ишьа зуша, сашьа ишьа кәапеила изташа! Ҳара иаҳшәышәҵаз ашәы, шәаргьы шәҭахцәа иршәылап шәара шәзыҳәан. Шәа банӡацари!

с ҭ а н д а (уаҳа лылымшо). Абар, ариабжьарак сыргәа ҭеиуа, иаха смырцәо сызмаз. Сцәа иалашәаны сыҟан рыцҳа рак ҳшақәшәоз. Мап! Мап! Уи аҩыза ҟалашьа амам, иамам, иамам! Ишԥа?! Мамсыр дышԥаҭахоз?! Усеиԥш шԥасзууаз, Мамсыр?! Абас сахьырхәра!..

с ҭ а м ы р (иҟаиҵара дақәымшәо). Уи аҩыза ҟалашьа амам. Мап. Џьара аӡәы ихҩашьалеит. Мамсыр иакәхарым иҭахаз…
с ҭ а н д а. Иныҟасҵазеи! Иныҟасҵазеи! Сызшаз ԥсышьацәгьа сиҭароуп, иныҟасҵазеи! Сара сҭахар иаҳа еиӷьын, сара... Иара иԥсы ацынхәрас сцар акәын сара!..

М а к т и н а. Шәысцәымӷуп, абгыӡ еиԥш шәысцәымӷуп! Сыла шәҽашәмырбан! Схаҭагьы схы сцәымӷуп, схы! Сыблақәа ҭыхызма, сзырлашәызеи, слашәны адәы иқәхаша сара, ишԥасымбеи, ишԥасзымдыри сашьа ихаҵкыс, иԥсаҵкыс бара беиӷьишьо бзиа бшибоз. Сара исылшон уи деиқәсырхар. Маҷӡак акәын цхыраарас ииҭахыз. Сихьынҳаланы ашьхаҟа дысмышьҭыр… Сара силабжьон бара ибанаижьырц, иҟалаз зегьы ихаиршҭырц, баҭанаимҵарц. Сара снапала деибыҭаны амҩа дықәысҵеит ашьхаҟа. Ухы-угәы наухашҭып ҳәа силабжьахуан. Абас схала схы иазызуз. Аҩны дыҟазҭгьы, издыруадаз иаҳа изеиӷьызҭгьы…


400

с ҭ а м ы р. Мактина, бҽырҭынч, џьара еилибамкаарак ҟалеит. Мамсыр сара схаҟара сиқәгәыӷуан. Уи еилымкаашьа имамызт. Ҳаиликаар акәын. Саҭабымҵан, исҳәо сара схаҭагьы исыздыруам. Схы еилагоит. Баанҿас, Мактина, бызгылазеи, макьана бымцан, иҳәатәу рацәоуп. Сбыҳәоит, бымцан макьана!

М а к т и н а. Унапқәа схьумыркьысын, ухәымгасшьоит. Шәықәҵны шәца! Шәсымбан ҳақалақьаҿ. Сыԥсы ахьынӡаҭоу ишәанасыжьуам. Адунеихаан. Сыбла шәҽашәмырбан! Шәиԥ хьыӡ анцәа ишәықәиҵааит! Сашьа инаур насыԥ шәнаҭарым. Иҭынхацәа аӡәы ҳшәықәӡаанӡа, шәықәҵ наҟ! Џьаҳаным шәҭыԥхароуп, џьаҳаным! Агәнаҳа иҟашәҵаз – анцәа ишә хьигӡап! (Даақәгьежьааны, ирласны дындәылҵны дцоит.)

с ҭ а н д а. Мактина, баанҿас, Мактина… Ажәа заҵәык… Баанҿас, баҳәатәык сымоуп…

с ҭ а м ы р (ихы изнымкылакәа). Амц! Аиаша амҳәароуп ишынеибакәу зегьы зыхҟьаз. Мыцла ишьақәгылоу мцу рахоит. Бара Мамсыр дыбжьон, сара дызжьон Шьазина, ҳазегьы аибажьара ҳахьаҿыз, аа, уажәы иахылҵыз. Анасыԥ захылҿиаауам амцҳәара. Амц иахылҵуазеи? Аԥсра, аҭахара, уаҳа акгьы. Илаҳҵаз ауп, баргьы саргьы иааҳрыхыз!

с ҭ а н д а. Ҳҩыџьегьы, уаргьы саргьы ҳҩыџьагьы. (Инапы дамҵасны иаанылкылоит.) Ҳҩыџьагьы…

с ҭ а м ы р. Ҿыбымҭын! (Длыцәхасны днаиҟәиҭхоит.)

Саҭабымҵан!.. Исыхьыз саргьы исыздыруам. Уи ҳаиликаар акәын ҳара. Усеиԥш ҳзимур акәын. Дышԥаҭахоз, ҭахашьас иҟаиҵазеи? Ҳара ҳхарала дҭахаҵәҟьама?
с ҭ а н д а. Ҳцап, Асҭамыр, ҳақәҵны ҳцап.

с ҭ а м ы р. Ҳабналаны… Мап! Уажәраанӡа ҳцар акы иамусын, уажәшьҭа ҳақәҵны ҳанца, иҟалаз ииашаҵәҟьаны ҳара иаҳхараны иҳаԥхьаӡеит ҳәоуп иаанаго. Ҳара дҭа ҳархазшәа…

с ҭ а н д а. Изҭаху ииҭаху игәы иаанагалааит. Ҳцап ҳақәҵ ны. Схы еилагоит.

с ҭ а м ы р. Ҳҩыџьегьы акгьы ҳхараны избом сара. Мап! Иаҳхарам. (Ихазы иӡбеит.) Сара сцоит ашьхаҟа. Дахьҭахаз


401

сыԥшаароуп, дышҭахаз, насгьы иҭахашьахаз еилыскаароуп. Иҟалазеишь убраҟа? Сыблала избароуп, еилыскаароуп. (Ашә ахь иҿынеихоит.)

с ҭ а н д а (дихьынҳаланы длышьҭуам). Умацара ус зышьҭуам. Саргьы сга уахьцо, Асҭамыр! Схала саанумыжьын араҟа! Сшәоит, схала сшәоит!..

с ҭ а м ы р. Еилыскаароуп, иҟалаз аиашаҵәҟьа еилыс каароуп!.. (Дцоит.)

с ҭ а н д а (лхала). Сара сшәоит, Асҭамыр… Схала сзаангы лом араҟа, агәыҭҟьа сагоит, снумыжьын схала!..

ԥ а р д а



А ҩ б а т ә и а х ә ҭ а

Иаабац ауадаҿоуп. Инеизакны ауада аҩныҵҟа ишыҟац иҟоуп, амала адәахьы, аԥенџьыр ҳалԥшны ҳахьынаԥшуа, ажәҩан, цас иауашәа, иаҳа илахҿыхуп, уаанӡа ицәҳәны, рыцаҟьақәа еиқәаҵәаӡа иаабоз ашьхақәа уажәы инықәӷьашаа-аақәӷьашаан, асы нықәҳа-аақәҳаит. Мчыбжьык еиҳамкәа, мшқәак роуп ибжьысхьоу. Асҭанда астол дадтәаланы, аҵаҩцәа
ртетрадқәа лыриашоит.

А с ҭ а н д а (лхала, лхазы). Шаҟантә ирасҳәахьоузеи, изласылшо ала, рхы иҭагаланы, шаҟантә ирасҳәахьоузеи, аха иуам, зегьакоуп, агха ахьыҟарҵац иҟарҵоит. Аҵара акәӡам хәыҷқәак рхы иҭоу. Уара аурок анырзеиҭоуҳәо, дара зынӡаск даҽакы иазхәыцуеит.

Ашьҭыбжь ааҩуеит аҩны ааигәара иаангылаз амашьына. Асҭанда днаҵҟьаны, дласны аԥенџьыр днадыххылоит.

Иара иоуп! (Лгәырӷьара шбашахаз лбоит.) Сгәы сажьеит… Зынӡаск даҽаӡәуп. (Асааҭ днахәаԥшуеит.) Асааҭ ааба рахь аус ауеит, ҩажәа минуҭ аус аухьеит ааба рахь… (Астол ахь даахынҳәуеит, еиҭах атетрадқәа днарыдтәаланы рыриашара далагоит.) Ҩышьа ԥҟарақәак еиҭах ирзеиҭасҳәароуп…


402

Ашә лызқәа аиарханы дтәоуп. Асҭамыр данааҩналоз дгәалымҭаӡеит. Уи акраамҭа ашә дылагылоуп, дааԥсаха, деиқәышьшьы дыҟоуп, иблақәа неихмырсыӷь Асҭанда длыхәаԥшуеит. Акыр ҵхьаны, аӡәы дышлыхәаԥшуа лцәа иалашәан, ашырҳәа даахьаҳәуеит.

Асҭамыр!.. Уанааиуаз ҳәа акы аасымбеит… Атетрадқәа рыриашара саҿуп, аӡәы дсыхәаԥшуама ҳәа саахьаҳәзар… Машьынак аангыланы, ашьҭыбжь гацыԥхьаӡа, сыҩны аԥенџьыр снадыххылоит, усҟан уара…

с ҭ а м ы р. Машьынала аусураҟны сныдгылан, уантәи шьапыла сҿаасхеит… Сшьапқәа сыҵӡааит, убасҟак сааԥсоуп… (Адиуан днықәтәоит.) Зынӡаск сацәхҟьазаап ашьха, ҩымш заҵәык сныҟәан, сшьапқәа сҟәыԥсааны ицоит.

с ҭ а н д а. (лшьамхқәа арсны иаԥхьа днагылоит, иеимаа ашьацҳәақәа ԥлыртлоит, ишьылхуеит). Уԥсы ушьап, ушьара уқәлап уажәыҵәҟьа… Аӡырԥха аауеит, уҽыкәаба… Акаҳуа узсыршып, уааԥсара наухнацоит… Уажәыҵәҟьа исыршуеит… (Илзымычҳакәа.) Иҟоузеи, еилукаазеи ашьхаҟа уахьцаз?

с ҭ а м ы р. Акаҳуа узсыршуеит бҳәан…

с ҭ а н д а. Ааи, ааи, уажәыҵәҟьа… (Дласны ахәыҟаҵарҭа уадахь дцоит.)

с ҭ а м ы р (дҩагыланы аԥенџьыр ахь днеиуеит, акраамҭа ашьхақәа рахь дыԥшуеит). Еилукаазеи ашьхаҟа уахьцаз лҳәеит… Ашьхақәа гылоуп ишгылац. Еиқәыӡырҩуа, рыхқәа шьҭыхны. Миллион шықәса уажәаԥхьагьы убасҵәҟьа игылан, аринахысгьы убас игылазаауеит. Адунеиаҿы иааҟало дара уссгьы ирымам, рхы ҳҭам, ргәы ҳҭам. Ашышкамсқәа реиԥш иҳәарсалеиуа ирымҵоу ауаа ҳагәхьаас иркузеи?! Русс иҳалоузеи, ҳабарҭаху… Ҳара ҳагәҭыхақәа, ҳара ҳгәаҟрақәа… Ҳаԥсы ҭацгьы иҟам…

Акаҳуа лыманы дааиуеит А с ҭ а н д а.

с ҭ а н д а. Уара бзиа ишубо еиԥш, иџьбараны иузсыршит.

с ҭ а м ы р. Ибзиоуп… Ибзианы ибыршит… (Ижәуеит, ишуп, дабылуеит.) Бара бызҿыз сахьынӡаҟамыз?

с ҭ а н д а. Сызҿыц. Ашколахьынтә аҩныҟа, аҩнынтә аш кол ахь. Аҳатәы зҳауа реиԥш, сцо-саауа, мҩакы сануп. Изсыр


403

ҵо ма уаҩҵас рхы иҭалахуандаз. (Тетрадк аашьҭылхуеит.) Ҵыхәаԥҵәарада агхақәа ҟарҵоит. (Акаҳуа ахьынӡаижәуа,
ацәажәара даҽаџьара ииалгарц.) Зхы иақәиҭу атема анрысҭа,

ҵаҩык иҩымҭаҿы епиграфс иааигаз уазыӡырҩи… Иахьӡузеи ииҩыз? «Мҳаџьырк ихҭыс». Амҳаџьыраа ртәгьы иара иабаи дыруеи, аха ирҳәо иаҳазар акәхап. Аепиграф уазыӡырҩи:
(Даԥхьоит.)

Раид ахацәақәа, шәанаџьалбеит, Раид агәаҟцәгьа, уан лхы лсеит,

Иара адунеи мыжда уаароуп, – иҳәеит, Иара адунеигьы мардуануп, – иҳәеит, Ашәареи аԥсреи еимаҭәагәышьам, Ажәытә хацәақәа, шәнеибац рымҳәеи, Дасу ианишьа ихаҵашьоуп ҳәа, Уарада гәышьа, раид гәышьаӡа!

Абраҟа «дасу ианишьа ихаҵашьоуп» инаҵишьын, ус еиԥш далагеит: «Сара саныхәыҷыз… – уажәы ддухахьоу џьушьап, – сабду исеиҳәеит мҳаџьырк ихҳәааны абас еиԥш ажәабжь…

с ҭ а м ы р. Иганы уабду уизаԥхьа ҳәа иаҳәа… Амҳаџьыр қәа зыниаз акәым, ҳара ҳазҭагылоу аамҭа цқьа иҳаздырхуам.

с ҭ а н д а (аҿымҭра ашьҭахь). Саргьы уара иуасҳәаша ажәабжь бзиак ҵәахны исымоуп, иумаҳаӡац ажәабжькоуп.

с ҭ а м ы р. Иумаҳаӡац бҳәоу? Изакәызеи иара?

с ҭ а н д а. (иалҳәарц лҽыназылкуеит, аха лҽаанылкы лоит). Уажәшьҭан… Даҽазны иуасҳәап. (Илзымычҳакәа.) Из ҿумҭуазеи, изсоумҳәозеи еилукааз?

с ҭ а м ы р. Бара иҵәахны ибымоу, исабымҳәо закәы зеишь? Иансабымҳәоз зынӡаскгьы ицәырбымгаӡандаз…

с ҭ а н д а. Хәымш ҵуеит сузыԥшуижьҭеи… Хәаха-хәымш… Схы нықәҵаны уаҩҵас смыцәаӡац. Уанбахынҳәуеи ҳәа сыԥшын. Уажәы, анцәа иџьшьаны, уанаа, ҿуҭуам, акгьы уҳәом…

с ҭ а м ы р. Ибасҳәарц сҭахымкәан акәӡам, сааԥсеит, ацәажәараҵәҟьа сылшом, уаҳа акгьы. Ишԥеиҳәеи бҵаҩы?



404

«Иара адунеи мыжда уаароуп», – иҳәеит акәу? Уаарас иҳаи ҭазар, ма иахьынӡаҳамоу, ишаҳҭаху ҳақәиҭзар…

с ҭ а н д а. Ушызбац уҟаӡам… Зынӡаск даҽакала уҽеиҭакны ухынҳәит. Иҟалазеи, еилукаазеи убраҟа, Асҭамыр? Дыбӷалама? Дышԥаҭахеи Мамсыр? Ихы акыр азиума? Ииашоума ақалақьаҿ ирҳәо? Арыцҳара ахьыҟалаҵәҟьаз уҟазма, узнеима?

с ҭ а м ы р. Баша бгәы иаанагоит сҽысыԥсахызшәа… Ҵа ны, еидысхәыцлаз рацәоуп, аха иббац соуп. (Иаалырҟьаны.) Бара биашан, Асҭанда. Бара ианыбҳәаз сақәшаҳаҭхар акәын.

с ҭ а н д а. Иарбану зыӡбахә умоу?

с ҭ а м ы р. Ҳақәҵны ҳцап аныбҳәоз сақәшаҳаҭхар акәын. Еиӷьуп, ииашаҵәҟьаны еиӷьуп ҳақәҵны ҳцар. Ихароу даҽа қалақьк ахь ҳцап. Ҳцап ҳхы ахьынахоу. Ус еиӷьуп. Уахаҵәҟьа ҳақәҵып.
с ҭ а н д а. Ас иаарласну? Ҳаԥхарҵазшәа…

с ҭ а м ы р. Ашьха сылбааны сшаауаз, атрест аҟны сныдгылеит. Схы сақәиҭышәтә ҳәа арзаҳал аансыжьит. Ҳа_ маҭәа-ҳҩыҭәа нақәҵаны, ҳнаскьазгаша амашьына азыҳәан гьы срацәажәеит. Уаха асааҭ жәаҩа рыбжазы ицо дәыӷбак ыҟоуп. Убри ҳахьӡартә иаауеит амашьына.

с ҭ а н д а. Уаха адәыӷба ҳҭалону? Иабацои уи адәыӷба, ҳабагои?

с ҭ а м ы р. Иахьцозаалак зегьакоуп. Уахык, ҩаха ҳҭаны ҟәар, нас џьара ҳақәҵып. Анцәа иџьшьоуп, ҳтәыла дуӡӡоуп. Ус иаҳа еиӷьуп, ҳцап, ҳцап ҳақәҵны.

с ҭ а н д а. (иҟалҵара, илҳәара дақәымшәо). Абас иаалырҟьаны, сара сгәы анкасыршә…

с ҭ а м ы р. Исҭахым бысцәыӡырц. Исҭахым ҳаицәыӡырц. Сгәы иаанагомызт, снапала зыбжа сыргылахьоу абри ақалақь абас иааҳәны сара исаӷахоит, абас иареи сареи ҳаицәтәым хоит ҳәа.

с ҭ а н д а. Исаҳәа, сызургәаҟуазеи, еилукаазеи, иҭа хашьахазеи Мамсыр? Машәырла дҭахоу, мамзаргьы ииа шаҵәҟьаны иҽишьу?
с ҭ а м ы р. Баша сцеит. Ҿыц ҳәа акгьы сзеилымкааит.
с ҭ а н д а. Нас абас уҽеиҭоукыртә…


405

с ҭ а м ы р. Ҳаҟәыҵып. Иҳаҩсхьоу ҳаҩсит, ицеит, уи сацәшәом. Сара сацәшәоит ԥхьаҟатәи ҳԥеиԥш. Бареи сареи уаҵәтәи ҳамш сацәшәоит. Шьхатәылан сахьнеиз, уахык шаан ӡа сызмыцәаӡеит. Исгәалашәон Ерцахә ахалара азыҳәан аҭаҳмада ииҳәаз ажәабжь. Аеҵәақәа еилыџьџьаауа исхагы лан ажәҩан. Сыламыс сарцәомызт сара. Убасҟак схәыцит, ииашаҵәҟьаны, иҟалап, изласымбацыз ала иааҳәны, даҽа ганкахьала избазар адунеи.

с ҭ а н д а. Зегь акоуп, сара агәра згоит, ԥсы зхоу акгьы ушьапы иаҵамҟьацыкәа Ерцахә ухалар шауа. Иҟоуп, хымԥада иҟоуп уахь ухазгало мҩакы. Аус злоу, убри амҩа аԥшаароуп. Иҟалап, џьоукы ццакцәаны уи амҩа рызгәамҭазар, даҽа џьоукгьы ииашамыз мҩала идәықәлазар…

с ҭ а м ы р (ихы инапаҿы иааганы). Уеизгьы-уеизгьы адунеиаҿ иҟамлацыз уамас иҟалазеи? Згәыжәла цәгьаз, иуаҩыџьбараз арԥыс, бзиа иибоз аԥҳәызба мап ахьицәыл кыз, дахьицымцаз иахырҟьаны, ақалақь кажьны, дықәҵны дцеит ашьхаҟа. Иара усгьы ақалақь, ацивилизациа кажьны, аԥсабарахь абналара модоуп уажәы. Ашьха дахьнеиз, абна ԥҟаҩцәа рҟны аусура далагеит. Уаҟа аус шиуаз, машәырла дҭахеит. Уаҳа акгьы. Уаҳа иҟалазеи? Акымзаракгьы.

с ҭ а н д а. Машәырлоума дышҭахаз? Абна шԥиҟоз…

с ҭ а м ы р. Абнаԥҟара мацара акәмызт уи уаҟа дызҿыз. Дахьнеиз иибақәаз изымчҳаит, дагьанымшәеит. Аҵла хәыҷы, аҵла ду ҳәа еилых ҟамҵакәа, шьхатәыла абна ахшьаара иаҿуп уеизгьы. Аварварцәа реиԥшоуп Аԥснытәи ҳабнақәа шықәырхуа…

с ҭ а н д а. Абна мацароума, абаҟақәа ишԥарызныҟәо! Уиакәым уажәы ҳазлацәажәо…

с ҭ а м ы р. Ашьха наарақәа цәҳәуеит, уи иахҟьаны анаарақәа ыҵышьшьны ибгоит. Зеиԥш ҽаџьара иуԥымлоз, аа-ҵлақәа ирҩызаз аҵла хкқәа инадыркны, еилых ҟамҵакәа иблақәа ианырба, газеҭи еиҳабыреи акы аанмыжькәа, зегьынџьара ашшыԥхьыӡқәа, ажәалагалақәа рыҩра далагеит. Уи идеилиркаарц иҭахын абна шыхьчатәу, уаҵәтәи амш ҳәа ишхәыцтәу. Амҿымаҭәахә азыҳәан мацара ишыҟам


406

шьхатәылатәи абнақәа. Ауаа ргәабзиара, аҳауа ацқьара, ажә лар ргәы-рыԥсы, рашәақәа, ражәабжь дуқәа, зегьы шьхатәыла ишадҳәалоу. Џьоукы деилыркаауан, ииҳәоз иадгылон, даҽа џьоукы ихыччон узҿу донкихотроуп ҳәа, аҵәы иларҵон.

с ҭ а н д а (инақәырӷәӷәаны, лара еиҳа еилылкаарц илҭаху).

Машәырла акәу, мамзаргьы иҭахашьахазеи?

с ҭ а м ы р. Ухлахаҵ гьежьыртә, иҳаракны абӷаларҭаҿ иаҿагылаз ԥсаҵлак аԥҟара даҿын. Аҵла ажәхьан, иҩахьан, инааны иаҿагылан, абжаранӡагьы иԥиҟаанӡа, идӷьырит. Мам сыр анеиҭаԥахагьы имаӡеит, даманы ибӷалеит.
с ҭ а н д а. Машәырлами ишихьыз?

с ҭ а м ы р. Иара иԥиҟоз, ҳабнақәа акыр ирныԥшуазшәа, ихҩаахьаз, згәыцәқәа бажәхахьаз, мамзаргьы ақәра дуӡӡа змақәаз ракәын дзышьҭаз. Абӷацымкыра иаҿагылазаргьы, уб раҟа даҿаланы иԥиҟон. Игәыӷьны бнаԥҟаҩык дахьзымнеиуаз, иара днеиуан. Абнаԥҟаҩцәа аӡәык, ҩыџьак иреиҳәахьан уи ашьхаҟа инеишьахаз, иқәымҿиаз ибзиабара аӡбахә. Ҩызара ыҟам, бзиабара ыҟам ҳәа иҳәалон рҳәеит. Дара ишырымуа, иахьшәарҭоу џьара данаҿалалак, ихы иҭахӡам, дахьҭахаша дашьҭоуп, ҳааихылаԥшлароуп рҳәон. Арыцҳара аныҟала, ихы ҭаирхеит, иҽишьит, избанзар ихы-игәы ахшәаны дыҟан ҳәа агәра ргеит. Ԥсы зхоу аӡәгьы илшом уажәшьҭа ус шакәым агәра дыргара.

с ҭ а н д а. Уи иашаӡам, ихы ус азиуамызт, ииашаӡам уи!

с ҭ а м ы р. Уиадагьы, уаҵәы дҭахараны уахеиԥш, дмы цәаӡакәа, салам шәҟәык аҩра даҿызаарын. Иаашар иумыҩ ри, гәаҟрас иумоузеи, уаха иумҩыр амуа ҳәа аниарҳәа, акыр зҵазкуа шәҟәуп, иаӡбауа рацәоуп иҳәеит. Ианааша, аусура дцаанӡа, ҵаҟа дылбааны даан, ашәҟәы амҩа иқәиҵеит. Абна ахьԥырҟоз даныҩхала, ҩбаҟа сааҭгьы мҵыцкәа, иаалырҟьаны дҭахеит. Зегьы ааидкыланы ианазхәыц, иуасиаҭ ажәа ҩны амҩа иқәиҵеит, иаргьы иҽишьит ҳәа ақәырҵеит. Ма иҭаацәа рахь иҩит, мамзаргьы бзиа иибоз аԥҳәызба лышҟа иҩит ашәҟәы рҳәеит. Ҳара акгьы ҳмоут, ишыбдыруа, ус анакәха, иҭаацәа рзыҳәан иҩызар ҟалап. Издыруада абна ахьчараз акәзаргьы изиҩыз.


407

с ҭ а н д а. Сара дҭасырхеит уи, сара! Сара соуп зегьы зхароу. Зҽызшьуаз рыхьӡҵәҟьа уҳәаргьы ицәымӷын. Арыцҳашьара иаԥсамкәа иԥхьаӡон. Сара иуасымҳәаӡац, Асҭамыр. Аԥсра абла сҭаԥшхьеит зны. Бзиагьы субом, адунеихаангьы ҳаинасыԥхом, сыԥсы ҭацгьы уҟам, уимоу, сыҟаӡамзар уаргьы саргьы иаҳзеиӷьуп ҳәа агәра згеит ҽнак. Схы аԥырсымхрада уаҳа ԥсыхәа ыҟамкәа збеит. Егьысыӡбеит схы згәаӷьып ҳәа.

с ҭ а м ы р. Бзамыҟәран. Багьԥсуан, ахьӡ бааԥсгьы набхылон.

с ҭ а н д а. Ауаа исзырҳәарызеи ҳәа уазхәыцуам уи агәыӷьра аҟынҵәҟьа уаннеилак. Уиакәым сара сеиқәзырхаз. Сыԥсы еиқәирхеит Мамсыр.

с ҭ а м ы р (иџьшьаны). Ишԥа? Мамсыр сыԥсы еиқәирхеит бҳәоу?

с ҭ а н д а. Сара иҭасырхаз ауаҩ, сыԥсы еиқәирхеит. Цәалашәарала идыруазшәа, сара гәҭыха бааԥсык ансоуаз, дахьаанагаз сзымдырӡо, сааигәара дшыҟоу збон. Убасҟангьы схы сымагәхьха, схы-сгәы ахшәаны сышнеиуаз даасԥылеит. Сшыҟаз ибон, ибыхьзеи ҳәа сыхҭакны сазҵаара даналага, сылабжышқәа рҿаархеит. Ишынеибакәыз зегьы иасҳәеит. Иахьиасҳәоз шаҟа сиашамыз, шаҟа иегоизмраз здыруан, аха уаҳа ԥсыхәа сымамызт. Ииҳәақәаз зегьы зуҭахузеи, схы-сгәы схаиршҭит. Исгәалашәаз, убасҟан далацәажәон аҽшьра аӡбахә. Амчымхара, аԥсыҽроуп аҽшьра зыхҟьо иҳәеит. Аԥсҭазаараҿ ихатәы ҭыԥ ааникыларц иқәԥо, иӷәӷәоу ауаҩы иҽишьуам. Иҽызхишьаауазеи ауаҩы ԥсыҽ? Аа, ижәбома сара шаҟа сыбзиаз, сара шаҟа суаҩы цқьаз, сара исеиԥшу абзиа данаалом ари адунеи гәымбылџьбара, ари адунеи хәаԥса ҳәа ҳаиҳәарц, дрыцҳаҳшьарц иҭахуп, убри азыҳәаноуп иҽзишьуа иҳәеит. Сара сеилызкаауа ҳәа аӡәгьы дыҟам ҳәа аҵәы алаҵо, дычча-хәмаруа мацара, саргьы сирччеит, иаргьы ихы лафқәак налихит. Ианигәаԥхалак, аԥсы дирччон. Абас, зҳәоз, абас иҟаз ауаҩы, ихы игәаӷьызар, убри аҟынӡа днеизар, сара соуп изхароу, сара соуп уаанӡа дназгаз. Снапала дҭасырхеит.


408

с ҭ а м ы р. Ииҩызеи, ианиҵазеишь исалам шәҟәаҟны? Саԥхьазшәа сыҟандаз аҵыхәтәантәи ишәҟәы, уаҳа акы сҭа хымызт.

с ҭ а н д а. Насыԥ имазарц иҭахны, абзиабара ду дазыгәыҳәуа, Ерцахә ақәцәахь дхаларц амҩа дықәлеит ауаҩы. Амҩа дахьықәыз, имбаӡакәа, ишьапы инаҵаирҟьацит хьычԥаԥыр хәыҷык, мамзаргьы, шышкамск. Убри ауаҩы ҳиеиԥшуп уаргьы саргьы. (Лара ишлыцәтәыму удырратәы,

баша, хеиқәырхагаҵас.) Иарбан ӡиасу амшын аҿынӡа инеихьоу, аԥаҩ ихықәгылоу ҵлак ыҵымжәакәа, мамзаргьы шышкамс ҭрак мырбгакәа.

с ҭ а м ы р. Бара ибыцәтәыму ажәақәоуп ибҳәо! Ашыш камс ҭрақәа зырхәашо аӡиас зыцқьахом, мап, изыцқьахом!

с ҭ а н д а. Иахароузеи аӡиас, ашышкамсқәа рыҭра аԥаҩ аҿыҵәҟьа иҟарҵазар, наҟ инаскьандаз! Аӡиас иаҭахызма агәнаҳа аҟаҵара?

с ҭ а м ы р. Асааҭ жәаба рзыҳәан иаауеит амашьына. Ҳцап ҳақәҵны.

с ҭ а н д а. Уахымԥо иуӡбама уара убас? Ҳабналаны ҳцома? Ус анакәха, уареи сареи иҳабжьаз бзиабара думызт. Баша еибажьаран.

с ҭ а м ы р (илҳәо џьашьаны). Изакәызеи ибҳәо, Асҭанда?! Бзиабарамзар, изакәызеи нас бареи сареи иҳабжьоу? Бажәа иахьакәым икшоит.

с ҭ а н д а (данышәаны илҳәоит ԥаса дызҿагылоз). Ԥсы зхоу џьара акы ишьапы иаҵамҟьацыкәа, аӡәы дыбӷамҵакәа, аӡәы иԥсы дахаԥымжәакәа, игәы ҭамҷаҷакәа, џьара аӡәы игәыӷрақәа мырхәашькәа иамуазар акәхап, уаҳа ԥсыхәа ыҟамзар акәхап анасыԥ ду ахь, уи ашьхеибаркырахь ахалара.

с ҭ а м ы р. Мап! Сара агәра згоит, уи ашьха ухаларц азыҳәан, даҽа мҩак шыҟоу. Иҟоуп. Хымԥада иҟоуп, ҳара иаҳзымдыруа даҽа мҩак. Ҟалашьа амам. Бареи сареи уи амҩа ҳақәымшәазар, иаҳзымԥшаазар, ҳзанымлазар, уи иаанагом иара ыҟаӡам ҳәа.

с ҭ а н д а. Сара уажәшьҭа зегьы сцәеилаҩашьеит. Ухы еилагап. Сгәанала, амҩа акәӡам аус злоу. Аус злоу убри амҩа


409

ианыло дзакә уаҩу ауп. Ииашаҵәҟьаны, бзиабарала игәы ҭәызар уи ауаҩ, ԥсы зхоу зегьы бзиа ибоит. Дназхәаԥшлак зегьы гәыбылрала дрыхәаԥшуеит. Зегьы иара изгәакьахоит. Уи адунеихаан цәгьара ҟаиҵом. Хьычԥаԥыр хәыҷӡак иадам харгьы, ԥсы зхоу акгьы аԥсы иаԥирхом. Ус иҟам ауаҩы игәы, бзиабара ҭам, иккаӡа иҭацәуп. Аԥсыҭбареи, ашьеи, алаӷырӡи зцу уи бзиабарам, уи абзиабара иацрыҵуа ашәшьыроуп, абзиабара анаур цәышҳаби. Абриоуп аус злоу, игәаӷьны иҳазҳәом акәымзар, абраҟоуп аиаша ахьыҟоу, Асҭамыр.

с ҭ а м ы р. Уи аҩыза аиаша удыруазар аҵкыс, иузымдырӡозар иаҳа еиӷьуп. Ҳхала иҳаӡбауеит, иҳарҿиоит, иҳарԥшӡоит дунеик, нас уи еилаҳауа, ихыбгало ианалагалак ҳхы-ҳгәы ахшәоит, ҳгәамҵуеит. Изхарада? Ҳхаҭақәа.

с ҭ а н д а. Ашьхаҟа уцеит, аиаша еилыскаауеит ҳәа. Игәыҟаҵагоу амц иаҳа еиӷьуп, игәыԥжәагоу аиаша аҵкыс ҳәа уҳәартә еиԥш, уҽыԥсахны ухынҳәыма?

с а ҭ м ы р. Уԥсы ҭаны адәы ақәзаара аҵкыс, аԥсра иаҳа имариоуп, иԥсыз хьаа имам, хьымӡӷ имам. Гәырҩакгьы уи даргәаҟуам. Реиҳа имариаз алихуамызт, мап, ус амҩа мариа даныломызт Мамсыр! (Иаалырҟьаны дааигәыҵаиҳәҳәоит.) Ас ҭанда, бара банызбоуп сара аԥсҭазаара агәыблра аныскыз, агәырӷьара иашаҵәҟьа захьӡу аныздыр. Сара аӡәгьы бисҭом бара, дарбанзаалак аӡәгьы. Иԥсы анҭаз ҳамҩа аԥгылара илым шеит, уажәшьҭа, идунеи аниԥсах акәым. Сыбзара иазымгазар гьы, сыԥсра иагап шәара шәыбзиабара ҳәа ҳаиҳәарц азыҳәа ноуп уи иҽзишьыз. Аха иԥсы анҭаз илымшаз, данԥсгьы илшом!.. Ҳақәҵны ҳцоит уахаҵәҟьа, нас ирҭахызар абри ақалақь иалан хо зегьы хыҵны иҳашьҭазааит, ирҭаху рҳәалааит!..

с ҭ а н д а. Дасу илаиҵазоуп иааирыхуа…
с ҭ а м ы р (уаҳа илшом, ҽыхьчагас ииӡбақәоз импыҵы
шшеит). Мамсыр ҳирҳәит ҳара! Ҳаккаӡа ҳарҳәны дцеит! (Игәыӷра мыӡыцкәа.) Аха ҳақәҵны ҳцар, уаҩы иаҳгәа лаиршәарым, акгьы ҟамлаӡазшәа, зегьы ҳхаҳаршҭып. Насыԥ бзиа ҳаманы, ҳхы ҳақәгәырӷьо ҳаҟазаап.
с ҭ а н д а. Ҳгәалашәарақәа рцәыбналашьас иҟоузеи, Асҭамыр! Ҳахьцалак, ҳагага иаҩызаха, иҳашьҭазаауеит. Сара



410

шаҟа зҽазысшәахьоу иудыруазеи Мамсыр дысхасыршҭырц. Дықәҵны дымцазҭгьы, иаргьы насыԥ иманы дыҟазҭгьы, егьа раан дысхашҭхьазаарын. Сара даараӡа сгәы иахәо џьушьома, уара иахьуаҳауа уи иӡбахә ариаҟара ҳахьалацәажәо? Аха уаҳа иауам, абза иаҵкыс, аԥсы узицәымцозаап. Ҳақәҵны ҳцап уҳәеит. Саргьы ус сгәы иаанагон цқьа сазхәыцаанӡа. Ҳабацои? Егьаџьара дцаргьы, ауаҩы ихы дзацәыбналом. Харшҭшьа змам иамам.

с ҭ а м ы р (иҽаҿаршәны). Зегьакоуп, ҳақәҵны ҳцар еиӷьуп. Амашьына асааҭ жәаба рзы иаауеит. Ҳамаҭәа-ҩыҭәа реизгара ҳахьӡоит. Ҳхы ахьынахо ҳцап, ҳалҵып наҟ абри ақалақь. Агәалашәара хьанҭақәа, агәҭыхақәа, аҽԥныҳәа ҳаҭо иҳахәаԥшуа аблақәа, зегьы ҳарцәыбналап.
с ҭ а н д а. Рцәыбналашьа амам. Уламыс узацәыбналом, убасоуп ушзацәыбнамло ахьӡ бааԥсгьы. Сара соуп Мамсыр дҭазырхаз, сахьцалак рнацәа сықәкны сеибадырбалоит.
с ҭ а м ы р. Бара бымацара бакәӡам Мамсыр дҭазырхаз. Бымҩа сара саԥымгылазҭгьы, бара ашьшьыҳәа Мамсыр ԥҳәысыс биццон, иаргьы иахьа иԥсы ҭаны адәы дықәзаарын.
с ҭ а н д а. Уаргьы умҩаҿ сара суԥымлазҭгьы, насыԥ шәыманы шәыҟазаарын Шьазинеи уареи. Шәҭаацәара хыбгаломызт, ахшарагьы шәоухьазаарын. Абри сурҳәарц акәызма иуҭахыз?
с ҭ а н д а. Асҭанда, сбыҳәоит, ҳаҟәыҵып ас ҳаиқәгәамҵны аицәажәара. Шьазинеи сареи ҳтәы басҳәахьеит. Уии сареи иҳабжьаз бзиабарамызт. Баша еишьцыларан. Ҳара ҳаидызкылоз аишьцылареи ауалԥшьа ашәареи ракәын.

с ҭ а н д а. Саҭоумҵан, аха сара исзеилкаауам уи иаанаго.
с ҭ а м ы р. Бара беиԥш саргьы схаҿы исзаагомызт ԥаса. Бзиала иузныҟәо, уаргьы бзиарала уизныҟәароуп. Сара ауаҩра ҳәа акыр сылҵзар, изыбзоуроу Шьазина лоуп. Қыҭа кҿахак салҵны сааит ақалақь ахь. Атехникум сҭалеит. Ицәгьамкәан аҵара сҵон. Аха сныҟәызгодаз? Исыцхраауа даз? Сеилазҳәодаз, акрысҿазҵодаз? Быжьҩык ҳрыхшеит сани саби. Зыбз ада зыхәламыз, быжьҩуаак рныҟәгара шԥаббеи. Арахь ма игәы бзиахындаз саб. Аибашьрахьтә ахәра ӷәӷәақәа


411

иманы дхынҳәит. Алаба иҽанҵаны дныҟәон. Апенсиа иауаз зызходаз! Аԥхын ачаирҭа ҳхыԥсалан хәыҷи дуи, иааҳрых уаз ҳцәашәҵатәы иазхомыт. Схы сызныҟәымго саналага, сҵара кажьны, ақыҭахь схынҳәырц сыӡбеит. Ишԥаҟасҵарыз, напышьашәала аус зуларын, аҩны срыцхрааларын. Сыԥсы ахьыхәхәа, аҵара бзиа ишызбоз, илкажьны сагьцон Шьазина лакәмызҭгьы. Лареи сареи курск аҟны ҳаидтәалан. Лыҩныҟа сылгеит. Хазы ауада сыҩнарҵеит лани лаби. Ауада ақьыра сдыршәомызт, акрысҿарҵон, сныҟәыргон. Аӡәы иааӡара аӡәы иԥсоуп рҳәоит. Ҟәрышьқәак ансырҳалак, ирысҭарц саналагалак, уахь иумаз, мышкызны, уҵара уаналгалак, ауа лафахәы уоуа уаналагалак, убасҟан иушәап рҳәон. Шьҭа еилыбкаау ауалԥшьа ҳәа сызҿыз? Шьазина лакәмызҭгьы, сара акгьы сылҵуамызт. Анра-абра сзыруан лани лаби. Ашьҭахь лареи сареи ҳаибагеит. Шықәсык ҵаанӡа, абраҟа, сгәаҵаҿы лара лзыҳәан бзиабарала иахьҭәышаз, иккаӡа ишҭацәыз збеит. Егьа зундазгьы, башан. Иҭацәын сгәы, бзиабара кәиц хәыҷыкгьы ҭаршәымызт. Игәнызгон, аха исылшоз.

с ҭ а н д а. Иуҳәогьы саҳауеит, аха иауам, исзеилкаауам сара уи. Абзиабара даҽа цәаныррак аларҩашьашьас иа моузеи?! Насгьы Мамсыри арҭ иуҳәақәоуи еидкылашьас, еидҳәалашьас ирымоузеи?

с ҭ а м ы р. Бара бзиа дыббомызт уи. Ԥҳәысыс биццазҭгьы, уасхырс изықәгылоз шәҭаацәара? Аишьцылареи ауалԥшьеи. Уаҳа акгьы. Сара скәал бынҭагылон. Нас иарбану бареи сареи харас иҳаду? Насыԥ ҳамазарц ахьаҳҭахызу? Убри ҳазыгәҳәуа ҳахьазхәыцуазу? Ауалԥшьа, ашьцылара, ишынеибакәу зегьы ӡшәахҵас инкаба ицеит абзиабара иашаҵәҟьа анцәырҵ. Ҳара акгьы ҳалымшеит. Ишсабҳәара, насыԥ бзиа сымазма сара Шьазинеи сареи ҳанеицынхоз? Мап! Насыԥ бзиа иманы дзыҟаларызу иара, Мамсыр, бзиа дбымбаӡо, биццар?

с ҭ а н д а. Дшысҭахыҵәҟьам идырыр, сигомызт.

с ҭ а м ы р. Иашоуп. Уи зхы лазмырҟәуаз, аԥагьара бзиа злаз уаҩын. Усеиԥш иареи бареи шәеидынхалара цәаԥҽыга ны, дланарҟәуаны иԥхьаӡон, бзиабарада ҳаидынхалара цәаԥ ҽыганы ишылыԥхьаӡаз еиԥш Шьазина. Мамсыр убас дыҟан…



412

с ҭ а н д а (иажәа днаԥыҩланы). Дыҟан… Дыҟам уаҳа… Убриоуп иҟалаз. Абри ажәа заҵәык иунаҭоит зегьы рҭак. Иахьагьы иԥсы ҭаны дыҟазаарын зегьы убас иҟамлазҭгьы.

с ҭ а м ы р. Убас иҟамлазҭгьы… Ҳаԥшьҩыкгьы, ҳаԥсы ахьынӡаҭоу, анасыԥ иашаҵәҟьа зыхьӡу ҳамбаӡакәа, адәы ақәзаара ҳақәшаҳаҭхазҭгьы бҳәар саҳаит. Ус акәу? Баша ҳаԥсы ҭазарц, адәы ҳақәзарц азыҳәан иахҭнаҳҵо маҷк аҟара ирацәацәазар ҟалап.

с ҭ а н д а. Иарбану ирацәоу, иуҳәо закәызеи, Асҭамыр? Мамсыр иԥсы ҭазарц азыҳәан иахҭнуҵалакгьы иарбану ирацәоу? Ауаҩы иԥсы аҵкыс зыхә ҳараку акыр ыҟоума аду неиаҿ?

с ҭ а м ы р. Ҳцоит, ҳцоит ҳақәҵны, уаҳа ԥсыхәа ыҟам. Аҭыӡшәа ҳалибахуа ҳалагеит. Абра ҳаанхар, ас гәоу-гәоу ҳаицәажәо ҳҿынаҳхар, ҳаицәыӡыр ҟалоит. Ҳақәҵып. Ама шьына асааҭ жәаба рзы иаауеит. Ҳамаҭәақәа еизаагалап.
с ҭ а н д а. Урҭ реизгара уамак аҭахым.

с ҭ а м ы р. Ҳаҩнымаҭәа нас иаҳзынарышьҭуеит сҩызцәа. Сҭаҭын абаҟоу? (Иџьыбақәа дырҭеимдоит.) Сигарет цырак ҭаршәым.

с ҭ а н д а. Ҳаԥсы ҭаны, ҳуааны адәы ҳақәзарц азыҳәан иаҳшәо, иахҭнаҳҵо рацәацәоуп, даараӡа ирацәацәоуп.

с ҭ а м ы р. Адунеиаҿ зыхә шәатәым ҳәа акгьы ыҟаӡам. Зегь реиҳа зыхә ашәашьа змам абзиабароуп, аха иара убри гьы иахҭнаҳҵо маҷымзар ҟалап.

с ҭ а н д а. Егьа ахҭнуҵаргьы, уи аҩыза иарбану? Зны, аԥсра ахықә аҿынӡа снеины санынхьаҳә, сгәы иаанагаз уасҳәап. Ишԥазури нас, уаҳа иамуазар, ԥсыхәа ыҟамзар, уажәы ҳшыҟоу ҳаҟаз аринахысгьы. Маӡала ҳаиԥылалап, имаӡазааит ҳус, ҳхьаԥш-кәаԥшуа, ҳшәаԥырҳаԥуа адәы ҳақәыз, аҭахызаргьы ицәаԥҽыгаз усеиԥш аҟазаара, сара сзыҳәан убригьы насыԥуп сҳәеит. Ишԥазури, дгәырӷьома, дгәырҩома, дшыҟазаалак, иҩны дахызааит, иԥҳәыс лахь дгәарлалааит, дыҟаз ус, саргьы сыҟаз ус. Ихаҭа дсымам заргьы, ишәшьыра сара исзынхоит ҳәа схәыцуан. Убри аҩыза ахҭнысҵарцгьы сазхиан сара.


413

с ҭ а м ы р. Егьа сҳәаргьы, убасҵәҟьа бхәыцуеит ҳәа сыҟамызт, исабымҳәацызт. Ҳаҩны ҭаҭын цыблаахакгьы ҩнар шәымкәа изгазеи?!

с ҭ а н д а. Сара иуасымҳәаргьы, уара ухала иузгәамҭа ӡоз? Усоуп шәшыҟоу шәарҭ, ахацәа, иаҳа иҭынчроу, иманшәа лоу, иаҳа шәара ишәзеиӷьу ауп игәашәҭо.

с ҭ а м ы р. Уаха ҳаиԥырҵуашәоуп ҳаицәажәашьа шыҟоу. Адәқьан аҟынӡа снабжьҟьаны, ҭаҭынк аасхәоит. Асааҭ жәаба рзынӡа аус амуеи?

с ҭ а м ы р. Уца, уахьӡоит макьана. Сара ҳамаҭәақәа неидыскылап. (Аҭаҭын ааихәарц дцоит).

Асҭанда аԥенџьыр далԥшны дыԥшуеит.

Аҵх лашьца иалагылоуп ашьхақәа. Акгьы иацәыбналом, акгьы иацәшәом, анаҟәоуқәа рықәжьуп. Ргәахы ҭнаршәаауа ирықәҵаауеит. Аԥшатлакә рысуеит. Дара гылоуп ишгылац, дара гылоуп зегь чҳауа, иаазықәшәо зегь рыхго… Гәнаҳарак ҟамҵакәа, хьычԥаԥыр хәыҷыкгьы ишьапы инаҵамырҟьацыкәа схыцәқәахь изхалода ҳәа иааԥшуеит Ерцахәгьы. Ҳара ҳзымҩеиргьы, дҩеип даҽаӡәы. «Иара адунеи мыждагьы мардуануп, – иҳәеит…» Џьоукы ҳахьынԥашало ҳашкыду ҳалҩыруеит, џьоукы доуҳатә мчык иаашьҭнахызшәа, џьабаада иҩхалоит… Схәыҷра ақалақь, сыбзиабара ақалақь, сҩызцәа зегьы рԥырҵра…
Ашә аӡәы дасуеит.

(Дхьамԥшкәа.) Иаартуп, Асҭамыр, ашә асмыркӡеит. Дагьанбааи…

Дааҩналоит Ш ь а з и н а, Асҭамыр раԥхьатәи иԥҳәыс. Ашә дахьаахы

ҵыз дгылоуп.

ь а з и н а. Ааирагьы азин сымамзар акәхап, аха уеиз гьы – хәылбзиа!

А с ҭ а н д а (илҳәара дақәымшәо). Бзиа… Бзиала баабеит… Саҭамыз, сара…

ь а з и н а. Шьазина ҳәа аӡәыр лыӡбахә баҳахьазар, анкьа зны абри ауада аԥшәма ԥҳәысс иамаз, убри сара соуп… Бымшәан, ибымаскырц смааит.



414

с ҭ а н д а. Сара… Ааи, Шьазина бами… Сара быздыруеит… Бызбақәахьеит. Бааи, быҩнал, баатәа…

Ш ь а з и н а (дыҩналоит). Саргьы бара быздыруеит.

с ҭ а н д а. Баатәа, сбыҳәоит, Сара, аиаша басҳәап, исҳәа ра сыздыруам. Али-ԥси рыла каҳуак бызсыршып… Шәырқәак,
камфеҭқәак… (Ахәыҟаҵарҭа уадахь дныҩнаххуеит.)

Ш ь а з и н а. Акаҳуа ршыга уаҟа, ашьқаԥ аганаҿ икна ҳауп. Ҽнак амца ишақәгылаз ахәы сцәыблит. Баҟәыҵны, аранӡа бааи, уи азԥшыха сымаӡам, сцоит.

Асҭанда дааиуеит.

Сахьааиз џьабымшьаӡои? Сбацәҳарц, сбеисырц, ҭыӡшәак ҟасҵарц акәӡам сара сзааиз. Иџьабшьоит акәу абра сахьыбба? Саргьы иџьасшьоит. Сыԥсы ҭаны, уаҳа абри ауада ашәхымс схыҵуам ҳәоуп сдәылҵны сышцаз. Аха уажәы смааир амуит.

А с ҭ а н д а. Аиашаз… Уи сҳәаргьы… Ааи, бахьааз џьоушьартә иҟамкәа. Насгьы еиҳараӡак абыржәы, уаха… Амҩа ҳанықәло аамҭазы… Акыр ҟалама? Ҭаҭынк ааихәарц, адәқьан аҟынӡа днеит Асҭамыр. Уажәыҵәҟьа дааиуеит. Ҳақәҵуеит наҟ, уа хаҵәҟьа ҳақәҵуеит. Сара баандаҩык сиеиԥшны схы збоит абри ақалақь аҟны, Асҭамыргьы деицәоуп. Ҳашәԥырҵуеит, зегьы ҳашәԥырҵуеит. Асҭамыр дыббарц бҭахызар, уажәыҵә ҟьа дааиуеит.

Ш ь а з и н а. Уи дызбарц акәӡам сара сзааиз, бара бызбарц акәын исҭахыз. Иара дыҟазаргьы, бара бхала сбацәажәон.

Ааҭгылара.

Аҳауа убас иҟәыкуп, уԥсы узеивымго. Қәаршаҩык леиндаз! Сгәы ишаанагоз аҟараҵәҟьа бхы бақәгәырӷьо быҟамзаап. Исаҳаз иашазаап. Мамсыр иҭаацәа рҿы иҩызцәа еизан, дыргәаладыршәон. Сиасны сцон. Убраҟа исаҳақәаз срызхәыцуан. Исзымчҳакәа сымҩахыҵит.
А с ҭ а н д а (илзымычҳакәа, гәыԥжәарала). Биасны быш-

цоз баадгылеит. Мамсыр сара дышҭасырхаз, сара гәнаҳара ла сышҭәу сабҳәарц, ус акәу? Иҳәала, еиқәыԥхьаӡала, дегьы



415

зеиӷьымыз арԥыск иҽисыршьит, ҭаацәара бзиак хсырбгалеит, бхаҵеи бареи шәеилысхит, скаҳԥуп, схыркәыкәуп, амца сақәҵаны сбылтәуп. Иҳәа, зегь ҳәа! Егьа бызҳәозаргьы иҳәа, бысмеигӡан, бшьа кәапеила ибтартә аамҭа боуит. Иаабҳәа лак акы бымаскуа џьыбымшьан. Бараӡәк ибымаскыр акыр исыхәома, абри ақалақь аҟны, сыздыруагьы сыззымдыруагьы, убас акәзар ишырҳәо, изымҳәогьы ихы аҳаҭыр аҟнытә ҿиҭуам ауп, аха игәы ишаанаго убасоуп.

ь а з и н а (ҭынч, гәшаҭарала). Быламыс баргәаҟуеит акәу? Убриаҟара харас ибыдузеи бара? Акыр бхароума? Иара, Асҭамыр ихаҭагьы акыр ихароума? Шәҩыџьагь ишәаҽ ԥнырҳәаша харас ишәыдузеи?

А с ҭ а н д а. Бхы абзиара аҟнытәоуп изыбҳәо. Исхароу сымдыркәа, уаҳа исызмырҽеит акәымзар. Асҭамыри сареи ныҟәара ҳанца, уаҳа абрахь ҳахнымҳәып, ианамуӡах, ма шықәсык, ҩышықәсаҟа џьара ҳаангылап ҳәа шаҟа сиҳәаз сара соуп издыруа. Аха иара дшыҟоу бымдыруеи, «аԥсуаа, ҳҭоу рых, ҳбызшәа, ҳ-Аԥсны»… Ҭакәажәык ацуҭа зегьы лхьаан, лара лыԥсы ҭацгьы иҟамызт ҳәа, арахь ҳмаар иуазма! Сықалақь, снапала зыбжа сыргылахьоу шиҳәоз, уажәы… Егьырҭ зегьы ҳарҟәаҵыргьы, бара бҿаԥхьа шаҟа хара ҳадузеи ҳҩыџьагьы. Уи шәашьа амам, Шьазина! Ишыздыруа бдыруаз, уаҳа сы лымшеит бымҳәозар…

ь а з и н а. Иарбану харас бара ибымоу? Иареи бареи шәахьеицыҟоу, сара сахьавахаз, убри акәу? Мамзаргьы сара скажьны бара бышҟа дахьиасыз акәзар?

А с ҭ а н д а. Асҭамыр иҿала иҳәо саҳахьеит, иара бкаимыжьӡеит, бара бхала бдәылҵны бцазаап… Бара боуп дказыжьыз…

ь а з и н а. Уи ҳалацәажәарым. Бара ибхароузеи, игәы сыхшәазар, бзиа бибазар? Баргьы акыр бхароума бзиа дахьыббаз? Шәгәи шәыхшыҩи зеицымныҟәазар, акыр шәха роума? Бгәы иаанагома ус иаармарианы дбысҭеит ҳәа? Араҟа ссасны сыҩнамызт, абраҟа саԥшәыман сара. Иахьынӡасылшоз сықәԥон зегьы еиқәсырхарц. Уи зегьы бара иабабҭаху. Бара биааит.


416

с ҭ а н д а. Мап, мап, Шьазина, бара боуп ииааиз, бара быбжарагьы сыҟам сара. Бгәы ҟасҵарц исҳәо џьыбымшьан. Бара ибылшаз сара исылшомызт.

Ш ь а з и н а. Сара исылшоз бара изыбҭахузеи, бара ибылырша бара иҟабҵарц ибыхәҭоу. Шәықәҵны шәцарцоуп, ус акәу?

с ҭ а н д а. Ааи, уахаҵәҟьа. Асҭамыр ашьха дцаны дшаазеиԥш, ҳақәҵыроуп иҳәеит.

Ш ь а з и н а. Уи иаанагозеи, шәазхәыцу? Дызусҭада ибнало ауаҩы? Ахара зду иакәӡами? Иаҳзышәҳәо зегьы иа шоуп, иаҳхароуп, агәнаҳарақәа ҟаҳҵеит, шәыбла ҳахьамбо ҳзыбналазгьы убри азыҳәаноуп. Абас рашәҳәеит ауп зегьы шәықәҵны шәанца. Сара сганахьала иаргьы баргьы хара шәымам. Иара дуаҩы цәгьаны, мамзаргьы сара сахьҽеимыз иахҟьаны акәӡам уажәы ҳзеицыҟам. Сара избеит, агәра згеит… Иаҭахым урҭқәа зегьы рҳәара…

с ҭ а н д а (илаҳауа џьашьаны). Бара… Шьазина… Абас еиԥш иҟоу ажәақәа… Бара исанабыжьма сара?

Ш ь а з и н а (илаҳаз аҭак ҟалымҵаӡеит). Шәышԥаҟоу иареи бареи, ишәыԥсҭазаашьоузеи? Бгәы ихсыршәарц ис ҳәо џьыбымшьан, аха уи ицынхара маҷк аҟара ицәгьоуп.

Зны-зынла ихәыжәла убас ирцәгьоит, дааузхымго аҟара. Уи сҳәаргьы, ахаҵа ихәыжәлацәгьара ахьааԥшуа, илеишәа ахьирцәгьо, бзиа иимбо аԥҳәыс лҟноуп.

с ҭ а н д а (лажәа днаԥыҩланы). Биҵыҵны бызцазеи? Бара бхала бымцазҭгьы, иара џьаргьы дцомызт, дыбԥырҵуамызт. Иҿала исеиҳәеит убасҵәҟьа. Иахьагьы шәеицызаарын.

Ш ь а з и н а. Шәеицыҟазаауан бҳәоу? Аицыҟазаара иаанагозеи? Уадак аҟны шәеицыҩназар, иарҭак аҟны шәеикәаиазар? Ус акәу? Ааи, иашоуп, цәала-жьыла абра, сааигәара дыҟазаарын, аҩныҟа дааларын, иуалафахәы ааигаларын. Аха иабаҟалоз уи ихы-ихшыҩ, иабаҟалоз игәы-иԥсы? Ицәеижьы мацара зысҭахыз сара, игәы-иԥсы зегьы бара иганы балгахьазҭгьы?

с ҭ а н д а. Аха бара… бара бхаҭа, сара издыруеит, уи иахьагьы бзиа дыббоит. Имцума?


417

ь а з и н а. Баргьы бзиа дбымбои. Сара сымацара соума… Ҳазусҭада еидтәаланы еицәажәо? Хаҵак бзиа деицызбо ҩыџьа аҳәса. Ҳҩыџьагьы убас ҳаизыҟоуп азыҳәаноуп иара изыҳәан цәгьарак заҳҿыҵымшәо.

А с ҭ а н д а (иаҳа лхазы). Ухы еилагап. Бзакә ԥҳәысузеи бара! Шаҟа схәыҷны схы збозеи! Қьиарала, уаҩышьала, ҟәыӷарала сара дсымбац бара бҟынӡа инаӡо аԥҳәыс. Иҟас ҵарц исыхәҭоузеи? Бара иҟаҵа иҟабҵарц ибыхәҭоу ҳәа быз ҿу иарбану?

ь а з и н а. Бара бымацара бакәым, иара, Асҭамыргьы.
(Дкылкааны Асҭанда лыбла дхыԥшыло.) Саргьы, Мактинагьы,

Мамсыр иҩызцәагьы, иҭынхацәагьы, ҳақалақьаҿ аӡәы даанмыжькәа зегьы агәра ҳшәыргароуп Асҭамыри бареи ииашаҵәҟьаны абзиабара ду шшәыбжьоу, шәеицыҟамкәа ԥсҭазаашьа шшәымам. Агәра ҳшәырга, шәара шәыбзиабара, ишыбзиабара дуу, иааишьа змам цәанырраны шәгәаҵа ишҭоу. Хыларҟәра ззымдыруа, иԥагьоу, ицқьоу, ауҳәан-сҳәанқәеи, аҽԥныҳәақәеи рымч зқәымхо, ирзымхәаҽуа бзиабаразароуп уи. Уаҳа даҽакала хырқьиашьа шәымаӡам. Убриоуп изылшо гәнаҳарак шәымаӡазаргьы шәхыхра, зегьы зыриашо, шәара шәызрыцқьо. Убри, зҿаԥхьа сара сымчыдахаз абзиабара… Сара издыруеит уи закә цәанырроу… Убасҟан блаҵыхәала, ҽԥныҳәарала ишәыхәаԥшуа зегьы сара сеиԥш имчыдахоит. Ус акәымкәа, ишәыбжьоу бзиабара думзар…

А с ҭ а н д а. Иҭабуп, идуӡӡаны иҭабуп, Шьазина…

ь а з и н а. Шәаныбнала, шәықәҵны шәанца, ишәзырҳәо иашаҵәҟьоуп ҳәоуп иаанаго. Ибасҳәаз ада уаҳа хҿыхшьа шәымам. Убриакоуп шәара хыхьчагас ишәзынхаз.
А с ҭ а н д а (аԥенџьыр ахь днаԥшуеит, ҭынч илҳәоит.)

Ишыбзырҳәаҵәҟьо еиԥш быԥҳәыс ҟәышзаап, иҭабуп, Шьази на, иҭабуп. (Аԥенџьыр аҟнытә илбоит Асҭамыр дшаауа.) Абар,
анаара дылбааны даауеит Асҭамыргьы…

ь а з и н а (дҩагылоит). Сцалап… Амардуан сахьналбаауа, аҩны ашьҭахьҟала ацарҭа амоуп. Ҳаиҿаҳар сҭахым. Сиԥыла ны сиацәажәартә схы-сымч ақәхом. Иџьабшьоит акәу? Ааи,


418

ҳаиҿаҳар сҭахым. Сара уи макьанагьы бзиа дызбоит дшызбац, убриоуп иҟалаз, Асҭанда. (Дцоит дласны.)

А с ҭ а н д а (дахьгылац дгылоуп). Изакә ажәоузеи асалҳәаз! Анцәа срыцҳашьа, дзакә ԥҳәысузеи…

Дааиуеит А с ҭ а м ы р. Агазеҭқәеи ажурналқәеи икуп.

с ҭ а м ы р. Сара сахьынӡаҟамыз, ариабжьарак агазеҭ қәеи ажурналқәеи ҭыбымгаӡоз? Аиашьыкь азна ҭәны иҭан.

с ҭ а н д а. Ажәабжь ҿыцқәеи аполитикеи срызҿлымҳа хартә сыҟамызт сара. Асҭамыр, сара џьаргьы сцом. Усзымҵаан сзымцо, даҽазны иуасҳәап. Исҳәаз уаҳама?

Асҭамыр агазеҭқәеи ажурналқәеи астол инықәижьуеит. Урҭ инарылшәаны икашәоит асалам шәҟәы зҭоу аконверт. Аха аҩыџьагьы уи асалам шәҟәы гәарҭаӡом.

с ҭ а м ы р (Асҭанда илҳәаз ихахьы иааимгаӡеит). Гәыр ҩак, гәҭыхак анимоу ауаҩы, убри дахыҳәҳәаны иааигәа-сигәа иааҟало акгьы гәеиҭаӡом…

с ҭ а н д а. Ус анцәа дишеит. Аха ахьча ҭаҳмада иуеиҳәаз алакә аҟны еиԥш, иаҳҳәап, џьара аӡәы дызхалазҭгьы убри ашьха, усҟан ашьха ахықәцәан дҩықәгыланы, дызнысыз ам ҩа даныԥшыло, анысшьаз иҟаиҵаз азхәыцра далагарызу? Амҩан ихигаз шынеибакәу зегьы ихашҭуан.

с ҭ а м ы р. Иеимаа аҵа даннаҵаԥшлак, амҩан ирҟьа цыз ахьычԥаԥыр хәыҷы амҵәыжәҩа анибалак, уинахыс дызнысыз амҩаҿы шьаҿак ихамышҭуа, иккаӡа даныԥшыло, зегьы игәалашәоит, егьицзаауеит убринахыс ҭаха инамҭауа. Убриоуп аус злоу, убриоуп. Аха иҟалап уаҳа даҽа мҩак ыҟаӡамзаргьы. Убри азыҳәан акәхап зегьы зигәалашәо ауаҩы. Игәалашәарақәа ҭаха зирымҭо. (Дааԥсаны.) Иара усгьы, изылшахьада, уи ашьха ахыцәқәахь, аҭаҳмада ишиҳәаз еиԥш ахалара? Зегьы шыҟоу уҟазароуп, уаҳа акгьы. Ҳамаҭәақәа еизыбгама? Амашьына ирласны иаауеит.

Асалам шәҟәы ахькаршәу ибоит. Иаашьҭихуеит.

с ҭ а н д а (дшәаны). Иаазышьҭыда, иаҳзызҩыда?
с ҭ а м ы р. Иахьынтәаауа, иаазышьҭыз ҳәа акгьы анӡам.



419

с ҭ а н д а. Шәықәҵ ҳәа анҵаны, анонимкақәа ҳзырыҩуа зар акәхап. Исырбеи. Ари Мамсыр иҩышьоуп.

с ҭ а м ы р. Ишԥа? Мамсыр бҳәоу?!

с ҭ а н д а. Ааи, Мамсыр иҩышьоуп. Снахәаԥшаанӡа издыруеит.

с ҭ а м ы р. Бара быхьӡалоуп ишыҟоу. Баԥхьа.
с ҭ а н д а. Сара сзаԥхьом.
с ҭ а м ы р. Избан?

с ҭ а н д а (иаарымчны). Исыдумцалан, сукәыхшоуп. Сзаԥхьом, исылшом. Иҟамзаап, уаҳа ԥсыхәа ыҟаҵәҟьамзаап, баша исҳәон џьаргьы сцом ҳәа, ҳцап, ҳцап, наҟ ҳақәҵны, салам шәҟәгьы ҳахьазымԥшаауа, ҳаздыруа уаҩԥсыкгьы ҳахьимбо… Сара исылшом, сара уаҳа сылшом. Насыԥ ҳаманы, ҳхы ҳақәгәырӷьо ҳҟалоит убраҟа. Уаҟәыҵ, уамыԥхьан уи ашәҟәы.

с ҭ а м ы р. Сара саԥхьоит. Схазы.
с ҭ а н д а. Сара сыхьӡалоуп ишаашьҭу. Аха сара саԥхьар сҭахым. Саԥхьаӡаргьы, зегьакоуп аҭак изыҟаҵашьа амам. Иааг, исыҭ арахь. Мамзаргьы иԥыжәжәа, иблы! Иҳаҩсхьоу изакәызаалак акы сгәалашәар сҭахым. Исылшом! Ииҭахыз наӡеит Мамсыр. Иара ԥсҭазаара исымҭеит, иаргьы сара насыԥ симҭеит.

с ҭ а м ы р. Зыԥсы ҭоу ҳахь ииҳәаз аҵыхәтәантәи иажәа қәа абраҟа иануп. Аҵыхәтәан дзызхәыцуаз, гәҭыхас имаз аҵыхәтәан. Ашьхаҟа данцозгьы бибарц, ажәақәак беиҳәарц иҭахын лымҳәеи Мактина. Убригьы абраҟа ианызар ҟалоит. Ииҳәо наҳагӡарц, ауасиаҭ ажәа ааныжьра азин иман уи.

с ҭ а н д а. Ус акәзар, ҳақәҵны баша ҳазцозеи, царҭас иҳамоузеи, ҳахьцалакгьы абри асалам шәҟәы ҳацзаауеит, уи цәыбналашьа амаӡам.
с ҭ а м ы р. Ишԥааури… Ҳахьыҟаз ҳаԥшааит, иҳахьӡеит, ҳақәҵны ҳцаанӡа. Хара сыдзар, исыриашап схала. Хаҵаҵас ҳнеиҿагыланы ҳахьзымеицәажәаз ауп сгәы иалоу. (Асалам шәҟәы хиртлоит. Асҭанда илиркуеит.) Аа, бысҭ, бгәыԥшқарақәа наҟ инкажьны, баԥхьа.
с ҭ а н д а. Уара уаԥхьа.
с ҭ а м ы р. Бара быхьӡалоуп ишааз. Бара боуп изтәу.



420

с ҭ а н д а. Уара сара схаҵа уоуп.

с ҭ а м ы р (даԥхьоит). «Мшыбзиақәа, Асҭандеи Асҭамыри!» Ҳҩыџьагьы ҳахьӡала иҩит. (Иацҵаны даԥхьоит.) «Абри ашәҟәы шәзызыҩуеит, избанзар уажәшьҭа сара азин сымоуп асеиԥш иҟоу ашәҟәы шәара шәзынашьҭра. Аамҭа акыр набжьысит. Саргьы иаҳа сшьара сықәлеит. Исхашҭқәаз рацәоуп. Аха, мап, амц сҳәар акгьы иаԥсам, сзацәымцацкәа, исхымԥсаацкәа иаанхеит, аринахысгьы исзынхозар акәхап акы – бара бышҟа абзиабара, Асҭанда. Исхыԥсааз даҽакуп. Исхыԥсааит агәала, ахыбаара. Урҭқәа сырнышәеит. Агәра згазар акәхап уаҳа ԥсыхәа шыҟамыз, мамзаргьы убас сылахь ишаныз. Сара исҭа хуп абарҭқәа бдыруазарц. Ижәдыруазарц шәара шәҩыџьагьы. Сгәалақәа, агәаӷқәа риааира мариамызт. Исзымариам абри ашәҟәгьы аҩра. Аха схы сзаиааины исызҩыр, ҳазегьы иаҳзеиӷьуп. Ҳазегьы ҳазмырҭынчуа, ихьанҭаӡа ҳгәаҵа иҭоу, еидарак ҳнаҵыҵуеит. Абраҟа исҳәақәо цқьа шәрызхәыц. Сара сҩызадам. Аха шәаргьы шәысцәыӡыр сҭахым. Уԥҳәыс бзиа дахьызбо угәы иалымсын, Асҭамыр. Абраҟа сааижьҭеи еидысхәыцлақәаз шьарда ирацәоуп. Абраҟа сааижьҭеи еидысхәыцлақәаз шьарда ирацәоуп. Адунеи акгьы сзалам ҳәа сыҟан санаауаз. Уажәы агәра зго салагеит, мышкызны саргьы насыԥ сыманы сҟалар шалшо. Сынасыԥгьы сыбзиабарагьы макьана саԥхьаҟа исзыԥшуп. Уахь амҩа сықәуп. Агәра згоит сшынаӡо уанӡа. Шәара лахьынҵала шәеибаԥшааит, бзиа шәеибабеит. Ус анакәха, насыԥ шәымоуп. Насыԥ бзиа анцәа ишәиҭааит. Мышкызны, саргьы насыԥ ансоулак, агәра згоит, ишсыдышәныҳәало, сынасыԥ шәшеигәырӷьо. Убас шакәхо агәра сымгозҭгьы, исыҩуамызт абри ашәҟәы. Саҳәшьа, сан, саб, сҭахцәа закә блоу излашәыхәаԥшуа убра сыҟоушәа издыруеит, аха егьоурым, ишәычҳа, мышкызны урҭгьы еилыркаап. Ишәанасыжьша хара дук шәыдны избом. Аиашазы, иҳагхеит гәаартыла аицәажәара. Еиҳарак ари ззысҳәо уара узыҳәа ноуп, Асҭамыр. Наӡаӡаҵәҟьа шәара ишәысҭаз џьышәымшьан ҳақалақь. Уи саргьы истәуп. Иҟалап, даҽа ҩымз-хымзҟа сынхар араҟа. Акы, сшьара сықәлоит, зегьы схасыршҭуеит. Ҩбагьы, ишәцәызӡом, џьабаала аԥара маҷымкәа исырҳауеит. Абарҭқәа рыдагьы, араҟа саҿуп даҽа ус дукгьы. Абна ахьча


421

ра.Иџьашәшьашт, абна абаухьчои, иԥуҟозар ҳәа. Иҟоу уиоуп, абна ԥуҟар ҟалоит ԥырхага амҭаӡакәа. Аха иҟалоит ахы изымҩахо, ишьаҟьаны ишьҭаҵо иԥуҟаргьы. Абрахь смаар амуа, сзықәшәаз, акаҿы исыхәеит. Исыԥшааит сара схықәкы, сыԥсҭазаара ззыскша. Ирымҳәои, ҵлак еиҭазҳаз ауаҩы дыԥ суам ҳәа, нас ишԥаизҳәатәу иԥҟатәымыз ҵлак зыхьчаз? Ажәакала, сҵас хәыҷала, сзызхәыцқәо, сызҿқәоу, рацәоуп. Саашәгәалашәыршәала. Шәара шә-Мамсыр.»

с ҭ а н д а. Ишԥеиҳәеи? (Даԥхьоит.) «Шәара шә-Мамсыр.» Ҳара ҳ-Мамсыр. (Лылабжышқәа рҿаархоит.) Изакә гәамчыз иаҭахыз абри иҳәарц азыҳәан… (Лылабжышқәа рыцқьо). Ҳама ҭәақәа ҳәа акгьы еизысымгаӡац. Уара адәқьан ахь уаныҟаз, абра аӡәы дыҟан. Усзымҵаан дызусҭаз, нас иуасҳәоит.

с ҭ а м ы р (аԥенџьыраҿ днеины, адәахьыҟа ашофер изҿиҭуеит). Гәдиса! Саҭаумҵан уахьсыруадаҩыз! Иҭабуп уахьааз. Ҳара ҳцаӡом. Ааи, ааи, џьаргьы ҳцаӡом. Иҭабуп, абзиараз!
с ҭ а н д а. Ҳара ҳ-Мамсыр… Асҭамыр. Иҽазҵәылхны дшашьҭаӡамыз, иламыси иуаҩреи ирыбзоураны, ашьшьыҳәа дыҩхалеит Ерцахә ақәцәахь. Ҳарҭ ҳахьзымнеиз, иԥшьоу ашьха ақәцәан дҩеин, сара соуп уи зтәу ҳәа днықәгылеит Мамсыр. Уаҟа дҩеит уи, уаҟа дагьаанхоит наӡаӡа. Иҟалап, ҳарҭ ҳазегьы ҳцымхәрас дҩеизар иара. Рацәа даҳиааит. (Ихазы.) «Иара адунеи мыждагьы мардуануп,» – иҳәеит…

с ҭ а н д а (лыбжьы мырдуцәакәа, иаалырҟьаны). Асҭамыр… Сара сцәастәым, ахшара дҳауеит.
с ҭ а м ы р (ииҳәара иҿамшәо). Ишԥа… Ишԥабҳәеи? Ахшара дҳауеит бҳәоу? Ииашаны ибҳәома?
с ҭ а н д а. Уара ашьхаҟа уаныҟаз, схы акалашәа избо салаган, аҳақьым сҽылсырбеит. Уара уамеигәырӷьаӡои?
с ҭ а м ы р (ибжьы ихәлашәо). Сара самеигәырӷьону?
с ҭ а н д а. Сара исҭахын макьаназ, даҽа ԥыҭрак сгәыблра, сыбзиабара зегьы уараӡә заҵәык иудысҵарц.
с ҭ а м ы р (игәырӷьара ихәлаҵәо). Иҳауа дԥахароуп, аԥа! Сара аԥа дсоуеит, аԥа! Аҵәҩаншьап.
с ҭ а н д а. Уеизгьы-уеизгьы дԥахароума? Дыӡӷабхозаргьы уздыруам.


422

с ҭ а м ы р. Сара аԥа дсымазарц сҭахуп. Уеизгьы-уеизгьы дыҷкәынхароуп.
с ҭ а н д а. Избан? Аӡӷаб дыцәгьоума?
с ҭ а м ы р (дааигәыҵаиҳәҳәоит). Дԥахар ихьӡаҳҵо бдыруоу?
с ҭ а н д а. Ихьӡуҵозеи?
с ҭ а м ы р. Мамсыр ихьӡысҵоит.
с ҭ а н д а. Иҭабуп убас ахьуҳәаз, Асҭамыр.
с ҭ а м ы р. Аԥа дҳауеит ҳара, аԥа!
с ҭ а н д а. Уи дҟалап ихьӡ даԥсаны…
с ҭ а м ы р. Ааи! Ашьха ԥсыцқьа ҭыԥ ихалаз ауаҩ ихьӡ ихьӡаҳҵоит. Уи дагьаԥсахоит. Ашьха ақәцәан аӡәгьы дмиӡац. Ауаҩы диуеит ашьха ашьапаны, уи ашәшьыраҿы. Ихы идыруа даныҩеидаслак инаркны, ашьха днаҿалоит. Џьара икәараҵоит, џьара иҿыбгоит, џьара хланҵы инҭалоит, аха еиҭа ҩадаҟа аҿынанахоит уи амҩа. Дасу иара ишьха ҳаракыра ақәцәан дхалароуп. Дхалароуп ибарц амра, ажәҩан агәиаҵәара, аеҵәа шеишеиқәа реилыџьџьаара. Ибарц азыҳәан ҳәаа змам акаршәрақәа. Ашьха дхаларц амҩа иқәыз, дызхамлазаргьы, агәра игазааит ишыҟоу иԥшьоу ашьха ақәцәа. Дыццакцәаны амҩа дахҟьазаргьы, уи илан абзиабара ду. Аԥшаарагьы насыԥуп. Инасыԥданы адәы иқәу, знымзар-зны абзиабара алабжыш зӡамҩа амблыц роуп.

с ҭ а н д а. Ауаҩы иламыс анҭынчу ауп насыԥ анимоу.
с ҭ а м ы р. Асҭанда, бара исыбҭеит сара анасыԥ ду.
(Дааигәыҵаиҳәҳәоит.)
с ҭ а н д а. Ашьшьыҳәа, усҟак сумырӷәӷәацәан…
с ҭ а м ы р. Бааи, абраҟа бтәа, аа, абас ашьшьыҳәа. Иабаҟоу ашамԥан-ҩы?! Даҳныҳәап зҽыҵәахны абраҟа иҭатәоу. Амузыка, иабаҟоу амузыка?! Шәабаҟоу амаҵуцәа?! Сара сҳауп, сара сыкралуп! Еихьыс-еиԥысуа амаҵуцәа лымоуп сыԥҳәыс хәыҷы. Џьоукы лыфатә ҟарҵоит, џьоукы аԥшандагақәа кны ахәхәаҳәа аԥша лнырдалоит, џьоукы аффаҳәа деиларҳәалоит…

с ҭ а н д а (убасҵәҟьа ирлафны). Даҽа џьоукы аттаҳәа деилырхлоит…
с ҭ а м ы р. О, мап! Уиакзаҵәык – сара! (Иҽынкыланы,


423

гәҭахәыцрала.) Дхалароуп, дасу ишьха ҳаракырахь дхалароуп! Быԥшы, иааԥшуеит ҳашьхақәа.
с ҭ а н д а. Убрахь дхаларц, амҩа иқәу, дигәҭасны аӡәгьы дыбӷаимҵароуп, аӡәгьы игәаҵа ахәра анимҵароуп. Насыԥ иоуам, даҽаӡәы днасыԥданы адәы дықәзырхаз.
с ҭ а м ы р (дҩагыланы, аԥенџьыр далԥшны. Ашьхаҟа дыԥшуеит, Асҭандагьы днеины днаидгылоит). Урҭқәа иҳарҵап ҳара ҳҵеи, ҳара ҳаҷкәын. Ицәгьазаргьы, ихьанҭа заргьы аиаша иаҳа ишеиӷьу идыруа, иуаҩра еилеимго, ила мыс имҟьашьуа дҳааӡап. Сара агәра згоит, убасҟан иԥшьоу уи ашьха ақәцәан дышхало ҳара ҳҵеи, ҳара ҳ-Мамсыр.

А ԥ а р д а

1973, Ԥсҳәы





Дадгәыл

(Ажәлар рҳәамҭахьтә) Адрама быжь сахьак аманы

Иалақәоу

Д а д г ә ы л

з г ь а у с А л д а џ а

А л м а х с и ҭ С ы к ә ы н

а ҭ а л б е и
х ь ч а ҭ а ҳ м а д а

х ь ч а ҷ к ә ы н
к т ә и а х а ҵ а
ҩ б а т ә и а х а ҵ а



424

А к т ә и а с а х ь а

Аԥарда аатаанӡа, аҽышьҭыбжьқәа ааҩуеит. Игоит: «Уас! Уас! Думышьҭын! Уеиха!» ҳәа аҿыҭыбжьқәа. Маҷк иааҭынчрахоит. Инахараны азар ашәа рҳәоит. Ашьшьыҳәа иаатуеит аԥарда. Дааиуеит Д а д г ә ы л. Деилҟьа-еилӷәыцәӡа, ҽыҩ-ҷкәын маҭәала деилаҳәоуп, еиҩырҿаны аҟамчы лкуп.

Д а д г ә ы л (дгәырӷьаҵәа). Аԥхьахә рцәызгеит изулакгьы! Шаҟа дыҷкәына еилҟьоузеи ҳәа акәын ишысзырҳәоз. Ҳы, ша ҟа дыҷкәына еилҟьоузеи!.. Аҳ Маҳмуҭбеи ихаҭа исыдиныҳәа леит. «Уҽырҩышьа сгәы иахәеит. Узыҳәозеи, иузыҟасҵарц иуҭахузеи?» – ҳәа дансазҵаа, сыԥсҭазаара зегьы ааины сыбла иаахгылеит. «Акгьы саргәаҟӡом, аҳ, ухаҵкы сцеит, уара Аԥсны уагымхааит, сара уаҳа акгьы саҳәом», – анысҳәа, сцәажәашьа игәаԥхазар акәхап, иҩызцәа днарҿаԥшит, нас, иԥаҵақәа ыршо: «Узԥада, арԥыс, ашьацқьа иалҵыз уреиуоума?» – ҳәа дсазҵааит. Еиҭах мацәысеимҟьарак иаҩызаха, сыԥсҭазаара зегьы саԥхьа иниасит. Аха ҳәашьас иамаз! (Иаалырҟьаны.) Ауаҩы дзықәшәалакгьы ихамышҭуазароуп, ихәырны ацаҟьа иамышьҭуа аӡыхь иара ижәырц ишыҵыҵуа, ишеишеиуа икыду амра иара изыҳәангьы ишыԥхо. Сцапишь, сҽыҩ цқьа иларга-ҩарымгар, ихәжәаны иԥсуеит, насгьы Баҭалбеи даҽа знык сиҳәароуп, уҽыҩ аԥхьахә ахьасыргаз азыҳәан ҳаҭыр сықәуҵозар, убарҭ, зыӡбахә уасҳәақәаз ауаа аҩныҟа инаԥхьа ҳәа. Дара зегьы еиқәшәаны анцәа ишԥасиҭеи!.. Сишь, арахь иаауашәа!..

Аҟамчы ашыҩҵәҳәа иҟьаны дцоит. Макьанагьы рҽырзеиқәымкыцкәа, «ауу»  рыхга, ацәажәаха  рибамҭо  иааиуеит  аҭауадцәа, аамысҭцәа, ашьнаҟмацәа. Рызегьы лахҿыхуп, рхы-ргәы алаҟоуп. Б а ҭ а л б е и захьӡу аҭауад идырныҳәалоит иҽы аԥхьахә ахьагаз. Уи иоуп, ҳазқәыԥшуа ашҭеи хара игылоу аҩни рыԥшәмагьы.

А к т ә и а х а ҵ а. Уҽыҩ ҷкәын иоуп сара иџьасшьо, Баҭал беи, уҽыҩ ҷкәын! Акәадыр даласазшәа дахьақәтәаз, ахьшьыц ба аҟара дласын. Сыбла ааихмырсыӷьӡакәа сихәаԥшуан,



425

машәырынгьы икәымжәы аԥшьқәа џьара инаиҵымшәеит! Еҳ, сабиц, Омар-ԥашьа дыӡхымҵызҭгьы!…

ҩ б а т ә и а х а ҵ а. Аԥҳәысеиба Ҟаимыҭхан сааигәара дыштәаз схашҭит, убасҟак сыблақәа хикит уи уҽыҩ ҷкәын. Шаҟа ирманшәаланы амҩа иқәиҵоз аҽы! Дабауднагалеи, дызусҭадашь иара?

Б а ҭ а л б е и. Уаҩ дзызҵааша шьҭраҳәа акгьы имам. Нхаҩ хьыԥшык диԥоуп. Шәааи аҩныҟа.

л м а х с и ҭ. Ашоураха, абра ашәшьыраҿ ҳтәап.

з г ь а у с. Аҽыҩ ҷкәынгьы дыцәгьамызт, аха аус злоу аҽоуп, аҽы!

А ҩ б а т ә и а х а ҵ а. Иашоуп! Баҭалбеи иеиԥш аҽыҩ сымазҭгьы, лгәы хыхны, лыԥсы сырмаҷуан аԥҳәысеиба Ҟаи маҭхан. Ацәхьа скызар, уаҩытәыҩса дшысымныҳәара исны ҳәон ани аҩыза аҽы!

А к т ә и а х а ҵ а. Уасны изурҽхәозеи сҳәахуан. Еҳ, са биц, Омар-ԥашьа дыӡхымҵызҭгьы!..

А ҩ б а т ә и а х а ҵ а. Иҟоуҵашаз Омар-ԥашьа дыӡ хымҵызҭгьы? Омар-ԥашьа аҳәақәа рзыҳәан дыԥсцәаҳаха дыӡхыҵит. Аҳәақәа урықәтәаны уҩуазма иахьа? (зегьы еибар ччоит.)
а ҭ а л б е и. Шәааи аҩныҟа, шәыххь згеит!
з г ь а у с. Ашәшьыраҿ еиӷьуп, аԥша ахәхәаҳәа иҳасуа.

а ҭ а л б е и (аҩныҟа ҿиҭуеит). Амаҵуцәа! Аҩны уаҩ шәахӡами?!

А л м а х с и ҭ. Аа, абар, Баҭалбеи, уҽыҩ ҷкәын дахьаауа.
(Даауеит Дадгәыл).

а ҭ а л б е и. Ахьӡ ахьсургаз азыҳәан, Дадгәыл, сара узсыҳәаз ҟасҵеит. (Иҩызцәа рахь дынхьаҳәны). Иахьа шәсасны шәызҭоу абри арԥыс иоуп. Аӡәаӡәала зегьы шәыхьӡ ҳәаны, дсыҳәеит аҩныҟа шәаасыԥхьарц. (Дадгәыл лахь). Абар, асасцәа. Уажәшьҭа иаҭаху уара иудыруеит, уқәгьежьаа.

Д а д г ә ы л (дхырхәаны). Исаҳаит, саҳ ухаҵкы.

а ҭ а л б е и. Аҽырҩраҿы ахьӡ угеит, абраҟагьы ухы умырԥхашьан. Рымаҵ аура саҭәахап ҳәа уԥхыӡгьы иалам


426

шәашаз асасцәа дахьқәа ҳҭоуп иахьа. Иухьзеи, улакҭақәа уамак имыччошәа збоит, асасцәа рԥылашьа узымдыӡрои!

л д а џ а. Даҭоумҵан, Баҭалбеи, иухьша сара сагааит! Аныхачаԥа иаҩызоу ауаа даныргәыдԥшыла, игәы цагәышьеит. (Ииҳәаз ргәы иахәамашь ҳәа дырҿаԥшуеит. Дадгәыл уи ииҳәаз лгәы иааҵаххуеит, аха лхы лнапаҿы иааганы, лыхҭар ԥа ларҟәны лыблақәа иҵегь илҵәахуеит).

л м а х с и ҭ. Иибахьоу сыздыруам, аха ҭеиҭыԥшла, Баҭалбеи уҽыҩҷкәын, ақьаҳиара акәым, анхаҩы ишьа далҵит уҳәар дрыцҳауп.

л д а џ а. Аиеи, ухаҵкы сцеит, ус ами, ахы сҿашәартә, исамхаҳәеит. (Ихазы.) Ԥшра-сахьак змоу, ҭауади-аамсҭеи шәыда аӡәгьы дихылҵуамҳәоуп усгьы шәшыҟоу.

Б з г ь а у с (Алмасхит иахь). Уи иашаны иуҳәеит, Алмахсиҭ. Ашьабсҭеиԥш иӡара калаӡа, ихәда ҭхәаа, анцәа дигәаԥханы иишаз аӡәы иоуп.

ҩ б а т ә и а х а ҵ а. Шәара акы шәҳәоит, сара данааиуаз иныҟәашәала дыԥҳәызбаз џьысшьеит.

к т ә и а х а ҵ а. Уара ҵла хҵәахак унахәаԥшыргьы, шьал касыла лыҽҭаҳәҳәа ԥҳәыск дтәоушәа ублақәа иудырбоит.

ҩ б а т ә и а х а ҵ а. Издыруада, уара Омар-ԥашьа инир ҵәаз уҳәақәа рӷәырбжьы акәзар иуаҳауа аҳәса анубо?

к т ә и а х а ҵ а. Иҳәахьшьцәа ҵҩа рымам ҳәа сара исзырымҳәацызт. Сара Омар-ԥашьа сыҽқәа сцәигеит, сыҽ қәа!

Б а ҭ а л б е и (Дадгәыл лахь). Аҳкәажә дабаҟоу? Асасцәа дзырԥымлазеи?

Д а д г ә ы л. Аҳкәажә аҽырыҩрахьтә дыхнымҳәыц, саҳ ухаҵкы!

Б а ҭ а л б е и (еиҭа инақәырӷәӷәаны.) Асасцәа дуӡӡақәа ҳҭоуп, аҳҭны-ҳәсахәыҷқәа уцырхырааны, акы шәамеигӡакәа, афатә шәырхиа. Уалаԥшны иреиӷьу шьтәак ацәа ахырҵәраа, реиҳа зхыҵуа ҳаԥшьак хты.
Б з г ь а у с (Сыкәын иахь, уаанӡа излацәажәоз инацҵаны).

Абнацгәеиԥш, абна днылашәкәа дышԥацеи уара?! Ииашаны иуҳәеит, ииашаны, уи аԥҳәыс илхылҵыз аӡәы лакәмызт,


427

дӡызланын. Лыхцәы хҵәаны, аҭуанаҿ иҵәахны имазар акәхарын, илыԥшаазҭгьы, дцеит дныҵашәкәа. Сара абыржәы иуҳәоит ада исмаҳацызт Алмахсиҭ абри аҩыза дшақәшәаз. Сидышшылоит.

С ы к ә ы н. Уаҟәыҵ. Ахәра уакьысцыԥхьаӡа имжьыжькуеит. Лыӡбахә аацәыругар, иблагәқәа ҩыҭҭәаауеит. Дгызмалымзи, лхы бзиа илырбеит, игәи игәаҵәеи лфеит. Абар, арахь дааи уеит иаргьы, иузымдырӡошәа ҟаҵа.

а ҭ а л б е и (Бзгьаус днаскьаԥхьаны). Бзгьаус, иажәа ԥшӡам иуасҳәо, сыҩны уҟоуп, аха исымҳәар исзычҳауам. Уара ашьацқьа злоу ҭауадуп…

з г ь а у с. Уареи сареи ҳабжьара ажәа ахҳәаара заҭаху зеи, иаахтны уцәажәа, Баҭалбеи.

а ҭ а л б е и. Уи иахьа сара даасԥхьеит сыҩныҟа, аха абжьааԥназоуп изысҳәо. Аҽада аҽқәа ирылоуҵар изрылаҳә уам, Бзгьаус.
з г ь а у с. Алдаџа дахьсыцу аума угәы иамыхәаз?

а ҭ а л б е и. Уахьынаҵыслакь умаҟахы дадҳәалоуп. Уара аҭауад дук, ҩызас уи душьашәалам, угәы иалымсын.

з г ь а у с. Уара удагьы исаҽԥнырҳәақәахьеит. Ишԥазури, угәы иалымсын, зԥа дымԥсыц – уԥа диумырҵәуан, рҳәоит, сыхәда ԥызҟаз сыԥҳа мыжда, иара иакәын дзааӡоз, лцәа ихыскаауеит, насгьы ӷьычра-қәычрак аҿы аӡәы ишьҭахь дгылом иара. Сара исҭаз аҟамоуп иҟәнугьы, аӡәыр ихи-ихәамци еицәурӡырц уҭахызар – дыхиоуп, ибла аԥыџьгьы ҵысуам…

А л м а х с и ҭ. Шәара ишәҳәақәогьы бзиоуп, аха сара сыблақәа сзиҟәымҭхо сызхәаԥшуа Баҭалбеи уаҳҭны рԥыс иоуп. Аҽықәтәара мацара акәымзаап уи илоу, шәизыԥши, ина хьхьи, амжәа ашьапаҿы икнаҳаны ашьтәа ацәа шаҟа ирласны иахихуа. Сиеилаҳаит.

а ҭ а л б е и. Дыԥҳәызбазар, гәмырҿыӷьгас дусҭон, аха…

Зегьы еибарччоит.
а д г ә ы л ашьтәа азшьапык лыманы дниасуеит.

к т ә и а х а ҵ а. Убри ашьтәа ирласны иахьааиҿиҟьҟьазоуп сара иаҳа сгәы иахәаз. (Ибз иқьышә иаақәишьуеит.)



428

А ҩ б а т ә и а х а ҵ а. Дабауԥшааи иара, Баҭалбеи?

а ҭ а л б е и. Чныр ҷкәынак дсыман, Тҳәыбын амшын аԥшаҳәаҿы, абааш азааигәара, аԥсаса иманы дшаваз, џьоукы дыкны, дҳәынҷаны аҭырқәцәа дрырҭеит. Дысцәырҭиит.

з г ь а у с. Иҳаӷрымӡааит, аиашаз, урҭ ахылԥақәацәқәа! Аҳәса реиԥкақәа реиԥш, реиқәақәа бӷьаауа, цәгьара ргәы иҭаӡамшәа иааӡхыҵуеит, нас, ҷкәын, ӡӷаб аӡәы дырбаны даанрыжьуам.

А л м а х с и ҭ. Еиҳабацәақәак шәҿаԥхьа сара исҳәо издыруазеи, аха са сгәанала, ҳара ҳауп зегьы зхароу.

А к т ә и а х а ҵ а. Сара аҽыҩ бзиақәа шсымаз Омар-ԥашьа иабаидыруаз. Сара стәқәа роуп сызҭиз.

А ҩ б а т ә и а х а ҵ а. Ҳаҳәсахәыҷқәа ракәзар, иреиӷьқәоу дара инарыхәлаҳаԥсоит.

а ҭ а л б е и. Нас, чнырда сықәханы сшыҟаз, сыхьча ҭаҳмада абри абнаҿ дибан, дысзааигеит.

А л м а х с и ҭ. Аҽа-ԥа Џьамхәыхә иеиԥш, шәарах дааӡама, абнаҿ дышԥеибоз уара?!

С ы к ә ы н (ихала). Уара уԥҳәыс абнаҿ думбазшәа.

а ҭ а л б е и. Шәықәсык аҟарагьы аԥсаса дрыцҵаны дсыман. Ашьҭахь, ицәажәашьа, ихымҩаԥгашьа сгәаԥхан, аҩ ныҟа даазгеит.
А ҩ б а т ә и а х а ҵ а. Аҳҭны-ҳәсахәыҷқәа рыцәа урӡит.

а ҭ а л б е и. Дара иҿынҵәаауеит, аха иара дхьаԥшынгьы дрыхәаԥшуам.

а д г ә ы л аирыӡ азна аҩы ааганы аишәа инықәлыргылоит.

л м а х с и ҭ. Ашьацқәа злоу иакәзар, иашаны еишьас дҟасҵон. Сара абас арԥыск симеилаҳацт.

Б а ҭ а л б е и (Алмахсиҭ иахь). Иахьа сҽы аԥхьахә анага, уара уаԥхьа аӡәгьы исыдимныҳәалеит, сыҩнгьы иахьада умааицт. Уара сыҩны узеилаҳаз уаҩсхуа анцәа иумҳәан. Иуцәызӡом, сара сгәаҵәа дадҳәаланы дсыман, аха дусҭоит, Алмахсиҭ, абри арԥыс иахьарнахыс уара думаз! Уҽышькыл иклап.

Зегьы ауу ааилдыргоит.


429

л д а џ а (ихала). Бзиак шәыбла иҵашәар усгьы шәара ишәтәызароуп.

к т ә и а х а ҵ а. Алмахсиҭ уи иаҵахо иакәӡам.

ҩ б а т ә и а х а ҵ а. Араҟа аишәа ҳнахыҵны, Алмахсиҭ иахь ҳҿынаҳхар акәхеит.

Б а ҭ а л б е и. Ее, Дадгәыл, исҳәаз умаҳаи? Џьара умцан, аҭауад Алмахсиҭ даныхынҳәуа, унаиҽхьынҵаны уигап.

Д а д г ә ы л. Саҳ, ухаҵкы, саҭоумҵан ас сахьцәажәо. Умаҵ ишахәҭоу исзымуазар, уҩны сдәылуцар улшоит. Амала, ас еиԥш ала сара џьаргьы сцом…

л д а џ а (Сыкәын заҵәык иаҳартә). Арҭ, ҭауади-аамсҭеи, дара рыҵаҟа игылоу зегьы ҳаиуанқәоу џьыршьоит.

С ы к ә ы н. Амҩан бырлашк каршәны иубаргьы дара рыхәда инахауҵароуп.

Б з г ь а у с. Даҭоумҵан, Баҭалбеи, уажә ас еиԥш аҭак ахьыҟаиҵаз. Иҳәашьа цәгьа исгәаԥхеит.

Б а ҭ а л б е и. Бзгьаус иразҟы уаҵанакит акәымзар, уцәа уҭысцарын, аҷкәын. Ибзиоуп, исаҳәишь урҭ уажәақәа змааноу!

Д а д г ә ы л. Асас дахь маҭәа бзиак деилаҳар ирҭоит, ҳаиуанк игәаԥхар дахырбаауам. Усеиԥш аԥсуаа ҵасны иҳамоуп, аха асас ауаҩԥсы диеилаҳаргьы харшәҵас дирҭо, усеиԥш аҵас џьаргьы иҟам. Шәарҭ, абзиақәа шәҟынӡа сара рыцҳа сназгозеи, амала, ашышкамсгьы ишакәым уазныҟәар иуцҳауеит… Саҭоумҵан ас сахьцәажәаз…

ҩ б а т ә и а х а ҵ а (аҵәы налаҵаны). Аиаша иҳәеит. Дыԥҳәысума ари, уара изаауҭаххалак диуҭо. Хаҵас ихы ишьоит. (Ихала дыччоит.)

к т ә и а х а ҵ а. Мамзаргьы, еидцаланы Омар-ԥашьа сыҽқәа шигаз еиԥш… (Уигьы ихала дыччоит.)

Д а д г ә ы л. Шәхаҵкы сцеит, аԥҳәысгьы илдыруеит дышуаҩԥсу, лхы лара дшақәиҭу.

л д а џ а. Ари, шәарҭ ашлақәагьы шәирҟәыӷоит убама?! Дзыԥсоузеишь аԥҳәыс? Аԥҳәыс ахра иаҿоу ақәасаб даҩызоуп. Раԥхьа ахраҿ изнеиз ашәарыцаҩ игәы ахәша нықәлоит.


430

а д г ә ы л. Иашоуп, агыгшәыг адунеихаан ақәасаб изавсуам.

С ы к ә ы н. Даҽакы иаҳа ҿаҵахәыс изоурызеи, игыг шәыгзаргьы раԥхьа избаз иатәызааит…

а д г ә ы л. Арыцҳарақәа маҷымкәа иахҟьахьеит, аԥҳәыс лхы-лыԥсы лара дшақәиҭу ҳара ахацәа зны-зынла шәҿаԥхьа иахьаҳхашҭло иахҟьаны. Саҭамыз, еиҳабацәақәак шәҿаԥхьа сгыланы сахьцәажәаз. Сгаӡара санашәыжь. (Дреихырхәаны дцоит.)

А л д а џ а. Ицҳафыруа аҳәеиԥшоуп ари абз шиҿоу. Баҭалбеи ду иҩнаҭа уахьыҟоу унасыԥ иакит акәымзар, узажәӡа, аиҳабацәа урҿагыланы ацәажәашьа усырҵарын сара ибзиашәа! (Иҟама аҭра иааҭырҵәрааны ахьеҩҳәа инҭеиҵоит.)

А к т ә и а х а ҵ а. Ушьапы даӷрагылазшәа, уи ииҳәаз уара ухы изақәуҵазеи?

С ы к ә ы н. Аты абла аноу аџьымшь, аџьымшь аҳәон ҳәа, шәанааиацәажәа, ицәа дҭачӡа, ахшыҩгьы шәырҵара далагеит. Убриоуп Алдаџа игәы иҵаххыз!

Б з г ь а у с. Баҭалбеи, уқьаҳиа ҷкәын ииҳәаз ҭауади-аамсҭеи аӡәгьы ҳхы иақәҳамҵаӡеит, нас, абарҭ Алдаџеи Сыкәыни рхы иақәырҵартә ираҳаз удыруазар? (Дыччоит). Ауаҩы иԥхыӡ иаламшәашаз лабҿаба ианибалакь, мыцхәы дахӡыӡаауеит.

А л м а х с и ҭ. Сара сыбзыцәашьа ишакәым ихцәажәаз сара сҟыноуп аус ахьимоу. Уи дышьнаҟмазаргьы аамсҭак ишьҭахь дгылом.

Б з г ь а у с. Уажәы уара уҵҟьах! Иараби, аџьма анынҵәа ша, тәыҩала еисуеит ҳәа, уамак шәԥеиԥшуп иахьа, изакәу сыздыруам аха!

А к т ә и а х а ҵ а. Шәарҭ ишәԥеиԥшу сыздыруам, аха адунеи аԥсахраны иҟоуп абри аирыӡ иҭоу аҩы!

А ҩ б а т ә и а х а ҵ а. Уара умгәахь ицазгьы џьаҳаным аҭы ԥымхеи!

Зегьы еибарччоит. Абри ахьынӡарҳәоз ҿымҭ-ԥсымшьа аишәа лырхиоит Дадгәыл. Аҵәцақәа аҩы рҭалҭәоит. Аныҳәаҿа аашьҭихуеит Баҭалбеи.


431

а ҭ а л б е и. Анцәа улԥха-угәаԥха ҳаҭ! Ҳаибабара еиԥкымзааит!..

А к т ә и а х а ҵ а. Иуҳәо зеиӷьаҟамоуп, Баҭалбеи, аха ҳҵас бзиа маҷк еиланагозаргьы, сара исҭахуп, абарҭ зегьы ҳаиқәшәара зыхҟьаз, уҽыҩ аԥхьахә ахьагаз удныҳәаланы изжәырц.

з г ь а у с. Ииашаны иҳәоуп! Ура! Ҳара ҳаҽқәа аҵа хагәышьеит, аха сузгәдуны иудысныҳәалоит, Баҭалбеи!

а ҭ а л б е и! Шәахыццакцәеит, шәыххь згеит, уи аны ҳәаҿа анкылара. Абри ачеиџьыка аахәаны сшәыҳәоит, шәмы ццакыкәа, акы шәнацҳарц. Еснагь ас ҳаиқәшәом.

А к т ә и а х а ҵ а. Қьаҳиа зыҩны дыҩноу ццакра имаӡам. А л д а џ а. Ақьаҳиа дызмам ҳәа араҟа уаҩ дыҟам.

А к т ә и а х а ҵ а. Уара, анхаҩгьы ақьаҳиа думоума? Ҳам ԥсыр егьа ҳаҳап ари адунеиаҿ. (Зегь рахь.) Иаразнак инҭаҭәа-нҭаҭәаны, ҳҽаршьны ҳхылда-ӡылдо акәымкәа, лакәк ҳҳәап, ажәабжьк ҳналацәажәап, аамҭа ҳхаагап. Зыҟны ҳаҟоу аԥшәма, фатәы-жәтәы згым уаҩуп, ццакра имам.

А ҩ б а т ә и а х а ҵ а. Уара умыццакуазар сыздыруам, сара ԥҳәыс лыбла сахьҭамԥшыз – агәҿыӷь сагеит.

А л м а х с и ҭ. Шәыпату схы иқәуп, сыҵкыс, шәеиҳаба цәоуп, аха аԥҳәыс анышәҳәа, сгәы иааҵаххит. Аԥҳәыс бзиа дбатәым, ииашаны. Угәы иҭоу зоуҳәаз, уԥсы ахьҭоу икит ҳәа, уара угәы-уԥсы лнапы ианҵаны ушыҟоу, иаалырҟьаны ларгьы дыҟамкәа, гәгьы узҭамкәа, уашәақәлацәа уаары лахоит.

з г ь а у с. Абас ҳшеиқәшәоз здыруазҭгьы, сара саҳ ҭынраҿы ажәабжьҳәаҩык дсымоуп, ажәала ахш агәараҳәа еилеиршуеит, дышәзаазгон. Аҳәса рыӡбахәгьы шаҟа шәҭаху шәеиҳәарын.

а ҭ а л б е и. Шәыҩныҟақәа шәмыццакыр, ибзианы шәныҟәызгаз џьысшьап.

з г ь а у с (актәи ахаҵа иахь). Ажәабжьҳәара анаԥшьуга, уара ухаҭа џьара акы ҳауҳәарц уҭахымкәа уҟам.

А ҩ б а т ә и а х а ҵ а. Уиҟәаҵ, уи даацәажәар, Омар-ԥа шьа даныӡхыҵ, иҽқәа ирықәтәаны, иҳәақәа еидцала ишын


432

дырҵәаз атәоуп ииҳәо. Иара изыҳәан уаҳа Аԥсны рыцҳара иақәымшәаӡац.

А к т ә и а х а ҵ а. Уара изҳәо, шаҟаҩы аҳәсахәыҷқәа ужьахьоуи, шаҟа ҵәыца аҩы ужәхьоуи раамышьҭахь, ҽакы уалацәажәо смаҳац.

Иааҭынчрахоит. Аҩы знаҳауа Дадгәыл, аирыӡ кны дгылоуп.

а д г ә ы л (лхазы). Сыззыԥшузеи? Рызегьы еиқәшәаны сыла иабартә сызшаз насыԥс иансиҭа, изцәырсымгозеи? Игәаӷьтәуп, игәаӷьтәуп. (Итәоу рахь.) Шәхаҵкы сцеит, шәеиқәышьшьы шәзаанхеи? Изцәыршәымгозеи ажәабжьк?

Б з г ь а у с. Издыруада, уара ухаҭа акыр ҳауҳәарц уҭа хызар?

а д г ә ы л. Арҭ шәеиԥш абзиақәа шәҿаԥхьа сабацәажәа ри акәымзар, ажәабжьк саргьы исҳәаргьы ҟалап.

Б а ҭ а л б е и. Ҳаит, ала идырҽхәаз ачашә амфеит ҳәа, аиҳабацәа урҿагыланы ушԥацәажәо иахьантәарак! (Ихы рқьиауа, иҩызцәа рахь.) Мышкы хәлаанӡа уиҿызаргьы, ажәак узирҳәомызт абжьааԥны, иахьа иҵалаз сыздыруам, аҟьала дудугалар абас уирԥхашьоит.

А к т ә и а х а ҵ а. Уиҟәаҵишь, ицәажәашьа злаҟоу ала, ажәабжь бзиак идыруазаргьы ҟалап. Қәрала иауҟаху ажәабжь аҳәара, агәырҵҟәыл ауп аус злоу.

Деилҟьа-еилӷәыцәӡа  даагылоит  Д а д г ә ы л.  Даҽаӡәы	илыхьызшәа

аҳәара далагоит, ажәала ахш еилазыршыша ажәабжь.

Д а д г ә ы л. Ажәа аҳәара азин ансышәҭах, ишәасҳәап ԥҳәызбак уаҩыс лхы ахьылшьози, насгьы лыԥшӡареи ирых ҟьаны дзықәшәаз.

А ҩ б а т ә и а х а ҵ а. Аҳәса ирызкызар, иажәабжь бзиоуп. Б з г ь а у с. Уалагашьа ҟаимаҭуп.
А к т ә и а х а ҵ а. Шәизыӡырҩи, уара!

Д а д г ә ы л. Ҭауадк дыҟан, ибзианы дынхон. Ирахә-ишәахә, имаҵуцәа ҵҩа рымамызт. Дҭаацәаран. Иқәрахь днеиуа дала геит, аха дҵеидан, иԥҳәыс иаалыхшалак ԥсуан. (Бзгьаус иахь.) Иаҳҳәап, убри аҭауад, уара уакәзар еиԥш…


433

Б з г ь а у с. Сароу? Сара ииашаҵәҟьаны хшара дсымаӡам, исоуз аӡәыкгьы дысмоуӡазшәа сыҟандаз!
л д а џ а. Дмиӡандаз, саргьы ухаҵкы сымцоз.

к т ә и а х а ҵ а (Бзгьаус иахь). Алакә уалеиҵар, ма убраҟа аӡәы дуоур иудыруазеи?! Уааӡырҩишь…

Д а д г ә ы л. Аҭауад иахьагьы-уахагьы хьаас, хәыцырҭас имаӡаз…

Асцена лашьцоит.

ԥ а р д а


ҩ б а т ә и а с а х ь

Инахараны иаабоит зхаҳә-ҵәаҳә еибыҭаны игылоу аҩны. Аӷьеҩ, аӷьеҩҳәа убраҟа ауасҭара даҿуп актәи асахьаҿы иаабахьоу А л д а џ а . Уи араҟа дарԥыс қәыԥшуп, уамак ҵуам ԥҳәыс дааигеижьҭеи, инхарагьы уажәоуп ашьапы аникыз. Амӡырха иакәыршоу аанда ачалт гәашә аҿоуп. Асцена аганахьтә даацәырҵны, агәашәахь иҿынеихоит Б з г ь а у с . Уигьы араҟа иаҳа дҿоуп. Аҩбатәи асахьа иалагоит актәи асахьа инаԥшьны,
инацҵаны.

Б з г ь а у с. Сара саныҟамло, саҳҭынра қьаԥҭажәымхан даз, смал дегьызмаха еимҵәа ирымгондаз, сыҵәҩаншьап мыӡындаз ҳәа акәын хәыцырҭас исымаз, сыцәар сыԥхыӡ иалаз. Сара снапала днаганы дисҭароуп, убас иҳәеит аԥшҩы. (Игәыдкылоу асаби дырҵысуа, дыжьжьо иҿыҩеихоит агәа шәахь. Агәашә даннадгылалакь, ибжьы неиҵыхны иргоит.) Еи, уара, Алдаџа! Асасцәа уҭоуп, иудукылозар!

А л д а џ а, Анцәа ихаҭа агәашәаҿ дибазшәа, ииҳәара иҿамшәо, дшанха ны  даанхоит. Иеиха  кажьны, днапырҟәыҷы-шьапырҟәыҷуа, дласны дааиуеит.

А л д а џ а. Аҭауад Бзгьаус уоума? Уара уеиԥш ауаҩ ду, са ра нымха-хымҵәак сҟны уаазгазеи, уанаџьалбеит!

Б з г ь а у с. Ус еиԥш ухы ларҟәны умцәажәан, Алдаџа. Ахерра убааит, зшьапы укыз унхара!



434

л д а џ а. Абзиара узыҟалааит! Арҭ зегьы шәылԥха сыманы, қьалак ашьапы скит, иалҵуа збап. (Агәашә ааиртуеит.) Уара ишуаҭәоу еиԥш уахьсыртәо сымам, аха уҭал сашҭа, сукәыхшоуп.

Б з г ь а у с. Уахь снеиуам, Алдаџа. Уԥшәма ԥҳәыс аҩны дыҟоума?

л д а џ а. Дахьца дмаартә, цас илуазшәа, абыржә ааигәа ҳазҿыҵыз сани саби рҟынӡа дцеит. Уажәыҵәҟьа дхынҳәуеит. Ахәы снықәгыланы ҿысҭыр инаҩуеит, сыбжьы сыргап.

Б з г ь а у с. Егьоурым, дааип. Лгәабзиара шԥаҟоу?
л д а џ а. Уиак акәгәышьоуп анцәа иҳаиҭаз.

з г ь а у с. Сыззааз аус аҿы уи лгәабзиара акыр аҵанакуеит, убри азоуп сызуазҵааз. Ус дахьк сыманы суҭааит, Алдаџа. Уареи ҳареи аиуара, аиҭанхара ҳабжьаҳҵар шԥоубари?

А л д а џ а. Уара уеиԥш иҟоу ауаҩы сара нхаҩ рыцҳак ҭынхас дсоузар, уаҳа исҭахузеи. Аҩны иҟоугьы маҵуҩык ду зылҩызахап.
з г ь а у с. Сара схәыҷы лзыҳәан абаӡӡеис усҭахуп.

А л д а џ а. Иуку аилаҳәара закәызеи ҳәа суазҵаарц сыгә гьы иааҭамшәеи, аха…

Б з г ь а у с. Уара иудыруеит, Алдаџа, сара амали амазареи рзыҳәан ҭауадк ишьҭахь сшымгыло. Сынтәа жәашықәса ирықәуп ԥҳәыс даазгеижьҭеи. Хҩык ахшара соухьеит. Иамуит, аҵеи дсықәмызт, ианилакь, мышкы, ҩымш реиҳа рхымҵкәа иԥсуан. Уаҳа иҟасҵара анысзымдыр, дааԥхьаны сиазҵааит, зыхьӡ ахара инаҩхьаз ԥшҩы дук. Уи саҳҭынраҿы данааи, ҭыӷь здымгылац уасак шьны ажәҩашәаҟьа сзаажәга иҳәан, алеи-ԥси рыла издырхиеит ақьаҳиацәа. «Уара уҩнаҭаҿы аҵеи дины изҳараны дыҟам, – иҳәеит уи ажәҩашәаҟьа даԥшны. – Уԥҳәыс абыржәы ахшара дшаалаулакь, лара илушам, аха мчыла даалымхны, ааӡара дуҭироуп. Ааӡатәысгьы, изабалакь акәымкәа, диуҭароуп иани иаби дырҿыҵны хазы ицаз, ҿыц анхара ашьапы зкыз, ихаҭа дарԥыс еилҟьаны иҟоу», – иҳәеит уи. Абри ашьҭахь, дук мырҵыкәа, сыԥҳәыс ахшара длоуит. Сара снапала дузаазгеит, сара снапала агәашә дынҭагаланы дусҭоит сыҵәҩаншьап, сыԥҳа заҵәы.


435

л д а џ а. Сароу? Сара уара иухшаз лааӡара акәым, лымаҵ аурҭа соуазар… Сара… Издыруазҭгьы, ҭауади-аамсҭеи анхацәеи рыбжьара ишаабац еиԥш, ари аҩны иҟоуи сареи ҳнеины ҳнапала дааҳамгоз.

Б з г ь а у с. Ус ҵасны иаԥуп, иашоуп. Аха ала ишәаз аиа ҵәа иеишуеит ҳәа, аԥшҩы ииҳәаз сзахымԥеит. Унапала дганы диуҭароуп иҳәан, абар, даазгеит.
л д а џ а. Аҩны иҟоугьы гәыԥҳәыхш лымам…

з г ь а у с. Аԥшҩы, ҿыц еибагаз иҳәеит. Макьана ахшара дабашәоурыз.

А л д а џ а. Шаҟа шықәса лхыҵаанӡа дыҟоузеи ҳара ҳҿы?
з г ь а у с. Шықәса ҩажәа дырҭагылаанӡа.

А л д а џ а. Ааӡаԥса, уи иаҳагьы… Мшәан, сгыланы сышԥаухәаԥшуеи, уааи аҩныҟа… Ааӡаԥса, сара нымхахым ҵәак… Шықәса ҩажәа!

Б з г ь а у с. Ааԥынраз, акәыкәу ианҿнаҭуа, шықәсык ахьтә знык даабалоит лани сареи ҳааны. Уаҳа азин ҳамагәышьам. Шықәса ҩажәа данырҭагылалакь, сара снапала дшаазгаз еиԥш, сааны дызгоит, анцәа дсаҭәеишьозар.

Агәашә дынҭаланы, амышәкәан илаҳәаны иику асаби Алдаџа дииркуеит.

л д а џ а. Аҩны иҟоугьы саргьы ҳзыҳәан ари насыԥуп, аха, иуцәызӡар акгьы иаԥсам, асаби лҟырҟы злаҳарбааӡаша кәармак ахш ҳаҩны иҩнам. Наҟ-наҟ ҳажә хьашт, аха…

Б з г ь а у с. Уи хьаас иҟоумҵан. Ахәылԥаз ныгак ахш змыҵ уа ажәхьа узааргоит сқьаҳиацәа. (Иҿынеихоит.)

л д а џ а. Аа, уи бзиоуп. Дызлаҳарио цәарҭа иажәланы иҳазкҿаӡам, аха егьоурым, џьара акы ҳаԥшаап.
Б з г ь а у с. Убригьы узааргоит. Сыԥсы унапы иануп. Абзиараз! Хьымӡӷ анцәа иуимыргааит. (Дцоит.)
л д а џ а (ихала). Ажәхьақәа рычыргәқәа ргәыҵамӡо, ҩбагьы, хԥагьы сызгәарлоит иумуӡозар. Уԥсы снапы иакуп, уаҳа иулсхрызеи. Иаацәажәар, анхацәажәқәа ҳәа рқьышә ҳақәырҵоит. Мал-мазарас иҟоу зегьы дара роуп изку, шәыжә ла хырҭәҳәалааит!



436

Асаби диманы дцоит. Алашара ыцәоит. Асцена аганаҿ даацәырҵуеит Дадгәыл. Лара дахьгылоу заҵәык лашоит.

Д а д г ә ы л (лажәабжьҳәара инацҵаны). Аҭауад ихәыҷы лабаӡӡеицәа дрыцхраауа, ибзианы инирхеит. Ахәыҷы мшы зҳа-ҵхызҳа илызҳауан. Шықәсык ахьтә знык лани лаби ааны дырбон. Игәыҭшьааган урҭ реиԥырҵра, лцәа-лжьы дҭыԥ хаауа, хшла дкәабазшәа, мрашәа дкаԥхо, мзашәа дкаҷҷо, илыхәаԥшлакь ахаҵа игәы еилагартә, ссирӡак лакәхеит лара. Аамҭа акыр цеит. Иааигәахеит лани лаби уахгьы-ҽынгьы иазгәаҟуа иззыԥшыз шықәса ҩажәа лхыҵра. Иҩныҟа дигарц лаб иаара мышкы шагыз… (Дцоит.)

Иаалашоит. Ал д а џ а ихала икашә-каҷҷо иҟаҵаны игылоу иҩны абар ҵаҿ дтәаны, аӡыӡ ала икылҵәо, ааҷа нкылдо аӷәра аӡахра даҿуп.

л д а џ а. Сҽы макьана цқьа имбжьац, аха егьаурым, сааӡамҭа, соуԥшәыл ибзианы аҽықәтәашьа лдыруеит. Ҭынч дақәтәаны ацара акәым, апҟаҩҳәа аҟамчы лаарханы, ар ԥарцәа драԥхныҩлоит. Изаҳауа рҟынгьы ихьӡуп, иԥҳазаҵә диааӡеит, уаҟагьы даанымгылакәа, лцәамаҭәа лыциҵеит, иҽы дақәыртәаны дишьҭит рҳәап. Ари ҩынтәны иԥхашьарахап лаб изыҳәан. Ааӡаԥса ансиҭо, илыцысҵазгьы днахәаԥшып. Иласҵо аҟара ацҵаны илсхып. Ланаӡӡеи дахьнеиуагьы на пызаҵә дхынҳәрым. Дааӡа-дыхьча, дкашә-каҷҷо деилаҳәа драҳҭар, ҭауад ҷкәынак иҩнаҭа дныҩнагылап. Усгьы дара рзоуп зегьы зыҟоу. Лара знык илыхәаԥшыз усгьы деила гоит. Исымпыҵԥраауеит ахьҵыс. Егьаҩ лышьҭаланы илыц рысҟьазаргьы, уажәшьҭа дсыцәцоит.

Д а д г ә ы л (амазонка лыманы аҩны даадәылҵуеит).
Сабаӡӡеи, ари амазонка зынӡаск исуҭома?
л д а џ а. Аиеи, соуԥшәыл! Уаҵәы, баб данааилакь, аҽы бақәтәаны баниццо ибшәыбҵап.
Д а д г ә ы л. Ҳҽы аҷашьоума сара исуҭо?
л д а џ а. Уи бара банеилаҳа, ибысҭоит. Бара ибхызбаауа исымоузеи сара! Беилаҳар, сыԥсгьы сеигӡом.
Д а д г ә ы л. Саб иҩнахьы санцалакь, санаӡӡеи уареи

шәыгәхьаазгалоит. Схала аҽы снақәтәаны, сыбналаны шәбара саалоит.


437

А л д а џ а. Ус иааигәам баб дахьынхо. Абанҭ ахәқәа урхыҵроуп, абнақәа урылсроуп.
Д а д г ә ы л. Уара сыгәхьааумгаӡои, сабаӡӡеи?

Ижәҩа лнапы хшьны иӡамҩа днагәӡуеит. Иара дааигәыҵаирӷәӷәоит.

Ус ҟоумҵан, соужь.

л д а џ а. Дышбыхәаԥшуа иблақәа хкып, бара бзынасыԥ хаз ахаҵа. Ҳара дҳаҵкархарым уи усгьы.

Д а д г ә ы л. Ас еиԥш ажәақәа ахаан иуҳәо смаҳаӡац, сабаӡӡеи.

л д а џ а. Бгәаҵа иҭоу дызусҭоу сзымдыруа џьыбшьома! Иаргьы, маӡала акәымкәа, ирҳәоит, шәус аргама иҟаларц, баб ауаа изынаишьҭхьеит ҳәа. Егьаҩ быцрысҟьазаргьы уик иуҵәҟьом.

Д а д г ә ы л. Сабаӡӡеи, ухәда сықәыртәаны шьыбжьонла, ашоура аныцәгьахалакь, аӡахьы санугалоз угәалашәоу?

л д а џ а. Адунеи аҵыхәан шәҭышк ииргьы дара иҿырԥаароуп, иабаиаҳаи иаразнак быӡбахә.

Д а д г ә ы л. Зны аҽы санымҵанарсыз, иҩны ишцоз уаргьы ҽыла усыхьӡаны санахуԥааз…

л д а џ а. Исҳәаз бмаҳазшәа ҟабҵоит. Бзызхәыцуа дысзымдыруа џьыбшьоит!

Д а д г ә ы л. Иухьзеи, сабаӡӡеи, иахьа? Узҿу дарбан?

л д а џ а. Узҿу дарбан лҳәахт. Уаҵәы бцоит, бцоит уаҳа бсымбо. Ҳа-ҳа! Узҿу дарбан лҳәахт. Аҭауад ҷкәын Баҭыршаҳ, уаҳа дарбан! Бигап, инапы быкәыршаны бибалап. (Инапы лхишьуеит.) Зныкыр, сыҩны тәарҭас гыларҭас имазма, мызкы ашьҭахь иҩызцәа иманы сыҩны дзаазеи зыбгәахәуа! Бара бибарц акәын, уаҳа дзаауаз! Сара сигәалашәаз џьыбшьоу, баб иоуп ауаа зниҵаз.

Д а д г ә ы л. Саб иреиҳәазеи?

л д а џ а. Ибҵаашьоузеи! Аҭауад Баҭыршаҳ мап ицәик уазма! Баҭыршаҳ ирахә-ишәахә, имал ҵҩа рымам.

Д а д г ә ы л. Иара!
л д а џ а. Ииуазеи иара?
Д а д г ә ы л. Дзеиԥшра уаҩузеи?



438

л д а џ а. Ихаҭагьы, ԥшрала-сахьала деихышәашәо, бгәы мҵамырскәа дцомызт.

Д а д г ә ы л. Сабаӡӡеи уоуп, упату схы иқәуп. Уаналацәа жәах, саргьы иуасҳәап. Иуцәызӡом, иҟалап, данызба сгәы изцазаргьы, уи нҵра аураны иҟамзаарын акәымзар. Сара уи аҵыхәала ажәак сеимҳәеит. Исҳәашаз сажәа иаҳаанӡа, саб ауаа изыназышьҭыз, сара уаҩԥсыс симԥхьаӡеит. Инахараны ихәыцуа аӡәы иакәымзаап.

л д а џ а. Асеиԥш бҳәарц азы макьана бхәыҷцәоуп, соуԥшәыл, бара.

Д а д г ә ы л. Уара уакәмыз изҳәоз, сабаӡӡеи, бқәыԥшра бҭысит ҳәа.

л д а џ а. Ҭауади-аамсҭеи иахьырҳәалакь рҿаҳәатәы ҟалоит. Насгьы, бара быԥҳәызбоуп, бынасыԥ баб иахьиҳәаз иҟалароуп.

Д а д г ә ы л. Усгьы аԥҳәыс адунеи аҿы акгьы дақәиҭӡам, аха лахьышәышәроуп лынасыԥхә иалхра дахьақәиҭым. Абас исыкәыршаны аҽы снақәтәар, саб сиваҩны сцап уаҵәы.

Аҽы дақәтәоушәа, амазонка лшәылҵоит, дгәырӷьаҵәа, акыр-кыр дыччоит.

л д а џ а (ихазы). Анцәа срыцҳашьа, лыччаԥшь мацарагь еиланамгарыда!

Д а д г ә ы л. Аҭырқәа ҭуџьар иоума санаӡӡеи сымаҭәақәа змылхәаауа?

л д а џ а. Уаха уа ага даангылоит, Осман иҟны дыԥ хьоит. Уаҵәы иаараны иҟоуп, рҳәеит, амаҭәа зқәу аӷба. Аҭуџьар иҟны илмоуа, аӷбаҿы ибзаалхәап. Инабыхәаԥшлакь иԥсы набылаҵәо беилаҳҳәап. Бара усгьы зхы еилабымгара дызусҭада! Уажәшьҭа исхашҭит, бҳәаҩцәа шаҟаҩ уаҳа быӡбахә рымҳәо исышьҭхьоу.

Д а д г ә ы л (днаидҟьоит). Сабаӡӡеи, сцамҭаз уҟазшьақәа сгәаԥхом! Ус узсыхәаԥшуазеи? Сцамҭаз ҳазхара ҳаибамбоз, ахәларагьы ааигәахеит, санаӡӡеи дзымаазеи?

л д а џ а. Бцарц, бара бцарц наӡаӡа, анҭ, дара рахь бцарц!.. Сара сарԥысымҭа сҭагылазҭгьы, бара быда даҽаӡәы



439

слыхәаԥшуамызт. Бҽызлабкәабо аӡы, ахш еиԥш иԥхьаӡаны, изжәуан…
а д г ә ы л. Уажәақәа срыцәшәоит, иуҳәо закәызеи?
(Аҩныҟа дыҩналоит. Ашә аартуп.)

А л д а џ а (длышьҭаланы аҩныҟа дыҩналоит). Банаӡӡеи дааӡом. Уаха бареи сареи ҳхала ҳаицыҟоуп, соуԥшәыл. Сгәазхара сбыхәаԥшыр сҭахуп, бааи сара сышҟа, сара сыԥсы, сынасыԥ, бара беиԥш аԥшӡа сыԥсы шҭоу ҽаӡәы данига, схы еилагоит. (Дааникыларц лышҟа иҿынеихоит.)

а д г ә ы л. Иуҳәо закәызеи, суцәшәоит, ухы аанкыл, сааигәа умааин!

А л д а џ а. Схы ахьынӡаныскылаз сызхоуп, уаҳа сылшом!

а д г ә ы л. Сеилагоит, изакәызеи исаҳауа! (Ддәылҟьаны дыҩуеит.)

А л д а џ а. Бымшәан, баанҿас, бааи сара сышҟа. (Длышь ҭалоит.)

ԥ а р д а


А х ԥ а т ә и а с а х ь а

Иаашарккоит. Иаабац Алдаџа инхара. Аҩны ашәқәа ҟьаҟьаӡа иаартуп, аӡәгьы дыҩнаӡам. Дҳақь-ԥсықьуа, аӡаӡа даганы, амаӷ дафаны, деимацә кәыкәы дааиуеит А л д а џа.

А л д а џ а. Ашәқәа ҟьаҟьаӡа иаартуп. Дмааӡеит уи арахьгьы. Дныҵахәаша дабацеи? Бнеи-гәаҩеи еимызымдаз ҳәа акгьы нымхеит. Хымԥада ахра дагеит. Уахь лхы рханы, дыҿҟьаса днеиуан, уаҳа лышьҭахьҟа дыхнымҳәӡеит. Лааӡара санақәшаҳаҭхоз аҽны быжьра-быжьҵәа сцарауаз! Хьаа-баа сымамкәа, ҭынч сынхон. Исҳәо зегь башоуп, акгьы исмыхәо роуп. Схы еилагеит, смаҳагьахеит. Схәы сымҵхны алақәа ирымҵарыжьуа, сыжәла схырхуа, схәымгаршьо… Уаҟа сынхондаз! Лаб иааиликаар, сыкнаҳаны сишьуеит, акы заҵәык сзықәгәыӷуа, уахь, лхы ахьхазала, лаб иқыҭахь адунеихаангьы дызкылсуам. Ахра дамгакәа дыҟазар, уи



440

амҩа ашьхаҟа даҿагалан дарӡуеит. Сыԥҳәыс уажәымзар-уажәы даауеит. Дабаҟоу лҳәар ишԥасҳәо? Уи иласҳәо сыԥшаап, аха лаб?.. Уи шықәса ҩажәа иахьатәи амш дазыԥшын. Уаҩԥсы илабжыш сықәимҭәо, аԥсра аиҭаԥсра! Џьара акы ҟаҵатәуп. Иҟасҵара… Иахазны схы иҭашәаз ада ԥсыхәа ыҟам. Лаб арахь дааиаанӡа сиԥылап. Уаҳа ԥсыхәа ыҟам, мамзар сдаракәац ықәыццышәааит. (Агәашәахь иҿынеихоит.)

з г ь а у с (асцена аҵыхәан даацәырҵуеит. Алдаџа дшибалакь). О, анцәа ду, ухьышьаргәыҵа сакәыхшоуп! Шаҟа шықәса сазыԥшуаз сара иахьатәи амш!

А л д а џ а (ихазы). Абар, иаргьы дахьаауа, ишысыӡбазоуп, уаҳа ԥсыхәа ыҟам.

з г ь а у с. О, Алдаџа, сажәымҭа зыршкәакәаз, уа мшыб зиа! Иҟалазеи, ҿымҭ узысԥылозеи, сааира уцәымӷума?! Илашап уажәшьҭа сгәараҭа, саҳҭынра! Уаргьы уааӡаԥсазы исылшо акы сеигӡарым.

А л д а џ а. Сыччо суԥылартә сыҟам, Бзгьаус, ухаҵкы сцеит.

з г ь а у с. Уааӡамҭа уҩнаҭа ахьынлыжьуа акәхап ас улахь еиқәызҵаз! Баша ирҳәом, аӡәы иааӡара, аӡәы иԥсоуп ҳәа. Исаҳәа иаарласны, гәырҩак умоушәа збоит, акыр ҟалоу, сыблақәа сыржьауоу?

А л д а џ а. Сара сыҩблак ҭышәшәахгьы, уара ублақәа уржьандаз! Сара сылахь еиқәуп, аринахысгьы гәеиҵыхшьа смоуа….

з г ь а у с. О, сара жәымҭацәгьа, каамеҭ сзыҟалама? Лыԥсы ҭоума сгәыӷырҭазаҵә?!

А л д а џ а. Лыԥсы ҭоуп, аха…
з г ь а у с. Нас, иҟалазеи, уан лхы лсеит!

л д а џ а. Аҭауад, ухаҵкы, ахлымӡаах ҳзыҟалеит уаргьы саргьы…

Б з г ь а у с. Иҳәа, сумыргәаҟын!

л д а џ а. Ҳәашьас уаҩы иеиҭарызеи! Ауаа узына сышьҭырцгьы инақәыскит, аха усҟан ажәлар ирылаҩуан… Адунеихааназ улахь ада ԥҵәаны…
Б з г ь а у с. Иҟалазеи сара жәымҭацәгьа?!


441

л д а џ а. Иаалықәшәаны дыԥсыр иҳабаргәыз! Уаргьы саргьы ҳахәда ԥылҟеит, ауаа рҿы ҳазцәырымҵуа, ахьымӡӷ ҳлыргеит, адамыӷ ҳнылҵеит. Ҿык-бзык уаҩы изарҳәом. Аха иумҳәакәа ҵәахышьасгьы иамоузеи!
Б з г ь а у с. Иҳәа уара, иҳәа!

л д а џ а. Лцәа лтәым. Сылшьит, сџьабаа зегьы аӡы иал ҭеит. Иаха лҿы лықәԥҽит.

Б з г ь а у с. Ахлымӡаах ажәа саҳараны сышԥаҟаз, зыҵә ҩаншьап ықәӡааз сара разҟыцәгьа! Иара дызусҭада, иара, лцәа ԥызҽыз?!
л д а џ а. Илзаасымгаз егьыҟам, аха ихьӡ салымҳәеит.

з г ь а у с. Дабаҟоу лара аԥхамшьа, дабаҟоу?! Снапала дхәырны дысшьуеит. Сыԥҳәыс илыхшаны егьырҭ иԥсқәаз реиԥш, аригьы даниз аҽны лыԥсы хәымга лхыҵыр – насыԥ шкәакәарамзи сара сзы. Акыр сықәындаз, аҵеи сыҩны дамааӡоз. Сызшаз сылахь уаҳа анимҵазар акәхап. Уаргьы, Ал даџа, сара сымшала ахьӡ бааԥс ухылеит.
А л д а џ а. Дубарц уҭахызар…
з г ь а у с. Сыбла доумырбан, ацәаԥҽыга! Усҭ, аа, абри сҟамала лыхәда хҵәаны, лцәа-лжьы алаҳәақәа ирыҭ, ахьымӡӷ ҳзыргаз аламысда! (Иҟама иҟәныхны ииҭоит.
Ихәда икәаҽ ишьҭахьҟа дхынҳәуеит.) О, сара жәымҭацәгьа! (Дцоит.)
А л д а џ а (ихала, Бзгьаус дишьклаԥшуа). Рацәа усҟаҭәеит,
аҭауад хҭыԥшшажә. Баҭыршаҳ ду маҳәыс дуоуит, сызҩахәы уагааит!

ԥ а р д а

А ԥ ш ь б а т ә и а с а х ь а

Аԥарда анаатлакь, Д а д г ә ы л дахьгылоу заҵәык лашоит.Лажәабжь ҳәара инацҵаны илҳәоит.

Д а д г ә ы л. Лыԥсы амалдеит абнаршәыра. Амҩа дацә хҟьан, лыжәҩа қшеит. Ашьхаҟа даҿанагалеит. Лабаӡӡеи абас еиԥш ихы ихашҭыртә дахьениз, лыԥшӡара иахараны илыԥхьаӡон. Убри азыҳәан лара лхы лцәымыӷхо аҟынӡа


442

днеит. Аха аԥсы мыжда ауҵаахым. Аԥсҭақәа дырҭан, ашь харажь, ажьынҵәры ҟәшәаны илфон. Ашәарах лара илҩыз цәан, аԥсаатә рашәаҳәабжь гәхаршҭгас илыман. Зны аҵла агәаҩара дҭатәаны илыршон, ҽазны аҳаԥқәа дырхәыҵан. Аха афатә аԥшаара иаҳа-иаҳа илзыцәгьахон, ларгьы лымчқәа маҷхон. Иҟаларын лыбаҩгьы абна инылаӡыр, лынасыԥ иаҵа намкызҭгьы… (Дцоит.)

Асцена зегьы лашоит. Ашьхантәи икәараҵаны иаауа амҩахәасҭа, дәҳәыԥшк аҿы иналбаауеит. Адәҳәыԥш ашьац қашә-қашәо иқәиааны, уахьахәаԥшлакь ииаҵәаӡа, даараӡа иԥшӡоуп. Уи агәҭан игылоуп уамак идуум, иқәыԥшу чамҳа ҵлак. Ашәшьыра кашьшьы, атәара уеилаҳап. Аҵла ашьапаҿы иаабоит ицәахьоу амца ахәышҭаара. Ахәда хәахәаӡа уи иахагылоуп ачхьынџь. Амҩахәасҭала дылбааны дааиуеит актәи асахьаҿ иаабахьоу А л м а х с и ҭ. Араҟа иаҳа дқәыԥшуп, деилыххоуп, длахҿыхуп. Ажәытәӡатәи шьанҵа шәақьк икуп. Ацәа шахоу, ашьапқәа еидҿаҳәаланы изқәа икыдуп ақәасаб шьны. Иеидара ачамҳа ашьапаҿы
инышьҭеиҵоит.

А л м а х с и ҭ. Џьанаҭ иаҩызаха, изакә ҭыԥ ԥшӡароузеи! Мфара-мжәра абраҟа стәандаз уҳәап. (Ахәышҭаара дахәаԥ шуа.) Хьшьцәақәак арахә рыманы итәазаарын. Ахәышҭаара ахәа ақәа иамыӡәӡәац. Абар иахьцазгьы, ачхьынџь ахы уахь идырхеит. Сыкәын излеиҳәаз ала, ааигәа аӡыхь ыҟоуп. Дабацеи иара, сыбзыцәашьа, асҟаамҭа? Аиаша сҳәар ами, саргьы ицәгьамкәа схысуеит, аха Сыкәын сызиеикануам. Аԥсаатә шыԥыруа ишьхәа дықәгьежьаа деихсны илаишьҭуеит. Иара уиадагьы, уи ашьнаҟма ишьоуп илоу уҳәар дрыцҳауп. Ахраҿ машәырк имыхьындаз. (Ҿиҭуеит.) Сыкәын! (Ишәақь ажәҩанахь ирханы дхысуеит.) Сишь! Ихысбжьы ааҩит.

Деиҭахысит. Ииуазеи, уадаҩрак дақәшәоу? Ԥыҭрак сааԥшып, дмаар сишьҭалап.

Ахәышҭаараҿы амҿы цыблаахақәа еихәлеикуеит. Ахҭра дынҭаԥшны аихымца, ашьанҵа, ацәымса ааҭигоит. Инеихьшьны амца аиркуеит. «Алмахсиҭ!» – ҳәа Сыкәын иҿыҭбжьы ааҩуеит. Алмахсиҭ дҩаҵҟьаны, днаԥшы-ааԥшуеит. Амҩахәасҭала дылбааҟьаны дааиуеит Сыкәын. Иаашьала гәҭыха хьанҭак шимоу ҩашьом, аха Алмахсиҭ данибалакь,

иаашьа ԥхашьаны иҽааникылоит.


443

л м а х с и ҭ. Арахь ҿуҭызма? С ы к ә ы н. Умаацыз џьысшьан.
л м а х с и ҭ. Иухьзеи, уаашьа сгәаԥхом.

ы к ә ы н. Акгьы, башоуп. Удырҩатә еиӷьхааит, ажәеиԥ шьаа аҿаҵахә бзиа урҭазаап.

А л м а х с и ҭ. Уареи сареи ҳанеиԥырҵ, уамак сымнаскьац кәа, акаҵәараҿ сылаԥш нарықәшәеит. Хәбаны еицын. Уара усыцызҭгьы, ҳшьапқәа неиқәыргыланы ҳреихсыр, даҽакгьы рыцҳарҟьон. Сара абриак ласышьҭит. Уара акгьы умбаӡеи?

ы к ә ы н. Акы ацәаара сылаԥш иныҵашәеит, аха иара ахьыҟаз сзаҿамлеит.

А л м а х с и ҭ. Уара уаҟарагьы ахра иазнеиуада, Сыкәын, аха ҩ-шьапык зҵоу дамыхәозар акәхарын.

ы к ә ы н. Усҵәҟьагьы ихра цәгьамызт, сназгаша ашьам хы сыҵаны саауамызт акәымзар.

А л м а х с и ҭ. Уиами, уеиқәышьшьшәа узбоит, уааԥсазар акәхап. Ауаҩы еснагь деиԥшым. Уааӡырҩы, сара узырлахҿыхша ажәабжьк уасҳәоит. Абри, ажәеиԥшьаа исырҭаз, сызқәа икыдҵаны сшааиуаз, ҭаҳмадак сиқәшәеит. Анхацәа дрыҵкарын иара. Ҳахьаатәаз, ажәабжьк сеиҳәан, схы-сгәы иҭыҵәом. Изакә шьхоу удыруеит Башкаԥсара, арбаӷь аика уахагыланы уныҟәоушәоуп ишыҟоу, наҟ-ааҟ аҿҟьарақәа урҭаԥшыр – ухлахаҵ гьежьуеит. Хаҵас иналыхәаԥшлакь игәы еилагартә, ԥҳәыс ԥшӡак дыҟазаарын. Дӡаны Ҭырқәтәылаҟа дырҭиирц иалагазаап. Лара хаҵа дцахьан, ахәыҷгьы длыман. Ишыҟалах анцәа идырп, дрымпыҵҟьаны дыбналазаап.

ы к ә ы н (иџьашьаны). Дыбналеит уҳәоу? Абрахь, ашьхаҟа дааит иҳәазар?

А л м а х с и ҭ. Иуасымҳәои, уиаҟара изџьоушьазеи, уара дуцәцазшәа!

ы к ә ы н. Иҳәалеи, иҳәалеи…

А л м а х с и ҭ. Илышьҭалазаап, дыкны дҿарҳәарц. Лхәы ҷы лызқәа дкыдҿаҳәаланы, убри Башкаԥсара аикаҵәҟьа дықәсызаап. Илышьҭаланы икыдлодаз, ҵаҟа иааҵахеит. Дрыцәцеит.


444

ы к ә ы н. Иуазҳәаз аҭаҳмада лара длышьҭазма? Издыруада, иԥҳа, ма иҭаца лакәызҭгьы?!

А л м а х с и ҭ. Ҳа-ҳа! Иуҳәо закәызеи уара! Уи аҭаҳмада шықәс ԥшьынҩажәа ихыҵуан, уигьы саб исеиҳәеит ҳәа ажәабжьк игәалашәан иҳәеит, иара диԥҳазар ҳәа уаауеит. Убри лакәыҵәҟьан аԥҳәыс! Бзиа избоит, дзыԥсоу лдыруа, ахаҵамԥҳәыс лзырҳәо, аԥҳәыс деилҟьа-деилӷәыцәӡа даны ҟоу. Хьаас ишьҭумхын, сыбзыцәашьа, ушәақь аԥынҵа акгьы ахьузаҿамкыз иахьа.

ы к ә ы н. Мап, џьушьҭ, саҳ, уххь згеит.

л м а х с и ҭ. Зегьы ирдыруеит уара ушшәарыцаҩ дуу. Уи хәыцырҭас ишԥаҟауҵо!..

С ы к ә ы н. Уиакәым, ашәарах абга ирфеит.

л м а х с и ҭ. Нас, иухьзеи? Ухала уныжьны шәарыцара хазы сахьцаз угәы иалсзар, сминауаҭуп.

С ы к ә ы н. Иауазеи, уаӷа дуаминауаҭааит. Гәала ӷәӷәак сымоуп, Алмахсиҭ, аҳәарагьы сацәыԥхашьоит.

л м а х с и ҭ. Изакәызеи исоумҳәо? Ҳзыхәо акы акәзар, сара уара узыҳәан схы сшамеигӡо удыруеит, исаҳәа.

С ы к ә ы н. Сара сышхаҵамыз иахьа издырит, убри схы исзанажьуам.

л м а х с и ҭ. Лафшақә иуҳәозар акәхап. Хырџьара хырҽхәароуп.

С ы к ә ы н. Егьарааны ашьха сымала сыԥхьахьеит, егьарааны амшә ҭыҩра сҭанагалахьеит. Абарҭ ашьхақәа рҿы сахьымнеиц, иахьсзымдыруа жәык атәарҭагьы ыҟам. Адунеихаан сгәы ааҭрысны сҟамлацызт. Иахьа сабиҵас сшәеит.

л м а х с и ҭ. Ҳа-ҳа-ҳа! Уаҟәыҵ алафҳәара! Абри ажәеиԥ шьаа иҳаҭәаршьаз ацәа ахаҳхып. Ақәасаб жьы сеилаҳауеит.

С ы к ә ы н. Алафҳәара сгәалашәома, уажәгьы сшьара сзықәымлаӡац.

л м а х с и ҭ. Изакәызеи уара? Алакәқәа рҟны еиԥш адау дуԥылазар?

С ы к ә ы н. Уареи сареи хаз-хазы ҳшәарыцарц ҳанеиԥырҵ, ҵаҟа лбаараны сыҩҭалеит. Уа сыҩҭысны сҿынасхеит изны


445

кымкәа ажәеиԥшьаа аҿаҵахәы ахьсырҭахьаз ахра сазцарц. Уахь скыдлаанӡа, ӡыхьк снахәап сҳәан, аӡыхьаҿ снеирц уамак сыгымкәа, санынаԥш, уаҩԥсызу, изакәу цқьа исзеилымкаауа, аӡыхь ахықәан акы сылаԥш нақәшәеит. Смаџьар ҩхасыршалан, сеиҩаӡо, ашәақь инанагартә ааигәара снеит.
л м а х с и ҭ. Изакәыз? Уеихсма? Сгәы хыҭ-хыҭуа сҟау
ҵеит.

С ы к ә ы н. Цқьа скылԥшны снаԥшызар – ԥҳәызбак ды хәхәаӡа лҽеиҵыхны дышьҭоуп…

л м а х с и ҭ. Уанаџьалбеит, анасыԥ еҵәаҵас иалшәаны укәа иҭашәазаап! Нас, уи лоума узыцәшәаз? Дызусҭадаз лара? Дабаанагеи?
С ы к ә ы н. Уӡырҩла. Рыцҳарак дақәшәазар слыцхраарц, ашацаҳәа сҿынасхеит лара лышҟа. Убри аамҭаз, анцәа ишәиртә, касык аҟара иҵаӷаны анаҟә ныхчылеит. Лааигәара сышнеиуаз лдырзар акәхап, ашьшьыҳәа дҩагылеит. Ма ҭәасҳәа уамакгьы лшәымызт, ҵкы ҵаӷак лцәа иадын, иара уигьы абжеиҳара ԥыжәжәан. Лара даахьаԥшит Алмахсиҭ, аха дзакәызеи ихьаԥшыз! Лыблақәа, аеҵәақәа реиԥш, анаҟә иалԥхаауан. Сахьгылаз сҳашҳатәарахазшәа саанхеит.

л м а х с и ҭ. Ассир соуҳәеит. Ара, шәарыцаҩымзар уаҩ дахьымҩамсуа аҭыԥаҿ, аԥҳәыс даазгазеи уара?!
С ы к ә ы н. Дуаҩԥсымызт уи. Ирҳәо саҳахьан, адгьылгьы лшьапы нықәлыргылалоит ҳәа ашьхақәа нцәас ирымоу Анана-Гәында. Убри дысгәалашәеит… Убас дыԥшӡан, дахьгылаз дла шон. Сшьапышьҭыбжьгьы лмаҳауа сыҽсырԥсит. Лара аӡыхь ахықәан днеин, лыҵкы хьыжә-кәыжәзаҵәгьы аалшәылхит. Аӡыхь хьшәашәа лықәҭәо, лшьамхаҟынӡа лыхцәықамыз лы қәыԥсаны, лан дшаалыхшаз дгылан. Сыԥшышьа ԥшӡамызт, аха изуа-исҳәо акы сазхәыцуа сыҟамызт, слырҭаслымит. Санааҵысы, сышьҭыбжь лаҳазар акәхап, ақәасаб анырҳауеиԥш, дааҭрысын, дшәа-ӡыӡо даанаԥшы-ааԥшит. Лыҵкы аашьҭԥааны, анаарахь лҿыналхеит. Уи акәхеит, анаҟә еилачыра дналашәкәа дцеит.

л м а х с и ҭ. Алакә лабҿаба иубазаап. Улышьҭамлаӡеи? С ы к ә ы н. Слышьҭаланы такәгьы снаскьеит, сыбжьы
лықәсыргеит, аха дышуаҩԥсымыз агәра анызга, саахынҳәын, аӡыхьаҿ сааит.


446

А л м а х с и ҭ. Лаԥшҵашәаразҭгьы уара?

ы к ә ы н. Усгьы сгәы иаанагеит. Аха, абар, аӡыхьаҿ избаз лыхцәцырақәа. Гәырҩак лыманы лыхцәы дахозшәа,
абарҭ аӡыхьаҿ икаԥсан. (Икалам иааҭигоит аԥҳәыс хцәқәа.)

А л м а х с и ҭ. Ииашаҵәҟьаны, иԥшқаны, икахәхәа, аԥ ҳәыс хцәқәа… Аҭаҳмада исеиҳәаз ажәабжь, уара иубаз, иахьак аԥхыӡ салоушәоуп сшыҟоу. Аӡә лаҵкыс аӡә деиӷьны, лыԥшӡашьа злоуҳәаз ала, дызбаанӡагьы дысгәаԥхеит сара. Иҟаҳҵара уасҳәап, ҳцап дахьубаз.
ы к ә ы н. Ирҳәоит, хыхь иқәтәоу ауаатәыҩса рхыччара бзиа ибоит ҳәа. Иакәым акы ҳақәлыршәоит, улҟәаҵ.
А л м а х с и ҭ. Дынцәахшазаргьы, ма сыбла знык аҟара дабап, зыԥшӡара ас еиԥш уаршанхаз. Ҳдәықәҵа!
ы к ә ы н. Уаха абри ачамҳа амҵан ҳаԥхьап ҳәа иасҳәеит уқьаҳиа, дааины ҳимбар?
А л м а х с и ҭ. Ҳимбар, уа ҵаҟа лбаа дыԥшып, дабацари. Ажәеиԥшьаа исырҭаз, абраҟа аҵлаҿ ихшьыз.
ы к ә ы н. Ус анакәха, ма ҳаԥсыроуп, ма дҳаԥшаароуп. Лхы ахьлырхаз бзианы исгәалашәоит.
А л м а х с и ҭ. Ҳдәықәҵа! (Ицоит.)

ԥ а р д а



А х ә б а т ә и а с а х ь а

Иара убраҟа. Насҭхашәа ауапа лыкәыршаны дышьҭоуп Д а д г ә ы л. Амца еиқәҵаны, иҽҳәарҵәиуа акәац иӡуеит А л м а х с и ҭ. Сыкәын ахмаҷыр азна ахш иманы дааиуеит.

А л м а х с и ҭ. Акыр узыԥшаама?
С ы к ә ы н. Хьшьцәақәак гыламкәа иҟам, аԥсаса срылашәан, џьмак кны ахмаҷыр азна ахш амсхит. Ахшца лзыҟаҳҵап, дышԥаҟоу лара уажәы?

А л м а х с и ҭ. Лыблақәа знык аҟара иаахылтит, аха макьа на хдырра ҳәа егьлымам.



447

С ы к ә ы н. Ақьаҳиа Бақьыр џьаракыр дуқәшәазар?

л м а х с и ҭ. Ашьха дахьналбаауа, раԥхьа дназыдгыло аҳҭынраҿы днеины, сыхьӡала ԥҳәыск лҽызлеилалҳәаша ама ҭәа рымхны иааигарц дсышьҭит.
С ы к ә ы н (ахаҳә кәымпылк аашьҭихуеит). Абар, иршны ахмаҷыр иҭаҳаршәша ахаҳә. Ахьшьцәа ахш-ца хәшәуп рҳәоит, шәарҭ, ҭауади-аамсҭеи, урҭқәа уиаҟара ишәыздыруам. (Ахаҳә амца иҽҳәаиршәуеит.)
л м а х с и ҭ. Даҽа уахык уаҩы димбар, амла даганы дыԥсуан.
С ы к ә ы н. Хаҵак иеиԥшҵәҟьа дӷызуан. Сара аӡә дыхәны
дышьҭаз џьысшьеит.

л м а х с и ҭ. Ухысбжьы ансаҳаҵәҟьа, дшуԥшааз зды рит. Ԥасеиԥш улыцәшәаны, ма ушанханы ушлыхәаԥшуа деиҭабналахуеит сҳәан, ишсылшоз сдәықәлеит.

С ы к ә ы н. Ԥаса исыхьыз хьымӡӷшьаны сыҟан. Уажәы сыԥсы ҭаны дсышьҭуамызт. Амала, усхыччарын субар. Лара дхәиҵәиуа, лыхдырра лцәыӡуа дышьҭоуп, сара абзамыҟә, дуаҩԥсӡам, сылжьоит, уажәымзар-уажәы дыҵҟьоит ҳәа, сҟама цыр-цыруа илыӷракны, схыччашьа зеиԥшроу бсырбап ҳәа сылхагылоуп.

л м а х с и ҭ. Ацха кәакәар ршьышьны илҿаҳҵап.
С ы к ә ы н. Зны ахш-ца лҳаржәып, нас уи.

Ахәышҭаара ахаҳә ааҽҳәыхны, ахмаҷыр иҭаиршәуеит. Маҷк ахԥсыхь анцалакь, илиржәуеит. Сыкәын уи дахьынӡаҿу, Алмахсиҭ ихмаҷыр ацха кәакәар ԥыҽҽны иҭаԥсо иршьышьуеит. Уигьы лҿарҵоит.

л м а х с и ҭ. Ҳара хаха-хымш ҳлышьҭан, уаанӡагьы шаҟа мши-ҵхи ҵуаз анцәа идырп дымлашьуазижьҭеи.

С ы к ә ы н. Уаҳа лҿоумҵан. Имлашьӡахьоу иаразнак ирацәаны ифар изеицәахоит рҳәоит. Бааԥши, буаҩԥсызар, бҳахәаԥши.

л м а х с и ҭ. Уара макьанагьы цқьа агәра узымгаци ари адгьыл иқәу аԥҳәыс дышлыхшаз?

С ы к ә ы н. Мап, лыблақәа ааигәа санырхыԥшыла, агәра згеит ауаҩԥсы ишьа шлылоу. Ус анакәха, иҟалап, касыш зхазҵахьоу лара дреиӷьзар.



448

А л м а х с и ҭ. Ԥшьаала, умцәажәан, абар, далҵуеит…

ы к ә ы н. Сара аӡы лзаазгоит. Аҭыԥҳа, аӡы бҭахума? Ҳара иаҳҳәо абызшәа лзымдыруазар ҟалап. (Ахмаҷыр ала аӡы лиҭоит.)

А л м а х с и ҭ. Улыламцәажәан, џьоукы дытҟәаны дшыр гоз дрыцәцоу, дшәаҟьаны дыҟоуп. Уажәы-уажәы дшыҭрысуа умбаӡои. (Дадгәыл ашьшьыҳәа даахықәтәалоит. Луапа лы кәыршоуп. Ахмаҷыр дамҵасны, ахәашақәа ҭыҟәшәааны ил фоит. Акәакәарқәа иҵегь лырҭоит.)

ы к ә ы н. Уаҳа бымфан, ибзеицәоуп.
А л м а х с и ҭ. Сишь, аҿыҭбжьы геит.

ы к ә ы н. Ақьаҳиа Бақьыр ибжьоуп. Ашәарах хьчас дрымоушәа, амҩа данықәу, дааҟәымҵӡакәа ҿиҭуеит.

А л м а х с и ҭ. Уара улхылаԥшла, сара Бақьыр сиԥыланы, лцәамаҭәа ааигазар имсхуеит. Дуцәыбнамлааит. (Дцоит.)

ы к ә ы н (ихазы, амца ахьеиқәу дааины). Уажәшьҭа џьара дсышьҭуам, адунеихаангьы. Схы исзанажьуам, аԥҳәыс илыхшаз сахьлыцәшәаз. Ари сара сыбла хылкит. Уи сҳәаргьы, иара уажәгьы сгәы иаанагоит, арҭ иаҳхоу акәым ҳәа ари ԥсыс илхоу. Сышьҭыбжь анлаҳа, гыгшәыгыз џьылшьазааит, аха сҿыҭыбжьы лмаҳаӡеи? Абри илыхҟьаны цәгьарак ҳақә шәарашәа сгәы иснаҭоит. Лыблақәа знык ирхыԥшылаз, иду неи зегьы аҽеиҭанакуеит. (Дадгәыл лахь.) Бымшәан, бара бзыҳәан цәгьа ҳгәы иҭагәышьам.

А л м а х с и ҭ (еилаҳәарак кны дааиуеит). Аԥҳәызба илшәызароуп анцәа илзишаз амаҭәа. Ибшәых уи ауапа. (Сы кәын иахь.) Бақьыр цәиккрак ҟаимҵар изычҳауазма. Аҳкәажә Ҳаным лхаҭа лымаҭәа лымхны иааигеит. Иаагишь, Сыкәын, уара ууапагьы.

Ауапа ԥардаҵас икнарҳауеит.

Аа, қәахь заманак бызҳаргылеит, бҽеилаҳәа. С ы к ә ы н. Наҟ ҳалԥырҵып.

Инаскьоит.

А л м а х с и ҭ. Дызусҭоу, лхы лҵыхәа ҳәа акыр уалҳәама?



449

ы к ә ын. Ахысбжьы иаршәаҟьаз ақәасаб еиԥш, лыблақәа ҭырхаха дыԥшуеит, ҿылҭуам.

А л м а х с и ҭ. Ақьаҳиа Бақьыр дахьцаз иҟоузеи ҳәа узымҵаазеи? Демырҟан иԥҳа, Ҳаным лыӡбахә уеизгьы иуаҳа хьеит. Лареи сареи акрааҵуеит ҳнеихәаԥшуеижьҭеи.

ы к ә ы н. Сара издыруеит, лара угәра гаҵәҟьаны дыш уқәгәыӷуа.

А л м а х с и ҭ. Бақьыр днықәланы уа дцазаап. Изысҭахыз ламҳәаӡакәа, зныктәи бцәамаҭәа сзааҭи ҳәа сыхьӡала иан леиҳәа, аиашаҵәҟьа ҟаиҵеит, ахацәа рымаҭәа наҟ ишәихааит ҳәа нацҵаны, лызынмаҭәа сзаалҭиит. Ҳа-ҳа-ҳа! Дабаҟоу уара, дырҳаны дцазар ари ҳашәарах?

Д а д г ә ы л л ы б ж ь ы. Сыԥсы еиқәшәырхарц анцәа шәысзылбааишьҭу, сыԥсы инхазгьы ҭышәхырц ауаҩы џьныш шәсышьҭеиҵоу, ишакәхалакь, шәнапаҿы сыҟоуп.

А л м а х с и ҭ (ибжьы рхәыҷны). Лцәажәашьала хшыҩла ибашам аӡә лоуп.

Ауапа  днаханы,  даацәырҵуеит  Д а д г ә ы л.  Ажәытәӡа  аҳкәажәцәа рҽеилаҳәашьала деилаҳәоуп. Лыԥшӡара иаргачамкны илыхәаԥшуеит Алмахсиҭи Сыкәыни.

ы к ә ы н. Анцәа срыцҳашьа, дуаҩԥсума нас ари леиԥш аԥшӡа дзыхшаз!

А л м а х с и ҭ. Ауаҩԥсы ишьа злоу иакәым, абна илоу ашәарахгьы шанхап ибыхәаԥшыр!

ы к ә ы н (аганахь, ихазы). Ԥҳәыск лзыҳәан абас имеи сыцызт сгәы.

Д а д г ә ы л (Алмахсиҭ иахь). Уажәа ԥшӡақәа агәыӷра сырҭоит, цәгьара згәы иҭоу аӡәы уакәым ҳәа. Сиашоу, ианшәа аеҵәагьы еишуаз ала сеиԥшхоу?

А л м а х с и ҭ. Исызгәакьоу аӡәы ишьа рыхьшьызаргьы ба ра бнапқәа, убасҟангьы ашьоура сханаршҭуан быԥшӡара.
Д а д г ә ы л. Ухы иақәумҵан, ухаҵкы сцеит, ус ажәа иалоуп. Ибз ирхаауеит мыцхәы, згәы ашҳам ҭаҵәаху. Уажәақәа ракәым угәрагара сылазҵо, ублақәа ақьиара рхызбаалоит. Срыц ҳауп, исашәҳәа, машәырума ҳаиқәшәара, мамзаргьы аӡәыр шәсышьҭеиҵоу?


450

А л м а х с и ҭ. Дшаҳаҭуп Анана-Гәында! Ҳара ажәеиԥ шьаа иҳарҭо ҿаҵахәык акәын ҳзышьҭаз. Ҩымш рышьҭахь аӡыхьаҿ бибеит Сыкәын.

С ы к ә ы н. Агәра згеит усҟан, ҿҳәарала адәы иқәу ԥҳәы сым бара бзыхшаз ҳәа. Иҳаҳәа, иҟалозар, изакә шьоузеи еизырсуа бара бгәы?

а д г ә ы л. Ижәбац ԥҳәызбак сызлалеиԥшымзеи? Иҟалап, срыцҳара агартә, акы заҵәык аԥшӡараҿы сықәлақәа иаҳа срыликаазар сызшаз. Убри азыҳәан исцәигеит аԥшӡара аҵ кысгьы акыр иаԥсаз…

А л м а х с и ҭ. Гәҭыха хьанҭак рылзбаауеит бажәақәа. Хьаас иоурызеи бара беиԥш анцәа дигәаԥханы иишаз?

а д г ә ы л. Аԥсаатә аҩыза амҵәыжәҩа ашьҭыбжьгьы ианацәшәо ҟалоит. Сажәақәа шәгәы иалымсырц шәҿаԥхьа заа сминауаҭуеит. Аӡәыр иҟнытә адҵа бааԥс шәымамзар, уажәы-уажә шәнапқәа шәҟамақәа изрықәшәкуазеи?

С ы к ә ы н (Алмахсиҭ иахь). Уара ари даҳшьырц ҳлышьҭоу џьылшьозаап.

А л м а х с и ҭ. Аԥҳәыс лзыҳәан знапы шьҭызхуа ҳреиуам, макьана ахацәа реиқәа ҳашьоуп, быххь згеит.

С ы к ә ы н. Сҟама аҿы бара бахь ианхо, раԥхьа сара сшьала иҟьашьааит! Аа, исҭоубоуп, цәгьара сгәы ишҭам!

Иҟама ааҭыхны лшьапаҿы ишьҭеиҵоит.

(Ихазы.) Сыԥсы бнапы ианысҵон, ишбыдыбкыло здыруазар…

А л м а х с и ҭ. Исҭоубоуп. (Иҟама лшьапаҿы ишьҭеиҵоит.)

Д а д г ә ы л. Агәра згеит, ахҭарԥақәа ишәхоу шәышрыԥ соу, ԥҳәызба рыцҳак мчыла илындаҭло шәышреиуам шәара. Шәысҭ, ауаҩытәыҩса ишьа адунеихаан ирҿамшааит, иҟа-лааит шәара шәзыҳәан ихыхьчаганы.

Рҟамақәа аашьҭыхны ирылҭоит.

Ишәыҟәныз шьашәы ишәаҭәеишьаз, уи шәаԥсоуп шәара. Аергь еснагь дышәзылыԥхааит! Шәыгәра мгара сгәаҿы иахьнеиӡазгьы саҭашәымҵан, аха ауаҩы изымдыруа, ахаан



451

иимбац иакәым, мгәарҭак ицҭшаз иашьа хаҭагьы игәрагара анизыцәгьахо ҟалоит. Уи ззымдыруа шәакәым шәара.

л м а х с и ҭ. Бцәажәашьала агәра снаргоит зхьышьҭра башоу бышреиуам. Сыбзыцәашьагьы саргьы ҳбыҳәоит иҳаб ҳәарц, бызусҭада, шәарыцаҩымзар даҽаӡәы ишьҭа ахьаным аԥсҭа еиҩыхааҿы бабаанагеи?
Д а д г ә ы л (лхазы, хәыцрала). Гәнаҳароуп асеиԥш иҟоу ауаа имцу ажәала срацәажәар. Аиашагьы ҳәашьа сымам. Иара ааӡара даӷраԥалеит, аха сара исаҭәам тәымуаак саба ӡӡеи изқәикыз амаҳагьара аӡбахә раҳәара. (Дара рахь.) Иаасашәраӡа, шәхаҵкы сцеит, иҵегь сшьара сықәлап. Уажәы исҳәаша акгьы сыздыруам. (Дҵәыуоит).

С ы к ә ы н (Алмахсиҭ иахь). Гәыҭҟьара бааԥсык дақәшәазҭ гьы, лхы-лҵыхәа лханаршҭит.
л м а х с и ҭ (ихазы). Лҵәуашьаҵәҟьагьы ԥшӡоуп. (Дадгәыл лахь.) Бгәы ԥыбымжәан, ҳара ҳахьбыхәо акрыҟазар, ҳаԥсы ҳаигӡом. Аӡәыр ишакәым дбацәажәазар, иҳаҳәа. Сыкәын уиазы деиқәшәоуп, аҭырқҳәа ихы аахиҵәоит.

С ы к ә ы н (ихазы). Агаӡа инапала ахәац идыркуеит. Уасыршьцылацәеит. Усҵәҟьа зегьы сцәа иҭаӡо џьумшьандаз. (Дадгәыл лахь.) Аҭауад даасхлафит ауп, сара ахьшь бжьа саҩызам, амала, бқыҭа ахьӡ ҳабҳәар, бахьааӡаз баагап.
Д а д г ә ы л. Мап, мап! Сыԥсы еиқәшәырхеит, шәхаҵкы сцеит. Хаха-хымш сара сзыҳәан шәеимдон. Шәџьабаа бзиараханы шәаҳәшьцәа ирԥылааит. Ауаа ахьынхо агаҿанӡа скылыжәгар, нас сара схала исыԥшаауеит сахьцаша.
С ы к ә ы н. Сара ӡы хьшәашәак аазгоит. (Иҿынеихоит, дааҭгылоит. Ихазы.) Исыхьзеи, анцәа срыцҳашьа! Амхылдыз сакызшәа, сахьыналыхәаԥшыз сзымқәацо сынхеит. Лыбла аҭаԥшра – жәҩангәашәԥхьароуп. (Дцоит.)
л м а х с и ҭ. Сара амца мҿқәак нақәысҵап. (Аҽҳәаҿ, ихазы.) Сыкәын ихаҭыԥан сара сакәзаргьы сшәон, ари лҩыза аԥшӡа аԥсҭа агәҭан дызбар. Ари лнацәхыԥ даԥсам Ҳаным…
Д а д г ә ы л (лхазы). Изакәытә блақәоузеи ихоу! Аҽшьра ихықәгылоу аԥҳәызба, аԥсҭазаарахь ддырхынҳәып.
л м а х с и ҭ. Быҩнынӡа бнаагар зыбҭахымзеи? Бахьынхо збар, даҽазны ссасны сыбҭаар ҟамлари?


452

а д г ә ы л (иламхаҳәоит). Уара усасны узҭааз аԥҳәызба уинахыс лыцәа ыӡып… (Иламхаҳәаз дахьхәны.) Сара усасны усҭаар шԥасҭахым, аха умбои, сабаӡӡеи иҩны уара уеиԥш зеиԥшу дахьтәаша дахьгылаша акгьы имам…

А л м а х с и ҭ. Амал-амазара абӷьыжә иаҩызоуп, иаауеит, ицоит. Сара сыԥхыӡгьы даламшәацызт бара ибеиԥшу аԥшӡа. (Аҳәашьа дақәшәом.) Сара иахьанӡа… Сгәы иаанагомызт иахьанӡа ажәала ҳәашьа змам гәҭыхак соуп ҳәа. Сара сыда хшара дызмам сани саби насыԥс иршьон беиԥш зеиԥшу ҭа цас дроур.

а д г ә ы л. Маҵуҩыс акәымзар, ҭацас дабараҭәоу, уани уаби сара сеиԥш, кашәарахк илҩызоу.

А л м а х с и ҭ. Уиада исԥырхагоу егьыҟамзар, сиаҵәахә ла шеит ҳәа исыԥхьаӡон.

Дадгәыл ҿымҭ лхы рҟәны даагылоит.

ы к ә ы н (ахмаҷыр азна аӡы ааигоит). Ухаԥыц ԥнаҽуеит,
убас ихьшәашәоуп абри Базрыҟәа иӡыхь. Иӡбахә шәаҳахьоу ма шәара Базрыҟәа? Ишәыхьзеи?..

А л м а х с и ҭ. Аҭаца дуоуит иахьарнахыс, Сыкәын.

ы к ә ы н (дааҭрысуеит). Дарбан лара? Изакәызеи иуҳәо?!

А л м а х с и ҭ. Уара унапала дысзуԥшааит сынасыԥхә.

ы к ә ы н. Ишԥа? Уара… (Ихазы.) Абри сеимҳәакәа ахы кәалаа сгәыдиҵандаз! Мап! Мап! Уи лыԥшӡара сара аиакәым снаруеит.

А л м а х с и ҭ. Иухьзеи, Сыкәын, уара уамеигәырӷьаӡои?

ы к ә ы н. Лара!.. Лара илҳәозеи?!

А л м а х с и ҭ. Лҿы лықәшаҳаҭхеит, илҳәеит ларгьы лгәы шсызцаз. Саб изыцҳатәуп. Уахьналбаауа, ашьха ашьапаҿы, ҳафатә, ҳамаҭәақәа ихьчоит ақьаҳиа Бақьыр. Убри иаҳәаны сани саби дырзышьҭ. Убасгьы сызреиҳәааит: «Сара сынасыԥхә дсыԥшааит, лара лҷыдахаз аӡәы слыхәаԥшраны сыҟам. Ишрыхәҭоу рҭаца илԥылааит!» – ҳәа. Уара, сарӷьажәҩа, ишаԥу удыруеит, ҳашиашоу аҩны ҳазнеиуам, саншьцәа рҟны уныдгыланы исызраҳәа, раҳәшьаԥа ԥҳәыс диманы дшырҭаауа уаха. (Иабџьар аашьҭых, Дадгәыл длывагыла иҿынеихоит.)


453

С ы к ә ы н. Илашьцеит, сымш лашара лашьцеит! Уасырблып сара уи лыԥшӡара. Иаур хаала, иамур мчыла. Сцәа иҭасыгӡахьоу сызхоуп уара уҿы!..

ԥ а р д а

ф б а т ә и а с а х ь а

Асценаҿ Д а д г ә ы л дахьгылоу заҵәык лашоит. Лажәабжьҳәара инацҵаны илҳәоит.

Д а д г ә ы л. Ларгьы лгәы-лыԥсы илаҵәаны бзиа илбаз ауаҩи лареи еинасыԥхеит. Дышиашаз аҩныҟа днеимгакәа, ианшьцәа рҟны дныдгылеит. Иани иаби ианраҳа, ҳаҷкәын заҵәы акашәарах дышԥааигеи рҳәан, игәныргеит, рыҷкәын гьы ибара рҭахымхеит. Еиҭах иара ауаҩы дырниҵеит, иааи ны рҭаца дырбарц. Урҭ данырба, лыԥшӡара рыбла хнакит, дыргәаԥхеит. Ишәыхшаз ирыхшаз зашәа иҟалаша, убри лы насыԥ бзиан уи аҭаацәараҿы. Лхаҵа шәарах жьыла дирчон, хшла дикәабон. Лани лаби нхоит ҳәа ахьылдыруаз ақыҭан уаҩ дырзишьҭит. Аха ицаз баша дхынҳәит. Лаб ари аҩыза ахьымӡӷ сақәшәаны сыжәлар рҿы патус исықәузеи иҳәан, дыхҵәеит. Анхараҳәа дахьцаз уаҩԥсы издыруамызт. Иҟалҵагәышьоз, абас дшыҟаз, уахык дахьнышьҭалаз ус еиԥш ԥхыӡны илбеит. Дзыхшаз лаб ибла неиҵыхны уаҩы диҿамԥшуа, ихәда хҽны, дгәаҟуа иқьаԥҭахаз имӡырха дықәушәа. Абри нахыс лылахь еиқәылеит, аччара лара илцәыӡт. Лхаҵа ибыхьыз сабҳәароуп ҳәа даныхҭеик: «Сани саби хҵәазаргьы, рынхара, рқьаԥҭа снықәыԥшыр сгәы сырҭынчуан», – ҳәа иалҳәеит. Аҭауад ҷкәын изымҭодаз, афаитон нҵеикын, ибзыцәашьеи лареи нақәиртәеит. Иара дыҩҽыжәлан, иҩызцәа агәгәаҳәа ицны днарышьҭалеит. Аԥсуа ҵасла ԥхашьаран иԥҳәыс афаитонаҿ длыдтәалар. Ашәарахҵәҟьагьы абна еилнахуеит, иахьааӡаз гәхьаанагоит, еиӷьнашьоит. Лаб иҩнаҭа дамааӡазаргьы, агәыблра лыман, дгәырӷьон уахь амҩа иахьықәыз. Ишцоз рымҩа убас иҟалеит, афаитон ахыкәшаны ицар акәын, аҽцәа иаахҵәаны раԥхьаҟа ирԥылон. Рымала амҩа иқәын раԥхьаӡа аӡыхьаҿ дызбаз,


454

ашьҭахьгьы дзыԥшааз арԥыси лареи. Иара убасҵәҟьа, раԥхьаӡа данибаз Анана-Гәында иаԥхьа дцәырҵны диҿаԥшуазшәа, ииуа-ииҳәо дақәымшәо ихы шихашҭыз еиԥш, иара уажәгьы лыԥшӡара ихы еиланагеит. Уи инацлеит икаршәны иибаз абырлаш иара иахьитәымхаз азыҳәан, дамырҭынчуа ицраз агәала. Урҭ зегьы уаҳа илдмыршазар акәхап иаргьы: ихы изнымкылазт, иуаҩра ицәдырӡит. Лхаҵа дкажьны диццарц длыҳәеит, лара илҭаххар лхаҵа дшишьуа ҳәа ажәа лиҭеит. Усала егьа иундазгьы инапаҿы данизаамга, даашьҭкәыцәаа афаитон дҩаниган, абнарахь днылеигалт. Иахьынӡалылшоз лынамыс лыхьчарц дықәԥон. Лымч иқәымхеит, дылиааины лынамыс иҟьашьит. Уажәшьҭа лара, зцәа ԥҽыз, зынамыс цқьамыз, бзиа илбоз лхаҵа ицынхашьас илымаз. Насгьы лхы-лгәы ахшәеит, зныкымкәа, ҩынтәымкәа арыцҳара дҭазыргылаз, лыԥшра-лсахьа наҟ-наҟгьы даҽа рыцҳарак сақәнаршәозаап ақәылҵеит. Абарҭқәа анылзеилала, лхы ахьынахо дцарц, еиҭах абна дасны дыбналеит. Аԥсы мыжда ҵаауп, абна дшылаз, ахьҭа ддыргәаҟхьаны… (Дцоит.)

Асцена зегьы аалашоит. Аҟәаԥа-ҿаԥарақәа ҳарҿаԥшуеит. Урҭ абна рхыҵәаны, еиқәышьшьы игылоуп.

А х ь ч а ҷ к ә ы н (дшааиуа, ҭыԥ иашараны иахьыҟоу, ауапа каршәны днықәиоит. Аҿырпын неиҿеикуеит. Ауасарҳәыга аирҳәоит, иааиҿихуеит. Дҩагыланы аԥсаса рахь днаԥшуеит).
Иабацеишь сыџьмақәа? Акәазара ахьыҟаҵәҟьоу рхы хоуп.

(Днатәоит иҿырпын дахәаԥшуа.) Ашьхымӡа хьчаҩ, абырзен ҭаҳмада излеиҳәаз ала, аҿырпын анкьаӡа дҭыԥҳа ԥшӡаны, деихышәашәо адәы дықәзаарын. Уи ԥҳәысс дигеит, дәи-бнеи, ҳара иахьеи уахеи абна илоу ахьшьцәеи ҳанцәахәы. Аха аҭыԥҳа ԥшӡа ахьшьцәа ҳанацәа Аиҭар длыԥсахит, диҵыҵны дыбналеит, амшын анцәа, Ҳаиҭ иҳәама, диццеит. Дгәааит ахьшьцәа ҳанцәа. Иара убасҟан длықәшәиит: «Бҿырпын ҵланы, ахьшьцәа рзыҳәан быгәмырҿыӷьгаха бҟалааит!» – ҳәа. Абар лара. Аԥша анҵыслакь, игәыҭшьаагоу ашәақәа лҳәоит. Иббеит ибзиашәа, ахьшьцәа ҳанцәа иԥсахра зеиԥшраз? Ашьҭахь, дсыҵыҵны, Ҳаиҭ иакәым, Алышькьантыр диццаргьы, изларҳәо



455

ала дыԥшӡазар, мышкы иадамхаргьы сааигәара дыҟандаз, лыблақәа снарҭаԥшындаз, шьыри… Аҳы, бшәаҳәеишь, изакә бжьы гәыку ибхоу гәасҭашт. (Аҿырпын аирҳәоит.) Сишь, џьмак аҟаабжь газшәа… Мап, џьмам, ԥстәу ԥсаатәу акы аҳәашьа ҟанаҵоит ахьажь. Шаҟантә сажьахьоузеи! (Аҿырпын арҳәара деиҭаналагоит.)

Ашьшьыҳәа дааиуеит Д а д г ә ы л. Иӷәӷәаны дшааԥсахьоу лнубаалоит. Деилаҳәоуп аҳкәажә маҭәала ибзианы дшеилаҳәац.

а д г ә ы л. Убзаҳәит! (Ахьча ҷкәын дшанханы, ииҳәо иҿамшәо длыхәаԥшуеит.) Уҿырпын абжьы, аԥсаса ракәым, Аиҭар ихаҭа игәы хнахып.

А х ь ч а ҷ к ә ы н (аҿырпын иику дахәаԥшуеит). Аԥхыӡ салоу, мамзаргьы, сыблақәа сыржьоу? Бара бызусҭада?

а д г ә ы л. Амҩа иацәхҟьаз ԥҳәыс ҟьалак соуп. Аԥсшәа иуасҳәаз аҭак зыҟаумҵозеи, ауааԥсыра уцәымӷума?
А х ь ч а ҷ к ә ы н. Бзиа ббааит, аҳкәажә бхаҵкы! (Длеихырхәоит.)
а д г ә ы л. Уара узыҳәан сара саҳкәажәым, усцәымшәан, уааи сааигәара. Ҳнеидтәалап. Уара иутәума абнаҟа анаара иаҿоу аԥсаса?
А х ь ч а ҷ к ә ы н. Сара… Аиеи… Сара сҳәама, саҳ итәуп, сара чнырс симоуп.
а д г ә ы л. Араҟа, абнаҿ, аԥшәымас ирымоу уара уоуп. Уџьмақәа уаха руак ахш узамымхыр, аҩсҭаа ицәаз џьумшьан. Амҩа сықәижьҭеи акрааҵуеит, цәгьа сымлашьуан, снаҵалан ачыргә ҭсырҩааит.
А х ь ч а ҷ к ә ы н. Бара аџьма баҵаланы ибцәану? Ҳа-ҳа-ҳа! Шаҟа бзамыҟәс сыбшьозеи!
а д г ә ы л. Иақәымшәац изхаҵом. Уԥсы уақәыԥшыр аџьма уаҵала акәым, адаӷь кны еимыжәжәа иуфап. Уи аҩыза анцәа уақәимыршәааит. Сусасуп, учеиџьыкагьы сҿоуҵахьоушәа иԥхьаӡа. Акы суазҵаашан, акрааҵуама ухьчоижьҭеи?
А х ь ч а ҷ к ә ы н. Ӡыск ԥхьасцо саныҩеидас инаркны саб сицыхьчон…
а д г ә ы л. Уаб иԥсы ҭоума?


456

х ь ч а ҷ к ә ы н. Арахә ашьха ишхицоз анаҟә бган дагеит, ибаҩгьы ҳцәыӡит. Сабдуи сареи ҳауп аԥсаса ирыцу. Лбаа, аҭыԥаҿы дыҟоуп иара. Сцаны даасыԥхьап ибҭахызар?
Д а д г ә ы л. Сиацәажәаргьы цәгьа избом…
х ь ч а ҷ к ә ы н. Уажәыҵәҟьа даазгоит.
а д г ә ы л. Зны уаанҿас. Аҭыԥаҿ уабдуи уареи шәыда аӡәыр дыҟоума? Иара усгьы, иумада?
А х ь ч а ҷ к ә ы н. Аеҳәшьа дсымоуп, бара беиԥш дыԥшӡам, аха гыларыла дбаҟароуп. Сашьа еиҳабгьы дыҟоуп. Уии аҭауад ҷкәын Дарыҟәеи еснагь еицуп, ныҟәара ианцо, ҳҭыԥаҿы иаадгылалоит. Араҟа, аҭыԥаҿыҵәҟьа сабдуи сареи ҳхала ҳауп иҟоу. Сабду, аӡә данҳҭаауа аумаӡа деигәырӷьоит. Баала.

а д г ә ы л. Шәыфатә шәзыҟазҵода, шәымаҭәа зы ӡәӡәода, изӡахуада? Сыжәгарауазеи шәҭыԥахь, убарҭ зегьы
шәзыҟасҵалап, шәымаҵ зулап.

х ь ч а ҷ к ә ы н. Алаф бзианы ибҳәозаап, бхаҵкы сцеит, аха жәҩан иқәтәоу Аиҭар ида игәҭыха зеиҳәаша димамкәа, дгәыкуа абна илоу ахьча ас еиԥш ихыччара зыбҭаххазеи? Беилаҳәашьала, ҳаҭауад Дарыҟәа иаҳәшьа блеиԥшныс шьалоит, аха ԥшра-сахьала бара баасҭа уи аҳҭны ҳәсақәа драҩсуам.

Д а д г ә ы л (лхазы, лахьеиқәҵарала). Еиҭах, сыԥшра,
ссахьа…
х ь ч а ҷ к ә ы н. Бгәы нсырхазар, саҭабымҵан, бхаҵкы сцеит.
Д а д г ә ы л. Шаҟа шықәса ухыҵуазеи?
х ь ч а ҷ к ә ы н. Сынтәа, шьхацан, ҩажәа шықәса срылгеит.
Д а д г ә ы л (лхазы). Ҩажәа шықәса… Сара срыцҳарақәа рхы аныркыз ақәра. (Ахьча ҷкәын иахь). Сашьеиҳаб дыҟоуп, аҭауад ҷкәыни иареи аҭыԥахь еицаалоит уҳәама?
х ь ч а ҷ к ә ы н. Ааигәагьы иҟан. Нхыҵҟа, аҟарачқәа рахь ныҟәара ицеит, ианхынҳәуа аҭыԥаҿ иааиуеит.
Д а д г ә ы л. Шәеигымхааит! (Лхазы.) Урҭ рыдагьы, иара ари ихаҭагьы, иԥхыӡ зцәаара алашәаз аԥҳәыс бзиа данибо ақәра дҭагылоуп. Аҭыԥахь цашьа ыҟам. Абна саршәеит, уаҳа сзылалом, арахь сыԥсы ҵаахеит, абахәгьы сынхықәгылеит,


457

аха исзымгәаӷьит… Сабацари? (Даахәыц-хәыцны, ахьча ҷкәын иахь.) Аԥсаса ргәархра, ргәараҵара цәгьоу?
х ь ч а ҷ к ә ы н. Цәгьарас ирымоу шьыжьи хәылбыҽ хеи рхьареи, аӡарақәеи дареи еиҵаҵаны реиҵыхреи ауп. Аҳәырҭақәа рахь икацаны раацара – асабигьы илшоит. Амала, атәыҩақәа ԥардӷьалӡа баӷьык рылоуп, убри раԥхьа иҩагыланы, аџьмақәа ахьырԥшны аҿаныҩанаха, рыӡ ахьымааҩра иаманы ицоит. Сара сызхылаԥшӡо иара убри абаӷь ауп. Быпату схы иқәуп, аџьмақәа рахьгьы алеишәа цәгьоуп, баӷьы мылмыҵкоуп иара.

Д а д г ә ы л (дыччоит). Уара алафҳәарагьы улазаап. Даҽакы суазҵаашан, абна иахьылоу ақәыџьмақәа, амшәқәа ирымфаӡои?
х ь ч а ҷ к ә ы н. Иахьа знык, ҩынтә атрышә слас-ҩасны, аҵықьҳәа схысуеит, уинахыс сгәы ҭынчуп. Ахьчараҿ цәгьарас иҟоу, уаҩытәыҩса ибла уҭаԥшуам, агәҿыӷь уагоит. Шәарыца ҩык машәырны думбозар, ҿыҭбжьыкгьы уаҳауам. Аҵларкәыкә аҵла ҩара инаслоит, саргьы сҿырпын аасырӷызлоит, убарҭ роуп гәыжьжьагас исымоу.

Д а д г ә ы л. Уаҩԥс дубом. Уи бзианы исоуҳәеит. Аеҳә шьа дсымоуп уҳәеит, убри дзыргәырӷьаша ҳамҭак лзыҟасҵар уҭахӡами?
х ь ч а ҷ к ә ы н. Аҩныҟа баала, ҳара зегьы ҳзыҳәан убри ҳамҭа духоит.
Д а д г ә ы л. Усҭ, аа, уажәазы абри. (Лнапы ахәда иахоу абырлаш еимхәыц илҭоит.) Уанаалакь, исшәу зегьы уаҳәшьа илзысҭиуеит. Уара ахьча маҭәа ԥшааны исзаага.
х ь ч а ҷ к ә ы н. Ас еиԥш анапхаҵа нхарак аанахәап. (Ирхынҳәуеит.) Ахьча маҭәа аныбҭахха, сара знык сҽызла сыԥсахша сымоуп, уажәыҵәҟьа ибзаазгоит. Арахә рхы аба дырхеишь? Абаӷь тәыҩа ԥардӷьал рышьҭахь игылоуп, џьаргьы ицом саанӡа. (Дцоит.)
Д а д г ә ы л (лхала). Хьча маҭәала сҽеиласҳәап, сҽеиҭаскып. Џьара чнырк дахьырҭаху сыԥшаап. Аԥсаса сыманы, абна сылаз. Алмахсиҭ… Сара насыԥеиқәаҵәа, абас сылахь изаныз! Абахә санхықәгылаз исгәаӷьыр еиӷьызҭгьы… Мап, сара исҭахуп ажә ҩан саҵаԥшларц, исҭахуп ашьжьымҭан амра шәахәа ана


458

қәыԥхалакь, қаруаш еимхәыцҵас икәалкәаџьо аҳаскьын ԥшқаҿ икнаҳау аӡаӡа цәыкәбарқәа збалар. Ус еиӷьуп, уаҳа ԥсыхәа ыҟам, сцап хьчасы.

х ь ч а ҷ к ә ы н (дласны дааиуеит). Абар аиқәа, ахамы, абар, хызла ирҵәны ажәцәеимаақәа. Арҭ бшьаргәацә иакәбыршо ашәарҭлеиқәа роуп.

Д а д г ә ы л. Еиқәуршәеит, бзиараны анцәа иуԥигалааит! Исшәысҵап.
х ь ч а ҷ к ә ы н. Сара сцаны аԥсаса снархылаԥшып, абаӷь тәыҩа ԥардӷьал раԥхьа игылазар авырдым кыдсыршаап. Абрахь ахәажәра бнаваланы бҽеилаҳәа, араҟа сабду дааир ҟалоит. Ихҭарԥа ихых ижәҩа иқәыршәны, илабашьа ац хәахәаӡа ихы иахыҳәҳәо ҭаҳмадак дааиуазар – убри иара иоуп. Абра ахәы дықәгыланы исызҿиҭлоит. (Дцоит.)

Д а д г ә ы л. Шаҟа дарԥыс еилҟьоузеи! Изакә насыԥыз абас ешьак дсымазар! Сҽеиласҳәап. (Амаҭәақәа лыманы ахәажәра днавалоит.)

х ь ч а ҭ а ҳ м а д а (дхарахаԥшуа дааиуеит. Ихҭарԥа ихыхны ижәҩа ихшьуп, лабашьа дук икуп). Дабацеишь аҷкәын?

Арахә дырхьыԥшны бахәык даҿалар машәыр ихьуеит, имоурахә мыӡт. Сыҷкәын ԥсаҭа шкәакәа дҭахеижьҭеи, уи ихшаз ракәгәышьоуп гәыӷырҭас адәы исзықәу. Абан, ибжьы ааҩуеит. Шәыцәгьара сымбакәа сынарцә мҩа анцәа сықәҵа.

(Днатәоит, иҭаҭынжәга еиҵеиҵоит.)
а д г ә ы л (дааиуеит. Ажәабжь аҳәара даналагоз еиԥш илшәыз хаҵа маҭәала деилфаҷа деилаҳәоуп). Уажәымҭа ухҭар

ԥеиԥш ишкәакәахааит! (Диеихырхәоит.)
х ь ч а ҭ а ҳ м а д а. Узусҭада дад, уара? Ҭыԥҳаҵас убжьы ҵаӷаӡа, абна агәҭа уабаанагеи?
Д а д г ә ы л (лхазы). Сыбжьы иҵегь исыԥсахроуп. (Аҭаҳмада иахь.) Сара ҭынха дызмам уаҩ ҟьалак соуп.
х ь ч а ҭ а ҳ м а д а. Арахь уааскьеишь, дад. Сыхара акыр иааигәахеит, цқьа усызбом. Ишԥауԥхеи уара узыхшаз? Дгьылс уабатәиу?

Д а д г ә ы л. Сахьиз адгьыл аӡбахә аҳәара иаԥсам, ухаҵ кы сцеит, уаҟа иқьаԥҭахахьеит. Иҟалап, Аԥсны иалҵны амҳа
џьырра ицазар, гәыӷырҭас исымаз сани саби.



459

х ь ч а ҭ а ҳ м а д а. Уаргьы умҩа уахь ихоума? О, Аԥс ны! Ақьаԥҭақәа! Уахьыԥшлакгьы ақьаԥҭақәа! Ари убома,

дад? (Иқьаса иааҭганы ашьанҵа лирбоит.) Ирҳәоит, дад, Нарҭ Сасрыҟәа амца жжаӡа ажәлар ианырзааига, аҩсҭааа даҭә ҳәаны ирцәеит ҳәа. Еиҭааиган: еиҭах ԥшала, ӡыла ирцәа заап. Ашьҭахь Сасрыҟәа даалаган, амца ашьанҵа иалаҵаны иҵәахит. Уи анырҭаххо алхшьа ауаа идирҵеит. (Ашьанҵа ацәымса иақәҵаны, аихымца нахьишьуеит.) Аԥша асааит, аӡы иӡааршәылазааит, Сасрыҟәа имца ҟаԥшьшьӡа ашьанҵа иа лоуп. Уазхәыцырц еиҭауасҳәахуеит, амца знык аҩсҭаа ирцәан, Сасрыҟәа иааигеит, еиҭа ирцәан, еиҭааигахит. Дангәаҟ, ахаҳә иалаҵаны иҵәахит ауаа рзы. Жәынгьы-ҿангьы, ианакәзаалакь, ицәгьоуп абзиара аҟаҵара, аха убри ауадаҩра ануԥыло, Сас рыҟәа дугәаларшәа. Агәаҟра уҭагылазаргьы, ужәлари удгьыли каумыжьын, дад дукәыхшоуп. Уара Аԥсны ушьапы ықәгыла наҵ, уаб игәараҭа қьаԥҭам.

Д а д г ә ы л. Мап, даду, амшын нырцәҟа сымҩа хам сара. Аха уара исоуҳәаз ажәа ҟәыш ахьсыхәо рацәаӡоуп. Иҭабуп! Сара чнырс, хьчасы сцарц сҭахуп.
х ь ч а ҭ а ҳ м а д а. Уажәада ухьчахьоу?

а д г ә ы л. Аԥсаса ҳаман аҩны, аха слаба аакыдхҵәҟьа ны срыламлацт.

А х ь ч а ҭ а ҳ м а д а. Уи егьаурым, иуҵап. Аус злоу, арахә бзиа иубозааит. Аҳаиуан, асаби иҩызоуп, бзиа избо иаргьы бзиа дабоит.
а д г ә ы л. Ачныр дызҭаху аӡәгьы дузымдырӡои?

А х ь ч а ҭ а ҳ м а д а. Абри аҳаҩара уҩҭысны, амҩа уанымҵӡакәа, шьарда уахьынаскьо, хьшьцәақәак рҭыԥ унадгылоит. Урҭ сара исыздыруам, аха ҭҳәыбынаа рыҭауад ихьшьцәа роуп ҳәа саҳалоит. Ирҳәон, ихьча ҷкәынак, агаҿа ла дшаауаз, абрагьцәақәак наиқәлан, деиқәԥах дҿаҳәаны аҭырқәцәа дрырҭеит ҳәа. Иҟалап, убри аҭауад уидикылар. Ҳара ҳаҭауад уаҳа уаҩ диҭахым. Уаха уаҳҭаз, ашьжьымҭан аҷкәын унаскьеигап.

Д а д г ә ы л. Шәбеиахааит! Амш макьана акрыҟоуп, сцалап.


460

А х ь ч а ҭ а ҳ м а д а. Умҩа хирхааит, дад, аамҭа цәгьа анцәа уалеимырӡааит!

Д а д г ә ы л. Уҷкәын данааилакь, абри аилаҳәара сызиҭ, иҭабуп ҳәагьы сызиаҳәа. Иара идыруеит изхысҳәаауа.

Лымаҭәа еилаҳәара иаԥхьа ишьҭалҵоит. Лыхәдхаҵа аимхәыц дахәаԥшуеит. Уаҩы имбартә илҵәахуеит.

Алмахсиҭ, уара уҳамҭа сыԥсы ҭанаҵы сцәа иадуп. (Дцоит.)

ԥ а р д а


б ы ж ь б а т ә и а с а х ь а

Актәи асахьаҿ иҟаз адекорациа. Иара убасҟан, Дадгәыл лажәабжь ахы анцәырылгоз иштәаз еиԥш, итәоуп изалҳәоз зегьы, аха ажәабжь аҟны иҟалақәаз зыдҳәалоу, убри ишақәнагахаша рҽеиҭаркхьеит рхырҿқәа.

Д а д г ә ы л (лажәабжьҳәара инацҵаны). Лыхәда иахаз аимхәыц заҵәык аанлыжьит, дызлыҵыз лыԥҳәысреи, бзиа илбоз лхаҵеи лгәаланаршәаларц. Хаҵа маҭәала лҽеилаҳәаны, ахьча ҭаҳмада иахьиҳәаз ахьшьцәа рҭыԥаҿ дынкылсит. Арԥыс еиҿамс, деилҟьа-еилӷәыцәӡа данырба, иеигәырӷьаҵәа хьчасы дрыдыркылт. Ахьшьцәа рҟны уи пату лықәын, арахә бзианы иахьгәарылхуаз, лыбаҩ ахьылцәыласыз азыҳәан. Лара бзиа илбон еиҳарак, аԥсаса дрыцны, лымацара абнахь, ахәқәа рахь ацара. Усҟан илыхҭысхьоу лгәаларшәаны, длаӷырӡышо дҵәуон, лынасыԥдара зхаралтәуаз, еиааиуа-еиҵеиуа рыбжьара еимактәхаз лыԥшӡара лшәиуан. Абас дшыҟаз, зырахә дрыцыз аҭауад ҽнак аҭыԥаҿ уаҩ дааишьҭит: «Асасцәа дахьқәа сҭоуп, еилҟьоу сыхьшьцәа аӡәы шьтәак иманы дааиааит, ишьны, еиҿыхны акәац ирхиааит» – ҳәа. Ахьшьцәа неицәажәан, рҩыза ҿыц дрышьҭит. Уа дахьнеиз дласны амаҵ шылуаз, лцәажәашьа, лтәашьа-лгылашьа аҭауад игәаԥхан, уаҳа ахьшьцәа рахь дмышьҭыкәа, иаҳҭынраҿы дааникылеит. Лара усгьы аҽқәа бзиа илбон, ибзиангьы дрықәтәон. Лара илымкәадыркәа аҭауад ҽы дақәтәомызт, ҭарчеик ҟалар лара дҽыжәиҵон. Абас дыҟан.




461

к т ә и а х а ҵ а. Ҳаи, уԥсынҵры духааит изакә ажәабжьу зеи иҳауҳәаз!

ҩ б а т ә и а х а ҵ а. Мцада қәабк ахш еилазыршыша ажәабжь ҳауҳәеит. Џьоукы шәахьтәоу шәшаҵәы-шаҵәуеит, шәылахьгьы аԥхӡы ақәнаҭәошәа збоит, ишәыхьзеи? Ари арԥыс, иахьа аҽырҩраҿ ҳахьиргәырӷьазгьы азмырхакәа, ажәабжь бзиагь ҳаҳәаны ҳгәы ҟаиҵеит.

Б з г ь а у с. Нас, иҳәа, ухаҵкы сцеит, иҳәа абааԥс, уинахыс дабацеи лара?

л м а х с и ҭ. Иҳәа, сукәыхшоуп, иҳәа. Ус илызныҟәаз дышьтәын!

Б а ҭ а л б е и. Уара дусымҭеи, Алмахсиҭ, сқьаҳиа ҷкәын аҩныҟа данугалакь иуеиҳәалап. Шьҭа аҩы ҳшәыржә.

Б з г ь а у с. Иабатәи ҩыжәроу! Иацу, иацу ҳаҳәа, ухаҵкы сцеит.

л д а џ а. Шәахьынӡеижьаз шәзымхаӡои, уара?

С ы к ә ы н. Убз уахьынҳалаӡа, уца, амаҵ ула убрахь! Уи аҩыза ажәабжь уазҳәазгьы уара дуеиӷьмызт!

з г ь а у с. Шәҽаанышәкыл, уара! Сара сгәахы ҿнакааит ари ажәабжь. Убас аҭауад иҟны аҳҭны ҷкәынс дынхаӡама?

Д а д г ә ы л. Макьаназ уаҳа акгьы ҟамлеит.

А л м а х с и ҭ. Рыԥсы рхысхуан убас илызныҟәаз здыр уазҭгьы!

А к т ә и а х а ҵ а. Дабаҟоушь рыцҳа уажәы?

А ҩ б а т ә и а х а ҵ а. Ҳаи, рацәа дхаҵам-ԥҳәысын! А л м а х с и ҭ. Ламыс ду змаз аӡә лакәын.

а ҭ а л б е и. Абри ажәабжь ҳауҳәарц акәызма, сҽы аԥхьахә анаурга, абраҟа итәоу аҩныҟа иаасыԥхьарц усзыҳәаз!
Д а д г ә ы л. Ааи, абри азыҳәан, ухаҵкы сцеит.

а ҭ а л б е и. Сумырԥхашьеит. Уажәабжьҳәаҩ дузаап. Уажәшьҭа аҩы ҳшәыржә.

Д а д г ә ы л. Ари зхызымгаз, ихы иҭҳәааны изҳәарым… А л м а х с и ҭ. Изхызымгаз уҳәоу?!

з г ь а у с. Изхызгаз лхаҭа иуалҳәама?
А л д а џ а (дҩаҵҟьаны). Амц шәижьоит!
Д а д г ә ы л. Абри зегьы дақәшәаны, изхызгаз дыжәбарц


462

шәҭахызар, абар шәаԥхьа дахьгылоу. (Ашырҳәа лыхҭарԥа
аалхылхуеит, лыхцәы қамызуа лыжәҩа инықәҳауеит.)
Б з г ь а у с. Сыԥҳа ԥшқа, схәыҷы! (Дааигәыдиҳәҳәалоит.)
Д а д г ә ы л. Саб! (Ихәда лнапқәа аакәлыршоит.) Саб!

А ҩ б а т ә и а х а ҵ а. Абар, аргамаду алакә ҳахьалаԥшыз!

А ԥ а р д а

1967








АГӘАЛАШӘАРАҚӘА

АԤшӡара азгәыҳәра
(Миха Лакрба изы)

– Ателефон ахь иуԥхьоит, – лҳәеит ҽнак ҳзеиԥшынхарҭа аҩналарҭаҿы итәаз аҷаԥшьаҩ ԥҳәыс бырг.

Сыстудентын. Москва алитературатә институт сҭалеижьҭеи шықәсыкгьы мҵыцызт. Ателефон аашьҭысхит. Исмаҳацыз хаҵа бжьык нҭыҩит. Ихырку аԥсшәа цқьала дсацәажәоит. Дызусҭоу ансеиҳәа, убасҟак иџьасшьеит исҳәара сҿамшәеит.
Снеиԥхьеит аҩныҟа.

Абас иалагеит, иԥсҭазаара далҵаанӡа, иаҳа-иаҳа иӷәӷәахоз, сазыгәдуны салаҽхәо, имаӡоу бзиабараҵас, сахӡыӡаауа иааз гоз Миха Лакрбеи сареи ҳаиҩызара. Ажәа «аиҩызара» араҟа иӷәӷәацәаны иҳәагәышьоуп, аха иҳақәибаҵоз апату ианаала ша даҽа ажәак сзыԥшаауам. Иеицырдыруаз ашәҟәыҩҩы, ажәа сахьарк азҟаза, ихала сыԥшааны, ихы сырдырны, аҩныҟа сахьнеиԥхьаз зыхҟьазеишь ҳәа уажәы саназхәыцуа, ҩ-гәаанагарак срызкылсуеит. Еиҳабацәақәак, иуцәнымхошәа рхы урбо, урыдыркылоит дара рхазы мацара. Миха Лакр ба ашәҟәыҩҩцәа ҿарацәа дреигәырӷьон, дара аҿарацәа рышәҟәыҩҩраҿы дрыцхраарц, ԥхьаҟатәи рымҩаҿы акы срыхәандаз ҳәа. Убри азыҳәан акәын лассы-лассы изиҳәалоз «ҵәҩанк ала аанда узышшуам» ҳәа. Игәаҭаны исымоуп, данқәыԥшу аиҳабацәа бзиақәа пату рықәызҵо, иреигәырӷьо, иқәрахь даннеилак, дреигәырӷьо-дырзыгәдууа далагоит аҿар. Иҟалап, убасеиԥш иҟоу ауаа ракәзар абиԥарақәа еимаздо,


465

адоуҳатә рахәыц ԥымҵәакәа иаазго. Абри аҩыза агәаанагара ухаҿы имааирц залшом Миха Лакрба данқәыԥшыз Дырмит Гәлиа дшизыҟази иқәрахь даннеи аҿарацәа раҳаҭыр шибози уанрызхәыцлак.

Хыхь исҳәаз аамышьҭахь, ихы сырдыруа, ҳаибадырра зыхҟьаз, сгәанала, иҟан даҽакгьы. Иҿажәкуа аӡы дшар гәаҟуеиԥш, уи даргәаҟуан, иахьиаҳаша дашьҭан ибызшәа гәакьа. Дызлоу ауаа егьарыла иҭынхацәазаргьы, егьарыла гәыла-ԥсыла еилибакаауазаргьы, ашәҟәыҩҩы икалам нықә ҵаны, иуада данындәылҵлак, дызлаҩуа абызшәа имаҳауа иҿынаихар, игәы кыдбоит, агәыԥҳәыхш иалхәдахаз асаби иеиԥш.

Сыбла иаахгылоит ааигәаӡа акәушәа. Имацара дахьыҩлоз иуада ҷыдаҿы ҳтәоуп. Дарбанзаалак аӡәы дыҩналар аԥсы шәала ацәажәара аҟәыҵра ҳақәшәар ҳәа дшәаны, аӡәгьы дааишьҭуам. Иҳәала, уцәажәала, иуҳәо аҵкыс хәыла еиҵаӡам излоуҳәо абызшәа. Иџьашьаны сгәы сынҭахәыцит. Иуҳәаз бзианы ишиаҳазгьы, реиҳа игәаԥхаз ажәак налкааны, иха зы иҳәоит, еиҭеиҳәоит ҩынтә-хынтә. Ажәа аҵакы мацара акәымкәа, дазхәыцуеит уи иаҵыҩуа амелодиа. Гәлымҳала цқьа иаҳар иҭахуп. Убригьы сазхәыцуеит, сыблақәа еих мырсыӷь, срыхәаԥшуеит инацәкьарақәа. Авульгартә социо логизм ҳәа изышьҭоу атеориа аҳра анауаз ашықәсқәа раан, алитератураҿы иахыччаны акәын ишалацәажәоз ауаҩы инацәкьарақәа, уеизгьы-уеизгьы амса еиҟәыԥԥа ирыҵамзар, хыла-хшыҩла аџьабаа збо иџьабаа баша хәмарроушәа. Изхысҳәаауа, уи инацәкьарақәа ақьаад бӷьыцҵәҟьагьы цқьа ирымкыц уҳәарын, убасҟак иԥшқан, иҟәымшәышәын. Аха уи ала мацара акәмызт излаџьашьатәыз. Уи инацәкьарақәа убасҟак икахәхәа-кахәхәан, пианист дук инацәкьарақәоуп уҳәарын. Акыр шықәса ҵхьаны, Миха Лакрба инацәкьарақәа сгәалашәеит Болгариа сшыҟаз. Уаҟа ҳаибабеит, ҳаибадырит шьҭрала иаԥсуаз, уажәы уаҟа инхо-инҵуа Никита ҳәа Чачба ки сареи. Уигьы инацәкьарақәа убасҟак идуун, Софиа ҳала ланы ҳаннеиуаз, амашьына аруль ахьикыз санихәаԥш, аа, абар, ҳаԥсуа шәҟәыҩҩы инацәкьарақәа! Амашьына аруль


466

икызҭгьы, уигьы абас ицәыцәгьахон, аруль ахьпацәоу аҟнытә.

Иналаршә-ҩаларшәны, акык-ҩбак срыԥхьахьазаргьы, ус рыӡбахә смаҳацзар, уаҳа уаҩҵас срыԥхьаны, Миха Лакрба иҩымҭақәа здыраанӡа ҳаибадырит иара ихаҭеи сареи. Убри аҟнытә сқәыԥшраан, слитературатә гьама ашьақәгылараҿы, мамзаргьы ажәа сахьарк бзиа сырбараҿы, амц сызҳәом, уи иҩымҭақәа сара сзыҳәан акыр рыҵаркуаны, акыр исыхәаны, ныррак сырҭаны изыҟамлеит. Уи иажәа сыԥсҭазаараҿы исым ҩалахеит сқәыԥшра сынҭысуаны. Аҭакәажә лыхәшә ааҵраҿы иҟоуп ҳәа, ҳаԥсуа литература ашҭаҿы иҟазаарын, адунеитәи апоезиа угозаргьы, сдоуҳатә ҭахрақәеи сгьамеи даара иҳа ракуп ҳәа ухы иазуҳәозаргьы, иреиӷьу ажәеинраалақәа ирхуԥхьаӡалаша, зыдлаԥса ҳарҭ, аԥсуаа, доуҳала акырӡа ҳӷархоз ажәеинраалақәа ҩба: «Абаандаҩы», «Дырмит Гәлиа уахь». Иаалырҟьаны лашарак уҿаҷҷар еиԥш ауп урҭ сыш дыршанхаз.

Сара данызбаз, Миха Лакрба изныкымкәа аԥсра абла дҭаԥшхьан, амыҟәмабарақәа дрықәшәахьан, азалымдарақәа ихигахьан.

Ибзианы исгәалашәоит, ӡынран, ԥеруал мза азыҳәан акәын. Улахҿыхӡа уҟазҵо аурыс ҵаа иҳарџьԥсараха асар кьақәа ирыдҷаблон. Ҭынха бзиак иеиԥш, гәрагарала, насгьы ацәыԥхашьара сацәцан, схы сақәиҭны сиацәажәо ҳаишь цылахьан. Аха уи иаанагомызт ианаасҭаххоз иҩны снеиуан ҳәа. Иара ианиҳәаз аамҭазы, мҽышак аҽны, иара иеиԥшҵәҟьа ашәымҭак сҽагмырхакәа снеит уаҟа, Москва инхо Ушьа Аҳә-ԥҳа луадаҿы. Урҭ еибадыруеижьҭеи акыр ҵуан. Сара дахьсҭынхоу аҟнытә исҳәошәа иҟаларгьы, лыҩны инеихьоу-иааихьоу шаҳаҭра руеит, даараӡа лчеиџьыка бзиан Ушьа. Шәааи, ҟәыдк ҳфап ҳәа наралҳәон иаалдыруаз. Уажәгьы убас ҳаиқәшәаз џьысшьеит. Аха ачеиџьыка ҳнапы аҳаркаанӡа, ҳанынатәа, ус ҿааиҭит Михаил Александр-иԥа:

– Уара ишуаҳауа Ушьа ажәак лаҳәатәыс исымоуп. Суҳәоит уи сажәа ухоумыршҭырц. – Иажәа неиԥхьбеит. Ушьагьы иаалцәымыӷхеит.


467

– Иухьзеи, Мишьа, гәалак умоушәоуп уцәажәашьа шыҟоу, – лҳәеит алаф ахь ииалгарц.

– Ушьа… – иажәа изынамыгӡакәа, хәыцра хьанҭак дынҭанагалеит. Мбашьа амамызт: аҳәара ицәыхьанҭан, аха шьҭыхшьа изамҭо, ицәыхьанҭан имҳәакәа аҵәахрагьы.

– Уи басҳәаанӡа сыламыс сарҭынчуам, – иҳәан, астол днахыҵны даалеиҩеит. Адиуан днықәтәеит. Ирҿиараҿы реиҳа ихадаз – аламыс азышәаҳәареи усҟан уи ауаҩ ииҳәаз ажәеи неиҿырԥшны, ҿыӷәӷәала иуҳәар алшоит уи ииҩуази ихаҭа дзеиԥшрази хҭак еицҭадыршәуан ҳәа. Ашәҟәыҩҩы иажәа агәра ҳгарц, насгьы иҩымҭақәа рыхьӡ-рыԥшра рышьҭыхра ҿы ари иаҵанакуа даараӡа идууп. Ҳрыцҳара агартә, шаҟантә аҳәара ҳақәшәахьоузеи ииҩуа иаваҟәыло иҟандаз ихаҭа иуаҩра, шаҟа инасыԥ духоз ҳәа.

– Башьа сара сизааигәаӡаны, ибзианы издыруаз, аибашь ра дҭахагәышьеит… Абыржәы ибасҳәо, Ушьа, сара исымҳәар, уаҩԥсы изеилкаараны дыҟам, аха…

– Исмаҳац исоуҳәозеи, Мишьа, данҭаха дук мырҵыкәа ашәҟәы ҳауит. Шәимырԥхашьазааит, уаҳа исҳәозеи, џьаҳа_ ным зҭыԥхаша иаҳәшьа, – лылабжышқәа ҩхаҟәҟәалеит. Сара издыруан аибашьраан Ушьа илыллыршақәаз. Усҟан Аԥсны дыҟамызт ачаи ҿыхраҿы уи илымазкуаз. Уигьы азмырхакәа, еизганы илымаз лхатәы ԥарақәа шәнызқь мааҭ аибашьра ацхырааразы аҳәынҭқарра иалалҵеит. Урҭ аԥарақәа рыла иҟаҵан лара лыхьӡ зхыз атанк. Снапаҿы искын, саԥхьахьан Сталин илзиҩыз ашәҟәы. Уи ҩын напыла, инапҩымҭа ахаҭа акәын.

Иажәа леиҳәартә лҽанаалырҭынч:

– Сгәы иаанагоит сеилыбкаап ҳәа, – иажәа инациҵеит Михаил Александр-иԥа, – акырынтә сазхәыцит. Шаҟа са мырцәахьоу, саргәаҟхьоу бара изыбҭахузеи. Архәҭак ҳаицалан башьеи сареи. Уи адивизиаҿы прокурорс дыҟан. Сара сид кыланы адиутантс симан. Ҳархәҭа амчымхара иақәшәеит. Аӷацәа ҳакәшеит. Уахынланы аҳаирплан неит, адҵа ҷыда аманы. Енралк дрытҟәар иаҩызоуп апрокурор данытҟәаха, мамзаргьы данҭаха. Ҳаирпланла дыргарц акәын Костиа Аҳәба.


468

Аӡәы иҭыԥ акәын аҳаирплан иамаз. Исыцеибашьуаз сҩыза аӷа дизныжьны, сымацара схы ахьеиқәсырхаша сзашьҭалом, иҳәан, имуит, дымцеит. Ҳаиваианы ахысра ҳшаҿыц ҳаҿын. Дцарц, иара ичын даҽа ҵакык шамоу, сара сааныжьра уи шыԥсахрам, уаҳа ԥсыхәа шыҟам уҳәа, иасҳәақәаз зыбҭахузеи. Ахы иқәшәеит, сыбла ишабоз дсывыршьааит. Амц сҳәар, сшьамхы иахысаанӡа иаҳауеит. Снапала анышә дамаздартә сзыҟамлеит, деиқәыскуаны, адунеи сықәлашьцеит. Сых дырраҿы санааи, сытҟәаны сыргахьан. Уинахыс исых ҭызгақәаз, шаҟантә аԥсра абла сҭаԥшыз, шаҟантәгьы схала схы аԥырсхырц салагаз, бара изыбҭахузеи.

– Иҟауҵагәышьоз, иулшоз, – лҳәеит Ушьа. Игәынкылагаз ажәақәас ишылҳәаз изеилымкаауа дыҟамызт.

– Убас сгәы иаанаго адәы сықәхеит, Ушьа, сара сакәмызҭ гьы, Костиа дҭамхарызшәа, сара ихы сықәиҵеит ҳәа. Сара сынижьызҭгьы, иара ихала дцазҭгьы… – иажәа хмыркәшакәа дҩагылеит, ауадаҿы даалеиҩеит.

– Ус ҟаҵашьас имаз, Мишьа, уи наԥхарак иаҩызахон, – лылабжышқәа лрыцқьон аеҳәшьа гәакьа.

– Егьа ус иҟазаргьы!.. – Инацәкьарақәа ҭаҷкәымны инеилаҵәеит. Еиҭах: – егьа ус иҟазаргьы… – иҳәан, деизҟәыҿы дахьынатәаз, ишьамхы днас-насит. Аеҳәшьа лыхәаԥшра изы гәаӷьуамызт. – Анцәа ида шаҳаҭ дсымам, шаҟантә исҳәахьоу зеи, ҳҩыџьегьы ҳзеицҭамхазеи ҳәа…

– Дахьҭахаз аҭыԥ цқьа ишәгәалашәома, Михаил Алеқ сандр-иԥа? – снаиазҵааит. Уаанӡа ҿымҭ, сеиқәыӡырҩуа стәан.

– Снапы нақәкны уаҩы исырбар сылшоит, амала цәгьарас иҟоу, ибзарбзанума, ибомбома, изакә сеидроу итҟәацыз, сара анышә ҭжәаны сзыршәыз, сыхдырра сыцәзырӡыз, иҟалоит убасҟан… – иажәа изынамыгӡеит. Иаҳәшьа ишлаҳауаз изым ҳәеит, аԥсыбаҩ ажзар ҟалоит, анышә дамардартә уаҩы имбар алшон ҳәа.

Убасҟан, зеиԥш ҟамло егьыҟам ҳәа, ақьаад ианаҳҵеит. Аҭыԥ иахьӡу, иахьыкәу. Уи ақьаад бӷьыц лҵәахит Ушьа.

Акыр аамҭа набжьысит. Иԥсҭазаара далҵит Михаил Алеқсандр-иԥа. Уи зыӡбахә имаз аибашьҩы дахьҭахаз


469

аҭыԥ ҳбоит ҳәа ицеит иҭынхацәа. Иара иахьааиҳәаз аҭыԥ аҿыҵәҟьа, уаҟа, Севастополь инкылсзар, ихьӡ ижәла ҿаҿаӡа ианны Константин Баӷәаза-иԥа Аҳәба инышәынҭра иахагылоуп ахаҳә.

Михаил Алеқсандр-иԥа убасҟан иҳаиҳәаз ауаз ажәа, ала мыс ажәа, иаҳагьы еизааигәанатәит Ушьеи иареи, иаҳагьы пату иқәысҵо сҟанаҵеит саргьы.

Усҟан ҩызас исшьоз аӡәи сареи ҳаицны иҩны ҳаннеилак, адунеи азна дҳаигәырӷьон. Иара усгьы ҩыџьа еиҩызцәаны, рыжәҩа шеибыҭоу ибар, заҵа ацәгьа рыбжьеимҳәарыз, ахәша ахьрыбжьишьыша дашьҭан. Харантәи уибаргьы, аччаԥшь иҿықәлон. Игәеиԥш акәын ишаартыз ихы-иҿы. Уи иҿцәажәара гәазырҳаган, ихшыҩрҵаган. Дануацәажәо, иблақәа ҭбаа-ҭбааӡа, дааҟәымҵӡакәа духәаԥшуан. Иоура-иҭбаара наӡа-ааӡан. Аӡынҵәҟьа иазууазеи акәымзар, костиумла уныҟәартә аҳауа анызҩыдаз, ишәыз амаҭәа еснагь илахҿыхын, ишкәакәан, ма ихцәышаан. Бзиа ибон лабҷашь хәыҷык акра. Данцәажәоз, артистцәа бзиақәа реиԥш, ихы-иҿы, иблақәа, инапоуқәа зегьы иццәажәон. Иуеиҳәоз, ихаҭа даараӡа дшазхәыцхьоу мҩашьо, агәра ганы, ҭынч, дмыццакӡо акәын ишиҳәоз. Иҟаларын, аӡәы даанмыжь, хьыӡҳәала зегьы идыруазҭгьы, убасҟак рыӡбахә далацәажәон аҭаҳмадацәа-ажәабжьҳәацәа. Урҭ аԥсуа ҭаҳмадацәа-аҟәыӷацәа, зыԥсы ҭоу абиблиотекақәа ҳәа дрышьҭан.

Миха Лакрба аурыс бызшәа бзиаӡаны идыруан. Зны-зынла уи абызшәала даныҩуазгьы ыҟан. Аха ихатәы бызшәала данцәажәоз, машәырынгьы тәым ажәак алаиршәуамызт. Убасҟак иаԥсшәа цқьан, ҵара змаӡам, даҽа бызшәак ала ахаан имцәажәац жәытә быргк дцәажәозшәа акәын ишиҳәоз. Иажәабжьҳәара иҭәны иалан ажәаԥҟақәа, ажәа ҟәыӷақәа, жәлары еицырзеиԥшыз аиҿырԥшрақәа. Абри сеигәырӷьаны ианиасҳәа ҽнак:

– Аԥсшәа сара рыцҳа иабаздыруеи, аԥсшәа здырҵәҟьоз Дырмит Гәлиа иакәын. Уи аԥсшәа аниҳәоз, иуҭахӡамзаргьы, бзиа иуирбон. Уажәтәи ҳашәҟәыҩҩцәа рахьтә убри иеиԥшҵәҟьа аԥсшәа идыруеит, иаҳҳәап, Баграт Шьынқәба, –


470

иҳәеит. Усгьы уи, иманшәаланы, иаҭыԥны иахьааибаз, Дырмит ду изыҳәан ҽхәаԥхьыӡк ныбжьаиршәуан. Ҳара ҳ-Прометеи ҳәа дишьҭан. Икьыԥхьаанӡа исиҭахьан, саԥхьахьан Дырмит Иосиф-иԥа изыҳәан «Ҳара ҳ-Прометеи» ҳәа ахьӡҵаны ииҩыз астатиагьы.

Аҵла анкаҳалак ауп аура заҟараз анудыруа ҳәа ажәаԥҟак саҳахьеит. Убас ҳахьит Миха Лакрба иновеллақәеи сареи. Уи шаҟа дышәҟәыҩҩы дууз сара исзаатит иԥсҭазаара да налҵ ашьҭахь. Еиҭасҳәахуеит, уамашәаҵәҟьа еилаҵәеит иуаҩреи ишәҟәыҩҩреи. Еиҳараӡак аԥсуаа ҳзыҳәан абри аумаӡа аҵанакуеит, избанзар аԥсуа шәҟәыҩҩцәа рҩымҭақәа раҵкысгьы, рыжәлар иаҳа ирдыруа рхаҭақәа роуп. Ус ҳҟанаҵеит ҳгеографиатә, насгьы ҳдемографиатә ҭагылазаа шьа. Егьа схы саиааип сҳәаргьы, сышиашам хыла-хшыҩла егьа еилыскаауазаргы, саӡәыкны, дшыламысдоу агәра згар ашәҟәыҩҩы, иҩымҭақәа ҳаҭырла сазнеины срыԥхьоит сҳәар, шәызжьеит. Миха Лакрба дызхаанызгьы дызхаанымызгьы, аԥсуара аизырҳаразы, маҷк иадамхаргьы, иааҟазҵаз зегьы рзыҳәан абзиа ахьиҳәаша, абзиа ахьиуша дашьҭан. Ус дыҟа мызҭгьы, егьа ихиҩаргьы, иҩымҭақәа ирнымԥшыр ауамызт. Игәаҭаны исымоуп, иҟоуп шәҟәыҩҩцәақәак, зыԥсы ҭоу шәҟәыҩҩык изыҳәан бзиак рҿыҵшәаӡом, иԥсхьоу рзыҳәан бзиа дшызбоз, шаҟа ибзианы сизыҟаз, ҳшеибабоз ҳәа ҩны инықәырҵоит. Иаҵаҵәахузеи? Аԥсы ила ахырҽхәара. Усҟак ибзианы уизыҟазҭгьы, иԥсы анҭаз ажәа бзиак зизумҳәазеи, мырцхалк абзиара зизумузеи!

«Акы ануҭаху аҭел уасла, уааила! Егьа амла уамкуазаргьы, абысҭа уамеилаҳаӡои?! Акгьы усзамԥхьеижьҭеи акрааҵуеит, угәы нсырхазар?» – слымҳа иҭаҩуан Михаил Алеқсандр-иԥа инапҩымҭақәа сымҵаҵаны санрыԥхьауаз, аҭел дасны исеиҳәалоз ажәақәа.

Аамҭа наскьацыԥхьаӡа иаҳа-иаҳа иааԥшует аԥсуа шәҟәы ҩҩраҿы Миха Лакрба иааникыло аҭыԥ шаҟа иҳараку. Ано веллақәа раԥҵараҿы ҳара дҳамам даҽа шәҟәыҩҩык уи ивагылаша. Дара реиҳарак аниҩыз иԥсҭазаара аҵыхәтәан тәи ашықәсқәа рзыҳәаноуп. Ихатәы ԥсҭазаара акыр шықәса


471

ишҭагәҭасраз, ишышьақәымгылахьаз еиԥшҵәҟьа, иԥсҭазаара аҵыхәтәантәи аамҭа азыҳәанӡа имшьақәгылацызт иара реиҳа дахьыӷәӷәаз ажанр, реиҳа ицааиуаз иарбаныз. Уаҟа уи диеиԥшхеит зашҭаҿы акырынтә аҵеџь зжхьаз, аха аҵыхәтәан аӡыхь ахьыҟаҵәҟьаз иақәшәаз.

Сара еиқәсыршәаз, иҩымҭақәа реизга актәи атом уажәы санахәаԥшуа, иагу шырацәоу збагәышьоит, аха исҳәар сыл шоит ҿыӷәӷәала, усҟан исылшоз, издыруаз акы агсмыжьит. Аԥсышәала ииҩыз, ирацәаны, снапала машьынкала искьыԥ хьит, аурысшәала ииҩыз, аԥсшәахь зеиҭагара дахьымӡақәаз, ишсылшоз ала сацклаԥшны, ԥсыхәа ахьынӡамаз иара истиль, иинтонациа, ицәажәашьа иазааигәатәны еиҭазгеит.

Абар уажәгьы саԥхьа иқәуп инапҩымҭақәа. Урҭ џьоукы цқьаӡа, автор иҽеилаҳәашьа угәаладыршәап. Аха џьоукых, ақьаад цыԥжәахақәа ирнуп, карандашьла иҩуп, реилыргара уадаҩуп. Ателеграмма злаҟарҵо абланкқәа ирнугьы убап. Дычмазаҩны дахьышьҭаз, инцәыҵакны, аҳақьымцәеи иԥшә маԥҳәыси идмырбакәа ииҩқәаз роуп убарҭ.
Слымҳа иҭаҩуеит:

– Исҭахуп, дад, изҩырц ановеллақәа шәкы. Аламыс иазкуп рызегьы. Аԥсуа иламыс, о, дад, аԥсуа иламыс! – иҳәашьа убас иҟан, шәкы акәым, зқьы новелла ахиҳәааргьы, аламыс азы ҳәан ииҳәарц иааиҭахыз нҵәара амоур ҟаларын. Реиҳа анцәа дхазҵо ус инцәахәы иӡбахә далацәажәарым, Миха Лакрба шаҟа бзиабара дула, шаҟа дахӡыӡаауа, «ахьышьаргәыҵа дакәыхшо» дахцәажәоз аԥсуа жәлар рмал ду – аламыс.

Ииашам Миха Лакрба ажәлар рҳәамҭақәа реизгаҩык, баша ақьаад анҵаҩык иеиԥш ихцәажәара. Уи иновеллақәа реиҳараӡак, ииашаҵәҟьаны, ажәлар рҳәамҭақәа рҟнытә иаагоуп. Аха ажәлар рҳәамҭақәа иара игәаҵа иҭижьуан, ихатәы калам иҵихуан. Ихатәы дунеихәаԥшышьа, ихатәы философиа ргәылеиҵон. Ажәлар ишаарҳәо иҩушәа убоит, убасҟак имариоуп рыԥхьара, реиҿартәышьа, реилкаара, аха, сара сгәанала, уи иаҳагьы иҳанаҳәоит ашәҟәыҩҩы ибаҩх атәра шаҟа ибаҩхатәра дууз. Ишысҳәахьоу еиԥш, зыԥсы ҭоу абиблиотекақәа ҳәа дрышьҭан аҭаҳмадацәа, ихаҭагьы, убарҭ


472

ажәабжьҳәаҩцәа реиԥш, дуаҩы ҟәыӷан, дуаҩы патуун. Ииҩ уаз аҵкыс иидыруаз еиҳан. Ашәҟәыҩҩы иус ашәҟәыҩҩроуп, ацәажәара акәӡам, иҳәеит Гиоте. Ашәҟәыҩҩра аҵкыс ацәажәара атрадициа иаҳа иахьыӷәӷәоу иахҟьаны, шаҟа ҳәамҭа ссир, шаҟа хшыҩҵак ду ҳцәыӡхьоузеи аԥсуаа. Миха Лакрба зны-зынла дшышәҟәыҩҩу аасхашҭны, шьха қыҭак аҿы, хәышҭаарак дыҽҳәатәаны, ажәытә ажәабжьқәа зҳәо аҭаҳмадацәа рцәа ихыскаауан. Уи адагьы уи Москва снаи лаԥшны санаахынҳәлак, шаҟантә схаҿы иааихьаз абри аҩыза аиҿырԥшра. Ашьауардын ашьхақәа иаарылхәдатәны нхарҭа-нҵырҭас арха ауҭар еиԥшоуп ари ҳаԥсуа шәҟәыҩҩы иԥсҭазаашьахаз.

Еиӷьуп сымшынҵа аахсыртлар. Ирлафшәа абас иалагоит нҵамҭак:

«Миха Лакрба ашәҟәы ианиҵоит ажәлар рҳәамҭақәа, нас ановеллақәа рылихуеит. Иабаԥырхагоу сара ашәҟәы ианысҵар ихаҭа ииҳәақәо. Абар иаха иара иҿы саннеи исеиҳәаз:

– Аӡынра асакьаҳәымҭаз сбара уахьааиз, иҭабуп. Насыԥ бзиа анцәа иуиҭааит, – ҿааиҭит дычмазаҩны дахьышьҭаз ауада саныныҩнала.

– Иҟоумашь убри, анасыԥ нагӡа џьаракыр? – сҳәеит. Асқам сааханы иаԥхьа снатәеит. Ианысҳәаҵәҟьагьы гәныхәҵысҭала еилыскааит сцәажәашьа шаҟа изажәхаз.

– Анасыԥ… Изакә зҵаароузеи исуҭаз, – ԥыҭрак даахәыц-хәыцын, усеиԥш нациҵеит Михаил Алеқсандр-иԥа: – Зегь реиҳа насыԥ дус иԥхьаӡоузеи ауаҩы изыҳәан? – ихгьы дааҩахан, ибӷа нкыдҵаны инациҵеит: – Ауаҩы иани иаби рыԥсы ҭазар, ҳәарада, насыԥуп. Ахшара бзиа имазар – насыԥуп. Аԥҳәыс бзиа – дгәазырҳагоуп, агәабзиаразы дуа шәшәырамзар – убригьы насыԥуп, – ауада ашә ахь даанаԥ шит. – Унарцә мҩа уанықәло, дад, уҟырҟы зладырхәхәаз абызшәала ууаз зоуҳәаша уааигәа аӡәы дыҟазар – убригьы насыԥуп. Ирацәоуп насыԥуп ҳәа ззуҳәаша, аха ауаҩы убарҭ зегьы имазаргьы, насыԥ сымоуп изҳәом. Зегь реиҳа ауаҩы изыҳәан инасыԥу уасҳәап, дад?! Уи ицины имоуп, издыруам


473

иԥсҭазаара ҿҳәарас иамоу, издыруам иарбан мшу данԥсуа. Уҿҳәара… Уҿҳәара ахьузымдыруа – насыԥуп…»

Миха Лакрба иԥшәма ԥҳәыс лзыҳәан ҩбаҟа ажәа сымҳәар ламысдароуп. Рҭаацәаратә ԥсҭазаара сагәылалом, исыхәҭам. Исҳәоит ибзианы издыруа ҩба заҵәык. Аибашьра ашьҭахь, Аԥсадгьыл иԥсахызшәа, атҟәа дахьыҟаз азыҳәан, ихараӡамыз харас идҵаны данҭакыз, уи иԥсы аиқәырхара азыҳәан, иԥҳәыс иҟалҵаз даара ирацәоуп. Абри лылоуп сшеиқәхаз ҳәа иҿала иҳәо саҳахьан.

Даҽакгьы. Рыхьӡқәа сҳәом, аха ҳаԥсуа шәҟәыҩҩра иаԥхаз аӡәырҩы рыҳәса, рҭынхацәа, ирзааигәаз уҳәа ргәеилымгара, ркультурадара (саҭамыз ас сахьцәажәо, аха ирнаалаша даҽа ажәақәак сзыԥшаауам), иахҟьаны аԥсра аиҭаԥсра иақәшәеит. Цәала-жьыла ишьит аԥсцәаҳа, гәыла-ԥсыла рыԥсра ашьҭахь иҭадырхеит урҭ, убасҟак ирацәаны анапҩымҭақәа ыӡхьеит, ҳкультура зегьы аԥырхага аиухьеит. Миха Лакрба иԥшәма дауриан, аԥсшәа лыздыруамызт, аха аԥсышәала лхаҵа иан ҵамҭаны бӷьыцк ахьаалбалак инҭаршәны илҵәахуан. Уи ил дыруан имилаҭтә культура дшатәу лхаҵа, илдыруан лара илуалԥшьаз.

Санҵамҭақәа рхыркәшамҭаз еиҭа иаасыртырц сҭахуп сымшынҵа. Ишәцәызӡом, уажәы санаԥхьа, схаҭагьы иџьасшьеит Михаил Алеқсандр-иԥа иҳәамҭаны уаҟа ианыз ажәабжьк. Уи анысҵеижьҭеи шықәса ҩажәа инареиҳауп. Знызаҵәыкгьы исгәаламшәацызт. Схы аасырҽхәеит усҟан иахьанысҵаз.

«Аинститут аҟнытә аҭел сизасит араҟа, Москва инхо аԥсуа шәҟәыҩҩы Миха Лакрба. Сцәажәашьала еиликааит сиҭаарц шысҭахыз. Сдыргәаҟуан ҩба: уаҩԥсҵас акрысфарц, иманшәаланы избозар, сажәабжь хәыҷы «Хьышьаш» дыс заԥхьарц азыҳәан исҭарц. Инапалаҵәҟьа абысҭа сзиуит. Убасҟак дсеигәырӷьеит, Аԥсны зегьы иҭаазшәа. Акрыфара ҳанналага, иаахтны иасҳәеит амла санакы сшизасыз. Иаҳагьы патуқәҵараны, гәрагараны ишьеит. Сажәабжь изынсыжьит. Иара убас еиԥш иҟаз ажәабжьк сеиҳәеит, самырҭынчуа, схы-сгәы иҭагьежьуеит.


474

Ажьеи ажәеи шынеихаҳҳәаалоз, изхиҳәааз заҭахузеи, ус ҿааиҭит:

– Аӡы иаго аҭәыц дахьынҳалоит, рҳәоит, иумаҳахьеи, дад? Аҭәыц абаихәо, усгьы аӡы дагоит ҳәоуп изырҳәо, ус ами? Ассир уасҳәап сара. Аҭәыц хәыҷы акәым, абнаршәыра агәахьынтә иааҩыз ԥсаатәк аҿыҭбжьгьы ауаҩы иԥсы еиқәнархар алшоит,

– ихаҿы беиа ихалашо, иблагәыҭбаақәа аартны дысҿаԥшуан. Сааԥышәырччеит. Изгәамҭо дыҟамызт. – Ихоумҵаӡои? – иҭа уад нацәкьара-ҟәашә кахәхәақәа наирхахеит. – Сара схаҭа сыԥсы еиқәнархахьеит аҭәыц хәыҷы. Аҭәыц ахьӡми, шьҭа, нас…

– Астол амгәа ааиртит. Реликвиак зҭаҵәаху акеиԥш, мҿтәы кәалаԥ хәыҷык ааҭигеит. Ацаха илаҳәаны, акәалаԥ иҭан…

– Уахәаԥшла араҟа илаҳәоу, – ацаха ашьшьыҳәа иааирт леит. – Сҩызцәа, аԥсадгьыл зыхьчоз аибашьцәа, рылымкаа сара аԥсҭазаара ахьсаҭәахаз азы, харак шсыдгәышьамгьы, аԥсҭазаара схы ахыбаауа, аха арахьгьы… Шаҟантә шаҟарыла сархәыцхьоузеи, исымбаӡандаз ҳәагьы шаҟантә исҳәахьоу зуҭахузеи… Избанзар, уи санеиқәнарха ашьҭахьгьы, гәыла-ԥсылагьы, цәала-жьылагьы шаҟа гәаҟҵәаҟра… Шаҟа за лымдара… Иумбои, сгәы арԥшааит. Уӡырҩла. Аа, уахәаԥш аб ри,– унаҭәҳәар еимышәшәарын, убасҟак иажәхьан, икыҷхьан, аԥсы алӡаахьан ацаха илаҳәаз ашәҭ. – Аа, абри убома? Абри ашәҭ сыԥсы еиқәнархеит. Аибашьра иасакьаҳәымҭоуп. Украина адәы сакарак ҳақәланы ҳнеиуеит. Аӷа ҳишьҭоуп. Уи дыҟоуп ҳаԥхьаҟа. Алуқәа ҳашьоушәа, ихьанҭоуп ҳшьапқуа, убасҟак ҳкарахахьеит. Ана-ара итҟәацуеит агранатақәа, икаҳауеит абомбақәа. Уаԥхьа игылоу думбо, алҩа нықәчуеит. Адәы сакара акәзар, ақәыџьмақәа зыӷрыхо аҳаиуан иаҩы заха, ишьҭоуп еиӷрыжәжәа. Изхьынҳалаша ахьынабаз иаақәҵәиаашо иакуеит амца. Ҳаилагыланы ҳашнеиуаз, сыԥшызар, саԥхьаҵәҟьа, адгьыл иҩыҵхахан, дәышәҭ хәыҷык, кьыс амаӡамкәа, иҟаԥшьы-уаркалеиуа игылоуп. «Ҳаи, уанаџьалбеит, уеиқәзырхазеи?!» – сҳәан, савтомат сыжәҩа инахшьны сҽааласырҟәын, ашьшьыҳәа ашәҭ ҟаԥшь хәыҷы ааҿысхит. Аа, абри. Ҵыс ԥшқак аҭра иаахысхызшәа, снапсыргәыҵа ианыртәаланы, сеигәырӷьаҵәа сахәаԥшуан.


475

Сылҭаҳәахаа сагеит ашәымҭак. Аԥсны зегьы ҳәа уасҳәар, узжьеит. Сыбла ихгылеит Мархьаул, саб иашҭа. Сан ҳаҩны аԥхьаҵәҟьа ашәҭқәа реиҭаҳара бзиа илбон. Лҽага хәыҷы кны, ашәҭ ашьапы лрашәахуеит. Сгәы инықәҩит лыбжьы.

Акино аҟнеиԥш, ари агәалашәара, ари асахьа сыбла иаах гыларц уамак аамҭа ауаҭахыхыз, аха сҩызцәа саԥхьаҟа иаанаскьеит.

Ашәҭ снафҩын, икасмыршәыцкәа, саԥхьаҟа иҟалеит ах лымӡаах.
Ихьаҵны ицоз алемсаа аминақәа ыҵарҵазаап адәы. Ит ҟәацит акымкәа, ҩбамкәа…
Ахԥша анысӡывас, сышьҭҟьаны скаҳаит. Сахьышьҭаз, исым пыҵарӷәӷәа искуп сышәҭ хәыҷы.
Сҩагылеит. Уаӷоу дызлаԥшыша. Сеиқәхеит сара. Аа, абри адәышәҭ хәыҷы ала сыԥсы ҭоуп. Ачабра илаҳәаны, сҵырҟьа џьыба инҭасҵеит. Егьа ааӡаб схызгазаргьы, залымдара сақәшәазаргьы, сыԥсы иаҵаҵаны, иубоит, иахьа уажәгьы иҵәахны исымоуп. Ишуасҳәаз еиԥш, сҩызцәа-аибашьыҩцәа рылымкаа… Ах, анаџьалбеит!.. Ианаасгәалашәо, аԥсҭазаара схы ахызбаауеит, урҭ ҭаханы сара сахьеиқәхаз харак сы душәа. Исылшагәышьоз! – даақәыԥсычҳаит. Иԥсыԥ леига ҩеигар, ашәҭ абӷьыцқәа еимышәшәар ҳәа дацәшәо, аца ха инылеиҳәеит. Илахьеиқәраз ччаԥшьк неиҿықәлеит. Ишԥеиҳәеи Пушкин?



– Уи аталисман апоет илҭеит ауаҩԥсы, уара – уԥсадгьыл ахаҭа, – сажәақәа ҳаракцәаны ишҳәаз гәасҭеит, аха рҵакы иашан. Инацысҵеит. – Аԥшӡара бзиа иахьубоз уеиқәнархеит.

– Схазы исҳәом, дад, аха иудыруаз, ауаҩы дуаҩызтәқәо ируакуп аԥшӡара азыгәҳәра»…
Сымшынҵаҿы уажәы абри санаԥхьа, акыр сархәыцит. Исгәалашәеит иԥсҭазаара, ирҿиамҭақәа. Еилыскааит, усҟан


476

схахьгьы имааиз, аԥшӡара уҳәа уи ииҳәаз ажәа аҵакы шаҟа иҭбааз. Аԥшӡара гәыла-ԥсыла, хыла-хшыҩла, аԥшӡара уаҩрала, мамзаргьы иара нцәахәык иеиԥш ииԥхьаӡоз ажәак ала иуҳәозар, аԥшӡара – ламысла.

1986




АИАША ИАШЬАС ИЗМАЗ
(Кьыршьал Чачхалиа изы)

Иахьа уажәгьы сыбла ихгылоуп уи ауаҩ ихы-иҿы лаша. Сырхыԥшылоит ибла қьиақәа, иҵылашаауа избоит илакыҵақәа. Азныказтәи иҿынԥшылараз исзымԥшааит еиӷьны изысҳәашаз даҽа ажәақәак – ауаҩы хаҿылаша аамышьҭахь. Ауаҩы ихы-иҿы игәаҵа иасаркьазар, Кьыршьал игәаҵа азыҳәан ихы-иҿы, хымԥада, инацҵангьы иаазырԥшуаз саркьаҵәҟьан.

Имацара амҩа даныланы днеиуеит. Иныҟәашәа ҭынчуп. Иаахьанҭаны, адгьыл цқьа ианырырц иҭахушәа инаргылауа, инеихигоит ишьапқәа. Ихы икәажьны акәымкәа, ихәамц зегьы иаԥхьаҟа иаахьырнаауп. Хәыцрак дҭанагалан дамоуп. Ажәеинраалахап дзызхәыцуа. Харантә илаԥш науқәшәеит. Игәаҵа иақәшәо, ииҭаху уреиуазар, аҵх лашьца далалан дышнеиуаз, амра ашәахәа неиҿаҷҷазшәа, иаразнак ихы-иҿы неихалашаауан. Рыҽхыртуан ибла гәыҭбаақәа. Ибла гәыӷрақәа. Заанаҵ аԥышәырччара нарықәлон иқьышәқәа. Ирҳәоит, ауаҩы иқьиареи иаҳарамреи реилкааразы иблақәа иреиӷьу егьыҟам ҳәа. Ииашахап, аха Кьыршьал дзакә уаҩы гәыҭбааз иблақәа рымацара ракәмызт изхубаалоз. Иқьиара, ииҭахыз ауаҩы изыҳәан агәыбзыӷра, ицәымӷыз изыҳәан агәаӷ, сара дсыздыруам даҽа аԥсуа шәҟәыҩҩык, Кьыршьал иаҟара зқьышә иқәубаауаз. Ииҭаху, бзиа иибауа ауаҩы даниацәажәо, игәаҵа иамкуазу, игәырӷьара хыжжны иааны иқьышәқәа ирықәлон. Урҭ қәацқәацон, «иныҟәон», улымҳа иаҳартә,


477

ирҳәоз ажәақәа раамышьҭахь, ублақәагьы «ирбашаз» ажәа ҟәандақәа уарҳәон.

Ҳаизыҟазаашьа неидкыланы, иааихшьаланы исҳәозар, исҳәар сылшоит, сзыԥсамыз аҟара пату сықәиҵон, бзиагьы иибоз среиуан ҳәа. Уажәшьҭа иаҳа еилыскаауа салагеит уб ри еиҳарак изыбзоураз. Уи сара исыздыруамызт, аха иара идыруан. Кьыршьал ицәымӷыз дицәымӷҵәҟьан, бзиа иибозгьы дибаҵәҟьон. Ицәымӷыз ауаҩы иӡбахә уаҳәара далагар, угәаҵаҿ зны агәаӷ ирҵысуан, нас убас уихирччон, адунеихаан иухамышҭуа. Ма ицәымӷу изкны сатиратә жәеинраалак дузаԥхьон, мамзаргьы убри, ицәымӷу ауаҩ иҟазшьақәа рыҟнытә ажәабжьқәак уеиҳәон. Иуҭахы-иуҭахым, убри ауаҩ изыҳәан иуеиҳәаз уаргьы џьара инеиҭоумҳәар узымчҳауа уҟаиҵон. Абри азыҳәан акәын џьоукы дзырцәымӷыз, егьзицәшәоз. Абри азыҳәан акәын, иажәеинраалақәа рдырра инацҵангьы, Кьыршьал асатирик ҳәа зизырҳәоз. Мамзар, иажәеинраалақәа рдырра мацара иахҟьозҭгьы, Кьыршьал асатирик анизырҳәо, убасҟанҵәҟьа инацырҵалар акәын алирик ҳәагьы. Уи исатира шаҟа ипырпылу аҟара, убасҟак игәырԥхагоуп, иҟәымшәышә-татоуп илирика. Саӡәыкны, аҳәара сцәуадаҩуп, аԥыжәара змоу руа иарбану. Ирҳәоит, ашәҟәыҩҩы иара дзеиԥшроу еиԥшуп иҩымҭақәагьы шыҟоу ҳәа. Аха аԥсҭазаараҿ иаҳԥылалоит аҿырԥштәқәа, ашәҟәыҩҩы иҩымҭақәа рҿы ииҳәауеи, ихаҭа иԥсҭазааратә хымҩаԥгашьеи хәыки-шьхаки анрыбжьоу. Иаагап ҿырԥштәы заҵәык. Срыдтәалақәахьеит (аԥсҭазаара мыжда, ишыҟоу жәдыруеит, ҳанынарывслак, ҳчабра ааҭыганы, ҳнапқәа ҳрыцқьауа, шаҟаҩы рнапы аанкыланы, шаҟантә аԥсшәа раҳәара ҳақәшәахьоузеи, ҳгәанала иузхысҭәала роуп ҳәа ҳҳәауа, ажәала шаҟантә шаҟаҩгьы ныҳәаны иаажәхьоузеи), астолқәа срыцахатәахьеит, ркабинетқәа рҿы ҳаидтәаланы срацәажәақәахьеит, раԥсуа бызшәа, раԥсуара азыҳәан, иааҭаххар, аҽныҵәҟьа рыԥсы нахҭнызҵарашәа узырбауа. Ауаз рҳәоит иануацәажәо, анцәа иашьапкуеит аныҳәаҿа аныржәуа. Ҳаи, абри иоуп ҳара аԥсуас иҳамоу ҳәа уҳәо уҟаиҵоит. Аха, рыцҳарас иҟалаз, иажәа мацара акәымкәа, иусгьы азхәыцра уналагоит. Иугәалашәоит аусаҿ


478

шәахьеидгылақәахьоу, мамзаргьы шәахьеиҿанагалақәахьоу. Еихшьаалауа уҿынаухоит. Иус уазхәыццыԥхьаӡа, иажәақәа хырбгало ушнеиуа, уаҟа инацлоит иҭаацәа. Иԥҳәыс даԥсуоуп, ихаҭа даԥсуоуп. Даҽа бызшәакгьы уеизгьы-уеизгьы ахаҳә еиҟәжәо издыруам. Арахь аԥсшәа рыздыруам ихшара. Абри сгәалазыршәаз убри ауп, Кьыршьал (ихьӡи иабхьӡи еидкыла ны акәымкәа, иаармарианы ихьӡ мацара шысҳәо шәаҳауеит), иԥшәма Нина дқырҭуан, убри аамышьҭахьгьы, иԥсҭазаара абжеиҳарак ақалақьаҿ ихигеит, аамҭақәагьы уажәеиԥш иҟа мызт, аха, зегьакоуп, Кьыршьал ихшара рымацара ракәым, иԥшәмагьы илирҵеит ихатәы бызшәа. Убриала мацарагьы Нина агәра ҳлыргеит лхаҵа, аԥсуа поет, бзиа дшылбауаз, патугьы шиқәылҵауаз. Урҭ аҩба еидҳәалоуп. Уԥҳәыс уара бзиа улбауазар, бзиа дылбоит узыхшаз уан. Узыхшаз уан илҩызоуп ухатәы бызшәа… Абри аҿгьы Кьыршьал иажәеи иуси еидҳәалан.

Иажәеи иуси ртәы саналацәажәо, салацәажәарц сҭахуп ипоезиеи ихатәы ҟазшьеи ахьеиқәшәаз ԥсҭазааратә ҿырԥштәык. Иажәеинраала сатиразар, ипарпыл џьыкаха, исатираҵәҟьан, илириказар, ишәҭыҟәымшәышәха, илири каҵәҟьан. Ихаҭагьы, ишысҳәаз еиԥш, бзиа иибауаз ауаҩы, бзиа дибаҵәҟьон, ицәымӷыз дицәымӷҵәҟьан. Инацыс ҵарц сҭахуп даҽакгьы. Ажәларқәа реиҩызареи риашьареи ирзышәаҳәаҩыз Кьыршьал, иаԥсуара бзиа ибон ԥсҭа зааралагьы, бзиа ибон рҿиамҭалагьы. Иаԥсуара бзиа аба раҿы Кьыршьал иаҟара зажәеи зуси еиқәшәауаз, иқәра зықәроу рахьтә, саӡәыкны, ргәы иалымсааит, даҽа аԥсуа поетк дсыздыргәышьом. Исзеилымкаақәо дреиуоуп, аԥсуара цқьаӡа иныҟәызгогьы, аԥсуара зырхәашьуагьы бзиа еицырбауа ауаҩы. Убас исзеилымкаауа дреиуоуп, аламыс дазышәаҳәауа, арахь, аԥсҭазаараҿ иламысдоу. Сгәанала, ашәҟәыҩҩы ибаҩхатәра ашәага-загақәа ируакуп аламыс. Зыламыс зҭиуа уаҩызар, саӡәыкны, ибаҩхатәрагьы агәра сызгагәышьом. Кьыршьал изхәыцра исызцәырнагаз абри ахшыҩзцара иара инаидҳәаланы ишьақәсырӷәӷәарц сҭахуп, сара ибзианы издыруа фактқәак рыла. Зны


479

ишәасҳәап, Тҟәарчал данынхоз, Кьыршьал ихҭысхьаз, ибзианы издыруа фактк.

Иажәаԥҟа бзиоуп, аурыс ажәаԥҟа: «Скажи мне, кто твой друг и я скажу тебе, кто ты». Аԥсуаагьы ауаҩы ианихцәажәо, иуаҩра аарԥшразы «дзыцныҟәо закә уаау умбои» – ҳәа наԥыршьуеит. Арҭ ажәаԥҟақәа сгәанала, абас инаурҳәы-ааурҳәыр ауеит: «Скажи мне, кто твой враг и я скажу тебе, кто ты», мамзаргьы дызҿагылоу, дызнымшәо, аӷацәас имоу зусҭцәоу умбои, убриалагьы иумдыруеи иара дзакәу».

Кьыршьал ахьӡ-аԥша иман. Ашәҟәыҩҩцәа, ажурналист цәа, аҵарауаа уҳәа, Аԥснгьы Аԥсны анҭыҵгьы аӡәырҩы дырдыруан. Изхысҳәаауа, апоет ихьӡ-иԥша, ауаа рҿы имаз анырра ихы иаирхәарц иӡбеит Тҟәарчал амаҵура шаҭлаҟьа (Алықьса Лашәриа, ԥсаҭа шкәакәа, бзиа иибоз ажәоуп – шаҭлаҟьа) змаз, инаԥхы амыцқьара иабзоураны, амалгьы зкыз уаҩы ԥаршеик. Убри аԥаршеи, иӷәӷәаны иԥырхагахашаз статиак, ацентртә газеҭ ианылараны ишыҟаз иаҳаит. Днеины Кьыршьал диацәажәеит, Гьаргь Гәлиа инаиркны, иудыруа ауаа ухы иархәа, астатиа агазеҭ ианымлартә исзыҟаҵа, уцага, уаага, ахарџьгьы садгылоит, ухынҳәны уанааилак, уара иухатәны, иҿыцӡа уашҭа ишҭагылоу убоит амашьына лас ҳәа. Ауаҩ ԥаршеи иақәикит апоет иламыс ааихәарц. Уи идыруан реиҳа дахьықшашаз. Апоет, бжеиҳараҩык ашәҟәыҩҩцәа реиԥш, иматериалтә ҭагылазаашьа даараӡа икәадан. Кьыршьал ихаангьы, иара уажәгьы, ашәҟәы аҭыҵра ахьӡ шамоу еиԥш, аԥарагьы меигӡарахда инаҭо џьыршьоит аӡәырҩы. Ауаҩы ԥаршеи идыруан дахьыкшашаз, аха издыруамызт иаԥхьа игылаз дызусҭаз. Ашәҟәыҩҩреи аламыси еидҳәалоуп, ишеидҳәалоу еиԥш ашәҟәыҩҩреи абаҩхатәреи, ашәҟәыҩҩреи ауаҩреи. Иҵегь цәгьарас иҟалаз, ауаҩы ԥаршеи амал мацара акәмызт иикыз, уи иҿагылара иаанагоз, ма убри ауаҩ имаҵура дамырхыр акәхон, мамзаргьы, уинахыс апоет Тҟәарчал дықәҵыр акәхон. Иҟан ахԥатәигьы – иблақәа рыхҩара, илымҳақәа рыџьгәара. Аха усҟан апоет игәаҿы дыԥсуан апоет.


480

Исыздыруам ас иазҳәаз ауаҩи иареи еибырҳәаз, ишеидыргаз, ибзианы издыруа убри ауп, ашәҟәқәеи ате леграммақәеи шьҭуа, дырҩы димазар, ихы дархәаны ауаҩы ԥаршеи изыҳәан аредақциаҿ ишьҭаз аматериал акьыԥхьра ирласит.

Ари аидыслара апоет ихатә ԥсҭазаараҿы шьарда иԥыр хагахеит, аха шаҟа диашаз, «анцәа» ихаҭагьы ишьақәирӷәӷәарц иҭахызшәа, шықәсқәак ааҵхьаны, ауаҩы ԥаршеи деимгәахаа абахҭа дынҭаркит, аҵарбел ашьа анаҿырхуеиԥш, иааи фахьазгьы неиҿырхит.

Уажәы салацәажәар сҭахуп, сара шаҳаҭс сызмаз, сызлаԥ шыз, Аҟәа данааи ихигаз, убри, хыхь сызлацәажәаз маҷк иазааигәоу, Кьыршьал иуаҩ иашара аазырԥшуа даҽа фактк. Иахаану ҳашәҟәыҩҩцәа иргәылашәоит, исцәагхо дара инацырҵап.

Изхибарҟьарыз, аиашеи ахәахәеи, ауаҩреи ауаҩымреи реимакра акәын, уаҳа изхибарҟьоз. Ашәҟәыҩҩцәа џьма хьышьцәақәак раҟарагьы пату рықәзымҵоз, шәара шәыз ԥсуазар шәыԥсла, шәымшәан, сара шәызжуеит, аԥара ҟьа ҟьақәа роуп шәзышьҭоу, ацәаҳақәа ааит, ацәаҳақәа ҳәа ҳашәҟәыҩҩцәа ирхыччалоз, усҟан амаҵура ду иахагылаз аԥсуаки Кьыршьали, иаанибамырҵәарада изымеинышәо еиҿанагалеит. Ҳәарада, маҵурала иӷәӷәаз, рмаҵура иацәшәа ны аду идгылеит. Ҳәарада, иқәԥараҿ дзаҵәхеит Кьыршьал. Аха апоет абраҟагьы дышпоетыз даанхеит. Дымхырхәеит, ихы лаимырҟәит, иԥсҭазаараҿы акыр ишизеицәахазгьы. Сеиҭахынҳәыхуеит хыхь исҳәаз ахшыҩҵак ашҟа. Уи бзиа иибоз бзиа дибаҵәҟьон, ицәымӷыз – дицәымӷҵәҟьан, иашас ииԥхьаӡоз дадгылон, дадгылаҵәҟьон, кьаҳәрас, хәахәас ииԥхьаӡоз, иаахтны даҿагылон. Ихааныз ирҳәо изласаҳахьоу ала, абри иҟазшьала, Кьыршьал даараӡа диеиԥшын Леонти Лабахәа. Леонти Лабахәа сара сихааным, аха ибзианы сырхаануп, егьараан, ашьа зыхьтатоу, рнапы мыждақәагьы кны аԥсшәа расҳәахьеит уи иӡра зхароу. Сызхаану рахьтә ҟазшьа ла Кьыршьал дизааигәан Алықьса Лашәриа. Уи егьџьашьатә ӡам. Ахҩыкгьы, цқьа ҳаԥхьар, рпоезиагьы ахьеизааигәоу


481

рацәоуп. Дара ргәаҵақәа реиԥш, амца агәылҟьо, ишеишеиуа иаҳҿалашо иаартуп рпоезиа. Машәырынгьы ирымпыҵым ҵит ҟәынд-ҟәындрала, хәыҭ-хәыҭрала, ауҳәан-сҳәан иеиԥшу ажәеинраалак. Алықьса Лашәриа данԥсы, уи ихьӡынҩыланы, Кьыршьал ииҩыз ажәеинраалаҿы иҳәоит:

Игәы иҭаз акакәын, иӡомызт, Абас акәын ишимаз ҟазшьас. Ҩба зҳәоз дибаны иуӡомызт, Аиаша акәын имаз иашьас.

Абарҭ ажәақәа иара Кьыршьал ихаҭа изыҳәангьы иуҳәар, реиҳа инаало ажәақәоуп, ихаҭа изыҳәан иҳәаҵәҟьоушәоуп ишҩу.

Уажәшьҭа салацәажәап Кьыршьал Чачхалиа сизааигәаны даныздырызи дшыздырызи ртәқәак. Раԥхьа ҳанеибадырыз, ҳшеибадырыз уамак шәанаҳәом, иабаҳҭаху. Салагап гәала шәара бзиак ала.

Москва аҵара салганы санааз, шықәсык егьаагымхо аусурҭа сырымҭеит, ҳныҟәгарҭоуп, уца ҳәа кинотеатрк адиректорс срышьҭуан, исымуит. Хыҵакырҭа усгьы исыма мызт, сџьыба аҵа ҭаԥсуа, скьатеиқәа еинҟьаны ианыкәашоз, «анцәа» дысзылԥхан, хәмариала исыԥшааит сахьыҩналашаз уадак. Уи ахыбра уажәгьы игылоуп, сыгәра зымго, дахәаԥшыр илшоит. Ҷавҷаваӡе иулицаҿы, ажәытәан Чачаа иртәыз, уажәы ахәшәтәырҭа ахьыҟоу амҿтәы ҩны абарҵа уаннықәгылалак, уаԥхьаҵәҟьа, аулица ахьааихуҵәо, ишьҭацаланы, аԥенџьыр қәа хәыҷны, унапы ааиҵухыр, ахыб унахькьысуа, нанырак гылоуп. Убри ахыбра, уажәы ҩныс иԥхьаӡоу, ажәытәан, Чачаа ҽҭрас ирыман. Чачаа ирыҵкарыз, аҽҭра ианахаанха, ауаџьаҟ арҭеит, уада-уадала еиҩыркааит. Аҳцәа ирмаҭаз, шьарда зықәрахь инеихьаз, аха ԥшра-сахьалеи хыла-хшыҩлеи ааӡара бзиа шлымаз зныԥшуаз, ҭакәажәык убри аҽҭра ауадақәа руак дыҩнан. Сара сахьыҩназ ауада, аԥенџьыр ахьхәыҷыз аҟнытә, ҽынлагьы алампа аурклар акәын. Аха ауада абзиарақәа раԥхьа игылан ауаџьаҟ.


482

Ушгылоу ушьапы ааихганы, аԥенџьыр ункылсуан. Абра ҟа сыҩнеижьҭеи шықәсык аиҳа ҵхьаны, ҽнак џьарантәи дшааиуаз, Ленин иашҭаҿы ҳааиԥылеит Кьыршьали сареи. Сара снанырахь сыццакуан, Кьыршьалгьы дынсырхар сҭахымызт.

– Уабанхо, уабаҩноу? – днасазҵааит, ҳанааицәажәақәа. Иасҳәеит.

Ҳнеип аҩныҟа ҳәа шсызиамҳәоз ибазар акәхап. Ауада ахаҭа иаҭәасшьаӡаргьы, дзықәсыртәоз аҟәардәҵәҟьа ҩнагы ламызт. Ашьшьыҳәа дсыцны, смахәар инапы ныҵшьны иҿы неихеит. Еицырдыруаз апоет ас дсыцны сахьнеиуаз, сгәала ҟара шьҭыҵын, сыҩны еихаҟәыҟәгьы ҳаназааигәаха еиҳа аҽышьҭнахызшәа збеит. Дсыцны ҳныҩналеит. Уажәадагьы дааихьазшәа, ибахьазшәа, зынӡаск иџьаимшьаӡазшәа ҟа ҵаны, акаруаҭ ҟәарҟәар акьыԥшьаҿ днатәан, акраамҭа дцәа жәон. Урҭ ииҳәақәоз сгәалашәом, аха ибзианы исгәала шәоит, данцоз ашә аҿы ииҳәаз:

– Аҵкыс еицәаз нхарҭа-нҵырҭас исыман Тҟәарчал. Аҳа ҳаи угәы каумыжьын. Аусурҭагьы уоуп, уадалагьы уеиқә шәап.

Убри, раԥхьа убри аҩнеихаҟәыҟә аҟны даннеиз, иабаз дыруаз, еицырдыруа апоет идҳәалоу сгәалашәарақәа иреиӷьу амоментқәа убраҟа иираны ишыҟаз.

Лечкомиссиа ҳәа изышьҭоу, убри аҩны аԥхьа игылоу ахәышәтәырҭаҿ ҽыхәшәтәра дышьҭалеит Кьыршьал. Ибара снеилон. Хәылԥазыла абарҵа даақәтәаны, хараӡа дыԥшуа, амшын дхыԥшылон. Ҽазынгьы, ахәышәтәырҭа иамоу абаҳча арымӡқәа рҿы дтәаны, ма ашәҟәы даԥхьон, мамзаргьы иб локнот ишьамхы иқәкны дыҩуан.

Суадахь унеир акәын, Чачаа рцынҵәарах ҭакәажә ашә анузаалыртлак. Ашәқәа ҩбашәа иаҿын. Иҿан зеиԥш шәык. Убри анаауртлак, нас хазы ашә ҿан лара луадахь, хазы – сара стәахьы. Абри адеталь зхысҳәаауа, уажәы еилышәкаауеит.

Уахык, ӡынран, суаџьаҟ амца ҭаҵаны, стәаны ашәҟәы саԥ хьон. Сзыԥхьозгьы сгәалашәоит, изысгәалашәогьы шәас ҳәоит. Абас ҭынч сыштәаз, аҭаацәа ду анааилатәо еиԥш аҵх


483

неихьаны, иеимааӡахырҭа будкаҿы уахынлагьы аус зулоз, аулицаҿынтә аҷаҩ-аҷаҩҳәа зжьаҳәа ашьҭыбжь ааҩлоз аимаақәыршәҩы Сергогьы ижьаҳәа ашьҭыбжь еиқәтәахьа ны, «ҷыгә-ҷыгә» ҳәа аԥенџьыр аӡәы днас-насит. Аԥенџьыр снадххылазар, адәахьала дгылоуп Кьыршьал. Ачымазцәа рпижама маҭәа, цәаҳәа-цәаҳәа иалданы, еилыӷрааӡа ишәуп, абахҭаҿынтә дыбналазшәа. Ижәҩа иҭарԥоуп апалта. Аԥенџьыр ааимԥааны, арахь уааи ҳәа наиаҳәаны, ашә изаартрахь сҿынасхеит.

– Улҟәаҵ, аҭакәажә думырҿыхан, – иҳәан, сара ашәаҿ снеиаанӡа, дышгылаз ишьапы ааихиган, ицәеижьы шыҭҭәааз гьы, дласны аԥенџьыр дынкылсит. – Амедсестра сылцәыбна леит. Иахьа изҩыз ажәеинраалак сузаԥхьар сҭахуп.

Дахьсыртәо, дахьсыргыло сақәымшәо сшыҩнахаз аниба акәхап, амца днаҵха-ҩаҵхан, ақыҭаҿынтә иаазгаз џьма шьтәак ацәа ауаџьаҟ аԥхьа икаршәын, дааханы, ишьапқәа неиҵаԥсашәа днатәеит. Ипалта ижәҩа ишҭарԥац иҭарԥан.

Бзиара заҵәык аман абри суада. Чачаа рыҽқәа ацәаакыра рԥырхагахар ҳәа ишәозар акәхарын, адашьма хыӷәра ԥсы ӡакгьы адгьыл ишаҟәгамызгьы, иандыргылоз анышә ҭыхны, арацәа ҭажьны иахьыҟарҵаз аҟнытә, ацәаакыра амамызт, аԥакәи рықәломызт ашәҟәқәа. Ацәаакыраҵәҟьа шыҩнамыз гьы, ахьҭа сыцәилалар ҳәа сшәон сысас дахь. Амҿы мыждагьы аусыцәмаҷмыз, аха ишсылшоз амца еиқәысҵеит.

– Ирцә наҟ, – иҳәан, афымца лашара сырцәеит. Амца иацрыҵуаз алашара ҳазхон, аха апоет, иажәеинраалақәа ақьаад ишанызгьы, даԥхьомызт, ҿырҳәала идыруан.

Даԥхьеит акы, дрыԥхьеит ҩба-хԥа. Усҟан сара ажәеин раалақәа рыҩра саҟәыҵхьан. Аха сиеиԥшын, бзиа иибоз аԥҳәыс дызԥырҵны дцаз ахаҵа. Ус зыхьыз, бзиабарала, шьыцра бзиала дрыхәаԥшуеит, дызрыхәозар, иара ихьыз рмыхьырц, џьара акала дрыхәарц иҭахуп зыбзиабара ҭәы-иԥха изцу. Сара, апоезиа иканажьхьаз, апоезиа зегьрыла иаԥ шәыманы изҭаз апоет уажәы сызлаихәоз акы заҵәык аҿы акәын – изыӡырҩра. Убри акәын иаргьы ииҭахыз. Ашьҭахь, ҳапатуеиқәҵара ашықәсқәа анахыла, сара еилыскааит,


484

Кьыршьал бзиа ишибоз, ҟазшьа бзианы ишимаз иҭахцәа, идырцәа азыӡырҩуа ажәеинраалақәа рыԥхьара.

Схынҳәып ҳуаџьаҟ ахь. Амца шеишеиуа иҭоуп. Акәахьча дықәтәоуп Кьыршьал. Блокнот хәыҷык икуп. Атрибуна дықә гылоушәа, ихы шьҭыхны, даԥхьоит ажәеинраала. Аҵыхәтәан ҿааиҭуеит:
– Уажәшьҭа уаргьы акы усзаԥхьа!

Дышԥаҟало ани, зыӡбахә сымаз, аргама, зегьы еицырдыруа, аԥҳәыс бзиа дызбоз, аха зыбзиабара зцәыӡыз ахаҵа? Иаҳа-иаҳа имаӡаитәуеит, иаҳа-иаҳа ихәаҽуеит ибзиабара.

Кьыршьал аԥенџьыр даннас-насуаз сзыԥхьоз аурыс поет ишәҟәы аашьҭысхит. Уамак ҵуамызт И. А. Бунин дмо даханы дцәырҵижьҭеи, саргьы схазыҳәан даасыртижьҭеи. Иуҿацырцыруа иблахкыгоу, ишьалашьыну уи иажәабжьқәа схыхӡаны срыман, аха уажәы сзыԥхьоз иажәеинраалақәа ракәын. Асҟак бзиа избоз ашәҟәыҩҩы ирҿиамҭа, ԥсыхәа ахьынӡамоу, инҭырҭәааны издыруазар сҭахын. Жә-томкны иҭыҵхьаз иҩымҭақәа реизга аҟнытә, ажәеинраалақәа зныз, актәи атом акәын сзыԥхьоз. Кьыршьал сизаԥхьеит Бунин иажәеинраалак, сизрыԥхьеит ҩба-хԥа. «Ақыҭа» зыхьӡыз ажәеинраалак ҩынтә саирԥхьеит.

Аҵх неигәоны, дшааз еиԥш, ипалта ижәҩахыр инҭар ԥа, ишьапы нхыганы, аԥенџьыр дынкылсны дцеит ахәшә тәырҭахь.

Исыԥхьаӡомызт, шаҟантәыз сгәалашәом, абас ауаџьаҟ аԥхьа ҳтәаны, ҳшеицәажәоз, ажәеинраалақәа ҳашрыԥхьоз, акырынтә аҵх шнаскьаагоз. Ахәшәтәырҭаҿ, иԥсы зыҿҳәараз, алитература аӡбахә ала дзацәажәашаз уаҩ дахьимамыз, ҭынха дызмамыз амба шьаҟа гәыдикылон ҳәа шакәмыз уи сқәацә ашҟа дзааиуаз, ашәҟәыҩҩцәа дсасны рҭаара, иаргьы исасны иҭаалар бзиа ишибоз, сымҩашьахуа агәра згеит шықәсқәак анҵы. Убарҭ ҳаицәажәарақәа, ҳәаџьаҟ-хәышҭаара хәылԥазқәа, ишысҳәаз еиԥш, зегьы сгәалашәом, исгәалашәаӡозаргьы егьабашәҭаху, аха, сгәанала, даҽа ҩ-хәылԥазык рылацәажәара иаԥсоуп. Урҭ сымшынҵагьы иануп.


485

– Ахәышәтәырҭахь исыҭ, – иҳәан, исҭеит Кьыршьал Бунин иажәеинраалақәа зныз актәи атом. Мышқәак ааҵхьаны, хәыл ԥазык, ҩынтә сызирԥхьаз Бунин иажәеинраала «Ақыҭа» еиҭаганы, иманы дааит. Дысзаԥхьеит еиҭеигаз. Исгәаԥхеит, аха ибжьы ҭганы данаԥхьа, ажәеинраала амузыка, аритми ка џьара-џьара ишыхәанчақәаз гәаҭаны, агәынамӡара изнарҵысызар акәхарын, данцоз, ашәҟәы ишаӷраз, еиҭа игахит. Убри ауха, аҵх уамак имцацызт аҟнытә, аԥсшәа шылзымдыруазгьы, ажәеинраалақәа ҳашрыԥхьоз анлаҳа, альбом дук лыманы дааҩналеит, лмаҭацәа ус ахьларҳәоз аҟнытә, саргьы Бабута ҳәа засҳәоз, зыҩны сыҩназ, аԥсуа полковник Леиуа Гәаланӡиа ианхәа.

– Ажәеинраалақәа рыԥхьара шәаналага, сқәыԥшра аас гәаланаршәеит. Ибзианы дыздыруан, саншьцәа ирыҵкарыз апоет Гьаргь Чачба. Дызбахьан, аҩгьы изыснаҳахьан Илиа Ҷавҷаваӡе, – лҳәеит аҭакәажә. Аухантәарак Кьыршьал длацәажәон. Ҷавҷаваӡе изыҳәан Бабут илҳәаз шьақә лырӷәӷәарц, насгьы дазыгәду-ахыҽхәаны лальбом ду иаа гәылылхит фото дук. Афото аҿы акрыфо-акрыжәуа астол иахатәан ҭауади-аамсҭеи. Раҵәцақәа ркын, игәаԥхеибашьаны ишеибаныҳәоз ҩашьомызт. Астол аганаҿы дкахәхәа, дыҵә рышкәаӡа, аҳкәажә маҭәала деилаҳәаны, аирыӡ кны дыр хагылоуп лара, ҳаԥхьа итәоу аҭакәажә Бабута.

– Аҩы знаҳашаз дҳамамкәа акәмызт. Асас дахь иаҳаҭыразы ҩынаҳас сара сдыргылеит, – лҳәеит.

Кьыршьали сареи иџьашьо-илакәшьо ҳахәаԥшуан аҭоу рыхтә документ.

Абри ананыраҿ имҩаԥысыз даҽа еибадыррак, еицәа жәарак атәгьы салацәажәарц сҭахуп. Уажәадагьы дызба қәахьан абри аҭакәажә лҿы иааилоз даҽа ҭакәажәык. Лы шәагаа кьаҿын, иаагәауҭартә лыбӷа хәахьан, дҟәашӡа дышлан. Аҷапырхәа ахаҵаны ла хәыҷык, лхахәы еиԥшҵәҟьа ишкәакәаӡа, даацԥхьаӡа илыцын. Уи бырзен ҭакәажәын. Ананыра аладахьтәи аганахьала иҟаз ауадаҿы иҩназ абырзенцәа, ани ԥҳаи рҿы даалон, аха Бабутагьы ларгьы ашҭаҿы инатәаны акраамҭа еицәажәалон, ала хәыҷы


486

иалахәмаруан. Раԥхьа сниасны, судахь санца, ааигәа Кьыршьал ажәеинраалақәа дышрыԥхьоз, апоетцәа Чачбеи Ҷавҷаваӡеи рыӡбахә ҳшалацәажәоз, сара, иҩныдаз-игәарадаз акыдтәалагьы ашәҟәыҩҩра сыҽшазысшәауа атәқәа Бабута илалҳәазар акәхап, избанзар, суада сшыҩнатәаз, ашә днас-насын, лласба хәыҷы лыварԥало, дааҩналеит абырзен ҭакәажә.

– Уара ашәҟәыҩҩра уаҿызаап. Иҟалап уазҿлымҳахар, ажәабжьк уасҳәарц сҭахуп. Сара дыздыруан аԥсуа поетк, – ҳәа ҿаалҭит.

Днасыртәеит. Сҟәардә заҵәы дықәтәоуп. Иҩахьаз часак амҵасыршәын, ацгәы азхара анафалак, аҳәынаԥ ишала хәмаруеиԥш, иалахәмаруан лла хәыҷы.
– Дызусҭадашь?

– Ихьӡи ижәлеи сыздыруам, аха дшаԥсуаз, ажәеинраала қәа шиҩуаз здыруеит, – лҳәеит аҭакәажә. – Уи дҭаркит ҩажәи жәибжь рзыҳәан. Дхырҵеит. Ҟазахсҭан днанагеит. Убраҟа ҳнанагеит Аԥсны инхоз абырзенцәагьы. Сҭаацәеи сареи ҳахьыҩназ, ҳааигәара, ҭаацәарак рҿы дыҩнан. Еилызкаауа даз, аха дрыԥхьон аԥсышәала иажәеинраалақәа. Даԥхьаны даналгалак: «Ишәгәамԥхеи, аума амҳәои, еилышәымкааи?!» иҳәон дԥышәырччо. Зегьы бзиа дырбон.

– Ихыҵуаз?
– Шықәса ҩынҩажәа раҟара ихыҵуазар ҟаларын.

Абри ҳаицәажәара атәы иасҳәеит Кьыршьал. Аҭакәажәи иареи еибасырдырырц дсыҳәеит. Исгәалашәоит, хәылԥа зык, дшааиц, Бабута лҿы данааи аҭакәажә, ахәшәтәырҭаҿы снеин иасҳәеит Кьыршьал. Аҳақьымцәа ишырымуаз дааит. Акраамҭа длазҵаауан. Абыржәы исаҳауа џьысшьоит дышлазҵаақәоз: «Ихахәы зеиԥшраз? Иԥшышьаз? Ина цәкьарақәа кьаҿқәазу иауқәазу? Ихаҭа шәагаала да банӡаҟаз?»
Акраамҭа ашҭа хәыҷаҿы итәаны еицәажәон.

– Ассир салҳәеит убырзен ҭакәажә! – ишьара дықәҟьаны дыҟан Кьыршьал. – Аҳ, иԥсышьа рыԥсышьахароуп уи дзырӡыз!


487

– Дарбан?

– Дарбан умбои Леонти Лабахәуа.
– Дугәалазыршәазеи?

– Аҭакәажә зыӡбахә лымоу, Ҟазахсҭан илбаз, хымԥада, Леонти иоуп.

– Дҩашьазар?
– Мап, сара агәра згоит Леонти шиакәыз.

– Уаанҿас, уаанҿас. Леонти ҩажәи жәибжь рзоуп дандырӡыз, Абырзенцәа Ҟазахсҭанҟа ианхырҵоз ҩынҩажәи жәба рзоуп. Жәаҩа шықәса ҵхьан Леонти дҭаркижьҭеи. Абасҟаамҭа иԥсы ҭазҭгьы, ихабарк иҭахцәа идимырҳакәа ҟаларызу?

– Иҟалон. Аҩныҟа ашәҟәы аҩра азин имамызт. Ҩбагьы, маӡала шәҟәык ааишьҭыр, иҭынхацәа ақәӡуан. Уи иара идыруан. Баӷлан агаҿаҿ дыршьызшәа ирҳәо башазар ҟалоит. Аҭакәажә илҳәақәо рыла, Леонти иоуп, – иҽизеиқәкуамызт Кьыршьал.

Ауаџьаҟ амца нҭасҵеит. Аҵх неигәаанӡагьы абри аухаз тәи ҳаицәажәара Леонти Лабахәа изкын. Кьыршьал уи апоет дибауан адунеиҿ поетк даҽа поетк бзиа дибар ахьынӡаил шауа, бзиа дибон ахаҵа иҩыза бзиа дахьынӡаизбауа. Леон ти Лабахәа иажәеинраалақәа рацәаны ҿырҳәала идыруан. Далацәажәон ихаҭа дзеиԥшраз, иҟазшьаз, иуаҩышьаз. Деи ҭаналагон иажәеинраалақәа рҳәара. Кьыршьал идыруан, слымҳала исаҳаит, акьыԥхь ианымлаз, Леонти Лабахәа иа жәеинраалақәагьы.

Сшалацәажәоз, сажәа цқьа инамыгӡакәа саҟәыҵит. Бунин иажәеинраала еиҭеиган, раԥхьа дансзаԥхьа ашьҭахь, мшқәак анааҵ, дахьышьҭаз ибара снеит. Еиҭеигаз даҽа қьаадк аҿы иҩны, ашәҟәы иаӷраҵаны, ихаҿы игылаз ашьқаԥ хәыҷ аҿы иқәын. Ибжьы мырдуцәакәа, деиҭанаԥхьеит.

Убри аҽнынахыс Бунин ишәҟәы актәи атомгьы, еиҭеигаз ажәеинраалагьы, сара сзы иныбжьахәаша ицеит. Ишыӡыз, иахьыӡыз, иахьа уажәгьы исыздыруам. Иҷкәын Денис из лаиҳәо ала, абасҟак игәаԥхаз, еиҭеигаз Бунин иажәеинраала, сара сыдагьы, иара, Денис ишиаҳауаз, аӡәык-ҩыџьак дыр заԥхьахьан.


488

Абраҟа инҵәеит ҳаиҩызара апериодк. Ажәа «ҳаиҩызара» араҟа уамак ианаалом. Кьыршьал дсабзар ауртә дсеиҳабын. Аԥсҭазаараҿ акыр мыҟәмабара дрықәшәахьан. Ихьӡ-иԥша дуун. Даҳҩызоуп зхы идызкылашаз ишьашәалаз ракәын. Иа реи сареи ҳаиҩызцәан еиҩызцәахар ахьынӡауа ашәҟәыҩҩы еиҳаби уи амҩа ианылауа еиҵбыки. Абри аиҩызарагьы, иара атәала, ԥышәарақәак ирҭысит. Убасеиԥш ҭагылазаашьақәак срықәшәеит, акьыԥхь аҿы сымҩа кхеит, атипографиахь ирышьҭхьаз, Аҟәагьы Москвагьы сышәҟәқәа ааныркылеит. Ҩызцәас исыԥхьаӡоз, исықәлацәаз шәҟәыҩҩцәақәак заҵа сыҩныҟа имааирыз, адәахьы санырбалак, аԥсшәа шсарҳәо аӡәы ибар ҳәа ишәаны, инасыдҟьон. Убасҟан дшәаны да хьаасыдҟьаз уаҳа даазымхынҳәӡакәа хықәк ахь дагаӡеит ҩызас исшьаз кариеристкгьы. Сҩызцәа рхыԥхьаӡара иагхауа мацара, рыԥхьаӡаразы напык иамоу анацәкьарақәа сызхартә ианааи, сеиԥш зеиԥшыз шаҟа ирызрықәԥалоз, шаҟа рыцәгьа рызҳәоз, убасҟак рмаҵурақәа рҿы рҽандырӷәӷәоз, сыбзарӡы аҳәара мацара акәымкәа, қәлак иеиԥш лассы-лассы дысҭаауан Кьыршьал. Ишиашаз еилыскааит, зԥа дымԥсыц уԥа диумырҵәуан ҳәа ирҳәо ажәаԥҟа. Узықәшәаз аиԥш зеиԥшроу, ма акыр иазааигәоу иақәшәхьоу иоуп уеилызкаа уа. Кьыршьал акыр амыҟәмабарақәа, азалымдарақәа ихига хьан, аиаша иазықәԥо, ихазы бзиа шизалымго идыруан, убри аҟнытә, идыруан ианаамҭоу ауаҩы иажәа ҟәанда шаҟа ахә ҳараку.

Аԥсуа иҟазшьоуп, аныҳәаҿа инику, ауаҩы дзыԥсоу инац ҵаны, ажәа бзиақәа рҳәара. Изаҳауа дгаӡамзар, еиликаауеит, дзыԥсаны иҳәоуи ианацҵоуи. Аха усеиԥш иҳәоу аныҳәаҿа даҽа бзиаракгьы амоуп. Даԥсамкәа иҳәоу ажәақәа срыԥса хандаз, убас сегьыҟалаҵәҟьандаз ҳәа ддырхәыцуеит, абзиарахь иԥхьоит. Изхысҳәаауа, Кьыршьал ишәҟәы «Ахәырбӷьыц» иақәиҩыз ажәақәа роуп: «»ьумка! Гәык-ԥсыкала бзиа узбо, агәабзиареи ақәҿиара бзиаӡақәеи узеиӷьазшьо, з-Аԥсни зуаажәлари, ҳаԥсадгьыли ачын азы акәымкәа, ииашаҵәҟьаны бзиа избо, иаҭаххаргьы зыԥсы ақәызҵо, иудкыл абри сышәҟәы хәыҷы. Кь. Чачхалиа, 9.


489

09. 67 ш. Аҟәа». Еиҭасҳәахуеит, аныҳәаҩ бзиа иныҳәаҿа еиԥшны иахьсыдыскылаз аамышьҭахьгьы, реиҳа сыԥсы ахац икылаханы ианыҟаз аамҭазы иҳәаз арҭ ажәақәа, сара сзыҳәан иҵыргәа дуун. Ишәҟәқәа даҽакы, сыԥшәмеи сареи ҳахьӡқәа нанҵаны, изқәиҩызгьы шәзаазгоит.

Бзиа избо гәык-ԥсыкала, Гәыла исзыҟоу есымша. Уаҳа имхәыцуа даҽакала,

Есымша ишәзызҩуа ажәеинраала, Измоу ахрақәа рылша!

Иацымцо иахьабалак аԥша! Аиҩызара ибжьазымҵо асал Дшәыкәыхшоуп Кьыршьал.

12. 09. 69, Аҟәа

Ҳаигәылацәан. Ақыҭаҿ ҳанхозҭгьы, амца еимаадо ҳаи зааигәан сҳәар ауан. Амшын ахықәаҿынтә, ашьхаҟа ухы рханы ушцо Лакоба иулицеи Маркс иулицеи ркәакь аҿы армарахь игылоу аҩнаҿы ауадақәа иман Кьыршьал. Аҿаԥ хьаҟа игылоу аҩбатәи аҩнаҿы сыҩнан сара.

Акыр шахыҵуаз мҩашьо, ацәа ахыԥԥы, иажәхьаз, ицәыш ӡа, еимгәачы папка дук иҩыҵрак дшааиуаз, амшын ахықәаҿ ҳааиԥылеит хәылԥазык. Ҳаицәажәо, ԥыҭраамҭак аԥшаҳәа ҳаван. Ҳулица ҳаныланы, сахьынхоз аҩны ааигәара ҳанааи, сиҳәеит дымҩахыҵырц. Баша аԥсышәаны ишысымҳәоз, инеира ныҳәак еиԥш иԥхьаӡо, ҳшынҭаацәоу бзиа дшаҳбоз идыруан.

– Сагьнеиҵәҟьап. Уажәааигәа ҵхагәазы, сышнеиз сзым дырӡо, амцхә ыжәны саныҟаз сахьнеиз азыҳәан аминауаҭра гьы шьҭасҵароуп, – иҳәеит.

– Ауаҩы ижәны даныҟоу, реиҳа бзиа иибо рҿоуп дахьнеи уа, – сҳәеит.

– Ма реиҳа ицәымӷу, диеисырц, – иҳәеит дԥышәырччо Кьыршьал. Уи иԥышәырччашьа даҽаӡәы иԥышәырччашьа


490

еиԥшымызт. Иқьышәқәа анԥышәырччоз, иԥышәырччон ихы-иҿы зегьы, иԥышәырччон игәы-иԥсы. Ҳәарада, араҟа еиларҩашьатәым, хыччашақә аԥышәырччареи гәадурала аԥышәырччареи. Хыччашақә, сатирала, имцабзу ажәақәа аҵа ҵаны данԥышәырччоз, иара иқьышәқәа аччаԥшь рықәын, уа ра уқьышәқәа ма урыцҳауан, ма иқәац-қәацон.

Аҩныҟа ҳнеит ҳаицны. Сҭаацәа аԥсшәа шаареиҳәаҵәҟьаз, афатә дырԥхаанӡа, астол дахьнадтәалаз, аныҳәаҩ бзиа ны ҳәаҿа хәыҷык аҳәара шаҟа дадхалогьы дадымхалакәа, ишырҳәо еиԥш, експромтла иааихьишьит, хыхь иаазгаз ажәеинраала.

Атәым ажәақәа «експромт, моментальность», иаарласу ареакциа, сызхаану ашәҟәыҩҩцәа зегьы рахьтә, Алықь са Лашәриа иаамышьҭахь, реиҳа изнаалоны, реиҳа иззуҳәаша ҳәа издыруа Кьыршьал иакәын. Абри ахшыҩ ҵак шьақәзырӷәӷәо аҿырԥштәқәа сымоуп, аха урҭ зегьы шәаҳәара салагар, ажәа шәасыршьуеит. Иаазгоит ҿырԥштәы заҵәык.

Хәылԥазык, ақалақь аҳаидеи, ашыкьбжьы аиқәтәара ианаҿыз, Лакоба иулицаҿы, Кьыршьал иҩны ааигәара ҳгылан. Џьара сыццакуан. Иара агазеҭ «Аԥсны ҟаԥшь» ахатә корреспондентс иқалақь гәакьа, акымкәа-ҩбамкәа ажәеинраалақәа зхиҳәаахьаз Тҟәарчал дадын. Аиҩызара, ашәҟәыҩҩцәа реиҭанеиааира, хҭак еицҭадыршәуа, азҵаа рақәа ҳашрылацәажәоз, архәара даавҵын, ҳаԥхьа даа гылеит, ихы нкажь-аакажьуа, абна дылоушәа, аулицаҿы акажьцәара ҟазшьас измаз, ҳҩыџьагьы ҳнаигәылаԥшны ибзианы иаҳдыруаз хаҵак. Иҟаларын, убри ахаҵа цәгьарак ҟаиҵахьазҭгьы Кьыршьал изыҳәан. Иҟаларын, иара Кьыршьал убри ахаҵа анкьа пату иқәиҵозҭгьы, ҩызас диԥхьаӡозҭгьы, ашьҭахь, апоет имаз ацәанырра цқьа, ацәанырра бзиа убри ахаҵа ирхәашьызҭгьы, убри аҟнытә ианаимыжьуазҭгьы. Гәынхәҵысҭала убасшәақәоуп ишеилыскаауа, убри ауаҩ дшааҳадгылаҵәҟьаз, дхьати-ԥатиуа, ицәа дҭаҵәи-ҭахынҳәуа, гәы аҵаӡамкәа дԥышәырччо, аԥсшәа шааҳаиҳәаҵәҟьаз, уаҳа аԥсшәагьы


491

иамҳәакәа, ишьҭахьҟа шьаҿак ааҟаҵаны, ибла дхыԥшыло, Кьыршьал иааҭирҟьаз ажәа. Ихьӡ ааиҳәан:

– Ашьжьымҭан шаанӡа, аулицақәа дрыцқьаанӡа, зныкыр ақалақь уалсхьоу? – иҳәан, днаиазҵааит.
– Сышԥалымсыц, аулицақәа цәгьала иҟами, ыы, ыҳы, – ицәа дынҭаҵәи-ааҭаҵәиит ахаҵа.
– Уалымсхьеи, иумбахьеи? Игәоуҭахьоу ацыгәқәа шьны, ирҟьыцны аулица ишаныжьлоу? Шамахамзар, амашьына иашьӡом ала. Убри зыхҟьауа уазхәыцхьоу?
– Акрыздыруоу, Кьыршьал, ҳы-ҳы-ҳы! Уи сеидроу, ххыкь ҭфу! – иргеит, ицәа дҭасуа ахаҵа, ихылԥа ааихихын ипашӡа исаз ихгьы инапы нықәишьит.
– Убри зыхҟьо убри ауп, ишшәырӡа инагоу атротуар, ииашаӡа ианыланы ицоит ала. Ус иҟам ацгәы. Уи ахаан мҩак ианыршәла, иашаӡа изныҟәаӡом.
– Аа, аиеи, уи бзианы иазгәоуҭеит, Кьыршьал, – иҵегь
ицәа дынҭаланы, изеилымкаазшәа ҟаҵаны, «ҳи-ҳи-ҳи» ҳәа, амҵақьақьаҩцәа зегьы усгьы рыччаԥшь еиԥшуп, мҵа қьақьарала дааччан, Кьыршьал ииҳәаз даҽа џьоукы рахь ииаганы, ихы нкажь-аакажьуа имҩахь иҿынеихеит ахаҵа.

Кьыршьал Чачхалиеи Алықьса Лашәриеи, гәаҟҵәаҟралеи, мчылеи акәымкәа, ииашаҵәҟьаны аԥсабара ипоетцәаны иашаз, аҩыџьагьы аҵыхәтәантәи рымшқәа ансгәалашәо, еснагь схаҿы иааиуеит абасеиԥш хшыҩзцарак. Ауаҩы аԥсабара инаҭоит абаҩхатәра. Аԥсабара дахшоит иара, ауаҩы ихаҭа гьы. Иаџьал анааигәанатәлак, ибаҩхатәрала иҳәарц аԥсаба ра иднаҵаз ирласны ирҳәара, ирццакра иалагоит. Зарԥысра аҭәымҭа иҭагылаз, абӷаб чмазаҩхап акәымзар, ахаан ихы имыхьыц ззуҳәашаз Алықьса Лашәриа, иԥсра мшқәак шагыз:

– Ажь азымккәа акалаҭ анхышәҭлак, ажь ҭыҩрны ишкаԥ со шәымбахьеи? Убасоуп ажәеинраалақәа шаауа. Акы ҩны салгаанӡа, исзымчҳакәа, схы сызнымкылакәа, даҽакы аҩ ра салагоит, – ҳәа ҿааиҭит. Абарҭ ажәақәа иҳәар илшон Кьыршьалгьы. Иԥсҭазаара аҵыхәтәантәи амзақәа, амшқәа рзыҳәан уи шаҟа иҩуаз ала, ашәҟәыҩҩра даналага инаркны иҩуазҭгьы, аԥсуа поетцәа зегьы ирҩхьоу аҟара ихала иҩыргьы ҟаларын. Уааиԥылацԥхьаӡа, аамҭеи агәаԥхареи шәымазар,


492

ажәеинраала ҿыцк дузаԥхьон. Акьыԥхьра, ахьӡ-аԥша, аԥа ра уҳәа акгьы азхәыцха имамызт. Наӡаӡа имҩа ақәламҭазы, иланаҵаз, игәаҵа иҭанаҵаз зегьы инарҳәар аҭахын аԥсабара. Иҟаларын, ихаҭа ицәа иалашәахьазҭгьы иаџьал шааигәахахьаз. Игәы каҳаны, ицәажәашьақәа сгәамԥхеит уахык. «Зеиԥш ҟамло егьыҟам, адунеиажә усгьы иуаароуп» ҳәа сгәы иааҭашәеит. Мшқәак анааҵ, сиҳәаны аҩныҟа дназгеит. Хазы ҳахьтәаша ауада усгьы исымамызт. Сҭаацәа хәыҷгьы-дугьы агәылара исышьҭит. Заа исырмазеихьан амагнитафон. Сиҳәо-сичо, ашьшьыҳәа дналазгалеит ажәеинраалақәа рыԥхьара. Иара даԥхьон, амагнитафон ианнаҵон.

Сгәалашәарақәа хсыркәшарц сҭахуп, ашәҟәыҩҩцәа рыҩ ныҵҟа акраамҭагьы анекдотҵас ирҳәоз, ииашаҵәҟьаны иҟалаз хҭыс лахҿых хәыҷык ала. Аҭаацәара салалахьан. Ҳа-ҭыр зқәиҵоз, иаҳҩызаз, шәҟәыҩҩык дицны дааит уахык Кьыршьал. Ҳханагалеит ажәеинраалақәа рыԥхьара. Аҵх цеит. Кьыршьал ажәеинраалақәа рыԥхьара дшаҿыз, ҳҩыза адиван дахьнықәтәаз дыцәеит. Саргьы цқьа сӡырҩуан ҳәа шәасҳәар шәызжьеит, аха иажәеинраалақәа дышрыԥхьац, ҳагәхьаа зынӡаскгьы имкӡакәа, рыԥхьара даҿын, зыԥсаҭа шкәакәахаша Кьыршьал. Аҵыхәтәан дзыԥхьаз ажәеинраала, аҵыхәтәантәи ацәаҳәақәа: «Атакси, атакси!» – ҳәа инҵәон. Иҟалап цас иузар, иҟалап ажәеинраала аԥхьара даланагала ны, усшәа иҟалазаргьы, аха цас иузар ҳәа агәҩара зсымоу уи ауп, иҟалаз инеихаргыла-инеиҵаргыла адырҩаҽны зегьы иреиҳәеит Кьыршьал ихаҭа. Ибжьы днаҵаҳәҳәаны, иа жәеинраала анҵәамҭаз: «Атаски!» – аниҳәа, иамхацәахьаз ҳҩыза дцәырҳаны: «Иабаҟоу?! Иабаҟоу?! Иаанкыл!» – иҳәан, дҩаҵҟьеит. Кьыршьал гәыкала дыччеит.

Санҵамҭақәа хсыркәшарц сҭахуп хшыҩзцарак ала. Ан хаҩы иҽгьы илагьы иара иеиԥшхоит рҳәоит. Инеиҭарсны иаҳҳәап. Ашәҟәыҩҩы ихаҭа дзеиԥшроу еиԥшоуп ишыҟоу иҩымҭақәагьы. Алаҳәа ҟыруеит, ардәына шәаҳәоит, аҩбагьы ԥшшәык шрымоугьы. Абри ахшыҩзцара шаҟа ииашоу даҽа зныкгьы агәра згоит Кьыршьал Чачхалиа иҩымҭақәа снарыԥхьаны, схаҿы дааганы санизхәыцлак ихаҭа.


1982


АУАҨЫ ДЫҞАНАҴ
(Алықьса Лашәриа изы)

«Аҵла гылоуп ԥашәла, ауаҩы – ауаҩы ила», – аҳәоит аԥсуа жәаԥҟа. Ауадаҩра бааԥс дҭашәама, агәырҩацәгьа иоума, агәкаҳара аҿынӡа днеима, ауаҩы ҵаргәас диоурц, дахьеихо ауаҩы ишҟа ауп. Ихышхыҵәа ицо агәырӷьараангьы, игәырӷьара даҽаӡәгьы даргәырӷьарц иҭаххоит.

Ажәытәтәи абырзенцәа иаԥырҵеит Антеи ихҳәаау амиф. Ишьапқәа адгьыл иахькьысуанаҵ, иааишьа имамызт Антеи. Геракл, амч аамышьҭахь, ахшыҩгьы змаз, Антеи даашьҭыхны, адгьыл днаҟәиган, иаармарианы дииааит. Ҳәарада,дзыхшаз идгьыл ада ԥсыхәа имам ауаҩы. Аха, иамуришь, абри алегенда даҽакалагьы иааҳарҳәыр? Антеи амч шиланаҵоз еиԥш адгьыл, иааишьа имоуа, ауаҩы амч илазҵо ауаҩ иоуп. Данаазаҵәха ауаҩы, даҵаханы далгоит. Ауаҩы изыҳәан ус дҟалар ауеит дызхаану, зыԥсы ҭоу, аха ус изыҟалар ауеит адунеи зыԥсаххьоу ихаҿсахьагьы. Убри азыҳәан акәхап, алегендатә, амифологиатә мамзаргьы зыԥсы ҭаны иҟаҵәҟьаз, даныԥсынахыс, дызлаҟаҵәҟьаз ихаҿсахьа иҵегь нацҵауа, изырыӡбауа, изаԥырҵауа афырхацәа. Рымҩа уадаҩ аҿы урҭ рхаҿсахьа рыцдырхыраауеит.

Дышәҟәыҩҩӡамзаргьы, ихьӡ-иԥша мырӡуа, ажәабжьқәа наихҳәаауа, ихаҿсахьа иаҳа-иаҳа инацҵауа, аԥсуаа зыӡ бахә рҳәалаша рҵеицәа дреиуан Алықьса Лашәриа. Дмаҷӡан уи иаҟара иуаҩ гәымшәаз, уи иаҟара аиаша иазықәԥауаз, зыхшыҩ ҵарыз, ҳәаа амамкәа, агәы ҭбаа зыз ҭаз, иааинырсланы, блеихаҟәысрак ахмырҵкәа, зажәа ахҿа цаҳәцаҳә иаҩызаха аҿаазырхоз, сихааным даҽа аԥсуа поетк, уи иаҟара дышқәыԥшӡаз ажәлар дрылаҵәаны, хәыҷгьы-дугьы деицырдыруа иҟаз.

Аԥсҭазаара, ишыжәдыруа, аиааирақәеи, ҩыда, ԥхьаҟа ацареи рыла мацара ишьақәгылам, ишышьақәгылам еиԥш


494

каҳарала, шьҭахьҟа ацарала мацара. Икамҳац, дкаҳаны имгылац, издыруам аԥсҭазаара зыԥсоу, имбац анасыԥ иа шаҵәҟьа зыхьӡу, иҳәеит, аурыс поетк. Сгәамч уаҳа налымшо аҟынӡа снеиртә, изыхҟьазаалак, сҵасымчала, ҭагәҭасрақәак, мыҟәмабарақәак срықәшәахьеит. Реиҳа аҵаҿы саннеилак, уи апоет, уи афилософ ихаҿсахьа схаҿы иааганы изхәыцра сналагоит. Сазааҭгыланы, сазхәыцноуп ишизысҳәаз урҭ аҩ-ажәак: апоет, нас афилософ ҳәа. Аԥсҭазаара аҵабыргра идикылон, ицәа-ижьы, игәы-иԥсы ианыруан поетҵас. Икалам нықәыршәны, адәахьы данындәылҵлак, ипоетра инацлон афилософра. Ихы-иҿы иқәлон аҿаԥха-ҿаччара, афилософ ишиҟазшьоу еиԥш, аԥсҭазаара иуморла азнеира, иумортә блала ахәаԥшра. Ипоеттә баҩхатәра зладууз, имҳәар амуа игәаҵа иҭаз зларацәаз, излахьанҭаз ала, афилософиатә бла ихамызҭгьы, иниҵызгьы изынҵуамызт.

Сгәырҵҟәыл сеижьар, сымшынҵа сариашоит. Раԥхьаӡа данызбаз… Аҵыхәтәантәи имш аҽны, сылабжыш сыхәлаҵәо, санихагылаз… Урҭ аҩ-мшык, ирыбжьанакыз, хәышықәса… Шаҳаҭс схаҭа сызмаз… Изааигәаз рҟнытә ирҳәамҭоу акык-ҩбак… Аха аиҳарак сыблала избаз, слымҳала исаҳаз…

Шаҟа аҳәара-ашәара уадаҩузеи, уаҩԥсык иԥсҭазаараҿы даҽа уаҩԥсык инаигӡарц илшауа ароль.

Инасыцсырхыраап сымшынҵақәа, сыблокнотқәа… Уи апоет, уи Ауаҩы ихаҿсахьа сара ишысзаанхаз, абжак иадам харгьы, аԥхьаҩ иҿынӡа исызнагар, ибзиара исыду, исықәу ауалԥшьа, иԥсы аҿаԥхьа исшәеит ҳәа сгәы сҟычуан.

Аханатә… 1954 шықәсазы Лыхны ашкол сҭан. Ԥеруал мза аналагам

ҭаз, ҽнак, аперемена аан, акоридор сыбжьаланы сышнеиуаз, ҳарҵаҩы Платон Семион-иԥа Шьаҟрыл дышидгылаз збеит шәагаала дшаанагара иҟаз, плашь ҵаӷак, плашь цәышк ишәҵаны, зҭәымҭа иҭагылаз хаҵарԥыск. Длахҿыхны ицәа жәашьеи игылашьеи рыла аилкаара мариан убри ауаҩ илабара даараӡа дшеигәырӷьаз ҳарҵаҩы. Ицәажәашьа ада гьы, акы данеигәырӷьо, мамзаргьы гәынхарак аниоулак, илаԥықәшәа наԥа-ҩаԥо, лассы-ласс аҵыс-ҵысра иалагон.


495

Снарывсуаны, акоридор бжьазырҭәааз ахәыҷқәа рышьҭыбжь иалыҩны: «Алитература… Дырмит Гәлиа… Арҵага шәҟәқәа…» ҳәа сзызҿлымҳахашаз ажәақәа слымҳа инҭасит. Илаԥш насықәшәеит Платон Семион-иԥа. Илаԥықәшәа наԥа-ҩаԥан:

– Уааишь аранӡа, – иҳәан снаидиԥхьалеит. – Абри арԥыси уареи шәеибадыруазарц сҭахуп, Алиоша.

Абжьуаа шәахьтәуп. Ажәеинраалақәа иҩуеит. Уажәааигәа алитературатә кружок аҿы дҳазрыԥхьеит. Угәы дҭаз, иу дыруазеи акы илҵыргьы.

Снапы аанкыланы акәымкәа, наџьнатә ҳаибадыруазшәа, сыжәҩахыр инапы нықәҵаноуп аԥсшәа шсеиҳәаз. Лыхныҟа иснеишьахаз игәы иахәауа, изныкымкәа исзырҳәахьаз Платон Семион-иԥа уажәы измаҳацыз даниба, знык аа-класск сшалгахьоу, аха аԥсуа школқәа ааба рҿынӡа иа наат, схынҳәны еиҭа ааба рҿы сыштәаз, уи адиректор ишиаҳамҳәо, ишмаӡоу уҳәа, амза ҭҭәаа угәалазыршәоз ихы-иҿы ихаччо, гәырӷьаҿҳәашаҵас асас инаиеиҳәеит. Абри адеталь зысгәаласыршәо, ауаҩы духамышҭыкәа џьара акала угәалашәараҿы дынхозар, сгәанала, сырҵаҩы «имаӡаны» иеиҳәаз алоуп апоет игәалашәараҿы сызлаанхаз, избанзар аҩынтә раан ҳанеибадыр: «Уара ҩынтә аа-класск иалгаз уоума?!» – иҳәеит дахлафаауа.

Сырҵаҩы иеиҳәаз ашьҭахь даҽа блала даасыхәаԥшын:

– Исзынашьҭ уажәеинраалақәа. «Аԥсны ҟаԥшь», уна хәаԥшны, адрес ала, Алықьса Лашәриа ҳәа нануҵар исоуеит. Уаҩы икьыԥхьыртә иҟазар, сацхраауеит, – иҳәеит. Сырԥырымҵкәа сӡырҩуан. Сыбла дабон зыԥсы ҭаз ашә ҟәыҩҩы. Иажәеинраалақәа срыԥхьа акәым, ҿырҳәала издырқәозгьы ыҟан. Рцәажәарала еилыскааит Лыхны дызнеиз, дзышьҭаз. Иааигәахон Дырмит Гәлиа диижьҭеи ԥшьынҩажәа шықәса аҵра аиубилеи. Жәлар рпоети жәлар рырҵаҩ дуи ибзианы еибадыруан, рџьабаақәа еилан, пату рзеиқәын. Уи изыҳәан кьыԥхьла ажәақәак иҳәарц рҭахын Платон Семион-иԥа.

– Дырмит Иосиф-иԥа изыҳәан егьа бзиа ҳазҳәозаргьы даԥсоуп. Иара итәы издыруа зегьы зҩыр шәҟәык ҟалап, аха


496

шәара ишәҭаху статиа хәыҷык акәхап. Убри азыҳәан абранӡа ушԥаауаз, Алиоша, иаауцҳандаз. Иаарласны иуқәсыршәоит.

Дара шеицәажәоз, сара аурок ахь сцеит. Аурок нҵәан, аҩбатәи аперемена аангьы игәасҭеит Алықьса арҵаҩцәа руа даҿы дшыҟаз. Шықәсқәак аныбжьыс, ҳанеизааигәаха, лых нытәи ҳаиқәшәара игәаларшәауа, ус ҿааиҭит:

– Дырмит Гәлиа изыҳәан Лыхны шьапыла сцаргьы иԥ хасшьом, аха усҟан сызнеиз, уи ҳлитература аб изыҳәан мацара акәу џьушьома. Иара шәырҵаҩы Шьаҟрыл изыҳәан, акы зҩырц сҭахын. Уи иеиԥш зеиԥшу ҳамамызҭгьы, ҳашәҟәыҩҩра уажәшьҭа еиқәыцәахьазаарын. Аԥсуа бызшәеи алитературеи ахәыҷқәа дырҵара акәым, аԥсышәала уахьцәажәо мацара уахырҟьаны аиакәым уақәдыршәар аналшоз ашықәсқәа раан, иара лхаа рхәыҷқәа дырҵара аҟынгьы даанымгылакәа, Аԥсны ашколқәа зегьы дрыцхраауан. Ихаҭа ажәабжьқәа иҩуан ахәыҷқәа рзыҳәан, иеиҭеигон, арҵага шәҟәқәа еиқәиршәон, аԥсуа бызшәа ыҟаӡам, иршьит ҳәа реиҳа иа нырҳәоз аамҭазы, иԥҳацәа аҩыџьегьы наукала аԥсуа быз шәа аҭҵаара, апропаганда азура иазикит, аиаша рхы ақәыр ҵо иааӡеит. – Ахара дыԥшуа игәы дынҭахәыцын, иажәа инациҵеит. – Маҟҿаҳәаранӡа иҩышьҭыхны игылоуп аҩны. Ашҭаҿынтә уанахәаԥшлак, уара иубоит аԥхьа иаҵагылоу ашьаҟақәа. Ианеиҳаха аҩбатәи, ахԥатәи ариадқәа. Аха аҩны урҭ рыла мацара игылам. Уаҵаланы уаҵамԥшыкәа иумбартә иаҵагылоуп ашьаҟақәа агәҭангьы. Убарҭ, агәҭантәи, усҟак бла иамбо ашьаҟақәа ракәымзар, аҩны агәҭа ҭабгоит. Ҳбызшәа, ҳаԥсуара иаҵагылоу агәҭантәи ашьаҟақәа дреиуоуп уи арҵаҩ ду.

Ҩ-ажәак еихысҳәаалоит. Уажәааигәа сыҟан Лыхны. Агәеи зҳара снаҭеит ашкол ҿыц идыргылаз П. С. Шьаҟрыл ихьӡ ахьахырҵаз, ҳаскульпторцәа иреиӷьу руаӡәк, В. Џьениа иҟа ҵамҭаны уи ибиуст ахьыҩнагылоу уҳәа, ажәакала, усҟак бла иамбауа аҩны агәҭантәи ҳәа апоет дызҿыз ашьаҟа аԥхьаҟа иааханы, ибзианы абла иабартә иахьныҟәаз. Аха урҭқәа ра кәым уи арҵаҩ ду изыҳәан баҟас иҟалаша. Ҳаҭыр ақәлароуп, ԥхьаҟа ицароуп иара иԥсҭазаара зыхҭниҵаз аус – аԥсуа


497

бызшәа адырра, аԥсышәала ашәҟәыԥхьара. Уи аганахьала сгәы еихьызшьқәашаз збеит Лыхны. Афактқәа – араҟа ирҭы ԥым. Урҭ рыриашара ашкол анапхгаҩцәа рымацара рымч ақәхом. Рхы ԥхьарымкыроуп ақыҭа анапхгаҩцәа. Даԥсуаны зхәыҷы аԥсуа школ дҭазымҵаз, зхәыҷы аԥсшәа измырҵаз, ламысла азин имам Шьаҟрыл ихьӡ зху ашкол ашҭа аҭалара.

Алықьса Лашәриа усҟан Лыхны дзызнеиз П. С. Шьаҟрыл игәалашәарақәа иаарласны ианылеит агазеҭ «Аԥсны ҟаԥшь». Иԥсҭазаара зегь убас иҟан уи апоет. Ибзиабара – маӡала қәыԥсычҳарамызт, ицәымӷра – цәыҵауазыррамызт. Иахьал шо – ажәа, иахьалымшо – аҭаҷкәым ҳәа адәы иқәыз аӡәы иакәын. Ихаҭа данызба, иаҳагьы срызҿлымҳахеит иҩымҭақәа. Истатиаз, иажәеинраалаз ихьӡ назҵаҩны иаазбалак, иагәылԥҟааны исҵәахуан. Ҳаиқәшәара схатәы жәеинраалақәа рыҩразгьы гәаҳәарак снаҭеит. Амала, ҳаибадырра Лыхны изахымсгәышьеит. Аҵара зласҵоз абызшәақәеи ашколқәеи рыԥсахра сшыхәыҷыз садыршьцылахьан. Лыхны ашьҭахь Аҟәа сҭан ашкол. Аха аҵара аҵкыс уажәшьҭа иҟоу даҽа мҩоуп ҳәа схазы исыӡбахьаны, убри амҩа санылахьаны, имԥсыша аџьма амаҵә азылаҟәуеит ҳәа, уи апоети сареи ҳаиқәшәеит реиҳа сахьымгәыӷӡоз. Аҵиаа ҟата амцабз нахькьысыр аԥшшәы шынахҟьо еиԥш, ақыҭа иснаҭаз аԥхашьаԥхаҵара акыр инасхыԥсаахьан. Убасеиԥш иҟаз ажәеинраалақәак зыҩуан, иреицәоу аҭыԥҳагьы ишлаҳауа узамыԥхьартә. Аҭа ҭын ҳахон. Аҩы ҳамҵагылан. Ҳара иаҳтәын адунеи. Ҳтәан аресторан «Риҵа» аҟны. Ҵәыцақәак анызжә, иԥнартлазар акәхарын уи амыжда, саб иҳәашьа, аҩы зыбруқәа аркуа до – абз. Ҳастол иахатәаз ракәым, инахараны итәақәазгьы ираҳартә сыбжьы ҩҭысцан, аԥхьара салагеит, поемак иаҟара ха еиҵыхыз, урысшәала изҩыз ажәеинраалак. Ҵакыла, аурыс иҳәашьа, улымҳақәа арканӡарын. Ҵаны, рифма-ритмала ицәгьамкәа еиқәыршәан. Игениалтәу ҩымҭоуп ҳәа уаанӡа исымаз агәрагара имцабзха иаҵасуан «абру ркәадага». Усҟан уамак ҵуамызт иацәымшәакәа Есенин иӡбахә рҳәауа иалагеижьҭеи. Аха макьанагьы иҭыҵны, ирҭиуаны ишәҟәы ҳәа акгьы сԥыхьамшәацызт. Деихьыжә-еикәыжә Аҟәа далан


498

ҭаҳмадак. Дыздыруаз идеизалон. Уи ҿырҳәала иидыруаз ажәеинраалақәа ҵҩа рымамызт. Еиҳараӡак нцәас диԥхьаӡон Есенин. Ааигәа хә-томкны иҭыҵыз иҩымҭақәагьы ирылам уи аҭаҳмада дзыԥхьоз усҟан. Аҿырԥшра бааԥс аҳаи аҵәеи еихоуҳар иаҩызахоит. Убас Есенин ихԥша зхыз жәеинраалан ауха сзыԥхьоз.

– Уа бзиа шәҳәеит, аҩызцәа! – ибжьы ҩыҭцаны ҿааиҭит, ԥаҭлыкак ахәдацәа ианкны иааҳадгылаз ахаҵарԥыс еила шәыгә. Цқьа снаихәаԥшызар, абар Алықьса Лашәриа. Сзыԥ хьоз закә жәеинраалаз иаҳазар, насгьы аресторанаҿ сахьибаз, сшибақәаз… Имеиқәыцәацкәа исзынханы исымаз ԥхашьарак насызцәырҵит.

– Аҵәыцак ҳзынкыл, если свои, – иҳәеит ҳҩызак.

– Шәысныҳәарц сҭахуп апоезиа бзиа иахьыжәбо азы ҳәан, – иҳәеит ҳасас. – Уара ажәеинраалақәа рыҩра улшоит. Иухьӡузеи?

– Знык ҳаибадырхьеит, – сҳәашьа зажәӡа игәаласыршәеит Лыхны ҳшеибадырыз.

– Ҟоҳ! Уара ҩынтә аа-класск иалгаз уоума?!

– Аха жәба зныкгьы дзалымгеит, – иҳәеит Фикса захьӡыз ҳҩызак. – Ари ҳара ҳпоет иоуп. Ҳара ҳзыҳәан мацароуп изиҩуа.

– Ашкол аӡәгьы шәҭаӡами? – иааимҩатәшәа днаҳазҵааит Алықьса.

– Ҳара ҳхатәы школа ҳамоуп, папаша, – иҳәеит Уха. Иҿаԥха-ҿаччара наихҟьан, мцабзк нархыҳәҳәылеит Алықь са иблақәа. Акыр ҵхьаны еилыскааит уи, ианаҭахха, иҭаҷ кәым аӷәра аужьрагьы дшазыманшәалаз. Иџьасшьоит ҳҩыза қьышәқәҵарала «папаша» ҳәа ииҳәаз иахҟьаны ауха аисра ахьыҟамлаз. Иазирхеит ажәа. Иҳәаны алгаха имҭакәа, днаимпыҵасны иааимпыҵихит аӡара ҭархәала, ирҵәишәа, ихыҟаҟаашәа иикыз апапирос.

– Уахәаԥш ари зеиԥшроу, – иаҳагьы аӡара нҭаирхәалеит апапирос. Иҟалаз изымдырызт днахәаԥшит ҳҩыза. Алықьса иҵегьы иааирхәеит апапирос. – Абри зеиԥшроу умбои? – ишьапқәа еиқәыршәны, изнапык асқам абӷа ихшьны итәаз ҳҩыза ишҟа ҳаанаԥшит ҳаргьы. – Уахәаԥш шаҟа шәеиԥшу


499

ари апапироси уареи?! – Ҳҩыза иаҳаз игәы иалсрызу, дахыччарызу изымдыруа дахьынӡазхәыцуаз, апоет иныҳәаҿа инациҵеит. Ашьҭахь зынӡаск инаихаиршҭит. Ус иҟазшьан уи. Игәы нзырхаз ианажьра изымариан. Ԥсраҽнынӡа еилыҵит ҳәа ззуҳәози иареи уаҵәы ахьхьаҳәа еицәажәо ишеицу убон. Иахьа уажәы санизхәыцуа иџьасшьоит даҽакгьы. Издыруада ашәҟәыҩҩратә баҩхатәра амаӡақәа ируакзар убри. Иҟоуп адгьылҵысра аныҟалаша заа, мшқәак шыбжьоу издыруа аԥстәқәа. Ҳаԥхьаҟа изҩаҿкы бааԥсхаша ацәгьара ахы аныҵ нахуа, макьана даҽа блакы ианазгәамҭо, раԥхьа игәанаҭоит абаҩхатәра. Излаҟоу иацызҵауа асаркьа инахәаԥшны, аҿыҭ ра иалагоит, шәгәышәҽаныз, иаанышәымкылар, иахьакәым шәкылнагоит ҳәа. Иҳалшоит иаҳзааигәоу ҿырԥштәы бзиак ааҳгар. Изаҳауадаз акәымзар, асаркьал иасуа, абжьы аргеит ҩажәижәабатәи ашықәс еиқәаҵәақәа ианрылагашаз алам ҭалазы, абжьы аргеит ашьхныԥсылара, аԥшәмадара амҩа нылара ҳаналагагьы. Аԥсҭазаара зегьы ашҟа мацара акәымкәа, ҷыдала аӡәы далкааны идукыларгьы ауеит абри. Изхысҳәаауа абри ауп: ицәымӷыз, ииҭахыз зегьы сара иабаздыруаз, аха ихәымгаишьо аҟынӡа ицәымӷыз аӡәык-ҩыџьак ибзианы издыруеит. Урҭ рҟнытә иҟоуп усҟан зынӡаск иқәыԥшқәаз. Иҟарҵахьаз ацәгьагьы абзиагьы маҷӡан. Акыр шықәса набжьысит. Урҭ рҟнытә дарбанзаалак аӡәгьы иԥсҭа заара уаҵашьыцуа дзыҟамлеит, инаргәалашәан иаарзырҳәоит: «Алықьса Лашәриа баша дицәымӷыз џьушьома?!» – ҳәа.

Ауаа дырдыруеит ҳәа ауаҩы изизырҳәауа иҟаиҵахьоу иусқәа рзыҳәан акәзар, Алықьса Лашәриа иус – ашәҟәыҩҩра ла мацара акәмызт жәлары зегь дрылаҵәаны, ииашаҵәҟьа ны деицырдыруа дҟазҵаз. Уи иман убас еиԥш мхылдызк, ивсны ицозгьы идызхалоз. Ҵаны, ибаҩхатәра разҟыс иаиуз, иара иҩагыламҭеи ҩынҩажәи жәабатәи ашықәсқәа раан ҳауаажәларратә ԥсҭазаараҿы иҟалаз аиҭакра дуи еиқәшәеит. Ԥсеивгарала жәлар рқәыԥсычҳара иахылҵыз бжьхеит иара ибжьы. Убри азыҳәан акәын ихьӡ неимырҟьа изырҳәоз шәҟәы иамыԥхьаӡацызгьы, аинтеллигенциагьы, аха еиҳа раӡак уи дырдыруан, кумирс дрыман аҿар, астудентцәа.


500

Аресторан аҿы итәаз «ашпана» иԥаҭлыка кны данааҳадгыла, дук мырҵыкәа, иара идтәалақәаз, нас харантәи иааԥшны дыздырыз, дызбаз зегьы ҳакәшеит. Џьоукы харантәи ихьӡ ҳәаны ҿырҭуан, џьоукы раҵәцақәа кны иааины иаҵәца ианырҟьон. Аресторан ҳара иаҳтәуп, адгьыл кәымпылгьы ҳшьапы иаҵакәашоит, аԥшәымас иамоу ҳара ҳауп, иҳа мазкызгьы иҭра дҭаҳартәоит ҳәа иҟаз, иҳамбаӡакәа, ашь шьыҳәа аресторангьы ааҳампыҵихит, адгьылгьы наҳа ҵышша ицеит. Ажәеинраала данаԥхьалак, ма ус ажәа аниҳәалак изакә напеинҟьараз иҟалоз, аҩқәа шаарҭиуаз, рыԥсы дырзалымхуа, дгәыдыркылауа «ухо-фиксараа» бзиа дшырбаз, «арҭ иршәараны иҟоугьы, сара исшәашагьы сара садгылоит, уаҵәы сааиуеит» ҳәа нараҳәаны, аресторан дандәылҵуаз, ҳара ҳзы ихадаз ажәа «Свои» ҳәа иара изы ишаҳҳәаз уҳәа, зегьы зышәҭахузеи, сара сзыҳәангьы иаҵанакуазеи, аха мҳәашьа амам сыԥсҭазаараҿ зегьреиҳа зҵакыз, ҳанеиԥырҵуаз, шьарда иқьаф шҭазгьы: «Уаҵәы ашьжьымҭан амшын ахықә аҿы ақаҳуажәырҭаҿы ҳаиқәшәап, усҭахуп», – ҳәа ииҳәаз ажәа.

Иқьаф ҭан, ихашҭит ҳәа агәра ганы сыҟан. Акаҳуа усгьы исцәымӷын, аха зегь акоуп, снеит иахьиҳәаз. Шаанӡан. Ааԥынра иалагамҭан. Сшыԥшыз, ихахәы инацәақәа алшьны иныԥхьаҳәо, даакылсит. Избац иакәӡамкәа, зынӡаск даҽаӡәын. Убасҟак дҭынчын, илахь еиқәызшәа збеит. Иҟаларын гәҭыха дуқәак ддыргәамҵуазаргьы, аха, иҟаларын, илахьеиқәра иҭаацәаратә ԥсҭазаара иахҟьазаргьы, избанзар, изааӡарызеи, уи аганахьала дызҭахыз ргәы еизнарҳартә дыҟагәышьамызт. Иҟаӡамызшәа, аӡбахә зынӡаск имҳәаӡеит аухатәи ҳресто ран. Даҽаӡәызҭгьы ихшыҩырҵаратә ажәақәа днарылагарын. Қәрала иҳабжьаз ажәашықәсагьы наҟ инаҳабжьихын, наџь натә еибадыруа аиҩызцәа еидтәалоушәа, акаҳуа ыжәуа, ҭынч ҳтәан. Апоезиа далацәажәон, изеиҳәо иара ишьашәа лоу аӡәы сакәушәа.

– Аресторан аҿы узыԥхьоз ажәеинраалақәа рҩызцәа роума иумоу, уаҩы иикьыԥхьша акгьы умыҩӡои? – иҳәан ҿааиҭит иаалырҟьаны.


501

– Исымақәоуп.

– Шәышкол аҿы уаҳа иҩуа аӡәыр дҭоу?
– Ааи, сҩызцәақәакгьы ыҟоуп, қыҭак ҳаицалҵит.

– Ажурнал ҿыц аҭыҵра иалагеит. «Алашара» ахьӡуп. Аиҳабыра рыҩнаҿы иҟоуп аредакциа. Убраҟа аус зуеит. Сҩызцәа ҳәа узҿугьы уаргьы шәҩымҭақәа шәыманы шәсызнеи.

Иниасит ааԥын. Аԥхынра иашықьымҭан. Сара сыԥсҭазаа раҿ иҟалахьан иузмыриашоз еиҭакрак. Мап, сҩызцәеи са реи ажәеинраалақәа ҳаманы иара иҿы ҳахьнеиз, ибзианы ҳахьидикылаз, иаҳкьыԥхьуеит ҳәа акык-ҩбак ахьаанижьыз акәым, зынӡаск даҽакы, иҽеиӡамыз еиҭакран. Еиҭах амшын ахықә аҿы, уажәы машәыршәа, разҟыла ҳаиқәшәеит уи ауаҩи сареи.

– Ашьжьымҭан аԥхӡы касҟьеит, ибзианы аус зуит, – иҳәеит. Адунеи абзиабара рхыҳәҳәыла ицон иблақәа.

– Ашьжьымҭан уажәами, уанбагылеи, аус уухьазар?

– Шьыжь игылаз иҽан ҽаба аҵаикит. Ашара адәы ишаа қәлалак угылалароуп, – макьанагьы далымҵыцкәа дызлаз ишәҟәыҩҩратә гәаҳәара ашҟа даахынҳәын, ихы да цәажәозшәа инациҵеит. – Адунеи еимаркуеит амреи апоети. Амра агылара акыр шагу дҩагылоит апоет. Усҟан адунеи иара итәуп. Нас иҩагылоит амра. Уажәшьҭа уара иумаз ҳәа амра анапы инаниҵоит адунеи. Иара ихы дақәиҭуп. – Сара сышҟа даахынҳәит. – Апоезиа ду иаҭахуп аҵара дугьы. Ашкол ушалгалак, сара сахьҭаз уцароуп. Уи ҽазны цқьа ҳалацәажәап.

Дызжьар ибла ахыԥшылашьа сымамызт. Иасҳәеит ашколи сареи ҳшеиԥырҵхьоу.

– Даара иҽеим ҵарак уахьҭам. Убаҩхатәра мацара акгьы иухәом, уаҳау? Еиҳараӡак убри ауп ҳаԥсуа шәҟәыҩҩцәа иры гу. Ԥсабарала абаҩхатәра рымоуп, аха аҵара рмоуит. Иҟоу уасҳәап, арҵаҩратә училишьче уҭалар уҭахӡами? Иаарласны адкыларақәа ҟалоит. Адкыларатә комиссиа салоуп, суцхраап. Аԥышәарақәа узымҭири?

– Уахь сназышьҭуада! Жәба рҿы сыштәаз сахьҭырцаз аш кол аҿы инхеит сдокументқәа. Дыҭцоуп ҳәа нацҵаны исырҭо зар акәхап.


502

– Изҿузеи «ухо-фиксараа?» – иҳәан днасазҵааит.

– Уха дыҟоуп. Фиксу забрали, – сҳәеит урыс бызшәала. Ҩ-ажәак еихысҳәаалоит. Аԥсуа қыҭаҿы ииз, иааӡаз Алықьса Лашәриа даараӡа ибзианы аурысшәа иҳәон. Иааиҩуаз зегьы нбанҵакыла иара ихала еиҭеигон. Уимоу, скетч хәыҷыкгьы урысшәала иҩны икьыԥхьит. Аха урысшәала аҩра узаламго зеи ҳәа иоуҳәар игәы иалсуан. Цәгьара бааԥсӡак изырузар еиԥш акәын аӡбахә шиҳәоз раԥхьатәи ишәҟәы. Уи, ишдыру еиԥш, иара аԥсышәала ишиҩызгьы, еиҭаганоуп ишыҭрыжьыз. Излеиҭаргаз абызшәа иара зынӡаск иаҳаӡомызт, ҳәарада, аиҭага зеиԥшраз издыруамызт.

– Убас ҳаицәажәап. Уҽазыҟаҵала, аучилишьче уҭалароуп. Сара срацәажәоит. Аԥышәарақәа ианрылаго аҽны унеи. Раԥхьатәи аԥышәара аԥсуа литературоуп. Уаалаганы Иуа Коӷониа иҩымҭақәа ҩбаҟа-хԥаҟа ҿырҳәала иҵа. Ухатәы жәеинраалақәа удыруоу? «Алашара» ианыларц иалаҳхқәаз иреиуақәоу. Фикса дыргеит уҳәоу?! Ҳазегьы мышкызны акы ҳагоит. – Еиҭа илаша-лашо иблақәа инархылеит адунеи абзиабара.

Аԥсуара иагәҭылсоу ажәаԥҟоуп: «Уала ихҵәаз дыхҵәаӡеит, ӷала ихҵәаз деиҭанхеит». Аҭынха унирхар, иҟаиҵеит игәыцхәу иуалыз. Уаргьы мышкызны уихьӡап. Уихьымӡаргьы ихьаам. Изаҟаразаалак џьара акала дугәыцхәымкәа, уԥсҭазаараҿы аумаӡа зҵазкуа абзиара узыҟаиҵаны, ууалԥшьа џьара акала иушәашазаргьы, уахьымӡакәа, анышә хьшәашәа шәыбжьалар, убри ауп ихьааугаша.

Аԥышәарақәа анырҭиуаз аҽны сынкылсит аучилишьче аҟ ны. Аҟәа ашьхаҟа уанхало, анаараҿы иаҿагылоу аҩны ԥшӡа, уажәы К. Ковач ихьӡ зху амузеикатә школ ахьыҟоу акәын уи ахьыҟаз. Сныҩналеит. Дҿаԥха-ҿаччо акомиссиа дрылатәоуп Алықьса. Абилеҭ аашьҭысхит. Снахәаԥшызар, сызмыԥхьаӡац, исмаҳаӡац аҩымҭақәа роуп иану. Сҿынԥшылара злаҟалаз ала идырзар акәхап «аӡааҟәрылара» сшаҿыз. Дҩагыланы дааин сбилеҭ аасымихит. Даԥхьозшәа ныҟаиҵеит:

– Иуа Коӷониа ипоемақәа, – иҳәеит акомиссиа ираҳартә. Нас сара даасыхәаԥшын: – Ишԥа, Иуа Коӷониа ипоемақәа


503

урмыԥхьаӡаци?! Аԥсуа училишьче сҭалоит ҳәа ушԥааи, ҳпоетцәа иреиӷьу иҩымҭақәа урмыԥхьакәа?!

Уара идыр уажәшьҭа иҳәатәу амци, иҳәатәым аиашеи. Акада ззымдыруа, санҵамҭақәа данрыԥхьалак, иаҳнарҵозеи иҳәашт. Сзыцәшәаз, акомиссиа иалоу аӡәы абилеҭ ааимхны днахәаԥшыр, ҳамц ааҳаҵыҵуеит, дабатәи Иуа Коӷониоу, иабатәи поемақәоу иҳәашт. Сыбжьы иаамыцхәцәангьы иҩҭысцан: «Иҩызцәа иман храк днаҿалеит Хмыҷ шәарыцаҩ ныҟәаҩы!» – ҳәа сналагеит. Аҵыхәанӡа издыруеит ҳәа агәра инаргартә ишыҟазгьы сҳәашьа абжаранӡагьы сымнеицкәа, иазхоуп, ишудыруа агәра ҳгоит иҳәан, саҟәихит. Сналагеит даҽакы. Еиҭа сааникылеит.

– Ари ихаҭа ажәеинраалақәа иҩуеит. Коӷониа ипоемақәа уажә ижәбама! Шәааи ихаҭа ииҩыз даҳарԥхьап, – иҳәеит Алықьса.

– Ҳоҳ, ииашаҵәҟьану?! Ажәеинраалақәа иҩуажар, уиами абжиа, – иҳәеит нбанқәак ырхәанчауа, акомиссиа иалаз рҵаҩык.

Игәашәҭахьазар акәхап, ражәеинраалақәа шаҟа иԥсыҽу аҟара, иаҳагьы рыбжьы рдуӡӡаны иаԥхьалоит поетцәак. Иазыӡырҩуа азхәыцха иоуам, насгьы поет шаҟа ибаҩхатәра маҷу, убасҟак ииҩуа ссирӡоуп ҳәа агәра ганы дыҟоуп. Убарҭ среиԥшхаӡазар акәхарын, сыбжьы анҭысцаӡа, адирижиор иеиԥш инапы насирбеит маҷк иааларҟәы ҳәа. Саԥхьеит схатәы ажәеинраалак. Игәаԥхазшәа ҟаиҵеит Алықьса. Садырԥхьеит даҽакгьы.

– «Хәба» иҭатәуп, хымԥада! – иҳәеит иара, даҽаӡәы аҳәа ха имҭакәа.

– Ибжиоуп, Ҟара, уара иануҳәа, ҳара ҳжыҳәан ижакәануп,

– иҳәеит ани арҵаҩы, дегьынаихәаччеит.

Изыцәшәауа иоуп бзиа ирбауа иҳәеит Наполеон. Ҳәарада, зынӡаск даҽакын Алықьса Лашәриа бзиа дзырбоз. Сара сҿы еихысымхӡаргьы, агәра згоит, иаҳаҭыраз ахәшьара бзиа сзықәдыргылон. Шықәсқәак ҵхьаны еилыскааит изыгә дуны хьыӡшьарас иарҳәоз «Ҟара» ахьынтәаауаз. Зегьы деи цырдыруан Очамчыра Ҟара ҳәа аӡәы. Ҩныда-гәарада иҟаз,


504

ҭынха-ҭынҵы дызмаӡамыз аӡәы иакәын. Ихала ихазыҳәан уи ахьыӡшьара Алықьса иҳәауа исаҳаит знык.

Уажәраанӡа исҳәон Алықьса Лашәриа шаҟа ажәлар дрылаҵәаны дыҟаз, шаҟа бзиа деицырбауаз. Аха зегьыҵәҟьа дырҭахны ҟалашьа амамызт. Зегьы бзиа еицырбауа аҽы нади ауп. Иаазҭаху днақәтәоит, аӡәы ҽыкәбалла, ҽаӡәы – аҽада иақәырҵо акьахь нақәҵаны. Аҽыццышә избалак инапаҿы изаагом. Уаҟа инацлеит ашьыцра, ашьаҵибажәаара уҳәа, наҟ иҟәиблаарц иҭахны, «аԥсуа ччиарақәа» ҳәа аԥсуа ихаҭа дызхыччақәо, аха игага иаԥырҵраҳа иԥырымҵқәо. Зегьы неицылан, аус ахьиуаз данамырх ашьҭахь, жәлар рырҿиамҭа Аҩнаҿы, консультантс ҳәоума, аусура далагагәышьеит. Уажәы акапелла арепетициақәа ахьыҟарҵо, Лакрба иулицаҿы иҟан уи Аҩны. Директорс даман ауаҩ ҭынч, ауаҩы аамысҭашәа, ишьҭыбжь мыргаӡакәа, ҳкультура арҿиаразы аус дуқәа ҟазҵаз Иван Кортуа. Ҽнак Ленин иулица саныланы, амшын ашҟа схы рханы снеиуан. Сыԥшызар, еснагь ишәыз, ашьҭахь, иԥсҭазаа ра даналҵ, иҩыза гәакьацәа ируаӡәкыз, Фазиль Искандер уи изикыз ажәеинраалаҿы зыӡбахә иҳәаз аплашь цәыш ишәҵаны аԥша ихахәы еилнаршәшәауа дааиуеит Алықьса. Даул дуӡӡак игәышԥы иадуп. Адаул иадкнаҳалоуп аԥхьарца. Урҭ ирыдҿаҳәаланы, ахыц еиԥш, ихәхәаӡа иган иавԥшуа ишьҭахьҟа изқәа икыдуп ахымаа. Адаул убасҟак иҟьаҟьан, идуун, ҳанааиԥыла, иганахь днахеит акәымзар, ҳнапқәа еимаҳхыртә изынаӡа-ааӡомызт. Иаӷацәа дызҭадыргылаз, изааргаз еилыскааит, срызгәааит, избаз сылабжыш ханарҟәҟәалеит ҳәа шәасҳәар мцуп, избанзар урҭқәа зегьы анеилыскаа ашьҭахь, акыр анҵоуп. Усҟанҵәҟьа, цәгьамзар бзиа уаҩ дахыччом ҳәа, сқьышәқәа ччаԥшьк нарықәлеит, избанзар иҭагылазаашьа агәхьаа мкыкәа, дҿаԥхьа-ҿаччон ихаҭагьы.

– Изакәызеи, Алықьса, узҵоу?

– Алықьса акәым, аха Ҟара! Ҟара! Уцеи Очамчыра дгәароуп Ҟара ҳәа аӡәы. Ҟара – нкыдыгәгәала! – иҳәеит, «дррым-ды-дым! Дррым-ды-дым!» ирган адаул днас-насит.
– Иабоуго арҭ зегьы?


505

– Жәлар рырҿиамҭа аҩнаҿы иҳаман. Аолимпиада ҳамоуп афилармониаҿы, убра иаҳҭахуп. Дааг акәашаҩ! – еиҭах – «дррым-ды-дым! Дррым-ды-дым!» ҳәа днас-насит.
– Иааг, иуцызгап.

– Еимыхшьа рымаӡам. Зегьы еидҿаҳәалоуп, саргьы срыдҿаҳәалоуп. Уасла, Ҟара, адаул! Аҟәыд иахьшьы, иф ахәыл,
– поетк ихьӡ иҳәан, инациҵеит. – Ирифмақәа реиԥш.

Абри аамҭазы уи поетк иаҳасабала ихьӡ-иԥша Аԥсны аҳәаақәа хараӡа ирҭысхьан, егьырҭ абызшәақәа рахь иҩым ҭақәа еиҭаргахьан, иажәақәа ирылхны акымкәа-ҩбамкәа ашәақәа аԥырҵахьан акомпозиторцәа. Ирҳәоит, ашәҟәыҩҩы ихаҭа дзеиԥшроу еилукаарц уҭахызар, иҩымҭақәа цқьа урыԥхьа ҳәа. Уи ахшыҩҵак ишеибгаҵәҟьоу адкылара уадаҩзаргьы, иахьиашақәоу рацәоуп. Сгәанала, Алықьса Лашәриа ихаанӡамызгьы иҩымҭақәа данрыԥхьалак, уи апоет дзакә уаҩыз ихаҿы аагара ицәуадаҩхом. Иуаҩышьеи ишәҟәыҩҩреи реиҳа иахьеидысло акаҿоуп – иаартны ацәажәара. Игәы иҭаз иҳәон иаахтны, иҳәон ибзианы еилукаартә.

Даҽа маҷк схынҳәыр сҭахуп аучилишьче ашҟа. Ҳааз қәылаз анацәа, абацәа еиҳараӡак ирҳәауа ажәа «Дҭас ҵеит» усҟан, шамаха, аӡәгьы иҳәауа уаҳауамызт ихшаз ирыдкыланы. Исымҳәаргьы шәаргьы ижәдыруеит реи ҳараҩык уи ажәа ҵакыс иарҭауа, иагьыҟарҵаҵәҟьауа. Убри аҵакы бааԥс аамхны иуҳәозар, Алықьса Лашәриа сҭеиҵеит аучилишьче.

Ишысҳәаз еиԥш, иԥсеивгагаз жәлар рықәԥсычҳараки Алықьса Лашәриа ибжьы аҭгамҭеи еиқәшәеит. Алҩа амца ахылҵу, амца алҩа ахылҵу акәым уеизгьы-уеизгьы аус злоу. Ихадоу – ицәажәарагьы ианыԥшуан убри.

Ҩбаҟа ҿырԥштәы. Шаҟа иажәа цҳафыруаз шәанаҳәап. Ԥхьаҟатәи абиԥара рышьҭахьҟа ихьаԥшны, ҳаамҭа иана

хәаԥшлак, агәра рзымго, иџьаршьа-лакәыршьақәо рацәаны ирбашт.

Ажәытәӡатәи римтәи ашәҟәыҩҩы Светони ианҵамҭақәа рҿы иҳәоит ацезарцәа руаӡәы иҟаиҵаз. Ихы иааҭашәо анаг


506

ӡара шилшо дирбарц, дара реиԥшҵәҟьа азинқәа наҭаны, ҳаамҭазтәи абызшәала иуҳәозар, аиҳабыра ачленс иҟаи ҵеит аҽы. Аиҳабыра анааилатәоз, ацензар иҽгьы ааганы инарыладыргылон. Светони ииҳәаз иашаҵәҟьоуп ҳәа агәра згоит, избанзар аҵкыс еиҳаны зыгәрагара уцәуадаҩхаша, аха ииашаҵәҟьаны иҟалақәаз сырхаануп сара схаҭаҵәҟьагьы.

Арҭ анҵамҭақәа санрылагоз исҳәеит: ажәлар рыгәҭыха зҳәауа, рхәыцра анагӡара иазықәԥауа ҵеи бзиак дан рызгылалак, уи ииашаҵәҟьаны ииҳәаз, ииашаҵәҟьаны иҟаиҵаз инаваргыланы, иҳәарц, иҟаиҵарц ирҭахқәоугьы иҳәаҵәҟьазшәа, иҟаиҵаҵәҟьазшәа инаидырҳәалоит. Иҟалап Алықьса Лашәриагьы убас идырҳәалазар уажәы исҳәарц исҭаху. Аха уи, ииашаҵәҟьаны иҟалеит ҳәа агәра ганы, аӡәымкәа-ҩыџьамкәа ирҳәауа саҳахьан. Алықьса Лашәриа иажәеинраалақәа иманы дынкылсзаап агазеҭ «Аԥсны ҟаԥшь» аредактор хада иҿы. Мшыбзиа, хәылбзиа ҳәа акәымкәа, дшыныҩналаз, уӡырҩла ҳәа инапы наиирбан, иажәеинраа лақәа рыԥхьара дналагеит. Усгьы дзамыԥхьар ҳәа ушәозу! Даԥхьеит акы, даԥхьеит ҩба. Аредақтор хада дҿаббаӡа дтәаны дихәаԥшуеит. «Ишԥоубои, иукьыԥхьыртә иҟома, ибзиоума сажәеинраалақәа?» «Избанзар акәхап, арԥыс, аха, рыцҳарас иҟалаз, урҭ злаҩу абызшәа сара аахҵәак сыздырӡом», – иҳәеит аредактор хада. «Саҭоумҵан, сара сахьааиз аԥсуа газеҭ аредактор хада иҟны ауп». «Ишԥа, редактор хадас узмоу агазеҭ злаҭыҵуа абызшәа узымдырӡону?!» «Исыздырӡом». Ажәабжь зҳәауаз уеизгьы-уеизгьы инаԥыршьуан: «Абас изиуит Алықьса Лашәриа уи ауаҩ!» Еиҭасҳәахуеит, исыздыруам уи ҟалаҵәҟьоу, ус иҟаларц зҭахыз ирыӡбоу, аха сахаануп, ибзианы издыруеит ииашаҵәҟьаны аԥсуа газеҭ аԥсшәа аахҵәак ззымдыруаз редакторс хадас данамаз. Исгәалазыршәаз, усҟан имодахын атеатр аҿы лассы-лассы ахәаԥшыҩцәа рконференциақәа рымҩаԥгара. Ажәлар ақәшаҳаҭны, ргәы иахәаша арепертуар еиқәҳаршәеит ҳәа «ашумиха» ҟарҵон. Еибарҽхәон. Ахбыкьра иаҿу аҵла азыҳәан аҵыргәа ишишьҭало еиԥш, аус мҽеи, аус хәахәа еиқәзырхаша адгылаҩцәа ирышьҭалоит. Убри азыҳәан акәхап, ауаа цқьақәа раҵкыс, ауаа ԥаршеиқәа иаҳа ирласны



507

изеибаԥшаауа. Сшаҳаҭуп. Абас аԥсуа театр аҿы имҩаԥыргоз ахәаԥшыҩцәа рконференциак далахәын Алықьса Лашәриа. Аизара мҩаԥигон адиректор. Аԥсуа театр злацәажәо абызшәа ахьизымдыруаз ухы иқәукрын, егьырахь зыхшыҩ акыр еил нацоз аӡәы иакәызҭгьы. Уи дзакә директорыз, римтәи ацензар иҽы аҵкыс дахьынӡеиӷьыз шәара шәазхәыц, аизараҿы дҩықәгыланы абри еиԥш иҳәазар:

– Аҩызцәа, атеатр аҿы ҳара иаҳҭахуп иаабаларц ҳаамҭазтәи афырхацәа, махәҿеилҳәала аколнхараҿ аус зуа, тоннала ара цәа ыҵызхуа. Араҟа сара директорс сҟарҵаанӡа иқәдыргылеит пиесак. Иахьӡуп иара «Отелло». Иҟалозеи уаҟа, аҩызцәа? Ауаҩы иԥҳәыс дхәырны дишьуеит. Ари апиеса зҩыз Алықьса Лашәриа… – уинахыс ччарахеит, ииҳәоз уаҩы имаҳаит.

Адиректор иажәа далгеит. Ицәажәеит даҽа џьоукы. Ауаа зхыччаз, изакә бзамыҟәроу ииҳәаз џьоукы иарҳәазаап ади ректор, џьара акала Алықьса игәы ҟаиҵарц, ихамыждараз, ус ҿааиҭит:

– Ҳрепертуар иахиҳәаауазеишь ҳпоет Алықьса Лашәриа? Сара даараӡа исҭахуп уи игәаанагара саҳар.

– Зегь рыла сақәшаҳаҭуп шәмениу! – иааҭҟьеит Алықьса ибжьы. Еиҳарак акасса иазхәыцны ишьақәыргылаз аре пертуар, ииашаз ахәшьара ажәак ала ианеиҭа, азал аҿы изакә напеинҟьароу иҟалаз шәара ижәдырп.

Ажәала аҵыс мҩас абла шҭихуаз алашәасҳәарц, ишәзааз гап даҽа ҿырԥштәык.

Ашәҟәыҩҩцәа реизара мҩаԥысуан. Усгьы иаацәажәоз, шамаха, зегьы цәгьа рҳәа, бзиа рҳәа, Алықьса ихьӡ рҿакызар акәын. Џьоукы ддырҽхәон, даҽа џьоукы ҿҭыӡәӡәала их цәажәон. Ибз ацәа ахихӡеит, литературатә критикынгьы ихы ааирԥшырц иақәызкыз, маҵурауаҩ дук, барбарҩык. Уи Алықьса Лашәриа ипоемак дазааҭгыланы, аҵәы налаҵо, акритика азиуит. Усҟан ус иаԥын: маҵурала шаҟа дҳараку, хшыҩлагьы убасҟак дҳаракуп ҳәа иҵаҟа игылоу агәра дир галар акәын. Апоет инаиркны акибернетик иҟынӡа ахшыҩ дырҵара далагон. Алитературатә ҵара ҷыда змаз, ибзиаӡаны Москва иалгаз, ԥсабаралагьы иҟәышыз Алықьса Лашәриа


508

иҩымҭақәа ирыгыз-ирыбзаз, насгьы аринахыс дшыҩлаша уҳәа, имҩақәҵагаз ахшыҩрҵарақәа наиаҳәаны, уаанӡагьы дахьтәаз апрезидиум аҿы днатәеит ихы имакәачраха амаҵура ду иахагылаз абадақьҩы. Ицәажәақәеит даҽа аӡәык-ҩыџьак. Ажәа наирҭеит Алықьса. Азеиԥш зҵаарақәа дрылацәажәа ны даналга, ихы имыхьчар дзыхьчодаз, ииашамкәан изыруз акритика ашҟа дниасит. Изхиҳәааз сгәалашәом, иажәа ина леиҵеит «Пушкин абас иҩуан», – ҳәа.

– Аха уара у-Пушкинӡам! Ҳа-ҳа-ҳа! – иргеит ани, амаҵура ду иахагылаз, уаанӡа акритика изызуаз абадақьҩы.

– Сара с-Пушкинӡам, аха уаргьы у-Белинскиӡам! – иааҭирҟьеит Алықьса. Ухшыҩ иԥнаҟаны убз иаақәыххыргьы, аҳәара зегьы ирзыгәаӷьуам. Уи изҭан, изҭаҵәҟьан апоет игәы. Икәша-мыкәша убри еиднакылон иара дызҭахыз, ахь ҭа аныҟоу ауаа шеиднакыло еиԥш ахәышҭаара. Аха, рыц ҳарас иҟалаз, иара ишҟа ирымаз ашьыцра еиқәаҵәа, агәаӷ еиднакылозгьы рацәаҩын. Урҭ еиҳарак аус руит апоет иԥсҭазаара даналҵ ашьҭахьгьы. Ирылшоз зегьы ҟарҵеит иҩымҭақәа реизга ҭымҵырц, ииубилеи мшқәа бжамҽамны азгәаҭаразы уҳәа ихьӡ арцәара азыҳәан. Аха ашәҟәыҩҩы бзиа ихьӡ иахьа шаҟа идырцәарц иалаго, уаҵәы иаҳагьы илаша-лашо иҩагылоит.

Сҿынасхап реиҳа сгәалашәараҿы иаанхаз амоментқәа сгәаларшәауа, ашықәсқәа ԥкаауа.

Аучилишьче адирекциа ашҟа аҭел дасын, сахьнеиша реиҳәеит.

Амҩа ҳақәлеит. Ихатә машьына ҳақәтәоуп. Аруль икын иашьа. Ҳнеит Гәдоуҭа. Ныҳәак иазкын аизара.

Ажәахә, ацәажәарақәа… Иара иаԥхьа ажәа сара исырҭартә иҟаиҵеит. Ҷиҷико

Џьонуа иҳәалон еиԥш, ҟылти-пылтик саԥхьеит. Днықәгылеит Алықьса. Ақьаад усгьы икуамызт. Даԥхьеит ажәеинраалак, ҵыхәаԥҵәарада анапеинҟьара. Даԥхьеит даҽакы. Анапеин ҟьабжьқәа еиқәтәом. Даԥхьеит ахԥатәи ажәеинраала. Азал аҿы итәаз зегьы ҩагылан, анапеинҟьара иалагеит. Ус ҟан абанкетқәа рыҟаҵара ҵасны иаԥын. Аныҳәақәа раан


509

абанкетқәа ҟарҵон аҳәынҭқарра ахарџь ала. Акрыфара-акрыжәра иазкыз абанкет Алықьса Лашәриа илитературатә хәылԥазитәит. Усгьы ҿырҳәала иидыруаз ажәеинраалақәа ҵыхәаԥҵәара рымамызт.

Иахаану аӡәырҩы ирҳәо саҳахьеит «Амҳаџьыр» раԥ хьаӡа ианықәдыргыла, апремиа ашьҭахь Самсон Ҷанба дрыгәҭылакны аҩнынӡа днаскьаргеит ҳәа ахәаԥшыҩцәа. Исгәалазыршәаз, ажәеинраалақәеи ихаҭа уаҩԥсык иаҳа сабала шаҟа гәдоуҭаа уи ауха дыргәаԥхази, шаҟа ргәы хихызи шәазхәыц, ҳмашьына аԥхьагьы ашьҭахьгьы амашьынақәа гыланы, ашамҭаз Аҟәа ҳааганы ицазар. Иуада ашә аҿынӡа ҳаннеи, иқьаф шҭазгьы: «Уааи аҩныҟа, уахьназго ҳәа егьыҟам, ашә аалыртуоугьы сеидру», – ҳәа ауха ииҳәаз ажәа акыр шықәса ҵхьаны исгәалашәеит Москва. Исгәалашәеит иԥҳәыси иԥҳаи рбара саннеи, ахәылԥаз иара ишықәсхыҵра иазкны ишыҟазгьы, руадаҿы машәырынгьы ипатреҭк сылаԥш ианыҵамшәа, ишәҟәык анысымба. Ианимаҳауагьы иныҳәаҿа рҳәартә аҟынӡа ажәлар рҿы бзиа дшырбозгьы, изыхҟьа сыздыруам, Алықьса Лашәриа изыҳәан убасшәақәа агәаанагара сзынхеит: ауаҩы заҵәын уи апоет. Аҿажәкра хҽыгас аӡы шамоу еиԥш, изаҵәра хҽыгас иамаз ипоезиа акәын. Саб иашьак дыҟан. Убри рҵаҩыс диман Алықьса Лашәриа. Анбан ҿыц издыруамызт аҟнытә, сара сизаԥхьеит уи иажәеинраала «Смал» ацыԥҵәаха.


Сара мазеи сахамтәаӡеит, Сықәын адәы цәҳәы, Сеихьыжә-еикәыжә, сыԥхамшьаӡо, Ианлеиуаз асырҳәы.

Аҵаа хьшәашәа сахаԥало, Сшьапқәа ҟаԥшьшьӡа, Асы бымбыл сылаԥало, Ашкол ахь сцон шьыжьӡа.

– Ажәак имыӡбеит. Ишааиҳәаҵәҟьо дыҟан, деиҭымын, – иҳәеит арҵаҩы.


510

– Иугәалашәозар, ашколаҿ ишԥаизыҟаз? – снаиазҵааит.

– Хәыҷгьы дугьы бзиа деицырбон, – иҳәеит уи.

Ус дыҟан даныхәыҷыз. Ус дыҟан данқәыԥшыз. Иҭәымҭа данҭагылаз жәлар рыбзиабара шидырҵахьаз схаҭа шаҳаҭс саман, аха, зегь акоуп, агәыԥхара маҷны издыз, ана пы раз згыз, ахатәы хәышҭаара гәыԥсыршьаганы иззы ҟамлаз уаҩԥсны имҩаԥысыз аӡәы иеиԥш даанхеит сгәа лашәараҿы. Ишәхымс анхыҵ игылаз шизыҟаз азыҳәан даҽа гәалашәарақәак…

Аԥсны Асовет мчра аиҭашьақәгылара ҩажәи жәохә шықәса ахыҵра инеиҵыхны иазгәарҭон Аԥсуа театр аҟны. Шьапы ргыларҭа умоуа иҭәуп. Ажәахәқәа, адныҳәаларақәа ирылгеит. Абжеиҳараҩык, ишаабац еиԥш, ирҳәац акәгәы шьоуп ирҳәо. Аофициалтә хәҭа иалгеит. Аԥарда акит. Аконцерт иалагаанӡа аконферансие ирылеиҳәеит: «Иха тәы жәеинраала даԥхьоит Алықьса Лашәриа». Ихьӡ анырҳәа инаркны азал лахҿыххеит, напеинҟьарахеит. Аԥардақәа ахьеиҿаҳауа рыгәҭа ааимыхны даацәырҵит. Инапы налишьын, ишьҭахьҟа иныԥхьеиҳәеит ихахәы. Убас деилаҳәаны дсымбацызт. Акостиум еиқәаҵәа, асарочка шкәакәа, агалстук ақәҵаны. Анапеинҟьабжьқәа еиқәтәом. Идгьыл гәакьа ишықәгылоу дырны, иӷәӷәаҟацаӡа игылаз ишьапқәа маҷк иааидыхны, шьаҿак иаԥхьаҟа иныҟаиҵан дналагеит:

Сыԥсадгьыл Аԥсынтәыла сузхәыцхьеит акры:

Схи-сыԥси реиԥш бзиа усымбозар сара,

Ихырҵәааит сыхәда инықәкны ақды;

Сгәы иҭам, схы иҭам,

акы сызҳәома абра!


511

Исахьаркны, иааркьаҿны аԥсуаа ҳҭоурых, ҳгәаҟра, ҳгәырӷьара зегьы зҳәауа абри апоема изакә қәҿиараз иаиуз иаҳа уаҩы еиликаауеит ҩбаҟа ажәа ҳҳәар ианҩыз закә аамҭазыз. Ишдыру еиԥш, ианаамҭоу иҳәоу ажәа ауп амч зауа. Азинқәа азыхынҳәра иаҿын аԥсшәа. Асаби ҿыцныҟәа ихыҵуа аҟарагьы ҵуамызт уи дахырҟьаны дҭаркып, ма џьоукы ҭаҷкәымла ижәлап ҳәа дымшәакәа Аҟәа ақалақь аулицаҿы ихатәы бызшәала ацәажәара далагеижьҭеи аԥсуа. Атеатр азал аҿы, бла иамбо, аиқәԥара иаҿын ҩ-мчык; милаҭҵас иҟам зарц аԥсуаа рықәхра иаҿызи уи амч еиқәаҵәа иаҿагылаз, ахеиқәырхараз иқәԥоз адоуҳатә мчи. Ихышхыҵәаны иаауа арҩаш џьара агәгәаҳәа ишҭаҽҽо, џьара ашьшьыҳәа ишнеиуа, ҽаџьара абахә шарбго еиԥш, аҽеиҭанакуан Алықьса ибжьы. Даԥхьаны даалгеит. Инапеинҟьара изнымкыло, гәырӷьара ла илабжыш хаҟәҟәало, асценахь дыԥшуан сывараҿы итәаз абырг. Зҵаараны акәымкәа, салаҽхәашәа ишԥоубеи ҳәа снаиазҵааит. Иҽанааирҭынч, игәы дынҭахәыцын, ус ҿааиҭит:

– Сшеигәырӷьаз еилукаарц азыҳәан, ухаҿы иааугароуп зысаби дҿаҳа-ҿагәаз, ишымгәыӷӡоз, иаалырҟьаны рысаби ацәажәара далагар ргәалаҟара шыҟало ани аби, – ииҳәаз сара исзеилкаау исзеилымкаау агәхьаагьы мкыкәа, иҩыза ишҟа дынхьаҳәын, ус нациҵеит, – сызхаану рахьтә, Леонти Лабахәа иаамышьҭахь, дҟамлац аԥсуа поетк абас изыҩуагьы, абас акгьы дамыԥхьакәа, ҿырҳәала изҳәауагьы. – Усҟан сара Леонти Лабахәа ихьӡ акгьы санаҳәомызт. Ашкол сан ҭаз, иҩымҭақәа ҭрыжь акәым, ихьӡ аҳәара гәаӷьуацәан. Изха раҵәҟьаз џьаҳаным рҭыԥхеит, адунеи ианыӡаахьан, аха зна пала издырҟаҵаз, Самсон Ҷанбеи Леонти Лабахәеи зырӡыз, уи ауха уаҟа азал аҿы итәазар ҟалон. Уигьы анеилыскаа аамҭақәак аныбжьысоуп.

…Ҽнак Аҟәа аԥошьҭаҿы ҳаиқәшәеит Алықьса Лашәриеи сареи. 1957 шықәса азыҳәан акәын. Гәырӷьаҿҳәашак уазҳәауа дыԥшоуԥылои! Ажәҩан ахь иҟоу аӡәы иаҳарц иҭахызшәа, иҩнапык ҩышьҭихын:

– Иҟалаз уаҳама?! Аҭаҳмада даҽа бзиара дуӡӡак ҳзы ҟаиҵеит. Ахәыҷқәа рзыҳәан аԥсышәала аҭыҵра иалагеит


512

ажурнал! – ибжьы ажәҩан ахьтә иаалбааиган, сара днасы хәаԥшит. – Ажәабжьк, ма лакәк ҩны иҳазноугароуп. – Издыруан «аҭаҳмада» ҳәа дызҿыз Дырмит Гәлиа шиакәыз.

– Ахаан ахәыҷқәа рзыҳәан акы сымҩыц, – сҳәеит акыр аҩра сҽазысшәахьазаргьы, сацәыԥхашьауа.
– Унаԥшы-ааԥш, ухәыц, иӡба. Баша иухагылоума ари акәымпыл, – иҳәеит, схы инапы нықәишьын. – Ахәыҷқәа реиҩызара, реицхыраара иахҳәааны акы уҩыр ишиашоу ажурнал ианҳарҟацалоит.
– Аиҩызара ануҳәа, уажәааигәа акы збан, исхашҭӡом. Ашкол аԥхьа сгылан. Ҵаҩы ӡӷаб хәыҷык даадәылҵит. Ама шьына лас лзыԥшын. «Папа», – лҳәан, деигәырӷьаҵәа дна дыххылеит. Уахь илышьҭаланы инеит лҩызцәақәакгьы. Рааигәара дгылоуп, зегьы саҳауеит. «Бҭатәа», – лҳәеит ахәыҷы лаб. «Сҩызцәагьы ҭалааит», – лҳәеит аӡӷаб хәыҷы анҭ лҩызцәа аҩыџьа днарызхьаԥшны. «Ибымбои, ауаа ҭатәоуп, урҭ рҭыԥ амаӡам», – иҳәеит лаб.

– Лара дҭартәаны дигама? – днасазҵааит Алықьса џьара хҭыск ҟалаз џьушьап.
– Ишылҭахымыз.
– Уи ҽеим. Аԥсҭазаараҿ иҟалаҵәҟьазоуп уара иуҳәаз. Ҳара иаҳҭахуп асахьаркыратә ҩымҭа. Ажәабжь замана алҵуеит абас иҟауҵар. Иаархааны лаб иалҳәааит лҩызцәа имгар ларгьы амашьына дақәтәаны дшымцо. Лҩызцәа днарылагыланы дцааит аҩныҟа. Иахьаҵәҟьа ақьаад иланҵаны иҳазнага.

Аҽныҵәҟьа аԥошьҭаҿы снатәан, ателеграмма злаҟарҵо абланк бӷьыцқәа ирынҵаны, амш нҵәаанӡа исыманы снеит «Амцабз» аҿы. Изназгеит сизаԥхьарц, иагқәоу ансеиҳәалак исырҽеирц. Усҟан уи ажурнал ҩынтә еиҳан. Ҩажәи жәаҩа даҟьа ыҟан. Изныкымкәа Алықьса Лашәриа игәы иаланы иҳәақәахьан «Амцабз» раԥхьаӡа ианеиҿыркаауаз есымзагьы иҭыҵуа аҟаҵара шалшоз, ақәҵарагьы ус ишыҟаз.

Алықьса ииҳәоз баша дәыԥсшәаны иуеиҳәомызт. Бзиа уибозар, бзиа уибаҵәҟьон, уигәамԥхаргьы, узеиԥшроу ҳәа иаахтны иуеиҳәон. Аҩымҭақәагьы убасҵәҟьа дрызнеиуан. «Иҳахәоит», – иҳәан, иааникылеит сажәабжь хәыҷы. Аредак циа аазиун, дук мырҵыкәа икьыԥхьит.


513

«Амцабз» иадҳәалоу даҽа гәалашәара хәыҷык сҳәарц сҭахуп. Алықьса Лашәриа дзакәыз аилкааразы уи иҳанаҳәо рацәоуп. Иҩымҭак анылараны иҟан, ҳаицнеип иҳәан, ажурнал «Амцабз» аҟны ҳанкылсит. Уи амаӡаныҟәгаҩыс аус иуан Ҷиҷико Џьонуа. Дара, аиҳабацәа еицәажәон. Насҭха акәакь аҿы стәан. Ивҵраашәа иаартыз ашә аԥхьа ҩынтәҟа дниас-ааиасит арԥыск. Дзакәыз рдыруазар акәхарын, блала днеибадырбан, инеихәаԥшы-ааихәаԥшит Ҷиҷикои Алықьсеи. Иаланахаланы акы иалацәажәон. Дааҩналеит арԥыс. Алитература ашәхымс дызхымҵкәа, ааҵра иавахаз аӡәы иакәзаарын . Усеиԥшқәа раан ашьыцра еиқәаҵәа мыж да аиааира агоит. Иқьышә ҵаӷақәа еихарԥсы, ԥсабарала дзы лхәдахаз имызхыз арҭ апоетцәа ракәушәа, ибла ҵкәитқәа ауаҩы ишьамхынахыс ҩада им ԥшӡо, адунеи зегьы даҵақь ддәықәушәа иҽыҟаҵаны , ҿымҭ дгылан иааиз. Уаанӡа акы ишалацәажәоз, аха иара данааи аҳәара ишаҟәыҵыз, иаҳар шырҭахым ирдыруа , ацәажәара иаҟәыҵит арҭ аҩыџьегьы. Цас изыруит акәымзар, уаҩы имаҳаша акгьы иалацәажәомызт. Ашьшьыҳәа даахынҳәын , ашә ывҵраашәа иааныжьны дындәылҵит иааиз. Даҽа ԥыҭк иааицәажәахьаны, Алықьса ибжьы инациҵан, ашә дагәҭасны инаиркит. Ихшыҩ зызцоз аилкаара уадаҩны , ибжьы иаҳа-иаҳа иацҵауа, акраамҭа акы аҳәара даҿын. Ус иаалырҟьаны адәахьыҟа иаатуаз ашә аӷьеҩҳәа дласны иааиртит.

– Аа, сушьит, сушьит! – бжьык геит акоридор ахьтә. Ҷиҷи ко Михаил-иԥа астол амгәа акы ҭигозшәа, ихы лаирҟәын, иблақәа иҵәахит. Иҟалаз сзымдырит. Иҟьаҟьаӡа иаатыз ашә ахь снаԥшызар, уаанӡа дааины идәылҵыз арԥыс иқьышәи иԥынҵеи инапы рыдгәала икын. – Сушьит, сушьит, уахь снеирц ашә саннадгылоз…

– Ҳаи, снапқәа ԥҵәароуп, – иҳәан, дхьаԥшны даалацәҟәит Алықьса. – Иузаамыртызаарын, ашә уадхалеит иара уаргьы, исырбеишь, иҭаԥҵәаӡамашь уԥынҵа! – Сара сахь даахьаҳәит.

– Уаала! Ари аҩыза арыцҳара сыбла исзарбом, исзычҳауам.

– Дааччашәа инаиеиҳәеит. – Иуқәнагоит, ҽазны иҟауҵарым! Ҳанаанаскьа снаиазҵааит:

– Цасҳәа иҟауҵама?


514

– Ашә дадгыланы дцәыҵаӡырҩуан. Ажәеинраала бзиа қәа иҩуеит, абаҩхатәра илоуп, дпоетхар ауан, аха башоуп, акгьы илҵуам, бзиара ҳәа акгьы изыҟаҵом, – инапы ааиҟьеит. Исзеилымкааит еиҿагылоз ихшыҩҵак иаанагоз. Ажәеинраа ла бзиақәа иҩуазар, абаҩхатәра илазар, акгьы зилымҵуазеи, бзиара ҳәа акгьы зизыҟамҵозеи?! Акыр анҵы уи аилкаара азыҳәан иаҭахымхеит ахшыҩ бзиа, мамзаргьы аԥсҭазааратә ԥышәа. Ашә зҿаиқшаз имҩа снаныԥшылар, уаҳа аҭахӡам. Уи диеиԥшхеит аԥхьахәқәа згашаз аҽыццышә зашҭаҿы ииз, аха изакә ҽыз, изакә мҩаз изықәҵатәыз изеилымкааӡакәа, иаҳа-иаҳа иара иацәтәымыз аидара ақәҵауа, ӡлагараҽны иҟазҵаз. Ашә иҿақшаны, аҵкыс ицәаԥҽыгаз: «Иуқәнагоит, ҽазны иҟауҵарым!» – ҳәа ажәа бааԥс ауаҩы ишиеиҳәаз сшазхәыцуаз, аҵкыс иеиҳаны иџьасшьартә иҟалеит ҩымшҟа ааҵхьаны избаз. Сҩызцәақәак сыцны, шьыбжьхьа ҳфарц аресторан ҳныҵалеит. Слымҳа инҭаҩит игәакьаӡаз бжьык. Исцәымыӷхеит. Уи зыбжьыз исеиҳәахьан аресторан уҵало сымбароуп ҳәа. Саацәыҵыԥшшәа снаԥшит. Астол еицахатәоуп, иныҳәаҿа икуп ашә зҿаиқшази иареи.

Амаалықь игәыцқьара игәыцқьаран уи. Агәра игон згәаҵа ҿы ауаҩра ҿыцәааз иуаҩра арҿыхара илшоит ҳәа. Даҽак гьы. Ауаҩы дшааҟаҵәҟьоу, дызлаҟаҵәҟьоу днахырҳәҳәаны, деиӷьтәны, имаӡам абзиарақәа наиҭауа, дҳаракны да хьынӡаихәаԥшуа, насгьы ауаҩы игәра ахьынӡаигауа акәзар ҟалап апоет дахьынӡапоету. Сгәанала, Алықьса Лашәриа ҩынҩықәра ниҵыргьы убри «асабира» дзалҵуамызт…

1959 шықәса. Апрель мза анҵәамҭазы. Мызкгьы нымхеит аучилишьче салгарц. Сажәеинраалақәак нбанҵакыла ихаҭа еиҭеигеит аурыс бызшәахь. Исымҳәаргьы еилышәкаап, излаҟаз аҵкыс шаҟа еиӷьитәыз. Исеиҳәаз ажәақәа амшынҵа иахьанысҵаз сшаԥхьа-шаԥхьоз жәеинраалаҵас ҿырҳәала исҵеит. «Уҭалароуп, уеизгьы-уеизгьы Москва Алитературатә институт уҭалароуп. Сара суцхраауеит, аха уаргьы ушьапқәа уҵхны умтәароуп, аус уулароуп махәҿеилҳәала, ирацәаны уаԥхьалароуп». Мышкы аабжьамыжькәа еиқәыԥхьаӡоуп саԥ хьаҟа ҩба-хԥа мзы иҟасҵақәаша уи, лакә ссирк иаҩызаха


515

гәҭыхас ишьҭысхыз аҵара аҭаларазы… Аха уара иуҳәо унцәахәы иуциҳәозароуп.

Сҩызцәақәак сыцны аучилишьче аҟнытә ҳшааиуаз, иаҳдыруаз актрисак дааҳԥылеит. Амш ашьыбжьы агәы нхышәҭхьан. Лылахь еиқәын, лшьара дықәҟьаны дыҟан уи актриса. Дшааҳадгылазеиԥш аԥсшәагьы ҳамҳәакәа, лы лабжышқәа хаҟәҟәало, лхьаа лҿы илзамырҳәо, ус ҿаалҭит:

– Дида, иахьа атеатр аҿы ҳазлаԥшыз, иааҳахьыз! Ах, сара сакәхарауаз! Аӡәыр дшәуазаргьы сыздыруам… Алиоша Лашәриа аӡәыр дшәуоума?
– Ихьзеи?
– Иҟалазеи?

– Макьана акгьы имыхьыц, аха… Аспектакль ҿыц ықә ҳаргылеит, «Медеиа». Аԥсуа театр уи аҩыза спектакль ықәнамыргылац рҳәеит избахьоу зегьы, убас ибзиахеит. Адкылара ҳаман иахьа. Ҳпоет гәлымҵәах, Алықьса Лашәриа дықәгыланы дцәажәон. Ишәаҳандаз, шьыри, шаҟа ицәажәашьа хааз, шаҟа иҟәышны дцәажәоз! Ҳашихәаԥшуаз, иажәа намыгӡакәа, иаалырҟьаны даангылеит. «Саҭашәымҵан, схы акалашәа избоит», – иҳәан, атрибуна даақәҵит, дхынҳәны днеин уаҟа, апрезидиум аҿы днатәеит. Аӡәыр ииҳәо ҳаҳауама, ихьзеи ҳәа иара иахьоуп ҳахьԥшуа. Дычмазаҩуп ҳәа ахаан изаҳахьадаз. Уамак дымтәакәа, ашьшьыҳәа дҩагылан иҿынеихеит. Ҳнаишьҭалеит аӡәык-ҩыџьак. Амардуан дыл бааны амаҭәа кнаҳарҭаҿынӡа днеит. Иплашь ишәимҵацкәа дынхьадышьшьит, уаҵәҟьа дынкаҳаит. Амаҭәа кназҳауаз аԥҳәыс дыҳәҳәеит, ҳазегьы ҳаибарыҩны ҳнеихаххит. Аӡы ҳҳәеит, дышьҭаҳхырц ҳалагеит… Аспектакль иалацәажәоз зегьы ааит еибарыҩны. «Скораиа помошьч» иаԥхьеит. Дрыманы ицеит. Ҳаангылозма, ҳазегьы ҳрышьҭалеит. Убра ҳгылоуп иахьантәарак. Дзакә ҵеиузеи, иааҳахьзеи! Иаразнак ажәлар еизаӡаз жәбандаз «Скораиа помошьч» аҟны. Дыҟам, адунеи нцәа дыҟам, абанс зегьы бзиа еицырбоз…

Усҟан «Скораиа помошьч» ахьыҟаз Гогебашвила иулицаҟ ны акәын. Ҳара ҳаннеи, узрылымсуа, ауаа еизахьан.
«Дышԥаҟоу? Ирҳәозеи?»


516

«Ажәак изҳәом. Иҿы акит».

Ауаа еилауаҭыруан, џьоукгьы рылабжышқәа арыцқьара иалагахьан. Еиҳарак аҿар, астудентцәа ауха уаҟа идыршеит. Дгәаҟуан.

Иамуит, еиҭах шарԥы-еҵәак ацәкыдшәеит ҳлитература, ҳкультура зегьы. Иԥсҭазаара далҵит апрель ҩажәи жәаба рзы. Ииашаны ирҳәоит аҵеи дыцәгьахар иани иаби дыртәуп, дыбзиахар ажәлар зегьы дырҵеиуп ҳәа. Уи шаҟа жәлары зегьы ргәы далсыз аазырԥшуа факт заҵәык. Дыкҿан ақалақь Совет анаҩс, уажәы ажурналистцәа рыклуб ахьыҟоу. Аԥсыжра аҽны бзиала ҳәа иарҳәарц иааиз ауаа рҵыхәа Аԥсуа музеи уахьынахысуа иҟан. Уаҳа изымнеиӡакәа, аԥсы ишьҭыхра иаамҭахеит.

Имҳәакәа савсыр гәнаҳароуп даҽакы. Усҟан Аҟәа ана ҟа-араҟа иубалон амҩақәа рҿықәқәа рҿы итәалоз аҳәыр кьиҩцәа. Ԥсабарала ишарамшақәазгьы ыҟазар акәхарын, аха ҳара ҳабиԥара ргәалашәараҿы аибашьра аинвалидцәа ракәноуп ишаанхаз. Аԥсы дахькҿаз дааҩналеит убас иҟаз ччиа-ҳәыркьиҩык. Иҩыҵра иаҵаргәоуп лабак, даҽа лабак икуп егьи инапала. Аныҟәара убасҟак ицәыцәгьоуп, зны иаԥхьаҟа инхьаирнаауеит ихәамц, нас ишьапқәа наицирҳәазоит. Игәышԥы инахьысуеит ижакьа. Еихьыжәеикәыжәуп иааишәу зегьы. Иҩыҵра иаҵарсыз алаба иадгәаланы икын ашәҭқәа. Аԥсы дааихагылеит. Ашәҭқәа наиваиҵеит. Ихылԥа наихыхны аԥсы илахь иџьымшь ӡатәуа, ус ҿааиҭит:

– Уахраҭ бзиахааит. Избан, сара сшыҟаз, уара узыццакызеи уахь?! – ҳицхраан адәахьы дындәылаҳгеит. Ихылԥа хьыжә кәыжә ала иӡамҩа иахьыкәкәоз алабжышқәа рыцқьо, иажәа инациҵеит. – Шаҟантә аԥара сиҭахьаз. Аӡәыр аԥара ҭаиршәуазар ҳәа схылԥа аарҳәны ҳаԥхьа ишьҭоуп, иареи сареи ҳаидәаланы ҳаицәажәоит. Уи сара уаҩыс сиԥхьаӡон. Агазеҭ аҿы ипатреҭ анызба дыздырит. Ах, сара сакәхара уаз… – иҵырҟа џьыба иааҭигеит агазеҭ еикәарҽны. Ипатреҭ дахәаԥшуа, илабақәа иҽрынҵа дгылан.

Зны исыҩхьеит, абраҟагьы еиҭа исҳәарц сҭахуп, ашәҟәыҩҩ ра ауаҩы аԥсабара иланаҵо баҩхатәроуп. Иҟалап, иара


517

дызшаз аԥсабара заа иадыруазар апоет иаџьал анааигәахо. Анцәа бзиа иибо ишқәыԥшу иԥсуеит рҳәоит афранцызцәа. Иҿҳәара мшқәак шыбжьаз, ҽнак ус ҿааиҭит Алықьса:

– Ажь анырҭаауа умбахьеи? Амҵәышә анҭәлак, ахы ларханы акалаҭ инҭарыԥсоит. Акалаҭгьы ҭәуеит, ихыттоит, икаԥсоит. Убри ажьымжәақәа ахыҩрны ишкаҳауеиԥш ауп ҵыхәаԥҵәара рымамкәа ажәеинраалақәа шаауа. Акы ҩны сшаалгалак, даҽакы аҩра сгәаԥхоит.

Ихыццакуан аԥсабара. Иара иаҳәарц иаҭахыз апоет иҿала иаҳәон, уи аҳәара дшахьымӡоз абон. Акыр шықәса анҵы, Алықьса усҟан ииҳәаз даҽакалагьы сазхәыцит.

Ашәҟәыҩҩы, еиҳарак зҭәымҭа иҭагылоу, иԥсҭазаара даналҵлак, раԥхьа ирҳәо ажәақәа иреиуоуп: «Алитература даԥхеит». Ҳәарада, зегь реиҳа дзыԥхо алитературоуп. Ины қәырԥшны акәзаргьы, уаҩы ихаҿы иааигар ҟалоит уи дыҟазҭгьы алитератураҿ шаҟа ҟаиҵарыз, нас иаԥхьалап, изыԥсоу ала ахә ршьалап. Аха уаҩԥсык шәашьа-зашьа изаҭом, ишәҟәыҩҩра аамышьҭахьгьы, уаҩԥсык, уаҩы хаҭак иаҳасабала уи иҟаиҵараны иҟаз анырра. Еиҳарак ус еиԥш иҟоу ашәҟәыҩҩы Алықьса Лашәриа иеиԥш зеиԥшыз аниакә ха. Ихаану ииашаҵәҟьаны изырҳәоит: «Уи иԥсы ҭазҭгьы, ҳаԥсуа литературатә ԥсҭазаара зегьы даныԥшуан, даҽакхон». Иаҳзымыҩуаз ахьиҩуаз ала мацара акәым, иҳәон иаҳзым ҳәоз, иҟаиҵон иаҳзыҟамҵоз.

Иарбан гәалашәаразаалакгьы егьа иҽацәихьчарц дала гаргьы, изҳәауа ихаҭа иахьынӡаихькьысуа, иахьынӡаидҳәалоу анымԥшыр ауам. Схатәы сҳәошәа иҟаларгьы, имҳәакәа ныжьшьа амам, избанзар уи иаанарԥшуа изызку дзакә уаҩызоуп.

Иԥсҭазаара даналҵыз ашықәсан салгеит арҵаҩратә училишьче. Салгеит адиплом ҟаԥшь сыманы. Уажәраанӡа ишысҳәаз еиԥш, сажәеинраалақәак иара ихаҭа нбанҵакыла исзеиҭеигахьан. Сдокументқәа рырхиаразы драцәажәақәа хьан. Зегьы неиқәыбга ицеит апрель мза аҵыхәтәантәи амш азы. Ашәхымсқәа хыҵшьа рмоуа, агәаҵәажәпақәа ирылхыз аҩнашәқәа, снарыдгылаанӡа сҿаԥхьа иакуа иалагеит. Изыхҟьақәоз зегьы рҳәара араҟа иаҭыԥым. Уаӷоу иидыруа


518

зегьы иҳәеит. Сҭалеит Аҟәатәи апедагогтә институт. Иҵит шықәсык. Схаҭа уаанӡа гәҭыхас исымаз инацлеит даҽакгьы. Иара, Алықьса ииҳәахьаз акәын уи – Москва аҭалара. Уасиаҭ ажәаны исзынижьыз, убри амҩа ақәлара уалԥшьаҵас избо салагеит. Исԥырхагаз акы ҟасҵахьан. Даҽа институтк аҟны агуманитартә факультет уҭазар, Алитературатә институт ашҟа удокументқәа рыдыркыломызт. Абарҭқәа зхысҳәааз нас ишәасҳәоит. Ишәасҳәап уи ауаҩы иԥсҭазаара даналҵ ашьҭахьгьы шаҟа дсыхәаз. Аконкурс ашҟа исышьҭит ажәеинраалақәа, ажәабжьқәа. Урҭ аконкурс ишахысыз, Аҟәа аинститут сышҭаз шысымҳәаз, шәҟәы-быӷьшәы ҳәа акгьы сыцымкәа, аԥышәарақәа рыҭира сышцаз, уаҟа сызҭамлар, уаан-ӡа сахьҭазгьы шысцәыӡуаз уҳәа, изышәҭахузеи, иааркьаҿны, срыдыркылеит Алықьса Лашәриа ихаҭа дзылгахьаз, саргьы сыззыҟаиҵоз Алитературатә институт аҟны. Ус сааиуеит сааизар, ашарԥаз мра шәахәак насҿаҷҷар, аҵх еиқәара шыҟоу схашҭыр ҳәа ишәошәа, ашьыбжь ааихагьы амраӡакәа, аԥҭа еиқәарақәа наҵеибаҳәоит сыжәҩан. Ирыдыркылоз рсиа нанҵаны иахьеиԥш априказ кыдырҵеит, уаҵәы ашьыбжьон еиԥш иаарласны уимбар ҟалом, дуԥхьоит, рҳәеит, аректор. Иацы абитуриентс иҟаз, иахьа аректор ихаҭа диԥхьо… Бзиак уеизгьы ишыҟамыз сцәа иалашәеит. Сныҩналеит икабинет. Ректорс дыҟан Иван Николаи-иԥа Сериогин. Аибашьраҿы аумаӡа зхызгахьаз уаҩын. Қьиак, татак, бзиара илшоны, цәгьара ҟазымҵоз аӡәы иакәын. Аччаԥшь уамак иҿықәмызт. Уажәы иаҳагьы илакыҵа ырымчны даасыхәаԥшит. Сылаԥш нақәшәеит сыхьӡ-сыжәла анҵаны истол аԥхьа иқәыз апапка. Еилкаан сусқәа шҽеимыз. Уаанӡагьы сҽахьазыҟасҵахьаз акәу, иԥсабаратәымыз лахҿыхрак насыжәлеит. Аректор истол амгәа даахан, салам шәҟәык ааҭигеит. Аконверт иара иааникылан, аҩныҵҟа иҭаз ашәҟәы бӷьыц аасиркит.

– Утәа, ҭынч уаԥхьа, – иҳәеит дысҿамԥшӡо. Деиқәыԥсы, дыхьшәашәаӡа дтәоуп. Саԥхьеит. Машьынкала иҩуп. Инарҳәы-аарҳәуа сахәаԥшуеит. Уадаҩрак данақәшәалак, мҽеирак ани балак, уажәшьҭа «аарира» ҳәа ҭынч унатәаны ашәа ҳәала ҳәа


519

ԥсеивгагак иҳәалон саб. Қьышәрччараха исысит. Ишәҭышра ха ишьҭоу дәышкәаӷьазк ашҟа скылсуеит ҳәа агәра гаҵәҟьа ны, иаауцрыхо узлаз ажәырҭра, абнаршәыра анаанҵәа лак, адәышкәаӷьаз аҭыԥан, абахә ҿыбгара унхықәгылар ушԥаҟалои?!

– Иаҳәоз узеилымкааӡеи, узԥышәырччозеи? – днасаз ҵааит аректор. Ашәҟәыбӷьыц аасымихит. – Ииашоума иану? Егьырҭ иаҳәақәо зегьы ҳарҟәаҵыргьы, ари ишԥаԥсыхәо?

– днаԥхьеит Аҟәа аинститут сышҭаз ахьаҳәоз. Илакыҵа хьанҭаӡа даасыхәаԥшит. Ус дыҟан уи, шамаха ччаԥшь илакы ҵа иҵашәомызт, аха иҩныҵҟа зегьы қьиарала дҭәын.
– Ииашоуп иану. Аинститут сҭаҵәҟьан.

– Уавтобиографиаҿ изоумырбазеи? Заманалаҵәҟьа иу дыруан даҽа институтк аҿы агуманитартә факультет иҭоу ҳара идокументқәагьы шҳадҳамкыло. Амц ҳаужьеит?

– Шәызжьагәышьеит… Иԥхасшьоит… – иԥсабаратәымыз сԥышәырччара насыхҟьан, сыԥсы ҩеины, сгәы инкылахеит. – Саҭашәымҵан… Сҭышәцар…

– Уҭымцашьас иҟоузеи? Уамыԥхьаӡеи ашшыԥхьыӡ мақаррала ишынҵәо? – абӷьыц аҵыхәтәантәи ацәаҳәақәа днарыԥхьеит. Уаҟа иаҳәон ашшыԥхьыӡ ианахамыҵгыла, ага зеҭ «Комсомольскаиа правда» ашҟа ишырыҩуа. – Дудыруама, дызусҭада зыхьӡ аҵаҩу астудентцәа рыхьӡала?

– Мап. Агәра згоит изҩыҵәҟьаз иакәымкәа, даҽа жәлак шаҵаиҩыз. Зегьрыла дысзааигәаны, ибзиаӡаны сыздыруа аӡә иоуп, ус анакәха, саргьы дыздыруазар акәын, аха сара асеиԥш ахьӡи ажәлеи змоу аӡәгьы дсыздыруам. – Ус акәҵәҟьан. Иҩашьомызт ишанонимказ.

– Уи уара иабаухәо, иаҳәо иашазар. Зқьи жәышәҩык рарзаҳалқәа ахьыҟаз, ҩынҩажәи хәҩы заҵәык ахьҳадаҳ кылоз, амц ҳәаны, даҽа институтк иҭаз…

– Убасҟак идуун абраҟа аҭалара азыҳәан исымаз агәа ҳәара. Уажәшьҭа, ҳәарада, исҳәо агәра жәгашам, аха… – уаҳа сычҳара азхомызт ацәажәара. Исҳәо аилкаара уадаҩны, аминауаҭра еиҭа инышьҭасҵан, сцарц саныҩагылоз, разҟыла, савтобиографиа днахәаԥшит.


520

– Аучилишьче уаналгаҵәҟьа араҟа уҭаларауаз, зны Аҟәа уҭаланы, нас арахь узҭалаз?

– Усҟан, шәара шәышҟа арҿиаратә конкурс азыҳәан аҩымҭақәа раашьҭра ианасакьаҳәымҭаз, убасеиԥш гәеиҵа харак сақәшәеит, урҭқәа акы збо, исгәалашәо сыҟамызт. Акыр мза сшьара сзықәымлеит. Уи шәара изышәҭахузеи?
– Иҟалаз, уихьыз?

– Абрахь аҭалара сазыҟазҵоз, сара симҵахырхәо бзиа избоз поетк иаалырҟьаны дыԥсит. Дыҟан аԥсуа поетк Алықьса Лашәриа ҳәа…

– Ишԥа?! – ихы-иҿы аҽааԥсахит. – Алықьса Лашәриа уҳәоу?

– ашырҳәа дҩагылеит. – Уара дудыруазма уи? Ах, дзакә уаҩыз, дзакә поетыз! Асовет литература зегьы даԥхеит. Шәара, аԥс уаа дшәымам, дшәоураны шәыҟоугьы сыздыруам уи иаҟараз апоет. Уи илшараны иҟаз… – ишызбоз илабжышқәа ҩхаҟәҟәа леит. Даалеиҩеин, аԥенџьыр днадгылеит. Гәалашәарақәак дыргәылан. Ацашьа, аангылашьа сақәымшәо сыԥшын. Сара сахь ажәак мҳәакәа, акы шигәалашәаз иныԥшуа, гәҭахәыцрала ицаԥхақәа иџьыба иааҭигеит. – Уаанҿас, уаанҿас… Иԥсҭазаа ра далҵырц мызқәак шигыз исзиҩыз асалам шәҟәы џьара исызҭоуп… Убри асалам шәҟәы аҟны аӡәы изыҳәан дсыҳәеит. Иара дшыԥсыз ансаҳа, ицәырганы саԥхьон, нас абраҟа иҭасҵазшәа… Аа, абар иахьыҟоу исалам шәҟәы… – дхынҳәны дааин иҭыԥ аҟны днатәеит. Асалам шәҟәы аԥхьара даҿын. – Абар ужәла ахьану. Суцхраарц азыҳәан ашәҟәы сзиҩхьан.

Уаанӡа машәырынгьы схы иҭамшәацызт урҭ еибадыруазар ҟалап ҳәа. Сыблала исымбозҭгьы, агәрагашьа амамызт. Иҟаи ҵара издыруам, длакҩакуеит аректор. Утәа иҳәом, уца иҳәом, ашә илахаз иеиԥш сгылоуп.
– Ишԥаҟалеи иԥсра? – даасыхәаԥшит.

– Саҭашәымҵан, аҳәара сцәуадаҩуп. Сара сцалап… Сдо кументқәа сырҭома? Иҟалозар, акы заҵәык азыҳәан сшәы ҳәоит. Сара исышәҭ убри асалам шәҟәы. – Снапы насырххеит. Усгьы сҭырцоит, ма убриак сымазааит.

– Мап, уи сара уаҩы исызиҭом. Аҩыза гәакьа иҟәых ауп ари. Уасиаҭк иаҩызаха, дызсыҳәаз… – ԥыҭрак игәы


521

дҭахәыцуан. – Ишԥаҟаҳҵари… – савтобиографиа ааникылан, иԥыжәжәаны инкаиԥсеит. – Ҿыц иҩы. Зегьы анҵа. Сара Аҟәаҟа аҭел сасуеит. Ашәҟәыҩҩцәа Реидгылаҿы срыҳәап араҟа уҭалара ишақәшаҳаҭу ала ашәҟәы аарышьҭырц, – иҳәеит. Иаасцәымыӷхеит, аха ҿысымҭӡеит. Иҟасҵақәаша неиқәиԥхьаӡеит. Инарҳәы-аарҳәуа Алықьса исалам шәҟәы дахәаԥшуан. Асеиф инҭеиҵан, ацаԥха наиркит.

Иԥсы анҭаз еиԥш, иԥсҭазаара даналҵ ашьҭахьгьы, амахә ҩа саннықәгыла, укамҳан иҳәан, еиҭах…

Абзиа изысҳәарц сшаҿу, усҟак дызмырԥшӡо самхаҳәозар, сара исымаз. Алықьса, ԥсаҭа шкәакәа, Москватәи иԥсҭзаара аҟнытә ихҭҳәаам, усҟан, иансаҳаҵәҟьа амшынҵа ианысҵа қәаз рҟнытә ҩбаҟа хҭыс сымҳәар сзычҳауам. Твертәи абульвар ахьналагаҵәҟьо, Пушкин ибаҟа аҿаԥхьа крыфарҭак ыҟан, «Кавказ» ахьӡын. Убраҟа стәоуп. Каҳуак снахәоит. Адәахьы ихьҭоуп. Сыццакуам. Хаҵа заманак дтәан саԥхьа. Ажәеинраалақәа зныз шәҟәык саԥхьон, даҽа шәҟәыкгьы саԥхьа астол иқәын.
– Сахәаԥшыр ҟалома? – дсыҳәеит ахаҵа.
– Уахәаԥш. Уаԥхьала, апоезиа бзиа иубозар.

– Апоезиагьы бзиа избоит, апоетцәагьы. Уахынла, аҷаԥ шьараҿы сахьтәоу, сызхара ашәҟәы саԥхьоит.

Ажәақәа шынеихаҳҳәаалоз ҳаибадырит. Амилициа иа лоу аӡәы иакәызаап. Аԥснынтәи сышнеиз, ажәеинраалақәа шызыҩуа анеиликаа:

– О, сара аԥсуа поеткгьы дыздыруеит. Уи ихаҭагьы уама шәаҵәҟьа дуаҩԥсы бзиоуп, – иҳәеит. – Аҵәыцақәакгьы еидаажәылахьеит. Уӡырҩла, ҳшеибадырыз ауп иџьашьахәу. КПЗ аҟны сҷаԥшьон уахык. Аисра дақәшәан, хаҵарԥыс ԥшӡак днаргеит. Дынҭаҳкит. Ишахәҭаз еиԥш, иџьыба иааҭаз зегьы ааҭааган, акт ааҩит. Ажәеинраалақәа зныз шәҟәыкгьы ҭан иџьыба. Уи ашәҟәы аахсыртлан саԥхьеит. Даараӡа исгәаԥхеит ажәеинраалақәа. Изҩыз ижәла снахәаԥшит, исхамышҭырц, ҽазны уи ишәҟәык џьаракыр избозар иаасхәап, сҳәеит. Ашәҟәы автор ихьӡи ижәлеи снахәаԥшызар, абар иҭаҳкыз, Адокументқәа сымоу. Еидкыланы срыхәаԥшын, иара иоуп.


522

Сиазҵаарц акамерахь снеит. Хьаа имаӡамкәа, дҭаҳәахаа дыцәоуп. Сиҟәаҵит. Ашьжьымҭан дҭыганы даазгеит. «Уара уоума арҭ ажәеинраалақәа зҩыз?» «Сара соуп». «Уара упоет бзиазаап». «Ирҳәоит сыцәгьам ҳәа». Ишысгәаԥхаз аниба, ишәҟәы аасымихын, инапы нақәыҩны исиҭеит. Исеиҳәаз ажәагьы схашҭуам: «Аԥсуаа усоуп ҵасс ишҳамоу – ауаҩы дзеилаҳаз иаҳҭоит». Абас ҳаибадырит. Ашьҭахь даҽа знык-ҩынтәгьы ҳаиқәшәеит, ҳәарада, раԥхьа ҳшеиқәшәаз еиԥш акәым. Ишәҟәык ахьаазбалак иаасхәоит. Ҿыцк анҭижьуа ҳәа сыԥшуп.
– Саргьы иаасхәап, ихьӡ ижәла соуҳәар.
– Изуасымҳәозеи, Алықьса Лашәриа.

Исызмырҳәаз сыздыруам, аха иасымҳәаӡеит уи апоет уаҳа ашәҟәы ҿыцқәа иҩраны, иҭижьраны дшыҟам.
– Дзыхдырҟьаз, амилициа шәахь дызнанагазеи?

– Ԥҳәызбак длыцны дышнеиуаз, аԥҳәызба лцәа лхырхуа, иакәым ажәақәа рҳәо иалагеит џьоукы. Даарысуа ипҟеит. Ибз ада акгьы иламзар, дпоетзаргьы, акгьы даԥсам ахаҵа. Уи дегьпоетуп, дегьхаҵоуп.

Ишысҳәаз еиԥш, Алитературатә институт санҭала раԥ хьатәи амш азыҳәанҵәҟьа уи ахьӡ шсызцәырҵыз еиԥш, ихьӡ мҩақәҵагаха иаацәырҵит саналга, бзиала ҳәа анысҳәоз аҽынгьы.

Усҟан ус иаԥын. Исыцалгаз аӡәи сареи чеиџьыка хәыҷык ҟаҳҵеит аҵара ҳзырҵоз иҭабуп ҳәа раҳҳәарц. Аныҳәаҿа ааникылеит акыр шықәса ҳинститут аҿы аус зухьаз алектор В. П. Друзин.

– Даасгәалашәеит, сыбла дыхгылоуп акыр шықәса уажәаԥхьа, абасҵәҟьа абанкет ҟаҵаны, Аԥсныҟа амҩа иқәаҳҵаз апоет Алықьса Лашәриа. Изаҳаз адунеихаан иаҳхашҭуам уи усҟан ииҳәаз ажәа. Аректор, акыр шықәса зхыҵуа, ҳаҭыр зқәу алекторцәа, еицырдыруа ашәҟәыҩҩцәа, иҩызцәа бзиақәа уҳәа астол иакәшаны итәоуп. Раԥхьатәи аныҳәаҿа аашьҭихит Алықьса Лашәриа. «Зегьраԥхьаӡа дысныҳәарц сҭахуп зџьабаа рацәаӡаны исыду ауаҩы. Аинститут сахьынӡаҭаз акырынтә зыцәа


523

сырҟьалаз, акырынтә ҵхагәаны акрысҿазҵахьоу, аҵәы цақәак шынеинаҳҟьоз, ҳшеицәажәоз акырынтә ашара исыцаԥылахьоу, абык иеиԥш исзыҟаз…» – даҿуп Алықьса. Ҳаԥшуп аректор, ианамуӡах, лекторк иныҳәаҿа ааникылоит ҳәа. Даахьаҳәын, иганаҿыҵәҟьа итәаз ихы наиқәикит. Убасҟаноуп ҳанизхьаԥш, ихахәгьы ижакьагьы еимиааны, дҟәашӡа дышлаӡа, астудентцәа рзеиԥшнхарҭа аҷаԥшьаҩ, иааркьаҿны зегьы Иваныч ҳәа зарҳәоз аҭаҳмада. Ҳаргьы иаҳиржәит уи иныҳәаҿа. Абас, ҽаӡәы ихәыцшьа зхәыц шьамыз, уаашәҩык дрылазаргьы ирыламҩашьоз уаҩын Алықьса Лашәриа, – иажәа даалгеит Друзин.
– Иугәаламшәаӡои зны ииҳәаз?
– Иугәаламшәаӡои зны иҟаиҵаз?

Иналагеит ибзианы дыздыруаз. Иара ихаан аинститут аҟны аус зуаз, мамзаргьы уаҟа иҭаз дыззымдыруаз усгьы ҟалашьа имамызт. Иаҳагьы сеигәырӷьон ҳгәырӷьаратә чеиџьыка иара игәалашәара иахьазкхаз. Иаҳа-иаҳа иацлон, ихаҭәаауан издыруаз ахаҿсахьа. Аҳаи аҵәеи еихаҳашьа рымам. Ҳәарада, ашәҟәыҩҩы иуаҩра иахылҵуеит ишәҟәыҩҩра, ишәҟәыҩҩра иахылҵуеит иуаҩра, аха, сгәанала, Алықьса Лашәриа иԥсҭазаара далҵит иуаҩра ахьынӡаҳаракыҵәҟьаз аҟынӡа ипоезиа аҩагаха иоуаанӡа. Шаҟантә иаҳҳәахьоузеи, амца иахәхаша, ииҩуа бзиоуп, изҩыз уанизхәыцлак, унапаҿы иузкуам акәымзар ҳәа. Алықьса Лашәриа ихаҭа ухаҿы данааугалак, реиҳа иԥсыҽу иҩымҭагьы гәыблрала уаԥхьоит. Аҵара бзиа, ԥсабарала абаҩхатәра, агәымшәара, ауаҩы еиҿамсра, аԥшра-сахьа бзиа, аҟазшьа ссир, адырра ҵаула, аламыс… «Аламыс» анысҳәа… Иҟалаҵәҟьаз хҭысуп. Алықьса Лашәриа зны дақәшәеит Миха Лакрба иновелла аперсонаж Беслан дзықәшәаз ахаҭаԥсаҭа. Иаргьы ихы мҩаԥигеит убасҵәҟьа, аԥсуа ламыс ныҟәызгаз иеиԥшҵәҟьа.

– Аӡәы дыздыруеит, – иҳәан, ирониала дԥышәырччо ҿааиҭит ҽнак, – амҩа каххаа, ԥынгыла ҳамамкәа ҳанану, ижәҩахыр сыдырӷәӷәала, ҳаиҩызцәоуп ҳәа даасыцрымшәо ҳнеиуеит. Амҩа ҳшықәу, лак аацәырҟьаны, аху-хуҳәа иа


524

наасеишлак, сынхьаԥшны-саахьаԥшаанӡа, аԥҭа нхылар, угага шынкабо еиԥш, сҩыза дныҵахәаша дцоит рыцҳа. Алацәгьа анаасҟәысклак дсывагыланы иҿынаихоит.

Ламысла азин иман асеиԥш аҳәара. Шәеиҩызцәа акәым, шәеибамдырӡозаргьы, уиашазар, дарӷьажәҩаха дувагылон, џьара иԥырхагахап ҳәа дшәаны, ихы ԥхьаикуамызт. Уиашамзар, иааҭырҟьаны иуеиҳәон, умахцәа уанкны уааиргьежьуан, уара узго уагааит, сара ԥылгыдык алызгааит ҳәа дыҟамызт. «Уиҩызазар дуҩызан, уиашьазар дуашьан». Даҽаџьара Аԥсны зегьы азыҳәан иҳәоит: «Учеиџьыкы еснагь ианын унапы». Арҭ ажәақәа ихаҭа изукыр ауеит. Ииашаҵәҟьаны, ачеиџьыка змаз уаҩын, уаргьы учеиџьыка пату ақәиҵон. Аха ламысла ицқьамыз ачеиџьыка иҽа ирҟьышьуамызт. Ҿырԥштәы заҵәык. Қыҭак аҿы, дабеи дыруеи ргәахәазар акәхап, ачеиџьыка ахьыҟарҵаз иам ҳәакәа, алитературатә еиԥылара ашьҭахь, нхаҩык иҩны днаргеит. Рнапқәа аарыӡәӡәан, ачеиџьыка ианынахатәозоуп аԥшәма данааи. «Уара уоума абри аҩнаҭаҿы иаԥшәымоу? Уара уоума абри ачеиџьыка ҟазҵаз?» «Ааи, Едгьы-иԥа, сара соуп». «Уара учеиџьыка уеиԥш зеиԥшу ирҿаҵала. Сара снапы асыркуам!» Астол дҩахыҵын, уаҳа даахьамԥшӡакәа, ашҭа дынҭыҵит. Иҟарҵагәышьоз, дназгазгьы наишьҭалеит.

Аҵлақәа жәпаны иахьеилагылоу аккараҿы ҵлак, ҩ-ҵлак хәахәазаргьы аккара ианыԥшуам. Аха аккара аныӷӷоу, аҵлақәа зегьы иаармарианы улаԥш ианыҵашәо, ҵлак, ҩ-ҵлакгьы ирылшоит аккара асахьа аиҭакра. Абри аиҿырԥшра ухаҿы иааиуеит хыԥхьаӡарала имаҷу амилаҭ рышәҟәыҩҩцәа урыз хәыцыр. Дарбан шәҟәыҩҩзаалакгьы лаԥш иаҩсуам, аха ҩынтәгьы лаԥш иаҩсуам амилаҭ маҷ рышәҟәыҩҩы. Уаҟа инацлоит даҽакгьы. Амилаҭ рацәа рыхгьы дара ирыхьчоит, рышәҟәыҩҩгьы, иусқәа зынӡаск даҽакала иҟагәышьоуп амилаҭ маҷ рышәҟәыҩҩы.

Ирҳәоит, ублақәа анааԥсалак, иныхҩаны, уҽаарҭынч, ае ҵәақәа аҵыҷҷаауа аҵх ҵәца ухаҿы иааугар, уаҵаԥшуашәа ԥыҭрак уназхәыцыр, ублақәа рааԥсара нархыҵуеит ҳәа. Сгәанала, уи зыхҟьо уиоуп, инахараны инаԥшыр рымуа,


525

улаԥш аанызкылоз зегьы наԥырҵуеит, ицоит иҳәаадоу ажәҩан ахь, еихаччо-еихалашауа аеҵәақәа рахь, агәра ргоит џьара ишыҟоу аԥшӡара. Аблақәа рзыҳәан ус иҟазар аеҵәақәа зҵыџьџьаауа аҵх ҵәца, ауаҩы игәы-иԥсы азыҳәан еҵәас иҟоу ауаҩԥсы иоуп. Шәарҭ, ауаа бзиақәа еснагь изԥылалаша, усеиԥш ишәымоу даҽа џьоукхар алшоит, аха сара гәамч рҳарҭас исымақәаз дреиуан, ԥсраҽнынӡа убас дегьсзаанхоит Апоет, Ауаҩы-гәлымҵәах Алықьса Лашәриа.

1982–1987




АШӘҞӘЫҨҨЫ-АИБАШЬҨЫ
(Ҷиҷико Џьонуа изы)

Ҳанеибадырыз, иҳаибадыршьахаз, уаҩԥсык иаҳасабала сгәалашәараҿы дшаанхаз, насгьы иҩымҭақәак рзыҳәан сгәаанагарақәак сҳәаанӡа, арҭ анҵамҭа хәыҷқәа хацсыркырц сҭахуп, уамак аҵанамкуашәа иҟоу, аха уи ауаҩ ихаҿсахьа аарԥшразы акыр ҳазҳәауа ҿырԥштәык ала. Аҩымҭа ахаҭабзиара аҵкыс, изҩыз ибиографиеи қәрала ихыҵуеи иаҳа ирызхәыцны алитературатә премиа анашьара ихаҭагьы даҿагылаҩын. Агәаанагара ахьиз, насгьы изҳәаз хаҭала дызусҭоу ҳзымдырӡо, исгәалашәоит, ашәҟыҩҩцәа Реидгылаҿы иҟалеит агәаанагара, мамзаргьы ишырҳәаҵәҟьоз иаҳҳәозар, «иҟоуп агәаанагара» рҳәеит. Дырмит Гәлиа ихьӡ зху апремиа Ҷиҷико Џьонуа ианашьатәуп ҳәа. Ианҭыҵыз ашықәсқәа злаҵанакуаз ала, аӡбахә ҳәан иажәеинраалақәа реизга «Ашьхацамҩа». Сара издыруан, уи шамахаӡамзар, сахьаркыратә ҩымҭак арҽхәара шицәуадаҩыз, критикала дшазнеилоз. Абзиа иаҳар, згәы иамыхәодаз, аха ишԥауԥсы хәаз уҩымҭа игәамԥхазар! Днахыкәша-аахыкәшо акәымкәа, иааҭырҟьаны иуеиҳәон. Уаҟа уи лахьы даԥшны ахәы ишомызт. Еицырдыруа шәҟәыҩҩызааит, збаҩхатәреи зԥышәеи иаҳа имаҷу иакәзааит, неилых ҟаиҵомызт.


526

Хыбрак аҵаҟа аус еицаауан. Ҳахьынхақәозгьы еизааигәан аҟнытә, есҽны ма ус ҳаибабон, ма ҳаимҩалацәан.

– Уара, ари сышәҟәы апремиа анашьаразы иахьықәдыргы лоз аизараҿы уара уҟаӡамыз? – иҳәан, ҿааиҭит ҽнак.

– Сышԥаҟамыз, снапгьы сҩахеит сшақәшаҳаҭу ала, – сҳәеит.

– Ииашаҵәҟьаны угәы иаанагома уи ашәҟәы Дырмит ду ихьӡ зху апремиа иаԥсоуп ҳәа?

– Ишԥаԥсам.

– Уаргьы угәы иҭоу акәӡами иуҳәо? – сгәы уцәцеит ҳәа аанаго, инапы ааиҟьеит.

Зыԥсы ҭоу акыр ҳнарҵозар ҳәоуп усгьы иԥсхьоу рыӡбахә заҳҳәо. Ишәҟәы апремиа анаршьеит. Мышқәак ааҵит. Аус ахьиуаз снеит. Идысныҳәалеит. Сҳәашьа еиликаарц иҭахызшәа, ҿымҭ дсыхәаԥшуан. Иҭабуп мҳәакәа, истол амгәа иааҭигеит аҳамҭа зызианаршьаз ашәҟәы. Харак зду ахәыҷы илымҳа дананыркуа еиԥш, ашәҟәы аҵкар ааникылан, ус ҿааиҭит:

– Абри аума, уара, апремиа иаԥсоуп ҳәа ирыԥхьаӡаз?

– астол инықәиршәит. Ԥыҭрак ҿымҭ, дхәыцуа дтәан, нас гәҭахәыцрала инациҵеит: – Ҳазегьы дҳаиӷьхеит Аазиз… Аазиз Агрба.
– Ииуазеи?

– Иузымдырӡои иҟаиҵаз? Уиҵашьыцып. Раԥхьаӡа Дырмит Гәлиа ихьӡ зху апремиа рыҭара ианалага, хҩык рыхьӡ ҳәан. Апремиақәа ҩба ракәын иҟаз. Алитература акы анаҭәаршьа, егьи иаанхаз аҟазара – атеатртә ҟазара ианаршьар, насгьы иара, зыӡбахә ҳәаз Аазиз Агрба хымԥада дызлаԥсаз ала, ирҭарц рыӡбеит. Мап ацәызкуадаз, иззымдыруадаз аԥсуа театр азыҳәан иҟаиҵахьоу. Абжьыҭира иахысит. Ҳәарада, аӡәк иеиԥш еицҿакны ирҭеит. Апремиа имоуӡакәа даанхеит Иван Папасқьыр. Убасҟан Аазиз дҩагылан, аҳамҭа ду ахьианаршьаз, Дырмит ду ихьӡ иадҳәалоу иарбанзаалак иара ҳаҭыр шақәиҵо, даԥсоуп ҳәа иԥхьаӡаны ианазшьаз акомиссиа дхырхәаны иҭабуп ҳәа шреиҳәауа уҳәа, ажәа бзиақәа ахҳәааны, мап ацәикит апремиа. «Саргьы акгьы


527

ҟасымҵац, акгьы саԥсам сҳәар, хырџьара хырҽхәароуп, џьабаақәак збахьазар акәхап, аха ҳкультура арҿиараҿы иҟаиҵахьоу хараӡа иахьеиҳау аҟнытә, сшәыҳәоит ишәыӡбаз шәеиҭахәаԥшырц, исанашәшьаз апремиа Иван Папасқьыр ишәҭарц», – иҳәеит. Убас егьыдирҟаҵеит. Изакә ламыс дуузеи уи иҟаиҵаз, – ашьыцра бзиа аныԥшуа, иажәа аахиркәшеит.

Амшынгьы цәыкәбарла еибаркуп. Абасеиԥш иҟоу ахым ҩаԥгарақәа рылоуп излашьақәгылоу, излаҿиауа акультура ду. Уи ртәуп, аиҳабы иаԥхьа ашәхымс ихымҵуа, зхы иагырханы даҽаӡәы идызҵауа, зхы аӡыргара иашьҭалаз изыҳәан: «Дтәаны ирымбаз, дгыланы ихы дирбон», – ҳәа ихыччагоу ажәаԥҟаны иаԥызҵаз, ажәакала, ахӡырымгара змилаҭтә ажәаԥҟаны иаԥызҵаз, ажәакала, ахӡырымгара змилаҭтә ҟазшьоу аԥсуаа. Егьиашаҵәҟьаны, иара, Ҷиҷико Џьонуа ихаҭа, аҳамҭақәа, амаҵура дуқәа ирышьҭаз уаҩымызт. Уи ԥсабарала иламызт амҵақьақьара, жьыхәҭак алызгап ҳәа ихы аларҟәра. Шықәсқәак шыбжьаз аҳәара далагахьан сықәра ишаҵанаклак тәанчара сцоит ҳәа. Ииҩырц ииҭахыз рацәаны иахьимаз аамышьҭахьгьы, ииҩуаз илшо агимыжьыртә, аус адуларазы аамҭа иҭахын. Ашәҟәыҩҩцәа, акритикцәа, аԥхьаҩцәа бзиақәа уҳәа рыҩныҵҟа еицырдырхьеит акы: Ҷиҷико Џьонуа дреиуоуп иреиӷьу аԥсуа шәҟәыҩҩцәа астилистцәа, аҳәоу цқьаны артәара аганахьала. Сқәыԥшра иахҟьозма, ҳлитературатә гьамақәа реицәыхарара иахҟьаны иҳаулоз аимакқәа сзырзымиааиуазма, ишакәхалак, ҳжурнал хада аредактор, ишиҳәалоз еиԥш, иқәра ишнаҵанакыз, имаҵура нышьҭаҵаны тәанчара данца, иҟаиҵаз ҳлитературатә ԥсҭазаара иазеицәамыз уск еиԥш исыԥхьаӡеит, аха иаарласны саргьы, убас згәы иаанагақәозгьы, «узыԥсоу анцәа иҳаимырдырааит» ҳәа аныҳәаҩцәа ирҳәауа ажәаԥҟа шаҟа ииашоу аргама иаабеит. Рҽырыԥсахит аамҭақәа. Ажурнал дахагылеит даҽаӡәы.

Имҩаԥысуеит аредколлегиа. Сроман «Асқьала» актәи ашәҟәы акьыԥхьра алахьынҵа рыӡбуеит. Стәоуп, иагуп


528

ҳәа ирҳәақәо нанысҵоит. Изласыхьчаша сазхәыцуеит. Шәҟәыҩҩыс сзыԥхьаӡоз аӡәы дҩықәгылан, инақәыр ӷәӷәаны иҳәеит ароман кьыԥхьтәуп ҳәа. Аха абар дҩа гылеит аредактор ихаҭа. Ииҳәаша мачхәума. Аҟазара ҳәаа ауамаху. Асахьаркыратә ҩымҭа ахәшьара зларҭауа аком понентқәа шаҟа уҭаху еиқәыԥхьаӡала, шаҟа уҭаху агуп ҳәала. Ҳәарада, уахьиашақәахогьы рацәахоит. Урҭқәа абаҟоу, уи, ианамуӡах, иуаҩроуп ҳәа иуԥхьаӡап. Ари иҳәеит иаахжәаны, иҳәеит егьаҩы егьа рҳәаргьы, иара уаҟа дтәанаҵы ароман шимкьыԥхьуа, гәахәарыла инациҵеит «Аҳәба ироман аҿы асовет мчы атәы зҳәауа ҵлакгьы гылам». Сара сроман аҵкыс, схы сыхьчар иаҳа исзеиӷьуп ҳәа сыӡбеит. Егьиашаҵәҟьаны, ҳаамҭа иаӷоу ҩымҭоуп ҳәа иԥхьаӡаны, ажурнал ианырымҵаӡеит сроман актәи ашәҟәы.

Абраҟа иаҭыԥхап исгәаласыршәарц. Ҽнак ажурнал «Алашара» аредакциаҿ снеит. Иаԥхьа жәеинраалақәак ықәуп Ҷиҷико Михаил-иԥа. Ихы кны дтәоуп.

– Иҟасҵара сыздыруам. Аҩымҭа ԥсыҽзар, иҽеимзар, автор изурхынҳәыр, хьаас ишьҭухӡом, аха аҩымҭа бзиа, ишыбзиоу шудыруа, аԥхьаҩ ишҟа нагашьа анузамҭалак… – даҿын игәы каҳаны, – уазыӡырҩи, шаҟа иажәеинраала бзиоу?

Бысзымхәыцлан, бысзымхәыцлан – Сызбыҳәо абри ауп.

Сара исыхьшаз шьҭа исыхьгәышьеит, Наӡаӡа ҳәа сахгоуп. Бысзымхәыцлан, бысзымхәыцлан, Ба бзы ашәа сагоит.

Ҳазну бзы ашәа сагоит. Ҳазну аамҭаз ахәыцрагьы Цәгьароуп ҳәа ирыԥхьаӡоит.

– Ииашаҵәҟьаны иажәеинраала бзиоуп. Изҩымҭада?
– Шьалуа Ҵәыџьба. Ацензура иамышьҭит.
Мшқәак ааҵхьаны аҭел сизасит.


529

– Сара издыруеит уи ажәеинраала кьыԥхьшьас иамоу. Ианиҩыз ашықәс ҩажәеи жәибжь ҳәа аҵашәыргыл. Уахь ихоит, иацәугоит, – сҳәеит. Деигәырӷьеит. Убас егьыҟаиҵеит.

Еиҭасҳәахуеит, ихаҭа ииҩуаз инаркны, даҽаӡәы ииҩуазгьы критикала азнеира идыруан, агәшаҭара ааицәмаҷума уҳәо, ажәа џьбарақәагьы налеиҵон Ҷиҷико Џьонуа, аха ашәҟәы ҩҩы дақәӡыртә иҟоу, ихарадҵагоу ажәала адунеихаан уаҩы дихцәажәомызт, уи аганахь инаау ажәак, уара иуҿшәаргьы: «Уажәа уазхәыцны уцәажәала», – ҳәа инауҿаирхьуан. Уҩым ҭа ирхынҳәыргьы, амчра зымпыҵаку дрыдгыланы, заҵа уара дужәымларыз, ихаҭа амчра ииашамкәа зхы иазырхәоз дырҿагылаҩын. Ҿырԥштәы заҵәык. Амаҵура ду иахагылаз аӡәы истатиа анын ажурнал аҿы. Ԥыҭҩык ҳшеидгылаз убри астатиа аӡбахә аацәырҵит. Џьоукы, иаԥхьаз, реилкаара злаҟаз ала, ииашаҵәҟьаны иргәаԥхеит, даҽа џьоукы, иша мыԥхьаӡазгьы, зыхьӡ аҵаҩыз имаҵура аҟнытә, иасны идырҽхәаӡеит. Даҽакала уи астатиа абӷа ааԥиҵәеит Ҷиҷико Михаил-иԥа.

– Сара иԥхасшьоит, иара ишимҩыз шыздыруа, иара иҩызшәа агонорар ахьизақәысҵаз, – иҳәеит.

Ҳнарыдҵит. Аҩныҟа ҳаицаауан.

– Уаҟа игылақәаз умбаӡои? Урҭ ишраҳауаз иумҳәар акәын,

– сҳәеит, сыхшыҩ даргәаҟуазшәа.

– Убри азоуп изысҳәазгьы, – иҳәеит ҭынч. Убас егьыҟалеит. Иажәа мҵарсны еибарҩит аҳәаскьеиҩцәа. Аҭыӡшәа алҵит, аха иара ииҳәац еиҭеиҳәеит.

Сара сшәаԥырҳаԥуа алитература ашҭа сҭаларц агәашә санылагылаз, Ҷиҷико Џьонуа уи ашҭаҿы иаԥшәымацәоу дреиуазижьҭеи акрааҵхьан. Ақәра ду нызҵыз аӡә иеиԥш санихәаԥшуазгьы ыҟан.

Ажурнал «Амцабз» аҟны аҭакзыԥхықәу маӡаныҟәгаҩыс аус иуан. Ҽнак ателефон дысзасит. Снеит. Илахь еиқәын.

– Иҟоу уасҳәап, Миха Лакрба игәабзиара ҽеим. Аҭел дысзасуан. Сгәы ирԥшааит, игәаҟрақәа, иуасиаҭқәа рҳәара даҿын. Урҭқәа зегьы зуҭахузеи. Ииҳәаз уасҳәап. Ибзианы шәеибадыруазаап.


530

– Ааи, изныкымкәа иҩны снеихьеит, ичеиџьыка сфахьеит.

– Даараӡа угәра игоит. Иуасиаҭ ажәа уасҳәарц снапы ианиҵеит. Илитературатә ҭынха уара уахылаԥшырц дуҳәоит. Абасҵәҟьа иҳәеит. Анцәа иџьшьоуп, макьана иԥсы ҭоуп, аха ичымазара злаҟоу ала, уамак изынҵуам. Идунеи аниԥсахуа ҳәа аԥшра аҭахым. Унапы ианиҵаз аус иахьаҵәҟьа инаркны уалага.

– Иҟасҵарц исыхәҭоузеи? Даара иажәа дууп исоуҳәаз, аха…

– Мап скуеит ҳәа уаламган. Иҩымҭақәа ԥсаҟьаны агазеҭқәеи ажурналқәеи рҿы икаԥсоуп. Реизгара, реиқәыршәара уҽазкы. Акрааҵуеит, атеатр ашҟа инасышьҭит пиесак, ахькьыԥхьааха сымаӡам, иӡзар, иӡӡеит иҳәеит. Убригьы ԥшаатәуп, – истол амгәа дынҭалеит, напҩырақәак ааҭиган инасиркит. – Иара иҩымҭоуп абарҭ ановеллақәа. Ажурнал «Амцабз» аарбышьа рымам, аха ус иҩымҭа бзиақәоуп. Унарыхәаԥшқәа. Акьыԥхь иазырхиатәуп.

Ажәабжьқәа аурыс машьынкала икьыԥхьын. Аԥсуа нбанқәа ирҭахыз адыргақәа ҟаҵан карандашьла. Ус ирыдыркыломызт. Иахкьыԥхьаатәын. Шәҟәыҩҩык, насгьы уаҩԥсык иаҳасабала Миха Лакрба ицәгьамкәа дыздыруан, аха убри аҽны ада инапҩымҭақәа сымбацызт. Ҷиҷико Џьонуеи сареи абри аҵыхәала ҳаицәажәара ашьҭахь, шықәсыбжакгьы мҵыцкәа, ҳаԥсуа новеллист, аламыс азышәаҳәаҩ ду иԥсҭазаара далҵит. Иаҳагьы еиҳахеит сара исыдыз ауалԥшьа. Исгәалашәоит уи шаҟа дазҿлымҳаз Ҷиҷико Михаил-иԥа. Лассы-лассы дсазҵаауан, аус шԥацои, уабанӡанеихьоу, ҿыцс иуԥшаахьоузеи ҳәа. Инапҩымҭак џьара иҟоуп ҳәа ахьиаҳауаз, сара исырымҭар ҳәа дшәаны, ихаҭа аҭел дырзасуан, дрыҳәон. Саргьы исылшоз ахәыҷы агсмырхеит. Исгәалашәоит, Миха Лакрба иҩымҭақәа актәи атом анҭыҵ, шаҟа деигәырӷьоз Ҷиҷико Михаил-иԥа. Аганахь иҽыԥхьакны, иҽӡырымгаӡакәа, шьарда дацхрааит Миха Лакрба илитературатә ҭынха аиқәырхара. Ашәҟәыҩҩы иҩныҵҟатәи икультура ахьынӡаҳараку еилукаарц, иушәарц-иузарц уҭахызар, иреиӷьу шәагазагоуп уи ажәытәра дшазы


531

ҟоу, уи дшырзыҟоу иара диаанӡа алитератураҿы иҟаз ашәҟәыҩҩцәа. Хыхь исҳәаз инацысҵап даҽакгьы. Ҷиҷико Џьонуа акыр шықәса аизгара, аиқәыршәара даҿын, ашьҭахь «Аԥсадгьыл азы» ҳәа хыс иаҭаны, хазы шәҟәны иҭижьит аибашьраҿы иҭахаз, хазы-хаз ашәҟәқәа ҭрыжьыртә иахьымӡаз аԥсуа шәҟәыҩҩцәа рҩымҭақәа. Абарҭқәа сара схы-сгәаҿы акырӡа дҳараркит Ҷиҷико Џьонуа. Аха ашәҟәыҩҩы иара диаанӡа иҟаз ашәҟәыҩҩцәа дшырзыҟоу аилкаара иамоуп ахатәы ниуансқәагьы. Аурыс шәҟәыҩҩы иҳәар Пушкин бзиа дызбоит ҳәа, мамзаргьы аԥсуа шәҟәыҩҩы иҳәар Гәлиа ирҿиамҭақәагьы ихаҭагьы пату рықәысҵоит ҳәа, ииҳәаз ажәа угәы ишахәогьы, ԥышәырччарак узнарҵысуеит, избанзар Пушкини Гәлиеи уара убзиабара, уцхыраара рҭахӡам, бзиа иумбаргьы, ухы уацәӷьычит акәымзар, дара егьрыгхом, егь рыцлом. Уара ушәҟәыҩҩызар, уажәа зҭаху, уцхыраара иазԥшу ухы рхумбаан.

Сеиҭахынҳәырц сҭахуп уаанӡа исҳәаз ахшыҩҵак – ауаҩы дзыԥсоу адырреи ахӡырымгареи рышҟа. Аҵарауаҩ Ҭамара Шьаҟрыл-ԥҳаи иареи зны еимакык роуит. Аҩыџьегьы реимак ҵаҵӷәыс иамаз ахӡырымгароуп. Ҭамара Платон-иԥҳа аԥсуа нбан, ахәыҷы илымҳа иаҳауа аамышьҭахьгьы, иблаҿы иааиртә, игәалашәараҿ инхартә, сахьалагьы еиқәыршәаны иҳамандаз ҳәа дазхәыцуан. Изеиԥшрахашаз ҳәа лгәы ишаа нагоз иалҳәеит усҟан «Амцабз» амаӡаныҟәгаҩыс аус зуаз, поетк иаҳасабалагьы аҩра илшоит ҳәа илԥхьаӡоз Ҷиҷико Џьонуа. Ҿырԥштәыс иааганы, аурыс бызшәала иҭыжьыз шәҟәыкгьы илырбеит. Ҷиҷико Михаил-иԥа ари ахшыҩҵак даараӡа игәаԥхеит. Маҿак иаҟараз уи аурыс шәҟәы хәыҷы иџьыба иҭаҵаны ддәықәын. Нбанцыԥхьаӡа ирыхҳәааны ҩба-ҩба цәаҳәа ҩтәын. Иҩтәын аԥхьара, агәалашәара, ахәыҷы аҳәара изымарианы, насгьы ахәыҷы дарччо, дарлахҿыхуа, дамырааԥсо, маҷк аиумор аҵаҵаны. Иҵит акыр мза. Шаҟа дазхәыцуаз, шаҟа вариант ҟаиҵаз заҳҭахузеи. Вариантк ҟа ҵаны даналгалак, уи ахшыҩҵак зтәыз аҵарауаҩ дылзаԥхьон. Илгәаԥхаз, илгәамԥхаз, иахьбзиоу, иахьырҽеитәу… Аҵыхәтәан, ларгьы илгәаԥханы, дақәшаҳаҭны иалгеит. Даҽа мзқәак ниа


532

сит. Асахьа бзиақәа ацҵаны, нбанцыԥхьаӡа ҩба-ҩба цәаҳәа еихышәшәо ирыҵаҩны, иҭыҵит ашәҟәы хәыҷы. Аредакциаҿы сахьнеиз, аҽны атипографиаҿынтәи иааигазаарын, шәҟәы цырақәак иаԥхьа иқәын. Сшеилаҳаз аниба, макьана иҭымҵыц, уҭара азингьы сымам, аха уанеилаҳа иумаз иҳәан, цырак аасиркит. Ҳаԥсуа шәҟәыҩҩраҿы уи аҩыза ахьцәырымҵыцыз, ашәҟәыԥхьара зҵауа ахәыҷқәа рзыҳәан хәы змамыз акы-акәны иахьыҟаз аҟнытә, уи ашәҟәы сашьклаԥшуан, аҭирҭахь ианнаргалак, ирацәаны иаасхәарц. Сасра уахьнымҩахыҵуа хәыҷык даауԥылар, уџьыба иааҭыганы инаиуркуеит. Зеи ӷьаҭам аҳамҭа. Ааамҭа акыр набжьысит, ашәҟәы ыҟам, иҟам, ибжьаӡит.

– Абзиара  ҟасҵоит сҳәан, ацәгьара  шԥаҟасҵеи  уара!

– иҳәеит Ҷиҷико Михаил-иԥа, иабаҟоу уи ашәҟәы, уаҩы иабаиԥшаари ҳәа саниазҵаа. Исеиҳәеит иҟалаз. Авторцәас иамоуп ҳәа ашәҟәы ацәаҿы иақәҩын иара, Ҷиҷико Михаил-иԥеи Ҭамара Шьаҟрыл-ԥҳаи рыхьӡқәа. – Сыхьӡ шԥахуҵоз лҳәан, мап ацәылкит, агонораргьы лымгеит. Атекст бгәамԥхо ма, быхьӡ ланарҟәуаны иббома сҳәан, мап, ибзиоуп, аха сара исымҩит, уара уџьабаа сара сыхьӡ шԥахысҵо лҳәеит. Ашәҟәы ныркылеит.
– Ишԥаҟауҵагәышьо, лыхьӡ аныхны, еиҭаҭыжь, сҳәеит.

– Ус ҟаҵашьа сымам. Лара лакәымзар, ашәҟәы ахаангьы иҟаломызт. Сара сџьабаа лара лыхьӡ ахылар лҭахым, аха сара? Лара лџьабаа сара сыхьӡ злахысҵарызеи?! Саргьы мап ацәыскит, – иҳәеит.

Даҽа ҿырԥштәык аазгарц сҭахуп Ҷиҷико Џьонуа их ӡырымгара азыҳәан. Аибашьраан ихҭигақәаз ирыхҳәааны, иагьгәаларшәагақәаны, иагьсахьаркыратә ҩымҭақәаны иҟаз шәҟәы бзиак, «Амца дырцәоит мцала» ахьӡны иҭижьит. Ҳаԥсуа литератураҿы имаҷым ҳәа акыр ыҟоума, аха агәалашәаратә жанр, еиҳараӡакгьы аибашьра иазку агәалашәарақәа, даара ӡа имаҷуп. Убри анаҩсгьы, иара ашәҟәы ахаҭа гәахәас иҟаҵа ны уаԥхьартә иҩуп. Абарҭқәа рҟнытә, сгәаанагара кьыԥхьла исҳәандаз сгәахәт. Исылшоз ахәыҷала астатиа зҩит. Агазеҭ аҿы исыманы снеит. Абжаҵәҟьа агырхатәуп рҳәеит. Уи сара


533

исымуит. Ишԥаҟасҵоз? Ирысҭеит ажурнал «Алашарахь». Иаԥ хьаз иргәаԥхо, еикәшо ишнеиуаз, ивсны цашьас иҟаз, ина нагеит зышәҟәы иахҳәааз ажурнал аредактор иҿы. Аусураҿы аҭел абжьы геит.

– Араанӡа уааишь, – иҳәеит иаахҵәаны, абжьааԥны ихәыҷыз ибжьы маҷк инардуны.

Снеит. Иредактортә стол ҭбаа дахагылоуп. Сылаԥш нақә шәеит иаԥхьа иқәыз сыстатиа. Инацәа нақәкны:

– Ԥшьаала ашьшьыҳәа абри аашьҭыхны иуманы уца, ҳгәы еихшәарц уҭахымзар, – иҳәеит иаарымчны.

– Угәы иалсшаз акыр сҳәама?

– Амцхәгьы иурҽхәацәеит сышәҟәы. Аха сара исызкны са ра редакторс сызмоу ажурнал ишанысымҵоз шԥаузымдыри? Усеиԥш ҟаиҵару, иаҳҳәап, ажурнал «Новый мир» аредақтор Твардовски? Иара дырҽхәаны уаҟа зныкыр уаԥхьахьоума?

– Ииашоуп, аха ҳара ҳҿы зынӡаск даҽа ҭагылазаашьак ыҟоуп. Журнал заҵәыкоуп иҳамоу. Уи редакторс иамоу ирҿиамҭа ахцәажәашьас иамоузеи? Уаҩы иабеикьыԥхьуеи? – инаимаскит, иара дышиашаз шыздыруазгьы.

–Исыздыруам иахьукьыԥхьуа.Сара исыхҳәааны иҩу астатиа сара снапы зҵаҩу ажурнал иананысҵа, астатиа ахаҭагьы сара сыхьӡ аҵазҩыр иаҩызоуп, абри шԥаузеилымкаауеи?!

Диашан. Сыстатиа сыманы сцеит. Иркьаҿуа, ирҟәыдуа, иагырхо, дара иахьырҭахызынӡа инаганы, искьыԥхьит агазеҭ аҿы. Иара изкыз астатиа анымҵара мацара акәым, даҽакала гьы иааирԥшит уи иуаҩра шаҟа иҳаракыз. Иԥсҭазаара даналҵ, икьыԥхьымкәа иҟаз аҩымҭақәа маҷымкәа иҭынхеит. Ихала ихы никылон акәымзар, иԥырхагадаз лассы-лассы иҩымҭақәа икьыԥхьлар ажурнал аҿы. «Ҭәа збаз, ҭәа иҳәҳәеит» ҳәа иҟаз уаҩымызт.

Снаизхәыцыр, сыбла даахгылоит уаҩы наӡа-ааӡак ихала даннеиуа, ахәыцра дҭанагаланы, ибӷа маҷк иааирхәоит. Ины ҟәашәа ҭынчуп, деилаҳәоуп дыцқьакәакәараӡа, деиқәҷаб. Иеиқәеи икостиуми еиԥшны еиқәуп, ҟәыҷрак џьара иамам. Мышцәгьа шьҭахьгьы аулицақәа цқьамзаргьы, иуҿаҷҷо ицырцыруеит итуфлиқәа.


534

Ҽнак:
– Ԥшӡала иурхааит! Акостиум ҿыц, акостиум бзиа ушәуп,
– сҳәеит.

– Ишаасхәазоуп иуҳәаша. Усура санцо санаауа, шьҭаҵар ҭак ашә сылслоит. Изакә шьҭаҵарҭоу сыздыруам, аус зуа ҳәагьы дыр дсымам. Уажәааигәа снавсуаны, ашә илагылаз аԥсшәа насеиҳәеит. Ҳааицәажәақәеит. Уаҩ еинаалак, уаҩ еиқәҷабк уоуп, абра уаниасуа узбалоит. Сгәы иаахәоит иушәызар, уааишь, уахәаԥшишь, изакә костиумқәоу иҳауз убап иҳәан, ашьҭаҵарҭа сныҩнеигалеит. Исшәиҵеит. Цәгьа исгәаԥхеит. Абни адәқьанаҿ унеи уаҵәы, иузныркылартә расҳәоит, ига, ԥшӡала иурхааит иҳәан, абас исааирхәеит, – дааччан инациҵеит, – уажәы ашьҭаҵарҭа аԥхьа сниасыцԥхьа ӡа скостиум исырбалароуп.

Агәыԥшқара, асаби игәеиԥш ицқьоу агәыԥшқара! Амаҷ иаргәырӷьо, амаҷ иахәуа апоет игәы!

Даҽа ҽнак:

– Ашәҟәыҩҩра ҳзаҟәымҵуа уасҳәап. Ҳара ашәыҟәыҩҩра ҳалагаанӡа иаарыҩхьаз зегьы ҳаздырӡом. Ҿыцк ҳазҳәо џьаҳшьоит, – иҳәеит.

– Ишәарҭоу хшыҩҵакуп. Унапқәа уванажьыр ауеит. «Лев Толстои дынцәоуп, дынцәоуп иара ихазы, аха сара исҳәарц исҭаху, сараӡә заҵәык сыда изҳәом даҽаӡәы», – иҳәеит Твардовски. Шаҟа рҳәахьоузеи абзиабараз! Ашәҟәыҩҩра ҟалазар аахыс ихадоу атемақәа ируакуп, аха аӡәгьы им ҳәацызт, уара уда иҳәарангьы дыҟамызт: «Сақәӡыргьы сақәӡааит, аха бқьышә знык сагәӡааит» ҳәа, – инаиаҭаскит.

– Ианысыҩуаз саргьы убас сгәы иаанагон. Аха уажәааигәа поетк иҿы саԥхьеит: «За одну улыбку твою, я отдам и Самарканд и Бухару», еиԥшым, аха еиқәҿырҭуеит, – иҳәеит.

Дарбан поетзаалакгьы дшаргәаҟуа еиԥш, ҳәарада, Ҷиҷико Џьонуа даргәаҟуан аҳәашьа мацара акәымкәа, ииҳәо ахаҭагьы ҿыцзарц. Иара ихы-игәы иҭашәаз, игәаҟ-ҵәаҟра иаликааз ахшыҩҵак даҽаӡәы иҿы ианибалак, дагьеигәырӷьон, аха саԥхьа изиҳәарыз ҳәа шьыцра бзиала дагьаҵашьыцуан.


535

Ҷиҷико Џьонуагьы ҳашәҟәыҩҩцәа ақәрахьымӡаҩцәа дреиуоуп. Рдунеи анырыԥсах иржәшаз аӡыхь ахы ыҵнамхы цызт ҳәа ззырҳәауа Иуа Коӷониеи, Леонти Лабахәуеи, Леуарса Кәыҵниеи, Алықьса Лашәриеи уҳәа реиԥш иҟоу дрыдкыланы дугозар, ҳәарада, ақәра бзиа ниҵит, аха аԥсуа иқәра иадукы лар, уигьы дышәҟәыҩҩы қәрахьымӡоуп. Еиҳарак угәы иалс ша, иаамҭа ашәҟәыҩҩра мацара иазикыртә аҭагылазаашьа аниоу, икалам наимпыҵшәеит. Аинститут сналганы, амаҵура сналагандаз ҳәа астудент дызгәаҟрымызт уи атәанчарахь ацара дшахыццакуаз. Шаҟантә дашшуа иҳәахьаз. Шықәсык-ҩышықәса ирыдымхаргьы, иниеԥынкыланы, иарада даҽакы даҿымкәа, иаамҭа ашәҟәыҩҩра иазимкыцызт. Данқәыԥшыз

– аҵара, иҭәымҭа данааҭагыла – аибашьра, уи ашьҭахь – амаҵура, нхашәа-нҵышәала аманшәаламра (уажәааигәа, ақалақь ацәа ԥнаҽуеит, иҩноугьы ргәабзиара иаԥырхагоуп ҳәа ирбганы иқәыргеит Аҟәа, Иуа Коӷониа иулицаҿы, еицырдыруа поетк шиакәхахьазгьы, дыҭаацәаразгьы, акыр шықәса дзыҩназ ананыра – абарак).

Ихатәы рҿиамҭа мацара акәымкәа, иџьоушьаша, иԥсҭа заара аҵыхәтәантәи ашықәсқәа рзыҳәан иссирха ицааиуа иалаганы иҟан аиҭагақәагьы. Ҷиҷико Џьонуа еиҭеигаз Пушкин иажәеинраала «Аӡын хәылԥазы» анцәа иҳәааит сҩашьауа, аха, сгәанала, ари ажәеинраала аԥсшәахь аиҭа гара уаҟа аҵыхәа ԥҵәоуп.

«Ашәҟәы рҵагоуп, уи ааӡагоуп», – иҳәеит Дырмит ду. Ашәҟәы мацара акәым ирҵагоу, иааӡагоу. Ирҵагоуп, иаа ӡагоуп ашәҟәы зҩыз иԥсҭазаарагьы. Сара саҵкыс иеиӷьны дыздыруаз, иаҳа ихааныз ргәалашәарақәа рҳәар, ирҩыр, Ҷи ҷико Џьонуа иԥсазаара, иуаҩра акырӡа ианаҳәоит ҳаԥсуа ԥхьаҩы. Ҩ-ҿырԥштәы хәыҷык. Ахаҵа изыҳәан иҿырԥштәы бзиаӡами абасеиԥш иҟоу афакт? Амаҵура ду аҿы машәыршәа инанагаз, зыбз бааԥсыз аԥсуаки иареи ажәа еимаркит. Даара ицәаԥҽыгаз ажәақәа иҳәеит егьи. Аамҭа бжьысит. Ауаа рыбжьалеит. Егьи маҵурала дыӷәӷәаӡан. Ҷиҷико имуит, динымшәеит. «Ауаа ишраҳауа аминауаҭра шьҭеиҵааит» ҳәа изицҳаит. Изхысҳәаауа, зхатәы ҟазшьа змаз уаҩын Ҷиҷико


536

Џьонуа. Бруно Иасенски иҳәеит уаӷацәагьы уҩызцәагьы реиҳа узыцәшәаша зегьы ззеиԥшу роуп ҳәа. Сгәанала, урҭ раҵкысгьы еицәамзар еиӷьым иҟазшьадоу ауаа. Иҟазшьадоу гәынҷыхь ажәа уеиҳәом, дуҿагылом, иуҭаххар, иахьуҭаху ухы даурхәоит аха, рыцҳарас иҟалаз, уи уара уқәхразы уаӷацәагьы рхы дадырхәоит. Ҷиҷико Џьонуа ихатәы ҟазшьа иман, ацәгьа-абзиаҿы аӡәы ҳәа узықәгәыӷша дреиуан. Ҳлитература зын иахьоу агәаҟрақәа, амыҟәмабарақәа азымхозшәа, абри аҩыза арыцҳарақәагьы азыҟалахьеит: рыҳәса ирхараны, аӡәырҩы ҳашәҟәыҩҩцәа рнапҩымҭақәа ыӡит. Аибашьра иҭа хаз ԥсуа поетк иԥҳәыс илҳәаз сымшынҵа ианысҵеит.

– Аибашьра дахьыҟаз ихатәы ҩымҭақәа ааиҭиуан. Иаҳ ҳәап, урҭ бмоуӡеит. Ибмоуӡеит еиҭаганы иааишьҭқәазгьы. Аха иабаҟоу данцоз иаанхаз инапҩымҭақәа? – сналазҵааит.

– Ачамадан иҭаҵаны иҵәахит данцоз, – лҳәеит сахьлазҵааз шылцәымыӷхаз лныԥшуа.

– Иабаҟоу ачамадан, сҭаԥшыр ҟалару?

– Уаҟа акгьы ҭаӡам. Аамҭақәа цәгьан, амлакра ыҟан… – хырқьиарак дналагеит. Илсырҳәеит иҟалаз. Анапҩымҭақәа нҭыхны, ақыҭантә афатә алаалгеит ачамадан. Напыла иҩыз, машьынкала икьыԥхьыз ақьаадқәа еиԥхьытта ана-ара иқәжьын.

– Амца алеиқәаҳҵон, – инаԥишьит игәалашәартә иҩеи дасхьаз иҷкәын.

– Уи збо сыҟамызт, – лҳәеит, леилымгара иахҟьаны, зхаҵа изыҳәан иреиҳаз ацәгьара ҟазҵаз аԥҳәыс. «Афашистцәа дыршьит уи цәала-жьыла, бара дыбшьит гәыла-ԥсыла», – сҳәеит сгәанала. Усеиԥш иҟоу рышҟа иурхар ауеит Леуарса Кәыҵниа: «Уи еиԥш иҟоу амдыр даҳшьуама» ҳәа ииҳәаз. Аҵла духаны, иџарџаруа иҩеирц азыҳәан, иазхом адгьыл мацара. Уи иаҭахуп ажәҩан қьиагьы. Ашәҟәыҩҩцәа рбаҩхатәра мацара азхом алитература аҿиаразы. Абаҩхатәра иаҭаху, зыда ԥсҭазаара амам «аҵаргәақәа» шьарда ирацәоуп. Убарҭ ируакуп ашәҟәыҩҩы иҭаацәа,

иҩны иҩныҵҟатәи иԥсҭазаара. «Сыԥшәма лакәмызҭгьы, иҟасҵаз абжакгьы сзыҟаҵомызт» ҳәа иҩуан Дырмит



537

Гәлиа, иԥшәма Елена Андреи-иԥҳа лзыҳәан. Агәаҟра ацума, агәырӷьара ацума, ишыҟазаалак, абри уаҵаз ҳәа ашәҟәыҩҩы аԥсабара ианинаҭа абаҩхатәра, ламыс имазар, ибаҩхатәра ҳцәимырӡааит. Ихаҭа мацара иакәым. Уи ибаҩхатәра азыҳәан аҭакԥхықәра рыдуп изааигәоугьы, аҭакԥхықәра шрыду еиԥш ацҳаражәҳәаҩ дрыхьчарц ицыр ҵаз. Изхысҳәаауа, Ҷиҷико Џьонуа иԥшәма Цабу Киут-ԥҳа лоуп. Аибашьра хлымӡаах инаркны, иԥсҭазаараҿы акыр амыҟәмабарақәа ихигеит. Агәыԥжәарақәа дрықәшәеит, аха иҩны аҩныҵҟа ҭыӡшәа змоуӡац дреиуан. Иԥшәма лысасдкылара, лчеиџьыка, лҟазшьа бзиа мацараз акәым изысҳәо. Уи илдыруан лхаҵа дызҿыз аус жәлары ишырусыз. «Адәқьан ашә ахьҿоу издырӡом» ҳәа ихлафуан иҩызцәа. Иԥсҭазаара даналҵгьы, иԥшәма инапҩымҭа бӷьыцк заҵа илмырӡрыз, ихҩылаауа, иахкьыԥхьаауа, аблаҷыц еиԥш ауп ишылхьчо, дышрыхӡыӡаауа. Ҳлеихырхәаны иҭабуп ҳәа лаҳәатәуп убри азыҳәан.

Иҭабуп ҳәа азаҳҳәап аԥсуа дгьылгьы, ҳбызшәеи ҳа ламыси еихазҳауа ахьахылҵуа азыҳәан. Убас иҟақәаз дыруаӡәкын Ҷиҷико Џьонуа.

1982




АУАҨИ АӶБЕИ
(Константин Симонов изы)

Уи ауаҩ дуи уи аӷбеи рыԥсы анҭаз аҵкыс, рыԥсҭазаара ианалҵ схы-сгәаҿы иаҳа рҽеимардеит. Ҵаны уи ауаҩ адәы данықәыз, аӷбагьы аԥсы ҭаны амшын ианхыз, убасҟангьы ашәҟәыҩҩи аӷбеи еидкылауа, иқәыԥшыз еиҿырԥшрақәак схаҿы иааиқәахьан. Иара сицны аамҭа кьаҿк азыҳәан, убри аӷба сҭан. Убасҟаноуп схы ианааҭашәаз ашәҟәыҩҩи аӷбеи реиҿырԥшра. Раԥхьаӡа «Адмирал Нахимов» сшьапы анҭасыргылоз, иара сахьицыз аҟнытә, ашьҭахь, аҩынтә раан,


538

иара убри аӷба сҭаланы, Крымҟа санцоз, гәалашәарақәак ааидыскылартә, акаиутаҿы схала санаанха, раԥхьаӡа иара даасгәалашәеит, убасшәақәагьы гәаанагарақәак сызцәырҵит. Ашәҟәыҩҩцәа рымацара ракәым, иахьеиԥшқәоу ыҟоуп ауаа ҟәыӷақәеи аӷбақәеи. Аӷба еиманадоит ажәларқәа, атәылақәа, аконтинентқәа. Ашәҟәыҩҩцәа… Ауаа ҟәыӷақәа. Ҳазхьаԥшып ажәытәра, ҳнаԥшып ҳаԥхьаҟа. Аԥсуаа ажәытәан, уаҩы иџьеи шьаша, узырхәыцша ҵаск рыман. Ақыҭа рҳәны инеиуаз ақәылаҩцәа данрыхьӡалак жәлар рфырхаҵа, ианынирҵәалак, уеизгьы-уеизгьы шәаџьҳәара зушаз аӡәы дынижьуан. Убри иаҩызоуп ашәҟәыҩҩра. Иҭахаз, ииаӡааз иршәаџьҳәаҩуп, зыԥ сы ҭоу ирӡыргагоуп, рыбзарӡы еиҭаҳәагоуп, еимадагоуп.

Иаасгәалашәеит. Ашьхеи агеи иахьырзеиԥшу, абна еиха шьшьыра иҭалаҳа ишьҭоу сқыҭа гәакьа Аҭара, ашкол ашҭаҿы еизеит анхацәа, арҵаҩцәа, аҵаҩцәа. Аҟәантәи инеит ашә ҟәыҩҩцәа. Убарҭ дрылан уи ауаҩгьы. Ажәа ирҭеит. Дцәа жәоит анбан «р» ырхәанчауа. Далацәажәоит аӡәырҩы иаҳ гәаламшәаӡо, аибашьра ҟалаанӡатәи аамҭа, дилацәажәоит аӡәырҩы ҳазхааным апоет, Аҭара ииз, Аҭара иааӡаз Леуарса Кәыҵниа. Урҭ еиҩызцәан, аинститут еицҭан. Мҩакы еицы қәын – апоезиа ду ахь амҩа. Ианаҭахха, ҩ-бџьарк еицыркит

– акалами абџьар иашаҵәҟьеи. Леуарса ихы ақәиҵеит иԥсадгьыл, иара дхынҳәит. Иҭахаз изымҳәаз, дызхьымӡаз, исылшо ала, сара аҳәара суалԥшьан избоит, уи иҿаԥхьа уалк сыдны схы сыԥхьаӡоит ҳәа иажәа нагӡо, инациҵоит ҳаԥсуа поет иҟазшьаз, иуаҩышьаз, изакә баҩхатәра дууз илаз. Ҳаизааигәаитәуеит уи ауаҩи ҳареи, ҳамеидоит уи аамҭеи ҳареи.

Аӷба неиуеит амшын ихышьшьыла. Исгәалашәоит уи ауаҩ даҽа аԥсуа поетк дихцәажәо ахьсаҳаз.

Кәтол ақыҭан. Ҳауаҩра, ҳаламыс, ҳабзиара акыр рҽыҵәах ны иҟазар, ирҿыханы, ирыцқьаны, иаҳа иҳаракны, иара ихаҭа иаалырҟьаны даҳԥырҵит, ҳҿахәы зҳәараны иҟаз поет ссирк. Уи апоет изыҳәан ажәа анирҭалак, уи ауаҩ ду иажәа иналаиҵоит бзанҵык иаҳхамышҭыша ажәа ҟәыӷа: «Ишәыхьчала апоетцәа, урҭ ргәы ахәра анҵара мариоуп, урҭ


539

асабицәа иахьреиԥшқәоу рацәоуп. Алиоша Лашәриа аԥсуа поезиа мацара акәӡам, уи асовет поезиа зегьы даԥхеит».

Абри ауаҩ абас дахьызбақәахьаз, нас иажәақәа сгәаларшәо сшааиуаз, хьааны исызцәырҵуеит убасҟан, данызбаҵәҟьаз, иажәақәа ансаҳаҵәҟьаз аҽны ақьаад иахьанысымҵаз. Хара сызцарызеи, мзқәак раԥхьа акәӡами, аа, абри аӷбаҿы сицны саныҟаз, нас убри анҵатәӡами.
…Акалам аашьҭысхит.

Шаҟа санаҳәазеи уажәы, жәаҩа шықәса анҵы ашьҭахь уи анҵамҭа. Абраҟа иаазгоит ишаанысҵаҵәҟьаз.

«Октиабр 2, 1974 шықәсазы, абыржәы сақәтәаны Иалтаҟа сызлацо аӷба «Адмирал Нахимов» сҭан. Гәыԥҩык аԥсуа шәҟәыҩҩцәа ҳицын Константин Симонов. Уи амардуан да ҿалаанӡагьы, адәахьы идәылҵны иԥылеит аӷба аԥсҟы зку. Ашьҭахь реицәажәарақәа раан исаҳауан урҭ уи ашәҟәыҩҩ ихаҭа изыҳәан, иҩымҭақәа рзыҳәан ирҳәақәоз. Зегьыҵәҟьа сыздыруам, аха иҩымҭақәа иаарылыҳәҳәақәо, ҳәарада, ирыԥхьахьан. Аԥсуа қыҭақәа, ма араионқәа рҿы изныкымкәа избақәахьеит ашәҟәыҩҩцәа ирԥылауа. Асасдкылара иахәҭоу зегьы ҟарҵоит, аха ашәҟәыҩҩгьы игәы ҭәны дцом, избанзар уи иаҳауам реиҳа дыззыԥшу «аԥсшәа» – ишаԥхьаз, ишырдыруа иҩымҭақәа, иџьабаа баша ӡҭахысрак ишаҩызам, аус шауа иажәа. Саргьы исгәаласыршәон Константин Михаил-иԥа иҩымҭақәа, сазхәыцуан ифырхаҵоу уи ибиографиа. Шаҟа ииашаны иҳәазеи Иуа Коӷониа иперсонаж изыҳәан, «дхаҵа ӷьеҩын» иаамҭала ҳәа. Уи, агарҵра иахьымӡаз апоет-агении гәныхәҵысҭала еиликаахьан ауаҩы ифырхаҵара шәашьа-зашьа шузамҭо иаамҭа данадумҳәала. К. М. Симонов иаамҭа бзианы идырны, иара иуаҩра уаназхәыцлак, ҳәарада, уаԥхьа ицәырҵуеит уаҩ дук ихаҿсахьа. Иҟалап, абасеиԥш иҟоу ауаа ракәзар изыбзоуроу зынӡаск аиааира ахьамгац ацәгьара, амц. Иҟоуп аԥаҩ ҳаракы, аԥаҩ ӷәӷәа иаҩызоу ауаа. Аԥаҩ ӷәӷәа, аԥаҩ ҳаракы акәымзар, адгьыл иахатәон аӡы хәашь, ишынеибакәу зегьы ӡаанарҟәрылон, иахәаҽуан. Иҟалагәышьоит урҭ аԥаҩ қәагьы аӡыхәашь анрызнымкыло. Аха уи аамҭалоуп. Убас, аӡы анырацәахалак аӡиасқәа рԥаҩқәа ишырхыҵуа еиԥш,


540

аҭоурых аҿы иҟалақәахьеит мцык зегьы амҽханакуа, зегьы аланакуа. Аха убасҟангьы, аӡиасқәа рԥаҩқәа ианырхыҵлак, ахра ҳаракқәа, ахра еилаԥахқәа гылоуп рҽыҭҳәа, аӡыхәашь ргәыдыҽҽало, изырхымҵәо. Убасоуп амц ҳшацәихьчо ауаҩԥс бзиа, ауаҩԥс ҟәыӷа ду. Аҳарамра, аԥсахра, амаҳагьара уи ауаҩ ианиаахалак, инеидхәашалоит, урҭ рҭыԥан ицрыҵуа абзиара, алашара, аԥхарра, ауаҩра ҳара ҳашҟа аҿаанахоит. Убасеиԥш иҟоу ауаҩ еиҳарак дыӷәӷәахоит, иқәԥараҿы ажәҩахыр ӷәӷәа қәа ианрықәиклак инапы. Уи уантәи иоуеит амч, Антеи имч шилалоз еиԥш адгьыл данахькьыслак. Абри азыҳәан акәзар Константин Симонов зхаҭара ӷәӷәаз ауаа... Еиӷьуп сиазҵаар. Ианааманшәалаха:

– Константин Михаил-иԥа, амаршал Жуков изыҳәан ишәҩыз даараӡа исгәаԥханы саԥхьеит. Амала, убасшәақәа агәаанагара сзыннажьит, ишәкьыԥхьыз, мамзаргьы ишәҩыз фрагментқәак ракәны, уи азыҳәан ишәдыруаз нагӡаны ишәымҳәазшәа…

– Уи ар рԥыза ду ибиографиа макьана цқьа иҭҵаам. Сара сиацәажәаны ианысҵақәаз, хәбаҟа кьыԥхь бӷьыц ыҟоуп. Уара, ашәҟәыҩҩы қәыԥш, аус уулароуп убасеиԥш, узхаану, ина лукааша ауаа, руси рхәыцреи аҭоурых иазынхартә еиԥш. Убри уашьҭаз…

– Иҭабуп, Константин Михаил-иԥа, уажәшьҭа еиҳа еилыс кааит Твардовски изыҳәангьы изышәҩыз…

– Твардовски дпоет дуун, дегьуаҩ дуун…

– Убраҟа, Твардовски изыҳәан ишәҩыз аҿы, Аԥсны аӡбахә ибзианы шәалацәажәоит, иҭабуп ҳәа шәасҳәоит. Иҭабуп ҳәа шәасҳәоит Твардовски изыҳәан убасеиԥш ажәа қәа ахьышәҳәаз азыҳәангьы. Ауаҩы игәы иахәоит, бзиа иибо рыбзарӡы анеибаҳәо. Уи сара бзиа избо апоетцәа дреиуоуп.

– Иара ихаҭа дудыруазу?

– Зны, санстудентыз, Переделкино иԥсы ишьон Баграт Шьынқәба, ибара сахьнеиз ҳаибадырит, разҟыс исоуит ашь ҭахьгьы иацәажәарақәа.

– Уажәраанӡа ҳазлацәажәоз Жуков изыҳәан еиԥш, Твардовски изыҳәангьы анҵамҭақәа рацәаны исымоуп. Аха


541

урҭ зегьы уажәазы иаҭахым. Ссирк ахылҿиааит убри изҩыз. Уаҟа тиотиа Паша ҳәа аӡәы лыӡбахә сҳәоит. Убри тиотиа Паша уажәааигәа Агәыӡера сдачаҿы днеит. Ашәҭқәа сылҭеит, «иҭабуп, устатиаҿы сыӡбахә ахьуҳәаз» лҳәеит, аха уи иахҟьа ны лара аус дақәшәазаап. Ашколхәыҷқәа, аԥсшьаҩцәа неи ны лазҵаара иалагеит, иарбан уадаз Твардовски дахьыҩназ, иарбан каруаҭыз дахьыцәаз, иабагылоу дызхатәаз астол ҳәа, нас дыхҭаркуазаап иӡбахә ралҳәаларц. Уара иуҩыз аамышьҭахь, уи апоет ду сара сҿы дшыҩназ атәы зҳәо, иза кәызаалак акгьы сызнымхеит лҳәеит тиотиа Паша. Ишԥа ҟасҵоз. Иреиӷьу ршаҳаҭгоуп сҳәан, фотографиак лысҭеит. Уа ҟа Твардовски аԥенџьыр дылатәаны «Литературнаиа газета» даԥхьоит, аԥенџьыр аҵаҟа, адәахьы Баграт Шьынқәбеи са реи ҳаидгылоуп. Тиотиа Паша дгәырӷьаҵәа инеилак убри афотографиа длырбоит. Уара уазҵааит, Твардовски изыҳәан изҩыз иацысҵома ҳәа. Иара изыҳәан сара анҵамҭақәа исымоу рҭыжьра усым, иҭыҵындаз иара ихаҭа иҩымҭақәа. Убри ауп аус злоу. Уажәааигәа исаҳаит Дырмит Гәлиа иҩымҭақәа аԥсышәала иахьа уажәгьы академиатә ҭыжьра шырмоуц. О, уи даараӡа иԥхашьароуп. Аԥсуаа шәаҟара аиҳабы пату иқәызҵода, аха араҟа… – иҵегьы акы иҳәақәарц иҭахын, аха убри аамҭазы:

– Твардовски иԥсы ҭазҭгьы, шәара шәеиԥш, уигьы, Асоциалисттә џьа афырхаҵа ҳәа ахьӡ ихырҵон, – иҳәеит аӷба аԥсҟы зкыз рахьтә аӡәы. Уи, аус аҵкыс, ахьӡ-аԥша иазхәыцра иахҟьаны, иааиԥиҟьеит Симонов Гәлиа изыҳәан иҳәарц дназлагаз.

– Твардовски аҵыхәтәантәи аамҭазы чымазарала даараӡа дгәаҟит. Аус злоу ахьӡхҵарақәеи аҳамҭақәеи ракәым. Урҭ зегьы ауаҩы данԥсуа иԥсуа роуп. Иаанхоит иҩымҭақәа. Иҩымҭақәа рыла, ҳара ҳаамҭазы, аурыс поезиаҿы Твардовски ивагылаша даараӡа дмаҷуп. Ашәҟәыҩҩы ихаҭагьы ирҿиарагьы усс иарбану ирыду? Ауаҩра ахьчара, аиаша азықәԥара. Твардовски зхатәы принцип змаз аӡәы иакәын. Иҩымҭақәа рыла мацара акәым, ихаҭарагьы, иуаҩрагьы иҟанаҵон алитература, – иажәа аахиркәшеит Константин Михаил-иԥа. Убри аамҭазы схаҿы


542

еиҭа иаацәырҵит аԥаҩ асахьа. Еиҭа исҳәеит сгәанала: «Аԥаҩ иннакылоит аӡыхәашь. Аха изаҵәымзароуп, сара заҵәык соуп амҳәароуп аԥаҩ ахаҭагьы. Иаргьы зырӷәӷәаша ашьҭахьҟа, анаҩсҟа, еиҳазаргьы, еиҵазаргьы иҵегьы хра еилаԥахрақәак гылазароуп. Убас еизыҟан уажәы ицәажәоз ашәҟәыҩҩы зыӡбахә иҳәози иареи. Ах, анаџьалбеит, шаҟа шьыцра бзиала узҵашьыцша, шаҟа узҿыԥшыша ҿырԥштәы бзиоузеи!»

Абраҟа инҵәоит абри анҵамҭа хәыҷы, ишысҳәаз еиԥш, жәаҩа шықәса уажәаԥхьа аӷба «Адмирал Нахимов» акаиута ҿы стәаны, сыблокнот ианысҵаз. Уажәы уи анҵамҭа сахәаԥш уеит. Саԥхьа иқәуп Константин Симонов инапы ақәыҩны зны исзааиҭиз иажәеинраалақәа реизга ашәҟәы. Уаҟа иақәҩуп: «Дорогому Джума Ахуба на добрую на память от автора»,

– ҳәа, нас иануп еицырдыруа иавтограф. Уи сара иҵәахны исымоуп шәҟәы ԥшьак еиԥш.

Даҽа гәалашәара хәыҷы. Уи ашәҟәыҩҩы идҳәалоуп, амала, акырынтә сазхәыцит, слакҩакит исҳәару исымҳәару ҳәа. Сара уамак исзеиӷьымзаргьы, иара изыҳәан абзиа ахьаҳәо аҟнытә… Ашәҟәыҩҩцәа Реидгылаҿы аусура салагеижьҭеи шықәсыкгьы мҵыцызт. Сгәы иаанагон, сажәа акыр ахьаԥхылнадо, Аԥсны аҩныҵҟа аума, анҭыҵ аҭыжьырҭаҿоумаиахьаасылшо, хар змам ашәҟәыҩҩцәа срыцхраалап, убри ала сыхәҭак алазгалап ҳлитература гәакьа аӡыргара, ахьӡ-аԥша аҭыгара ҳәа. Ашьҭахь, ашықәсқәа аныбжьыс, иаҳа сыҽныскылан, исылшозгьы рыгыжьра салагеит. Изҭахыда аӷацәа умазар. Изхысҳәаауа, ҩымҭа бзиак збар, аԥхьаҩ ишҟа анагаразы исылшо зегьы ҟасҵароуп ҳәа санхәыцуаз, ашәҟәыҩҩцәа реидгылаҿы инанагеит ԥҳәыск лнапҩымҭа. Шәагаала иҟаларын ҩажәа-ҩажәихәба рҟынӡа кьыԥхь бӷьыц. Ҵакылагьы роман дук алан. Лара, автор лхаҭа, ааӡаб зхызгахьаз аӡәы лакәын. Убри атәоуп илҩызгьы. Санаԥхьа, иаҳәоз афакттә материал убасҟак исгәаԥхеит, иааҟәымҵӡакәа схы-сгәы иҭагьежьуан. Аҭыжьра азыҳәан иазхомызт аредактор инапы. Ашәҟәыҩҩы днатәаны иаахиҩылаар акәын, уаҳа ԥсыхәа амамызт. Аурыс бызшәала усеиԥш ҟазҵашаз Аԥсны аӡәгьы дсыздыруамызт. Сышхәыцуаз, даасгәалашәеит Симонов. Исгәалашәеит уи зны, иԥылараан,



543

Алитературатә институт аҿы астудентцәа иҳаиҳәаз. Иҩымҭак азыҳәан факттә материалқәак иҭахызаарын. Диҿцәажәарц иӡбеит генералк. Адиктофон рыгәҭа инадыргылан, аицәа жәара, мап, ацәажәара далаиргеит агенерал. Шаҟаамҭа дцәа жәоз заҳҭахузеи. Даналга, ицәажәара ақьаад ахь иниал геит астенографистка, амашинистка инахылкьыԥхьааит. Ашәҟәыҩҩы астилистика аганахьала инапы иааҵихит. Агенерал ишимуаз, уара ухы иаурхәарцоуп изысҳәаз шиҳәоз, Симонов иредакциала ҳәа нанҵаны, авторс агенерал днаҭан, хәышә даҟьа инарзынаԥшуаз агәалашәара хазы шәҟәны иҭыҵит. Ишысҳәаз еиԥш, абри аҩыза афакт астудентцәа иҳаиҳәахьан Константин Михаил-иԥа. Акыр зыҩуа исылшо рыгсмыжьып ҳәа схәыцра аригьы анацла, исгәаӷьит. Ухшыҩ аҵкыс умч аниааиуа иумгәаӷьуа иҟоузеи! Анапҩымҭа иазкны, ихьӡала инеиҵыхны ашәҟәы зҩит. Анапҩымҭа зтәыз дыздыруаз аҳа уи диздыруамызт идызгалаз (арекомендациа) ҟазҵазгьы. Аԥҳәыс бырг, ԥара-шьаралагьы инанамгаз лыҟәрышьқәа ааизганы, днықәланы дцеит Москваҟа. Днеит дышиашаз иҩны. Ишәгәаламшәои, Абаҭаа Беслан иԥхыӡ иалаз лҿы иажәа еиҭалҳәарц аҭакәажә днаишьҭырц иӡбуеит. Нана, сара уи лышҟа сназышьҭуада анылҳәа, «быбжьы ҩҭгашәа саанықәны бнеихар, хымԥада бнарышьҭышт» иҳәоит. Уи агәра ганы дыҟан, иара иеиԥш, ларгьы ԥхыӡ дылбахьеит ҳәа. Уаҟа дегьымҩашьеит. Араҟа, сара сус аҿы, хымԥада аус руит иара, Симонов, бзиа иахьибоз, хатәы ҩнык еиԥш иахьиԥхьаӡоз Аԥсны, уи атәылаҿацә аҟнытә инеиз ашәҟәы хамҵгылашьа имамызт, ҩбагьы, сысалам шәҟәаҿы иааркьаҿны иаҳәон анапҩымҭа уаҩы иааџьеишьаша афакттә материал шагәылаз. Дидикылеит иҩны. Акраамҭа еицәажәон. Данцоз Аԥсныҟа, банбахынҳәуеи ҳәа данлазҵаа, уахаҵәҟьагьы сцон, аха сцага сымам, харантә издыруа џьоукы срықәгәыӷуеит исырҭап ҳәа, ишаасоулак, сцоит анылҳәа, Константин Михаил-иԥа шә-мааҭк аԥара лиҭеит. «Аԥсуа шәҟәыҩҩцәа ибзианы дшәыхцәажәон, уара узыҳәангьы ажәа бзиақәа иҳәеит, асаламгьы узааиҭиит»,

– лҳәеит аԥҳәыс, лнапҩымҭа изныжьны дшаахынҳәыҵәҟьаз сара сҿы днеины. Уи, ҳәарада, еиликааит, ашәҟәы изыҩра,


544

ауаҩы дахьизынасышьҭыз сыгәаӷьра зыхҟьақәаз, аха аҟәыӷа еснагь доуҟәыӷахым, иқьиара зехьынџьара иаумааԥшыхәа,
СССР ашәҟәыҩҩцәа реидгыла иалоу, Аԥсны ашәҟәыҩҩцәа реидгыла аконсультант ҳәа, изажәӡа изҵаҩыз ашәҟәы автор длаимырҟәит, дааԥышәырччазар акәхап, аха сидыруазшәа ҟаиҵеит. Ашьҭахь, акыр шықәса ҵхьаны, ҳанеибадыр, ари афакт сара исҳәа акәым, иара игәалашәаны, дызусҭада ҳәа дазҵаар ҳәа сшәон.

Изыхьӡузеи аамҭа цоит? Амшқәа, амзақәа, ашықәсқәа рҽахьеиҭнырԥсахло азыҳәан мацароума аамҭа цоит ҳәа зырҳәо? Иубахьаз, узацәажәахьаз, узхаану «аԥаҩ-уаа» рыԥс ҭазаара ианалҵлак, Баграт Шьынқәба иҳәан еиԥш, рыбжьқәа харантә иааҩуа ианалагалак, иацы иҿыцныҟәаз асаби, иахьа имышәхәы анамихлак…

Еиҭах сгәы иаланы сназхәыцит, даазбацыԥхьаӡа уи ауаҩ иааиҳәоз зегьы ақьаад иахьанысымҵоз. Шаҟа сгәы иалоузеи ақьаад иахьанысымҵоз убри аӷба, хатәы ҩнык аҟны еиԥш, ашара сахьаԥылахьаз, асамықьҭанаҿы изныкымкәа амузыка сахьазыӡырҩхьаз, иара азыҳәан убасҟан сгәы иааҭашәаз, изеиԥшроу ҳәа исзышьақәгылаз «ахаҿсахьа». Дыҟам уи ауаҩ, иҟам уи аӷбагьы. Ауаҩы иеиԥш, аӷбагьы иамоуп аҿҳәара, иҟоуп аџьал. Ауаа реиԥш, аӷбақәагьы ҭахоит машәырла, џьоукы фырхаҵарыла, џьоукы амшын инхыҵуеит рыҿҳәара анааилак. Еиԥшым рымҩақәа анҵәашьа. Ахаҭа ҭахазаргьы, даҽа хшыҩрҵарак, даҽа урокк ҳазныжьны ицеит «Адмирал Нахимов». Ауаа иаҳдыруазарц ауаҩы иаҵкыс еиҳау ҳара ҳзыҳәан ишыҟам даҽакы. Ауаҩы дзыԥсоу анаҳхашҭ, иҵааҟәрылоит ҳразҟыӷба. Уи аӷба амашәыр бааԥс ианақәшәа, иҭахаз аныҟәаҩцәа ҭахагәышьеит, аха иаанхаз реиқәырхаразы изакә фырхаҵароузеи иаадырԥшыз асовет уаа.

Изҿыз аусқәа рылоума, рцашьа алоума, ирҭынхаз ауахҭа алоума, иахьеихькьысуа рацәаны, уи ауаҩ дуи аӷба дуи сара схы-сгәаҿы иаанхеит, рылшарақәа хеибарҭәаауа, аҵх иалԥхо ҩ-еҵәак иреиԥшха.

1986


А х қ ә а



АПОВЕСТҚӘА Бзоу �����������������������������������������������������������������������������������������������������������������������7
Асас ���������������������������������������������������������������������������������������������������������������������45


АЖӘАБЖЬҚӘА Аӡын хәыл азы ������������������������������������������������������������������������������������������� 131
А шәма ишьҭашуан ала ��������������������������������������������������������������������������� 176 У сы шҭоу… ��������������������������������������������������������������������������������������������������� 199 Мшыбзиа – бзиала ��������������������������������������������������������������������������������������207 Хьӡы рҳара �����������������������������������������������������������������������������������������������������217 А хыӡ��������������������������������������������������������������������������������������������������������������� 224 Ҿамҩак ажәҩан ������������������������������������������������������������������������������������������ 252 И сы ишьеит������������������������������������������������������������������������������������������������� 256 Сырхашҭит, срыкәыхшоуп ����������������������������������������������������������������������� 275 Акәаш-мца ����������������������������������������������������������������������������������������������������� 283

АЖӘЕИНРААЛАҚӘА Сажәеинраала ���������������������������������������������������������������������������������������������� 320
Амахәҭа хәыҷ ����������������������������������������������������������������������������������������������� 321 Аӡыхь ��������������������������������������������������������������������������������������������������������������� 321 “Сна шит аҩада. Ашьха ҳаракыра”������������������������������������������������������ 321 Ерцахә ������������������������������������������������������������������������������������������������������������ 322 Ахаҳә ��������������������������������������������������������������������������������������������������������������� 322 Аа ын �������������������������������������������������������������������������������������������������������������� 323 Амшын ������������������������������������������������������������������������������������������������������������� 324 Амҩахәасҭа ��������������������������������������������������������������������������������������������������� 326 “Ашьха, ашьха акаҵәара” ��������������������������������������������������������������������������327 “Амҩа уқәыз”��������������������������������������������������������������������������������������������������327 А хьарца ���������������������������������������������������������������������������������������������������������327 Ала шҳәаа” ��������������������������������������������������������������������������������������������������� 328


546

Ан лмыткәма ������������������������������������������������������������������������������������������������ 329 “Исзаатызшәа жәҩангәашә хьара” ���������������������������������������������������� 330 “Ари абжьарак сан даазқәылаз”������������������������������������������������������������ 331 “Ианызбо, сымҩа уаҳа имцошәа”��������������������������������������������������������� 331 Сразҟы, сразҟы сылахәмаруеит”����������������������������������������������������������� 331 “– Ҳаи, иш ацәгьоу лара ллеишәа!”����������������������������������������������������� 330 “Ари абжьарак сааҩнымҵӡо”������������������������������������������������������������������ 332 “А хӡы хьшәашәа сықәнаҭәоит” ����������������������������������������������������������� 333 “Ас гәырҩала са смиӡандаз” ������������������������������������������������������������������� 333 “Изаҳҭахузеи, изаҳҭахузеи” �������������������������������������������������������������������� 334 Изыхҟьозеи? ������������������������������������������������������������������������������������������������� 334 Амҩан �������������������������������������������������������������������������������������������������������������� 335 “Бысзы шын, ашәхымс былагыла”������������������������������������������������������� 335 Алықьса Лашәриа изку ажәеинраалақәа ����������������������������������������� 336 Ауаҩы дыҟанаҵ... �����������������������������������������������������������������������������������������337 “Изы соузеи адгьыл”��������������������������������������������������������������������������������� 338 Ашьха ������������������������������������������������������������������������������������������������������������� 338 Уи ауха ����������������������������������������������������������������������������������������������������������� 339 Шәареи сареи ���������������������������������������������������������������������������������������������� 339 Хәыцрақәак �������������������������������������������������������������������������������������������������� 341 Гәадурас иумаз �������������������������������������������������������������������������������������������� 343 Сҩыза гәакьа ������������������������������������������������������������������������������������������������ 345 Амҵәыжәҩақәа ������������������������������������������������������������������������������������������� 345 “Закә еидароузеи” �������������������������������������������������������������������������������������� 346 Ра хьатәи ақәа ���������������������������������������������������������������������������������������������347 Москва ������������������������������������������������������������������������������������������������������������ 348 “Сынҭалазшәа анасы ахьышәҭуа абаҳча”��������������������������������������� 348 Ашьауардынқәа ������������������������������������������������������������������������������������������� 350 А суа иҭаацәараҿы ����������������������������������������������������������������������������������� 351 Сара иубац сакәӡам ���������������������������������������������������������������������������������� 352

АЖӘАМААНАҚӘА Аҽада ҟәыш ��������������������������������������������������������������������������������������������������� 355
Ахьажьи Аҟармаҵыси ������������������������������������������������������������������������������� 356 Аҷынҷа �������������������������������������������������������������������������������������������������������������357 Аламҵ �������������������������������������������������������������������������������������������������������������� 358 Абынҽа ����������������������������������������������������������������������������������������������������������� 360 Ахшыҩи амчи ����������������������������������������������������������������������������������������������� 361 Апаҿа ��������������������������������������������������������������������������������������������������������������� 362


547

А сынкәа �������������������������������������������������������������������������������������������������������� 362 Адаӷь ���������������������������������������������������������������������������������������������������������������� 363 Аҳәына ��������������������������������������������������������������������������������������������������������� 363

АХӘЫҶҚӘА РЗЫ Ахьча Чаҳмаҭи аҩсҭа Қәамзачи рлакә ���������������������������������������������� 365

Аӡлагарахьчеи, аҷкәыни, аҽадеи ��������������������������������������������������������� 369

АДРАМАҚӘА Ҳашьхақәа рышәшьыра ��������������������������������������������������������������������������� 373
Дадгәыл ���������������������������������������������������������������������������������������������������������� 424


АГӘАЛАШӘАРАҚӘА А шӡара азгәыҳәра ����������������������������������������������������������������������������������� 465
Аиаша иашьас измаз ����������������������������������������������������������������������������������477 Ауаҩы дыҟанаҵ ������������������������������������������������������������������������������������������� 494 Ашәҟәыҩҩы-аибашьҩы ��������������������������������������������������������������������������� 526 Ауаҩи аӷбеи �������������������������������������������������������������������������������������������������� 538
Џьума Басариан-иԥа Аҳәба

Иҩымҭақәа реизга хә-томкны


Аҩбатәи атом

Аповестқәа
Ажәабжьқәа
Ажәеинраалақәа
Адрамақәа
Агәалашәарақәа


Джума Виссарионович Ахуба

СОБРАНИЕ СОЧИНЕНИЙ В ПЯТИ ТОМАХ


Том второй

Повести
Рассказы
Стихотворения
Драмы
Воспоминания

На абхазском языке

































Аредактор Гәында Аӡынба Компиутерла еиқәлыршәеит Асҭанда Аџьынџьыл































Аформат 84х108 1/32. Атираж 500. Иҟаҵә. акь. бӷь. 17,25.

Инықәыр. акь. бӷь. 28,98.


Отпечатано в ООО «Флер-1» 350058, г. Краснодар, ул. Уральская, 98/2

