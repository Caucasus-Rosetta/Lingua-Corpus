Платон Бебиа

АГӘЫ ИАЛАХАЗ АҴӘЫМӶ
Амшынҵақәа

Аҟәа
Аԥҳәынҭшәҟәҭыжьырҭа
2018

ББК 84(5Абх) 6-44
Б 47

Бебиа, П. Хә.
Б 47 Агәы иалахаз аҵәымӷ : амшынҵақәа / Платон
Бебиа. – Аҟәа : Аԥҳәынҭшәҟәҭыжьырҭа, 2018. –
408 д.
Д. И. Гәлиа ихьӡ зху Аҳәынҭқарратә премиа занашьоу апоет Платон Бебиа ишәҟә ҿыц ианылеит
имшынҵақәа.

ББК 84(5Абх) 6-44

© Бебиа, П. Хә., 2018
© Аԥҳәынҭшәҟәҭыжьырҭа, 2018

АГӘЫ ИАЛАХАЗ АҴӘЫМӶ

Алагарҭа
Шьыжьымҭан. Иахьак зынӡа амш каххаа иааԥшит. Ажәҩан џьара ԥҭацкгьы хыршәламызт. Ам­
ра заҵааира ажәҩан агәы иазҩеиуан. Змахәарқәа
ԥхьар­ҵәаны, зҽагаҿы цырцыруа арашәара иаҿыз
саб ишҟа саанаԥшит сара. Сизааигәахо саналага,
иаргьы иҽага нарсны аԥшра далагеит, амала, сара
сахь акәым – амшын ахь. Ҳара ҳахьынхоз ахәыԥшӡа
аҟынтәи ицаӷь-цаӷьуа Аԥсны ашьхақәа раҳ Ерцахә
ԥагьа ушаҿаԥшуаз еиԥш, ацәқәырԥа еибарлаҳқәа
еилаарцыруа, агәгьы кеикеиуа ухыԥшылон Амшын
Еиқәа. Уажәы саб иҽага иԥышьҵаргәаны уахь аԥшра
даҿын. Уи санынеизааигәахагьы:
– Уааишь, с-Галаџ, уааишь! – иҳәан, днасыҵасны
ахьышәҭҳәа саашьҭиԥаан, снаганы ижәҩа снықәир­
тәеит. – Ибзианы уԥшишь, да!
– Сыԥшуеит.
– Ани амшын умбои!
– Ани зегьы ӡума?
– Ааи, уи амшын ахьӡуп. Ани иху убома?
– Иаба?
– Ибзианы уԥши!
Шьхарҵыск иаҟараны ишкәакәаӡа сылаԥш
нақәшәеит. Арахәыц еиԥш ихәхәаӡа лҩа еиқәаҵәа
хәыҷыкгьы ахылҵны ицон.
– Аӷба збеит, аӷба шкәакәа! – сгәырӷьара ҳәаак
амамызт сара, сыԥсы ахьыхәхәагьы сазыԥшуан уи
сызхара исзымбо. Сабгьы заҵааира ижәҩа аҩахара
даҿын, уи ибзианы исирбарц азы. Еҳ, анаџьалбеит,
аб ижәҩа!
3

– Ани абацои, саб?
– Аҟәаҟа акәхап иахьцо!
– Наҟ мшын нырцәҟа ицар ҟамлаӡо?
– Мап.
– Избан?
– Уахь иҟоу Ҭырқәтәыла ауп.
Саб ашьшьыҳәа ижәҩа саақәихын, сааигәыҵакны, иҽагагьы нкаршәны, уи ахәы аарманшәаланы
днықәтәеит. Нас, абырсааҭк зҽызыԥсахыз иҟазшьа
иаҵаз агәырҩа алаиҵәахырц иҭахызшәа, абри
ажәабжь сеиҳәеит. Ахәыҷы усгьы иибои иаҳауеи
ихашҭӡом.
…Ихынҳәит
есиҟарҵалакгьы
Ҭырқәтәылаҟа
иагаз Бебиаа. Зегьыҵәҟьа зымаазаргьы. Урҭ ара
иахыҵны ианцоз усҟак лаӷырӡы карымҭәазар ҟалап, ианыхынҳә рҭыӡҭыԥқәа иахьырхылаз шаҟа
игәыԥшаа-хыԥшааз аҟара. Иԥсны ибзахаз реиԥш
еиԥылеит, рҳәеит наҟ-ааҟгьы. Ирҵәыуеит, ирџьабеит уаҟа ирцәыӡны, арахь уаҳа изыхнымҳәыз рашьцәагьы. Ҳабду иашьеиҵбык дыҟан Хәлаҷ ҳәа. Ееи,
абри аҩны дзыҩнамло, алыӷәра хыла иҵзыԥссо,
уаҩы домбеик иакәын, рҳәеит. Иӷәӷәамҭаҵәҟьа дҭагылан, ԥҳәысгьы дааимгацызт. Уи, Бебиаа мҳаџьырра ианагоз иара арахә иманы ашьха дыҟан. Хәлаҷ
иԥсеиԥш бзиа дибон, ихаҟарагьы пату лықәиҵон
раԥхьаӡа рыҩнаҭаҿы иибаз иҭаца. Аиашазын ларгьы
лыхцәы-қамыз асаара илаӡо, лҳәыҳәблақәа ҭыԥхо,
ҟазшьалагьы инаулаҵәоз ссирӡак лакәын, рҳәеит.
Абхәында хьаа дус иҟаиҵеит, егьырҭ изыхнымҳәыз
зегьы раҵкысгьы, абри иҭаца хазына Ҭырқәтәыла длахәлабга дахьцаз. Адоуҳа змаз уаҩын рҳәеит Хәлаҷ. Шарԥазык ихы-иԥаҵа саны, иҿы-инапы
ааӡәӡәаны, рыҩны ашьҭахь икажьыз ахаҳә шкәакәа
днеины днықәгылан, иҩнапыкгьы раҳаны, ажәҩан
даҵаԥшуа ҿааиҭит:
– Хыхь иҟоу ҳаб Анцәа ду! Иахьа амҩа хара
сықәлоит. Суҳәоит улаԥшхаа схумыжьырц! Аишьцәа
4

иаҳхылаз ахьымӡӷ ҳхаҳхратәы, ҳҭаца бзиахә лыԥшаараҿы сурманшәаларацы! Иамуӡакәан уи ԥшаашьа
лмоуа иҟалозар, суҳәоит, зегь зымчу ҳаб Анцәа ду
еибгала сара схаҭа арахь амшын сыӡхумыжьрацы!..
Абас дыбӷаны амҩа дықәлеит, рыцҳа, Хәлаҷ.
Иҵит мызкы, шықәсыбжак, шықәсык… Уаҳа уи ихабарк ааҟмалаӡеит. Ашьҭахь, такәы анҵы Ҭырқәтәылан ицан иаауаз ҭырқәа ҭуџьарк иҟынтәи иагьааргеит абас еиԥш иҟаз ажәабжь. Хәлаҷ, аҵыхәтәан
Сҭампыл дахьнеиз, иидыруаз џьоукы ԥшааны, даараӡагьы иҽишәеит, рҳәеит, аха дзықәгәыӷрыз ҳәа
аӡәгьы акгьы дықәимырԥшит. Акызаҵәык иаҳаӡазгьы абриоуп: «Уҭаца асирра дҭарҵеит…» Уи иаанагозеи аниҳәа, иаанагозеи умбои асулҭан уадалықь
ԥҳәысс дигеит, ахаангьы дуцәыӡит ауп, рҳәеит…
Дцон, Хәлаҷ ихәылазкыша, Ҭырқәтәыла далаланы,
иудыруазеи ана иамуазаргьы ара ма џьара дышԥасымбари ҳәа игәы меиҵажәкуа, дыԥшаауа. Ашьҭахь,
уи амгәахьаа изҵысны, ацәҳәыра дшықәыз мацара, Аԥсныҟа ихы рханы дыԥсны дышкажьыз рбеит,
рҳәеит…
Ааи, иҟан адоуҳа змаз ауаа!
Аҵара ҳҭан. Ус, иааҳалаҩҩит абас еиԥш иҟаз
хҭыск. Гәыԥҩык асасцәа дахьқәа Аԥсны иаҭааит.
Урҭ, ҳаиҳабыра раԥхьа инагыланы, Аԥсны ахиаҵыхәеи акы аанмыжькәа иддырбеит, ҳжәытәҳҿатә, ҳҭоу­рых, ҳкультура уҳәа иахьынӡарылшоз зегьы ирыздырхәыцит. Аҵыхәтәан, реиԥырҵра аамҭа
анааи, астол-еишәа еиҵҳәа дугьы рзыҟарҵеит, уаанӡатәиқәа иреиԥшымкәа, аҵыс-хышгьы агымкәа.
Чарабжара инеихьаны аамҭазы, астол агәҭа итәаз
асасцәа руаӡәы дҩагылан, иаҵәца ҩышьҭыхны
аныҳәаҿа аҿааирхеит, уи Ҭырқәтәылатәымкәа дыҟамызт – ҭырқәбызшәала дцәажәон, аҭырџьман ахьхьаҳәа аԥсышәала еиҭалгон. Асас Аԥсны аныҳәаҿа
ҳәаны данаалга, иаҵәца ҩҭыркәкәаны, наҟ-ааҟ
идтәалаз аԥсуаа раҵәца бжатақәа днарыхәаԥш5

ны, иаҵәца иҭахаз ацәыкәбаргьы инацәхыԥ ду
инақәҭәаны, иккаӡа аԥсышәала ҿааиҭит рҳәеит:
– Абасоуп аԥсуаа аҩы шыржәуа!
– Аа-а, уанаџьалбеит, уаԥсыуоума? – ҳәа
иӷьаҵәы-ӷьаҵәны наҟ-ааҟ игәыдхахалазаап уаанӡа
хьаас дымкӡакәа идтәалаз ҳаԥсуа еиҳабырагьы. Аха
иара зынӡа уаҳа акы ааимаҳаӡазшәа, ирҳәаз закәи
ҳәа аҭырџьман ихы налықәикит, рҳәеит…
Сара ԥсраҽнынӡа исхашҭуам, раԥхьаӡа Ҭырқәтәылантәи аԥсуаа гәашақәа рабшьҭрахь ихынҳәны, Аԥсны ианааз амш. Ҭагалара хаакәакәараӡа иԥхон. Аҟәа аҳаиртә баӷәазаҿы зҽааиқәызкыз аҳаирплан иааҭыҵит урҭ, иаабац, иҳаҳац аԥсуа-хаҭақәа.
Урҭ рԥыларазын ихыҵны инеиз Аԥсны зегьы аҿтәи
ауаа рацәа, рыбла ҭхахақәа рхыԥшылахаҵәҟьагьы
рамраӡакәа, ирыхеит рабдуцәа лабжышла инрыжьыз
ари аԥсуа дгьыл рыцҳа. Ԥшьымаԥха уи рҽықәыжьны, иргәыддыҳәҳәалан иргәыӡуан, урҭ агәаҟқәа, ари
адгьыл хазына.
«Ҳааит, шәанаџьалбеит, Аҟәагьы ахьы ҭоуп ахьы­
р­­ҳәо аҭыԥ хазынаҿы, ҳшьам дгьылаҿы!..» – рылаб­
жышқәа ирхәаҽуан, урҭ арыцҳақәа, уаҳагьы ргәы
иднарҳәомызт.
Сара ԥсраҽнынӡа исхашҭуам урҭ анынаскьаагоз,
Аҟәатәи аҳаиртә баӷәазаҟны иҟаз аџьашьахә атәгьы. Изеиԥырымҵуа еилаҵәаны еилагылаз ауаарацәа иаарылҟьеит акиҳәа аԥсыуа ԥҳәызбак иааҭлырҟьаз аркәашага. Нас ишьҭхысааны, амца аркӡаны,
саси-ԥшәымеи еибаԥсахуа икәашо иаақәлеит. Сара
сахьыжәбо сааихьеит, убри аҽнада џьаргьы исымбац
аԥҳәызба ахапа лҳәо, дасны еинылҟьо, дышьҭхысааны дкәашо, деиҵаԥжәангьы дҵәыуо… Уи ҳаԥсуа артист ԥҳәызба Нели Лакоба лакәын.
– Иҟалазеи, уара, ани дагьҵәыуо, дагьыкәашо? –
ҿааиҭит ԥсшьаҩык, ижәҩақәа хьнаҳәо еидара амандарина даҵаланы дшааиуаз, данааҳалаԥш.
– Уи, уара ахаангьы иузеилкаараны уҟаӡам! –
иаҭеикит Рушьни Џьопуа.
6

Ҳабдуцәа рыцҳақәа ирҳәалон: иагьа аҳауа бааԥсызаргьы, Ҭырқәтәылатәи ашьхақәа анааԥш, хымԥада
амш еилгоит ҳәа.
Сара ашьжьымҭан саныҩагылалак, раԥхьаӡа
абарҵа сааҵаххны аҭырқә шьхақәа рышҟа сыԥшуеит, урҭ џьаракыр избозар ҳәа.
Амш еилгарушь, анаџьалбеит?!
Сентиабр 30, 1988. Москва – Анкара.
Москва. Асааҭ жәба рзы Тельман ибаҟа амҵан
ҳаиқәшәеит зегьы. Хәминуҭк иагхаз ҳаизыԥшӡом
иҳәеит иаха ҳгәаҳҽанызҵоз ҳгәыԥ аиҳабы Семион
Шуртаков. Уажәы, аамҭа сааҭыбжак шахылоугьы,
иара ихаҭа дыҟаӡам, ҳаизыԥшны ҳгылоуп. Ицеит
даҽа сааҭкгьы. Ҳаԥырра аамҭа заҵааира иааигәахоит. Аҳәыҵәыҳәыҵәра иаҿуп зегьы.
– Ак ихьит акәымзар, уи дуаҩеиқәҷабуп?! – рҳәоит дыздыруа.
Иҩны итәахьаз-игылахьаз ҷкәынак иҽааилӷәыцәааны уахь дыҭрысит. Ҳгәы ҭамгыло ҳшизыԥшыз
дааит уи аԥхӡы наԥхьаҳәо. Аҩны дыҟаӡам иҳәеит.
Игәылацәа урзымҵааӡеи анаҳҳәа – урҭ дрыздырӡом
рҳәеит.
Ҩажәак еихысҳәаалоит. Сара ҭахцәақәак сымоуп Москва. Шықәсык ахь знык снеины аҵәҵәа
аныҟасҵалак: «Аа-а, Аԥснытәи ҳауа ду дааит!»
ҳәа, – игәырӷьаҵәа ашә аадыртуеит. Алшықәсанык уаҳа аӡәгьы рыҩны дымнеиуазаап, убама?!
Ҳаизыԥшуп ҳгәыԥ аиҳабы. Аӡәы анс иҳәоит,
аӡәы – арс. Амашьына дашьызар рҳәан, ГАИ ашҟа
аҭел иасит. Иааиқәшәаны џьара дыԥсызар рҳәан,
аморг ашҟа адырра ҟарҵеит.
– Уара, абри хынҩажәижәаба шықәса зхыҵуа
ауаҩы, ҳаиқәшәарц иалихыз аҭыԥ ихашҭны, аеро­
баӷәазахь дцазар ҟалап ҳәа, – аӡәы иааиҿыҵҟьеит,
зегь убри ҳагьахьынҳалан, ҳаццакны автобус ҳанҭалеит. Шереметевогьы ахи-аҵыхәеи еимаадеит, аха
дыҟам ҳԥыза.
7

– Сзыцәшәо удыруоу?– ҿаалҭуеит Нели Ҭарԥҳа.
– Аԥснынтәи шәҟәык ҳашьҭарҵазар ҟалоит? –
иҳәоит Кәымф Ломиа.
– Ҳанаауаз зыбла ашьа хыҵәалозгьы ыҟамзи? –
амца нацрасҵоит сара.
– Шәаҟәыҵи, уара, наҟ! – днаҳақәымчит Алықьса
Гогәуа.
Ус: – Шуртаков дааит! – ҳәа ԥҳәыск лыҵәаабжьы
аагеит.
Ихәдахаҵа хьырвырӡа, ҳашәҟәқәа зегьы згәылоу
ипапка еибамыркӡакәа, аԥышԥыш дыччо дааҳадгылеит шәхәыцра еиқәаҵәак уаанӡа иҳаззырҵысхьаз
Семион Шуртаков. Ҳарҭ зегьы уи иааира убриаҟара ҳаигәырӷьеит, абырсҟатәи иааицыз: «Ҳашԥанурҵәеи, абааԥсы?!» ҳәа, – амалахазгьы џьара аӡәы
иааиҿымшәеит.
Аҳаирплан ҩышьҭԥрааны ажәҩан иналалеит.
Оҳ, гәышьа! Ҳара Ҭырқәтәылаҟа ҳцоит. Уажәшьҭа
хымԥада агәра згоит џьара хьаҳәа-ԥаҳәак шаҳмоуа
ала. РСФСР ашәҟәыҩҩцәа рделегациа ҩажәижәаҩык
еидызкыло ԥшьҩык аԥсуаа ҳалашәеит. Ари зегьы
зыбзоуроу, ҳәарас иаҭахузеи, Нели Ҭарԥҳа лоуп.
Сара Ҭырқәтәылаҟа сцоит. Саб, шьыжьымҭанк
ижәҩахыр сықәыртәаны исирбоз ани аӷба шкәакәа
ахьзымцоз Ҭырқәтәылаҟа! Сабду иашьа, адауаԥшь
иаҩызаз, Хәлаҷ рыцҳа дманшәалаханы ишьҭахьҟа
дзымгьежьыкәа, иҳәахьа
ихьӡаны
ацәҳәыра
дахьықәыԥсыз Ҭырқәтәылаҟа! Зыԥсадгьыл зыԥсы
шахьыхәхәаз иқәҵны ицаз, иахьа Аԥсныҟа иааԥшуа зхы-зҿы ԥшьаны Аллаҳ иҳәо аԥсуаа ахьыҟоу
Ҭырқәтәылаҟа! Сара аӡы шыцәоу избар, акызаҵәык
акәын сзыҳәозгьы: «Сыԥсы ахьынӡаҭоу, знызаҵәык
иадамхаргьы, Ҭырқәтәыла сырба!» «Уажәы, сара
зынӡа хьаасгьы исымам сызлашыҩкны зыҩра саҿыз
ашәҟәы «Ақьачақьцәа» бжаҩыра иахьынсыжьызгьы,
аҿар рыкәашаратә ансамбль «Шьараҭын» ахәмарцәа
еиҭагаҩыс ирыцны Голландиаҟа ицаны иҟоу сыԥҳа
8

Кама мызкаахыс лыӡбахә ахьысмаҳацгьы, мчыбжьыкаахыс ахьҭа злаланы амцашоура змаз смаҭа
хәыҷы Анри игәабзиара шыҟоу ахьсзымдыруагьы!»
Сара Ҭырқәтәылаҟа сцоит. Саныхәыҷыз, ани шьхарҵыск иаҟараны амшын ихысбаалоз аӷба шкәакәа
иахаҭа-ԥсаҭаны, ажәҩан еиҩыффо иалҵәрааны
инеиуеит ари аҳаир ӷба шкәакәагьы.
Сара сывараҟны дтәоуп аурыс шәҟәыҩҩы Дмитри Жуков. Уи инаҩс итәаз Алықьса Гогәуа ихы
наиқәикын, даарагьы игәы азҭаны еиҳәоит сынтәа
Аԥсны дшыҟаз, Тҟәарчал Арышаа рҭаацәара дшаҭааз, урҭ рысасдкылара аҩыза аабыкьа џьаргьы ишимбац. Ари заҳаз саргьы, иахьынӡасылшоз ирԥшӡаны, анапы аҭо, ашьапы аҵаҵа, сналаганы ақәра
ду нызҵыз Арыш Шәлиман даныԥсуаз ииҳәаз ани
ажәаҭынха атәы сазааҭгыланы иасҳәеит. Аха Дмитри Жуков уи рацәак ихахьы иааимгеит, сара стәы
ҳәаны салгахьеит иҳәозшәа, иарҭмаҟ дынҭалан
«Ҭырқәтәыла» ҳәа зныз шәҟәык аацәырганы, еихырԥхьо иҿынеихеит…
Ҳаӷба шкәакәа жәакилометрак аҩада аҽышь­ҭых­
ны, ишиашоу Анкараҟа амҩа ааннакылоит. Ҳархыу­
уаа ҳцоит ақалақьқәа: Ориол, Курск, Харков, Днепроӡержинск, Иалта… Ҩ-сааҭки бжаки амҩа иқәхоит ҳҳаирплан. Изычҳауада, анаџьалбеит!..
Иацы, РСФСР ашәҟәыҩҩцәа Реидгылаҿы аиԥылара ҳаман. Уи анапхгара инарҭбааны иалацәажәеит
Ҭырқәтәылеи ҳареи уаанӡа иҳабжьажьыз аҵааршә
хәыҷы-хәыҷла аӡыҭра ишалагаз, аха зегь акоуп аҭырқәцәа ҳара ҳполитика шырҭахым. Аҭырқәцәа уаа
гәыразқәоуп, рысасдкылара, рчеиџьыка уҳәа аӡәы
илаҩашьом, аха, ишаҳҳәаз еиԥш, ирҭахыҵәҟьам
ҳара ҳполитика. Убри аҟнытә ҳшәыҳәоит, рҳәеит
дара, иарбанзаалакгьы ҳгербк зну гәлаҵак, бираҟк,
Кремль асахьа уҳәа џьара акы аашьҭаҳамхрацы.
Аухантәарак
ҳарҭ ҵхыбжьонынӡа
ҳтәаны
ҳашәҟәқәеи, ҳальбомқәеи, ҳсахьақәеи абӷьыцқәа
9

ргәылжәжәара ҳаҿын, Ленини Кремли, ҳгерби ҳбираҟи зныз абӷьыцқәа. Амала, зегьы хьаас еицҳамаз
«Анбан» шәҟәқәа хәба-хәба рыда ишәдыргаӡом ҳәа
ҳарҳәан, рӷьырак Москва иахьынҳажьуаз акәын,
арахь ма аӡәыр дҳазҵаахындаз!..
Амшын Еиқәа ҳахыԥраауеит. Ҳаҵаҟа еилаарцыруеит ацәқәырԥа еибарлаҳқәа. Изакәу сыздыруам, аха сара уи уажәы иаҳагьы агәаӷ скуеит. Аԥсуаа ҳзыҳәан цәгьамзар бзиак ааҟазымҵац Амшын
Еиқәа! Ҳабацәа баша ражәа иауалаху: амшын ак
ааҭыҩрыргьы ҳара иаҳгәыдҳалоит ҳәа?! Издыруада, амш бзиақәа раан уара абас уыҵа кеикеиуа
иаазырԥшуа мҳаџьырра иагоз ҳабдуцәа рыцҳақәа
рыԥсыбаҩ ҟәашкакарақәа иахьыуӡааԥсалоу акәзар!
Издыруада, уара абас ауаҩытәыҩса иҿы еимаҳәахуа узырҵааз амҳаџьырқәа рыцҳақәа рылабжышқәа
ракәзар?! Издыруада, уара убас уахгьы-ҽынгьы,
ӡынгьы-ԥхынгьы агәараҳәа уеилазыршуа зыгәқәа
ҭамгыло илбааудоз ргәеисрақәа ракәзар?! Анаџьалбеит, урҭқәа зегьы ҳхаҳаршҭуан, ҩаԥхьа наҟ-ааҟ арҭ
ажәларқәа еимоударатәы, арҭ аҩтәылак ухьтәы цҳаны урзыҟалозҭгьы, Амшын Еиқәа!
Амшын ҳнахыԥрааны ҳнархалоит аҭырқәа шьхақәа. Рымч шыршәахьоу мҩашьо ихажәаа-хажәааӡа, ҭагалара ааины ишаарыдгылаз удырратәы,
ихҩежьаа-хҩежьааӡа игылоуп урҭ рнапқәа еибаркны. Амала, аԥсуа шьхақәа амалахазгьы иузрыдкылом. Ҳарҭ аҳаирплан ахышәқәа рҟынтәи ҳазхара иаҳзымбаӡо Ҭырқәтәыла ҳалаԥшуеит. Сара
сыблақәа кәараҵоит, иудыруазеи, анаџьалбеит,
џьара ԥсыуа нхарак збозар ҳәа. Аԥсны инрыжьыз
рыдгьылқәа иреиԥшызар – иааны иахьынхаз, Аԥсны инрыжьыз рқыҭақәа рыхьыӡқәа рыхьӡырҵазар
ара иахьааиз, ишԥадырӡрыз раԥсуа нхарагьы: ашҭа
еиҵҳәа, апацха, акәасқьа, аказарма, аҵеџь ахагыла
аҭаны… Уажәшьҭа излахьшәашәарахьоу ала, иудыруазеи ҽуаҩык иуапа хәылда дҭашьшьы, ихҭарԥа
шкәакәа ихарҟаца, иҽыхәа иаҵәа иҵашьацәқәысуа
10

апҟарапҟараҳәа џьара днеиуазар… Ма аԥсыуа ӡлагарак, ма хьчакы… Аха урҭқәа акгьы ыҟамызт. Ҳаӷба
шкәакәа заҵааира аҽыланарҟәуан, заҵааирагьы иааины ҳабла иаахгылон кыцла, кыцла мацара ихыбыз
аҩынқәа ҟаԥшьшьыхәаҵәара-ҟаԥшьыхәхәаҵәара­
ӡа. Ҳҳаирплан Анкара аҳаирбаӷәазаҟны итәеит. Ҳа­­
ра Ҭырқәтәыла ҳаҟоуп. Инаҳаԥызаны автобус аш­ҟа
ҳрыманы рҿынархоит. Ус, сишь, хаҵак ауаа рыжә­
пара еиҩырҽҽа дшааиуа: – Сахьшьа хәыҷы?! – ҳәа
дыҳәҳәаны Нели Ҭарԥҳа дааигәыдиҳәҳәалоит. Иааигәыдибаҳәҳәалоит уи ицыз ахаҵагьы Алықьса Гогәуагьы. Арҭ Ирфан Атани (Атәанба) Меџьми Гогәуеи ракәын.
Иацы ашьыжь Москва, Нели Ҭырқәтәылаҟа аҭел
ҿалҵеит. Ауыха аҵых акыр иганы иагьлырҭеит: –
Шәцәажәа, ацәаҳәаҿы Ҭырқәтәыла ыҟоуп! – ҳәа
наҳәаны. Нели лгәы ҭыԥсаа-ҭыԥсаауа, лнапқәа
ҵыс-ҵысуа рҿыналырхеит. Снеины уи сналывагылеит иара саргьы, ҳаи уҳәар сылабжышқәа шыҩхаддылара. Аҭел ахьтә хәыҷык ибжьы ааҩуан.
– Уаб дысҭахуп, уаб! – ҿылҭуан Нели.
Ахәыҷы уи изеилымкааит.
– Уаб, уан… Мама, папа!.. – дӷьаҵәыӷьаҵәуан
Нели рыцҳа, аха ахәыҷы акгьы иҳәаӡомызт. Нас
Нели лыбжьы рыӷәӷәаны, даҽа маҷӡак инацылҵар
иара усгьы Ҭырқәтәыла инаӡаратәы: – Ирфан, Ирфан! – ҳәа ҿаалҭит. Дук мырҵыкәа ахаҵабыжьгьы
аагеит:
– Изҳәо барбан?
– Нели соуп, Нели Ҭарԥҳа! – акьыжыҳәагьы
инеималҭәеит.
– Аа-а, Нели сахьшьа хәыҷы!.. – нахьхьи адунеи
аҵыхәан дгәаҟуан кыраамҭа Аԥсны абжьы амаҳацыз аԥсуа рыцҳа. Ҳалабжышқәа хаддыло ҳгылан
ҳарҭ – Кәымфгьы, Алықьсагьы, саргьы.
Уажәы, Ирфан Атәанба иблақәа цәаакӡа, Аԥсны
аԥхарра хәыҷык-хәыҷык зегьы иаҳцәигарц даҿыз11

шәа, ҳааигәыдырӷәӷәала-игәыдырӷәӷәало инапқәа
ахьҳакәиршоз игәы ҭыҵны ицон. Уи ихәшәқәа иҵырҟа-џьыба иҭаҵаны, иаха иалыршаны, еицыз ҳаимдыруази, ма руаӡәык ҳажәлантәык дыԥшааны, 350
километр машьынала дныҟәаны, Адаԥазарынтәи
дахо Анкара дааит. Уажәы, автобус ҳҭаланы ҳахьцоз
имашьына дақәтәаны, изхара ҳаизымбо, ҳашьҭахь
дгыланы даауан, нас, уаҳа игәы инамырукәа, амҩа
ҳирбарц иҭахызшәа, уажәы-уажәы ҳаԥхьаҟа дниаҟьон…
Октиабр 1, 1988. Анкара.
Асасааирҭа «Ершан».
Шьыжьымҭануп. Алықьса Гогәуеи сареи ҳааԥшижьҭеи ианбыкәу. Ҳазхара иаҳзымбо, блаҵарылагьы инеимаадоит ари ҳзыҩнарҵаз. Уи убас аԥшӡара икны иаго, ауадақәа хәыҷ-хәыҷны, аха мыцхәы
еиҿкааны, иааҭаху зегьы аманы, арахь имыцхәу ҳәа
џьара акы ааҟамҵаӡакәа, ссиршәақәа еибыҭоуп.
Даҽакы акәым: мышкы оума, ҩымыш роума – шаҟа
уаанхо аҟара иузхаратәы асапын хәыҷқәа ықәуп,
амцхә – мап. Капиталистцәами!
Ҳҿи ҳнапи ааӡәӡәаны, ҳҽааибыҭаны ҵаҟа афое
ашҟа ҳҿынаҳхеит. Згәы ҭамгыло иаҳзыԥшыз ауаа,
дара рхаҭақәа аабаанӡа, раԥсуабжьы ҳлымҳа инҭасит. Абар рылабжышқәа хаддыло, рнапқәа рџаџаны
ҳашҟа рҿахьаархо гәыԥҩык аԥсуаа. Нели Ҭарԥҳа Москвантәи Ирфан Атәанба ҭелла даниацәажәа, иара
уаҳагьы даамԥшӡакәа, шәанаџьалбеит, аԥснытәи
ҳашьцәа аауеит ҳәа даарылагьежьны, дзыхьӡаз
адырра риҭазаап. Абар, уажәы, иаха имыцәаӡакәа
Адаԥазарынтәи иааны ҳаԥхьа иахьгылоу Џьынгьыз
Бганба, Џьоушьан Ҳараниа, Бурҳан Бадиа, Џьавдеҭ
Габниа, дара урҭ адырра зырҭаз Анкаратәиқәа: Раҳми Агрбеи Саадеҭин Ахбеи.
– Иаха ҵыхла идәықәлаз – иаашаркконы ҳааит,
аха макьана ицәазар ҟалап ҳҳәан, шәрыцҳаҳшьеит!.. – ҳаицәажәара ахы ааикит Џьынгьыз Абганба.
12

Ассир уҭахызар, Алықьса Гогәуеи сареи ҳааԥшны алаф еибыҳәо ҳиахуп, арҭ ара ргәы иҭаҵәыуа
итәаны иаҳзыԥшызаап, арыцҳақәа. Дареи ҳареи
Аԥсны еибабахьоу ҳаҟоуп, иҟоуп иахьада иаҳамбацгьы. Ацәажәаха рибаҭом, ҳаимакны иҳазҵаауеит.
Нас уаҳа ианамуӡа ҳшашаны иҳадтәалеит. Изазҵаауагьы акызаҵәыкоуп: Аԥсны. Уи ажәытә-аҿатә
иқәынхо, аԥсуаа, егьырҭ амилаҭқәа шаҳзыҟоу, дареи
ҳареи уаҵәтәи ҳԥеиԥш…
Раҳми Агрба Анкара дынхоит. Уи аҵара ду имоуп. Акрааҵуеит аиқәыршәара даҿуижьҭеи аҭырқә-аԥсуатә ажәар. Сара сеигәырӷьаны, ажәагьы
ахҳәааны, наганы уи иаҿа иасыркуеит ҩ-томкны
иҭҳажьыз «Аԥсуа бызшәа ажәар». Раҳми игәырӷьара ҳәаак амамызт. Аиашазын изымбаз изхаҵом,
ажәалагьы ҳәашьа амам «Анбан» шәҟәқәа цәырганы рыҭара ҳаналага ишеимаркыз, раԥхьа еибаргәааит, нас еибаргәыбзыӷит. Ҳарҭ, ҳәарас иаҭахыузеи,
иҳалшон урҭ рыцыԥхьаӡа раҳҭарацы, аха макьана
аиԥылара дуқәа ԥхьаҟа ишьҭан. Уи аҟны аԥышәа
ӷәӷәа змаз Нели Ҭарԥҳа, заа ус ҳҽаҳаԥсахыр луамызт. Уи Шьамтәыла дцаны дмаахьази! Ҩажәак
аазҳәацыԥхьаӡа зылабжышқәа хаддылоз (уи аҟны
иара саргьы аӡәы итәы сҳәо сыҟахума, аха…) Џьавдеҭ Габниа иакәын. Уи хымԥада шәҟәык иаӡаратәы
иҟаҳҵеит. Ҩажәа шықәса ҵуеит Џьавдеҭ Австралиа
дыҟоуижьҭеи. Иҷкәынцәа аҩыџьегьы уа аҵара иҭоуп. Хымԥада идыру акоуп урҭ аҵара ду ҵаны, иуааханы Ҭырқәтәылаҟа ишыхынҳәуа. Амала, аб дзыцәшәоз акызаҵәык акәын: ирхашҭрушь, анаџьалбеит, раԥсшәа?!
Ҳаицәажәара лҽалалырхәит Галина Чапчахова.
Уи ашәҟәҭыжьырҭа «Советский писатель» аҟны редакторс аус луеит. Ирацәаҩны аԥсуа шәҟәыҩҩцәа
рҩымҭақәа урысшәала еиҭалгахьеит, аредакциагьы
рзылухьеит.
– Абри аҳамҭа хәыҷы ранасшьар иԥхашьарахарыма? – лхы насықәылкуеит сара.
13

– Иахьԥабҳәои, Галина Григори-иԥҳа! – даазыҟасҵоит.
Нас лара урысшәала ажәа ахылҳәаауан, сара аԥсышәала еиҭазгон.
– Ҳарҭ зегьы наскьа ҳгыланы, иџьашьаны
ҳшәыхәаԥшуеит. Шәҿы ааихышәхаанӡа шәылабжышқәа хаддыло, иуадаҩуп шәара шәхьаа аилкаара. Шәара шәбызшәа ҳарҭ ишаҳзеилымкаауагьы,
хымԥада иҳамнырырц залшом зегьы иреиҳау мыч
дуӡӡак шаҵаҵәаху шәгәырҩа хьанҭа, уи ҳәарас
иаҭахузеи, Аԥсадгьыл агәырҩа ауп! Ҳарҭ иџьашьаны ҳшәыхәаԥшуеит абас шәгәыкыҵәыкуа, шәыԥсы
еилаханы шәызхара ахьышәзеибымҳәо, шәагьахьзеибамбо! Сара, шәара ишәаҭәасшьо ҳәа акгьы сымам, ауаҩытәыҩса хәшәыс имоу ауаҩы иоуп, насгьы
идыруп адунеи ахьынӡанаӡааӡо аурыс илша шаҟароу. Убри шәара шәеизааигәахара иахәарц азын, иагьсимволны ишәанасшьоит абри аурыс еибашьҩы
исахьа! – Галина Григори-иԥҳа ақьаад иаалыршәаны иналырххеит аҭынчра азықәԥаҩ ду ибиуст.
Уи еигәырӷьаны ирыдыркылеит аԥсуаа. Аҭак
ажәагьы ихагамкәа-иԥагьамкәа, иара ишиҟазшьоу
еиԥш, дааҭгыла-ааҭгыло ибзианы иҳәеит Џьынгьыз
Абганба.
Ҭырқәтәыла абара ианалаго, дарбанзаалак
иныҟәара аџьаамала ахы аиркуеит, избанзар, уи
зегьы-зегьы раԥхьа игылоуп. Аҳҭнықалақь иреиӷьу адгьыл ԥшьаҿы игылоуп аԥсылманцәа рдунеи
аҟны аҩбатәи аҭыԥ аанызкыло ари аџьамаа ссиргьы. Актәи Пакистан иҟоуп, рҳәеит. Уи ҳаныҩналоз
ашә аҟны зегьы ҳшьаҵақәа ҳашьхҳаршәар акәхеит.
Уа убриаҟара еимаа ссир еилагылан, уа утәқәагьы
урҭ инарыларгыланы ацара аауцәыгәаӷьылацәахаратәы. Иреиӷьу акы наишьаҵан, иара ишьаҵажәқәа
уа иааныжьны дцар уаҵәы дубап. Иаакәанызанызгьы ргәы иаанагаз заа идырны, ҳгид-ҳамҩаԥгаҩ
Ниҳаҭ Алҭыноқ дааччеит.
14

Ҩажәак еихысҳәаалоит. Ныҳәак аҽны, Москва,
аизара дуқәа Рхан аҟны иқәгылозаарын, рҳәеит,
шәышықәса зхыҵуа ҳбыргцәа бзиахәқәа рансамбль
«Нарҭаа». Аԥарда аартра агымкәа, ԥсаҭа бзиа Иван
Кортуа блаҵарыла аӡәаӡәала ргылашьақәа гәаҭо
дышнеиуаз, руаӡәык икалошқәа наҟ-ааҟ иҩыҵракны дышгылаз илаԥш наиқәшәеит. «Ҳаи, иҟоуҵозеи,
абааԥсы, уеилагама?» – аниҳәа: «Ана инсыжьыр –
исыцәӡаны иргоит!» – иҳәазаап ҳбырг бзиахә…
Аџьамаа, аиашазын, уныҩналар уааршанхап, дунеик иаҟароуп. Гыларылагьы ҭбаарылагьы. Кәакьцыԥхьаӡа асаара рыҽкажьны Аллаҳ иҳәоит аҭырқәцәа.
– Избан Аллаҳ иахьимҵаматанеиуа ахацәа аԥхьа
изгыло? – зҵаарала зегьы дааҳалагьежьит Ниҳаҭ. –
Избан акәзар, – изҵаара аҭак иара ихаҭа иныҟаҵо
иҿынеихоит, – уи иашьапкуа зегьы, ршьамхқәа
нарсны, ԥшьымаԥха игылоит. Насгьы гәыҭыӷьӷьала Аллаҳ ианиацәажәо аԥҳәыс ԥшӡа иаԥхьа дгылар,
ихы-игәы зегьы лара лышҟа ицоит. Аҭырқәцәа аҳәса
рзын рлеишәа цәгьоуп… – лафла иажәа аахиркәшоит Ниҳаҭ.
Иацы ахәылбыҽха ҳара асасааирҭаҟны ҳҭыԥқәа
анаалаҳх, ҳаҽша-шаны Анкара ҳналалеит. Сара
уажәада ҳәаанырцә сымцацызт, насгьы акапиталист
тәыла… Аҳәынҭқарра дуқәа: Америка, ФРГ, Италиа, Голландиа уҳәа рҟынтәи амал ааганы изҭиуа
аҭуџьарцәа рыдәқьанқәа унарыҩналар – уахьыԥшра
уздыруам. Адашьма инаркны хыхь аҭуан аҟынӡа
машәыршәа џьара гәырҭыԥкгьы убом иҭацәны, убас
еивҵарыԥхны иқәгылоуп ауаҩытәыҩса иҿы иаанаго зегьы. Арахь икка-ккаӡа аӡәгьы дыҩнаӡам. Аҭиҩы
ичаи жәыга хәыҷы агәҭа ҭыфааӡа икны днаҿыхәо,
ишьамхы еиқәыршәны акәакь аҟны аҟәардә ԥшӡа
дықәтәоуп. Мамзаргьы ҩыџьа рхала итәаны анард
иасуеит. Уаныҩналагьы умаҵ шыруа рыздыруам.
Нели Ҭарԥҳа хьтәы мацәазк аашьҭыхны лнапы ина15

хаҵаны иаагәалҭан, ишԥабзиоуҳәагьы днахәаԥшны,
лыԥсгьы ахьыхәхәа ҩаԥхьа аҭыԥ аҟны инықәыл­
ҵеит. Ари збаз аԥшәма дааин, уи амацәаз аашьҭыхны, арыцқьага ҷыда имаз ала иахьшьаа-еҭахьшь­уа
иаарыцқьан, аблақәа адәныҟа иԥшуа, иа­ра инапала
ҩаԥхьа аҭыԥ аазалихит.
Ақалақь ҳалаланы ҳцоит. Уи убас ԥшшәырацәала
еилыџьџьоит – аԥхыӡ аҟынгьы иумбар ҟалап. Ҳашнеиуаз ԥҳәызба ԥшӡа хәыҷык дааҳгәыдхахалеит.
Уи ҳарҭ ҳшаҭырқәцәамыз лымдыркәа дыҟам. Нас
напыла-шьапыла цәгьала иаҳлырдырит ҳахьынтәааз еилылкаарц шылҭахыз. «Кара Денис. Авсhasia.
Abasa!» – Амшын Еиқәа, нас Аԥсны, нас аԥсуаа…» –
ҳҳәеит ҳаргьы, ҳара ҳтәала. Аӡӷаб хәыҷы лгәырӷьара
ҳәаак амамызт. «Сара суаԥс ҭыԥҳауп. Саб Уаԥстәылантәи дааит. Сара ара сиит. Ашьхарыуаа шәыз­
беит…» – анаџьалбеит, дшыӷьаҵәыӷьаҵәуаз ԥҳәызба мыжда. Ашьа ахала аҽадыруеит рымҳәои!
Аҭаҭиурк имавзолеи зықәгылоу ашьха ҳарак
ҳаҩхалан, Анкара зегьы ҳалаԥшуа ҳаагылеит. Иссируп арантәи аҳҭнықалақь алаԥшра, иссируп иара
Аҭаҭиурк имавзолеи ахаҭагьы. Уи апроект аҟаҵара
94 ҳәынҭқарра алахәын. Актәи аҭыԥ згаз даҭырқәоуп, иара аҟаҵарагьы жәшықәса иаҿызаарын, иагьалгеит 1953 шықәсазы. Анышә дахьамадоу иқәу
ахаҳә ссир 40 тонна иҟоуп. Ҿыки бзыки иазҳәом уи
амавзолеи шыҟаҵоу атәы. Хымԥада, изықәнагоз
иакәын иаргьы. Ҭырқәтәыла ари раԥхьаӡатәи апрезидент иҟаиҵаз акрыӡа ирацәоуп: уи инапхгарала
алфавит рыԥсахит, аҵарадара арӡра иҽазикит, аҳәса рацәа раагара аԥихит, Анкара Ҭырқәтәыла иаҳҭнықалақьны иҟаиҵеит. Ус шаҟа? Иара убри азоуп
Мысҭафа Қьемал 1933 шықәсазы Ҭырқәтәыла зегьы рзеиԥшеи­зараҿы Аҭаҭиурк (Ҭырқәтәыла аб) ҳәа
хьыӡшьарас изирҭазгьы.
Аҭаҭиурк иԥсыбаҩ змадоу азал аҟынтәи ҳара иаабоит уи иҭаацәеи иареи рмузеи, араҟа иҟоу Клим
16

Ворошилов Ҭырқәтәыла раԥхьатәи апрезидент
имшираан ианеишьаз аҳәачаԥа инаркны, егьырҭ
аҳәынҭқарра дуқәа рхаҭарнакцәеи иареи реиҿцаарақәа ртәы зҳәо амаҭәарқәа рацәаны.
Уахьынтәи ҳара ҳаиасуеит аинтерес ду зҵоу археологиатә музеи ашҟа. Араҟа иҟоуп Хеттааи, абырзенцәеи, аурымцәеи, авизантиааи уҳәа аамҭа харақәа зҳәо ахаҳәқәеи, абаҟақәеи, аҩырақәеи. Урҭ,
ҳәарас иаҭахузеи, ҳара ҳазхылҵызгьы иахьрышьҭраз азы мыцхәы ҳрызҿлымҳаны ҳрыхәаԥшуан.
Ҳсасааирҭа ҳнаԥырҵцыԥхьаӡа рылабжышқәа
рыцқьо ҳнаскьаргон, уаҳа инеилымшәаӡакәа афое
аҟны итәаны иаҳзыԥшыз ҳашьцәа, ҳааицыԥхьаӡагьы иара убас акәын ишаҳԥылоз. Уажәшьҭа Бурса
ақалақь аҟны ҩаԥхьа ҳшеиқәшәо ала ҳаицәажәаны, ҳаиԥырҵит дареи ҳареи. Ҳавтобус асасааирҭа
«Ершан» ааныжьуа аҿынанахеит. Уаҳа ргәы аарзеиқәымҳәалаӡо, рылабжышқәа рҿыкәкәа, рнапқәа
ргәыҵаԥса, ихырқәақәо игылан иаҳзыԥшуан Ҭырқәтәыла иԥсаҟьаны иалаԥсоу аԥсуаа рыцҳақәа,
иаҳзыԥшуан автобус архәара инавалаанӡа.
– Шәара ижәдыруоу аԥсылманцәа аҳәажьы зырымфо, – дналагоит ҳгид Ниҳаҭ Алҭыноқ, амикрофон кны аԥхьа дахьтәоу, – ишәыздырӡом, ус анакәха сара ишәасҳәоит. Урҭ 611 шықәсазы аԥсылманра
Аравиа ирыдыркылон. Аравиа ашоуразын идыру
акоуп усгьы. Усҟанк аҭакар зынӡа амца анаркӡон.
Акәац ирфаз аархарахан, аԥсылманцәа зегьы аԥсра
иалагеит. Убри инаҿаршәны, улымҳа саркьада иубараҳа ҳарҭ аҳәажьы аабаны ҟалаӡом.
Сара сахьтәоу схы аазбыӷбыӷуеит: «Ҳаи, ҳара
ҳҟны ирҳәо удыруандаз уи аҵыхәала…»
…Анкьа зны, раԥхьа аҭырқәа Аԥсны данықәнагала, хәаџьак ақыҭа далаланы дышнеиуаз, ачара
зуаз аӡәы днаидгылазаап. Даамҩахырган, али-ԥси
рыбжьара инапы ааирӡәӡәаны, днаган аишәа днахадыртәеит. Аҵәца иҭаԥыххаауаз аҩы даламкьыскәа,
17

раԥхьа даара ибзианы акрифеит. Аха нас уаҳа иԥсы
иамукәа, абригьы зеиԥшроу збапишь ҳәа аҵәца неиҿеикит. Оумашәагьы игәаԥхеит. Акы ижәит, ҩба
ижәит, хәба, жәаба…
Аамҭа бзиа иганы, акькьыҳәа дшәаҳәо, алашьцара дагәылхәхәа дышнеиуаз, уаҳа дзымцакәа, абра
џьанаҭ ҭыԥуп ахьигәахәуаз жракы дынҭаиан ды­
цәеит…
Аухантәарак имыцәаӡакәа дыԥшаауа ишьҭаз
иҭаацәа, адырҩаҽны амра жәхьан еиԥш иҩеихьан
аамҭазы, инеихагылеит, аха… абри заҳауа иҳақәшәира ишынеихагылаша. Ҳәан дук ихаҿамҟәо, ибжагьы
ааҿыҵыҳәҳәо афара иаҿын.
Убри инаркны аҭырқәцәа аҩгьы ржәуам, аҳәажьгьы рфаӡом, рҳәеит.
Ҳавтобус шьҭхысааны Каппадокиаҟа ицон.
Октиабр 2, 1988. Каппадокиа.
Асасааирҭа «Аркадаш».
Ҩыргәыԥ – Каппадокиа иацентруп. Каппадокиа
ахаҭа цәҳәыроуп, ҟәаԥа-ҿаԥароуп, шьхароуп. Ахаҳә
еиҟәыдды, уахьыԥшлакгьы ацаҟьақәа, ацаҟьақәа…
Ҩыргәыԥ, анацәкьарақәа ирыбжьаку ахаҳә еиԥш,
аҟәаԥа-ҿаԥарақәа ирынтәалоу қалақь хәыҷуп. Ақалақь уахьналало, ҳәарас иаҭахузеи, егьырҭ зегьы
рҟны еиԥш, иҽы дақәтәан, уа бзиала шәаабеит иҳәоушәа, инапы шьҭыхны даауԥылоит Ҭырқәтәыла аб –
Аҭаҭиурк. Уи ибаҟақәа ықәгылоуп иаҩцамкәа, шәагаалагьы идуцәамкәа.
Ахрабжьарақәа ҳрыбжьаланы, ацаҟьа еиҟәыддырақәа ҳарҿысуа, ацәашьы ҭаақәа ҳрыманы инкылсит асасааирҭа «Аркадаш» аҟны. Уи аԥшәма ҳара
даҳзыԥшижьҭеи
акрааҵуан.
Ҳахьылҽыжәҵыз,
ашә аԥхьаҵәҟьа дгылан жәохәҟа-жәафҟа шықәса
зхыҵуаз ҭырқәа ҷкәына хәыҷык, ичеиџьыка инапы
иқәыргыланы. Асасцәа ҳацыԥхьаӡа аҩеиқәаҵәа зҭа­
ԥыххаауаз аҵәца хәыҷқәа зынгылаз исаан ҟьаҟьа ду
наҳамҵеикуан, ҳарҭгьы ҳааибарԥшуа акака аанаҳ­
18

кылон. Арҭ гәҭа-ҭыфааҵәцақәа убас иԥшӡан, шаҟа
иԥшӡаз аҟара жәабагьы ихәыҷын умҳәозар!..
Ҩажәак еихысҳәаалоит. Ашәаҳәареи акәашареи Аԥснытәи рҳәынҭқарратә ансамбль шықәсык
Финлиандиа иахьықәгылоз, ақалақь ахада аҩныҟа
инеиԥхьазаап. Иҩны аҵаҟа иҟаз абар ашҟа иманы дахьыныҩналаз, абар ассир! Рыцыԥхьаӡа цицар кәтаӷьк-цицар кәҭаӷьк иаҟараз ачаҿаа хәыҷкәа
ықәҵаны, ҳҩыжәга ҵәыца иаҟароу ахраҿ хәыҷқәа
рыла ауараш ықәыргыланы астолқәа хиазаарын.
Усҟан, ҳансамбль аҟны, изааӡарызеи, рыбжьқәа
бзиоуп ҳәа аҩардаџқәагьы алаҵаны ирымамзи.
Абысҭеиқәҵа акашәа изымԥхьаӡоз аӡәгьы даа­­
рыл­ҵын, аҵәца хәыҷқәа нҭарпҟа-нҭарпҟо, ача­
ҿаа хәыҷқәа нҭаԥса-нҭаԥсо астол ахы инаркны
аҵыхәанӡа кәтыҿарҳасракгьы ахмырҵкәа икеикеиуа иаарыцқьаны, дааины иҩызцәа даарылагыла­
заап. Аԥшәма, иҟаиҵахуааз, дааԥышәырччан, ихгьы
ааи­быӷбыӷын, даҽа зныкгьы астол дырхиарацы инарыдиҵеит, рҳәеит…
Аухаҵәҟьа, уаҳагьы ҳамԥшыкәа, ҳҭыԥқәа шаалаҳхызҵәҟьа ҳаиманы, гәыԥ-ӷәыԥлагьы ҳаҽшаны
Ҩыргәыԥ ҳналалеит. Зегьынџьареиԥш ари ақалақьгьы ахы инаркны аҵыхәанӡа ахәаахәҭырҭақәа
рыла иҭәуп, дара рхаҭақәа зеиԥш уҭаху маҭәала
ишҭәу еиԥш. Ҳарҭ аԥшьҩык ҳахьцалакгьы, ҳахьыҟазаалакгьы гәыҵхас иҳамаз акызаҵәык акәын:
«Џьара аԥсыуак даабарушь, анаџьалбеит?! «Сара
сацәымҩашьо ибзианы издыруазгьы иара убриак акәын: «Абаза иоқәмпур бурда?» – «Ара ԥсыуа
дыҟаӡами?» «Иоқ!» – иҳәар абырсааҭк снеиԥырҵуан. Ус акәымкәа, далацәажәо далагар, нас сшьапи
снапи хымш рыла исҵаз сажәа ҟыжәбыжәқәеи еицырхыраауа, цқьа еилыскаанӡа сзиԥырҵӡомызт.
– Черқес! – иҳәеит аҭырқәагьы.
Ҳаибадырқәеит. Уи иабду Черқьесынтәи иааз аӡә
иакәзаарын, уажәы ҳара ҳашкавказтәқәаз аниба,
19

дҳалаҳәаҵаны ҳиманы иҿынеихеит, шәымҩахыҵроуп, счеиџьыкагьы агьама аашәымбар ҟалаӡом ҳәа.
Идәқьан аҟны ҳаанеиган, ҭырқәшәала иҷкәын хәыҷгьы акгьы наиеиҳәеит. Сара уахьтә исаҳаӡаз ажәа
«ачаи» ауп. Ҭырқәтәыла ачаи даараӡа ҳаҭыр ақәырҵоит. Ҳарҭ, Аԥсны акаҳуа аажәуеит, усгьы ҳгәы
иаанагоит: аҭырқә уаҷарцәа ршьапқәа рыҵаԥсаны
иахьа хәлаанӡа акаҳуа ыжәуа адунеи хҭысқәа ирылацәажәо итәоушәа. Мап! Џьарамзарџьара иҳам­
беит ҳарҭ ҳзышьцылоу ани аҭырқә каҳуа. Чаиуп зегьы-зегьы иржәуа. Рчаиҵәыцақәагьы зынӡа ихәыҷ­
қәоуп. Ишәгәаламшәои ажәытә аԥсуаа иныҟәыргоз
аҩыжәга ҵәыца хәыҷқәа, рыгәҭақәа ҭыфаа-ҭыфааны, убарҭ рхаҭа! Амала, рчаи бзиоуп аиашазын, уи
ыжәны даҽакы уҿахьы иузҩагарым амалахазгьы.
Ҳамҩахызгаз аԥшәма зеиԥш уҭаху ахьы-раӡын
маҭәа аацәыригеит. Уи збаз Нели Ҭарԥҳа лыԥсы
алахеит, ҳәарас иаҭахузеи! Нели моу иара Алықьса
Гогәуагьы иԥҳа Амра лзын акы ааихәеит. «Ари Аида
лзын, ари Асида лзын…» – аидкылара даҿын Нели,
аԥшәмагьы ҟадыџьгьы: «Черқес, черқес!» – ҳәа ибжьы гон, инапы зны лара иналықәкуа, зны иара
игәы инадкыло. «Бара бчерқесуп – сара счерқьесуп,
уиоуп ас мариала избаасырхәауа!» – ҳәа аанарго.
Нели лԥарақәа рӷьырак, зегьы ҳшыҳәҳәоз, абри ауаҷар иаалцәимгакәа имуит «черқес-черқес» шиҳәоз
мацара. Уаҳа чаигьы збада, сасдкыларагьы!..
Адырҩаҽны ашьжьымҭан Алықьсеи сареи ҳашнеиуаз Кәымф дааҳԥылан: – Иаха Сҭампылынтәи
Орҳан Шамба дасуан! – иҳәан, ҳнапқәа ааҳамихит.
Иџьашьатәуп абри ауаҩ дызлашоу. Анкара, асасааирҭа «Ершан» аҟны ҳаныԥхьа ауха инаркны Сҭампыл ҳнеиаанӡа, ҳахьыҟазаалакгьы ҳааԥшааны, есыуаха аҭел даҳзасуан. Уаҵәы ҳнеираны ҳахьыҟоу ааигәасигәа дыҟазар, хымԥада днеиратәы ҟаиҵон.
Ҳцоит Каппадокиа аҭоурыхтә ҭыԥқәа бауа. Абар,
ацаҟьақәа рыбжьара ақалақь хәыҷы. Ишаҳҳәаз
еиԥш, иаакәыршан цаҟьароуп, агәҭа ҵаҟа ҟьаҟьа20

ра хәыҷык ыҟоуп… уаҟа аџьырмыкьа иаҭыԥзаарын. Хыхь ацаҟьа ҿыцәаақәа рыҟны, ухы ааларҟәны уныҩналаратәы ашәқәа ҭаԥыҟҟа-ҭаԥыҟҟа иҟоуп. Аҩнуҵҟа ацаҟьа зегьы ҭыцәааны иҟаҵоуп. Уи
акәым, акрахьырфоз жәа-метрак рҟынӡа аура аманы
ахаҳә ҭыффаны аишәа алхуп, ахаҟны аҩнаҭа аиҳабы
иҭыԥ аҭаны. Ахаҳә иалцәаау арҭ анарҭқәа иаадырԥшуеит аҭырқә жәлар аимҵәаҩцәеи ақәылаҩцәеи
рыҟнытәи ирхыргахьоу агәаҟра дуӡӡақәа ртәы. Иара
убра акәын иахьыҟаз урҭ Аллаҳ имҵаматанеирақәагьы, рыԥсыжырҭақәагьы. Адгьыл аҟны индырҵәоз
аҭырқәцәа, шахала ацаҟьа икыдцаланы, шәышықәсала убри ахаҳә ҭыцәааны, уаҳа лашара рымбо, аха
рхы еиқәырхо аԥсҭазаара ааргеит, иагьдырҿеит.
Ҳцоит даҽа ҭыԥ ссирк ашҟа – адгьыл аҵаҿтәи
аҩнеихагылақәа рышҟа. Аха амҩан ҳашнеиуа, нахьхьи харантә иаабоз ашьха-баахыӷәӷәарҭа ашҟа ҳаамҩахыҵуеит. Уи убас иҳаракыроуп – ахәнара акыр
иаауцәыуадаҩхаратәы.
Ҳаԥхьа икыдланы иҩеиуа ҳамҩаԥгаҩ Ниҳаҭ,
уажәы-уажәы даахьаԥшны: – Маҷӡак ауп инхаз,
нас алифт аҟынӡа ҳнаӡоит! – иҳәоит. Ҳаргьы ҳгәырӷьаҵәа, ҳшьамхқәагьы иаҳа иааҵарханы ҳҿынаҳхауеит. Ҳамҩаԥгаҩ уажәы-уажә убас шиҳәоз, ҳаргьы
уажәымзар-уажәы алифт ҳаашьҭнаԥаауеит шаҳҳәоз,
ақәцә акьышәкьышәра ҳаҩкылеит. Агәыӷра уҳәеит
ҳәа закәытә мчузеи ауаҩытәыҩса иааинаҭаӡо!..
Ари ашьха акьышәкьышәра аҟынтәи ҳарҭ Каппадокиа зегьы ккаӡа ҳалаԥшуеит. Аӡиасқәа, ацәҳәырақәа, аҟәаԥаҿаԥарақәа… Акамбашьқәа, ажәқәа,
аџьмақәа… Аԥсны ахаҭа!
– Уара, Алықьса, арҭ аџьмақәа шеиқәаҵәоу убоо? –
схы наиқәыскуеит сара.
– Досу илеи иҳәеи иара еиԥшымхои! – даалафуеит иаргьы.
Аиашазын, ԥшрала иуаа еиқәаҵәазаргьы, гәыла ишкәакәақәоуп ззумҳәашаз ҳәа џьара аӡәы да21

аҳамбеит ҳара Ҭырқәтәыла ҳаҟанаҵы. Имыччакәа,
насгьы имыхәмаркәа аԥсшәа уарҳәаӡом.
Сара, Аԥсны, Ҭырқәтәыла ҳцаратәы акы ахәынга
сықәԥшуа саналага, сыԥҳа ус салҳәеит: «Ҭырқәтәыла иреиӷьу ацәалых костиумқәа ыҟоуп, рҳәеит,
хымԥада ак сзааугоит!» «Схазын ачабраҵәҟьа аасымгаргьы, сманшәалахозар уи бзаазгоит!» – сҳәеит саргьы. Иумчузеи, аиҳабацәа шәҿаԥхьа саҭамыз,
аха, ҳарҭ зегьы ҳахшара рзыноуп ҳзыхандеиуа…
Иџьоушьаша, макьана џьаргьы избомызт уи аҭырқәа исахҭан. Ус абни ашьха-баахыӷәӷәарҭа ҳахьлалбааз, дәқьан ссирӡак ҳныҩналеит. Ҳаимдо ҳашнеиуаз, Нели Ҭарԥҳа лыбжьы аагеит: – Аа, Кама илҭаху
акостиум?! Снеины снадгылеит. Зеиԥш уҭаху кнаҳауп. Иааиларҵәины улымҳа инҭоуџьгәап, убас иссиру
ацәа иалхуп.
– Кач ԥара? – ахә еилыскааразы аԥшәма схы
наиқәскит. Аха ииҳәаз шысзеилымкааз анисырдыр,
инацәақәа рыла 140 доллар иаԥсоуп ҳәа сирбеит.
– Оо-о, пахалы, пахалы! – сҳәагәышьеит сара,
ишысцәыхьанҭаз ирдыруа. Нас сжәар хәыҷы сыцырхыраауа, напыла-шьапыла цәгьаԥсышьала
иасҳәеит 22 шықәса зхыҵуа аӡӷаб лзын ацәа костиум шысҭаху, аха Москва 70 доллар рыда аԥара
шыснамҭаз. Иарах, ҳахьцоз ҳмаршрутқәа ааиликаан, абасгьы иҳәеит:
– Шәара Исҭамбулшәцоит. Уа ацәа ахә мариоуп,
избанзар уоуп иахьыҟарҵо. Сара уа сцаны иаазгоит – уиоуп сыхәгьы зыҳараку. Исҭамбулынӡа акгьы
ааумхәан, сыҷкәын! Ара кыр ааухәарц уҭахызар
араӡын ауп иааухәаша, избанзар уи ара иҵырхуеит…
Абас иҟоуп урҭ рӷьырак. Ҳәарас иаҭахузеи, иҟоуп ани, Нели лԥарақәа зегьы згарц иаҿыз «бара –
черқес, сара – черқес» иҩызцәагьы.
Ҳцоит адгьыл аҵаҟа иҟоу даҽа хан ссирк аабарацы. Уи аӡбахә иара Москва ашәҟәыҩҩцәа Реидгылаҿы иҳарҳәеит. Аҭалара маҷк игәаӷьыуацәоуп,
22

ҩыџьа анемец ҳәсахәыҷқәа ирзымчҳакәа иҭаԥсит,
згәы ӷәӷәам, заа шәгәышәҽанаҳҵоит, шәҭамлан ҳәа
ҳарҳәеит. Сара, иара раԥхьа ҳазҭалаз ахаҳә ҩынқәа
руак аҟынгьы акыр иаасцәыуадаҩхеит. Ниҳаҭ
ишьҭаланы инеиуаз сара, акәакь саакҿагылан, уи, –
Шәааила, шәааила, шәааила! – иҳәо ҿышәҭа заҵәык
иамоу шәаҳаны ҩажәажәаҩык ауаа ҭало ианалага,
аԥхӡы хьшәашәа аасықәнаҭәеит.
Саб иашьа иԥак дыҟоуп Шамил ҳәа. Жәаха
ҽнак иҩны снеины ҳшеицәажәоз, дааччан: – Ани
ҳцәарҭаӷәы аҵаҟа уанхәаҽуаз угәалашәо? – ҳәа дсызҵааит. Иагьиашаҵәҟьан, ҳанхәыҷқәаз зны «Џьит»
ҳшыхәмаруаз, аҽыҵәахразы сара ацәарҭаӷәы аҵаҟа
сыҵалеит. Аха, сара сеиԥш даҽа ҩыџьагьы ааи­
ны сышьҭахь аҽыҵәахра ианхәыҵала, алашара
аашәаҳаны, сара аҳауа сзымхо ахәаҽра салагеит,
сагьыҳәҳәеит. Сҩызцәа ҳагәра ргомызт, рҳәан, исы­
хьыз азмырхакәа иласықәбаџны сҿы еихагәаны иркит. Анцәа иџьшьоуп, шәызбеит, шәызбеит ҳәа ҳҩыза ибжьы шгаз…
Ари ԥшьбаны еихагылоу адгьыл аҵаҿтәи ахан
абаразы ҳҭамлаӡеит уажәы Москватәи аҳақьымшәҟәыҩҩы Валери Исаевгьы саргьы. Акыраамҭагьы
схала аҩеира саҿын. «Уара, ҽааны сааны абри збап
ҳәа уҟоума, аҳәсақәа ҭаланы ицеит…» – сҿынасхан
снеины ашә илагылаз сизҵааны, напыла-шьапыла
цәгьамыждарыла еилсыркааит, уи аҭаларазы аҩбатәи агәыԥ анаауаз. Сааҭк ашьҭахь ауп аниҳәа, абааԥс уаҭырқәа хаҵазар х-минуҭк уаҳа аӡә дҭоумҵан
сҳәан, сгәы ааԥсахны сҭаланы сҿыласхеит. Ахаҳә
ҭыцәааны, ԥшьбаны еихагылоу ахан ахьҭагылоу
иҭаланы ицо амҩа, аарла аӡәы дакратәы иҭшәоуп –
уҽаархәаны уцаратәы. Лашарақәакгьы кәии-кәииӡа
иакуп. Сара абырсааҭк еилыскааит анҭ анемец ҳәса
хәыҷқәа ара изҭаԥсызгьы. Уаԥхьаҟа царҭа анумоу,
ушьҭахьҟа ауаа еижәыланы иаауеит… Уҭахәаҽыр алшоит, ҳәарада!
23

Адгьыл аҵаҿтәи арҭ аханқәеи, ауахәамақәеи,
аԥшьаҭыԥқәеи дыргылеит заӷацәа ирцәыбналаны
иаауаз ақьырсианцәа.
Аванос зыхьӡыз қалақь хәыҷык аҟны ҳамҩахыганы иаҳдырбеит аҳаԥшьаҟаҵаҩ галиԥ инаптәра.
Уи адгьыл аҵаҟа хаҳәчаԥала ихыркыз иҟазарҭаҟны
ҳааикәыршаны ҳнаиртәан, зеиԥшуҭаху аирыӡқәеи,
аҟәџьалқәеи, аҳаԥшьақәеи ҳабла аҿаԥхьа лацәарӡасрак ахмырҵысӡакәа иҟаиҵо иҿааихеит. Нас зегьы
ҳацыԥхьаӡа анышәаԥшьлых аҵәца хәыҷқәа ҳаиҭеит, рызна-рызна аҩы рҭаҭәаны. Аҵыхәтәан, ҳаԥхьа
днагылан уи иҿаԥара хәхәа ашҟа ҳагьыныҩнеигалеит. Араҟа иааџьоушьаратәы аԥшәма ацәыргақәҵа
бзиа ҟаҵаны иман. Ицәыргақәиҵозгьы аус ссирс
иукыша! Аҳәса рыхцәқәа. Галиԥ иҟазарҭа иаҭаауа
аҳәса ԥшӡақәа гәаларшәагас рыхцәқәа рҟәых рымихуазаап. Нас, ашықәс ҿыц аламҭалазы алотореиа
дыхәмаруеит. Изыкәшәазгьы, иагьа дхараны дыҟазаргьы, дааԥхьаны иҟазарҭаҿы реиҳа иаалгәаԥхаз
ҳамҭас илиҭоит.
Ҳара ҳгәыԥ рыҩнуҵҟа зыхцәы аныжьра зықә­
шәазгьы Назифа лоуп, Назифа Каримова. Башкириантәи жәлар рпоет Мусҭаи Карим иҭаца. Амала,
исыздыруам уи алотореиа лықәшәаӡаргьы, илхыбааны иԥсуа илыцу лхаҵа Илиас Назифа Ҭырқәтәылаҟа дшааишьҭуа?!
Октиабр 3, 1988. Кониа.
Асасааирҭа «Зема».
Анатоли Черкашин ҳәа Ленинградтәык ҳгәыԥ
далан. Дышәҟәыҩҩызу, джурналистзу, дфоторепортиорзу, дзакәыз ҳәа амалахазгьы аӡәы иааҳзеилымкааит. Москва зегь ҳанеибадыруаз, Алықьса Гогәуа
дидгыланы дааҟәымҵӡакәа диацәажәон. Адырҩаҽны Шереметево ҳаилауаҭыруа Семион Шуртаков
ҳанизыԥшыз, сара дсыдшыланы аҳа дшықәыз аҵәа
дықәлон. Аҳаирплан аҟны, уи хаҵеи ԥҳәыси Чапчаховаа ихы рҿакны, дааҟәымҵӡакәа ак реиҳәон.
24

Уажәы ҳавтобус Кониаҟа ишьҭхысааны иахьцо
хаҵеи ԥҳәыси Жуковаа рхы аҭҟьара даҿуп, иреиҳәахуа уара идыр. Уаанӡатәи иҩызцәа аӡә ҳаибахьасгьы
дыҟаӡам. Ҳаԥхьаҟа иҵегь дааԥшуазар акәхап…
Ҭырқәтәылан амҩақәа ссируп, машәыршәагьы
џьара ҭаҩаҿарак убом. Коппадокиеи Кониеи 225
километр рыбжьоуп. Ҳавтобус иаарханы ашшапара ианыршәланы ицоит, ашьхақәа ирхалоит, ахәқәа
ирхыҵуеит, аԥшаҳәақәа ирнылоит. Рыгәқәа каршәны, рыхқәа кыдҵаны, ахыр-сырҳәа ицәоуп, уажә
зегьы, ицәоуп аԥсуаа ҳада. Ҳарҭ ҳаблақәа ҭырхаха,
зны армарахь, зны арӷьарахь ҳаԥшуеит, иудыруазеи
ихҭарԥа рқьақьа ихаҵаны, иҽыхәа иаҵәа иҵашьацәқәысуа, иҟамчы еиҩырҿа кны, апҟара-пҟараҳәа
ҳаԥхьа џьара даацәырҵыр аԥсыуа ҽуаҩык, мамзаргьы ԥсыуа ҩынқәак – амаҵурҭеи акәасқьеи еиҿаԥшьны, алҩаҵә хәхәаӡа ирхылҵуа, ашҭа ҭбааҭыцәӡа,
агәҭа иахьизеиҟароу ашымҳаҵла ҭагыланы, аладахьы – аҵеџь ахы ахагыланы, аҩадахьы амҿырҟәараҟны ҿыц инхеирҵҵалаз ауардын ахы раҳаны, абнахьтә иааигаз амҿы аныхха дахьымӡацкәа, аҵыхәа кәаталеиуа, ахәлара шааигәахо урдыруа, аҳәыс хәыҷы
агәашә илагыланы… Аха урҭқәа зегьы лаԥшҵашәарагәышьоуп. Ус акгьы аабом макьана.
Раԥхьаӡа аԥсуаа Аԥсны иқәҵны Ҭырқәтәыла
ианааи, асулҭан идҵала урҭ зегьы ашьхарԥқәеи
ацәҳәырақәеи рышҟа индырхарц иалагеит, рҳәеит.
Зыбжа мшын нырцә иааныжьны иааз аԥсуаагьы,
ргәы меиҵажәкәа акыр ихыӷьӷьа-ԥыӷьӷьеит, аха
адгьыл акгьы рнамҭазаап. Нас, амла рҽадыршьуа
иҟахызма, ианаахәлалак рҽааибытаҽааибыҭаны,
гәыԥ-гәыԥла архаҟа ақыҭақәа рышҟа илбааны, аҭырқәцәа инарықәланы, ирымаз-ирыхӡыз аархыхны
ирго иалагазаап. Ари знык, ари ҩынтә, шықәсык,
ҩышықәса… Згәы кыдгылаӡаз аҭырқәцәа цаны
рҳәынҭқар иҳәеит ҳзықәшәаз абригь-абригь ауп
ҳәа. Асулҭан аԥсуаа даарыԥхьаны, инартәаны дра25

цәажәеит, рҳәеит. «Ҳарҭ ҳанхацәоуп, дгьылда акгьы
ҳаԥсам, ҳхәыҷқәа ҳазныҟәгом, убас ҳаҟанаҵы абри
ҳагьаҿызаауеит!» – рҳәазаап. Асулҭан, уаҳа ԥсыхәа
шамамыз имбакәа дыҟам, даалаганы адҵа ҟаиҵеит: зеиԥш рҭаху аҭыԥқәа ԥшаан, досу иахьиҭаху
индырхаразы. Аԥсуаа ирҭахызгьы уиакәын. Иаалаган доусы рқыҭақәа иреиԥшыз аҭыԥқәа ԥшааны, Аԥсны инрыжьыз рқыҭақәа лабжышла иргәаладмыршәози арыцҳақәа, рыхьыӡқәагьы наганы
инарыхьӡҵаны, иӷӷа-ӷӷаӡа анхарагьы иналагеит,
рҳәеит. Ҵабал иҭыҵыз рқыҭа – Ҵабал ахьӡырҵеит,
Дал – Дал, Џьгьарда – Џьгьарда…
Амҩа шшапақәагьы, аҭыԥ ссирқәагьы бзиоуп, аха
шәахьыҟоу Ҭырқәтәыла шакәу шәхашәмыршҭын,
саргьы уи аб ҳәа баша ажәлар исыхьӡрымҵеит иҳәоушәа, иҽы дақәтәаны ҳашнеиуа дааҳԥылоит Аҭаҭиурк. Иџьоушьаша, Ҭырқәтәылан уи абаҟақәа рӷьырак
дҽыжәны ауп ишыҟаҵоу. Ҳамҩаԥгаҩ Ниҳаҭ Алҭынокгьы уи данибалак, аҭҳарцәҳәа даалҵны, уара арҭ
зегьы ҳацәар – ҳмашьынарныҟәцаҩгьы дамхацәар
ауеит, усҟан шәазхәыци шаҟа лассы ҳнеиго… иҳәоушәа, инапы наркӡаны амикрофон аақәиԥаауеит:
– Уажәы сара ишәасҳәоит Аҭаҭиурк аӷа дшииааиз
атәы. Ишыжәдыруа еиԥш, аҭырқә сулҭан иҿагыланы
ақәԥара ус имариамызт. Ус ишыҟаз заманалаҵәҟьа
иззымдыруаз иакәмызт иара Мысҭафа Қемалгьы.
Уахык уи адырра иоуит: асулҭан ир абрыгь-аб­рыгь
аҭыԥ аҟны, рымч зегьы еизганы, ацәылашара иазԥ­
шны итәоуп, абри аныкшара ҵыхәтәантәихарц,
убриала уаргьы уқәԥара уалгарацы ҳәа… Мысҭафа
Қемал днатәаны даазхәыцит, идгылаҩцәа шмаҷҩымызгьы, асулҭан ир ирҿагылоз амч абаҟахыз, арахь
уахы заҵәык акәын изынханы иҟаз, иагьихәыцит:
абри аҵх иалыршаны, зқьы цәаӷәацә ааизганы, агаз
ҩарықәҭәаны амца нарыцрарсны, иҭаҳаны ицәаз
аӷа­цәа иҩарыжәырҵеит. Изааз ззымдыруаз асулҭан
ир, ихагаханы иҩарылалаз ацәқәа иҟәаҟәаса иргеит…
26

Кониа ҳнаӡаанӡа амҩан ҳара иаабоит асулҭан
ибаа – ачаландар казарма. Индиа инаркны Китаинӡа махҽла хәаахәҭра асельџьуқцәа анцоз, ианаауаз абраҟа иааҭгыланы рыԥсы ршьон. Уи, раԥхьаӡа
иргыланы ҩбаны ишоуп: ауаа рзи амахҽқәа рзи.
Ачаландар-казарма аргылаҩ Аллиакдин Кеикубат
ипроект ала иҟаҵоуп. Аҩнуҵҟа иамоуп: амахҽҭакырҭа, ахьышьҭаҵарҭа, акрыфарҭа, аԥсшьарҭа.
Ҳавтобус Кониаҟа ицоит. Ниҳаҭ Алҭынок ҩаԥхьа
амикрофон аашьҭихуеит, ҳгәы ҿыӷьыр ҳәа дшәоушәа: – Излаздыруала шәаргьы ҳаргьы Ашықәс ҿыц
ҳаицаԥылоит. Шәара шәҟынгьы дыҟами Аҵаа-Бабаду? Дыҟоуп, ҳәарас иаҭахузеи! – азҵаара ықәзыргылоугьы иара, аҭак ҟазҵоугьы иара. – Шәара
шәтәы сыздыруам, аха ҳара ҳҟны уи дызхылҿиааз
шәасҳәап!
Ҳарҭ зегьы иҵегь ҳҭыԥқәа аарманшәаланы,
хлымҳа нкыдаҳҵоит, иара иажәабжь наигӡоит.
– Иҟан қыҭак Дерме ҳәа. Абраҟа дынхон хҩык
аԥҳацәа змаз хаҵак. Уи иԥҳацәа аӡә дубар аӡә духашҭуа иҭыԥҳацәа ԥшӡақәан. Аха иалухузеи, рани
раби заа ирыԥхеит. Напы еибала изызҳаз аҭыԥҳацәа
иссирқәаны иаақәгылеит, аха хаҵа изцараны иҟазма урҭ набзыҭҳәа рыцӡамкәа. Аха аиҭым имгьал
былуам ҳәа баша иаурҳәахуа. Урҭ дрызкашәеит
рхәыҷқәеи ргәаҟреи зегьы бзианы издыруаз, ахы
инаркны ашьапы аҟынӡа аҽыхәа иҿабылгьазшәа
иҟәашккараӡа иҟаз, Аҵаа-Бабаду ҳәа аӡәы. Уи арҭ
дызларзааигәаз ала, рацәак мал шимамызгьы, еидикылоз ахәыҷы еизыркәкәаны, ахҩыкгьы анабзыҭ
рыцҵаны хаҵа ишьҭит. Рхы-ргәы иақәгәырӷьаратәы анасыԥқәагьы роуит. Убри инаркны, аҭыԥҳацәа хаҵа ианишьҭыз амш аҽны, аиҳәшьцәа зегьы
уи дааԥхьаны ачара изыруа иалагеит. Иаргьы урҭ
рышҟа ҳамҭада џьеи дымҩахыҵрын.
Абас иагьиит ҳара ҳҟны Ашықәс ҿыци Аҵаа-Бабадуи.
27

Ргәы иахәаны иааинырҟьоит зегьы.
– Ниҳаҭ, – схы наиқәыскуеит сара, – аҭырқәшәаҟны иҟоума ажәа «Раҳаҭ»?
– Иҟамкәа иаҭырқәшәами! – саҭеикуеит иаргьы.
Ауаҩы раҳаҭ рҳәоит, драҳаҭны дыцәоуп рҳәоит.
– Ҳара аԥсуаа ҳҟынгьы убасҵәҟьоуп ишыҟоу.
– Уара упоету, упрозаику? – уи ажәа сзазҵааз
абырсааҭк ихы азцоит Ниҳаҭ.
– Споетуп.
– Еилкаауп зегьы. Сыхьӡ иақәуршәоз арифма уԥшааит: Ниҳаҭ – раҳаҭ!.. Уи сҳәеит ҳәа, аԥсуааи аҭырқәцәеи аимадарақәа зларымаз ала, уи аԥсыуажәазаргьы ҟалоит!.. – сгәы нирхарц иҭахым ҳамҩаԥгаҩ.
Ахәлара ааскьоит, ҳаргьы Кониа ҳазааигәахоит.
Кониа – анкьатәи асельџьуқцәа рҳәынҭқарра иаҳҭны-қалақьын. Кониа – Ҭырқәтәыла зегьы аҟны иреиҳау губерниоуп. Уаҟа ҩ-миллионк инареиҳаны ауааԥсыра нхоит. Уи VI ашәышықәсазын Иранаа ирымпыҵархалахьан. Ки Византиатәи аимпериа иалан.
Цицерон абра дааны ақадақьра иҽазыҟаиҵон.
Кониа инеиз раԥхьа ибла иааҵамшәарц залшом, араҟа азинхаҵара излацентру ала, аџьаамақәа
хыԥхьаӡарак шаарымаӡам. Хәышәҩык – џьаамак,
хәышәҩык – џьаамак рымоуп. Насгьы Кониа –
Хьеҭаа ирыдгылаз қалақьуп. Уигьы ҳара ҳгәы иахәахит.
Аԥхыӡ аҟны еиԥш акәын ҳарҭ ҳахьналалаз ишыҟаз.
Ҳцон кәарталк аанҵәаанӡа наҟгьы-ааҟгьы ахьы ҳагәылаланы. Адәқьанқәа, хыхь џьара ишаҳҳәахьоу
еиԥш, ршьапы инаркны рықәцә аҟынӡа нацәаҭыԥк
џьара ирымамкәа зегьы хьыла ирхиан, амҩаду
нымҩахыҵгьы, аамҩахыҵгьы. Насгьы заҟа иҭшәази
уҳәарауази иара аулицагьы. Аԥхыӡ еиԥш ахьҩеижь
иагәылаланы ицоз ҳавтобус, уаҳа џьара иаахьмырсӡакәа ҳанбжьига, ҳарҭ зегьы ҳшьапы ҳақәгыланы
ҳмашьынарныҟәцаҩ изеинаҳҟьеит. Кониа даҽакалагьы еицырдыруеит. Уи арҳәрақәеи ақәыларақәеи
28

ирықалақьуп. Убри азоуп ҳара Мрагыларахьтәи
апоет-лирик ду Џьалалиддин Руми имавзолеи ҳаныҩназ ҳамҩаԥгаҩ Ниҳаҭ Алҭыноқ ибжьы ныҵакны
ҳгәзаҳҽаниҵазгьы: – Хҩык ҳара иаҳтәқәам ҳахьцалак иҳашьҭаланы иаауеит, аха шәара хьаас ишәымкын, урҭ ҳара ҳахьчаҩцәа роуп!..
Ҳарҭ ауха ҳахьыԥхьоз асасааирҭа «Зема» аҟынтәи
ибзианы аџьырмыкь уалаԥшуан. Ҭырқәтәыла адгьыл барақьаҭ иалҵыз аҽаҩра зегь рыхкы араҟа иумбоз ҳәа акгьы ыҟамызт. Иџьоушьаша, аҵәеи, аҳаи,
алаҳаи, амыҵмыџьи уҳәа Хеопс ипирамидақәа реиԥш, убас еиқәҵа-еиқәҵаны иҟаҵоуп, ублақәа узырҟәымгаратәы. Насгьы урҭ реиқәҵара аламалагьы
узыхәо акы акәым, ҽнак акы уадхалоит. «Есышьыжь
арҭ абас реиқәҵара далагозар, есышьыбжьыҭахьгьы
рыԥхьакра иҽазикуазар, нас ианбеиҭиуеи, мшәан?»
– схы сазҵаауан сара. Ашьҭалара ҳҽыназаҳкуан
аамҭазы саанаԥшызар, аџьырмыкь иаақәыз зегьы кьыс рымаӡамкәа рҭыԥқәа рҟны иҟан, аӡәыкҩыџьак иаанхаз аҭиҩцәа еидтәаланы ани раҵәца
ӡара ҭыфаа хәыҷқәа рыла ачаи ржәуан.
Октиабр 4, 1988. Денизли.
Асасааирҭа «Парк-отель».
Ауаҩытәыҩса идгьыл иара даԥшәыманы даныҟала, еиҳау насыԥ ыҟаӡам. Адгьыл азгьы, иара изгьы.
Дышнеиуа џьара ҵәымӷк каршәны иааибаргьы, иаашьҭԥааны зегьы иахьырбарҭоу инаганы иқәиҵоит.
Ҵлашьапык џьара иагзар аиҭаҳатә ааганы, ажыга
ԥшааны еиҭеиҳауеит. Хаҳәык амҩа ианыжьланы
ибаргьы инапы ҟьаны, давсны дызцаӡом. Избанзар зегьы-зегьы иара итәуп, уаҵәы ихәыҷқәа ишырԥыло идыруеит. Аха удгьыл аҟны уара уансасха,
усҟан ууаҩӡагәышьам, унаурны адәы уқәуп ауп.
Изхысҳәаауа, Ҭырқәтәыла зегьынџьара инеибеиԥшны адгьыл ссирымзаргьы, иааџьоушьаратәы анапы
адкылоуп. Аԥша шәышәуа иахьықәыз ацәҳәырақәа
рҟны, сабду иашьа Хәлаҷ рыцҳа, дахьықәыԥсыз акә29

хап, уажәы ииаҵәаӡа аҵлара агылара иаҿуп. Ҵаҟа
ашьхарԥқәа инадыркны, хыхь ацәҳәырақәа рҟынӡа,
аҭыԥ иаабыша гәаҭаны, аҵиаахкқәа еиҭаҳауп. Абна
агәҭа имчыдоу ҵла-хәыҷык улаԥш нақәшәаӡаргьы, аварсаҭаны, ахәшә ахьшьны, еилыхны икеикеиуа игылоуп. Аԥсҭазаара иаҭахугьы аӷәӷәа иоуми!
Анаџьалбеит, иҟалараны ишԥаҟоу даҽа жәаба-жәохә
шықәса рышьҭахь ари атәыла! Аеҵәара ссир иналаӡ
ицозар акәхап.
Ҳавтобус ашьхарыбжьара ибжьаланы, иныбжьакәараҵо-аабжьакәараҵо
Памуккалеҟа
ахы
рханы ицоит. Зхы ламырҟәыкәа аҩны изыҩнало Дмитри Жуков иԥҳәыс ԥшӡеи иареи ахьеидтәалоу ихәыҭхәыҭуа акы иалацәажәоит. Иара ҟадыџь дааҟәымҵӡакәа ирххоит Москва инаркны
иҟыҵымыҵуа ани ашәҟәы: «Ҭырқәтәыла». Хаҵагь
ԥҳәысгьы Кониа инаркны аԥсуаа ҳашҟа иааудырратәы рҟазшьақәа рыԥсахит, ҳхаҵкы кадыршәуа.
Иҟалаз уиоуп: Кониа урҭ ахьы ахьырыхәҳауаз, шәара акгьы заашәымхәозеи анырҳәа, ҳара ҳашьцәа
аԥсуаа рыҟны ҳнеиаанӡа акгьы ааҳхәом, избанзар
иаахәатәу ахьаахәатәу урҭ зегьы рдыруеит, ҳҳәеит.
Даргьы иара убраҵәҟьа ахәаахәҭра иааҟәыҵны ҳара
иҳацлеит, ҳарҭгьы шәара ҳашәҩызцәами ҳәа.
Черкашин уажәы иаԥхьа итәоу аурыс шәҟәыҩҩы
ҟаимаҭ Руслан Киреев иԥҳәыси иареи рҟынӡа дзымнаӡо, аршьынк ихәда ацәа иҭыҵны, рхы аҭҟьара
даҿуп. Урҭ рҟны акәын уи дахьымнеиц.
Ҳавтобус шьҭыууааны ицоит, избанзар иахьа 440
километр ныҟәатәыс иҳамоуп. Ицәоу дубап, иаԥхьо
дубап, еидыԥсылан еицәажәо дубап. Ҳарҭ аԥшьҩык,
ҳазегь хаз-хазы ҳтәаны, наҟ-ааҟгьы анаԥшааԥшра
ҳаҿуп. Зегьы-зегьы гәҭакык ауп иҳамаӡоугьы: џьара ԥсыуа нхарак, џьара ԥсыуа хаҵак уажәымзаруажәы ҳабла дааҵамшәаришь, анаџьалбеит?! Ҳцоит. Ицәырҵуеит абаҳча ссирқәа. Ашьапы инаркны
ахакьышәкьышәраҟынӡа ашәыр рҿаҳаны. Ҭагалаными, аха макьана аҿыхра напы адмыркыц. Иа30

анҵәаӡоумеи дара аҟадыџьқәагьы! 50–60 гектар
амаргәыл бҳәа, убас мацара: аҵәарҭа, арасаҭра,
атамаҭра, акаканра… Аԥсны иҟоу ашәыр хкқәа ара
иааумбо ҳәа џьара акы ыҟам. Аԥсны еиԥшуп иара
адгьылгьы, ԥсабаралагьы, ҳауалагьы… амҳаџьырқәа рыцҳақәа хызхызгьы ауҟахым!.. Ицоит ҳмашьына аҽеиҵыхны. Ацха згәылыҵәҵәо
алаҳарҭа ҳагәылаланы ҳнеиуеит. Иааҟаӡоузеи
уҳәарауазеи! «Алаҳа – Ҭарԥҳа» – схаҿы иааихуеит
ус рифмақәак. Иагьаасгәалашәоит ҳаныстудентцәаз ҳалхыхәмаруа уи илзаҳҳәозгьы: «Абар, Нели
Ҭарԥҳа, дыҩ дахьықәлаз алаҳа!» Сагьааԥышәырччоит. Лара лышҟагьы саанаԥшуеит. Уи лхы лнапы
аҵаргәаны: «Уаҳа џьара шәыҟаӡамкәа, шәабаҳцәыӡи,
шәара арыцҳақәа, шәаргьы-саргьы?!» – ҳәа лхы-лҿы
ианубаауа, лнапқәа лгәыҵаԥсо, џьара ԥсыуа мӡырхак ҳахьынҭамԥшыц хьаа дус иҟаҵаны, дқәықәымашәықәмаха, ахара дыԥшуа дтәоуп уи, лгәы ԥшаауа.
Нели Ҭарԥҳа. Ари ахьӡи ажәлеи еидкыланы сара
раԥхьаӡа 1953 шықәсазы исаҳаит. Агазеҭ «Аԥсны
Ҟаԥшь» ианын Аԥсны ашәҟәыҩҩцәа Реидгылаҿы
ишеилдыргаз Дәрыԥшьтәи абжьаратә школ аҵаҩы
Нели Ҭарԥҳа лажәеинраалақәа. Алықьса Џьонуеи,
Алықьса Лашәриеи, Кәымф Ломиеи инадыркы аилатәара иалахәыз зегьы ахә ҳаракы аҭаны ирыхцәажәеит уи раԥхьатәи лажәеинраалақәа. Урҭ хара
имгакәа агазеҭ «Аԥсны Ҟаԥшь» ианырҵеит. Иахьагьы исгәалашәоит уи лажәеинраала ҟаимаҭқәа:
«Хыԥсы ацәқәырԥақәа», «Иҵәахы сан, иҵәахы!»,
инадыркны «Соура уоурахарц сҭахуп» ҳәа ачаирҭазын илҳәоз рҟынӡа зегьы. Дыԥхашьаԥхаҵо акәымкәа: «Сара сааит!» – ҳәа хаҵамԥҳәысҵас лыбжьы
аарганы, аԥсуа поезиаҿы даацәырҵит Нели Ҭарԥҳа.
Нас, уаҟа даанымгылакәа заҵааира лыԥшаарамҩа
аҽарҭбаауа лҿаалхеит: дпрозаик бзиахеит, ддрамтаург ҟаимаҭхеит, дпублицист шьахәхеит… Сара
сгәырӷьара ҳәаак амамызт Нели Ҭарԥҳаи ҳареи
31

Аҟәа аинститут аҟны аҵара ахьеицҳақәшәаз. Ҳарҭ
зегьы ҳгәырӷьара ҳәаак амамызт 1955 шықәсазы
раԥхьаӡатәи лажәеинраалақәа реизга «Бзиа избоит амҩа» ахьҭыҵыз. Ҳарҭ ҳгәырӷьара ҳәаак амамызт, 1956 шықәсазы Кәымф Ломиа аҭаацәараҳәа
иҩны дахьыҩнанагалаз. Уи еицылбон лҵарагьы,
лыҩнрагьы, лхәыҷрагьы, лырҿиарагьы… Иахьагьы иара убри даҿуп. Нели Ҭарԥҳа, абырсааҭк иадамхаргьы згәы меиҵажәуа, ахаҵамԥҳәыс ззырҳәо
лоуп. Арахь лқәыԥшразы даара бзиара дус илбаз
ҳәа рацәак акгьы сыздырцәом. Дшыхәыҷӡаз лаб
ашықәс еиқәаҵәақәа днарылаӡ дцеит «Схәыҷқәа,
схәыҷқәа?!» – ҳәа дшыӷьаҵәыӷьаҵәуаз рыбзиара дук аалбаанӡа, лан дышҿаз лыдунеи лыԥсахит.
Сара, асабшақәеи амҽышақәеи ааигәахо ианалагалак, ачарақәеи, аԥсрақәеи, аԥсхәрақәеи рзыҳәан
ԥараԥсахра сҿынасхоит жәынгьы-ҿангьы. Издыруан Нели лаҳәшьа Лиуда ахьаа ӷәӷәа дыҵнаҟаауа аҩны дышлымаз, аха уаҳа ԥсыхәа сымамызт. 50
мааҭ аԥара сҭахуп, Нели ҳәа сынкылсит сара ҽнак.
«Уыыу, уаҳәшьа?!» – лҳәан, ларгьы аҩны дныҩналеит хәба-хәба мааҭла еизго. Ари заҳаз ачымазаҩ
гәаҟ, Лиуда рыцҳа, лыхчы иааҵхны 100 мааҭк ицоз
ааиҵыхны инаслыркит. Уи арыцҳа аԥсра дахьаҿызгьы аӡәы абзиара ахьизылура дашьҭан. Мчыбжьык
ааҵаанӡа ари ақәрахьымӡа лхәыҷқәа шеибархьыусыууаз лыдунеи лыԥсахгәышьеит… Нели рыцҳа иаалхылгахьоузеи! Сара ԥсраҽнынӡа исхашҭуам, 1959
шықәсазы, иаалырҟьаны Алықьса Лашәриа иԥсҭазаара даналҵ Нели Ҭарԥҳа иҟалҵоз, 1975 шықәсазы Ҷиҷико Џьонуа идунеи аниԥсах Нели Ҭарԥҳа
иҟалҵоз, 1978 шықәса рзыҳәа апоет қәрахьымӡа
Анатоли Аџьынџьал данԥсы Нели Ҭарԥҳа иҟалҵоз,
Кьыршьал Чачхалиа данԥсы, Владимир Анқәаб
данԥсы… Аеҳәшьцәа ирзыҟаҵомызт уи аҟара.
Ршьапқәа рҟны дтәаны убас лхы-лгәы иалылхит,
убас илырԥшӡеит…
32

Нели Ҭарԥҳа ҳара ҳаҩны ҳҭаацәара дазааигәоуп,
иҳагу хьаалгоит, иҳамоу деигәырӷьоит. Жәашықәса
ҵуеит лареи сареи аҭыжьраҟны аус еицаауеижьҭеи.
Хар змам сышәҟәы ҳәа крыҟазар – знапы иҵхны,
редакторс ирымоу лара лоуп. Акьыԥхь збаз сҩымҭак
иагу-иабзоу лара лаԥхьа аӡәгьы исеиҳәаӡом. Ашьыжь
усура санааилак, сыблуза ахәда маҷк ишәышәызар,
аҭел аашьҭыхны аҩныҟа дасуеит: «Ибыхьзеи бара
иахьа?» Сԥаҵа саӡамкәа сыҟазар, аҭел аашьҭыхны
ари аҩны иҟоу лышҟа адырра ныҟалҵоит: «Ихьзеи,
бара, ари иахьа иакәӡамкәа дааитеи?!» Абас дыҟоуп
уи, сара сзын мацарагьы акәым. Аҭаацәа реидара ду
зыхәда иқәу аԥҳәыс, лусураҿы маҷк даахьысҳахаргьы ҟамлои? Мап! Иахьа уажәраанӡа ашәҟәҭыжьырҭаҟны уи илеиӷьу, аӡәгьы игәы иалымсааит, макьана редактор дҳамаӡам. Нели Ҭарԥҳа лакәмызҭгьы,
еиқәышәшәа инаган иахьа абас аԥхьаҩцәа изрымҵаломызт аԥсуа литература ашьаҭаркҩы Дырмит Гәлиа иҩымҭақәа ф-томкны еизганы. Сара
ибзианы издыруеит изакәытә џьабаау ирыдбалоу,
изакәытә лабжышқәоу иагьрықәҭәоу, уажә иара
Ҭырқәтәылагьы ҳазхыҽхәаны, гәаларшәагас мацарагьы акәымкәа, усугасгьы инадҳаркуа ҩ-томкны
иҟоу «Аԥсуа бызшәа ажәар». Уи аиқәыршәаҩцәа Д.
И. Гәлиа ихьӡ зху Аԥснытәи аҳәынҭқарратә премиа
раҭәашьахеит. Хымԥада иагьрыхәҭоуп. Аха аӡәыр
идыруоушь, анаџьалбеит, урҭ уажәы ихшыҩрҵаганы ишыҟоу аԥхьаҩ имҵаларц азын Нели Ҭарԥҳа
лџьабаа иаду заҟароу? Абри аредактор дызусҭадашь
ҳәа ӡәыр дахәаԥшуоушь!
Нели Ҭарԥҳа иахьа Анцәа ишиҳәара дыҟоуп. Хҩык
аԥҳацәа, хҩык амаҳәцәа, хҩык амаҭацәа… Лԥазаҵә, ишәҩыкхаша, Москва аиурист ҵара далганы,
сынтәа Аҟәа аусура далагеит, уаха-уаҵәы ԥҳәыс даазгаша, Нели лгәыӷырҭа ду… уи лхаҵа еицырдыруа
ашәҟәыҩҩы… Даӷьсҭан жәлар рпоет Фазу Алиева ус
лҳәеит, рҳәеит: «Хҩык ахацәа сыҩны иҩноуп – зе33

гьы-зегьы Муса дреицәоуп!» – ҳәа. Муса Магомедов,
ашәҟәыҩҩы, Фазу лхаҵа. Иара убасҵәҟьоуп ишыҟоу
лара Нели Ҭарԥҳа лыҩнгьы: «Смаҭацәа инадыркны
сԥа Алиоша иҟынӡа зегьы-зегьы иҩнеилажьцәоуп,
аха зегьы Кәымф дреицәоуп!» – лҳәоит уи дизгәдууа.
Даҽакы акәым, Нели лхаҵеи лареи рыԥсы ирзалымхуаз рҩыза бзиа, Алықьса Лашәриа ихьӡ лаша рԥазаҵә иахьихьӡырҵаз амацарагьы оума амҳәаӡои?!
Сынтәа зны аусураҟны аҭел абжьы геит:
– Уара, Ҭырқәтәылаҟа уцар уҭахӡами?
– Изҳәо барбан, џьым-џьым?
– Сыбжьгьы ухашҭма, уаҳәшьа?!
– Бара, иӡышо ацәҳәыра иқәхаз ауаҩы, аӡы
уҭахӡами ҳәа изҵаауа ббахьоума?!
Аԥхьаҩ ухаҵкы, уаҳа уара унеины абрахь ааразы
кыр ҟоуҵазар саргьы иҟасҵеит. Убасҵәҟьоуп иара
Алықьса Гогәуагьы, Кәымф Ломиагьы… Уи шаҟа
аџьабаа аҭаху ицаны иаахьоу идыруеит…
Шаҟа шықәса ҵуазеи сара Нели Ҭарԥҳа илызкны
ажәеинраала хәыҷык ԥхаӡа изҩырц сҭахуижьҭеи,
аха макьана иауам. Ҩынҩажәа шықәса ирықәуп,
сара раԥхьатәи сцәаҳәақәа анызҩыз инадыркны,
сан рыцҳа илызкны поема хәыҷык аԥхьаҩ игәы
абылуа изҩырц сҭахуижьҭеи. Схы-сгәы иҭаӡам атемақәа ирылхны ажәеинраалақәа зыҩуеит, ани хьаас исымоу макьана хара игыланы ус исзыԥшуеит.
Лара Нели Ҭарԥҳа илыҩхьеит сара сан илызкны
ажәабжь – «Агәакьа лпатреҭ»…
Ҳавтобус шнеиуаз аӡиа ссир Егердир иныҽԥынгылеит. Ҳааҭибаҳәеит ҳаргьы уи ҳазхара иаҳзымбо. Сара снапы нӡаасшьыларц сахьынатәаз сеиқәа
леиҟәжәа ицеит, Москва ҳандәықәлоз иаасхәаз
акостиум ҿыц. Аҽнынтәарак сышьҭахьҟа снапқәа
ҟаҵаны, агазеҭ адкыланы сныҟәон. Ари аӡиа ссир
убас икеикеиуеит, аҵа иҭахәмаруа акалмаҳақәа
убаратәы. Иарбанзаалакгьы џьара нышьҵәҟьагьы
хым.
34

– Иаҳҳәап: иҟалозеи сҽааилырҵәраан сара уи
сҭалар? – схы наиқәскуеит ҳамҩаԥгаҩ.
– 25 доллар аштраф! – иҳәоит иара абырсааҭк.
Аӡиа ахықәаҿы убас абаҳча зазон, убла узаҟәымгаратәы. Аҵәа мацара, ашьапы инаркны иҿоуп
усгьы, иҟаԥшьыхәхәаҵәараӡа. Аԥхьа ҳнамҵклас-аамҵкласуашәа ҳналаган, аха нас ааигәасигәа аӡәгьы дыҟаӡам ҳҳәан, ҳасгәышьеит. Али-ԥси рыбжьара ҷкәына хәыҷык даакылҟьан, абасгьы ҳаиҳәеит:
«Аԥшәма ишәзааицҳаит, шаҟа рзыфо рфааит, шаҟа
рызҿыхуагьы ргааит, амала, амахәқәа ԥырымҵәааит! – ҳәа.
Польша акәу, Чехословакиа акәу џьара иҟоуп,
рҳәеит, сара сымцац, абасгьы аҩырақәа урысшәала:
«По газонам не ходить!»
Ари аӡиа ссир ахықә аҟны шьыбжьхьа ахьаҳфоз
ҳазгәыдыԥшылоз ашьхақәа, шаҟа ҳаԥсуа шьхақәа
иреиԥшызи уҳәарауазеи! Ауаҩ гәымчҳаҵәҟьа ашырҳәа дҩаҵҟьаны, арҭ ашьхақәа днархыҵыр – Аҟәа
дналаԥшра џьишьон…
Ахәларахь ахы нархон ҳавтобус Денизли ақалақь
иналалеит, даҽакала иуҳәозар – Арбаӷьқәа рықалақь. Наџьнатә аахыс араҟа арбаӷьқәа реиқәԥара
бзиа ирбозаарын. Аха аамҭа ԥхьаҟа имцеи. Даргьы
арбаӷьқәа маҷыршьан, уажәы алақәа реибарфара
иалагеит, рҳәеит…
Октиабр 5, 1988. Памук-кале.
Аԥхыӡ мааноуп рҳәоит. Аӡы кеикеиуа иубар –
алаӷырӡ иатәуп, ауаҩы дыԥсуа убар – изҩа ԥсуеит,
аҳ шьапыла дахьцо уҭаҳауа убар – амал уоуеит, аҩы
ыжәны убар – иаҳагьы ибзиоуп… Сара, уаха ацәа санаанахәа инаркны, иаашаанӡа аԥхыӡқәа срылоуп.
Сааԥшит – зегь насхашҭуеит. Шәкы рахь џьара акы
аасыцгылаӡаргьы – ишаазбаз иҟалоит, имаананы
акәымкәа. Иаха сара ҳажәлантә рахь зегь реиҳа пату
зқәысҵо, сагьзыхӡыӡаауа Валикәа Бебиа ԥхыӡ дызбон… Саналагах, ажәа ахы умҳәакәа аҵыхәа узҳәом.
Сара саб Хәамԥа ихьӡын, Хәамԥа иаб Қәаҭа ихьӡын,
35

Қәаҭа иаб Қьырса ихьӡын, Қьырса иаб – Жәнаур,
Жәнаур иаб – Шьханыҟәа… Сара сзыхьӡаз аиҳабацәа уаҳа ргәалашәомызт. Саалаганы ахсаала ҟасҵеит. Аҵла џарџар антәӷәырԥсо еиԥш, Шьханыҟәа
идац-иԥашә иаҳа-иаҳа аҽырдацуа ишааиуаз, Валикәа Бебиа иаб Ҳазари ихылҵшьҭра џыџӡа уа иаагылеит. Валикәа иашьеиҳаб Артем, аибашьрахьтә
дхынҳәны, 64 шықәса дшырҭагылаз дыԥсит, дыԥсит
ԥҳәыс даамгаӡакәа, дагьԥсыҵәҟьеит. Уи ишьҭанеиуаз Грышьа, аибашьрахьтә дзыхнымҳәӡакәа, Кьерч
амца анакуаз, длалаӡ дцеит. Иара Валикәа ихаҭа
50 шықәса дырҭысит – ԥҳәыс даамгаӡакәа. Зегьы
ргәырҩа ран дагеит ҳәа, сара абри хьаа дус исыманы, уажәы-уажә ани сыхсаала ааиҵысхуан. Абшьҭра
дук рыҿиара Валикәа Бебиа иҟны инҵәон. Арахь
иара ҟадыџь инхара-инҵыра, ишырҳәо еиԥш, аҵысхшы игым. Иԥшра-исахьа, ишәаҳәара-икәашара,
илафҳәара мацара… Уахгьы-ҽынгьы иҽи-икәадыри
еиқәуп. Ажәакала, даԥсыуа хаҵа бзиоуп. Мап, хаҵа
бзиарас илоузеи ихылҵ дыҟамкәа, иԥылҵ дыҟамкәа адәы дықәзар, дыҟан – дцеит ауп уаҳа акгьы.
Аабыкьа, 60 шықәса ааихыҵуаны ԥхәыс дааигеит
Валикәа Бебиа. Хҩык ахшара иоуит. Сара уи мыцхәы бзиа дызбоит. Изхысҳәаауа, Арбаӷьқәа рықалақь аҟны иаха ԥхыӡ дызбон иара. Ибыжьгьы сгәы
ишықәыҩҩуаз сааԥшит: «…Абааԥсы, ирҳәоз зегьы
мцызаап. Саб иашьа Хәлаҷ ишьҭамҭа ыҟоуп рҳәеит,
имԥшаакәа умгьежьын ухаҵазар!..»
Сара сгәы адық-дық ҳәа иҭыҵны ицо, ашырҳәа
сҩаҵԥан ацәырҭа саақәтәеит. Алықьса Гогәуа шаанӡа дааԥшны, иқьаад акы анҵара даҿын. Ус, аккаҳәа аҭел абжьы аагеит. Иаақәысхызар, Кәымф Ломиа ибжьы ҭыҩҩуан: – Гәык-ԥсыкала иудысныҳәалоит…
– Иҭабуп, абзиара узыҟалааит! – «Иабеигәалашәои, уҳәарауазеи, иахьа Октиабр 5 сара ишсымшироу?
36

– Иудысныҳәалоит, џьым, – даҿын уи, – иаха
аҵхыбжьон дасуан Орҳан Шамба, Бебиак дсыԥшааит, Платон игәиҽанызааит ҳәа узааицҳаит!..
Сара сгәырӷьара ҳәаак амамызт. Аԥсынгьы ҳаҟаны, Ҭырқәтәылагь ҳаҟаны, Шьамтәылагь ҳаҟаны Анцәа ҳҟаҵа, нас… нас имгәыӷкәа иԥсхьада!..
Денизли
шьыжьхьа
ыфаны,
ажәжәаҳәа
ҳанҽыжәлеит зегьы. Иахьагьы аныҟәара ду иамшуп,
Памук-калеҟа ҳцоит. Амҩа хара ҳазыҟаҵо, амикрофон аашьҭихуеит ҳамҩаԥгаҩ Ниҳаҭ: – Аҩызцәа!
Исхашҭыз, шәарҭ абра Ҭырқәтәыла шәыҟанаҵы,
иҟалоит аӡәы имшира иақәшәар, ҳара уи хымԥада
иазгәаҳҭар ҳалшоит. Амала, ҳәарас иаҭахузеи, ҳхыза
зеиԥшроу гәаҭаны ҳшьапы еиҵыхуа…
«…Хымԥада доуҳа мчык ыҟоуп – изакәу сыздыруам, – схәыцуан сара. – Ҽнак ашәҟәҭыжьырҭаҟны,
аредактор хадак иаҳасабала, апланқәа сышрыхәаԥшуаз Иван Папасқьыр дахьаныз аџьшьара дырга наваргыланы, схы сахьааҩахаз ашә аартны иара ихаҭа
даалагылеит. Даҽазынгьы, анапҩымҭақәа сышрылаз, харантә аҭел абжьы аагеит, сӡырҩызар: «Костиа
Гердов соуп изҳәо, Мурманск сыҟоуп, сышәҟәы иазыжәухьоузеи?» «Ҳаи, ада умҩааит, Мурманскынтәи
Хабаровск уаннеилак аҭел уас, иҭыҵны абра саԥхьа
иқәуп, аԥара ахьузынаҳашьҭра ҳаздыруам!» – сҳәеит
саргьы саахәмарны, еилажәжәа ҩаԥхьа иаасымҵасхалаз инапҩымҭа даҽа зныкгьы сылаԥш нахганы. Ус
заҟантә!
– Ауаҩытәыҩса адунеи данықәлаз амш, уи ныҳәа
дууп, ишәхашәмыршҭын! – ҩаԥхьа зегь ибла ҳааҵихит Ниҳаҭ. Анцәа иџьшьаны, сара саниз, иахьатәи
амш, сҩызцәагьы аӡәгьы акгьы игәалашәаӡомызт…
Сыԥсы ӡаны стәан.
– Аныҳәа анысҳәа, – деиҭаналагоит ҳамҩаԥгаҩ, –
Ҭырқәтәыла зегьы аҟны ирыцку ныҳәоуп «Рамазан».
Ҩбаҟа ажәа уи иазкны. «Рамазан» хымш имҩаԥысуеит. Уи ахаа ианыҳәоуп. Чыс хкыс иааҟарымҵо
37

ҳәа акгьы ыҟам. Ауаа зегь реиԥш, аҭырқәцәагьы
аимак роуеит, еисуеит, акраамҭагьы еинышәаӡом.
Аха абри аҽны, ахҟа зыбжьоу аиӷацәагьы еинаалоит. Абриаҟара ачыс хаа аныҟарҵо, иагьзырфо иахьа
инаркны зегьы рҿабызшәа хаазарц азоуп, убас иагьыҟалоит. Амла иакуа, арҭ амшқәа рзын изхара
ифоит, зхы имҩахаӡакәа аус зуа ауаа, арҭ амшқәа
рзын рыԥсы ршьоит, еихьыжә-еикәыжә ирыцҳахәха еилаҳәазаргьы арҭ амшқәа рзын ирымоу иреиӷьу
ршәырҵоит, арԥарцәеи аҭыԥҳацәеи еидыҽырбалоит, ус шаҟа? Август 20 рзын Аллаҳ иԥсы аԥсаҭатә
арҭоит, беиеи ӷари ҳәа џьара аӡәы дааилымхӡакәа,
инеибеиԥшны ҩнаҭацыԥхьаӡа зегьы ауасақәа ршьуеит. Актәи ахәҭа аӷацәа ирзырҭиуеит, аҩбатәи ахәҭа
асасцәа ирҿарҵоит, ахԥатәи ахәҭа – рхазы ирҵәахуеит. Ари амш, аԥсаҭатәшьра амш – Кәырбан баирам
ҳәа иашьҭоуп. Уи зыхҟьазҳәагьы ирҳәо абриоуп.
Уахык, иаашар август ҩажәа акәны, иахьа хынтә
аџьаама иҭаланы Аллаҳ иашьапкуаз, анхаҩы рыцҳа
Ибрагим дшыцәаз ԥхыӡла абас абжьы иаҳаит: «Уара
Аллаҳ бзиа дубозар, уԥазаҵә дышьны иԥсы даҭ!» –
ҳәа. Ари уахык, ари ҩаха, ари хаха. Аԥшьымш рыҽны, Ибрагим иԥа хәыҷы дкәаба-шьышьны, аԥшӡара
дыкны даго деилаҳәаны, абнарахьы иҿынеихеит,
цқьаҭыԥк ааԥшааны уи дышьны Аллаҳ иԥсы деиҭарацы. Аб игәы ҵәыуа, аԥа хәыҷы иҟоу изымдырӡо,
аԥсабара деигәырӷьаны аҷҷаҳәа дцәажәо ишнеиуаз
Аҩысҭаа даарԥылеит: «Шәабацоишь, умҳәо?» – аб
ихы наиқәикит уи. «Ныҟәара ҳцоит, дад!» – иаҭеикит абгьы деиҵаӷәӷәа. «Мап, абнаҿы уганы уаб
уишьырцоуп!..» – аԥа хәыҷы ишҟа даахьаҳәит уажәы
Аҩысҭаа. «Саб сишьуазар сагьишьҵәҟьааит!» – иҳәеит ахәыҷгьы. «Умбалари!» – даалабҩабзит Аҩысҭаа
урҭ днарыдҟьаны. «Саб, сабоугои?» – дҵааит уи ԥыҭк
ианынаскьа. Илуршозеи, аб рыцҳа, иҟаз иԥазаҵә
еиҳәагәышьеит. «Аллаҳ сиуҭозар – сиҭ, умшәакәа,
амала, сыблақәа хҩа урхымԥшыларц, снапқәагьы
38

шьапыла иаанкыл иуԥырхагамхарц…» Аб жәымҭацәгьа, мрагыларахь иҿы нарханы, ихәыҷы ашьац днылаириан, даҽа зныкгьы Аллаҳ днаимҵахырхәаны,
аццышә иаҩызаз иаҳәызба ихәыҷы ихәда инаҿирхеит. Знык, ҩынтә, хынтә иаҿирхеит, аха уаҳа умԥсит, аҳәызба ахәыҷы ихәда ԥнамҟеит. Абгьы даагәаан ишимчыз иаҳәызба ахьааиҟьаз, инаҩыс ишьҭаз
ахаҳә инақәшәан, инадԥыххаала ицеит. Убасҟан
дымҩашьахуа еиҭааиаҳаит ԥхыӡла хынтә иаҳахьаз
ани Аллаҳ ибжьы: «Уара зегьы-зегь ҟоуҵеит, уаҳа
ус умам!» Аб иԥсы ааивыганы, ихәыҷы дааихьааихыҵыз, иаԥхьаҵәҟьа аҭсыс ааины игылахьан,
ԥсаҭатәыс…
Абриоуп, убри амш аҽны зегьы ауаса зыршьуа!.. –
иажәа аахиркәшеит ҳамҩаԥгаҩ Ниҳаҭ Алҭыноқ.
Памук-кале ҭыԥ ссируп. Памук – абамба,
кале – абаахыӷәӷәарҭа. Уа ҳнаӡаанӡа ҳара иаабоит ажәытәӡатәи аурымқәа рықалақь Гиераполис ацәынхақәа. Избанзар, ҳара ҳера аан, актәи
ашәышықәсазы иҟалаз адгьылҵысрақәа ду иҟәыбаса иагеит ари ақалақь. Зегьы акоуп, абриаҟара аџьамыӷәа-цәгьа шахнагазгьы, уи иаанарԥшуа, иуанаҳәо
оумаӡа ыҟоуп. Араҟа иубоит еиҟәжәа-еиҟәжәа ицаз
амфитеатрқәа, адгьыл анҵысы аӡы ссирқәа хагәха
ицаз аҽыкәабарҭақәа, ахан хьыҵәцарақәа, аколоннадақәа, асаркофагқәа, абиблиотекақәа…
Мыцхәы удырхәыцыртә иҟоуп аурымқәа рҽыкәабарҭақәагьы. Урҭ рҽыкәабара мацара акәмызт изызкыз, ҳәарас иаҭахузеи. Ақьафуреи аԥсшьареи ирызкны иҟаҵан. Актәи аҟәша – ҽеилыхырҭан, аҩбатәи
аҟәшаҿы аӡыхьшәашәа ааиуан, ахԥатәи аҟәшаҿы –
аӡы ҟәанда, аԥшьбатәи – аӡыршы. Урҭ ӡыхьшәашәала аҽыкәабара иалганы аӡыршы аҟынӡа инеиуан,
нас рцәа-ржьы ӡрыжәуа иара убас рышьҭахьҟагьы
игьежьуан. Аԥсшьарҭа уадақәа рыҟны аҳәсеи ахацәеи еинион. Нас наҟ-ааҟ рцәеижьқәа ирылаҭхаџьуан…
39

Зынӡа иссируп араҟатәи амфитеатр. Ашәышықәсақәа рџьамыӷәа хьанҭақәа ахганы, еиҟәыжәжәа-еиҟәыжәжәа ишагазгьы, зегь реиҳа зҽеиқәзырхаз
акы акәзаргьы ҟалап иара. Асцена рацәак идуцәамкәа, ахаҭа ахаҳә тәарҭақәа заҵааира рҽырҭбааны
аҩада ихало, узхара иузбом. Заҟа аҩада уҽыҳаракны
утәо аҟара – убриаҟарагьы абжьы бзианы иуаҳауеит.
Араҟа аҳәынҭқарцәеи амалуааи рыҳәса ԥшӡақәеи
дареи еидтәаланы, агладиаторцәа – алымқәа асценаҟны еиқәдырԥоит. Урҭ руаӡәы дҭахон, ахәаԥшцәа – агәахәара ду роуан. Адауцәа ирҩызцәаз агладиаторцәа наҟ-ааҟ аихатә ҵәы дуқәа кны асценаҿы
иаацәарҵуан, иагьааиҿагылон, иҭамгылоз рыгәқәа
ирҳәаӡозгьы акакәын: «Уаха дҭахароуп ҳуаӡәы!..
«Иахьа хәлаанӡа иҭакны иазыҟарҵоз аиҩызцәа,
уаха руаӡәы дыԥсыр акәын – ахәаԥшцәа ргәы иахәоит азыҳәан. Иаиааиз игладиатортә аҳәа иҭаны ихы
дақәиҭыртәуан.
Анаџьалбеит, изакәытә рыцҳара дуӡӡақәоузеи
адунеи иахнагахьоу, нас хыхь иҟоу ҳаб Анцәа ду, урҭ
зегь ахьирхәырц азы адгьыл ирҵысызар – гәыбӷанс
иуҭараны иҟоузеи, умҳәои?!
Памук-кале ҳара алҩаҵә зхыззуа ицоз аӡҵәыҵәы
ҳныҽԥынгыланы иаажәит. Аҭырқәа ҳәсақәа насҭха
игыланы иаҳзыԥшуан. Ҳара ҳанынаскьа дара неины
аӡы дрыцқьеит, рхы-рҿы рыԥшьеит, рыблақәа ирхыршьылеит, рызхара иалаҭхаџьуа агьамагьы рбеит.
Уажәы-уажәы ҳара ҳахь иаахьаԥшуазгьы рхы-рҿқәа
ирҳәоз акызаҵәык акәын: «Ари ҳара ихәшәны Аллаҳ иҳаиҭеит. Ишыхәшәугьы иаанхароуп!»
Октиабр 6, 1988. Кдшадасы.
Асасааирҭа «Аидын».
Сара саб аҭырқәшәа бзианы идыруан. Уи даныхәыҷыз, ҳара ҳхәаҟны иааны аҭаҭын аазрыхуаз
аҭырқәцәа иахьа хәлаанӡа дрыцын. Аҭаҭын рыцирыԥхуан, амашьынақәа ирыцаниҵон, амра ирыццәиҵон. «Аус агәбылра сзыркыз – аҭырқәцәа ро40

уп!» – изныкымкәан иҳәо саҳахьан саб рыцҳа. Урҭ,
аиашазын анышә рфон, рҳәеит, убас крура бзиа ирбохзаарын. Ҭаҭынаарыхра аҭырқәцәа лассы-лассы
Аԥсныҟа раара сгәалазыршәаз уажәы Кәшадасыҟа
амҩа ҳахьықәу нымҩахыҵ-аамҩахыҵ ҳазҭаԥшуа
аҭаҭынрҭақәа роуп. Алымҩанык ацҳа ргәылҵәҵәо
ашәыр хьыдхәо игылазар аҭаҭынрҭақәа ус иҟам,
ҳәарас иаҭахузеи. Урҭ рыҵақәа кеикеиуа анапы
бзианы ишрыдкылоугьы, аарла шьамхашәара иҩеиуа, алыбӷьы еиԥш рыбӷьқәа сса-ссаӡа ауп ишыҟоу.
Арасамахәқәа тартаруа ирынҵаны ауп амра ишцәугьы. Уи акәзаап, аҭырқәцәа ажәытә ҳара ҳҟны
иааны аҭаҭын заадрыхуаз, иахьа иааны ҳара ҳаԥсуа ҭаҭын «Самсун» аахәаны ирыманы изцоугьы.
Ҳавтобус шьҭыууааны ацара иаҿуп. Ашьхақәа, архақәа, ацәҳәырақәа, аеҵәарақәа, ақыҭа ԥшӡарақәа…
Аԥсны ахаҭа! Нахьхьи абаҳчараҿы ҩны ԥшӡаӡак
ҳназааигәахоит. Амӡырха иаҵәҟаҟараӡа хәажәбыцала ихкааны, агәашә ахыб аҭаны, ацеи аказармеи
рыбжьара амҿырҟәараҟны ауардын гыланы… Аџыши аџьымшьи амаҵурҭа абарҵа хырҩаԥшьаа иҵаԥсоуп. Акәасқьа абарҵаҟны амра ицәуп апырпыл
рыԥхрақәа, аҵәарҩақәа, аџьынџьыхәақәа… Нахьхьи лыԥҳал цәаакы лыжәҩа иқәыргыланы, амарда
даҿаланы дҩеиуеит аԥшәмаԥҳәысгьы, ҩбаны иԥаны
илықәу лыхцә-ԥарақәа ҽышьаҳаганы лызқәа икыдхәмарло. Ашҭа агәҭа, ашымҳа амҵан ахәыҷи аласбеи
аихәмарра иаҿуп. Абарҵа дыҵатәаны еикәаӷа ихуеит, иара аԥшәма ихаҭагьы… Мап, мап! Ари хымԥада
аԥсыуа ҭаацәароуп. Аха иааг! Иара абаҟоу, ҳара ҳабаҟоу?! Аҟәагьы ахьы ҭоуп, рҳәоит. Сызхара исзымбо, сылабжышқәа шхаддылоз, ҳзықәтәаз амашьына
ҳлиаҳәа ҳаманы ицеит.
– Шәарӷьарахь ижәбо ақалақь хәыҷы Кулиџьақ
ахьӡуп, – иажәа дналагоит ҳамҩаԥгаҩ Ниҳаҭ Алҭыноқ. – Аԥсҭазаара аиқәырхаразы иаҭаху аӡәызаҵәык иоуп. Иаҳҳәап: шәара шәҟны Расул Гам41

затов анырҳәалак, абырсааҭк Даӷьсҭан убла иаахгылоит, усоуми? Усоуп! Убас Кулиџьақгьы даиоуп
иара апоет, иара азышәаҳәаҩ ду Синаҭлын Али. Уи
иныҟәара мыцхәы бзиа избоз аӡәы иакәын. Зны
Германиа цәыргақәҵак изхара изымбо дшыҩназ,
статуиа ссирк илаԥш нақәшәеит. Уи аԥҳәызба статуиан. Аха оумашәа иԥшӡан. Лшьабсҭа шьапқәа,
лықәчама хаԥалақәа, лӡара ҭыгьагьа, лгәыҳәԥы
шәырҭаҭақәа, лқьышә мцабзқәа, лӡамҩа ҭыҵәраақәа, лыбла ӡыжьқәа, лыџьымшь мзаҿақәа, лыхцәы ԥарақәа… Синаҭлин Али астатуиа датҟәеит.
Аҩныҟагьы аара ихашҭны, ашьыжь инеины абри
аблахкыга инамҵатәоз, ахәлара иааимнахаанӡа уи
дахәаԥшуан, рҳәеит. Амчыбжь аҽны ари астатуиа
ашьҭахьҵәҟьа даацәырҵит ԥҳәызба ссирӡак, нцәахшак. Дшааиуаз иара дахьаавалаз – иара уа дааҭгылеит. Апоет иибоз изхаҵомызт. Ари астатуиа зыхҩаалаз лара лхаҭа лакәын. Нас иара ашырҳәа дҩеихеит,
дызҵаара мацараха, аха уи иамраӡакәа раԥхьа ларгьы абасгьы ҿаалҭит: «Мчыбжьык ҵуеит абра узбоижьҭеи, узусҭада, џьым-џьым, уара?» «Сара, иахьа
уажәраанӡа насыԥла зыжәлар ирзышәаҳәоз ҭырқәа
поетын, аха абри астатуиа зыҽны избаз инаркны,
бзиабарала иблыз уаҩы насыԥдоуп!» – иҳәеит иара.
«Уара зегьы реиҳа анасыԥ ду змоу уаҩуп!» – наиаҭакны иара ишҟа лҿыналхазаап аԥҳәызба. Урҭ иара
убраҟа аҿа ааибыҳәаны хаҵеи-ԥҳәысси еибагеит…
Афродита – анацәа рынцәахәы. Уи лыхьӡала иргылаз ақалақь Афродисасгьы – антикатәи абырзенцәа рықалақь, аамҭа анапы мҽыӷқәа рыцҳашьарада
иазымныҟәар амуит. Ҳара ҳера ҟалаанӡа ԥшьнызқь
шықәса раԥхьа идыргылаз ари ақалақь, хышәара-ҵышәарала иаҵанакуеит хәышәи ҩынҩажәижәаба геқтар. Иара абраҟагьы иҟан: «Ҳуаӡәык дҭахароуп
уаха!» – ҳәа агладиаторцәа ахьеиқәдырԥоз амфитеатрқәа, арԥарцәеи аҭыԥҳацәеи қьафла аԥсҭазаара
иахьалаҭхаџьуаз аҽыкәабарҭа ссирқәа, ҩажәижәаба
42

нызқьҩык зкуа астадион, аҵара ахьырҵоз агимназиа, амуниципалитет, афилософцәеи аскульпторцәеи ршколқәа...
Ажәакала, ари адунеи шаҟаҩы аԥсаххьоуи, шаҟа
хлымӡаах ахҭнагахьоу уҳәар!..
Абраҟа инамҩатәны исҳәарц исҭаху… Абысҟатәи
баахыжәжәареи ҭоурых ҭыԥи ҳнарыдгылацыԥхьаӡа,
Алықьса Гогәуа уажәы-уажәы дааигәалашәон ҳҵарауаҩ бзиахә Вианор Ԥачлиа. Убасҟак игәы азыбылны, игәаҵа ԥшаауагьы дихцәажәон уи, еиҳараӡакгьы иара дызхьымӡаз хьаа дус иҟаҵаны. Вианор
рыцҳа, иӷәӷәамҭазыҵәҟьа, иуаҩыбжара дышҭагылаз, Аџыр Ҭраԥшь еиԥш, дышԥаҳацәцеи уҳәарауазеи! Сара исгәалашәом уи, џьоукы-џьоукы аҵарауаа ишрыхьло еиԥш, акы деиҩаӡаны ажәанаак
џьара иҳәеит ҳәа. Сара, иаҳагьы ихә ҳаракны исшьо
салагеит ҳҵарауаҩ ду Хәыхәыт Бӷажәба, уи изын
абас иҳәеижьҭеи: «Вианор Ԥачлиа иара ихаҭа хыдкыларҭа имаӡамкәа асасааирҭақәа дрыҩнан, арахь
нахьхьи иҵҳәаны икажьыз Аԥсны аҳ Қьалышь Чачба иԥсыбаҩқәа зҭаз ааҵәа даҵан…»
Кәшадасы ақалақь. Уи Егеитәи амшын ихықәгылоуп. Кәшадасы – иаанагоугьы аԥсаатәқәа рыдгьылбжьаха ақалақь ауп. Асасааирҭа «Аидын». Аидынгьы иаанаго амахҽқәа реиқәԥарҭа ақалақь ауп.
Асасааирҭаҟны ҳаԥсы ааиҭакны мшынҭалараҳәа
ҳҿынаҳхоит. Иаарыӷәӷәаны саԥхьаҟа инеиуаз сҩызцәа снарыхьӡеит. Нели Ҭарԥҳа сылбеит, дԥаԥашькынгьы дааи даасҿагылеит.
– Аа-а, ари иушәу закәызеи, агенералцәа реиԥш
ацәаҳәа ҟаԥшьқәа угәышԥы зегьы иалҳәа-алҳәаны.
– Баҟәыҵ, бара, наҟ!
– Аа-а, ҳаркуеит, уаҳәшьа дукәыхшоуп, ҳаркуеит?!
Иҟасҵахуаз, Алықьсеи Кәымфи шысхыччоз,
ашьшьыҳәа саахынҳәит. Нели Ҭарԥҳа думыргәаароуп акәымзар, л-Ҭарԥҳара лызцәырҵны данааузкашәа, аман еиқәаҵәа улырҳәоит. Сара, Ҭырқәтәы43

лаҟа ҳандәықәлоз аламҭалазы, Лыхны ирымоу
саҳәшьа аҩны иушәуҵақәаша ҳәа ФРГ-аа ракәу,
Италиаа ракәу џьоукы ркымҭақәа сзаалҭин, сгәырӷьаҵәа иахьа исшәысҵан, аха аҭырқәцәа ируам,
рҳәеит. Урҭ ируӡозаргьы а-Ҭарԥҳа илуам.
Ҳҽааилырҵәрааны Егеитәи амшын ҳнеины
ҳанҭалоит. Изакә ссирузеи, анаџьалбеит! Хышықәса
ҵуеит сара амшын ҳшыҽԥынтәалоугьы уи сҭамлеижьҭеи. Аҟәатәи амшын: амазут хыкәазало, акарпыжә-цәа хтатала, алақәа хыӡсало… Урҭ ирыцлеит
уажәы арадиациагьы.
Егеитәи амшын, ашьха ӡиас еиԥш икеикеиуа, аҵа
агәыр ҭаршәзар иубоит. Амала, убас иҿацоуп, рацәак
уҽузҭакуам. Иашоуп, уажәы октиабр мза ҳҭагылоуп,
аха иагьа ус акәзаргьы… Ҳааины аԥслымӡ ҳаалатәеит. Иџьоушьаша, ҳахҩыкгьы хаз-хазы. Сара аԥслымӡ
сахьылаиоу Алықьса Гогәуа ибзианы дызбарҭоуп. Уи
ихы инапы аҵаргәаны, ҵа змаӡамкәа иаԥхьа иҭаиоу
амшын ду дхыԥшылоит…
Алықьса Гогәуа. Аҵәца иамаҳацзар ҟалап сара
шаҟа ныҳәаҿа саҳахьоу аҟара. 1954 шықәсазы,
аинститут санаанахәа, саб уалыр жыцәк азны аҩы
аашьҭыхны, ашә ргәылыҩруа аҽҳәа мгьалқәа ҩба
ӡны, иман сибарацы Аҟәа дааит. Ҳарҭ, усҟан азеиԥшнхарҭа ҳахьыҩназ, уадак аҟны жәаҩаҩык ҳаицыҟан. Акаруаҭқәа рыхқәа ҳаҽнықәк-ааҽрықәкны,
аҵәцақәа аанкыло, амгьалсақәа нарыхкыло, итәаз
зегьы ҳаарӡырыҩны Алықьса Гогәуа ихы насықәкны
ииҳәаз ажәа, сара иахьагьы ихаакәакәараӡа сгәаҵа
иҭоуп. Уи, заҵааира аамҭа цацыԥхьаӡа, зыдунеи
зыԥсаххьоу саб дысгәаларшәо иаҳагьы сгәысҽаннаҵоит, сҭакԥхықәрагьы арӷәӷәоит.
Сара иахьагьы хьаас исымоуп, Алықьса Гогәуа
ахәшәтәырҭа дҭаны, Москваҟа алитературатә институт ашҟа сцар сҭахуп ҳәа сажәеинраалақәа наганы еиҭагатәыс иахьисҭаз.
44

Сара иахьагьы ахара сарԥшуеит, аҭаацәара саналала аҽны, Алықьса Гогәуа снаскьаԥхьаны исеиҳәаз
ажәа.
Алықьса Гогәуа анырҳәалак иааины сара сыбла иаахгылоит раԥхьатәи уи иажәабжь ссирқәа:
«Аҽыхәа», «Ҭакар аблақәа», «Асыс-мҟаа»… Москва
аԥсыуа ҷкәына бзиак дыҟоуп Едуард Ажьиба ҳәа.
Иҩны сахьнеигаз, Аҟәа инхо аԥсуаа уиаҟара ҳара
ҳашәҟәқәа рымамзар ҟалап… Истол аҟны иаартны
иқәын Алықьса Гогәуа итомқәа аҩбагьы. Зыблақәа
ҭхаха исҿаԥшуаз ахәыҷы даашьҭысхын: – Иухьӡузеи, уара, ахаҵалажә? – анысҳәа: – Арсана! – иҳәеит.
– Иугәаламшәои «Аҽыхәа»? – иҳәеит абгьы.
Алықьса Гогәуа иҩымҭа «Ашьац аагага» цәырҵаанӡа сара дсыздыруам шамаха Аԥсны Ахра зыхь­
ӡыз аӡәы, Очамчыратәи Ахра Ачба ида. Уигьы, иа­
цәыԥхашьоу сыздыруам, еиҳараҩык Леонти ҳәа
акәын ишиарҳәоз. Шәрыхәаԥши иахьа шаҟаҩы Ахра
рыхьӡу… Абасоуп ашәҟәыҩҩы иашаҵәҟьа дышцәырҵуа.
Шаҟа саҵашьыцуазеи сара Алықьса Гогәуа
иҟазшьа: аҭынч, жәамыццак, аҵаула… Иагьаҩгьы
иаҳҭахуп уи дшыҩуа аҩра, аха ус иҟало аӡә иоуп.
Сара «Асду» анҭыҵ ԥсшьара исыманы сцеит, ауада
сҽыныҩнакны саԥхьон. Анаџьалбеит, закәытә ԥсҭазаара ссирзи сызлаз, изакәытә дунеизи сызқәыз
уи амчыбжьык… Аԥхьара саалгеит, ихааӡа саԥхьа
иакыз ацәа-цәашьы аарцәаны, сыбла хкуа, аҽыԥҳәа
афымцалашара асыркит. Аду – дахьугалак ддууп!
Ҭырқәтәылаҟа еиццауаз ҳарҭ ҳаӡбахә заҳаз џьоукгьы, ҳабзырго абасгьы ҿаарҭит:
– Уара, жәаҩа мшы умыцәаӡакәа иузыхгару?
– Избан, уара?
– Алықьсеи уареи уадак аҟны шәызлеицыҟало
ала, ихәдабжьы уарцәараны уҟам?!
– Ҩынҩажәижәаба шықәса ирҭысуа зегьы ҳахәда
абыжьқәа гоит!
45

– Уи сҳәеит ҳәа шаҟаамҭа дмыцәакуа дыҟази,
уара, ани аисараҟны иззымычҳакәа зыблақәа ачаи
рҭиааз?! – иҳахлафаауан аҷкәынцәа.
Џьыкаԥуҭк еицышәфаанӡа ауаҩы дуздырӡом,
рҳәоит. Насгьы уи зегь рыла данааԥшуа, иареи уареи
шәанеицныҟәа ауп, еиҳараӡакгьы амҩа хара шәанықәу. Жәаҩа мшы ҳахьеицыз џьара усгьы иажәанаак заҳада Алықьса Гогәуа, ма џьара дгәамҵып,
сарамыжда! Асасааирҭа ҳахьыныҩналоз раԥхьа сара
сҭыԥ сылирхуан, нас акәын – иара.
– Уара, шықәсык аҟара ма усеиҳабыми, Алықьса?
– Маап, сара ус еиӷьасшьоит!
Убас зегьынџьара. Исгәалашәоит, Кониа акәу џьара, ашьыжь санааԥш, Алықьса дԥышәырччо, ииарҭа
дылатәаны акы анҵара даҿуп.
– Угәалаҟара бзиоуп, излазбо ала, аҩыза?
– Мамоу, џьушьҭ!
– Узырччо шсоуҳәара, удинаныс?
– Иаха ухәдабжьы гон…
– Гьаргь Гәыблиа ачарақәа рҟны акәац бзианы
ифоит ҳәа ауаа дырдыруеит, – сҳәеит саргьы сааччаны.
Ҩажәижәаҩык ашәҟәыҩҩцәа еицыз ҳахьҭаз
Сҭампыл аконсульство аҟны аҭырқәа шәҟәыҩҩцәеи
ҳареи ҳахьеиԥылоз, зыӡбахә рҳәаӡаз аӡәызаҵәык
иара иоуп.
– Иахьа ҳара дсасаны даҳҭоуп убас еицырдыруа
аԥсуа шәҟәыҩҩы Алықьса Гогәуа, ари ҳара ҳаигәырӷьоит! – иҳәеит урҭ рхантәаҩы.
Аӡә иоуп атәыла ахьӡ аҭгаразын иаҭахугьы.
Аду – дахьугалакгьы ддууп.
Сентиабр 7, 1988. Ефес.
Ҳавтобус Ефесҟа ҳаманы ицоит. Сара, иахьатәи
Ҭырқәтәылатәи агазеҭ ҿыцқәеи сҩыга қьаадқәеи
сывараҿы иқәҵаны, аԥенџьыр салԥшуа сахьтәоу,
уажәы-уажә сқьышә ачча ықәыххуеит. Иацы асасааирҭа «Аидын» ҳааины ҳанааҩнала ҳҿи-ҳнапи
46

ааӡәӡәаны, ҳандәылԥш-аадәылԥшуеит. Алықьса Гогәуеи сареи аԥшьбатәи аихагылаҟны ҳаҟан,
Кәымфи Нелии ҳаҵаҟа аҩбатәи аҟны. Сара адәахьы
сындәылҵны асоф снықәгылеит. Анаџьалбеит,
изакәызеи ақалақь ҳәа. Кәшадасы ҟадыџь, иахьа
ныҳәоушәоуп ишыхиоу, аҩын дуқәа ршьапы инаркны рықәцәанынӡа зеиԥш уҭаху шәҭы-хкыла еилыџьџьаауеит. Сара раԥхьа Ҭырқәтәыла ҳанаалагыла: иахьа ныҳәоума, шәықалақь ас изыхиоузеи
ҳамҩаԥгаҩ сизҵааит. Иара дааччан, ҳара ҳзын еснагь ныҳәоуп иҳәеит. Изимҳәозеи, баба! Шаҟа ҵуазеи
Ҭырқәтәыла еибашьра амбеижьҭеи! Изхысҳәаауа,
абарҵа сықәгыланы сызхара исзымбо сшыԥшуаз,
сылаԥш ҵаҟа Кәымф Ломиа инаиқәшәеит. Уигьы
ддәылҵны ақалақь далаԥшуан сара сеиԥш.
– Кәымф! – ҳәа сыбжьы насыргеит. Аха,
ҳаҵаҟаҵәҟьа убасҟак ирацәаны амашьынақәа еилысуан, ус аламала аӡәы ибжьы уаҳауа иҟамызт. –
Кәымф! – сҳәеит сара даҽазныкгьы, иаҳа иаарӷәӷәаны. Уи сыбжьы иаҳаит уажәы. Ашырҳәа дааиқәҟьашан, аҩнуҵҟа дныҩналеит, Нели исызҿылҭуеит
ҟаҵаны. Рацәак мҵыцкәа ҩаԥхьа деиҭаадәылҵит. – Кәымф! – сҳәеит сара дырҩегьых уи схы
наиқәкны. Иара сыбжьы илымҳа ишҭасызгьы,
амашьына мыждақәа срымжьокәа иҟам иҳәан, акгьы имаҳаӡозшәа ус даагылеит, аха илымҳақәа
кыдҵаны. Даҽа зныкгьы иқәҿысҭит сара уи, уажәы
сыбжьы иаҳагьы инарӷәӷәаны. Кәымф ашырҳәа дааикәҟьашан, аҩнуҵҟа деиҭаныҩналеит. Уаҳа дагьдәылымҵӡеит. Алықьсеи сареи ныҟәара ҳцоит
ҳәа ҳҽааибыҭаны, дара рышҟагьы ҳнымҩахыҵзар,
хаҵеи ԥҳәыси меицәажәаӡо еисны итәоуп.
– Ишәыхьзеи, уара? – ҳәа Алықьса дрызҵаазар,
абар ассир.
– Кәымф, Кәымф ҳәа дааҟәымҵӡакәа сызҿылҭуеит, арахь санааилак сара сакәӡам ҳәа мап лкуеит! –
иҳәеит Кәымфгьы деицрашәаны.
47

Ашьҭахь, иҿызҭуаз сара шсакәыз анысҳәа, аӡә
даҟәыҵыр – аӡә далаго, акыраамҭа ҳаччон зегьы.
Иџьоушьаша, абра иҟалеит даҽа хҭыскгьы.
Ҳаԥшьҩыкгьы ақалақь ахь ҳазлацоз ала, ҳара ҳцаԥха
Кәымфи Нелии рномер аҟны иааныжьны сдәылҵит
сара. Кәымф уи дахәамԥшаӡакәа, дара ртәы акәыз
џьшьа иаақәԥааны дындәылҵын, аӷьеҩҳәа ашә
лыдижьлеит. Аха рацәак ҳамцацкәа, изакәу сыздыруам, Нели акы аалҭаххан, Кәымф анс иҳәеит, арс
иҳәеит, аха уаҳа умԥсит, ашә изаамыртит.
– Саргьы игәасҭахьеит, арҭ ашәқәа раартра
хәыҷык ицәгьоуп! – иҳәан, Кәымфраа ргәыла Алеқсандр Шалимов ицаԥхала аартышьа шиирбоз, илылаԥҵәа игеит. Аԥенџьыр ҳкылсны ҳнеип сҳәан,
Кәымф имуит, ҳӷьычцәоу џьшьа ҳҭаркыр алшоит, иҳәеит. Нас ахылаԥшҩы ԥҳәыс дааганы, зегьы
рҭыԥқәа ирықәылҵеит.
Ҳмашьына шьҭхысааны ицоит. Анаџьалбеит,
абри шцо еиԥш ицандаз иахьатәи ҳамшқәагьы.
Уаҵәы Бурсаҟа ҳцоит, аԥсуаа рахь. Ҳарҭ арахь ҳзааз абаҟақәеи аҭоурыхтә ҭыԥқәеи рбаразын ауакәху. «Уаҳа аҭел сасӡом, ԥшӡала уаҵәы ҳаиқәшәоит» – иҳәеит иаха Орҳан Шамбагьы. Иџьашьатәуп
абри ауаҩ абас имарианы, ҳмаршрут идыруеит,
аха, ҳахьаагылаз асасааирҭақәа ԥшааны, ҳномерқәа ԥшааны, Адаԥазарынтәи есуаха аҭел дызласуа. Инҵәандаз иахьатәи амшгьы, аԥсыуак ибла
ҳаиҭанхыԥшылаландаз!..
Доусы иара иаҳасаб имоуп, аха саргьы сара сыплан сыдуп иҳәоушәа, Ниҳаҭ Алҭыноқгьы ишьҭыууааны ицо ҳмашьына дацлабны, аҳаҳаираҳәа
ацәажәара даҿуп!
– …Избан ҳара ҳҟны ахәыҷы асунаҭра (обрезание) зизыруа? Раԥхьаӡа иргыланы уи ацқьара
иатәуп. Ҩбагьы, ианизҳалак, аԥҳәыс лыҟны мыцхәы дыӷәӷәахоит. Шәара игәашәымҭакәа ҟаларым,
зегьынџьара асахьақәа ирҭиуа рыҟны, ахаҵа иан
48

дшаалыхшаз, насгьы ихаҵара аԥыжәара аҭаны дшану. Уи аҭыԥҳацәа ахәамԥшӡакәа, иԥхашьаны иавсуеит. Аха ара ԥхашьара ыҟаӡам. Аҭырқәа дыҿиарц
азыҳәан, апропагандагьы иӷәӷәаны аус ауеит. Аҭырқәа аибашьра иҭахӡам – ииҭаху аҿиароуп. Уи амҩа
иагьануп ҳажәлар. Аҳәса рацәа раагара аҭаҭиурк
азин шаԥихызгьы, иахьагьы имаҷымкәа иҟоуп урҭ
змоу ахацәа, еиҳараӡакгьы ақыҭақәа рыҟны. Ақалақь аҟны хәҩык, фҩык ахшара иреиҵоу шамаха
ҭаацәара убаӡом. Ақыҭақәа рҟны жәаҩаҩык, жәахаҩык ахшара рымоуп. Аллаҳ иишаз ауаҩыԥсы –
иҿаҵахәгьы ицишоит. Анкара мацара х-миллионк
нхозар, Сҭампыл ф-миллионк нхоит. Ар рымацара Ҭырқәтәыла 540 нызқьҩык амоуп… Ҭырқәтәыла абираҟ, ишыжәдыруа еиԥш, иҟаԥшьуп, амзаҿа
ануп, аеҵәақәа анпыҟҟалоуп. Иаанагоугьы абриоуп:
аҟаԥшь – афырхацәа ршьа, амзаҿа – рықәԥара иааирала ахрыкәшара, аеҵәақәа – рразҟы ххаӡа илашо
икыдларц… Ниҳаҭ Алҭыноқ ацәажәарагьы уаҩы дарааԥсоит, џьым иҳәоушәа, ихшыҩҵакқәа заҵааира
рԥыҵәҵәа-ԥыҵәҵәара даҿуп.
…Аҭырқәцәа, зегь реиԥш, аҩгьы ауаткагьы ржәуеит, амала, иашьу даарбаны иҟалаӡом…
…Аҭырқәа акаҳуа ҿаҵаны дымцәажәаӡо дтәоуп –
ус анакәха, уи каиф имоуп.
…Анцәа ԥа димаӡамызт, иара ихаҭа Аллаҳ иԥазаҵә иакәын…
…Сара исыздыруам аҭырқәа ԥҳәыс шаҟаамҭа
лҽеилалҳәо, аха хә-минуҭк рыла лҽеилылхуеит…
…Ҭырқәтәыла хаҵеи ԥҳәыси реилалара мариоуп, аха реилыҵра акырӡа ихьанҭоуп. Урҭ еилыҵырц
азыҳәан: ма лхаҵа длыԥсахуазароуп, ма Аԥсадгьыл
дачарҳәаҩызароуп, мамзаргьы лхы еилагазароуп…
Ефес. Ари аҭыԥ Аҩысҭаа деилаҳартәы иԥшӡарҭануп. Уи хәынтә ибгахьеит, рҳәеит. Убас шакәугьы
убла узрыҟәгом Троиа алегендатә ҭыӡқәа, аҽыкәабарҭақәа, анеиааирҭақәа, амфитеатрқәа… Акы убар
49

егьи ухашҭуеит. Абырсҟатәи зқьышықәса шырхыргахьоугьы, амармалташь хаҳәқәа иацы еиқәырҵазшәоуп рхаҿра цыҩцыҩуа ишыҟоу.
Абырзенцәа рҳәынҭқар иԥа уахык дахьынышьҭалаз аԥхыӡ ссир ибеит, рҳәеит, қалақь ҿыцк, аха оумаӡак иргылахуа. Ус, ԥхыӡла абыжьгьы иаҳазаап,
аҳәеи, аԥсыӡи, амцеи ахьыҟоу иргылатәуп уқалақь
ҳәа. Акыраамҭагьы деимдон уи аԥшаацәа раԥхьа
дгыланы, абраҟа иагьибеит амцагьы, аҳәагьы, аԥсыӡгьы. Ақалақь Ефес ашьапгьы икит…
Араҟа иҟоуп аурым ҽыкәабарҭақәа, зқьи
хәышәҩык зкуа амфитеатр, архивҵәахырҭақәа, аллеиа ссирқәа, ажәлар реизарақәа рымҩаԥгарҭақәа.
Ԥшьышәи жәохә нызқьҩык ара ақьырсианра рыдыркылеит. Арҭ аллеиа ссирқәа рҟны наҟ-ааҟ афырхацәа рбаҟақәа ықәгылоуп. Ари ақалақь усҟан амшын
ихықәгылазаарын, уажәы, аамҭа еиқәаҵәақәа
рҿаԥхьа мацара акәымкәа, Ефес аҟынтәгьы амшын
жәаф километр ихьаҵит. Абри аҭыԥ ссир аҟны изныкымкәа даахьан рҳәеит, иара Гомер ду ихаҭагьы.
Иџьоушьаша, аҭыԥ рзымхакәа арҭ амфитеатрқәа
рбжьысырҭақәа зегь рыҟны, ауаа бжьатәазҭгьы –
абжьа аҩада изхалаӡомызт рҳәеит. Уажәы уи арестоврациа азуны адунеижәларбжьаратәи афестивальқәа мҩаԥыргоит...
Ефес иҟоуп иара убас узызхәыцша даҽа баҟакгьы.
Малуаҩык иԥҳа Октогеиа зыхьӡыз, аԥшра-сахьа
азыҳәан Ажәеиԥшьаа рҭыԥҳа илымазкуаз, нхаҩы
ӷарк иԥа бзиа дылбеит. Амал уаҩы иԥҳа анс хаҵа
дишьҭуа дыҟахызма. Имуит – имуҵәҟьеит. Арахь
дара аҩыџьагьы еиҿынҵәаауа бзиа еибабон. Ари
адунеи ианамуы, анарцәахь ма ҳаицәыӡрым рҳәан,
аҩыџьегь иааибыҳәаны рҽыршьит. Амалуаҩы урҭ
аҩыџьегь рбаҟа акны иссирны иргыланы, ҵаҟа
абасгьы аниҵеит: «Иеиҿгәыҳәаауа ҩ-гәык реиҟәыҭхара, иара Анцәаҵәҟьагьы азин имам». Урҭ ирдоуҳаны, иагьыргәаларшәаганы рывараҿыҵәҟьа ацыха-ӡыхьгьы ахьхьаҳәа илеиуа еиҵихит аб.
50

Араҟа ҳара дҳақәшәеит, Ефес турист ҳасабла инеины иҟаз, иара аурысшәагьы бзианы изҳәоз Киольнтәи ауниверситет апрофессор Поль Ханс. Абырсааҭк ҳагьеибадырит. Поль Ханс, аԥсуа бызшәа иахҭнагахьоу агәаҟрақәа зегьы здыруа ҵарауаҩызаап,
иԥсыз аҟара игәаҵанӡа инаӡаны: «Ааи рыцҳа!» – ҳәа
ихьааганы дагьахцәажәон. Аԥсуа бызшәа аус бзианы ишауа ҳәа ҳаргьы ҳасны ианҳарҽхәа, Поль Ханс
игәы иахәаны, Фазиль Искандергьы уахь дадкыланы, инацәа ду дҩаханы иаҳирбеит. Уи ҳаигәырӷьеит
ҳаргьы.
Ҳазхара иаҳзымбаз Ефес иахҳәаау алакә ссирқәа
ҳшаргәылахәхәаз, ҳара ҭыԥ ҟаимаҭӡак ҳазцеит. Уи
ԥшьышәи ҩажәа метра амшын иауарашәаны иҳаракыз аҟармаҵарақәа рхәы ҳәа изышьҭоу ауп. Ари
аҭыԥ ссир аҟны игылан Анцәа иан Мариа лыҩны.
Уаҟа зегьы ршьапқәа хтны, ацәашьқәа аркны, инаганы инкыдҵо акәын ишыҩналоз. Адәахьы уаҩҵас
уаанаԥшы-ааԥшыр, аиашазын уаҳа џьаргьы иҟамзар ҟалап уи аҩызаҵәҟьа Аԥшьаҭыԥ. Бзиоуп, аха
уаҳа ааигәасигәа џьара акы ааҟаҵаӡамкәа, издырда
Анцәа иан Мариа лыҩны абраҟа ишыҟаз? Ирҳәоит
немец ҭакәажәы лашәык аҩны дахьтәаз абас лҳәеит: «Ҭырқәтәыла, Ефес ҳәа иахьашьҭоу, амшын иауарашәаны ԥшьышәи ҩажәа метра иахьыҳараку,
игылоуп уаҩы иимбац ҩны хәыҷык. Уи Анцәа иан
Мариа лыҩноуп! Ҩ-километрак мраҭашәарахь уи
инацәыхараны иҟоуп лара лнышәынҭрагьы!».
Абри аҭакәажә лашәы, илҳәаз арҵабыргразы, Германиантәи ллаба ырԥшаауа лара лхаҭа Ҭырқәтәыла
дагьааит, рҳәеит…
Иҟамзи адоуҳа змаз ауаагьы!
Октиабр 8, 1988. Бурса.
Асасааирҭа «Кент».
Иахьа заа шьыжьхьа ҳҿарҵеит. Акрыфара
анаҳҳәа: Анкара, асасааирҭа «Ершан» аҟны раԥхьаӡа
ачеиџьыка напы ахьынаҳаркыз, аҵыхәтәанӡатәи
51

амш аҽнынӡа, инеибанеиԥшны, уаҳа џьара ргәы
ааҳақәымҿыӷьӡакәа иаҳхагьежьуа ҳамаҵ ахьыруа,
цәашьыркыла уеимдозаргьы ус џьара иузымԥшаар
ҟалап. Краҳьаҳфоз, иагьа изал дузаргьы, ҳарҭ ҳазламаҷыз ала, ганк аҟны ҳҭыԥ алхны, еснагь ҳхәы мазеины, иаҳзыԥшны игылан. Ҳазланыҟәацәаз ала, ҳарҭ
акрыфара зны амҩан иҳақәшәон, зны адгьыл аҵан,
зны адәыхьы аҿтәи аресторанқәа рҟны, зны амшын
ҳахтәаланы.
Џьарамзар џьара иааҳамбеит: ҳаҭашәымҵан
абааԥсы, иахьа афымца ыҟамызт, ма агаз ҳагхеит,
мамзаргьы акәацаагара ҳзахьымӡеит, шәшаауаз
ааҳаҳазгьы уажәоуп ҳәа аказын рхы иахашшаауа.
Ахәыҷы инаркны аду иҟынӡа зегьы ҳҭыԥқәа еиԥшны, игәырӷьаҵәа инаҳаԥызаны, иаԥсышәа мацараха ачеиџьыкахь инаҳаԥхьон. Сара жәаҩамшы
Ҭырқәтәыла ҳахьынӡаҟаз, лахьыцәгьак изууазеи
акәымзар, џьара дсымбеит инаумыхәаччакәа аԥсшәа зымҳәоз ҳәа џьара аӡәы. Жәиԥшь-жәохә шықәса зхыҵуа аҷкәынцәа хәыҷқәа, еиқәҷаб, еиԥшны еилаҳәаны, уаҳа џьара рыбжьык аамгаӡо, аха зегьы аччаԥшь рҿықәны, ашыр-сырҳәа еивагьежьуа ҳамаҵ
руан. Урҭ рыԥшәма насҭха дгыланы, рымаҵушьа
дахәаԥшуан. Ианынаивсуаз, ибжьы ныҵакны џьара
акы анынареиҳәалак, иара уаҵәҟьа иаақәгьыжьаауан: ма ача маҷны иқәын, ма ҩыџьа ирзеиԥшыз хҩык
ирымҵагылан, ма ачқьыԥи аҳәызбеи ииашаны иқәмызт…
Урҭ аҷкәынцәа хәыҷқәа ачқьыԥи амҳаҵәи рарӷьа
напы анацәкьарақәа ирыбжьакны убас иманшәаланы ахәқәа ршон, иуадаҩуп ухаҿы аагара. Актәи,
аҩбатәи, ахԥатәи… Ма убас жьык ҳәа ааганы ҳаԥхьа
инықәырҵон – амацара изузымхарызеи!.. Аха ҳарҭ,
аԥсуаа зегьы, бзиа ибаны еицаҳфоз акызаҵәык
акәын: акамбашьхарҵәы. Ани акәу, ари акәу ишәҭаху анырҳәалак, аӡәк еиԥш зегьы: – Уигәыр! – ҳҳәон.
Ҭырқәшәала уи хьӡысгьы абырсааҭк иаҳҵеит. Кры52

фан ҳаналгалак, аԥшәма дхырхәа-хырхәо, даҽа зныкгьы шәаҳҭаа ҳәа, аахьхьынӡа ҳааскьаганы аԥсшәа
наҳаиҳәон. Сара усгьы аӡәы имариа шаасоулак, ани
ҿырҳәала Аԥсны Назим Аҩӡба исирҵаз сыҭырқәшәа
аацәырызгагәышьон: «Абаза иоқумдур бурад?»
Иахьа заа шьыжьхьа ҳҿарҵеит. Амҩа хара шҳамоу ҩашьом. Шаҟа ҵуазеи ҳарҭ абри амш ҳазыԥшызижьҭеи!
1975 шықәсазы аурыс литература амшқәа Қырҭтәыла имҩаԥысуаз, Аԥснынтәи саргьы срылахәын.
Арҭ амшқәа рхы Қәҭешь иазыркыз, аҽныҵәҟьа
х-гәыԥкны ҳаршеит. Сара сақәшәеит Аҷараҟа ицоз
агәыԥ, Константин Симонов хадас дызмаз. Аиаша
ҳҳәозар, сақәшәеит акәым, мчыла схы ақәсыршәеит: иудыруазеи џьара аԥсыуак дахьыҟоу сақәшәар
ҳәа. Убас иагьыҟалеит, аха уи даҽа зҵаароуп. Аҷара, ҳәарас иаҭахузеи, аиԥылара ссирқәа ҳаман. Аха
сара наӡаӡа сгәаҿы иаанхаз Сарԥтәи аиԥылара ауп.
Ҳарҭ архәҭа анапхгаҩцәа ҳганы иаҳдырбеит, Ҭырқәтәылеи ҳареи ҳҳәаа. Сара уаанӡа, усҟан ачеиџьыка ахьҳзыҟарҵақәоз џьара исҳәан еиԥш, машьынала
сышнеиуа уаанҿас ҳәа автоинспектор саанимкылацзар, уаҳа ацара ҟалом ҳәа џьара аӡәгьы исеимҳәацызт. Сара ақыҭа ҳалаланы ҳашнеиуаз, уаҳа шәцар
ҟалом ҳәа ҳагьааныркылеит. Иагьиашаҵәҟьаны
уаҳа царҭа абаҟахыз! Ҳҿаԥхьа аԥсабарагьы адгьылгьы ргәы ҭыфааны, ҩ-ҳәынҭқаррак еиҩызшо аҳәаа
ӷьашӡа иалҳәаны иган. Амшын Еиқәа инаркны,
ана-ара ашьхақәа ирхало, ирылбаауа. Сара сыблақәа
сзаҟәымго сшанхаланы акырааамҭа уи сазыԥшуан.
Нахьхьи аҳәаанырцә, сара сашьцәа хыԥхьаӡара рацәала иахьыҟоу аҭырқәа идгьыл аҟны, иҽеидыԥсаланы иабџьар агәҭа икны дгылан аҳәаахьчаҩ, ҳара
ҳахь дыԥшуа.
– Ус шәнапы шәырххар ҟалаӡом! – иҳәеит ҳара
ҳамҩаԥгаҩ, зегь ҳгәаҳҽаанҵаны. Аҭырқә ҳәаахьчаҩ
инаҩсҵәҟьа игылан, сара уи аҽны ада исымбацыз
53

иара аџьаамагьы, ахы ҵәрыԥсаӡа. «Анаџьалбеит,
изакәытә насыԥузеи имаз абри аҳәаа инхыҵны,
ҳашьцәа ахьынхо адгьыл зшьапы нықәзыргылаз!» –
схәыцуан сара.
Абар, уажәы мчыбжьык инеиҳаны иҵуеит аԥсабара ахазынарақәа зегьы бо, аԥсуааи ҳареи неиқәҿыҭ-ааиқәҿыҭуа Ҭырқәтәыла ҳалоуижьҭеи! Аха
иахьатәи ҳамш амшқәа ирыцкуп. Иахьа ҳара Бурсаҟа ҳцоит. Аԥсуааи ҳареи ҳаиԥылараны ҳаҟоуп.
Амҩа хара зыркьаҿуа, аҭырқәа уажәы имбеит иҳәоушәа, ҳамҩаԥгаҩ Ниҳаҭ Алҭыноқгьы имикрофон
аашьҭыхны, зегьы дҳалаԥшуа ҿааиҭуеит: – Уажәы
ҳнеираны ҳахьыҟоу аҭыԥ иадҳәалоу легенда хәыҷык
шәзеиҭасҳәарц сҭахуп.
Анхаҩы ҷкәын Ион, ишыҟалах сеидру, аха хаҵа
дызқәымшәо иҟоузеи, аџьма дадырбалеит. Анҭ
амыждақәа ани рҵәахуа иҟахызма, кәтыҿарҳасракгьы ахмырҵкәа, алымҳаҭажьцәаҩцәа инаганы аҳ иарҳәеит. Аҳ, иара игьежьыра ааизиган, уаҳа
анс-арсгьы акәымкәа, ари аҷкәын ҩардаџ иус ааӡбаны ашьра наиқәырҵан, днаганы дҭаркит. «Уара,
ҳаҷкәын ахьымӡӷ ҳиргеит, иашоуп, аха ауаҩытәыҩса шықәсык ахь знык деилагоит рҳәоит, шәааи ҳицхраап!» – рҳәеит уи иқыҭауаа, иагьа ус акәзаргьы.
«Ҳазлаицхраарызеи?» «Аҵарбааӡара здыруа, аҵарбашьагьы идыруеит ҳәа, ҳнеины иара ихаҭа ҳизҵаап,
ииҳәогьы ҳаҳап!» – рҳәеит. Инеины ианизҵаа, сара
сахьԥсыз – сыԥсит, аха шәара ус анышәҭахха, џьмак
аакны инаганы уахынла аҳҭынра инҭаҵаны шәца
ҳәа реиҳәеит. Ани крахдырҵуа иҟахызма, аухаҵәҟьа
убас иагьыҟарҵеит. Адырҩаҽны ашьжьымҭан аҳ
исоф даақәгылазар, иблақәа ирбоз изхамҵеит. Уи
иахьа хәлаанӡа изхара изымбаӡо дызхәаԥшуаз, инапалагьы ииааӡаз ашәҭқәа зегьы хыҳаҳааны, зыԥсы
ҭаз ҳәа џьара акы ыҟамызт. Цқьагьы даанаԥшызар:
наҟ-ааҟ амгәақәа халаны, аӷәапаҳәа ижаҳәо амӡырха агәҭа иҭатәоуп урҭ зегьы анышә иаҭо ас изфаз
54

аџьма аҩысҭаагьы. Аҳ, ишимчыз дыҳәҳәеит, ала кыдиҟьеит, аҳәа кыдиҟьеит. Нас, анҭ аӡбаҩцәа ааизганы, абри аҩыза адҵагьы ныҟаиҵеит, рҳәеит: «Абыржәыҵәҟьа ани ашьра зқәаҳҵаз аҷкәын доушәыжь
џьмас иааҟоу зегьы аакны, иааиҭаху рзиуааит!»
Ҳавтобус иаарханы ацара иаҿуп. Инымҵәаӡо
шшапарак ҳаныланы ҳашнеиуаз, ҳныҟәцаҩ имашьына абылтәы амҵәо иаламгакәа иҟам, иныҟәашәа
иагырхо даамҩахыҵит. Аҭаҭарҭәаҟны ҭакәажәыки
ҭаҳмадаки тәан. Урҭ ҳашҭырқәцәамыз абырсааҭк
ирдырит. Ҳаӡӷабцәа руаӡәгьы амашьына дынҭыҵны,
ихьыдхәо игылаз аҵәамахә дааханы, акы ааҿылхит.
Ашырҳәа ани аҭаҳмада ҵеџь ведра дук аашьҭыхны,
абаҳчара дныҵалан, реиҳа иҟалахьаз ҵәа-шьапык
аархыџ-хыџны иааиршәшәан, ауедра азна ааҟәшәаны, ишааигоз аҽҽаҳәа аӡы илаҵакны иааиӡәӡәан,
иааган ҳмашьына инҭеигалеит. Сара иахьагьы сгәы
икыдуп уи аҵәафҩы хааи ани аҭаҳмада иччаԥшь
рази!
Амҩан ҳара иаабеит адунеи аҟны еицырдыруа апергамент қьаад аԥсҭазаара азҭаз ажәытә қалақь Бергама. Амала, аиашоуми иаҳҳәара, шаҟа
Бурса ҳазааигәахоз аҟара схәыцрақәагьы еибарсны уахь ицон, исыхан сыргон иара сара схаҭагьы.
Иԥыҵәҵәа-ԥыҵәҵәаны акәын ҳамҩаԥгаҩ ибжьгьы
шсаҳауаз:
«…150 нызқь шықәса раԥхьа Бергаматәи
аҳәынҭқар Евменос ихаантәи уи ашәҭыкакаҷра
атәы зҳәо аҭоурыхтә баҟақәа аазырԥшыз, анемец
археологцәа роуп…».
«…Ара иҟан иара убас ажәала ауаҩы дызхәышәтәуаз аҳақьымцәа. Урҭ хәшәы рымаӡамызт. Еиҳараӡакгьы ирхәышәтәуаз ахагацәа ракәын.
«Ажәҩан аԥштәы – хәшәы дууп, уи ауаҩы дарҭынчуеит. Иааиуа ааԥын иаман иаауеит шәара шәхьаа
ахәшәқәа. Уи реиҳа агәҭынчымра зҽаҭаны изыԥшааз – раԥхьа дагьбзиахоит…» – абас ажәала мацара
ирхәышәтәуан урҭ ачымазцәа…»
55

Анатоли Кашпировски дааугәаладыршәоит, усоуми?!
Араҟатәи афонтан ссирқәа рыгәҭа иалагылоу
ашьаҟа, аԥараҿырпы ыршәны зегьы иқәдыршәуан.
Уи ззықәыршәыз – хымԥада игәыхәтәы наӡоит ҳәа
иԥхьаӡазаап. Сара уи сзықәмыршәӡеит…
Измир – ааглыхратә қалақь дууп. Уи Ҭырқәтәылан ахԥатәи аҭыԥ ааннакылоит. Актәи – Сҭампыл –
ф-миллионҩыуаак нхоит, аҩбатәи – Анкара – х-миллионҩыуаак, ахԥатәи Измир – ҩ-миллионҩыуаак.
Измир убас иқалақь ԥшӡоуп. Избазгьы Аҟәа ааигәаланамыршәарц залшом. Амра ашьхақәа иаархыҵны амшын инӡаагылоит. Уи ҳара ҳашықәсԥхьаӡара
иалагаанӡа, ажәеизатәи ашәышықәсазы идыргылаз
жәытәӡатәи қалақьуп. Ҳарҭ уа ҳаннеиз амш каххаа
излаҟаз ала, абырсааҭк ахәахьы ҳхаргалеит. Уантәи
анапсыргәыҵа иқәушәа ҳалаԥшуан ари ақалақь ссир.
Иблахкыган аиашазы. Амалахазгьы ауаҩы ихахьы
изаагомызт ицаз ашәышықәсақәа аамҭеиқәаҵәаны иара иахнагеит ҳәа. Измир изныкымкәан аӷацәа
рнапы иампыҵанахалахьан: аџьамцәа, авизантиаа,
аримлианаа, асельџьуқцәа уҳәа убас аӡәырҩы. Иахьа
уи аҽеибыҭаны иӷәӷәаҟацаӡа ашьапы иқәгылоуп,
Егиатәи амшын ацәқәырԥақәа аҿахәмаруа.
– Абни адгьылбжьаха шәымбои, – ҳаанаирԥшуеит ҳамҩаԥгаҩ ахәы акәацәра ҳхаланы ҳахьықәгылоу, – убра иқәынхо зегьы акрызку ауаа беиаӡақәа
роуп. Иргәамԥхааит акәымзар, иузымдырӡакәа иахьа
хынтә уаахәаны урҭиуеит… Иулшараны иҟоузеи!
Бурса. Ақалақь ҳалаланы ҳцоит. Ҳзыдтәалоу амашьына ахышәқәа ҳрышьҭуам, акәымзар
ҳшынҭҟьҟьара, ҳаԥсқәагьы рылаханы аулицақәа
ҳарныԥшылоит. Ара аԥсуаа рацәаҩны инхоит,
рҳәеит. Ус анакәха, иагьаҩгьы ццакы-ццакуа ақалақь иалоуп, ҳара иҳаздыруам акәымзар!... «Сишь,
абни даԥсыуазаргьы ҟалап, иныҟәашьа убоо, деилыхха?!» – сгәи сареи аицәажәара ҳаҿуп. – «Уигьы
56

уи иоуп аха ани аԥҳәызба улыхәаԥши, шаҟа аамысҭашәала деинаалаӡа деибыҭоу, хымԥада аԥсыуа ҭыԥҳауп!» – сааҳәыҵәыҳәыҵәуеит, ақалақь сыԥсы алаханы.
Ҳаԥхьаҟа агәырӷьа лабжышқәа шаҳзыԥшу аадыруашәа, иара аҭырқәа мышгьы аҵх иахьаԥыло иааҟәымҵӡакәа аԥсатара иаҿуп. Уажәымзар-уажәы
ҳавтобус асасааирҭа ашә ианбаннылагылои ҳәа ҳагәқәагьы ҭамгыло ҳаԥшуп. Ус, ҳмашьына аныҟәашәа
иаагнархеит, бжьыкгьы ҳлымҳа иааҭасит:
– Аа-а, иааит, иааит!
Ҳагьынарылаԥшит асасааирҭа хәыҷы аҿаԥхьа
еилақьы еилагылаз аԥсуаа. Иахьыҟазаалакгьы изыузымдырхуеи урҭ!.. Ҳмашьына аанҿасха амҭакәа,
али-ԥси рыбжьара иакәшеит, ишьҭырхуаз џьаҳшьеит. Ашә аартны аҭыҵха ҳамҭакәа ҳмашьына иҭеибаҳәаны, рнапқәа ҳакәыршаны ҳгәыдыркылон урҭ,
ҳгәыдыркылон: аурыси ауриеи, абашкири ачуваши,
аҭаҭари абалкари… Дара рзыҳәан зегьы-зегьы аԥсацәан уажәы… Ҳгәыдыркылон акыраамҭа ргәы ҳадырӷәӷәаланы ҳаумыжьуа, уахгьы-ҽынгьы ԥхыӡ ирбоз
Аԥсны маҷӡак иадамхаргьы иҳалцәыцәааны иргарц
рҭахызшәа. Дара ҵәыуон – ҳара ҳҵәыуон. «Амыждара ззыҟалаз шәаргьы ҳаргьы, арыцҳақәа?!» – лҵәыуара иалыҩны игон Нели Ҭарԥҳа лыбжьы. Ус, аламала згәы мыԥшаауаз ахацәа Кәымф Ломиагьы
Алықьса Гогәуагьы, иагьарааны рҳәахьазаргьы,
уажәык рылабжышқәа аарзымҵәахӡеит. Сара усгьы
исҿыкьаса ицон. «Уара ҳукәыхшоуп!» – ҳәа ҳавтобус
гәыдыркылон аҳәса гәыԥшаақәа, уи Аԥсны инеиз
џьшьа, арахь иара аҭырқәа имашьына акәын. Абыргцәа неины уи абарбалқәа ирыхәаԥшуан, издыруада
ҳанԥслак ҳгәы иқәрыԥсаша џьара ԥсыуа нышәнапык адҷабланы Аԥснынтәи иаанагазар ҳәа. Арахь уи
аҭырқәа инышә акәгәышьан. «Амыждара ззыҟалаз
шәаргьы-ҳаргьы, арыцҳақәа?!» – алабжыш иалататаз Нели лыбжьы шгац игон. Ҳарҭ зегьы иаауаз ҳәа
акы ҳақәшәомызт, иаҳҳәоз ҳшақәымшәоз еиԥш…
57

Аурысқәа наскьаны игыланы иҳахәаԥшуан. Иҟалап урҭ уажәшьҭа зегьы еилыркаауазҭгьы, аха иабаҟоу, рабдуцәа иаҳзыруз ахааназы риашашьаҳәа
амамызт…
Октиабр 9, 1988. Бурса.
Заҟаамҭа ус ҳаилаханы ҳгылазгьы здырхуада. Нас,
ҳаиманы асасааирҭа аҩбатәи аихагылаҟны азал ду
ҳаҩналеит. Араҟа ҳарҭ абырсааҭк ҳаимҟәкәкәааны
ҳаргеит. Гәыԥҩык Кәымф иҿцәажәон, гәыԥҩык –
Алықьса, гәыԥҩык – Нели, сара. Ирыхьӡодаз ма урҭ
рызҵаарақәа зегьы рҭакқәа рыҟаҵара. Аҳаскьын
инаркны аӡыхь аҟынӡа, дгьыли-жәҩани иаарыбжьанакыз, иарбаныз урҭ ззаымҵаауаз, ауаҩи аԥсуареи раԥхьа инаргыланы. Ҳаԥшьҩыкгьы ҳаадмырцәажәакәа рымуит, аха изааӡарызеи, иаҳҳәаз ҳәа
рацәак акгьы ыҟамзар ҟалап. Избанзар убриаҟара
ҳгәыԥшаа-хыԥшаауа ҳаҟан зегьы. Дырҩегьых ҳаазырԥшӡаз Кәымф иоуп.
Кәымф Ломиа. Сара сгәанала, ауаҩы ацәгьеи абзиеи рыҟны дшудыруа еиԥш, амҩа хараҟынгьы дудыруеит. Кәымф – дуаҩықьачақьуп, длафҳәаҩуп,
дымҩаркьаҿҩуп. Нас, зны-зынла убас ссирқәак
иҳәоит, мызкы утәаны ухәыцуазар ухахьы иузаамгаратәы.
Ҽнак, иахьакәу сгәалашәом, қыҭак аҟны аԥхьаҩцәеи ашәҟәыҩҩцәеи реиԥылара бзиак ҳаман. Аха
уи уханаршҭуан иссирны астол-еишәа иҳаздырхиазгьы. Адырҩаҽны ашьжьымҭан аусураҟны
сыштәаз дшәи-ԥшьиуа, алеи-аҳәеи кыдҟьо Кәымф
Ломиа дааҩналеит. «Иҟалеи, уара Кәымф?» «Анцәа
ирҿеимҵааитеи, изакәызеи инаҳзыруз иацы, ачыс
ҳадмыршьи, уара?!» – саҭеикит уи. Ухахьы иузаагаҵәҟьом аиашазын.
Ҭырқәтәыла акаршәра дуқәа ҳарныланы, ҳгәы
ԥҵәаны ахысхысра ҳналагон аамҭазы, Кәымф амикрофон аашьҭихын, кьатеиԥҵәагак аацәыригон,
«Москва, алитературатә институт ҳанҭаз акәын.
58

Ҽнак аекзаменқәа Поспелов идикылон. Азеирбаиџьан ҩызак дҳаман, аҵыхәтәанынӡа дыҩналаӡомызт. «Акы алектор дааԥсоит, ҩбагьы аԥышәарақәа ирылганы ицо ауаҩы шамахамзар 2 ықәиргылаӡом!» – иҳәон иара. «Уаҳа инхада уа?» – ихы
насықәикит Поспелов сара сызластаростыз ала.
«Али Мамед Ислам Фикреҭ Ҭусун Зааде Абас-оӷли –
сҳәеит сара. Ус акәын ишыҟаз ҳҩыза ихьӡи ижәлеи.
Поспелов ибласаркьақәа аамхны, уаҳа инымҵәаӡои
иҳәошәа, илахь ааимарҽахәны даасҿаԥшын, абасгьы
ҿааиҭит, ихы быӷбыӷуа: «Ҩыџьа ҩнаҵа, егьырҭ
макьана иааԥшааит!».
Иччараха ирысуан зегьы. Нас, аӡәи-аӡәи иааи
бызла еибакуан. Амҩаркьаҿҩы-хаҭа!
Брежнев изыҳәан уажәы ихәмаруа ирҳәалоит.
Аҩны дыштәаз ашә аӡәы дасзаап. «Уаанҿас!» – ибжьы
геит рҳәеит аԥшәма, нас дааикәҟьашан ани «ишпаргалка» мыжда ԥшааны, шаҟаамҭагьы дашьҭаз здырхуада, дахәаԥшуа ҿааиҭызаап: «Уҩнал!» «Бзиа убааит!» «Иуҭахыузеи?» «Утәа!» – ақьаад дамыхәаԥшкәа акгьы иҳәаӡомызт, ихәылазкыша! Анаџьалбеит, иаачҳахьоузеи, уҳәарауазеи,
ҳәынҭқарра мыжда! Уи сгәалазыршәаз, убас акәын
иара Кәымф Ломиа ишыҟаиҵозгьы. Дәқьанк ҳаныныҩналалак, ани ижәар хәыҷы аацәырганы, азхаз
днықәгыланы, акыраамҭа деимдо: «Избеит!» – ҳәа
ԥсышәала инаҳәаны, ибжьы еиҵыхны ҿааиҭуан:
«Мерҳаба!» («Мшыбзиақәа!») Аҭырқәцәагьы ччо
аҭак наирҭон. Нас маҭәак дахәаԥшны ахәԥсагьы
нацәахарҟәала ианиарҳәалак, иџьыба дынҭаланы
ани ижәар мыжда ҩаԥхьа иааҭыганы, ихы быӷбыӷуа
акыраамҭа аԥшаара деиҭаналагахуан: «Иабацеи,
иблыша?» – ҳәа аԥсышәала ибӷьыц хәыҷы дахаԥхьо.
Егьырҭгьы ииҳәарызеишь, анаџьалбеит, ҳәа ишыԥшу: «Аа избеит!» – ҳәа аԥсышәала ҿааҭны, нас ҭырқәшәала инациҵахуан: «Пахалы!» («Ахә цәгьоуп!»).
59

Аҭырқәцәагьы ари ауаҩы хәмарҩык шиакәыз гәаҭаны, аччара иаҿын. Аха уи аҟынгьы даангылаӡомызт
Кәымф. Зегьы-зегьы ҳдәылибаҳәаны ҳмашьынахь
ҳандәықәлалак, иара ашә аҟынӡа дмааицкәа даахьаҳәны, ҩаԥхьа ижәар ҟадыџь ааҭыганы, аимдара
дналагахуан. Аԥшәмацәагьы уажәы иҳаиҳәо закәызеишь ҳәа ишыԥшу: «Аа, иахьызбаз!» – ҳәа дгәырӷьаҵәа ҭырқәшәала днареихырхәаны ҿааиҭуан
«Гәлиа-гәлиа!» («Абзиаразы!») Иччон аҭырқәцәа –
ҳаччон иара ҳаргьы. Абас мацара Ҭырқәтәыла зегьы
ҳакәиршеит Кәымф Ломиа, ҳаширччоз, ҳагьширлахҿыхуаз…
«Абри Аҟәагьы ахьы ҭоуп ҳәа ҳара ҳҟны ирҳәо
иашаҵәҟьоумашь?» – дҵааит ҷкәынак ихы наҳақәкны. Аха ҳара ҳтәқәа аӡәы аҭак ҟаиҵаанӡа, дара иреиуаз быргк дҩагылан: «Дад, ҳара ҳзын Аҟәа мацара
акәӡам – Аԥсны зегьы ахьы ҭоуп!» – иҳәеит иара.
Дали Ҵабали ирҭыҵыз аҷкәынцәа еиҩаҳаҳа-еиҩаҳаҳа, аԥшӡара икны иаго, џьара акала исзыҟандаз ззумҳәашаз аӡәы дубомызт.
Уажәы зегьы рмашьынақәа ҳрықәтәаны аресторан ахь ҳцон. Нели Ҭарԥҳаи сареи ҳзықәтәаз
Сиаҭҭын Қапба имашьына ахыкәаала еиԥш иандәықәла: «А-а, ус умун, сукәыхшоуп, ҳаԥсуеит, ус
умун!» – диҳәеит Нели. «Аԥсраҳәа бызҿу иара сара
исҭаху џьыбшьо, сахьшьа, аха нахьхьи шаҟаҩы
ҳзыԥшу бдыруоу?» – иҳәеит иара.
Иреиӷьыз
аресторан
абаҳчаҟны
астолқәа
еиҿаԥшьны иргыланы, абырсааҭк ҳхәы дырхиеит.
Аха шәара шәнеины уа акрышәфазар – ҳаргьы иаҳфеит, избанзар ҳшашаны ҳахьрылатәаз азҵаарақәа
рҭакқәа рыҟаҵара акәын ҳазҿӡазгьы.
Асааҭ 3 рышҟа аус ауаны, ҳсасааирҭаҟны ҳахьаакылсыз, Зульқьиф Аиқәсба даҳзыԥшны дгылан.
Дааҳалагьежьны, длабжыш мацараха, зегьы аԥсшәа анааҳаиҳәа ашьҭахь, сасгьы-ԥшәымагьы аҩада
аресторан ашҟа ҳаахәнимгар имуит. Уа ҳахьнеиз
астолқәа рхианы иалгахьан…
60

Бурса ҳаннеи аҽны инаркны сааҭки бжаки – ҩ-сааҭк иреиҳаны ицәаз ҳәа аӡәгьы ҳаҟам. Иагьа ихьшәаны уаха ҵхыбжьон ҳсасааирҭаҟны ҳааиргьы – дара
ҳзыԥшны итәан, иагьа шаанӡа ҳгыларгьы – дара
шаҳзыԥшыц иԥшын. Ҳарҭ ҳазлахәыз ҳделегациа ҳацәхҟьаргьы ауҟалахуаз. Автобус ҳанҭаланы ҳҿынаҳхон, аԥсуаагьы рмашьынақәа рыла – џьоукы ҳаԥгыланы, џьоукы ҳашьҭагыланы ҳахьцалак иҳацын, ҳназыҩналоз аџьаамқәеи аҭоурых ҭыԥқәеи зегьы рыҟны ҳара ҳнеиаанӡа, дара аԥшәымара ныркылахьан:
«Ҳаргьы ара ҳаҟоуп!» – ҳәагьы иааҳԥылон.
Иашоуп, абри аҽны инаркны ҳара екскурсиа
ҳныҟәон ахьӡын, аха иаабоз ҳәа акгьы ыҟам, иаабоз дара ракәын, дара: Бурсантәи иааз, Ҵабалынтәи
иааз, Далынтәи иааз, Адаԥазарынтәи иааз: Агрба,
Аҩыӡба, Аӡынба, Аиқәсба, Аҟәсба, Агәмаа, Арыҩҭаа,
Ажәанба, Ажьиба, Бганба, Быҭәба, Бигәаа, Гьечба,
Қапба, Цыгәба, Кәаӡба, Цәышба, Ҭраԥшь уҳәа жәласы измаз.
Октиабр 10, 1988. Сҭампыл.
Асасааирҭа «Монако.
Бурсантәи ҳарҭ Сҭампылҟа ҳцон. Ҳавтобус аԥхьагьы ашьҭахьгьы игылан аԥсуаа рмашьынақәа «ашәа
дырҳәо», мамзаргьы «ирҵәыуа». Бурса иаҳԥылаз аԥсуаа рӷьырак, иааилымшәаӡакәа Сҭампылҟа
иҳаццон уажәы. Уаанӡа 229 километр бжьоуп.
Амҩан, Иалова ҳәа иахьашьҭоу ҳаннеилак, паранла
Амармалташь мшын ҳхыланы ҳцар акәын, избанзар уи ҳамҩа акыр иаркьаҿуан. Аха ирыцҳарахаз,
Бурса Бурса ҳахьеиԥырҵуаз ԥыҭк ҳазлеидхалаз
ала уажәы апаран ҳахьымӡар ҳәа ашәара ҟалеит.
Ашырҳәа аԥсуа ҷкәынцәа аӡәырҩы: «Шәымшәан,
ҳара ара ҳаҟоуп» – ҳәа рмашьынақәа инадырҳәаны, инаҳаԥыҟьангьы ицеит. Еиханы ицон ҳара
ҳавтобусгьы. Ҳнеизар, апаран сааҭыбжак иаанкыланы, ҳмашьынагьы ҳаргьы ҳҭыԥқәа ырмазеины
иаҳзыԥшын. Аԥара мыжда иҟанамҵо ҳәа иҟоузеи!..
61

Амшын агәы ихыхәхәала ицон ҳпаран. Ҳарҭ автобус ҳахьҭатәаз, аҷкәынцәа хәыҷқәа рмахәарқәа
еилҳәаны, иҳалагьежьуа иҳалан. Акаҳуа, ачаи, кока-кола, уҳәа иара убас афатә рыманы. Урҭ аазҭиз
зусҭқәаз, ҳәарас иаҭахузеи, зегьы ирдыруан. Амала,
зынзаҵәык иадамхаргьы, ҳамҩаԥгаҩ Ниҳаҭ Алҭыноқ араҟатәи аԥсуаа ҳәа џьара иааиҿаимыршәит.
Аҭырқәцәа рнаҩыс Ҭырқәтәыла инхо абырзенқәеи,
акәырдқәеи, аерманқәеи роуп, рхатәы бызшәалагьы иҩуеит, иаԥхьоит, аҵарагьы рҵоит иҳәеит уи
знык аҟара. Уажәы хаа-хаа акаҳуа даҿыхәо ҳаԥхьа
дахьтәаз, дызхатәаз аԥсуаа ишырчеиџьыказ шидыруазгьы, иара итәы даҿын: – Ҭырқәа нхаҩык уахык
асас диҭааит. Аԥшәма илшоз ала ишьхәа дықәгьежьааны, уи ихәы ҟаҵаны, иара итәала бзиа пату
иқәиҵеит. Асасгьы арԥыс ҟаимаҭк иакәзаарын.
Ашьҭаларахь ианнеи, аҭыԥ ҟадыџь азыҳәан аԥшәма
акыр дмаџьанан азын, исас ихы наиқәикит: «Уара
даара исгәаԥхо аӡә уоуп, убри аҟнытә схәыҷы Бебеқ дахьыцәоу усыриоит!» Аха асас ахәыҷы дахьыцәоу уаха шаанӡа сирцәаӡом иҳәан, иҽаԥсраҭаны
мап икит. Нас азал аҟны аԥшәмеи иареи ршьапқәа
еилаҵаны ишьҭамлар ада ԥсыхәа ҟамлеит. Адырҩаҽны ашьжьымҭан асас дахьыҩагылаз, ԥҳәызба
ссирк дибеит. Аимҟьара ихы иархәаны: «Бызусҭада, бара анцәахша?» – ҳәа длызҵааит. «Сара Бебеқ (ҭырқәшәала – ахәыҷы) соуп!» – лҳәеит лара.
«Иаха бара бахь акәзаарын аԥшәма сахьынаишьҭуаз, сара…» – ихы дазгәааит асасгьы. «Саҭамыз, аха
уара узусҭада?» – инхәыҵалҳәеит Бебеқгьы уи даалгәаԥханы. «Бара Бебеқ бакәзар – сара Ешеқ (ҭырқәшәала – аҽада) соуп – ҳәа налаҭеикит асасгьы,
уи иаха ихьыз аҵәымӷ еиԥш игәы иаланы…
Сҭампыл ҳпаран шнеиуаз збаз, ихыҵны амшын
иҽԥынгылаз аԥсуаа, уи анеиха амҭакәа, уажәымзар-уажәы аӡы иалаԥалап уҳәаратәы, рылабжышқәа
хаддыло, рыгәқәа ҭыҵны ицо игылан, ҳнеира иахгәаҟуа.
62

Асасааирҭа «Монако» аҿаԥхьагьы иҭәны иаҳзыԥшын аԥсуаа. Ҩаԥхьа агәыԥшаара, ҩаԥхьа аҵәыуара, ҩаԥхьа агәырӷьара… Ҳгәыԥ аиҳабы Семион Шуртаков заа игәиҽызланаҳҵаз ала, ҳара ҳхы
ҳақәиҭын знык кранаҳфалак, аха ақалақь ҳалҵны,
насгьы уахынла даҽаџьара ҳаԥхьара рацәак игәнааланы ишимԥхьаӡоз анааба, иара аекскурсиақәа рахь
ҳҩызцәа рыцныҟәарагьы ԥаҳамкит. Уаххьа ашьҭахь
ҳҩызцәа рыԥсы ршьон, ҳара иаҳзыԥшны итәаз ҳауаажәлари ҳареи ҳабыз еилаханы, ҳазхара ҳзеибамбо,
аицәажәарагьы ҳналагон.
Сҭампыл ақалақь агәҭаҵәҟьа аԥсуаа рхы ахьеидыркыло аҭыԥ бзиа рымоуп. Урҭ араҟа лассы-лассы
еиқәшәалоит, ирыгу-ирыбзоу иалацәажәоит, сасдахьк дырҭаар – раԥхьа уахь дымҩахыргоит. Сҭампыл зыҽны ҳнеиз аухаҵәҟьа рмашьынақәа рыла ҳаамҵԥааны уахь ҳаргеит ҳаргьы. Азал еиҿкаа зламаҷмыз алагьы, унацәа узрыламкуа еизаны иҟан абыргцәеи аҿарацәеи. Аха макьана уи амҩаԥгаҩ, Орҳан
Шамбеи Џьынгьыз Абганбеи, уахатәи ҳаиқәшәара ашҟа ахазырхара иахыццакуамызт. Зегьы-зегь ззыԥшыз Омар Беигәаа иакәын. Ус, дааит иара
ихаҭагьы ианиарҳәаз аамҭа иақәыршәаны. Дааганы
ҳагәҭаҵәҟьагьы даадыртәеит. Аицәажәара бзиаӡа
мҩаԥысуан. Раԥхьа ҳарҭ аԥшьҩыкгьы, Аԥснынтәи
инеиз ауаа, иаҳзымӡырҩыр аарымуҵәҟьеит. Кәымф
Ломиа Аԥсны иахьатәи аҭагылазаашьа далацәажәеит, Алықьса Гогәуа аҭоурых иаҳа дазааҭгылеит, Нели
Ҭарԥҳа Шьамтәыла лныҟәареи уаатәи аԥсуааи лареи
реиԥыларақәа, дышгәыԥшаа-хыԥшаауазгьы, рыӡбахә бзианы илҳәеит, саргьы… Амала, ҳарҭ апоетцәа
ҳақәгыларақәа зегьы жәеинраалала ихҳаркәшон, уи
мыцхәы ргәы иахәон даргьы.
Аҵыхәтәан, астол даахагыланы, иҽааириашан
ибжьы нҭигеит Омар Беигәаа. Амҵ ԥыруазар иуаҳаратәы, акаҩ-акаҩҳәа ибжьы неиҵыхны игон уи.
Омар Беигәаа. Акрааҵуан ари ауаҩ иӡбахә мшын
нырцәынтәи Аԥсны иааҩуазижьҭеи. Иааҩуан ҵа63

рауаҩ дук иаҳасабала, поет бзиак иаҳасабала, уаҩы
аамысҭашәак иаҳасабала. Ус, абар ажурнал «Алашара» иахьанырҵаз уи иажәеинраалақәа. Урҭ абырсааҭкгьы ихы-иҿы ҿаҿаӡа иаадырԥшит. Омар Беигәаа иажәеинраалақәа зегьы ахҭа иҭадыршәуан,
ицәаҳәақәа зегьы еидарак-еидарак ирыҵан. Изакәытә ҩымҭа шьахәузеи уи иажәеинраала ссир
«Аԥсны», «Умца-харԥны усшәызаргь, ҟеҳ сҳәомызт
Аԥсны!»
Ус, абар Омар Беигәаа, гәыԥҩык иҩызцәа дрыцны Аԥсны иахьаазгьы. Шьыжьи хәылбыҽхеи урҭ
ахьыҩназ асасааирҭаҿы ҳашгылаз ҳгылаӡан. Ҳазхара иҳазбомызт, ҳаԥсы еилаханы ҳаицәажәон. Ус, урҭ
уаҵәы амҩа иқәлараны иахьеиԥш, Кондрат Ӡиӡариа
ихьӡ зху аԥсуа школ-интернат ашҟа инарыԥхьеит,
уантәи Ешыратәи анхаҩы Шьаликәа Тәанба иҭаауан. Асасааирҭа аҿаԥхьа урҭ ргаразы амашьынақәа
хианы ианаагыла, Омар Беигәаа аҳәара ҟаиҵеит:
иҟалозар сааҭк иадамхаргьы схы соушәыжь, Ҷиҷико Џьонуа дычмазаҩны дышьҭоуп даасымбар ҟалом
ҳәа. Рушьни Џьапуеи сареи смашьына дақәыртәаны, дымҵԥааны уахь ҳагьҿынаҳхеит. Цабу Киутԥҳа
астол бзиа рхианы илыман. Зегьы асасдахь инеира
иахыццакуа иԥшын. Ачымазаҩ днақәацар шыҟамлозгьы, сышиоу асасдахь схы шԥеисырбои ҳәа,
ишьапы дықәгыланы даҳԥылеит. Омар Беигәаа уи
акыраамҭа дигәыдыҳәҳәаланы дикын. Иеицәажәон
рыԥсы еихәлаханы. Нас, аамҭа маҷны излаҳамаз
ала, уи ачеиџьыка ашҟа ҳнаихеит, аха асас ҵәыцак
аанкыланы дахныҳәеит ауп, рацәак астол иҽахаимырхеит. Аԥшәма, Ҷиҷико Џьонуа ииарҭа даақәтәан,
ҵәыцак даҳәеит: – Иахьа, асасдахь даҳҭааит Аԥсны!
Убригьы Анцәа иџьшьоуп! Зегь реиҳа анасыԥ сыманы схы сыԥхьаӡоит, уара уажәеинраала бзиахәқәа
раԥхьаӡа сара акьыԥхь ахьыдсырбаз! Урҭ раԥхьатәи
ажәҵарақәоуп. Сгәы иаанагоит ари ааԥын ссир ус
акыр ԥсаарацәа ҳзаанагап ҳәа! Баахишь, бара, –
64

аԥшәмаԥҳәыс лышҟа ибжьы наиргеит Ҷиҷико Џьонуа, лара Цабугьы уи дизыԥшызшәа, лабашьа ссирк
ааганы лхаҵа инаилыркит. – Сара исаҳаит Аҭара
уашьцәа ҳамҭас акокоу уапа урҭеит ҳәа. Абри алабашьа сабду иҟынтә исоуз акоуп. Анцәа ду сиҳәоит
абри аԥсаҵар иахоу жьакцараҳа, еицамкааит шәара
Аԥсныҟа ишәымоу абзиабара!..
Уажәы уи дҳаманы ашкол-интернат ахь ҳцон – Леила Ачԥҳа лышҟа. Сара сзызхәыцуаз, иара ҳасасдахьгьы зыӡбахә имаз иацы Аҭара иҟарҵаз акәын. Аҭара
дынхоит хаҵа бзиак Беигәаа Омар ҳәа. Ихы-ихшара,
инхара-инҵыра, ирахә-ишәахә, иара иҭыӡҭыԥ уҳәа
аныҳәаҩ ихы идиныҳәаларатәы дыҟоуп. Бигәаа
Омар, Ҭырқәтәылантәи асасцәа шааз аниаҳа, Аҟәа
аиҳабыра рҟны дааны аҳәара ҟаиҵеит, уахызаҵәык
аҩныҟа инаԥхьаны, ачеиџьыка агьама дирбарц
шиҭаху. Урҭ рныҟәарақәа рацәак ус ахы ишақәиҭымызгьы, аиҳабыра ари иҩыза анхаҩы цқьа данрыҳәа, мап рзымкит. Ачара иуит, рҳәеит, Беигәаа
Омар аҵыс-хшы агымкәа, Ҭырқәтәылантәи иааз
ҳашьцәа рымацара ракәымкәа, Аԥсны еиҳабыра
аанмыжькәа, аинтеллигенциа аӡә дагымкәа. Аҳамҭа
бзиақәагьы ранеишьеит. Раԥхьаӡа иргыланы, ҳәарас
иаҭахузеи, уи иашьа – ихьӡылагьы Омар Беигәаа ауапа наганы ижәҩа инҭаирԥеит…
Ашкол-интернат аҟны ацәаҳәа зҽанцаланы игылаз ахәыҷқәа рҿаԥхьа ажәеинраала даԥхьон уажәы
Омар Беигәаа: «Умца-харԥны усшәызаргь, ҟеҳ сҳәомызт, Аԥсны…»
Уажәы, ҳәарас иаҭахузеи, раԥхьаӡагьы иргыланы Ирфан Атәанба иаҳаҭыр азы, Шьаликәа Тәанба
ииуз ачарашҟа ҳцон зегьы. Рушьни Џьопуеи сареи
ҳмашьына дҭатәан иара Омар Беигәаагьы. Аԥшаҳәа
ҳаваланы ҳҿанынаҳха, сара ҳасас-дахь акы снаизҵаар цәгьа исымбеит, аха схы шынаиқәскра сзымдырит. Нас, иагьа ус акәзаргьы изгәаӷьит:
65

– Саҭамзааит, аха аԥсуаа ҳҟны абыхьӡыла уаҩы
иԥхьомызт, егьыс аиҳабы ихьӡ ҳәаны дузхьарԥшуам, шәара ҳәа узиаҳәом…
Сызҵаара ахы ахьхаз абырсааҭк еиликааит Омар
Беигәаа:
– Уиашоуп, дад! Абыхьӡыла аԥхьара ҳара
иаҳтәым, шәара зҳәо уи аҭацацәа роуп. Ҳара ҳҟны
ишыҟоу абасоуп. Уажәы ара еидтәалоу сара акыр
сшәеиҳабыми, шәхы насызшәырхарц шәҭахызар:
«Ахьы Омар!» – шәҳәоит, ани ажәа «ахьы зегьы-зегьы ԥнаҟоит!..
Ешыра, Тәан Шьаликәа ичараҟны, инеимда-ааимдо Рушьни Џьапуеи сареи раԥхьаӡа убра иагьынарылаҳҵеит: «Ахьы Омар сукәыхшоуп!..»
«Ахьы Орҳан сааукәыхшоуп!»
Омар Беигәаа Тәанаа рчараҟны знык дцәажәеит,
ажәа бзиагьы иҳәеит, знык…
Ауха асасцәа асасааирҭахь излаццакуаз ала, ҳарҭ
аҿар ҳхы гәаҳҭар ҟамлози, аха ныҳәаҿак аашьҭаҳхыр
зегьы-зегьы ҳҳәоит ҳәа ҳалагон. Зегьы зҳәаз ҳәа
аӡәыр дыҟоушәа… Амҩан ҳанаауаз, Ахьы Омар игәы
иаланы иҳәон: «Зегьы-зегьы рыла шәыбзиоуп, амала, ажәала ауаҩы дышәшьуеит, абааԥсы!..
Ауха, ҭаацәа бзиа неилатәоны аамҭазы, Ҷиҷико
Џьонуа аҭел дысзасит: ишԥамҩаԥыси ашкол-интернат аҟны шәеиԥылареи Ешыра Тәанаа рҟны шәчареи ҳәа. Ак аҵкыс ак шеиӷьыз аниасҳәа, даараӡа
игәы иахәеит, ҳаицәажәара аҵыхәтәан абас иҳәеит:
– Уаҵәы, хымԥада аҩнынӡа усзааи, акы уасҳәарц
сҭахуп!..
Снышьҭалан, сылацәа нҭаауаны аамҭазы, аккаҳәа
аҭел абжьы аагеит:
– Кәымф соуп изҳәо, Ҷиҷико Џьонуа дыԥсит…
Сара иахьагьы сгәы иқәыҩҩуеит, иацы абра
ҳамҭас аԥшәма ииҭаз илабашьа нкыдыргыланы, аԥсуаҵасла аԥсы днеихагыланы Омар Беигәаа Ҷиҷико
Џьонуа даниҵәыуаз ибжьы…
66

Уажәы, абар, Ҭырқәтәыла, Сҭампыл агәҭаны,
нырцә-аарцә аԥсуаа ҳгәы ырхыҭхыҭуа акаҩ-акаҩ
ҳәа ҿырҳәала иажәеинраала даԥхьон 90 шықәса
ирықәу Омар Беигәаа: «Умца-харԥны усшәызаргь,
ҟеҳ сҳәомызт Аԥсны..»
Октиабр 11, 1988. Сҭампыл.
Сҭампыл (Истамбул) оумаӡа зхыҵуа жәытә қалақьуп. Уи адунеи аҟны ахԥатәи аҭыԥ ааннакылоит. Сҭампыл ахԥатәи ашәышықәсазы идыргылеит
раԥхьаӡатәи аматанеирҭа, иахьа уа 1280 џьаама
ыҟоуп. Иара Софиа ацқьа лбааш (храм) ара игылоугьы, адунеи аҟны ахԥатәи аҭыԥ ааннакылоит. Уи аргыларазы иаҭаххеит 18 тонна ахьы. 1935 шықәсазы
ари абааш аҭаҭиурк музеины иҟарҵеит.
Иџьоушьаша, аброуп иахьалсуа Европеи Азиеи
рҳәаагьы. Иҟоуп убас еиԥш ҩынқәак, рзалқәа Европа иҟоуп, рышьҭаларҭақәа Азиа. Аҭаацәагьы ателехәаԥшра ишаҿу, аҵх анцалак, иазхоуп уажәшьҭа
Европантәи Азиаҟа шәца ҳәа ихәмарны рхәыҷқәа
инарыдырҵоит, рҳәеит. Ҭырқәтәыла аҳҭнықалақь
Анкара х-миллионк ауааԥсыра нхозар, Сҭампыл
ф-миллионҩыуаак нхоит. Ара иҟоуп иара убас адунеи аҟны ахԥатәи аҭыԥ аанызкыло ацҳагьы. Уи
Босфор нырцә-аарцә ирыбжьдоуп – ацҳа-кнаҳа,
шьаҟак ааҵагылаӡамкәа. Аура 1560 метра ыҟоуп,
аҭбаара 33 метра, иагьышьҭнахуеит 180 нызқь тонна аиа. Ари ацҳа, ҳәарас иаҭахузеи, аҭырқәа капиталистк ихиҵаз акоуп. Уи итәгьы иоуроуп ҳәарада.
Убри азын ацҳа ахи-аҵыхәеи рҟны итәоу ауаа аԥара
нарыҭаны ицоит иаақәло амашьынақәа зегьы, аха
иџьоушьаша, абырсааҭк иадамхаргьы џьара иааилахәом…
Ҳарҭ шхәала Босфор ҳхыланы ҳашнеиуаз, ҳалаԥш
нарықәшәеит асқьалаҿы раӷәрақәа ирыҵасуа иӡыхгылаз ҳара ҳаӷбақәа: «Аивазовски», «Собинов», «Казахсҭан». Аиаша ауми иаҳҳәара, иҟәандаӡа цәанырра хаакгьы ҳааимнадеит. Босфор еимнадоит Амшын
67

Еиқәеи Амармалташь мшыни, аӷбақәагьы ҩ-жәлара
дуӡӡак рыгәқәа еимардарц арҭ амшынқәа цҳаны ирхуп.
Иацы ашьыжьтәи асасааирҭа «Монако» афое
аҟны ҳтәаны, ҳазхара ҳзеибымҳәо ҳшеицәажәоз,
ашә ааимԥааны дааҩналеит ԥҳәыс наӡааӡа заманак,
аха лныҟәашьа мацаралагьы ахаҵамԥҳәыс ззуҳәаша аӡәы. Уи лхы инаркны лшьапаҟынӡа ахьы даганы дыҟан. Лҽааҳгәыджьыланы ҳгәыдкыло дааҳалагьежьит зегьы, длабжыш мацараха. Ари Џьамила
Гьечԥҳа лакәын. Шәкы-зқьы дрызҵаауан, ҳаргьы
аттаҳәа лҭакқәа ҟаҳҵон, аха лызхарак ааҟалаӡомызт. Аԥс­­шәа анылҳәоз дацәшәа-цәыԥхашьон,
избанзар лхаҵа даҭырқәан, акрызкызгьы аӡә
иакәын, рҳәеит. Иара дыԥсит лара ахьы дагәылыртәаны, аха насыԥ лымам умҳәозар… аамҭа ҟадыџь
ҳшарҳәыҵәыҳәыҵәуаз агәҭаны, Џьамила Гечԥҳа
лхы наҳақәылкит: – Хәыл­быҽхатәи шәыпланқәа
шԥаҟоу иахьа?
– Аҭырқәа шәҟәыҩҩцәеи ҳареи аиԥылара ҳамоуп! – ҳҳәеит ҳара. Лара ашырҳәа дҩагылан, днеины
аҭел аалырҵәиит…
Ахәылбыҽха аҭырқәа шәҟәыҩҩцәеи ҳареи
аресторан аҟны ҳаиқәшәон. Азал акәапеи еиԥш
иҭәын. Иаԥсышәа мацараха иаҳԥылеит араҟатәи
ашәҟәыҩҩцәа. Ҳара ҳделегациа рыхьӡала, ҳхада
Семион Шуртаков ажәа иҳәоит ҳәа ҳзыԥшыз, Иури
Гальперин дҩагыланы ацәажәара далагеит. Ишьапы
зкыда, сукәыхшоуп!.. Амала, ҳгәы иахәаз: ҳара ҳделегациа хәыҷы аҟны, шәара мшын нырцәтәи шәгәылацәа ԥшьҩык аԥсуа шәҟәыҩҩцәа абра иҟоуп ҳәа
хаҭа-хаҭала ҳадирдырит. Хыхь џьара ишаҳҳәахьоу
еиԥш, араҟа Алықьса Гогәуа иӡбахә бзианы ирҳәеит. Сара даара сгәыӷуан, ҳара ҳҟны мыцхәы бзиа
ирбо ашәҟәыҩҩы Азиз Несин даабоит ҳәа, аха џьара дахнагеит рҳәан, дҳақәымшәеит. Уи дшаҳамбаз
ауп, иара сара схаҭагьы изныкымкәа зҩымҭақәа
68

еиҭазгахьоу, зажәеинраалақәа реизгагьы аԥсышәала иҭҳажьхьоу Назим Ҳиқмеҭ иӡбахәгьы џьара аӡә
ишааиҿаимыршәыз.
Ҳара ҳашәҟәыҩҩцәеи аҭырқәа шәҟәыҩҩцәеи
еицлабны аицәажәара иаҿын. Уажәы-уажәы аҭырџьманцәагьы рыԥсахуан, убриаҟара иааԥсон. Сара
срыҳәеит Алықьса Гогәуеи Кәымф Ломиеи аԥсуаа
рыхьӡала ажәақәак рҳәарацы, аха ирымуит.
Ҳнаҩыс, абанкет зал аҟынтәи хәыҷы-хәыҷла
ацәажәабжьқәа ааҩуа иалагеит. Сишь, абар ассир!
– Нели, аԥсышәала иахьцәажәо баҳауоу? – схы
налықәыскит уи уа иааигәаны дахьсыдтәалаз азы.
– Ара итәами, дара! – ҿаалҭит ларгьы дгәырӷьаҵәа.
Егьи, ҳсасааирҭаҟны Џьамила Гьечԥҳа ахәылбыҽха ҳахьцоз анлаҳҳәа, аиԥылара ахьыҟаз ҭелла еилкааны, абанкет зал ҿаҵаны, 25-ҩык аԥсуаа лыманы
абраҟа дтәазаап. Дук мырҵыкәа ҳашҟа иааин, зегьы
аарӡырҩны ҭырқәшәала, нас аԥсышәала ажәа бзиақәа рҳәеит Орҳан Шамбеи Џьынгьыз Абганбеи. Арҭ
аҩхацәак Ҭырқәтәылеи Аԥсни реиҿцааразы иҟарҵо
шьарда ирацәоуп.
Ҳнаҩыс астол ахаҟны дтәан аҭырқәцәа иреиԥшымыз уаҩы аамысҭашәак, иԥҳәысгьы аҳкәажә лакәын
аиашазын. Урҭ уажәы-уажәы рхы неидкыланы акгьы
неибырҳәон. Ус, слымҳа иааҭасит, шьҭа ҳцалар ргәы
ишԥалсри ҳәа аԥҳәыс қырҭбызшәала лхаҵа лхы
шынаиқәылкыз. Сара исыдтәалаз аиҭагаҩ ԥҳәызба
санлазҵаа, ари шәара шәҟынтәоуп, Сҭампыл иҟоу
аконсул Сохаӡе иоуп лҳәеит. Гәаӷьрак аасыласҵан,
хаҵеи ԥҳәыси шааиуаз снарԥылан, схы надсырдырит. Урҭ ақырҭшәа шысҳәоз анраҳа, ргәы иахәеит.
– Абраҟа ҳашьцәа аԥсуаа тәоуп, шәныҳәаҿа ааныркыларцгьы рҭахуп! – анысҳәа, иамакымкәа уахь
инасаԥызеит.
– Ахьы Орҳан, – астол ахаҟны итәаз Орҳан Ашамба
схы наиқәыскит сара, – абри ҳара ҳҟынтәи иаашьҭны
69

Сҭампыл иҟоу аконсул иоуп, дгәырџьуп, илшо рацәоуп ҳаибарбаразы!
– Ҳара иаҳҭаху акызаҵәык ауп, ҳаиҭанаиааираҟны дҳацхрааит, убас ҳазиаҳәа! – ҿааиҭит Џьынгьыз
Абганба.
– Шәара иашәҳәа, шәара, аҭырқәшәа шәара шәеиԥш иаргьы идыруеит! – инарыдысҵеит сара.
Уиакәхеит, абырсааҭк иааилаҵәеит. Астол
агәҭаҵәҟьа инаганы идыртәеит, иҿыцны рхәы
ҟарҵеит. Иара аконсул ихаҭа иҵырҟа џьыба иааҭыганы, итәаз зегьы авизит бӷьыцқәа рзишеит. Абри
андшәырба, ианаашәҭаху зыԥшрада сара сҟны шәнеиуеит ҳәа. Нас зегьы ршьапԥынҵа иқәгыланы уи
иныҳәаҿа ркуан. Аҵәца иаҳауа Аллаҳгьы иаҳауазар!..
Ҳавтобус
Сҭампыл
иалагьежьуа
иалоуп,
рмашьынақәа рыла иахьцалакгьы иҳаваҩуеит аԥсуаагьы. Шаҟа урыхьӡозеи, шаҟагьы убараны иҟоузеи? Зҭыԥ ззылымхыз ауаса ақәыџьмақәа ирфеит ҳәа, Геннади Черкашин Ҭырқәтәыла ҳанналала
инаркны, ҳара ҳамҩаԥгаҩ ҳаизыӡырҩуа залк ҳаҩназар – иара ҳахьыҟаӡам џьара дцаны акы дахәаԥшуеит, ҳмашьынаҟны ҳанааилак: иҟамыда – Черкашин ҳәа еснагь иара ҳшизыԥшуаз – уажәы зегьы
даарҟәаҵны, иқьышә леины дтәоуп. Иҟалаз уиоуп,
имаҭәақәа зҭаз ичамадан ҳәыҷы ицәыӡит – иахьицрыбгаз уара идыр! Ниҳаҭ Алҭыноқ адырра ҟаиҵан,
аҭыԥантәи «аҟаԥшьқәа» ашьҭоуп рҳәеит. Ҳара, Москва, Шереметевотәи аҳаирбаӷәазаҟны ҳчамаданқәа
анҳарҭа инаркны, уаҳагьы ҳнапы наркьымсӡеит,
асасааирҭаҿы доусы ҳуадақәа ишрыҩнагылаз аабон,
иара…
Дмитри Жуков иԥҳәысгьы иаргьы зынӡа иҳауацәа
ҿыцқәахан, ҳахьынаҵыслак аԥсуаа инаҳԥыршәом.
Ҭырқәтәыла аҵыхәтәантәи асулҭан Абдула Азиз
аԥхынтәи ирезиденциа ссиршәақәа ауп ишыҟоу.
Ахы инаркны аҵыхәанӡа ихьӡыркуп. Асасцәа
дахьырԥыло, асасцәа ахьидикыло, асасцәа крахьы70

рҿеиҵо, асасцәа дахьырԥырҵуа… Зегьы-зегьы
иссирны иҟаҵоу хаз уада дуқәоуп. Аҭуанқәа зегьы Аивазовски иҭыхымҭақәа рыла ихиоуп. Уи
бжьышықәса инеиԥынкыланы абрахь даауан, рҳәеит. Арагәашь иалхуп ара иҩнагылоу аҟәардәқәа,
ашьабсҭа-цәа иалхуп урҭ ртәарҭақәа, ахьтәы гара
асулҭан ихәыҷқәа рзы…
Ҭырқәтәыла аҵыхәтәаны асулҭан ҭеиҭыԥшла
мыцхәы изыԥшныз аӡәы иакәын, рҳәеит. Уи ҩ-метрак даун, дспортсменын, дықәԥаҩ дуун. Егьырҭ
зегь реиԥш ари асулҭангьы агарем, ауадалықь иман
(аҭырқәцәа ишырҳәо аҳарем ҳәа ауп). 350-ҩык аҳәса иман. Ашықәс 365 мшы амоуп, абанҭ ажәохәымш
зызныжьу ауп иуҳәаша! Издыруада урҭ асулҭан бзиабаҩыс идкыланы имаз Наполеон иԥҳәыс Жозефина
лзы иааныжьны иҟазҭгьы?! Асулҭан иан ауадалықь
аҟынтәи жәы-шықәса ирҭагылаз ахәыҷқәа ааганы
илааӡон, жәаҩа шықәса рхыҵаанӡа, аҵара длырҵон,
жәаҩа шықәса анырхыҵ нахыс, нас иара иҳәсақәахон. Урҭ мыцхәы иԥшӡақәан, аҟыбаҩ бзиа рылан,
иҟәыӷақәан… Асулҭан иуадалықь ҳәсақәа. Нас иара
азин злаҟаиҵоз ала, хаҵа ирышьҭуан, рцынхәрас
аԥшӡақәа ҳәа ассирқәа анизааргалак. Урҭ згозгьы
ауаа дуқәа ракәын. Уи ҳаҭыр дуны ирыԥхьаӡон,
асулҭан иуадалықь ԥҳәыс абригь-абригь ԥҳәысс
дааигеит ҳәа. Убри аҟнытә асулҭан иуадалықь ҳәсақәа рхыԥхьаӡара алашәара насыԥ дус ирыԥхьаӡон
анацәа рхшара рзы. Еиҳараӡакгьы урҭ асулҭан ида
хаҵа дрымбацызт азы. 350-ҩык аҳәса рахьтә дарбаныз уаха уи ишҟа анеира зықәшәоз, дызлахырхуази? Урҭ зегьы ран ишаалыхшаз иааилыхны инадыргылон. Нас зегьы аӡы хьшәашәа рықәырҭәон. Реиҳа
ахылыҩ-ԥсылыҩ зхылҵуаз, зегь раҵкыс лцәа-лжьы
шуеит ҳәа дыԥхьаӡан. Убри лакәын ауха асулҭан аҵх
ицыршара зықәшәозгьы…
Асулҭан аӡӷабцәа ԥшӡақәа изаазгаз аҳамҭа бзиақәа риҭон. Аллаҳ иумҳәан, урҭ мчыла ирҳәҳәо аӡәы
71

иааиганы анеиликаа, иара уаҵәҟьа ихы хырҵәарацы адҵа ҟаиҵон…
Уажәшьҭа ҳаҿҳәарақәа злааигәахоз ала, абриак
ма инашәасҳәап иҳәозшәа, ҳамҩаԥгаҩ Ниҳаҭ Алҭыноқ, ҳаарӡырыҩны абасгьы дналагеит:
– Ахьча ԥҳәыс ссирӡак диман. Леиԥш аԥшӡа Ҭырқәтәыла мацара акәым, иара анҭыҵгьы дузыԥшаауамызт. Асулҭан уи лзын ахьгьы дшамеигӡоз
здыруаз џьоукы дхыхны, уахык даамҵԥаангьы дизааргеит. Ахьча идыргәышьеит иҟалаз зегьы, аха
илшахуааз. Мчыбжьык дыԥшит, мызкы дыԥшит,
шықәсык дыԥшит… Уаҳа умԥсит. Лара ҟадыџьгьы
дызқәымгәыӷӡоз данақәшәа, лыхьчагьы наҟ дылхашҭызар акәхап… Азыԥшра згәы кыднахӡаз ахьча, инықәыршәны Сҭампыл дааит, есиҟаиҵалакгьы
асулҭан иҟны днеиратәы азингьы иоуит.
– Суҳәоит, зегьы зымчу асулҭан ухаҵкы, сыԥҳәыс
дсызургьежьрацы. Хҩык уи лхәыҷқәа еибархьу-сыууа аҩны итәаны иахьа хәлаанӡа агәашә ахь иԥшуеит! – днеины агәаԥҳәа ишьапқәа иҽынарыҵаижьны
днаиашьапкит ахьча.
– Ибзиоуп, дусҭоит! Амала, абас еиԥш аԥҟара
ҟаҳҵоит уареи сареи. 350-ҩык сыҳәсақәа ааилыхны инасыргылоит рышьҭахьала, данузрылх, қәашьс
дуоуит, мап анакәха – ухы хысҵәоит! – ҿааиҭит
асулҭан.
– Сақәшаҳаҭуп! – иҳәеит ахьчагьы, уаҳа
ԥсыхәасгьы имахызи…
Ауадалықь аҟны аҳәсақәа зегьы ран ишаалыхшаз
иааилыхны, ачадрақәа нархаҵаны, рызқәақәа еиарханы иаадыргылеит. Ахьча рыцҳа игәы аҭра иҭамгыло, иаԥхьа игылаз анцәахша ҳәса-хәыҷқәа аӡәаӡәала
инапы нархьыс-аархьысуа дышнеиуаз, рыбжарагьы
ааиҩимшацкәа, дааҭгылеит: – Абри сара сыԥҳәыс
лоуп! – ҳәа инапы налықәкны. Даарылганы лчадра аалхырхызар, лхаҭаҵәҟьа лакәын. Асулҭан ихы
ааибыӷбыӷын, ахьча абасгьы днаиазҵааит: – Ибзи72

оуп, шәеигымхааит, аха ишсоуҳәара, дызлоудырзеи
уԥҳәыс?
– Зегь зымчу асулҭан ухаҵкы, урҭ аӡәаӡәала
игәаҭо снапы нархьысуа сахьцоз – зегьы рҟынтәи
цәанырра ҿыцк – цәанырра ҿыцк сысуан, сара стәы
лыҟны саннеи, слышьцыламзи, цәанырраҳәа акгьы
сымбаӡеит…
– Разҟ шәымазааит, уара дутәуп! – иҳәеит асулҭан
даҽа зныкгьы.
Ауха ҳарҭ аклуб «Кавказ» ашҟа ҳцон. Рҽеилаҳәа-рҽеилаца, рмашьынақәа ирықәтәаны асасааирҭа «Монако» иааит аԥсуаа рыҷкәынцәа. Ҳаҽша-шаны урҭ рмашьынақәа рышҟа ҳрымангьы
рҿынархеит.
– Ари сара дызгоит! – иҳәан, снапы кны днасыхеит Сиаҭ Ахба. Дааҟәымҵӡакәа ацәажәарагьы даҿуп,
шәызҵаарак еишьҭарххны исықәиԥсоит. Ҳцоит,
ҳцоит, ҳцоит, арахь уаҳа имашьына ахьыҟаз ҳәа
ҳзымнеиӡеит.
– Уара Сиаҭ, абриаҟара умашьына ырхараны изургылазеи, асасааирҭа ааигәара унеир ҟамлаӡои? –
иаасзымычҳакәа сиазҵааит сара.
– Смашьына «Монако» ашьҭахьҵәҟьа игылоуп,
аха абриаҟара узеикәсыршо, сызхара суацәажәарц
сҭахуп азоуп! – иҳәеит уи сызҵаара аҭакс. Амҩан
машьынала ҳахьаауазгьы, уи схы-сҵыхәа зегьы
дрызҵаауан. Ауаҩы дгәырӷьацәаны иҟаиҵо данақәымшәо ыҟами! Шаҟа сгәы иалоузеи сара иахьа,
арҭмаҟ азна Аԥснынтәи аҳамҭақәа ахьыскыз, акы
аарылхны гәаларшәагас имашьына иахьҭасмыршәыз. Урҭ зегьы уахатәи ҳаиԥылара ашҟа изгон,
изырҭазгьы дсыздырӡом… Аԥсны санааи, счамадан
ааиҵҳартлазар, еилаҳәара хәыҷқәак аԥшӡара икны
иаго иааҭаагеит. Уи иахаз абӷьыц ҳәыҷы иаҳәон:
«Умаҭацәа Анрии Кристинеи Аргәынаа рзы. Сиаҭ
Ахба». Иахьагьы сгәы иалоуп сара Сҭампыл исыхьыз,
уажәшьҭа уаҳа риашашьагьы змам.
73

«Кавказ» акәапеи еиԥш иҭәын. Аԥсуаа рнаҩсангьы ара иҟан: азахәқәа, ауаԥсқәа, алезгинқәа, ачеченцәа уҳәа аамҭа еиқәаҵәа анапы шҳамқәа зхьысны мшын нырцәҟа мҳаџьырра иагаз рхылҵшьҭрақәа
аӡәырҩы. Ҳаикәшаны ҳазхатәаз астол еишәа иқәгылаз, жәытә ԥсуаҵасла иҟаҵаз афатқәа иаарылумкаарц залшомызт абысҭа рҟьаҟьаны ианҵаны, шашәа
ҷыдала иԥыҟҟа-ԥыҟҟаны ачанах иахьаныз. Абри
агьама беишь ҳәа акы иаахон, абригьы унацҳаи ҳара
иаҳчысхәра ҷыдоуп рҳәон, аха наҟ-ааҟ гәарҭак ауаа
удтәаланы, гәарҭакгьы ухагыланы, зегьы азҵаара рҭиуа уара ажәжәаҳәа краузыфахуа?! Аиԥылара мҩаԥызгоз Орҳан Ашамбеи, Џьынгьыз Абганбеи ракәын. Урҭ злахәым ус зымҩаԥысӡом усгьы!
Араҟатәи «Кавказаа» еиҿкааны ирымоу ашәаҳәареи
акәашареи рансамбль, аиашоуми иаҳҳәара, уаҩы
изхара изымбар ҟалап. Рашәаҳәара, рыкәашара –
зегьы-зегьы жәытә ҵасла, ҳабацәа ишырҟазшьаз
еиԥш.
Аамҭа даара еиҷаҳаны акәын зегьы ишрырҭоз,
ҳара аԥсуаа ҳада. Сара исымбац Нели Ҭарԥҳагьы,
Алықьса Гогәуагьы, Кәымф Ломиагьы шамаха убри
ауха еиԥш џьара иқәгыло. Сара сажәеинраала «Аԥсны азы ажәа» санаԥхьоз: «Уара узы Аԥсны ԥшӡа
сызҵәыуа убриазоуп!» – сҳәацыԥхьаӡа сагьҵәыуаҵәҟьон аиашазын. Ус, сара сыԥсы ахьынӡаҭоу уаҳа
џьаргьы ажәеинраала сзаԥхьараны сыҟаӡам.
Иӡырыҩуазгьы, иқәгылозгьы зегьы-зегь иаҳҵәыуаз уара уакәын, иахьагьы згәы аҵәымӷ алаханы
иҟоу, сыԥсадгьыл рыцҳа, Аԥсны!..
Асааҭ хԥа рахь аус ауан ҳарҭ «Кавказ» иааҟаз зегьы аԥсшәа раҳәаны, дара ҵәыуо, ҳара ҳҵәыуо ҳанеиԥырҵуаз…
Уахьынтәи ҳанааи, аҵх акыр ишцахьазгьы Алықьса Гогәуеи сареи Џьынгьыз Гогәуа аресторан ашҟа
ҳаигеит. Ҳаӡбахә заҳаны харантәи иааз Шьнаа74

си Ҭраԥшь ҳааҟәымҵӡакәа ҳцәажәаларц дҳаҳәон:
«Аԥсшәа смаҳаижьҭеи иҵӡозеи, ишәҳәала, абааԥсы!» – ҳәа. Ресторан ссирк аҟны ҳмашьына ахьаагылаз, ҩыџьа аҷкәынцәа наҟ-ааҟ иааҳадыххылан,
ҳашәқәа аартны амҩа наҳдырбан, иара аамҵԥааны
ирыманы ицеит. Сара сшынаԥш-ааԥшуаз аресторан абжьбатәи аихагылаҟны ҳшыҟаз збеит, ҳаит
лифт мыжда, уаҳа ишԥасызгәамҭеи уҳәарауазеи! Уа
ҳахьынӡатәазгьы Аҭраԥшь ииҳәац акәын ииҳәозгьы: Агогәуа ихагылаз аофициант икалам ааимхны иқьаад акы наниҵан, аҩыгагьы, ссирк акәын
аиашазын, Алықьса ишҟа инаирххеит, наҟ уџьыба
иҭаҵа аанарго. Алықьсагьы азныказын даалакҩакит иазиура изымдыруа. Ани аофициант уаҳа ажәак
мҳәаӡакәа дааикәҟьашан, ашырҳәа дцаны, убри акалам аҩызаҵәҟьа даҽакы ааганы, инапала сара сџьыбагь инҭеиҵеит. Агогәуа уаҳа абра ԥара анишәозгьы
акгьы ааҳамбеит. Ашә аҟынӡа ҳаннеи, ҩаԥхьа ҵаҟа
ҳашгылаз збеит, ҳмашьынагьы ӡәӡәаны ицырцыруа
иааганы иааҳамҵадыргылеит.
Ашамҭаз асасааирҭа «Монако» аҟны ҳахьааиз
ҳҩызцәа рҽеибыҭаны илбаахьан. Ҳара ҳҳаирплан
шьыжьнаҵы идәықәлон. Кәымфи Нелии иҳарҳәеит,
ақыҭақәа рҟынтәи жәпаҩык аҿар аан, ашамҭазынӡа
абра ишәзыԥшны итәан ҳәа.
Ашарԥаз ҳавтобус ҳаманы Сҭампылтәи аҳаиртә
баӷәазахьы аҿынанахеит. Иҳазгәакьаӡоу џьоук реиԥш, игәыдкыла-хыдкыланы ҳаиԥырҵит
ҳмашьынарныҟәцаҩ Алии ҳамҩаԥгаҩ Ниҳаҭ Алҭыноқи ҳареи.
Аҩныҵҟа ҳаҩналаны, уажәшьҭа ҳҳаирплан ашҟа
иҳаԥхьоит ҳҳәоны, ауадабжьара бжьырҭәааны даауеит Зульқьиф Аиқәысба. Уи ицрыԥсса ицуп абаӷәаза
анапхгара зегьы. Дааины дааҳалагылан: – Ҳаиԥырҵымҭаз акака аанаҳамкылар ҟалом! Зегьы аресторан ахь! – ибжьы ҩаҳалаиргеит уи.
75

– Уара, ҳҳаирплан ԥыруеит! – лҳәеит Нели Ҭарԥҳа.
– Аҳаирплан сара иахьынӡасҭаху иаагылоит, аресторан ахь! – даҽа зныкгьы ибжьы ҩаҳалаиргеит зегьы. Ҳара иаҳҭахымхеит ҩынтәны уи игәы анырхара.
Иҟалаз уиоуп: аԥсуаа рклуб аҟны аиԥылара анҳамаз,
Зульқьиф Аиқәысба аресторан аҟны ҳхәы рхианы,
ҳаигарц дахьаакылсыз, Орҳан Ашамбеи Џьынгьыз
Абганбеи ирымуит: аамҭа цахьеит, арҭ уаҵәы ашара
иаҵагыланы рҩызцәа ирыхьӡароуп ҳәа.
– Шәанаџьалбеит, абыскәит рҿаҵаны ишәырцәоума, уара, чорбак-чорбак агьама дсырбоит ҳәа
акәын?! – аӷьаҵәыӷьаҵәра даҿын Аиқәысба.
Уажәы ҳара уаҳа уи игәы анырхашьа ҳамамызт. 30-ҩык аресторан ааҳамҽхакны ҳнатәан ависки
ажәра ҳшаҿыз, Орҳан Ашамбеи Џьынгьыз Абганбеи
жәларык рыцрыԥсса иааҩналеит.
– Шәанаџьалбеит, иаха аԥсшәа еибыҳәаны ҳаиԥырымҵхьази?! – ҳҳәеит ҳаргьы, аха иузхәыцуада.
Аиԥылара агәырӷьара лабжыш ацзар – аиԥырҵра
алахьеиқәҵара лабжыш ацуп. Сара ҩынҩықәра
нысҵыргьы исхашҭраны сыҟам Сҭампыл абаӷәазаҿтәи ҳара ҳаиԥырҵра. Ҳара ацашьа ҳақәшәомызт – дара ахынҳәышьа. Ҳаӷеиҭа, зашьа дыԥсны
дзымҵоу ус дзымҵәыуозар ҟаларын…
Ҳҳаирплан, аҭырқәа дгьыл аҽынаҟәыҭханы,
ажәҩан ԥсҭҳәа ӷарԥшарқәа иҩарылалеит. Сара сзыдтәалаз асаркьа салԥшны избон урҭ аԥсуаа рыцҳақәа,
уажәгьы рчабрақәа рҿагәаны, еиҵаӷәӷәа игыланы
ҳара ҳахь ишааԥшуаз. Сылабжышқәа хаддыло сахьтәаз, ҩаԥхьа иҿыцӡа иаасгәалашәеит ҳамҩаԥгаҩ
Ниҳаҭ Алҭыноқ иҳаиҳәаз хҭыск: «Сҭампылынтәи
аҳәыҳә аашьҭыхны, адырга ҷыда ашьапгьы инахаҵаны, Москва инаганы иоурышьҭзаап. Уахгьы-ҽынгьы аԥырра иаҿын рҳәеит, уи аҳәыҳә. Амызк аҽны Сҭампыл иагьнеизаап. Амала, иахьынатәаз
иԥсит, рҳәеит.
Аха, Аԥшьаҭыԥ аҟны имнеии!..
76

Алгарҭа
Москва ҳҳаирплан ҩышьҭԥрааны, Ҭырқәтәылаҟа
ахы анарха, уажәшьҭа хымԥада уахь ишцоз агәра
ганы, сара сҩызцәа рышҟа абасгьы ҿаасҭит:
– Ҭырқәтәылаҟа ҳаара зыбзоуроу Нели Ҭарԥҳа
лоуп. Ҳарҭ баша нҵамҭақәак ҟаҳҵозаргьы, зегь акоуп, аҩра лара илыдаҳҵоит.
Уи зегьы ақәшаҳаҭхеит. Избанзар Нели илыбзоуран ҳаԥхьаҟа иаабарны иааҟаз зегьы, ҩбагьы:
уи аԥышәа ду лыман абри ажанр аганахьалагьы,
Шьамтәыла иазкны ашәҟәы ҟаимаҭ лыҩхьан.
– Ишыҟало аабап! – лҳәеит ларгьы, ишылҟазшьоу
еиԥш, даачча-дыхәмаршәа.
Ҭырқәтәыла
ҳахьнеиз,
ҳәарас
иаҭахузеи,
раԥхьатәи амш инаркны, зегьы акака ранҵара ҳалагеит. Ҳхынҳәны ҳахьааиз, Кәымф Ломиа акьыԥхь
аҟны дықәгылеит газеҭ статиала. Алықьса Гогәуа
шәара ижәҩы иҳәеит. Аԥхьа ишеибыҳҳәахьаз еиԥш,
аус злаз Нели Ҭарԥҳа лакәын. Уи, бабанӡанеихьоу ҳәа
сара санлызҵаа: «Сара даҽа знык Ҭырқәтәыла ахиаҵыхәеи еимыздаратәы сызцозар ҳәа сгәы иҭоуп,
уара иҩы!» – лҳәеит. Сара, атәылақәа иреиӷьасшьо
Италиа сцаргьы акгьы сзымҩыр ҟаларын, амала,
Куба акәзаргьы сцаны аԥсуаа анызба, ус сзаҩсуамызт, ҳәарас иаҭахузеи! Амала, идырны иагсыжьқәазгьы акыр ирацәоуп, иаҳҳәап;
Ҭырқәтәыла аԥара аус шауа.
…Нели Ҭарԥҳаи сареи ҳаицны ҳашнеиуаз, убас
лаҳак ҳәа рҭиуеит, аха ухы уханаршҭып: аҭырқә
лаҳа акәымкәа – аԥсуа лаҳа, алаҳа шкәакәа, ацха
агәылыҵәҵәо ицо. Искыз агазеҭ аасыргәаҩан, абрахь
иаҳзаашьҭишь ҳәа инаимҵакны, хынтә еиҩырҿан
сџьыба иахьҭаз иааҭыганы 100 лирк ицоз аҵыхәа ду
шкәакәаӡа иааиҵыхны инаисыркит. Иара иреиҵаз
лаҳак аалхны Нели лышҟа инаирххеит. «Ари закәи,
уара?» – анаҳҳәа: «Уаҳа аанагаӡом!» – иҳәеит. Ҳкьа77

теиах ԥҵәо ҳанихаха, даҽа лаҳакгьы ҳаиҭеит, ҳԥарагьы арахь ирхынҳәны. Шәсасцәоуп имҳәакәа дыҟам.
Лаҳа цырак ада ззаамхәо 100 лирак ҳара иаҳҭахӡам
ҳҳәан ҳаргьы иара инаимҵаршәны ҳцеит…
Ҭырқәтәыла ахәҳахәҭра шцо.
…Уаҵәы ҳаараны иахьеиԥш: «Уара ԥара хәыҷқәак
ҳаман, акы ааҳхәақәар ҳҭахуп, абызшәа мыждазы
ҳшыҟоу ижәдыруоуп?! – анаҳҳәа Џьынгьыз Абганбеи Ҳақы Ажьибеи ҳрыманы ақалақь иналалеит.
Уаанӡа сара Ниҳаҭ Алҭыноқ сизҵаахьан: уара абри
ацәалых костиум иаҳа мариала уаҩы иабаиоури
ҳәа. «Ҭитәыс иааугазеи?» – ҳәа дсызҵааит иара
абырсааҭк. «Аҭитә шԥаазгоз, аԥара иаҳзырԥсахыз
ауп…» – анысҳәа: «Х-уанҭак ааугазҭгьы, уԥҳа лзын
цәатәы костиумк уманы уцон!» – иҳәеит уи. Сара
иџьшьаны схы аазбыӷбыӷит. Уажәы Џьынгьызи
Ҳақи ҳрыманы адәқьанқәа ирыҩнагьежьуа, ҳархәаахәҭуагьы ишнеиуаз, сара иаасыдгылеит. Ацәалых
костиум уажәшьҭа усгьы иауамызт, ма аиԥка мацара
ҳзаахәозар ҳәа акәын… Нели Ҭарԥҳа иалылԥшааит
аиԥка бзиаӡагьы. Џьынгьызгьы Ҳақгьы, абри аԥшәма иааи напы ааиларкит, аха аиԥш збахьада. Уи
иахьилахәаахәҭуаз, ирҳәоз шысмаҳауазгьы, сара аттаҳәа аԥхӡы хьшәашәа сықәнаҭәон. «Хынҩажәижәаба доллар икуан, ҳара ҩынҩажәижәаба рҟны даагеит, уара ҩынҩажәа имҵаԥсаны удәылҵ!» – ихы
насықәикит аҵыхәтәан Ҳақы. «Аа-а, абааԥсы, уаҳа
шәымҳәан, иазхоуп!» – сҳәан, аҩынҩажәижәаба
ааԥхьаӡаны инаисҭеит.
…Иӡбахә аацәырганы, уаҳагьы саламцәажәаӡакәа
иаансыжьит ани Орҳан Шамба исзиԥшааз Абабиа.
Знык ҳахьеиқәшәаз дыҟамызт, асасааирҭаҿы дыҟамызт, «Кавказ» ҳаиԥылараҿы дыҟамызт… Нас, иаасылыжжӡаны Орҳан схы наиқәыскит. «Иҟалаз умбо,
уи зауад дук имазаап, ӷәыхырҭак, иусуцәеи иареи
маҷк аҟәрышь мыжда рзеимакырахан…» – дналагеит Орҳан. Сара сыжәлантә иакәым – саб дихшазар78

гьы дысҭахым, Аԥснынтәи салыхәхәа шәышықәса
раахыс аӡәызаҵәык снеины, ҽнак шьыбжьаанӡа изауад ааныжьны дзысԥымлозар…
Аха Ҭырқәтәыла зегьы ус мацара иауҟаху.
Ҩажәак еихысҳәаалоит. Уахьынтәи ҳаныхынҳә,
сара ноиабр мзазы Переделкино сааны сышәҟәы
«ақьачақьцәа» ахыркәшара саҿын. Ус, Аҟәантәи аҭел
исзасит уаҵәы «Шьараҭынаа» Франциантәи иаауеит, урԥылароуп ҳәа. Убас иагьыҟасҵеит. Ҩымз ҵуеит
сыԥҳа дсымбеижьҭеи. Ҳара Ҭырқәтәылантәи ҳҳаирплан ҳанҭыҵ, актәи аихагыла ала азал ҳаҩналеит,
дара аҩбатәи аихагыла аҟнытә Парижҟа иԥыруаз
аҳаирплан иҭалозаарын усҟан, аха сара издыруази.
Уажәы аҳаиртә баӷәаза «Шереметево» сырԥылон.
Абар, даргьы. Аа, Кама лҩызцәа лыцны дахьааиуа.
Са дсымбеижьҭеи уи Голландиа дыҟан, Венгриа,
Германиа, Франциа… Аха, иџьоушьаша, зегьы рылахь еиқәуп. Санырба аҵәыуарагьы иалагеит. Егьи
араҟатәи аҳаиртә баӷәаза аусзуҩцәа «Шьараҭынаа»
рчамаданқәа инарҭалан, зегьы акака рҭыргазаап…
Убасҟан иаасгәалашәеит сара ани «зҭыԥ ззылымхыз
ауаса» – Геннади Черкашин ицәыӡыз ачемодан. Уи
Сҭампыл аҳаирплан данақәтәоз ирыманы инеит.
Егьи Бурса асасааирҭаҿы «Кент» ҳандәылҵуаз, аԥша
иақәтәоу ауаҩы убра инаргыланы дцазаап. Хымш
убра азхаз иқәгылан изтәыда ҳәа избоз азҵаауа,
уаҳа џьара аӡәы дналамкьысӡеит…
Уажәы, зегь реиҳа гәыҵхас иҳамоу азҵаара:
изыхынҳәуама амҳаџьырқәа Аԥсныҟа? Изҵаара
ӷәӷәоуп. Раԥхьаӡа иргыланы, ҳара иаабаз рӷьырак
акыр зылшо роуп. Ҿырԥштәыс иаагозар Џьынгьыз
Абганба 80 геқтар арасаҭра мацара имоуп, аус азызуа ауаа имоуп. Аҭаи Цәышба исаркьаарыхырҭаҿы
125-ҩыуаак аус руеит. Орҳан Ашамба убас, Зульқьыф
Аиқәысба убас, Ирфан Атәанба убас… Уи ауаҩ Аҟәа
дааны, аквартира аиоуразы зықьҩыла ацқьақәагьы
аҟьашьқәагьы ахьықәгылоу, ианиоуа изымдырӡо,
79

днеины дызгылом. Ақыҭа? Аҵәҩан ҿыц инарсны,
зегьы-зегьы аханатә ршьапы акра – ихьанҭоу усуп.
Насгьы иаҳхаҳмыршҭыроуп: иахьа Ҭырқәтәыла
иҟоу аԥсуаа зегьы уа иит, уа иит рабацәа, уа анышә
иамоуп урҭ рабдуцәа. Урҭ рабдуцәа роуп мҳаџьырра
иагазгьы…
Иагьа убас акәзаргьы: иҟами зегьы-зегьы ирыцку: Аԥсадгьыл?!
Иҟоуп Ҭырқәтәылатәи аԥсуаа рзын зегь реиҳа
ишәарҭа духаз даҽакгьы. Абацәа аԥсшәа цқьаны
ирҳәоит, аԥацәа акыр ирцәыуадаҩуп, амаҭацәа –
зынӡагьы ирыздырӡом. Насгьы даагап ҿырԥштәыс
Орҳан Ашамба. Уи ашәҟәы: «Орҳан Шьақар. Аҭырқәа» – ҳәа дҭаҩуп. Акызаҵәык иаԥсуара уи ибызшәа акәгәышьоуп. Уи аныӡ – иӡит зегьы. Ус анакәха,
рхатәы бызшәа рмаҭацәа рыҟны ианыӡ – убра иагьалгеит Аԥснытәи ицаз аԥсуаа рҵыхәтәа.
Абри хьаа дус ирымоуп абацәагьы, аԥацәагьы,
амаҭацәагьы.
Иудыруазеи?..
Ирҳәоит: Гәыма ааныжьны, Амшын Еиқәа
иӡыхгылаз ашхәа ирҭаларц инеиуаз аԥсуаа даарылҵын, Агәаа ран Елыф: – Аа-а, шәаагыл, ак схашҭит?! – лҳәан, лышьҭахьҟа дыҩны дцаны, аҿыцәаара
иаҿыз ахәышҭаара дныҽҳәасны, кәасҭха ӷәӷәак аарылылхын, ижжаӡа илыманы лҿыналхазаап. Амҩан
иагьа мыҟәмабара дрықәшәазаргьы, уи уаҳа иаамырцәаӡакәа Ҭырқәтәыла иналгеит, рҳәеит.
– Уажәшьҭа аус злоу, абри амцажәла мырцәаӡакәа,
Аԥсныҟа агароуп! – абас шылҳәоз дагьԥсызаап, рыцҳа.
Аҭырқәа мҿқәа инарылаӡуа, иахьа макьанагьы абылра иаҿуп уи аԥсуа кәасҭха. Уи зынӡагьы
ибылӡаанӡа иааҽҳәԥааны, Аԥсны иҿыцәааз ани аԥсуа хәышҭаара ашҟа иаазго хаҵажәла дҟаларушь,
анаџьалбеит?!
Убасҟан, ахәыҷы инаиркны аду иҟынӡа зегьы, аԥ80

суаа зегьы ргәы уаҳа иаалымҵӡо иалаханы иҟоу ани
аҵәымӷ, акараҳәа иналшәон…
1988–1989
Москва – Анкара – Каппадокиа – Кониа
Денизли – Памук-кале – Кәшадасы – Ефес
Бурса – Сҭампыл – Переделкино – Аҟәа

–
–

ҬЫРҚӘТӘЫЛА ЖӘЕИНРААЛАЛА САХЫСУАН
Ашьжьымҭан ҳаҩнашә ахала иаатын, цгәеиқәаҵәа дук аалагылеит. Сара сауҳәынаԥыху, аха
зегь акоуп, исцәымыӷхеит. Санду рыцҳа џьара амҩа
днықәланы ацгәеиқәаҵәа налԥылар, дшәи-ԥшьиуа
ашьшьыҳәа иара уа даахынҳәуан. Иҟами амшьҭа?
Иҟаҭгьы!
Иахьа, ари аҩны иҟоу аԥшәмаԥҳәыси сареи Ҭырқәтәылаҟа амҩа ҳақәлеит.
1988 шықәса абҵарамзазы, гәыԥҩык аԥсуаа:
Нели Ҭарԥҳа, Алықьса Гогәуа, Кәымф Ломиа, сара
Москватәи ашәҟәыҩҩцәа рделегациа ҳалахәны
Ҭырқәтәыла ҳаҟан. Сҭампыл еизаз аԥсуаа реидгыла «Кавказ» Абхазиа қәилҭур дарнеи» (дара ишырҳәаҵәҟьо) аҟны абырсааҭк ҳԥылара еиҿыркааит. Сара ҩажәеинраалазаҵәык срыԥхьеит, уаҳа
аамҭа ыҟамызт. Дара иҵегь исзыӡырҩыр рҭаххеит.
Убасҟан иагьырҳәеит: ԥсеивгарак шааҟалалак, хаз
ҷыдала уааԥхьаны, ҳазхара аԥсуа жәеиқәыршәа ҳазыӡырҩуеит ҳәа. Дук мырҵыкәа Анзор Мықәба иҿала иагьаарыцҳаит лассы снарыԥхьарц шырҭахыз. Ус,
иаҳхысыз ашықәс азы Аԥсны дааит уи аидгылара
аиҳабы Аҭаи Цәышба иҩызцәа Џьынгьыз Гогәуеи Ур
Аани ицны. Урҭ, маҷӡак иадамхаргьы, руаара уаҩы
ишимоуазгьы, Аҭаии сареи ҳаицәажәеит Ҭырқәтәыла инхо аԥсуаа рҿаԥхьа, дара рҳәашьа, жәеиқәшәарала акырџьара сықәгыларц азы.
81

Абар, уажәы Руфеҭ Быҭәба инапала ааԥхьарагьы
ахьысзаарҭиз, ашәҟәыҩҩы-аиҭагаҩ Ҳаири (Қәҭарба) инапы аҵаҩны.
Ашьжьымҭан ҳшымгәыӷӡоз Гиви Агрба амашьына ҳзааишьҭит. Аҳаирплангьы Баҭымынӡа убас игьаманы ҳнанагеит…
Аҳаиртә баӷәазаҟны ҩыџьа аҷкәынцәа ааҳԥылеит. Раԥхьатәи даԥысуан – Даҭа Гобечиа, егьи иара
диҩызан – ашәануа Мираб Копалиани.
– Сарԥҟа шәцоума?
– Ааи.
– Ҳаргьы уахь ҳамҩа хоуп. Атакси еицаанаҳкыларын?!
– Азамана!
Амҩан иааигәаны ҳанеибадыр, ҳамҩаԥгаҩцәа
џьеи иаҳдыршәарын!..
Нас уара ацгәеиқәаҵәа ҳәала!..
Ҳарҭ, Сарԥ аҳәаа ҳахьахыҵуаз, даараӡа аџьабаа
ҳдырбеит. Ашьжьымҭан иааины игылаз, ахәылбыҽханӡа ҳшьапы ҳақәгылан. Ма уҽахьнықәыкуа
ҟәардәык џьара игыландаз. Уахьынаԥш-ааԥшлак
зегьынџьара аҟьамсар ахыҵәаны, аӡыжәырҭа умоуа, аӡәи-аӡәи рҿы иҭашәо еибыҳәо, уахьгылоу иухырыууааны еимгәамӡо рарҭмаҟқәа рыманы ицоит уала-ҭахыла иувеибаҳәаны.
Ацгәеиқәаҵәа мыжда!
Амала, иџьоушьаша, ҳарҭ ҳзықәшәаз ахаҵа, аиашоуми иаҳҳәара уаҩԥсы бзиак иакәын. Аԥшәма ԥҳәыси иареи гәаартыла еицәажәеит. Ларҭмаҟ
иҭаз зегьы акакала ианиалҳәа, хыхь днахаԥшшәа
ааҟаҵаны, уаҳагьы ҳмырххакәа, амҩа наҳаиҭеит.
Иҭази сарҭмаҟ? Шәкы-шәкы мааҭ ҳәа Аџьармыкьа еиқәаҵәаҟны иаасхәаз «Абхазиа» альбомқәа
ҩба, афранцыз духьқәа хԥа, араӡынтә мҳаҵәқәеи
ачқьыԥқәеи зҭаз акәалаԥқәа ԥшьба, ашампан ҩқәа
хәба. Егьырҭ иаанхаз зегьы ашәҟәқәа. Нели Ҭарԥҳа
иҳалҳәеит: уахьнарыԥхьо зегьынџьара акака руҭар
82

уҭаххеит, дара изуҭогьы амҳаҵә иадамхаргьы рыԥсадгьыл гәаҟ Аԥсны ацәа ахыркаауеит азыҳәан,
шәыԥхамшьааит ҳәа! Аха уажәы зегьынџьара ахәаахәҭцәа аԥыжәара рган, угәра згода мамзаргьы?!
Аҳәаа ҳахьаахыҵуаз аҭырқәцәа рганахьалагьы
ҳгәарҭон, аха урҭ баша ҳашәҟәқәа инарыхәаԥшшәа
наҟ ҳанхрыжьит. Ҩ-шьаҿак роуп инеихаагаӡазгьы. Зынӡа даҽа дгьылк, даҽа еиҿкаарак, даҽа
уаҩышьак…
Ушынармҵырԥаара имазеины игылан аҭырқә
ҷкәынцәа рхатәы автобус ҳәыҷқәа ирықәтәаны.
Амала, зегь рыхәқәа цәгьан. Ус, ҷкәына хәыҷык дааҳадгылеит: ҩба-ҩба доллар ҳәа Хопанӡа сара шәызгоит, уантәи Ҭрабзонынӡа ԥшьба-ԥшьба ҳәа абри
ауаҩ шәигоит иҳәан, ҳарҭгьы адәықәлара ҳҽазаҳкит.
Жәохәҩык зкуаз уи автобус хәыҷы, шаҟаҩы ҭаирӡаз
иара аӡәзаҵәык иоуп издыруа. Иџьоушьаша, Хопа
нахыс ҳазгоз уи иҩызагьы амашьына ашьҭахь арҭмаҟқәа ихы рылыҳәҳәа, ажьа еиԥш, аарла џьара
дхәыҵатәан. Хопантәи Ҭрабзонынӡа хсааҭк ныҟәара
бжьоуп. Павел Корчагин дугәалазыршәо аныҟәцаҩ
ивараҿыҵәҟьа иԥшәма дидтәалан. Равтобус хәыҷы
кәапеишәа ишҭәызгьы, амҩан џьара аӡәы инапы
данааҩаха, адгьыл цәыҳәҳәаны рмашьына ааныркылон. Аԥара ҟадыџь!
Асааҭ акахьы аус ауаны Ҭрабзон ақалақь ҳналалеит. Ҳмашьына сасааирҭак аҿаԥхьаҵәҟьа ианаагыла:
Уа-а, бзиала шәаабеит, сара сақырҭуоуп, сышҟагьы
шәымҩахыҵуеит! – ҳәа ҳарҭмаҟқәа аашьҭԥааны, ха­­
ҵа кьаҿк ҳиманы иҿынеихеит. Ҳаикәарҵәи-еикәар­
ҵәиуа џьара ҳанхәныганы, еергьҳәа ҟәардә заҵәыки ҩ-каруаҭки қәацара рымамкәа изыҩнагылаз уа­
да хәыҷык ҳныҩнаҵаны, ҳпаспортқәа ааҳамхны,
ашә наҳхаиркит.
Асасааирҭа амцқьара анаҩсангьы, араҟа абжьы
рацәан. Игаӡозгьы қырҭуа бжьын, аҳәса хәыҷқәа
рыбжьы. Иччон, иччон, иччон. Ирхагалаӡаны иҩнан.
83

Абраҟа иааугәаламшәарц залшомызт ақырҭуа ҳәсақәа Ҭырқәтәыла рхы шымҩаԥырго иазкны агазеҭ «Зариа Востока» ианыз астатиа. Ауха ҳара ҳкараханы ҳшыҟазгьы, адырҩаҽны сара шаанӡа сгылеит. Трабзон ақалақь аилашра иаҿын. Трабзон…
Ишәгәаламшәои Дырмит Гәлиа ицәаҳәақәа: «…
Трабзон ақалақь иҿықәнажьлаз среиуоуп…» Ҳарҭ
арыцҳақәа, шаҟаџьара ҳҿықәнажьлахьоузеи! Сышнеиуаз напышьашәала ҷкәынак сиазҵааит: Сҭампылҟа абрантәи цашьас иҟоузеи ҳәа. Уи саԥхьа дгыланы иҿынеихан, қырҭшәала: «Қарҭвелишьвили»
ҳәа зныз ҩны лаҟәык сныҩнеигалеит. Уи пеипеиуа
ақырҭцәа рыла иҭәын. Астол иахатәаз аԥшәма ихаҭа
иакәхап, ацәажәара даҿын: «Шьак ауп шәареи сареи
ҳдақәа ирҭаныҟәо! Сара ишәасҳәаз назҳәазҵамоуп.
Ҩажәихәба-ҩажәихәба доллар еиҵаны автобус цом
Сҭампылынӡа!..»
Егьырҭ, ари заҳауаз, уи шыхьанҭаз дырны, аттаҳәа ижәыланы ицон.
Аҷкәынцәа исарҳәеит: абра Мемешь ҳәа напыхьарџьк дыҟоуп, убри автобусқәа рыла атуристцәа Сҭампылынӡа идәықәиҵоит, илахәҳахәҭрагьы иаҳа имариоуп ҳәа. Мемешь анпыхьарџь лассы
дҳаԥшааит, ҳагьилаӡеит ҩажәыҩба-ҩажәыҩба доллар ҳәа Сҭампыл ҳаигаразы.
Аамҭа ҳаман. Ҳсасааирҭа аҿаԥхьаҵәҟьа ахы
акуан араҟатәи аџьырмыкьагьы. Ари аҩны иҟоу
раԥхьатәи адәқьан дахьныҵалаз – иара уа деилагеит. Адашьма инаркны аҭуан аҟынӡа ҿыки бзыки
иаанаго зегьы ыҵаны ианубалак, арахь иаазхәо ҳәа
уаҩ дыҵаӡамкәа – уеилагацәап, џьымхеит. Акакала игәаҭогьы лҿыналхеит. Иудыруазеи абырсҟатәи
ауаа ахьеилымсуа џьара аԥсыуак дрылазар сҳәан,
аԥсышәала сыбжьы ҩарганы иналықәҿысҭит:
– Уахь уаҳа бымцан, мамзар зынӡа беилагар аҩныҟа бсызгаӡом!..
Абригьы аасҳәеит, хҩык аԥсуаа ааины иаасы84

ваӷӷеит. Ҳаицәнымхо ҳаигәыдибаҳәҳәаланы ҳаибагәӡит:
– Шәаԥсацәоума, рыцҳа?!
– Ааи!
– Трабзон, Бурса, Сҭампыл – иабыкәу шәахьынхо?
– Мап, Аҟәа аҳабла ҿыц аҟны ҳанхоит!..
Ҳааибарччақәеит. Зураб Чамагәуа иҭаацәеи иареи ракәын.
Асааҭ жәаҩа рзын аҭырқәа Мемешь иусҳәарҭа
аҟнытәи таксила ҳавтобус ашҟа иара ҳдәықәиҵоит. Макьана аамҭа злаҟаз ала, сара Сҭампылтәи
стелефон номерқәа уи инаимҵаскит. Уаала ҳасып
ҳәа аанарго инапқәа насирбан, симан иҿынеихеит. Дәқьанк ҳахьнадгылаз: – Долларк сыҭи! – иҳәан
ианынаисырк, абжа ажетонқәа аарымихит, егьи
абжа идырхынҳәыз иара иџьыба инҭеиҵеит. Автоматқәа рыҟны џьара дзамысит, даҽаџьара дышцәажәоз еиҟәырҭхеит. Нас, симаны иҿынеихан, аиҿцәажәарҭаҿы днеин хаҵа еиқәаҵәамлаҳк акы наиеиҳәан, автомат дынҭаланы дасит. Уажәымзар-уажәы
сара сирцәажәоит шысҳәоз, иааиҟәиҭхан, даҽаџьарагьы дасит. Ԥыҭк данцәажәа ашьҭахь: Аҭаибеи
аҩны дыҟаӡам, иусураҟны сахьасызгьы имаӡаныҟәгаҩ ԥҳәыс џьара дцеит ҳәа лҳәеит иҳәеит уи, напыла-шьапыла, цәгьамыждарыла исеилиркаауан. Нас
иаанхаз ижетонқәа уаанӡа дзацәажәоз ани ауаҩеиқәаҵәамлаҳ инаимҵаиԥса, иазхом ҳәа Мемешь
днаиҿаԥшит, уи сара даасыхәаԥшит инацәақәа инеихьшьны долларк аҿаархаҳәа. Уи адоллар иахашәалаз лира гәарҭак ирхынҳәит аԥшәма, аха Мемешь
урҭгьы иара иџьыба инҭеиҵан, ҳаццакны ҳҿааҳхеит.
Ҳавтобус аҟны ҳааганы, атакси ҳахьааҭыҵыз,
ҩыџьа аҷкәынцәа хәыҷқәа ааҳадыххылан, Сҭампылҟа ҳцоит анаҳҳәа, ҳаимаркит. Аԥыжәара зауз
аӡәы ҳарҭмаҟқәа зегьы еидыҳәҳәаланы ддәықәлеит,
ҳаҭрысны ҳишьҭалоит ҳаргьы. Ҳахьыныҩнагылаз,
85

дгәырӷьаҵәа иаазгеит Сҭампылҟа ицоз ҳәа џьоукгьы ҳнадирбеит. Урҭ абилеҭ ылырҩаауазар акәхарын, сҭампылынӡа абриаҟара иаԥсоуп ҳәа раԥхьа
иқәыз абӷьыц 27 доллар нанҵаны инаҳамҵаркит.
Ҳарҭ ҳбилеҭқәа аацәырганы ианыдҳарба: ахәыҷы
иҵаҳәҳәаны, абыржәыҵәҟьа рҭыԥқәа рҟны инаганы
иргыл ҳәа наидырҵауеит.
Сҭампылҟа ицоз автобус ауаа маҷӡаны иҭан. Ҳара
ҳҳәынҭқарра аҟынтәи иҟаӡаз хҩык аерманқәеи ҳареи ҳакәын. Абырсааҭк ҳаибадырит, ҳагьеизааигәахеит. Аерман чеиџьыкагьы ҳадыргалеит. Ан Седа
лыҷкәын лаҳәшьаԥҳаи лареи еиманы ицон Сҭампылҟа хәаахәҭра. Седа кардеологын, дагьԥҳәыс бзиан. Уи уажәы-уажәы лхәы-лжьы қақаӡа еилагылон
Ермантәылатәи адгьылҵысра атәы ахьылҳәоз. Абар
хҭыс заҵәык атәгьы. Ргәыла ҭаҳмадак аҽны иҵакыра зегьы еизганы, жәохәҩык астол инахатәоны
аамҭазы, ан лыҭаҳмада ус иалҳәазаап: агараж аҟны
уцаны амашьына ҳзааугароуп ҳәа. Уи дналбааны насҭха игылаз агараж ашә аартны дныҩналон аамҭазы,
иҟалазаап уи адгьылҵысра ҟадыџьгьы. Жәохәҩык
иҵакыра зегьы анышә леиҩыжааны ҵаҟа ицеит,
иара ажәымҭацәгьагьы инапқәа игәыҵаԥсаны цәгьала агәы даақәхеит.
Сара зегь реиҳа хьаа дус иҟасҵеит: Ҟарабахтәи
аимак азҵаатәы аҭыԥ иззықәымҵаз џьоукы ирнапуп ари адгьылҵысра ҟазҵаз ҳәа агәҩарақәа ыҟаны Седа иҳалҳәаз… Ар заа иалганы изларгахьаз ала,
ҳаиҳабацәа руаӡәы аҳәаанхыҵ дахьыҟаз, уи аамҭа
ааигәахо ианалага, уажәы-уажәы исааҭ дызлахәаԥшуаз ала, адгьылҵысра иҟалазгьы шрыцәдуцәахаз
ала… Иаҿуп лҳәеит уи аҭҵаара. Аҵара ду змоу аерманцәа, ус џьара акы ыҟаӡамзаргьы, рцәыҵәахра
уадаҩуп-тәа! Аиаша амра иаҩызоуп: иагьа ашәшьы
иаҵәахыргьы – зны имааԥшыр ауӡом.
Анаџьалбеит, ишԥассиру ҳазҭатәоу автобус, изакәызеи амҩа изнугьы. Уажәы-уажәы уи, аҳаирплан
86

астиуардесса леиԥш, амаҵ азызуа аҷкәын хәыҷы,
ҳҿы-ҳнапы афҩы хааӡа ссирк ала ирбызтәуеит,
уажәы-уажәы архьшәашәага иҭыганы уц ыҵзыршәаауа аӡы ҳиржәуеит, амҩан ҳмашьына абылтәы
ҭарҭәонаҵы, иагьырыӡәӡәонаҵы, ачаи ҳадыргалоит, аамҭа анааи иахьақәшәаз ҭыԥ ссирк аҟны иаанкыланы краҳҿарҵоит.
Ҳавтобус аҟны дааҟәымҵӡакәа ахәыҷы дҵәыуон. Хәымз зхыҵуаз аҭырқәа ҳәыҷы. Ҳарҭ, Адеи сареи, уи иқәлаз ҳмаҭа хәыҷы даҳгәалашәаны ибжьы
гацыԥхьаӡа ҳҳәыҵәымыҵәуа амаӷ ҳахатәан. Аӡы
идыржәын – имуит, ахш идыржәын – имуит, ахәшә
идыржәын – имуит. Нас, иагьа аамҭа иаԥсазаргьы,
шәааи, маҷӡак иадамхаргьы, автобус аанаҳкылап
рҳәан, ҭыԥ бзиак аҟны ҳааҭгылеит, ахәыҷгьы аҵәыуара дааҟәыҵит.
Аҳ иоуми изҳәаз, мшәан, сеиҳабы дахьыҟоу сна­
жәымган ҳәа!..
Ашьыжь асааҭ жәаҩа рыбжазын Трабзон
идәықәлаз ҳавтобус, адырҩаҽны асааҭ быжьба рыб­
жа­зын Сҭампыл ҳнеит. Сара исымаз аҭыӡҭыԥқәеи
ателефонқәеи ртәы зҳәоз ашәҟәы ҳмашьынарныҟә­
цаҩ ианисырба, Аҭаи Цәышба итәы аарылихын: ари
ҳаҩсны ҳаауан, иуҳәазҭгьы уа уаансмыжьуази ҳәа
арахь лахь сиҭо ҿааиҭит. Аха нас симаны дынкылсын, аҭел дасит. Ас ихароу, иузымдыруа адгьыл аҟны,
ас иааигәоу абжьы аԥсышәала иануаҳалак, ушыҟало
атәы аҳәара акыр иуадаҩуп. Аԥсшәақәа анеибаҳҳәа
ашьҭахь, уажәыҵәҟьа снеиуеит уа шәыҟаз, аха шәа­
хьааҭгылаз иабыкәу иҳәеит. Шәахьаагылазмкәа,
исҳәара сыҟоуп. Сыҭырқәа исҭан, ҩаԥхьа иааицәажәеит. Нас: – Оҭур буриа! – ара шәтәа уи дааны
шәигоит иҳәан, напышьашәала инаҳаилыркааны
днаҳԥырҵны дцеит, аҭел ҳахьасуаз аԥшәма акы
наиаҳәаны.
Аҭаи дахьынхоз акыр ҳацәыхараны ҳшыҟаз
мҩашьо, такәы аԥшаарагьы ҳақәшәеит.
87

Еергьҳәа ацәылашара иаҿуп. Анаџьалбеит, шаҟа
еилашуазеи Сҭампыл! Аҷкәынцәа хәыҷқәа: – Чаи,
чаи, чаи! – ҳәа раҵәца ӡара ҭыфаақәа рсаан дуқәа
ирныргыланы игьежьуа ирылоуп, игьежьуа ирылоуп чарҳәыла иҭәу асаарақәа зхы иқәгылоу ахәыҷқәа,
џьоукы иқьуа аиа мҩаныргоит, даҽа џьоукы игыланы
амашьына зҭаху ҳәа ҿырҭуеит… Ҳавтобус ҳахьыннажьыз аанҿасырҭагьы џьырмыкьа дук иаҩызоуп.
Убас ихәаахәҭуеит, убас еилашуеит Сҭампыл!
Ус, аусҳәарҭаҿы ҳашԥшыз, аԥшәма ҷкәына
хәыҷык днаидгыланы, акы наиаҳәан, егьи ҳара
днаҳаԥхьеит. Ҭеллагьы ҳааимеидеит. Дцәажәон
Аҭаи; – Абри аҷкәын асасааирҭахь шәигоит. Шәыԥсы шәшьоит, шәангылалак аҭел шәасуеит!
Асасааирҭаҿы ҳанкылсит:
– Аҭырқәшәа удыруама?
– Мап.
– Англыз бызшәа?
– Мап.
– Афранцыз бызшәа?
– Мап.
– Бызшәас иудыруазеи?
– Аԥсшәа, аурысшәа, агыршәа, ақырҭшәа!..
Иччеит.
Ауха, Аҭаи Трабзонынтәи ҳшасуаз имаӡаныҟәгаҩ
ԥҳәызба ианиалҳәа, адырра риҭан Џьынгьыз Гогәуеи Ур Аани, иареи еиманы ҳаирпланла иаауазар акәхап ҳәа аҳаиртә баӷәазахьы ицазаап…
Асасааирҭаҟны ҳаԥсы ааиҭакны Аҭаи ҳанизас, дук
мырҵыкәа дааны ҳиманы иҿынеихеит. Раԥхьаӡа
иргыланы, иара иахьа аҿаҵа шимфац иҳәан (ус
зиҳәогьы ҳара ҳзоуп), крыфарҭа ссирк ҳныҩнеигалеит. Ҳаи, изакәызеи афатә хкқәаҳәа иныҟаӡоу, ма
изакәызеи гьамас ирымоу, унацәахы рыдуфалап.
Ишԥоуԥылои, умаҵ шԥаруеи, уагьшԥанаскьаргои!
Ҳцоит ақалақь ҳалаланы. Амҩачаԥақәа ҳнырныс-аарнысуа. Ақалақь еилашуеит. Уахьынаваҵәи88

лакгьы ҿыки-бзыки иаанаго рыманы итәоуп. Зегьы
ахьгылоу иҳәҳәоит, доусы итәы иҭир иҭахуп.
– Ас ҟарымҵар – амла иамгои! – иҳәоит Аҭаи.
Ҳара урҭ џьашьаны ҳрыхәаԥшуеит. Изакәытә малузеи, анаџьалбеит?!
– Уа мшыбзиа, Ерзин Қапба! Аԥснынтәи асасцәа
узаазгеит! – ҳнаидгылоит хаҵа наӡааӡак. Уи илабжышқәа хаддыло аԥсшәа ҳаиҳәоит. Ачаи ашҟагьы
ҳнаиԥхьоит, аха ҳаԥхьагыла иуам.
Уахьынтәи саркьаарыхырҭак ҳныҩналоит. Араҟа
афымцалампақәа ҟарҵоит. Деилыхха дааҳԥылоит
уи зтәу Аидын Ҷыҭанаа. Абырсааҭкгьы иумдырырц
залшом уи Ешыратәи Ҷыҭанаа дышрыҵкару: уаҩеилыххак, амца дақәуҵар дымбылуа, зҵаарак
уҭир – уи аҭак ҟоуҵаанӡа, даҽа зҵаарак аҿаархо…
Аиашазын, уи ҳара изхара ҳизбомызт, аха анҭ иусуцәа ҟадыџьқәагьы илаԥш иҵижьуамызт.
– Аброуп сара аус ахьызуа! – ҳаԥхьа днагыланы
иҿынеихон Аҭаи. Аусуцәа асааҭ еиԥш еиқәшәа, рхы
имҩахаӡо, зегьы акрура иаҿуп. Убри аҩыза алашарақәа акуп уахьынаԥш-ааԥшлакгьы, цәыргақәҵак
аҟны уааз џьушьап. Афымцалашара маҭәахәқәа
ҟарҵоит абраҟа. Ҳара ҳҟны, Пицунда аҭырқәцәа
идыргылаз аԥсшьарҭа ҩны ду лашара маҭәахәыла еиқәзыршәаз Аҭаи Цәышба иоуп. Ашә аартны
икабинет ҳныҩналоит. Уи ссиршәақәа иҭбаауп, уамашәақәа ирхиоуп. Кнопкак днақәыӷәӷәаны ҭырқәбызшәала акы наиҳәоит. Али-ԥси рыбжьара ачаи
рыманы иаакылсит. Иаԥхьа иқәгылоу ателербага
иусуцәа зегьы аӡәаӡәала изҿу ккаӡа инарбоит. 125ҩык уи иусуцәа шаҟа еихагылеи шаҟа зали рымҽхаку здырхуада?! Ус, дыԥхашьаԥхаҵо дааҩналоит
ҷкәына аукы, ԥшӡакы, қәыԥшк.
– Арҭ аԥсшәа раҳәа! – инаидиҵоит аԥшәма. Уи
иара иԥа иакәзаап, Џьенгь Цәышба. Аҭаи ҩыџьа
аҷкәынцәа имоуп. Иԥеиҳаб Џьенгь 23 шықәса
ихыҵуеит. Уи раԥхьатәи иԥҳәыс ҭырқәа ҭыԥҳан.
Џьенгь уи илхылҵыз иоуп.
89

– Ари акрырҳара ибзианы ихы азцоит. Даанкыла-аанкыло даазгоит, мамзар сҭыԥ аасымеикыргьы
цәгьа имбар ауеит! – дааихлафуеит Аҭаи иԥа. – Уажәы
Канадаҟа ддәықәысҵар сҭахуп, акрырҳашьақәа уа
иаҳа ухшыҩ азызышьҭыша ауаа ыҟоуп.
Даҽаӡәгьы дааиԥхьеит Аҭаи. Дааҩналоит шәагаала рацәак иҟам, аха ҷкәына еилыххакы. Илмазбеи Маршьан. Дгәырӷьаҵәа аԥсшәа ҳаиҳәоит. Аҭаи
аҭамзаара нышьҭаҵаны, ҳхала ҳааизынижьуеит.
Маршьан Илмазбеи дышқәыԥшыз ақыҭантәи
Сҭампыл дааит, нас ҩажәижәаба шықәса инареиҳаны аррамаҵураҿы ихигоит. Ҩыџьа аҷкәынцәа
имоуп. Хьаас имоугьы урҭ аԥсшәа ахьырзымдыруа
ауп. Уажәы ааигәа ара аԥсуа ансамбль анықәгылаз Маршьан Зураби иареи еибадырит. Акыр игәы
инархьит уи Аԥсынгьы Маршьанаа ахьмаҷу.
Уажәы-уажәы дааҩналоит Аҭаи имаӡаныҟәгаҩ
ԥҳәызба, иааҩналоит иусуцәа. Иныҵакны, аарла иуаҳаратәгьы акы иазҵаауеит. Ииҳәарызеишь,
анаџьалбеит ҳәагьы иҿаԥшуа. Иара абасгьы-абасгьы
ҳәа иҟаҵатәу нареиҳәоит. Нас, шьҭахьла-шьҭахьла,
рызқәа еимырхаӡакәа, ашьшьыҳәа индәылҵны
ицоит.
Сызхара дсызбом сара Аҭаи Цәышба сахьихәаԥшуа. Алаӷәра хыла иҵзыԥссо, аԥшӡара икны иаго,
абар-абар Иван Гамсараҭ-иԥа Амҷба, ԥсаҭа бзиа,
дааугәалаиршәоит. Сара уи 1988 шықәса абҵарамзазы аԥсуа шәҟәыҩҩцәа абра ҳаныҟаз дызбеит. Рклуб аҟны аилацәажәара дуқәа цон. Сара аҷкәынцәа ааин хыхь реиҳабы дахьтәаз икабинет ашҟа
сыхәныргеит. Уи Аҭаи Цәышба иакәын. Иҿцәажәаралагьы, аиаша ауми иаҳҳәара, бзиа дызбеит. Наҟааҟтәи ҳаибабаразы иҵегьгьы иҟаҵатәу апланқәа
ҳрылацәажәеит. Абра раԥхьаӡа иагьиасҳәеит сара
ашәаҳәареи акәашареи рансамбли аҿар рыкәашаратә коллектив «Шьараҭын» аарыԥхьар араҟатәи
аԥсуаа рзын ишҳамҭа духоз. Уи ашьҭахь Аҭаи Аԥс90

ны дыҟан Џьынгьыз Гогәуеи Ур Аани ицны. Аха дара
аус аҵыхәала иҟан, раамҭа кьаҿын, рҭахцәа рацәан.
Ҳарҭ урҭ руаарак ааҳмоугәышьеит.
Аҭаи уажәы знык-ҩынтә аҳәынҵәра еиқәаҵәақәа
днарықәыӷәӷәа-нарықәыӷәӷәаны Москваҟа аҭел
ылихырц далагоит, уантәи Аԥсныҟа изасуазар ҳирцәажәарацы, аха иауам, иауҵәҟьом.
– Руслан Гыцба инапы иаҳзанҵар – зегь маншәалахон! – иҳәоит иара, аха Москва аҭак ҟанаҵом.
Аҭаи Цәышба даԥсыуа дууп. Уи ҩажәак рыбжьара Аԥсны аӡбахә иҿакуп. Нырцә-аарцә аԥсуаа реибабаразы аус дуқәагьы дырҿуп. Ҳара ҳхы ҳахашшаауа абриаҟара аамҭа уцәҳарӡит анаҳҳәалак: «Ҳаи,
ишԥашәҳәои, маҷӡак ҳаԥсуара иахәо џьара акы
ҳзыҟаҵозар – уи ус думи!» – наҳаҭеикуан иара. Аҭаи
Цәышба акрызку уаҩуп. Уи иарбанызаалак џьара акы
деигӡом аԥсуаа Аԥсныҟа рхьарԥшразы. Иара ихаҭа
иҷкәынцәа рзынгьы Аԥсны, амшын аԥшаҳәаҿы,
џьара ҩнык ааихәар цәгьа ибом. Аԥсны иҟазаара гәхьааго, уажәы-уажәы далацәажәоит Аҭаи. Аха
игәы иныҵаххуеит уи игәы иалоугьы: – Мчыбжьык
аԥсы икҿаҵара, иааиуа зегьы нартәаны крырҿаҵара – ари хырҵәагоуп, ҳәарас иаҭахузеи! Мамзаргьы
иаагап шәара шәчарақәа. Бжьышәҩык-аашәҩык
аашәыԥхьоит. Ачара ауаҩы изиуа, раԥхьаӡа иргыланы иҭаца хәыҷы иуацәеи иҭахцәеи дыдирбарц
азоуп… Шәара? Насгьы изакәызеи афатә ҳәа инаганы аишәа инықәшәыжьуа? Иаанхаз зегьы рыфҩы
го адырҩаҽны наҟ икашәыжьуеит. Убриаҟара шәбеиақәоума, Анцәа шәара ишәзишаз ачыс, шәнаханы
алеи аҳәеи ирышәҭаратәы. Даҽакгьы. Сааҭк иадамхаргьы схы еилазго арыжәтә шԥажәжәуеи мамзаргьы. Насгьы шәгәы иалымсын, аха даара шәажәа
рацәоуп. Ҳара стол-еишәак аҟны жәларык ршьапы иқәыргыланы, рхәы рхьшәашәаны, сааҭк аӡәы
ҳныҳәаҿа ааникылон. Иааиҳәаз зегьы сара схаҿы
иаанхазгьы абриоуп: «Анцәа шәиныҳәааит, шәааира ҳаигәырӷьеит!».
91

Ари ииҳәауа, иара саргьы хьаас исымоу, аха иахьа
уажәраанӡа акгьы злымҵыкәа ус иаауа акоуп. Аха,
зегьы-зегьы алагарҭа шрымоу еиԥш, алгарҭагьы рымоуп-тәа!
– Бзиоуп, аха Маршьан Илмазбеи, иҷкәын Џьенгь,
уԥшәмаԥҳәыс Семиҳа – зегьы уара уҟны аус руеит,
шәшаԥсацәоу рдыруеит, акгьы рымҳәаӡои аҭырқәцәа? – асасааирҭахь амҩа ҳахьықәу азҵаара наисҭоит сара ҳаԥшәма.
– Ҳы-ҳы-ҳы! Ирҳәар, изуама?! – иҳәоит иара дааԥышәырччаны.
Иауам, сара схахьы исзаагом, убри иаабаз зегьы
Аҭаи Цәышба ишитәу, 125-ҩык аусуцәа иааиҭаххар
абырсааҭк усурҭада иаанижьыр шилшо, есымза уи
иџьыба иҭыхны асҟаҩык алира рызҭо иара шиакәу,
Америкеи, Голландиеи, Канадеи уҳәа рыҟны ицаны
урҭ иҟарҵо рымаҭәахә ааганы ирызҭо иара шиакәу,
Ҭырқәтәылан мацара акәымкәа зегьынџьара уи аалыҵ еимҵәаны ишырго, иаҭныҵуагьы иара ишитәу.
Иауам, схахьы исзаагом!..
Аҭаи имашьына ҿыц акы агхан, иҟарҵаразы иргазаап, иҟамызт азын иҷкәын имашьына имихын,
ҳақәтәаны ҳцоит.
Асасааирҭаҟны ҳанааи:
– Идуӡӡаны иҭабуп! Уажәшьҭа уаҵәы-зны аха уоуазар ҳаиқәшәарын! – снапы неиҵысхуеит сара.
Аҭаи дааԥышәырччан:
– Шәара абра Сҭампыл асасааирҭаҿы шәааныжьны, сара аҩны сцар сыцәар, Аллаҳ иагьсанеишьарым! – уаҳа ажәак ааҳмырҳәакәа, ҳамаҭәақәагьы
ҳаргьы ҳааидкыланы ҳиманы иҿынеихоит. – Ацәышбақәа ахьыҟазаалакгьы сара исашьцәоуп. Аус злоу
Абабиа иашьас дысзыҟаҵар ауп! – Аҭаи имашьына
абӷа мҵысӡо ишьҭыԥрааны ақалақь ацәқәырԥара
иналалоит. Зегь дарароуп, сара сцәа-сгәы ҭынчмызт.
Уи гәазымҭоз иакәмызт ҳаԥшәмагьы:
92

– Сынтәа лаҵарамзазы сара Америка сыҟан.
Иаҳиа Казанба иҩны иҟан Аԥснытәи Иура Аршба
иҭаацәеи иареи, Денис Чачхалиа иҭаацәеи иареи,
Ҟабардантәи, Ҭырқәтәылантәи, Сириантәи… Есыуаха уи истол-еишәа ҳахатәон ҩажәаҩык инареиҳаны.
Мызкы инарзынаԥшуагьы ҳаҟан. Иԥҳәыс, дшаԥсыуа
ҭыԥҳамызгьы, џьара акы ааҳагхарҳәа дшәаны дыԥсуан… – Аҭаи ацәажәара даҿуп, сара заҵааира сҽеиқәкуа, сыблақәагьы кыдхало ақалақь салаԥшуеит.
Аҭаи Цәышба дзыҩноу аҩны амшын иазааигәоуп. Аԥшӡара икны иагоит. Ахԥатәи аихагыла иара
итәуп. Имармалташьлыху амардуан ԥшӡа кҿаҵәиуа
ихалоит. Уи иуадақәа рҟны имыцхәу ҳәа ҩнымаҭәа
ҩнагылаӡам. Рыҩны аҵаҟа инхо хаҵеи ԥҳәыси урҭ
зегь рыла еиқәдыршәоит. Аԥшәмаԥҳәыс, Кәаӡԥҳа
Семиҳа, дымԥышәырччакәа дцәажәаӡом. Крануҿалҵо узхара ҟалас лыздырӡом. Дынҭыҵыр акы
узаамхәакәа дгьежьуам. Ааи, изманы мыцхәы икугьы шаҟаҩы ыҟада? Хыхь ишаҳҳәаз еиԥш, аҭаи
иҷкәын еиҳабы ихатәы машьына имоуп. Лхатәы
машьына лымоуп уи иԥҳәыс Семиҳагьы – аҭырқәцәа
иҭрыжьыз амашьына ссир «Рено». Аԥшәма имашьына америкаа ирыҟаҵамҭоуп – «Краислер». Анаџьалбеит, уи уаланыҟәаны даҽакы ақәтәара уҭахханы
шԥазалшо. Аҭаацәа рмашьынақәа ахԥагьы телефонла еиқәыршәоуп. Иахьыҟазаалакгьы уажәы-уажәы иааицәажәоит. Аҭаии Семиҳаи рыҷкәын
хәыҷы аашықәса ихыҵуеит, ахә шәаны ҷыдала
аҵара иахьазыҟарҵо дныҟәоит. Ашьыжь дара дыргоит – шьыбжьышьҭахьгьы дара дааргоит. Иидырша идырхьеит уи ахәыҷы. Дшааиз краафаны акомпиутер днадтәаланы ԥыҭк дыхәмаруеит, даҽа ԥыҭк
ателербага днахәаԥшуеит, нас днеины ишәҟәқәа
днарыдтәалоит. Сара зегь реиҳа сгәы иахәаз, уи
амаҵуҩԥҳәыс Меқбули мыцхәы бзиа дибоит, ларгьы ахәыҷқәа реиԥш иара диахәмаруеит. Иссируп
ахәыҷы иҟазшьа. Баҭа хәыҷы аҵареиурҭахь даныр93

го, есышьжьымҭан рмашьына данынҭатәо, аҩныҟа
даахьаҳәны инапы иҟьоит абзиала ҳәа аанарго, аха
ҽнак аӡәгьы аԥенџьыр дылагыланы дизыԥшӡомзаарын. Адырҩаҽны данцоз иаб ихы наиқәкны, абасгьы
наиеиҳәеит:
– Иуҭахызар аԥенџьыр улагыланы усзыԥшла!
Ахәылбыҽха Џьынгьыз Гогәуа аресторан «Мақсим» ашҟа ҳнеиԥхьеит. Сара кинофильмк аҟныгьы исымбац уи аҩызаҵәҟьа. Астадион аҟны еиԥш
игәаҩаны, иргьежьны ҳтәан. Ари ауха ара иҟан
ф-миллионк ицо Сҭампыл ақалақь аҿтәи амалуаа.
Иҟалаз уи ауп: Ҭырқәтәыла зегьы аҟны ирыларҳәазаап зҷаҷақәа аагылаз ҩыџьа ахәыҷқәа рыцхырараан аԥара аизгара. Уи абырсааҭк иақәҿырҭит амалуаа. Уаха араҟа аҩналара иақәиҭызгьы дара ракәын.
Схахьы исзаамгар ҟалап уи ахарџь Џьынгьыз Гогәуа
заҟа изтәазгьы. Акы анишәозгьы ма избада: акызаҵәык, аҷкәынцәа рсаан дуқәа рыла иахьрылаз,
конвертк шаниҵоз аарла сыбла нахьысит. Иӷызымызуа, аха иссирны ихәмаруан аҭырқәа музыка. Ԥҳәызба ссир нцәахшак лҽыхтны ҳаԥхьаҵәҟьа мгәакәашара дкәашон. Иқәлон аҳәынҭқарцәа рцәажәашьақәа
ҟазҵоз ақьачақьцәа. Анҭ ахәыҷқәа рыхәшәтәразы
зегь реиҳа зыхәҭаа алазгалаз рыхьыӡқәа ҳәаны,
ауаа идырбаны аԥхьахәқәа рырҭон. Иҳамбаӡакәа
ҳпатреҭқәа ҭырхуан, иара уа альбом хәыҷқәа иргәылаҵаны иааганы ҳаԥхьа иқәырҵон. Мандаринак-мандаринак қьаад ссирла иҭалаҳаны, зегьы
акака ааганы иааҳамҵарҵеит. Урҭ руакы ахьы агәылоуп, изықәшәазгьы иразҟы иакит ҳәа наҳаҳәаны.
Ус, дааины асцена даақәгылеит уажә Ҭырқәтәыла
еицырдыруа ашәаҳәаҩ Ибрааҳим Ҭаҭлыссес. Итәаз
аӷьырак рмандарина-хьқәагьы игәырӷьаҵәа инаганы иара инаирҭеит. Иҟалаз уи ауп: ари ашәаҳәаҩ
деидарашьҭыхҩын, дыҩнаргылаҩын. Дахьгәаҟуаз
ашәа ииҳәоз аӡәы игәаԥхан – инапы ииҭеит. Уажәы
Ҭырқәтәылан уи еиӷьу шәаҳәаҩы дыҟамзаап, зе94

гьы бзиа деицырбоит. Иара ашәа иҳәон – дара
еинырҟьон, еинырҟьон, еинырҟьон. Дцар иҭахын – дрышьҭуамызт. Аҵыхәтәаны уи амикрофон
аанкыланы, абасгьы ҿааиҭит: – Анаџьалбеит, еидарашьҭыхҩыс саныҟаз абриаҟара напы сызхазҭгьы,
иахьа ас схахәы ашла алалозу?!
Дара шыччоз иара дцеит.
Даақәгылеит даҽа шәаҳәаҩ дук. Ашәак аныналыгӡа, итәаз даарылаԥшын, абасгьы ҿаалҭит: – Абраҟа
шәара шәыгәҭа дтәоуп абаҩхатәра ҟаимаҭ змоу
шәаҳәаҩ қәыԥшк. Сара убри ажәа лысҭар сҭахуп.
Дахьтәаз днеины, егьи ишылымуаз асценахь
дналыԥхьаны ашәа ллырҳәеит. Уаҳа ахәаԥшцәагьы
дагьааурмышьҭит. Ани дназыԥхьаз заҵааира лгәы
лыладухо дхәыҵагыланы дылзыԥшуан. Зегьы ргәы
иахәеит ари ашәаҳәаҩ ду иҟалҵаз.
Ҳара ҳҟны хәажәкын, хымԥада ахәажәҵәы аӡәы
иааиқәымшәар ҟалаӡом. Иџьашьатәуп ари ауха
ахьы злаз уи амандарина аӡәгьы иахьиқәымшәаз?!
Гебза.
Сҭампыл ҩынҩажәижәаба километр инацәыхараны иҟоуп ари ақалақь. Уа ҩышәнызқьҩык рҟынӡа
ауаа нхоит. Абри ақалақь еиуеиԥшым анаплакқәа
рыҟны аус руеит аԥсуаа рацәаҩны. Урҭ рӷьырак ааит
Адаԥазарынтәи, Дҩузџьантәи, Самсонынтәи, Чорумынтәи… Аԥсуаа рнаҩсангьы, ара иҟоуп азахәқәа
рацәаҩны. Азахәқәа – Ҭырқәтәыла инхо аԥсуаа абас
ауп аедыгьқәа ишрышьҭоу.
Гебза ақалақь аҟны еиҿкаауп Кавказтәи ауааԥсыра еидызкыло аидгылара «Кавказ». Ҳазланарыԥхьаз
ала уахь амҩа ҳақәлоит Сҭампылынтәи уажәы. Аҭаи
Цәышба иҩноуп еиқәшәарҭас иахьыҟоу. Џьынгьыз
Гогәуеи Ур Аани ҳацуп. Ишьҭхысааны ицоит ҳаԥшәма имашьына. Сҭампыл ҳналҵны ҳабӷа неиҵаҳхуан
аамҭазы, Аҭаи имашьына аныҟәашәа иаагырханы,
ҳашнеиуа автоматқәа рыбжьара ҳаныныбжьала,
инапы нарыкӡаны автомат абыз аблеҭ ааҿихуеит.
95

Сара иџьасшьоит, уаҳа уаҩԥсы дыҟаӡамкәа, дызбода
абри аблеҭ имгар ҳәа. Ицоит ҳмашьына шьҭыԥрааны. Ԥшь-машьынак еивагыланы, ганкы мацарала,
иаҳԥыло амашьынақәа иаҳа илаҟәӡаны зынӡа даҽа
ганкахьала ицоит. Амҩачаԥа ссируп, баша џьара
нҭасырҭакгьы амам. Ас иҟоу амҩа ахә ушәацәап!..
Даара бзиа ҳнаскьахьаны, амҩа иангылоу даҽа
автоматқәак ҳарзааигәахо ҳаналага, Аҭаи и-«Краислер» ҩаԥхьа аныҟәашәа иаагирхан, урҭ ҳнарыдгылеит. Уа уажәы ауаҩы дҭатәан. Аахьхьи автомат инаҭаз
аблеҭгьы ахәԥсагьы неидкыланы уи инаииҭеит.
«Аамҭа – ԥароуп!» – рҳәоит англызцәа. Сара хьаас
исымоу аӡәымкәа-ҩыџьамкәа арҭ ауаа раамҭа ахьнаҳхуа ауп.
– Зны ҳәынҭқаррак асасцәа дахьқәа иҭаазаап, –
аҭынчра ааилеигоит ҳмашьына аԥсҟы зку аԥшәма, –
иҳәынҭқарраҟны ссирс иааҟоу зегьы дырбо ишнеиуаз,
уажәшьҭа ҳнышәынҭрақәагьы шәҳарбар цәгьа иаабомызт рҳәазаап аԥшәмацәа. Асасцәа рацәак иргәамԥхазаргьы, урҭ инарышьҭаланы рҿынархеит, рҳәеит,
иагьиашаҵәҟьаны анышәынҭрақәа ссирны иҟаҵазаарын. Аха асасцәа иџьаршьеит урҭ анышәынҭрақәа
ирныз аҩырақәа. Зегьы-зегьы ахәыҷықәра еиҳаны
изхыҵыз ҳәа аӡәгьы дыҟамызт. «Иаҳшәырбаз бзиоуп, аха иҟалазеи арҭ зегьы уаҳа ахәыҷықәра аӡәгьы
дызҭымсӡакәа?» – ргәы иныҵаххны иҵааит, рҳәеит,
асасцәа. «Мап, шәхаҵкы, арҭ зегьы ауаҩықәра ду нырҵит, амала, ауаатәыҩса ирыхәаратәы рыԥсҭазаара
аныҟаҵәҟьаз ауп ара ианаҳҵаз!» – раҭаркит аԥшәмацәагьы.
– Аҭаи иажәақәа рхы ахьхоу усгьы еилкаауп! –
иҳәоит урысшәала аӡеиԥш ицәажәо Ур Аан.
Гебза рылабжышқәа рҿаҳәҳәы иаҳԥылеит аԥшәмацәа. Урҭ ҳашдыртәара рхашҭны, изҳазҵаара
рыздыруамызт. Аидгылара аиҳабы Аиҳан Аргәын
уажәгьы игәы иҭнымҵәо далацәажәоит Уасил Царгәыш инапхгарала ҳансамбль имҩаԥнагаз ақәгы96

лара ссирқәа ртәы. Аҵыхәтәан, аамҭа ааины сара
иаасыдгылеит. Иахьысҳәо ԥшӡамзаргьы: Аҟәеи
Қарҭи, Черқьески Нальчики, Москвеи Тулеи уҳәа
сара акырџьара жәеинраалала сықәгылахьеит, аха
араҟатәи иарбанзаалак џьара акы исзалаҵом. Акы:
зыԥсадгьыл ашҟа зыблақәа ҭхаха иааԥшуа аԥсуаа, зынзаҵәык рыбла сынҭаԥшындаз анаџьалбеит,
ззуҳәоз ауааи уареи наҟ-ааҟ шәызхара шәзеибамбо, шәыгәқәагьы хыҭхыҭуа шәеиҿаԥшуеит. Ҩбагьы:
аԥсышәала ахаан шәҟәык аанкыланы иамыԥхьац,
жәеинраалак агәаҵа амырчыхәчыхәыц, цқьагьы
аԥсшәа ззымдыруа ауаа ишԥарызнагатәу, анаџьалбеит, раԥхьаӡатәи сара сықәгылара?
– Ажәеиқәыршәақәа дҳазрыԥхьоит Аԥснытәи
ҳасас! – иҳәан, иажәа аахиркәшеит, нас ихгьы сара
инасықәикит Аиҳан Аргәын.
Срыԥхьон сара иаҳа еилыркаап зысгәахәуаз ажәеинраалақәа, уажәы иаҳа ажәа-ажәала ргәаҟынӡа
инаго. Иӡырҩуан зегьы-зегьы еиқәлымҳаха. Џьоукы рыҿқәа ахьыдраҳаз уа иаанхеит. Џьоукы ргәырӷьа лабжышқәа хаддыла илеиуан, даҽа џьоукых,
анаџьалбеит, инымҵәондаз ҳәа акәын рхы-рҿы лашақәа ирықәубаауазгьы…
– Ҳара аԥсуа бызшәа ариаҟара ихааны, иԥшӡаны ихәмаруеит ҳәа ҳаҟамызт! – иҳәеит аҵыхәтәан
аубых Джьаавеҭ Арслан даасыдгыланы. «Аубых?» –
иџьасшьеит сара, аха рыцҳарас иҟалаз уи ибызшәа
издырӡомызт.
– 1876 шықәсазы Данаҟаи иԥацәа (Аргәынаа) Ҭырқәтәыла ҳаанагеит. Ҳаазгазгьы Есма Ҳаным лоуп.
Уи д-Маршьанԥҳан. Иахьагьы ҳара ҳқыҭа уи лыхьӡ
ахуп: Есма Ҳаным ҳәа иашьҭоуп… – ацәажәара дналагоит Аиҳан Аргәын. Нас наҟ-ааҟ азҵаарақәа –
аҭакқәа, азҵаарақәа – аҭакқәа…
Амҩан ҳахьаауаз, уахатәи сықәгылара згәаԥханы
иалацәажәоз аанкыланы, аԥышәа ду змоу редакторк
иаҳасабала, иазгәаҭақәа рҿааирхеит Аҭаи Цәышба.
97

– Дызусҭада аҭыџьҳа?
– Аҭыџьҳа – зхаҵацара иахыԥаз аԥҳәызба.
– Ус акәзар иҳәалатәуп, ҳара ҳҟны ирыздырӡом
уи ажәа. Даҽакгьы. Схаҭагьы исзеилымкааит: иҟалозеи нас аҵыс ушьыр?
– Араҟа аҵыс ҳәа зыӡбахә сымоу Аԥсны ауп.
– Аа-а, ибзиоуп, абааԥсы! Амала, убригьы убас
шакәу уҳәалароуп!..
Абри ауха инаркны: «Иҟоуп шьхарҵыс ԥшӡаки, уи
мрагыларахь ахы рханы иахьцо, иара иаԥырхагоуп
хьшьи хьшьыцбеи, сыҭәҳәеи кырцхи, аха зегь акоуп
агәҭакы аҟынӡа инаӡароуп. Абри ашьхарҵыс иадскылоит сара Аԥсны!» – абас ацыфа наҭаны акәын
ажәеинраала «Иҟалозеи аҵыс ушьыр?» аԥхьара
сышналагозгьы.
Алымҩанык ҳахьаауаз сара схы иааҭымҵӡо сзызхәыцуаз ани аубых цынҵәарах иакәын. Уи ихатәы
бызшәа изыдырӡомызт. Збызшәа здыруаны иаанхаӡазгьы аӡәызаҵәык иоуп – Ҭефик Есенч. Уи
Ҭырқәтәылан Ҳаџьы Осман ақыҭан дынхоит,
ԥшьынҩажәи хәба шықәса ихыҵуеит. Абри дыԥсит – иԥсит милаҭ дук рбызшәа. Сҭампылтәи
аидгылара «Кавказ» уи иазхәыцит уажәы аабыкьа. Хҩык ахәыҷқәа, рхарџь зегьы акрызкыз рхы
инадҵаны, лассы Ҭефик Есенч ишҟа идәықәлараны
иҟоуп аубых бызшәа аҵаразы. Шәыццакы, абааԥсы!
Сҭампыл.
Быжьмиллионк иҟоу ари ақалақь ссируп зегьы-зегь рыла. Ҿыки-бзыки иаанаго ара иҟам ҳәа
акгьы ыҟам. Агәаҟ инаиркны амалуаҩы иҟынӡа,
агәыр инаркны аҵысхшы аҟынӡа зегьы. Араҟатәи
аидгылара «Абхазиа» 1967 шықәса раахыс аус ауеит. Хышәҩык инареиҳаны актив еиднакылоит.
Реилатәарақәа раан Сҭампыл акәшамыкәша иҟоу
ақалақьқәеи ақыҭақәеи рҟынтәи иааԥхьаны иала98

дырхәуеит бжьышәҩык рҟынӡа аԥсуааи, азахәқәеи,
егьырҭ амилаҭқәеи.
«Абхазиа» аҟны еизеит уаха аԥсыуа дагымкәа.
Шамахамзар, ҳәарас иаҭахузеи, зегьы-зегьы акрызку роуп. Ҭырқәа чысхкыс иҟоу зегьы рыхкы зықәгылоу астол иакәшаны итәоугьы, иаҳхагылоугьы зегьы-зегьы азҵаарақәа рҭиуеит. Изызҵаауагьы идыру акоуп: Аԥсны, аԥсуа, аԥсуара…
Ҳаири Ерсоии сареи хаҭала абра ҳаибадырит.
Уаанӡа ҳазлеибадыруаз шәҟәыла мацара акәын. Уи
данызба абырсааҭк иаасгәалашәеит Иван Крылов
иажәамаана «Ҩ-уалырк». Ҟәыӷарыла, усла деидара
мацараха дшыҟоу мҩашьо – ҿиҭӡом. Уи аҭырқәшәахь
еиҭаганы иҭижьхьеит Баграт Шьынқәба ироман
«Ацынҵәарах», Гьаргь Амҷбеи Иура Аргәыни рнаукаҭҵааратә усумҭақәа. Ҳаԥхьаҟатәи ипланқәагьы
даараӡа ирацәоуп.
Ҳаири Ерсои игәы иаланы иҳәон: ақырҭуа кьыԥхь
аҟны хара имгакәа аҭырқәа игәы нзырхо ақәгыларақәа маҷымкәа ишеиҿыркаауа. Уи, аҿымҭ дыцәгьархәыхәҩуп ҳәа, алаф ссирқәагьы ҳаиҳәеит. Абар
даргьы:
…– Қыҭа кҿахак аҟны инхоз лазк дааҟәымҵӡакәа:
«Сынтәа Сҭампыл сцоит! Сынтәа Сҭампыл сцоит!» иҳәозаарын. Ус, ашықәс анҵәарахьы ахы архо,
ԥхынҷкәын ааины дааҭагылазаап. «Ҟоҳ, Сҭампыл сышцоз зегьы ираҳаит, арахь ԥара сымаӡам,
иҟасҵарызеи, сара мыжда?» – иԥҳәыс ихы налықәикит, рҳәеит уи. «Иҟоуҵахуазеи, Сҭампыл ицо дызбар
дсымдыркәа… Унеины абна хыхь алыӷәра уқәла,
сара схаҵа Сҭампылҟа дцеит ҳәа ауаа ирыласҵап!» –
лҳәазаап иԥҳәысгьы. Убас иагьыҟарҵеит. Лхаҵа иблақәа ҟәыс-ҟәысуа иахьа хәлаанӡа алыӷәра дықәтәоуп, ауаа уи Сҭампыл дыҟоуп ҳәа рдыруеит. Уи заҳаз
агәыла ҷкәына ҩардаџк ари иԥшәмаԥҳәыс длеиҽырбозаарын, зны даакылсын, дналцәҟәныззала-аалцәҟәныззало далагеит, ларгьы цәгьа илымбозу зды99

рхуада… Ус, алыӷәра иқәтәаз лхаҵа ианизымычҳаӡа,
ашыш ихы аакылирҳәҳәан, абасгьы ҿааиҭызаап:
«Еҳ, абыржәы Сҭампыл сыҟамындаз, ишәзызуа
жәбара шәыҟан, аха иабаҟаху!..»
…– Уасахьчак иуасақәа ирҳәуазаарын. Ицәгьархәыхәуа уи изкылԥшуаз алаз, ахьча зымҩа даннавала, даакылсны уи иуасақәа иԥхьаӡазаап. Ахьча
данааи, алазгьы дҿыцҳҳараӡа даацәырҵны, уи днеиԥылан абасгьы иҳәазаап: «Абыржәы ууасақәа шаҟа
ыҟоу уасҳәар исуҭозеи?» «Иақәуршәаҵәҟьозар уасак
усҭоит!» – иҳәазаап ахьчагьы. «Ҩышәи ҩажәихәба
уаса ыҟоуп!» – ҿааиҭит алаз дгәырӷьаҵәа. «Хырҳагас
иуоуааит, ига ауаса!» – иҳәазаап ахьча. Такәы днаскьахьаны, ахьча ибжьы неиҵыхны уи инаиқәиргазаап: «Уажәы саргьы акы суазҵаашан?!» – «Ыы?»
«Ани иуго ургьежьуазар милаҭс узеиуоу уасҳәон?!»
«Иузҳәозар наҟ иусҭоит ууаса!..» «Улазымзар, уанаџьалбеит, сара ауаса га ҳәа уасҳәеит, уара сла уманы уцоит!..» – иҳәазаап ахьчагьы…
Сара ари аклуб аҟны 1988 шықәсазгьы сықәгылахьан. Хыхь ишаҳҳәаз еиԥш, иара убри ауп уажәы
ари аҩны иҟоугьы саргьы ааԥхьарыла Ҭырқәтәыла ҳаазгазгьы. Усҟан ари аклуб ариаҟара идумызт,
уажәы аҽарҭбааит, рыҽдырҭбааит уи аҭаацәагьы,
урҭ рыгәҭыхақәагьы, ргьамақәагьы…
Араҟа ажәа агьама иаҳа еилыркаауеит, сықәгыларагьы ргәаԥхеит, ус аламалагьы сырмышьҭит…
Еҭем Арҩыҭаа, Ҳақы Ажьиба, Иашьар Кациа… зегьы
ҳаԥшәма Аҭаи Цәышба иҳәон уахык сасра ҳреираӡаразы, аха аамҭа ццакы аҿҳәара ааигәанатәуан, арахь
ишьақәҳаргылаз апланқәа акыр ирацәан.
…Ҳнавалоит аҭырқәа иџьаама. Ауаҩытәыҩса
иааихәыцуа зегьы заԥиҵо аԥсҭазаароуп. Аџьаама
ижәны уҩналар ҟалаӡом, уеисны уҩналар ҟалаӡом,
уҟьашьны уҩналар ҟалаӡом. Аллаҳ имҵаматанеиуа
ауаҩы, ишьапԥынҵа дықәгыланы, ишьамхы аирсуеит, инапқәа еиҵыхны адгьыл дагәӡуеит, инапқәа
100

дҩарыханы, адгьыл иҽаҟәыҭханы Аллаҳ диҳәоит,
ҩаԥхьа дхырхәаны адгьыл дагәӡуеит… Ус шаҟантә.
Ари ауаҩы ибаҩ ҟаимаҭла иарҵәуеит. Ишьапԥынҵа
инаркны, ибӷа иқәдоу ада ду инаркны, рҽырхханы
зегьы-зегьы аус руеит, ма анҭ ишьамхқәа шаҟаамҭа
имҵысӡо иарсны игылоузеи? Арҭ зегьы ауаҩытәыҩса иԥсҭазаара аԥсынҵры азҭо роуп даҽакы акәым,
шәазхәыци, заҟа иҵоуроу аҿбаара аҵалара, ачгара?
Шамаха ҭырқәак џьара дубом дҳаипеиуа, иԥсы ихәлахо, имгәацәа кылышьшь…
Ҳаблацыԥхьаӡа игылоуп аџьаамақәа. Урҭ шарԥазы, иагьа уҭаҳаны уцәазаргьы уаадмырԥшырц залшом. Ашарԥазы иааԥшыз хаҵеи ԥҳәыси уаҳагьы
изыцәаӡом, нас, ҳәарас иаҭахузеи, иагьеибаргәыбзыӷуеит. Ашарԥаз ауаҩытәыҩса иорганизм аԥсы
шьаны иҟоуп, ирхылҵуа ахшарагьы мыцхәы ибзиахоит.
Ажәакала, аџьаама шарԥазтәи ауалԥшьа Ҭырқәтәыла арҿиароуп, ахшарарацәа рышҟа ааԥхьара
ауп, аҳәынҭқарра арӷәӷәара ауп.
Ҭырқәтәылан уахьнеилак зегьынџьара ирҭиуеит асахьа хәыҷқәа рацәаны. Еиҳараӡакгьы: ахаҵа
иан дшаалыхшаз деилыхны, ихаҵара иаҳа аԥыжәара аҭаны данҵаны. Уи иаанаго, еиҭасҳәахуеит, Ҭырқәтәыла арҿиароуп, ҿиарала аӷәӷәахара шыҟало
ауп.
Ҳарҭ аԥсуаа ҳазҿыԥшыша шаҟа ирацәоузеи,
анаџьалбеит, аҩыжәра иахҟьаны аира аҵкыс аԥсра аԥыжәара агара ианаҿу аамҭазы Ҭырқәтәыла аџьаама шаанӡа ауаа шарҿыхо, ауаҩы ихаҵара
аԥыжәара иаҳа иаҭаны асахьа хәыҷқәа шырҭиуа
ҳара ҳҟны иуҳәо уалагар, хымԥада ауаа ухурччоит. Ҳахьымӡӷқәа духуп, арахь аныӡаара ҳшаҿу аабаӡом…
Шаҟа уалԥшьа ссир нанагӡозеи, анаџьалбеит,
аҭырқәа иџьаама!
101

Ҳара ҳазҿыԥшуа – аиныхра дуны иҟазҵаз, ачара дуны изуз, аҩны еихҳәа-еиҵҳәа дуқәа зыргылаз
роуп, арахь хшара дыҩнаӡамкәа.
Аӡы иаго ҳәҳәабжьы иаҳаӡом, рҳәеит.
Есқишьеҳир.
Сара излазбаз ала, Сҭампыл инхо аԥсуаа Аҭаи
Цәышба иҩны рхы еиларсуп. Ашьыжь шаанӡа инаркны, уаха акыр аҵх цаанӡа аппарат хәыҷы абжьы
ааихсыӷьӡом. Зегьы аҭел асра иаҿуп. Ашьжьымҭан
аҵәҵәа дасны дааҩналеит (исҳәарацы исҭаху:
ашә аартны аҩны иааҩнало, ахәыҷы инаиркны
аду иҟынӡа, зегьы реимаақәа рышьхны иҩналоит,
уахьааҩнало раԥхьа иурҭогьы аимааҵарԥалақәа
роуп), дааҩналоит ҷкәына еиқәа ҳаракык, иааиланы. Ҳаилаҵәаны аԥсшәа неибаҳҳәоит. Ари Таԥшьиԥа Сальман иоуп. Сальман Маршьануп. Аха араҟа
Ҭырқәтәылан абшьҭралоуп зегьы ишрыԥхьо:
Хьрыԥс-иԥа, Кац-иԥа, Таԥшь-иԥа…
Сальман жәашықәса Ҭырқәтәыла иреиҳау алигаҟны ашьапылампыл дыхәмаруан. Ахәаԥшцәагьы
рыԥсы дырзалымхуа бзиа дырбон, ҳаҭыр дугьы
иқәырҵон. Сальман уажәы ихатәы ресторан имоуп.
Аҭаи имашьына ссир аҽеиҵыхны 130–150 километр иқәгыланы ишьҭыԥрааны ицоит. Есқишьеҳирнӡа ԥшьба-хәба сааҭ ныҟәа бжьоуп, уажә ҳазлацо ала.
Ҳмашьына иҭатәоуп Сальмани Илмазбеии Маршьанаа. Ҳамҩа хара иркьаҿрацы шиҭаху мҩашьо ҳаԥшәма лафк аҿааирхоит:
…– Рацәак инагамыз арԥыск ԥҳәысҳәара дцазаап.
Аха ани дзызнеиз амыжда лакәын, рҳәеит. Ишыҟалаз здырхуада, итәаны ишцәажәоз аԥҳәысҳәаҩ
ҟадыџь, амашәыр игазаап. Инеиҿаԥшы-ааиҿаԥшит, рҳәеит. Аха иара арԥысгьы иҽаҵамырхакәа,
дзықәтәаз аҟәардә лықәырҳәазаны абжьы иргазаап.
Лара мыждагьы ус иаанукылоз аӡә лакәхызма: «Абжьы даара еиԥшутәит, аха ани афҩы мыжда ишԥазаауеи?» – лҳәазаап.
102

…– Ҳара ҳҟны ажәытә, аҭырқә каҳуа ҳаҭыр
шақәыз еиԥш, уажәы ачаи патуны ирыԥхьаӡоит, –
Аҭаи иааимидоит Илмазбеи Маршьан. – Ԥҳәысҳәара инеиз арԥыс ачаи ааганы иааимҵалыргылазаап
изызнеиз аԥҳәызба, аха уигьы мыждак лакәымкәа
дыҟамызт. Арԥыс дааҟәымҵӡакәа иаҵәца амҳаҵә
ҭаиргьежьуазаарын.
Лара ҟадыџь уи анылба: «Амахҽқәа еиԥхныҩланы ицоит!» – лҳәазаап. «Ааи, амахҽқәа еиԥхныҩланы ицоит ашьақар ааргаразы!» – лаҭеикызаап
арԥысгьы. Егьи аԥҳәызба ҟадыџь ачаи шьақарда
илҭазаарын.
…– Акаҳуажәырҭаҿы адоумыжьха иаҩызаз аӡәы
дныҩналазаап – уаҩы ԥхашьаҩык шиакәу мҩашьо
уажәы ажәаҳәара назыдгылаз Сальман Таԥшь-иԥа
илаф иаҳа иаашьақәыргыланы иааирҭынчуеит. –
Еиқәышьшьы итәаны акаҳауажәра иаҿыз даарылаԥшны, аӷьара аарыхиргазаап: «Абра сара сатәазымбо ҳәа ӡәыр шәыҟоума?» Итәаз аӡәгьы ҿимҭӡеит, рҳәеит. «Сара сатәазымбо ҳәа абра ӡәыр шәыҟоума?» – аӷьара аарыхиргазаап уи даҽа зныкгьы.
Инеиҿаԥшы-ааиҿаԥшит, рҳәеит. «Сара сатәазымбо ҳәа ӡәыр шәыҟоума, уара?» – дааҟәыҵуамызт,
рҳәеит, адоумыжьха иаҩызаз ари ауаҩ, доушла
зегьы ршәо. Нахьхьи акәакь аҟны итәаз рыцҳак,
дхәымаа-жьымааӡа, ффу уҳәар иԥсы шынаихшәара дааины ани адоумыжьха иаԥхьа днагылазаап.
Иџьеишьеит: «Уара, абри акгьы дыҟаӡамкәа, абас
дааины саԥхьа дангыла, митәык далаҟазар ҟалап, иҳәан, дагьааицәшәеит. Нас днеины инап ду
уи ижәҩа инықәҵаны дааигәыдихахалан, ҩаԥхьа
абасгьы ҿааиҭит, рҳәеит: «Сашьеи сареи ҳатәазымбо ҳәа ӡәыр шәыҟоума, уара?!»
– Абри абылтәҭаҭәарҭа ҩыџьа аԥсуаа ирзеилоуп!– ҿааиҭуеит Илмазбеи Маршьан.
– Изусҭқәада, рыцҳа? – сыбла сзаҟәгом сара.
– Ерол Акәыҿбеи Ҳеқмеҭ Аирымбеи. Ерол – Ҳарманҭыԥтәуп. Ҳеқмеҭ – Дунчантәуп.
103

Анаџьалбеит, шаҟа исҭахызеи урҭ аӡәы инаиҿцәажәара, аха ҳмашьына убас иԥырны ицоит, уҿы
еихухаанӡа иахьнеиша инеихьеит. Ус, иаацәырҵуеит аҩыра «Ашьшьыҳәа!» Уи иаанаго зыхәԥса ушәаз
амҩа нҵәеит, уажәшьҭа ҿыц ишәатәуп ауп.
Уахьынаԥш-ааԥшлакгьы Аԥсны ахаҭа. Ашьхақәа,
ахәқәа, ақыҭақәа, абнақәа, атышақәа, агәаҩақәа…
Ҳцоит аԥсуашәа акаҩҳәа иаҳхыҩуа. Урҭ зеиԥш уҭаху
анҵамҭақәа рымоуп араҟа. Уимоу Аԥсны иаҳмаҳацкәа ара ҿыц ҳаззыӡырҩызгьы ыҟоуп.
Ҳмашьына шьҭхысааны ицоит. Ашьхарыбжьара ҳабжьаланы, ақыҭақәа ҳрылсуа. Аԥсышәала
ҳцәажәо. Амала, сасгьы-ԥшәымагьы ҳажәақәа раӡараӡо, ашьшьыҳәа ҳаицәажәоит: дара аҭырқәшәа
рцәаламшәарц, ҳара – аурысшәа. Ҳарҭ зегьрыла Аԥсны ҳаҟоушәоуп ҳхы шаабо. Ус, ҳаԥшәмацәа
маӡажәак еибырҳәар рҭаху здырхуада, ҭырқәшәала аицәажәара иналагоит. Абра инаҳамҟәыҵашша
ицоит зегьы. Аԥсны ҳәа уажәраанӡа ҳазхәаԥшуазгьы
Ҭырқәтәылахаҭаны иаақәгылоит.
Аах, анаџьалбеит, изаҟароузеи абызшәа амч?!
Еҵәабӷьыла иҭалаҳаз ашьхарыбжьара ҳҭаланы
ҳашцоз, ҟьаҟьараны ҳнықәлеит. Аӡыԥшаҳәа ҳаваланы ҳашнеиуаз, крыфарҭак ҳнадгылеит. Иааины сыбла иаахгылеит Аӡҩыбжьатәи аԥацха-крыфарҭа. Аӡы нырцә-аарцә аҵлара иҵачаԥаны
иҟаҵоуп атәарҭақәа, аишәақәа… Ана-ара аӡҭачқәа
рыҟны аҟызқәеи акәатақәеи хәыҵаҵәыруа аӡы
ихуп. Имҩахыганы, аеҳәа ианыланы иааиуаз аӡы
ҳныҽԥынгылеит. Уи хәба-фба саџьан зышьхынгылара иҟоу абарбал ду аргьежьуеит. Ари акрыфарҭа фымцала еиқәнаршәозаарыз. Џьмаки уасаки
рцәақәа рхырҵәрааны саркьалк иҭакнаҳан, иахьа
фатәыс иҳамоу абриоуп ҳәа иҳардыруа.
Аҷкәынцәа қәыԥшқәа ршьапԥынҵа иқәгыланы ҳамаҵ руит. Аџьмажьы аԥсуаҵаслаҵәҟьа иӡны
иҳамҵарҵеит. Нас, Аҭаи аԥшәма даарыԥхьарацы
104

аҷкәынцәа ирыдиҵеит. Дук мырҵыкәа, дҿаԥха-ҿаччо, ҷкәына хәыҷык дрыманы иааит.
– Уаб дабаҟоу, уара?
– Абра ааигәа џьара днеит.
– Узмилаҭда, уаҭырқәоума?
– Мап, саԥсыуоуп!
– Ҳоҳ, аԥсшәа удыруама?
– Исыздырӡом, саб иҳәоит.
– Уан?
– Сан черқес-ҭыԥҳауп…
Сара, сылабжышқәа хаддыло уажәы-уажәы
адәахьы сыԥшуан. Издыруада аԥшәма дааины: «Уа
бзиала шәаабеит!» ҳәа, – ҳнапқәа ааҳамихуазар ҳәа.
Аха дыҟамызт. Ҳара арыцҳақәа… Шаҟаџьара ҳкаԥсоузеи?!
Нахьхьи архәара ҳнавалаанӡа сара сышьҭахьҟа
сыԥшуан…
Есқишьеҳир ақалақь ԥшӡоуп, иагьдууп. 450 нызқь
рҟныӡа ауааԥсыра нхоит. Убарҭ рхыԥхьаӡараҿы иҟоуп аԥсуаагьы, азыхәқәагьы, егьырҭ Кавказтәи амилаҭқәагьы.
Шаҟа ииашоу сыздыруам, аха аԥсуа шәаҳәацәа
раамышьҭахь ас ҳзеигәырӷьаша акгьы ҳамбацызт
рҳәеит дара.
– Уаҳа аӡәгьы дышәҭамааӡац, ижәбодаз? – сҳәеит
саргьы.
Аԥсуаа ҳҟны ҳахьыҟазаалакгьы, ишаԥу еиԥш,
араҟагьы ҳаиԥылара ашьҭахь ачеиџьыкахь ҳнарымгар аарымуит. Хыхь сасааирҭаны, ҵаҟа аресторан аҟны ҳтәан. Астол аҵыс-хшы агмызт. Ҭырқәтәылан арыжәтә рыжәӡом ҳәоуп ишырдыруа зегьы. Ибзиаӡаны иржәуеит. Урҭ арыжәтә рхы иадмырхәозҭгьы, Ҭырқәтәыла ахьынӡанаӡааӡо, ахәаахәҭра ҟадыџь
иахҟьаны, еиуеиԥшым арыжәтә аланагало ианалага,
асулҭан баша иауаҟәиҵах, ижәлар рышҟа абасгьы
ааԥхьара:
– Сыжәлар! Шәаныӡаарц шәҭахымзар, арыжәтә
шәҽацәышәыхьча!..
105

Аҭырқәа ирыжәтә «Рақы» афранцыз «Виски» акыр
еиԥшуп. Насгьы аҵәца хәхәақәа ҩ-мацәак рҟынӡа
ҭаҭәаны, иаанхаз ӡыла идырҭәуеит, зегь акоуп иџьбароуп. Ҳа ҳҟынтә инеиуа аӡәык-ҩыџьак ӡыда ауаткеиԥш иржәуазаап, нас рхы иҭаланы еиланагоит,
рҳәеит. Урҭ ррыжәтә аҟны сара избаз: аныҳәаҿаҟны жәамцхәы рҳәаӡом, ҿамҩа-ҿамҩа инаҿыхәоит,
иалацәажәоит, иуҭахымзар иудырцалаӡом… Аӡәы
иқьаф иамхаҟаҵаргьы пату изрықәӡам. «Арыжәтә
иҽаршьны аӡы ауижьуеит!» – рҳәоит, амцхә дахьцәажәо азы. Астол ҳанахыҵгьы, афое аҟны ҳтәаны
ҳшеицәажәоз, асааҭ хԥанӡа ҳаидхалеит. Иаҳҳәозеи:
Аԥсны, абхәеи аҭацеи рымеицәажәара, астол аиҳабы иалхра, аԥсуа чарақәа шхырҵәагоу, аныҳәаҿа
ауқәа шгәыԥҵәагоу…
Адырҩаҽны ҳарҭ Есқишьеҳирнтәи Бурсаҟа ҳцон.
Аҳәылыҳәа еимагыланы асоура иаҿын. Амҩа ухәы
ықәҵаны иуфаратәы ишыҟазгьы, амашьынақәа даара ргәырҽанны ашьшьыҳәа ицон. Ҳарҭ зегьы уажәы
ҳзызхәыцуа иаха Аҭаи Цәышба идтәалаз аԥсуа бырг
еиҳәаз ахҭыс акәын.
…Ҭырқәтәыла Мрагылара иахьаҵанакуа акәырдқәа нхоит. Урҭ днарылс-аарылсуа ибо аԥсыуак
дышнеиуаз, нхашьала дара иреиԥшӡам џьоукы днарылагылазаап. Абырг илабашьа иԥышьҵаргәаны
дахьгылаз данизҵаа: «Ҳара ҳаԥсацәоуп, дад!» – иҳәазаап. Нас днаиаԥызаны иҿынеихазар, иахьа уажәраанӡа ирзымдырӡоз, ишаанагара иҟоу ԥсыуа қыҭак
ааԥшызаап.
Иагьаџьара ҳакҿаԥсоуп, ҳара рыцҳақәа?!
Ҳхәыцрақәа ҳаарылхны, ҳирлахҿыхырц илаф аацәыригоит Аҭаи:
…– Ԥҳәысеибак дыҟазаарын, аха амыжда лакәын,
рҳәеит. Абри аԥҳәысеиба хьчакы дигәаԥхозаарын.
Лара ишылҭахыз лхы далырхәон, арахь лымԥангьы
дықәлыжьӡомызт. Зны, данылҟәамҵӡа абасгьы наидылҵазаап: «Уцаны абри ааҵәа азна акәуақәа ԥша106

аны исзааугозар – уара иахьуҭахугьы сыҟоуп!» – ҳәа.
Ахьча ааҵәа аашьҭыхны дцеит, шаҟагьы деимдоз
здырхуада?! Адырҩаҽны ашьыбжьышьҭахь иааҵәа
ахы еимгәамӡо кәуала ирҭәны, ашҭа дааҭалазаап.
«Аа, шәыдҵа насыгӡеит!» – ҳәа дгәырӷьаҵәа лаԥхьа
иагьынаиргылеит, рҳәеит. Аԥҳәысеиба илзымбатәбараханы, уаанӡа ишыҟалҵалац еиԥш, ахьча деилагеит ҳәа лкьатеиах ԥҵәо, лгәылацәа дыдлырбаразы
аҿыҭрагьы дналагазаап. Ахьчагьы абраҟа агәра игеит ари аԥҳәыси иареи уаҳа акгьы шырзеилымхуаз.
Иааҵәагьы аашьҭыхны ашҭа дынҭыҵит. Адырҩаҽны аԥҳәысеиба, ишыҟалҵалац еиԥш, шаанӡа дҩагыланы, сынтәатәи ашықәс хныҟәгагас уаҳагьы
сҭахым ҳәа дзеиҽырбоз ани луҭра ссир дынҭаԥшызар – ирӷәыҵәны, еибгаз ҳәа џьара акы ҭагыламызт.
Уи зырӷәыҵәыз акәуақәа рызхара анырфа, мрагыларахь рыхқәа рханы рыԥсы ршьозаарын. Тәамбашақә
изныҟәаны иагьа цәгьамыжда изаалцахьазаргьы,
кәапеишәа ишьа итеит, рҳәеит, уи ахьча насыԥда.
Ҳмашьына шьҭхысааны ицоит. Наҟ-ааҟ абаҳчақәа,
акаршәрақәа, ашьхақәа… Сара, амалахазгьы сгәы
иаанагомызт Ҭырқәтәыла џьара акаршәраҿы: «Ачара ду аилашымҭаз, амҳараҿы бжьык аагеит…» – ҳәа
сажәақәа аманы ԥсыуашәак нықәыҩуеит ҳәа.
– Ани Ҟәарқь ахьӡуп. Бганаа ирқыҭоуп! – аҿымҭра
ааилеигоит Илбазбеи. Иҳашьҭаланы иааиуа Џьынгьыз Гогәуеи Мҩымҭаз Шамбеи (урҭ Есқьишьеҳир
аиԥылара ҳналагоны иҳахьӡеит) рмашьына андырлацәҟәы ҳаагылеит, абна агәҭа. Нас ртапанчақәеи
ршәақьқәеи аацәырганы, еимданы аҟәҟәаҳәа
ацәҟьара ҳаихсуа ҳҿааҳхеит…
Абнаҟны сара зегь реиҳа исгәаԥхаз… 1975 шықәсазы Қырҭтәыла имҩаԥысуаз аурыс литература
амшқәа санрылахәыз, раԥхьаӡа акәны избеит аҭырқәеи ҳареи ҳҳәаа Сарԥ ақыҭан. Абна агәҭа ацәаҳәа
ду алҳәан. Убри аҩызаҵәҟьа збеит уажә абра Ҭырқәтәылагьы.
107

– Ари закә ҳәааузеи? – схы наиқәыскит Мҩымҭаз
Шамба.
– Ари ҳәааӡам. Машәыршәа џьара абна амца акыр
– егьирахь еиқәхарц азоуп.
«Ҳара ҳҟны еиԥшҵәҟьа?!» – сгәы инҭысҳәааит
сара саагәынқьны.
Амҩан ҳашцоз иҳавсит џьоукы рмашьынақәа
шәҭышла иҭалаҳаны, акьанџьа аԥхьа иқәыртәаны.
Урҭ ҭацаагацәан. Иџьоушьаша, ҳара ҳҟны аерманқәа
ишыҟарҵо еиԥш, рмашьынақәа зегьы ампахьшьқәа
рыхьнырҳалан.
Аҳәылыҳәа еимагыланы асоура иаҿуп. Ҳашьҭхысааны Бурсаҟа ҳцоит. Ари ақалақь сара ихааӡа
сгәаҵа иҭоуп. 1988 шықәсазы аԥсуа шәҟәыҩҩцәа
Ҭырқәтәыла ҳаныҟаз аброуп раԥхьаӡа Далааи Ҵабалааи ахьаҳԥылаз. Бурсантәи ҳарҭ ҳамҩа ган, ԥсабарала Мысра акырӡа еиԥшу аҭыԥ ссир – ҽыхәшәтәреи
ԥсшьареи зықьҩыла изҭаауа Термольтәи аӡырԥха ашҟа. Уа даҳзыԥшын уи аиҳабы Раҳми Аргәын.
Уантәи ҳмашьынақәа ҳшырҭоу Босфор паранла
еиҩҵәаны – Сҭампылҟа.
Измиҭ.
Ари ақалақьгьы Ҭырқәтәылан акыр зыԥсы злоу
акоуп. Араҟагьы инхоит аԥсуаа маҷымкәан, егьырҭ
Кавказтәи ажәларқәа реиԥш. Сҭампылынтәи Измиҭынӡа 70 километр бжьоуп. Ҳамҩаԥса ахә шәаны
сыԥшәма имашьына аҽеиҵыхны аҿынанахоит. Аха
иаха Сҭампыл иауз ас-хага рацәак ишуҭаху уашьҭуам. Насгьы анаҟә ықәчны иҟоуп: уаԥхьа игылоу
дубом азын, Аҭаи имашьына даараӡа аҳаҭыр баны
иныҟәицоит. Рацәакгьы ҳамцацкәа, амҩа ахылаԥшцәа ҳааныркылоит:
– Асы шәакыр абарбалқәа рзын азынџьыр шәымоума?
– Мап.
– Аӡәы шәааигозар имашьына шәызлацреиҳәо
ашаха шәымоума?
108

– Мап.
– Ус анакәха, шәаҳзышьҭуам!
– Ҳарҭ Измиҭынӡоуп ҳахьцо, насгьы Аԥснытәи
асас дысҭоуп, уа иаҳзыԥшуп.
– Ишԥашәзааури, шәца, џьара акы шәеиҵанахозар – аҭел ҟашәҵа! Шәгәышәҽаныз, амарџьа!
Аҭаи имашьына ателефон ала Ҭырқәтәыла мацара акәымкәа, адунеи зегьы ахьынӡанаӡааӡо,
иахьааиҭахугьы дасуеит. Уажәы-уажәы нахьхьи
хара џьара амҩа иқәу иԥа Џьенгьи иареи ааицәажәалоит, длацәажәоит иԥҳәыс Семиҳагьы,
иԥеиҵыб Баҭагьы…
Аҭаи сареи уажәы ҳхала амҩа ҳазлақәу ала, ҳаицәыԥхамшьо ажәлар рлафқәа ҳгәалаҳаршәоит.
…– Аҭауад Быззырдын асасцәа иҭаан, еикәшаны ашәшьыраҟны итәан, рҳәеит, – иажәа дналагоит
Аҭаи, – дааины урҭ даарыдтәалазаап Бесым Џьыҟәгьы. Аӡәи-аӡәи ажәабжьқәа шеихырҳәаалоз, аԥшәма Быззырдын аҵықьҳәа данеимса: «Ихаирхааит,
беи!» – рҳәан, зегь ҩеихаҵгылазаап, аха Бесым
Џьыҟә акгьы имаҳаӡазшәа ус дтәан, рҳәеит. Деиҭеимсазаап Быззырдын ҟадыџь. «Ихаирхааит, беи!» –
ҳәа ҩаԥхьа зегьы неихаҵгылеит. Бесым Џьыҟә аган
ахь дыԥшуа, акгьы ҟамлаӡазшәа, иара ус дтәазаарын.
Аха ари аимсара мыжда ҿкыми, Быззырдын уаҳа
ҭаха ааинамҭаӡо, ахынтә раан данеимса, амашәыр
игазаап. Уаанӡа игылақәоз зегьы неиҿаԥшыааиҿаԥшуа иаанхеит, рҳәеит. Убасҟан Бесым Џьыҟә
ашырҳәа дҩагылан, абасгьы ҿааиҭызаап: «Ихаирхааит, беи!» «Ааит, зегьы ихаирхааит анырҳәоз уара
ҿуҭӡомызт, уажәоума уангыло? Сымашәыр зхароу
уара уоуп!» – ҳәа аԥшәма уи акакеиҳәа диҵаҳәҳәаны
ашҭа дҭицазаап…
Измиҭтәи аидгылара «Кавказ» аҟны ауаа рацәаҩны еизаны иҟан. Аԥсшәагьы абраҟа зегьы ибзианы ирҳәон. Уахьынаԥш-ааԥшлакгьы аҭӡаҿы икнаҳан ҳансамбль афиша «Абхазиа», аедыгьқәа ран109

самбль афиша – акәашаҩ ашьхақәа дырхууааны дцо.
Рхы-рыԥсы иалоу рыԥсадгьыл рыцҳа асахьақәа.
Ҳаиԥылара даара ибзианы имҩаԥысит.
Сара издыруеит абырсҟатәи аиԥылара ахьҳамаз, аӡәык-ҩыџьак ирыдымхаргьы, аԥхьаҩ урҭ
рыжәлақәа иаҳар шиҭаху. Абар, Измиҭтәи аиԥылара ашьҭахь иаасыкәаӷӷаз гәыԥҩык рыжәлақәеи
рыхьыӡқәеи: Кардиа Фикреҭ, Тәанба Чаҭын, Убыхә
Ендер, Калцба Кьанан, Бадиа Суаҭ, Аргәын Кәбилаи,
Пасаниа Ведаҭ, Екба Моамер, Кәаӡба Динџьар, Пасаниа Гиультан, Оҭырба Ҭурқиан, Патхәариа Ҩинур,
Азазԥҳа Сембраа, Инаԥшьԥҳа Шьулиа, Аҩӡԥҳа Сезар,
Аҷанба Ҳиқмеҭ…
Сҭампыл.
Ашьжьымҭан Семиҳаи Адеи ақалақь ахь ҳцоит
рҳәан, аҽеибыҭара иалагеит.
– Ӡәыр аҵәҵәа дасуазар Баҭу иоуп, ихәы ана иҭагылоуп, иара идыруеит! – сгәысҽанылҵеит аԥшәмаԥҳәыс.
– «Уан лассы даауеит» – ҭырқәшәала ишԥаҟалои,
Семиҳа? – схы налықәыскит сара.
– Аннан чабуқ гелеџьеқ! – саҭалкуеит уи.
Саргьы абырсааҭк бӷьыцк инанҵаны, инаган
саԥхьа инықәысҵеит.
Аамҭа такә цеит. Сара стәаны сынҵамҭақәа
сырҿын. Ус, ашә аҵәҵәабжьгьы геит. Ашырҳәа
сҩаҵԥан, даҽа зныкгьы ани сыбӷьыц сылаԥш нахганы, сыццакны ашә ахь сышнеиуаз, ауарҳал ду
аҵкар сшьапы наҿашәан, сцәыҵахх-цәыҵаххуа цәгьамыждарыла сыҽкамыжькәа, ашә ааимԥааны: –
Гелеџьеқ! – ҳәа ҿаасҭит. Ахәыҷы изааз изымдыруа,
иблақәа шаҟьшаҟьо, дшанханы ашә дылагылан.
…Исгәалашәоит: Аҟәа, Аԥсуа театр аҟны акыр
шықәса раԥхьа ицон Сумбатов-Иужин ипиеса «Аԥсахра». Аҳәынҭқар ауадалықь ԥҳәыс инапаҟны дааигон аамҭазы, зегьы еиларӡыӡо асаркьал абжьы
геит. Ари заҳаз аҳәынҭқар деилаганы дыҳәҳәеит.
110

Аҟарул ироль ихәмаруаз ҳартист бзиахә Самсон Кобахьиа дыҩны дшааиуаз, амардуан длаҿҟьан… аха
дацласханы даныҩагыла: «Зынзаҵәыкоуп ианасыз» – ацынхәрас: – Зынзаҵәык ауп санкаҳаз, саҳ
ухаҵкы! – ҳәа ҿааиҭит…
Изхысҳәаауа, даара иус бааԥсуп акаҳара!..
Иара адырҩаҽынгьы бзиак сыхьит сҳәар шәызжьеит. Аҳәса, ахәыҷқәа рзын ахәшә ааҳхәарц ҳцоит,
рҳәан, схала аҩны саанрыжьит. Ҩажәак еихысҳәаалоит…
Ҭырқәтәылан зегь реиҳа зыхә цәгьоу – ахәыҷы
маҭәеи ахәшәи роуп.
Ус, схала сыууаӡа сыштәаз, аҭел абжьы геит. Снеины иаақәысхит. Иабасҭаху уҳәарауазеи, аха аԥшәмацәа џьара аӡәы дасуазар сгәамхәи! Хаҵак ҭырқәбызшәала дцәажәон. Сара еилыскааӡазгьы ажәазаҵәык ауп: Аҭаи.
– Патрон иоқ! – сҳәеит сара.
Иара деиҭашцәажәоз аԥшәмаԥҳәыс лыхьӡ џьара
иналеиҵеит.
– Семиҳа иоқ! – сҳәеит сара.
Иара ҩаԥхьа даҟәымҵӡо дышнеиуаз: Баҭу, Баҭу
ҳәа ҿааиҭит.
– Баҭу иоқ! – сҳәеит сара.
– Уара, узусҭада џьым-џьым, уаҳа иоқ ада акгьы
узымдыруа? – аԥсышәала аӷьара аасыхиргеит уи
аҵыхәтәан, игәы анкыдгылаӡа акәхап.
– Аа-а, уаԥсыуоума? Сара Аԥснынтәи сааит, с-Бабиоуп, – сгәырӷьаҵәа инаиаҭаскит саргьы.
– Аа-а, Ифлиатон уоума, Ифлиатон? – абас ҳаибадырит Ҭырқәтәыла џьара аҵыхәантәи ицәажәоз
ахаҵеи сареи. Уи Семиҳа лашьа иакәын.
Абызшәа ззымдыруа – Анцәа дирыцҳауп, џьым!
Сҭампыл ақалақь аҟны аԥсуаа хазы аидгыла шрымоу еиԥш, уаҟатәи Кавказаа зегьы, дара аԥсуаагьы
налаҵаны, ирымоуп акультуратә еидгыла «Кавказ».
Урҭ аԥсуаа реидгыла аҟны ҳаиԥылара атәы анраҳа,
111

аҳәара ҟарҵан, ақыҭахь ҳцараны ҳахьыҟаз ҳаҟәыҵны, аиԥылара убра имҩаԥаагеит. Ари аклуб аҟны
1988 шықәсқәа абҵарамзазы ҳақәгылахьан Алықьса
Гогәуеи, Нели Ҭарԥҳаи, Кәымф Ломиеи, сареи. Амала, уахатәи аиԥылара зегьы даара иазыҟаҵаны иҟан.
75-ҩык инареиҳаны зегьы Сҭампыли, Ниу-Иорки,
Лондони, Бонни уҳәа рыҟны иреиҳау аҵареиурҭақәа
ирылгаз ракәын. Раԥхьатәи рызҵаарақәа рылагьы
иумдырырц залшомызт урҭ ибзианы иазыҟазҵаз
џьоукы шракәыз. Сара ақыҭа иааӡаз ауаҩы сзыҳәан
акыр ишыхьанҭаз идыру усуп. Аха урҭ рызҵаарақәа,
раԥхьаӡа иргыланы изызкыз аҵыхәтәантәи Аԥсны
ахҭысқәеи аԥсуа литературеи ракәын. Абраҟа иаазгар сҭахуп, инықәырԥшшәа акәзаргьы, урҭ рызҵаарақәеи сара сҭакқәаки:
Азҵаара. Угәы ишԥаанагои, аҳәаанхыҵтәи абызшәақәа рахь уаҩы еиҭеигозар зыӡбахә уҳәаратәы
иҟада, ҿыц еиҵагылаз аԥсуа шәҟәыҩҩцәа рахьтә?
Аҭак. Апроза аганахьала аҩымҭа шьахәқәа аԥырҵахьеит: Алықьса Гогәуа, Алықьса Џьениа, Џьума
Аҳәба, Никәала Кәыҵниа. Апоезиа аганахьала: Таиф
Аџьба, Рушьбеи Смыр, Генади Аламиа, Владимир
Занҭариа.
Азҵаара. Иазырҿиару иахьатәи иуадаҩу шәара
шәаамҭа аҩымҭа дуқәа?
Аҭак. Ҳәарас иаҭахузеи, иарҿиоит! Амала, уи
хымԥада аамҭа аҭахуп.
Азҵаара. Иахьатәи Аԥсны аҭагылазаашьа хьанҭа
атәы зҳәо ажәабжьқәа шәзыцҳауама шәарҭ аҳәаанырцәҟа?
Аҭак. Иҳацҳауеит. Изныкымкәан Англиеи,
Америкеи, Германиеи уҳәа рыҿтәи арадиодырраҭарақәа рыла ирҳәахьеит ҳҭагылазаашьа атәы,
уаҟатәи акьыԥхьгьы изныкымкәан ианырҵахьеит.
Аха зегьакоуп, уи маҷуп, ҳәарас иаҭахузеи?!
Аҵыхәтәан, еизаз зегьы рыхьӡала ажәа иҳәеит
аидгыла «Кавказ» аиҳабы ашаԥсыӷ Џьанвиҭ Бааге.
112

Аҵх акыр ишцахьазгьы, такәаамҭа ҳзеиԥырҵуамызт. Уажәы-уажәы илабжышқәа хаддыло зҵаарашәк
рҿааирхон, ара Ҭырқәтәылан ҳақәгыларақәа ртәы
заҳаны, 300 километр инеиҳаны уаха Сҭампыл иааз
Шьнааси Ҭраԥшь. Сара уи ауха акыраамҭа сызмыцәо сзызхәыцуаз арҭ аҿар рыԥсадгьыл Кавказ ашҟа
ирымаз ахьаа ду атәы акәын.
Иаашар Адаԥазарҟа ҳдәықәлон. Уи ақалақь Аԥсны ибзианы аӡбахә раҳахьеит. Уа инхо аӷьырак аԥсацәоуп. Уаҟатәи аидгылара аклуб аҟны, ҳара ҳакәашаҩ бзиа, Кандид Ҭарба аԥсуа ҿар азыҟаиҵоит. Дара
рмилаҭ кәашарақәа ԥхасҭамтәыкәа изеихаҳарушь,
анаџьалбеит?!
Ашьжьымҭан иахатәи ҳаиԥылара иалахәыз аҭел
иасит: «Иҟалозар ԥыҭрак дҳашәҭар, ҳдырнақь азын
исахьа ҭаҳхыр ҳҭахын!..» Аха сара уи сықәгьежьааны мап ацәыскит. Сыԥшәмагьы акыр дсыцхрааит:
аамҭа ҳамаӡам, Адаԥазар иаҳзыԥшуп, ҳамцаргьы
ҟалаӡом, ҳәа раҳәаны.
Адаԥазар.
Шьыжьуп. Сара аԥенџьыр садтәаланы адәахьы
сыԥшуеит. Ҳнаҩысҵәҟьа аргылара иаҿуп жәохәны
еихагылоу аҩны. Уи аусуцәа аанкыланы, акрызку
аӡәы иргылоит, нас, зегь реиԥш, иҟаҵаны иҭиуеит. Изакәызеи ауадақәаҳәагьы иаанахәараны иҟоу.
Қьырмытла мацара иаҿуп. Асааҭ еиԥш еиқәшәшәа
аус руеит аргылаҩцәа. Доусы инапы злаку азы
иԥшәма иҿаԥхьа аҭакԥхықәра ду шиду мҩашьо,
дацклаԥшны иҟаиҵоит. Уи сара аԥенџьыр сахьадтәалоу заманалаҵәҟьа избарҭоуп. Дарбанзаалак аӡә
џьара ихы дҩахом, еидгыланы еицәажәом, ҭаҭынк
иахо убом. Сызиаша иҟоу аихагылаҟны аус зуа
ҷкәына қәыԥшк иџыр хьархь хәыҷы аанкыланы,
убас еихалыхк хиҵәоит, анаџьалбеит, абри лассы
ихымҵәар, амыруга зку инапы ҿҟьаны ицап уҳәап.
Сшыԥшуаз, уи иҩыза ҷкәынак даакылсит. Ишынеицәажәа-ааицәажәоз,
ишынеимцклас-ааимцкла113

суаз, арбаӷь ҷышьқәа реиԥш, наҟ-ааҟ иааиҿагылан,
бӷарҵахьы иааибакит. Жәохә-жәаф шықәса иреиҳам аҷкәынцәа хәыҷқәа, гәыбӷанс ируҭозеи!.. Убри
аамҭазы, адгьыл дааҵыҵызшәа, раԥхьа даагылеит
хаҵа еилаҩак, деиқәзаҷ, ифез хылԥа ихаҵаны, илабахәа инапы иахаршәны, аԥшәма иакәхап, ҳәарада!
Дааи дагьаарзыҵҟьеит, илаба ырҟымҟымуа… Ишьуаз џьысшьеит. Дара уи ихацәа ишнықәԥшыз еиԥш,
ишәаҟьаны русқәа рышҟа иҭрысит. Иара аҳәацәара
даҿын…
Убасҟан дааины сыбла даахгылеит: аспектакль
«Ханума» аҟны аҭуџьар ироль назыгӡоз артист бзиахә Иасон Ҷоҷуа. Уи иԥҳа дахьлабашьуаз, абас акәын
илаба ырҟымҟымуа, уажәы-уажәы иагьшыналықәирххоз, ибжьгьы неиҵыхуа: «Инчқаса?!» – ҳәа.
Аҷкәынцәа хәыҷқәа крурала рхы ҿырхырц рҭахызшәа, уаҳа рыбла ааиҵымхзо, рус ҿахҵәеи дареи
рыԥсы еилаханы, заҵааира иалашыҩкуа, хаҳәырҵәиаа аусура иаҿын, рнапы ласқәеи рус хьанҭеи
амца рҿыҵыдды ицо…
Исгәалашәоит: ҳара ҳгәылак дыҟан Хәыхәыт ҳәа
Сақаниак. Сара ашкол ахь санцоз, санаауаз сааҭгыланы абри ауаҩ ирашәашьа сахәаԥшуан. Анаџьалбеит, аус шԥеиуаз, уаҳа ихы даамҩахаӡакәа, иус ада акгьы ибомызт уи данаҿыз. Баша иаурҳәахуа: алеиԥш
акыруы – аҳ еиԥш акрыф ҳәа?!
Арирахьтәи аҩнаҿы амаҵуҩԥҳәыс дааины аҩнеилыргара далагахьеит. Уи убас асаркьақәа лрыцқьоит, жәантә днаскьаны дахәаԥшуеит. Ашәвазқәа,
хыхьгьы ҵаҟагьы убас ацаха цәаакқәа рхьылшьуеит, еиҭархьылшьуеит. Адашьма убас ацәа ахылхуеит… Сара уи бзианы игәасҭахьеит ҳахьыҟоу аҩны
еилзырго амаҵуҩԥҳәыс Меқбули лҟынгьы. Ариаҟара ацқьара зыҩноу аҩынқәа, ҳәарас иаҭахузеи
ушьаҵақәа адәахьы иааныжьны урыҩналацәап!..
Сара есышьыжь иахатәи ҳаиԥыларақәа ирызкны анҵамҭақәа ҟасҵоит. Иахьа ашьыбжьышьҭахь
114

Адаԥазарҟа ҳдәықәлоит. Ари ақалақь Аԥсны ибзианы аӡбахә раҳахьеит. Аҟәеи иареи «еишьцәас» иҟаибаҵеит. Иагьықалақь ԥшӡоуп аиашазы.
Сара араҟатәи аԥсуаа рҿаԥхьа ақәгылара мыцхәы
иҭакԥхықәраны исыԥхьаӡон, избанзар, акы: араҟа
аԥсуаа рацәаҩуп, ҩбагьы: издыруеи сыздыруеи ара
иаҳа иҟоуп.
Сҭампылҟа ҳара уаҳа ҳхынҳәӡомызт. Уаантәи
Сарԥ иаауаз автобус аблеҭқәа ҳаԥшәма игахьан,
ҳахьақәтәозгьы Дҩузџьа акәын. Ҳара заа ҳахьцоз
ҳамҩа акыр иҳаркьаҿуан. Ҳамаҭәақәа ҳаманы ҳандәықәла, Баҭу хәыҷы рацәак аԥсышәала ҳашзымеицәажәозгьы, илабжышқәа хаддыланы даҳгәыдхахало далагеит. Ҩымш рышьҭахь ангьы ԥагьы Дҩузџьа
ҳанаскьагаразы инеираны ишыҟазгьы, ахәыҷқәа реиԥш дҳахьҵәыуан ҳаԥшәмаԥҳәыс Семиҳагьы.
Адаԥазар аԥсуааи азыхәқәеи убасҟак ирацәаҩны
еизеит, аидгыла «Кавказ» зыҩназ аҩны иамкыкәа,
чараурҭа зал дук рымазаап, убри ашҟа ииасуеит.
Ҳарҭ ари аиԥылара маҷк ҳагханы ҳнеит. Ҳшааз анрыларҳәа, зегьы ршьапы иқәгыланы рнапеинҟьара ианалага, Аҭаи Цәышбеи сареи уара уца, сара
сца ҳәа ашә аҟны ишеимҵаҳкуаз, аҵыхәтәан, Гоголь ифырхацәа Чичикови Манилови реиԥш, ҳаицдәықәлан, ҳҩыџьегь ашә ҳкылеибарханы цәгьаԥсышьала ҳаицыҩналеит. Сара, дсасуп, Аԥснынтәи
дааит ҳәа, абырсааҭк саамҵԥааны, снаган аиҳабацәа снарыладыртәеит. Абар, ибзианы издыруа ауаа
нагақәа: Орҳан Шамба, Џьамал Чкәаниа, Џьамал
Ҳараниа…
Ажәа ансырҭа, асцена саақәгыланы саарылаԥшит.
Ассир уҭахызар! Аа, Аԥсуа телехәаԥшра аҟынтәи
Амиран Гамгиа ҳҭыхра дахьаҿу, абар аԥсуа университет аҟнытә Џьулета Адлеиԥҳа лҩызцәеи лареи
ахьеидтәалоу, абар Очамчыраа рыӡӷабцәа… Асҟатәи
ауаа Аԥснынтәи ианубалак, уаргьы зынӡа даҽакала
уҟалоит. Нас, ажәа аман Апоезиа.
115

Хәышәҩык ирзынаԥшуа ауаа ахьтәаз, азал зегьы снапаҟны иааганы исырӡырыҩуан сара, исырӡырыҩуан ҩыџьа заҵәык рыда. Урҭ Кандид Ҭарбеи ари аԥшәмаԥҳәыси ракәын. Қыҭак еицалҵит,
еицрызҳаит, рқәыԥшрагьы еицырхыргеит. Уажәы,
ишымгәыӷӡоз Ҭырқәтәыла ианеиқәшәа, рызхара
рзеибыҳәомызт…
Ауха, аиԥылара ашьҭахь, ачыс-еишәа ҳахьахатәаз,
сасгьы-ԥшәымагьы хьаас ирымаз акакәын… Иацы
Сҭампыл дыршьит акрызкыз аԥсуа хаҵа нага Имдаҭ
Ашәба. Уи идәқьан аҟны ԥшьҩык акәырдцәа икәшеит. Ишыцәгьарахоз аниба, ҩыџьа ихәит, руаӡәык
ахәышәтәырҭаҿы дахьнаргаз, адырҩаҽны дыԥсит,
рҳәеит. Аха егьырҭ аҩыџьа, уи имч дмырхакәа ихы
хырҵәеит… иара убри еиԥшҵәҟьа ргәы иалан иахьа
иҟалаз даҽа хҭыскгьы. Хҩык аԥсуаа, ишыҟалаз здырхуада, анаркотикатә мафиа иалагаланы иддыркын,
дара аҭырқәцәа рхаҭақәа бналаны ицеит, рҳәеит.
Ани акыр еиҵарӷәӷәаны иаман аухатәи ҳаԥшәмацәа.
Амал мыжда шаҟа бзиара амоу аҟара, ацәгьарагьы ацуп.
– Уаха ҳара Адаԥазараа Дҩузџьа ҳцо џьыршьоит.
Дҩузџьаа Адаԥазар ҳаанхеит ҳәоуп ишырдыруа, – ҿааиҭит аԥшәмацәа аԥсшәа раҳәаны, имашьына аҿанынаирха Аҭаи Цәышба, – аха ҳара зынӡа даҽаџьара
ҳцоит.
Асааҭ акахьы аусура иалагахьан. Аҳәаанхыҵтәи
амҩангага машьынақәа рыда акгьы ҳԥыломызт.
Ҳаԥшәма и-«Краислер» аҽеиҵыхӡаны ицон.
– Иҟан, рҳәеит, ҩыџьа аигәылацәа, – амҩа еиҵҳәа
ду аркьаҿга аҿааирхеит Аҭаи, аԥсҟы дахьаҿатәоу
даҽа зныкгьы иҽаарманшәаланы. – Урҭ аҩыџьагьы амал азын рыԥсы цәгьан. Уахык ишхьара иҟаз
рҽанқәа ахкаара инҭаҵаны ицазаап. Адырҩаҽны
руаӡәы шаанӡа дгыланы днеизар, аҽанқәа аҩбагьы
аҽҵарақәа рыҵакәашо ирыҵоуп. Днарыдгыланы цқьа дрыхәаԥшызар, иара иҽан иаҵоу ҽаԥсуп,
116

игәыла итәы иаҵоу ҽабоуп. Даанаԥшы-ааԥшит,
аха макьана алашарагьы цқьа адәы иқәымлацызт,
игәылагьы ицәаԥсымҭан. Нас, ашьшьыҳәа днеины
аҽҵарақәа ааиҭынԥсахланы ранацәа инарыҵеиҵеит. Иара итәы аҽаба аҵакәашо иманы аҩныҟа
иҿагьааихеит. Убри инаркны ажәлар рҟны иагьаанхеит: ашьыжь игылаз ҽан ҽаба аҵаикит ҳәа…
Ҳаԥшәма ари ажәабжь зцәыригаз аилкаара рацәак иуадаҩмызт уажәы. Ҳмашьына заҵааира
иҩадараны ицон. Ашамҭаз, асааҭ ԥшьба рзы ашьхарбжьара асасааирҭа ссир «Болу кору оҭель» аҟны
ҳанкылсит. Асааҭ жәеизанӡа ҳацәоит ҳәа ааибыҳәаны, досу ҳномерқәа рышҟа ҳцеит. Аха жәеизанӡа
ицәоз дабаҟахыз, ҳанҿыхац асааҭ быжьба рзы ҳааԥшит. Еимсҿаҳәара асы ауны ишьҭан. Уахьынаԥшааԥшлакгьы шьхаран. Ҳотель аҩнуҵҟа ԥхаҵәыԥхаҵәуа шьыжьхьа ҳадтәалан. Аҭаи дцәажәон: – Аԥсны, сара излазбаз ала, аԥсуаа иаҳа анхгылара-аахгылара бзиа ирбоит, иаҳа амаҵурақәа ирышьҭоуп.
Иӡыргам, аха акаазышьҭуа аҭыԥқәа рыҟны аус зуа
егьырҭ амилаҭқәа роуп. Акыр улуршарц азыҳәан –
акрукызароуп. Амалырҳашьа ҵатәуп…
– Аҭаи, Аԥсны дәқьанк аауртыр, абра иҭужьуа
уаалыҵ еимҵәаны акәын ишыргоз! – ицәажәара
аамҩахызгоит сара.
– Ус шакәу саргьы агәра ганы сыҟоуп, аха уи
ахаҭыԥан заагара сылшо акы заҵәык ауп: абна. Аԥсны абна уалакьысыртә иҟазар удыруеит, ихыршьаахьеит.
Риҵеи Ауадҳареи иреиԥшу аҭыԥ ссирқәа ҳазхара иаҳзымбо ҳцоит. Сабшалеи мҽышалеи ӡынгьы-ԥхынгьы арахь аԥсшьараҳәа ауаа рацәаҩны иаауазаап. Инеиааиуеит, рыбаҩ дырҵәуеит, ашәаҩақәа
ирықәтәоит. Абар аӡиа ссир Абант. Риҵа ахаҭаԥсаҭа.
Акы заҵәык излеиԥшым: Риҵа ашьхақәа аҿыкәыршоуп, Абант – абна. Амҩачаԥа акәыршаны иахчынгоуп. Сара абраҟа раԥхьаӡа аҭырқәа иҽы сақәтәе117

ит. Зқәыԥшымҭазы аҽы аҟәаҟәа ацәа ахызхуаз,
анаџьалбеит шаҟа схьанҭахазеи уажәы?!
– Дыҟоуп еицырдыруа аҭырқәа шәҟәыҩҩык
Иашьар Қемал ҳәа. – Ҿааиҭуеит Аҭаи аӡиа ҳакәшо
ҳахьнеиго. – Уи аԥхьаҩцәа мыцхәы бзиа дырбоит.
Ҽнак абра дааны иԥсы ишьон, аха ауаа дырзымдырырц азы, ихы-иҿы ҭаҳәҳәаны, иҽырҩашьаны дышнеиуаз, ашәа ҳәаны, ишьҭхысааны икәашоз џьоукы днарыдгылеит, нас уаҳа дзымцакәа ихгьы нарықәикызаап: «Шәара шәаԥсацәаӡами?» «Ааи, ҳаԥсацәоуп!» «Сара аԥсуаа ишәызкны акыр ашәҟәқәа
зыҩхьеит, бзиагьы шәызбоит!» – иҳәан исабрада
ааиҿихзаап. Игәырӷьеит, рҳәеит, аԥсуаа, иара шәасны еинышәҟьа ҳәа рыдиҵан, дықәланы аԥсуаҵаслагьы дкәашазаап…
Дҩузџьа.
Ари ақалақь ҳналс-аалсны ибзианы иаабеит. Даараӡагьы иԥшӡоуп. Гәдоуҭеи иареи аешьара рыбжьарҵарц ргәы иҭоуп, рҳәеит. Араҟа аԥсуаа рацәаҩны инхоит. Аха ҳарҭ арыцҳақәа ҳахьыҟазаалакгьы,
чмазарас иҳамоу акоуп. Ҳхатәы бызшәа ҳҳәаӡом,
иаҳцәагаз дсыздыруам, аха… Абысҟаамҭа ақалақь
ҳахьалаз аԥсышәак џьара иааҳмаҳаит. Аԥсынгьы ус
ауми ҳшыҟоу?!
Сальман Таԥшь-иԥа (Маршьан) иҩны аизара
иаҿын. Абыргцәа, аҳәса, аҿарацәа. Ҽырҩырҭак иҟоу
уи азал аҟны еикәшаны итәан абыргцәа. Ҳашҟа ааира азин рымаӡамызт аҿарацәеи, аҳәсеи, ахәыҷқәеи.
Ирылацәажәон ажәытәи аҿатәи. Аԥсны иааны инеихьаз еиҿдырԥшуан ҳара ҳҟны Ҭырқәтәылантәи
аԥсуааи. Сарваҭ Цыгәба, Ҳильми Магба, Қьамал
Таԥшь-иԥа… Аԥсны иҟоу-иану ҳәа азҵаарақәа ҭиуа
ишнеиуа, асамарҟәыл иаамҩахнагахуан. Аԥсуаа
ахьыҟазаалакгьы аиумор ду рылоуп усгьы.
«…Ҭырқәтәылатәи аԥсыуак, Аԥсны дааны
дхынҳәны дахьнеиз иреиҳәон: «Умш бзиахааит, уҵх
бзиахааит, умҩа бзиахааит! – шырҳәоз, аҩы саабзианатәын, схышәҭны агәараҳәа сҩарылаҳаит!..»
118

«…Ажьа сеихсны ашьапы ԥысҵәеит, алымҳагьы ҩҿысҵәеит!..» «Уанаџьалбеит, ас мыцҳәашьа
убахьоума, ашьапы абаҟоу, алымҳа абаҟоу?» Аха егьи
иҽаҵамырхакәа: «Ашьҭахьтәи ашьапала алымҳа
шабыӷуаз санеихс, уаҳа ишԥаҟалоз, уара?!»
«…Ашәуа ԥҳәыс аӡы дагон, лыԥшәма ишьапы бааӡар ҳәа дшәаны ахаҳәқәа днарықәԥало-аарықәԥало
длываҩуазаарын; «Аӷӷараҟны бзамҵыр бзиоуп, мап
анакәха, џьанаҭ аҟны саннеиуа, хымԥада, бысԥымлакәа бымун!..»
Астол архиара иаҿын. Аԥшәмаԥҳәыс лнапқәа
ҿнаҳәо, ахәыҟаҵарҭаҟынтәи афатә лыманы дшааиуаз, ҳахьтәаз азал аҟны лхаҵа дшыҩнагылаз
анылба, лышьҭахьҟа днаскьаны дааиԥеиԥшит.
Еиццәырымҵит урҭ аиҳабацәа рҿаԥхьа. Ҳаԥсуа ламыс рыцҳа! Еҳ, уи араҟа пату ақәҵаны ишырыхьчо
еиԥш, иахӡыӡаауазҭгьы рхатәы бызшәа?! Ҳаикәшаны астол ҳаахатәеит. Сара, ишызымуаз, мчыла
снаган ахаҿы инасдырбеит, асас иҭыԥ абраауп ҳәа
насаҳәаны. Нас: – Ԥссымилаҳ! – ҳәа зегьы рыхәқәа
рнапы наддыркит. Раԥхьа зыфара ҳалагазгьы асаан
гәаҩақәа рыла иҳамҵагылаз ачобра ауп. Уи аурыс
борши асуԥи иреиԥшымызт, ихаан. Ара зегьынџьара ача – амгьал ҳәа ауп ишашьҭоу. Ҳастол агәҭа
ирҟьаҟьаны, ҳәызбала ирсса-рссаны саан ҟьаҟьа дук
ала иқәгылан абысҭа. Амала, уи ара даара ибаӷьаны
ируеит. Аҟәыд, акапусҭарҵәы. Каканлыхла акәтеиҵачаԥа (амала абаҩқәа алхны), ашә, ахырҵәы. Нас
ахаа, ахаа, ахаа… Ҭырқәтәыла ачыс-хаа даараӡа пату
ақәырҵоит, унацәахы адуфаларатәгьы иҟарҵоит…
Крыфан ҳаналга: «Уара иҳәа, сара иҳәа!» – ҳәа
инеиҿаԥшы-ааиҿаԥшит. Нас агәҭаны итәаз быргк иҽаармазеины, инапашҵақәа ргәаҩаны аҩада
ианыҩаирха, зегь убас ааҟарҵан, ҿырҳәала иҵаны имаз акы дналагеит. Уи хәбаҟа минуҭ даԥхьон.
Аҵыхәтәан исыдтәалаз Қьамал Таԥшь-иԥа схы
наиқәыскит: «Иаанагозеи абри ииҳәаз?» «Аллаҳ уаҳзылԥха. Еибашьра ҳамԥын иқәумгалан! Ҳчамҩахә
119

умырӡын! – иаргьы уи бзианы ишидыруаз сирбарц
иҭахызшәа даҿын, даҿын.
Сара, иагьа сҳәаргьы, ауха абра ақәгылара
сықәшәоит ҳәа сыҟамызт. Абыргцәа азин аныҟарҵа,
хәыҷгьы-дугьы, ҭацагьы-ҭыџьҳагьы еикәшаны иааины иаатәеит. Изаҟароузеи уҳәарауазеи ма Маршьан
Сальман изал ду. Уаха араҟа итәан Дҩузџьа ақалақь
аҿтәи абыргцәа бзиақәа, арԥарцәеи аҭыԥҳацәеи
иамкуа-иамшьҭуа, аҿақ-аҿақ ҳәа аԥсышәацқьала
ицәажәоз ауаа рацәаҩны. Уажәшьҭа, дара рҳәашьа,
ажәеиқәыршәала ҳбызшәа архәмарра ауалԥшьа
сара сакәын…
Адырҩаҽны ашьжьымҭан ҳамгылацкәан, ашә
аартны дааины дааҳхагылеит ҭаҳмада ԥшӡакы,
ахьшь еиԥш иблақәа ҭыԥхо, илабашьа кны.
– Баба, иаха сахьзымааз саҭоумҵан. Шәшааз саҳаит. Смыцәаӡакәагьы иаасыршеит… Аԥсны
рыцҳа… –ибжьы ҵысҵысуа ацәажәара даҿын уи.
Сара ари абырг сахьихәаԥшуаз дааины сыбла даахгылеит Бабиа Кәыта. Ихаҭаԥсаҭа, цәажәашьала,
ԥшра-сахьала. Бабиа Кәыта дышхәыҷӡаз амҳаџьырра даганы дааргахьан. Сара уи ибзианы дысгәалашәоит. Уажәы хьаа дус исымоу ҭынч уи днартәаны сахьимыҿцәажәаз ауп. Ауаҩы ихагамҭа данҭагылоу – игәыӷрагьы хароуп-тәа!
– Дад, сара ԥшьынҩажәи фба шықәса схыҵуеит, – даҿын ибжьы шыҵысҵысыц иҵысҵысуа Наазир Хышба, – саб Басиаҭ ихьӡын, уи иаб Лыпыт
ихьӡын, уи иаб Кьагәа. Убри иоуп абрахь иаазгазгьы. Сара араҟа сынхоит, ақыҭаҿгьы анхара бзиа
сымоуп. Исыхшаз ыҟоуп. Знапгьы ахьы аԥссо ҳәа
исышьҭагәышьан. Унарыҵаԥшыр ухылԥа ухшәаратәы, ҵәымыӷда жәаҩа џьаама ҟаҵаны аҭырқәа
исҭеит. Аӡы-мшынқәа ирхысҵаз ацҳақәа хыԥхьаӡара рымаӡам.
– Иахьа, урҭ уцҳақәа акы еиԥшым. Цҳа дук
ҟаҵатәуп рҳәар, напы узаркрызу? – схы наиқәыскит
сара.
120

Иаргьы, уи зызҳәоу аадырны, луанытә даақәыԥсычҳан, абасгьы ҿааиҭуеит:
– Ԥшьынҩажәи хәба шықәса шысхыҵуагьы,
макьана сыӷәӷәоуп. Аԥсни Ҭырқәтәылеи еимаздо
ацҳа ҟаҵатәхозар, хымԥада сара напы асыркуеит.
Нас… Аха уи сҳәеит ҳәа, ас еиԥш иҟоу ахьтәы цҳа ауаҩы иԥсынҵрагьы ароууеит, дад!..
Ҳавтобус ааины игылахьан. Хыԥхьаӡара рацәала
ҳааскьазгоз зегьы уи ианакәша – иҟалаз рзымдырит.
Ҵаҟа ҳамаҭәақәа наганы иҭарҵеит, хыхь ихәнаны
ҳҭыԥқәа ылырхит. Семиҳа автобус иҭаз дрыҳәеит:
абарҭ аҭырқә бызшәа рыздырӡом, шәысзырхылаԥш,
абааԥсы ҳәа! Урҭ зегьы ҳаимакны акәын амҩан џьара акы ааҳагхар ҳәа ишаҳхӡыӡаауазгьы. Уи даҽа зҵаароуп.
Аиԥырҵра. Шаҟа ихьанҭоузеи, анаџьалбеит?!
Аҭырқәцәа рыԥсы мыргаӡо игыланы иаҳзыԥшуан.
Иҵәыуан зегьы. Жәохә-мшы ҳарқәарах-қәараҵо
ҳазмаз ҳаԥшәма ԥҳәыс, Кәаӡԥҳа Семиҳа, днаскьаны
аиҵақьызқьызра даҿын.
– Иа-а, Аллаҳ суҳәоит, Аԥсны сумырбакәа
сумшьын, абааԥсы! – даҽа зныкгьы сааигәыдирӷәӷәалеит Наазир Хышба, иԥхара ахәҭак сара инасыҭаны.
Баҭу хәыҷы ҳашцаҵәҟьоз агәра анига, иҟаиҵара
изымдыруа, днеины иан длыдгьежьылон.
Ҳавтобус архәара иаҵәахаанӡа, игыланы иаҳзыԥшуан зегьы. Урҭ, ԥхьаҟа такәы инарылҵны иааԥшуан ԥшьынҩажәи фба шықәса зхыҵуа Наазир Хышбеи аашықәса зхыҵуа Баҭу Цәышбеи.
«Аԥсны снеины сыԥсыр – хымԥада џьанаҭ
сцон!..» – иҳәеит аҭаҳмада.
Ахәыҷы ииҳәозеишь, анаџьалбеит?
Декабр, 1990
Сҭампыл – Аҟәа

121

АШЬА ЗҾЫҴУАЗ АМШҚӘА
1992 шықәса
Август 14. Иахьа хәашоуп. Иацы амаҵураҟны
срымҵын, хымш инеиԥынкыланы аҩны аус зурц
сгәы иҭоуп. Хәышықәса раахыс сзыргәаҭеиуаз
ажәабжь неиҵых, уажәшьҭа ақьаад ашҟа ииазымгар
ада ԥсыхәа сымамкәа, снеины сыстол снахатәеит.
Снапы насыркуан аамҭазы, еишьҭаххы аҟәҟәаҳәа
ахысыбжьқәа геит, абжьы гәыҭшьаагагьы аҿаанахеит:
– Ақырҭқәа ҳақәлеит, ақырҭқәа!..
Сыццакны адәахьы сындәылҟьеит: еилаҩынтуан
зегьы, иахьцоз рхашҭны, ирурагьы иақәшәомызт.
Аҷкәынцәа рмашьына ласқәа ирықәтәан, ахыкәалаақәа реиԥш наҟ-ааҟ еивыҟьон, џьоукы алада ицон,
џьоукы аҩада, иҳәҳәаны акы еибырҳәон.
Ажәжәаҳәа сҽааибыҭаны, ашырҳәа сналбааит.
Иаасымԥыхьашәаз машьынак сынҭалан, ақалақь
агәахьы ҳҿынаҳхеит. Иҭатәазгьы еибырҳәоз уиакәын:
– Иахьа ашамҭазы, ир иманы, бџьарла деиқәных,
дтанк мацараха аӷа Аҟәа даалагылеит. Иџьашьатәуп,
уаҳа аӡәы димбаӡакәа…
Лакоба иулица ҳашнеиуаз, аԥсуа школ ҳахьнавшәаз, иара уа ҳааныркылеит. Амашьына дуқәа рыла
амҩа кын. Наҟ еибашьран: аиҿахысыбжьқәагьы
ааиԥымҟьаӡо игон…
Август 15. Ақалақь ҳалаланы ҳцоит. Иаагәоуҭаратәы ауаа маҷхеит. Еиҳагьы имаҷуп ақырҭқәа,
рҽыԥхьаркит. Дара иубогьы, уаанӡеиԥш рыбжьы
рдуны ишцәажәоз акәымкәа, иныҵакны акы еибырҳәоит. Иацы ҳахьааныркылаз, иахьа иаадыруаз
милициауаҩык дгылан, ҳауишьҭын – ҳҿынаҳхеит.
Иахьеиҿахысуаз аабаратәы бзиа ҳнарзааигәахеит.
Ацҳа Ҟаԥшьы анаҩс, арратә санаториа иҭагылоу,
жәаҩаны еихагылоу аҩны аҟынтәи дхысуан аӷа. Ҳара
122

ҳтәқәа, ашәҟәы магазин «Нарҭаа» ааҩыс акәакь аҟны
аҩынқәа ирывагыланы аҭак ҟарҵон. Ааскьа игылан
напышьашәала ҳаҷкәынцәа иргаз атанкгьы. Снеины снадгылеит. Уи уажәы наҟ ахы рханы ахысразы
имазеины иԥшын. Авараҿыҵәҟьа ишьҭан ахқәагьы. Ҟааҳ, изаҟарақәоузеи, анаџьалбеит!.. Насҭха
имашьына дадгыланы рациала аҿыҭра даҿын Гиви
Агрба: «Мыркәыла! Мыркәыла!» – ҳәа. Виктор Какалиа Тҟәарчал дцаны дшыҟаз аӷа данҳақәла, дзыԥсахуаз иара иакәын. Снеины снаидгылан, имахәар
ааскит, иара даахьаԥшны абриоуп исеиҳәаӡаз:
– Ахәыҷы иангьы иаргьы ақыҭахь идәықәысҵеит, урцәымшәан!..
«…Смаҭа хәыҷы, уабду дукәыхшоуп!» – сгәы
инҭысҳәаан, саақәгьежьны сҿаасхеит.
Наҟ-ааҟ аиҿахысра цон. Ҳшааиуаз гәыԥҩык ҳаарывагылеит. Никәала Чқәан ацәажәара даҿын: «…Иахьа
ашьыжь сан аҭел дасит, иҳәеит салдаҭк, уара убрахь
еиԥхьытта ар цозшәа збон, иҳақәымлазааит, лҳәеит.
Сметалолом аашьҭыхны сааит, иҳәеит иаргьы. Аӷа
дышҳақәлаз збаз Охәреитәи аҭакәажә лоуп…»
…Сыҩны кажьны сышԥацои ҳәа дшыҳәҳәоз,
иахьа Амра лхәыҷқәагьы ларгьы ааидкыланы, Аҷандараҟа зҭаацәа зманы ицоз сгәыла Гьаргь Ҳәатышь
исҭан, Афонҟа идәықәысҵеит.
Август 16. Игор Ҭыжәба иаха ҵхыбжьон араион
ҿыц аҟынтәи аҩны ҳааигеит. Ҳахьынхоз дазааигәахо даналага, имашьына ааникылеит, уаҳа сызцом, уахь ишәарҭоуп ҳәа. Дхынҳәны дышнеиуаз
ақырҭқәа дааныркылан, иабџьар мацараха инеины
имашьына инҭалеит, уҩныҟа ҳга ҳәа. Аҩны иахьааиз
«алимонкақәа» ҩба астол иқәзаарын, иаашьҭыхны
ршәырақәа инҭарҵан, равтоматқәа аарыҟәныхны
аҟәҟәаҳәа иҩнахысуа мацара, аҿыцнхаҩы рыцҳа,
иџьабаа зегьы анышә инарҭеит. Анцәа иџьшьоуп
иара ихаҭа дахьеиқәхаз!..
123

Адырҩаҽны
ацәылашамҭазы
дааит
Игор
имашьына дақәтәаны: ар аауеит, Аҟәа шәалызгоит,
зегьы еиханы Гәдоуҭаҟа ацара иаҿуп, шәаала ҳәа.
Аха Адеи сареи иҳамуит. Фатима Ҵәыџьԥҳа, санхәыԥҳа лыԥха, мчылаҵәҟьа амашьына дҭаҳҵеит. Уи,
рыцҳа, сынтәа ҩынтәын ауниверситет аҭаларазы
аекзаменқәа лҭиуазижьҭеи. «Аекзаменқәа хәба-хәба ҳәа ианысҭии, акы ишазҳәаз мҩашьо?» – лыҽлзеиқәкуамызт лара.
Август 17. Иахьак ауаа рацәа еилаҩынтуеит. Ҳгәылацәа ақырҭқәа хәыҷы-хәыҷла ахыԥхьакра иаҿуп.
Ҳарҭ аԥсацәа ҳхы ааидаҳкылан, араҟа ишәарҭоуп,
Араион Ҿыц ҳцаразы ҳаӡбеит, уахь аӷа дзымнеиуа
џьушьап. Бзиа ҳнаскьахьаны, Екатерина Бебиаԥҳа
дааҳԥылеит лапарат кны.
– Ҩажәак раҟара уҳәар сҭахуп, аӷа иҳақәлаз изкны! – абырсааҭк лмикрофонгьы ааиҵыхны инасҿалкит.
– Аа, Никәала Кәыҵниа дахьыҟоу, уи ирҳәа! –
иналыдысҵеит сара.
– Мамоу, Никәала Кәыҵниа ҩымш раԥхьа дықәсыргылахьеит!
Исҳәоугьы рацәак исҿамшәо, акы сҽыназыскуан
аамҭазы, аууы рыхга аҳаирпланқәа ааҳхалеит. Аӡы
иаго дыччоит ҳәа, ҳкьатеиах ԥҵәо ҳнеибарҩит зегьы. Зегь акоуп ари а-Бебиаԥҳа лмикрофон сҿакны
илкуп, ҳаҩны ҳахьцо.
– Аԥсуа жәлар, аӷа хәымга дҳақәлеит, аха акы
шәацәымшәан… – сажәақәа еинымаалаӡо акы
сҽыназыскит.
– Иара ихаҭа дыҩны дабацои ҳәа бизҵааи, иара
ихаҭа! – икьатеиах ԥҵәо инаҳашьҭалеит аҵәылаҵара бзиа збо Никәала Кәыҵниа.
Аибашьыга вертолиотқәа рҽыларҟәӡаны ишааиуаз, иҟарҵарызеишьҳәагьы сшыԥшуаз, убас хымцақәак ҳәа рҿаадырхеит, ихәхәахәхәаӡа еишьҭа124

ланы, амца рыцрыдда… Ауниверсам анаҩыс, ҳара
ҳтәқәа амҩа кны иахьгылаз иақәкны…
Сҩызцәеи сареи ҳшәаны ҳаицәҟьалеит. Сара
саԥхьаҵәҟьа ажра сыҽҭасыжьит. Санааԥш лаӷра
дуки сареи ҳаиваиан…
Аҳаирпланқәа ҳаҷкәынцәа иахьрылахысыз, Баслахәтә Берулаа ҷкәынак ихы ихнацҟьааит, рҳәеит.
Август 18. Ашарԥаз аҩны дааҩнаххит ҳамаҳә
Алим Агрба. Иавтомат ныкҿаиргылан, саҭамзааит,
аха маҷк иадамхаргьы сылацәа ааихьысшьыр сҭахуп, иҳәан, ацәара иҽыназикит.
– Уара, ари архысшьа удыруама? – автомат снапы
нақәыскит сара сацәшәа-цәыԥсуа.
– Исдырбеит, – иҳәагәышьеит иаргьы ахаан
ачақыҵәҟьа зымкыц ахәыҷы.
– Абра иахькыдгылоу кыр ҟанаҵарушь, сангара?
– Мамоу, ацаԥха аркуп ҳәа сыҟоуп… – дааччеит уи
ацәара иҽазкуа. Аха илацәа мҭаацкәа ахысыбжьқәа
аагеит, дагьаадәылҟьеит.
Ҳаҩны аҭыӡқәа рыҽрывакуа, аԥсуа ҷкәынцәа
ахысра иаҿын.
– Алим, арахь ухал уршьуеит, арахь! – иқәҿылҭит
ианхәа ҟадыџь дындәылҵны.
– Быршьуеит, наҟ быҩнал! – ҳәа дыҳәҳәеит иара.
Ҳаҩны анаҩыстәи ахыбрахьтә, ҳаӷацәа адырра
шриҭоз, дыкны длалбааргеит адауаԥшь иаҩызаз,
қырҭуак, маҟҿаҳәараҩахыс акгьы ишәӡамкәа.
– Гарри Аҳәба-а! – ишимчыз дыҳәҳәаны ҩажә
заҵәык иҳәеит, иаанагоз сыздыруам. Ус, машьынак
аарыдыххылан, дынҭарԥаланы дыргеит.
Аҿыв-сывҳәа ахқәа шәышәуа иҳавыҟьҟьон, ҳарҭ
аԥенџьырқәа ҳахқәа ркылырҳәҳәаны ҳаԥшуеит. Ус,
ҳаибашьцәа ҩыџьа аакылсын:
– Аҩны ҭашәырцәыроуп, ҳаҩналаны арахьынтәи
ҳхысуеит, аӷацәа абар-абар ақалақь иалалоит, шәласы! – рҳәеит.
125

Агәылацәа зегьы ҳаиманы Араион ҿыц ашҟа
ҳҿынаҿхеит. Сулико Ҭыжәба иахь имҩахызгеит
сара. Ҳыхьыҩналоз Москвантә адырраҭара цон, телехәаԥшрала. Аԥсны аҭагылазаашьа иалацәажәеит. Уи ианалга, сара ҳгәыла абырзен Самоладас схы
наиқәыскит:
– Томас Христофор-иԥа, уара Бырзентәыла
ахақәиҭтәра инаркны акыр џьа убахьеит, ҳабакылсри, угәы иаанагозеи?
– Иҟоу шәымбои, шәара шәмаҷуп, шәыҽрышәҭар
еиӷьуп, мап анакәха, зегь шәындырҵәоит… – иҳәеит
иара блала ҳааимданы.
Ҳарҭ акы аҳәаха ҳахьымӡакәа, аԥшәма ашырҳәа
дҩаҵҟьан, абасгьы ҿааиҭит:
– Шәара шәҿаԥхьа сара саҭамзааит, – зегьы дааҳалаԥшит, нас ицәажәоз ишҟа: – Даргьы уаргьы шәан… – ҳәа дналаган, абырзен рыцҳа аҭакар
анижәиҵа, аҭаҭын сахоит ҳәа дындәылҵын, есс, даманы илықәхәаша ицеит…
Август 19. Ақырҭуа екстремист, ҳгәыла Жора Мосиӡе иквартира иҩнаҳаит иацтәи ахқәа руакы. Залгьы, крыфарҭагьы, шьҭаларҭагьы – саангьы ҵәыцагьы акы аанмыжькәа ахысса ҭыԥқәа иддыргеит.
Шеварднаӡегьы Арӡынбагьы еидкыланы лнапқәа
еихьшьны илшәиуан аԥшәмаԥҳәыс Леила.
Иҷырҷыруа мыцхәы ацәажәара бзиа збоз ҳгәыла
хәыҷыкгьы, рыҩны ахқәа аныҩнаҳа – дҿаҳахеит.
Ашьжьымҭан Паҷ Апбеи сареи ҳаиманы, ҳархәҭа
амҩа кны иахьгылаз ашҟа ҳҿынаҳхеит. Ҳаҷкәынцәа аилыхара иаҿын, рымԥаны ҳнарышьҭуамызт,
уажәы-уашьҭан аӷа ақалақь далалоит ҳәа ргәырҽанны. Иҟаҳҵалак рааигәара ҳнеит. Иацтәи аҳаирплан
хқәа зхы зыхнацҟьаз аҷкәын ишьа кашын. Ақалақь
ашҟа ицоз ар рмашьына Вилис аԥхьаҵәҟьа дақәгылан Абзагә Гәыргәлиа, иҩызцәа дрылыџьџьаауа.
Уи ихылаԥшразы иаҳәшьа ду Дина Гәыргәлиаԥҳа,
ахаан илшәылымҵацыз амедецинатә еҳәшьа лфор126

ма зышәҵаны ҳархәҭа ирылалаз, уажәы акы иаҳәара даҿын… Ус, «Воздух!» ҳәа аӡәы иҳәҳәабжь геит.
Ҩ-вертолиотк рҽыларҟәӡаны иааиуан. Рҽырыԥсаҟьарц еихеит зегьы. Иҵыббны ицоз сгәылагьы
аарла сылаԥш наихьӡеит: «Ҳабацари Паҷ, ҳабацари?» – снаишьҭаҳәҳәеит сара. «Уара уахьцо акәым,
са схахьызгара сыздыруам!» – насаҭеикит уи. Сара
сгәыла асҵәҟьа ашьамхы ирҵысуеит ҳәа сыҟамызт.
Аӷа итанкқәа, ир, иҳаирпланқәа ақалақь рымҽхакуа рҿаархеит. Ҳара ҳаибашьцәа хьаҵыр акәхеит.
Ҳарҭ зегьы акондитертә фабрика аҵаҟа ҳаҵалеит.
Уаа-шәҩык инареиҳаны. Игәыҭҟьа-ԥсыҭҟьа, аӡәиаӡәи меицәажәаӡо. Ари аҩны иҟоу дтәаны аҵәыуара
дшаҿыз, Ҭали Какалиа дналхагыланы лыргәыбзыӷра
дналагеит. Дыԥҳәысҟәышми, рыцҳа! Урҭ, аабыкьа
аҳәсақәа акы нарыбжьарҳәо мацара, рыгәқәа еибарҷыданы иҟан. Аибашьра ҟадыџь, иҟанаҵақәозеи
уҳәарауазеи!.. Араҟа дтәан уи лхаҵа Жора Какалиагьы. Аинфаркт ашьҭахь, ҿыц ахәшәтәырҭа дааҭыҵны. Ауаа аҳауа рызхомызт, ахәычқәа џьара изтәомызт, амла иакуан… Уажәы-уажәы ҳаиқәлымҳаха
ҳааӡырҩуан, иҳаҳауаз танкбжьызу ҳаирпланбжьызу аилкаара ҳҭахны. Милаҭысгьы иҟамыдаз: дара
ақырҭқәа инадыркны, аха аӡәы ибжьы рыӷәӷәаны
дцәажәо дубомызт.
Хсааҭк инарзынаԥшуа иааҵуаны, иҭынчрахазшәа аабеит, агәарԥгьы дааҭалеит, имч хозар аԥсуаа
зегьы ашәымҭак ала Аԥсны ианызхуа, ҳгәыла Бесик
Сиҷинава: сара сахьнеиуазаалакгьы аҭынчра аҳәыҳә
ырԥыруа иназгоит ҳәа, ичабра шкәакәа шьҭыхны
иҟьо.
Аӡарҭрашә анаатлак, аӡарақәа шжәыло еиԥш,
ахәыҷқәа еижәыланы рҿаархеит…
Аԥсуа еибашьцәа рыцҳақәа аӡәы ихабар ыҟамызт. Ладагьы-ҩадагьы рзеиԥшны, ибжьымацараха ақалақь иалаланы ицон атанкқәа, алаҳәақәа
127

реиԥш еиқәаҵәа-еиқәаҵәаӡа, ҳаӷацәа рықәтәаны,
аҟәҟәаҳәа ихысуа…
Август 20. Иахьа асааҭ жәаба реиԥш аус ауан,
ҳаҩны аԥхьа, ҳаҷкәынцәа амҩа кны ахыӷәӷәарҭа
ахьыҟарҵаз аԥхьа инагылан, аӷа итанк ахысра иалагеит, абыжьгьы оумашәақәа иҟан аиашазын. Адеи
сареи ҳшәаны ҵаҟа ҳтәеит. Акыраамҭагьы ихысуан,
иаанагозгьы: «Ҳара ҳааит!» – ҳәа акәхарын…
Адырҩаҽны ашьжьымҭан ҳаҩны аҿаԥхьа акулинартә ҵареиурҭа азнаҵәҟьа ар шыҩназ аабеит.
Аҭел дысзасит Ражден Гәымба:
– Платон шәышԥаҟақәоу?
– Ҳаҟагәышьоуп макьана…
– Шәеибгоума зегьы?
– Ҳаибгоуп.
– Аат, шәымшәан! Ишыдыдуа қәа ауам!..
Абри иҭеласра акы иазҳәамкәа ҟаларым. Ҳәарада!
Дук мырҵыкәа, ҳхаҟны инхо Даҭо Чаава, гәыԥҩык
ҳаӷацәа еиқәных драԥгыланы ахалара даҿын. Уи еснагь, сара сгәы ԥижәарацы, абарҵа дықәгыланы,
ихаҭа иаԥиҵаз ашәабааԥсык иҳәалон, ажәақәас иалазгьы ҳәоузаҵәык акәын: «… Ари ақырҭуа дгьыыыл…»
Ашьыбжьышьҭахь, ҳгәыла ҷкәын Сократ Самоладас дааины сындәылиԥхьеит: – Иҟоузеи, уара?
– Аморг аҟны аԥсцәа рацәаны иааргеит…
– Нас? – снеилыууаа сцеит сара, Ражден Гәымба
иҭеласрагьы аасгәалашәеит.
– Алим шиакәмыз аадырит, аха иашьа Даур иакәзар ҟалап…
Ада сышьҭахьҵәҟьа дгыламзи, дыҳәҳәо аҩны
дааҩналеит. Ҳгәыла ҷкәын Адамыр Апба уи инапы
днанысҵан, сыццакны сындәылҟьеит.
Адамыр иашьа, Асҭамыр Апба Аԥсны Иреиҳаӡоу
Асовет аҟны аус иуеит. Аибашьра ианалага автомат
шьҭихит. Иан Магнолиа уажәы аԥсцәа ааргеит ҳәа
128

анлаҳа, дыҩны дахьнеиз лыҷкәын длымбеит, аха
Даур Агрба дылбеит. Уи лоуп ҳгәыла абырзен ҳәыҷгьы дзырҩыз.
Сара аморг сазааигәахо саналага – аҵысра салагеит. Оумакала исцәымӷуп аԥсы иҿаԥшра. Бзиа избо
дызусҭада, аха… Саб рыцҳа ида аӡәгьы сиҿамԥшӡац.
Аморг аиҳабы Шоҭа Гәырҵкаиеи Гиви Агрбеи еигәылацәоуп, рхәыҷқәа еицрызҳаит, аха уигьы дизымдырит…
– Сзыҩналом! – сҳәеит ашә саннадгыла сара.
– Умшәан! – иҳәан, снапы кны иҿынеихеит иара.
– Аат, ухаҵаӡамзаап, уара абаа!.. – ҳәа лҿы
иҭашәоз сықәҳәацәо Магнолиа санлыргәаа, аҳақьым
иикыз снапы ааимжәаны, ашырҳәа сҿынасхеит.
Ашә аартны ҳныҩналеит. Ҳаӷоу иибаша! Акәҭаӷьцәа илкәкәааны иҳааӡаз ҳхәыҷқәа рыцҳақәа, еилажьны ахҭыԥ иаганы, ашьа иаганы, агәам рыҿхысны. Аӡәы ихы абжа амхын, егьи иҟырҟы инаркны
лахьхьынӡа уиӷраԥшуан, знапы ҿыхыз, зшьапы ҿамыз, зхы зхагыламыз… Ҳхәыҷқәа рыцҳақәа!..
Сара сзызнаргаз дрыцқьаны астол дықәырҵахьан. Мап, Даур Агрба иакәӡамызт уи, аха Алим
диеиԥшызшәа збеит… Алим – мап рҳәеит зегьы.
Излеиҩыудыраауазеи ҳхәыҷы ҟадыџьқәа, зегьы,
уажәы имодахаз аҭырқә блуза ӷрақәа ршәуп, аиқәа
ҭбаақәа рышьоуп, аимаа ласқәа рышьоуп…
Ҳахьаадәылҵыз иҩаҳхыкны еиқәырццакны
иҩаҳаххысааит. Аҳақьым Шоҭа Гәырҵкиа аахьхьынӡа ҳааскьаганы ҳауижьит.
Август 21. Ашьжьымҭан аморг аҟынтәи дааит
амедецинатә еҳәшьа – Кәыҵниаԥҳак. Уи иҳалҳәеит
иацы иааргаз аԥсцәа дышрылаԥшуаз, Сергеи Кәыҵниа иԥа дшылбаз. Саргьы дызбеит уи иацы, аҷкәынгьы ибзианы дыздыруан, аха ара уаҩы дудырратәы
дыҟамызт. Ашьа даганы, ихы абжа амхны, ҿыцха
астол дахьықәжьыз сихагылан, аха еиҭасҳәоит: уи
сара дыздырратәы дыҟамызт. Иахьа ари а-Кәыҵ129

ниаԥҳа дрыцқьаны данаақәылҵа, дзузымдыруази –
Руслан Кәыҵниа. Сергеи рыцҳа, иажәымҭыҽха, иԥазаҵәы… Иан Рима Џьапуаԥҳа – митәы ззыҟалаз…
Адеи Никәала Кәыҵниеи уахь ицеит. Дук мырҵыкәа
иагьааит иара иоуп ҳәа. Ада уи иан аҭел дылзасит:
«Аԥсцәа рацәаҩны иааргеит. Гиви Агрба ишҟа сзамысит. Валери Ҟәырасқәуарагьы адырра сызиҭ. Баргьы бааи!» – ҳәа. Аха Аҟәа ацентр аҟнытә ахәшәтәырҭа аҟынӡа ус аара мариам. Ҳарҭ ҩаԥхьа аморг ашҟа
ҳцеит. Сеиҭарыхәаԥшит иацтәи аԥсцәа. Нанҳәа
ашоураха – рыфҩы уқәнаргылом, архьшәашәага аус
ауӡом.
Ус, дааит Сергеи Кәыҵниа имаҳә, ақырҭуа гвардееццәа ицны. Ада уи дылдыруазаарын, длыманы
дыҩналеит. «Иара иоуп…» – иҳәагәышьеит.
Очамчырантәи сымаҳәыла аҭел дасит. Арак зынӡа
амца акны иҟоуп, иҳәеит.
Атанкқәа, атанкқәа, атанкқәа. Ирхагылоу ақырҭуа бираҟқәа шәыршәыруеит, ирықәтәоу аӷацәа
лаҳәара руеит.
Август 22. Уахгьы-ҽынгьы инеиԥынкыланы
аҟәҟәаҳәа ихысуеит ҳаӷацәа. Атанкқәа рыла алада
ицоит, аҩада ицоит. Ишырҭаху ақалақь иалоуп. Ҳара
ҳандәылҳәҳәара шәарҭахо иалагеит. Ана аԥсыуак
дыршьит, ара аԥсыуак дыӡит, ана аԥсыуа ԥҳәызбак
амш лыларгеит, рҳәоит.
Борис Ҭыжәба есиҟаиҵалакгьы, Гәымсҭа ацҳа
дықәсны, Гәдоуҭаҟа дцеит, агазеҭ аҭыжьрагьы далагеит. Усзуҩцәасгьы макьаназын имаӡоу Владимир
Чуази Рамиз Барцыци роуп.
Убри ацҳа дықәсны лыҷкәын ишҟа дцеит Светлана Кәыҵниагьы. Уи аредакциаҿы аусура далагеит.
Ҳгәылацәа хаҵеи-ԥҳәыси Паҷи Магнолиеи Апбақәа хагаханы аҩны иҩноуп, рыҷкәын ихабарк рыздырӡом. Гәдоуҭаҟа аҭеласра иаҳа-иаҳа иуадаҩхоит.
Ҳамаҳә, Хьымца Аргәын иҟны ҳаннеиуаз,
иатәаҳамбаӡоз ауаԥс ԥҳәыс Зелина Шацкаиа лоуп
130

ԥсыс иаҳхоу: Амра луҭра аҟынтәи апомидори, рбаҳча аҟынтәи ажьи алаҳаи ҿыхны иаҳзаалгеит, зегьы
ирыцку ачахы нарыдкыланы. Ача аиоуразын ҵхыбжьон игыланы ицозаап… Ҳара ҳазцаӡомызт, ҳпаспортқәа ирыхәаԥшуеит…
Снатәаны, аҩны аӡәгьы дшыҟам шыздыруазгьы,
уаанӡа ишыҟасҵалоз еиԥш, смаҭацәа аҭел сырзасит.
Раԥхьа Анри Аргәын иахь, нас – Саид Агрба ишҟа.
Аӡәгьы ишьҭихӡомызт. Изакәытә насыԥзаарызеи
исымаз, анаџьалбеит, урҭ аҷҷаҳәа дареи сареи ҭелла ҳанеицәажәоз. Схы сымагәыхьха снатәан, илеимаҭәаны аҳәса реиԥш сҵәыуеит…
Август 23. Ашьжьымҭан амш еихашьшьы иааԥшит. Ҳнаҩысҵәҟьа иҟаз амагазин атанк нагәыдырҵан, асаркьа еизада дуқәа ҟәыбаса иргеит. Уи
аԥсыуак ишитәыз аилкаара рацәак ахдмырҵӡеит,
ҳәарас иаҭахузеи! Аԥсуаа неины, харантәи игыланы иахәаԥшуан, рылабжышқәа рыбла ихгыланы.
Аҭыԥантәи ақырҭқәа ҩналаны, аҳаҳаираҳәа иаарбоз
зегьы агара иаҿын. Араҟа иааҟаз зегьы ачысмаҭәеи
аелектротоварқәеи ракәын, амала, зегьы-зегьы –
аҳәаанхыҵтәқәа. Иааины сыбла иаахгылоит Алим
имагазин. Уи аԥара ԥсахны, амаҭәа ҿыц ааганы иҩнеиҵан, ахәаахәҭра сналагоит иҳәоны…
Уаха Асҭамыр Апба иҭаацәа рышҟа аҭел дасит
Гәдоуҭантәи. Ани аби аӷьаҵәыӷьаҵәра иаҿын…
Иара, аҳаҳаи акы хьаас иҟашәымҵан, Гәдоуҭа макьана зегьы бзиахәха иҟоуп, аҩызцәа бзиақәа сыцуп ҳәа
ргәы иршәыкьон. Иан Магнолиа: сашьа иҟны унеины уҽеиҭак, саҳәшьа лҟны унеины акрыфа ҳәа илабжьара даҿын. Иарах, уаагьы сыҟан, уаагьы сыҟан ҳәа
иан лгәы ирӷәӷәон.
Август
24.
Дыццакы-ццакуа
Асҭамыр
ицәажәашьа иани иаби зынӡагьы иргәамԥхаӡеит.
Аҭел ҿаҵаны Магнолиа лаҳәшьеи лареи рышҟа
Гәдоуҭаҟа дасзар – арҭ ирҳәаанӡа егьырҭ: ахәыҷы
131

дабаҟоу, ҳаимдо архәҭақәа ҳрылоуп, аха џьаргьы
даабаӡомеи, рҳәеит. Ани аби амца ркны аҩны иҩноуп…
Амрараа ргәыла ԥҳәыс Зелина Шацкаиа аҭел дасуан: агвардееццәа аҳаҳаираҳәа амашьынақәа ргара
иаҿуп, уажәы ҳгәылак ичарҳәарала иааины Хьымца имашьына гәаҭаны ицеит, лҳәеит. Уи рацәак
еиқәшәамызт азы, амӡырха иҭагылан. Шәнеины
абарбалқәа аԥшьбагьы аӡаӡ рылаҵаны рыԥсыԥқәа
шәышьҭы, слыҳәеит сара.
Ахысыбжьқәа иаҳа-иаҳа ирацәахоит, атанкқәа
аҿыв-сывҳәа амашьынақәа реиԥш, еивыҟьҟьоит…
Борис Гәыргәлиа иԥа дҭахеит, рҳәеит. Абзагә. Ииашазар, ҳаӷеимшхара, амитә ихьит, Борис рыцҳа. Уи
иакәын иаҳаракгьы дзықәгәыӷуаз…
Август 25. Ашьжьымҭан Зелина лхаҵа Виктор Шацки аҭел дасит, абыржәы иааины, Хьымца
имашьына ааиқәыршәаны ирыманы ицеит ҳәа.
Адеи сареи абӷьааҳәа ҳҽааибыҭаны ҳҿынаҳхеит. Ақырҭ еибашьцәа ҭәны, ана-ара аҟәҟәа ихысуа, рыбжьы рдуны ицәажәо, баӷьа-баӷьа ршьапқәа ргыло ақалақь иалоуп. Атанкқәа аӷьӷьа рыхга,
амашьынақәа реиԥш еибарыҩуа, аладеи аҩадеи
ицоит. Ҳара ҳхы ҳақәыжьны, аӡәгьы ҳааиҿамԥшӡо,
ҳамаҳә иҩны ҳанкылсит. Амашьына, ҳәарас иаҭахузеи, иргахьан. Аҩны хыхьи ҵаҟеи ааимаадашәа аауит. Агәыла ԥҳәыс илзымҵәахыз роуп, егьырҭ зегьы
ус иҟан макьана.
Ҳхынҳәны ҳшааиуаз, ҳамаҳә Алим Агрба имагазин ҳнадгылеит. Уи асаркьа еизада дуқәа ԥыҽҽны,
ашә ҿыжмыжуа иакуан – иаатуан. Алим рыцҳа, изхара ымфаӡакәа, ауал иқәҵаны, гәарҭак амаҭәеи
хәышә литра арыжәтәи ҿыц иааганы… уажәы зегьы
Аҩысҭаа ихәгәышьан.
Ҳарҭ аӡәы ҳааникылар ҳәа ҳшәаны, ҳалабжышқәа
ҳгәаҵа иҭаԥсо, аҩныҟа ҳаханы ҳаауан. Ҳшааиуаз,
ԥҳәыск ҳаанкыланы иҳалҳәон: – Аибашьра шыҟа132

лоз алақәагьы ирдыруан. Иааҟәымҵӡакәа ауура
иаҿын. Аҩны шәаннеилак аимаақәа рҿы ларханы
ишьҭашәҵа, аҳәызба ыҵашәыркьакьа…
Август 26. Раԥхьатәи амш инаркны ҳхаҟны иҟоу
ҳгәыла, Даҭо Чаава, асасцәа иҭоуп. Уи иԥҳәыси
иԥҳа хәыҷи ақыҭахь идәықәиҵан, уаха шаанӡа агвардееццәа иҩны рхагаланы итәаны ашампанҩы
ажәра иаҿуп. Иара уажәы-уажәы даадәылҵны, ани
сгәы злаԥижәо иашәа аацәыригоит: «…Ари ақырҭуа дгьыы-ыл…» Уажәы уи инациҵо далагеит:
«…Неиҩеирҭас Гәдоуҭа шьҭаҳхуеит, зны наҟ ҳцоит,
нас арахь ҳаауеит…»
Аӷа ивертолиотқәа Гәымсҭа иҭаршәны имҩеиц
шаҳҳәо, алада илеиуеит.
Ҳаибашьцәа ахьтәоу рбаразы еимдоит. Нас, џьара
аӡәы ицәаара рымбакәа иҟам, аҟәҟәаҳәа ихысуа рҿаархоит… Аԥшьбатәи аихагылахьтә иԥшуа ҳгәылацәа
– аекстремист Жора Мосиӡеи, аԥсуааи ашәанцәеи
наџьнатә мыцхәы бзиа ҳаибабоит, зҳәо Бегстон Калдании рыгәқәа ахьыҭгәырӷьаауа хыхьынтәи Даҭо
Чаава рызҿиҭуеит: «Уара, ҳадгьыл аҭарцәра иахьаҿу
уантәи рацәак ижәбарҭаӡам ҳәа сыҟоуп, арахь шәхал, арахь! Арантәи ихаҵҵало ршьапқәагьы бзианы
избарҭоуп…»
– Ҳа-ҳа-ҳа!..
Август 27. Сулико Ҭыжәба аҭел дысзасит: иааины
сгараж ааԥҽны с-«Волга» рыманы ицеит. Сылбааны схы рыдысшьылон, аха агәылацәа сырмышьҭит.
Акомендант усзизас, ԥсыхәак амазара смашьына
еиқәдырхааит ҳәа.
Сара сҽыҵәахны аҩны стәоуп ақалақь сзаламло, аха аригьы дрыцҳасшьоит. Аҭел аашьҭысхын,
Қарҭынтәи иаарышьҭыз, уажәы зегь зыӡбо акомендандт сизасит. Изҳәо АТК аусзуҩы Сулико Ҭыжәба
соуп, шәгвардееццәа ааины смашьына аасыҵхны
иргеит. Шәара ишәҭаххар ишыҟашәҵо здыруеит,
шәыцхыраара саҳәоит ҳәа. Уаҵәы ашьыжь арзаҳал
ҩны иуманы сара сҟны уаа, иҳәеит, ауаҩы еиԥш…
133

Сасны Сулико иасҳәеит. Даарагьы игәы иахәеит,
амала, иалҵуа сыздырцәом.
Август 28. Хымшыуп Магнолиеи Паҷи Апбақәа
Гәдоуҭаҟа ицаны, рыҷкәын дыԥшаауа, аимдара
иаҿуижьҭеи. Уеи-ҭынхеи, қәлеи-дыри – зегьы ирызҵаауеит, архәҭақәа еимырдоит, аха џьаргьы дыҟам.
Урҭ уажәы-уажәы Аҟәагьы аҭел иасуеит, аха иҟам
арахьгьы уи ихабарк.
Ақырҭуа ир ашампанҩқәа рҿыҵакны ақалақь
иалоуп. Равтоматқәа неиҵыхны уажәы-уажәы
«арожокқәа» ҭадырцәуеит. Атанкқәа еиԥхныҩлоит,
алаҳәақәа реиԥш, аӷа хәымгақәа рықәтәаны. Урҭ
ртанкқәагьы иахьынтәааз акәхап хьӡыс ирымоу:
«Тбилиси», «Кахеҭи», «Озургеҭи»…
Макьана рхабар ыҟам ҳзықәгәыӷуаз ашьхарыуаа:
урҭ амитингқәа рыҟаҵара иаҿуп, аԥарақәа еизыргоит, асессиа мҩаԥыргоит…
Араҟа аҩынқәа рырҳәрақәа ирҿуп, аҳәсақәа амш
рыларгоит, телехәаԥшрала зегьы ззеиԥшу ауаа дуқәа
дырцәажәоит…
Москвантә телехәаԥшрала иаабеит: ҳаншьа иԥа
Ҵиҵи Қапба ихы дамыхәо, сакасала иҩызцәа дрыманы ишнеиуаз…
Август 29. Аҭел иасны иҳарҳәеит: Гиви Агрба
иҩны иҩналан, акгьы аанырмыжьит ҳәа. Ақалақь ахь
цашьа ыҟамызт. Аха ҳмаҭа хәыҷы Саид Агрба иҩны
дырҳәны тәашьас иҳамахызи. Ада дхаланы Даҭо
Чаава диҳәеит. Амшә иакыз дад иҳәеит. Уи, ҳәарас
иаҭахузеи, имч-илша ҳирбар иҭахымзи, даашьҭыхны дигеит. Ада дшәаԥырҳаԥуа аабатәи аихагылаҟны дхалеит. Ҿыц иҿарҵаз аихатәышә ҿыхӡамкәа
иҟан. Ҵаҟа дылбааны ргәылацәа Бигәаа рҟны данас,
ԥыҭрак ашьҭахь ашә ааиртит аԥшәма Константин
Тимофеи-иԥа. Уи иҩны иҩназ дәылганы, иаанхаз
ахәыҷы хьчо дыҩнатәан. Кәасҭа, Ада илеиҳәеит Гивираа рыҩны ашә рымч анақәымха, агәылацәа рыла
134

ишыҩналаз, абарҵала иааҩназгьы дәылганы ишыргаз.
Ада даҽа зныкгьы Аграа рышә дагәҭасны
дахьаа-уаз, иааҟәымҵӡакәа абжьы гон, ҳмаҭа
хәыҷы Саид изыҳәан иаархәаз, дагьзыҿҳәараз
аҵыс – аԥыркы иахьҭатәаз аӷьаҵәыӷьыҵәбжьы.
Уи макьана аԥсы ҭан…
Август 30. Борис Гәыргәлиа иԥа Абзагә дыршьит,
рҳәеит. Иҟаларым џьушьҭ. Иблақәа ҭраа дыззыԥшу,
дагьзықәгәыӷуаз иԥа. Уи иԥеиҳаб Ахра, дшыхәыҷыз
амашәыр дзацәымцакәа, изблак алашара ицәнарӡит.
Мыцхәы игәбылҩыз, абаҩхатәрагьы змаз ахәыҷы
дыбжахеит. Ахра уажәы дҭаацәароуп, ҩыџьа
ахәыҷқәа драбуп. Алим Агрбеи иареи ԥсык еицырхоуп. Алим абџьар шьҭыхны еибашьра дандәықәла,
Ахра иҟны дахьнаҿаххыз, егьи ус иҳәеит:
– Алим, абџьар кны сувагылап ҳәа уҟоу, уда уаҩы
дсымаӡам, ухы хьча абааԥсы!..
Уажәы, уи иашьеиҵыб Абзагә Гәыргәлиа дыршьит, рҳәеит. Имцны Анцәа иҟаҵа!
Тҟәарчалынтәи Џьулета Ҭыжәԥҳа цәгьамыждарыла аҭел даҳзасит. Тҟәарчалаа џьара ҳазҭымҵуа
ҳҭахеит, лҳәеит.
Август 31. Ашьжьымҭан Никәала Ҳашыг сизасит,
урҭ злеигәылацәоу ала, иҟоу аиаша сеиҳәап ҳәа. Абар
ассир! Сӡырыҩуеит ҳәа зыбжьы газ Борис Гәыргәлиа
ихаҭа иоуп. Саашанхеит. Аха нас, сгәы аасыԥсахын:
– Борис, шәышԥаҟақәоу? – сҳәеит.
– Платон, исхабгагәышьеит, Абзагә дҭахеит, –
иҳәеит иара, даараӡагьы инмырԥшцәакәа, аха ибжьы ҵысҵысуа.
– Иҟаларым, Борис! Иара иакәымкәа рыцҳарак
ыҟамзааит, абааԥсы?!
– Мамоу, ихаҭаҵәҟьа иоуп, дыҵхны дааган, абра
Нелии сареи дҳамҵоуп!
Мчыбжьык аԥхьа иҳалаҩхьан Абзагә Гәыргәлиа дҭахеит ҳәа. Аха иахьырҳәаз Наа аганахь, иаб
135

дишьҭалан дцан, иршьызи ирхәызи зегьы еиликааит. Уажәы ҩаԥхьа аб иарҳәеит Аҟәа аморг аҟны
дшышьҭаз, уи анаҩыс днаганы дшыржыз. Аха Аҟәа
акәшамыкәша аибашьра ӷәӷәақәа цон азын, ҳцаны
аԥсы дыҵхны даагап зҳәаз аҷкәынцәа, имышьҭит
аб, маҷк иааихсыӷьқәаанӡа. Урҭ зегьы еизаны ҵаҟа
Борис Гәыргәлиа икәшаны итәан. Абзагә иан, Нели
Чычԥҳа хыхьынтәи дахьааԥшуаз аибашьра иалацәажәоз џьылшьон аҷкәынцәа… акгьы лыздырӡомызт…
Борис Гәыргәлиа – сара сҩыза бзиа, ҳанхәыҷқәаз
инаркны аҵара еицызҵоз, қыҭак еицалҵыз,
ашәҟәыҩҩра еицалагаз, иахьа иԥа дыршьын, ҩбахԥа кәартал шҳабжьоугьы, уи иҵәыуара ҳазнеиӡом.
Адеи сареи ҳлабжышо: «Уннан, Борис уаргьы-ҳаргьы…» – ҳәа аҩны ҳаҩноуп.
Сентиабр 1. Иахьа Борис Гәыргәлиа иԥа Абзагә
иԥсыбаҩ Кәтолҟа иргоит. Азин ылихит хаԥсырала. Дызгаӡоугьы ани аби роуп, уаҳа аӡәы даацаны
рымуит. Бзиа иҟаз Алмысхан Гәыргәлиа иҭаацәара
ҵкәагәышьеит. Аха иҟоуҵарызеи! Абзагә Гәыргәлиа аӷацәа аникәша, ихы рымҭакәа, амца рыжәҵаны, инырҵәаны ауп дышҭахазгьы. Афырхаҵара,
агәымшәара ду ааирԥшит… Урҭқәа зегьы, аиааира
ҳазгагәышьар, иазгәаҳҭозар акәхап!
Аибашьра иаҳа-иаҳа ахы ҳнардыруеит. Зелина
уаха ҵхыбжьон дцаны ача амхразын дгылоит. Нас
ача, ажь, алаҳа, апомидор лыманы даҳзаауеит. Ақырҭшәа бзианы илҳәоит ари ауаԥс ԥҳәыс, убри дагьыҿнахуеит. Хәы амаӡам уи ҳара ҳзын иҟалҵо.
Ҵиҵи Қапба ихәра изхымгакәа дыԥсын, иԥҳәыс
длыманы лҭаацәа рахь, Краснодарҟа дцеит, рҳәеит,
аамҭала уа анышә далҭарацы.
Сентиабр 2. Аԥсуаа абанхақәои ҳәа иахьа Амрараа рҳаблаҿы ирылагьежьуа ианалага, ргәыла ԥҳәыс
Зелина Шацкаиа дымшәаӡакәа агәашә аҟны днеины: «Аҟәа, Ҭраԥшь имҩабжьахала 37, Аргәын Хьым136

ца» ҳәа ианыз аҩыра амхны илгеит, нас аҩны днеины смаҭацәа хәыҷқәа рыхьӡ аазҳәоны иааҟаз зегьы асалафан инҭаҵаны, инаган ауҭраҿы иаажны
анышә иалҭеит…
Сара даараӡа сгәы снархьит, смаҭацәа ҳәыҷқәа
ранбан хырбӷьарқәа рыла раԥхьаӡа ианырҵаз
рыхьӡи рыжәлеи зну рышәҟәқәа зегьы ижны анышә
иахьарҭаз…
Манана Кәыҵниаԥҳа аҭел дасны иҳалҳәон
Никәала Кәыҵниеи сареи: аӷа итанкқәа хԥа Гәымсҭа ирны, Ешыраҟа рхы рханы рҿынархазаап. Ҳара
ҳтәқәа ахьтәоу иазааигәахоума ҳҳәоны, аԥсуа еибашьцәа аацәырҵын урҭ ԥырыжәжәеит, амца
рыжәҵаны. Иара уаҟа иагьаашьақәхеит ицәыббыл-цәыббылӡа…
Манана Кәыҵниаԥҳа лаҳәшьеи лареи зыҩноу
аҩны ҳаракы уи иазааигәоуп, зегьы бзиангьы ирбарҭоуп: уажәы-уажәы аҭел дасны ахҭысқәа ҳалҳәоит.
Сентиабр 3. Мушьни Маршьаниа ҳәа дыҟоуп.
Аҟәеи Тҟәарчали акомҿарра иааны ианыҟаз, уи
амаӡаныҟәгаҩыс аус иухьан. Ашьҭахь аҵарҭышагаразы имаҵура дамырхит. Уажәы ҳаӷацәа аҟәҟәаҳәа
ихысуа Аԥсны ианалала, Мушьни Маршьаниа
Гәылрыԥшь дырхәит. Уи ахәышәтәырҭаҿы дышьҭан,
нас ара ишәарҭоуп ҳәа, уа амедицинатә еҳәшьас
аус зуаз ҳгәыла Леила Мосиӡе дганы лашьа иҟны
дылҵәахит. Иахьа уи телехәаԥшрала дықәгылеит:
Аԥсны – Қырҭтәылоуп, аԥсуаа – қырҭцәоуп ҳәа иара
итәала ҭоурыхтә еиҿырԥшрақәа ныҟаҵаны. Уеиланагон уи иқәгылара, аха ас иҟоу ауаҩы иҟынтәи
уаҳа уззыԥшраны иҟоузеи?! Амаршьанцқьа дабаҟагәышьоу, асгьы ауиҳәахуа?!
Зыԥсы зҿеиҵаз аԥсуаа, уахантәарак инеимда-ааимдо, еиҳараӡакгьы аҳәса, аҭел иасуан, уи иаҳаз
аҩызагьы ҳаӷоу иаҳааит…
137

Сентиабр 4. Иахантәарак Даҭо Чаава иҟны ашампанҩы зжәуаз ҳаӷацәа, иахьа шьыбжьон ҳаҵаҟа,
аҵла ашәшьыраҿы еишьыкьк азна рымҵаргыланы,
ҩаԥхьа ажәра иалагеит. Иржәуан – ихысуан – иччон,
иржәуан – ихысуан – иччон… Ус, ҳаҩны иҩноу Иван
Алексеи-иԥа Пузанов данаарывала, даамҩахыганы днарыддыртәалеит. Ижә рҳәан ашампанҩы зҭаз
аԥатлыкагьы наган иқьышә инықәыркит. Иаргьы
иаарымхны, уаҳа ажәак мҳәаӡакәа инеиҿыҵеикит,
иагьааҭаирцәит. Нас еиҩызцәахеит. Акыраамҭагьы
ижәуа еидтәалан.
Аха ари аурыс изхара ыжәны даналга, аиаша
имҳәар игәы иауа дыҟахызма, инапқәа рхахо, урҭ
аԥсуаа ирзыруа шиашам атәы ҳәо аҿааирхеит. Ани
зуаз анҭ ракәызма: равтоматқәа харшаланы, аҭамзаара шьҭеиҵаразы идырҵеит.
– Шәсеихс, агәы шәымазар, сара сжәытә еибашьҩуп, сара саурысуп! – ҳәа иҳәынҵәрақәа ԥыртланы днарымҵагылеит иара.
Ари збаз агәылацәа ҳахьтә, албаара згәаӷьыз абырзен ԥҳәыс Алла Тиркиди лоуп. Дрымхны, диҵагылангьы аҩныҟа дыхәнылгеит.
Аӷа иҳаирпланқәа аахалан, ҳара ҳтәқәа ракәыз
џьшьа, дара ртәқәа инарылаҵа-нарылаҵо, иаандырҵәеит.
Сентиабр 5. Иаха телехәаԥшрала ҳазқәымгәыӷӡоз
аабеит. Шаҟа ҵуазеи Асҭамыр Апба иҭаацәа нҵәаха, Гәдоуҭа еимдо ишьҭоуижьҭеи. Уажәы? Гәылагьы-злагьы аиқәҿыҭра иаҿын: Асҭамыр Апба
шәихәаԥш ҳәа. Ааи, ибла ахьҭоу умбо, дхәыҷаахыс
иныҟәиго ибласаркьақәа имаӡамкәа, атҟәацәа –
иҩызцәақәаки иареи аарылырган, автобус ашҟа
ишнеиуаз акорреспондент днарԥылан, азҵаарақәа
рыҭо иҿааихеит:
– Нас ишԥажәбои Арӡынба иҟаиҵаз?
Уи, Асҭамыр Апба Арӡынба иаппарат аҟны аус
138

шиуаз идыруазшәа, иақәырӷәӷәаны ҩынтә-хынтә
дизҵааит, аха аҷкәын ииҳәоз акакәын:
– Ари еибашьрала иузыӡбом, иаҭахугьы наҟааҟтәи аилибакааратә еицәажәара ауп…
Ҳгәыла ҷкәын, ишаабоз иҩызцәагь иаргьы инарыханы, автобус инҭарҵеит.
Москвантәи Кама лҩыза Викториа Устинова аҭел
дасуан: шәыршьуеит, сара сышҟа шәааи ҳәа.
Сентиабр 6. Иахьа ахәылбыҽха Гиви Агрба, ҳаԥҳа
Кама лабхәа, аҭел дасит:
– Шәыҟоума?
– Макьана ҳаҟоуп…
– Макьана уа шәыҟаз, ишәарҭахаӡо иалагар – сара
ауаҩы днасышьҭуеит. Уеизгьы-уеизгьы акы шәаргәаҟуа иҟалозар, аа сахьыҟоу ателефон аномер. Абзиаразы!
Маҷк ҳагәқәа ааӷәӷәахеит.
Амҩа ианӡоу ацыркьцәеи абыргцәеи роуп. Иацы
лабада иныҟәон, иахьа уи зку рацәаҩхеит.
Сентиабр 7. Иахьа Асҭамыр Апба иаҳәшьаду лыҟнытә иҳаҳаит уи иҽыҵәахны дахьыҟаз. Ада, ҳгәылацәа ақырҭқәа лыманы иаагара дцеит. Машьынала иахьцоз дара зегьы рыбжьы рдуны қырҭшәала
ицәажәон, лҳәеит. Ԥсыуабжьык машәыршәагьы џьара иуаҳауамызт, ажәак лҳәар ҟаломызт лара Адагьы.
Асҭамыр дааргеит амсыр қьаад еиԥш дҟәашшӡа,
ԥсы ихаӡамкәа, аҭаҭын цыблаахақәа ахьиҿадырцәоз
ана-ара ижьқәа кылыблаа. Иҽиркәабаны длырцәеит. Даарԥшны акриҿалҵеит, мамзар инеиԥынкыланы дыцәоуп, дыцәоуп…
Сентиабр 8. Руслан Қапба аҭел сизасит:
– Иҟои уара?
– Естер дыԥсит, абааԥсы, Естер!
– Естер дызусҭада, уара?
– Естер, Марианна л-Естер!..
Инымҵәаӡо аиспан фильм «Абеиацәагьы ҵәы139

уеит» мцози, х-сериак аԥсра даҿын Естер ҟадыџь,
иахьа дыԥсызаап… Сагьыччеит, сагьархәыцит.
Анцәа иџьшьоуп, рыцҳа, ауаа аибашьрагьы иалагылоуп, аха афильмқәагьы ирыхәаԥшит. Аԥсҭазаара
атәы ҟанаҵоит.
Абжьыуаа зегьы нарымҽхакуа, аҳаирпланқәа хыланы, ихагьежьуа алахысра иаҿуп, рҳәеит.
Сентиабр 9. Иахьа, акыр шықәса рышьҭахь,
раԥхьаӡа акәны, Адеи ҳгәыла ԥҳәыс Лида Маршьани
еимданы, помидор аахәара Ачадараҟа ицеит, Асҭамыр уихылаԥшла ҳәа насаҳәаны. Уи аԥенџьыр дшылагылаз збаз ҳгәыла Жора Мосиӡе, арахь улбаа анард
ҳаицасып ҳәа диԥхьеит. Саргьы даарыцҳасшьан уи
дноусыжьит. Урҭ ҵаҟа ашәшьыраҿы итәаны ишыхәмаруаз, агвардееццәа равтоматқәа кны иааины иаархагылеит, рыхәмаршьагьы иахәаԥшуа. Ус, Ада
лҩызеи лареи хынҳәны ишааиуаз, даанымҿаскәа,
дагьиҿамԥшӡакәа Асҭамыр идылҵеит лассы аҩныҟа
дхаларазы. Уи дахьыҩхәназ сара дааи даасзыҵҟьан,
сылшьуаз џьысшьеит. Иагьиашаҵәҟьаны, ҳарҭ
макьанагьы агәра аагомызт арҭ ҳаӷацәа шракәыз,
ҳгәылацәагьы маҷ-маҷ ҳаҭира ишаҿыз.
Сентиабр 10. Асҭамыр Апба, Ада дцаны даалгазар
аахыс, дара рыҩны ауп ҳахьыҟоу. Никәала Кәыҵниа крыфареи шьҭалареи арахь даауеит. Асҭамыр
уажәшьҭа иԥсы илало далагеит. Иани иаби ҭелла
драҳарцәажәеит. Зегьы ргәы ҭынчхеит. Ателефон
абжьы гар, ма ашә аҵәҵәа аӡә дасыр – иара џьеи
днаҳашьҭып.
Иахьа, Ада абысҭа анылуы, ашә аазгоит ҳәа
ҳквартира сныҩналоны аамҭазы, ахысра атәыла
бгеит. Аҿыв-сывҳәа ҳаҩны ахқәа авыҟьҟьон. Раԥхьа
адашьмаҟны сиеит, нас сҳәазаны сдәылҵит. Иаҳа
сахьчап ахьысгәахәуаз ашьаҟа сҽаварԥсны сышгылаз, ҵаҟантәи деиханы даауан ҳгәыла Владимир
Маршьан – дышәгәаламшәои ани ақәԥаразы Европа
ачемпион. Дсыханы аҩнуҵҟа сыҩнеигалеит. Ахысра
140

анеихсыӷь, Ада сыршьыз џьшьа дгәыҭҟьа-ԥсыҭҟьаха дыҩны дхалеит. Аԥенџьыр иалҟьаз ахы шааиуаз
абжьаратәи ашәгьы иалҟьаны, акоридор аҟны икҿагылаз амаҭәа кнаҳарҭагьы иалҟьаны, аҭӡы иалалеит.
Никәалеи, Адеи, Асҭамыри, сареи излагәаҳҭаз ала,
ахысра ӷәӷәа иалагәаны, хымԥада зҽыԥхьакны иҟаз
снаиперк дхысит, рҳәеит, зегьы. Мамзар абыжьбатәи аихагылаҟны горизонталла ишиашоу ахы неишьа амамызт. Ҳнаҩыс, аӷа иштаб зыҩноу аҟнытәи
аӡәы дхысит, ҳәарас иаҭахузеит. Зегьы еицҿакны
иаҳҳәозгьы абриоуп: ари ҳгәыла Даҭо Чаава ибыз
алоуп, мамзаргьы ихаҭаҵәҟьа иоуп. Дызусҭзаалакгьы, сара сызшьуаз, ԥшьыџьара иалоу ари ахҭыԥ салакьысӡом, гәаларшәагасгьы инхааит…
Сентиабр 11. Иахьа, сабхәында Сулико Ҭыжәба
иԥенџьыр дахьналыԥшыз, иусуга машьына «Самосвал» ахьгылаз, ашә иадхо ҳаӷацәа шадгылаз ибеит.
Ашырҳәа длалбаан, днеины днарыдгылеит:
– Аа, «Самосвал» ацаԥхақәа, ижәга! Иацы смашьына «Волга» шәара шәтәқәа исцәыргеит. Уаҵәы асааҭ
жәаҩа рзын, ҩажәи хәба нызқь мааҭ аԥара шәоуратәы иҟасҵоит, ламыс шәымазар с-«Волга» ԥшааны исызшәырхынҳә! – ҳәагьы нареиҳәеит. Дара,
ҩынҩежәа нызқь ҳзааугоит, иҟаҳҵалакгьы убап,
рҳәан, ицеит…
– Аа, уанаџьалбеит, узықәгәыӷыз дызусҭада: уԥарагьы ргоит, умашьынагьы ргеит?! – ҳҳәеит ҳара,
хьаас икны.
Гиви Агрба аҭел дасит: умаҭа алаба кны ажәқәа
дрышьҭоуп, даанумкылар – иахьынӡацоугьы дрыццоит ҳәа.
Сентиабр 12. Убас иагьыҟалеит. Асааҭ жәаҩа рзын
Сулико Ҭыжәба анҭ изеиҳәаз агвардееццәа ааит,
аԥара имырхразы, машьынада, ҳәарас иаҭахузеи.
Иара ашә аҟны абӷьыц авҵаҵаны иҽиӡеит: аԥара
сзымԥшаац, сашьҭоуп ҳәа анҵаны. Анҭ анс иужьо
иҟахызма, иааихаҩан, уаха асааҭ жәаҩа рзын ҳаау141

еит, аԥара анааумга инаугәыдҵаны ушаҳшьуа удыруазааит ҳәа, даҽа зныкгьы равтоматқәа неиҿакны,
даархыџхыџны, инықәланы ицеит. Сулико, рыцҳа,
дгьежьуа аԥара днашьҭалеит. Анцәа ииныҳәаша уи
игәылацәа, зқьы-зқьылагьы инеидкыло изеизыргеит.
Абас Сулико Ҭыжәҩа имашьынақәа аҩбагьы иргаз азмырхакәа, ҩынҩажәа нызқь мааҭгьы нариҭеит.
Зыкәты ыӡыз исаӡбалгьы ашьклеиҟьеит, рҳәеит
аԥсуаа.
Сентиабр 13. Ахәылбыҽха, ԥштәы ихаӡамкәа,
аҵәҵәа дасны дааҩналеит Никәала Кәыҵниа.
Аҵәҵәабжьгьы анга, крыфара уаалаҳәа аӡәы шәнеиз
џьшьа, ашә ахьаасыртыз, ԥшьҩык ақырҭуа еибашьцәа, иабџьар мацараха иааҩналан, сқырҭшәа хәыҷгьы сҳәеит, аха уаҳа схы саамырхәаӡакәа, ҩыџьа
наҟ-ааҟ равтоматқәа сыхәцәы инадкыланы аҭӡы
сныкҿадыргылан, ҳаҩны игьежьуа иааҩналеит…
«Оқро?!» – иҳәон уажәы-уажәы аӡәы даасыдгыланы.
Никәала макьанагьы ишьара дықәымлацызт, ибжьы
ҵысҵысуа ацәажәара дахьаҿыз.
Дук мырҵыкәа агәылацәагьы еизеит. Урҭ
рхымҩаԥгашьеи рцәажәашьеи рыла, абырсааҭк ҳара
даадырит анҭ ақәылацәа ахырхарҭа рыҭаны иаазышьҭыз дызусҭаз…
Сентиабр 14. Иахьа ақырҭуа гвардееццәа Жора
Какалиа иҩны инеит. Иԥҳәыс Ҭали ахьхьаҳәа ақырҭшәа ҳәо данырԥыла, ирамхацәгьаханы, абџьар
шәымоуп ҳәа еимаадарацы ҳаарышьҭит, аха еимаадаӡом, амала, бхаҵа иареи сареи ҳхала акы
еибаҳҳәарацы сҭахуп, иҳәан реиҳабы, аинфаркт
ашьҭахь ахәышәтәырҭа иҭыҵны ишьҭаз ишҟа иҿынеихеит. Уи, аԥара суҭароуп ҳәа ачымазаҩы днеихагыланы еиҳәеит. Сара сышьҭоижьҭеи акырҵуеит,
сыԥҳәыс аус луӡом, абна сџьыба зықь-мааҭ заҵәык
ҭоуп, иҳәеит Жора Какалиа.
142

Ақырҭуа ашырҳәа дҩагылан, ачымазаҩ икьаҿ
ахьыкнаҳаз иџьыба ааимданы, аԥарақәа ааҭыганы
игеит.
Ҭырқәтәылатәи аԥсуаа Анкара еизеит: ҳаԥсадгьыл ашәарҭа иҭагылеит, уаҳагьы ԥшышьа ыҟаӡам
ҳәа.
Сентиабр 15. Никәала Кәыҵниа иҷкәын Дамеи
дааит машьына ҷыдала, аурыс солдаҭцәа ицны.
Ссирс ибаны ҳаиԥылеит. Ҳгәылацәа зегьы аԥенџьыр
рыхқәа ылакны изыԥшуан. Гәымсҭа нырцәтәи аҭагылазаашьақәа ҳаиҳәеит. Дагьҳаҳәеит зегьы ҳиццарацы, аха ҳара иҳамуит. Машәыр аӡәы имырхькәа
(ацҳаҟны урҭ ақырҭқәа игәарҭон) ишигоз анҳаиҳәа,
Асҭамыр Апба дицаҳҵеит. Анаџьалбеит, хәыҷы
мыжда акы имырхькәа дизгандазшь Дамеи?!
Сентиабр 16. Жора Какалиа иҩны аԥхьа агәылацәа еизаны ианааба, ак ихьзар ҳәа ҳшәаны, Адагь
саргьы ҳаццакны уахь ҳҿынаҳхеит. Ҳаннеи, ақырҭ қәылаҩцәа цахьан. Урҭ, рыҷкәын еиҳабы Ҭенгьиз
деибашьуеит ҳәа ҳарҳәан, ҳааит рҳәазаап. Ан уи игәы
шырахәымыз ралҳәеит. Нас аҷкәын даацәырганы
дандлырба, аҩны агәҭа днартәаны, дшымеибашьыша
илабжьеит. Ианцоз аҭӡаҿы икнаҳаз Жора иаб Хьудар
иҟама аакныхны иргеит. Хьудар Какалиа иҟама – Зегьеидгылоутәи аколнхацәа Реизара ду аҟны, уи данцәажәоз Сталини, Молотови, Ворошилови, Калинини
уҳәа иџьашьаны изхәаԥшуаз. Издыруада, уи Бабиаа
ирҭаз раԥхьатәи аҳамҭа акәзаргьы. Хьудар Какалиа
урҭ раԥхьа ирбаз рымаҳә иакәымзи!..
Сентиабр 17. Ашьжьымҭан аруаа автобус аанкылан инҭалан, иҭаз аԥсуаа зегьы нҭцаны шьапыла
амҩа ианырҵеит.
Иаха ҳгәыла Лосик Ҳаразиа иҩны иныҩналан,
акы аанмыжькәа зегьы ндәылганы иргеит.
Гиви Аргба имаӡа телефон ала дсацәажәон: еибашьрада ҳанзеилымга, даара ҳусқәа шәарҭахоит
ҳәагьы сеиҳәоит.
143

Ахәылбыҽха ателефон абжьы геит:
– Платон уоума изҳәо?
– Ааи, сара соуп.
– Озган соуп иуацәажәо.
– Сузыӡырҩуеит, Константин Константин-иԥа.
– Шәышԥаҟақәоу?
– Ҳшыҟамзаара иҟоузеи?!
– Иҟоу уасҳәап. Иахьа уажәраанӡа ичҳаны Аҟәа
шәахьалымҵыз иҭабуп. Уажәшьҭа шәалымҵыр ҟалом, ус аус иаҭахуп. Никәала Кәыҵниеи уареи шәеигәылацәами?
– Ааи.
– Шәыҽшәырмазеи, уаха изымнеиргьы уаҵәы
смашьына насышьҭуеит…
– Иҭабуп, аха…
Сентиабр 18. Ахәылбыҽха, Гәымсҭа ацҳа ҳақәсны, аҳәаа ҳанхыҵит. Ҳаҷкәынцәа рыцҳақәа, рыбла
ахьҭоу умбо, наҟ-ааҟ рыҽшаны игылан. Ақырҭқәа –
уахьнықәло, ҳа ҳтәқәа – уахьнықәсуа. Згәы иаанагахьадаз мамзаргьы, Гәымсҭа ацҳа Аԥсны еиҩнашоит ҳәа. Иаасгәалашәоит Иван Ҭарба иажәеинраала «Агәы узеиҩшом». Амҩан асолдаҭцәа равтобус
ала ҳаауан. Урҭ зегьы еицырҳәоз акы акәын: аиааира ҳара ишаҳтәу. Алымҩанык хаҵәирҭақәа, зегьынџьара аԥслымӡ зҭаԥсоу ааҵәақәа рыла ахырӷәӷәарҭақәа ҟаҵаны иҟан. Урҭ хымԥада агәра удыргон аӷа техникала арахь аашьа шимамыз.
Ауха, Гәдоуҭа, Зинон Ҭаркьыл иԥҳа лабхәарааҿы ҳаԥхьеит. Урҭ шагырқәазгьы, ҳара ҳадагьы
ара иҟаз аԥсуаа, иаартны еицәажәон, ақырҭқәа усс
имкӡакәа.
Сентиабр 19. Гәдоуҭа. Ара иҟам ҳәа џьара аӡәы
дыҟам. Апресс-центр аҿаԥхьа зегьы еилаҭыруеит.
Изҵаара мацараха инеидгылоит. Зегьы-зегьы ахьаа
ҵаулақәа рыбла ихуп. Аҟәа салҵны сахьааз сыдырныҳәалоит, аиааира ганы сааз џьушьап. Аха сара
хьаас исымоу смаҭацәа роуп. Раԥхьа сагьцоит зегьы
144

иреиҵбу, зегь реиҳа иагьааигәоу Саид Агрба иахь –
Ҟәланырхәаҟа. Уа зегьы ргәырӷьа лабжышқәа хаддыло исԥылоит. Есҽны Аҟәа ҭелла сзацәажәоз ахәыҷы,
есҩымшьгьы избоз, асҟаамҭа сахьимбац акәхап,
аԥхашьареи агәырӷьареи деимаркуа, дгыланы дысзыԥшуеит. Ԥсраҽнынӡа исхашҭуам санааскьеигоз,
ҩышықәса зхыҵуа ахәыҷы саԥхьа дгыланы, Аҟәаҟа
ҳцоз џьшьа, дгәырӷьаҵәа акгьы далацәажәо дшаауаз. Аҭаацәа зегьы шысхьынҳалаз иааныжьны,
сара Афонҟа, сцон егьырҭ смаҭацәа рахь. Саид дааныжьны сандәықәла, аахьхьи ахәаҟны сааӡаанӡагьы
иҿыҭыбжьы саҳауан алаӷырӡ алатата:
– Дее-до-оу?! Кама дааҟәымҵӡакәа анапҟьара
даҿын, лхәыҷы дыргәыбзыӷуа.
Афон смаҭацәа Анрии Кристинеи Аргәынаа
сыхәда иахьынҳаланы сыркын, шьаҿак снарышьҭуамызт. Хьымца исеиҳәон: агыруа Зурик Маргошиа
дыршьуа ианалага, аҩны дааганы дшиҵәахыз, мызкы инақәгәыӷуангьы дышрымаз. Нас уахык иҩызцәа ааны дыргеит: ԥсраҽнынӡа шәара шәзын сыԥсы
ҭоуп ҳәа Аргәынаагьы драҭабны. Акыр шықәса аус
еицырымуази, ишԥаизиурыз?!
Сара араҟа исаҳақәаз зегьы раасҭа сгәы снархьит
Зураб Малиа иҷкәын иҭахара. Зураб Малиа – ҳкомпозитор бзиахә. Ажәлар ргәаҿы уаанхарц азыҳәан,
ибзиоу акы ауаҩы изхоит. «Риҵазы ашәа» – абри
амацарагьы изхоит Зураб Малиа. Ҷкәынзаҵәык
иакәын, имаз, рыцҳа! Еибашьра данца, иабгьы иабџьар аашьҭыхны уи днаивагылеит: иԥагьы дихылаԥшырц, иԥсадгьылгьы ихьчарц. Иамугәышьеит: иԥазаҵә дизымыхьчеит Зураб. Сара агәра ганы
сыҟоуп уи ҩаԥхьа ашәа ссирқәа шаҳзаԥиҵо ала!..
Сентиабр 20. Смаҭацәа Анрии Кристинеи сыманы Гәдоуҭаҟа сшаауаз, Афон иааҭгылаз автобус
ишҭаз аабеит ари аҩны иҟоуи, ҳгәыла ԥҳәыс Магнолиа Апбеи. Сара сышьҭахьҟа саныхнымҳә, Адагьы
дсышьҭаланы даазаап. Аҳәаа дахызгазгьы ҳамаҳә
145

Хьымца Аргәын иҵәахны еиқәирхаз Зурик Маргошиа иоуп. Уи, шәыҩны сара сыҩналоит, иагьысыхьчоит аниҳәа, Ада ҳцаԥхақәа наганы илҭеит, иҟаиҵо
сыздыруам, аха… Агыруа игәра ҳаӷоу игеит! Ҳаҩны, Аҟәа иақәлаз ҳаӷацәа раҵкысгьы, имыжданы
иаҳзыҟоу, ҳгәылацәа Даҭо Чаавеи Бесик Сиҷинавеи
роуп. Урҭ роуп аӷьычцәа амҩа иқәҵаны, ҳаныҟамыз иақәыршәаны ҳаҩны ҩынтә идыдзырҳәызгьы.
Уажәшьҭа ҳара ҳахыҵны, ҳанца, зынӡа шьашьмаҭалырҭас иҟарҵозар акәхап…
Сентиабр 21. Иахьа Гәдоуҭа салаланы сышнеиуаз
сашьа Славики сареи ҳаиҿаҳаит. Ҳҩыџьегьы ҳџьеибашьаны ҳааигәыдибаҳәҳәалеит. Уи шықәсык инеиҳаны Красноиарскҟа дцаны дыҟан. Аинститут даналга, ашкол аҟны аусура далаган, ихы изныҟәымгеит, Кәтол – Қьарақьан ақырҭуа школ аҟны акәын.
Адиректор ҳамаҳә дыш-Лакобаз идыруан азыҳәан:
«Аа, анышә дамандаз Бериа, Алакәабақәа зегьы
рыжәла шԥақәимхи?!» ҳәа еиҳәон. Ашкол дааҟәыҵны аҩны акырпыжә ҟаиҵан – ашықәсан зегьы иаадымрыхкәа иҟам, ахә амоуӡеит. Адырҩашықәсан
агеран ҟаиҵан – аарҩара ақәшәеит. Амачалка ҟаиҵан – иԥхасҭахеит. Ԥҳәыс ҳәа гыруак дааиган – имааибит. Нас аҩныргылара далаган – амаҭәахә изҭодаз.
Аԥарагь сырҳауеит, аргылага маҭәахәгьы аазгоит ҳәа,
ҳгәыла Адамыр Коӷониа иҷкәынцәа Красноиарск аус
руан азын, уахь дыргеит. Шықәсык ала вагонк азна
аҩнымаҭәахә ааганы иааиқәиҵан, деиҭацеит даҽа
шықәсык аус уны, аԥара рҳаны, ацементгьы ахыбгьы
сыманы саауеит ҳәа. Уажәы аибашьра ианалага, хҩык
ачечен ҷкәынцәа, аус рыцыруазаарын, Аԥсныҟа еибашьра ҳцоит анырҳәа, раԥхьа днагыланы Гәдоуҭа
иааит. Сара Аҟәантәи саанӡа, ҳәарас иаҭахузеи!..
Сентиабр 22. Ҟәланырхәа. Камыгә Агрба иҭаацәараҿы ҳаҟоуп. Ари аҩнаҭа дууп. Аҟәантәи зыҩнқәа
ирхырцаны иааз мацара жәаҩаҩык ыҟоуп. Дара
аҭаацәа рхаҭақәагьы урҭ иреиҵаӡам. Абџьар кны
146

аибашьра иаҿуп аишьцәа: Вовеи, Гивии, Славики,
Гиви иԥацәа Даури Алими. Урҭ хаз-хазы архәҭақәа
изларылахәу ала, аҩныҟа ианаабыжьҟьо, аӡәы
хҩык-ԥшьҩык аибашьцәа ицуп. Ҽнак мцац хынтәԥшьынтә абысҭагьы рымукәа. Раҳәшьцәа ахҩыкгьы
рмахәҿақәа еилҳәаны, рҽеилӷәыцәааны игылоуп,
ма машәыршәа акәзаргьы, аӡәы илахь џьеи иааимаирџахәуп, сара иԥсыша.
Кама Саид длыманы Москваҟа лҩыза лышҟа дцар
лҭахуп. Илызҳәом. Сара дсыҳәоит…
Сентиабр 23. Ҳара иаҳҿагыланы ақырҭқәа рзы
зыԥсы ҭызхуа Аԥсны адепутат Астимиров, Гәдоуҭа
дааны аҭагылазаашьақәа гәалҭоит. Еиԥыларак аҟны
аҳәса дҳапҟоит ҳәа илызҭрысын, ҳшәырԥхашьома
абааԥсы ҳәа, ҳара ҳдепутатцәа аарла иааныркылазаап…
Гиви Агрба – қырҭуаки урыски – аофицарцәа
ицны, наҟ-ааҟгьы ишгәарҭоз, адҵа рымазар акәхарын, иааныркылан, ақырҭуа штабқәа рышҟа иргеит. Уаҟа еиҳараӡакгьы иқәымчуаз аурыси аԥсуеи
ракәын, ҳәарас иаҭахузеи. Гивигьы ус акы иаҿоукуа
иоума, дԥаԥашькны данырҿагыла, реиҳабацәагьы
ааргар акәхеит, аҭамзаарагьы шьҭарҵар акәхеит…
Амала, имырхыз ани итапанча, уаҳагьы иаадмырхынҳәӡеит.
Гиви Агрба архәҭаҿы дыштәаз, ҩыџьа ақырҭуа
командирцәа реицәажәара рациала икит: «…Уаҵәы,
ашарԥаз, асааҭ ԥшьба рзы шәҽырхианы шәыҟаз,
ахысра ҳаицалагоит шәаргьы ҳаргьы… «Гиви
ииҭахызгьы уиакәын. Асааҭ хԥа рзы ҳара ҳтәқәа нарықәлан, зегьы ҟәыбаса инықәырҵеит… Заҟа ибзиоузеи уаӷа ибызшәа анудыруа!..
Гагра ақалақь аҩнуҵҟа аԥсыуак иҩны ду, иара
дындәылцаны, ақырҭқәа штабс иҟарҵазаап. Аԥшәма данааи ҳара ҳтәқәа дрыҳәеит ицаны иԥыржәаразы, аха ҳа ҳтәқәа уи рыцҳашьаны изаламкьысит.
147

Ақырҭқәа дәылҵны ианцоз рхаҭақәа иԥжәаны ицеит.
Аҟәа, Руфеҭ Быҭәба иҩны аӷацәа аннеи, астол
рызирхиар акәхеит. Қьаф уа ишеидтәалаз, иара,
абааԥсы срыжәтә нҵәар ҳәа сшәоит, уажәыҵәҟьагьы иаазгоит ҳәа дындәылҵны дцеит, уаҳагьы дыхнымҳәӡеит, рҳәеит…
Сентиабр 24. Иахьа асааҭ хәба рзы ҳгылеит. Камеи
сареи Саид дҳаманы Шәачаҟа ҳцоит. Асааҭ фба рзы
асқьалаҿы ҳаҟазароуп. Саид хәыҷы уажәааны зныкыр дгылахьазма, ацәа дзалҵуамызт. Ар рмашьынала Алими Даури рҩызцәа ҳааргеит. Асқьала ааигәара узнеиӡом. Аӷба хәыҷқәа акоуп иҟоу. Гәдоуҭантәи
иахыҵны ицо – ахыцәхәыцә ыҟоуп. Аиҳараҩык
зегьы ерманцәоуп. Сара иаха Борис Ашәба – аӷба
акапитан сиацәажәахьан, сагьақәиргәыӷхьан. Уаанӡа блеҭдагьы иргон, уажәы зқьы-зқьы мааҭ аҭахуп
иҳәан, исҭахьан. Асқьалаҟны аҭагылазаашьа рхы
иархәаны ахәаахәҭра ду цон. Изхысҳәаауа, ацәылашамҭазы сара уи сҭеигалоз џьысшьон. Агәашә
илагылаз ачеченцәа ракәын. Есиҟасҵалакгьы сҭалеит, ахәыҷы дыскымзи. Нас, иан дынхеит абааԥсы ҳәагьы сыҳәҳәеит. Ҳақәԥаҵәҟьаны аӷба ҳҭалеит,
арахь Борис Ашәба аблеҭ симҭаӡеит. Аблеҭ змамызгьы қәԥаны иҭамлози, асқьала анапхгара рыҽшаны
инҭалан, зегьы гәаҭаны аблеҭқәа раадырхәеит. Ҳаӷба акапитан Борис Ашәба иакәымкәа Артур Асабуа
иакәзаап – Витали Маршьан иашьа. Уи даасыдгыланы, уара аблеҭ умгааит аниҳәа, аблеҭ сымаӡам,
аха ахә сшәахьеит, сҳәеит сара, иагьџьеишьеит. Дук
мырҵыкәа дцаны, сԥарақәагьы рымхны иргьежьит.
Ҳаӷба хәыҷы х-сааҭк иӡыхгылоуп, идәықәлаӡом.
– Ҩежәижәаҩыуаак мыцхәуп, иҭымҵыр иҳазгаӡом, аӷба ӡааҟәрылоит! – адҵа ҟаиҵеит Артур Асабуа.
Аҭыҵра аӡәгьы иҭахӡам, зегьы аблеҭ рымами.
Ианамуӡа, хәҩык ачечен еибашьцәа рыҽшаны иа148

аҳалагылан, аҟәҟәаҳәа автоматла ахысра иалагеит. Смаҭа хәыҷы иҵыс-гәы ҭыҵны ицо, дгәыҭҟьаԥсыҭҟьаха, иблақәа ҭырхаха дсыхәаԥшуан. Иаасгәалашәеит иацы чечен ҷкәынак исеиҳәаз: «Ҳара ҳҟны
зегьы шхәыҷқәоу ахысбжьы иаҳаршьцылоит!..»
Саид хәыҷы уажәы-уажәы ихы насықәикуан,
дахьԥшлак ибла ихгылаз аӡы мшын игәы ԥнаҵәан:
«Ҳабацои, Даду?»
Ицон ҳаӷба хәыҷы амшынгәы ихыланы, Бзыԥ
инаркны Ԥсоунӡа ақырҭ еибашьцәа иркымзи, ӷбада уаҳа узлацо ҳәа акгьы ыҟаӡам. Гагра ҳазааигәахо ҳаналага, вертолиотк ааҳхалеит, убас ҳагьшәеит,
избанзар ҩымш раԥхьа Москвантә телехәаԥшрала
ирҳәахьан: Баҭымынтәи иаауаз аурыс шхәа Маисураӡе ҳәа еибашьҩык авертолиот аҟынтә дшеихсыз,
ирацәаҩны ишихәыз, аӡәы дышҭахаз.
Аӷба дҳацҭан Ира Ҩарданԥҳа. Шәачаҟа дцон,
лмаҭацәа рышҟа. Уи илдыруаз полковник ԥхьатәак
дҳадтәалан, абар ииҳәазгьы: «Аԥсны, ақырҭқәа аҩныҟа уанбацои ҳәа есҽны исызҵаауан. Аԥсуаа есҽны рыҩныҟа снаԥхьаны пату сықәырҵон. Москва,
ҳаҩны х-ҭаацәарак ақырҭқәа ҩноуп, уажәшьҭа дареи сареи иҳаибарбап!»
Ҳаӷба хәыҷы аҵәаҟьеиԥш амшын ихыршәлоуп.
Зегьы акоуп иаарханы ицоит, рыцҳа! Ус, абар Шәача
ҳналаԥшуа ҳалагеит. Издыруада, уажәшьҭа ҳаибганы ҳзыӡхыҵыр?!
Сентиабр 25. Валери Агрба даара ихьшәашәаны
даҳԥылеит: бзиала шәаабеитҵәҟьагьы изымҳәакәа.
Иԥҳәыс даԥсышәа мацараха, лхаҵагьы дырԥшӡо,
ҳахьлыртәара лыздыруамызт. Ауаҩы маҷк аҽынкылара имазароуп. Валера, акы, игәы рахәымзаарын,
ҩбагьы, аҽны ааҵәақәа деиҵырхын, уаҳа иламкәа
дыҟазаарын. Шәача иаланхо аԥсуаа рыҷкәынцәа,
абригадақәа еиҿкааны ирымазаап, Нхыҵ-Кавказынтәи Аԥсныҟа иаауа агуманитартә цхыраарақәа
аазго амашьынақәа ҭарцәны аӷба ақәҵаразы.
149

Саид, аԥшәма ихәыҷқәа аҩыџьагьы ҩызцәас
ишьҭыхны, рмашьынақәа рымакуа дааҩналеит.
Ашьжьымҭан аеропортахь ҳаргеит хаҵеи ԥҳәыси
рмашьынала. Аблеҭқәа ыҟамызт. Зҭыԥ иахырцаз
шҳакәыз анаҳҳәа, администратор ааигәаӡатәи ареис ҳаиҭеит. Ҳаԥшәмацәа ишырымуаз мчылаҵәҟьа
рыҩныҟа идәықәаҳҵеит. Даргьы анцоз ишаамуаз мчылаҵәҟьа Кама лџьыба зықь мааҭ ҭарымҵар
рымуит. Асааҭ жәаҩа рзын Москвантәи ҳаззыԥшыз
аҳаирплан зымааӡеит. Саид аӷбаҿы даҳзырцәомызт, ара ҳшеихәмаруаз снапаҿы дыцәеит. Шьцылароуп зегьы. Ус, Кама дыҩны дааит Москваҟа ицо
Сҭампылтәи ҳаирпланк тәан, ахә ахшәааны аблеҭ
ҿыц изгеит ҳәа. Аҳаирплан саргьы сҭарыжьлеит.
Аԥхьаҵәҟьа исыртәеит ахәыҷи лареи. Раԥхьатәи
аблеҭ анаага, Москваҟа Кама лҩыза Викториа Устинова ҳалзасхьан, ҳреис лаҳәаны, Внуково бнеи
ҳәа. Уажәы Сҭампылтәи аҳаирплан Шереметево–1
итәон. Аҳаирплан шышьҭыԥрааҵәҟьаз Устиноваа
рышҟа аҭел сеиҭасит. Лан лоуп ишьҭызхыз. Вика
Внуково дыԥшны дтәоуп, лҳәеит уи. Абар, ассир:
снапы наӡом – сшьапы…
Сентиабр 26. Иаха Адлерынтәи ҩаԥхьа Шәача
сааит, сысасырҭаҿы. Аҵх шцахьазгьы, асқьалаҿы
снеины ҳаӷба хәыҷы ахьыӡыхгылаз сыԥшааит.
Артур Сабуеи сареи кыраамҭагьы ҳаицәажәон.
Аҵыхәтәан, иахьазы шаанӡа уааи ҳәа сеиҳәеит уа
акапитан. Иаха иныскылаз атакси асқьала инаркны Аграа рҟынӡа ҩынҩажәижәаба мааҭ роуп
исымихыз. Иацуха Саид дҳаманы ҳанаауаз, Кама
шәиҩынҩажәижәаба мааҭ лшәеит.
Иахьа шаанӡа дгыланы ҳхәы лырхиахьан аԥшәма ԥҳәыс Розана. Ҳаи, дзакәытә баҩеиламгылоузеи,
уҳәарауазеи! Валера имашьына сынҭартәаны, иашьа
иҭаацәа рзын, дара рҳәашьа: «Џьабаа дус исырҭаз»
арҭмаҟгьы ҳаманы асқьалаҿы сааигеит… Ана-ара
150

ахыбрақәа рааҵрақәа ҳрыҵагылан, амшын агәабзиара иазыԥшыз ауаа: аԥсуа ҳәсақәа, ахәыҷқәа, абыргцәа, аерманқәа.
Ақәа ианарӷәӷәаӡа, аӷба акапитан Артур Асабуа
дааины, итаца лаҳәшьа Бабусиа Ԥлиаԥҳагьы саргьы ҳаигеит. Уи збаз егьырҭ мҵааӡакәа ишҳәыԥыз
инеины аӷба иҭалеит. Амш бзиахомызт. Амшын
аԥша аҵоуп ихагаханы. Ахәларахь еихеит. Ана-ара
рҽеидкыланы акрыфара иаҿуп. Бабусиа чак кәац
ҽыҭк ақәҵаны исылҭеит. Ишԥахааз уҳәарауазеи,
анаџьалбеит. Ианыхәла, амҩа иаԥшыз аԥсуаа, доусы
раангыларҭақәа рышҟа идәықәлеит. Саргьы, Шәачатә аҷкәынцәа рыҩныҟа сыргарц ианалага, сыԥшәма ишҟа сыжәга сҳәан, ҳшааиуаз амҩан Валера дааҳԥылеит, сызцазар гәеиҭарацы даауазаарын.
– Рузана, иахьантәарак сышәны аӷба сҭатәан, чеимзар акгьы сҭахӡам! – слыҳәеит аԥшәмаԥҳәыс.
– Сара издыруеит, уара ачаи бзиа иубаӡом! –
лҳәан лара, ахәыҟаҵарҭахь дцеит.
Ачаи бзиа избаӡом зысҳәаз, уаха ҳаниоз аламҭалазы уи зегьы ачаи ааҳалмыржәыр луӡомызт. Сара
уаха зны агылара сықәшәар ауеит, џьоукы рыквартира сгәеигәеиуа сзыҩналом ҳәа изуӡомызт. Уажәы,
Ҟәланырхәа дыҟоу џьушьап, абысҭа хаббала иуны
илыман дааҩналоит…
Сентиабр 27. Иахьа шаанӡа Рузана дгыланы Валерагьы саргьы ҳхәы лырмазеит. Ԥҳәыс баҩеиламгылак лоуп уи аиашазын. Лҭацеи лашьа иԥҳаи ҩыџьа
ахәыҷқәа рыманы, Гагрантә иааны ара ирҭоуижьҭеи
акыр шааҵуазгьы, акы аалынлырԥшуам. Лхаҵа
ҿиҭӡом, лара – аҩны зегь зхагылоу аӡә лоуп. Валерагьы саргьы какал аакны, зежәымзар ҩажәа ҳәа,
ҩаԥхьа аԥсшәа карҵәо инаҳаҳәаны сындәылҵит.
Урҭ рколлектив гараж сныҩналеит саргьы. Ари
аԥшәма ҿымҭ оума злоу аӡәы иакәзаап. Изакәызеи
ма агараж ҳәа имоу, ухәы ықәҵаны иуфап. Аиҵаҵа
151

иҟаҵаны имоу, аҩы уалырқәа изгылоу, шьақарла,
чашылала иҭәу иааҵәақәа… афырхаҵа, Валера Агрба! Уара уӡбахәала игәнымаалакәа акрысҳәазар – зегьы-зегьы рышьҭахьҟа изгоит.
Ҩаԥхьа аӷбаҿы сааганы, еидарақәхра Адлерҟа
дцеит. Аӷба ааигәара уаҩы дызнеиуамызт иахьа.
Арҭмаҟ хәыҷы зку инаиркны, зегьы атаможниа
иахысыр акәхеит. Снеины снықәгылеит. Аерманқәак еижәыланы оума ҟарҵон. Ҳанаауаз Аԥсны
аибашьра иацәыбналаны ицон, аха уажәы иабацоз
еижәыланы? Акы бжьыргон, акы еимырдон. Аерман
усгьы хәҳахәҭрада акгьы даԥсам. Бабусиа Ԥлиаԥҳаи
сареи ҳахьеидгылаз Артур Сабуа дааҳадгылан: Адлер, асқьалаҟынӡа шәцаны шәысзыԥшы, убра аидара шьҭысхуеит, арантәи уаҳа аӡәгьы дызгаӡом ҳәа
ҳаиҳәеит. Бабусиеи сареи ҳарҭмаҟқәа ҳаманы, ауаа
рыжәпара ҳахо ҳандәықәла, аерманқәагьы ҳашьҭалеит. Аӷба акапитан дышҳацәажәоз рымбози. Шәара шәабацои анаҳҳәа, шәара шәахьцо ҳаргьы ҳцоит
рҳәеит.
Таксила асқьалаҿы ҳахьааиз, абаржа аидара
ақәҵара иаҿын. Урҭ ирзыԥшны иӡыхгылахьан ҳара
ҳаӷбагьы. Сентиабр хԥа азын Москватәи аиқәшаҳаҭра Владислав Арӡынба инапы ырҵәины
изиҵадырҩыз атәы. Инарҭбааны аҳасабырба зныз
агазеҭ, сарҭмаҟ насыргылаанӡа аӡәы инахԥааны,
аҳамалцәа ачеи акалбаси ылаҟәаҟәаса исцәыргахьан. Борис Ҭыжәба исыцәурӡуеит шиҳәоз, мчылаҵәҟьа имысхыз агазеҭ «Нарҭаа».
Араҟа аидарақәа рықәырхуан Ҟабарда-Балкариантәи иааз аидарамҩангага амашьынақәа. Ирықәызхуазгьы Шәача еиуеиԥшым аусқәа рҟны амаҵурақәа ирылоу аԥсуа ҷкәынцәа ракәын. Урҭ дрылан
сара сыԥшәма Валера Агрбагьы.
Ҳҽааилырҵәрааны, амашьынақәа ирықәыз аидара аӷба ирыцақәаҳҵон Аҟәатәи агазеҭтә типографиа
152

адиректор Борис Ҷолариа, артист Мирод Габниа,
сара.
Амш ахәларахь инеихоны аамҭазы, асқьала зегьы зымҽхакны, џьара иакәымк ақәрымҵандаз
ҳәа, хьшьы-блала иаҳхылаԥшуаз аурыс казак азин
ныҟаиҵан, амшынгәы еиҩыффа ҳаӷба хәыҷы Гәдоуҭаҟа ахы рханы аҿынанахеит. Оҳ, гәышьа! Гагра,
аӷа илаԥш ҳаҵамшәарц азыҳәан, заҵааира амшын
агәахьы анаскьара ҳшаҿыз, ҳаӷба џыџӡа иаагылеит. Ҳанԥшы аибашьыга ӷба дук ҳашьҭаланы иаауан. Ҳнапхгареи дареи анеицәажәақәа рышьҭахь,
ҳашьҭахьҟа ҳаархынҳәны инаҳаԥгылан, ҩаԥхьа
уаанӡатәи ҳасқьалахьы ҳаргеит. Аҽыҵга: агуманитартә цхыраара, ачашылеи, адрожжи, ахәшәи
амаҭәеи рнаҩсангьы, ҳаӷба иақәырҵазаап арратә
какақәа ԥшьба…
Сентиабр 28. Иаха аӷбаҟны иаҳхаагеит. Ҳара
иҳашьҭаланы, ҳаиԥш иааз иҵегьгьы ыҟамзи,
ахәыҷқәа ахьҭа иакит. Иҳақәырхны иҳақәдырҵаз
амаҭәақәа ҳаҽрылаҳәаны, изеибамдырӡоз ауаа ахьҭа
ҳанакы, ҳнапқәа еикәыршаны ҳиеит. Исхашҭыз:
иацы Гәдоуҭаа рыҷкәынцәа, ҳар рзын Нхыҵ-Кавказынтәи иаарҭиуаз амаҭәа-еинаалақәа, иалԥшааны
иалхуа мацара, зегьы акака ршәырҵан, ргәаӷ сыкны
сшагоз, ани аибашьыга ӷба ҳаанкыланы иҳахьӡо ианалага, убас лассы рҽеилырхит, аха аиԥш збахьада?
Ҳаӷба ахьдырхынҳәыз рхы иақәырҵеит аԥсуа ҷкәынцәа. Уи арантәи Шәача асқьалахьы иргарц иалаган, ҳара ҳтәқәа ирымуит. Рхаҭақәа цеит
рмашьынақәа рыла еивасны, шәара шәҽышәмырҵысын ҳәа, Адлертәи асқьалаҟны ҳара ҳааныжьны.
Уажәы аӷба иақәыз аидара зегьы ҳақәырхны, акакала игәаҭаны, Ҟабардантәи арԥыс заманак дшацызгьы, ианҳақәдырҵагьы, жәабаҟа ааҵәа инарзынаԥшуа иаанҳмыжьыр рымуит, ирҭаз здырхуада?!
– Шәара, хьаас имкыкәа шәца, уи неиртә ҳара
иҟаҳҵоит! – агәра ҳдыргеит аԥсуаа рыҷкәынцәа.
153

Ҳаӷба Гәдоуҭаҟа ахы рханы иаауеит. Гагра – аӷа
итерриториа ҳаавалон ҩаԥхьа инаҳхалоит анҭ авертолиот ҟадыџьқәа, ҳагьрыцәшәоит.
Борис Ҷолариа имахәарқәа ааԥхьарцәаны аӷба
аусзуҩцәа рхәыҟаҵарҭа дныҩналан, еилырганы акартош џьра даҿуп. Тамшь аӷа зҿы дҭахысыз
а-Занҭариа ҷкәын, шәачатәи ахәшәтәырҭа дҭыҵны
дахьаауа, макьана ахьаа шимоу мҩашьо, ихы-иҿы
еихагәаны икуп. Саԥхьаҵәҟьа дтәоуп ԥҳәыс ҿак,
лаӷырӡи-ҿи еиқәылхуам, жәиԥшь-жәохә шықәса
рҟынӡа иҟоу лхәыҷқәагьы рылабжышқәа рыкәаашо
ҵәыуароуп изҿӡоу. Урҭ раб, Славик Шамба, ақырҭқәа
иҩны инеины дыршьызаап.
Иахьынӡасылшо рыгәқәа сзыҟажозар ҳәа саҿгәышьоуп саргьы. Шәача аԥсуааи ақырҭқәеи иааи
иааилалан: ҳҵарауаҩ Алеко Гәарамиа иаб Алықьса
Дырмит-иԥа ишакәым изныҟәеит, рҳәеит.
Мықә, ҳакәашаҩ бзиахә Вианор Ҭарба инышәынҭра атанк агәыдырҵеит, рҳәеит.
Аҟәа, аԥсыуа ҭакәажәык мчыбжьык бжьҩык ақырҭ еибашьцәа ныҟәылгозаарын, ианцоз бџьабаа аҭак
аҟаҵара уадаҩуп ҳәа инеины лыстол инықәтәан…
ицазаап, рҳәеит.
Гәдоуҭа ҳааӡарц акгьы ҳагымкәа, аибашьыга
ӷбақәа ҩба ҳаԥхьа иаацәырҵит. Ҩаԥхьа абрантәи
Шәачаҟа ҳдырхынҳәыр – ҳазегь амшын ҳалаԥалар
ҟалап…
Ала ишәаз аеҵәа еишуан, рҳәеит. Урҭ аӷбақәа Гәдоуҭатәи арратә баӷәаза зыхьчо еибашьыгақәазаарын.
Гәдоуҭа асқьалаҿы хымш иахганы иааз ҳаӷба иазыԥшыз рацәаҩын. Сара аӡәгьы дысзыԥшӡамызт.
Сгәы ишҭазгьы Ҟәланырхәаҟа сцоит ҳәа акәын, аха
Дәрыԥшьҟа ицоз ҷкәынак дызбан, имашьына сҭалеит Лыхнынӡа сигап ҳәа.
Сентиабр 29. Иарбанзаалак машьынак ҭацәны
аӡәы иаҩсуам, уҭыԥ аҟынӡа уаннеигагьы иҭабуп ҳәа
154

мамзар, аӡәы ԥарак игом. Аибашьра ҟалазар аахыс
ари иԥҟаԥҵәоу закәанны ахала иҟалеит. Иахьа
ҩыџьа аԥсцәа Тҟәарчалынтәи иааргеит. Сергеи
Цәышба – ҳцәажәаҩ ду, иԥазаҵә дҭахеит. Дахьааргаз
аҳәса ҵәыуарц иалаган, аб имуит. Егьи аурыс ҷкәын
Ешыра аибашьраҿы гәрамгарҭас џьоукы дышьҭырхзаарын, дгәаан Тҟәарчалҟа дцан, жәаҩык ишьит,
аӷа итанк ԥижәеит, иаргьы Аԥсны ихы нақәиҵеит,
рҳәеит.
Мыркәыла аидыслара ӷәӷәа ыҟан, рҳәеит.
Имаҷҩымкәа ҳаҷкәынцәагьы ҭахазаап. Гәдоуҭатәи
акультура Ҩны аҿаԥхьа алахьеиқәҵаратә митинг ду
ыҟан. Даара пату рықәҵан ирыхцәажәеит ҳаибашьцәа рыцҳақәа, аха афырхацәақәа.
Сентиабр 30. Лыхны. Алакәабақәа. Зегьы акака ирҿуп, уара ус узлатәарызеи, аҵысҵәҟьа ахәы
анаҵәахуа аамҭазы. Шьамхахьы икажьу аҵәа ҟәшәаны кәырҷыжьла иганы, амҩаду анаҩыс икасыԥсоит,
ахәылбыҽха арахә анааилак ирфозар акәхап.
Ашьыбжьышьҭахь апансионат «Гәдоуҭа» ҳцаны
анумер аанкыланы ҳаауеит. Санхәыԥҳа Жана Ԥачлиаԥҳа лыҷкәын дылгаразы Очамчырантәи, Тҟәарчал ала дааит. Авертолиот ҩажәижәаҩык аанагоит,
иазыԥшны игылоу хышәҩык иреиҳауп, лҳәеит.
Аӡыҩбжьа ирымоу санхәыԥҳа Лиуда, Очамчыра Жанаа раҿы дахьнеиз, лымаҳә цәгьаԥсышьала
Мықәынӡа тракторла ддәықәиҵазаап.
Иахьа Муса Шанибов доурышьҭит.
– Ҳарҭ Аԥсны акәшамыкәша ҳаӡәыкны ҳҽеидаҳкылароуп! – иҳәеит уи изкыз ахақәиҭратә митинг аҟны дахьықәгылоз.
Октиабр 1. Гәдоуҭа. Дышьны дааргеит Шьамтәылатәи (Сириатәи) арԥыс Зиуар Чычба. Уи изкны
амитинг ду мҩаԥыргеит, ажәа бзиагьы иҳәеит Ҳақыбеи Смыр. Ари арԥыс 1989 шықәсазгьы хаҵарала
деибашьуан. Иани иаби Шьамтәыла иԥшны итәоуп,
рыцҳа, ҳхәыҷы данбаауеи ҳәа. Иара араҟа Апапԥҳа
155

ԥҳәысс дигеит. Иабдуцәа рыдгьыл аҟны дынхарц
дшаҿыз – уи ихы нақәиҵар акәхеит.
– Уан, рыцҳа, уан! – иҵәыуозгьы дыззымдырӡоз
Аҷандаратәи Чычаа рыҳәсақәа ракәын. Анышә дамардарц дахьыргазгьы иара уахь ауп.
Изныкымкәа Шьамтәылатәи аԥсуаа Аԥсныҟа иаарышьҭразы аҳәарақәа ҟарҵахьан, аха ируамызт…
Аибашьра ианалага, шьала рыԥсадгьыл ҿырхрацы
рҽеибыҭаны иааит… ахақәҵарагьы иалагеит.
Октиабр 2. Абар, иахьатәи асводка иаҳәо: «…
Иацы Кәтол ҩажәи жәаха минуҭ иалахысуан. Ачаифабрика ԥыххааса иргеит. Аҭара аерманқәа рыҟны,
Кындыӷ ала ихаланы, аҳаракыраҿы ар-рацәа рыманы итәеит. Иара убраантәигьы Аҭара иалахысуан…»
Иахьа, аҭараа рыҷкәынцәа, Габрушьа Кәыҵниа
дназлоу, Гәдоуҭа иалагьежьуа иалоуп, бџьарла рҽеибыҭаны излацашагьы иашьҭоуп.
Гагра аибашьра цоит. Иаха аӷа ихы иаирхәеит
«Град», ҳара ҳтәқәа – «Алазан».
Октиабр 3. Смаҭацәа хәыҷқәа, ран дышрыцугьы, Лыхны саҳәшьа лыҟны иаагылаӡом. Санхәыԥҳа
Жана, лыҷкәын Ешыра ԥсшьара дшыҟаз аибашьра
ихьымӡази, уажәы длыманы Тҟәарчал ала дцарц
даҿуп, аха акыр иуадаҩуп.
Иаха Қарҭ ала иаҳдырбон: аԥсыуак дытҟәаны
ақырҭкәа дырган, аҩынқәа ахьдырҳәуаз раԥхьа дыргыланы днаргон, нас аа аԥсуаа иҟарҵо ҳәа зегьы
дыддырбон.
Аԥсуаа рнапала ҳаирплан хәыҷык ҟарҵеит, аӡәы
иҭыԥ аманы. Иканажьыз абомба хсааҭк иԥымжәаӡеит, рҳәеит. Иџьашьаны иахәаԥшуазаарын ҳаӷацәа.
Гагра аибашьра ӷәӷәаҵәҟьа цоит. Зны дара ртәқәа
хьаҵуеит, зны ҳара ҳтәқәа.
Иныҟарҵозеи, уҳәарауазеи, амашьынақәа?! Зегьы ццакыццакуа ауп ишныҟәо, убас еилыхароуп.
Аибашьра уааҵраҿыҵәҟьа ианыҟоу, аблагьы уанхыԥшыло акы еиԥшым аиашазын.
156

Октиабр 4. Иахьа Тҟәарчалаа рхьымацәазқәеи
рыҳәсаҳәыҷқәа рлымҳарыҩқәеи еизганы иаарышьҭит, рашьцәа абџьар рзаархәарацы.
Ашьыжь Адеи сареи Ҟәланырхәантәи шьапыла
ҳаауеит. Гәдоуҭа агоспиталь аҟны ауаа ахыцәхәыц
гылоуп. Амашьынақәа аҳаҳаираҳәа ахәцәа ааргоит.
Ақалақь уахьналало инаркны агоспиталь аҟныӡа
ауаа наҟ-ааҟ рыҽшаны, абираҟ хәыҷқәа кны игылоуп. Машьынак лахьхьи ахацәа ианлықәыԥш, зегьы
ахьгылоу иҳәҳәоит: «Амҩа!» «Амҩа!» ҳәа. Гагрантәи
ахәцәа рыманы иаауеит, уаҟа аибашьра аҽарӷәӷәаӡеит, рҳәеит. Ахәышәтәырҭаҿы ижәыланы уажәы-уажәы зхыԥхьаӡара ацлара иаҿыз асиа иахәаԥшуан
зегьы. Аӡә дыҳәҳәон, аӡә лыԥсы маҷхон, аӡәы иҽырӷәӷәаны зымҩа днавалон. Ҳаӡбаҩ Едуард Агрба
ауаа икәшаны иахьгылаз илабжышқәа иҿыжжы
аҳәара даҿын:
– Шәанаџьалбеит, ахәыҷқәа иаҳааӡаз закәу шәыздырӡом. Напышьашәала аӷа иабашьуеит. Аӡәы ахы
аниқәшәалак – иабџьар егьи инаиҭаны: «Прощай!»
ҳәа, – игәыдибакыланы еиԥырҵуеит. Шәара ишәыздырӡом ахәыҷқәа ҳәа иаҳааӡаз закәу, аҵара бзианы
ишәҵом ҳәа икҿацаланы ҳрабашьуан…
Уи убас аԥсы ахаҵаны иҳәон, ахацәаҵәҟьа игылаз рылабжышқәа рҿашы ицон…
Шеварднаӡе дааны Леселиӡе дахьтәаз, ҳара ҳтәқәа
еихсуа ианалага, цәгьамыждарыла ихы рцәигеит,
рҳәеит.
Славик Агрба, Гиви иашьеиҵбы, иаха дааит аибашьрахьтә: иахьа Леселиӡе аагараны ҳаҟоуп, иҳәеит.
Ҟәланырхәа. Камыгә Агрба иҭаацәара. Рынхара-рынҵыра, рашҭа ҭбаа. Аҭаацәараҿы жәаҩаҩык
ыҟоуп. Уажәы даҽа жәаҩаҩык астол ирыцахатәоит.
Иахьа хынтә-ԥшьынтә ианеиҵаха ахьурӡы кнарҳауеит. Аӡәы илахь еиқәны иааубашам. Ан Жениа
лыҷкәынцәа хҩык: Вовеи, Гиви, Славики, лмаҭацәа
157

ҩыџьа: Даури Алими – ахы иаҿагылоуп. Анцәа дырхылаԥшааит!..
Октиабр 5. Лыхны ҳаҟоуп. Иахьазны Леселиӡе
хымԥада игахоит, иҳәеит, уи иалахәу Славик Агрба.
Иҟоузеишь, анаџьалбеит?!
Лирикатә хьаҵрак. Иаха Аграа ран исалҳәеит:
нхаҩык ашьжьымҭан ица ашә аартны дахьынҭаԥшыз,
аӷьыч дышҭаз ибеит. Днеины иара уа ашә днылатәан, абасгьы ҿааиҭит: «Уажәшьҭа уахьцо збап,
уара, ала аԥынҵа икылҟьаз?!» Аха аӷьычгьы мыждак
иакәзаарын: «Сара сызлааз ала сцоит!» – иҳәан, аца
ашьҭахь шыҟоу деиханы ддәықәлазаап. Ҟаҳ, ари сца
ашьҭахь кылжәаны дҭамлакәа дыҟам, дсыццәоит,
иҳәан, аԥшәмагьы дылбааны аца ашьҭахьҟа дыҩит.
Аӷьычгьы ииҭахыз уи акәын: ашырҳәа дааикәҟьашан, аца ашә ала дынҭыԥаны дцеит…
Гаграҟа иҟоузеишь, анаџьалбеит?! Изларҳәо
ала Леселиӡе агара цәгьахеит. Уаха Лыхны хәыџьара аҳәҳәабжь гахьеит. Ахәҩыкгьы Гагра иҭахаз
азаҵәқәа…
Иахьа сара исымширагәышьан… Аҩырк еибашьуан уа, Ҳабыџь дцәаӷәон…
Октиабр 6. Ашьжьымҭан сымаҳә Леиуа Лакоба днеины, акыраамҭа џьабаа ду зыдбаланы (уи
ачашәацәа ибзианы идыруеит!) ачакра зирҵаз
ихьшь-бжьа ашьапы иахаз аҵәҵәа хәыҷы аахыхны,
ахы инақәиҭитәит. Ахьшь какәкәа ажәҩан иалаланы иахьнеиуаз, иԥшуа игыланы аҵәыуара иаҿын уи
илашәарыцагьы.
– Ура-а-аа! Иахьа Ԥсоунӡа (Гәымсҭа инаркны!)
Аԥсны ахы иақәиҭыртәит.
Лыхны уаҳа аагылашьа ыҟамызт. Убриаҟара
аԥсӡы ааҩуан азыҳәан, ҳарҭ ауада ахьнаҳкылаз
апансионат «Гәдоуҭа» ашҟа ҳцеит.
Гәдоуҭа зегьы ашьапы иқәгыланы ихысуеит, Аԥсны зегьы ахы иақәиҭыртәыз џьушьап. Машьына158

ла ирылоуп, радиола ирылаҳәҳәо: – Шәымхысын,
шәымхысын, шәымхысын! – ҳәа.
Октиабр 7. Лыхны. Иахьа ара иаатуеит Актәи
адунеизегьтәи аԥсуаа (абазаа) рконгресс. Сара сылаԥш раԥхьаӡа Аҭаи Цәышба иаахоит. Иаргьы. Ҳааигәыдибаҳәҳәалоит. Хԥа-ԥшьба минуҭ наҟ-ааҟ ҳаибарӷәӷәаны ус ҳгылан. Ҳагәқәа рыԥхаррақәа еимдо
еицәажәон. Нас наҟ-ааҟ ҳнеиҿаԥшит. Ҳҩыџьегь ҳаблақәа цәаакын. Жәа мҳәаӡакәа ҳаилибакааит.
Аизара аартны, Владислав Арӡынба раԥхьа ажәа
ирҭеит, ҟаимаҭлагьы дықәгылеит. «Аԥсны ашәы
зшәу аҳәса рацәахеит…» – хьаа дус иман иара.
Зԥазаҵә дҭахаз ацәажәаҩ ду Сергеи Цәышба, зԥацәа бнаҵаны иҿаԥха-ҿаччо идәықәу ауаа дрықәыӡбеит. Ҭырқәтәылантәи аԥсуаа шьҭа арахь рхы дырхарц азын дрыԥхьеит.
Аԥсны ацхырааразы Европа еиҿкаау акомитет
аиҳабы, аубых, Наџьмеҭҭин Шәлыхәа иқәгылара зегьы иргәаԥхеит.
Сезаи Папба иҳаилиркааит зықьҩыла Аԥсныҟа
аара зҭаху аԥсуаа рарзаҳалқәа ртәы.
Ибзиан Аҭаи Цәышба иқәгыларагьы. Уи иажәа
хыркәшо абас иҳәеит: «Асас дызҭааз џьоукы, рқыҭа
дналга-аалго ианидырба ашьҭахь, уажәшьҭа уаала ҳнышәынҭрақәа уҳарбоит ҳәа дрыманы ицеит.
Игәаҭо дышнеиуаз, зегьы рықәрақәа маҷны ишаныз
ибла иҵашәеит. Арҭ зегьы рнышәынҭрақәа ссирны
иҟаҵоуп, аха ирыцҳарахаз заҟа имаҷны инырҵызеи
аниҳәа, дара абас иаҭаркит: «Ара иану аҩырақәа,
ажәлар ирыхәо ианыҟаз атәы зҳәо роуп. Егьи ирхыргаз уи ԥсҭазаарас иԥхьаӡаӡам…»
Аубых Гәас Миҭаҭ дазааҭгыло иқәгылараҿы
абасгьы иҳәеит: «Шеварднаӡе изнапык аҳәыҳә акуп,
аха егьи изнапык абомба шакыз иахьа адунеи зегьы
иадырит. Уи дахьнеиуа аӡәы бзиа дидикылараны
дыҟам. Ҳарҭ иҳалшо зегьы ҟаҳҵоит уиазы».
Нели Ҭарԥҳа даҿын: «Ачечен ԥҳәыс илҳәон: иахьа
159

Аԥсны иаҭаххозар сԥазаҵәгьы еибашьра дсышьҭуеит!» Ҳара хҩык-ԥшьҩык змоу ибнаҵаны иҳамоуп.
Иахьа иҭахаз Ҭаниа ҷкәынак дыржуан. Ҩыџьа
ҳаибашьцәа рыгәҭа аӡәы дыргыланы, равтоматқәагьы астол иқәымҵаӡакәа, аԥсы инеихагыланы дидырбеит. Ан жәымҭацәгьа уи изқәа лшьышьит, зегьы рыҟны ишыҟалҵоз еиԥш: иҭабуп нан ҳәа аанарго. Иҩызцәа уи ибзианы дирбаны, ашҭа дынҭыганы
днаваргалан, инеигәыдҵаны дыршьит. Егьи, аҽны
иржуаз Аҭаниа ҷкәын дызшьыз иакәзаарын…
Октиабр 8. Лыхны. Аконгресс аҩбатәи амш иацнаҵон. Аӡә иаҵкыс аӡә деиӷьны иқәгылеит: Елор
Қәҭалиа (Ҭырқәтәыла), Фадиль Арҩҭаа (Шьамтәыла), Михаил Мугумаеви Динга Халидови (Даӷьсҭан),
Мисуҭ Ажьиба (Германиа), Валери Ҳаҭажәыҟәа (Ҟабарда)…
Иахьа, Аҟәа, Аԥсны амитрополит дыршьит, рҳәеит.
Иахьа Кама Бебиаԥҳа илымширагәышьан…
Октиабр 9. Иахьа Ешыра, Гәымсҭа аарцә иԥжәаз
абомба хәҩыуаак ашьит. Аҳәса ҳәыҷқәа Гәында
Кәыҵниаԥҳаи (Аҭара), Ӷәынџьиаԥҳаи (Кәтол) Гәдоуҭа иааганы акультуратә Ҩны аҟны икҿаҵаны, амитинг ду ҟаҵаны, зыԥсыжырҭақәа рышҟа ирзымго,
иҭахаз аҵеицәа рзы анышә ҿыц ԥҟаны аамҭала ҳәа
инаганы инамардагәышьеит.
Снаҩыс амашьына иҭатәаз ахәыҷы, аҳаирплан
абжьы ӷәӷәаӡаны иго ианалага, дшәан, аҩныҟа сыжәга сара саб дысҭахуп, иҳәеит. Иаб еибашьра дыҟоуп.
Аҳәса хәыҷқәа ирацәаҩны ар рымаҭәа ршәуп, ирнымаалаӡо. Урҭ ранацәа ахшара рацәа рымазҭгьы,
дара агарақәа ирыдтәалазаарын агарашәа ҳәо. Ҳара
рыцҳақәа.
Борис Гәыргәлиа иаҳәшьаԥа Алхас Шьаҟрыл даныржуаз аҽны, дызшьқәаз ирылаз ашәаныуа дыкны
даарган, аб днаган данирҭа, днаскьаганы дишьит.
– Шьҭа уара ушьа ууп, сыҷкәын! – иҳәеит аб иԥа
160

днеихагыланы, дызлеишьыз автомат иԥа игәы
инықәҵаны.
Шеварднаӡе иалхра ааигәахоит, иалҵрызеишь,
анаџьалбеит?! Аҟәа, дара рыр алганы иргоит рҳәеит, аҭыԥантәиқәа мчыла абџьар ддыркуеит, рҳәеит.
Ҳара ҳтәқәа аҽырхиара иаҿуп. Дара ртәқәа ҩныцыԥхьаӡа аснаиперцәа ҩнатәоуп, рҳәеит, аԥсуаа
ирзыԥшны. Ҳаҩны иҩнадашь? Снапҩымҭақәа ирлахьынҵахарызеишь, анаџьалбеит?!
Октиабр 10. Апансионат «Гәдоуҭа». Иацы Афони Гәдоуҭеи рыбжьара агоспитальқәа ҭадырцәуан.
Иаарласны Аҟәа иақәымлоукәа иҟам. Иацы Ешырантәи бинокльла ҳаҩны сазыԥшуан – ҳаӷацәа равтоматқәа рҟәынҵаны, илеиҩеиуа иҩнан. Сылабжышқәа сгәаҵа иҭаԥсон.
Апансионат «Гәдоуҭа» иҩназ зегьы аизара ҳаман.
Зхы иақәиҭыртәыз Гагра ицаны, аҷкәынцәа аҳаҳаираҳәа аӷьычра иаҿуп.
Аҭел иасит, еидарала иҭәны амашьынақәа иааз
ҭазырцәуа уаҩ дыҟаӡам ҳәа. Жәаҩыуаак аҷкәынцәа шаанӡа ааҵәақәа рықәырхуан. Хынҩажәа тонна
ачашыла ачаӡырҭа фрына иҩнагалан ишьҭаҳҵеит.
Ҳанцоз лауашьк-лауашьк ҳарҭан, ҳгәырӷьаҵәа ҳацҳауан. Аҩны сахьнеиз аԥсы еиԥш сиан, асҟатәи
аурур иҟаз ҳәа уаҳа џьара акы аасмаҳаит. Аҟәатәи
сгәыла абырзен Одиссеи Елчиди иԥазаҵәы дихӡыӡааны дыԥсуан, дышԥаҟоушь, анаџьалбеит.
Октиабр 11. Иахьа Шеварднаӡе иалхрақәа ирымшуп. Гәдоуҭа апресс-центр аҟны ирҳәон: иацы Афон
ҩ-бомбак алаҳаит ҳәа. Уаҟа архәҭа ҿыц еиҿыркаан
итәами, уиазы акәхап. Афонҟа аҭел сасын, Амра сышлацәажәоз:
– Аа-а, папа, атревога ҟалеит – Анхәаҟа ҳаҩроуп! – лҳәан, ахәыҷқәа ирызҿыҭуа ҳаицәажәара
ааиҟәылҭхеит.
Иахьатәи асводкаҿы абар иаҳәо: «Очамчыра араион иахьаҵанакуа абомбақәа аларыжьуеит.
161

Тҟәарчал ГРЕСи абџьарҟаҵарҭа зауади абомбақәа
рықәрыжьит. Очамчыра ақалақь аҟны аибашьра
цоит…»
Аҟәаҟа аҭел ҳасын, ҩаԥхьа шәыҩны ԥҽны иҩналеит, рҳәеит. Снапҩымҭақәа рыцҳа! Сынтәа ирацәаны аус анызуы акы ишазҳәаз мҩашьо. Ҩынҩежәи
жәаф ажәеинраала зҩит. Жәашықәса сзызхәыцуа
иныҟәызгоз сан рыцҳа лыӡахыга машьына иахҳәааны х-кьыԥхь бӷьыц ицоз аповест зҩит…
Афонҟа сцоит смаҭацәа Гәдоуҭаҟа иаазгарацы.
Амҩан, ажәқәа ашьа анырба иныҟарҵозеи, анаџьалбеит! Ауаҩы ишаз! Ахаиуанҵәҟьақәа!..
Иаха апансионат «Гәдоуҭа» адиректор Анатоли
Қапба икабинет аҟны аицәажәара ҳаман. Аԥсны
жәлар рпартиа ахьӡала Игор Марыхәба дцәажәеит:
Аԥсны атәылахьчара аминистрра еиҿкааны министрс Владимир Аршба дшыҟарҵаз. Нас Гагра ицо
ақалақь аимҵәара иазкны аицәажәара ӷәӷәахьы
ҳаиасит. Аслан Гыцба, Игор Ҵнариа, Игор Марыхәба
уҳәа ажәалагала бзиақәа ҟарҵеит.
Аҵх акыр инеихьаны аҭел иасит, хәмашьынак
ааит, ачашыла рықәхтәуп ҳәа. Аха изалшомызт,
уаҵәахьы иахыргеит…
Владислав Арӡынба аҳәаанхыҵтәи акорреспондентцәа рзы апресс-конференциа иман. Ҳаит, изакәытә ҭакқәоузеи иныҟаиҵоз уҳәарауазеи!
Гәдоуҭа аԥошьҭа сахьыныҩналаз, ачечен еибашьҩы
Грозныиҟа
ателеграмма
ишьҭуан.
Аҵыхәтәан уи аԥҳәызба абас дагьлыҳәеит: Аԥснытә
ҳәа аныбымҵан, сан сыда длымаӡам, Чечентәыла
сыҟоу џьылшьоит…
Октиабр 12. Ашьжьымҭан Москваҟа Кама аҭел
ҳалзасырц аԥошьҭаҟны ҳнеит. Иҟоузеи, анаџьалбеит. Ауааҳәа ахыцәхәыц еилыхоит. Ателефонистка
џьоукы ирҿашәо ала илацәҳауеит. Ана ҭелла ицәажәо
аӡәы, даҽа хәыҷӡак лыбжьы неиҵылхыр, иара ус
162

инаӡаратәы аҳәҳәара даҿуп. Даҽаӡәы лыбжьы лызҭымкаауа дахьыӡырыҩуа, лылабжышқәа еиқәҳәаланы илеиуеит. Ахԥатәи ашәы лхьыссы ддәылҵуеит – дыҩналоит, даараӡа дшыццакуа ҩашьом. Арахь
иара аԥошьҭа ҟадыџь аҟны алақәеи ауааи еилыхоит.
Ауаа, ала аԥсҭазаара иааины иааҭагылеит.
Амашьынақәа хагаханы амҩа иануп. Урҭ рзын
иарбанызаалак ԥҟарак ыҟам. Даргьы, иҿыцӡа иҟоугьы, акы алахь ҭаԥҽуп, абла ҭыцҟьаауп, ақьышә
ҭахәахәоуп, узырҿаԥшуам. Иагьа каамеҭ рзаарцазаргьы, ишьҭхысааны ишцац ԥхьаҟа ицоит. Еибашьрами. Дара – ҳаҷкәынцәа рхаҭақәаҵәҟьа!..
Октиабр 13. Иахьа амш цәгьоуп. Аҳәынҭқарцәа реицәажәара ҟамлаӡеит, ашәҟәқәа еиқәшәам,
рҳәеит. Шеварднаӡе ииӡбахыз уара идыр! Цәгьала
аҩны ҳаҩнахет. Саԥхьар – иауам, сыҩҩыр – иауам,
сзыцәом, сдәылҵны џьаргьы сызцом. Абжьааԥны исзымхоз аамҭа – иахьа агарҭак аасауам. Шаҟа
игәыԥҵәагоузеи, уҳәарауазеи!
Афон, смаҭацәа хәыҷқәеи агәылацәа рхәыҷқәеи
еисаны ишыхәмаруаз, иаҵахаз, излеибырҳәахьаз
ала, ихыи-ишьапи ааидҳәаланы днышьҭарҵон
аамҭазы, аҳирпланқәа хылоит, шәҽышәҵәахы ҳәа
атревога ҟалазаап…
Октиабр 14. Иаха Аҷандара ахаҿы итәаз ҳархәҭа
ԥшыхәра иахьцаз хәҩык ҭахеит, рҳәеит. Иашоуп,
дара ртәқәагьы ҩажәаҩык инареиҳаны иршьит,
рҳәеит, аха. Ҳара ҳмаҷми, абырсааҭк иаҳныԥшуеит.
Ԥшыхәра ицаз Алимгьы дрылан, рҳәеит, иаҳхаагаз
ҳара иаадыруеит.
Иахьа Гәдоуҭатәи акинотеатр «Дружба» аҟны
ҳкомендант Ингишьҭер Нарманиа дықәгылон. Гагра
аҳәаҭҳагацәа аанкылашьа шрымамыз дазааҭгылеит,
ажәлар рышҟа аҳәарагьы ҟаиҵеит, ирыцхрааразы…
Игор Ҭыжәба дыршьит, рҳәеит, аиаша ҳаздырам.
Еибашьҩык: ари сара Гагра итҟәаны изгеит
ҳәа, атанк иманы дцаны аҩны иргылеит, рҳәеит.
163

Ааԥынра анааилак цәаӷәагас иҟаиҵарц игәы иҭазар
акәхап…
Даур Агрба ишьапы, амина аҵаԥжәан, имыхәо
иҟалеит, рҳәеит.
Уаха Аҟәа ахы иақәиҭыртәырц ргәы иҭоуп, рҳәеит.
Ирҳәо уҳәар…
Октиабр 15. Аҷандара ԥҳәыск акыраамҭа дыцәаны дааԥшит, ассирқәагьы лҳәоит, рҳәеит. Абҵара
жәаа-ҩежәи ҩба рзы акыр ихьанҭахоит, нас ҳара
ҳаиааиуеит ҳәа лҳәеит, рҳәеит. Нас даҽа шықәсык
иаҳагьы ихьанҭахоит, уинахыс зегьы бзиахоит ҳәа
лҳәеит, рҳәеит.
Даур Агрба ишьапы хырҵәагәышьеит: иаҳҵәыуеит, иаҳхьит… Вова Агрбеи, Анатоли Қапбеи, сареи Гивии Аламиеи ҳрышьҭаланы Ешыранӡа ҳцеит, аха аӡә дубо иҟамызт. Гагрантәи иааргаз ҳәаҭҳа
машьынак ҳԥылеит, ирҩашьарц акәхап, 61-91 аномер аарҳәны ианеиҭа, 16-19 ҳәа аалҵит.
Ахәышәтәырҭаҿы Даур аоперациа изыруан. Гивии Алими – аби ԥеи рҽырӷәӷәаны иҟан, сара сылабжышқәа сзыҵәахуамызт. Зегь реиҳа зҽырхаҵаны
иҟаз Аграа ран Жениа лакәын. «Аат, ахаҵа дзиуа, ианаҭахха иԥсадгьыл ихьчароуп, нас ишԥа!» – лҳәон уи
хәҩыуаак ахы иззаҿагылаз аԥҳәыс – Ахаҵамԥҳәыс!
Октиабр 16. Иахьа Аҟәаҟа аҭел ҳасуан. Ҳаҩны
ԥҽны даҽа зныкгьы иҩналан, раԥхьаӡа иргыланы,
сышәҟәқәа рыҭрақәа ишырҭаз иаадәылганы иргеит, рҳәеит. Схәыҷаахыс еизыскуаз сышәҟәы лыԥшаахқәа. Иахьак схы сцәымыӷханы сыҟоуп…
Афон инаркны Гьечрыԥшьынӡа адәыӷба бжьарҵеит, рҳәеит. Иагьиашаҵәҟьаны хәылбыҽха адәыӷбабжьы геит. Ура-а-аа! Уи абжьы шаҟа игәыкыз здыруаз
сара соуп.
Октиабр 17. Алим Ешыра аҭабиа дахьҭатәоу уаҳа
дааҭыҵӡом. Саид иаб даараӡа дыгәхьааигоит, рҳәе164

ит. Иахьак уи дааны Москваҟа аҭел данасгьы, џьара
ицазаарын, иԥа диқәымшәаӡеит.
Иахьа Зураб Ашәба (Каликәа Ашәбеи Ҭина Чхеиӡе
рԥа) дыржуан. Амитинг аҟны ацәажәара сықәшәеит.
Иахьа Игор Ҭыжәба дышьны дааргеит. Дҳаман
иабхәараа – Аџьаа рымӡырха ҳанынҭала, ԥсраҽнынӡа исхашҭуам уа хәыҷгьы-дугьы, гәылагьы-злагьы, уагьы-ҭынхагьы иныҟарҵоз. Раԥхьа ирбаз рымаҳә иакәымзи, рыцҳа! Насгьы Игор даара дыҷкәына хаан, дымԥышәырччакәа дцәажәаӡомызт. Зегьы-зегьы ргәы далсит.
Октиабр 18. Иахьа Игор Ҭыжәба иԥсыжран. Абжьыуаа рӷьырак Гәдоуҭа араион аҟны ишыҟоу
мҩашьо, уа зегьы еизаны, ҳаҭыр ду иқәҵаны
дымҩаԥыргеит. Ицҭахаз Гиви Џьапуеи иареи ирызкны амитинг еицымҩаԥаагарц акәын, аха Аџьапуа
вертолиотла Тҟәарчалҟа дҳазгозар ҳәа иалаган – иалымҵгәышьеит. Игор Ҭыжәба изкыз амитинггьы
амҩаԥгара сара исықәшәеит. Иацы – уи, иахьа – уи.
Октиабр 19. Владимир Басариа иҷкәын Адгәыр,
иԥсы ааиҭеикырц аҩны дахьааиз, ихьӡи ижәлеи ҩны
иџьыба ишҭаз иан илбеит. Дышҵәыуозгьы иаалыршеит, рҳәеит.
Иахьа ҳаибадырит ачечен еибашьҩы Ширвани Басаеви сареи, алегендартә еибашьҩы Шамиль
иашьеиҵбы. Уи ҩажәи хԥа шықәса ихыҵуеит, аӡәы
дишьхьеит узҳәарым. Ширвани исзеиҭеиҳәон Гагра
анҭадырцәуаз, ақырҭқәа ирзааргоз ахҭыс ссирқәа
ртәы.
Автомат 30 м. ихысуеит, апулемиот – 45 м., аснаипер – 1500 м. ауаҩы дишьуеит. Аибашьраҟны
умшәаӡои ҳәа уи саниазҵаа, абар исеиҳәазгьы: «Сара
сзыцәшәо аӡәызаҵәык ауп – Аллаҳ, иқәнагам акы
самхаҟаҵар ҳәа. Насгьы ушиашоу анудыр, удгьыл
аӷа данықәу – амалахазгьы ушәаӡом, уанымшәа –
уԥсӡом. Аԥсуаа уажәшьҭа еибашьцәа дуқәахеит…
«Иахьшәарҭоу изымцо аҷкәынцәа – сара
исҭахӡам!» – лҳәоит ҳан.
165

Октиабр 20. Иацы Муса Шанибов Аԥсны дааит. Уи
хҭыс дууп зегьы рзы.
Иахьа Гьаргь Гәыблиа Аҟәантәи дааит. Ҳинтеллигенциа ралгара иаҿуп, еиҭныԥсахланы, ҳәарас
иаҭахузеи! Иџьашьатәуп: агырқәа аԥсцәагьы ирыҭнырԥсахлаӡомзаап. Ари аибашьраҿы шьҭа шәара иаҳа бџьарда шәеибыҭоуп, иаҳа шәеибашьуеит,
ҳшаҵахоугьы аабоит, аха аамҭа кьаҿк иалагӡаны
ҳҽеибыҭаны ҳаиҭашәабашьуеит, рҳәозаап ақырҭқәа.
Уажәыкгьы ҳазиааиндаз, анаџьалбеит?!.
Аҟәа ауаа маҷҩуп, иалҵны ицеит, рҳәеит, амала,
бџьар ӷәӷәала аҽырхиара иаҿуп, рҳәеит.
Кама ҳлацәажәон. Даур ишьапы ахҵәара уигьы
дашьцыло далагеит. Аамҭа зегьы ахәышәтәуеит,
афаст! Саид хәыҷы длыпҟазаап, Анрии Кристинеи
Аԥсны иахьаанхаз иара дахҭынҟьаны.
Валери Џьениа дзыҩналаз ашәануа иҩны ссир
збон. Ҩбаны еихагылоуп: хыхгьы ҵаҟагьы аҽыкәабарҭақәа аҭаны, ауадақәа рыҟны аҽы урхәмарып.
Адгьыл иаҵанакуа уҳәару, аихаҳа иҟоу уҳәару… Нас,
ашьшьыҳәа дыҟазарауази, уара! Аԥсуаа ҳааибаны
дынхомызт рҳәеитеи! Ииҭахызи ашәаныуаҵапажә –
Квитатиани?! Ҳара ҳтәқәа Аԥсны далганы доурышьҭзаап, уаҳа арахь даныхынҳә, ихы шхырҵәоз агәра ирганы… Валери, уи иҩны ачечен еибашьҩы Ширвани
Басаев ихьӡала иҟаиҵарц даҿуп.
Гәымсҭа. Аҳәааҿы ҳаибашьцәа инхәыҵырҳәҳәаны ҟьап ҳәа знык акы анааҭдырҟьалак, егьырҭ
бзарбзанла… сааҭк ихысуазаап. Уажәшьҭа зегьы
нҳарҵәеит аныргәахуа аамҭазы, аԥсуаа амырзакан
арҳәо, икәашо иаақәлоит, рҳәеит. Еи, Даҭо! Еи, Вахо!
Еи, Бесо! ҳәа, – ирызҿыҭны, ранацәа рыхәгьы рырҭозаап. Егьырҭ уи иацаапкны даҽа сааҭк бзарбзанла… ихысуеит, рҳәеит…
Октиабр 21. Рушьни Џьапуа рациала Тҟәарчал еибашьуа иԥа Баҭал диацәажәон. Уи сабхәында Гари166

гьы дибозаарын. Ус анакәха еибгоуп, амала, абжьыуаа рықәхра иаҿӡоуп, рҳәеит, ҳаӷацәа.
Аҳәса ахьааидтәалаз иаха ирбоз аԥхыӡқәа аацәырыргоит, аҳәаха рибамҭо. Акаҳуа иаԥшуеит.
Иџьоушьаша, зегьы агәыӷра дуқәа рнырхуеит.
Иахьа Гәдоуҭа ҳалаланы ҳашнеиуаз дааҳҿаҳаит
Ҭырқәтәыла жәеинраалала санықәгылоз, Сҭампыл
азааигәара иҟоу ақалақь Гебза инхо аԥсуааи сареи
ҳаиԥылараан, аԥҳәыс дысзыбҳәозар Аԥсныҟа снеиуеит ҳәа Ада илазҳәоз Шьандуан Ажәанба. Иавтомат ихәда иқәҵаны, Ҭырқәтәылантәи аԥсуаа ицны,
Аԥсназы деибашьуан уи уажәы. Исгәалашәоит, Сҭампыл санықәгылозгьы дааит уи, амала, ижәны дыҟан.
Амҵ ԥыруазар иуаҳаратәы ажәеинраала саԥхьо сышнеиуаз, дысԥырхагахо даналага, али-ԥси рыбжьара ҷкәынцәақәак аакылсны, даарылԥааны дыргеит.
Алтә ныха ҟадыџь, иунамырҟаҵоҳәа иҟоузеи! Шьандуан Ажәанба жәаха нызқь доллар иманы Аԥсны
даазаап, ишаанагара иҟоу дгьылк ихәҳаразы. Иабацәа
икарыжьыз адгьыл иара долларла иааихәар акәхеит
усгьы… Ҳара ҳтәқәа уи ҩажәижәаба нызқь доллар
изыркзаап. Ус, аибашьра ианалага, аԥсыуа ҷкәынак
автомат иаадырхәан, уаанӡа долларла изаамхәаз иабацәа рыдгьыл, уажәы шьала аҿыхра даҿуп…
Иахьа Борис Ҭыжәба имашьынала Лыхны саҳәшьа
лышҟа ҳцеит. Ҳнатәаны ҳхәы напы аҳмыркыцкәа,
санхәыԥҳа Жана Ԥачлиа машьынак азны лҩызцәа
лыманы дынкылсит, аха ҳара ҳанылба даақәгьежьааны дааит, заа илыздырмазеихьаз аԥечқь лыманы.
Лкаиф бжьаҳхгәышьеит.
Иахьа телехәаԥшрала сықәгылара ыҟан. Ицәгьамызт ҳәа сгәы иаанагоит, акызаҵәык ада: Камыгә
Агрба иԥҳәыс ацынхәрас, иан самхаҳәеит, афаст!..
Октиабр 22. Иахьа Валери Гамгиа иҵәыуара ҳаҟан.
Дәрыԥшь. Уа Гамгиак дынхозаап. Дзакәытә уаҩузеи,
изакәытә баҩхатәроузеи мҩабжара иҿахҵәаз.
167

Иахьа Афон иалахысуан. Ҩыџьа ршьит, ҩыџьа
хәны Гәдоуҭантәи агоспиталь ашҟа иааргеит. Ашьа
рҭахын. Даур Агрбеи сареи ахәышәтәырҭаҿы кыраамҭа ҳаицәажәон. Жәаа шықәса зхыҵуаз ԥҳәызба қәыԥш бзиа дибозаарын, иара ҩажәи жәаҩа
ахьихыҵуазы илуамызт. Уажәшьҭа шьапыда сызҭахыда, уи азҵаарагьы салгеит, иҳәагәышьеит.
Сшьапы хҵәоуп ҳәа сара ахыларҟәра зҭахыда, дара
сраҭәарымшьо…
Апансионат «Гәдоуҭа» сахьааиз исарҳәон, Москвантәи Кама дшасуаз, илҳәазгьы: «…Даур усгьы
дыбжахеит, Алим ма ҳаҩны дазышәыхьча!..»
Саид иан данылыпҟалак, ус иҳәозаап: «Мама,
уаҵәы Алимка даауеит!..»
Владимир Агрба исеиҳәон: «Ақырҭқәа уажәы
ахысра ас издырӷәӷәаз, абҵара ҩажәи хԥа рзыҳәа
ҳара ҳтәқәа иҟарҵаз аультиматум нҵәоит азоуп».
Гамсахәырдиа ибзоурала Жәыргьыҭ ахахьы ачеченцәа алалеит, рҳәеит.
Аҟәа аҳаиртә баӷәаза ҳара ҳтәқәа ахыкәшара
иаҿуп, рҳәеит.
Чечениантәи аҳаирпланқәа хԥа ҳзааит, рҳәеит.
Иацы Кәасҭа Ченгьелиа еиҿикааз ансамбль «Аиааира» ҳпансионат аҟны иқәгылон, ҳара ҳаҟаӡамызт,
иҵәыуа акәын ишырзеинырҟьоз, рҳәеит…
Иахьа ашьжьымҭан ақалақь ҳахьаалагылаз,
акаҳуажәырҭахь дыҳәҳәаны ҳамҩахигеит Џьансыхә
Аҭәмаа: иаха телехәаԥшрала иссирны уқәгылеит,
ҳгыланы уныҳәаҿа наҳкылеит, иҳәеит. Аџьырмыкь
аҟны сеибарбо ҳәсақәак акы иаҿын, аԥсраҟынгьы…
Еҳ, изаҟароузеи уҳәарауазеи, ателехәаԥшра амч!
Октиабр 23. Ашьжьымҭан Борис Ҭыжәба иԥҳәыс
Алла Аҟәаҟа дылзасырц далаган, иамуит. Нас Москваҟа Кама дылзасит, уахьтә длацәажәаразы. Кама
Аҟәатәи ҳгәылацәа Сиҷинавараагьы лзасуазаарын,
Ада ҳлыхьчааит ҳәа.
168

Иахьа Валери Гамгиа дыржуан. Гәдоуҭа акультура
Ҩны аҟны дыкҿаҵаны амитинг ду ҟарҵеит. Кәтолаа
ҳахьӡала Шоҭа Чкадуа дцәажәеит. Аԥсы днаихагыланы Муса Шанибов ииҳәаз ашьҭахь, уаҳа цәажәара
аҭахымызт. Апап дихаԥхьеит. Иацгьы иахьагьы сгәы
далысхыҵәҟьеит, Валери рыцҳа!
Амитинг аҟны иааҳалаҩит Москвантәи иааз
аҳақьымцәа, Даур Агрба ишьапы еиҭахҵәатәуп шырҳәаз. Даур иҩыза Беслан Быҭәба, рыхә шәаны Москвантә хҩык аҳақьымцәа ааишьҭит. Ҳаибарыҩны
ҳахьнеиз ишьапы ахҵәара иаҿын. Аа-а, дышԥахәаауаз, анаџьалбеит!
Уи иаб Гиви исеиҳәон: ҿыц еиҿыркааз хәышәҩык
ар, амала, крыфо уаҳа ҳзыԥшуам ҳәа ишгылаз…
Иаха ҳпансионат аҟны каҳԥык деимакны ачеченцәеи ҳара ҳтәқәеи ахьеисыз, еиҟәызкуаз Вова Агрба
еиқәа ҩ-хык ақәшәеит.
Апансионат «Гәдоуҭа» иакуеит 360-ҩык, иҩноуп
575-ҩык. Оумагьы азаарцоит…
Октиабр 24. Иахьа амш бааԥсуп. Аҩны сҽааҩнакны Валери Гамгиа сизхәыцуан. Иагьызҩит астатиа
«Аԥсынҵрыда». Ҟаҳ, шаҟа исцәыуадаҩзи, анаџьалбеит!..
Беслан Быҭәба иааишьҭыз аҳакьымцәа, мызкы рыхә шәоуп, аԥсуаа ирыцхраарацы. Вишневски
ихьӡ зху Москватәи аинститут аҟны ахә шәаны Даур
иҭыԥ мазеиуп, рҳәеит, абҵара ҩажәи фба инаркны.
Уа хԥа-ԥшьба шықәса ауаа азыԥшны игылазаап.
Алими Даури рпаспортқәа Аҟәа инхеит, Москваҟа
излацо ак ҟаҵатәуп. Алим ирхәҭа ааныжьны дцаӡом,
Даур уи ида шьаҿак ҟасҵом, иҳәеит.
Кама слацәажәон: Бесик Сиҷинава дылзасуазаарын. Аҟәатәи ақырҭқәа даара ишәозаап: ҳрыцхраар
рҭахуп. Уара убра ушыҟаз ҳаҩны ишԥаҩналеи ҳәа
аниалҳәа, оума азаарцон сара сакәымзар иҳәазаап.
Иудыруазеи снапҩымҭақәа нхахзар?! Иаха Қарҭ адгьылҵысра ҟалеит, рҳәеит. Анцәа дыҟоуп хымԥада!..
169

Октиабр 25. Амырзакан аҭабиаҿы иадырҳәон,
иацкәашар аӷа ибарҭан, дреихсыр ҳәа ишәон, иара
аҵәыуара иаҿын.
Игор Ҭыжәба инышәынҭраҿы ҳахьнеиз, ҳсанитар
ӡӷабцәа ахьжыз аӡы иҵнахын, анышә ҿыц ԥырҟон.
Иахьа иҳаҳаит Кындыӷ ақыҭан иршьит ҳәа Жоржь
Ҭыжәба иԥҳәыси иареи, жәаҩа шықәса зхыҵуаз
имаҭа Радеи. Жоржь акьыбачымазара ихьуаны ихы
дамыхәо дышьҭан, рҳәеит.
Даур уаҵәы Москваҟа дыргоит: зықьмааҭ исҭеит,
снапы бзиоуп ҳәа.
Борис Ҭыжәба иԥҳәыс Аҟәа дахьаанхаз хьаа дус
имоуп. Зқьҩык рсиа ҟарҵеит, иаагатәу ҳәа, арахь
уажәазы иаарго шәҩык роуп. Аҟәа иаха 180-ҩык
аԥсуаа цаны иалан, ақырҭқәа ианааилахәла аӡәгьы
ддәылҵӡом, рҳәеит.
Игор Ҭыжәба истол еиқәаҵәахьтә ҳшаауаз ачечен
Ширанди ҳареи ҳпатреҭқәа еицҭаҳхит. Аҟәантәи
ауаа аазго Александр Анқәаб дааит – Алла дыҟаӡам.
Борис хьаа дус имоуп.
Игор Ҭыжәба иџьыба иҭырхит, рҳәеит: азажигалка, ҩ-каканк, аџьар, авалидол, хәба-хәба ицоз
жәамааҭк, патронак – аҵыхәтәан азы иҭахызар
акәхарын, рыцҳа. Аамҭа мыжда зегьы ахәышәтәуеит усгьы. Даныржуаз аҽны иани иаби ицәнымхоз
џьаҳшьон, иахьа иаҳа даҽакала иҟан…
Октиабр 26. Санхәыԥҳа Лонда, лыԥҳа Ирма хаҵа
дцеижьҭеи мызкы цқьа иҵӡом. Амаҳә иани иареи
рҿаархан, маҭәақәак рыхәҳарацы Аҟәа иахьааиз,
аибашьра аарышьклаҳан, уажәы апансионат «Гәдоуҭа» иаанагеит. Кәтол аҭацеи абхәеи ԥшны итәоуп.
Лондараагьы, Ешыра рыҩны абомбақәа ақәҳауа ианалага, лхәыҷқәа лыманы арахь дааит. Абра еибабеит лымаҳә хәыҷи лареи. Уажәшьҭа, шәара шәазхәыц,
урҭ реиниара шыҟалазгьы.
«Сангьы, сабгьы, саргьы – зегьы ҳанҵәааит, амала, Аԥсны аиааира агааит! – иҳәеит жәашықәса зыхганы иааз Ерик Ҭыжәба.
170

Даур Агрба ишьапазы иахьа Москваҟа дыргеит. Уи днаскьаганы аҩны амӡырха иахьааҭалаз,
иаб иашьа иԥа, аҿыц ныҟәа Дауҭ, ҩбаны еихагылоу
рыҩны, хыхьынтәи длалҟьан, ахаҳәчаԥа дықәҳаит.
Ҩаԥхьа ахәышәтәырҭахь… Ахәыҷы иан Даур дицуп.
Дымԥсуандаз, анаџьалбеит!..
Афон, абжьыуаа рыҷкәынцәа кәашон, рҳәеит,
Очамчыра ахы иақәиҭыртәит ҳәа. Уи аамҭалатәын.
Гәдоуҭантә Очамчырала Аҟәаҟа ажәылара згәы иҭаны ҳар згаз абаржа, амшын цәгьахан изыӡхымҵӡеит. Иандәықәлозгьы арныҟәаҩ сааҭк дагханы дааит,
рҳәеит. Чарҳәарак ыҟамындаз, анаџьалбеит!
Ҳарҭ, апансионат аҟны иҳацәажәоз Муса Шанибов, лассы шәыҩнқәа рҟны шәҟалоит иҳәан, ҳгәырӷьаҵәа ҳаԥшын.
Игор Ҭыжәба иԥсхәраҿы, уи иаб иашьа Мурман,
Ҭыжәԥҳацәа зегьы даарылагьежьны: рыхьтәы хәдхаҵақәа, рлымҳарыҩқәа, рмацәазқәа уҳәа рымихит
абџьар аахәаразы.
Октиабр 27. Апансионат «Гәдоуҭа» иҩноу хәыҷи
дуи ҿаасҭарас иааҟарымҵо ҳәа акы ыҟам. Аха аибашьрахь Аҟәаҟа анырҳәа, зегьы еицгылеит.
Иахьа Гәдоуҭантәи ашәаныуа екстремист Квитатиани иҩны шәҟәы гәарҭак срыладырԥшын, Пушкин иҩымҭақәа реизга ҩ-томкны иҟаз рылысхит,
егьырҭ рӷьырак зегьы қырҭуа шәҟәқәан, машәыршәа Аԥсны аӡбахә зҳәоз акызаҵәыкгьы рыламызт…
Кәасҭа Ченгелиа ашәа ианиҵон Кьыршьал Чачхалиа иажәеинраалак. Изеиԥшроу шәахәаԥши ҳәа
уи Никәала Кәыҵниеи Рауф Ебжьноуи идирбеит.
Ианаԥхьа, урҭ аҩыџьегьы аччара иалагеит. Никәала Кәыҵниа дызхыччо еилкаауп, аха Рауф Ебжьноу
дзырччоз ауп исзеилымкааз.
Шамил Ԥлиа алаф дшаҿыц даҿуп: «Зыҳәсақәа
зҭахымыз гәырӷьаҵәа иҟоуп, Аҟәа иныжьны иаан,
иахьа-уаҵәы ҳақалақь абомбақәа аларыжьраны
иҟами?!»
171

Очамчыраа рыҷкәынцәа ишьуи ихәуи ҩажәаҩык
иреиҵам, аӷацәа шәҩык иреиҳауп, рҳәеит, ишьу.
Очамчыра рымгази, абираҟкгьы ахадыргылазаап, аха… Абаржа ҟадыџь иақәгәыӷны имжәылакәа
иҟам, арҭ зыӡхымҵит умҳәозар… Абрада џьаргьы
ихьамҵыцызт ҳаибашьцәа.
Валери Џьениа ачечен дҭаҩны Квитатиани иҩны
ииҭарц даҿуп.
Никәала Ҳашыг Аҟәантәи дааижьҭеи такәы
шҵуагьы, Гәдоуҭа дҳамбацызт.
Октиабр 28. Абжьыуаа рыҷкәынцәа ҩажәаҩык
шьуп, рҳәеит. Изусҭқәадашь, анаџьалбеит?
Гагра қырҭуак иҩны цәашьыла аҷышәшәы иаирган, аԥсуаа аннеи: «Аа, мхедрионаа сыҩны шырблыз!» – ҳәа ихы алаҿихуан, рҳәеит. Иҩнаҵаҟа ианныҵала, ааҵәала ашьақари ачашылеи ҩнажьзаарын…
Игор Ҭыжәба иԥсыбаҩ аӡы аҵалеит.
Абжьыуаа рыҷкәынцәа иҭахаз рсиа Жана илбазаап: Ҭыжәба ҳәа уаҩы даным, Џьапуаҳәагьы… лҳәазаап. Доусы иара итәқәа роуп дзышьҭоу усгьы. Ара
Ада дгәаҭеиуеит, нахьхьи – Рушьни. Ада – лашьазаҵә изы, Рушьни – иԥазаҵә изы.
Иацуха Пицунда ааигәара ибжьысыз ашхәа,
Аҟәантәи Шәачаҟа ицоз, ҩажәаҩык аԥсуаа ҭан, рҳәеит. Ԥҳәыс хьанҭакгьы илықәнакын, уа хшара длоузаап.
Ашамҭаз Ерик Ҭыжәба рациала Тҟәарчал ддырцәажәарц дақәгәыӷуеит. Иҳаҳарызеишь, анаџьалбеит?!
Ԥҳәыск дыҳәҳәо дылбаауан: «…Саҳәшьаԥа иоуп,
сара зҽызшьыз, саҳәшьаԥа…»
Октиабр 29. Иахьа абжьыуаа рыҷкәынцәа иршьыз
жәахаҩык рсиа. Ахра Берзениа ҳәа иану Толик иԥа
иакәзар – дыхҵәеит – иԥазаҵә.
Аҟәа, ақырҭқәа заҵааира аҿырӷәӷәара иаҿуп,
рҳәеит. Гәдоуҭа зегьы есҽны рҽеиҭаркуеит. Еиҳараӡакгьы ахәԥсақәа уаҩы дрыхәом.
172

Агыруа уӷәҟаҵаҩык дыҟаӡамкәа иԥҳәыс ауӷә
лҭизаап. Данааи иалҳәеит. «Изгада, бара?» –
«Ҳгәыла, ацәаӷәара дшаҿыз иуӷә хжәан, дыҩны дааит…» – «Нас, шаҟаҳәа ибҭазеи?» «Уара ишуҭиуаз
исҭеит – жәамааҭк ҳәа!» – «Аа-ит, иахьа уи аамҭа
ыҟан, иара имыхәҳар ада ԥсыхәа имаӡамызт, жәаба закәызеи, жәохә мааҭ ҳәа ибырхәҳар акәын!»
ҳәа, агыруа иԥҳәыс даалысуа дипҟеит, рҳәеит.
Октиабр 30. Иахьа ҳпансионат сыҩнатәоуп. Уи
ахәыҷқәа ирхагаланы оума азаарцоит. Амра дыҟан:
Шамиль Басаев ирхәҭа иманы дцеит, лассгьы Аҟәа
иақәлоит, лҳәеит. Иашьа дара рыҩны дыҩнами, илдыруазар акәхап…
Иаха Ешыра ахысра ӷәӷәа цон. Ҩыџьа аерманқәа
ршьит, ирацәаҩны аҩынқәагьы рблит, рҳәеит.
Автобус азна аԥсуа партизанцәа, Очамчыра
рымҩа ԥырҵәан, ишҭаз амца рыцраҵаны, зегь рыблит, рҳәеит.
Уҳәан-сҳәан мыждак оума ҟанаҵоит, имцны Анцәа иҳәааит.
Баграт Шьынқәба дааргеит, рҳәеит. Абжьыуаа рыҷкәынцәа ацхыраара рмоур иҭадырхоит ҳәа
иҳәеит, рҳәеит. Заҟа ииашоу сыздыруам.
Кама Москвантәи дҳацәажәон, лхәыҷгьы-ларгьы
ҵәыуеит, аҩныҟа аара рҭахуп. Саид хәыҷы аҭел абжьы ангалак: «Шәӡырҩы, Гәдоуҭа!» – иҳәозаап.
Иахьа Хәаԥ Анқәаб ҷкәынак дырҵәыуон, еиҵбы
мышҩажәа раԥхьа дҭахахьан. Реиҳабы аибашьра
даҿуп. Хҩык аибашьцәа ран, рыцҳа, аӡәы иҟны даагәышьеит. Уигьы дшылзынхо лдыруазар…
Октиабр 31. Ашьжьымҭан аџьырмыкь аҟны сымнаӡацкәа аҳақьым Шалуа Гыцбеи аӡбаҩ Хьырсон Дашелиеи сааныркылан, Бабиаа рыцәаӷь иазкны жәабыжьк сарҳәеит, Шеварднаӡе идкыланы.
Уаха асааҭ ... рзы Аҟәа иақәлараны иҟоуп, рҳәеит, ашьыжь. Адеи сареи иаабеит ар рыла иҭәыз
амашьынақәа жәпакы уахь ишцоз.
173

Иџьашьатәуп: хҩык аԥсуа тҟәацәа рзы фҩык
ақырҭ тҟәацәа рҭахуп. Хәҩык аԥсцәа рыԥсыбаҩ
азыҳәан – ҩажәаҩык агырқәа рҭахуп. Аԥсуаа ҳаԥсцәа шынҳмыжьуа рдыруеит, дара ртәқәа хәы рымаӡам, акгьы иаԥсаӡам…
Роза Черқьезиаԥҳа. Уахатәи ателедырраҭара
мҩаԥигон Аԥсны аҵареи акультуреи рминистр Нодар Ҷанба. Ажәа зиҭазгьы Роза Черқьезиаԥҳа лоуп.
Уи Анцәа ду иҟынтәи даашьҭуп, рҳәеит. Умԥсыр
иагьа убап. Лара дагьссируп аиашазы. Ҩ-сааҭк ирзынаԥшуа дцәажәон. Амҩаԥгаҩ дааникыларцгьы
иҽазикуан, аха лара усԥырхагамханишь ҳәа лҿыналхон: Аԥсны анырша бжьҩык амаалықьцәа азишеит
Анцәа. Знапы ианиҵазгьы дыԥҳәысуп, уи Аԥсны
Ҳа лыхьӡын. Хҩык аԥацәагьы лыман. Руаӡәы ақырҭ ԥҳәызба ԥҳәысс дигеит – убри риашашьа змам
гха духеит Аԥсны азы. Аԥсуа атәым милаҭ ԥҳәысс
димгароуп. Ҳаламыс, ҳчеиџьыка, ҳқьабз – зынӡа
ихазуп. Аԥсны ҭиуп, иҭиуп аԥсуа дгьыл, убри аҟнытә
адгьыл ҿыхра убриаҟара ихьанҭоуп, шьацқьала
икәабатәхеит, уаҳа хнырҳәышьа амам. Аиқәаҵәақәа
ҳабашьит, аха ҳара хымԥада ҳаиааиуеит. Анцәа
дхаҵалатәуп. Аӷьычра мап ацәклатәуп. Арӡынба –
Аԥсны даҳны Анцәа дишан, дазааишьҭит. Иԥырхагақәоу шырацәоугьы иара даиааиуеит. Уи ашьҭахь
дгылоит даҽаӡәы, дагьыцәгьахом. Нас дииуеит ҵеи
лашак: Ешба ижәлоуп, Ԥсоу ихьӡуп. Аамҭа убри иагьитәхоит. Анцәарныҳәарақәа икарыжьыз зегьы
ҿыц ишьҭыхтәуп, аӡиасқәа иахҟьашьыз зегьы рыцқьатәуп. Аныхақәа шьҭыхтәуп. 1989 шықәса иазкны ҳажәлар Дәрыԥшь ныхамҵа Анцәа ианиҳәа –
инаигӡеит, аха ҳара уи иҭабуп ҳәа иаҳамҳәаӡеит…
аҵыхәтәан, уи хҩык аҭауад жәлақәа змоу, хԥа-хԥа
ҽыҭ рнышәнапқәа рыманы, ацәашьқәа ҟаҵаны,
амҽышазы Лыхны инеирацы рыдылҵеит…
Дцәажәон Роза Черқьезиаԥҳа аԥсышәа цқьала, зынзаҵәык аурыс ажәак лцәалашәан: «Саҭам174

зааит!» – ҳәа абырсааҭк аара лхы инадылҵеит. Ари
аԥҳәыс, иагьиашаҵәҟьаны, хымԥада Анцәа дихаҭарнакны Аԥсны даашьҭуп.
Ноиабр 1. Иахьа апансионат «Гәдоуҭа» аҟны
акрыфарҭа аадыртит. Ибзиангьы еиҿыркааит. Асолдаҭцәа равтоматқәа кны иахылаԥшуеит. Уаанӡа
крахьырфоз апансионат «Осетиа» аҟны акы аанырмыжьит: саани, ҵәыцеи, мҳаҵәи…
Иахьа аҳаирпланқәа ҳазиашаҵәҟьа ихаланы,
амшын иалахысуеит. Иныҟарҵозеи уҳәарауазеи!
Раԥхьа амшын гәы ихалоит, нас ауп ахысыбжь анго.
Издыруада уи зызку, ауаагьы шәаны шаҟа еилаҩеиласуазеи! Иудыруазеи, лассы Аҟәа иақәларц ргәы
иҭазар?!
Рима Аҳашԥҳа даҳҭан. Лхаҵа Гиви Агрба ар иманы Аҟәа ахахьы, Шромаҟа дцеит, лҳәеит.
Сара сыхшыҩ еиҭаԥаны саман Гаграҟа ицоит.
Исҭахым сара уажәы уи ақалақь абара, избанзар
уи иадҳәалоуп схәыцра хаақәа рацәаны: иреиӷьу
споемақәа ахьаԥысҵаз, апародист Александр Иванови сареи ақәгыларақәа ахьеицымҩаԥаагоз. Борис Гәыргәлиеи сареи, ҽнак кәапеишәа ззал ҭәыз
аԥсшьаҩцәа рҿаԥхьа ҳақәгылон. Амҩаԥгаҩ Лиолиа
Тәанԥҳа дҩагыланы сҩыза лхы наиқәылкуеит:
– Ажәа имоуп Алмысхан Гәыргәлиа!
– Беилагама, бара, Лиолиа? – аччара сызнымкыло
слызҵаауеит, сара сҩыза иаб ихьӡ ҳәаны азал дахьыдлырдыруа.
– Ара итәоу аурысқәа рзыҳәан, Алмысхан Гәыргәлиагьы Борисгьы зегь дара ртәоуп.
Сара ажәа ансылҭозгьы, иара убасҵәҟьоуп уи
сшыдлырдырыз:
– Уажәы ҳаизыӡырҩып, абаҩхатәра ҟаимаҭ змоу
апоет Хәамԥа Бебиа!..
Ари зегьы зхысҳәаауа: исҭахым сара мчыла
аӷа хәымга импыҵыркәкәааз, иԥыххаа-жьыххаау,
уаанӡа иссирыз ҳақалақь Гагра макьаназы абара.
175

Ноиабр 2. Иахьа Амра ҩажәи жәба шықәса
лхыҵит. Анаџьалбеит, заҟа иныҳәа дуқәаны ҳарԥылози ҳхәыҷқәа рира мшқәа. Уажәы ус иааҳгәалаҳаршәоит ауп.
Кәасҭа Ченгьелиа Гәдоуҭа дшааизҵәҟьа ансамбль
еиҿикааит «Аиааира» ахьыӡҵаны. Ашәа еснагь
иаҭахуп, алаф бзиа иаҩызоуп. Мықә, Шура Аҭарба ҳәа дыҟан, лафҳәаҩык. Иаб дыԥсны даныкҿаз,
уахык дааины аҷаԥшьацәа даарыдтәалан, ркьатеиах
шԥиҵәоз мацара ирымбаӡакәа, иҟьаҟьаӡа иаадыршеит, рҳәеит.
Иахьа Аҟәантәи дааит агыруа имоу Амҷԥҳак. Сԥеи
схаҵеи авертолиот иҭыргеит, сара цәгьамыждарыла
сырцәааит, лҳәеит. Арахь уи сышлацәажәоз збаз:
ари наҟынтәи анапынҵа лыҭаны даашьҭуп, угәуҽаныз, рҳәеит…
Лиуда Аргәынԥҳа лҭаацәа зыҩналаз аҩны сыҟан.
Изаҟароузеи, анаџьалбеит? Ишырҳәо еиԥш, хыхьгьы ҵаҟагьы аҽы урхәмарыртә иҟоуп, ма изакәызеи
абаҳчараҳәа иаҵаку. Гәдоуҭа ақалақь агәы ашшараҟны дынхон, арахь аԥсуаа ааибаны дынхомызт, рҳәеит. Иажәит ҳәа уи иаанижьыз икостиумқәа руакы
аџьыба иҭаз абӷьыц абарҭқәа анын: «…Лассы изыԥшаатәуп: ашифер, аҭаҭын, аҩы, акониак…» Аҽеимаа
асахьа ҭыхны иаҵаргыланы… Ҳара хыла-гәыла ҳаилаҵаны дара ачара ргәы иҭамкәа иҟамызт…
Ноиабр 3. Аибашьра мыжда иккаӡа иаанарԥшыз
рацәоуп. Валери Касланӡиа иԥа дычмазаҩызаап, уиоуп иаргьы арсҟак Аҟәа даанзырхаз.
Амҩан Фениа Аҩӡԥҳа дысԥылеит: ҳара ҳтәқәа
цәыӡла Шрома ргеит, лҳәеит. Сгәырӷьаҵәа аиааира
сыманы сшааиуаз, уа зԥа деибашьуа Жора Миқаиа
даасԥылеит: сгәыла уахьынтәи абыржәы дааит,
Шрома анеиразын жәа-километрак рзыбжьоуп ҳәа
иҳәеит, иҳәеит. Гиви Агрба ҳхәыҷқәа иманы деибашьуеит, иныдмырҵәандаз, анаџьалбеит!..
Паҷ Апба имаҳәыла иҩны кажьны, иҭаацәа иманы
Москваҟа дцеит. Уи Гәдоуҭа араион ҿыц аҟны дын176

хон, дшәаныуан. Паҷ иҭаацәа иманы уа дыҩноуп.
Иԥҳәыс Магнолиа ҳхәы рхианы астол ҳанахалыртәа,
Аҟәа ҳаҟазшәа ҳгәы иабеит, амала, ҳааҟәымҵӡакәа
зыӡбахә ҳамаз рыҷкәын еиҳабы Асҭамыр аӷа инапаҵаҟантә данаагаз атәы акәын.
Амшын ихықәгыланы Аҟәаҟа иԥшуан Рушьни
Џьапуа иԥҳәыси иареи. Бомборатә аҳаирпланқәа
акатаҳәа еишьҭаланы ицаны, абомбақәа Аҟәа иалажьны иаауан.
Ноиабр 4. Иаха ахәцәа рацәаны иааргеит. Ашьа
рацәаны ирҭаххеит. Автобус азна ауаа рыманы ицеит ҳпансионат аҟнытә. Ирхәыз ҩынҩажәижәаҩык
иреиҳауп, иршьыз жәаҩык. Шрома ақыҭан
ишакәым иҭахеит ҳа ҳтәқәа, ҳаирпланла ирхаланы индырҵәеит, рҳәеит, ахәашақәа. Дҭахеит Кама
аҵара лыцызҵоз лҩыза Мурман Гагәуа, дабиԥазаҵәын, амыжда!
Аҵхыбжьон, ҳацәа аԥсымҭазы Леуа Лакоба ашә
дасит. Сара сцәарҭа сылыууааны сындәылҟьеит,
саҳәшьаԥа ак ихьзар ҳәа сшәаны, иаб ибжьы ансаҳа.
Абар, иҟалаз: Кәтолтәи ҳгәыла Адамыр Коӷониа иԥацәа аҩыџьеи иареи Красноиарск, Ирбеиское аҳаблан
аус еицырымуаз абнаҿы, аибашьра ианалага, Аԥсныҟа идәықәлан ишаауаз, амашәыр иақәшәан, раб
дҭахеит. Гәдоуҭа ианааи, наҟ усгьы амҩа кын, аԥсы
дрыманы Лыхны саҳәшьа лыҟны акәыба иаҵазза ашҭа ианынҭала: анду далаԥсит, ан лгәы лкит,
дыҳәҳәеит… Рԥазаҵә Ешыра дмеибашьуази… Коӷониа Кәҷыҷ иаҳәшьаԥацәа Шьаҟрылаа, Алакәабақәа
рыҟны Акәаӷәаниа дыԥсны дшааргаз анраҳа, рыҩныҟа дыргарц иалаган, сымаҳә ихы иақәиҵеит. Нас
Шьаҟрылаа са сышҟа идәықәлеит сымаҳә дрыманы.
Ҳахьҩеиз ауаа ҳзыԥшны итәан, аҵх агәы шеиҩнашахьазгьы. Сара аиҳабацәа схы нарықәкны абасгьы
ҿаасҭит:
– Ҩышықәса раԥхьа Шьаҟрылаа ран лыдунеи
лыԥсахгәышьеит, Акәаӷәаниаԥҳа. Мчыбжьык аԥхьа
177

Витиа Шьаҟрыл иԥа Алхас дҭахан – диҵәыуеит,
дихьит. Анышә еиҭаԥиҟагәышьеит. Сгәы излаанаго
ала Коӷониаа раҳәшьаԥацәа ара ишыҟоу, Алакәабақәа, сымаҳә уоуп, угәы иалымсын, аха… Адамыр Коӷониа иԥсыжра уара азин умам. Азин змоу
Ашьаҟрылқәа роуп, раншьа иоуп, ран лывараҿы,
иаҳәшьа лыҟны днаган дыржуеит…
Убас иагьыҟарҵеит.
– Аԥсны зегьынџьара абомбақәа каҳауеит,
абри ҳашкол акы аақәымшәеитеи, уара?! – иҳәазаап ашәҟәаԥхьара згәы ԥнаҵәаз лыхнытә ҵаҩы
аашьаҟәк.
Иахьа зегьы рылахь еиқәуп: ҳаибашьцәа акгьы
рылымшеит.
Кама ҭелла ҳлацәажәон: Алим иацы днеит, иашьа
ишьапы хырымҵәои… Аха ҳара ҳтәқәа Гәымсҭа
ирит ҳәа телехәаԥшрала ианиаҳа, уаҵәы сымцар ҟалом, сара сыҟаӡамкәа Аҟәа иалалоит ҳәа хьаас икызаап…
Гари Ҭыжәба Тҟәарчалынтәи дааит: абжьыуаа
арыцҳара ду иҭагылоуп, ақыҭақәа танкла ирылахысуеит, иахьаԥсыуоу азы мацара иргәыдҵаны иршьуеит…
Ноиабр 5. Аԥсны аҭагылазаашьа шыхьанҭоугьы,
апансионат «Гәдоуҭа» аҟны зегьы ателевизор иакәшаны иаатәоит. «Абеиақәагьы ҵәыуеит» иалагоит
лассы. Иџьоушьаша, ари асериа рацәа змоу афильм,
есҽны иҵәылхуа иахыччоит џьоукы, арахь есыуаха
ахәаԥшырҭа рибаҭахуам. Сергеи Михалков зны, Асовет Еидгыла Агимн бааԥсны иуҩит ҳәа даныхҭарк:
сара ибааԥсны изҩит, аха шәара шәгыланы ишәҳәоит ҳәа реиҳәеит, рҳәеит.
Анаџьалбеит, изакәытә дырраҭара ссирқәоузеи
телехәаԥшрала ицо, аха ҳара ҳзын урҭ акгьы хаара
рыҵаӡам, ҳара ҳҟны еибашьроуп…
Ноиабр 6. Борис Ҭыжәбеи сареи амла ҳаԥсӡо ҳаналага, акәац аахәаны Лиуда Аргәынԥҳа лышҟа
178

иҳаманы ҳцеит. Ҳахьнеиз Гагра ирымоу уи лаҳәшьа
иҳалҳәон: Ақырҭуа еибашьцәа ҳгәылара инеины,
Хьиба ҭаҳмадак ахьы ҳаҭ ҳәа дыхҭаркит, аха акгьы
анизцәырымга, инеигәыдҵаны дыршьит. Аҩны
аԥхьаҵәҟьа аԥслымӡ икаԥсаз аҟны дагьыржит,
аха ишьапқәа рымҵәахит, издыруада џьара аӡәы
дымҩахнагар ҳәа. Ус, ишымгәыӷӡоз ҳара ҳаибашьцәа неит: – Шәырмеигӡан, шәырмеигӡан! – рҳәон
урҭ зегьы ахьеибашьуаз. Аха џьоукгьы, ҳшыҟамыз
анырба акәхап, ҳаҩны аацәырҳәны ирыманы ицеит; аибашьра ҳхысит, оҳ, гәышьа ҳәа ҳаԥсы еивго
ҳаштәаз.
Иахьа Москваҟа ҭеласраҳәа аԥошьҭаҿы сахьнеиз,
аисра дуҵәҟьа збеит. Иааҭгылаз амашьына «Волга»
дааҭыҵын ҷкәынак, ар маҭәа зшәыз аӡәы дисуа иҿааихеит. Изысуаз фархьк шиакәызгьы, акы дырзаҿакуамызт. Амашьына зтәыз иҩызцәа рацәаҩын. Егьи
уаҳа имч мхаӡо даналага, еиқәа лаишьклаижьын,
ҩыџьара иуаҭәа еихырҟалақәа надирбеит, икәшаны игылаз зегьы. Аисра иалагаз, амш го идәықәу
аԥсуа ҷкәынцәа роуп, егьи ҳзыхьчарц иааз ачечен
еибашьҩы иакәын. Сара уаҳа исзымчҳакәа ашырҳәа сындәылҟьан, снеины сҿы иҭашәоз расҳәеит,
иқәҵынгьы ицеит, рмашьына илҭатәаны, џьара,
қьафура…
Иахьа Тҟәарчал аҭагылазаашьеи абџьари ртәы
Владислав Арӡынба иарҳәаразы иааит: Иван Логәуеи, Павел Аӡынбеи, Игор Гәыргәлиеи.
Џьоукгьы ирҳәоит Владислав Арӡынба аӡәгьы
дизҵааӡом, зегьы иара ихала иӡбоит ҳәа.
Зны, гәыԥҩык еицны Жәыргь ашьха ианҩеи,
ахьча исасцәа дрызҵаазаап: Ага жәабжьыс иҟоузеи
ҳәа. Дара ахьча иааихлафны Чқәа Абыхәба ҳашкол
адиректорс дҟарҵеит, рҳәазаап. Уара, уи дҵарадоуп,
анапынҵараҵәҟьа издырӡоумеи, иџьеишьазаап насҭха итәаз аӡәы.
179

– Уара дуазҵаап, сара дсызҵаап, убас аусгьы иулап! – иҳәазаап ахьча иаҳаз ажәабжь дгылара наҭаны.
Очамчыратәи аштаб аиҳабы Даур Ҭарба ҩ-вертолиотк рызна абџьар Тҟәарчалҟа идәықәиҵеит, рҳәеит, аргьы ацҵаны. Иахьа ашьыжь СНГ аҳаирпланқәа,
Гәымсҭа ақырҭқәа ахьхысуаз, ицаны абомбақәа
рықәрыжьын, уаҳа хысбжьык аамгаӡац, рҳәеит ҳдепутатцәа. Сара урҭ рҟынтәи Москваҟа аҭел сасуан.
Борис Ҭыжәбеи сареи ҳаилыҵын, Иулиа Папԥҳа
лыҟны ҳаҟан: иарбанзаалак ишәаҳҭо ҳәа акгьы ҳамаӡам, акы ааҳауӡаргьы аԥсымаҭәақәа рзын иаҳҭахуп. Лҳәеит.
Баграт Шьынқәба маҭәа ҩазала мацара даан, ҿыц
деибырҭеит, иаргьы Москваҟа дцеит.
Аԥсуа телехәаԥшра ианналаго еснагь абас ражәа
ахы ркуеит: иахьа ԥшьынҩежәи хәба мшы ҵуеит
Аԥсны еибашьуеижьҭеи… Амшқәа шԥарыԥхьаӡои
уҳәарауазеи, рыцҳақәа!
Ԥсоу аҳәааҿы апориадок ҟаҳҵоит ҳәа ицаны
игылеит: Џьумка Миқаиа, Алик Логәуа, Алик Аҳәба,
Алик Дауҭиа… Крырзыҟаҵарушь? Аԥсны, ақырҭқәа
рмандаринақәа ҿыхны, иганы аерманқәа аурысқәа
иддырхәҳауеит. Аиааиразы аԥара аҭахуп, уи иара
Аԥсны ахаҭа иамоуп, иамагәышьоуп, аха еиҿызкаауа дабаҟоу?
Ноиабр 7. Ноиабр быжьба аныҳәа ҵәылхуа
ҳшахыччалоз, ҳахьҵәыуа ҳашԥаҟарҵеи, анаџьалбеит?!
Саҳәшьаԥа Баҭал Лакоба ишьҭоуп, Витали
Амаршьан иԥа Беслан ишьҭоуп, Гьаргь Жанаа иԥа
Ҭемыр ишьҭоуп… Иҟам.
Ефкан Цыба (Ҭырқәтәыла) дҭахеит, дҭахеит Бырзентәылатәи иааны еибашьуаз абырзенгьы…
Ноиабр 8. Борис Ҭыжәбеи сареи ҳҭаацәа ҳаманы Лыхныҟа ҳцеит, издыруада саҳәшьаԥа дырбазар еилаҳкаарацы. Иаха дааны дцеит, рҳәеит. Анцәа
180

иџьшьоуп. Ҳахьнеиз убасҟак ауаарацәа рҭан, ҳхы
ахыбааны ҳхынҳәит, амла ҳшакуазгьы. Ҳшааиуаз,
Витали Маршьан имаҳәыла иҟны дыҟамзи, Беслан
изын ҳрызҵаап ҳәа ҳаицырхашьшьы амӡырха ҳанынҭала, аҷкәын иан ак ҟалаз џьшьа, дырзымҟажо
цәгьала даҳԥылеит.
Амҩан Алла Рождественскаиа иҳалҳәон: Аҟәа
абомбақәа аларыжьуа ианалага, ан лхәыҷқәа ирмаҳарц азыҳәан, апианино абжьы рдуӡӡаны иалырҳәозаарын…
Ноиабр 9. Ада дычмазаҩхеит. Акы узымыҩуа,
акы узамыԥхьо аҩны уаныҩнаха – амш мыжда
аанҵәаӡом.
Ноиабр 10. Иахьагьы аҩны сыҩнахеит. Ԥсоу аҳәааҿы иҟаз Валикәа Касланӡиа исеиҳәон: аҳаҳаираҳәа амандарина мҩангара иаҿуп. Аԥсны иахьа
иаиааирц азыҳәан амал аҭахуп. Ара аҷкәынцәа аԥарарҳара иаҿуп.
Саргьы знык иҟоу збаразы аҳәааҟынӡа сшәыццар
сҭахын анысҳәа, ҳара хәҩык ҳаҟоуп – ҳмашьына уаҳа
уаҩ дакӡом, ҳгәыԥ аҟынгьы уаҳа аӡәгьы даҳҭахӡам
ҳәа сарҳәеит.
Иацы абџьар азы ахьы ахьеизыргоз, Ада лхьымацәаз заҵәыкгьы рылҭеит. Рыцҳа, Аԥсны!
Ноиабр 11. Витали Амаршьан иԥазаҵә дҭахеит – Беслан. Илымҳақәа ҿырхит, иԥынҵа ҿырхит,
нас ихы-иҿы рыблит. Лыхны дыкҿаҵаны дырҵәыуан, Гарԥ дганы дыржит. Лыхны аб дсыҳәан, ацәажәара сықәшәеит. Гарԥ, аԥсы дааихагылан, ашьхаруаа
еибашьцәа ихы нарықәкны ажәаҭынха иҳәеит аб.
Афырхаҵа Витали Амаршьан. Аҽгьы жәлала иҩуеит.
Ноиабр 12. Иахьак амш ссируп. «Амш бааԥсы шеилгарыз – ауаҩы бааԥсы дыбзиахонда!» – лҳәалоит
санхәа.
Дабаҟоу, дагьшԥаҟоушь, рыцҳа, сара сыԥсҭазаараҟны раԥхьаӡа сан ҳәа засҳәаз аԥҳәыс?!
181

Ноиабр 13. Очамчыраа рыҷкәынцәа Гәдоуҭа иааны абџьар аархәоит. Аҭаратәи ашәанцәа хәыҷқәа,
ҳбызшәа рымдыруеи, аԥсуа хәыҷқәа ирызҿыҭны, чарҳәара рзуны ақырҭқәа иддыршьит, рҳәеит.
Ҩежәи хәҩык ашәанцәа рыҿԥахны абна илалазаап,
аҭараа урҭ рыҩнқәа зегьы анырблы ашьҭахь.
Ноиабр 14. Ешыратәи ахысыбжьқәа иаҳа-иаҳа
рыҽдырӷәӷәоит.
Вова Агрба – Кама лабхәа иашьа, иацы икабинет аҟынтәи Москваҟа аҭел санасуаз, рҭаца шьҭа
дахьымааз игәала ааилыжжны дсацәажәан, иахьа
иԥхеишьоу здыруада, ҷкәына ҟәышми, ашьыжьхьа ахьаҳфоз акыраамҭа дҳадтәаланы дҳацәажәон,
уажәы-уажәы аччаԥшь ааиҿықәло.
Иахьа Аԥсны иақәлеижьҭеи хымз ҵит. Москвантәи телехәаԥшрала иаҳдырбон асасааирҭа
«Риҵа» акинотеатр «Аԥсны» шбылуаз. Рыцҳақәа,
сгәы сыхьуеит.
Алим Агрбеи Сергеи Арӡынбеи Ешыра аҭабиаҟынтәи иааны иҟан. Шаҟа рхы ргәы ақәыбзиази,
уҳәарауазеи! Иабатәи еинаалароу, Аԥсны ҭарцәтәуп
рҳәеит.
Ноиабр 15. Иван Логәуа исеиҳәон: – Кәачараа анаҳҿагыл аамҭазы – Мықәаа, Ҷлоуаа, Ӷәадаа,
Џьгьардаа, Кәтолаа… – иаарыкәыршаны иҟоу, уахыкала ишықәаҳхуаз раҳҳәеит, рыҽдмырҵысыроуп!..
Ноиабр 16. Аӷа танкла ақыҭа далалоит, данцо
иԥсгьы иманы шьапыла дцоит.
Заур Бигәаа иаҳәшьаду лԥа Аҳаџьымбагьы иаргьы
ршьит амашьына иахырҟьаны, Аацы ақыҭан аҩы
аныржә, рыгәқәа нибарханы. Ашьра зуз Кәырнаӡе
ижәлоуп, даԥсуоуп. Заур дааганы Лыхны иашьеиҳаб
иҩны дыкҿарҵеит. Зыбзиара узымдыруа ицәгьара
уалаҳаит ҳәа. Иаб Грышьа Бигәаа раԥхьатәи иԥҳәыс
Лыхнытәымзи, Гагәлиаа дырҭыԥҳан.
Уаҵәы апансионат «Гәдоуҭа» ҳдәылганы Гаграҟа
ҳдәықәырҵоит. Ара, архәҭа ҿыц еиҿыркаан, урҭ
182

рзын ирҭахуп. Шаҟа иаҳҭахымзеи адәылҵра. Зшәыра хәыҷқәа ыркәаталеиуа иааз – ҳҩыџьегь иаҳзышьҭымхуа ачысмаҭәақәа лыхәҳахьеит ари аҩны
иҟоу.
Ноиабр 17. Ҳаԥхьа автобусқәа наргыланы 673ҩык зыҩназ ҳпансионат аҭарцәра иалагеит. Ҳара
Заур Бигәаа иԥсыжрахь ҳамцар ҟаломызт. Уаҟа иаалырҟьаны ажәаҳәара сықәшәеит. Мықәаа рыҷкәынцәа, Маршьан Витали иԥагьы днарылаҵаны, Лыхнаа
ирҵәыуеит усгьы.
Иван Логәуа исеиҳәон: Баграт Шьынқәба, Москвантә иааз имаҭацәа рбара Ҷлоуҟа дышцаз, Тамшь
днеиуаны, ақәылаҩцәа иԥылазаап. Акы ишазҳәазгьы ицәа иалашәеит. Аҩны дахьнеиз уа даанхеит,
ишьҭахьҟа дхынҳәыртә иҟамызт. Есиҟаиҵалакгьы
имаҭацәа ҩаԥхьа Москваҟа идәықәиҵеит. Ус, аԥсуа
интеллигенциа, хаҭала: Шалуа Инал-иԥа, Ҳазараҭ
Аргәын, Алықьса Гогәуа, Шамил Лакоба уҳәа рнапынҵала ҳааит ҳәа, Ҷлоу аштаб аҟны иҩеит Алықьса
Кәыҵниеи Виолета Агрԥҳаи. Урҭ Иван Логәуа иманы,
аҳәара злаҟарҵаз ала, Баграт Шьынқәба иҟны ицеит.
Ҳааинымаалакәа ақырҭқәа асуверенитет ааҳарҭараны иҟаӡам. Ҳаинааларазы иааҩыз ашәҟәы аҟны
ҳаԥхьа угылар ҳҭахуп ҳәа иарҳәеит. Асуверенитет
атәы ҳпарламент иаусуп, иара иаӡбааит ҳәа раҭеикит Баграт Шьынқәба, иагьнациҵеит: егьыс шәҟәы
ҩтәызар, Шалуа Инал-иԥа иҩны, инапы аҵаиҩуазар
саргьы садгылоит, иҳәеит, иҳәеит.
Ацҳаражәҳәаҩцәа рхы рымагәыхьха, аштаб ар
зкәыршаны идыргылахьаз Баграт Шьынқәба иҩны,
есиҟарҵалакгьы, цәгьамыждарыла маӡала ирылганы идәықәырҵеит.
Сара исзеилымкаауа: изусҭқәада аԥсуа жәлар
рыхьӡала Аԥсны жәлар рпоет иҟны инеиуа ауаа?
Ноиабр 18. Ада, Владимир (Баџьол) Аҩӡба – Аацаа рқыҭа анапхгаҩы иквартира аилыргара даҿуп.
183

Уи Гәдоуҭагьы аквартира имазаап. Аха аҳәынаԥқәа
ҽынлагьы аҽқәа дырхәмаруеит, ҳарфар ҳәа ҳшәоит.
Лаврент Агрба ианхәа лаҳәшьаԥҳа Ҷантуриак диман. Иара данԥсы – лара Қарҭҟа дцеит. Ҩбаны иҟоу
урҭ рыҩны иҩналаразы, есымша иахырцаны иааз
неины агәашә иадхозаап, асаԥаҭ ԥырҽзаап. Лаврент
арахь дҳаҳәаны ацаԥхақәа ҳаиҭеит. Убригьы еиллыргеит Ада иахьа. Вадик Бабиа иҷкәынцәа ҳацхрааны,
ҳнаганы ҳаҩнарҵеит. Ауха чаик аажәны, аԥшәмацәа
рпатреҭқәа шәызусҭқәада џьым-џьым ҳәа иҳахәаԥшуа, ҳаиқәышьшьы ҳанаатәа, Ада деиҵаԥжәаны
аҵәыуара далагеит. Нас, уаҳа ҳаанымгылаӡакәа,
аҟәатәи ҳгәылацәа Апбақәа Араион ҿыц аҟны инхо
рышҟа ҳцеит…
Ноиабр 19. Иахьа шаанӡа сааны иаха инҳажьыз
аҩны гәасҭеит. Аӡәы дысцәыҩналар ԥхашьара дууп.
Уи ауаҩ сара дсықәгәыӷуеит.
Апресс-центр аҟны исаҳаит, абжьыуаа рыҷкәынцәа Тамшь Очамчыранӡа ахы иақәиҭыртәит ҳәа.
Алим Агрбеи Сергеи Арӡынбеи Света Кәыҵниа
илыманы аҩны дааит. Уи усгьы зегьы лара илусуп.
Урҭ, Ешыра апозициаҟны иахьыҟоу, дара ирызкны
иаарҳәақәоз зегьы анраҳа, иџьаршьеит. Убриаҟара
уҳәан-сҳәан рацәоуп.
Иахьа Афон ҩснариадк алаҳаит: ҩыџьа ӷәӷәала
ихәуп, рҳәеит.
Исхашҭыз: жәацы, ԥхынҷкәын жәибжь аҽны
Гәдоуҭа дааит ҳсахьаҭыхыҩ Валери Гамгиа иан.
Дахьаалагылаз раԥхьа лыҷкәын дизҵааит, аха џьеи
иларҳәарын уи дшыԥсыз. Ларах Тҟәарчал иҟоу,
Кәтол иҟоу ҳәа далашыҩкӡаны ажәабжьҳәара даҿын.
Ажәлар лыкәшаны, еиҳараӡакгьы аҳәса, дыџьшьо
илыхәаԥшуан. Лара, рыцҳа, илҳәоз иазыӡыҩуаз
џьшьа, иаҳа-иаҳа лҽалалхалон. Нас, Игор Гәыргәлиа, Важа Зарандиа имашьына ааимхны, лԥа дахьжу
Дәрыԥшьҟа диманы дцеит. Ашьҭахьы уи исеиҳәон:
184

иахьнеиз лыԥҳацәа ашәеиқәара рхьыхәхәа ианылԥыла, дхагаханы уи иныҟалҵоз ҳәа.
Гәдоуҭа агуманитартә цхыраара рырҭон. Смаҭа
Анри ишьацәкьарақәа кылсит, ашкол ахь дызцаӡом.
Аимаақәа ахьрырҭоз, раамҭа анааи, иаҳәшьа Кристинеи иареи ҩналазаап. Аҟәатәи аԥсуа школ-интернат Ӡиӡариа ихьӡ зху аҿтәи арҵаҩы Нодар
Ԥлиа иакәын изшоз. Ахәыҷқәа ирхырҳәҳәаны, рыблақәа ҭаа ишахәаԥшуаз, адуқәа рыҭара далагазаап.
Ари збаз анду Ада, ани лычҳауа дыҟахызма: оума
иқәылҳәацәеит, рҳәеит. Игылаз зегьы ҳмаҭацәа
ирыдгылазаап. Нодар Ԥлиеи сареи ибзианы ҳаибадыруеит. Дрыцҳасшьоит аҳәса рыбз дахьаҿашәаз,
аха сгәы иалоуп ахәыҷқәа рыбла ҭаа ихәаԥшуа адуцәа ргәы ахьыҟаиҵоз…
Ноиабр 20. Схала аҩны сахьтәаз Владимир Басариа диман днеит Соломон Саникиӡе ҳәа қырҭуа ҭаҳмадак.
– Ауаа сыжәлеит, сыҩны сдәылырцарц иаҿуп,
уара уеиԥш иҟоу аӡәы дысзыҩназар сихьчон, – дсыдӷьаҵәыӷьаҵәылон Соломон зыхьӡыз, – сахьынхо
центруп, аӡыршы сымоуп, ахьшәашәа…
Сахәаԥшуеит ҳәа сахьааиз, уи иԥҳәыс
аҭакәажәи аԥсуа еибашьҩыки аицәҳара иаҿын.
Аҟәатәи ҳәсақәакгьы идгылан:
– Шәара Қәҭешьынтәи шәааит, убрахь шәагьца, ари сара сыҩналоит, мап анакәха аҩнаҵаҟа
шәыҵал…
Аҭакәажә уи ааллырҳауамызт:
– Сара ара сиит, џьарамзар џьаргьы сагьцом!..
Иаха Ешыра ацҳаҿы ҩыџьа ақырҭ еибашьцәа,
абираҟ шкәакәа кны, ҳара ҳахь ииасит, рҳәеит.
Қарҭынтәи иааз ар цеит, абџьар здыркыз ҳара ҳауа
аибашьрагьы ҳҭахӡам, зегьы шәара шәышҟа аиасра
ауп ҳзышьҭоу, аха Гагра ақырҭқәа ирзыжәуз аҩыза
ҳахьыр ҳәа ҳшәоит ҳәа рҳәеит, рҳәеит…
185

Ааи, Гагра ақырҭқәа рацәаҩны инҵәеит, аиашазын. Иҟоуп уи аныргоз иахҳәаау алафқәагьы. Абар,
урҭ руакы. Гагра аибашьраан асанаториа «Украина»
аҟынӡа инеины ианаагыла, еибашьҩык дхынҳәын
дшааиуаз, быргк днеиԥылазаап. «Шәабанӡанеихьоу,
дад?» ҳәа данҵаа, аԥсуа еибашьҩы: «Украинанӡа»
ҳнеихьеит!» – иҳәазаап. «Иабихәац, Украинанӡа
шәызцози, Шәача шәаннеи шәаагыларгьы ҳара иаҳзымхози!» – иҳәазаап аҭаҳмада.
Ноиабр 21. Иахьа 100 мшы ҵуеит аӷа хәымга Аԥсны дақәлеижьҭеи.
Ноиабр 22. Амш цәгьоуп. Адагьы саргьы аҩны
ҳаздәылҵуам. Иҳашьаҳҵоҳәа акгьы ҳамаӡам. Борис Ҭыжәба иԥҳәыси иареи Витали Амаршьан ишҟа
ицеит, Гарԥҟа. Ауаҩы ихы имагәыхьха даныҟоу, анаидҵаалара акыр иаԥсоуп. Шәанцо саргьы сыжәга ҳәа
расҳәагәышьахьан, аха ирзеиԥшымтәызар акәхап.
Владимир Басариа аҩны дааит. Никәала Кәыҵниеи иԥҳәыс Светеи иҭазаарын: иԥшәмацәа иреисынгьы ицазаап. Игәы иалоуп: аха иаргьы диашоуп,
даргьы. Хәаџьа Шьарадын еиԥш…
Ателедырраҭара: Ҟәланырхәатәи Смыр Қьаазым
иҷкәынцәа хәҩыки имаҳәцәа хҩыки еибашьуеит.
Ааҩык рани раби. Ан, саргьы сцон еибашьра, аха
Аҟәа зыҩнқәа ирыҩнырцаз ҩ-ҭаацәаракгьы дара
рҟны иҟазаап, иныҟәгатәыми, иааныжьны дызцом-тәа!
Ноиабр 23. Апресс-центр аҟны адырраҭара сазыӡырҩит: Аӡыҩбжьа, Кындыӷ, Тамшь, Мықә…
аӷа ҩаԥхьа далалеит итанкқәа иманы. Ԥхынҷкәын
ҩажәи акы инаркны ҩажәи жәба рҟынӡа наҟ-ааҟгьы имхысрацы еибырҳәеит. Аҟәатәи урҭ ртехника
рыманы наҟ ицеит. Аҟәаҟа ахысра ҟалаӡом. Ухысыр
иаанаго аурысқәа уреихсит ауп. Аурыс ири урҭ рҭаацәеи ралгаразоуп ари аҭынчра хәыҷы зыбжьарҵазгьы.
186

Соломон Хшыҩҭра дааины анектодқәа ҳаиҳәоит:
Араиком амаӡаныҟәгаҩ дышнеиуаз имашьына аҳәа
ашьызаап. Изтәыз абырсааҭк даацәырҟьан, зықьмааҭ аасышәымҭар ҟалом ҳәа даарысны икызаап.
Амашьынаныҟәцаҩи амаӡаныҟәгаҩи рџьыбақәа
ирҭаз быжьшә-мааҭк ракәхеит, егьи уаҵәы араиком аҟны унеир иуаҳҭоит ҳәа иарҳәеит. Сҳәа апартиа иалаӡамызт, араиком аҟны исусхәызеи аниҳәа
анхаҩы, уҳәа апартиа иалаӡамызт, аха ари араиком
амаӡаныҟәгаҩ иоуп, иҳәеит амашьынарныҟәцаҩ.
Ҳаит, афы смысааит ари дышраикомыз здыруазҭгьы
ҩнызқь мааҭ исымкуази, ари ҳԥарақәа зегьы згахьоу
иакәзаапеи, иҳәеит анхаҩы.
…Нхаҩык ипартбилеҭ ицәыӡын, аизара ааҟаҵаны апартиа далырцеит. Мызкы ааҵхьаны, уи абоураҿы икьаҿ аџьыба ишҭаз ибеит. Ҩаԥхьа аизара
ааҟарҵан, дрыдыркыларацы иалагеит. Аха жәытә
коммунистк дыҟан, иааимуҵәҟьеит. «Уара упартбилеҭ мызкы иӡны иҟан. Мызкы аӷа импыҵашәар иалаҟаиҵоз удыруоу? Уара ҩажәа шықәса ҵуеит сара
сџьыба иҭоуижьҭеи, акгьы сзалаҟамҵаӡеит, мызкала
аӷа иалаҟаиҵараны иҟазеи?!» – иҳәазаап анхаҩгьы.
Ателевизор аҟны ашьапылампыл цоит. Еҳ, зынгьы уи сышԥаҿҳәараз, анаџьалбеит! Угәы анҭынчу
ауп зегьы агьама анрымоу.
Сгәы иахәеит Мирод Гәажәба иқәгылара. Расул
Гамзатов изы ирҳәалоит еиԥш: аурысшәа зынӡа
изымдырӡозшәа, анышә иаҭаны далацәажәеит…
Камерала ҳаибашьра ҭызхуаз Анзор Кәарҷелиа
снаиперызаап дызшьыз.
Ноиабр 24. Иахьа Ешыраҟа ҳцеит. Амҩа џьара
аӡә даным; иану аруааи, аибашьыга техникеи роуп.
Сымаҳәыла Шьаликәа Ҷыҭанаа иҩны аснариадқәа
иԥырыххааит. Ала шәан иқәҵны ицеит. Ажәқәа
гәарлаӡом ишәаны. Ажь ҿыттаны илеиуеит. Амандарина аҿыхра иахыԥеит. Аҩны аҵаҟа уаанӡа алаҵәҟьа
ахьымтәоз, икаруаҭ хәыҵаргыланы диоит аԥшәма.
187

Шҭакы ицҭанхо иашьа Хәыта иҩны зынӡа иалгаӡеит.
«Хәыта мандаринажәла бзиак иман, ишсимҭоз, аснариад иааҵнахын, са сҟны иааганы еиҭанаҳаит!» –
дахлафаауеит Шьаликәа. Уаанӡа ашәишәи ахьаҳзыршьуаз, иахьа Борис Ҭыжәбеи сареи афехоа акәын
ауатка-уаара зхаҳкылоз, амла мыжда ҳшакуазгьы.
Зегь акоуп аԥсҭазаара узаанкылом, иахьа зегьы аибашьра ацәа шырхоугьы, аԥсабара атәы ҟанаҵоит,
шьаҭанкыла ус иузнырҵәом аԥсуа жәлар.
Ноиабр 25. Гәдоуҭатәи акультура Ҩны аҟны, Москвантәи иааз ҳдепутатцәеи ҳареи ҳаиԥылон. Урҭ
зегьы аус ду руит. Аԥсны аиааира аргаразы, уи зҭагылоу адунеи арҳаразы… Иссирын Иури Воронов
иқәгылара. Зураб Ачба иҳәон: «Реиҳабыра рыҟны,
Василиев иоуп ҳәа сыҟоуп, мчылаҵәҟьа даакны
икабинет дыҩназгалеит. Акакала Аԥсны ҳазҭагылоу афактқәа ирбо сҿанынасха, хәыҷы-хәыҷла иҽеиқәкуа, иҽеиқәкуа мацара, аҵыхәтәан сара сандәықәла, иара симышьҭырц далагеит…»
Ноиабр 26. Иахьа Валери Гамгиа дыԥсижьҭеи
ҩынҩажәа мшы ҵит. Уахь Дәрыԥшьҟа ҳдәықәламҭазы, арадиоҟны сықәгылар акәхеит иара изкны. Иаалырҟьаны, исҳәазгьы сыздыруам, аха…
Ҳахьнеиз иан хгәаша лакәын, рыцҳа, оума ҟазҵоз.
Амала, ԥсыншьҭахь акгьы ыҟагәышьам; астол аҟны
ҳаннеи: цәажәаран, лафҳәаран, ҩыжәран…
Ноиабр 27. Борис Ҭыжәбеи сареи Ԥсоуҟа аҳәаахьы
ҳцоит. Амҩан убас рыҽрыӷәӷәаны игылоуп ҳаҷкәынцәа – угәы иахәап. Хәыц-хәыц зегьы гәарҭоит. Бзыԥ
аӡиас инаркны, аибашьра ашьҭақәа ҿаҿаӡа ҳашьҭа
иаахгылоит: атанкқәа былбылны ана-ара игылоуп,
аҩынқәа блуп, аҵлақәа еилаԥыххаауп, амҩақәа рбгоуп, ана-ара ахыӷәӷәарҭақәа ҟаҵоуп…
Ԥсоу аҳәааҟны аарцәҟа хыџьараны игәарҭоит,
нырцәҟа хыџьараны. Аҳаҳаираҳәагьы ашәыргара
иаҿуп, уажәы амандарина иасакьаҳәымҭоуп усгьы.
Анаџьалбеит, иаалаӡозеи, уҳәарауазеи, Аԥсны ры188

цҳа! Ганҭиади, Леселиӡеи мчыла иааныркылаз
аҭыԥқәа, изтәышьҭраз ааины иаахылеит – Цандрыԥшьи Гьечрыԥшьи. Иссируп уажәы араҟа иарбанзаалак тәымбжьык ахьумаҳауа. Ҳхынҳәны ҳанаауаз, уахынланы Гагра ҳалалеит. Алашарақәа каххаа
иакуп – аԥсҭазаара иаратәы ҟанаҵоит, афаст!..
Ноиабр 28. Иахьа Пицунда ҳаҟан. Уи анапхгара ҳхаҵкы камыршәуа иаҳԥылеит. Апансионатқәа
рыҟны аномер ҟаимаҭқәа ҳзалырхит. Борис Ҭыжәба – «Ахьтәы уасцәа» аҟны, сара – «Аԥсны». Анаџьалбеит, уажәааны араҟа изакәытә ԥсҭазаарази еилашуаз, уажәы? Иагьа ссир ҟаҵазаргьы ауаҩытәыҩса
дахьыҟам зегьы-зегьы башоуп. Д. И. Гәлиа ихьӡ зху
ашәҟәыҩҩцәа рырҿиаратә Ҩны, уажәы ипеипеиуа ҳаибашьцәа рыла иҭәын, егьырҭ зегь реиԥш.
Исхашҭыз, Пицундаҟа амҩа ҳанықәлоз, ҳдепутат
Даур Ҭарба абамбакьаҿ сиҭеит, абас насаҳәаны:
«Уара, Мықәаа ҳашәҟәыҩҩы иуаҳамҭозар изаҳҭода… ахьҭа уаҳцәакыр – ҳара ҳзы иԥхашьароуп!»
Сгәы иахәеит Мықәаа дуқәа сахьырхиԥхьаӡалаз.
Исгәалашәоит, саб рыцҳа, мҿаагара данцоз
ишәиҵалон абри аҩыза абымбакьаҿ. Уажәы сара
абыбыц ақәшәар ҳәа сшәаны сыԥсуа, саҵаҽырбо исшәуп.
Ноиабр 29. Иахьа аҩны ҳаҟоуп. Ацентр аҟны ҳазлаҟоу ала, ҳгәы аадырҿыӷьӡом. Ашьыжь ҳашә инхыҵыз Нели Ҭарԥҳа, лымшьҭа бзиан, иналышьҭагыланы рҿаархеит… Уаҵәы Пицундаҟа аномер иҳарҭаз
ашҟа сцару сымцару сыздыруам. Санхәыԥҳа Лонда
ахәылбыҽха аҩныҟа ҳналыԥхьоит. Ашьапылампыласҩы Џьамал Гәбаз иан дыргәылазаап, ҳшыҟаз анлаҳа, ҳхәы лыманы дааит. Абысҭа рыцҳа…
Ноиабр 30. Очамчыра араион аҟны аибашьра
цоит. Кәачарантәи Ӷәадала иаауаз атанкқәа Бабиаа
рыҩнқәа рыблит, рҳәеит, Кәтол иахьалалаз. Сырбеи
Басариа иҩны былны, иԥҳәысгьы иаргьы ршьит,
рҳәеит.
189

Декабр 1. Кәачараа рыҩнқәа рблит иаҳҿагыло ианалага. Идрыцқьеит, рҳәеит, Кәачареи, Арадуи, Лашькьындари ақырҭуа ируаа рҟынтәи. Цагьера абжа гоуп, ҩынҩажәижәаҩык ҳаӷацәа шьуп,
ҳара ҳтәқәа жәафҩык ҭахеит, рҳәеит, хәашабгақәа.
Ҳаҷкәынцәа нҵәаӡеит, анаџьалбеит. Кәачараа
ирыламкьысыр акәын, егьырҭи дареи еидгыланы
иҳабашьыр ҳәа сшәоит. Шамиль Басаев ир иманы
уахьынтәи дхынҳәит. Очамчыра ақалақь агаразы
иаагоит, аха аус злоу нас иаҳзынкылоума, рҳәоит,
зегьы.
Декабр 2. Иахьа Ведаҭ Кәаӡба (Ҭырқәтәыла) Тҟәарчалынтәи дышьны дааргеит. Ауаа даара имаҷҩын,
рыгәқәа цәымсахеит убама. Срылагьежьны еизызгеит. Раԥхьаӡа Фениа Аҩӡԥҳа лыда уаҩ дыҟамызт.
Ҳаԥшәма Соломон Хшыҩҭра асасцәа уманы уааит иҳәан, ӷраԥника дук азна аҩы сзааигеит. Магнолиа Апбеи Кәымф Ломиеи Арӡынба деимаркуеит.
Декабр 3. Иахьа Ҭырқәтәылантәи иааз аԥсуа еибашьҩы Ведаҭ Кәаӡба иԥсыжра иазкны амитинг
ыҟан. Гәдоуҭагьы анышә дамардон. Зегьы ргәы иаланы иалацәажәон Ефкан Цыба иԥсыжра Аԥсны
иахьыҟамлаз. Акәаӡба изкыз амитинг иаалагоны,
иааган иаадыргылеит даҽа х-кәыбак – аказак еибашьцәа зҭаз. Индырҵәеит ҳаҷкәынцәа ҟадыџьқәа,
урҭ аԥсуа дгьыл рхы ақәырҵеит, абжьыуаа рыҟны
ицаны.
Сара иџьашьаны срыхәаԥшуан Ҭырқәтәылантәи
аԥсуа ҷкәынцәа анамаз куа, уи аԥсы анышә иаҭара аҵасқәа зегьы шыҟарҵоз: аӡәгьы зегь раԥхьа
дгыланы, ибжьы еиҵыхны Аллаҳ ихьӡала акы
иҳәон, егьырҭ зегьы ишьҭахь игыланы, ркьаҿқәа
шьҭаҵо-ишьҭыхуа, асаара еиҵыхны Аллаҳ иашьапкуан, рхазын ак ҳәо, игылон, ихырхәон адгьыл
аҟынӡа, ус акыраамҭагьы иҟарҵон. Амала, урҭ рааигәара аҳәса анеира азин рымамызт…
190

Декабр 4. Апресс-центр аҟны Владимир Басариа
дысԥылеит дҿаԥхаҿаччо: «Иахьа уԥшәма схәы аҩы
сызнеигеит. Изакәытә уааԥсы бзиақәоузеи аҩны исзыҩноуҵаз ҳәа, игәырӷьара ҳәаак амамызт», – иҳәеит. Ассир уҭахызар! Иашоуп, ҳара ҳуы уашьуам, ҳҳәа
уашьуам, уада хәыҷык ҳшыҩнеицалазгьы иҳачҳауеит – иара Владимир Басариа ихәы игоит… Ҳәамҭак
рымами аԥсуаа: «Ди, ахәыҷқәа зегьы уан ҳәа еибырҳәоит, сара аӡәгьы акгьы сеиҳәаӡом, избан?» – «Уи
сара сыԥҳәыс бзиоуп азоуп, нан!» Дахьындәылҵыз:
«Еи, уара, уа инеиуа, уан дыргыланы…» – «Уан
шәынтәгьы…» «Ибзиоу дарбану, сан?»
Алиоша Чачибаиа дыԥсын, Лыхны аԥсраҿы
ҳахьыҟаз, аӡәы абас иҳәеит: «Сгәыла имаҳәыла
дагыруоуп. Аибашьра ианалага, абџьар шьҭыхны
даҳҿагылеит. Ус, аимаҳәылацәа анааиҿаҳа – аԥсуа
дымхысӡеит, егьи усс имкыкәа аҵықь ааихиргеит,
аха иқәымшәаӡеит. Ари иҩызцәа уаҳа дмырхыскәа,
агыруа ихы цҟьа инеихарҵеит…»
Абга иагьа иуааӡаргьы абнахь иԥшуеит, рҳәоит.
Декабр 5. Абжьыуаа рыҟны аибашьра иаҳа-иаҳа
аҽарӷәӷәоит. Уахьтәи ахәцәагьы рацәаҩны Гәдоуҭатәи агоспиталь аҟны иааргеит. Џьгьарда ҳаирпланла иахьалахысуаз Шьалодиа Ашәба дашьит,
рҳәеит. Акласс исыцҭаз, ажәеинраалақәа зыҩуаз
сҩыза. Даараӡа сгәы далоуп. Ара дызбон анрыла уи
иашьа Ҭамел Шамба, аха сшәаны сзизымҵааит.
Иахьа Гәдоуҭа иаҳдырбон раԥхьаӡатәи аԥсуа киностудиа иҭнахыз афильм «Анапыхьараџь». Аҟазара аганахьала иҵегь еиӷьзар ауан – артистцәаҵәҟьа
маҷны иалоуп, иагьаныԥшит. Аха ихәыҷымкәа идухахьада?!
Декабр 6. Иахьа Спирдон Ануа дааит: Абжьыуаа рыҟны аԥсуа қыҭақәа ирылгарц иаҿуп, иҳәеит. Аҩынқәа рацәаны иблуп, ауаа шьуп, ҭакәажәи
хәыҷи ааилырхӡом. Ҳара ҳпартизанцәа хацәынмырха иқәԥоит, аха абџьар рызхом, иҳәеит. Ара Гәдоуҭа,
191

зқьаф ҟазҵаз аӡәы дымхысуазар, ҭынчроуп макьана.
Иацы амӡырхаҟны, игәашә аԥхьа атрактор
дашьит Вадик Агрба, ахәыҷы маҟаҿамҳәақәа иҭынхеит… Арыцҳара шәрыцҳарак аанагоит.
Телехәаԥшрала ҽеи рҳәом Аԥсны аҭагылазаашьазы. Ухы уцәымыӷхап, ҳаӷеиҭа.
Декабр 7. Ашьжьымҭан Амра Москваҟа Кама
лышҟа аҭел дасит. Даур ишьапы, хынтә ианхырҵәа
ашьҭахь, абзиахарахьы ахы археит. Смаҭа Саид
еиужьны ацәажәара далагеит, рҳәеит. Аҩныҟагьы игәхьааигозаап. Иаха данышьҭалоз иан лышҟа
абасгьы иҳәазаап: «Мама, сара Аҟәаҟа исҭахуп!»
«Аҟәаҟа саргьы исҭахуп!» – иаҭалкит Кама. Ахәыҷы
даахәыц-хәыцны инациҵазаап: «Ыы, нас папа иоума ҳназмышьҭуа?»
Ахааназы рыҩны изхамло, аамҭа мыжда рзыҟалароуп, ҳарҭ ари аҩыза ԥеиԥшыцәгьа ҳааганы
ҳааҭазыргылаз!
Иахьа Аграа рыԥсраҟны ҳаҟан. Абар, ҩыџьа абыргцәа еидтәаланы ирҳәоз ажәабжьгьы.
Аабыкьа ԥҳәыск амца еиқәылҵарц ашьжьымҭан
лмаҵурҭа дахьыныҩналаз, ассир лбеит. Аҟәардәқәа
наҟ-ааҟ, иаха ишынрыжьыз акәымкәа, еиҿагылоуп,
иаарыкәыршаны аҭаҭын цыблаахақәагьы каԥсоуп.
Аха, сҩашьазар ҟалап, лҳәан, ҿылымҭӡеит. Адырҩаҽынгьы иара убасҵәҟьа анылба, лхаҵа дааганы зегьы-зегьы наиалҳәеит. Иара даалаганы, ауха
ацәарҭаӷәы аҵаҟа дыҵаԥхьеит, иҟоу збоит ҳәа.
Убас иагьыҟалеит. Аҵх бзиа инаскьахьаны, аҷараҳәа аҩны ашә аартны хҩык абыргцәа ааҩналеит, ижакьа мацараха. Рҭаҭынрҳәқәа нарҿаркын,
аҵыхәан итәаз абасгьы ҿааиҭит: «Иахагьы иацухагьы шәара сышәзыӡырҩуан, уажәшьҭа саргьы акы
шәасҳәарц сҭахуп!» «Ҳаузыӡырҩуеит!» – рҳәеит
даргьы еицҿакны. «Уара, адунеи мцала иқәаҳхып,
уҳәеит, уара – ӡыла! Шәҩыџьегьы шәиашаӡам. Ауаа
192

убриаҟынӡа инеины иҟоуп, рхара мааикәа иҟам,
урҭ рыдагьы дара рхаҭақәа ықәибахуеит. Иҟоу
шәымбои: рыцәгьа еибаҳәоит, дара-дара еибаҭиуеит, рыблақәа кны иҭибахуеит, ҷан-ҷаны еибакны
еибафоит… Ас мацара ианца, ҳара ҳарҭахӡам, дара
рхы – дара иҭадырхоит…» «Ҳуқәшаҳаҭуп!» – рҳәеит
анҭ аҩыџьегьы рыхқәа аабыӷбыӷны. «Абни ацәырҭаӷәаҵаҟьа иҵаианы иаҳзыӡырҩуагьы, – инациҵеит раԥхьатәи, – уаҵәы инаркны зегьы инараҳәо, ақыҭа днарылалааит. Хеиқәырхагас иҟоугьы
акызаҵәык ауп: ауаа пату еиқәырҵо, еибамҭиуа,
еидгыло, Аламыс аԥыжәара арҭо…»
– Аԥшәма ацәырҭаӷәаҵаҟа дшыӡырҩуазгьы рдырит, убоо! – иҳәеит еиқәлымҳаха итәаз аҭаҳмада.
– Ирымдыркәа, Анцәа иҟынтәи иааз шацәамзи! –
иҳәеит раԥхьатәигьы.
Иахьа Кәтолынтәи иааз Котик Ломиа дышцәажәоз, икәшаны ауаа рацәагьы изымӡырҩуази,
Владимир Басариа дгәамҭаӡакәа, инареиҳәеит урҭ
рыҩны ду шыблыз, иашьеи иҭацеи шыршьыз, акырҵаанӡа рымԥан уаҩы дшықәырмыжьлаз, нас уи
иабхәында дааны имаҳәи иаҳәшьеи анышә ишеиҭаз…
Вова рыцҳа, иҽизымшьуа дықәхеит. Ихала аҩныҟа дандәықәла – сиццеит. Ҳахьнеиз ианхәыԥҳаи
иԥҳәыси ианреиҳәа, урҭ ирҵәахуан, мамзар ирдыруазаарын, аҵәыуара ианалага, зыҩны иҩназ ақырҭуа ила иныҟанаҵози, анаџьалбеит. Алагьы ауаҩы
ишьа алами, рыцҳа! Вова уаантәи ҳаҩныҟа даазгеит, ҵәыцак аҟара исыржәрацы, аха уаҳа даасзымҟажаӡеит… Ҳаӷоу иашьа дыршьааит!..
Декабр 8. Иахьа ҳара ҳтәқәа Аҟәа абомбақәа аларыжьит, рҳәеит. Баҭымынтә Шәачаҟа абџьар згоз
аӷба аурысқәа иааныркылеит. Ақырҭуа ир Шәача
аҽеизгара иаҿуп ҳәа ирҳәоз уи иаҳагьы иарҵабыргуеит. Сгәы иаанагоит, ҳара ҳтәқәа ргәаҽанызаара
иаҳагьы иарӷәӷәап ҳәа.
193

Декабр 9. Пресс-центргьы, теледырраҭарагьы,
уҳәан-сҳәангьы иахьа ҽеик аарзымҳәаӡеит. Уаха
ишсыршаша здыруагьы Анцәа ду иоуп…
Декабр 10. Тҟәарчалынтәи иааз аҷкәынцәа
исарҳәон: Абжьыуаа рыҟны аҭагылазаашьа бааԥсуп
ҳәа. Џьума Аҳәба иԥа дишьҭаланы дахьцаз, ҳаӷацәа
дыкны дыргеит, рҳәеит.
Кәымф Ломиа, Нели Ҭарԥҳа, Никәала Кәыҵниа уҳәа Ада илыманы аҩны даан, аҩы шаажәуаз,
Нели Ҭарԥҳаи Никәала Кәыҵниеи, аибашьра аамҭаха, хышықәса зхыҵуаз гонорарк ааимаркын, рыгәқәа нибархеит. Аҩыџьегьы дара еицәгәааны, ҳара
ҳаҩнашә кыдҟьаны ицеит. Баша иаурҳәахуа: бзиара
ашьҭахь бзиара ыҟаӡам ҳәа.
Декабр 11. Ашьжьымҭан ҳаԥшәма ирадиодкылага ала сазыӡырҩит ҭелла Аҟәеи Қарҭи реицәажәара.
Аԥсуаа иаха ақыҭанхамҩатә институт абомбақәа
ақәрыжьит, рҳәеит. Аӷа итанкқәа рколонна Аҟәа
ишааиуаз Кәыдры абомбақәа рықәыжьны ирыцҟьеит, рҳәеит, апресс-центр аҟны. Владимир Занҭариа
исеиҳәон: Аныуаа рхәы, Лабра аҳаракырақәа иргеит, жәанызқь патрона ааҳмоур ҟалом, адепутатцәа
срылагьежьыроуп ҳәа дцон уи.
Аеропорт ҿыц аӡәӡәара иаҿуп, иахьа аҳаирпланқәа ҳзаауеит ҳәа иалацәажәоит. Аҭагылазаашьа
акырӡа иуадаҩуп.
Тҟәарчалынтәи иааз Шьазина Ҭыжәба илҳәон:
Кындыӷ иршьыз ақырҭуа еибашьҩы иџьыба иҭаз
ашәҟәы ианын ҳәа: «Уанааиуа ҳаҷкәын изын адипломат ҳзаага!»
Ашьыбжьышьҭахь апресс-центр аҟны иааит
Тҟәарчалынтәи итәаз авертолиот иаанагаз ауаа.
Зынӡа дҭаҳмаданы, дубар дузымдыруа, акьыжыҳәа
дҵәыуон Мушьни Миқаа. «Ара узгылоузеи Кәымф,
усахҭан хылԥа ухаҵаны?» «Ушԥагылоу Платон
акьыжыҳәа уҵәыуа?» «Ҳқыҭақәа ирылгеит, шәымбаӡои, уара?» – оума иҿыҵҳәацәон уи, иаҳа-иаҳагьы
194

ауаа идеиалон. Уи изымдыруа ҟаларымызт: қәрала
зегьы иҳаиҵабацәоу аӡәырҩы… Ԥсоу аҳәааҿы игыланы агәаҟцәа ршәырақәа ирҭаԥшуа аԥарарҳара
ишаҿу?! Сара ма џьабаақәак збахьеит…
Лиана Жанааԥҳа исалҳәон: иахьа Шромаҟа аҽқәа
рацәаны идәықәырҵеит, аминақәа ԥыржәаразы…
рыцҳақәа!..
Декабр 12. Иахьа Лонда Ҭыжәԥҳа ҳганы ҳхәы
ҟалҵан, ҳгәалаҟарагьы цәгьамызт, аамҭа бзианы
иаҳхаагеит. Аха уи нҵыра амоуит. Аҩны ҳахьааиз,
Арда Лакобеи Ада Бебиеи Мадина Ҭыжәԥҳа деимакны ажәақәа неимырда-ааимырдо ҳагәқәа бжьырхит.
Аӡәгьы ҳаицәажәаӡом.
Тата Папԥҳа, Шеварднаӡе иҟынтә лаҳәшьа ашәҟәы
лзаалҭизаап, илыламкьысырц азы. Уажәшьҭа шәара
шәазхәыц: уи аҩыза ашәҟәы змам ирзыԥшу.
Декабр 13. Анцәа ихаҵара убриаҟара сахьынҳало
салагеит, иахьатәи амш азы сԥаҵагьы сымсаӡеит.
Амза жәаха сахәаԥшны ақалақь ашҟагьы сымцаӡеит. Аха иахьа аҳаирпланқәа ҳауит, рҳәеит, нас уара
амза жәаха ҳәала!
Иахьа ихыркәшаны салгеит споема «Аиааира
ашьҭахь ақәԥара». Нас уара амза жәаха ҳәала!
Декабр 14. Иахьа ԥшьымз ҵуеит Аԥсны ашьаарҵәыра илагылоуижьҭеи. Иахьа, наҟ-ааҟ аиқәшаҳаҭра рыбжьарҵан, иудыруазеи уажәшьҭа ма
акахьы изкылсуазар ҳҳәан, аха ҩажәижәаҩык инареиҳаны Тҟәарчалынтәи ахәыҷқәеи аҳәсеи аазгоз
авертолиот Лаҭа азааигәара ақырҭқәа икарыжьит.
Иҭаз зегьы нҵәеит, рҳәеит. Изусҭқәадашь, анаџьалбеит?!
Декабр 15. Апозициахь ашәаҳәацәа срыццараны
сыҟан. Ансамбль «Аиааира» иалоу «Ахәра ашәа» ҳәо,
сара сажәеинраала «Рыцҳа, Аԥсны!» саԥхьо ибзианы ҳҽазыҟаҳҵеит. Аха иахьатәи амш атрагедиа ду
иамшхеит. Ҩажәаҩык инареиҳаны ахәыҷқәа нҵәеит, аҳәсагьы, ахацәагьы… Авертолиот Лаҭа еихсит.
195

Издыруада аибашьцәа дуқәа Владимир Анцупов,
Аслан Занҭариа уҳәа ахьҭаз азы еихсызаргьы, еиҳараӡакгьы Анцупов, уи Ломинаӡе цәгьала дишьҭамзи.
Амитинг ду ҟарҵеит: имҵәыуоз ҳәа уаҩ дыҟамызт. Асиа ахькыдырҵаз ианаԥхьалак, иҟарҵоз
зымбоз иан лымгәа дҭоуп. Аԥсны аиҳабыра Москваҟа ашәҟәы рҩит: хҩык аурыс-ԥырыҩцәа ахьҭахаз азы рҭаацәа ирыдышшылауа, шәкы-шәкы нызқь мааҭгьы рзыҭиуа. Иҭахаз ртәгьы заҟа ииашоу
сеидроу. Аҩбатәи аҳаирплан иҭаны избоз ирҳәаз
алоуп ишышьақәгылоу. Хәыҷы мыждақәа!.. «Уахык
иҳачҳар – уаҵәы ҳаирпланла Гәдоуҭа ҳцоит, нас уа
ача ҳҿарҵоит!» ҳәа, – иашьеиҵбы игәы ирӷәӷәон,
рҳәеит хәыҷык. Ҳрыцҳара рзымгааит!..
Декабр 16. Иаҳа-иаҳа апресс-центр аҟны ауаа рацәаҩхоит. Ара, иахьа ишьақәыргыланы ҿыц икыдырҵеит иҭахаз зегьы рсиа. Иааины уи инаԥхьаз шамаха зылабжыш змыкәаашо ҳәа џьара аӡә дыҟам. Хҩыкԥшьҩык ахәыҷқәа ҭаацәарак аҟны иахьынҵәаз убап,
ҭаацәаныла иахьҭахаз убап, макьаназы цқьа зеилкаа
дыҟам убап… Хәылбыҽханӡа ҳаԥшын урҭ рыбаҩқәа
ҟәшәаны иааргоит, рҳәан. Аха башан зегьы.
Ахәылбыҽха телехәаԥшрала иҳаилдыркааит аурыс ир рхада Грачиов иҟаиҵаз аҳәамҭа: «аурыс
иҳаирпланқәа агуманитартә цхыраара ҟарҵаразы
афатәи амедикаментқәеи рыманы Гәдоуҭантә
Тҟәарчалҟа ицеит. Ихынҳәны ианаауаз, амла иагоз
ахәыҷқәеи аҳәсеи зҭаз аҳаирплан, ақырҭқәа ирымпыҵахаланы ирымоу ақыҭа Лаҭа иахыԥраауан еихсны иларышьҭит. Иҭахеит ҩажәаҩык инареиҳаны
ахәыҷқәеи ҩажәи жәафҩык инареиҳаны аҳәсеи,
абыргцәеи… Адҵа ҟаҵоуп амцатә гәыԥқәа рықәхразы. Идәықәҵан аҳаирпланқәа ҩба, архәҭақәа адҵа
рыҭоуп…»
Ақырҭқәа ықәгьежьааны мап ркуеит, аҳаирплан
казыжьыз ҳара ҳтәқәа ракәӡам ҳәа. Иџьашьатәуп:
нас аԥсуаа дара рхәыҷқәа зҭаз аҳаирплан еихсыма,
196

мшәан? Ари закәытә демократиоузеи, џьым-џьым,
иаауҳәалак зегьы ауа?!
Ҩежәи хԥа сааҭи ҩажәижәаба минуҭ рзы аԥсуа
телехәаԥшрала ирҳәеит иҭахаз хынҩажәаҩык инареиҳаны ишыҟоу, урҭ рахьтә ҩажәи фҩык ахәыҷқәа.
Декабр 17. Иахьатәи амшгьы еиҵаӷәӷәа, ашьа
шаҿыҵуаз ицеит. Асааҭ ҩба рзы амитинг ҟалоит,
рҳәан, аха изахьымӡазар акәхап, уаҵәахьы иахыргеит. Доусы иԥсцәа шиԥшаауаз ҳәа ирҳәозеи, анаџьалбеит, аламгәа ҭнашьаап.
Аԥсны аиҳабыра рыҟны аус зуа ҳгәыла ҷкәын,
Асҭамыр Апба, аламала џьара акы узирҳәом. Аха
иахьа, иани иаби иныҵакны исарҳәон, ҳаҷкәын
ииҳәаз ҳәа: Ашықәс Ҿыц доусы ҳаҩнқәа рҟны ҳаԥылоит…
Иҵуазеи уҳәарауазеи ажәақәа: «Ҳаҩнқәа рыҟны…» ҳазыԥшуижьҭеи?!
Декабр 18. Шьыжьы инаркны Гәдоуҭа аизара
иаҿын. Асааҭ ҩба рзы шьапыргыларҭа умоуа ауаа
еизахьан. Уаанӡа Орџьоникиӡе ибаҟа ахьықәгылаз
абаҳчаҟны азеиԥш нышәынҭра ржуан. Анаџьалбеит,
изаҟарази уи. Иацы џьоукы ҩажәи жәафҩык ҭахеит, рҳәан, иахьа хынҩажәа кәыба ааганы идыргылахьеит. Уахьыԥшлакгьы дара ракәӡан иҟаз. Ҳаӷоу
ибааит! Аҵәыуара, аҳәҳәара. Ана-ара аҳәса рыԥсы
рылышәшәон уажәы-уажәы. Ажәлар зегьы уахь иауазнеихуаз. Амитинг иалагеит. Ажәа бзиа иҳәеит
Олег Дамениа.
– Сара саб Аԥсны ахақәиҭразы дықәԥон, аха
игәыхәтәы дахьырымгӡеит, – дцәажәон Владимир
Анцупов иҷкәын хәыҷы Саша, – сара сыԥсҭазаара уи
дыззықәԥоз аус анагӡара иазысукеит!..
– Ԥҳәыск лхәыҷы дылгәыдырӷәӷәала дшылкыз
иара убас дагьԥсит… – даҿын Анатоли Возба ҳлабжышо иаргьы саргьы ҳахьеидгылаз, – абриаҟара
амца шрыцразгьы…
197

Анаџьалбеит, изаҟароузеи уҳәарауазеи ани ԥеи
рыбзиабара!
Шьханхыҵаа рыԥсцәа амитинг ашьҭахь дара
рыштаб аҟны инаганы, ҳаҭыр рықәҵаны, ирыманы
амҩа иқәлеит…
Иахьа иламбжышоз аӡә дубомызт. Ари агәаҟра ду
Аԥсны ахаан иахашҭраны иҟам…
Декабр 19. Иаха ақырҭуа еиҳабыра аурысқәа
рышҟа ажәанҵа ҟарҵеит: Аԥсны иҟоу аурыс ир
алганы иргарц азыҳәан, хымԥада! Иаха Гагреи
Цандрыԥшьи, Гьечрыԥшьи аӷа иҳаирпланқәа
алаԥшыхәуан, рҳәеит…
Декабр 20. Иахьа Аҟәатәи ҳгәыла Паҷ Апба
иаҳәшьа Ламара ҳналыԥхьеит, абысҭа шәзызуеит
ҳәа. Хынтәуп уажәы ус ҳзылуеижьҭеи. Аҟәа данызбоз аҩныҟа лнаԥхьара акәым, уаҩҵас аԥсшәагьы ласҳәаӡомызт…
Декабр 21. Ахьаа зцыз акакәын иара иахьагьы амшгьы. Жәацы иааиқәшәаны дыԥсит Харитон Ӷәынџьиа – аԥсуа ԥырҩы бзиахә. Иахьа Лыхны
иаҳәшьа лыҟны дырҵәыуан, Ҟәланырхәа дганы
анышә дарҭон. Харитон Ӷәынџьиа дпатриот дуун,
Аԥсны мыцхәы бзиа ибон, аус заманалаӡа дазҟазан.
Уи шықәсқәак раԥхьа иҳаирплан амотор анаагыла,
иҭамхар ада ԥсыхәа шыҟамызгьы, аҭыԥ ԥшааны
иртәеит, аекипажи апассаџьырцәеи џьара кьыс аӡәы
иааимоуӡо еиқәирхеит. Харитон Ӷәынџьиа аҳамҭа
ду иаҭәашьахаразы Москва аиҳабыра рышҟа ихьӡ
рҳәеит, аха Қарҭаа, еснагь ишыҟарцалац еиԥш, шьапҿаршә изырун, акгьы имоугәышьеит. Агазеҭ «Известиа» ианырҵаз иара изку аочерк аздырхан, иара
убра иагьааилгеит. Сара уи ажәеинраала ихьӡнызҩылеит, даарагьы игәы иахәеит. Изныкымкәа Харитон Ӷәынџьиа иҳаирплан ала аԥырра ансықәшәалак, ажәҩан агәахьы ианнеилак, ауаҩы даашьҭны
сигон, ивараҿы сыртәаны зегьы-зегьы сирбон, иа198

гьшԥассирыз, анаџьалбеит! Иахьа аҵыхәтәантәи
имҩахь днаскьаагеит апатриот иаша Харитон
Ӷәынџьиа, ҩынҩежәи жәибжь шықәса дшырҭагылаз, макьана дзыхьӡараны иҟаз акыр ишырацәаз…
Аԥсны ахақәиҭра дахьымӡагәышьеит. Ҳамгәыӷуеи,
сеидру?!
Иахьа Асҭамыр Апба исеиҳәон, иаха ҩҳаирпланк
абџьар ҳзааит ҳәа. Уи уҳәан-сҳәанқәа ирылоу ҷкәынам…
Декабр 22. Ашьжьымҭан ҿыӡәӡәара сышнеиуаз
ҳаԥшәма Соломон Хшыҩҭра иқәшәацәгьаны сааникылеит:
– Иаха иҟалаз уаҳама?
– Мап, иҟалазеи?
– Ҳашкол рыблит.
– Иарбан школу?
– Гәдоуҭатәи ақырҭуа школ.
– Изыблыда?
– Очамчыраа.
– Ус угәы изаанагозеи?
– Гәдоуҭаа уи иалакьысуамызт, ирацәаҩны ргәыбылра адын.
– Иҟалап! Зыдгьыл аҟны зыҩны иахцоу аӡәгьы
гәыбӷан узиҭом.
Ус, ақалақь иаалаҩит: Гәдоуҭатәи ақырҭуа школ
зыблыз дыркит, дақырҭуоуп ҳәа.
– Бзиоуп, аха избан иара изиблыз?
– Аҟәатәи аԥсуа школ ақырҭқәа ирыблырц
азыҳәан…
Атрадициа ду змоу аԥсуа школ, уара уакәын
уажәы иназдымгылацыз..
Декабр 23. Москвантәи телехәаԥшрала иаабон
«Аиқәшаҳаҭрахь амҩа» зыхьӡыз аполитикатә дырраҭара. Уи иалахәын асахьаҭыхҩы – иахьатәи аполитик Нугзар Мгалоблишвилии аиурист Зураб Ачбеи. Адырраҭара бзианы еиҿкаан, еилызкаарц зҭаху
199

изыҳәан зегь ҳәан, Аԥсны аӷацәа – аҭоурыхҭҵааҩы
Марина Лорҭкипаниӡе, аԥсахҩы Ада Маршьанԥҳаи
рҩызцәа шалахәызгьы.
Иахьа шаанӡа Гәдоуҭатәи акультура Ҩны ашҟа
сцеит, уа ҳаиқәшәаны, ашәаҳәацәа аҳәаашҟа срыццарацы, аха иахьа изыҟамлеит, уаҵәы рҳәеит, иаабап иалҵуа…
Ар ргарнизон аиҳабы Гиви Агрба иҟны ҳаҟан
Адеи сареи. Даара ашәара ыҟоуп ақырҭуа ир ҩаԥхьа
арахь иҳақәлар ҳәа. Уажәшьҭа угәы рҭынчны утәа
ухаҵазар! Смаҭацәа хәыҷқәа…
Декабр 24. Иахьа Гәдоуҭа апресс-центр зыҩноу
аҩны аԥхьаҵәҟьа амитинг ҳаман, итҟәаны аӷа имоу
ашәҟәыҩҩы Џьумка Аҳәба, артист Мажара Зыхәба,
амузыкаҭҵааҩы Елеонора Козмиди ирызкны. Уи
ашьҭахь, Д. И. Гәлиа ихьӡ зху ашәҟәыҩҩцәа Пицундатәи рыҿиаратә Ҩны адиректор Вадим Ԥлиа,
ашәҟәыҩҩцәа ҳнаганы хԥа-хԥа нызқь мааҭ ҳаиҭеит. Иахьатәи аԥарала уи акгьы аанагом умҳәозар…
Ус, апресс-центр ашҟа иаарыцҳаит, рҳәеит, Очамчырантәи аӷа итанкқәа аманы адәыӷба Аҟәа иазааигәахоит ҳәа. Аҳы, шьҭа угәы рҭынчны уҩныҟа
уца…
Декабр 25. Апресс-центр аҟны иахьатәи
ҳаиқәшәарагьы ҳзыргәырӷьарыз ҳәа акгьы ҳнамҭеит. Виачеслав Ҷыҭанаа (уи иҩызцәа Ҩысҭанаа ҳәоуп ишишьҭоу) ауатка ааиган, ҳара ҳҟны иаажәып
ҳәа аҩныҟа иаасыԥхьеит: Кәымф Ломиа, Алықьса
Гогәуа, Даур Наҷҟьебиа, Никәала Кәыҵниеи Виачеслав Ҷыҭанааи ҳшәыхьӡоит рҳәан, рҽааныркылеит.
Никәала Кәыҵниа дшымнеиуаз сара издыруан, Нели
Ҭарԥҳаи иареи еиҿыхеижьҭеи игәаԥхомызт, ҳәарас
иаҭахузеи, Кәымф Ломиа дидтәаланы, насгьы ҳара
ҳаҩны, аҩыжәра.
Ҩысҭанаа иуатка аҵыс ахы хнаҵәон. Кәымф Ломиа даҳцәашьит. Даур Наҷҟьебиеи сареи ҳиҵагыланы, абри дахьынхо жәдыруазар ҳәа Гәдоуҭа ақа200

лақь зегьы ҳалсны, дҳаман рыҩны ҳахьнеиз, Нели
Ҭарԥҳа акгьы лымҳәаӡеит, аха рыԥҳа Асида дааҳзыҵҟьан, аӡы ҳамыӡәӡәо ҳҟалҵеит. Даури сареи
Нелираа рыҩн ҿыц еимдо хыхьи ҵаҟеи ибаны, фырџьанқәак рыла ҳақәныҳәаны ҳаап ҳәа ҳгәы иҭазгьы лаҳамҟәыҵышшаны ицеит. Баша иаурҳәахуа,
бзиара ашьҭахь бзиара ыҟаӡам ҳәа.
Декабр 26. Иахьа адепутат Наҭелла Акаба лԥылара
ыҟан. Уи Американтәи дааит. Еиҭагаҩыс илымазгьы
Лиана Кәарҷелиаԥҳа лакәын. Америка акырџьара
аиԥыларақәа лзеиҿыркааит. Зегьы-зегьы зыбзоуроу
Иаҳиа Казанба иоуп. Аԥсны хьаа дус ирымоуп, лҳәеит, зегьы. Ҳарҭ уи лпресс-конференциа аҟнытә лкаа
иҟаҳҵазгьы абриоуп: Адунеи агәаҵаҟны унаӡарц
азыҳәан, Аԥсны еиԥш иҟоу атәыла хәыҷы, ашьа
ӷәӷәаны иканаҭәар акәзаап.
Декабр 27. Иацы Аҭара ақыҭа иалахысуаз авертолиот аԥсуаа икарыжьит. Амца акны иахькаҳаз хҩык
аекипаж ҭахеит. Иҭахаз руаӡәы аполковник Маисураӡе иоуп. Уи Аҟәатәуп. Раԥхьатәи амшқәа рзы Аҟәа
ҳаҷкәынцәа ахырӷәӷәарҭа ҟаҵаны иахьгылаз ирылахысызгьы иара иоуп. Усҟан иԥҳәыс дааныркыларц
иквартираҟны инеиит, аха лара дцахьан. Уи ашьҭахь
Маисураӡе Баҭымынтәи Шәачаҟа ауаа мҩанызгоз
ашхәа деихсит, аӡә дыԥсит, ҩажәаҩык ирзныԥшуа
ихәит. Уи цәыббра мзазы акәын. Ақырҭқәагьы аурыс ирыдиҵоз ахара иаҿагыланы, авертолиот ҳара
иаҳтәӡамызт ҳәа ргәы нханы, аҭак ҟарҵеит. Арахь
урҭқәа зегьы ҟазҵоз Маисураӡе ивертолиот шакәыз
шьақәыргылан.
Абарҭқәа зегьы ҿыц иргәаларшәаны, Лаҭа иҭахаз аԥсуаа рҳаирплан, жәохәымш рыҩнуҵҟала ашьа
руит ҳәа гәахәала Москвантә, ҩынтә-хынтә телехәаԥшрала, иахьа адырраҭара ҟарҵеит.
Ақьиа ишьа Анцәа иуеит, рҳәоит аԥсуаа.
Иахьа ҳгазеҭқәа рредакторцәа аиҳабыра рыԥхьан
ирыдырҵеит: Ашықәс Ҿыц иазку аномерқәа қьырса
201

ҩажәи жәеиза рзын иҭыжьны иҟалароуп, зегьы рыла
ибзианы, иҿырԥшыганы. Аԥсны ахи-аҵыхәеи ахьыгӡара – уи ҳара ҳхы иадаҳҵоит ҳәагьы нацҵаны. Иеиҭасҳәоит, Аԥсны ахыи-аҵыхәеи ахьыгӡара… Иудыруазеи абарҭ лассы Аҟәа агара ргәы иҭазаргьы?!
Декабр 28. Смаҭацәа хәыҷқәа аԥхҭра рыхьит.
Ахәшә рзаарган, амца иҽҳәартәаны рыхьшьра
иаҿуп. Инарҵәыуазеи, рыцҳақәа! Иааины сыбла
иаахгылоит сара схәыҷрагьы – убасҵәҟьа акәын
ишыҟаз…
Сашьа Виачеслва Красноиарскынтә ҩаԥхьа
дхынҳәны Гәдоуҭа дааит. Ара даныҟаз, абџьар иҭаны афронт ашҟа дрышьҭырц дрыҳәан, аха ианихамҵгыла, ҩаԥхьа иусурахь дымцази. Аха уа сахьнеиз уаҳа саазмыцәеит, иҳәеит. Амаҭәахә аус адызуло
ицех иҭаны, ахә ыҵхны, абџьар иара ихаҭа иманы
дааит. Уаҵәы, реиҳа иахьшәарҭоу Очамчыраҟа сцоит, иҳәеит. Хәба-хәба нызқь мааҭ смаҭацәа ириҭеит,
сара амаҭәа ԥхақәа сзааигеит. Аешьа игәцаракра
усгьы акалашәақәа иҟоуп, афаст!
Иахьа, ашәҟәыҩҩцәа есшәахьатәи ҳаиԥылара
ашьҭахь, Никәала Ҳашыг иааигаз Хәаԥтәи ауаткеи
арасеи ҳгәаҵақәа арчыхәчыхәит. Уаанӡа, Алина
Ачԥҳа, Ҭырқәтәыла инхо аԥсуаа рзын Ашықәс Ҿыц
аламҭалазтәи ҳадныҳәаларақәа анылҵеит…
Зегьы ҳаицны ҳшааиуаз, Лаҭа иҭахаз аԥсуаа рзеиԥш нышәынҭра ҳанавала, урҭ рҭынхацәа ааҳԥылан,
уахь ҳамҩахыргеит: ҵәыцак-ҵәыцак аахаҳамҭәаларгьы рымуит. Игылаз ԥшьҩык-хәҩык зыцәҭахаз
ракәын. Урҭ лаӷырӡи-ҿи ааиқәырхуамызт. Ҳаӷоу иибаша!..
Декабр 29. Иаха асы ауит. Ашарԥазы иҵааит.
Ҵхыбжьон ицәаз афымцалашара уажәгьы иҟамлаӡац, ахәыҷқәа ахьҭа иаҳцәыԥсуеит. Ҳаԥшәма
иҟны ҽырԥхара ҳахьнеиз, смаҭацәа аԥстәқәа ишрылацәажәоз, иара абас реиҳәеит:
202

– Ала, сыԥшәмацәа шаҟа ирацәаҩу аҟара, убриаҟара ибзиоуп, аҳәеит. Избанда ԥшәымацыԥхьаӡа
часак-часак сырҭон, аҳәеит. Ацгәы сыԥшәма
длашәызар зегьы ицәӷьычны сара исфон, аҳәеит…
Декабр 30. Лонда ашырԥазы дааит: аҷкәынцәа
асааҭ ԥшьба рзы иргыланы иргеит, иахьа Аҟәаҟа
ижәылоит, лҳәеит. Сара сыццакны апресс-центр
ашҟа сцоит. Ааи, ижәыларц акәын, аха асы иамуит,
рҳәеит.
Раԥхьа ажәылара ргәы ианҭаркыз – амшын
цәгьахеит. Аҩынтә раан – ашьхақәа ирымуит. Ахынтә
раан – ажәҩан. Издыруада Анцәа ду абарҭқәа зегьы
аказын иахырԥо иааигозар!..
Лонда лымаҳә Сергеи Арӡынба ӡык иқәиҭәарц
аҩны дахьааҿаххыз, иԥҳәыс игәалҭеит изқәа зегьы
автомат шьхәа идырганы ишыҟаз. Алимгьы иаргьы
иацуха ԥшыхәра Аҟәаҟа ицазаарын. Изларыцәцаз
здыруагьы хыхь иҟоу, зегьы збарҭоу Анцәа заҵәык
иоуп.
Аҟәа, қырҭуа еибашьҩык ауаа даарылагылан:
«Абра аԥсыуа дыҟаӡами, аӡә дысшьында сҳәо сыҟоуп?» – аниҳәа, жәибжь шықәса зхыҵуаз ҷкәына
хәыҷык даарылҵын: «Сара саԥсыуоуп!» – иҳәеит.
Умшәакәа излоуҳәазеи аниҳәа, диман иҿынеихан,
иҩны днеигеит. Иани иаби абыргӡақәа тәан, иҭахаз рыҷкәынцәа аҩыџьа реишәа ргыланы, ацәашьы
кыдҵаны. Абарҭқәа рышьҭахь сара акгьы сацәшәаӡом, иҳәеит, аҷкәын хәыҷы. Ақырҭуа еибашьҩы дыртәаны акриҿарҵеит, рыгәҭыхақәа зегьы
иарҳәеит. Убри инаркны уи есымша аҷкәын дихылаԥшуан, ишакәым џьара аӡәы дааизныҟәаргьы иуамызт, рҳәеит.
Ешыратәык исеиҳәон: рыҩнқәа абзарбзан хқәа
раахо ианалага, ахьы имаз ганы аҳәысҭа аҵыхәан
ижызаап. Аӷа иааҭирҟьаз абзарбзан хқәа шааиуазгьы, иара убри инаахан, ицҟьашәҟьа иагеит, рҳәеит.
Ани издәылигаз аҩны иахьагьы икәаԥӡа игылоуп…
203

Декабр 31. Иаха Соломон Хшыҩҭреи сареи ҳаисит ақырҭуареи аԥсуареи еимакны. Ҳарҭ еснагь ари
адгьыл ҳаицықәын, иҳәеит иара. Мап, шәареи ҳареи
ҳаигәылацәан, сҳәеит сара. Аԥсны ш-Қырҭтәылам
шәара иаахашәымҵакәа аԥсыуак дыҟанаҵы, абра
ҭынчра шыҟамло удыруазааит, сҳәеит сара. Иара
иабџьар, анектодк аҿааирхеит цәамҭа хаа ҳауразы:
…Ахәыҷы ашкол аҟнытә данааи, иабду дизҵааит,
иуҵазеи уара иахьа. Исҵаз умбои, бабаду, иарбанзаалак амаҭәар аԥхарра анаслак еиҵыҵуеит, ахьҭа
анаслак еиҵалоит, иҳәеит ахәыҷы. Уи иашоуп, дақәшаҳаҭхеит абдугьы. Ԥыҭрак ашьҭахь амаҭа аҩны
дааҩналазар иабду иҽеиҵыжьны, ихәымџьар ԥыртланы амца иҽаҭаны дтәоуп. Иҟоуҵозеи, Бабаду,
изымбатәбарахеит ахәыҷы. Иҟасҵозеи умбои, аԥхарра анаслак еиҵыҵуеит умҳәеи, амцашыра сыдыскылоит, иҳәеит абду. Бзиоуп, аха Нанду дабаҟоу,
дҵааит амаҭа. Нанду архьшәашәага дҭасыртәеит,
иҳәеит абдугьы иԥаҵа далаччо.
Сара аныҳәақәа зегьы Амшаԥи Ашықәс ҿыци реиӷьасшьоит. Амаҭәа ҿыц, ажәа ҿыц, аамҭа ҿыц – дарбан иамеигәырӷьо?! Аҿыц! Агәылацәеи ашәҟәыҩҩцәеи ҭелла ҳаидныҳәало ҳазԥылалоз. Иахьа рхабар
ҳаздырӡом аӷа инапаҟны иҟоу Џьумка Аҳәба, Таиф
Аџьба, Мажара Зыхәба… Иахьеиԥш ахьаа ҳаманы,
ҳахьшәашәаны, сара исгәалашәоны, Ашықәс ҿыц
ҳаԥымлацт. Жәабаҟа шықәса раԥхьа Адеи сареи, Москва аблеҭ ҳмоукәа ҳаанхан, ашықәс аҵыхәтәантәи
амш азы адәыӷбаҿы аԥылара ҳақәшәеит. Зегьы акоуп афатә-ажәтә ҳаман, астол ҳархиеит, аҩыза бзиагьы дҳақәшәеит – Џьоф Қапба. Акгьы агаҳмыжьит.
Иахьа уигьы ҳамам, егьигьы. Шьамхахьы асы
кажьуп. Гәдоуҭатәи аџьырмыкь ахыбра еилаҳаит.
Амагазин аҟны унеир акы ааухәап ҳәа уҟоу. Дырҩегь саҳәшьа лоуп, рыцҳа! Бабиаа ара жәларык ыҟоуп, аха… Саргьы дара аухсыртәалахьах… Ус акәу,
егьыс акәу – Ҽааныбзиала!
204

1993 шықәса
Ианвар 1. Иахьа шықәс ҿыцуп. Ҩыжәрагьы ыҟам,
ӡыжәрагьы ыҟам. Фымцагьы ыҟам, ԥхаррагьы ыҟам.
Соломон Хшыҩҭра дааины сиган, мчыла анард саирсит:
Знык саҵахеит, знык саиааит,
Шьешь-бешь мыжда уаҳа имааит.
Дыԥсит, рҳәеит, Архип Мирон-иԥа Лабахәуа.
Дзакәытә хаҵази, анаџьалбеит!
1957 шықәсазы, раԥхьаӡа аԥсуаа, ҳҭоурых ақырҭ ҵарауаа фальсификациа азыруны, ианҵысыз,
дышԥархагылаз, маӡа-маӡа амҩагьы ишԥақәиҵоз
уҳәарауазеи! Усҟан уи Аԥсны аиҳабыра Рхадас
дыҟан. Ҳара ҳастудентцәан. Иахьагьы иргәаларшәо
ирҳәоит усҟан Мықә аизараҟны дықәгыланы ииҳәаз.
Ҩажәак еихысҳәаалоит. Астудентцәа гәыԥгәыԥла ҳшаны ақыҭақәа ҳрыларҵеит. Сара сызлаз
агәыԥ Аҟәа аагылара ақәшәеит. Аҽны аҵарахьы аӡәгьы ҳанымца, ҳинститут адиректор Ҳақыбеи Фаҭиԥа Хонелиа азеиԥшынхарҭахь аҭел дасит, ҷкәынак
ишьҭихит:
– Изҳәо уарбану?
– Ахвледиани соуп!
– Иш-шԥ-ԥа-аа?
– Закан Ахвледиани соуп, сҳәеит!
– Ибзиоуп, ибзиоуп…
Иҟалаз уиоуп: ҳҭоурых еилахәаны аԥсуа жәлар
еилазырҩынтыз, Қарҭтәи аҵарауаҩгьы ижәлаз
Ахвледиани акәын. Уажәы ҳдиректор аҭел данас,
аҷҷаҳәа аԥсышәала дцәажәо Бармышьтәи Закан
Ахвледиани ибжьы анга, изымбатәбарахеит Ҳақыбеи Фаҭ-иԥа. Нас, иҟоу збоит ҳәагьы уи иҿааихан,
ҳзеиԥшынхарҭа ауадақәа гәаҭо дшааиуаз, згәышҵа
аҩада ирханы, зԥаҵақәа хьаша-ԥаша, ихәдабжьы
аршәаа иасуа, иҭаҳәахаа ицәаз Нури Оҭырба днеихагылеит.
205

– Иҟалазеи, абааԥсы, аҵарахьы шәзымнеизеи? –
дааӷьаҵәыӷьаҵәит адиректор.
– Ҳгәы иауам, Ҳақыбеи Фаҭ-иԥа, ҳгәы иауам! –
иҳәеит Нури Оҭырбагьы дандырҿыха, ажәжәаҳәа
даақәтәаны.
– Игәы амца ацраны, џьарак дзымтәакәа дшаҟьшаҟьо ауада дыҩноуп, умбои Ҳақыбеи Фаҭ-иԥа?! –
дԥышәырччо ҿааиҭит убасҟан иааҳалагылаз Алықьса Лашәриа. Уи лассы-лассы астудентцәа ҳашҟа
днеилон.
Аԥсуаа иҟарҵаз аилаҩынтра аҵыхәала, Қарҭтәи
аиҳабыра ахьырхәрақәа ҟарҵар акәын… Ахвледиани, ҳастудент Закан иакәым, Қарҭтәи аҵарауаҩ,
аҳәахьа ҳәа лахьык ирҭеит, ишәҟәы наӡаӡа ҳара
ишаҳҿагылаз ус иагьаанхеит.
Архип Лабахәуа аиҳабыра Рхадара аҟнытә ихы
дақәиҭыртәыр акәын, аха уи ус аламала иԥхасҭоутәуаз дреиуамызт. Имаҵураҟынтә, дааиҳатәны
Қарҭҟа диаргеит. Уа дагьаамахеит.
Уажәы аԥсы дызҭоу аҭоубыҭ Аҟәа ирзаагаӡомызт.
– Адлер дааргоит, уаантәи Гәдоуҭа иԥсыжра
ҟаҳҵоит! – иҳәеит иашьеиԥа Зураб Лабахәуа.
Ианвар 2. Иахьа, хәышықәса аҵара еицызҵоз
астудентцәа зегьы ҳаиқәшәара иамшуп. 1954 шықәсазы, Сталини Бериеи анықәҵ, Аҟәа аинститут аҟны
раԥхьаӡа иаадыртыз аԥсуа факультет ҳаанахәеит ҩынҩежәижәаҩык аҿар. 1959 шықәсазы аҵара
ҳаналгагьы, убас еибаҳҳәеит: есышықәса ҷыдлан
ҩба рзы, Аҟәа ҳаиқәшәаларц. Убас иагьыҟаҳҵон.
Сара исгәалашәоны шықәсык бжьаҳмыжьцызт, зегьыҵәҟьа знеиуамызт, ҳәарас иаҭахузеи. Аресторан
«Аԥсны» абанкеттә зал аҟны, раԥхьатәи аҵәцала
иҳаԥхаз ҳҩызцәа ҳгәалаҳаршәон. Ирыцҳарахаз урҭ
есышықәса рхыԥхьаӡара иацлоит: Расим Ажьиба, Валиа Мқанԥҳа, Минуца Папцааԥҳа, Арзаабеи
Багаԥшь, Владимир Анқәаб, Андреи Жанаа, Нели
Аӡынԥҳа…
206

Ианвар 3. Апресс-центр аҟны ауаа рацәаны еилагылан. Зегьы хьаас ирымаз Очамчыратәи аԥсуа
қыҭақәа: Аҭара, Тамшь, Кәтол уҳәа ҩаԥхьа аӷа ирхуа дахьрылалаз акәын. Иашоуп, Џьумка Аҳәба дыршьҭит, рҳәеит, аха иршьит, рҳәеит, Мажара Зыхәба,
Габрушьа Кәыҵниа… Имцны Анцәа иҟаиҵааит!
Арахь ҳара ҳтәқәа Аҟәаҟа имжәылаӡоишь,
анаџьалбеит, анысҳәа – Бомборатәи арратә аеропорт аиҳабы ҷыдлан жәаҩа рзын даауеит, рҳәеит.
Урҭ, уа анапхгара еимырдозаап, уажә иҟоу шә-нызқь
доллар иҭаны. Ҳаирплан мырԥрырц азыҳәан ҳаӷацәа даархәахьеит, рҳәеит… Даҽа жәымшы ианԥштәха, абжьыуаа ирылгоит, анаџьалбеит?!
Афымцалашара аҟамзаара иахҟьаны, Ашықәс
ҿыц азтәи ателедырраҭара уахоуп ианаҳдырбаз.
Аибашьра ианалагаз инаркны иахьанӡа иихьеит
ҩышәи ҩынҩажәи ааҩык аԥсуа хәыҷқәа...
Ианвар 4. Иахьагьы ауаа шырацәац ирацәан,
рылахьгьы шеиқәыц еиқәын. Иаха телехәаԥшрала
Москвантәи ирҳәеит аԥсуа актиор Мажара Зыхәба
дыршьит ҳәа. Иахьа уи иԥҳа хәыҷы илыдашшылон
ҳартистцәа. Абжьыуаа рышҟагьы макьана ҽеи ыҟам.
Ахәылбыҽха аҩны сахьааиз Соломон Хшыҩҭра
игәалаҟара мыцхәы ибзиан, смаҭацәагь ишәарҭахар сара алыӷәра шәықәыртәаны шәысҵәахуеит ҳәа
реиҳәеит. Иҽеим аӷа игәалаҟара аныбзиоу. Ҳгәыла
аҳақьым Шьалуа Гыцбагьы, ашьыжь аԥсшәа аниеиҳәа, егьи қырҭшәала аҭак ҟаиҵеит. Уи, абри уара
уаҳаҭыр дшаанаго узымдырӡои, ҳәа сеиҳәеит.
Ахәылбыҽха, сара уаҳа исзымычҳакәа апрессцентр аҟны сахьнеиз: Аҭараа аҩы ыжәны иҟан,
Ашықәс ҿыц ауха рқыҭа рцәырган, аха иахьа идырхынҳәит, рҳәеит. Анцәа иџьшьоуп!
Сара арратә гарнизон аначальник Гиви Агрба
ишҟа сцеит, Аҟәаҟа адәықәларазы уаҩы игәы ҟазҵаша џьара акы сеиҳәозар ҳәа. Аха, уа снаӡаанӡа, ар207

ратә штаб сахьнавалаз исаҳаит, уа зегьы еизаны аилацәажәара шрымаз. Смидагәидаха сагьыхынҳәит…
Ианвар 5. Ашамҭазы аҳаирпланқәа рыбжьы
сарҿыхеит. Асааҭ сахәаԥшызар – хәба рзын акгьы
агмызт. Иҟалап ҳар жәылазар. Ашьжьымҭан агоспиталь аҟны ахәцәа раагара иалагеит. Еилкаан зегьы. Сҽааилаҳәаны уахь сагьцеит. Ихәны иааргаз
жәаҩаҩык рсиа кыдын. Витали ҳәа Агрбаки Ԥымԥиаки ршьит, рҳәеит. Сылабжышқәа хаддыло апрессцентр аҟны сахьааиз, ауаа рацәаны еизахьан. Ҳар
Гәымсҭа аӡиас ирны Аҟәа иалалеит, амагазин «Универсам» аҟынӡа инеит, рҳәеит. Аладатәи Ешырала
ицаз акрыфарҭа «Гәыма» аҟынӡа инеихьеит, рҳәеит.
Шромала илбаауаз Шамиль ир ВИЕМ аҟынӡа инаӡеит, рҳәеит. Ҳгәырӷьара ҳәаа амамызт зегьы. Апозициақәа ирхысзар, уажәшьҭа ицеит ауп. Ҳзыҳәозгьы
акызаҵәык акәын: аԥсыҭбарақәа маҷхаразы. Борис
Ҭыжәбагьы дааины иҳаиҳәеит адепутатцәа рыҟны
сыштәаз аҭел иасит: зегьы планла иазгәаҭаз еиԥш
ацара иаҿуп, ҳара ҳтәқәа ареспубликатә хәышәтәырҭа рган, ахәцәа арахь иааргаӡом – аҳақьымцәа уахь
рдәықәҵара еиҿыркаауеит, ҳаибашьцәагьы Аҟәатәи
авокзал илалахысуа алеира иаҿуп ҳәа. Ҳгәырӷьеит
уаҩы ишимбац.
Ус… ус зегьы мцуп, рҳәеит. Ҳар Гәымсҭа ацҳа
иқәсны наҟ изымцаӡеит, рҳәеит, ҳаҷкәынцәагьы
хәҩык ҭахеит, рҳәеит. Иамуит иахьатәи аоперациагьы. Ҩаԥхьа Амш бааԥс… Амшын… Ажәҩан…
Ианвар 6. Иацы ҳаибашьцәа иахьрықәымҿиаз,
иахьа зегьы рылахь еиқәуп. Аӡәи-аӡәи еидашшылоит. Џьоукгьы ҳгәы дырӷәӷәоит: шәгаӡақәоума, уара,
ари еибашьратә ԥшыхәран, аӷа дахьгылази ихыхьчашьеи агәаҭара иазкын, рҳәеит. Ус акәу, егьыс акәу:
хәҩык аҷкәынцәа ҭахеит. Аибашьра мыждагьы уаҳа
иамуазар акәхап.
Ашьыбжьышьҭахь Москваҟа Кама лышҟа аҭел
ҳасит. Смаҭа Саид ахьҭа илалеит, рҳәеит. Егьыс Ка208

магьы Даургьы гәырӷьаҵәа иҳацәажәон: сааҭқәак
раԥхьа Аҟәантәи иаҳзасуан, авокзал аҟны шьапыргыларҭа ыҟамкәа ақырҭқәа ықәҵны ацара иаҿуп,
рҳәеит. Аԥсуаа Гагра аныргозгьы, раԥхьа убас ауп
ишжәылаз, нас иҟарҵаз жәбоит, рҳәеит. Уи сгәы
иахәаны, исԥылогьы гәыӷра хәыҷык инахьнырҳало,
сҿынасхоит саргьы.
Ианвар 7. Иахьа Есҭа Қьрысҭа имшира акәзаап. Иаха телехәаԥшрала инарҭбааны иазааҭгылеит. Анаџьалбеит, ҳазхаанқәоузеишь?!
Иацы сашьа Ешыраҟа апозициахь дцеит,
ҳаҳәшьаԥа Баҭал Лакоба ариабжьарак ихабарк
ыҟаӡам, дысзыԥшаауазар ҳәа.
Иацы сыҟаӡамкәа сымаҳә аҳәаахьтә даакылсын,
иҭаацәа иманы Афонҟа дцеит. Иԥҳәыс дигазааит,
аха смаҭацәа хәыҷқәа аанижьыр акәын, ҳара урҭ
рзоуп ара ҳзыҟоу. Иахантәарак ахысыбжьқәа гоит,
уажәы-уажәы Афон абзарбзанқәа алаҳауеит. Ари
аҩны иҟоугьы саргьы ҳмыцәаӡакәа иааҳаршеит.
Арыцҳара амацара имҩахыҵӡом. Иацтәи ҳгәырҩақәа иахьа даҽакгьы рыцлеит. Аԥсуаа ҳҳаирплан
аӷа итыл аҟны абомбақәа кажьны ишааиуаз, ҳара
ҳтәқәа ирзымдырӡакәа еихсны икарыжьит. Аҿабырҳацәқәа! Дҭахеит ҳаԥырцәа ируаӡәкыз, авиациа
амаиор Олег Ҷанба. Ҳҳаирплан уҳәару, ҳаҷкәын
уҳәару?! Ирықәшәазеи, абааԥсы, ана ирзамуа – ара
ирзамуа?!
Уажәы аабыкьа Алим исеиҳәон: аппарат ааганы иқәдыргылан, иныҵԥрааз аҳаирпланқәа зегьы акуеит ҳәа. Ҳаирпланк гәҩарас иркын, адырра
аныҟарҵа – егьырҭ аилкаара ишаҿыз – иара цеит,
рҳәеит. Аҿабырҳацәқәа!
Аԥсны атәылахьчара аминистр Сулҭан Сосналиев
акорреспондентцәа рзы апресс-конференциа иман.
Уи иазгәеиҭеит: иашоуп, ҳаҷкәынцәа ҭахеит, аха
ҳара жәацтәи ҳжәылара иаанарԥшит ҳаӷа заҟаџьара
иҽеидкыланы дыҟаз, имч заҟараз, уи иӷәӷәарҭақәеи
209

иԥсыҽырҭақәеи. Иаанарԥшит иара убас ҳара иҳамоу
агхақәагьы, реиҳа хшыҩзышьҭра ззаауша аҭыԥқәагьы. Акорреспондентцәа ирҭаз азҵаара аҭак абас
иҟаиҵеит уи аҵыхәтәан: иашоуп, ишәаны ихьаҵыз
архәҭақәагьы ыҟоуп, аха урҭ аҳаирпланқәа ирзыԥшын, насгьы, макьана ахәшәбылфҩы иамфҩыц
роуп дара…
Ианвар 8. Дҭахеит, рҳәеит, Зураб Бабиа. Хәҩык ҭахеит ҳәа акәын ишаадыруаз, уажәы урҭ рхыԥхьаӡара ҩажәаҩык рҟынӡа инеихьеит. Саҳәшьаԥа заҵәы
ихабаргьы ыҟаӡам макьана. Бабиа Зураб рыцҳа!
Иаб Ҷыҷыкәа жәымҭацәгьа иман. Иаха сҿынасхан
хара-хара рыҩны баны сааит, ҭынчран. Аҭаацәа
макьана акгьы рзымдыруазар акәхап. Иара аӷа ишҟа
дышьны дкажьуп; иаагара залшом, рҳәеит…
1990 шықәса, мшаԥымза аказы ҳчараҟны, аҽнада ҳаибамбацкәа, имахәар ааԥхьарҵәаны, реиҳа
ихьанҭаз аус дахагылеит, инапы иагьшԥаныҵижьи уҳәарауазеи! Сара, уаҳа иҭабуп ҳәа иаҳәахагьы саахьымӡаӡакәа, Аԥсны ихы нақәиҵеит, ҷкәын
мыжда!..
Ианвар 9. Иацы Кәтол аӷа далалеит, ҳаҷкәынцәагьы аӡәырҩы ҭахеит, рҳәеит. Иаха жәааҩык рыԥсыбаҩ ааргеит. Дааргеит Зураб Бабиагьы. Уи ҩаха-ҩымш иԥсы ҭаны асы дылажьын, иҩшьапыкгьы
ԥыҵәҵәан. Ихарԥ ԥыжәжәаны ихала иҿеиҳәеит…
Дыԥшит, дыԥшит, аԥсреи иареи еиқәԥеит, аха уаҳа
аӡәгьы ихабар анимбаӡа, итапанча ихы инагәыдҵаны иҽишьит… Астәи хараԥшыгала иԥшуаз ирбон,
рҳәеит, зегьы. Ҷыҷыкәа рыцҳа, адауаԥшь дшиҩызаз,
шаҟа деиҵаланы дгылази иахьа?!
Ианвар 10. Иахьагьы аԥсраҟны сыҟан – Бабиаа рҟны. Ҷкәын мыжда оума изаарцазаап ҳаӷацәа.
Дааргарцы ҳара ҳтәқәа аннеиуаз ауп даныршьызгьы, уаанӡа иԥсы ҭазаарын. Ихьымацәаз инапы
иахьамӷырхуаз, инацәкьыс ацәа зегьы ахҳәаны ир210

геит… Гәдоуҭа агоспиталь аҟны дахьааргаз ишьақәдыргылеит, ҩ-сааҭк раԥхьа дшыршьыз…
Зны Ахәҵа ақыҭан ахәмарцәа ҩеизаап. Ауаа рацәаҩны еизеит, рҳәеит. Асценаҟны иааины ҩыџьа
наҟ-ааҟ астол иаахатәеит. Нас акы ааимаркызшәагьы ааҟаҵаны, руаӡәы итапанча ааҭԥааны егьи диеихсит. Дзеихсыз акгьы имыхьӡакәа, днамҵасны
икызшәа ҟаҵаны: «Аа, ухыс!» ҳәа, – ахызаҵә наиирбеит. Убас знык, ҩынтә… Нас ани ихысуаз азал ахьтә
аӡәы даарылихын, итапанча иҭаны дирхысит. Егьи,
ишыҟаиҵац еиԥш, днамҵасын: «Аа, ухыс!» ҳәа, –
итапанчахы наганы инаииркит… Ари збоз ахьча,
азал ахьтә ишәақь неиҵихын: «Аҳы, нас са сԥилҭа
ахгьы узкуазар!» – иҳәан зҿынаирхаз ахызаҵә, ахәмарҩы ихы наихнацҟьааит. Уи иабеидыруаз, рыцҳа,
ахәмарцәа ртапанча хы ҭаӡамкәа ишыҭдырҟьоз,
изеихсуаз ауаҩгьы, дамҵасны икызшәа ҟаҵаны,
иџьыба иҭаԥсаз ахқәа ҭыганы, ихысуаз ииҭозаап…
Сишь, ҳаҩны аԥхьаҵәҟьа аҟәҟәаҳәа ахысыбжьқәа
геит. Ҳшәеит зегьы. Ҳмаҭацәа цәырҳаны, иҳәҳәаны
аиарҭа илатәеит…
Оҳ, гәышьа, иргәыбзыӷны аарла иҳарцәеит…
Сызҿыз зхысҳәаауаз схашҭит. Ардәына ауми
изҳәаз, мшәан: шәгалабак здыруан, аха ахьшь схы
ианықәс, зегь схашҭит ҳәа?!
Ианвар 11. Иахьа Џьырхәа Зураб Бабиа иԥсыжра
ыҟан. Иаб Ҷыҷыкәа иҩны сымнеицызт: нхаҩы бзиазаап, инхара-инҵыра, ихы-ихшара, Анцәа ишиҳәара
дыҟагәышьан… Ахәылбыҽха ибоураҟны исыԥхьаӡеит бжь-хык акамбашьхьақәа мацара. Акәасқьахьтә
аԥсы дылбааргарц зҿыназхаз ҩажәаҩык иреиҵамызт, аҿар мацара, зегьы Бабиа рыҷкәынцәа. Шаҟа
бзиа ҳаиҵагыланы ҳаҟази! Аҳалал ахьырҭиуаз: аб
Ҷыҷыкәа инаиркны – Едуард Бабиа иҟынӡа зегьы
ирҳәоз акакәын: Аԥсны ахақәиҭтәра, аидгылара,
дырҩегь аидгылара! Аиашоуми иаҳҳәара, сара сгәы
иахәеит араҟатәи Бабиа рыҳаракыра. Ҳарҭ абжьыуаа
211

рахьтәи Бабиаа усҵәҟьа ҳаҟам: иҳалоуп алаҟәландақәагьы, аӷьычцәагьы, аҩыжәыҩцәагьы, аҵҟьаҩцәагьы…
Ианвар 12. Аибашьцәа қәыԥшцәа ҩыџьа ржуан иахьа. Аҩыџьегь аурысқәан. Аӡәы Аҟәатәын,
егьи – Ешыра. Амитинг бзианы еиҿыркааит, ахцәажәара ҟаимаҭқәа ыҟан. Хәыҷгьы дугьы лабжышо
аҵыхәтәантәи рымҩахь инаскьаргеит.
Ус, зегьы иааҳалаҩит Ешыра апозициа аҟны
итәаз ԥшьҩык ақырҭ еибашьцәа, ҳара ҳтәқәа рышҟа
ииасит ҳәа. Урҭ ирҭахугьы акызаҵәык ауп, рҳәеит:
аинаалара.
Даҽакгьы: иацы Бомборатәи арратә аеропорт
аначальник Сигудкин, ақырҭқәа аԥара ширҭоз, ҳара
ҳтәқәа дыркын, ичынқәа ықәрыжәжәеит, рҳәеит.
Сыржьазар – шәызжьеит.
Ианвар 13. Иахьа аҩны сдәылымҵӡеит.
Ушдәылҵрыз ҽеи шуаҳауа удыруазар. Телехәаԥшрала исаҳаз иаҳа еиӷьуп. Москвантә изларҳәо ала: Шеварднаӡеии Китовании ибзиаҵәҟьаны еиҿанагаланы иҟоуп. Аха ани Абгахәыҷы шкәакәа, иабџьар аацәыригозар акәхап: аԥсуаа ҳазҵаара. Нас ала ӷыӷибагақәа ақәыџьма ианашьҭало иаҩызахоит…
Уаха ажәытәала шықәс ҿыцуп – Хьачхәама. Бзыԥын ари ныҳәа дууп. Аха ҳара, џьарамкәа-ҩыџьарамкәа ҳашнаԥхьазгьы, агәырџь иҩны
ҳаҟоуп ҳаиқәыхьшәашәа. Агәы зҵам акгьы ԥхарра
заҵалом.
Ианвар 14. Иахьа хәымыз ҵуеит Аԥсны еибашьуеижьҭеи. Хымш рыла ари адгьыл згарц згәы иҭаз
аӷа, еибашьра лҵшәадахеит: хымцала иигаз ҳәа
шьаҿакгьы ыҟаӡам. Убас шакәугьы аҵыхәтәы шыҟалара здырхуада?!
Уаха еиҭаҳдырбеит анемеццәа иҭырхыз афильм
«Кавказ». Ибзиоуп!
Ианвар 15. Иахьа ашьжьымҭан Тамшь ақыҭан аԥсуаа икарыжьит ақырҭқәа реибашьыга вертолиот.
Ари уаҩ дзеигәырӷьаша хҭысуп.
212

Даараӡа сгәы иалсит Бесик Квираиа иҭахара. Афганистан зегьы митәеиқәаҵәа ихганы даан. Аҭара
ақыҭан ақырҭқәа дыршьит.
Иахьа, иагьарааны ҳҳәахьазаргьы, Кәасҭа Ченгьелиа еиҿикааз ашәаҳәаратә ансамбль «Аиааира»
ақәгылара салахәын. Гәдоуҭатәи аихамҩа аусзуҩцәа
рхәышәтәырҭаҟны иқәгылон. Дара, «Ахаҵарашәа»
бжьыҭаала ирҳәо, сара саԥхьеит ажәеинраала «Рыцҳа», Аԥсны!» Заманалаҵәҟьагьы ирыдыркылеит.
Нас, иара уа саақәырцалан, гәарҭак ажәеинраалақәа
сыддырԥхьеит.
Аҭара аншәарҭаха, Габрушьа Кәыҵниа бџьарла
иҽааибыҭаны дцан, фырхаҵаралагьы акыраамҭа деибашьуан. Уажәы уи ҳахьықәгылоу ахәшәтәырҭаҟны
дыхәны дышьҭан. Иацәажәарагьы даара иаҳҭахын,
аха анеиааи убриаҟара ирацәан… Иҟазшьа ссирми – зегь бзиа дырбоит. Саабзахеит, еибашьра сцеит, иҳәеит.
Амҩан Борис Ҭыжәба исеиҳәон: аибашьра иалагеижьҭеи урыхәаԥши ҳмилаҭ закәытә ашәа ссирқәоу
иаԥырҵаз. Дара акызаҵәыкгьы аԥырымҵац, иагьырзаԥҵом, идзырҳәараны иҟоузеи?!
Ҳшааиуаз Тота Џьапуа дааҳԥылан: Владислав
Арӡынба еихсит ҳәа рҳәеит, иҳәеит. Ҳаибарыҩны
апресс-центр ашҟа ҳааит. Ажәлар еилауаҭыруан,
али-ԥси рыбжьара убриаҟараҩгьы еизеит… Зегьы
мцуп, Анцәа иџьшьоуп, ақырҭ корреспондентцәа
ракәзаап Москваҟа изыцҳаз, уажәы иаауҳәаз зегьы
ирыладырҵәоит усгьы. Ари аҩыза адемократиа
ашьапқәа рымӷыҵроуп. Дара Москваа еиҭарҳәоит:
ақырҭқәа амц ишыржьаз ала.
Соломон Хшыҩҭреи сареи анард ҳаицасуан уаха
10х4 ҳәагьы сиааиит. Уаҵәы Гәудауҭатәи араион
администрациа ахада дсыԥхьоит, асааҭ жәба рзы.
Ииҭахузеишь?
Ианвар 16. Администрациа ахада Сергеи Царгәыш, еизаз данаарылаԥш, Борис Ҭыжәбеи сареи
213

ҳашҟа ихы нарханы: «Ҳаҭамзааит шәара шәахьаазгаз! – иҳәан, ҳхы ҳаақәиҭитәит. Амаӡаныҟәгаҩ лыҟны излеилаҳкааз ала, уи агуманитартә цхыраара иаауаз реихшаразы абригадақәа еиҿыркаауазаарын.
Ҳгәы иалсит: иацы Ешыра аҭабиаҿы ҳаҷкәынцәа рҽанеиҭнырыԥсахлоз гәаҭаны (чарҳәаҩ дыҟоумашь, анаџьалбеит?) аӷа ибзарбзан хқәа рыла иҭахеит хҩык аибашьцәа, ихәу жәаҩык рҟынӡа ыҟоуп,
рҳәеит.
Ҳаигәырӷьеит: иахьа ашьыжь Тамшь ақыҭан, Ҭоумышь аӡиас ихыз ацҳа ԥжәаны, Қарҭынтәи абџьар
аазгоз адәыӷба ахьыбӷарҵаз. Иацы аҳаирплан, иахьа
адәыӷба. Афырхацәа шәара!
Ачарҳәара
анысҳәа,
исгәалашәеит:
иацы
ахәышәтәырҭаҟны ҳахьықәгылоз ҷкәынак ишьапы
иҵшьуа дааины, Борис Ҭыжәба абас еиҳәеит: «Шрома ҳанеибашьуаз акомандир ҳгәаҳҽаниҵеит: аишьцәа Едики Индикәеи Киутаа ԥсахыҩцәоуп, иахьаажәбазгьы иргәыдҵаны ишәшьуеит!» ҳәа. Уажәы
Едик Киут абра дызбеит, иҟасҵарызеи?».
Борис, ҳәарас иаҭахузеи, уи аилкаара аҭахуп, ус
узхыццакыша усым ҳәа иҳәеит.
Иахьа Москвантәи еиҭадәықәырҵеит Қарҭаа
ҿыц ирзынарыцҳаз: Владислав Арӡынба (ипатреҭ
хәыҷык ашәы акәыршаны, напык иаркны иҳарбо).
Гәдоуҭа дырхәын, Москваҟа ҽыхәышәтәра дцеит
ҳәа. Аха минуҭқәак ааҵаанӡа, уи шымцыз Москваа
аиҭааҳаларҳәеит. Аригьы зуҳәозеи, егьигьы?!
Соломон Хшыҩҭреи сареи аԥсуаа иҭадырхаз
аҳаирплани адәыӷбеи ааимаҳкын, ала иамҳәарыз
иасҳәеит: арҭ уаҳагьы ибжьо ракәӡам. Нас, иаԥхьа
итәаз ицгәабаӷь аашьҭыхны ишьамхы инылеикын,
ахы ашьышьра дналагеит.
Ианвар 17. Иацы еибаҳҳәаз Соломон Хшыҩҭра иахантәарак дазхәыцуазшәа иахьа ашьжьымҭан абас
сеиҳәеит: «Ҵыԥх зны сла сцәыӡын, аха изгаз мчыбжьык аҩнуҵҟала иоуишьҭын, иааит. Изоуишьҭыз
214

удыруоу?» – ихы насықәикит уи аҵыхәтәан. «Аԥсы
цәгьазар акәхап, уара уеиԥш?» – сҳәеит саргьы
сԥышәырччо, исҳәаз маҷк аҟара иаласырԥсыҽырацы. «Мап, қырҭшәамзар акгьы аҳаӡом!» – иҳәеит
иара дгәырӷьаҵәа. «Ула зымӡырха иҭаз итәы аҵеит,
аха уара узланхоз рбызшәак уаҳа иааузымҵеит…» –
сҳәеит сара даҽазныкгьы, уи аԥсышәа ахьизымдыруа сгәы иныҵаххны. «Изласҵарызеи, џьым, дара
рхаҭақәа урысшәалоупеи ишеицәажәо!..» – арахь
инасҿаирхьит Соломон Хшыҩҭра.
Сгәы иахәеит исаҳаз хҭыск. Адеи Амреи
аԥошьҭахьтә Кама илзасуан. Уа дышьҭоуп хынтә
зшьапы хырҵәаз Даур Агрба. Ара агоспиталь аҟны
данышьҭаз исеимҳәози: ԥҳәызбаки иареи аус шрымаз, аха иара дахьеиҳабыз азыҳәан лара илуамызт
ҳәа. Уажәы даншьапыдаха, уи алацәажәарагьы иаԥсам ҳәа иара хьаа дус иман. Сара, ҳәарас иаҭахузеи,
акыр игәы сырӷәӷәеит. Лара, иара ас анихь, Москваҟа дишьҭаланы дцаны, ахшәтәырҭаҿы днеины
дылбазаап. Анапеимдахьақәагьы еимырдеит, рҳәеит. Аибашьра шааилгалак еибагараны иҟоуп, рҳәеит. Афырԥҳәызба Амаанԥҳа! Даур, ҳәарада уи игәы
шьҭнахуеит. Уаҳа хьаа ҟамлакәа, ԥшӡала згәыхәтәы
иахьӡаша!
Иаха Москвантәи адырраҭара злаҟарҵаз ала, ҳара
ҳтәқәа Ешырантәи Аҟәа абомбақәа аларыжьуазаарын, ааха ӷәӷәагьы арҭеит. Иаҳдырбон рчамаданқәа
ирыҵаланы, Қарҭҟеи Қәҭешьҟеи еиханы ицоз ақырҭцәагьы. Анцәагьы акы иҳәахьеит!..
Ианвар 18. Иахьа ашәҟәыҩҩцәа ҳаизараҟны Леиуа Гыцба ҳаизыӡырҩуан. Уи Ешыратәи архәҭа
акомандир Сергеи Дбар иҟны аус иуеит. Дазааҭгыланы иҳаиҳәеит ҷыдлан хәба рзы ҳархәҭақәа Гәымсҭа ирны Аҟәа ишалази, аибашьра зрықәымҿиази
ртәы. Сара уи ицәажәарахьтә еилыскааз акызаҵәык
ауп: ар рыҟны адисциплина ҳәа акгьы ыҟам, аԥсыуала еибашьуеит, џьоукы Аԥсадгьыл ахьчара
215

аҵкыс амалырҳарахь рхы-рыԥсы цаны иҟоуп, зегьы-зегьы аиҳабыра рҭахуп, аха уи анроулак – акгьы
ҟарҵаӡом… Иахьа ишыҟоу ала акәзар, Аԥсны азбжа аӷа инапаҟны иаанхеит ауп, ҳаҳҭнықалақь Аҟәа
раԥхьа иргыланы. Идыру акоуп: Аҟәа знапаҟны иҟоу
иоуп уи аҳҭнықалақьс измоу, Аԥсны зтәугьы. Ари
зегьы, ҳәарас иаҭахузеи, ауаҩы игәы инархьуеит.
Сара иахьатәи аҭагылазаашьа сгәы иҵаххны,
арратә напхгараҟны иҟоу зегьы ԥсахтәуп анысҳәа,
Алықьса Гогәуа исҿаирхьит ус умҳәан, ҳусқәа
усҵәҟьагьы ишәарҭаны иҟаӡам ҳәа. Анцәа иҳәааит!
Ианвар 19. Мызкы аԥхьа, ари аҩны иҟоу лан,
ҳахьӡала илҩыз ашәҟәы, иахьоуп сара иансдырбаз.
Шаҟа ргәы ҭынчузеи, анаџьалбеит џьоукы! Аԥхьара санналага инаркны, сылабжышқәа еиқәҳәаланы
илеиуан. Ан рыцҳа лажәа ԥхақәа! Сара раԥхьаӡа сҿы
ааихыхны уи санлацәажәоз исҳәаз ажәа: «Мама!» –
ауп. Сан усгьы дсыздыруамызт, уи лоуп сара ари
ажәа засҳәазгьы, анысгьы исыԥхьаӡо. Иџьашьатәуп
аиашазы аԥсҭазаара злаҟоу: арахь лареи сареи иҳабжьоу жәашықәса ракәхыуп!..
Очамчыра, ҳаӷацәа, ҭаҳмадак атанк дацраҳәаны
амҩачаԥаҿ дшықәыршьуаз, ҳара ҳҳаирпланк аархалазаап, аԥсуаагьы гәырӷьеит ари уажәы зегьы-зегьы цҟьа игоит ҳәа. Аҳаирплангьы аҽаарлаҟәӡаны
ишааиуаз, уажәымзар-уажәы абомбақәа канажьуеит шырҳәоз, иҩархыԥрааны, абомбақәагьы амшын
илалажьны Гәдоуҭаҟа иқәланы иааит, рҳәеит. Ара
дахьааиуаз уи, ҳәарас иаҭахузеи, шәнызқь мааҭ
аԥара игон, сыдҵа нагӡаны сааит ҳәа. Ҳаӷоу дрықәгәыӷааит!..
Иахьа иҳаҳаит даҽа рыцҳаракгьы. Адлертәи аеропорт иатәу аурыс вертолиот, Ҭебердантәи агуманитартә цхыраара Тҟәарчалҟа ишагоз, ҳаӷацәа аихсын,
Сакьан идыртәеит. Арациа ҟаҵаны, иҭаз зегьы тҟәаны иргеит, рҳәеит. Урҭ дрылан ҳ-Совмин ахантәаҩы
ихаҭыԥуаҩ Зураб Лабахәуагьы.
216

Ианвар 20. Иацтәи аҳаирплан згаз аурысқәа
роуп ҳәа ҳалаҩны ҳаҟан. Иахьа зынӡа иаадырҳәит:
итҟәаны изгаз ҳаӷацәа ракәзаап, иааганы Аҟәа аеропорт аҟынгьы идыртәеит. Изларҳәо ала, аекипаж
аамышьҭахь икны иргеит: Зураб Лабахәуа, аԥсуа телехәаԥшра аусзуҩцәа: Амиран Гамгиа, Слава Сақаниа, Ахра Акаба, Харков-пресс афотожурналист Владимир Персианов. Иахькылеибаго здырхуада?!
Иахьа Гәдоуҭатәи акультуратә Ҩны аҟны Џьумка
Аҳәба ҳаизыӡырҩит. Уи инарҭбааны иаҳзеиҭеиҳәеит Лабра дшыркыз, Очамчыра абахҭаҿы дҭакны
дышрымаз, рацәак ргәаҟраҳәагьы шизырымуз, иоушьҭра зыбзоурогьы ишәҟәыҩҩра шакәу…
Ианвар 21. Иахьа Бабиаа хьачхәама рыман. Иара
ианатәыҵәҟьаз ҷыдлан жәаха руха, зегьы Ашықәс
Ҿыц ианаԥылоз – дара џьабон, Бабиаа рыҷкәынцәа
уи аламҭалазы ирацәаҩны иҭамхази. Едик Бабиа
дааит Адагьы саргьы Џьырхәаҟа ҳаигаразы. Ҳазлацо
џьара акы сзыԥшаауазар ҳәа дышнеиуаз, Бабиа Радион иԥа Славик дааиԥылеит машьынала, иажәагьы
ааҩбаимтәит. Сара сашьцәа ракәызҭгьы, ахьыԥшырҭа сырымҭаргьы ҟаларын. Ада лгәы бзиамызт –
дзымцеит, аха Едик иабхәында Вахтанг Возба иԥа
Гәдисеи иареи ҳаццеит.
Едик иаб Бабиа Маҳаид, рыцҳа, ижьира акыр
аҩны инацәыхараны, ақәаҵараҿы, цқьаҭыԥк аҟны
иҟан. Уи ҟауарла икәыршан, ҟауарлагьы ихыбын.
Аӡәы имацара дааҵагыларатәы, насгьы иҽеиҵыхны
акәымкәа – иҽаархәаны. Анцәа имҵаныҳәо ауаҩы
далашыҩкны дышцәажәо, дахьыҟоу ихашҭны диашахәҵәаӡа даагылар – ахыб лаҟәыми, иамуратәы…
Шьамхахьы асы шьҭан, аҳәылыҳәа аурагьы иаҿын.
Едуард Бабиа, иаб излаиҿиҵаахьаз ала, иқыжә агәи
агәаҵәеи Хыхь иҟоу ирбо, аҩны иҟоу, абна иҟоу – зегьы уаҳхылаԥш, уара зхьышьаргәыҵа ҳакәыхшоу ҳәа
аныҳәара даҿын ибжьы неиҵыхны, Анцәа илымҳа
иагны, имаҳар ҳәа дшәозшәа. Вахтанги сареи ҳна217

скьаны, ишьҭахьҟа ҳгылан, ҳаԥсы ӡаны. «Ачбеи Чачбеи еиларҭхаџьны иноусыжьаанӡа шәиԥхьыӡ Анцәа
иаҳзааумган!..» – ҳәа Бзыԥын ажьира ианахныҳәо
ирҳәозгьы сара уажәада исмаҳацызт…
Едик игәаблаа ианқәаз зегьы ракака амхны ажьира ахы инықәиҵан, ҳара ихы наҳақәкны, акакагьы
наҳиркит…
Ауха урҭ руада ԥха хәыҷы ҳаҩнатәаны, алитературеи аҟазареи ҳрылацәажәон, раԥхьа, ҳәарас иаҭахузеи, Аԥсны аҭагылазаашьа наргыланы. Уимоу, ҳалацәажәеит Гәдиса Возба хәыҷы Голландиа ианықәгылоз, асценаҿы дықәуаа дшааиуаз, ихы изнымкылакәа азал уаа дышрылаԥалазгьы. Уи атәы џьашьо
сара Камагьы изныкымкәа исалҳәахьан…
Ианвар 22. Ашьжьымҭан Важикәа Бабиа иԥа
Ахра дааишьҭит: афатә мазеиуп. Ҳарзыԥшуп ҳәа.
Бзыԥын, шамаха зегьынџьара, рыҩнқәа иагьа
ихәыҷызаргьы – рыстолқәа дууп, урҭ ирықәнагоу
арымӡ дуқәагьы наҟ-ааҟ ирываргыланы.
Иахьа ныҳәамзи, аамҭа даара ибзианы иаҳхаагеит. Вахтанг Возба данхәыҷыз, аԥхын арахь ԥсшьараҳәа даауазаарын, уажәы-уажәы игәалашәарақәагьы аацәыригон, ҳагьирччон.
– Ҽнак ҳәасаҟәшәара ҳцоит, рҳәан, срыманы
рҿынархеит, – дналагеит Вахтанг, – амра ҳхы иқәшуа, ажыци ақәыци ааҳҿыхо, аҽны хәлаанӡа аҳәасаҟәшәара ҳаҿын. Ахәылбыҽха ҳааҵәақәа ҳаманы
ҳҽааҳхоит, ҳҭаацәагьы ҳаргәырӷьоит ҳҳәаны, аӡәы
абасгьы днаҳалаҳәҳәеит: «Ҟаау, ани нахьхьи ахәы
инавалаз жәбоо, уара?» – ҳаанаԥшит, аха аӡәгьы
дҳамбаӡеит. «Ари ақьаԥҭа зтәу роуп, ҳҳәасақәагьы
ҳнарыханы иаҳҵәахыроуп, мамзар, дара иааҳамхын
иргоит!» – инаҳадиҵеит уи. Ҳарҭгьы ҳааҵәақәа ҵәахны, ҳмидагәидаха аҩныҟа ҳааит. «Уааҵәа абаҟоу,
уара?» – ҿааиҭит Бабиа Маҳаид аҩны сахьааиз. Уи,
урҭ шаҳҵәахыз аниасҳәа, акыраамҭа аԥышәырччара даҿын, ихы ларҟәны. Адырҩаҽны ахәыҷқәа ҳаи218

цны ҳахьнеиз, ани аҷкәын ҳааҵәа-ҭацәқәа ааганы
иааҳиркит: «Иаха иахьаҳҵәахыз иааины, анҭ иацы
иаабақәоз, ҳҳәаса зегьы рыманы ицазаап!» – иҳәеит
уи. Ҳарҭгьы ҳахқәа кажькажьуа аҩныҟа ҳҿааҳхеит.
Усҟан иабаадыруаз, рыцҳа, ани аҷкәын, гәаҟрыла
иаҳаҟәшәаз ҳҳәаса зегьы алаҵаны аԥара еиқәырҽны иман дышцаз…
Аныҳәаҿақәа аԥаҳҵон, алаф ҳҳәон, ҳаччон…
Дарбанзаалак аӡәы игәы иаанагомызт Аԥсны
џьара аибашьра цоит ҳәа.
Аҵыхәтәан, аҩнаҭа аԥшәма дҩагылан, иабџьар
аакыдихит:
– Саҭамзааит, аха сара саамҭа ааит, сҩызцәа
рышҟа сымцар ауам!.. – Ешыраҟа ихы рханы иҿынеихеит Важикәа Бабиа. Уи ҳнаишьҭалеит ҳаргьы,
аԥшәмацәа абзиара нарзеиӷьашьаны.
Ианвар 23. Зураб Лабахәуа дахьҭаркыз, иарбанзаалак акы аареимҳәеит, рҳәеит. Ҳҳаирплан аԥҟарақәа зегьы еилаган идыртәеит; сара дарбанзаалак
аӡәы ажәак иасҳәараны сыҟам, уи акәым аҳақьым
дааганы дсышәҭоит, иахьа инаркны амлашьрагьы
салагоит, иҳәазаап.
Сашьа дааны дыҟан. Абасгьы сеиҳәеит. Кәтол,
ҳгәыла ҷкәынак аӡын азын илхны имаз амҿы, иаб
иашьа иԥа иааигазаап, дымҵааӡакәа. Изтәыз данааи, ажәақәа ааимаркын, аԥхьатәи иаб иашьа
иԥа даашьны еибашьра дцазаап. Лабра ақырҭқәа
рыштаб ахьыҟазгьы даарылагьежьын, жәаҩаҩык
ишьит, рҳәеит. Амала, аҵыхәтәан иаргьы дыршьызаап, ихәылазкыша!..
Ианвар 24. Аҟәатәи ҳгәылацәа, бжьҩык рҟынӡа,
ҳуада хәыҷы аҟны ҳаикәшаны, акаҳуа шаажәуаз, ҳаԥшәма Соломон Хшыҩҭра: ари Америкатә
корреспондентуп ҳәа ԥҳәызбак лаԥхьа дгыланы
дааҩналеит.
Ишәҭагылазаашьоузеи
зыҩнқәа
ирыҩнырцаз аԥсуаа, насгьы иаанханы иҟоу ақырҭқәа шәышԥаҟаӡоу ҳәа, уи дшынатәазҵәҟьа лы219

зҵаара наҟ-ааҟгьы аҿыналырхеит. Уи акәхеит.
Ҳааи ҳааибакит. Абысҟатәи иаатәаз зегьы Соломон иҿагылан, аха зегь акоуп, иара ииҳәац иҳәон.
– Бара ибдыруоу ақырҭқәа Аԥсны изеибашьуа? –
схы налықәыскит сара.
– Ыы? – сышҟа даахьаҳәит ларгьы.
– Абыржәы абра еимаҳкуа азоуп. Ақырҭқәа зегьы абри ауаҩ ииҳәо ауп ирҳәо. Аԥсуаа зегьы – абра
итәоу иаҳҳәо. Дара Аԥсны – Қырҭтәылоуп, рҳәеит.
Аиаша шыҟоу абасоуп, ҳара ҳмаҷҩуп ҳәа иаҳдырҳәом акәымзар: Америка – Америкоуп, Урыстәыла – Урыстәылоуп, Қырҭтәыла – Қырҭтәылоуп, Аԥсны – Аԥсноуп… Уажәшьҭа иара дбыманы бцаны,
шәхала шәеицәажәа, ҽеи базҳәо иакәӡам, аха…
Иеиманы иагьцеит. Абырсҟаҩык ҳшиҿагылазгьы,
зтәы зҳәоз ақырҭуа, уи илеиҳәозгьы еилкаауп…
Ианвар 25. Иаха сара сыҟаӡамкәа Соломон
Хшыҩҭра ҩынтә дааит, рҳәеит, дсызҵаауазаарын.
Аха иансарҳәагьы сымцаӡеит. Иахьа ашьжьымҭан
иԥҳәыс лыҳәҳәабжьы геит. Адеи Амреи еибарыҩны инеизар – акаруаҭ далырҩны дкажьын, лхаҵа
дыҟаӡамызт, ишсызҿырҭызгьы сара смылбааӡеит.
Аҳәса лыхеит, илыхеит, аха дырзышьҭымхит. Ус,
лхаҵа данааи – дкәаԥӡа дҩагылеит, рҳәеит. Еилкаан
зегьы – ари хәмарран…
Ианвар 26. Иахьынтәааз сзымдыруа, ахьҭа ӷәӷәала иаасылалан, агрипп бааԥсы сыхьны сышьҭоуп.
Евгени Евтушенко иҳәоны саҳахьеит: ачымазарақәа
зегьы иреицәоуп агрипп, ианатәоумба, аамҭалагьы
ианумыхәшәтә уи ахыхь узыннажьуеит, улымҳақәа
агоит, умч агоит…
Аԥсны аибарххара дуқәа цоит. Тҟәарчалаа, ООН
ала Шәачантәи ирзынашьҭыз агуманитартә цхыраара, амла ишакуазгьы, мап ацәыркит, Зураб Лабахәуа
раԥхьа днаргыланы, иркыз аԥсуаа зегьы аурышьҭаанӡа ҳәа амитинг ҟаҵаны. Афырхацәа Тҟәарчалаа!
Владислав Арӡынба ООН ашҟа аҭамзаара
220

шьҭеиҵеит, рҳәеит. Иқәақәра згааит, уи ииҳәо идыруазҭгьы!..
Ианвар 27. Зны Аҷандара ақыҭан ашәҟәыҩҩцәеи
аҿари реиԥылара ыҟан. Астол-еишәа аҟны аныҳәаҿа
зкыз хаҵак, Владимир Анқәаб инацәа наиқәкны:
«Уара, абри ииҩуа жәеинраалоу, жәабжьу?» – ҳәа
дҵаазаап. Алықьса Џьениа, арҭқәа раан цәгьамзар
бзиа змыӡбо, иаргәҵысҭа ихысганацәа надкыланы инаиргьежь-гьежьызаап: уи зхы аҭыԥ иқәҟьаны
иҟоу дреиуоуп ҳәа аанарго. «Иеилыскааит, ажәеинраалақәа ракәзаап ииҩуа!» – еиликааҵәҟьеит уи
ахаҵагьы. Ирҳәоит Алықьса Лашәриа иқьаф ҟаҵаны
даныҟаз ажәеинраалақәа иҩуан ҳәа. Абарҭқәа ҿыц
исгәалашәеит сара иахьа, мчыбжьыкаахыс гәыҵхас исымаз ажәеинраала «Аб» ҩны саналга. Изҩит
уи ҩажәи зежә градус амцашоура шсымаз, ма хәыҷмыҷык акәхындаз!..
Ианвар 28. Чечен еибашьҩык ақырҭқәа дытҟәаны дыргеит. Иԥсы мцо, иагьымаауа дҟаҵаны, нас
дԥырԥыруа днаганы ателевизор днаҿадыртәеит. Уи
аԥсуаа ихә шәаны, мчыла дшааргаз инаркны зегьы
идырҳәон, аҵыхәтәан абасгьы рхы наиқәыркит:
«Ҳара ҳуаа гәызианқәоуп. Уҭаацәа рахь уоуҳашьҭуеит, амала, уахьнеиуа ироуҳәоит: Аԥсныҟа иааз ашьхарыуаа дарбанызаалакгьы ҳара ҳҟны акгьы рымчым. Ианаа – ԥсырҭас ишроуагьы рдыруазааит!»
Атҟәа ихы дақәиҭханы, Чечентәыла дахьналалаз,
раԥхьа иааиԥылазгьы ихҭыс зегьы атәы аниеиҳәа,
уи абас иаҭеикит: «Уара ушәыргәындоуп. Ирыцҳара дууп аԥсуаа рыцхрааразы ицоз ҳаҷкәынцәа, уара
уҩыза дахьрылашәаз!..»
Уи ачечен еибашьҩы уажәы Ешыра аҳәааҿы дгылоуп. Ииҳәогьы акызаҵәык ауп: «Хаҵарала аҭахара,
ма аиааира!..»
Ианвар 29. Иахьагьы аиарҭа самахеит. Сҽасҭарым
ҳәа сгыланы аҩны сыҩналан, аха сымч амырхеит.
Иаха акыр инеигәаанӡа сызмыцәаӡеит. Иҟалаз уио221

уп: ахаан исмыхьцыз акы схы иадызбалеит. Мелодиа
ссирк сгәаҵаҿы иааит. Иара сҳәон, ҳәарас иаҭахузеи,
гәаныла – сара сҵәыуон, иара сҳәон – сара сҵәыуон.
Убас ихьанҭан. Зыҷкәынцәа рыцҳақәа шьны излаԥсоу ақыҭа абжьы акәын уи. Исхашҭыр ҳәа сшәаны
исҳәон, сагьҵәыуон. Уимоу ажәақәагьы зҩит. Уаанӡа
сгәы аныбзиаз еиԥш акәызҭгьы, абра сгәылара џьара дыҟоуп Кәасҭа Ченгьелиа – сыҩны сцон, аха иааг.
Ашәа сара изланысҵагәышьозеи?! Убри аҟнытә исхамышҭырц азын исҵар акәын. Ишысҳәоз сӷьазкны
сагьыцәеит. Ашарԥаз, сыԥхыӡқәа рыҟны ишсыхьло
еиԥш, наҟ инасхашҭгәышьеит. Даара хьаас исымоуп. Иудыруазеи уаха ҩаԥхьа исҭаар уи амелодиа
ссир?! Ажәақәа кәаԥӡа исгәалашәоит, аха жәеинраалак аҳасабала иԥсыҽуп, шамахамзар, ашәақәа злыху
ажәеинраалақәа зегь реиԥш…
Ианвар 30. Ашьжьымҭан Соломон Хшыҩҭа дасыԥхьеит. Ашифонер ацаԥха ачҭа ирыцәҭаԥҵәеит
смаҭацәа. Аҳ, шаҟа ицәымӷхазеи, анаџьалбеит! Ауаҩытәыҩса иџьабаала иҟаҵоу зегьы, мыцхәы игәы
азымбылуеи. Уи идашьмаҵәҟьа иқәу апаркет аӡы
ықәуҭәар икылсӡом, иҩны ашәқәа: ари ушьҭахь ианыдуҵо – уаԥхьатәи ахала иаатуеит. Афымцалашара: ари ыцәар – хыхь дыҩхаланы аҩбатәи ацәаҳәаҿы
иниеигоит, уахгьы-ҽынгьы, иара ианиҭаху ҳәарас
иаҭахузеи, аҽҽаҳәа аӡыршы изаауеит. Иара убри
афымцала иҩны шаҳәшаҳәуа ирԥханы имоуп. Дызҭатәоу идгьыл хәыҷызаргьы, зегь раԥхьаӡа иҟало аца шкәакәа инаркны, аҵыхәтәанӡатәи аҽыдҳа
аҟынӡа шәырхкыс изҭагылам ҳәа акгьы ыҟам. Ажьаӷь
уатка, аҩы еиқәаҵәа… иҩны дшыҩнагылоу имардуан аҵаҟа аартны дныҩналоит, уаҟа ауп уи иҩцара,
аха сара сгәы излаанаго ала, уахьынтәи амҩа газар
акәхап даҽаџьарагьы. Ари аҩыза ауаҩы еиқәҷаб, адгьыл аԥсы ҭызхуа, иҩнаҵаҟагьы ихы иаимырхәакәа
ус џьеи инижьрын… Икәытқәа каркаруа имӡырха
иҭоуп, қырҭшәамзар акгьы змаҳауа ила ду, агәашә
222

иаалаххуа атәым данабалак, азынџьыр ахәда иахаршәны аҽашьуеит… Нас абарҭ кажьны дызцо дыҟоума уи. Иара абраҟа еиԥшҵәҟьа ауп уи Гәдоу аӡиас
нырцә ианхәа лынхарагьы ҟаҵаны ишимоу. Ларгьы
усгьы дыԥсхьеит. Зегьы иара итәыми. Иԥеи иԥҳаи
Қарҭ аҭаацәарақәа аԥырҵахьеит. Аԥхын рхәыҷқәа
рыманы ԥсшьара – мшынҭалара Гәдоуҭаҟа иаалоит.
Нас уара аколониа бааԥсуп ҳәала. Бааԥсырас иалоу
ыҟаҭгьы. Уи зыхәҭоу ахақәиҭразы иангылалак, ани
изтәызтәырц иалагаз ус аламала дызцом… Убас
ихьгы дыҟоуп Соломон Хшыҩҭрагьы. Иааины сызшьуа дызусҭада, анаџьалбеит, ҳәа уахгьы-ҽынгьы
агәашә даԥшуа дтәоуп.
Иахьа Гәдоуҭа аҳәылыҳәа еимагыланы асоура
иаҿуп. Иаҳзаанагозеишь, анаџьалбеит?! Шаҟантә
Аҟәа ахақәиҭтәразы ҳара ҳтәқәа дәықәланы Анцәа
иааникылахьоузеи? Измааноузеи ари зегьы? Шрома
ала идәықәлан, асы-ҩамгыла леин – иамуит. Амшын
ала идәықәлан – уи цәгьахан, аӷа ижәлара акәым,
рыԥсқәа рыманы аарла иӡхыҵит. Гәымсҭа аӡы ирны
иандәықәла – уаԥхьа игылоу думбо амш цәгьахеит, аԥшабааԥс ҵысит, хыхь иҟоу ҵаҟа ицо… Анцәа
ду макьаназын даҳԥырхагахо даауеит. Издыруада
убасҟан ҳар цар акгьы рылымшакәа ихынҳәуаны иахирԥазар?! Даҳԥырхагахоит акәымкәа – дҳахәозар?!
Анцәа ихьӡ ҳәаны зус ахы зкуа, Анцәа ихьӡ ҳәаны амҩа иқәло, Анцәа ихьӡ ҳәаны знапы азыркуа,
Анцәа ихьӡ ҳәаны аныҳәаҿа зкуа аԥсуаа, уаҳа доуҳа
мчык рымаӡамкәа иҟоума, анаџьалбеит?!
Уажәгьы ҳара ҳтәқәа, аҳаирпланқәа раԥхьа инаргыланы, зегь рыла рҽеибыҭаны излаҟоу ала, мзарҩа
алагамҭазы акы ргәы иҭоуп ҳәа хәылҟьа-ҿылҟәақәак
ҳаҳауан. Иахьа еимаҩны асоура иалагеит…
Ианвар 31. Амш каххаа иааԥшит, зашәа аамҭагьы бзиахаша. Ицеит аӡын хьшәашәа зцыз ари амзагьы нҭакәкәа. Иаҳзаанагарызеишь, анаџьалбеит,
мзаҩры?!
223

Февраль 1. Иахьа ар ргарнизон аҟны сыҟан. Уи
аначальник Гиви Агрбеи аподполковник Константин
Адлеибеи аурыс офицерк иҿахәы иҿырхуан. Саргьы амца сҽаҭаны сизыӡырҩуа саатәеит: «…Аҩны
сахьааиз сыԥҳәыс қырҭуак длыкәаиан. Сыԥҳәыс
сылҿасны сцеит зегьы ааныжьны. Рига аџьырмыкь
аҟны исаҳаит ақырҭқәа ар шеидыркыло, адоллар
рацәаны ишыршәо. Зыҩни зҭаацәа зегьы зцәыӡыз
ауаҩы ашәҟәы сҽанысҵеит Қырҭтәылаҟа ааразы. Ус,
адәыӷбаҟны ани ишәсырбаз аԥсуа дсықәшәан, сыламыс иснамырукәа Аԥсныҟа сааит…» – даҿын уи.
– Уара, ус акәзар ари ҳара даҳтәызаапеи? – инхәыҵасҳәеит сара.
– Ииҳәа акәу џьушьоит, ақырҭқәа рҟынтә даашьҭуп! – саҭеикит Гиви Агрба.
Ахәылбыҽха Адеи сареи Гәдоу нырцә ҳаҟан. «Аԥсуа телехәаԥшра» зыхьӡырҵаз аҟәатәи адырраҭара
қырҭшәалеи урысшәалеи ицоз ркын, иахәаԥшуан
зегьы. Саргьы акыр исычҳаит, аха уаҳа сылымшакәа
сдәылҵит. Иаарҳәози, анаџьалбеит. Жәаминуҭк
схаԥыцқәа еихарӷәӷәаны сызхәаԥшуаз зегьы, хаха
аԥсуаа иаҳҿагылоз акәын. Шәрызхәыц ирҳәараны
иҟаз, аԥсуаа аазбаны инымхо, аекстремист-фашистцәа: Џьано Џьанелиӡе, Даҭо Џьаиани, Гено Каландиа…
Февраль 2. Владимир Басариеи сареи иахьа
аӡахырҭаҟны ҳаҟан. Уа ажурналистцәеи ашәҟәыҩҩцәеи рзыҳәа акьаҿқәа ҿаҵаны ирӡахуазаарын. Сара
усгьы иҟалаша аныҟалалак ашьҭахь ауп иансаҳауа.
Вова, зегь акоуп ицәа иақәшәоз акы изырыԥшааит,
сара, еснагь, уаҵәахьы сдырԥшит. Исҳәарц исҭахыз:
анапхгара ԥшааны ҳахьыныҩналаз, аӡын заманаха,
ҳаҷкәынцәа ашәырҵааха абџьарқәа кны ахымца ианаҿагылоу аамҭазы, дара амца ргәыҵаршуа итәаны,
адомино иасуан, ҳара маҷк ҳаарзыԥшрацы ҳадырҵеит…
Аҩырк еибашьуан уа, Ҳабыџь дцәаӷәон…
224

Февраль 3. Борис Ҭыжәба иҭаацәагьы иаргьы
ахьҭа рылаланы ишьҭоуп, аха хьаас ирымоу акызаҵәык ауп: Аҟәаҟа! Иџьашьатәуп, ауаҩы данычмазаҩхалак ари аностальгиа зегьы ҳгәаҵаҿы иаҳагьы
амчра ааннакылозаап.
Ашәҟәыҩҩцәа, Аԥсны ацхыраара аҭаразы, ҳнапы аҵаҩны иахьа ашәҟәқәа дәықәаҳҵеит Украинеи Ҟазахсҭани рпрезидентцәа Кравчуки Назарбаеви рышҟа, иара убас Урыстәыла авице-президент
Руцкои ишҟа. Аӷа аԥсуаа ҳгеноцидҵәҟьа даҿуп,
иахьынӡазымычҳауа сыздыруам, аха…
Февраль 4. Ашьыжь чаагара сцеит. изакәытә џьымыӷәацәгьоузеи, анаџьалбеит, ауаа насыԥдақәа
зҭагылоу. Ача злаҿаҳхуа ҳталонқәа нҵәеит. Уиазы
сахьнеиз ауаа иаҳагьы ирацәан, иаҳагьы игәамҵны
иҟан. Сыздыруаны саԥхьа игылаз аҳәсақәа, смырԥшыкәа срышьҭырц иаҿын, сыззымдыруаз џьоукгьы сышьҭахь иахьгылаз, сҿымҭра рхы иархәаны,
саԥхьаҟа ииасуан. Еибашьроуп, гәыбӷан аӡәгьы иузиҭом.
Сахьаадәылҵыз арадио аусзуҩцәа сыркит: жәаха
ахәышәтәырҭаҟны уанықәгылоз ашәа бзианы зегьы
ираҳауан, ажәеинраала цқьа еилдыргаратәы иҟамызт, алашара иахҟьаны. Аӡырыҩцәа аҳәара ҟарҵоит
ҿыц убжьы анҵаны уажәеинраала «Рыцҳа, Аԥсны!»
иазҳарӡырыҩрацы.
Афымцалашара
акыраамҭа
ҳшазыԥшызгьы,
аҵыхәтәан иҭааҩит уи. Сахьаадәылҵыз Валери Какалиа иԥҳәыс слықәшәеит лыҷкәын длыцны, иаха
иааит урҭ Тҟәарчалынтәи. Шьаҵа хыркыла иныҟәоз
аԥҳәыс уажәы калошажәқәа лышьан. Уаҵәы Москваҟа лыԥҳацәа рахь дцон. Ана иназгеит, ара иназгеит, аха џьара маҭәақәак сзырзымԥшааит. Ҳахьнеилак зегьынџьара ҳхьааргон, арахь аӡәгьы акгьы имчымызт…
Февраль 5. Хымшуп Аԥсны телехәаԥшрала иаҳдырбоижьҭеи Нальчик имҩаԥысуа ателемарафон.
225

Ари «Аԥсны ахәыҷқәа рыцхырааразы» зыхьӡны
еиҿыркааз ателемарафон еизнагахьеит акыр миллион мааҭ. Агәы зызҭоу дарбанызаалакгьы лабжышла
дзахәаԥшуам. Аҿыц ныҟәа инаиркны, аарлаӡа зшьапы еихызго абыргӡа иҟынӡа зегьы аԥарашәара иаҿуп,
Аԥсны азыҳәан зегьы ажәаԥхақәа ҳәо. Ҳара уи аҩыза
ҳзыҟаҵарызушь дара рзы?! Уажәшьҭа иҟаҳҵоит, ҳәарас иаҭахузеи!
Роман Аргәын Аҟәа аҭыҵха змауз «Аԥсны аҭоурых» иманы Маикоп дыҟан. Ҳәашьа изаҭомызт: уи
Аԥснытәи сааит аниҳәа, дышрыдыркылаз ҳәа. Шәаргьы ицәгьамкәа аҭыжьра шәаҿын, аха ҳара ишшәызҭҳажьуа жәбап ҳәа иарҳәеит. Иаабап иҟарҵо.
Ашәҟәы «Аԥсны аҭоурых» ҩ-екземплиарк, сбиблиотека еиуеиԥшым аҭыԥқәа рыҟны иқәҵаны
исыман, ани рбаны, ахҭыԥ иадыргон акәымзар,
џьеи иаанрыжьрын «ҳашьцәа бзиахәқәа».
Февраль 6. Гәдоуҭатәи амилициа рҿаԥхьа ауаа рацәаҩны еилагылан. Уи ахыбраҿы ауп иахьыҟоу Аԥсны аҩнуҵҟатәи аусқәа Рминистррагьы. Аминистр
ихаҭыԥуаҩ Ингишьтер Нарманиа сышнеиуаз аниба,
иҩызцәа даарылҵны, дааины сааигәыдиҳәҳәалеит:
«Иудысныҳәалоит, абыржәыҵәҟьа адырра ҳауит,
ҳара ҳтәқәа Мыркәыла ақыҭан, ақырҭқәа рҳаирплан
СУ карыжьит ҳәа! «Аиаша уҳәоума?» «Ааи, аԥырыҩгьы иԥсы шҭаз дыкны дааргеит!»
Афырхацәа, Мыркәылаа!..
Февраль 7. Иахьа ашьжьымҭан исоуит Тҟәарчалынтәи иацы ирҩыз ашәҟәы. Сабхәында Гари Ҭыжәба – хәҩеиҳәшьцәа рашьазаҵә, аҩны ҭаацәарак рыблақәа ҭаа изхәаԥшуа, Тҟәарчал Харчлаак ишьра далахәуп, ҩнуҵҟалагьы иӡбны иахьа-уаҵәы дыршьыр
ҟалоит, уицхраа ҳәа. Иара ихаҭа раԥхьа днаргыланы,
аӡәгьы хьаас дсымаӡам, иани иаби роуп жәымҭацәгьа ззыҟалаз, мамзар… Ес-иҟасҵалакгьы атәылахьчара аминистр дасырсит рациала, Ҷлоуҟа ауп,
Тҟәарчал иамуӡеит. Хәылбыҽханӡа зегьы еилкаа226

ны, рациала адырра суҭоит ҳәа еиҳәеит. Ҳаԥшуп.
Уаныццакуа ихәлом, ишом усгьы. Аҩны илабжышо
еилатәоуп зегьы. Сара убри аҩыза аус ҟьашьы, аԥаразы ихы алеигалап ҳәа сыҟам уабхәында, иҳәоит ар
ргарнизон аначальник Гиви Смыр. Ҳаԥшуп, акы даламызҭгьы днаганы дҭаркуазма?! Иашоуп, Тҟәарчал
ар рнапхгараҿы аибарԥсра дуқәа цоит, рҳәоит, аха…
Ҩажәак еихысҳәаалоит: ҳанстудентцәаз, Аҟәа
аҩнуҵҟа, џьара еисрак ахьааҟалоз унарыдгылар
Иван Логәуа рыгәҭаҵәҟьа даарылубаауан. Уи аказы
ихьаҵуаз иакәмызт… Иара убасоуп сабхәындагьы.
Цәгьакы ахьааҟало, иара хымԥада далахәызароуп.
Иааҟаиҵахьоу зегьы аӡы иагеит ауп уажәы, уаҳа акгьы. Ар рхәы ҳәа аҩны иаб имхны иигахьоу мацара:
ацәуӷәқәа шьны, аҩы, ашьақар ааҵәақәа, ачашыла
ааҵәақәа… Аибашьраҿы ма шаҟаҩы аӷацәа ишьхьоузеи! Уажәы убас акы далахәыҵәҟьазар – дышьтәуп,
уаҳа акгьы…
Февраль 8. Ашьжьымҭан иҳауит иаха аҵхыбжьон
рациала Тҟәарчалынтәи иаарышьҭыз адырраҭара.
Сабхәында ихарамкәа дҭаркзаап, доурышьҭырцгьы
адҵа аныҟарҵа: аҳәынҵәа сықәырҭәеит, сҩызцәагьы саргьы ҳадмыриашакәа сҭыҵуам ҳәа имуит,
рҳәеит. Анцәа иџьшьоуп, зегьы ҳаԥсқәа ааиваагақәеит.
Иахьа Владимир Ахьиба иан лыԥсыжран. Уи
акәыба дахагыланы дцәажәо дышнеиуаз, ажәеинраала даԥхьеит. Дпоетҵәҟьоуп, аиашазын!
Февраль 9. Ашьыбжьышьҭахь, Рушьни Џьапуа дааины сындәылиԥхьан, иара имаҳә – сара сабхәында Гари Ҭыжәба дназлаз фҩык, абахҭа иааҭыганы
иршьит иҳәеит.
Жәымҭацәгьа ззыҟалаз иани иаби. Ҳалабжышқәа
хаддыло Гиви Агрба иҟны ҳнеины, рациала дҳарцәажәеит. Мцын зегьы. Рыбз рҿы иҭамгыло избароуп абри аҩыза гәаразҵоугьы. Амцгьы ауаҩы дашьыр
227

алшозаап!.. Оҳ, гәышьа ҳәа ҳаԥсы ааивааган., Гиви
аҩныҟа Ҟәланырхәаҟа ҳиманы дцеит.
Февраль 10. Иаха асааҭ хԥа рзы, убри аҩыза
хысрак ҳәа ҭарҵеит Гәдоуҭаа, уеиланагарын. Ар
рҳаиртә баӷәаза аҟынтә амшын иалахысуан, рҳәеит,
иахьа шаанӡа апресс-центр аҟны сахьнеиз. Аилкааҵәҟьа макьана иҟам…
Ҩажәак еихысҳәаалоит, акыр шықәса раԥхьа,
хыхь зыӡбахә ҳҳәаз ар рҳаиртә баӷәаза аргылара ианалага, Анатоли Возба иашьа, амашьына дақәтәамзи, уа аус иуан. Мчыбжьык инеиҳаны акы игон, акы
ааигон – арахь иҟаиҵоз закәыз ихаҭагьы издырӡомызт. Уахык арадио дшазыӡырҩуаз «Америка абжьы» ианаҳәазаап: Гәдоуҭа ар рҳаиртә баӷәаза аргылара иалагеит ҳәа.
Изхысҳәаауа, иахьа Гәдоуҭа иҟалаз ара исзеилымкааит, аха уаха Москвантәи кыр аарыцҳауазар
аабап…
Февраль 11. – Иҟоузеи, уара, шәышԥаҟақәоу? –
даасыдгылеит Владимир Камыгә-иԥа Агрба.
– Иҟахузеи, ҳгәы ԥҵәеит. Уара, абарҭ Аҟәа ахы
иақәиҭрымтәӡои, ргәы иҭоуҳәа иудыруазеи? –
изҵаара зҵаарала аҭак ныҟасҵеит сара.
– Ҳ¬гәылак дыҟан, Мсоусҭ ҳәа, – дналагеит
Вова, – цәаӷьык иман, аха мыждакы акәын. Ҽнак
аԥшәма днеин ижәгәараҿы ицәаӷьи иареи наҟааҟ иааиҿагылан аицәажәара иалагеит: «Уара,
есмыша уааҟәымҵӡакәа узыбыҩҩуазеи?» «Сзыбыҩҩуазеи, умбои, Мсоусҭ, ҳгәылара иҟоу ацәаӷь
аласыршәоит!» «Нас, ари утәҩасны анышә иҿурбго
змааноузеи?» «Измааноузеи умбои, сыԥшәма, уеизгьы-уеизгьы аҿаанахар, абас ауп ишузызуаҳәа
агәаҽанысҵоит!..» «Бзиоуп, аха ани лассы-лассы
аӡы икоуҭәо иаанагоузеи?» «Иаанагахуазеи, Мсоусҭ,
усгьы сҳәоит, аха изааӡарызеи, маҷкгьы сшәоит!..» –
иаҭанакит Мсоусҭ ицәаӷь. Иеилукаама исҳәаз?
228

– Иеилыскаауеит, Владимир Камыгә-иԥа! – сҳәеит саргьы исгәамԥхаӡакәа.
Иахьа хышәҩык рҟынӡа Аҟәантәи иааргеит, рҳәеит, еиҭныԥсахланы. Урҭ ирылоуп ҳлитераторцәагьы:
Џьота Тапаӷәуеи Руслан Қапбеи. Иҵегьы иҟақәоу
реилкаа макьана исымам, уаҵәы зегьы ҳаҳауазар
акәхап, иаабозаргьы акәхап…
Февраль 12. Иахьа срацәажәон иацы Аҟәантәи
иалганы иааргаз аԥсуаа: Иван Саӡба, Руслан Қапба,
Кандид Ҭарба… Дара рхаҭқәа рҿаԥшырала иаҳәон
Аҟәа аԥсҭазаара зеиԥшроу: ицәыш-цәышӡа, шьакәарак рқьышә иқәкӡамкәа, ибаба-бабаӡа ичны…
Аӷа иаҳа-иаҳа аҽеибыҭара даҿуп, рҳәеит. Амала,
ибзианы ҳар рҽааиҿкааны ианжәыла, хымԥада
рышьҭахьҟа имыҩыр ҟалом ҳәагьы нацырҵеит…
Иахьа асааҭ жәаҩа рзы аӷа итҟәаны имаз ателехәаԥшра акорреспондентцәа: Амиран Гамгиа,
Слава Сақаниа, Ахра Акаба рпресс-конференциа
ыҟан. Урҭ иаартны ирҳәеит ҳаӷацәа рнапаҿы ишдыргәаҟуаз, ирзаарцоз, азалымдарақәа ртәы. Уи
дара рхаҭақәагьы макьанагьы ирныԥшуан: азҵаарақәа рҭак игыланы ирзыҟаҵаӡомызт…
Февраль 13. Иван Саӡба исеиҳәон: хаҵак иҭаацәа
зегьы иманы ддәықәларацы анидырҵа, ихәыҷаахыс
ацәарҭанхала иԥа чымазаҩ, уажәы иарԥыс наӡаз,
аӡәгьы дизышьҭыхуамызт, арахь дара мцар ада
ԥсыхәа ҟамлеит. Иԥа дизынмыжьит. Арахь гәарҭак
амаҟаҿамҳәақәа ӷьаҵәыӷьаҵәуа ирзыԥшын. Нас
иҟаиҵахуааз, инапала иӷра иҭшааз инеигәыдҵаны…
Иаха Ҭырқәтәылантәи агуманитартә цхыраара
ааргеит. Ашәҟәыҩҩцәа шәааи анырҳәа, ҳаиманы
ҳцеит. Амала, зегьы-зегьы шәҵашәыхын. Аҿыцқәа
ҳара ҳҟны иааиаанӡа иалгахьан…
Ҳахьаадәылҵыз, хаҵа еинаалак даасԥылан, сааникылеит:
– Уара, Платон Бебиа уакәӡами?
229

– Ааи, сара соуп…
Иара дналаган абар исеиҳәаз.
…1954 шықәсазы, Тамшь, ажәеизатәи акласс иалгаз аҵаҩцәа Очамчыра арратә комиссариат аҟны
ашәҟәы ҳҭарыҩуан, еиуеиԥшым арратә ҵареиурҭақәа рышҟа ҳдәықәҵаразы. Сара аԥырратә ҵареиурҭахь сҽанысҵеит, аха аҳақьымцәа ирымуит,
акьатеилашә умоуп, рҳәан. Сара сыҵҟьеит, сыԥеит. Сизынкыломызт акомиссариат аусзуҩы Володиа Шәардлаагьы. Ианызмуӡа, хаҵак сара сышҟа
даажәги иҳәан, срыман иныҩналеит. Уи убас дсабжьогьы иҿааихеит… Ԥсраҽнынӡагьы исхашҭуам.
Ари ауаҩ: – Нанба! Нанба! Нанба! – ҳәа иӡбахә зегьы ирҿакын, авторитет дугьы иман, акомиссариат
аҟны мацара акәымкәа, араион зегьы аҟны…
Иахьа абри ауаҩ саниба сидырит. Уи аахыс ҩажәи
зежә шықәса ҵуеит. Усҟантәи аҵаҩы – сара иахьа
сабдухахьеит… Иџьашьатәуп џьоукы ргәалашәара
шыҟоу, иџьашьатәыҵәҟьоуп!
Февраль 14. Иахьа шықәсыбжак ҵуеит Аԥсны еибашьуеижьҭеи.
Иахьа аҵыхәтәантәи имҩахь днаскьаргон Митра Бабиа. Уи Хәаԥ ақыҭан акыр аџьабаа ибахьан:
аколнхара ахантәаҩыс дыҟан, сҭаршынс аус иуан,
Аџьынџьтәылатә еибашьра ду далахәын… Бабиаа рыхьӡала сара ажәаҳәара сықәшәеит. Аԥсраҟны
иааидгылоз зегьы ирхьааз акакәын: Аԥсны аибашьра. Иацы акәын ирҳәоз зызкызгьы. Абар, урҭ
руакы: нхаҩык сас-дахьк диҭаан, ихәы-иԥхь ҟаҵаны, аԥацхаҿы итәаны акрыфара ишаҿыз, аԥшәма
ила ааҩнаххызаап. Аԥшәмаԥҳәыс ллаба аакыдԥааны днаҵаҳәҳәан, ала ахьынҭрысыз – амашәыр агеит.
Ари аԥшәма ихы иақәиҵеит. Ари зцәа ԥнаҽыз, иара
ахаҭа зааӡахьаз счеиџьыка ауп, ишәақь кыдԥааны
ишьырц иагьақәикит. Асас-дахь аԥшәма даанкыло,
абасгьы еиҳәеит: «Учеиџьыка иааӡахьаз ула иҟанаҵаз идырны иауазар, ақьиа ишьа Анцәа иуеит ҳәа,
230

хара имгакәа иахәҭоу иара ақәшәоит, уара уаҟәыҵ!»
Убас иагьыҟалеит: мчыбжьык ахала-аҵыхәала,
аԥшәма ила аапкын, илылахәаша ицеит…
Февраль 13. Кама лҩыза Диана Ҭарԥҳа аҩны
дахьааиз иҳалҳәон. Лыԥҳа хәыҷы Афана ландуи лареи шықәсыбжак изеибамбаӡеит. Анду Аҟәа далахеит. Абду Тамшь аӷа инапаҿы даанхеит. Диана лхәыҷи
лареи Москва иҟан. Фымыз рышьҭахь анду, Лиалиа
Ҵышәԥҳа, Гәдоуҭа дахьааргаз ауп иахьеилылкааз
Тамшь лҳаҵа, Арзаабеи Ануа, аӷацәа дшыршьыз.
Зыԥсы иаԥшыз аӡәы ииулакгьы, уахынла маӡала
дганы, анышә деиҭагәышьеит. Афана ланду дылзымдырӡеит. «Ари дызусҭада, амама?» «Ари банду
лами, Афана!» «Мамоу, санду…» «Ибгәаламшәаӡои
ҳажә ахш амхны ибзаазгоз, ҳла ааганы балазырхәмаруаз, ҳаҽҵыс хәыҷы кны бақәзыртәоз?» «Нанду…
Лиалиа!» – арҵәааҳәа дыҳәҳәеит ахәыҷы.
Иахьа Аҟәантәи дааит Нора Маршьанԥҳа. Уи лгәы
ҭамгыло лыҷкәынцәа дрызҵаауан. Нора хҩык аԥацәа лымоуп. Аиҳабы Мираб Кәарацхелиа раԥхьатәи
лхаҵа иҟынтә. Егьырҭ аҩыџьа Ҭамази Енвери Копалианиаа – аҩбатәи лхаҵа иҟынтә. Раԥхьатәи лхаҵа
дыԥсит, аҩбатәи дилҵит. Лыхҩы ԥацәа зегьы ааганы Маршьанаа рыҟны илааӡеит. Аибашьра ианалага, Мираб Кәарацхелиеи Ҭамаз Копалиани ақырҭқәа
ирҿагыланы абџьар шьҭырхит. Енвер Копалиани
иашьцәа драбашьуеит ақырҭқәа дрыдгыланы. Избан? Иԥҳәыс шәануа ҭыԥҳауп азыҳәан…
Иахьа Аҟәатәи ҳаҩны иҩназ аԥсуа еигәылацәа
зегьы ҳаиқәшәан, абысҭа уны ҳаикәшаны астол
ҳаахатәеит. Хәыҷык анаажә, ҳалабжышқәагьы аахаддыла-хаддылеит. Игәхьаагозгьы акызаҵәык
акәын: Аҟәа. Уажәы ҿыц иаҳгәалаҳаршәеит иаҳзааигәаз ауааԥсыра ирлахьынҵахаз. Лиалиа Ҵышәԥҳа
лхаҵа Арзаабеи Ануа Тамшь нхара хәыҷык ҟаиҵан,
иԥҳәыс диманы уа дыҟан, Аҟәа иԥа Иуреи иҭаца Дианеи иквартира рзааныжьны. Лиалиа Аҟәа
231

лхәыҷқәа рыҟны дааны дшыҟаз, Тамшь аӷа даналала, Арзаабеи ижә ахәы иманы дшааиуаз, ақырҭқәа
дааныркылеит. Ламыс шәымазар сыжәи слеи рыцҳауп, рыхәқәа рысҭоит, нас иахьышәҭаху сыжәга
иҳәазаап. Ибзиоуп, уцала ҳәа дрыманы рҿаархан,
иҩны ианааи, ибла ишабоз раԥхьа ила ршьит, нас
ижә ршьит, нас иара…
Стәаны, иацы сахьыҟаз Бабиаа рыԥсраҟны, Хәаԥ
сазхәыцуеит. Ашьхақәа рнапқәа еикәыршаны,
астәи аӡәгьы дааҳашьҭуам рҳәоушәа, иааигәаӡаны
игылоуп. Еҳ, убас ҳазыхьчозҭгьы иара ҳамшынгьы!
Ахааназын ҳҭынчын. Хәаԥ уҟаны џьара аибашьра
акәым, аӡәы ихы ихьуеит ҳәа угәгьы иаанагом,
иналаршә-ааларшәны Ешырантәи иааҩуа ахысыбжьқәа ртәы умҳәозар. Изакә ҭынчроузеи, иагьзакәытә ҳауоузеи, анаџьалбеит?! Ари аҩыза аҭыԥ
ссир аҟны ауаҩы ақәра ду ниҵуазароуп. Иаҳараӡакгьы Бабиа Митра иҩызцәа. Уи ихаан аӡәы игәацәыхьажәак имҳәацызт…
Ҩажәак еихысҳәаалоит. Шықәсқәак раԥхьа, Леуарса Габлиа Аҟәа ауаҩы дысзынаишьҭит: счараҟны дмааикәа имуааит, ихаҭагьы сызирԥшӡааит ҳәа.
«Ҳоҳ, иауазеи ичарахь сымнеикәа, амала, арԥшӡара
сара иабасҭаху аҟәантәи снеины, шәара жәларык уа
шәшыҟоу?!» – сҳәан, иааз днаскьаганы доусыжьит.
Леуарса Габлиа Кәачара дынхон, саб ианшьа иԥа
иакәын. Ачараҽны сахьнеиз, смашьына аныҟәцаҩ
иара даазиԥшаан, аҭамадара ааныҟәсымгар имуит.
Азныказын иаасцәымыӷхеит, еиҳараӡакгьы абызшәазы… Аха, ус, акгьы аасгәалашәеит. Санстудентыз ԥҳәызбак слыцны хаҵаҩызара Кәачара саахьан. Ажәа ансырҭа, урысшәала издыруаз ахәыҷы
еиҿыбаауа аҿанынасырха, быргк бзиак, аҭамзаара
нышьҭаҵо сааникылан, абасгьы ҿааиҭит: – С-Баба
хәыҷы, иуҳәарц иаауҭаху зегьы аԥсышәала иҳәа,
иахьа Кәачара дыҟам аԥсшәа ззымдыруаҳәа ша232

маха, аӡәы. Уи ҩынҩажәижәабатәи ашықәсқәа
рынҵәамҭазы акәын. Уажәы хынҩажәатәи ашықәсқәа рынҵәамҭазы, аиҳабыра биԥара рыда, аԥсшәа аӡәгьы иҳәомызт, аԥсшәа акәым агыршәалагьы
ицәажәаӡомызт аҿар…
Сҭамадара ашьҭахь, аԥшәма Леуарса Габлиа сааскьаго абас сеиҳәеит: «…Уаби сареи ешьеи еҳәшьеи
ирхылҵыз ҳауп. Хәамԥа идунеи иԥсахит, саргьы
иахьа-уаҵәы иԥсуа соуп. Ҳаибабара аныӡлак – ҳагәбылрагьы ыӡуеит. Сызлатәоу даҽа зныкгьы удсырбарц сҭаххеит, схәыҷқәагьы… Ари ҳазлацәажәо аԥсшәагьы амч асҭар сҭаххеит…»
Акырынтә сазхәыцхьеит сара Леуарса Габлиа сганы, ҭамадас ичараҟны сзыҟаиҵаз.
Иара убри акәзаргьы ҟалап: иацы Бабиаа рыхьӡала, Хәаԥаа бзиақәа иҭабуп ҳәа расҳәарц зырҭаххазгьы?!
Февраль 16. Иахьа смаҭацәа ашкол ахь сара изгеит. Усгьы сгәы иаанагон, инкыдԥшыла-аакыдԥшыло, ирыцҳахәха амӡырха иҭоуп ҳәа. Амҩаду
ҳанынаныла инаркны, рҩызцәа хәыҷқәеи дареи
еиқәҿыҭуа, асыркәымпылқәа еигәыдҵо рҿынархеит. Уа ҳахьнеизгьы аӡәи-аӡәи гәырӷьаҵәа еиԥылон,
еиҳараӡакгьы аҭыԥантәи ахәыҷқәеи зыҩнқәа ирхырцаны иаази. Ссиршәақәоуп аԥсҭазаара шыҟоу. Ауаҩытәыҩса даазықәшәалак зегьы, раԥхьа-раԥхьа
иагьа ицәыуадаҩзаргьы, хәыҷы-хәыҷла ихы рынираалозаап. Убриоуп ҳара ҳаиҳабырагьы зымццакуа
ҳәа сгәы иаанагоит: Аԥсны иқәҵны ицаз ақырҭқәа
шаҟа аамҭа цо аҟара уа ршьапы ркуеит, арахь аара
рзыцәгьахоит…
Февраль 17. Уаҵәы, асааҭ хԥа рзы, акультура Ҩны
аҟны Аԥсны атәылахьчара аминистр ихаҭыԥуаҩ
Сулҭан Сосналиев, абжьыуаа рыҷқәынцәа еизганы
драцәажәоит, рҳәеит. Издыруада урҭ очамчыраҟа
идәықәырҵарц ргәы иҭазар? Аха избан абас ацентр
аҟны еизганы, зегьы ирбо-ираҳауа израцәажәо? Из233

бан, ацентр аҟны ауаа раӷьбжьы уқәнамыргыло агуманитартә цхыраарақәа Ҭырқәтәылантәи иааганы
абраҟа изыршо?
Ашьыжь сҿы ӡәӡәаны санааи, хҩык аҳәса тәаны
акаҳуажәра иаҿын. Аҭыԥ ыҟамызт – сцеит. Шьыбжьон ашкол ахьтә ахәыҷқәа сыманы санааи, хәҩык
тәаны акаҳуа иаԥшуан. Сеиҭацеит ақалақь ахь.
Ахәылбыҽха санааи, даҽа хҩык ыҟан. Уф, гәышьа,
ҳәа урҭ аанаскьаагон аамҭазы, Борис Ҭыжәба иԥҳәыси иареи ааит. Иуҭаху дануҭаауа угәы аԥсы ашьоит.
Мап, аиашоуми иаҳҳәара, убарҭ Аҟәатәи ҳгәылацәа
убас лассы-лассы имааиуазҭгьы, зынӡа ҳхы ҳцәымыӷхар ҟаларын. Ауаҩы ауаҩы ила иԥсы ҭоуп.
Соломон Хшыҩҭра дааин анекдотк аацәыригеит:
Амш бзиа аҽны нхаҩык еимаҭәаны аҵәыуара далагеит. Уара, аҳаҳаираҳәа уқәгьежьааны анхара уаҿуп,
узырҵәыуазеи, џьым, анырҳәа: амш бзиақәа раамышьҭахь хымԥада амш бааԥсқәа ҟалоит, нас иҳаԥсыхәоузеи ҳәа раҭеикызаап…
Февраль 18. Иахьа телехәаԥшрала избеит
Ҭырқәтәылантәи иааз ҳашьцәа рықәгылара. Даара
иԥшӡаны ицәажәоит. Аԥсны иааиргьы исасцәоуп,
Ҭырқәтәыла унеиргьы исасцәоуп, аурысқәа реиԥш.
Сара ҩынтә сцахьеит, ибзианы издыруеит. Амала,
зегьыҵәҟьа уахь иаласҵом, ҳәарас иаҭахузеи!
1975 шықәсазы Аԥсны иааит урҭ раԥхьатәи
ажәҵарақәа. Убриижьҭеи шықәсык ҭаацәарак аауазаргьы – жәаа ҭаацәара аахьазаарын. Иахьа Аԥсны
азыбжак ампыҵахалаҩцәа рыҟнытә ахы иақәиҭтәуп.
Иахьа иаанкылатәуп уи адгьыл, уаҵәы иҟало ҳаздырӡом. Аа, абааԥсы, абыржәы иаамҭоуп, ҳадгьыл ашҟа
ҳхынҳәып ҳәа аӡәы шамаха иааиҿыҵшәашам. Ҭырқәтәылантәи Аԥсны иаауа зегьы миллионерцәоуп:
иҟарҵази нас урҭ иахьа, дагьызмаха икажьны ицаз
рабдуцәа рыдгьыл, ҳаҷкәынцәа хәыҷқәа рхы-рыԥсы ахьахҭнырҵо?! Ирыхшаз арахь амҩа рырҭар, из234

дыруадаз иаҳа ихәарҭахаргьы? Урҭ рахьтә аӡәырҩы
рҭаацәа ирцәыбналаны иааны, Аԥсны ҳахьчоит ҳәа
иаҿуп.
Даҽакгьы. Зыҽны урҭ Аԥсны иааны ирбаз
инаркны иҳаҽԥнырҳәоит: шәара астол-еишәа
аума ықәшәыжьуеит ҳәа. Иқәҳажьуеит, избанзар,
раԥхьаӡа иргыланы, ҳара ҳаӷа – чысла даҳшьуеит, ҳазҭаху зегьы – Аԥсны ачеиџьыка рҳәоит. Сара
исмаҳац Ҭырқәтәыла инхо аԥсуаа рчеиџьыка ҳәа.
Ачеиџьыка амчра аҳҭоит, избанзар, Аԥсҳа идгьыл
зегьы чеиџьыкала ианкәирша, иақәларц иаауаз аӷа
дхьамҵыр ада ԥсыхәа ҟамлеит, рҳәеит…
Иахьа абжьыуаа рыҷкәынцәа еизеит аҩада
ҳдәықәшәҵа ҳәа, ҳауаажәлар аибашьра иаҿуп ҳәа.
Урҭ рахьтә иҟан гәык-ԥсыкала изҭахызгьы, аха иҟан
аҵәы алазҵозгьы.
Еизаз рҿаԥхьа дықәгылеит Даур Ҭарба – абжьыуаа ҳаштаб аиҳабы. Исгәалашәоит, шықәсык
Очамчыратәи администрациа ахадас Игор Гәыргәлиа ҳпарламент аҟны даншьақәдырӷәӷәоз, уи
шаҟа ацәажәара ицәыуадаҩыз. Иахьа Даур Ҭарба
хышәҩык рҿаԥхьа аҿақ-аҿақ ҳәа иқәгылара уеигәырӷьаратә иҟан.
Февраль 19. Иахьа аԥсшьарҭа «Черноморец» иҩноу зегьы шәдәылҵроуп ҳәа рарҳәеит. Приднестровиантәи зқьи хәышәҩык аибашьцәа ааргоит,
рҳәеит. Издыруада, иагьарааны ҳҳәазаргьы, Аҟәа
ахақәиҭтәра еиҿкаахозар.
Иахьа асааҭ ҳԥа рзы кәапеишәа иҭәыз Гәдоуҭатәи
акультуратә Ҩны аҟны ашәаҳәаратә ансамбль «Аиааира» салагыланы сықәгылеит, ажәеинраалақәа
сзыԥхьазгьы бзианы ирыдыркылеит.
Иахьа Москвантәи дааит смаҭа Саид Агрба.
Уажәы уи ибара Ҟәланырхәаҟа ҳцоит. Ҟәланырхәа.
Аграа зегьы гәырӷьаҵәа иаҳԥылоит. Сара смаҭа
дыԥхашьо дхәыҵԥшны дшысзыԥшуазгьы, зышҟа
сҿынасхо Даур Агрба иоуп. Уи лабада, аха дҟәа235

раҟәанҿо, макьаназы ани имҿтәы шьапы данымаалаӡо, даасԥыланы иҽаасгәыдижьлоит. Сара аҭҭаҳәа
сылабжышқәа хаддылоит. Анду уи лцәымыӷханы,
лара лмаҭа даасымхны, сара смаҭа даашьҭԥааны дааслыркуеит…
Февраль 20. Ацәылашамҭаз сааԥшит, ԥхыӡ бааԥсык збан. Иахантәарак иааихымсыӷьӡо Ешырантәи
ахысыбжьқәа ааҩуан. Иҟоузеишь, анаџьалбеит?
Сыԥхыӡ сгәаласыршәарц салагоит, аха иауам. Ус,
агәашә ахьтә ҿыҭбжьык гоит. Аԥенџьыр схы ныласкызар, агәашә дылагылоуп Радион Бабиа. Абжьыуаа ҳахьтәи Радион Бабиа дыԥсхьеит, араатәи…
Иџьоушьаша: лада ҳаҟа, ҩада ҳаҟа – иара Бабиа
рыхьыӡқәагьы еиԥшупеи, мшәан: Радион Бабиа,
Шамил Бабиа, Платон Бабиа, Валикәа Бабиа, Славик
Бабиа… Ус шаҟаҩы, анахьгьы ирыхьӡуп, арахьгьы…
– Уара. Иаха, Ешыра, Вадик Бабиа иԥа дҭахеит… –
ҿааиҭуеит агәашә илагылоу Радион санынаидгылалак. Анаи, рыцҳа! Дзакәытә хәыҷы бзиази! Гәдоуҭа
ҳшааз аниба, ҩнык аҟынтәи даҽа ҩнык ахь ҳамаҭәақәа
рҳәазо, акыр џьабаа ҳадибалахьан. Иаб Вадик дуаҩы
гәбылҩуп. Иан заа лыдунеи лыԥсахит. Раб, урҭ аибакәеибара дмырбакәа, хҩык арԥарцәа ҳзиааӡеит Бабиаа, абар уажәы…
Иахьа Тҟәарчалынтәи иааз Чақа Ҭыжәба сиацәажәон. Гари иусқәа макьана ишыуадаҩыц иаанхоит. Лакәыт Зарандиа ҩаԥхьа амчра ирҭеит, рҳәеит.
Издыруада шьҭа иҭаку иусқәа шыҟало?! Ааҟ, Аԥсадгьыл реиҳа уанаҭаху аамҭазы, ублақәа ҟәысҟәысуа
абахҭа уҭатәаз!..
Февраль 21. Иахьа Аԥсны жәлар рпоет Дырмит
Гәлиа имшира акәгәышьоуп. Есышықәса уи иҩны-музеи аҟны ҳаизаны, хҭыс дуны имҩаԥаагон.
Иахьа… иахьа уи имшиира амҩаԥгара акәым, иԥсуада, инхода ҳәа амшқәа ҳаԥхьаӡоит. Иҟам, рҳәеит,
уи иҩны-музеигьы, ахҭыԥ иаргоуп, рҳәеит, ақалақь
агәҭа игылоу иара ибаҟагьы…
236

Иахьа, Москвантәи изларҳәо ала, СНГ аҳаирплан
Аҟәа иаланажьыз абомбақәа ирыбзоураны, ирацәаны аҩынқәа бгоуп, ауаа шьуп, иагьхәуп, рҳәеит.
Шеварднаӡе ишиҳәац еиԥш, Аҟәа дааны, дмақарит,
рҳәеит.
Иахьа даара агәра ганы аӡбахә рҳәон, ҳар шаҟа
ибзианы рҽеиқәыршәаны иҟоу, лассы Аҟәа агаразы
ишдәықәлоугьы…
Иахьа Ада лымаҳәи лареи аицәажәара ӷәӷәа рыман: узлоу агәыԥ ҽеим, наҟ урылҵ ҳәа. Иара иахьа
уаҵәы ажәылара ҳазԥшуп, сҩызцәа сзааныжьуам,
иҳәеит…
Февраль 22. Жәацы Аҟәа икаҳаз абомба Ҭенгиз
паҷкориа ӷәӷәала дахәит, иаб дашьит, рыҩны-ргәара зегьы цқьашәҟьа иагеит, рҳәеит. Иашьышаз
иара иакәын. Сара саншьцәа Паҷкәариаа роуп. Урҭ
Паҷкәариаа агырқәа ыҟоуп ҳәа амалахазгьы ргәы
иаанагом. Ҭенгиз Паҷкориа агыруа хҵәахоуп, аԥсуаагьы «даара бзиа» избо аӡә иоуп. Дагьаҩысҭаауп,
дагьшәарҭоуп.
Иахьа Хәаԥ ақыҭан аҵыхәтәантәи имҩахь днаскьаргон Ешыра абзарбзанхы иашьыз Анаи Бабиа.
Ари аҷкәын қәрахьымӡа изкны Хәаԥаа инарҭбааны ажәа ихысҳәаарацы рҭаххеит, аха аԥсыжранӡа
ҳзымԥшит. Борис Ҭыжәба агазеҭ ҭижьуан, лассы
ҳмаар ҟамлеит.
Февраль 23. Иахьа амш бзиан, ауаа ргәалаҟара
бааԥсын. Очамчырантәи дышьны дааргеит зежә
шықәса зхыҵуаз Муҳамед Дыгов. Амитинг аҟны,
уи иҩызцәа ҩаԥхьа ҭоуба руан, хымԥада ишьа шыруа ала. Адыгеианатәи аабыкьа иааз арҭ аҷкәынцәа, арантәи иҭаханы инаргаз рҩызцәа ршьа рурц
азоуп ҳашьхақәа изырхыҵызгьы. Ашьоуразоуп
дзааз иара Муҳамед Дыговгьы. Афаст, ашьа – ашьа
ахҭынҵатәхеит.
Аҟәантәи иааз аӡәы исалҳәон: Вианор Ԥачлиа иԥҳәыс, Дырмит Гәлиа ибаҟа аҿаԥхьа инаганы
237

ашәҭқәа ахьышьҭалҵаз, дааркын, ашәақьшьхәа дадыргазаап. Арахь лара лхаҭа дақырҭуахуп: Зина Ҭаваӡе.
Февраль 24. Ар ҳзааит, рҳәеит. Приднестровиантәи. Иаҳзааит, рҳәеит, аказакцәа. Аха уаҵәы дцоит, рҳәеит, ҳзықәгәыӷуаз Гәдоуҭатәи арратә ҳаиртә
баӷәаза аиҳабы Сорокин. Ихаҭыԥан иаауа иаҳа деиӷьуп, рҳәеит, џьоукы.
Иахьа ашьыжь иааҳалаҩит: иаха ҵхыла Тҟәарчалҟа абџьар згоз аҳаирпланқәа руакы – «Кукурузник», иҳамоу хԥа рахьтә руакы, иантәоз аҵла иаахан
ишакәым икаҳаит ҳәа. Аҳаиплангьы аџьаԥҳангьы
ԥжәеит, рҳәеит.
Арҭ, зегьы ирҳәоны слымҳа иаҳаз ауп. Абар сыблақәа ирбаз: Москвантә телехәаԥшрала ицон: Москва ақырҭқәа еизеит алозунгқәа кны. Урҭ ирныз
аҩырақәа ирҳәон: «Аԥсны – ари Қырҭтәылоуп!»
«Бабурин – уаҟәыҵ амилаҭқәа реичырчара!» – уҳәа
убас агәыԥжәагақәа: «Аурыс ир рыла иазхоуп Қырҭтәыла геноцид азура!» – аҟныӡа зегьы. Анаџьалбеит, зны-зынла аҽы иаҳәаша акәадыр ишԥаҳәои,
уҳарауазеи?!
Февраль 23. Иахьа аԥсуа шәҟәыҩҩцәа ансамбль
«Аиааира» ҳацны Пицундаҟа ҳцеит. Ҳар ахьтәоу ҳәа
изакәытә ҭыԥ ссирқәоузеи иаабаз. Владимир Басариа ар ихы нарықәкны дцәажәеит. Никәала Кәыҵниа ҩажәеинраалак дрыԥхьеит. Сара «Рыцҳа, Аԥсны!» ашәа сыцырҳәо, саԥхьеит. Саԥхьеит убас «Аҭакгьы». Абраҟа раԥхьаӡакәны сажәеинраала «Рыцҳа,
Аԥсны!» иалхны иаԥиҵаз ашәа наигӡеит Владимир
Санаиа. Нора Чамагәуаԥҳа иналыгӡаз Зураб Малиа
иԥа иҭахара иазку ашәа – гәаҟ ашәаҵәҟьоуп. Иҳамбаӡакәа ҳалабжышқәа ҳҿыкьаса ицон зегьы. Зегьы
иаҳгәаԥхеит арота аиҳабы Гари Ҵәыџьба иқәгылара.
Февраль 26. Иахьа изларҳәоз ала, абжьыуаа рыҟны иацы аибашьра ӷәӷәаҵәҟьақәа цон. Ирацәаҩны ҳаӷацәа шҭархоугьы, ҳа ҳтәқәа иԥсызгьы фҩык
238

ыҟоуп, ихәу шыҟоу еиԥш. Ашьжьымҭан санхәыԥҳа
Жана лԥа Алиоша Хәыткәыбиа ашкол ахь сигеит.
Адиректор сылдыруазаарын, даара ибзианы дысԥылеит. Ахәыҷы ддырҽхәеит. Ахьтәы медал аиоуразы
дықәдыргылеит. Аиааира уаҵәы иҟаларгьы, аҵаҩы
аҩны ҟа – Очамчыраҟа дшырмышьҭуаз сарҳәеит.
Аиааира ҟалондаз!..
Ахәылбыҽха, Москвантә телехәаԥшрала, Аԥсны
иазкны ицәгьамкәа адырраҭара ыҟан. Амала, Лорик
Виссарион-иԥа Маршьаниа дызлоумшьышаҳәа акы
далаҟамзаап…
Февраль 27. Ашьжьымҭан сымшынҵақәа аган ахь
снарыханы, абас еиԥшгьы ашәҟәы зҩит аредакциа
ахьӡала:
Агазеҭ «Аԥсны» аредакциахь!
1957 шықәсазы Қарҭ имҩаԥысуаз аԥсуа литературеи аҟазареи рдекада инаркны. Сшыстудентызгьы, шамаха, акультуратә усмҩаԥгатәқәа зегьы срылахәын. Ақалақьқәа Қарҭ, Қәҭешь, Русҭави инадыркны, араионқәа жәпакы рыҟны жәеинраалала сықәгылахьан, аиҩызаратә еиԥыларақәа рҟны. Салахәын
1975 шықәсазы Қыртҭәыла имҩаԥысуаз аурыс литература амшқәа Константин Симонов хадас дызмаз.
Абарҭқәа зегьы азԥхьагәаҭаны акәхап, 1985
шықәсазы Қарҭынтәи ашәҟәы аарышьҭит «Қырҭтәылатәи ССР аҟны зҽаԥсазтәыз акультура аусузуҩы» ҳәа аҳаҭыртә хьӡы сыхҵаразы. Аха Аԥсны Обком аҟны аус зуаз аҵарҭышагацәеи урҭ ирыдҳәалаз
абжьахәаахәҭцәеи, сыҟамзаара рхы иархәаны, уи
сара иаасымхны ҽаӡәы ирҭеит. Усҟан сара салахәын
Москва имҩаԥысуаз аԥсуа поезиа ахәылԥаз.
Аԥснытәи Обком аҟны аус руан аԥсуаа рҭыԥқәа
ҭины аԥара рызҭнызхуаз џьоукы, аҵарҭыша згоз,
аԥсуа дгьыл ахьы аҭнызхуаз… Урҭ роуп иахьа Аԥсны
наганы ашьаарҵәыра илазыргылазгьы. Уажәы ҳҵеицәа хәыҷқәа ршьа ахҭынҵаны иҿырхыр акәхеит
рабацәа рыдгьыл. Дара рыҷкәынцәа рыманы Уры239

стәыла ицаны итәоуп, арахь иааԥшуа, Аҩада Кавказынтәи, Ҭырқәтәылантәи, Сириантәи ҳашьцәа рыцхыраарала, аԥсуаа Аԥсны ирзақәиҭтәыр, ихынҳәны рыҷкәынцәа рзын, аҭыԥ дуқәа ирышьҭаларацы,
ҩаԥхьа Аԥсны аҭира иалагарацы.
Иахьа аӷа хәымга Аԥсны аццышәтәра даҿуп.
Иишьуагьы ауаа рымацара ракәӡам. Ибылуеит ҳҭоурыхтә ԥшьа ҭыԥқәа: ҳархив, ҳаинститут, ҳауниверситет, ҳарҿиаратә ҩны… Сара схаҭа ҩынҩажәа
шықәса иаԥысҵаз снапҩымҭақәа ҩажәа папка инареиҳаны зегьы блуп…
Қарҭаа знык исзаарҭины, аԥсуаа џьоукы изныкымкәа исымырхыз ани аҳаҭыртә хьӡы «Қыртҭәылатәи ССР аҟны зҽаԥсазтәыз акультура аусзуҩы»,
зынзаҵәык иадамхаргьы сыхьӡи сыжәлеи ирыҵасмыргылеит. Сыстол амгәа ишҭаз дара рхаҭақәа
рнапала ирыблит. Сара уаҳагьы исҭахым усҟан згәы
ашьа ҭыкәкәоз, зхы-зҿы зырччоз, ирҭахӡамкәа
ирымпыҵыҵыз ари аҳаҭыртә хьӡы. Нанҳәа мза 14,
1992 ш. инаркны уи сара мап ацәыскуеит.
Платон Бебиа.
Ԥеруал 27, 1993 ш.
Ақ. Гәдоуҭа.
Апресс-центр ашҟа сышнеиуаз дсықәшәеит аԥсуа хаҵа бзиа Ҳақыбеи Смыр. Уи саанкыланы исеиҳәеит:
– Уара уԥшәма ԥҳәыс ачеиџьыка бзиа змоу аӡә
лоуп, лаб диԥҳами, рыцҳа, сысалам лыҭаны, абасгьы
сызлаҳәа: Шә-процентк рыла аиааира ҳара иаҳтәуп,
иахьынтәсаҳаз уи уашьҭан иуасҳәап!»
– Иахьа Грачиови Арӡынбеи еибырҳәо ауп аус
злоу?! – снаиԥыҩлеит сара.
– Иара убриоуп саргьы изысҳәо! – саҭеикит Ҳақыбеи Смыр, жәабжь бзиак шиаҳаз мҩашьо, мыцхәы
игәы алаҟаны.
Февраль 28. Аӡын аҵыхәтәантәи амш. Иагьшԥаҳхаагеи, анаџьалбеит! Уада хәыҷык – хәҩыуаак ҳахҟьашо ҳаҩнан. Афымцатә ԥечқь хәыҷы уах240

гьы-ҽынгьы инеиԥынкыланы иакыз напхакырҭа
ҳаибамҭо. Ахәыҷқәа ахьҭа анырзымычҳалак, ишырҭахымызгьы мчыла инаганы, аҽнышьыбжьон
ишьҭаҳҵон, аиарҭа шәарԥхоит ҳәа. Изакәызеи ма
сынтәа аӡынра ҳәа иҟаз. Хынтә асы шьамхашәара иааиуа иаҳзауит, уахынла еиҩжәаны иҵаауан,
изныкымкәан акырцхи ақәеи еибаԥсахуан. Ҳаибашьцәа шьхала идәықәлан – асы иамуит, мшынла идәықәлан – амшын бааԥсхеит, ҳҳаирпланқәа
ирықәгәыӷын – ажәҩан иамуит. Зегь рыла ихьанҭан
ари аӡынра ҳара ҳзы. Иаҳхаагеит. Издыруада
уажәшьҭа, Анцәа ду аԥхарра ҳаҭара дшалагаз еиԥш,
ҳаԥсадгьыл хәыҷы ахақәиҭрагьы ҳаҭәеишьар.
Иахьа-уаҵәы Аҟәа ахақәиҭтәразы идәықәлап уҳәаратәоуп ишыҟоу. Уаанӡеиԥш ақалақь еибашьҩык
усда даланы убом. Даара русқәа еиҿыркаазшәагьы
иҟоуп.
Март 1. Иаҳхысыз ашықәс азы Кындыӷ ҳаӷацәа иршьыз, акьыбачымазара зыхьуаны ииз Жорж
Ҭыжәбеи, уи иԥҳәыси, жәаҩа шықәса зхыҵуаз
имаҭеи ртәы зегьы ибзианы ишәгәалашәоит. Иԥа
заҵәы дыҟан, телехәаԥшрала дықәгыланы ашәа
иҳәо. Иахьа автомат ааицәыҭҟьан – иԥсҭазаара даалнахит. Рышьҭамҭак ыҟаӡамкәа иаақәҵит ҭаацәарак. Иара убас, иахьа автомат аӡәы ицәыҭҟьан, згәы
каршәны амашьына иҭаиаз Ахвледиани ҷкәынак
дашьит, рҳәеит. Абџьар ҳаҭыр ақәҵатәуп, сашьцылеит ҳәа алахәмарра ҟалом. Арыцҳара – шәрыцҳарак аанагоит…
Март 2. Асааҭ жәаҩа рзын амитинг мҩаԥыргоит
Очамчыра иҭахаз аҟабарда ҷкәын Заур Шарданов
изкны. Ажәаҳәара сықәшәеит. Акы: уи ихы-иҵыхәа
ҳәа акгьы сыздыруам, ҩбагьы: Рушьни Џьапуеи сареи Ҟабардаҟа аԥсы игара ҳадырҵеит Аԥсны аиҳабыра. Уаҟагьы џьара ак ҳәатәызар акәхап. Асааҭ
ҩба рзы аԥсы дҳаманы Нальчикҟа ҳдәықәлеит. Ауха
шаанӡа амҩа ҳақәын. Ҳмашьынаныҟәцаҩцәа Вита241

ли Гәымбеи Роман Аншбеи, иааиҭныԥсахло, Кавказ ашьхақәа ирҿалакьуаз амҩа ианҵаны икарцон
ҳ-«Икарус». Ашьыжь асааҭ бжьба рзын Нальчик ҳнеит. Ақалақь ҿыхахьан. Асы шьҭан. Иагьшԥаԥшӡоу
уҳәарауазеи! Исгәаԥхеит ацентр иалсуа Ҟаисын Кулиев ихьӡ зху апроспект. Уаантәи ҳара Нижни Черек
ҳцоит. Аԥсы иқыҭа.
Уаанӡа… Ауха Маикоп бзиа ҳналсуаны, автоинспектор дҳахьӡаны, аршәаа дасуа ҳааникылеит. Аԥсы
дшаагоз аниба, дааихыҵны дшааиуаз, ҳмашьынаныҟәцаҩ Витали Гәымба ацахьаазы иижәуаз ахәшә
зҭаз аетикетка амшәаны иахькаршәыз ибеит. Иаашьҭыхны акыраамҭагьы дахәаԥшуан, егьи иҵегь
ахәшәқәа шиирбазгьы, амилициа рыҟәшахьы ҳааимгар имуит. Аҟәша аиҳабы иҟаз анеиликаа, милаҭлагьы дадыгьымкәа дыҟамызт, сгәы иалсит ҳәа
аӡәаӡәала днаҳадышшыло, ҳнапқәа ҳамихит, нас
аҭамзаара ихы инадҵаны, ҳамҩа ҳнауижьит…
Амҩан Рушьни Џьапуа иҳаиҳәон. Аԥсуа хьышьцәеи ашәанцәеи еснагь ашьха аҳәырҭақәа еимаркуан. Ашәанцәа зны убас ауаҩы даарышьҭит: уаҵәы
шьыбжьаанӡа ҿҳәарас ираҳҭоит, ари аҳәырҭа ааныжьны иқәҵразы, мап анакәха, ҳарҭ ҳазларацәоу
ала, ԥсыуа хьча дыҟамкәа рыхәҵәы аақәҳхуеит ҳәа.
Ҳахьшьцәа аухантәарак имыцәаӡакәа иҟарҵашаз
рыӡбон. Акы, ашәанцәа уаа бааԥсқәоуп, хәынтә
рыла ҳара ҳаҵкыс еиҳауп… Хьча қабадак дрылан,
зымҩа иҿы рҳәны дахьыцәаз, даадырҿыхан, изҵааит аҭагылазаашьа даазырхәыцны. Иарах зегьы блала иааимидан, абасгьы ҿааиҭит:
– Хҿыхгас иҟоу акызаҵәык ауп: Ақәԥара!..
Март 3. Аԥсы дҳаманы Нижни Черек ҳахьнеиз,
ишышьыжьӡазгьы, гәылагьы-злагьы, уагьы-ҭынхагьы еизаны, ршьапы иқәгыланы иаҳзыԥшын.
Аԥсы дызҭаз ацинк кәыба рыманы ашҭа ианынҭала: «Заур мыӷәа!» «Заур мыӷәа!» (Заур рыцҳа!») – ҳәа
митә ҟарҵон. Аԥсны еибашьуаз иашьцәа аҩыџьа
242

ргәыҵаҳәҳәаны, агәашә аҭалаха рымҭакәа, аҳәса
ҵәыуон, иҵәыуон. Аԥсы даныҩнаргала, ахацәа уахь
инеины аӡәгьы димҵәыуаӡеит. Сара уа хаҵалабжыш
сымбаӡеит. Аказарма абарҵаҿы амула дрыгәҭылакны итәан ахацәа. Иааины убри иагьидышшылон.
Ашҭа аҩнуҵҟа иааҟаз зегьы, уи инаидышшылоз,
ахацәа рнапсыргәыҵақәа ажәҩан иарбо иааргәыдыркылон, дашшылара зуаз иҭак амула иҳәаанӡа.
Рашҭа-ргәара даараӡагьы идуӡам, аха хԥа-ԥшьба
ҩны ҭагылоуп – ақьырмыт ҩынқәа, кыцла ихыбны,
иӷәӷәаҟацаӡа, уареигәырӷьаратәы. Арахәҭра, аказарма, акәытҵара инадыркны зегь рымоуп, амала,
адгьыл амамзааразы акәхап, еилагылоуп.
Ҳарҭ ахьҭа ҳшакуазгьы, акыраамҭа ус агәарԥ
ҳақәгылан, нас ҳназгаз аҷкәынцәа наҳаԥхьан,
аҩнуҵҟа ҳныҩнаргалеит. Ани аби ԥсны игылан.
Аԥсны ашәарҭара ианҭагыла, хҩык рԥацәа уи ахьчаразы иаарышьҭит. Иеибганы ианбахынҳәуеи ҳәа
рнеирагьы ишахгәаҟуаз, ҳарҭ реиҵбы икәыба ҳаманы рымӡырха ҳҭалеит…
Рушьни Џьапуа аҭаацәа рыхьӡала, Владислав
Арӡынба ииҩыз адашшыларатә шәҟәы, шәнызқь
мааҭ аԥара надкыланы, инаганы астол инықәиҵеит,
ажәақәак рыхҳәааны. «Заур мыӷәа!» «Заур мыӷәа!» –
лҳәон иан дааҟәымҵӡакәа, деиҵаԥжәо дахьҵәыуаз.
Ҳахьаадәылҵыз аҷкәынцәа наҳаԥызан, ҳрыман
аресторан ахь ицеит. Дарбанзаалакгьы аҵәца зкуа
зныкоуп аныҳәаҿа аниҳәо, уи инапаҿы иара иаамышьҭахьгьы аӡәгьы ажәа иҳәаӡом. Нас доусы ииҭаху аныҳәаҿа ааникылоит. Иара иҳәеит – зегьы рзын,
иаанхаз ажәра ауп, ажәа мап. Аҵәца ҭазҭәогьы аиҵбы иоуп, ҳтәанаҵы уи дазкуп.
Нальчик даабеит ҳара ҳхаҭарнак Гена Аламиа.
Ҳаҟан иара убас аԥсуа хәыҷқәа рацәаҩны иахьыҟоу
«Ашьха ӡыхь» захьӡу аԥсшьарҭаҟны. Уа Вианор
Занҭариа хадас даманы, иара иуадаҟны астол еиҵҳәа
хианы игылан. Иазгәарҭон Вова Бараҭелиа иԥҳа ҿыц
243

лира. Сара ииз ахәыҷы лныҳәаҿа ныскылон сылабжышқәа хаддыло. Ангьы илыздырӡомызт, рыцҳа,
ахәыҷы лаб уаҳа дылбараны дшыҟамыз. Уи Очамчыра ахьчараҟны Аԥсны ихы ақәиҵар акәхеит…
Март 4. 1921 шықәса, март 4 рзы, Аԥсны ақырҭ
меншевикцәа алцаны, амчра шьақәдыргылеит. Асовет мчра ссирк ҳзыҟанамҵазаргьы, закәанла ҳахьчагәышьон, иахьа бџьарла ҳхы ҳахьчар акәхеит. Ҟабардантәи Аԥсны ҳахьааиз, ҳзеигәырӷьарыз ҳәа акгьы ҳмаҳаит. Инамцхәны иҳаҳаз: Шеварднаӡе Аҟәа
дааны ир рхада диацәажәеит, рҳәеит, Аԥсны иаанхаз ахәҭагьы гатәуп ҳәа. Тоннабжак-тоннабжак ицоз
абомбақәагьы, ақырҭ ҳаирпланқәа аахылан, Ешыра
икарыжьит, рҳәеит. Иҭахеит хҩык аерманқәа, иҟоуп
ихәу. Ҳара ҳтәқәа Аҟәа ахақәиҭтәразы ижәылараны
иҟан, аха макьана ҽырҵысы ыҟам. Иҽеимкәа иҳаҳаз
ҳархәҭақәа рҟынәи, Цәышбаки, Зыхәбаки Аԥсны
чарҳәара азуны, ҳаӷацәа адыррақәа шрырҭоз иркит,
рҳәеит. Аԥсахҩы изын иҟоу акызаҵәык ауп: ахы
цаҳәцаҳә.
Иахьа сабхәында Гари Ҭыжәба ҩынҩажәа шықәса ихыҵит. Иҳамаз ахәыҷы ааидкыланы, имшиира
азгәаҳҭеит: уажәы-уажәы иԥҳәыс Шьазинеи иԥа Адгәыри ҳхы нарықәкуа. Иара Тҟәарчал абахҭа дҭатәоуп, ахаҵараамҭа, дзыхҭнырҟьо ҳәа макьаназын аилкаа ҳамам…
Март 5. Иаха ҳара ҳҳаирпланқәа Аҟәа цәгьала
иҟарҵеит, рҳәеит. Иахьагьы СУ-қәа ҩба цаны аԥхасҭа арҭеит. Аҭагылазаашьа иаҳа-иаҳа аҽарӷәӷәоит. Шеварднаӡе Аҟәа дыҟоуп дымцаӡакәа, аибашьра
хьыӡла-ԥшала лассгьы ҳалгароуп ҳәа икомандирцәа ираҳәо. Хьыӡла-ԥшала? Иаанагозеи уи? Аԥсуаа
рықәхроума? Анаџьалбеит, уаҳа нцәагьы дҳамаӡами?!
Март 6. Есышьжьымҭан, сҩагылацыԥхьаӡа
,ҳаԥшәма Соломон Хшыҩҭра ихы-иҿы снаныԥшылоит акыр сзаныхуазар ҳәа. Уи уаха шаанӡа, иради244

одкылага илымҳа адгәаланы, Қарҭаа дырзыӡыоҩуеит. Игәалаҟара бзиазар – ҳара ҳусқәа цәгьоуп,
игәалаҟара бааԥсызар – ҳара ҳусқәа бзиоуп. Соломон барометруп. Иахьак иҿаԥшылара зынӡа акгьы
аҳәаӡом. Иҟоузеишь, анаџьалбеит?!
Аҟәа аԥсуаа ианырга, арахь ухабар ҳаумырбан
ҳәа апарламент аҟны ани «Абгахәыҷы шкәакәа»
иарҳәан, ар ҿыц иманы дааны Гал дтәоуп, рҳәеит.
Очамчырагьы дзаанымгылеит, Аҟәа иаанхаратәы
усгьы иаҳҳәарым, уажәы-уажәы абомбақәа ахьалаҳауа. Дшәозаап убама?!
Иахьа зегьы иреиӷьны телехәаԥшрала Москвантә
исаҳаз, Аҩада Уаԥстәыла апарламент асессиаҟны
иазхарҵеит Аахыҵ-Уаԥстәыла ихьыԥшыму Республиканы. Уи ақырҭқәеи дареи ҩаԥхьа еиҿанагалоит.
Ақырҭқәа убас рымч ԥсаҟьахар, иудыруазеи ҳаргьы
ҳтәы иакыр?
Ҩежәаҩык инареиҳаны ақыҭақәа рхаҭарнакцәа Ҭырқәтәылантәи иааит. Иҭацәыз адгьылқәеи
аҩынқәеи гәарҭеит. Владислав Арӡынба иахьидикылоз даара ибзианы драцәажәеит. Адгьылқәа ҭацәуп,
аҩынқәа ҭацәуп, даҽа Аԥснык адунеи аҟны иҟам,
Ҭырқәтәыла шәахьыҟоугьы уи еиԥшу аҭыԥқәа рыҟны шәынхазаргьы, уажәшьҭа иара ахаҭа ашҟа ииастәуп. Знапы бзиоу ауаа аашәышьҭ, иблызи иԥыххаауи аҩынқәа рырҿыцразы, ҳаргьы ҳшәыцхраауеит,
қыҭа-қыҭала шәынҳархоит, ашколқәа шәзааҳартуеит, аџьаамақәа шәызҳаргылоит… иҳәеит.
Март 7. Витали Арсҭаа иҷкәын хәыҷы иҵара кажьны абџьар шьҭихит. Абгьы дцеит ихәыҷы дишьҭаланы. Аабыкьа телехәаԥшрала иаҳдырбон.
– Бзиоуп, аха уара макьана абџьар зышьҭухызеи?
– диазҵааит акорреспондент.
– Аԥсны ашәарҭа ианҭагыла ишьҭысхит! – наиаҭекит ахәыҷы.
– Ааи, аха умшәаӡои?
– Сзыцәшәозеи, автомат скуп, аӷа дысшьуеит…
245

Убриазы акәхап еибашьраҳәа ақәыԥшцәа зыргоугьы.
Ҳаԥшәма икәтарцына ыӡын, хымшуп хаҵеи
ԥҳәыси меицәажәоижьҭеи. Анаџьалбеит, ҩынҩажәа
шықәса иааидаҳкылаз, снапҩымҭақәа рзаарыгӡа,
зегьы аӷа иԥсы еиҭеит, аха ҳаҟоуп.
Мыркәылатәи архәҭа ахада Лакәыт Зарандиа деибашьҩы дууп ҳәа икәшаны игылан, Гәдоуҭа дахьаакыдгылаз. Сареи, сабхәындеи иареи Лаԥшь иқәаҵа
иҵеибамыргылеит, рҳәан, иааигәара сымнеиӡеит.
Мамзар, Бонда Бебиа дҭахеит, Гашик Арӡынба дҭахеит ҳәа ирҳәаз азын сиазҵаарацы шԥасҭахыз.
Ҳаҷкәынцәа шԥеибашьуеи ҳәа уи ианизҵаа: «Хорошие воюют, плохие воруют!» – ҳәа иҳәеит, рҳәеит.
Аҵыхәтәан, уҳәан-сҳәанк: Аԥсны аибашьра иалагаз: Шеварднаӡе, Ломинаӡе, Ломинашвили, Надареишвили шшәакәыз еилаҳкааит, уахаҵәҟьа Қарҭҟа
уаауеит, шәызҵаарагьы ҳахәаԥшуеит! – ҳәа апарламент аҟынтә иаарыцҳан, Аҟәа ҳжәылара иазыԥшыз
Шеварднаӡе дԥырны иаха Қарҭҟа дцеит…
Март 8. Аныҳәақәа зегьы ҳарҟәаҵхьеит. Иаха телехәаԥшрала дцәажәон, Анцәа ду имаҵуҩы, Роза
Черқьезиаԥҳа. Уи, ҳәарас иаҭахузеи, акы дшалаҟоу
убаратәы иҟоуп, амала, иааузымычҳаратәы лажәа
рацәоуп. Анцәа ду имаҵуцәа зегьы ариаҟара-ариаҟарақәа рҳәоны, арсҟак урҭ рзыӡырҩыха имазар,
нас ҳара ҳанбеигәеиҭагәышьои?! Исгәаԥхеит уи
маҵуҩыс илымоу Вова Бигәааи лареи еицынарыгӡоз «Анцәа иашәа», амала, лара лцәажәара еиԥш,
рашәагьы аанҵәаӡомызт умҳәозар.
Есышьыжь акаҳуа ыжәны, ари аҩны иҟоу дасырԥшуеит.
– Ичны иҟоу угәы хәыҷы-хәыҷла адара иаҿуп,
ҵыск ҷырҷыруа иааиуеит ашәҭ аҿыҵакны, жәабжь бзиак уанаҳәарц, умҩа каххаа аатра иаҿуп, ҵла
дукгьы џар-џаруа азҳара иаҿуп уаԥхьаҵәҟьа! – ҳәа
246

лкаҳуаԥшра анаахлыркәшалак, оҳ, гәышьа ҳәа саргьы сыԥсы ааивызгоит, аҵанӡа снақәыԥсычҳаны.
Ауаҩытәыҩса иԥсҭазаара аныхьанҭахалак, дызхьынҳало џьара рахәыцк имазароуп-тәа.
Март 9. Москва, ақырҭқәеи аурысқәеи аиқәшаҳаҭра рыбжьарҵаразы, аицәажәара иалагеит.
Аха, телехәаԥшрала изларҳәо ала, рышәҟәқәа цқьа
иазыҟаҵамзаап: уа иарбазар акәын Қырҭтәыла
Аахыҵ Уаԥстәыла ианаҭаз аԥхасҭеи Аԥсны зҭанаргылази.
Иахьа ашьжьымҭан дыԥсит Алик Гогохиа. Иаб
Ԥехь Гогохиа сара ибзианы дыздыруан. Араду ахырӷәӷәарҭаҿы иштәаз, Кәыкәла Сабекиа иԥа автомат ицәыҭҟьан, ӷәӷәала дихәит, Гәдоуҭа агоспиталь
аҟны акыр дагханы дахьааргаз – дшьабаны дыԥсит.
Акультуратә Ҩны аҟны дахьыкҿаз, аԥсы идтәалаӡазгьы Славик Цкәитаниа иакәын. Адеи сареи ҳнеины
уи ҳнаидгылеит…
Март 10. Иахьа аҵыхәтәантәи имҩахь днаскьаагон Алик Гогохиа. Гәдоуҭатәи акультура Ҩны аҟны
имҩаԥысуан алахьеиқәратә митинг. Ажәа зҳәақәаз
рахьтә Рушьни Џьапуа днақәыӷәӷәаны дазааҭгылеит, абжьыуаа рыҟны ицо аибашьра атәы, маҷк аарагьы рыдиҵеит абзыԥқәа, уи иахьынӡахәҭоу еилкааны иахьахамҵгыло азы. Дәрыԥшь, аԥсыуа ҭаҳмадакгьы, иҩны асасцәа неины, астол-еишәа иахьахатәаз: «Анцәа еибашьра ҟоумҵан!» – ҳәа аныҳәаҿа
ааникылеит, рҳәеит.
Гәдоу нырцәынтәи ҳшаауаз, амҩан машьынала ҳашьҭызхыз Славик Агрба ҳанеицрыҵуаз абас
ҿааиҭит: «Уажәшьҭа ҳаиқәшәара ахьыҟало Аҟәа
акәхоит, ԥшӡала Анцәа ҳаибарба!..» – Зежәымзар –
ҩажәа!..
Март 11. Иаха Қарҭаа иҟарҵаз адыррала Москваа
абас рҳәеит: «Ақырҭуа ар аиааира ду ргеит Очамчыра. Ирымпыҵархалеит Лабратәи аппозициақәа.
Ишьуп шәҩык инареиҳаны аԥсуаа…» Лабра агара
247

Сталинград агареиԥш иахьырыԥхьаӡо бзиоуп, аха
шәҩык аԥсуаа шьызар – даара иҽеим. Иаха уи уаҳагьы самырцәаӡеит. Шаанӡа апресс-центр аҟны еилыскааит: Лабра згаз ҳара ҳтәқәа роуп, иҭахазгьы
шәҩык ракәӡам – хәҩык роуп… Аха урҭ ҳара ҳзын
шәҩык ирҩызцәами, арыцҳақәа!..
– Аӷбақәа аҽеидкылара иаҿуп, ари акы иазҳәоуп! –иҳәеит, асқьалаҟынтә иаауаз Борис Ҭыжәба.
Иҷкәын аӷба дакапитанми.
Март 12. Иацы Гал митинг ду ыҟан. Аԥсны аибашьра иаҟәыҵааит, Шеварднаӡе днықәҵны дцааит,
рҳәеит. Нас агырқәеи ақырҭқәеи еилалеит, аԥсыҭбарақәагьы ҟалеит.
Март 4 аҽны Аҟәа, Аиҳабыра рыҩны ақырҭуа бираҟ ахыхны, аԥсуа бираҟ шахагылаз рбеит.
Иахьа Гиви Агрба исеиҳәеит: иаха ҳҳаирпланқәа
цаны, Цагьера, ақырҭқәа рыштаб акәшамыкәша зегьы шырыцҟьаз атәы.
Дыԥсит Шамил Аҟәысба. Жәабжь еизадақәак иҭынхеит, иахьынӡанхо сыздыруам, аха…
Ашәҟәҭыжьрахь усураҳәа данааилак, ашәҟәыҩҩрагьы далагон, данаԥырҵлак, наҟ дааҟәыҵуан. 1983
шықәсазы Аԥсны акьыԥхь аусбарҭа аадыртны, Шьалодиа Аџьынџьал данахагыла, уи редакторс хадас
уахь дигеит. Аџьынџьал иигоз дидыруан, ҳәарас
иаҭахузеи! Мчыбжьык ааҵаанӡа, ашәҟәҭыжьырҭаҿы
ихаҭа еилаижьыз аусқәа (уа редактор еиҳабыс дыҟамзи!) ҳара инаҳхаратәны, аредколлегиақәа раан ҳцәа
наҳхыхуа иҿынеихон. Шьалодиа Аџьынџьал аихацагә наганы Шамил Аҟәысба ииркыз ҳахәда иаҿирхон,
аинфаркт аҟны ҳнеигаанӡа. Нас Аџьынџьал дҩагылахуан: «Шамил Раџы-иԥа, уа уара ишуҳәаҵәҟьо
иҟам аусқәа…» –ҳәа бзиара хәыҷык ҳиргон, аа, уара
абри иоуп ауаҩы ҳәа ҳирҳәарц азы. Аха уи зфоз ҳәа
уаҟа аӡәгьы дтәаӡамызт…
Мар 13. Иахьа Игор Ҭыжәба, Шроматәи аи248

башьраҿы фырхаҵарыла иҭахаз, имшиира акәын.
Уи инышәынҭрахь ашәҭқәа ҳаманы ҳцеит.
Иахьа Бомбора анышә дарҭон Шамил Аҟәысбагьы.
Иахьа Борис Ҭыжәба амаҭа диоуит. Уи, Витали
Амаршьан иԥазаҵә иҭахаз Беслан ихьӡ ихьӡырҵеит.
Март 14. Иахьа Аԥсны еибашьуеижьҭеи бжьымзы
ҵуеит. Ҳаҟан Кәымф Ломиеи сареи ансамбль «Аиааира» ҳацны Цандрыԥшь, аерманқәа рбаталион
ҭоуба ахьрыдыркылоз. Ҳақәгылеит, ибзианы ҳрыдыркылеит. Амҩан ҳахьаауаз Лиосик Кәарацхьелиа
Витали Базбеи еихырҳәаалон.
…Аермани аԥсуеи шьра иргозаарын. Еимҟьарак
ибан, ихы иархәаны аерманы ус иҳәазаап: – «Ҳабналап!» «Иеицәаҳатәыр?!» – иаҭеикзаап аԥсуа ҟадыџь.
…Хаҵа цәгьамызт, аха иҭынхаӡаз иԥҳәыс заҵәык
лоуп, ларгьы ҩажәижәаба шықәса лхыҵуеит, – иҳәазаап агәыла, иҭахык дышиацәажәоз. «Мап, ҩажәи
хԥа шықәса ианар азын сырҭалеит!» – лҳәазаап
убасҟан иаарывалаз лара аԥшәма ԥҳәыс лхаҭа…
Иахагьы иахьагьы Ешыраҟа ар рдәықәҵара
иаҿуп. Алим ахәылбыҽха Ҟәланырхәа даадыххыланы, ашамҭаз ҳжәылар ҟалап, аҭагылазаашьақәа
злаҟоу ала, ҳәаны дцеит, рҳәеит. Анцәа ду уҳацхраа:
Аԥсны ахы иақәиҭны, ҳаҷкәынцәа еибганы ҳалыжь
абри азаамура ҳзықәшәаз!
Март 15. Иахьа ацәылашамҭазы, асааҭ ԥшьба рзы, Ешырантәи ахысыбжьқәа ааҩуа иалагеит. Ишьҭыԥрааны ихалеит аҳаирпланқәагьы. Аҳы,
хымԥада, Аҟәа иажәлеит ҳәа ҳмыцәаӡакәангьы
иааҳаршеит. Шаанӡа апресс-центр аҟны сахьааиз:
Аҟәаҟа ицаз аҳаирпланқәа Кәыдры ацҳа ԥыржәеит,
рҳәеит. Ҩажәак еихысҳәаалоит: ақырҭқәа наҟ-ааҟ
рыҽшаны иахьтәаз апозициаҟны, ачачанцәа рыбжьахысуа иниаҟьаны ицазаап. Егьырҭ дара-дара
инеиларҵан, иаанибарҵәеит, рҳәеит. Адырҩаҽны
249

ашьжьымҭан ԥшьынҩажәи жәаҩык аԥсцәа шьҭан,
рҳәеит.
Изхысҳәаауа: ҳара ҳҳаирпланқәа цаны Цагьера абомбақәа аналарыжь, аԥсуаа Цагьера ргеит ҳәа
Қарҭҟа ирыцҳазаап. Егьырҭ аалаган, Қәҭешьынтәи
аҳаирпланқәа ҩыҵдырԥраан, сааҭк Цагьера абомбақәа аларыжьуан, рҳәеит. Абасала, ари ашыхырцәаӷьҭра уаҳа иҟаӡамкәа, дара рхаҭақәа адгьыл ианыхны иаалгеит…
Ақалақь салаланы сышнеиуаз, автобуск снадгылеит, абасгьы аҩыра анын: «На Сухум!» Рыцҳа!..
Март 16. Аҵхыбжьон, асааҭ акы азы ахысра иалагеит, аха инеиԥынкыланы уаҳа иаанымҵәаӡо. Сааҭк
ааҵуаны, Гәдоуҭатәи арратә баӷәаза аҟнытә аҳаирпланқәа цеит, Аҟәа аҟәаҟәаразы. Абас ишхысуаз
мацарагь иаадыршеит. Ҳаргьы аӡәгьы ҳмыцәаӡеит.
Ашара адәы иқәлаанӡагьы ақалақь аҟны ауаа ҿыхахьан, амашьынақәа, атанкқәа, ашьаҟауаа, зегьы
Ешыраҟа рхы рханы ицон. Шаанӡа агоспиталь ашҟа
ҳаихеит. Ҩ-километрак инеиҳаны, амҩаду ауаа
бжьачны ианын. Амашьына ласқәа алашарақәа дыркны, арҵәааҳәа иҳәҳәо, ахәцәеи аԥсцәеи рыманы
иаауан, амала, аԥсцәа даара имаҷны иааргон, избанзар амедицинатә еҳәшьцәа, иҭахаз рышьҭыхха
рымамызт уажәы. Ахәцәа рацәан, аха шамахамзар
рыхәрақәа шәарҭамызт, зегьы аминақәа ирхаԥалаз
ракәын. Ари аибашьра иалахәуп: сымаҳәцәа ҩыџьа,
сашьа, саҳәшьаԥа, санхәыԥҳацәа рԥацәа, сымаҳәцәа
рашьцәа… ус шаҟаҩы?! Уажәымзар-уажәы иҟәаҟәаса иааргарыда мцахәыцәа ҳәа ҳшәа-ӡыӡо ҳашгылаз,
илеихашәа ихәлеит. Еиуеиԥшым адырраҭарақәагьы ҳарҳәон: зны Аҟәа иахьналагылаз ишьақәхеит,
рҳәон. Зны авокзал аҟныӡа инеихьан, рҳәон, зны…
Шеварднаӡе Аҟәаҟа сцоит ҳәа иҳәеит, рҳәеит…
Ажәакала, ақалақь хыџьараны иазааигәахаз ҳаибашьцәа рырхәҭақәа хыџьара ахырӷәӷәарҭа бзиақәа
250

рнапаҿы иааргеит, рҳәеит. Анцәа ду илаԥшхаа ҳхызар!..
Март 17. Зегьы лыҵшәадахеит. Ҳаибашьцәа абжаҩык мцаӡеит. Акомандирцәа урҭ рыздәықәымҵеит, рҳәеит. Ицазгьы акыр еибашьит, аха рышьҭахьҟа
ацхыраара ҳәа акгьы рмоуит. Ирыкәшаны аҩнуҵҟа
иҭахеит. Уимоу, ҳаҷкәынцәа чарҳәара рзызуаз, Аҟәа
аҩнуҵҟа аԥсуаа шцәырҵыз еиԥш, ицәырҵит рҳәеит, «ирыцхраауаз» агырқәагьы. Абас ӡыӷӷала шәца
шәыԥсы шәыманы ҳәа амҩа ддырбон, нас ианынаскьалак, иреихсны иршьуан. Аҳаракырақәа згазгьы,
шәхынҳәы ҳәа адҵа рырҭеит арантәи. Ажәакала,
ҩаԥхьа аиҿкаара агхеит. Ари шаҟантә? Зегьы даараӡа рылахь еиқәуп, аӡәи-аӡәи еиҿаԥшӡом, иагьеицәажәаӡом…
Март 18. Иахьа хыԥсрак рыҟны сыҟан. Анаџьалбеит, изакәызеи аҷкәынцәа ҳәа иҟата-ҟатаӡа иқәу.
Нели Ҭарԥҳа лашьазаҵә Сергеи, ҩыџьа аԥацәа
ссирқәа иман. Иахьа аӡәы ижәҩахыр ҟәаҟәаса даарган, Шәачаҟа ддәықәырҵеит, иан дицны. Егьи дыршьын, аб жәымҭацәгьа дыгәжәажәо амӡырха дҭоуп, иԥсыбаҩ изаамго.
Баҭал Џьопуа дҭахеит ҳәа Рушьни иаҳәшьаԥҳа
лхаҵа исеиҳәан, Гиви Агрба иҟны сцаны, рациала Тҟәарчалҟа дсырцәажеит. Мыцхеит, Анцәа ду
иџьшьаны. Аха иҭахаз Артиом Џьопуа иԥа Баҭал
иакәзаап. Рԥазаҵә. Аб зыҽны Аҟәа ақырҭқәа алалаз – дыӡит, уажәы иҵәҩаншьап ыҵырхит…
Аҷкәынцәа ажәжәаҳәа ргәы икыдхо, рҩызцәа
ирывыршьааз аибашьра адәаҿы иааныжьны, иҵәыуа иаауеит, цхыраара хәыҷык ҳамазҭгьы Аҟәа аагон ҳәа. Арахь арҭ уаҳа аӡәгьы дрышьҭӡом. Ҷыдлан
хәба рзы аснаиперцәа ахьықәтәаз иара уа иқәтәоуп,
усҟантәи рхыӷәӷәарҭақәа иаҳагьы еиқәдыршәеит,
ҳара ҳар рнапхгара абри зегьы шырдыруаз, аҳаирпланқәа рыла акгьы ҟамҵаӡакәа, иара ус аҷкәынцәа
251

дәықәырҵан, анацәеи абацәеи рызаҵәқәа ахьҭахаз
рхала рҽырзымшьуа иқәхеит.
Аҟәа иалаханы иҟоу ҳаҷкәынцәа аибашьра
ишаҿыц иаҿуп, ацхыраара ҳашәҭ ҳәа рациала
иҳәҳәоит, аха арҭ акгьы ҟарҵаӡом. Абра чарҳәарак
ыҟамзааит?
Март 19. Аурысқәеи ақырҭқәеи ҳара ҳамшала
ӷәӷәала еиҿаҳаны иҟоуп. Ақырҭқәа, аԥсуаа злеибашьуаз аурысқәа рҳаирпланқәа рыла ауп, рҳәеит.
Аурыс ир хада Павел Грачиов, Қарҭ авиациатә зауад
аҟны иҭрыжьуа ақырҭцәа рҳаирпланқәа, аурысқәа
ҳтәқәа реиԥш ишәны, аурыс дыргақәагьы рынҵаны, дара рыр абомбақәа рыларыжьуеит, нас егьырҭ
дырҳәҳәоит: аа, аурыс иҳаирпланқәа ҳандырҵәеит
ҳәа. Абас ҳаиҿажьрагьы иаҿуп, иҳәеит.
Иаха Москвантәи адырраҭара ҟарҵеит, ақырҭцәа аԥсуа ӷбак ҵаадырҟәрылеит ҳәа. Алықьса Гогәуеи Владимир Басариеи, сареи ҳаицны асқьалахьы
ҳцеит. Уаҟа амшынуаа Шеварднаӡе ихы аахҵәаны
изхагылоу ацәаҳа ҟаҵаны, ихәда ашаха ахаршәны
акнаҳарҭаҿы иргьало ирыман. Иахатәи адырраҭара
аҵыхәала, аӷба акаԥдан Борис Ашәба ҳанизҵаа, дааԥышәырччаны, абасгьы ҳаиҳәеит:
– Ҳаҷкәынцәа шхәала, Аҟәа, Маиак аҳаблаҟны
ицаны, аӷа игаубицақәа ахьгылаз гәарҭеит. Ус, ҳаӷацәа ҳаҷкәынцәа лаԥшықәҵаны иреихсуа ианалага,
алҩа .харчыланы рҽалаӡаны ихынҳәны иааит. Егьырҭ ари аҩыза анырба, аԥсуа ӷба ҭаҳархеит ҳәа абырсааҭк адырра ҟарҵеит. Москваа еиҭарҳәазгьы иара
убриоуп…
Акультуратә Ҩны аҟны дыкҿан Мыркәылатә
Шьынқәба ҷкәын. Апатреҭ ахаҭа. Ирыцҳара рзымгааит. Иахьак ауаа рылахь еиқәуп: рхәыҷқәа Аҟәа ишьны иалахеит, иҟоуп ихәу, иҟоуп ацыхраара анырмоу
аҵыхәтәантәи рпатронақәа ирзыԥшуа…
Иахьа аурыс ҳаирплан Аҟәа жәохә км. инацәыхараны ақырҭқәа иларышьҭит. Дҭахеит аурыс ԥы252

рҩы амаиор Вацлав Шипко. Шеварнаӡе уи дахькаҳаз
иԥсы дихагыланы, телехәаԥшрала ааԥхьара абас
иҟаиҵеит: «Аурыс еибашьцәа! Ишәгәалашәыршәа
Афганистан, Чехословакиа, Виетнам… Иҟашәымҵан
абри аҩыза!..»
Арахь, иара ихаҭа – ир рхада Камикаӡе быжьшәҩык аукраин еибашьцәа Закарпатиентәи иаарганы, Аҟәа ҳара иҳаибаиршьуеит…
Март 20. Иаха, аргылаҩ-апоет Анатоли Ҷкадуа иаҳәшьеи иареи телехәаԥшрала ирыларҳәеит:
рашьа Славик Ҷкадуа дышҭахаз, аԥсыжрагьы Лыхны ақыҭан ишыҟало.
Борис Ҭыжәба машьынала сигап ҳәа ашьыжь
апресс-центр аҟны сахьнеиз, ассир саҳаит: Анатоли Ҷкадуа иаҳәшьеи иареи ҵәыуа аԥсы ишихатәаз,
аҵых акырцахьаны, «иҭахаз» рашьа Славик, иҟалазеи џьым-џьым ҳәа аҩны дааҩналеит, рҳәеит.
Уи агәра шысымгоз, иаасыдгылеит дара рхаҭақәа –
Славик Ҷкадуа иаҳәшьагьы иаргьы, рылабжышқәа
хаддыло. Урҭ, ирзымдыруа рыҩны инанагаз аԥсы,
иашьак еиԥш пату иқәҵаны имҩаԥгара иашьҭан…
«…Ҳкомандир. Астәи иаҳа иманшәалоуп ҳәа
ҳиманы иҿынеихан, зда царҭа ахьамамыз ҳанкылигон аамҭазы, егьырҭ аҟәҟәаҳәа иааҳаларҵан…
ҳанаахьаԥш – иара ҳназгаз дцахьан…» – даҿын аибашьра мца иалҵны иааз арԥыск, иԥсахы ԥыжәжәо.
Ачарҳәаҩцәа рацәахеит.
«Ес-жәохә минут, шәыштаб аҟынтәи адырра ҳауеит, зегьы аадыруеит шәызҿу…» – рҳәеит ирытҟәаз
ҩыџьа агырқәа.
Абра хәмарра дук цоит, иаанаго сыздыруам, аха.
Арӡынба иԥхасҭатәра иашьҭазар иваиргылаз ауаа?
Иахьа аԥсуа телехәаԥшрала дықәгылеит Владислав Григори-иԥа. Уи иҟалаз ахҭыс иагыз-иабзаз атәы
иҳәеит, иҳәеит ишабалак ҳәа иазныҟәаз рықәнага
ишақәыршәатәхо, амала, ари ахҭыс иаанарԥшызгьы
даараӡа ишырацәоу.
253

Март 21. Иахьа асааҭ жәаҩа рзын ашәҟәыҩҩцәеи
аҵарауаа ҳаизеит. Зҵаарас иҟазгьы акызаҵәык
акәын: Аԥсны хырхарҭас иамоу. Аԥсны, Урыстәыла ада ԥсыхәа амам ҳәа аурысқәа рахь ҳхы ҳархар –
ашьхарыуаа иргәаԥхаӡом, дара рхаҭақәа ааимҟьарак
шыҟалаз уи иахьалҵра иашьҭоуп. Ус акәымкәа, ашьхарыуаа рышҟа ҳхы ҳархар – Урыстәыла ҳаҿагылар
акәхеит. Анахьгьы арахьгьы рыцхыраарақәа маҷны ауп ишҳауа, аха… Арахь хә-миллионк иҟоу ақырҭуа иҿагыланы шә-нызқьҩык ҳамч хом, уимоу аӷа
уажәы, изларҳәо ала, Израильнтә атехника ааганы,
Украинатәи ир идыркны иҳабаиршьуеит…
Ажәакала, ашәҟәыҩҩцәеи аҵарауааи ҳҳәоу
еиқәымшәазт, Владислав Арӡынба ишҟа ацарагьы,
мышқәак ҳшаԥеиԥшразы еибаҳҳәеит. Еиҳараӡакгьы, ҳаарԥеиԥшырц ҳҭаххеит ҩ-доумбеик реиқәԥара: Борис Ельцини Руслан Хасбулатови.
Аԥсцәа рхыԥхьаӡара иаҳа-иаҳа иацлоит есҽны,
урҭ ҩышәҩык иреиҳахахьеит. Даур Агрба атҟәацәа ахьеиҭнырԥсахло аштаб аҟны аусура далагеит. Иахьа, ԥҳәыск ҳхәыҷқәа ншәырҵәеит ҳәа оума
лҿыҵҳәацәо дахьыныҩналаз, Даур лхы наиқәылкын: «Уара уҩызцәа аҷкәынцәа цаӷьцаӷьуа ара
астол иахатәоуп, ҳара ҳхәыҷқәа ана ахы иаҿагылоуп…» – ҳәа илҿыҵашәоз аҳәара дааҟәымҵзаап.
Даур, рыцҳа ичҳаит, аха уаҳа наилымшаӡа, илаба
хәыҷқәа иҽрынҵаны, ишьапхҵәа калкало иҿанынеиха: «…Аа-а, сышәшьы абааԥсы, сышәшьы!» –
ҳәа дыҳәҳәеит, рҳәеит, уи аԥҳәыс гәаҟгьы.
Март 22. Ашьжьымҭан ҳанааԥш еимсҿаҳәара
ипашәӡа асы ауны ишьҭан. Ассир уҭахызар, уажәааны… Уи сҳәеит ҳәа Асду анаузгьы хәажәкын мзазы
ауми, 1911 шықәсазы…
Иахьа аԥсцәа ааргозар ҳәа Гәдоуҭа ихыҵны
иԥшын зегьы. Ахәылбыҽха ажәабжьгьы иаарылаҩит: ԥсыуа ԥсыбаҩык азыҳәан – жәаҩык ақырҭ254

цәа рҭахуп ҳәа. Ҳаӷацәа мыждақәа реибашьцәа, уаҳа
хәы рымаӡамкәа ишԥаҟалеи уҳәарауазеи?!
Март 23. Иаха телехәаԥшрала: Лоҭи Қобалиеи
Ҭенгиз Китовани Гал еиқәшәаны еицәажәеит ҳәа.
Қобалиа зықьҩык инареиҳаны имоу ар, бџьарла
ишахәҭоу ианеиқәшәаха, аԥсуаа дышрабашьуа. Уа
уажәраанӡа ақырҭқәа дырҿагылон. Смыцәаӡакәа
иаасыршеит. Шеварднаӡе ҿагыларак аниоулак
аамҭазы, еснагь Аԥсны азаара аацәыригоит, иагьааиднакылоит.
Ажәлар Аҟәа иҟалаз даара хьаас ирымоуп. Арахь
аԥсцәа рырҭаӡом. Зегьы рпатреҭқәа ҭыхны, анышә
раҭара иаҿуп, рҳәеит. Аҟәеи Шәачеи рыбжьара аихамҩа ҳарҭар – рыԥсцәа раҳҭоит, рҳәеит.
Иахьа ҳпарламент реилатәара ыҟоуп. Издыруазгьы акызаҵәык ауп: аԥсуаа рхала Аҟәа шырзымго.
Амала, ари аныкшараҿы аашәҩык инареиҳаны ақырҭқәа шьуп, зықьҩык инареиҳаны ихәуп, рҳәеит.
Аҟәа ҩнаҭацыԥхьаӡа аԥсцәа кҿазаап…
Аиашазын, ҳаҷкәынцәа оума ҟарҵеит. Ҳпоет
қәрахьымӡа Борис Зарданиа иԥа, атанк анааигәаӡаха даҵаиеит, нас ианихыс, дахьӡаны иҭаирхеит,
рҳәеит.
Жәаф шықәса зхыҵуаз қәыԥшкгьы, аибашьра
қәылаҩцәа рабџьарқәа хымцала ирцәажәо, атанкқәа
ирышьҭагыланы рҿанаарха, еимаҭәаны аҵәыуара далагазаап, аха иҩызцәа аниҵаҳәҳәа, аҟәҟәаҳәа
дхысуа днарԥылан, ҩ-танкак ҭаирхеит, рҳәеит.
Аибашьҩы Витали Аргәын исеиҳәон: «Амца
рыжәҵо, ҳалашыҩкӡаны ҳашнеиуаз, ҳҩызак абомба ԥҽыха иаахан, ишьҭахь игәахы иаалыҳәҳәеит, аха
иара макьана ус ҳцалап иҳәеит, рыцҳа, жәа метрак
ҳнаӡаанӡагьы иара уа иҽааиҵихит…»
Март 24. Соломон Хшыҩҭра илымҳақәа кыдҵаны Қарҭҟа дӡырыҩуеит, ҳара ҳтәқәа анбаауеи ҳәа.
Амреи иареи ақырҭқәеи аԥсуааи еимакны еисит,
уижьҭеи гәоу-гәоу ауп ишеицәажәо. Кама данааи,
255

ҳаԥшәма ихааны диацәажәон азыҳәан, мыцхәгьы
пату лықәиҵо далагеит. Ахәылбыҽха аҩны ҳахьааиз,
ҳхәыҷқәа ӡәыр дыҟазма Соломон ҳәа Ада дахьизҵааз: ани шәыԥҳа абзиа дыҟан, иҳәеит.
Иахьа Ешыра апозициа аҟынтәи иааз Алим Агрба
иҳаиҳәон: ицаз ари аидыслараҿы иааиҿаҳазаап аԥсуааи ақырҭқәеи. Наҟ-ааҟ равтоматқәа рымгәақәа
ааҭыхны, зымҩа инкаԥсаны, инатәаны аицәажәара
иалагазаап. Гәарԥк еицааӡаз аҿар. «Иашоуп, сара
сабду наҟынтәи дааит, аха саб ара диит, сара ара
сиит, царҭа сымаӡам. Арахь ҳашәмабашьыр – шәарҭ
Гагра иҟашәҵаз аҩыза ҟашәҵоит – зегьы ҳаншәырҵәоит?!» – иҳәазаап руаӡәы. Нас, абас уаҩы шәибаӡом ҳәа ҳааскьаганы ҳдәықәырҵеит, иҳәеит.
Џьоукгьы, иара убри аҩызаҵәҟьа реиҿцәажәара
ашьҭахь, абас иаҳа аӡы ӷӷароуп ҳәа инҭарҵон, нас
рышьҭахьала аҟәҟәаҳәа инаргәыдҵаны иршьуан,
рҳәеит. Агыруа игәра ҳаӷоу игеит.
Аибашьцәа Витали Аргәын иҩыза Смыр ҷкәынаки иареи ҳҭан. Ссируп ирҳәо. Минала мацара иҳаз
амҩа ианыганы иргеит аерман ҷкәынцәа. «Гәыма»
аԥацха шәахысӡом, шәҩызцәа неиаанӡа ҳәа рарҳәеит анапхгара. Иԥшит, иԥшит, аха аӡәгьы данымнеи,
аҩбатәи апозициахь ицеит. Аӡы аарцә итәаз ҳара
ҳтәқәа ирхәит, иагьыршьқәеит, рҳәеит.
Аерман быргцәа ҵәыуан рҳәеит, ҳара ҳтәқәа шәаама ҳәа. Ақырҭуа ир иаҳзаарцо оумоуп, ҳәашьагьы
амаӡам, рҳәазаап, рыцҳақәа.
Уажәы шәи хынҩажәаҩык ҳахьыҟаз, жәеизаҩык
иҭахаз, Афонаа рыбзоурала абырсааҭк ихаҳарҭәааит.
Даҽа шәҩык аибашьцәа шәаҳҭоит, рҳәеит, аштаб
аҟны, нас усҟан иҳаҵазкыз ҳаибашьцәа ҳаԥхьа иргыланы иҳаманы ҳцоит, Аҟәа ааҳамгакәаны ԥсҭазаара ҳамаӡам, иҳәеит Витали Аргәын, аҵыхәтәан.
Уи иԥшәмаԥҳәыс хәыҷы жәашықәса иреиҳан хшаа
дылмоуа дыҟазижьҭеи, уажәы иахьа-уаҵәы ҳәа
дыҟоуп, еибганы ҳазшаз Анцәа ду еибарба зегьы!
256

Иаха аполковник Виктор Какалиа дцәажәон: излеибырҳәахьаз ала, аԥсцәа раагаразы вертолиотла Аҟәаҟа дахьцаз, иааигәара уаҩы дымнеиӡазаап.
Аҟәа абџьар зкым зегьы, изкугьы аӡәырҩы, иқәҵны
ацара иаҿуп, иҳәеит.
Ҳаибашьцәа маҷӡак ауп ҳаҳҭнықалақь агаразы
ирыгхаз. Уажәшьҭа лассы иааҳамгар ада ԥсыхәа ҳамамкәа ҳааины ҳааҭагылеит, иҳәеит. Ҳаԥсцәа, рықалақь гәакьаҟны, рыҩнқәа рзааигәара анышә иамадоуп, иҳәеит.
Иахьа иааҳалаҩит Аҟәатәи аҳаиртә баӷәаза адыркит ҳәа. Рыԥсцәа рыбаҩ раҳҭарц рҭахызар, Аҟәеи
Шәачеи рыбжьара аихамҩа аадыртааит, рҳәеит.
Абарҭ зынӡа гаӡақәас ҳрыԥхьаӡоит ҳәа сыҟоуп…
Март 25. Иаха ҵхыбжьонтәи адырраҭара иаҳәон:
Қобалиа ир зегь рыла ишеиқәиршәаз Китовани. Урҭ
уажәшьҭа Аԥсныҟа еибашьра идәықәлоит. Анаџьалбеит, шаҟа ибааԥсхазеи агырқәа ахьаҳҿагылаз! Зқьи
хәышәҩык агыруа ир ҳуадаҩрақәа ауадаҩрақәа рыцнаҵоит, ҳәарада.
Иацы Владислав Арӡынба иҟны ицаз ашәҟәыҩҩцәа: Рушьни Џьапуа, Никәала Кәыҵниа, Никәала
Ҳашыг аицәажәара бзиа рыман, изларҳәо ала. Аҟәа
ааҳамгар ԥсыхәа ҳамам, ирҿыцны аҽазыҟаҵарагьы
ҳаҿуп, иҳәеит, Аԥсны аиҳабы.
Иҭахаз аҷкәынцәа рҭаацәа дрыдышшыларацы
Переделкинонтәи дааит Баграт Шьынқәба, Владимир Ҵнариа идоктортә диссертациа ахьихьчоз ахцәажәатәыс ишимазгьы… Аҩырк еибашьуан уа, Ҳабыџь дцәаӷәон…
Џьота Тапаӷәуа иашьа иԥа – Тариел иԥеи иареи
шеицеибашьуаз, аб дызгарыз ахы иқәшәеит, аԥа дырхәит, аха иара ҷкәына ӷәӷәан. Иаб дааиқәкны диманы иҿааихеит. Бзиагьы дааихьаны, ихәны ишьҭаз
еибашьҩык, изымдырӡоз аӡәы, дибеит. Нас, иаб:
«Саҭоумҵан, саб!» ҳәа, – Гәымсҭа ахықәаҿ дааныжь257

ны, ани ахәы диманы дааит. Афырхаҵа Атапаӷәуа
ҷкәын!
Март 26. Ашьжьымҭан Москва иаадыртит Ажәабатәи Аизара ду. Ма Ельцин, ма Хасбулатов?! Аԥсуаа
ҳразҟы џьара акы алаӡазар…
Иахьа сашьа Славик дызбаразы архәҭа ахьгылаз
сцеит. Уи атанкатә баталион аштаб аначальникс
дыҟоуп, дкапитануп, 1968 шықәсазы Чехословакиа
ҳар аналыргаз дрылан, ишивагылаз Аҟәатәи иҩызцәа ршьит…
Аԥсуа танкатә баталион еиҿкаауп. Шәи
ҩынҩажәижәаҩык аҷкәынцәа еиднакылоит. Ҩежәи
хәба танки БТР-и рымоуп, амала, урҭ зегьы ҳаӷацәа ирцәыргаз ауп. Зегьы рҿыцны, изцәыргаз ирабашьратәы, имазеины апозициаҿгьы игылоуп. Реиҳа сзеигәырӷьаз: аӡәымкәа-ҩыџьамкәа абацәеи
аԥацәеи еидгылоуп. Аԥацәа қәыԥшӡақәоуп азын,
абацәа урҭ рыхьчоит, рыԥсадгьыл Аԥсны инадкыланы.
Март 27. Иацы, абжьыуаа, Баслахә аӷа еибашьыга ҳаирплан СУ-27 ларышьҭит, рҳәеит, сгәырӷьаҵәа
сшааиуаз Шоҭа Ҷкадуа даасԥылан:
– Ԥсоу ацҳа задыркыз удыруоу, Пила?
– Ыы?
– Аурыс иабџьар Қырҭтәыла иҟаз ақырҭуа ииҭеит. Изиҭаз удыруоу, Пила?
– Ыы?
– Уаҵәы Гагра ргоит, уаҵәашьҭахь Пицунда, уанашьҭахь ҳарҭ зегь Гәдоуҭа ҳаларҟәаҟәарц ауп…
Уи дызбаанӡа Кәымф Ломиа дызбахьан:
– Уаха ассир ҟаларц иҟоуп…
– Ыы, уара?
– Иҳақәлан зегь ҳаршьырц ауп!..
Ахәац, акаамеҭ ҟалоит анырҳәа, аблақәа ҭнахит,
рҳәеит.
Ашьыбжьыҭахь Рушьни Џьапуеи сареи Бомбораҟа ҳцеит. Иабхәараахь. Уи иабхәында Заканбеи
258

Лакоба аԥсыуа хаҵа бзиоуп, дагьынхаҩы ҟаимаҭуп.
Инхара-инҵыра, иашҭа-игәара, инеи-ааи… Ҳахьнеиз, уи маҷк дацәыԥхашьазаргьы, ацәаӷәара даҿын.
Мап, ус иагьхәыҷым Аԥсны, џьоукы ргәы ишаанаго
еиԥш. Џьара еибашьуазаргьы – џьара илаҵоит…
Астол-еишәа ҳахьахатәаз, ажәеи ажәеи шеихаҳҳәаалоз, Рушьни Џьапуа абри аҩыза ҳаиҳәеит:
– Џьапоу Салуман зны иабхәараа ҳамҭас ацәкамбашь ирҭеит. Дгәырӷьаҵәа иманы аҩныҟагьы дааит.
Аха Аимара акамбашь иаҭыԥын: акы ишьхароуп,
ҩбагьы, арҩаш шәахыԥсарақәеи Дәаб еибах-еибафеи роуп ҳәа ӡмах ыҟаӡам. Акамбашь ӡмахда иацәыуадаҩуп. Убри аҟнытә Џьапоу Салуман ицәкамбашь зыдҳәылоз камбашь ыҟамызт азыҳәан, ахкаара иахьҭаз аҳәыс хәыҷы ҩызас ишьҭнахит. Уи
ахьыҳәуаз – иацыҳәуан, аӡы ахьажәуаз – иацыжәуан, ианыҩлак – иацыҩуан, аҳәыс хәыҷы атрымҳәа
ианыԥалак – абри ацәкамбашь дуӡӡагьы, абни
аҟаҵашьа ҟаҵо, иҩаԥа-ҩаԥауан. Уимоу, уи аҳәысбжьы ахаҵангьы иҟаауан. Рацәакгьы мырҵыкәа,
абри ацәкамбашь ду адоумбеи мчы иамаз аамҵны,
аҳәыс иаҩызахеит… Изхысҳәаауа, иахьа ҳазҭагылоу аамҭазы, ашәыргәында ҩызас дышьҭыхтәым! –
иажәа аахиркәшеит Рушьни Џьапуа.
Март 28. Иахьа алахьеиқәра мшуп Аԥсны. Иҭахази ибжьаӡызи рхыԥхьаӡара шәи хынҩажәижәабаҩык рҟынӡа инаӡоит…
Март 29. Тҟәарчалынтәи иааз аҷкәынцәа збон.
Мызкы нахыс афатә нҵәоит, рҳәеит. Абџьар есҽны
иаҳәоит. Аибашьцәа рхыԥхьаӡара есҽны иазҵоит. Гәдоуҭа акы рҭахушәа иаауеит, нас наҟ аӡәгьы
дхынҳәны дцаӡом. Ари рыцҳара дууп, аӷа ир иаҳагьы ианирӷәӷәо аамҭазы. Уаа шәҩык инареиҳаны
аурыс офицер-еибашьцәа, рыхә шәаны ақырҭқәа
ҳаирпланла ишааргоз, ҳара ҳтәқәа икарыжьит, рҳәеит. Амала, даргьы ирымҳәаӡеит, ҳара ҳтәқәагьы.
259

Иацы сиацәажәон Нодар Самсониа – ҳаԥырҩы бзиа, Мықәтәи, Алиошеи Наҭелеи Самсаниаа
рыҷкәын. Аҳаирплан «Кукурузник» ҳәа, – изышьҭоу
ала, есуаха дԥыруеит Тҟәарчалҟа. Уажәы, уи атәарҭа
Ҭхьына ақыҭан иҟаҵаны иҟоуп. Жәшәы кг. аџьаԥҳаны игоит зныкҟьара, уахынла, аҵх анцалак, ашьхарыбжьара дыбжьаланы. Ҳаӷацәа, аҳаирплан
алашьҭыга «Стингерқәа» ахьырзықәгылоу дазааигәахо даналагалак, амотор ирцәозаап, урҭ данырхыслак аусура иалаиргоит, аха амоторгьы 30–35
градус ахьҭа ахьыҟоу имыхьшәашәои, аусура ацәыуадаҩхозаап. Абас есуаха ҩба-хԥа реис ҟарҵоит
ҳаҷкәынцәа, уажәымзар-уажәы аԥсра арахәыц иқәгыланы. Еиҳараӡакгьы Мықәаа рыҷкәынцәа: Нодар
Самсониеи Роман Ҭарбеи.
Москвантәи ателехәаԥшра акорреспондент Фарида Аҩӡԥҳа иҭахаз лашьазаҵә иаагаразы Аҟәа
дахьнеиз, абар иларҳәаз: ақырҭқәа ари аибашьра
ҳаҵахеит, иҳамазгьы ҳцәыӡит, аԥсуаа рықалақь
гәакьа, иахьа ирзымгаргьы, уаҵәы ишырго агәра
гоуп. Ҳара ҳаибашьцәа даараӡа рыгәқәа каҳаны иҟоуп. Урҭ маӡа-аргама Аҟәа иалҵны ацара иаҿуп…
Март 30. Иахьа Сулико Ҭыжәбеи сареи Аԥсны
атәылахьчара аминистр Владимир Григори-иԥа Аршба иҩны ҳцеит. Уи ишьамхы ахы ақәшәеижьҭеи
усура дҭыҵӡом, аҩны ауп иахьидикыло. Иҩны
аҿаԥхьа ар-хьчаҩцәа игылаз ираҳҳәеит адырра ирҭаразы. Мыркәылаа реибашьцәа ркомандир Лакәыт
Зарандиеи Сулико Ҭыжәбеи злеицәажәоз ала: Гарри
Ерики Аҭыжәбақәа макьанагьы иоурышьҭырц ргәы
иҭам, шәи ҩынҩежәи жәаҩатәи астатиа рзықәгылоуп, иҳәеит. Урҭ аҩыџьегьы Лакәыт Зарандиа икариераҟны иԥырхаган, аҽыҵга аныҟалагәышьа – иаҿаиршәит…
Аминистр аҭамзаара ацҵаны иаҳзааицҳаит,
иахьа ҳшизидымкылоз ала.
260

Сара сгәы снархьит, Лоҭи Қобалиа ир иманы дҳабашьразы Аҟәа дааит ҳәа уа исаҳаз…
Март 31. Мап. Иаха Қарҭынтәи телехәаԥшрала
ирҳәон, рҳәеит: Жәыргьыҭ амитинг ду ыҟазаарын.
Лоҭи Қобалиа дықәгыланы: Қарҭ закәанла иалырхыз аиҳабыра мааикәа, ҳара аӡәгьы ҳшимабашьуа
иҳәазаап. Амала, иҽеимкәа ирҳәаз: Кавсаӡе Аԥсны
дааны, аԥсуаа агеноцид азызуа ақырҭқәа, егьырҭ
амилаҭқәагьы нарылаҵаны, наҟ иалганы иргарц
шырҭаху, ҳара иахьаҳку мацара акәым – дара ҳтерриториа ахьыркуагьы. Нас иҳақәланы ҳадрыцқьозар
акәхап – рыжәлар зегьы алганы иргар… Ишыдыдуа
қәа ауам, рҳәоит.
Иахьа ҳара ҳаҟан Жәандәрыԥшь ақыҭан. Уаҟа
инхо Амҷаа рыҟны дырҵәыуеит, Џьгьарда жәаҩык
ахшара Аԥсны иазызааӡаз Ԥоҭа Амҷба иԥа, Азамаҭ.
Азамаҭ Амҷбеи Чкок ҷкәынаки ажәа ахьааимаркыз азы аҩыџьегь Ҳагбак ишьит. Уи иавтомат анышә
иаҭаны, иҵәахны имазаарын. Абааԥсы, абџьар азын
ауаа гәаҟуеит, излеибашьуа рымам ахьырҳәаз, ижәны дыҟамзи, иаахәыҵжааны ҩыџьа ҳаибашьцәа
ишьит, иара ҩажәи ҩба шықәса шихыҵуагьы –деибашьӡомызт, рҳәеит.
Абраҟа исаҳаит иара убас, Аҟәа лыҩны даадәылганы дганы, Зоиа Гамсараҭ-иԥҳа Амҷба дшыршьыз.
Даараӡагьы сгәы иалсит.
Аҩны сахьааиз Едуард Бебиа дтәан. Икьатеиах
ԥҵәо исеиҳәеит уи Шәачаҟа дышцоз, аҳәааҿы итапанча идырбалан, Адлер хымш дҭакны дышрымаз.
Ашьҭахь, иан лаҳәшьаԥа, Амаан ҷкәын, адырра
иоуратәы ҟаиҵан, шәи ҩынҩежәижәаба нызқь мааҭ
шәаны дҿихзаап.
Едик днаскьаганы саатәан, смаҭеи сареи уи
иҵатәқәа шыҟаҳҵоз, агәашә аҟны уи имашьына
сигналбжьы геит. Сындәылԥшызар, абыржәыҵәҟьа
инаскьазгаз Едики Катиа Бебиаԥҳаи еицны иааиуан.
261

– Акыр ҟалама, уара? – абырсааҭк ак сцәа иналашәеит.
– Кәтолынтәи ашәҟәы соуит абыржәы… – ҿаалҭит
Катиа.
– Нас, бара?
– Котик, рыцҳа…
– Дҭахама?
– Дҭахеит…
Абас ҳаҩны зхагылаз сашьеиҵбыгьы иахьа сааилгагәышьеит… Иԥҳәыс дыҟам, ихәҷы… Дыԥсыҵәҟьеит…
Апрель 1. Исхашҭыз: иацы Сулико Ҭыжәбеи сареи Аԥсны атәылахьчара аминистр Владимир Григори-иԥа Аршба иҟны ҳаҟан. Анеира акыр ицәгьан.
Афицарцәа ашә илагылан, иҩны шакәызгьы. Уи ихьчаҩ, автомат ицәыҭҟьаны, Муса Шанибовгьы иаргьы
ршьапқәа шихәызгьы (Уигьы ссирми?!) аҩны зегьы
идикылоит.
– Абџьар шәымоума? – ҿааиҭит ҳаанкыло аҟарул.
– Абџьар ҳара иҳазҭада?! – сҳәеит сара.
Иаасцәымыӷхеит, сҩыза итапанча цырцыруа
иааҭыганы, уи ианииркы. Аныҟәгаразы ашәҟәы
имамызҭгьы, џьеи
ицәыригарын. Аминистр
иаҳҳәеит Ерики Гарики Ҭыжәаа рус атәы нарҭбааны, ҳназышьҭуаз хәминуҭк рыда аҩнахара азин
шҳарымҭазгьы. Аминистр иаахҵәаны иҳаиҳәеит:
иахьеи уаҵәи рукакы аусҭҵааҩы ддәықәысҵоит,
ауаҩы дызшьыз дара ракәны ашьра рықәырҵозар –
иааганы аштрафтә баталион иақәшәаратәы иҟасҵоит, нас уа рхы дыриашааит, мап анакәха, ӷьычра мацаразар, арахь иааганы иоурышьҭратәы ҟасҵоит.
Суликеи сареи ҳаԥсы анҳалалақәа ауп, уи игәабзиара ҳаназҵаазгьы. Амала, аминистр иҳаиҳәаз
аӡәгьы иаҳамҳәаразы ҳаӡбеит. Урҭ арахь ишааиго ҳҳәар – уаҵәыҵәҟьа Тҟәарчал инаӡар алшоит, аусгьы иаԥырхагахоит ҳәа. Сулико Ҭыжәба,
уажәшьҭа ҳус ҟаҵоуп ҳәа дгәырӷьаны, абыржәы ли262

трабжак ауатка ҳамазар иаажәуан ҳәа аџьырмыкь
далагьежьит, аха уаҳа умԥсит, џьаргьы иҟамызт…
Иахьа ашьыжь аштаб аҟны снеины Славик
даадәылсыԥхьан, иасҳәагәышьеит
ҳашьеиҵбы
дышҭахаз. Ихы икит, игәы икит. Нас ҳаиманы лыхныҟа ҳҿынаҳхеит, ҳаҳәшьа лышҟа. Аха амҩан еибаҳҳәеит ҳашьа дышҭахаз лара илаҳамҳәарацы,
избанда, лыҷкәын заҵәы Баҭал Лакоба ахы даҿагылоуп, ҳаӷоу башьа дҭахеит ҳәа ларҳәааит, дыҳәҳәозар акәхап – акы, агәылацәа ҳаршәоит, ҩбагьы,
злымҳақәа кыдҵаны, аԥсреи абзареи ирзыӡырҩуаз амӡырха, аҳәҳәабжь зҭыҩрызеи ҳәа ҳаӡбеит.
Ҳахьнеиз, лара ашкол ахь дыҟан, ҳамаҳә аԥсрахьы
дцон, уажәы усгьы зегьынџьара аԥсрақәа ыҟоуп. Уи
иаҳҳәеит ҳашьеиҵбы дышҭахаз, дагьҳаҳәеит макьана ҳаҳәшьа илаҳамҳәаразы. Лара лмаҵурахьынтә
данааи, акыраамҭа лыблақәа ҭхаха даҳҿаԥшуан, аха
ҳарҭ иахьынӡалшоз иаҳҵәахырц ҳаҿын…
Апрель 2. Иахьа сашьеи сареи Едик Бебиа ҳиманы
Пицундаҟа ҳцеит. Жорж Бабиа даабон. Уи ихы-иҿы
иқәлаз ачымазара дыҵҟаа ифара иаҿуп. Ихьшәаны
ԥҳәыс дааимгази, иҷкәынцәа макьана ихәыҷқәоуп, амала, дара ссирқәоуп, аиашазын. Уи, Пицунда апансионат «Бзыԥ» дахьыҩноу, игәылара дыҟан
аибашьҩы – Петиа Ҷкадуа. Уи дыхәны дышьҭан,
ҳнеингьы даабеит. Аибашьраҿы хәҩык ишьхьаны,
аснаиперцәа дангәарҭа, иихәыз қырҭуак диҵаланы
иҿааихазаап, егьырҭ иааҭдырҟьоз ахқәа зегьы дызҵаз ахә иқәшәон, убриала иаргьы ахымца деибганы далҵит.
Лӡаа, Едик Бабиа имаҳә, Арсен Нодиа ишҟа
ҳамҩахыҵит. Ҳхәы ссирны иҟарҵеит, арыжәтә иаҳагьы ибзиан, аха зегьы агьама анрымоу, угәы аналаҟоу ауп, еиҳараӡакгьы уԥсадгьыл ахы ианақәиҭу.
Пицунда иҳаҳаит: ақырҭқәа ирыдгыланы аус зуаз
Лорик Виссарион-мԥа Маршьаниа, арҭ сара срыхәом
ҳәаны, имаҵура кажьны Гәдоуҭаҟа дааит ҳәа. Сара
263

уи сызхаҵом. Бжьаниа Шҳангьери иҳәан еиԥш, аиашеи ахәахәеи, амци аҵабырги маҿакоуп ирыбжьоу,
жәымдыруеи!
Ашьыбжьышьҭахь, Гәдоуҭа иааҳалаҩит аԥсуа еибашьцәа Аҟәа иаларыжьыз абомбақәа ирыхҟьаны,
Иван Ҭарбеи Еҭери Коӷониеи рыԥсҭазаара иалҵит
ҳәа. Аха ахәылбыҽха, рыцҳарыла иаҳкыз Аҟәатәи
ателехәаԥшра иаҳәеит, иԥсыз Еҭери Коӷониа
шлакәу…
Исхашҭыз: хәажәкын ҩажәи жәеиза рыҽны, ауаа
рацәа срылаланы сышнеиуаз: – Платон Ббебиа-а-а! – ҳәа дыҳәҳәаны иҽаасгәыдижьлеит Гриша
Крымлиан – Аҟәатәи ахаԥыц ҳақьым. Уи акыраамҭа сырӷәӷәаны сикын, аҵәыуарагьы даҿын. Гриша Крымлиан дҳақьым бзиоуп, сара мыцхәы пату
сықәиҵоит: схаԥыц ихәышәтәуан, нас аресторан
аҟны снаганы, ҳаҭыр сықәҵаны, машьынала аҩны
сааганы дцон. Сыцәгьеи сыбзиеи – ҳаԥсрақәеи ҳчарақәеи рыҟны зегьынџьара дсыдгылан. Уажәы уи
иҭаацәа иманы, Аҟәа далҵны Шәачаҟа дцеит, уа
аусурҭагьы иԥшааит, аха ирыцҳарахаз иани иаби
Аҟәа иалахеит… Гриша, сара ҵыԥх, нанҳәа жәохә
рзын дызбеит ҳгәылацәа «бзиахәқәа» анҳақәлаз,
Ацҳа Ҟаԥшь ааигәара, иани иаби рыҟнытә даауан…
Уажәы уи сигәыдырӷәӷәаланы сахьикыз, ахәыҷқәа
реиԥш акәын дышҵәыуаз, сҵәыуан саргьы. Аха
аӡәызаҵәыкгьы дхьаԥшын дҳахәаԥшӡомызт… Ауаа
зегьы-зегьы ирышьцылеит…
Апрель 3. Иахьа салагеит поема хәыҷык аҩра, зегь
реиҳа ицәгьаз аформа ала. Иаҳа снадхалап, иаҳа аус
снаруп, иаҳа саамҭа гәыԥҵәагеи схьаақәеи сханаршҭып, насгьы иара ари аҩыза аформа иаҳа ианаалоны збеит. «Агәынқьбжьы» – абас ахьӡуп уи макьаназы, иҭахаз ҳаҷкәынцәа ирызкны. Сашьа дахьҭахаз
азын аҷкәынцәа сыдышшыларацы аара иаҿуп…
Смаҭа Саид Агрба, иабду иашьа Славик апозициа
аҟынтә данаа, иԥа хәыҷы Дауҭи иареи еихәмару264

ан, ари ус дгыланы кыраамҭа дрыхәаԥшуазаарын.
Нас ианилыжжӡа: «Дауҭик, саргьы дсымоуп аб!..» –
иҳәан, днарылҵны дцазаап.
Апрель 4. Иахьа ашьжьымҭан Саид иани иаби
дрыманы иааит.
– Иацы иҟаиҵаз удыруоу?
– Ыы? – Саид ҳацгәы дабӷаҷызаап, иара уи
днахьӡаны, иаакны алымҳа дацҳаит…
Иахьа Амра аџьырмыкь аԥхьа амашьына лысит.
Баҩԥҵәа лымам, амала, акыр дҟәаҟәачаҟәоуп.
Аграа еишьҭагыланы аара иаҿуп, сыдышшыларазы. Аамҭа мыждак ҳҭахеит ҳәа, ауа бзиа акыр даԥсоуп-тәа!
Дәрыԥшьтәи ацәгьауҩы амилициа даныршь, аб
хаҵа бзиак иакәзаарын, ауаа идашшыло ианалага –
имуӡеит, рҳәеит. Абни иҩыза абгьы абанс иҟаз аԥа
дышԥаихылҵи, уҳәарауазеи!..
Апрель 5. Хәажәкын жәохә-жәаф рызтәи аибашьраан, гәыԥҩык агырқәа рнапқәа ирҩаханы
рҿаархазаап, ҳара ҳтәқәа рыҽрырҭарацы. Бзиа
иааскьахьаны, ҳаибашьцәа аӡәы аҟәҟәаҳәа инаргәыдҵаны ишьит, рҳәеит. Уи збаз егьырҭ рҩызцәа,
ҳара ҳтәқәа абас ажәа рнырҵазаап: ҳашьҭахьҟа ҳцар
ашәанқәа ҳаршьуеит, ҳаԥхьаҟа – шәара. Иаҳзаанхаз
акызаҵәык ауп: ҳаԥсы ааҳахшәаанӡа аибашьра.
Аӡәы иоуп зегьы-зегьы ԥхастәазтәуа…
Иахьа Адеи сареи саҳәшьа лахь Лыхныҟа ҳцеит.
Уи ашкол ахьтә акыраамҭа дзымааит. Ҳхынҳәны
ҳшаауаз данаҳԥыла, аҩныҟа ҳлыцхынҳәит. Лара уи
ссирс илкит. Аҩны ҳазааигәахо ҳаналага, иласҳәагәышьеит Кәтол ҳашьеиҵбы дышҭахаз. Ҳаӷоу уи
аҩыза иарҳәааит, аха ианбанӡауҵәахуеи?!
Агазеҭ «Аԥсны» ԥыхьатәи аредактор Сергеи
Кәыҵниа иԥазаҵә, ишаҳҳәахьоу еиԥш, раԥхьатәи
амшқәа рзын дҭахеит. Уи иахьагьы илыздырӡом,
Гәдоуҭа ирымоу, иҭахаз иаҳәшьазаҵәы. Лыҵкы
ҟаԥшьқәа дрыҵаҽырбо, лхәыҷы инапы кны, дгәы265

рӷьаҵәа, зегьы аԥсшәа ҳалҳәоит. Дрыцҳами, лашьа
итәы лдыруазар акәымзи, ихьӡала цәашьыкгьы алмыркрызи!..
Абри ауп ҳаргьы иахьа Лыхны ҳцаны, жәаха
иҳахьыз агха зҳариашазгьы.
Иахьа, Амра лбара иааз Нуца Аҩӡԥҳа абас ҳалҳәеит:
– Иаха аҩны ҳаштәаз, ашә ааимԥааны ҩыџьа аԥсуа еибашьцәа ааҩнаххит. Руаӡәк, сыԥшәма иҩыза
иԥа иакәын. Уи абас ҿааиҭит: «Зеиԥш ҟамло егьыҟам,
ҳҭахозар иудыруазааит ҳахьцо… Машьынак азна аибашьцәа, партизан ҳасабла, уаха инаркны Аҟәа ҳалалоит…
Зегьы-зегьы рыла ҳабџьар мчқәа ԥыршәарацы
иаҿуп, уаҳа Аҟәа ааззымгаӡаз ҳара ҳарратә напхгарагьы.
Апрель 6. Иахьа ашәҟәышьҭаҵарҭаҟны сахьыныҩналаз Џьумка Аҳәба дызбеит. Аҟәа сышәҟәы
ԥшаахқәа акгьы шыҟам здыруеит, аха иара араҟагьы
акгьы аасхәар сҭахым, ҳаибашьцәа ҳаҳҭнықалақь
ргаанӡа. Аха зегь акоуп срывсны сызцом, ашәҟәы
ҟадыџьқәа!..
– Уара, Шамил Аҟәысба дыԥсыма? – ҿааиҭит
Џьумка ихы насықәикын.
– Шамил дыԥсижьҭеи ианбыкәу, Бомбора даажит
дзыԥсамыз аҟара ҳаҭыр иқәҵаны! – сҳәеит сара.
– Сара ишԥасмаҳаи, уара? – ихы ааибыӷбыӷит уи.
– Уҟамзар акәхарын. Сара сашьагьы дҭахеит,
Џьумка, Кәтол, хәажәкын ҩажәа рзы… – инацысҵеит сара.
Џьумка Аҳәба игәы иалсны дсыдышшылеит. Исыдышшылеит ашьҭаҵарҭа аҿтәи аҳәса хәыҷқәагьы.
Иахьа хымшын, ара ашәҟәы бзиас иааҟоу зегьы
алхны аидкылара иаҿызижьҭеи, ақырҭқәа ирыблыз
Аҟәатәи ҳбиблиотека азыҳәан. Сара, Баграт Шьынқәба иҩымҭақәа реизга ма изгап сҳәан, аха урҭ актәи
атом рыгын. Иахьагьы уи знык-ҩынтә сазҵаахьан,
266

аха иҟамызт. Насҭха ашәҟәқәа алзыԥшаауаз аԥҳәыс,
сашьа дышҭахаз анлаҳа акәхап, ашьҭаҵарҭа аиҳабы
длызҵааны сызусҭаз еилылкааит, нас даақәгьежьаан, Баграт Шьынқәба итомқәа зегьы ааиқәыршәаны, иааганы иаслыркит. Оумакала сгәы иахәеит.
Аԥсара ақыҭан, уи анапхгаҩцәа хырқәақәо иахьа
хәлаанӡа аусҳәарҭа ишыҩнатәаз, ахәыҷқәа ҳәынаԥ
дук ааркын, агаз ақәҭәаны амца анацрарҵа, иҩны
аусҳәарҭа аҵаҟа илыҵалан. Аҩыжәцәагьы иаргьы
леиқәыццышәаа иагеит, рҳәеит. Изхысҳәаауа…
Абыржәыҵәҟьа ҳаҩны анаҩыс абомба ԥжәеит.
Ҳшәаԥырҳаԥуа ҳнеит ҳаргьы.
Ақырҭуа иҩны аԥсуа даныҩнаимҵа, арҭҟәацга
ҩнажьны дцазаап… Уажәыҵәҟьа сықәымҵыр сыршьуеит ҳәа, агьежьы-хынҳәра даҿын зыԥсы еиқәхаз ақырҭуа.
Ани аҳәынаԥ атәы зхысҳәаазгьы схамышҭи. Шәгалабак здыруаз ардәына ахы ахьшь анықәс…
Иахьа ақырҭқәеи аурысқәеи реицәажәара цәгьамкәа еилеигеит ҳара ҳзы. Усгьы, Шьханыҟәа
дыҟамкәа шьханыҳәа ҟарҵоит…
Апрель 7. Смаҭа Саид Агрба ианду Римма Ҳашԥҳа
ашьыжь ҳшыҟақәоу лбаразы дахьаадыххылаз
иҳалҳәон: Саид хәыҷы агоршок дшахатәаз збаз рла
Шарик, ишҟа аҿынанахазаап. «Шарик, арахь умааин!» – иҳәеит ахәыҷы. Аха ала аагыломызт. «Шарик,
умааин!» – иҳәеит уи иаҳагьы ирӷәӷәаны. Аха ала
анааигәахаӡа: «Шарик узысԥырхагахои, уара кака
аныҟоуҵо сара суԥырхагахаӡомеи?! – аҵәыуара далагазаап Саид хәыҷы.
Саҳәшьаԥа Баҭал Лакоба ԥҳәызба хәыҷык бзиа
дибеит. Дааигар иҭахуп, иани иаби рацәак акгьы
рҳәом, ианду илуам. Аӡӷаб лани лаби еилыҵхьеит
азыҳәан. Анду днеины, Тҟәарчалынтәи иааз жәеиза
класс рыҟны итәоу ари аҵаҩы, лыԥшәмацәа днарықәлан, аӡӷаб Лыхнынтәи Ҟәланырхәаҟа дыргеит.
267

Саргьы саҳәшьагьы сымаҳәгьы ирасҳәеит, шәырҟәаҵ еибагааит ҳәа.
Уашьҭан, ахы иаҿагылоу аҷкәын, Анцәа иумҳәан,
аха… ахааназы шәгәы иҵәымыӷны иалахап ҳәа срабжьеит. Сара деилыскаауеит аҷкәын ианду Хьықәыр
Ҭраԥшьԥҳа. Уи, Ҭырқәтәыла аҵара ду зҵаз Мамеҭ
Ҭраԥшь, ахәаџьа ду иԥҳа лоуп. Уи, еицырдыруа аԥсуа ҵарауаҩ – аетнограф Џыр Ҭраԥшь иаҳәшьа лоуп.
Лԥазаҵә Леуа дынхаҩхеит. Лмаҭазаҵә Баҭал занааҭ имаӡамкәа аибашьра ихьӡеит. Уеизгьы-уеизгьы,
аҭаацәара далаларацы аниҭаххагьы, избан ҭаацәа
еиқәшәак рыԥҳа дзимгаз, лҳәеит…
Апрель 8. Смыр Володиа ҳәа дыҟоуп аҳәса рыхцәы зыхцәу аӡәы. Аҟәантәи ҿыц дааит, ассир шәеиҳәоит, рҳәан, азал азна ауаа еизыргеит. Хәминуҭк
ааҵаанӡа, иара ацәажәара дшаҿыз, агәырқьҳәа зегьы ндәылҵны ицеит…
Телехәаԥшралеи радиолеи ирылаҳәаны, Очамчыраа ашәарҭа ду иҭагылоуп ҳәа абжьыуаа рыҷкәынцәа зегьы аштаб аҟны еизеит. Миша Лагәлаа ҳәа
дыҟоуп, афицер ԥхьатәак, дааины даақәгылеит. Хәминуҭк ааҵаанӡа, иара ацәажәара дшаҿыз, дара зегьы неимпны ицеит.
Иуҳәо мацара акәӡам аус злоу, афаст!..
Шоҭа Ҷкадуа дҩагылан, аизара амҩаԥгаҩ ҳдепутат Олег Дамениа ихы наиқәикит: «Олег Нестор-иԥа!
Абри ҳара иҳашәымҳәо маӡа шәымоума?» «Иҳамоуп!» «Ишәымазааит, абааԥсы!»
Изхысҳәаауа,
иахьа
апресс-центр
ашҟа
ҳахьынҭыҵыз, аҷкәынцәа аҿын: «Уажәы ҿымҭроуп,
амала, акы иаҿуп!..»
Иаҿызааит, абааԥсы!
Лиудмила Аргәынԥҳаи Римма Ҳашԥҳаи ааиԥылан: «Зегь ҳачҳарын, абааԥсы, Аҟәа ахы иақәиҭны
иҳаур, ак ҟалаанӡа аҵла амҵангьы иаҳхаагарын…»
«…Оҳ-ооҳ, ибҭаххеит. Ҵлазаҵәыкгьы ыҟам, ҳаӷацәа зегьы ыҵҟааны ирыблит, рҳәеит!»
268

Иаха Тҟәарчал афатә ганы, ҳвертолиот хынҳәны
ишаауаз, Бедиа азааигәара ақырҭқәа еихсит, аха Анцәа ду дазылԥханы, икамҳакәа иааит.
Апрель 9. Ашьжьымҭан ахаԥыц ҳақьым иҟны
ҳаҟан Владимир Басариеи сареи. Аҳақьым Иура
Шамил-иԥа Коӷониа. Дышәгәаламшәои Шамил
Коӷониа. Иван Лакрба иашәа «Анҭица» Лиза Хонелиа ахкы лыцызҳәоз. Апластинкаҟынтә уи ибжьы
иахьанӡагьы Аԥсны иқәыҩуан, уажәшьҭа сыздыруам. Сара уи ибжьы иазкны новелла хәыҷыкгьы
зыҩхьеит.
Иура Коӷониа иҳақьым бзиара анаҩсангьы,
дцәажәаҩ ҟаимаҭзаап. Уи иҳаиҳәеит Володиа Анцупов Тҟәарчал ҳаҷкәынцәа аибашьра ишазыҟаиҵоз
атәы зҳәоз ахҭысқәа маҷымкәа. Уажәраанӡа уи уа
ҳақьымра иуан.
Очамчырантәи иахьа иааз еибашьҩык сизҵааит: «Бзиоуп, аха абриаҟараҩык аӷацәа шьуп ҳәа
адыррақәа иҟашәҵо алажәдыраауеи, аԥсцәа шәрылалан ишәыԥхьаӡоума?» «Мап, иаҳаԥхьаӡо ишьны икажьу ҳаӷацәа ирхыхны иаагаз автоматқәа
роуп!» – саҭеикит уи.
Лыхны ҳахьыҟаз, Хьықәыр Ҭраԥшьԥҳаи сареи
ажәеи ажәеи шеихаҳҳәаалоз, абас слызҵааит:
– Санду, Маииа Габлиаԥҳа, рыцха, илҳәоны
сгәалашәоит: «Нан, 1950 шықәса раахыс даауам,
2000 шықәса рҟынӡа инеигом Есҭа Қьрысҭа. Данаауа аламҭалазы аԥсрақәа рацәахоит, аира маҷхоит, раԥхьа ашьхыцқәа аԥсра иалагоит, аԥшқа аира
иаҟәыҵуеит, адунеи аҽаԥсахуеит… Цәгьа ҟаумҵалан, иахьынӡаулшо абзиа уашьҭаз…».
Хьыкәыр, шәара шәаб Ҭраԥшь Мамеҭ, хәаџьа
дуун, уи иҳәоны акгьы шәмаҳаӡацзи?
– Аиашазын, сара саб Ҭырқәтәыла ахәаџьаҵара
далганы дааит. Иахьынӡаилшозгьы ижәлар дырзааԥсон. Имҳәакәа, ишԥаимҳәоз!.. Уи ақьҭаԥ дуқәа
ассирқәаҵәҟьа рнихуан. Ашәышықәса анҵәамҭа269

зы ажәлар дара-дара еичычаны, рыблақәа ҭибахуа
аҟынӡа инеибагоит. Аибашьрақәа рацәахоит, ауааԥсыра даараӡа, уаҩы иааџьеишьаратәы, имаҷхоит…
Убасҟан инхаз, хымԥада, аԥсҭазаара бзиаӡа роуеит… – иҳәон саб рыцҳа! – иаахлыркәшеит Хьықәыр
Ҭраԥшьԥҳа лажәа.
Иџьшьатәуп. Убри амҩа ҳанӡами нас иахьа ҳарҭ?
Акы ахьырҳәо акы ыҟоуп. Исхашҭыз: санду лажәа
аҵыхәтәан ианцылҵон: «Нан, иагьа каамеҭ ҟаларгьы, Аԥсни аԥсуааи аҵыхәтәанынӡа еизынхоит!»
Анцәа иҳәааит!
Апрель 10. Иахьа абжьыуаа рыҟнытә еибашьуаз
ҷкәынак даан, иҳаиҳәон. Ҳаӷацәа Кындыӷ аԥсыуа
ҭаацәарак рыҟны инеит. Ангьы, абгьы, аԥагьы, аҭацагьы акәакь иныкҿадыргылан, агара игараз аӡҟы
даагарырхит. Уи лшьапала лхы ларханы дызкыз
ақырҭуа, ус иҳәеит: «Анцәа иџьшьоуп ари дахьыӡӷабу, дыҷкәынзар, шәара шәнапала иԥхашьара
шәыҿҳархуан… «Нас, аӡҟы лаб дыршьразы дрыманы
рҿанынарха, ан илзымычҳакәа дыҳәҳәеит, рыцҳа.
«Уажәазын даанҳажьуеит, бара бнеины ҳабла ишабо
бҽыбшьуазар?!» – иналыдырҵеит афашистцәа иреицәоу урҭ ҳаӷацәа. Ан рыцҳа днеины аҵла амҵан
ашаха лыхәда инахалыршәит…
Убри ауха иалагӡаны аҭаацәа зегьы, ан усгьы
лҽылшьхьан, ибналаны иқәҵгәышьеит…
Апрель 11. Иахьа Леила Николаи-иԥҳа Ачба лыҟны сыҟан. Аԥсуа телехәаԥшразы усумҭак ҟасҵар
сҭахуп, сҳәан. Леила, лашьа Вова, лԥа Лиова, лҭаца
Лиана, лҭаца лан Еҭери Коӷониа, уи лԥа аибашьҩы
Ҭемыр Жанаа – ҩнык иааиднакылаз ирызкны.
Ҳаицәажәеит. Ашьыжь арепортиор дсыман сцаны
аҭыхра ҳалагоит.
Асааҭ хԥа рыбжа ҟалахьеит, саҳәшьаԥа Баҭал
Лакоба ԥҳәыс диган, ианду илымшьызар Адагьы,
Амрагьы, Славикгьы уахь ицаны иҟоуп, уаха шьҭа
имаауазар акәхап. Аибашьра зегьы ҳашьцылан, ахы
270

иаҿагылоугьы аҳәса аарго иалагеит. Аԥсҭазаара
уҳәеит ҳәа!..
Апрель 12. Аԥсуа телехәаԥшреи аибашьцәеи
ахәыҷбаҳча зыҩназ аҩны ԥшӡа иҩноуп. Иааины сара сыбла ихгылоз, саԥхьа ишьҭаз автомат
рыԥхрақәа рцынхәрас, ахәыҷы хәмаргақәа ракәын.
Ҳаибашьцәа реицәажәара џьбарагьы иалыҩны
исаҳауан ахәыҷқәа рашәа: «Арҭ шәахь избахьада
ауаа аџьықәреи ларҵоны?».
Акыр џьабаақәа рышьҭахь, арепортиор дсыманы,
Ачаа рыҟны ҳагханы ҳахьнеиз: Владимир Ачбеи Ҭемыр Жанааи ҳацәцахьан. Иџьоушьаша, реиҳа сзыцәшәоз Лиова Ачба даҳзыԥшын, аицәажәара бзиагьы ҳаман. Аҽы жәлала иҩуеит рҳәоит аԥсуаа. Леила
Ачԥҳа ԥҳәыс аҳкәажәҵәҟьоуп: лыԥшра-лсахьагьы,
лтәашьа-лгылашьагьы, илуа-илҳәогьы…
Зегьы, арахь сҭырхуан акәымзар – иахьанӡа сара
наҟ аӡәгьы дҭысымхыцызт. Сацәшәоит, ишыҟало
сыздыруам.
Апрель 13. Ашьжьымҭан исоуит ҳашәҟәыҩҩыԥҳәыс Бела Барцыцԥҳа Гагрантәи исзаалҭиз ашәҟәы.
Уи иҭан Гагра ақалақь аҿтәи аулицақәеи, агәабзиарахьчарҭақәеи, аԥсшьарҭа ҩынқәеи уҳәа рыхьӡқәа
шырыԥсахыз атәы. Абар даргьы:
1. Проспект Руставели – проспект Нартов
2. Улица Церетели – улица Абазгов
3. Улица Бараташвили – улица Кабардинка
4. Ул. Важа Пшавела – улица Адыгов
5. Сухумское шоссе – оставить
6. Совхоз «Сихарули» – совхоз «Адзапшь»
7. Совхоз Руставели – совхоз «Псахара»
8. Шоссе Киараз от Бзыбского моста по Голубое
озеро – оставить
9. Село Лидзава – село Лдзаа
10. Река «Холодная речка – река Багрыпста
11. Село «Холодная речка» – село Багрыпшь
12. Река на «Гребешке» – река Аныхапста
271

13. Село «Гребешок» – село Чагрыпшь
14. Село Бзыбь – село Бзыпта
15. Село – Алахадзы – село Алахадзыхь
16. Площьадь на Колхиде – площьадь «Аиааира»
17. Д/о «Архфонд» – д/о «Кабардинка»
18. Площадь Гагарина – оставить
19. Шоссе от старой Гагры до реки Хуашапса –
шоссе Убыхов
20. Ул. Октябрьская – ул. Русских Добровольцев
21. Ул. Советская – ул. Черкесская
22. Ул. Ущелье Колхиды – ул. Ваинахская
23. Дом отдыха «Солнечный» – д/о «Багрыпш»
24. Д/о «Гантиади» – д/о «Псоу»
25. Пансионат «Скала» –пансионат «Ахра»
26. Санатория XVII партсъезда – санатор. «Абрскил»
27. Санатория «Тбилиси» – санатор. «Нарт»
28. Санатория «Грузия» – санатор. «Гагрыпш»
29. Санатория «Нефтяник» – санатор. «Юпшара»
30. Санатория «Кодори» – санатор. «Кудры»
31. Санатория «Кавкасиони» – санатор. «Кавказ»
32. КБРЦ – «Адзырпха»
33. Пансионат «Колхети» в Пицунде – панс. «Ткуарчал»
34. Панс. «Иверия» в Пицунде – панс. «Амзара»
35. Шоссе от реки Хуашпса до реки Псоу – шоссе
Садзов
36. Санатория «Маяк» – санатор. «Аибга»
37. Совхоз «Советская Абхазия» – совхоз «Абхазия»
38. Местность совхоза «Абхазия» – Адгьыл бжьаха
39. Пансионат «Мзиури» – панс. «Абазинка»
40. Ул. Кутаисская – ул. Шапсугская
41. Ул. Потийская – ул. Осетинская
42. Кинотеатр «Руставели» – кинотеатр «Мамзышьха»
272

43. Улица Тбилисская – ул. Гумистинская
44. Улица Гегечкори – ул. Рашида Гечба
45. Приморский парк – парк «Принца Ольденбургского».
Аӡы шыцәоу иубаргьы иарбан уаҳа узыҳәараны
иҟоу?!.
Иахьа сара ателехәаԥшрахьы сцеит. Иацы
иҭаҳхыз иахәаԥштәуп: иркьаҿтәуп, ажәа ацҵатәуп,
ашәа ацҵатәуп. Арежиссиор дсырҭеит: Заира Бигәааԥҳа. Иахьазы деилахоуп, уаҵәгьы акәымкәа,
уаҵәашьҭахь азын сақәлыргәыӷит…
Иахьа аҩны иаҳҭан. Очамчыра «заҳҭынрақәа»
ааныжьны Москва ицаны иҟоу, Валиеи Светланеи
Ҭыжәԥҳацәа. Абар, урҭ ирбаз рахьтә хҭысқәак:
«…Аибашьраҿы ахы зықәшәаз хыхь дшышьҭаз,
ҵаҟантәи ақырҭ гвардеец иабџьар харшаланы дышхалоз аниба, диеихсны дишьит. Аха уи иҩыза аҩны
атанк нажәиҵан, иҟәаҟәаса игеит. Игыланы урҭ
ирыхәаԥшуаз агырцәа дрылан ԥсыуакгьы. Абырсааҭк чарҳәара изыруит. Маҿа-маҿа ижьы ԥҟоиԥҟо мауарагьы дыргәаҟны дыршьит, агәашә аԥхьа
дкажьны иахьцаз аӡәы днеины дышьҭихыр аармуӡеит…».
«…Даҽа Маршьанкгьы дҟәаҟәаса игәашә дыларыжьит, хаха-хымш аҿҳәара рыҭаны, иааигәара аӡә
днеир дыршьуан, ихәыҷқәеи иԥҳәыси иҿаа-ҿаабжьы шраҳауаз, иԥсгьы ааихыҵит…».
«…Аԥҳәыс хьанҭа дакны лымгәа аадырҟьан, зыԥсы ҭалахьаз лԥа хәыҷы дааҭыганы, цәҟьараҵас дкыдҵаны еихсуан, рҳәеит, изҳар ҳара дҳабашьуазар
акәхап ҳәа…»
Сергеи Багаԥшьи сареи ҳаицәажәон: Шәача ирыӡбазгьы рацәак ҳара иахьҳахәо акгьы ыҟам. Иҟоугьы
мҩазаҵәык ауп: еибашьрала Аҟәа агара!..
Апрель 14. Иаха Ешырантәи дышьны дааргеит
ҳгәыла ҷкәын Ҭенгиз Ҭраԥшь. Уии сареи есҽны ҳаибабон, ҳаибадыруан. Хымз раԥхьа иара уахьынтәи
273

дышьны дааргахьан уи иашьеиҵыбгьы. Ҳаԥшәмацәа Соломони Лиалиеи ҵәыуа рыблақәа ҭырхит,
урҭгьы агәы рызҭазаап, убама, аха уахь инеир аԥсуаа иршьыр ҳәа ишәоит. Нас изҭахыда, уара, абри аибашьра, изхараӡам ауаа ашьуеитеи?! – дааины сара
даасыдтәалоит Соломон.
– Аибашьра иалагаз ҳара ҳакәушәоуп ушсацәажәо. Гәдоуҭа иҟоу ақырҭқәа ааизганы, аҭынчра
шышәҭаху ҳәа телехәаԥшрала шәықәгылар иауазеи?! – ажәа ааимакны ҩаԥхьа ҳаибаргәааит.
Ашьжьымҭан
аиарҭа
сшылаиаз
исаҳаит:
ҩажәаҩык Кәтолаа рыҷкәынцәа зманы иаха Тҟәарчалҟа ицаз авертолиот зымнеикәан амҩан иӡит
ҳәа. Хьаа ӷәӷәас иҟаҵаны, сгәы шыбзиамызгьы,
сыҵԥаны сцеит. Аҳаирплан аԥсҭҳәа иамышьҭыкәа
Ставрополь џьара ицаны итәазаап. Уаа заманақәак
ирықәшәан, ҳекипаж зегьы рыԥсы ддыршьеит, крырҿарҵеит, аамҭалагьы ихындырҳәит. Уажәы урҭ
уаҵәуха Тҟәарчалҟа еиҭадәықәлараны иҟоуп.
Хьаа дус зегьы иҟаҳҵеит, ааҩык Нхыҵ-Кавказтәи
аҷкәынцәа рҭахара. Аҟабардақәа, аедыгьқәа, аҟарачқәа… Урҭ уахь ргара аиҳабыра ианҳадырҵа, сара
акы сгәы сыхьуан, ҩбагьы аабыкьоуп уахьынтәи
аԥсы дганы санааз анысҳәа, нас амитинг аҟны ажәа
ҳазҳәа ҳәа сыдырҵеит.
Амитинг аҟны ицәажәаз, Кавказ ажәларқәа рконфедерациа ахантәаҩы, Муса Шанибов иқәгылараҿы
иҟьаҟьаӡа иааԥшит зегьы. Аибашьцәа тәаны акыршырфоз: арахьтә аӡәы ҳаӷацәа адырра риҭеит. Уиакәхеит. Ихысуагьы рҿаархеит: наҟ-ааҟ ишрываҳауаз, нас рыгәҭаҵәҟьа иԥжәеит… Аибашьҩы, аҟабарда
ҷкәын Гена Карданов ихы азын, аӷа амиллион иҭиуазаарын… Абри ауп чарҳәара зузгьы. Кардановгьы,
уи иҩызцәагьы, Ҭамаз Ҭраԥшьгьы днарылаҵаны,
жәҩыуаак арԥарцәа ҭахеит, акрыфара ишаҿыз.
Ҩажәак еихысҳәаалоит: Аамҭа аныҟаз апародист
Александр Иванови сареи Аԥсны еиуеиԥшым ақа274

лақьқәа рыҟны ҳаицықәгылон. Зны ус сагьиазҵааит: «Александр-иԥа! Уара убриаҟара аҳәаанхыҵ
инаркны зегьынџьара уқәгылахьеит, ацәырҵра
уашьцыланы уажәшьҭа усс иумамзар ҟалап?» «Мап
Платон! Сара асцена санықәло, еснагь раԥхьаӡа
сцәырҵуашәоуп сышнеиуа, мап анакәха, сықәгылара хьысҳахоит!» – иҳәеит уи.
Изхысҳәаауа, аибашьра сашьцылеит ҳәа иатәоумбо уаламгароуп…
Иахьа аамзы ҵуеит Аԥсны еибашьуеижьҭеи.
Апрель 15. Иахьа, снаҩсыҵәҟьа аҳәса рыуаруарбжьы шгоз, снатәаны изҩит ажәеинраала «Абжьыуаа
рыҷкәынцәа». Сара исгәаԥхоит.
Апрель 16. Ахаԥыц ҳақьым Иура Шамил-иԥа
Коӷониа иҟны сыҟан. Уи Аҟәа аус аниуаз, шықәсқәак
раԥхьа, зегь ишҟа инеиуа ианалага, ақырҭцәа ааизан, иусурахь днармышьҭӡеит. Дара ракәӡами усгьы
иҟаз. Дзакәытә уаҩԥсузеи, ма инапы шԥабзиоу!
Иара убасҵәҟьоуп дшыҟоу уи иҩыза Нугзар Амҷбагьы.
Сара ибзианы издыруа, хаҵаҩызара сызцыз,
Кама Касланӡиаԥҳа лхаҵеи урҭ раб аԥҭа Амҷбеи
роуп. Уи уажәы Очамчыра ҩнаҭак аҟны дҵәахуп,
иҳәеит, аҳақьым.
Апрель 17. Иацы, Заира Бигәааԥҳа изласалҳәаз
ала, иахьа ашьжьымҭан ателехәаԥшрахьы сцеит. Реизара ианалга, иҳаӡбеит арежиссиор исырҭози аус анеицаауаз аамҭеи. Нас, еизаны иҟаз
рҿаԥхьа саԥхьеит иацтәи сажәеинраала «Абжьыуаа рыҷкәынцәа». Зегьы иаҳгәаԥхеит, рҳәеит. Иара
уаҟа иагьырыӡбеит: абжьыуаа реибашьра атәы зҳәо
акадрқәа ацҵаны, сыбжьы анҵаны телехәаԥшрала
идәықәырҵарацы…
Иахьа Гәдоуҭатәи асқьалаҿы ауаа рацәаҩны еизеит. Аикарусқәа рыла, ара инхо ақырҭқәа ааганы,
аҳаҳаираҳәа аканџьақәа рҭаҵара иаҿын. Нахьхьи,
Аҟәагьы, убас аԥсуаа ралгара иаҿуп, рҳәеит. Ҩ-сааҭк
275

амҩа иқәхо аканџьақәа, нахьхьигьы-аахьхьигьы еицдәықәлоит. Иаабап урҭ иаарго зусҭцәои рхаҭақәа
жәабжьыс иаҳзааргоуи…
Аӷба хәыҷы шаауаз анырба инаркны, иԥшыз зегьы аилаҭырра иалагеит. Уи аадгыланы, ауаа ҭыҵрацы рҿанаарха, наҟгьы-ааҟгьы иҟаз аҳәара уадаҩуп.
Иԥсхьеит ззырҳәоз џьоукы аӷба иҭыҵуан, џьоукы
шанханы иара уа ишьақәхон, ара иҟаз раҳәшьцәа
хәыҷқәа ашәы рхьыссы ианырбалак, даҽа џьоукых
рыԥсы рқьышә иқәкны игыланы иҵәыуон…
Наӡаӡа ҳәа ари адгьыл ааныжьны ицоз ақырҭқәагьы ҵәыуоуп ишаԥырҵуаз Гәдоуҭатәи асқьала.
Асааҭ быжьба рзын, сара ателестудиаҟны сыҟан,
аха даҽа сааҭк сыԥшыр акәхеит. Ақалақь сахьналалаз, ҳартист ду Алықьса Ермолов даасҿаҳаит. Уи
амшаԥыҽха Лыхныҟа дцон, ишәыра хәыҷы даҵаланы. Сааҭк иазынаԥшуа иареи сареи ҳнаскьеибага-ааскьеибаго, зыӡбахә ҳамаӡазгьы Аҟәа рыцҳаи абжьыуаа гәаҟқәеи ракәын. Аҟәа аԥсуаа ианырымтәха,
Аԥсны ыҟаӡагәышьам ҳәа ҳаиԥырҵит аҵыхәтәан
иаргьы саргьы…
Ателестудиаҟны ирымоу Иапониатәи аппарат
ссирк ауп: ҳәоуцыԥхьаӡа ирыцқьаны иаҿухуеит,
акадрқәагьы иара убас, амала, ачҳара ӷәӷәа аҭахуп.
Ҳара аҩны ҳтәаны, телехәаԥшрала ҳаззыӡырҩуа зегьы убасҵәҟьа ибзианы ицәажәо џьаҳшьоит.
Заира Бигәааԥҳа акыр иахьа дышдырааԥсахьазгьы, лгәы аарҿыцны, сфильм хәыҷы ҳнадтәалеит:
«Ан лдоуҳа».
Аибашьра анапы хәымгақәа – аԥсуа ҭаацәарақәа
зегьы аҽрыхьнагӡеит. Аҽрыхьнагӡеит ари аҭаацәареиқәшәа ссиргьы. Николаи Баҭа-иԥа Ачба иҭаацәара. Иара идунеи шиԥсаххьоугьы, иахьагьы уи ихшара есҩажәа иӡбахә рҿакуп, ихьӡ ианықәуеит, имаҭа
Ника ихьӡуп.
Аҟәагьы зыҩны иахырцаны иааз арҭ ауаа,
иахьа Гәдоуҭа иҟоуп. Гәдоуҭа иҟоуп, аха аибашьра
276

агәҭаҵәҟьа иалагылоуп. Аԥсны шәҩыла аҿар ааӡаны иаҵазыргылахьоу Леила Николаи-иԥҳа, аџьа
рацәа шылбахьоугьы, абри аӡын зегьы ҳаибашьцәа рзын амаҭәа ԥхақәа реиқәыршәара даҿын.
Лашьа Владимир Николаи-иԥа, ашара даҵагыланы,
раԥхьаӡа абџьар наргыланы, иарбан иара иахьагьы
дзышьҭам?! Леила лыҷкәын аҳақьым Лиова Ачба…
Мап, мап! Шәааи, дара рхаҭақәа ҳарзыӡырҩып:..
Абри саԥхьонаҵы кадрқәак цозар акәын. Сара
аоператор Асҭамыр Асаӡба иасҳәеит атекст азын
апаузақәа шысҭаху, аха иара иҭахӡам Ачаа Гәдоуҭатәи рыҩны акадр маҷӡахеит, нас Заира Бигәааԥҳа ҵлақәак рсахьа дашьҭалеит… Ауаҩы изымдыруа зегьы рыцҳароуп…
– Леила Николаи-иԥҳа! Шьҭа саргьы сахьыжәбо
сааихьеит, аха зегь акоуп акыр исцәыуадаҩуп сырҵаҩцәа рҿаԥхьа ацәажәара, еиҳараӡакгьы, шәара
шәҿаԥхьа. Аха амшә иакыз дад иҳәеит ҳәа, зҵаарақәак шәысымҭар ауам. Шәгәы ишԥаанагои,
Арӡынба дҩагыланы, аԥсуаа ҳхьаақәеи ҳагәҭыхақәеи абас зегьы ирбо-ираҳауа иаацәыримгар –
иҟаларызу абри аибашьра?
– Шәара, Григори Иван-иԥа Чукбар иминистрра
зыхҭынҵаны еиқәирхаз Аҟәатәи аԥсуа школ-интернат Кондрат Ӡиӡариа ихьӡ зхыу аҟны акыр шықәса
аҿар шәааӡон. Иахьа шәара шәааӡамҭацәа рзанааҭқәа кажьны, акәтыҵәҟьа зымшьыцыз аҷкәынцәа,
абџьар шьҭыхны аӷа иҿагылеит ҳәоуп ишаадыруа,
усоума?
– Леила Николаи-иԥҳа! Иахьазын зхы иақәиҭу
Аԥсны ахәҭак ауп – Гәымсҭа инаркны Ԥсоунӡа. Аха
убригьы иахьынӡахәҭоу аԥсуаа рыла иқәырҭәаам.
Абри аҟны ацхыраара ҟарҵароуп мшын нырцәтәи
ҳашьцәа амҳаџьырқәа. Шәара шәышԥахәаԥшуеи
убарҭ рырхынҳәра азҵаара?
– 1975 шықәсазы, шәыҷкәын Лиова ичараҟны,
сара схаҵаҩызаны шәҭаца слыцын. Уаҟа итәан аԥ277

суа интеллигенциа рӷьырак зегьы, аха изааӡарызеи, аԥсшәаҳәара зцәыуадаҩызгьы. Шәара уажәыуажәы шәааҩналаны, шәыбжьы сара инасықәшәыргон. Ашьҭахь ауп уи саназхәыцызгьы. Сҩагылан,
сыбжьы неиҵыхны, саԥсшәа аҿынасырхеит. Убри
инаркны ачара аанҵәаанӡа, сышҟа ихьаҳәит зегьы.
Сгәы иаанагоит, уи зегьы зыбзоуроу ҳбызшәа хазына, ҳаԥсшәа ауп ҳәа. Шәышԥахәаԥшуеи иаци иахьеи
ззыхьамҭоу ҳаԥсуа бызшәа, ҳаԥсуа ламыс, аиҳаби
аиҵби реихаҵгылара, ҳабанӡазнагои уи?
– Даҽа лирикатә хьаҵракгьы. Шәчара ашьҭахь,
ақалақь аҟны ҳахьааиқәшәаз абас сашәҳәеит: мызкы аԥхьа сыҩны унеины ахьы ҩнаршәны уцеит
ҳәа. «Аҳәымсаг ҿыцны ибзианы иаԥссоит», – ҳәа
шәҳәарц шәҭахызу усҟан, мамзар ишԥаҟоу иахьа уи
«ахьы», еиҳараӡакгьы ахшара рганахьала?
Автор итекст акадрқәа ацҵаны:
– Аԥсуа ан, шамахамзар дцаны лыԥҳа лҟны
дтәаӡом. Аха аамҭа мыжда иунамырҟаҵо иҟоузеи?! Еҭери Михаил-иԥҳа Коӷониа жәашықәсала
Аҟәатәи ахәыҷқәа рбаҳчақәа рыҟны аус зухьоу,
иахьа лҭацеи лмаҭа хәыҷи лыманы лыԥҳа лыҟны дыҟоуп. Еҭери, ҳара ҳҩыза бзиа, ҳжурналист
Жора Жанаа – изаамҭамкәа зыԥсҭазаара иалҵыз,
иарӷьажәҩа. Лыҷкәынзаҵәы Ҭемыр, Шамил Басаев
икомандаҿы деибашьуеит.
– Иахьа даара ирацәоуп еибашьуа азаҵәқәа.
Бара быҷкәынцәа, Аԥсны еицырдыруа ашьапылампыласҩы Ҭемыр Жанаа, иахьа аибашьра ду Шамил ирхәҭа дрыланы деибашьуеит. Иеиҭасҳәоит:
быҷкәынзаҵәы… Иахьа бара аԥсҭазаара ҿыц балагозҭгьы, бгәы ишԥаанагои, ахшарарацәа бзааӡарызу?
– Еҭери Михаил-иԥҳа! Бымшәаӡои бԥазаҵәы ахы
дахьаҿагылоу?
Автор атекст кадрқәа ацҵаны. Ишыжәбо еиԥш
иахьагьы аҩны даҳзынҩнамкит Владимир Ни278

колаи-иԥа. Уи шаанӡа иус дашьҭаланы дҳацәцеит… Ҳаизыӡырҩып Леила Николаи-иԥҳа лыҷкәын
аҳақьым Лиова Ачба:
– Лиова! 1989 шықәсазы, Аҟәа ақырҭуа школ
аԥхьа аԥсуаа еизаны иангылаз, маӡала ҳпатреҭ ҭызхуаз ҷкәынак данырба, ҳҩызцәа, уи даҳшьуеит ҳәа
иалагеит. Аисра зҽазызкызгьы уа идумыруит. Угәы
ишԥаанагои, иахьа акәызҭгьы, ушԥазныҟәарыз убри
ахҭыс?
– Иҟаҵатәузеи, иахьа аԥсуаа зегьы гәыҵхас иҳамоу Аҟәа аагарц азыҳәан? Џьоукы иҵәахны ирымоу
абџьар цәырыргарц азыҳәан? Зегьы ҳаидгыларц
азыҳәан?
Автор итекст, акадрқәа ацҵаны.
Ҳара ҳаҟоуп Гәдоуҭатәи ахәышәтәырҭаҟны – ахшареиурҭаҟны, Леила Николаи-иԥҳа лҭаца Лиана
Ачба лыҟны:
– Лиана! Бара баб Жора Жанаа акәты анишьуаз, исгәалашәоит, ибзымычҳакәа аҩны быҩналон. Иахьа бара бҳақьымхеит: аҳәса еилбыргоит,
ахәыҷқәа шьҭыбхуеит, иԥҟатәу ԥыбҟоит. Ихьанҭаӡами бзанааҭ, еиҳаракгьы аибашьра аамҭазы?
– Сынтәа аҽаҩра рацәа ҟалеит: асы рацәаны иаҳзауит, аибашьра аԥсра рацәагьы ҳзаанагеит… Издыруада уи аира рацәагьы ҳзаанагазар?
– Аибашьраҿы ауаҩы дызшьыз ҳаҷкәынцәа, ара
иахьааиуа ауаҩы дины данырбалак ишԥаҟалои,
рыҽшԥеиҭаркуеи абри аԥсреи абзареи ирылахәу
ауаа?
Ицоит ҿыц ииз аӡыҟцәа ркадр, нас автор итекст:
Ҳара ҳдырраҭара абраҟа баша ихаҳмыркәшеит.
Абраҟоуп ҳара уаҵәтәи ҳамш ахацыркырҭа. Абраҟоуп… Акызаҵәык: ԥҭеиқәацәа аҿамҳәауазааит ҷыдала Аԥсны ҳара ҳамра шеишеи!
Бара, аԥсуа ан, бдоуҳамч ҳахьчааит зегьы, Леила
Николаи-иԥҳа!
Акадр аҟны ицәырҵуеит аԥсуа еибашьцәа. Аҿаа279

нахоит «Ахаҵара ашәа». Ибарҵа дыҵагыланы ахара
дыԥшуеит Леила Николаи-иԥҳа лмаҭа Саид Ачба.
Абас еиҿаҳкааит абри адырраҭара.
Апрель 18. Иахьа мшаԥуп, ма иагьшԥаԥылои уи
уажәы! Сара аныҳәақәа зегьы иреиӷьасшьо Ашықәс
Ҿыци Амшаԥи роуп. Аха уҩны уаныҟам акгьы гьамаӡам. Ҭыжәаа рҽеибаркны иааин, раҳәшьаԥа Заур
Бигәаа анышә дахьамоу Лыхныҟа ҳцеит. Хҩык
аиҳәшьцәа ыҟоуп ари аҩнаҭаҿы. Рымӡырха мацара
акәым, улаԥш ахьынӡаанаӡо рыдгьыл зегьы абыбыц
ықәыршәым. Зыҩны иҟоу, аибашьра абжьы змаҳац
ауаа, рыстол зегьы хыбны акәын ари аныҳәа ишаԥылоз…
Уантәи сара сымаҳә Леуа Лакоба имаҳә иҩны
ҳцеит. Ан ишылдыруаз, лмаҭа ԥҳәыс дахьааигаз,
лара леиԥш саргьы сгәааны сыҟоуп ҳәа акәын. Убри
азын уи абзиара лыргатәын, ҳәарас иаҭахузеи. Аҭаца зегьы днарыдныҳәаланы, Ҟәланырхәаа рыхьӡала
Аҟәа Аԥсны аиҳабыра рҿаԥхьа аҿақ-аҿақ ҳәа сааҭк
ицәажәоз ари аԥҳәыс -ахаҵамԥҳәыс схы налықәыскит сара уажәы:
– Бара Хьықәыр бзиа! Анацәа зегь реиԥш, бара
иаҳагьы ибҭахын ибыхшаз бара баҵкыс еиӷьхарацы. Быҷкәын дшоферуп, бмаҭа уигьы издырӡом…
Апоет Шалуа Ҵәыџьба џьара иҳәоит: «…Амамонтқәа раамҭа ықәҵын, ҳәынаԥи баӷыри рацәахеит…» –
ҳәа. Аха доусы ианиашьа ихаҵашьоуп. Бара быбзиоуп, Хьықәыр Ҭраԥшьԥҳа! Бара брымоуп макьанагьы
быӷәӷәаӡа. Ус анакәха, абзиарахьы акылсра ахаангьы ихьшәаӡам!..
Ашьыбжьышьҭахь амашьына аарышьҭын Ҟәланырхәаҟа, Аграа рышҟа ҳаргеит. Хәҩык аибашьцәа
здәылҵуа ари аҩны, иахьа аҩналарҭагьы ыҟамызт,
зегьы рҩызцәа рыманы ианаа. Астол аҟны саргьы,
сқьаф ҟарҵан, ажәеинраала «Абжьыуаа рыҷкәынцәа» садырԥхьеит… Аибашьрагьы еибашьроуп, аха
аԥсҭазаара атәы ҟанаҵоит, афаст!..
280

Апрель 19. Кәтолтәи ҳгәыла, ашкол исыцҭаз Џьота
Шенгелиа иҷкәын Руслан, Аҟәа инхо, ақырҭқәа ирыланы «еибашьуа», ҳара ҳзын аус иуеит. Уи иааишьҭыз
ашәҟәы роуит иахьа араҟа. Нора Нарманиаԥҳа лԥа
Ҭамаз Копалиани хәажәкын азтәи Аҟәа ажәылара,
иӡбахәык ыҟаӡамызт. Ан аҩны дахьааиз иҳалҳәон:
аҩнынӡа дызнеир иаби иашьеи дышԥарымҵәахрыз,
дытҟәаны дыргазар, уи дыш-Копалиану иҳәаӡомызт,
сара сыжәла иҳәон, нас Лорик Маршьаниа иаҳаҭыр
дамыхьчакәа ҟаларым… Ан лгәы лырӷәӷәон, рыцҳа.
Ихәны ақалақь иалахаз аибашьҩы есиҟаиҵалакгьы
иаб иҩны днеит, аха араҟа аби аԥеи Ҭамаз Копалиани, рыцҳа, иашьеи иаби рнапала дыршьит. Абас
шәаџьҳәара ауит Руслан Шенгелиа ишәҟәы.
Ан жәымҭацәгьа макьанагьы дгәыӷуа Гәдоуҭа
ақалақь далоуп: нахьхьи лыӷраҭша лыҷкәынцәа
аҩыџьа наҟ-ааҟ иааиҿагыланы еибашьит…
Апрель 20. Иахьа Нора Маршьанԥҳа дсацәажәон:
сыҷкәын есиҟаиҵалакгьы иқалақь гәакьаҟны,
насгьы иаби иашьеи ахьыҟоу, дыԥсӡамзар, ихы
еиқәимырхакәа иурымызт. Уажәы сара хьаас исымоу сан лоуп. Уи хылаԥш длымаӡамкәа ақалақь далахеит. Арӡынба иҟны снеины схы еиҭасҳәарц сҭахуп, сан лаагаразы. Сышԥанеири, сидикылару, мҩас
сызқәуҵои?
Сара изласымчыз ала уи амҩа дықәысҵеит.
Ақалақь аҟны ҳаиқәшәеит аԥсуа телехәаԥшра
аредактор хада Руслан Ҳашыги сареи. Уи исеиҳәеит сҭыхымҭа шыргәаԥхаз, амала, идууп азын Лиова
Ачба иқәгылара амхтәхар ҟалап, насгьы уи урысшәала дцәажәеит, ҩбагьы акомандирцәеи ҳаиҳабыреи акритика рзыҟаиҵоит, иҳәеит.
Сара агәра исыргеит уи анамих, афильм ишаԥырхагахо, хаҵазаҵәык иалоу иамхра шиашам. Аха
иара итәы данаҟәымҵ, гәоугәоу ҳаицәажәаны,
ҳаиԥырҵит.
281

Апрель 21. «Агәыӷра» ҳәа ахьыӡҵаны абжьыуаа
рзы арадиодырраҭара ҿыц аадыртызаап, исыздырӡомызт. Сажәеинраала «Абжьыуаа рыҷкәынцәа»
саԥхьаразы исыдырҵеит. Уи абас еиԥш аԥхьажәа
хәыҷгьы асҭеит:
«Акыр иаԥсоу, Абжьыуаа! Ҳашьцәеи ҳаҳәшьцәеи,
ҳаиҳабацәа!
Иахьа аамҭа хьанҭа иҭагылоуп аԥсуа жәлар, еиҳараӡакгьы шәара!
Сара аара ду схы иадысҵоит. Ашәҟәыҩҩы – данышәҟәыҩҩха ижәлар ахьгәаҟуа дрылагылазароуп.
Аха доусы ианиашьа ихаҵашьоуп. Иҭахаз сашьеиҵбы сихагыланы, алабжыш иқәысҭәаратәы изыҟамлеит.
Аха, ишәхашәмыршҭын: иарбанзаалакгьы алагарҭа змоу – алгарҭагьы амоуп. Иааины иааҳадгылеит ахаҵара аамҭа: Аԥсны ахақәиҭтәра. Убри аҟны
ҳзықәгәыӷуа шәара шәоуп, абжьыуаа рыҷкәынцәа.
Ажәа амч заҟароу гәаҭаны, исҭахуп жәеинраалала схы нашәықәыскрацы: «Абжьыуаа рыҷкәынцәа,
агәымшәақәа…»
Сара Қарҭааи, Москвеи, Сҭампыли инадыркны
кырџьара жәеинраалала сықәгылахьеит, аха ҩынтә
роуп сахьаԥхьаҵәҟьахьоу. Акы: 1975 шықәсазы,
раԥхьаӡа Ҭырқәтәылантәи аԥсуаа рҽеибаркны ианааз, ашәҟәыҩҩцәеи дареи реиԥылараҟны. Зегьы
рҵыхәтәаны ажәа сыҭаны, садырԥхьеит ажәеинраала «Аԥсназы ажәа». Уи Ҭырқәтәылантәи аԥсуаа рымацара ракәымкәа, аҭыԥантәиқәагьы рылабжышқәа аанагеит, изныкымкәа ишраҳахьазгьы.
Аҩбатәи: иахьатәи. Сыбжьанҵара ианалагоз, хҩык
рыда ауадаҟны итәамызҭгьы, саԥхьаны саналга уа
кәапеишәа иҭәын, зегьы рылабжышқәа рҿыжжы
ицон, ажәеинраалаҟны узырҵәыуаҳәа акгьы шыҟамызгьы. Ааи, зегьы-зегьы ҟазҵо аҭагылазаашьа
акәзар ҟалап…
282

Ашьыбжьышьҭахь ашәҟәыҩҩцәа аизара ҳаман.
Уаҟа Аԥсны аиҳабыра излаҳадырҵаз ала, хҩык Украинаҟа ицоз алаҳхит. Иҟалаз уи ауп: «Боль нашей земли» ҳәа ҳаӷацәа Аҟәатәи ахҭысқәа ирызкны, аԥсуаа
ақырҭқәа рнырҵәара ҳаҿушәа, иганы афильм ддырбеит. Иара убриалагьы урҭ ар ааргеит, аԥара рымырхит, абџьаргьы… Ишыжәбо еиԥш, ҩынежәижәаба
миллион иҟоу аукраинааи хәмиллионк иҟоу ақырҭқәеи еидгыланы шәнызқь иҟоу аԥсуаа ҳабашьра
рҽазыҟарҵоит. Аиаша деилыркаатәуп ажәлар. Убри
азын Аԥсны аиҳабыра идәықәырҵоит аделегациа:
ҭоурыхла, шәҟәыла, фильмла уҳәа еиқәыршәаны.
Аукраин ҩызцәа змоу аԥсуаа реидкылара иаҿуп.
Ахәылбыҽха, Едуард Бебиа сасцәақәак сзаауеит,
иҳәан, симаны Џьырхәаҟа дцеит, аамҭагьы цәгьамкәа иаҳхаагеит, аха агәы мыжда зҵам шыҟало шәымдыруеи?!
Апрель 22. Иахьа Гәдоуҭа иааидгылоз зегьы
ирҳәоз акакәын: ҳаиҭиит, Лабахәуа. Зураб Акаки-иԥа Лабахәуа. Уи, Аԥсны аиҳабыреи, Россиа
апрезидент Ельцини, ООН анапхгареи рыхьӡала
иҩит ашәҟәы Арӡынба ахара идҵаны, Шеварднаӡе
дидгыланы. Уажәы ирҳәоит уи дызҭаз аҳаирплан
камыжькәа, издыртәаз, иаргьы ҳаҭырла «дытҟәаны»
Қарҭҟа дзыргаз зегьы еилкаауп ҳәа. Иҭаацәагьы уа
иҟами. Иеибыҳәаны иҟаҵоуп, рҳәеит, зегьы. Иахьа,
Бзыԥын зегьы, ҿыц ицәырганы, ҳазҭииз абжьыуаа
рыҷкәынцәа ҳәа еиҭаргәаладыршәон рыхьыӡқәа:
Андреи Ҷоҷуа, Мушьни Аҳашба, Миха Делба… Урҭ
днарыцлеит иахьатәи ҳаамҭа «афырхаҵагьы»: Зураб Лабахәуа.
Апрель 23. Афильм хәыҷы идәықәысҵаз абжа
амхны идәықәырҵеит. Леила Николаи-иԥҳа лтәы
заҵәыкоуп иаанрыжьыз. Аха, иџьоушьаша, иахьа
аӡәырҩы исыдырныҳәалеит: ибзианы еиҿукааит
ҳәа. Саргьы маҷк сгәы хьаԥссеит, мамзар ателестудиахьы ашәҟәы зҩырц сгәы иҭан…
283

Иахьа Гәдоуҭатәи аҩбатәи абжьаратә школ, Мери
Борис-иԥҳа Ҳагәышь директорс дахьыҟоу ҳнарыԥхьеит ашәҟәыҩҩцәеи, асахьаҭыхцәеи, ашәаҳәацәеи. Раԥхьа иааганы исымҵарҵаз агәаанагарақәа
рышәҟәы, абасгьы анысҵеит: «Мап, ихәыҷӡамзаап
Аԥсны: нахьхьи аибашьра цоит – аҷкәынцәа ҭахоит, аахьхьи ашәа ҳҳәоит – аҵеицәа ииуеит. Аԥсны
зегьы агәырӷьабжьы ықәыҩратәы иҟалааит! Анцәа
иҳәааит!..
Уаха телехәаԥшрала ирҳәеит, иацеиԥш иахьагьы аԥсуаа Аҟәа ишалахысуаз, иԥыххаау аҩынқәа
шыҟоу, ишьуи ихәуи ауаа шыҟоу. Ирҳәеит убас х-нызқьҩык ар иманы Лоҭи Қобалиа Очамчыра дааит ҳәа.
Ари хәарҭам. Агырқәа анаҳҿагыла Аԥсны ахақәиҭра
акыр ихьанҭахоит…
Апрель 24. Иаха асааҭ акы ашҟа аус ауаны, Гиви
Агрба дааины иҳаиҳәеит, сабхәында Тҟәарчал
иҭакыз, иҩызцәагьы иаргьы Гәдоуҭаҟа ишааргаз.
Ҳцаны иаабеит. Аусҭҵааҩы Владимир Абыхәба агәра
ҳиргеит, урҭ акгьы ишалахәым, аха изԥырхагаз акомандирцәа шыҟаз, еиҳараӡакгьы Лакәыт Зарандиа.
Урҭ ирыкәшаны иргылаз уи ируаа, рааигәара џьара
аӡәы даанеины руамызт. Иара, Лакәыт ихаҭа, абарҭ
ааузышьҭыз санааилак снапала дысшьуеит ҳәа реиҳәан, рҽырӷәӷәаны игылан. Аусҭҵааҩы иҟаиҵалакгьы урҭ рхарадара еилкааны, Гәдоуҭаҟа иааигеит…
Иахьа ашьыбжьышьҭахь, Борис Ҭыжәбеи сареи
амш абзиара ҳхы иархәаны, амшын ахықә аҟны
ҳцан, ибзианы иаҳбарҭаз Аҟәа ҳалаԥшуан, кыраамҭа
ҳмеицәажәаӡо, ҳалабжышқәагьы хаддыло ҳгылан…
Апрель 25. Иахьа Ельцини Хасбулатови рыдгылаҩцәеи рҿагылаҩцәеи ирымшуп. Иҟаларызеишь,
анаџьалбеит?!
Иаха Аҟәантәи Шәачаҟа ицоз абаржа ркит ҳара
ҳаибашьцәа. Уи амашьына ласқәа ҩбеи ачеи ақәын.
Иҭан иара убас Аҟәа иалҵны ицоз аурысқәеи абыр284

зенцәеи. Зегьы аанкылоуп. Абаржақәа ҩбаны иҟан,
рҳәеит, аха акы рыцәцеит, ишыҟалах здыруада?!
Даара сгәы снархьит, ԥыхьатәи сҩыза Џьота Шенгелиа иҷкәын Руслан дыршьит ҳәа иахьа исаҳаз. Уи
Аҟәа аӷацәа абџьар кны дрылагыланы, ҳара ҳзын аус
иуан…
Апрель 26. Иахьа ашьыжь инаркны Гари Ҭыжәба – сабхәында иус снашьҭалеит. Аинститут данынҭала инаркны иус ҳашьҭоуп зегьы – аҭынчразгьы, аибашьразгьы, уаҳа аҵыхәтәы ааҟамлаӡеит.
Апрокурор Заур Барцыц ишҟа ҳаицнеит Борис
Ҭыжәбеи сареи. Сышҟа шәҟәыҳәа акгьы мааиц, акы
анааи исылшо шәара шәзын сеигӡом, иҳәеит.
Сергеи Багаԥшь ишҟа ҳаицнеит сымаҳәыла Шьаликәа Ҷыҭанааи сареи. Уи ҩбаҟа сааҭ ҳаизыԥшын,
ауаа иман. Аҵыхәтәан, даара ибзианы ҳидикылеит.
Ҳзышьҭаз рышәҟәқәа ишҟа инеихьазаарын, иаацәырганы данрыхәаԥш: «Уабхәында ҳәа узҿу изын,
ахашшаара шьҭа иԥхашьароуп, ҩынҩажәа шықәса
ихыҵуазаап» – иҳәеит. Амала, иахьада аказыҳәа сара
сыҟны уахьымааиц азын, иҟасҵалак убап, иҳәеит.
Ҿыц Аҟәантәи иааз Валикәа Ҭыжәба ауаа идеизаланы игылан, иара аҳәара даҿын: – Х-сааҭк сгыланы, цәгьамыждарыла чахык амхны сшааиуаз, агвардеец даасԥылан, сшаԥсыуаз анеиликаа, сча аасымхны, ирууааӡа иршәны ала инамҵаижьит: «Аԥсуаа
ишәфар аҵкыс, ала иафар ҳарҭ ақырҭқәа ҳзын иаҳа
игьамоуп!» – ҳәа.
Аҩны инеины и-«Волга» ргеит, ишампанҩы
ржәит, акониак ргеит. Урҭ уи иашьыкьла акәын
ишизгылаз. Ҳара ҳаннеиуаз, иара агьама ибаӡомызт,
иара ида ҳара иауаажәыхуаз. Уажәы зегьы ҳаӷацәа
идиржәыр акәхеит. Нас дрыман инкылсын, имандаринаҭраҿы аси анышәи ааидыркын, ихы ааԥшуа
дылхәыҵажны ицеит: ашьыжь ҳаауеит, уҭыҵны
уанааба – уахьыҟазаалак уԥшааны инаугәыдҵаны
уаҳшьуеит ҳәа. Аҵхыбжьон, уажәшьҭа ишԥаари ҳәа
285

агәылацәа дганы, аӡыршы дӡааҵаны ддырԥсасиуан, ацәылашамҭазы, уажәшьҭа иаауазар акәхап ҳәа,
дааганы ихы аахәыҵыҳәҳәо, ҩаԥхьа анышә даҭаны
дыржуан…
Ашьыбжьышьҭахь, асааҭ фба рышҟа аус ауаны,
сшааиуаз, ҳаҩны аԥхьаҵәҟьа амашьынақәа еиҿасрацы акы аарыгымхеит. Иара убри аамҭазы илаҟәӡаны
СУ-27 ҳәа изышьҭоу аҳаирплан наҳхаԥрааит: ҳнаҩыс
аҩкварталк набжьаны, абомбақәагьы ԥжәеит.
Ажәлар зегьы ҳәҳәаны уахь иҩит. Сара сгәы иаанагаз
зынӡа даҽакуп, акы: арратә аеропорт ара излааигәоу
ала, аҳаирпланқәа есҽны рҽазыҟарҵоит, ҩбагьы:
есуаха-есҽны иааҳакәыршаны, ана-ара алаӷәымқәа
рыла аҩынқәа ԥыржәоит… Аҩхҭыскгьы сара убарҭ
ирықәысҵеит. Аха ус акәымзаап. Аӷа иҳаирплан,
амшынгәы ихиааланы ишааиуаз, Гәдоуҭа ианазааигәаха, иҩалҵәрааны хә-бомбак ҩышә-ҩышә кг. ицоз
илкажьны ицеит. Х-бомбак ԥжәеит, ҩба – мап. Иахькарыжьызгьы Аԥсны аиҳабы Арӡынба дахьынхо
аҩни уи ааигәара иҟоу абџьаршьҭаҵарҭеи рҳаблаҿы
ауп. Аха изаахаҵәҟьаз, аҳақьым Виачеслав Абыхәба
иҩны ауп. Уаҩышәара ашьҭахьтәи акәакь леиҩжәаны, аҩны иааҩнаҳаит, аха аҩнуҵҟа иҟаз ахәыҷқәа
ԥырхага рмоуит. Иџьоушьаша, урҭ рыхәмаргақәеи
рымаҭәа хәыҷқәеи аҵәаҵла амахәқәа ана-ара
ирыхнашьит, аурозоуроу икәыкәны. Анду, рыцҳа,
дгәыҭҟьа-ԥсыҭҟьаханы, уажәааигәа аибашьраҿы
иҭахаз лыҷкәын дылхазыршҭыз ари ахҭыс даргаӡаны, лмаҭацәа хәыҷқәа лгәыдырӷәӷәала икны, амардуан даҿатәан. Ауаа иаауази ицози ахыцәхәыц ыҟан.
Арантәи зегьы егьырҭ абомбақәа ахькаҳаз ицон.
Ауха Москвантәи иҳаҳаит: Гәдоуҭа ақалақь аҟны
икаҳаз ақырҭуа бомбақәа ирхыр ҟьаны,
ахәра
ӷәӷәа рнылеит ҩажәи хәҩыуаак, дҭахеит арԥыск, урҭ
рхыԥхьаӡараҿы дыҟоуп ихәу аурыс афицергьы…
Смаҭацәа хәыҷқәа убриаҟара ишәеит, ԥшшәы
рхаӡамкәа акәын ишгылаз. Урҭ уаха уаҳа Гәдоуҭа иа286

ангыломызт. Кама лышҟа – Ҟәланырхәаҟа иҳаманы,
шьапыла амҩа ҳаныланы ҳҿынаҳхеит…
Апрель 27. Иахьа ашьжьымҭан смаҭа Саид Агрба,
иаб дааишьклаҳәуа, днеиԥырымшәаӡогьы дишьҭан.
Уи Ешыраҟа апозициахь дышцоз идыруазшәа. Дандәықәлаҵәҟьа, ихәда дахьынҳаланы димышьҭырц
далагеит, аха ишамуаз аниба: «Абзиаразы Алика,
абзиаразы!» – ҳәа агәашә дҭыҵаанӡа, абарҵа дыҵагыланы анапҟьара даҿын. Ҳазшаз дырхылаԥшыроуп зызхара изеибамбац аби аԥеи.
Иацы, Гәдоуҭа иалахысыз аҳаирплан Израилаа
иртәуп, рҳәеит. Урҭ уажәы Қырҭтәылеи дареи аимадара бзиақәа рыҟаҵара иаҿуп. Дара ақырҭқәа адырра
ҟарҵеит Гәдоуҭа абомбақәа алазыжьыз аҳаирплан,
аурысқәа иртәушәа. Ари аҩызаҵәҟьа ламысдара
ҳаӷоу ибааит! Амала, иџьоушьаша, хымшҟа раԥхьа
сара ԥхыӡ ссирк збеит. Смаҭацәа сыманы сышнеиуаз,
дәыԥшӡаӡак ҳақәланы, амш каххаа ишыҟаз – абырсааҭк ажәҩан аахәашьын, хыхьынтәи акгьы алыҩрны
аҿаанахеит. Аа-а, мцахәыцәа, изакәызеи ари иаауа
ҳәа смаҭацәа аасгәыҵасыҳәҳәеит, даргьы рҵысгәы
хәыҷқәа ҭыҵны ицо, рнапқәа сыкәыршаны ишыркыз, ҳзааигәахара иаҿыз ани алалабатәгьы бзиа
ишааихьазгьы, зымҩа инаҳавбганы хара ицаны џьара икаҳаит… Иацы икаҳаз абомбақәагьы шәметрак
инацәыхараны ауп ишкаҳаз.
Сара сыблацәа анынҭаа инаркны, аԥхыӡқәа срылоуп, аха ашьжьымҭан акгьы сыцгылаӡом. Исыцгылаз – ҟалоит, аха имаананы акәым, ишызбахаҭаз
еиԥшҵәҟьа…
Апрель 28. Гиви Агрбеи сареи апрокуратураҟны
ҳаҟан. Апрокурор Сергеи Бганба, сабхәында ириҭаз
иҿахәы даҳзаԥхьеит. Ҩежәа миллион рыхә ахьы лымырхит ҩажәи хәба шықәса афициант-ԥҳәысс аус
зухьаз Зоиа Ҭарԥҳа. Анаџьалбеит, убри зегьы иахьа
ҳажәлар абџьар азы аԥара ианаргәаҟуа, ранацәеи
раҳәшьцәеи рхьымаҭәа хәыҷқәа еидкыланы абџьар
287

ианахҭнырҵо, инаганы аштаб аҟны ирырҭазҭгьы,
изакәытә хьӡызи иргоз, ариаҟара ахьы ҵәахны иадтәалаз аԥҳәыс лымхышьа, ҳәарас иаҭахузеи! Иҿахәы
излаҳәо ала, сабхәында Гари Ҭыжәба уи аоперациа
далахәӡамызт, Сергеи Бганба уи дшоуишьҭуагьы
ҳақәиргәыӷит. Егьырҭ фышықәса инаркны жәаф
рҟынӡа рықәшәоит, аха иахьа аибашьра злацо ала,
аштрафтә батальон ашҟа иҳашьҭуеит, иҳәеит. Уигьы
абзиа.
Нас, аӡбаҩцәа зегьы ааизан, Гиви Агрба азҵаарақәа иҭо рҿаархеит, иаргьы аибашьра раԥхьатәи
амш инаркны ирзеиҭеиҳәо дналаган… Ииҳәақәоз
рахьтә сара реиҳа исгәаԥхаз: раԥхьаӡа, аӷа напышьашәала ицәыргаз итанкзаҵә, уахь ахы рханы аргылара ишаҿыз, амца рцәакызаап. Ахқәа
ҳәа азнаҵәҟьа рзақәжьымзи, ианшы еишьҭаххны аҟәҟәаҳәа ахысра иалагазаап, ари збаз ҳаӷацәа
илаҵҟьаны иҩит, иҳәеит, аԥсуаа бџьар оумак рымоуп иааҟәымҵӡакәа ихысуа ҳәаны…
Апрель 29. Ақыҭақәа рхаҭарнакцәа зегьы еиқә­
шәаны, иахьа Аҷандара, Дыдрыԥшьныха иамҵаныҳәон. Уахь инаԥхьан гәыԥҩык ашәҟәыҩҩцәагьы.
Аусҳәарҭа нахыс, машьына лас зцомызт азыҳәан,
зегьы амҩангага машьынала иргеит. Нас ҩбаҟа верс
шьапыла цатәын. Дыдрыԥшьныха амҵахьыҵәҟьа
уназышьҭуада. Бзиа иназааигәаханы, аныҳәарҭа –
ацқьаҭыԥ аҟны агәи агәаҵәеи аакны, хыхь иҟоу ҳаб
Анцәа ду ихы наиқәикуеит Ауаҩыцқьа:
– Зегьы ҳазшаз ҳаб Анцәа ду! 1989 шықәсазы
аӷацәа Аԥсны ианақәла, ҳазуҳәоз зегьы ҳзыҟоуҵеит. Аха, хыхь иҟоу Анцәа ду, абри аабозар ҳәа
ҳхы иадаҳҵаз ахьаҳзыҟамҵаз азы, дара аӡәи-аӡәи
ҷанҷаны, рыблақәа ҭибахуа иахьаҳурбаз азы, иаҳзыҟамҵаз гәыбӷанс иҳаумҭан, иҳарҽеиратәы аамҭа
ҳаҭ! Иахьа ҿыц ҳхы науқәаҳкуеит, уара зхьышьаргәыҵа ҳакәыхшоу: ҳадгьыл ԥсымцқьала иқәланы
288

ҳхәыҷқәа зшьуа аӷа Аԥсны дықәцаны, ҳадгьыли
ҳажәлари еиқәиҭны иҟоуҵаразы Анцәа ду ҳуҳәоит!..
Амин!
Абас хҩык ауаа – аныҳәаҩцәа – Ацқьақәа Анцәа
ду рхы наизырханы Дыдрыԥшьныха иамҵахырхәеит… Нас ашьац иаҵәаҿы абысҭа анҵаны, аџьмажьы
рымҵаҵаны, аџькаҵәаҵәа нарызшаны, иааикәшаны, еиҳабы-еиҵбыла инеибарԥшны, фырџьанк-фырџьанк ааныркылеит, ишәаны-изаны хәба-хәба
ҵәыца аҩгьы ржәит. Аныҳәаҿақәа зегьы Анцәа ду
изааигәаз ныҳәаҿақәан…
Арыцҳара шәрыцҳарак аанагоит. Иахьа Амра ланхәыԥҳа лԥа, Адгәыр Џьениа иани иаби ахьиабашьыз
азы, ихы деихсит. Автомат кны дахьеибашьуаз акгьы имыхьӡакәа далҵит, аҩны амашәыр ихы иазиуит. Иани иаби аҵыс-хшы рыгым, аха уааԥсырала иманшәаламхеит: ааигәа лыԥсҭазаара далҵит
рыԥҳа заҵәы, уажәы рԥазаҵәы абас ҟаиҵеит, аха
ишәарҭоу ҳәа акгьы имам. Амалрацәа ауаа акырӡа
ишьақәнаҟьоит убама.
Уи ибара ахәышәтәырҭаҿы ҳахьыҟаз, Дәрыԥшьтә
Герзмаа ҷкәынак ихы ԥҽны Ешыра аоппозициа аҟнытә дааргеит, иан иныҟалҵози, анаџьалбеит! Анцәа акы иумырхьын!
Иахьак Ешыра зынӡа амца адыркӡоит. Хҩык
аҷкәынцәа шьны иааргеит: Сақаниак, Ԥачлиак, Матуак. Уа ҳашгылаз даҽа урыс ҷкәынакгьы, ҳаӷацәа
аӡы афымца ӡаарҵазаарын, дашьын, дрыманы иаакылсит.
Алим уахь дцаны дыҟоуп – Анцәа дихьчароуп.
Иахьа Амра лхьымацәаз, Шәача дцаны иҭины,
ахәыҷқәа рзын афатә аахәаны илыманы дааит.
Апрель 30. Иацы иршьыз ҳаҷкәынцәа ахҩыки ихәны инхаз Гериеи рҭанк иахьааҭыҵыз, рышьҭахьала
ахымца нарыжәҵаны ауп ишыршьыз. Ҳаӷацәа аҳәаа
ихыҵны иаазааныр; ԥшьҩык рарҭмаҟқәа рцәынхеит, рҳәеит.
289

Иацы ахәышәтәырҭаҟны ҳахьнеиз избаз Ала Кәыциа данаасԥыла сеилагеит. Уи Аӡыҩбжьа абжьаратә
школ директорс аус луан, дыргәаҟны, оума лзаацаны дыршьит ҳәа акәын зегьы ишаадыруаз. Ус анын
Москватәи ацентртә газеҭгьы. Иласҳәара сҿамшәо,
дыздыруашәа, дысзымдыруашәа сгаӡаӡа акыраамҭа
слыхәаԥшуан.
Маи 1. Ашьжьымҭан Едуард Бебиеи сареи Ажьиба
иҟны ҳаҟан, сабхәында иус аҵыхәала. Уи уажәы ара
аԥшыхәра деиҳабны дҟарҵеит. Исылшалакгьы жәбап, иҳәеит. Ҳахьаадәылҵыз Терент Ҷаниа иааганы
иааҳиркит иҭижьыз агазеҭ «За наше Отечество» –
Аԥсны атәылахьчара аминистрра аорган. Сара сгәанала агазеҭқәа ирацәаны рҭыжьра акәым аус злоу,
иҭыҵуа ахаҭабзиара аиӷьтәра ауп. Иацхраатәуп «Республика Абхазиа», ҳгазеҭ заҵәы «Аԥсны».
Агазеҭ «Аԥсны» аредактор икабинет, ҟәардәыки столки зыҩнагылоу, ҳшыҩнатәаз, убас Ешыраҟа
ихысит, аҩны асаркьақәа ҭышәшәаны икаԥсарц акы
аагымхеит. Дук мырҵыкәа, ҵаҟа ҳлалбааны ҳашнеиуаз, аҷкәынцәа гәырӷьаҵәа иааҳԥыланы иҳарҳәеит: аԥсуа еибашьцәа аӷа иҳаирплан СУ-27 Ешыра
абомба шаланажьуаз иларышьҭит ҳәа, аԥырыҩгьы
парашутла дыԥан, аха дыркит ҳәа. Аӡәи-аӡәи ҳгәырӷьа лабжышқәа хаддыло еидаҳныҳәалон…
Ашьыбжьышьҭахь Борис Ҭыжәба имаҭа Беслан
хәыҷы дырныҳәон азы, Алиоша Аџьба иҩныҟа ҳцеит. Ҳҟәалаҟара бзиамзи, аамҭа бзиагьы ҳхаагеит.
Иахьа Маи акы аныҳәа акәгәышьамзи! Анаџьалбеит, ари ааԥынра аныҳәа шаҟа гәалаҟара бзиа ҳаманы ҳаԥылози! Изакәызеи инаҳзыҟарҵаз?!
Маи 2. Шар – ихәлом, ихәлар – ишом.
Маи 3. Иахьа ашьжьымҭан исарҳәеит: аԥсуаа иааргаз абџьар ҿыц ала, иаха Аҟәатәи ақырҭуа қыҭанхамҩатә институт цҟьа-шәҟьа иргеит ҳәа. Ицҟьа иргеит ҳәа иара убас асасааирҭа «Тбилиси» аунивер290

маг-ресторан ЦУМ-и. Арҭ зегьы рыҟны ақырҭцәа
рштабқәа ыҟан.
Исарҳәеит иара убас ԥарала иааԥхьаны
ԥшьышәҩык аукраин еибашьцәа Шрома аоппозициаҟны иааганы ақырҭқәа идыртәеит ҳәа.
Сара аукраин поетцәа аӡәырҩы рҩымҭақәа
аԥсышәала ишеиҭазгахьоугьы, аԥсуаа аӡәырҩы
ҳашәҟәқәа дара рхатәы бызшәала ишаԥхьоугьы,
бзиа избаӡом сара урҭ. Раԥхьаӡа иргыланы ақырҭқәа бзиа иахьырбо азы, ҳара ҳауп иҟоу ҳәа уаҩы
дахьатәарымбо азы, ауаҩаӡара ахьрылоу азы…
Ашәахьа мшыхьанҭоуп, рҳәоит зегьы. Ихьанҭоуп
уи сара сызгьы. Иахьа сабхәында иусқәа рҵыхәала, Аԥсны апрокурор иусқәа назыгӡо Сергеи Бганба
иҟны снеин – дыснымиеит, аԥшыхәра аначальник
Едуард Ажьиба иҟны зынӡагьы сзымнеиӡеит, телехәԥшрала дҭырхуан азы. Гәдоуҭатәи арратә гарнизон аначальник Гиви Агрба иҟны сахьнеизгьы сеиқәымшәеит… Имшыхьанҭаҵәҟьоуп ашәахьа.
Маи 4. Аснаиперцәа иршьыз ачерқьес еибашьҩы
аҵыхәтәантәи имҩахь днаскьаргон иахьа. Дабиԥазаҵәын. Даара ҳаҭыр иқәырҵеит, рҳәеит. Сара
сыҟаӡамызт. Сара иацы еиԥш, иахьагьы аӡбаҩцәа
срышьҭан.
Сгәы сзырхьыз даҽакгьы: ҳаибашьцәа хҩык:
аԥсуа, аҟабарда, аурыс еицны ишнеиуаз, рыԥсы
ааиҭаркрацы иахьынатәаз, аурыс аамҭеимҟьара
ихы инархәаны, иабџьар наргәыдҵаны, иҩызцәа
аҩыџьегь аашьны, равтоматқәа аарыхԥааны, абна
длылахәаша дцеит, рҳәеит.
Зны ашәҟәыҩҩцәа реизараҿы Шалуа Сангәлиа дцәажәо дышнеиуаз, абас иажәа иналеиҵеит: «Жәлар гаӡа ҟалаӡом!» Ари ахшыҩҵак Шалуа
Инал-иԥа дахьтәаз иаҳан, абасгьы ҿааиҭит: «Ҳаи,
ибзианы иҳәаҭгьы!» Уи заҳаз ҳцәажәаҩ, уажәы-уажәы, иахьаҭахугьы-иахьаҭахымгьы ихы иаирхәон:
«Жәлар гаӡа ҟалаӡом!» – ҳәа.
291

Исгәалазыршәаз, иацы Едуард Бебиа ацара
дахыццакуа, дҳәыҵәыҳәыҵәуагьы дахьтәаз иажәа
иналеиҵеит: «Стәашьа ала аишуеит!» – ҳәа. Сара уи
анысгәаԥха даҽа зныкгьы аарлаӡа исырҳәеит…
Алим Агрба исеиҳәон: «Сара срыцҳахон уи аҳаирплан амца акны Ешыра ианкаҳауаз сымбазҭгьы.
Аԥырҩы парашутла дахьтәаз, абырсааҭк убриаҟара
еизеит, сара Ешыра асҟаҩык ар ыҟоуп ҳәа сыҟамызт. Аԥырҩы иқәпапаны дыршьуаз џьаҳшьон. Ҭаҳмадак ирхха зҿынаирхаз алаба, ҳара ҳтәык иқәшәан,
егьи дааи ари дааизыҵҟьан, еибарԥсырц акы аарыгымхеит…»
Алим Агрбеи Камеи Бебиаԥҳаи аҭаацәара аԥырҵеижьҭеи иахьа ԥшьышықәса ҵуеит.
Маи 5. Қәанҭ Ҭыжәԥҳаи сареи аҭаацәара аԥаҳҵеижьҭеи иахьа ҩажәи жәеиза шықәса ҵуеит.
Ари аибашьра, азеиԥш ныҳәақәа реиԥш, аҭаацәаратә ныҳәақәагьы ҳрыҟәнахит. Иахьа сара сашьа
иҭахаз изкны ажәеинраала «Ашәаџь» зҩит.
Маи 6. Иаха асааҭ ҩба рыбжазы смаҭацәа Анрии
Кристинеи сареи ҳахьиаз ауада ашә аӡәы иааиртит.
Абырсааҭк сааԥшит, сыбжьгьы иқәсыргеит. Аӡәгьы
дсымбаӡеит, амала, ашә ҟьаҟьаӡа иаартын. Рандугьы
саргьы уаҳа цәарас иҟаҳҵаз ҳәа акгьы ыҟам…
Иахьа шьыжьаахыс «Град» ала Аҟәа алахысра
иаҿуп ҳара ҳтәқәа. Дара ҳаӷацәа анхысуа абжьы
даҽакала иҟоуп: аԥенџьырқәа ирҭасоу асаркьақәа
рҭышәшәоума уҳәаратәы зегьы архыџхыџуеит. Ҳара
ҳтәқәа анхысуа абжьы иаҳа иҭахәаҽуп, ахқәа наҟ
ицоит азыҳәан.
Ҟәланырхәа, Цәышба ҷкәына заманак, Ешыра аҭабиа дҭыҵны дшаауаз, абзарбзан-хы аԥҽыха
иқәшәан, дашьит. Иахьа уи иҵәыуара ҳаҟан. Аԥсны
џьара аӡә дагмызт уҳәарын.
Ҳадрамтеатр артистцәа аусура иалагеит. Аҭаҳмада ироль ихәмарра Чынчор Џьениа дшеилаҳәаз
ԥшак сҿасырсуеит ҳәа дахьындәылҵыз, ҭакәажәык
292

акыраамҭа дихәаԥшуа-дихәаԥшуа, нас дааины дааидгылан: «Уара Кәасҭа уԥсхьеит ҳәа акәын ишаадыруаз, уажәыгь ара уҟоума?» – лҳәазаап. Чынчор
иаб Кәасҭа Џьениа иакәыз џьшьа. «Смыԥсхьази,
ди, аха уахгьгьы ҽеиҳәа акгьы анысымба схынҳәны
арахь сааит!» – иҳәазаап зыбыз хны изҿоу ҳартистгьы. Аҭакәажә лылахь-лыџьымшь ӡатәуа-иӡатәуа,
шьҭахьла-шьҭахьла дышнеиуаз ахаҳә длахҟьашаны
дахьынкаҳаз, аԥсцәа сыркит ҳәа лгәы иаанагоу здырхуада, рыцҳа, аӡы лҽархәхәо мацара цәгьамыждарыла даалырхит, рҳәеит…
Маи 7. Амҽеи дахьугалак дымҽеиуп. Ҭырқәтәылантәи иааз аԥсуа ҭаацәарақәа рзы, Гагра дуӡӡа аҟны,
аваенком ҩ-квартирак изымԥшааит. Зегьы-зегь Гәдоуҭааи, Очамчырааи рыҷкәынцәа иааныркылеит.
Ауадагьы урҭом, еибашьрагьы ицом. Равтоматқәа
кны, рыԥсадгьыл кажьны, руадақәа рыхьчоит…
«…Ҳаӷацәа ерманык иҩны инеины, автомат
аҷкәын иаргәҵысҭа инадыркылеит: «Ишаабо унеины уан амш лылага, мап анакәха уаҳшьуеит!»
«Сышәшьы…» – иажәа алгахагьы ирымҭеит, рҳәеит.
Ари аҩыза, Аџьынџьтәылатә еибашьраан, афашистцәагьы иҟарҵомызт…
Ҳара ҳтәқәа ааҟәымҵӡакәа Аҟәа «Град» алажьра
иаҿуп. Ҳақалақь рыцҳа! Иахьа ҩынтә-хынтә иԥсуа уа иалатәоуп абомбақәа зваԥжәо ҳара ҳҵарауаа Хәыхәыт Бӷажәба, Шалуа Инал-иԥа, Владимир
Дарсалиа… ҳартистцәа дуқәа: Леуарса Касландӡиа,
Минадора Зыхәба, Шәарах Ԥачалиа… Ирԥеиԥшызи,
анаџьалбеит!?
Маи 8. Иацы Гиви Агрба исеиҳәон: Шеварднаӡе
аибашьра далагазар аахыс, раԥхьаӡа акәны, Арӡынба дизасит, еиҳәазгьы аинаалара атәы акәхап… Иара
убас иацы Лоҭи Қобалиа Гәдоуҭа дааит. Иеицәажәеит
Сулҭан Сосналиеви иареи. Уи Ҟарҟарашвили атәылахьчара аминистрс дахьыҟарҵаз иҭахӡам, уажәтәи
293

ақырҭ еиҳабыра дырҿагылоуп, Звиад Гамсахәырдиа
дидгылоуп, рҳәеит…
Иахьа Москвантә ирҳәеит Ельцини Шеварднаӡе ҭелла еицәажәеит, лаҵан жәиԥшь рзын Москва еиԥыларацы. Дарбан уажәшьҭа зыгәра уго, аха
Арӡынбагьы ус иужьақәо дреиуаӡам!..
Маи 9. Иахьа ныҳәоуп – Аиааира иамшуп уи аха
змоу изын. Сшышьҭаз иааины исарҳәеит: сашьа Славик Бебиа иаха вертолиотла абжьыуаа рышҟа дцеит ҳәа; абџьар иманы, иҩызцәагьы аашьҭыхны. Уи
араҟа атанктә батальон аначальникс дыҟан. Ҳраион
ашәарҭа иҭагылоуп ҳәа ицеит Очамчыраа рыҷкәынцәа. Анцәа дырхылаԥшааит! Иаанхаз сашьазаҵә
акы анихь, фҩык ҳазхылҵыз ҳаб ишьҭамҭа нҵәеит
ауп. Анцәа иумҳәан!
Маи 10. Ашьыжь исарҳәеит: иаха Хәыта Ҷыҭанаа
иааиқәшәаны дыԥсит ҳәа. Аибашьра иаражәит ауаа,
ауаа ахьаа ду рымами. Аусура иашьцылаз, акгьы
рнапы алакӡамкәа ианынха… Амш ахгара уадаҩхеит, нас арыжәтә ржәуеит, рыгәгьы ааннакылоит,
ҳәарас иаҭахузеи?!
Маи 11. Иаха Аҟәа аснариадқәа шәкы иреиҳаны
иалаҳаит, рҳәеит. Аҟәа рыцҳа! Телехәаԥшрала иаҳдырбон: аҩынқәа ҟәаҟәаса… Иџьоушьаша, ԥсышәалеи урысшәалеи ицәажәо ҩыракгьы џьара икыдым,
зегьы – қырҭшәала, ианбагьахьӡеи уҳәарауазеи.
Иахьа Аԥсны акультура аминистрра аҟнытә
Кәасҭа Бганба дсыҳәан, абарҭ аԥсуа лозунгқәа
рзыҟасҵеит:
Аԥсадгьыл зцәыӡыз – зегьы ицәыӡит.
Уԥсадгьыл ахьчаразы иулшоз ҟоуҵома?
Аҩыза! Уаԥсыуазар уҿыха, унеи ахақәиҭразы
ақәԥарахь!
Аԥсны аибашьра аҽарҭбаауеит, урывагыл уи ахьчацәа!
Ишәхашәмыршҭын: «Ҳара иҳадгылам – ҳара
даҳҿагылоуп!»
294

Ақырҭуа фашизм – аԥсуаа ҳақәхра иазкуп. Шәааи, ҳаҿагылап!
Ишәхашәмыршҭын: агәҽанызаара – аиааира
иамҩоуп.
Афырхаҵа знык дыԥсуеит, ашәыргәында –
есқьынгьы.
Ижәдыруазааит еицрымшәаӡо ишеицу: ҳани ҳан
ҳаԥсадгьыли!
Аԥсни аԥсуеи еибарԥшӡоит, шәааи еицәҳарӡрым!
Еибашьроуп: иахьа иҟаҳамҵаз – уаҵәы ихьшәахоит.
Қәԥарада ахақәиҭра зыҟалом.
Аиааиразын аидгылара аҭахуп!
Асааҭ жәаҩа рзын апресс-центр аҟны ажурналистцәа еизон. Сара аӡәгьы акгьы сеимҳәеит. Иалацәажәарц ргәы иҭан «Абжьыуаа» ҳәа агазеҭ ҿыц.
Сара уи сақәшаҳаҭым. Агазеҭқәа рхыԥхьаӡара акгьы
ҳнаҭом. Бзыԥын утәаны абжьыуаа ирызкны, уҳәансҳәанқәа рыла агазеҭ узҭыжьуам. Иҟоуҵаҵәҟьарц
уҭахызар – уахь уцаны иҭыжьла!
Аҳақьым Шалуа Гыцба исеиҳәон: Хаҵак ашыц
мҳаҵәқәа хԥа иманы дшааиуаз, аӡә дааиԥылан:
«Хымҳаҵәк суҭар ҟамлари?» Егьи ссирс ибаны дыччеит, «Узырыччозеи, уара?» «Уара, хымҳаҵәк роуп
исымоу, зегь уара иусҭар, сара исымоузеи?» «Ак
усҭап, сақәшәеит!» Акы анииҭа, егьи аччара далагазаап. «Узырыччозеи, уара?» «Сабамыччои, сара
исҭахыз мҳаҵәк акәын, аха исумҭар ҳәа сшәаноуп
хԥа сызрыҳәаз!» – иҳәазаап аҳәаҩ ҟадыџьгьы…
Маи 12. Хәыта Ҷыҭанаа аԥсыуа нхаҩын: Ешыра
ақыҭан дынхон. Рымӡырха абомбақәа ҭаҳауа ианалага, иҭаацәа иманы Гәдоуҭаҟа диасит. Ааигәа
иҟоу збоит ҳәа иҩны дахьнеиз – ҳаӷоу иибара. Еибгаз ҳәа акгьы ыҟамызт. Дхынҳәны Гәдоуҭа дааины дахьнышьҭалаз – уаҳа дмааԥшӡеит. Хынҩежәи
ҩба шықәса иреиҳамыз аԥсуа нхаҩы: ихҩы-ԥацәа,
295

иԥҳа-заҵәы, иҭацацәа, имаҳә, имаҭацәа еихыԥа-еиҵыԥо.
…Асценаҿы ашәа зҳәоз ауаа, хәыҷы-хәыҷла ачарақәа рыҟны ашәаҳәара иалагоит. Уи иаанаго аҟазара ду иаԥырҵуеит ауп.
Убас ауп саргьы. Лыхнашҭаҿы Мықә абжьыуаа реизараҿы идырцәажәоз ауаҩы, ҵыԥх Гәдоуҭа
ҳааизар инаркны, аԥсыжрақәарҿы аԥсцәа сырхагыланы ацәажәарақәа срылагеит. Хәыта Ҷыҭанаа изкны ажәаҳәара сыдырҵеит иахьагьы…
Аибашьра мыжда ус иагьа ҳнарҟаҵап…
Маи 13. Иахьа ашьыжь инаркны ақәа кыдҵәаны
илеиуан. Цәышьҭын еиԥш амш анеилга, сҿынаханы
агаҿа снавалеит. Борис Ҭыжәбеи сареи ҭыԥк ылхны иҳамоуп, амш анбзиоу, ҟаимаҭла Аҟәа арантәи
иаҳбарҭоуп. Ҿыц амш еилганы иҟамзи, Аҟәа ссиршәақәа салаԥшуан уажәы, уажәы-уажәгьы сылабжышқәа аахаддылон, ҳәарас иаҭахузеи!..
Арахь, ҳактриса ду Еҭери Коӷониаԥҳа лҭахара
иазкны, ажәеинраалак аҩра схы иҭагьежьуан. Ус
сышьҭахьҟа бжьык аагеит. Ижәны дыҟазар акәхарын, еибашьҩык изблак ҿаҳәаны, иԥҳәыс лзын оума
иҿыҵҳәацәо, деиханы дцон. Лара дыҩуа дишьҭан
дӷьаҵәыӷьаҵәуа. Ус ишеибарххоз амшын ашҟа илбааит. Амшын ихы аиҭоума шысҳәоз, дагьынӡаагылоны, иԥҳәыс дихьӡаны данааиха – аҟәара дылаҳаит.
Иара дыҳәҳәон иҿы иҭашәоз ҳәо, ахаҳәқәа лгәыдҵо,
лара зегь акоуп иргәыбзыӷра даҿын…
Сара сылажышқәа сгәы иҭаԥсо, аамзы исымбацыз Аҟәа харантәи сахьалаԥшуаз, ҭынч сызгыломызт. Ҳактриса бзиахә илызкыз цәаҳәа хьырвырқәакгьы, иааиуашәа-ицоушәа акы иаҿын.
Нахьхьи, амшын ацәқәырԥақәеи аԥҳәыс гәаҭеии
идыргәыбзыӷуаз ани аибашьҩы, деиҵхәаа аҟәара
хьшәашәа дылаиан. Лара дихатәаны уи ихы-иҿы
лшьышьуан.
296

Ашәшьы еиқәара зхатәоз Аҟәа, сыблақәа ирцәыӡуа-ирцәыӡуа, заҵааира анаскьара иаҿын…
Маи 14. Иахьа жәымзы ҵуеит ақырҭуа мпыҵахалаҩцәа ирҿагыланы Аԥсны аибашьра иаҿуижьҭеи.
Иахьа Москва еиԥылараны иҟоуп Ельцини Шеварднаӡе. Ирыӡбарызеишь, анаџьалбеит, урҭ Аԥсны азы?
Бзыԥантәи аишьцәа Цымцбақәа, Аҟәа ианалалоз
иҭахан, ирҵәыуеит. Ус, аешьеиҵбы дааит. Ишыҟалаз абасоуп: ӷәӷәала ирхәыз Ацымцба дрытҟәан,
днаганы дахьдырҳәацәоз, ари сара сгәыла иоуп
ҳәа Оҭҳаратә шәаныуак даацәырҵит. Аҳәарагьы
ҟаиҵеит уи ишьра иара инапы ианырҵаразы. Аԥсуа еибашьҩы иԥсы шҭоу дижрацы шиҭахыз, убриаҟарагьы сыԥсы сҿеиҵахьеит ҳәа. Дирҭеит. Ашәаныуа Ацымцба ишьапы дықәиргылеит. Сара сани
саби Оҭҳара иҟоуп ҳәа уи деиқәырханы Аԥсныҟа
дааигеит. Уажәы урҭ аҩыџьегьы рыҭҵаара иаҿуп,
рҳәеит, ҳара ҳтәқәа.
Маи 15. Москва Ельцини Шеварднаӡеи еиԥылеит,
иагьеицәажәеит. Уи Аԥсны аибашьцәа алимгакәа
иарбанзаалак зҵаарак шыӡбамхо ала. Арахь ар зҿыз
рхысра иаҳагьы идырӷәӷәеит.
Аахыҵ-Уаԥстәылантәи иааз уаԥск иҳаиҳәон, уа
ианеибашьуаз ақырҭқәа рхы шымҩаԥыргоз ҳәа.
Ԥҳәыс хьанҭак ҩыџьа асолдаҭцәа налыдгылан:
«Абри лымгәа иҭоу ԥоу ԥҳау удыруазар» – иҩыза дизҵааит актәи. «Ԥоуп!» – иҳәеит аҩбатәи.
«Мап, ԥҳауп!» – иҳәеит актәи. Иеисеит, еимаркит. Нас раҳәызба ааҭԥааны, аԥҳәыс хьанҭа рыцҳа дшыҳәҳәоз, лымгәа аарҟьаны ахәыҷы дааҭырган, дгәарҭеит, иҳәеит. Уи аҿгьы иаанымгылакәа,
ахәыҷы дыҷкәынзаарын, ари изҳар ҳаишьуеит ҳәа
ихы ааихыркәыцәааит, иҳәеит…
Ари аҩыза анемец фашистцәагьы иҟарҵомызт.
Иеицырдыруа Лермонтов ицәаҳәақәа: «Бежали
робкие грузины…» ақырҭқәа иахьеиҭаргаз, урыс297

шәала ҩаԥхьа уаԥхьар, абар ишыҟарҵаз: «Бежали
трусы осетины…»
Ари аҩыза қырҭуамзар аӡәы изыҟаҵом, иҳәеит
ари ауаԥс ҷкәын.
Маи 16. Иахьа Тҟәарчалынтәи ԥшьҩык аҷкәынцәа
хәны иааргеит. Уаҟа иаҳа-иаҳа аибашьра аҽарҭбаауеит. Бзаркал Ҷыта имаҭа Кыра Сангәлиа исеиҳәон:
Славик иҩызцәеи иареи арантәи ишнеизҵәҟьа, Ҭоумышь аоппозициаҿы инаганы идыргылазаап. Уа
уажәы-уажәы Аҭарантәи Кәтол иақәлоит, иҳәеит.
Сашьазаҵәы акы анихь, ҳаб ишьҭамҭа ыӡит ауп.
Иацы Никәала Кәыҵниеи сареи ҳаицны ҳашнеиуаз Нугзар Ашәба дааҳԥылеит.
– Уара, абри Аҭаи Цәышба иурбазеи? – ихы насықәикит уи сара.
– Сара уи акы ирбаха аибашьра сахьнамыгӡеит.
Иара иоуп Ҭырқәтәылан ассирқәа сзырбаз! – иааины сыбла иаахгылоит мшын-нырцәтәи жәеинраалала сықәгыларақәагьы.
Нугзар Ашәба иџьыба дынҭалан, иԥараҭра аҿы
аартны, сышҟа инапы наирххоит:
– Абри Аҭаи иузааиҭит:
Шәдолларк ааганы иаасиркуеит. Сара уи оумаӡа
сгәы снархьуеит. Аҩны смаҭацәеи сареи ԥара ҳамаӡамкәа, ҳнаԥшы-ааԥшуа ҳшеилатәоугьы, сгәыԥшаа-хыԥшаауа агәала дуӡӡа снаҵанаҵоит. Шәдолларк ҳара ҳԥарала иахьа шәнызқь мааҭ ыҟоуп. Ари
ауаҩ, Ҭырқәтәыла мыш ҩажәа иаҳзиухьаз азмырхакәа, ҩаԥхьа шәашьа змам ауал ду сышԥаҵеиҵеи?!
Маи 17. Гәдоуҭантәи Тҟәарчалҟа ицо авертолиотқәа, Лаҭа ианахыԥраауа, ҵаҟантәи иреихсуеит.
Аха макьаназын ахқәа ирыцәцо, ианбанӡа сыздыруам аха, аԥырра иаҿуп. Иахьа салам шәҟәы гәарҭак
ааргеит. Сулико Ҭыжә ихьӡала иааз иаҳәон: «…
Ахәшә уаҳа иаашәмышьҭын… Лаҵамза ҩба рзы Ладиқәа Ҭыжәба дыԥсгәышьеит, лаҵамза фба рыҽны
даажит…».
298

Ԥшьымш дыкҿазар, аҵәыуара ҟаҵаны дыржызар – ԥсҭазаара хәыҷык ыҟазаргьы ҟалап… Уи иҭаца дзыԥхьаз ашәҟәы лыманы аҩны дааит, схаҵа
иаҳәатәуп ҳәа. Ҳахьнеиз Сулико уи иҽырӷәӷәаны
даԥылеит. Шрома иҭахаз иԥа даҽа зныкгьы дигәаларшәо ҿааиҭит: «Абдуи амаҭеи зеибамбаӡакәа…
Аби ԥеи зеибамҵәыуо…»
Маи 18. Иахьа зегьы зыӡбахә рымаз, иаха Москвантәи телехәаԥшрала Џьаба Иоселиани иқәгылара акәын. Дызусҭада, анаџьалбеит, Қырҭтәыла
ахадарақәа руакы аҟны игылоу ауаҩы. Ма дышԥаилахәмари уи аинтервиу иҿызхуаз Москватәи акорреспондент Андреи Караулов.
Џьаба Иоселиани Қарбеи Ҭыжәбеи Қарҭ еицҭакын. «Аԥсны ҳара ишҳадгьылым ҳзымдыруа
џьушьома, аха ақырҭқәа зегьы ҳхы ақәаҳҵап, мамзар, аӡәы иаҳҭараны ҳаҟаӡам!» – ҳәа сеиҳәеит, иҳәеит Қарбеи Ҭыжәбеи сареи ҳанеицәажәоз.
Иахьа Аԥсны Иреиҳаӡоу аӡбарҭаҿы иалагеит аԥсуа еибашьцәа Азамаҭ Пата-иԥа Амҷбеи Генади Заур-иԥа Чкоки зшьыз Џьусҭан Ҳагба иус ахәаԥшра.
Сара жәлар ралатәаҩык иаҳасабала уи салахәуп. Изакәытә ԥҟарра ссирқәоузеи уи иамоу, анаџьалбеит.
Адәахьы шаҟа дыҷкәына хааузеи, иус аҟынгьы шаҟа
дзакәануаҩузеи, аӡбаҩ Едуард Виктор-иԥа Агрба.
Маи 19. Иацы ҳаҟан убас Аԥсны аҩнуҵҟатәи
аусқәа рминистр Александр Золотинск-иԥа Анқәаб
иҟны, сабхәында иус аҵыхәала. Рушьни Џьапуеи
иареи раԥхьаҵәҟьа иааиҿаххын, аха сара сҽыртатаны сныбжьалан, зегьы ҳааибагақәеит. Ауаҩы,
аус сзыҟаҵаҳәа уиҳәарц унеизар – жәа-хаала уиацәажәароуп-тәа! Уи иахьа алҵшәақәагьы аанашьҭит.
Ишьақәхан иҟаз аус, аӡбаҩ Иван Михаил-иԥа Гәымба инаганы ирҭеит.
Иахьагьы ицон Џьусҭан Ҳагба иус. Иани иаби,
иашьеи рҿахәы рҿырхуан. Иани иаби ртәы сҳәом,
иашьа хәыҷы бзиак иоуп, дԥырҩуп, деибашьуеит,
299

ҳәатәы имамызт абри аҩыза иашьа иахьыҟаиҵаз
азы. Ус иҟамызт уи иани иаби.
Убла дхызар дузхыхрымызт иршьыз Гена Чкок
иашьа – аибашьҩы. Иашьа дшыршьызгьы шаҟа
гәыӷрала дцәажәози уи аибашьҩы қәыԥш.
Иахьа избеит Павел Аӡынбеи Игор Гәыргәлиеи.
Урҭ иацы иааит Тҟәарчалынтәи. Ҳқыҭақәа ирылгаӡеит, еибгоу ҳәа акгьы ыҟам, убла иамбакәа уи уҿы
иузарҳәом, рҳәеит.
Маи 20. Џьон Ӡиӡариа Аҟәа ианақәлоз дҭахеит, рҳәеит. Зыԥсыбаҩқәа змауз ишыҟарҵоз еиԥш,
еишәамаҭәа ныкҿаҵаны дырҵәыуеит, дырхьит.
Усҟан Џьон Ӡиӡариа ахы иқәшәаны ӷәӷәала дҟанаҵеит. Аҵхыбжьон даналҵ, аԥсцәа дышрылажьыз
дрылҵны деихеит. Уи дҳәазаны мацара ашамҭазы иабхәарааҿы днеит. Урҭ агырқәан. Дыԥхьакны
дрыман, дагьырхәышәтәит. Аха избаз агәыла ацәгьа иҳәеит. Ҳаӷацәа Џьон дыкны дырган, зԥацәа
ҭахахьаз ақырҭқәа деиҿыржәжәарц рыдырҵеит…
Иара дшьамхнышгыларц, ркалҭ дагәыӡырц… Аха ус
Аӡиӡариа ҷкәын имуит. Дшыршьҵәҟьоз анибагьы,
инапы ҩышьҭыхны, ишимчыз ҿааиҭит: – Нагӡара
ақәзааит Аԥсны! Нагӡара иқәзааит Арӡынба!..
Иахьа сара сабхәында иус аҵыхәала Сергеи Бганба иҟны сыҟан, уантәи Едуард Бебиеи сареи, иара
иус аҵыхәала, Ваниа Гәымба ишҟа ҳцеит. Зегьы
ҳдыргәыӷуеит.
Котик Ҭыжәба ҳәа напҟазак дыҟоуп. Уи Ешыра
Арӡынба иҩны аремонт ҟаиҵон, араагьы рыҩны
дахылаԥшуеит, ишиҭаху днеиуеит, дааиуеит. Сулико
Ҭыжә уи Арӡынба ишҟа дишьҭит, иҭаку иҷкәын дицхрааргьы. Ари аҩыза аус азын умааиндаз иҳәазаап
Арӡынба, Котик иажәабжь анцәырига. Нас егьи даақәгьежьаан: сара аус дырласыртә сзыҟоуҵарц азоуп иҳәазаап. Уи ҟасҵоит, иҳәеит, егьигьы. Нас кыраамҭа еицәажәон:
300

– Ҳаҷкәынцәа уахьрыхәаԥшуа ргәалаҟарақәа
шԥаҟоу?
– Ибзиоуп!
– Даҽа ԥыҭк иаарычҳааит, нас зегьы бзиахоит! –
иҳәазаап Владислав Григори-иԥа аҵыхәтәан, иара
ихаҭа игәалаҟарагьы мыцхәы ибзианы…
Маи 21. Иахьагьы ҳаҿын аԥсуа еибашьцәа Азамаҭ
Амҷбеи Гена Чкоки зшьыз Џьусҭан Ҳагба иус аӡбара. Ҳарзыӡырҩуан ашаҳаҭцәа. Аҳагба итәқәа иара
идгылеит, ҳәарас иаҭахузеи. Аха ажәа еимаҳкит ҳәа
ҩыџьа дуӡӡа инаргәыдҵаны излоушьрызеи?!
Асааҭ ҩба рзы акультура Ҩны аҟны имҩаԥысуан иахьа Кавказ зегьы аҟны имҩаԥырго алахьеиқәра-гәалашәаратә хәылԥазы: амҳаџьырра ирызкны. Амҩаԥгаҩ Анзор Мықәбагьы, ахцәажәаҩ
Иура Аргәынгьы, ақәгыларақәа зегьгьы уҳәа даара
угәы ҿнакаартә алахьеиқәра рыҵаны имҩаԥысуан.
Ашәаҳәаҩ Нора Чамагәуаԥҳа иналыгӡаз «Неишьа
ҳамам», ашьҭахьҟа «Ҳааины ҳаҟоуп! Зыхьыӡҵаны иаақәгылаз ансамбль еиднакылон, иахьа Аԥсны иааны еибашьуа аҳәаанхыҵ: аԥсуаа, аедыгьқәа,
аҟабардақәа, абазақәа, ауаԥсқәа… Урҭ рықәгылара
акыраамҭа игыланы иазеинырҟьон. Ҳалабжышқәа
ҳҿажжы ҳтәан зегьы. Иџьоушьаша, абриаҩыза
аамҭазы, Никәала Кәыҵниеи сареи ҳшихьынҳалаз,
Владимир Басариа ацәа сакит, иҳәан, дындәылҵны
дцеит.
Ҩажәак еихысҳәаалоит. Акомпозитор Зураб Малиа имаҷны ашәақәа аԥиҵахьеит, аха иаԥиҵаз ахааназы иҟоуп. «Риҵазы ашәа», амҳаџьырцәа ирызкны
иахьа инарыгӡаз «Неишьа ҳамам», иара убас Аԥсны
азы иҭахаз, уи иԥазаҵә изку ашәа.
Пушкин дуӡӡагьы жәабаҟа жәеинраала ракәхап
адунеи дазырдырыз…
Ахәылбыҽха, Гиви Агрбеи сареи ҳҭаацәа ҳаманы,
Борис Гәыргәлиа иԥҳәыс Нели Чычԥҳа лабрааҿы дааит ҳәа ҳаҳан, ҳцаны ҳлыдышшылеит лыҷкәын Аб301

загә Гәыргәлиа дахьҭахаз азы. Ҳарҭ уи, хыхь џьара
ишаҳҳәахьоу еиԥш, Аҟәа ҳшыҟазгьы, ҳнеины алабжыш ҳазиқәымҭәаӡеит…
Маи 22. Иахьа ашьжьымҭан сшышьҭаз ҳаԥшәма Соломон Саникиӡе иԥҳәыс луаруарбжьы геит.
Жьымжәак зҿаз аӡахәа шьыҵәра хәыҷы, смаҭа Анри
Кристинеи ирцәыхҵәазар акәхап, ҵаҟа иахькаршәыз сырбо аума лҿыҵҳәацәон. Саргьы ахәыҷқәа
срықәҵәҟьеит, даргьы ацәыуара иалагеит. Ран дгылан даннеигьы, ҩаԥхьа илырҿыцит аԥшәма ԥҳәыс.
Нас сааи саазлыҵҟьеит, аҳәса бааԥсқәа реиԥш
сшәиуагьы сҿаасхеит: «…Аԥсуаа ҳазҭагылоу аҩыза
ақырҭқәагьы шәҭагыло аамҭа збааит! Аԥсуаа ҳақалақь Аҟәа ҳшалахысуа еиԥш, шәықалақь Қарҭ шәалахысуа аамҭа жәбааит!..»
Нас ларгьы илцәымӷымхакәа дыҟам, хырқьиара хыхь дхалеит, аха сара иаҳагьы сыҽсырцәгьеит…
Ианшәоз – исыхьчеит, уажәшьҭа ҳдәылганы ҳаҟазаргьы рҭахуп, аха иааг!..
Сгәааны сыҟамзи, сҽааилаҳәаны сындәылҵны
сцеит. Апресс-центр аҟны Павел Аӡынбеи Игор
Гәыргәлиеи срықәшәан, уаҟатәи аҭагылазаашьа
иахьалацәажәоз, иаҳагьы сгәы снархьит… Агаҿахь
сцаны схала сшынеиҩеиуаз, схы иҭамкәа иаалырҟьаны изҩит абри ажәеинраала: «Аибашьра зегь
аанарԥшит». Маҷкгьы сыԥсы ааивызгазшәа збеит.
Апоезиа – сыԥсҿыхга!
Маи 23. Ашьжьымҭан, ҳаибашьҩы ҟаимаҭ Ҭемыр Жанаа иан Еҭери Коӷониаԥҳа аҩны дааины
иҳалҳәон: иацы Арӡынба иани лареи еибабан, еицәажәозаарын, иагьлалҳәеит уи лыҷкәын игәалаҟарақәа мыцхәы ишыбзиоу, лассы аусқәа зегьы маншәалахараны ишыҟоу…
Аҳәса ауахәамахь ицон, мҽышами, саргьы срыццеит. Аб Басариан дыҟаӡамызт. Ҳахьыныҩналоз ацәашьқәа аахәаны: ҳашьцәа, ҳамаҳәцәа,
ҳаҳәшьаԥацәа уҳәа Анцәа ду даҳзырхылаԥшрацы,
302

ҳадгьыл ахы иақәиҭхаразы, ҳгәы ҳҭаныҳәаны, хыхь
иҟоу ҳиашьапкуа, урҭ ххаӡа иаркны ҳаагылеит. Уаҟа
ауаа рацәаҩын. Анцәа иан Мариа, Анцәа ду, Иссус
Христос ирымҵаматанеиуан зегьы. Иссирны ирхиоуп ари Гәдоуҭатәи ауахәама. Анцәа ду ишьапкуа
ирҳәоз, акыраамҭа сатҟәаны сгылан, сҩызцәа анцозҳәагьы аасымбаӡеит.
Сандәылҵ, иаасгәалашәеит Сергеи Есенин Қарҭ
ихьыз. Уи анышәынҭрахь иргоз кәыбак дашьҭаланы хараӡа дцазаап. Дыздыруаз Пиотр Чагин даниқәшәа: «Иҟоуҵозеи, уара, иужуа дызусҭада?» –
ҳәа уи дизҵааит. «Аӡәгьы, амузыка сгәы иахәаны,
исымбаӡакәа абранӡагьы саанагеит!» – иҳәазаап
апоет.
Анцәа ду саҭоумҵан иҟасҵаз аиҿырԥшразы!
Ашьыбжьышьҭахь Рушьни Џьапуеи сареи Бомбораҟа ҳцеит. Уи иабхәында Заканбеи Лакоба стол
бзиак ҳазирхиан, абырсааҭк иадамхаргьы маҷк ҳгәы
ааҳхаиршҭит.
Ҳанаауаз, аихамҩа ҳахьаангылаз, адәыӷба шааиуаз аабеит. Амашинист Алик Аргәын иакәзаарын,
ҳара салам иаҳҭеит, иара адәыӷба ҳзааникылан, Гәдоуҭа, ҳара ҳамҩахыҵырҭа аҟынӡа ҳааигеит… Анцәа
ду ҳрыцҳашьа!..
Маи 24. Иахьагьы Џьусҭан Ҳагба иус иахәаԥшуан.
Иара ҳаизыӡырҩит. Ҩыџьа Аԥсны ахьчацәа Азамаҭ
Амҷбеи Гена Чкоки зхишьааз ҳәа акы ыҟаӡамкәа,
аҳәахәдеиԥш илыбжьаӡ ицеит. Ижәны сыҟан, изыхсырҟьаз ҳәа акгьы сыздыруам, иҳәеит.
Ибзиан дцәажәеит апрокурор – ахарадҵаҩы
Хьырсон Дашелиа. Ирхааны дцәажәеит адукат – ахьчаҩ Александр Гобечиагьы.
Апрокурор ашьра иқәымҵакәа жәохә шықәса
ахиҳәаз, азал аҟны итәаз аибашьцәа, Есма Арышԥҳа
хадас дызмаз, оума ҟарҵеит…
Амҩан исарҳәон: Аҟәа, амилициа рыҟны аус
зуаз аԥсыуа ҷкәынак дыкны иан дшаалыхшаз деи303

лыхны, анышә идыржуазаарын. Дара наҟ-ааҟ ажра
ихықәтәаланы ашампанҩы ржәуан, рҳәеит, ихыччо, аԥсуаа зегьы абасоуп ҳамаҵ шыдҳаруа ҳәаны.
Нас аҵыхәтәан, аӡәы дицҵаны ддәықәырҵеит:
уцаны уԥҳәыс даага, ари иуҳаржыз ажра дҭарианы,
днеимда-ааимдо амш лылаагоит ҳәа иаҳәаны. Ари
амыждаӡа аҩны дахьааиз, есиҟаиҵалакгьы, иԥҳәыс
диманы дыбналазаап, аха дабанцаӡагәышьоз... Уаҳа
иҟаӡам хаҵагь-ԥҳәысгьы…
Маи 25. Аӡбаҩцәа Едуард Агрба, Елена Горпиенко,
сара акабинет аҟны ҳхы еилакны ҳтәоуп. Изакәытә
усузеи схы назласҵаз. Акәты зымшьыц ауаҩы –
ауаҩы ишьразы сгылар акәхеит. Амҷбеи Чкоки
злахәыз архәҭа иаха Ешыра иҭыҵны иаан, амилициеи аӡбаҩцәеи ирықәларц иалаган, цәгьамыждарыла иааныркылеит, рҳәеит. Изыхирҟьаз ҳәа акгьы
ыҟаӡамкәа, ҩыџьа ауаа зшьыз аҷкәын дузыхьчоума?
Ҩыџьа иара ишьит, ҳара иара даҳшьыр акәхеит…
Аԥсны зҭагылоу аӡәы дазымхәыцитеи!..
Ҳаштәаз, Аҟәа ианақәлоз аахыс зыӡбахә ыҟамыз,
Едик иашьа иԥа Џьон Агрба, Қәҭешь дҭакуп ҳәа иааны иарҳәеит. Едик, сара уаанӡагьы игәасҭахьан, сара
дысҩызоуп, уаҩ гәыԥшқак иоуп. Иаҳаз изымчҳакәа
аҵәыуара даналага, саргьы акьыжыҳәа илеимасҭәеит. Ари збоз Елена Александр-иԥҳагьы ус дыԥшуа
дыҟахызма – лылабжышқәа еиқәҳәаланы рҿылархеит. Акьыжыҳәа ҳҵәыуа ҳшеилатәаз, аӡбаҩ Заур
Барцыц дааҩналан: «Абас аума уара ацәгьауҩы иус
шышәыӡбо?!» – иҳәан, дындәылҵны дцеит.
Маи 26. Иахьатәи амш даараӡа ихьанҭан. Акы:
ақырҭқәа рхьыԥшымра иамшныҳәан. Ҩба: Ҭебердантәи Тҟәарчалҟа ицоз ҳҳаирплан карыжьит. Иҭаз
фатәызу, бџьарзу ҳаздыруам. Иҳаздыруам иҭахаз
зусҭқәогьы. Иахьа Џьусҭан Ҳагба иқәаҳҵаз ашьра
рылаҳҳәеит. Ар хыҵны, амилициа хыҵны… оуман
иҟаз. Чкок иан лыҷкәын ипатреҭ ду ҟаҵаны аԥхьа
дааины дгылеит. Едуард Агрба рацәак дамыԥхьац304

кәа, ахара здыз изы апрокурор ииҳәаз иадгыланы
иҟаҵаз џьшьа, иршьыз иашьа дыҳәҳәан ддәылҟьеит.
Аб, рыцҳа, дшәаны уи иԥа дишьҭалеит. Амилициа
ҭәны ишгылазгьы аӡбаҩ дадырԥхьомызт. Есиҟаиҵалакгьы, ианамуӡа иркьаҿны, даԥхьаны даналга –
илеиқәда ицеит зегьы. Ашьра зқәырҵаз Џьусҭан
Ҳагба цәгьалаҵәҟьа иныԥшит. Амилициа ҳрыманы
ҵаҟа ианылбаа, Чкок иан абас лыбжьы наҳақәлыргеит: «Шәыԥсы ҳфеит, рыцҳа, шәаргьы!».
– Уажәыҵәҟьа, иҟаз умбои, уаҳа ԥсыхәа ыҟамызт.
Фымыз рыҩнуҵҟала, еилгарак ҟалар, Аԥсны Иреиҳаӡоу Апезидиум аҟны иахьахәаԥшуа В. Г. Арӡынба
уи дыдиршьып ҳәа сыҟам! – иҳәеит аӡбаҩ. Уи аҩыза
иацгьы иҳаиҳәахьан, мамзар сара уи аус снапы аҵазыҩӡомызт.
Ашьыбжьышҭахь Гәдоуҭа нырцә иҭахаз аҵеицәа ргәалашәара иазкны алахьеиқәратә еиԥылара
ыҟан акультуратә хан аҟны. Иҭахаз ҳаҷкәынцәа
рпатреҭқәа шәҭыла иҭалаҳаны, ацәашьқәа аркны, агәыҭшьаагажәеи алахьеиқәратә ашәақәеи
еибаԥсахуа, ссиршәа еиҿылкааит уи амҩаԥгаҩ
Гәыгәыца Џьыкырԥҳа. Сара уи ажәа ансылҭа,
ажәеинраала «Абжьыуаа рыҷкәынцәа» салагаанӡа
абас ҿаасҭит: – Иахьатәи аибашьра ҟалаӡомызт
амҳаџьырра ҟамлазҭгьы. Изыхҟьазеи амҳаџьырра? Аԥсуаа ҳаидгылара!
Абриаҟара аҽзарххозеи иахьа Аԥсны аибашьра?
Аԥсуаа ҳаидгылара. Гагра – ҳаидгылан, ахы
иақәиҭаҳтәит. Аҟәа ҳаидымгылазт – иахьагьы аӷа
икуп.
Аӡәы атанк ганы аҩны иҵәахит, аӡәы абџьар иманы дыбналеит, аӡәы иԥа дыкны Шәача дтәоуп. Аибашьра аилгара иазыԥшуп зегьы. Нас иааны ҩаԥхьа
Аԥсны аҭира иалагозар акәхап…
«Саразаҵәык сагхеит ҳәа иабаԥырхагоу?!» – иҳәеит аӡәы. Аха ус зықьҩык ианырҳәалак ишԥаҟалои?
Саҭамзааит, аха схатәы сымҳәаргьы ауам. Мыз305

кы аԥхьа Кәтол сашьа дҭахеит. Ҩыџьа днаганы ҳани
ҳаби рывараҿы дыржит. Убригьы насыԥуп.
Абжьыуаа рыҟны иҟаӡам, ара иҟоу – ауаа рацәа
злахәу аԥсыжрақәа.
Егьи сашьа араҟатәи атанктә батальон аштаб деиҳабын. Ҳашьа данҭаха, ҩынҩежәи ааҩык иҩызцәеи
иареи цаны Ҭоумышь еибашьуеит.
Даара сгәыӷуан сара аибашьра сывсны ицоит ҳәа.
Аха иамуит, ишыжәбо еиԥш!..
Уажәы ахысыбжь гацыԥхьаӡа – схы сҩаханы сӡырҩуеит, сгәы ҭыԥсаауа. Баша имҳәаӡеит апоет: «Ахы
инҭҟьо – раԥхьаӡа ан лгәаҵӷа ҿнаҵәоит, нас ауп уи
лԥа ихы ианҭашәо» ҳәа.
Сара, шәара шәҿаԥхьа саҭамзааит, хҩык смаҭацәа сыманы абра ақырҭуа иҩны ду ауада хәыҷы
сыҩноуп. Аха избоит абџьар шьҭысымхыр шамуа.
Изысҭахузеи исыхьчо ари схы шлаӷәаӷәа: иахьа
нахьхьи, иаанхаз сашьазаҵәы дыршьны, фҩыуаак
ҳазхылҵыз ҳаб иҩны ашә акуазар. Уаҵәы аӷа абра
дааины смаҭацәа ишьуазар?! Лада ҳаҟа, ҩада ҳаҟа –
ҳаидгылароуп зегьы.
Ишәхашәмыршҭын: ауаҩы избалак данҵәыуа –
егьи изблак зыччаӡом.
Убриоуп исзырҩыз абри ажәеинраалагьы: «Абжьыуаа рыҷкәынцәа, агәымшәақәа…»
Маи 27. Аибашьра зегьы-зегьы цәырнагоит. Ада
дычмазаҩхеит. Аихамҩа аусзуҩцәа рхәышәтәырҭахь дызгеит. Акы: уа дыҟан Аҟәатәи уи лҳақьым
Ирма Ақырҭаа; бҩагьы: уаҟатәи аҳақьым хада Шьалуа Гыцба сара мыцхәы пату иқәысҵоит. Ҳахьнеиз
урҭ аҩыџьегь аӡәгьы дҳамбаӡеит. Иаабаз Лыхнаа
рхантәаҩы Игор Лакоба иоуп, уи иоуп иҳазҳәаз сымаҳә Лиова Лакобагьы уа дшышьҭаз. Сымаҳә ҿыц
дышьҭарҵазаап. Лакоба агәыр илашәҵа ҳәа аҳақьым
уи изылиҩаауазгьы наганы, ирдыруаз егьи иакәымзи, Игор Лакоба иларҵозаап. «Арҭ злагаз закәызеи,
306

Анцәа дрықәшәиааитеи!» – иҳәозаап, иаргьы ичҳаны.
Ашьыбжьышьҭахь апресс-центр аҟны сышгылаз,
Кама днеины исалҳәеит ҳавараҿтәи ауада хәыҷы
асолдаҭцәа неины иҩналеит ҳәа. Уи хьаас иҟасҵеит. Ҳара ҳуада уҩнымсыкәа уахь неишьа амаӡам,
насгьы ҳашәқәа акгьы ацаԥха акӡом, еиҳараӡакгьы
бџьарла еибыҭоу ауааи смаҭацәа хәыҷқәа Анрии
Кристинеи ҩнык еицыҩнаҵаны… Аха сара снеиаанӡа адырра зырҭахьаз Гиви Агрба дааны, урҭ рҭыԥ
иқәиҵахьан…
Аҟәантәи иааз џьоукы-џьоукы ҩба-ҩба ҩны нызкылазгьы ыҟоуп. Ҳаԥшәма Соломон Хшыҩҭра,
уажәшьҭа уи ауада уаҳа ишизымыхьчоз аниба, ҳара
ҳнаганы ҳаҩнеиҵеит.
Маи 28. Ашьжьымҭан, саб иашьа иԥа иҷкәын Мираб Бебиа дыхәны дааргеит, рҳәан, ахәышәтәырҭахь
сцеит. Дызбарц сахьыныҩналаз, ишьапы аӡыршы
иӡаагылаз сылаԥш нақәшәеит: ишьацәкьарақәа
амаӡамкәа, инапқәа зегьынџьара абзарбзан аԥҽыхақәа алан, руакгьы ԥҵәан… Иара урҭ акгьы усс
имаӡамызт, лассы дыбзиаханы дахьыхынҳәышаз
акәын дзызхәыцуаз. Уи исеиҳәеит сашьа Славик
иҩызцәеи иареи ишнеиз еиԥш аибашьра ишналагаз, исеиҳәеит сашьеиҵбы Котик иҭахашьагьы.
– Хсаатк рыла Очамчыра араион ҭаҳарцәуеит, иагьнаҳкылоит аџьаԥҳаны ҳамазар!.. – иҳәеит Мираб
Бебиа уи агәра гаҵәҟьаны.
Ашьыбжьышьҭахь, апресс-центр аҿаԥхьа иҟан,
агуманитартә цхырааразы Тҟәарчалҟа ицоз ақырҭқәа икарыжьыз аурысқәа рҳаирплан аекипаж аҭахара иазкыз амитинг ду. Иара абраҟа даасыдгыланы, абри злазыҩуа акалам сџьыба иҭеиҵеит, иацы
исдырдырыз Швеицариантәи иааз Ҭырқәтәылатәи
аԥсуа Џьынгьыз Кәаӡба. Уи, Аҭаи Цәышба, Семиҳа
Кәаӡба уҳәа Сҭампылаа уаҩы диздыруамызт.
307

Ахәылбыҽха Мирод Гәажәба даасыдгылан,
Дҩузџьа Бабиаа ыҟоуп ҳәа сарҳәеит, иҳәеит, уа саныҟаз. Саргьы сыҟан Дҩузџьа, аха уаҩы дыҟаӡамызт. Иуадаҩуп агәрагара!..
Маи 29. Ҩыџьа аурысқәа агәашә иаалагылан,
Соломон Хшыҩҭра иазҵааит. Урҭ Ростовнтәи иаазаап. Соломон иԥа Қарҭ аресторан деиҳабуп. Хаҵагь ԥҳәысгьы шәықәҵны арахь шәааи, абарҭ аурысқәа Аԥсны аҳәаа шәахыганы шәоурыжьуеит ҳәа
ашәҟәы рзиҩит иани иаби. Аха арҭ уахь џьеи ицап.
Уара уҭахызар уца, сара Аԥсны ааныжьны џьаргьы
сцаӡом, лҳәеит иԥҳәыс…
Саҳәшьаду лыҷкәын Валери Какалиа абжьыуаа
рыҟнытәи дааит. Аштаб ашҟа сыццакит уи дызбоит
ҳәа. Сахьыныҩналаз еикәшаны итәаз даарылҵын,
сгәыдызкыларц зҿаазхаз Валери Какалиа ааиха
имҭакәа, ҳдепутат Очамчыра ҳаштаб аиҳабы Даур
Ҭарба сааигәыдиҳәҳәаланы саагәыдикылеит: «Иҭабуп, уажәеинраала ҟаимаҭ «Абжьыуаа рыҷкәынцәа»
азы!..»
Валери Какалиеи сареи рацәак еибаҳҳәаз ҳәа
акгьы ыҟам, зегьы икәшаны дыркит, нас дрыманы
крыфара ицеит.
Аштаб аҟны иахьа сара еилыскааз иҽеиу ҳәа акгьы ыҟам: амафиақәа иаҳа-иаҳа аҽырӷәӷәара ишаҿу,
аибашьраҟны аиааира ишаԥырхагоу, аибашьра шаҟа
еилымго аҟара дара ишырзеиӷьу…
Сара ахәыҷы сиҩызоуп: акада акгьы сыздырӡом –
Аԥсны ахақәиҭра!
Маи 30. Никәала Кәыҵниеи сареи Аҟәа ҳаигәылацәан. Иахьа ҳаибабон. Уажәы ҳаҩны иааит иԥҳәыси
иареи. Ҳахьеицәажәоз иҳаиҳәон. Агоспиталь аҟны
Аҭаратә Кәыҵниак дыхәны даарган, иҳәон, иҳәеит.
Аҳәыс ԥшқа игәыдкыланы дшааиуаз аснариад аниааха, аҳәыс ашьит иара уи дахьчазаап.
Ҳаԥхьа Амра дынҭыҵцыԥхьаӡа жәабжьык-жәабжьык аалгоит, ибзиоу, ҳәарас иаҭахузеи. Саб игәы
308

аласырӷәӷәоит ҳәа акәхап. Лаҭаҟа гәыԥҩык аԥсуа
еибашьцәа цоит уаҵәы, аҳаирплан ԥырратәы амҩа
дрыцқьаразы, рҳәеит, лҳәеит.
Маи 31. Иахьа – ааԥын аҵыхәтәантәи амш. Сара
еснагь ааԥын ааира сгәырӷьаҵәа саԥылон. Сынтәа
уи анааизгьы сымбаӡеит, исмаҳаӡеит мыцхәы
сзыҿҳәараз аԥсаа рыбжьгьы, исымбаӡеит аеҵәара
ссиргьы, ашәҭ быбышгьы… Зегьы агәы иаҳауазароуп, зегьы агәы иабозароуп. Ҳагәнаҳа рзымгааит ҳара
абас ҳагәқәа ҭшьааны, еиҵарӷәӷәа изку аибашьра
хлымӡаах ҳҭазыргылаз!..
Иахьа Валери Какалиа исеиҳәон Абжьыуаа рыҟны амафиа ҳәа оума ҟаланы ишыҟоу. Абжьыуаа зегьы ибзианы изқәыбаауа Аныуаа рхәы хәмиллонк
ҳәа ирҭизаап ҳара ҳтәқәа. Хынтә ирҭиихьеит, иҳәеит. Лабрагьы… Нас ҳаибашьцәа рыцҳақәа рхы-рыԥсы нақәҵо аҿыхра иаҿуп, иаҿуп…
Ииун 1. Очамчыра араион аоппозица зегьы аҟны,
иахьа инеиԥыкыланы ҳаӷацәа ажәыларақәа ирылагеит. Еиҳараӡакгьы Тамшь, Чаарқыҭ, Лабра, Мықә.
Сзыԥхьаз адырраҭарақәа даараӡа угәы карыжьратәы
иҟоуп.
Мирод Гәажәба даҿын: урҭ Ҭырқәтәылаҟа иахьцаз, иҟарҵаз атәы Владислав Арӡынба иаҳәара
ишаҿыз џьоукы ҩналазаарын. Иара даараӡа имырххаӡакәа, дрықәгәамҵны драцәажәазаап, дрықәгәамҵны акәым – ирџьбарангьы. Уи гәык-ԥсыкала
аус ицызуа маҷыҩхеит, зегьы иара имацара идхалеит, дгәамҵуагьы далагеит. Угәамҵып, Москвеи
Қарҭи иахьа ирҳәо уаҵәы ианырымҳәо аамҭазы.
Ииун 2. Аԥшьдәны иахыҵны ицаз қырҭуак, аӡәы
аҳәаа дахыжьны, иҩны дааишьҭит ахсаала иҭаны. Дахьааиз ҳара ҳтәқәа дааныркылеит. Ихсаала
инықәныҟәаны, анышә аажны иҩны аҵаҟа ааимырдазар, жәашықәса изхашаз афатәи абџьари мазеины ишьҭан. Омашәа иубаша: еикәарҳәны, имазеины иҟан, рҳәеит, ақырҭкәа рбираҟқәагьы акымкәа,
309

ҩбамкәа… Иара убарҭ рҩызцәаҵәҟьа амазеиқәа
ыҟан Абгархықә ақыҭангьы…
Араҟатәи ақырҭқәа аибашьра ҟалараны ишыҟаз
рдыруазаарын, убама?!
Гәдоу нырцә иааныркылеит ҩыџьа аишьцәа. Урҭ
гәҩарас ирымазаарын, иагьиашахеит. Ҳаӷацәа маӡала адырра рырҭозаарын. Аишьцәа руаӡәы Владислав
Арӡынбеи Константин Озгани сшьрацы адҵа сыман, иҳәеит.
Ииун 3. Сабхәында иус аҵыхәала Ваниа Гәымбеи сареи Сергеи Бганба ишҟа ҳцон. Амҩан абасгьы
сеиҳәеит: «Ҳгәыла ӡбаҩык дыҟан, абри сара сеиԥш. Зԥа дҭакыз аб дааԥхьаны ус еиҳәеит: ацәыӡ
зауз дмашшуа, ицҭаку иҩыза диҿамгыло, аобкомаа акы рымҳәо, нас аԥара ааганы сара исуҭозар
уԥа доусыжьуеит ҳәа…»
Убри аҩыза аус азы акәын аӡбаҩ Ваниа Гәымбагьы саргьы уажәы Аԥсны апрокурор ишҟа ҳазцозгьы.
Ари ажәабжь исгәаланаршәоит исаҳахьаз даҽа
хҭыскгьы.
Аимара, Рушьни Џьапуа иҩны ахыб анақәтта,
уи иааҭахыз зегьы аадгаланы, ауааҳә ҟаиҵеит. Иан
Сқәрина дықәгьежьааны зегь рыцыԥхьаӡа акәытқәа
лшьит, афатә ссирны иҟалҵеит, усҟан зегьы рыԥсы
рыламзи! Ахыбра иаҿыз ауааҳәгьы: «Аҟауар ҳарки,
Рушьни! Ажьаҳәа абаҟоу, Рушьни? Аҵәымӷ абаҟоу,
Рушьни? Аҵәымӷ ҳзааги, Рушьни! – ҳәа ԥсгаха ааирымҭаӡо иалагазаап. Џьынџьал Шугьан уаҳа наизымчҳакәа: «Уара, арҭқәа зегьы-зегьы Рушьни
изыҟаҵозҭгьы, асҟаҩык уааҳә ҳаизигозма?!» – иҳәазаап.
Иахьа Очамчыра рштаб аҟны ҳахьааз, аҵарауааи ашәҟәыҩҩцәеи инадыркны ԥыҭҩык анеиза,
аԥсышәала амзақәа рыхьыӡқәа аацәырызган, сара
свариант шьақәҳарӷәӷәеит:
Чыдлан – ианвар;
310

Мзарҩы – февраль;
Хәажәкын – март;
Мшаԥы – апрель;
Лаҵан – маи;
Шьхацан – ииун;
Кәыркәа – ииуль;
Нанҳәа – авгәыст,
Цәыббра – сентиабр;
Абҵара – актиабр;
Ԥхынҷкәын – ноиабр;
Қьырса – декабр.
Ииун 4. Иацы, Американтәи дааны, Платон Харчлаа анцәахаҵара иазкны алекциа даԥхьон, аха
сара сахьақәымшәаз сгәы иалоуп. Сара еснагь сгәаҟгәаҟуа акы сашьҭоуп усгьы.
Иахьагьы сабхәында иус ҳашьҭан. Уи аԥҳәыс ҳәа
аҭҟьа димоуп. Сергеи Шамба иҟны дцаны диҳәан,
аӡбаҩ Ваниа Гәымба ишҟа ддәықәылҵеит.
Никәала Кәыҵниеи сареи Золотои Берег аиԥылара ахьыҟаз ҳцаразы автобус ҳҭалеит, ҳҭаацәа ҳаманы. Ансамбль «Аиааира» анапхгаҩы Кәасҭа Ченгелиа, уара уцозар сара сцаӡом ҳәа Анатоли Алҭеиба дааи дааизыҵҟьан, аха уи данҭыҵ, иара ихаҭа
дынҭыҵны дцеит. Рнапхгаҩы данҭыҵ, аӷьырак
ашәаҳәаҩцәагьы ицҭыҵит. Ҳарҭ ари аҩыза анааба,
иаҳцәымыӷхан, ҳанҭыҵны ҳцеит. Анатоли Алҭеиба ҷкәына еинаалоуп, иԥшнуп, агитара ианҵаны
ихатәы ашәақәа иҳәоит ицәгьамкәа, ибжьы хаауп…
Еҳ, Кәасҭа, Кәасҭа?! Џьоукы-џьоукы аԥсуаа абас
ҳаҟоуп азоуп, иахьа аӷа дбылдаҳәы-дыблачо ҳаҳҭнықалақь Аҟәа дзалоу!..
Ииун 5. Иахьа абжьыуаа зегьы Гәдоуҭатәи акультуратә Ҩны аҟны еизеит. Иааит Гагрантәи, Пицундатәи, Гьечрыԥшьтәи, Цандрыԥшьынтәи… Ари
аизара еиҿкааҩыс иамаз Игор Гәыргәлиеи Павел
Аӡынбеи ракәын. Ибзианы иҟарҵеит. Амала, аиҿкаара рцәагхеит. Изҭахыз апризидиум аҟны днеины
311

дтәон, иаазҭахыз днеины дцәажәон, Аԥсны ахьаа
акәымкәа доусы иара ихьаа иҳәон, амикрофонҵәҟьа
ыҟамызт, ирҳәоз уаҩы иаҳауамызт, уажәы-уажәы
ауаа еилалон, иагын иаартны ацәажәара…
Иахьа абжьыуаа ҳқыҭақәа аӷа абылра данаҿу
аамҭазы, ҳзықәгылоу адгьыл анбылуа аамҭазы, аҟазаареи аҟамзаареи ррахәыц ҳанықәгылоу аамҭазы, арҵәааҳәа ианыҳәҳәатәу аамҭазы, ижәарҟазо
сааҭк-сааҭк «рбаҩхатәра ду» аадырԥшуан џьоукы…
«…Гагра ицаны ҩба-ҩба, хԥа-хԥа ҩынқәа ааныркылеит ус аҟаҵара зыхәҭамыз, аибашьралҩа
зԥынҵа иҭамсыз Ламиақәак, Адлеибақәак, Ҷкадуақәак…» – абас ихтны зажәа ахы зкыз аӡәызаҵәык
иоуп, Аԥсны аҩнуҵҟатәи аусқәа рминистр ихаҭыԥуаҩ Ингьиштер Нарманиа.
Аибашьра ианалагаз инаркны Урыстәылаҟа ицаны иҟоу џьоукгьы, мрашыра рымбаӡацкәа, Аԥсназы атәыла шдырбго ҳдырбарц рҭахызшәа, раҳәақәа
авырвыр ирҟьон аҽны иааны, зегьы иахьырбарҭаз
апризидиум аԥхьа игыланы.
Сара зегь реиҳа хьаа дус исымоу: Мықә ашҭа иазымкуа абжьыуаа реизара имҩаԥысуаз, иахьа акультура Ҩны иҩнацаланы Гәдоуҭа иахьымҩаԥаагоз
аӡәгьы хыс иахьыҟаимҵаз ауп…
Ҿымҭӡакәа, зегьы-зегьы чҳауа итәаны иӡырыҩуаз ҳаибашьцәа ракәын, рыцҳа…
Ииун 6. Ашьжьымҭан Соломон Хшыҩҭра алаанда
иалагылаз аца-ҵла ахәыҷқәа шықәыз ибеит.
– Аа-аат, изакәызеи иҟашәҵо, сыцагьы шәфо,
саандагьы еихашәырҟәо, ишәсырбап сара!.. – ҳәа
иҿыҵашәоз ҳәо урҭ днарыҵагылон аамҭазы, настәи
архәара даавшәаны, дабџьарԥсараха еибашьҩык
иҿааихеит.
– Шәара, Анцәа ииныҳәаша, схәыҷыҷақәа, –
абырсааҭк иажәа ааирҳәит Соломо Хшыҩҭра –
шәкаҳар ҳәа сшәоит, акафара анышәҭаху, даду Соломон акьыба ҳҭахуп шәҳәар, иааганы сара ишәзаҵа312

смыргылои, шәара сыԥсаҩыҭкаарақәа! Зегьы-зегьы
ззаҳҭаху шәара шәзы ауми, сара аҭаҳмадажә џьаракыр изгоума?!.
Иахьа Владислав Арӡынба Москвантәи дасит, аурысқәеи ақырҭқәеи лассы аиқәшаҳаҭразы ашәҟәқәа
рнапы рыҵарҩыр ҟалап, Аҩадатәи Кавказтәи ареспубликақәа рнапхгаҩцәа ргәырҽанҵатәуп, шәарҭ
шәҽырмазеины шәыҟазароуп ҳәа.
Арахь Лоҭи Қобалиа ир иманы Гал дтәоуп, рҳәеит.
Уаанӡа уи Гәдоуҭа дааны Сулҭан Сосналиеви иареи
еицәажәахьан… Иаанагозеи арҭқәа зегьы? Иаҳзыԥшузеишь, анаџьалбеит?!
Ииун 7. Аҭагылазаашьа даараӡа ихьанҭоуп. Ари
амза жәохә рзын ақырҭқәеи аурысқәеи наҟ-ааҟтәи
реимадаразы аиқәшаҳаҭра рнапы аҵарыҩраны иҟоуп. Уаҟа аҳәаақәа инадыркны зегьы арбоуп. Ҳусқәа
цәгьахоит.
Иаха ҳаӷацәа Тҟәарчал бжьыснариадк аларыжьит,
рҳәеит. Иԥыххаау рацәоуп, дшьуп жәохә шықәса
зхыҵуа Ԥимԥиа ҷкәынак. Уи аҭакс ҳара ҳтәқәа Аҟәа
бжьшәы снариад аларыжьит, рҳәеит. Ирацәаҩуп
ихәугьы, ишьугьы. Уи ауп Қарҭынтәи Шеварднаӡеи
Ҟарҟарашвили аазгазгьы.
Шьыбжьон акаҳуа шәҳаржәуеит ҳәа аҩныҟа иаагеит очамчыраа ҳаҷкәынцәа: Игор Гәыргәлиа, Валери Какалиа, Анатоли Берзениа… Ажәытәан какал
ҳкып анырҳәоз – ацә лкажьны ирзыршьуан. Уажәы
ҳраион ду анапхгара акаҳуа ҳәа имҩахааган – адагьы акгьы ҳамаӡам. Ҳаԥшәма Соломон Хшыҩҭра
иҟны сахьылбааз, иҳамаз ахәыҷы иацы аурысқәеи
сареи иаажәит, иҳәеит. Урҭгьы сгәы рыхшәеит:
идзыржәыз итәуп. Нас, иԥҳәыс есиҟалҵалакгьы
еизыркәкәаны, ҩба-ҩба фырџьан ҳаӡаратәы акы
сзылыԥшааит. Снаҩысҵәҟьа Радион Бигәаа иҩны
аҩы еиқәырҭәоит, аха…
Акаҳуа ахьыржәуаз Валери Какалиа иҳаиҳәон: «…
Ҷлоу, Жора Сангәлиа иқьаф бзиа иҟаҵаны, ишьапқәа
313

шиашоу иргыло ашәшьыра дахьааҵалаз, зԥа иҭахаз
ԥҳәыс рыцҳак ус ҿаалҭит: «Нан, Жора! Ари лахьхьынӡа илеиуа ужакьа замумхуазеи?» «Ҳаӷа ишьа
кәапеик азна сымжәыкәа иамсхуам, ди!» – лаҭеикит
уи, иаархаҵәҟьаны аҭак ҟасҵеит ҳәа ижәҩахырқәа
ҩырҭрыс-ҩырҭрысны. «Ишьа злоужәуазеи, нан,
иара арахь даауам, уара уахь узнеиуам!» – лҳәазаап
уи аԥҳәыс еиҿамсгьы.
Ииун 8. Аҭагылазаашьа иаҳа-иаҳа ихьанҭахоит.
Абжьыуаа рыҷкәынцәа зегьы арахь инхеит. Ҳаирплан зыԥыруам, амҩақәа куп. Аҷкәынцәа, Шәан
хәыҷы ала ҳдәықәлоит, рҳәеит, ҳаибашьуа. Усҟан
ашьха мҩа аакны шәаныуак дтәаргьы иҭаирхоит.
Иаха Афон аснариадқәа аларыжьит. Иԥыххаа
ицаз рацәоуп, ԥсыҭбара ыҟам.
Иахьа ашьыжь ҳалахьқәа еиқәыршьшьы ҳгылан, ажәеи ажәеи шеихаҳҳәаалоз, Рушьни Џьапуа
ҿааиҭит: «…Ҷлоу ашкол аҟны рҵаҩык дҳаман, қырҭшәала акәын усгьы аҵара шаҳҵоз, сҩаиргылан
абас сеиҳәеит: «Хиԥа иуҭахизар – хишықәса зхиҵуа
ашьтуа, ԥшьиба иуҭахызар – ԥшьишьықәса зхиҵуа.
Хәишьықәса изхиҵуа ашьтуа уара иумаӡам, уара
узин сарги хәба сымаӡам, бабаииа!»
«Мықәаагьы дҳаман рҵаҩык, – ҩаԥхьа дналагоит Рушьни, – угыланы абри уаԥхьеишь ҳәа «Абжьас-цәа зшәу» ааганы иаасиркуан. Иара аԥенџьыр
дылагыланы ашьхаҟа дыԥшуан: сара сналагон: «…
Тариел, Дареџьан даасыцымцар ҟалом ҳәа Мықә
ауахәама ихы ақәкны дшааиуаз, Даӷәызааи Ҭахәыцааи ааиԥылан, аҩныҟа дымҩахыргарц иалагеит.
Асас-дахь ибара иазгәышьуаз арҭ аԥшәмацәа, уи
деимакны аибарԥсра аҟнынӡа инеибаго ианалага,
иара дҟәышымзи: шәаанҿас, Мықә ауахәама сақәланы Несҭан Дареџьан даазгоит, нас Даӷәызаа сара
сшәыццоит, Ҭахәыцаа Дареџьан дыжәгап, иҳәеит…»
Сара абас аԥхьара саҿын, ахәыҷқәа ааҟәымҵӡакәа
иччон… Ҳарҵаҩгьы игәы аныԥҵәаӡа даахьаҳәны:
314

«Шәара ахаангьы акы злыҵуа шәакәӡам, уара ибзианы ашәҟәы уаԥхьоит, хәба!» – ҳәа наҳаиҳәоит…
Ииун 9. Иахьатәи амшгьы сабхәында иус ала
напы асыркит. Анаџьалбеит, уанҭало шаҟа иҭбааузеи абахҭа ашә, шаҟа иҭшәоузеи уи уанҭыҵуагьы.
Иреиҳаӡоу аӡбарҭаҟны Борис Ҭыжәбагьы саргьы
ҳаицнеит. Уа иҟан Заур Барцыц, Едуард Агрба, Иван
Гәымба – ҳара ҳус змоу. Ҳара дара ҳарцәыԥхашьоит,
дара – ҳара. Борис Ҭыжәба дҩагылан: Ԥсыхәак амазар Ҭыжәаа ҳажәла зырԥхашьаз абарҭ аҩыџьегьы
афронт аҟны иҭахартә ҳзыҟашәҵа!» – иҳәеит.
«Сара сабхәында изын, иахьарнахысгьы шьаҿак
ҟасҵом, иагьыҟасҵомызт уаанӡагьы, иани иаби рыцҳасшьоит акәымзар?!» – сҳәеит.
Аӡбаҩцәа ахҩыкгьы неидтәалан, аус змаз Иван
Гәымба даҽа зныкгьы изыӡырҩны, аус рыӡбеит…
Сара стәы доурышьҭуа, амала, егьырҭ аниҿагыла.
Ашьыбжьышьҭахь Гәдоуҭа иааит Урыстәыла адәныҟатәи аусқәа рминистр Андреи Козырев ибызцәа
ицны. Раԥхьаӡа уи Шеварднаӡе иҟны дыҟан, уажәы
Арӡынбеи иареи еицәажәон.
Ельцини Шеварднаӡеи абас еидызҳәалаз иа­хыр­
ҳәаара рзымдыруа аҷкәынцәа шеицәажәоз, Аӡыҩбжьатәи Ақсент Кациа дааҳадгылан, абас иҳәеит:
– Ҳара ҳаҟны цәгьамзар бзиа ҟазымҵоз ҩыџьа,
аижәлантәқәа ааизан, еиԥырыргарц иалагеит, аха
уаҳа умԥсит, иамуит, иамуҵәҟьеит. Уаҳа ԥсыхәа
анырзамҭаӡа, бырг бзиак дыҟан, ицаны ианиазҵаа,
абас реиҳәеит: «Шәырҟәаҵ, дад, уи акгьы злымҵуа
усуп, избанзар, урҭ аҩыџьегьы аҽада амш еицаларгон, кеибажьшьа рымаӡам!..».
Ахәылбыҽха Мгәыӡырхәа игылоу ҳархәҭаҟны
ҳцаны ҳақәгылон. Ҩынтә садырԥхьеит сажәеинраала «Аҭак. Анатоли Алҭеиба иашәақәа бзианы ирыдыркылон. Сара исгәамԥхаӡеит: ибжьы ухнахратәы
иҟам, иашәақәа рмелодиақәагьы убас, урҭ ирыциҵаз
ажәақәа ахьсаҳауаз – схы ларҟәны стәан. Иџьоушьа315

ша ҳаибашьцәа ибзианы ирыдыркылон: гьамала
иахьеиҟароу азы акәхап.
Насгьы абжьыуаа рыҟнытә иааз аоператор Роман Қаџьаиагьы диман дцан, ихы инаркны ишьапаҟынӡа иқәгылара зегьы иҭирхит…
Сара уажәы-уажәы напеинҟьарала ишысԥылозгьы, знызаҵәык иадамхаргьы, уи икамера ахы џьара
инасықәимкит… Сгәы иалоуп!..
Ииун 10. Санхәыҷыз, санду рыцҳа, Маииа Габлиаԥҳа, Иасҭа Қрысҭа итәы аацәырылгон.: «…Уи 1950
шықәса раахыс даауам, аха 2000 рҟынӡагьы инеигом. Хымԥада дшаауаз реиҳәеит иԥсы ҭаланы данцоз. Иаара анааигәахо аамҭазы, раԥхьа ашьхыцқәа
анҵәара иалагоит, аԥшқа аира иаҟәыҵуеит, аҳауа аҽаԥсахуеит, аӡхыҵрақәеи, адгьылҵысрақәеи,
амашәырқәеи рацәахоит, ауаа ҷанҷаны еибакны
рыблақәа ҭибахуа иалагоит… Аԥсрақәа рацәахоит.
Мҽеиқәас иааҟоу рыла адунеи арыцқьоит ҳазшаз
Анцәа ду. Убри аҟнытә еснагь ауаҩы изын абзиа
ахьыҟоуҵара уашьҭаз, срыцҳами, нан?!»
Уажәы ҳаазқәылаз, хыхь ишысҳәахьоу еиԥш,
лассы-лассы исгәалашәо салагеит санду рыцҳа
лажәақәа…
Ииун 11. Аԥсны аҭагылазаашьа иаҳа-иаҳа иуадаҩхоит. Иаҳа-иаҳа рымч дырӷәӷәоит, иаҳа-иаҳагьы аԥсуаа рзын ирҿыҵашәогьы рҳәоит аамҭалатәи
Аҟәатәи аиҳабыра. Иаҳа-иаҳагьы рыҽдырӷәӷәоит Абжьыуаа рҿтәи аибашьрақәагьы. Есуаха ҳара
ҳтәқәа аӡәы-ҩыџьа анырымшьуа ыҟаӡам Ешыратәи
аиҿахысраҟынгьы.
Иацы ашьыбжьышьҭахьгьы Ҭыжәаа рус сашьҭан.
Урҭ са иаазбазар акака дырххоит усгьы. Асҭамыр
Апба иҟны сыҟан, Беслан Барганџьиа Владислав
Арӡынба ииҭаз ашәҟәы уаҩҵас даҳзахаҵгыларазы.
Арӡынбагьы абыржәы ҳара ҳада ус имам: Аҩрык еибашьуан, аӡәы аҽада дырзадгомызт, рҳәеит.
316

Иахьа Борис Ҭыжәбеи сареи мчыла Ҷыҷыкәа Жьиба акаҳуахьы ҳнеиԥхьеит. Астол ҳахьынахатәаз, Енвер Ажьибеи Енвер Арџьениеи аицәажәара иаҿын.
Анцәа инирцәаша Ҷыҷыкәа Жьиба Гәдоуҭаа ара ҳаарбаны ишнымхо, ачеиџьыказы ишыԥсцәоу, арахь
дара зынӡаск ишымеибашьуа, уҳәа рцәа рхыхуа ҿааиҭит. Борисгьы саргьы анышә еиҩыжааны ҳамазар
еиӷьаҳшьеит. Нас есиҟаҳҵалакгьы ауанҭа ахьшьуа,
иҳадтәалаз аҷкәынцәагьы иҳардырит. Ицәымыӷхеит иаргьы.
Абраҟа исымҳәар ауам. Ҩежәижәаба шықәса
раԥхьа Ҷыҷыкәа Жьибеи сареи хаҵаҩызара џьара еицҳақәшәеит. Аԥсуа стол ссир ҳахатәан ижәуа-ифо. Сара, уа аус злазуаз ала, аредакциахь иганы
Николаи Киут исызиҭ ҳәа, Илиа Бигәаа иҭаца лнапала исзааишьҭыз ашәҟәы абра сџьыба иҭан. Автор
исеиҳәахьан уи зызкызгьы. Усҟан Ҷыҷыкәа Жьиба
Мықә ахәҳахәҭра деиҳабны аус иуан. Иара убра иҟаз
аилахәарақәа ракәын ашәҟәы иаҳәазгьы. Арыжәтә
санаанахәа, рыцҳа, сгәы ааԥшқахан: «Ҳаи, Ҷыҷыкәа
абри сџьыба иҭоу удыруандаз?!» – сҳәеит. Уиакәхеит. Ицәырсымгар ҟалозма. Сгәыдкыла-хыдкыло,
иара убраҟа ешьас сҟаиҵан – ачеиџьыка архиара
иқәшәар ҳәа ушәозу, зегь уа имазеины иҟан усгьы,
ашәҟәы аасымхны игеит…
Илиа Бигәаа, иара иуадаҩыразра дазхәыцны,
сара акгьы сеимҳәеит, аха Николаи Киут акы саанимыжьит… Иарбан исықәнамгоҳәа иҟазгьы?!
Уажәы ҳахьтәаз Ҷыҷыкәа Жьиба ихьыз, иаргьы
ихьымӡӷимшьакәа дыҟам, дзааӡаз Ӷәада иаҳахьаз
лафк аҿааирхеит:
«…Ҩыџьа аишьцәа ыҟан. Ран дычмазаҩны
ацәарҭа даман. Уахынла дзыцәаӡомызт. Уахык,
аишьцәа мцар ада ԥсыхәа ахьамамыз, чарак ашҟа
инарыԥхьеит. Иҟарҵахуаз: агәыла ҷкәын дааганы
дналыддыртәалан, дара ачарахь ицеит. Аҷкәын ҩардаџгьы ауха дтәеит, дтәеит, аха ари аҭакәажә лыб317

жьы уаҳа данамырцәаӡа, иҽааилыхны дналыкәаиан, амш лылеигеит. Уиакәхеит, дылҭаҳәахаа дыцәеит ларгьы. Адырҩаухагьы, аҭакәажә хшыҩцагьы,
лыҷкәынцәа даарысны илкит: иахатәи сырцәага
аҩыза сҭахуп ҳәа. Ицаны ани ргәыла ҩардаџ дааргазар, даҽазны ачарахь шәцаанӡа уи ахәшә аԥшаара
ауам ҳәа реиҳәеит…»
Ииун 12. Иаха ахәылбыҽха Ешыраҟа ахысрақәа
даара ирацәахеит. Владимир Басариеи сареи гаҿала ҳашнеиуаз, ҩыџьа Арышаа рыҷкәынцәа аабан,
ҳахьеицәажәоз даара ҳгәы рышьҭит. Аҟәа иакәыршаны ассир ҟаҵаны иҟоуп, амшын дара иркуп,
ажәҩан дара иркуп, абџьари ари ҳара ҳаҵкыс дара
ирымоуп, нас гашьас иҟашәҵои уара Аԥсны, арахь
уи абжеиҳара дара ианырку аамҭазы? – рҳәеит…
Иахатәи ахысрақәа хьаас ишьҭыхны, зыҷкәынцәа
еибашьуа ҳашәҟәыҩҩцәа: Кәымф Ломиа, Алықьса
Гогәуа, Никәала Кәыҵниа, Владимир Басариа иахьа
ирура рзымдыруа, еидышшыло игылоуп.
Иахьа Едуарда Бабиа иԥҳәыс Рита дицны аҩны
дааит. Ари амчыбжь аҩнуҵҟала ҩаԥхьа иааны, Ада
Џьырхәаҟа даагоит, рҳәеит, аҳәаса ршны аҵәыҵәыра ҟарҵарц азы.
Аԥсҭазаара ҵыхәаԥҵәа амам.
Едуард иаҳәшьаԥҳа Альбина Нодиаԥҳа, иаҳхысыз
амчыбжь азы хаҵа дцазаап. Нас уара Аԥсны хәыҷуп
ҳәала: ана еибашьуеит, ара…
Ашәҟәқәа – сара счымазара, сара схьаа ӷәӷәа.
Аҟәа, аҩны азна ашәҟәы лыԥшаахқәа аӷа ианысцәига инаркны, сара шәҟәык сазхьаԥшып ҳәа сыҟамызт. Аха зегь акоуп, ианызба сзымцеит. Амала,
даараӡа еилысыԥшаауеит, уаанӡеиԥш, сызмыԥхьо
аасхәаӡом. Апоезиаҿы Баграт Шьынқәбеи Рушьбеи
Смыри рышәҟәқәа, апрозаҿы Алықьса Гогәуеи Даур
Занҭариеи рышәҟәқәа. Урҭ сара срыԥхьацыԥхьаӡа,
еснагь акака сырҭоит, исзааигәоуп.
318

Иацы саԥхьаны салгеит апоет, асахьаҭыхҩы Максимилиан Волошин ишәҟәы «Апоет иҩны».
Иахьа аԥхьара салагеит Михаил Пришвин ишәҟәы
«Амшынҵақәа».
Сԥенџьыр анаҩсыҵәҟьа ԥҳәыск лхәыҷы ипҟара
даҿуп, аҵәыуара уаҟәыҵ ҳәа.
Ииун 13. Ашьыжь сгәы сыхьуа сааԥшын, иагьызҩит ариабжьарак сыздыҽырбалоз ажәеинраала
«Агәыӷра мцын». Аха аҩны сдәылҵаанӡа исаҳаит
сзеигәырӷьашазгьы. Иаха, ҩыџьа аерманқәа Гәымсҭа ирны ԥшыхәра ицан, ҳаӷацәа уааҩежәаҩык
инареиҳаны, итәаны ашампанҩы шыржәуаз, инеины аҩны ԥыржәеит, ишааиуаз аснаипер дыркит,
жәибжь автоматгьы рыманы иааит, рҳәеит. Аԥсуа
ерманцәа рфырхаҵара атәы саҳахьан иацы Ешыра
аоппозициа аҟынтә иааз Зураб Ҭыжәба иҟынтәгьы.
Уи еибашьра анаҩсангьы – дагьыҷкәына бзиоуп. Арсҟак аерманқәа идзырҟаҵо уа Ашәыкьарахә ахаҿы
рашьцәа рҽеибаркны иахьынхо акәхап, урҭ рыцхраара рырымҭакәагьы ҟаларым…
Ииун 14. Иахьа жәамыз ҵуеит Аԥсны еибашьуеижьҭеи, Аԥсны рыцҳа!
Ифырхацәоуп аԥсуа ԥырҩцәа Роман Ҭарба, Нодар Самсаниа, Латариа, Ԥкьын. Вертолиотла есуаха
Тҟәарчалҟа, ҵыхла мацара, маӡала абџьар ргоит.
Лаҭа ианазааигәахалак, уи ақырҭқәа ирыми, амотор
ырцәаны аҳауа иалалоит, аха ахьҭа анаслак уи аус
арура цәгьахозаап. Есуаха абас ареисқәа ҟарҵоит,
аҟазаареи аҟамзаареи ррахәыц иқәгыланы.
Иацы ахәылбыҽха иҳалаҩит, абџьар зманы Ҭхьына итәаз авертолиот жәахаҩык ахәцәа аманы Гәдоуҭаҟа иԥрит ҳәа, арахь акгьы мааӡеит. Ҳаӷацәа аихсны икарыжьыма, мцахәыцәа?! Ма, иаҳҳәап, абылтәы
амҵәаны џьара итәама, ашьхарыбжьара иахьыбжьыԥраауаз кыр ианҟьама? Иҭаз зусҭцәада? Изусҭцәазаалакгьы ҳара иаҳтәыми. Иахьа ҩымшуп – хабар
ыҟаӡам…
319

Ииун 15. Ашәҟәыҩҩцәа ҳаиқәшәан, аилацәажәара ҳаман. Аибашьра ҳазлацхрааша ҳаӡбон. Зежәымзар – ҩажәа. Иагьа ҳҳәаргьы, ҳзықәгылоу адгьыл
абылра ишаҿугьы, зегь акоуп, макьана гәыҭӷьаала
аицәажәара ыҟам. Иҟам, избанзар, ҳара ашәҟәыҩҩцәа ҳаҩнуҵҟагьы иҟалеит аԥарарҳацәа, ҩба-ҩба
ҩны нызкылаз, аҭыԥ ԥхақәа ирышьҭалаз, зынӡа
зҽызҵәахыз…
Аизара ашьҭахь Владимир Агрбеи сареи Анатоли Возба аҩныҟа ҳнаиԥхьеит. Астол-еишәа бзиагьы ҳазирхеит. Ҳныҳәаҿақәа зегьы, ҳцәажәарақәа
реиԥш, изызкыз Аԥсны аибашьра акәын. Аха сара
зегь реиҳа исгәаԥхаз игәашә аԥхьа аҩыра ианыз
ауп: «Во дворе ласковая собака».
Ииун 16. Иаха Кама лхәыҷы длыманы дааны дыҟан. Абжьыуаа реизара шымҩаԥысуаз телехәаԥшрала избеит, лҳәеит.
– Уқәгылар акәын. Уа еиӷьны уабаԥхьоз уажәеинраала «Абжьыуаа рыҷкәынцәа»?!
– Роман Нестор-иԥа Бигәаа иџьыба иҭаҵаны
ддәықәуп, ҩыџьа дахьынарыдгыло дырзаԥхьо. Сара
уи сызхоит.
– Мап, уқәгылар акәын. Уа иара иатәын!..
Даҟәыҵуам сыԥҳа. Иашоуп, сықәгылар акәын, аха
аӡәгьы акгьы сеимҳәеит, ацәажәацәа рҽазыҟаҵаны, амҩаԥгаҩцәа заа уи еиҿкааны, ишыҟарҵаларц
еиԥш, акы ыҟаз џьысшьон. Насгьы, Аԥсны аибашьра
иналагазар аахыс иҳамбац ауаа, Урыстәылаҟа ицаны
зҽыԥхьазкыз, ицәыш-цәышӡа ԥсы рхаӡамкәа, апрезидиум аҿаԥхьа игыланы, ихаха-чахо акы рабжьыргон. Уи зегьы зызкыз еилкаан: ауаа рхы дырбара…
…Абжьыуаа реизара мҩаԥысуан. Иаба? Гәдоуҭа ақалақь аҟны. Абри амацара иамҳәаӡои Аԥсны атрагедиа?! Ианбыкәыз абжьыуаа реизарақәа
анымҩаԥыргоз? Реиҳа агәырӷьара анрымаз, реиҳа
ахьаа анрымаз. Уажәы реиҳа ҳангәаҟуаз аамҭазы
Мықә имҩаԥаагаратәы ҳзыҟамлеит. Уи еиҳау иарбан
320

трагедиоу. Ҳуаа ҽеиқәаӡам ҳарҭ абжьыуаа ҳхаҭақәа,
ҳамацара ҳакәым, ҳарҭ аԥсуаа зегьы, аха абжьыуаа
иаҳагьы.
1918 шықәсазы ақырҭ меншевикцәа, абжьыуаа
ҳхәышҭаара Мықә рнапхыцқәа аларԥаны ианырк,
араҟа идгылаҩцәа шмаҷыз аниба, Маршьан Таташь
Ҭырқәтәыла дцаны, аԥсуаа рыҷкәынцәа ааганы
деибашьит. Аха Мықәтәык чарҳәара ӷәӷәа рзиун,
Маршьан Таташь ажәлар рхәыҷқәа импыҵанҵәеит… Иара иҩны-игәара Џьгьарда иқәыццышәаа
иргеит, аха нас абжьыуаа ихьымӡӷшьаны, Бигәаа
Нестор иаԥшьгарала, Аԥсны ахы иақәиҭыртәит…
Ҳгыланы ҳаҳәҳәар акәӡами, уара, аӷа ҳаҩны даныҩноу, ҳнышәынҭрақәа дрықәтәаны ианхәымгеитәуа,
аҳәса хьанҭақәа рымгәацәа рҟьаны, асабицәа ҭыганы ианыршьуа, ҳбыргцәа атанкқәа ирыцраҳәаны
ианықәыршьуа, ҳқыҭақәа аныццышәыртәуа аамҭазы… Ҳшьапаҿы адгьыл абылра ианаҿу аамҭазы, изакәытә цәажәара ԥшӡақәази изҿыз: «Ара Мушьни
ду азҵаара ииҭаз…» – ҳәа дцәажәон Рушьни Џьапуа.
«Рушьни бзиа уажәраанӡа ишиҳәаз еиԥш…» – иқәгылара алахациркуан Мушьни Миқаа. Ҳадгьыл абылра
иаҿуп, шәанаџьалбеит! Иахьа Бзыԥын зҿыԥхьазкыз
ақашь зфо, егьырҭ, егьырҭ Урыстәылаҟа ицаз урҭ уаанӡагьы Аԥсны иачарҳәаҩцәан, абжьыуаа ҳҿынаҳхан ҳцар, ҳабжаҩык ҳҭахаргьы ахы иақәиҭаҳтәуеит,
ҳамцар – ҳазегь ҳҭахоит. Уара, Анатоли Возба дцаны, ибжа ақәҵаны: «Уааи, Платон Бебиа, уҩны аӷа
ддәылысцеит!» – ҳәа иҳәоит ҳәа стәаны сыԥшуама?! Убас акәӡами зегьы?! Даара сгәы иалоуп: сгәы
аҳәҳәабжьы сазыӡырыҩны, Гәдоуҭа имҩаԥыргоз
абжьыуаа реизараҟны слабжышо сахьықәгылаз!..
Иумҳәаша ануҳәаша аамҭа ҳҭагылоуп!..
Иссируп ҳарҭ аԥсуаа ҳҟазшьа: аишәа арыжәтә
ықәгыламкәа ҳтәаӡом. «Уцаны аҩы ҭыхны иаҳзаагеишь!» – ҳәа саб аирыӡ ааганы иаасиркит, ҳан
абысҭа анҵаны данаалга. Саргьы аҩы ҭыхны сша321

аиуаз, схәыҷра аасыласын, сеирыӡ наҵәахны сааҩналан, саб ииҳәо збап ҳәа: «Ҳҩы нҵәеит!» – ҳәа
ҿаасҭит. «Ҟаи, џьушьҭ!» – иҳәеит ашырҳәа дҩаҵҟьаны. – Анцәиныс абыржәы ҵәыцак аасмоур сзымчҳар ҟалап?!» Сара сааԥышәырччан: «Сыхәмарит,
сыхәмар!» – ҳәа сеирыӡ аацәырызгеит. «Уажәшьҭа
изжәындаҳәазгьы сыҟам!» – иҳәеит уи аҩы шыҟаз
агәра анига, игәы иахәаны.
Исгәалазыршәаз: амҩа каххаа, ианыҟаз, шықәсык
ахь знык аарла сан лнышәынҭранынӡа сцон, санзымцозгьы убарын. Уажәы уа аӷа дахуп. Есуахагьы
ԥхыӡ избоит. Анцәа иҳәаны мҩакы аатны изыҟалагәышьар – раԥхьа уахь сагьцоит…
Ииун 17. Иахьа Шәачантәи агуманитартә цхыраара Тҟәарчалҟа иргеит амашьынақәа, аӷба иақәыргыланы, Аҟәанӡа мшынла, нас мҩадула аурысқәеи ақырҭқәеи аҟны, атанкқәа аԥхьеи ашьҭахьи иргыланы,
Очамчыра нахыс аурысқәеи аԥсуааи ацны Тҟәарчалынӡа. Ианаауа иааргоит ԥшьнызқьҩык рҟынӡа
Тҟәарчалынтәи, хәышәҩык рҟынӡа Аҟәантәи – зегьы Шәачаҟа. Иааргоугьы аӷьырак аурысқәа роуп.
Зегьы дара ртәқәа ирмыхои!.. Уи ҳҳәеит ҳәа, абри
агуманитартә цхырааразы аурыс жәаф миллион
ишәеит.
Ииун 18. Ааигәа зыԥсҭазаара иалҵыз Хәыта Ҷыҭанаа имшынҩажәахь снарыԥхьеит. Астолеишәа ҳахьахатәоугьы, ҳәарас иаҭахузеи, зегьы зыӡбахә рымоу аибашьра ауп. Маҳәыла папанҵҟәырк
дсымоуп, Шьаликәа Ҷыҭанаа ҳәа; зымшынҩажәа
ҳахатәоу иашьа. Иаԥхьаҵәҟьа итәаз аибашьцәа,
иара абыржәыҵәҟьа апозициаҟынтә иааз Ешыраа рыҷкәынцәа ҩыџьа, сара инасырбаны, абасгьы
ҿааиҭит: «– Абарҭ аҩыџьа аҩеишьцәа ирԥацәоуп. Жәеиза танка ҭадырхахьеит…» «Мап, жәаҩа!» –
даадыриашеит дара. «Аа, убоума иҟарҵахьоу, – деиҭаналагеит сымаҳәыла, – изакәытә ҷкәынцәоу
убоит. Арҭ рабацәа уаас ирыԥхьаӡаӡомызт…» «Дарбан, уара, изымԥхьаӡоз?» ашыр-сырҳәа иҩаҵҟьоит
322

аҩыџьегьы. «Ирымԥхьаӡакәа… аԥара рымаӡамызт
ҳәоуп исҳәарц исҭаху… – сымаҳәыла абырсааҭкала
ирыжәтә ихыԥсаауа, дааҳәыцымыцит… «Аԥарагьы
рыман, ауаҩрагьы рылан!..» – инеихырҳәаалоит
аҷкәынцәа. Рнаҩысҵәҟьа итәоу алафҳәаҩы инарымиԥаауеит: «Ақырҭуа ир ҳара ҳаасҭа Аслан иаҩызазар, ибзиоуп нас, ҳара Ашышкамс ҳаҩызазааит.
Ашышкамс Аслан шыхырсысуа злымҳа инҭаланы,
иҭыфаа-ҭыфаауа, ахы зкыднаҟьара азымдыруа иаақәхоит…»
Ҳаибарччақәоит зегьы. Алахьеиқәратә столеишәа актәи азыбжазы акәын ҳәа, аҩбатәи ахәҭа
аҽарлахҿыхуа иалагеит. Арыжәтә еиԥш, иара аԥсҭазаара ахаҭагьы атәы ҟанамҵои!..
Аҵыхәтәан,
ҩыџьа
ахьааидтәало,
зегьы
ишыҟарҵо еиԥш, Владислав Арӡынба иныҳәаҿа аанаҳкылеит. Баграт Кәарцхьиа ажәа ҳәо дышнеиуаз,
иқьышә даамҵасны икит. Ишҟа ҳаанаԥшит зегьы.
«Ҩышықәса-хышықәса рахь знык исоуеит абри
аҩыза алаԥықәшәа. Ижәбап хара имгакәа, зыӡбахә
ҳҿыҵаку ауаҩԥсы ибзоурала, абзиа шаҳԥеиԥшхо!..»
«Амин Анцәа иҳәааит!» – уи ҳнахьанҳалоит зегьы.
Ииун 19. Иахьа Адеи сареи Гәдоуҭатәи аџьырмыкь аҟны ҳаҟан. Ашьапыргыларҭа уоума, убас
ауаа рацәоуп. Аӷьырак аҳәса зегьы ашәыџьангара
ршәуп, заԥхьа ҩыџьа-хҩык аҷкәынцәа рпатреҭқәа
арку дубап. Абас иҟоу аҳәса тәаны ирымҭиуа иарбан иҟоу: аҭыԥантәи анаша инаркны Бразилиатә
акаҳуеиқәаҵәа аҟныӡа зегьы. Аҟәа аџьармыкь ашҟа
аныҟәара заҭәазымшьоз аҳәса, иахьа араҟа акгьы
иацәыԥхамшьо зегьы рҭиуан. Урҭ, Адлери Шәачеи
ицаны иааргоит. Рыхәқәа: анаша – хәышә мааҭ, ахәша – ҩнызқь мааҭ, ашә – зқьи быжьшәы мааҭ…
Ҳарҭ аус аауам – ԥарагьы ҳауам. Ҳҭахцәа ҳрыцҳашьаны иҳарҭо ала ҳаауеит. Абаа ду еиԥш ҳзықәгәыӷуа Аҭаи Цәышба инаиркны…
323

Аџьырмыкь агәашә ҳахьааҭыҵыз, Ешыра апозициаҟны иҟоу арԥыск сааникылеит: «Уара, сара
ибзианы уздыруеит. Аҭаҭын аасхәоит ҳәа сахьааиз – аашә мааҭ исзыркит. Уара, сара уаҵәы сыршьуоу сыздырӡом. Уара, абри унахаҵгыланы акы
ҳзазуур улшоит, мап анакәха, станк ала саакылсны убас срылагьежьып, аха…»
Нестор Лакоба иааны даныҟаз акәын. Ԥҳәыск,
дзыргәаҟуаз здырхуада, рыцҳа, ишҟа днеирацы далаган – ашә илагылаз имуит. Нас: «Уара иануҭахха зегь
ҟалоит, уара зегьы унапы иаными, абааԥсы?!» – ҳәа
дыхҭалкӡазаап. Ашәхьчагьы уаҳа ианизымчҳа акәхап: «Ҳаи, снапы иану аҳа, бааины бантәалааит!» –
иҳәазаап…
Ииун 20. Иахьа Лыхнашҭа аизара ду ыҟан. Гагреи
Гәдоуҭеи ҷыдала адәыӷба рыбжьарҵеит. Ҩажәи
хәба нызқь иреиҵамызт еизаз. Аҩырақәа: аԥсышәала, урысшәала, ерман бызшәала, англыз бызшәала икыдын. Ажәлар иркыз алозунгқәа ирҳәон:
«Ҳара ҳадгьыл ҿаҵак аӡәгьы иаҳҭом!» «Ақырҭуа
фашизм – уалҵ Аԥсны!» Владислав Арӡынба – ҳара
уара ҳуцуп!»
Ахыбрақәа рықәцәқәа ирықәгылан аибашьцәа-хьчаҩцәа рхараԥшыгақәеи рамвтоматқәеи кны.
Иааҟәымҵӡакәа ажәҩан иаҵагьежьуа иаҳхаԥыруан
аурыс иреактивтә ҳаирплан, уи ҳара ҳахьчон.
Сара араҟа кыр ныҳәақәа сырԥылахьеит. Иахьатәи
аизара зынӡа ихазын. Зегьы рылахь еиқәын. Ашәы,
ашәы, ашәы!.. Анаџьалбеит, иаарылаӡозеи уаа
мыжда! Иааркьаҿны иуҳәозар, аизара зызкыз абри
акәын: ақырҭуа ир Аԥсны иалигаанӡа, аурыси
ақырҭуеи аиқәшаҳаҭра рнапы аҵармыҩразы. Ажәа
бзиақәа рҳәеит: аԥсуа Сериожа Цәышба инаиркны,
аказакцәа рхаҭарнак, ашьхаруаа рхаҭарнак, аерман жәлар рхаҭарнак. Ҳәарас иаҭахузеи, Владислав
Арӡынба иқәгылара рыблақәа ҭхаха иазыԥшын зегьы. Уи убас иагьыҟалеит.
324

Лыхнашҭа рыцҳа, узхаанқәоузеи уҳәарауазеи!
Уара утәы иакыртә Анцәа иҟаҵа!..
Ииун 21. Сабхәында иус рыӡбоит. Борис Ҭыжәбеи Рушьни Џьапуеи мнеиӡеит. Хҩык Ҭыжәаа ахьалахәу Борис ихы ихнахуеит. Сара сзырхаҵгылом
ҳажәла зырԥхашьо, урҭ рҩызцәа ҳажәла иаламызҭгьы ицқьахон, иҳәеит уи. Рушьни Џьапуа: сымаҳә заамурак дақәшәазар, абриаҟара аибашьразы
иҟаиҵахьоу, иахьа ицәгьақәа саҳар сҭахым, иҳәеит. Сара, урҭқәа зегьы сзеиԥшны сауҟаху, аха уи
жәшықәса анихыҵуаз инаркны сџьабаа идуп, ус аганахь гылашьа сымам.
Изакәызеи сабхәында иус?
Тҟәарчал дыҟоуп шықәса ҩажәа инареиҳаны аресторан «Лашькьындар» аҟны официантс
аус зухьоу Зоиа Ҭарԥҳа. Уи ахьымаҭәеи абырлаш
маҭәеи маҷымкәа илыман, рҳәеит. Абџьар азыҳәан
ауаа ирымаз рҭиит, ранацәеи раҳәшьцәеи рлымҳарыҩқәеи рмацәаз хәыҷқәеи изныкымкәан еидыркылеит. Аха изызходаз? Хәҩык аҷкәынцәа ааицәажәан, Зоиа Ҭарԥҳа лхьы лымырхырц рыӡбеит.
Изусҭқәада дара? Едик Шамба – Аԥшерон дынхон,
Аԥсны аибашьра ианалага ахақәиҭтәразы дааит,
ишеибашьуаз иашьагьы дивыршьааит. Гизо Абуаа –
Урыстәылаҟа дыҟан, Аԥсны аибашьра ианалага дааит, аҩны дахьааиз иан аӷацәа дыршьны дналхагылеит. Ерик Ҭыжәба – фынтә дҭаркхьеит, ҩажәижәаба
шықәса иқәырҵахьеит. Оҳ, гәышьа ҳәа абахҭа дҭыҵны дааит – аибашьрагьы дналагылеит, агәымшәарагьы аарԥшуа иҿынеихеит. Масик Ҭыжәба – Џьалтәуп, ашкол аҟны ахәыҷқәа акарате дирҵоит. Гари
Ҭыжәба – сабхәында, Мрагыларахьтә афронт атыл
акомандир ихаҭыԥуаҩ, уаанӡа ацитрустә совнхара
«Џьал» адиректор ихаҭыԥуаҩ.
Абарҭ, раԥхьатәиқәа аԥшьҩык, Зоиа Ҭарԥҳа ахьы
шлымырхшаз аплан аныҟарҵа, Гари Ҭыжәба, аус
аҽарӷәӷәо иалагар, акомандирцәа сара ирасҳәоит
ҳәа реиҳәеит.
325

Масик Ҭыжәба уи лыҩны днеины аҭаҭынҟаҵақәа
ааихәозаарын, дылдыруан. Раԥхьа уи дагьыналышьҭит. Ашә анаат, егьырҭ сабрадақәа нарҿаҵаны иныҩналан, лани лареи ааршәаны, рхьымаҭәа
иҵегь надкыланы иаадәылганы иргеит. Инатәан,
уажәшьҭа сара стәгьы дрылахәуп, абџьар азын ахьы
алырхит. Ҳәарас иаҭахузеи, даргьы ибзианы рнапы
алыршьит.
Заур Зарандиа – Лакәыт ҳәа хьыӡҷыдас измоу аибашьҩы ду ҳәа ирыԥхьаӡо, имаҳәи иаҳәшьеи џьоукы
инеины инарықәлан, ахьы рацәаны иргазаап. Имаҳә
дыршьит, иаҳәшьа аарла лыԥсы ҭахеит. Иара убригьы абџьар азы. Ацәгьауцәа ишрышьҭаз, анҭ Зоиа
Ҭарԥҳа дзырҳәыз ркит: ацәгьоурақәа аҩбагьы –
ашьрагьы арҳәрагьы ҟазҵаз абарҭ роуп ҳәа. Лакәыт
авторитет имаз ихы инархәаны, иҭаркыз иара еибашьцәа рыкәыршаны иргылт, иахьа ҩынтә-хынтә
ауаа ҩнаҵаны идирпҟон… Урҭ абраҟа иагьырҳәеит
ауаҩшьратәы ҳәа акгьы шырзымдыруа, иҟарҵаз
Зоиа Ҭарԥҳа абџьар азын лхьы илцәыргаз шакәу…
Иван Гәымба хадас дызмаз арратә ӡбара иахьа аус
иахәаԥшны иалгеит: Ерик Ҭыжәба – аашықәса, Едик
Шамбеи Гизо Абуааи фба-фба шықәса рықәырҵеит. Гари Ҭыжәба – ԥшьышықәса иқәҵаны – афронт
ахь… Масик Ҭыжәба аусӡбара далахәӡамызт, Тҟәарчалынтәи амҩа ахьыҟам, дахьырзаамгаз азы…
Аибашьра мыжда, ахы иаҿагылоу рымацара
ракәымкәа, абас зегьынџьара арыцҳарақәа ҟаҵо,
анапы шьаарҵәырақәа рыхьнагӡоит…
Ииун 22. Тҟәарчалынтәи ауаа хырҵәаны иааргон.
Аҟәа иахьааиз, уи аӷба иаздырԥшыз аԥсуаа, уажәы
иҭарымҵо иалагеит ҳаӷацәа. Аурыс ры иҟарҵалакгьы урҭ рымпыҵкәкәааны иҭарҵо иалагеит. Иааины
аӷба ианааҭатәа, ԥҳәыск уаҳа илзымчҳакәа: «Шьышь
нани, шьышь нани, Амшын Еиқәа уамами…» – ҳәа
амҳаџьыраа гәаҟқәа рашәа аацәырылгазаап. Аӷба
иааҭаз зегьы еиҵақьызқьызуа иҵәыуан, рҳәеит.
326

Ииун 23. Шеварднаӡе Китаи дахьнеиз, Қырҭтәыла аибашьра шцо атәы реиҳәазаап. «Шаҟаҩы ыҟада
шәзеибашьуа?» «Шәнызқьҩык!» «Ркьатеиах ԥҵәо
иччазаап: «Шаҟаамҭа ҵуазеи шәрабашьуеижьҭеи?»
«Жәамз!» «Шәанаџьалбеит, мызкы сасааирҭак шәзазымиааиӡеи?» – уаҳа аарзымычҳаӡо иччон, рҳәеит
дара.
Иахак ахысраҳәа оумаӡа ҟарҵеит ҳара ҳтәқәа.
Аҟәа рыцҟьаӡеит. Ҳақалақь аӷацәа реиԥш ҳалахысуа, иаҳзыҟалазеи уаа-мыждақәа?!
Иахьа, Валери Какалиа, Кәҷыр Адлеиба иԥацәа аамҭалатәи рыҩны ҳганы ҳхәы ҟарҵеит. Павел Аӡынба, Игор Гәыргәлиа, Кәтолаа рыҷкәынцәа
Лашәриаки Ҷкадуаки, аԥшәма Виктор Адлеиба уҳәа
даараӡа аицәажәара бзиаӡа ҳаман. Зегь реиҳа сгәы
иахәаз: Кәҷыр Адлеиба ихшара быжьҩык аишьцәа
раҳәшьа заҵәы, алакә аҟны еиԥш, дрываргыланы
зегьы еибашьуеит. Амцабз иаҩызоу ҷкәынцәоуп
абыжьҩыкгьы, раҳәшьа – дмедеҳәшьоуп…
Ииун 24. Иацы Едуард Агрба Гагра дцаны Гыцба еибашьҩык иус иӡбон. Уи изхараӡамыз қырҭуак
дишьит, иԥҳәыс амш лылеигеит… Азал ҭәны аус ӡбара ишаҿыз, ахара зыдыз иҩызцәа ҩажәаҩык, бџьарла еиқәных иааҩналан, уаҳа аӡәы акы ааилырмыршаӡакәа, абаанаҩы даадәылганы дрыманы ицеит.
Ҩажәак еихысҳәаалоит. Ҳлектор Антон Адлеиба
абас сеиҳәеит зны: «Уара, абри аԥсуаа амилициара мыжда изалало удыруоу?» Ыы, Антон Константин-иԥа?» «Абџьар мыжда бзиа ирбоит, абџьар?!»
Иагьишаҵәҟьаны, аԥсуа абџьар аниуҭа, иааҟаимҵоҳәа акгьы ыҟам…
Иахьа акультуратә Ҩны аҟны дыкҿаҵаны,
аҵыхәтәантәи имҩахь днаскьаргон, ҷыдлан азын
Грознинтәи абџьар аазгоз аҳаирплан, аԥырҩы
Иури Торгашов. Уи Аҟәатәын. Аԥсназы деибашьуан.
Иԥҳәыси иԥҳацәа аҩыџьеи иныҟарҵози, анаџьалбеит!.. Сара уа ажәаҳәара сықәшәеит. Абри аҳаир327

план ацаҟьа иаахаз акәын дызҭаз Артиом Анқәабгьы. Дзакәытә хаҵази уҳәарауази! Аҳаирплан асы
илаҳан, иҵәахын ааԥнынӡа, асы анӡыҭы – зегьы
ааԥшит…
Ииун 25. Асҭамыр Апба дтәаны Владислав Арӡынба икабинет шихьчоз, аиҳабыра ртелефон абжьы
геит. Атрубка аақәхны дазыӡырҩызар: «Аԥшәма уиԥхьа!» «Уажәыҵәҟьа!»
Нас, урҭ реицәажәара ашьшьыҳәа ишалагазгьы,
иаҳа-иаҳа ишьҭыҵуа рыбжьқәа халон: «…Уара,
уаҟәымҵӡои Аҟәа абомбақәа ралажьра?» «Шәеибашьцәа Аԥсны ианалыжәгалак саҟәыҵуеит!..»
«Иҳаибарбап, абыржәыҵәҟьа адҵа ҟасҵоит Гәдоуҭа абомбақәа аларыжьрацы!..» «Усҟан, саргьы Қарҭ
абомбақәа ралажьра салагоит!..».
Ииун 26. Нхыҵынтәи иааз иҳаиҳәон. Иқәра рдуны иҟаҵаны, жәаф шықәса зхыҵуаз ҷкәына хәыҷык
Аԥсны дааны дшеибашьуаз, дҭахагәышьеит. Дрыман уа иахьҩеиз, Бақсан инхо иара ижәлантқәа
зегьы акыр инагоу уаазаап. Быргк аԥсы дааихагылан абас дцәажәеит, иҳәеит: «Ҳара Бақсан инхо
аижәлантәқәа, егьырҭ зегь реиԥш, ԥарала-шьарала
уҳәа, агәаҟра иақәшәаз ҳашьцәа ацхыраара раҳҭон,
аха, агәымшәақәа шҳамазгьы, абџьар кны аӡәгьы
ҳаибашьуамызт. Иахьа, абри аҷкәын ҳәыҷы ҳҿихит
зегьы…».
Зҽынаԥхьак-ааԥхьакуа зхы мҩаԥызгоз аԥсуа абацәа, убас шаҟаҩы рыҷкәынцәа иҿырхызеи, уҳәарауазеи, иара ҳара ҳҟынгьы?! Аха шьалоуп ишҿырхыз,
арыцҳақәа…
Москвантәи ирҳәеит ҳгәы ҳзырхьшаз ажәабжь: аԥсуааи ақырҭқәеи реибашьра еиҭазырҿыцыз, ӷәӷәала ҳарҭ дахьҳархәуеит…
Уи иаанаго Аԥсны абжа ақырҭқәа ирыҭаны, аԥсуа
шәҽышәмырҵысын ҳәа аума?
Ииун 27. Санхәыԥҳа иацы Очамчырантәи даан,
иахьа иҳалҳәон:
328

…Ахысыбжьқәа ӷәӷәаны Аҟәаҟа игацыԥхьаӡа,
агырқәа реилаҳәарақәа аашьҭыхны, еибарыҩны
Жәыргьыҭҟа ицоит. Ԥыҭрак ашьҭахь еиҭахынҳәуеит. Аԥсуаа жәылоит ҳәа анраҳалак, иаԥсышәа мацараха, иқәаҭалеиуа умаҵура иашьҭалоит… Иаар –
ҳаршьру, анаџьалбеит, ҳәа еизҵаауеит…
…Аԥсыуа хәыҷык ақалақь далаланы дышнеиуаз
еихсны дыршьит. Ажәжәаҳәа инеихабабаны дахьааимырдазгьы, иџьыба бысҭа ҽыҭк ааҭыргеит, рыцҳа.
Дара уи зегьы идырбо, аа аԥсуаа рчеиџьыка ҳәа кыраамҭа иахыччон, рҳәеит.
…Аԥсуа хәыҷқәа рыблақәа ҭаа, аџьырмыкь аҟны
афатә иахәаԥшуазаарын, аха аӡәы ихәомызт, ирырҭо иалагаӡаргьы – ихьымӡӷшьаны иааикәҟьашаны
ицон, рҳәеит…
…Қарҭаа, телехәаԥшрала Владислав Арӡынба
дыршьит ҳәа рыжәлар ианрыларҳәа, Очамчыра иахаԥаз ақырҭуа ир гәырӷьаны иахьхысуаз, фҩык дара
рсолдаҭцәа машәырла иршьызаап…
…Алим исеиҳәон: Апозициаҟны адырра ҳарҭеит
шәгәышәҽаныз, иӷәӷәаӡоу бомбак дара рпозициа
иақәҳажьраны ҳаҟоуп, иашьуа – усгьы дашьуеит,
аха иаанхазгьы еиланагоит ҳәа. Убри азын шәарҭ
шәлымҳақәа џьгәаны, шәыҿқәа аартны шәтәаз…
Аухантәарак уажәымзар-уажәы оума ҟалараны иҟоуп ҳәа, ҳлымҳақәа ҳнацәақәа рҭакны, ҳаҿқәа раҳаны ҳаштәаз иҟьаҟьаӡа иаашеит, акымзаракгьы ҟамлаӡакәа…
Иахантәарак Соломон Хшыҩҭра илашәарыца
аҵәыуара иаҿын. Иахьи, уара, ари анысҳәа, аӷра
ахьуеит иҳәеит аԥшәма. Нас днеины азынџьыр
ахәда иахаиршәеит. Ала агәашә инҭҟьан, аҳаскьын
ахьырацәаз еимдо-еимдо акы аарылнахын, такәаамҭа иафон… Нас акгьы змыхьӡоз еиԥш агәы алаҟаны аҩныҟа иаахынҳәит. Иара ахәшә – иара иаԥшаауеит. Ауаҩы ишьа алами, рыцҳа! Мап, зны-зынла
алагьы ауаҩы иаҵкыс иҟәышуп!..
329

Ииун 28. Гиви Агрба рацәак зҳәақәо дреиуаӡам,
ҳаибашьцәа рганахьала. Аха иахьа исеиҳәон абџьар
иҳамоу хыԥхьаӡара шамам. Амала, даҽа хнызқь
рҟынӡа аибашьцәа аазҭгьы, даараӡа ишыбзиаз.
Иссирын уаха Москвантә телехәаԥшрала иаҳдырбаз «Момент истины» адырраҭарала Владислав Арӡынба иқәгылара. Уи адунеи зегьы иаирҳаит
Аԥсны зҭагылоу арыцҳареи аиашареи ртәы. Оумашәақәа дақәшәаны акәын, зны-зынла инаиқәымчыр цәгьа изымбоз акорреспондент Андреи Караулов иҭакқәа шыҟаиҵоз; Қырҭтәыла – Урыстәыла
иалҵызар, изадларызеи Аԥсны Қырҭтәыла иалҵразы; Гитлер ара мчыла сеиҳауп ҳәа Москва дакәшаны
икызҭгьы, аурысқәа ус итәаны ихәаԥшуазу; иашоуп
ҳара ҳхыԥхьаӡара маҷуп, аха ҳара иҳамоуп аҳәаанхыҵ хәышәнызқьҩык инареиҳаны аԥсуаа, иҳамоуп
адгылаҩцәа рацәаҩны – абри адыруазароуп Қырҭтәыла…
Иахагьы-иахьагьы инеиԥынкыланы ақәоура
иаҿын: имырхагакәа, имырԥагьакәа. Ҟаҳ, шаҟа
иаҭахызи, анаџьалбеит ҳадгьыл ақәа! Аԥсаҭагьы
кыднаҵеит, аиашазын!.. Анхаҩы рыцҳа, иабџьар
имхны анырхага иркызҭгьы, иагьа ҟаиҵарын, рыцҳа!
Ииун 29. Иахьа ақалақь аҟны иааидгылоз зегьы
ирҳәоз акакәын: иаха Аԥсны ахада шаҟа ибзианы
дықәгылаз!..
Ҳаибашьцәа ԥшыхәра иахьцаз, Кокосқьериа
ҷкәынак ихы ахы ақәшәан, ӷәӷәала дыхәны дааргеит, рҳәеит. Ҳаҷкәынцәа, Гәымсҭа нырцә аӷа итыл
аҟны инеины, иҟақәаз зегьы гәарҭеит, нас абыз ааргарацы иалагеит. Арациа арахәыц хырҵәан, итәаны ишыԥшыз, ҩыџьа ашәанцәа аӷыды-мыдыҳәа
еицәажәо ианаарыдгыла, иаарыкәшаны иркит, аха
аӡәы дрыцәцеит, иагьиеихсит. Нас, наҟ-ааҟ еиҿахысрахеит. Убра дагьырхәит ҳара ҳаибашьҩы. Егьи
иркыз ашәаныуа аԥсраказгьы дырзаамго ианалага,
330

ахәгьы иҵаланы даагатәымзи, инеигәыдҵаны иара
уа дыршьит – уаҳа иааимуҵәҟьеит, рҳәеит.
Иаха, ишаалашьцаз еиԥш, ақалақь аҟны аҷкәынцәа ҳалагьежьуа иҳалалеит, абарҭ аҩаха-ахаха алашарақәа ашәыркыр ҟалаӡом, рҳәеит. Ргәы иҭоузеишь, ажәыларақәа рзын ацәажәарақәа цоит. Иааны
иҟоу аурыс генерал ус иҳәазаап: Аҟәаа ирылаҳҳәап
рабџьар шьҭарҵаразы, сааҭк ҿҳәарас иаҭаны, мап
анакәхаӡа ақалақьгьы адгьыл ишеиуаҳтәуа ҳәа. Уи
иамыршәарц залшом… аха иҟахуп даҽа шәарҭакгьы: ибзиоуп ҳәан Шеварднаӡе адырра анирҭа – уи
Ельцин арахь даирсыр ҟалоит…
…Аҟәатәи хӷәыла абырзен Одисеи Елчиди
иԥазаҵәы дихыӡыӡааны дыԥсуан, дышԥаҟоушь,
анаџьалбеит?!
Ииун 30. Иацы Қарҭ апарламент реилатәара ахьцоз, ани ашьа зҿыҵуа Ҭамаз Надареишвили даақәыгылан: Гагреи Гәдоуҭеи аԥсуаа аконцлагьерқәа
ҟаҵаны ирымоуп, аҩыџьарагьы зқьҩык-зықьҩык
инареиҳаны иҭаку ақырҭқәа оума рзаарцоит ҳәа,
иҿы ацәа ахихит.
Гено Каландиа иакәзар: иаарласны акы анаҳмыӡба, Гагра иҳахьыз аҩыза ҳахьуеит Аҟәа инаркны Галынӡа ҳәа рылеиҳәеит.
Ари абџьар уажәеиԥш иаҳмоуц, рҳәеит. Зегьы-зегьы, еиҳараӡакгьы ҵыхла, аҳәаахьы рдәықәҵара
иаҿуп. Иахьа, аҳәара злаҟарҵаз ала, ансамбль «Аиааира» сацны Калдахәара иҟоу архәҭа ашҟа ҳцеит.
Ҳахьнеиз, дара даара ҳаҭашәымҵан, аха ҳара ҳцеит,
рҳәан, ҳақәымгылаӡакәа ҳааит, урҭ аиааира нарзеиӷьшьаны. Уажәык рҽырӷәӷәаӡаны иҟоуп, издыруада…
Ииуль 1. Иаха телехәаԥшрала ахәыҷқәа рзын
адырраҭара бзиа еиҿылкааит Римма Ҳашԥҳа. Сызлаиқәымгәыӷуаз ала, уааиеигәырӷьаратәы дықәгылеит смаҭа хәыҷы Анри Аргәын. Дыссирын Шьазина
331

Агрԥҳагьы… Ақалақь аҟны иахьа иаасԥылоз зегьы
убри атәы акәын ирҳәоз…
Ешыраҟа ацара иаҿуп зегьы. Очамчыраа рыштаб
аҟны аибашьцәа рацәаҩын. Ус, Лакәыт Зарандиа
дааҳалаххын, ԥшьсааҭк сҭахуп, иҳәеит. Сара стәгьы днахәаԥшит, аха сара иара рацәак… Деибашьҩы
дууп ҳәа Борис Гәыргәлиагьы ажәеинраала ихиҳәааит, аха сара ԥшьцәаҳәак рыда самыԥхьаӡеит, избанзар уи ихьӡ Лакәыт – аклакәыт рифмас иазиԥшааит азы. Мушьни Миқаиа, Гәдоуҭа абжьыуаа реиҳара
ахьыҟаз, уи диманы хыхь дхалан апрезидиум аҟны
днаганы диртәеит. Сара рацәак ҳаҭыр сызиқәым, избанзар хымз инареиҳаны иҵуеит, уи хадара ззиуаз
ар ааныжьны, Гәдоуҭа дааны дтәоуижьҭеи. Иаҳҳәап
Даур Ҭарба иҳәазҭгьы анапхаҵа сааҭқәа сҭахуп ҳәа,
абырсааҭк снапы иаахԥааны исҭон, уи ҳамҭаны жәаашықәса ахыҵуа ишныҟәызгоугьы.
Аҳәаахьы ицо-ицо мацара ақалақь ккаӡа иааҭацәит, ар ракәым дара егьырҭгьы џьара аӡә дубом.
Иԥсит ақалақь, ҿымҭра гәыԥҵшагак аҭаан, еихаҟәызӡа иԥшуп.
Даур Ҭарба иштаб ааныжьны еибашьра дымцаразы ҳиҳәеит Валери Какалиеи сареи. Насгьы уи
аабыкьа ахәшәтәырҭа дҭыҵит, дуаҩычмазаҩуп. Аха
иара имуит, имуҵәҟьеит…
Ақалақь схы сзаламкуа аҩны сахьааиз, Алим дааҿаххит аԥсшәа ҳаиҳәарацы: – Абзиаразы, Аҟәа ҳаибабоит! – иҳәеит, дагьцеит. Сара смаҭацәа хәыҷқәа,
Анрии Кристинеи уи изыҵәахны ирымаз «Сникерсқәа», шимуаз мчыла ирҭеит.
Иа-а, Анцәа ду ҳазшаз, сара ԥсҭазаара ссирк сымамызт, суҳәоит сажәымҭа умырцәгьаразы!..
Ииуль 2. Асааҭ аказынӡа стәан. Иааузымычҳаратәы ақалақь аҿымҭра гәыԥҵәаган. Снаиан, сылацәа нҭаауаны, аҳаирпланқәа рыбжьы саанарԥшит. Сҽааилаҳәаны сындәылҵит. Аҟәаҟа ҳаԥшырҭахьы сахьааиз, ишылашьцазгьы ауаа рацәаҩны
332

еизахьан. Иааҟәымҵӡакәа Аҟәа иалахысуан ҳара
ҳтәқәа. Аҩынқәа абылра иахьаҿыз бзианы иаҳбарҭан. Асааҭ хәба рахь аусура иналагоны, ҳдепутат
Валери Кәарҷиеи сареи аштаб аҟны ҳаицны ҳахьнеиз, иазыӡырҩуаз иҟнытә еилаҳкааит Тамшьтәи ақырҭқәеи Аҟәатәи ақырҭқәеи реицәажәара атәы: аԥсуа
еибашьцәа ҳажәлеит, амшын ахьтә ҩ-кәаԥк заҵааира агаҿа иазааигәахоит, ҳамч рықәхом, ацхыраара
ҳашәҭ, рҳәон Тамшьтәи ҳаӷацәа.
Ҳарҭ уи хьаас иҟаҳҵеит. Асааҭ ԥшьба рзы инеираны иҟаз ҳдисантцәа зықәтәаз абаржақәа аҩбагьы рзы акоридор ҟарҵар акәын Тамшьтәи аԥсуа
еибашьцәа. Иагхеит. Ашамҭазынӡа ҳаԥшын. Ус,
ихынҳәны иааит абаржақәа наскьазгоз аглисерқәа
ҩба. Урҭ иҳарҳәеит дара дҵас ирымаз Аҟәа иалахысуа Гәылрыԥшьынӡа ацара шакәыз, уи иагьшынарыгӡаз. Ҳара хьаас иҟаҳҵеит Аҟәа алахысра ахьаанкылахаз. Ареспубликатә госпиталь аҟынӡа ҳцеит. Уаҟа
иҳарҳәеит ахәцәа иаха аӡәгьы дшаарымгаз.
Иҟалаҵәҟьаз:
ԥшьышәҩык
аибашьцәеи,
атанкқәеи, аградқәа зықәгылаз амашьынақәеи,
аџьаԥҳани уҳәа зегьы зқәыз абаржа, Аҟәа азиаша
мшынгәыла ианнеиуаз аамҭазы акәзаап ҳара ҳтәқәа
ашьхарахьынтә ақалақь алахысра ианалагаз, лаԥшхырԥагас, ҳәарас иаҭахузеи, анҭ ҳаглисерқәа реиԥш,
абаржақәа, иазгәаҭаз аамҭазы, Тамшь агаҿаҟны инеит, урҭ рзын аԥсуа еибашьцәа акоридор ҟарҵахьан,
зегьы маншәалахеит… Ҳаградқәа шаақәҵыз еиԥш
Очамчыра рхы нақәкны ихысит, ҳаибашьцәагьы
наҟ-ааҟ еиԥыланы еибашьуа рҿынархеит…
Ииуль 3. Ешыра апозициаҟны аӷа ихы иҭанархеит
ԥшьҩык аԥсуа ҷкәынцәа: Адлеиба, Касланӡиа, Ладариа, Шьынқәба. Ҳҩыза Вова Касланӡиа иԥазаҵәы.
Акәтаӷьцәа иагәылакны ирааӡаз дреиуан иара аб
ихаҭагьы. Уи иаб Ардушьан Касланӡиа – аԥсуа журналист ҟаимаҭ, цәгьахәыцрала Бериа имаҵуарқәа
дагьырзымхеит 1937 шықәсазы. Уи иԥа Владимир
333

Касланӡиа аҵара ду иҵеит, анемец бызшәа дазҟазаны ауниверситет аҟны аҿар иааӡон. Иахьа иԥазаҵәы
Аԥсны ахьчара ихы ақәиҵеит… Еҳ, шәарҭ азаҵәқәа,
азаҵәқәа!..
Иахьа амшын ихыланы ицеит абаржа. Уи иақәуп
аџьаԥҳаны рацәаны, атанкқәа, ҩажәи хәҩык аԥсуа еибашьцәа. Тамшь ҳаҷкәынцәа акоридор
ахьыҟарҵаз, изларҳәаз ала, Тамшь ашкол инаркны
Цагьеранӡа, ҳара ҳтәқәа иахьырку – иӡхыҵуеит…
Иагьа цәгьа ҳзааугахьазаргьы уара амшын, унцәахәы ду Ҳаиҭ сиашьапкуеит, ҳадгьыл ҳахырҟьаны, ҩынҩажәантә рыла иҳаиҳау ҳаршьырц иахьаҿу
гәаҭаны, ишәаԥырҳаԥуа уцәқәырԥақәа рыкәа иҭаԥсоу ҳхәыҷқәа ҳзухьчаразы!..
Акыраамҭагьы амшын сыҽԥынгылан Ҭырқәтәылаҟа сыԥшуеит. Амҳаџьырқәа рыцҳақәа, шәареи ҳареи ҳамч еизкызҭгьы, ари аҩыза ахлымӡаах ааины
иааҳадгылаӡомызт. Ауаҩызаҵә амшгьы хәмаргас
дамоуп, амыжда!..
Ииуль 4. Иаха ицаз абаржа зымыӡхыҵкәа
ихынҳәит. Изларҳәаз ала, урҭ уа инаӡарц рацәак рыгымкәа, рҿаԥхьаҟа еибашьыга ӷбакы аацәырҵит. Ус,
агаҿаҟны иԥшыз ҳаибашьцәагьы рациала адырра
рырҭеит, шәыӡхымҵыкәа шәышьҭахьҟа шәхынҳәы,
ҳара макьаназын акгьы ҳазрыцҳаӡам, иаҳзымдыруа
аибашьыга ӷба шәхы ацәышәыхьча ҳәа. Ихынҳәны
иагьааит, арыцҳақәа!
Гәдоуҭатәи арратә аеропорт анапхгаҩы Чиндаров, аԥсуа ԥҳәызбак бзиа дибан, ажәа лниҵеит,
рҳәеит. Лара, иажәа ҩбамтәкәа: Аҟәа аԥсуа бираҟ
шаахаургылалак, суццоит ҳәа иалҳәазаап.
Аԥсны зегьынџьара аибашьрақәа цоит. Ҳаҷкәынцәа рыцҳақәа хәны иааргоит, ишьны иааргоит…
Аҵх ишалоу ауаа гыланы амшын, амшын аԥшаҳәа
ихықәгыланы, рықалақь гәакьа ашҟа иԥшуеит; рылабжышқәа хаддыло, рыгәқәа ҭамгыло. Ирбоит Аҟәа
абылра ишаҿу. Ареспубликатә госпиталь ааигәара
334

уажәы аӡәгьы днарышьҭӡом. Ԥыхьа аасҭа акырӡа
адисциплина еиҿыркааит. Ана-ара аҳәса рыԥсқәа
маҷхоит, ана-ара рыхцәқәа кыдырхуеит, уажәыуажәы вертолиотла, машьынала раагара иаҿуп ахәцәа, аԥсцәа…
Иахьа Владимир Касланӡиа иԥа иҵәыуара
ҳаҟан, Гагра. Ауаа рацәаҩын. Шьалодиа Аџьынџьал
дшааиуаз анырба, ҳҩызцәа еиханы рмашьынақәа
ирҭалеит, аԥсшәа иаҳәара ҳҭахым ҳәа…
Ииуль 5. Аҟәа иакәыршаны аибашьра цоит. Иаха
Очамчыраҟа ицаз абаржа хынҳәит идырны, аибашьыга ӷба аурыс бираҟ ахаргыланы, агаҿахь ихысуа анырба.
Ашьжьымҭан Очамчыраа ҳаштаб ашҟа сҿынасхеит. Акультура Ҩны аҿаԥхьа сагьынрылаҳаит Гагрантәи аикарусқәа иааргаз ар. Урҭ хәышәҩык ыҟан.
Ақәа кыдҵәаны излауаз ала, зегьы аҩнуҵҟа иҩналеит. Азал иҩнатәан, уажәы-уашьҭан ахы инаҿагылараны иҟаз аибашьцәа еиқәышьшьы. Сара сыҩхаланы асцена саақәгылан, ажәеинраалақәа срыԥхьо
сҿаасхеит. Акы саԥхьеит, ҩба, хԥа… Мап, акыраамҭагьы срышьҭуамызт. Ус, дара даарылҵны иҿааихеит лафҳәаҩык. Уи даныҩеиха инаркны, уаанӡагьы
дшырдыруаз мҩашьо, зегьы аччара иалагахьан…
Абар, уи Хәаԥтәи арԥыс – Миша Анқәаб, урҭ ркьатеиах ԥҵәо излаирччоз илафқәагьы:
…Маҳәык иабхәарааҟны днеизаап. Ихылԥа
ихихыр ҟаломызт усгьы. Уи ихаршьшьны акырфара дшаҿыз, ихы дафо далагеит. Ихысга нацәа
навҵаҵаны ихы аԥхьала ибыӷшәагьы ааҟаиҵеит.
Дук мырҵыкәа деиҭафеит хымыжда. Нас иаргьы
ашьҭахьала ихылԥа инацәа навҵаҵаны, еиҭааибыӷшәа иуит. Аха ахыфара ҿкыми, изаараны ҩаԥхьа
иааи иааихалеит. Амаҳәгьы уаҳа ишамуӡоз аниба,
ихылԥа шихаз илеихарӷәӷәаны абыӷра далагеит…
Арҭқәа зегьы збоз абхәагьы уаҳа изымчҳакәа: «Дад,
ухылԥа ааухыхны ухы убыӷырауазеи?» – иҳәеит.
335

«Ыы, уара утәарҭа уанафо, уеиқәа ушьхны аума уи
шубыӷуа?» – ҳәа иаҭеикызаап маҳәы ҟадыџьгьы…
…Аҽны Џьырхәааи Хәаԥааи ҳҽеиҵыхны ашьапылампыл ҳасуан. Ныҳәамзи, уажәеиԥш еибашьраз
џьышәшьоу?! Ихәмаруаз, ҳәарас иаҭахузеи, ҳҽеилыхны трусикзаҵәы акәын ампыл ҳшасуаз. Ҿыц
сызланагалаз сабхәараагьы насҭха итәаны исзыԥшуазаап, сара иабаздыруеи. Ус, иззымычҳаӡаз гәылак, ргәыла ҿаҳак дысзааишьҭит, ҳабӷа ԥиҵәеит
Џьырхәаа ҳамаҳә, еиқәажә ишьеиҵааит ҳәа. Сара
ампыл сыманы сцоит – иара дыҩуа дсышьҭоуп:
«Уар-ра, иҟ-ҟоу уд-дыр-руама?» «Иҟои уара?» «Уарра уз-зусҭ-ҭоу аад-ддыр-руеит ҳарра?» «нас уара?»
«уеиқә-қә-қәажә, иушь-шьхаԥ-ԥсааит, иушь-шьаҵҵа, уарра!»
Сара уи иаха сымазма, ахәмарра саҿын… Егьи
иҿынеихан дышнеиуаз, Аду днаидгылан: «Џь-џьым,
уԥ-ԥҳа аҽ-ҽада дшш-аккыз уд-дыр-руаз-зааит!» –
ҳәа наиеиҳәеит…
…Адәахьы аԥшра бзиа избоз ԥҳәыс мыждак
дыҟан, лыблақәа камкамуа. Ус лхаҵа иааиқәшәаны
данԥсы, зынӡа ахақәиҭра лоуит. Ахацәа лышьҭаланы иаауан, зыҩныҟа дызгоз убарын, уа иаангылоз
дубарын. Хәылбыҽхак, хаҵа ҩардаџк дааины акыр
дтәеит, дтәеит, аха данымцаӡа, ани аԥҳәыс мыжда
ланхәа дизҵааит: «Акыр уҭахызма, нан?» «Ҳажә гәарымлазт, сашьҭаланы абрахь саақәлан, ди?!» – лаҭеикызаап ахаҵа. «Уи уаха шьҭа иааӡом, нан, иргахьеит!» – лҳәазаап анхәагьы…
Аибашьцәа ччон, иччон, рыцҳа, рылабжышқәа
хаддыло. Рԥеиԥш-цәгьа азхәыцхагьы рымамызт
уажәы.
Ҳара ҳҟны аԥсы даныкҿоугьы алаф рҳәоит.
Аибашьра цоит ахәы ҳаракыра Цугәыровка. Уаҟа
аӷа жәамз иҽырӷәӷәо мацара иҽԥашәыркны дтәеит.
Иара убас рҽырӷәӷәаны итәоуп Шромагьы. Абарҭ
336

аҩба рымгакәа Аҟәа ахақәиҭтәра залшом. Урҭ анырга иаргьы гахоит…
Ииуль 6. Амышьҭазы Аԥсны еицырдыруа жәлакы
ыҟоуп. Уи зыжәлоу иахьа аӡәы дануԥыла, аҽны
хәлаанӡа ушьацәхныслароуп. Дыҟоуп амышьҭацәгьа, дыҟоуп алаԥшцәгьа, дыҟоуп ашьапызаҵә…
Кәтол ҳгәылак дыҟан, даараӡа иблақәа мчын. Аиамҩангага амашьына дуқәа ашәбаарха зегьы иҭысны, аҟәаԥа-ҿаԥара иаҿысны, агәы каршәны амҩачаԥа ианыланы ишнеиуа иара данааԥыла, лаԥшыла
аԥшь-барбалкгьы ааҵаԥыжәжәаны, иџыџӡа иааникылон, рҳәеит. Дыҟан даҽаӡәгьы: уҩны дааҩналар илаԥшцәгьа уҽацәухьчарацы удиҵон: «Дад, агара ақәыршә ақәыршәишь!..»
Изхысҳәаауа, иахьа ашьыжь дысԥылеит ани ажәла
«бзиа». Уи имышьҭацәгьара анаҩсангьы, дкьыҿуа
иарӷьашьапгьы иҵишьуеит. Сахьынаившәаҵәҟьаз
инасгәыдырҵеит: Шромаҟа ицоз авертолиот
ахьынатәаз, ҳаӷацәа акәшан, жәиԥшьҩык аарла
рыԥсы ргеит, рҳәеит, ҩынҩежәи хҩык ахьҭаз. Иҟалаз
уиоуп: уаанӡагьы уи неины иахьтәоз ҳара ҳтәқәа иркын, аха уажәы ирызнымкылакәа ихьаҵхьазаарын…
деиҭасгәалашәеит ашьыжь исԥылаз ани амышьҭацәгьа. Жәынгьы-ҿангьы иҟан, рҳәеит, урҭ Аԥсны.
Ҽнак ацҳаҿы иааиқәшәазаап ҩыџьа амыждақәа А-и
Б-и илаԥш ӷәӷәамзи, раԥхьа аус аируан, ацҳа иқәланы инеиуаз А длалҟьаны аӡы далаҳаит, рҳәеит. Аха
А есиҟаиҵалакгьы, ихы аӡы иаалырҳәҳәаны Б днаизыԥшызаап. Уиакәхеит. Егьи абжара дымнеицкәа,
ацҳа амца акит, рҳәеит.
Ииуль 7. Дҭахеит аполковник Едуард Ажьиба.
Едуард бзиахә. Уи Москва арратә академиаҟны аус
иуан. Уа дынхон. Иԥҳәыс – Изольда Лакобаԥҳа. Хҩык
аԥацәа иман.
Аԥсны ашәҟәҭыжьырҭаҟны Фазиль Искандер
иҩымҭақәа анҭҳажьуаз акәын. Гьаргь Гәыблиа ҭелла диацәажәан, Москва аеропорт аҟны дысԥылеит.
337

Переделкиноҟа сигеит. Адырҩаҽны ашьжьымҭан
машьынала днеины Иарославльҟа ҳцеит. Уа акәын
ашәҟәы ахьыҭҳажьуазгьы. Аӷныӡынразын амҩа
бааԥсын. Шьыжьы идәықәлаз ахәылбыҽха ҳнеит.
Џьара сааԥсеит имҳәеит, амла сакит имҳәеит. Алаф
шиҳәоз мацара, ҳамҩа хара ҳамбаӡеит. Ауха уа Иарославль иҟаз аԥсуаа еизеит, аресторан ашҟа инеиԥхьеит зегьы. Адырҩаҽны ҳус ҟаҵаны, урҭ аҭыжьцәагьы ргәы ҟаҵаны Москваҟа ҳгьежьит.
Едуард Ажьиба ҩ-уада хәыҷқәак иман усҟан, аха
аҩбагьы кәапеишәа иҭәын. Иҟамызт араҟа иумбоз
ԥсыуа шәҟәык. Дырмит Гәлиа инаиркны Владимир
Занҭариа иҟынӡа зегьы. Абарҭ иуада хәыҷқәа рҟны
еизарҭас ирыман Москватәи аԥсуаа. Иахьа Аԥсны
иааҟалоз уаха ирдыруан. Едуард Ажьиба Москватәи
арратә академиа далгеит, аквартира ҿыцқәа иоуит. Сара издыруаз ихәыҷы Арсана (Алықьса Гогәуа
иажәабжь «Аҽыхәа» данаԥхьа ихьӡиҵеит!..) иакәын.
Уи даҽа ҩыџьа аишьцәа иоуит. Иара аҭыԥ бзиаҟны аус иуан. Аха иамуит, иԥсадгьыл амца акны,
иара Москва дзаанымгылеит. Аԥсны раԥхьатәи
амшқәа инадыркны, аибашьра даналагылеит. Гагра
ахақәиҭтәраан дырхәит. Нас Аԥсны арратә ԥшыхәра
деиҳабны дҟарҵеит. Афронт ашҟа дымцаргьы ҟамлози, аха имуит. Ишәаны ихьаҵыз командирк ир
драԥгыланы, арҵәааҳәа дыҳәҳәаны иҿынеихеит.
Абра дагьҭахеит абри арԥыс гәымшәа, апатриот
иаша, Аԥсны аҵеи лаша.
Сара агәра ганы сыҟоуп, ари ажәлар рҵеи
ихьӡ-иԥша ашьҭыхразы, Аԥсны иауалԥшьоу зегьы
шыҟанаҵо аиааира ду ашьҭахь!..
Ииуль 8. Иахьа Кәтолтәи аибашьҩы Вова Ҵнариа
исеиҳәон Едуард Ажьиба дышҭахаз ҳәа. Ишәаны
ихьаҵыз ҳкомандир днаиҵаҳәҳәан, арҵәааҳәа ибжьы ныҭцаны, дахьынтәааз ҳәа ҳамбаӡакәа, ҳаԥхьа
днагылан иҿынеихеит Едик Ажьиба. Иахьнеитәыз,
аха акырӡа ишәарҭаз ахәы ҳагьыхәнигеит. Ҳара уа
338

ҳаанкыланы иара иҿынеихан, ҳаԥхьаҵәҟьа иҟаз
аҭырас еилачыра ааимырттааны, хараԥшыгала иҟоу
збоит ҳәа ихы анаалирҳәҳәоз аамҭазы, агранатақәа
алакнаҳаны иҟаҵазаарын, адгьыл рӡыӡо иԥжәеит,
иаргьы иара уа дааихнахит…
Урҭ рнаҩс ицаз рҩызцәа ирыхьызгьы сарҳәон.
Ирыкәшаны иааҟаз зегьы нырҵәаны, ахыхьчарҭа
ҟарҵаразы иааиҿаԥшит хҩык ҳаибашьцәа. Нас, равтоматқәа насҭха инышьҭаҵаны, ҳәызбала анышә
аҭыжаара иналагеит. Ус, ианыԥшы, рацәак бжьамкәа, абетонқәа шышьҭаз рбеит. Урҭ акакала иҳәазаны иааго, ахәы аҳаракыраҿы рҭыԥ ҟарҵарц акгьы
рыгымкәа, рышьҭахьала шәаныуак абна даалҵны
а-Дбар ҷкәын диеихсит, аха дкамҳаӡеит, деиҭаиеихсит. Егьырҭ ыԥаны равтоматқәа ирымҵасит, ашәаныуа дыршьит, иршьит уи ишьҭаланы иааиуаз иҩызцәагьы…
Ахалшени Камани ҳара ҳтәқәа иргахьан. Иаха иргеит СухумГЕС… Урҭ среигәырӷьо, аха Едуард Ажьиба иҭахара хьаас исыманы, еиҳаракгьы уи иҭахашьа.
Аҩны сахьааиз, Соломон Хшыҩҭреи уи игәыла аԥсуа
бырги еидтәаланы аицәажәара иаҿын.
…Ауаа ҟәышқәа ыҟан, ҳәарас иаҭахузеи?! Аҳак
дыҟазаарын, аха леишәацәгьакгьы. Уи иаҳаит итәылаҟны уаҩҟәыӷак дыҟоуп ҳәа. Ҽнак, уи иаҳҭынрахьы
диԥхьаны дааигеит. Аҩашәхак реиԥш еиԥшыз
ҩыџьа ахәыҷқәагьы ааган, иаԥхьа иааиргылеит.
«Абарҭ руаӡәы дыҷкәыноуп, аӡәы дыӡӷабуп. Иеиҩудыраар – уразҟы иакит, мап анакәха – ухы хыссоит!» – аҳ иаԥхьа итәаз инаидиҵеит. Ауаҩҟәыӷа дааиҵаӷәӷәеит. Ахәыҷқәа еиҩдыраашьа рымамызт.
Дагьаанаԥшааԥшит. Илаԥш нақәшәеит абҳәа ҟаланы ихьыдхәо иахьҿаз. Ахәыҷқәа иманы дынкылсын,
днамҵагылан махәык дааханы, абҳәа ааиршәшәеит,
нас ишәыҟәшәа ҳәа ахәыҷқәа инарыдиҵеит. Абраҟа
иагьеилиргеит аҟәыӷа аҩашәхак реиԥш еиԥшыз
ахәыҷқәа: иҷкәынази иӡӷабзи. Аҷкәын ииҟәшәоз
339

абҳәақәа иџьыба иҭеиҵон, аӡӷаб лыблуза еиҵыхны
лкалҭ илалҵон…
…Иара убасҵәҟьа уаҩҟәыӷак дыҟан, рҳәеит, Аԥсны. Аԥсҳа иҭаххеит ҽнак уи дԥишәарацы. Дааиԥхьан
днаганы днаиртәеит. «Уара, ууаҩҟәыӷоуп, рҳәеит.
Исҭахуп зцәа зтәым аԥҳәыс илоуа ԥоу ԥҳау сзеилукаарацы?» «Уи азын лҽеилыхны саԥхьа дгылароуп», – иҳәеит аҟәыӷа. Аԥсҳа игәамԥхазаргьы, ауада
иныҩналаны, аҳкәажә дааилыхны дналыхәадырԥшит. «Ассир збоит, – иҳәеит ауаҩҟәыӷа, – лаԥхьала
сахьлыхәаԥшуа аԥа ҳәа аҳәоит, аха лышьҭахьала
аԥҳа аҳәоит, иџьашьатәуп!» Иҟарҵахуааз, иԥштәын.
Иагьиашаҵәҟьаны, лыҿҳәара анааи, аҳкәажә аԥагьы
аԥҳагьы лоуит…
Абас ихы ҿихит ауаҩҟәыӷа…
Ииуль 9. Амра лхәыҷқәа Анрии Кристинеи, усгьы
ари аҩны иҟоу илбоит, лара медеҳәшьас агоспиталь
ашҟа дцеит. Хахоуп дмыцәоижьҭеи. Шромантәи
ахәцәа есҽны раагара иаҿуп. Иахьа ашьыжь иааргаз: асааҭ хәба рзы Цугуровка иақәлараны иҟан ҳәа
иҳәеит, лҳәеит. Ашьыбжьышьҭахь иагьааҳалаҩҩит
Цугуровка ргеит ҳәа. Уи ахырӷәӷәарҭа Аҟәа анеиразын иаазымуҵәҟьаз акы акәны иман аӷа. Уахатәи
телехәаԥшрала адырраҭараҟны, аԥсуаа ишырҳәаз,
Гәыма ргеит ҳәа ауп. Ус аумашь уи аԥсышәала
ишахьӡу? Ҳаӷагьы ишидыӷәӷәало имбо дыҟам: Германиатәи Англиатәи аҳәынҭқарцәа инадыркны,
зегьы аурыс еирцәажәоит аибашьра аанкыларазы.
Аконфедерациа ар ркомандаҟаҵаҩы Шамиль Басаев, иамуӡозар ахԥатәи афронт ааҳартыр акәхоит
ақырҭқәеи ҳареи ҳҳәааҿы ииҳәаз, зынӡа еиланаганы иамоуп дара.
Иџьашьатәуп, Шеварднаӡе Қарҭҟа дымцаӡакәа
аҟәҟәаҳәа излахысуа Аҟәа дахьыҟоу. Ус ауп адырраҭарақәа ишырҳәо. Издыруада: «Аҩнуҵҟа снеир – схәыҷқәа сыркуеит. Адәахьы сдәылҵыр –
ҳлақәа сыркуеит!» – ҳәа ирҳәо ыҟазар?!
340

Есыуаха иааҟәымҵӡакәа изҿыз ахысрақәа ыҟаӡам
уаха. Изларҳәо ала Цугуровкантәи акәын Афон ишалахысуаз. Уажәы ҳара ҳтәқәа иргазар – уи акәзар
изҭынчроугьы. Аха ари аҩыза аамҭазы, ас аҿымҭра
иаҳагьы игәыԥҵәагоуп. Уи сҳәеит ҳәа, издыруада,
адунеи иадыруа Афонтәи аҳаԥы зҭадыргылаз ашәара уажәшьҭа ма шьҭахьҟа иаанхазар?!
Ачечен снаипер иҳәон: аӷа ихы уеихсыр – абырсааҭк дыԥсуеит, ишьапы уеихсыр – иҩызцәагьы еизнагоит, нас урҭгьы ушьуеит.
Ииуль 10. Ашьжьымҭан иааҳалаҩит иаха Шрома
ҳара ҳтәқәа ахы иақәиҭыртәит ҳәа. Ус, Амра агоспиталь аҟынтәи дааҿаххит: ахәцәа рацәаҩны раагара иаҿуп, ишьу ыҟоуп, шәысцәымшәан, сара сцеит,
лҳәеит. Уи излалҳәаз ала, Цугуровка аибашьра ӷәӷәа
цоит. Сара уи иацы ҳара ҳтәқәа иргеит ҳәа акәын
ишыздыруаз. Иагьиашаҵәҟьаны ус иҟазаарын. Аха
изгаз акомандир: ҳара ҳадҵа наҳагӡеит, шәыҩныҟақәа шәцаны, шәыԥсы шәшьа аниҳәа, ицақәаз
ҟалеит. Уи рхы иархәаны ҳаӷацәа ҩаԥхьа еиҭааныркылеит. Ари акомандир, убас азиуит авертолиот – аибашьцәа зманы инеиуазгьы. Уаҟа аҭыԥ зкыз ҳархәҭа
ракәын, аха иара шәхьаҵ, ус аҭахуп ҳәа раҳәаны,
ҩынҩажәаҩык инареиҳаны ҳаибашьцәа зҭаз аҳаирплан аӷацәа акәиршеит. Изларҳәо ала, жәиԥшьҩык
рыцәцеит, егьырҭ зегьы уа ишҭаз ирыблит. Акомандир дыкны дганы дҭаркит. Уажәы ҿыц иалагатәхеит
ҳаҷкәынцәа рхы зқәырҵаз ахырӷәӷәарҭа ҟаимаҭ Цугуровка. Уи анрызга – Аҟәаҟа рымҩа аатуп ауп.
…Ан, рыцҳа, фҩык аԥацәа ахьлымаз хәҩык еибашьра идәықәылҵеит, аӡәы даанылкылеит иамуӡар ҳаҵәҩаншьап ирӡрым ҳәа. Аха лыҷкәынцәа
аӡәы данҭаха, иаргьы дылзаанымкылакәа дцеит…
Ииуль 11. Иахьатәи амш уаргәырӷьаратәы иҟам,
иахатәи сыԥхыӡқәа реиԥш. Ашьжьымҭан, Гәдоуҭа аџьырмыкь аҿаԥхьа, Арӡынба ихьчаҩцәа ицны
машьынас ицоз зегьы аанкыланы аҷкәынцәа рҭы341

рцон. Изықәтәаз рымхны, дара наганы автобусқәа
ирҭадыртәон. Атапанчаҭыхра аҟынӡагьы даннеиуаз
ыҟан, рҳәеит. Дзықәшәази, уаҩы мыжда?! Зегь иара
иҟаиҵар акәхеит.
Ус, иаабеит Афон ицаны иааз Владимир Мқанбеи
Сергеи Ҭыжәбеи. Урҭ Кәымф Ломиа, Борис Ҭыжәба,
Кандид Ҭарба, сара иҳарҳәеит забџьарқәа шьҭаҵаны
иаауаз ҳаибашьцәа аабеит ҳәа. Сара исзымычҳаит:
хымш раԥхьагьы шәарҭ абри аҩыза шәҳәахьан ауаа
шәрылагыланы. Акы ыҟаӡамзаргьы ишԥашәҳәои?!
Насгьы, ҳаҷкәынцәа ус аибашьра кажьны иаауазар,
дызусҭада изгаз: Ахалшени, Каман, СухумГЕС, Шрома?
Убас шакәугьы, иахьатәи амш ахгара акыр исцәыуадаҩуп: ихәлаӡом, ихәларгьы имшозар акәхап.
Иџьашьатәуп, убасҟан иааины сыбла иаахгылоит
Ҟабарда ҳаныҟаз иаабаз хҭыск. Агәарабжьара ҳабжьаланы ҳашнеиуаз, ҳнахҭыгәлеит ахәыҷы хәмарра.
Урҭ иабџьарԥсараха: ҳа ҳаԥсацәоуп – шәара шәақырҭқәоуп ҳәа рыҽшаны «аибашьра» иаҿын…
Ииуль 12. – Нан, сыҷкәынцәа! Аамҭа хьанҭа ҳааины ҳааҭагылеит. Аҟазаареи аҟамзаареи рҳәаа
ҳақәгылоуп. Аԥсны зегь рыла ибзиоуп азын, наџьнатә аахысгьы аӷацәа ақәлон, ҳаинылеит ааҳҳәоны –
ҩаԥхьа рҿаархон. Аха аԥсуаа хацәынмырха рыдгьыл
иазгылон. Зқьышықәсала имырӡӡакәа иааргеит.
Ауаҩы игәыӷырҭа иԥсырҭоуп ҳәа, уажәы ҳгәылацәа
иаҳзыруа жәбоит. Аџьнышцәа: Ԥаҵа дуи Абласаркьеи 1937 шықәсазы, дара рхарала бжь-нызқьҩык
инареиҳаны Аԥсны аҵеицәа, нацәақәкыла иалырхуаз аҵеицәа ҭахеит. Оҳ, гәышьа ҳабӷа ааиҵаҳхуаны,
ани Абга шкәакәа ир иманы днаҳажәлан, ҳазҭаиргылаз жәбоит. Ҳхәыҷқәа аҵәҩан иахацаланы ишьуеит, ҳаҳәсақәа рыӷрақәа ҭдырбгоит, рцәа ԥырҽуеит,
ҳаҭаҳмадцәа атанкқәа ирыцраҳәаны рыԥсы рхырхуеит, иргәаҟны.
342

Нас, сыҷкәынцәа! Иахьа шәара ишәоуит хьчатәыс
Аԥсны алахьынҵа! Шәрызхәыц, зыблақәа ҭаа ишәзыԥшу шәхәыҷқәа рразҟы, шәрызхәыц, жәымҭацәгьа ззыҟалаз шәанацәеи шәабацәеи! Шәазхәыц,
ашьа згәыҵкьасо Аԥсны! Аӡәы итәы ахаан аӡәы
наӡаӡа игоны зыҟалом! Шәымшәан, абааԥсы! Шәеидгыла! Шәхы ақәышәҵа Аԥсны, шәара шәҭахаргьы
– иара еиқәшәырха! Сара, анык лаҳасабала, ақәԥарахь сшәыԥхьоит зегьы! Адунеи исзықәу сԥазаҵә
шәара дшәылагылоуп! Ҳашәмырԥхашьан, абааԥсы! Ҽнак ииз ҽнак дыԥсуеит! Шәара ишәыцуп
Наԥҳа Кьагәа ифырхаҵара! Шәара ишәхамацәысуеит Кьахь Ҳаџьараҭ ибжьы ҵарӡа! Шәымшәан, абаақәа! Згәы ҭрысны, зҩызцәа кажьны ихьаҵыз – Ан
лышәиԥхьыӡ изымгааит! Шәара ишәхылаԥшуеит
ҳашьхақәа рдоуҳа! Шәара ишәыцқәԥоит ҳадгьыл
амч дуӡӡа! Ан лныҳәаԥхьыӡ шәыгымзааит! Шәнеибац аԥсуа рыҷкәынцәа! Анцәа ҳара дҳацуп, дагьыҳхылаԥшуеит! Шәнеибац, с-нанраа!..
Аԥсны иахыҩуа игон Ан лыбжьы. Ан – Леила Николаи-иԥҳа Ачба лыбжьы! Ашьхақәа иаҳагьы ишьапҵыркьакьаны, рлымҳақәа кыдҵаны иӡырҩуан. Адгьыл ахьаақәа ахаршҭуа ихәрабӷьыцны иазнеиуан
Ан лааԥхьара. Уаҳа зламкәа ихьашьшьыз аибашьҩы,
изгәамҭаӡакәа инапы ахала абџьар ашҟа аҿынанахеит…
Ииуль 13. Иахьа ашәҟәыҩҩцәа ҳаизаны Аԥсны
аиҳабыра, хаҭала Владислав Арӡынба ишҟа ашәҟәы
ҩны аҳәара ҟаҳҵеит: аԥсуа шәҟәыҩҩцәа, Аԥсны
иалҵны ицаз усгьы иҟам, егьырҭ – Кәымф Ломиеи,
Шоҭа Ҷкадуеи, Нури Оҭырбеи рықәра ахьдуу азы,
раамҷыдарахаз, зегьы бџьарла ҳааибыҭаны афронт
ашҟа ҳдәықәырҵаразы.
Иахьа ашьыбжьышьҭахь, Ешыра апозициаҟны
итәоу ҳаибашьцәа ирхалаз аӷа иҳаирплан СУ-25
ҳара ҳтәқәа хланҵы иларышьҭит.
343

Қырҭтәыла атәылахьчара аминистр Гиа Ҟарҟарашвили, ани аԥсуаа зегьы ҳзы абас зҳәаз: сара шәнызқьҩык ақырҭқәа среигӡом ԥшьынҩежәи жәиԥшь
нызқьҩык аԥсуаа зегьы нсырҵәаразы… иаха аультиматум ҟаиҵеит: уаҵәуха асааҭ ҩажәи ԥшьба
рҟынӡа аԥсуаа рыр Шромеи Ахалшени иргыланы,
Аҟәа алахысра инаҟәымҵ – мҽхакы ҭбаала джәыланы, Гәдоуҭеи Гагреи шьаҟьаны, Ԥсоу аҳәааҟынӡа
дышнеиуа ала…
Ииуль 14. Ашарԥаз ҳшышьҭаз дааит афонтәи
аибашьҩы, сымаҳә иашьа Витали Аргәын. Уи мызкы инеиҳаны Шромаҟа дыҟан. Уажәы уахьынтәи
дхынҳәит. Иссируп ари аибашьҩы ииҳәо. Алик
Смыр командирс дызмаз ҩышәи хынҩажәижәаҩык
ҳаҟан, уажәы шәҩык рҟынӡа аарла ҳнаӡоит. Егьырҭ
ҳҩызцәа рхәит, иҭахеит, ицеит… Наҟ-ааҟ аӷеи ҳареи
ҳааиҿагыланы ҳахьеибашьыз Каман агараан ауп.
Убра иагьырбеит ҳара ҳашхьамҵуаз. Амала, иҟалеит згәы ҭрысны, забџьарқәа кажьны ицаз ҳҩызцәагьы. Дшәаны ацара даҿуп аӷагьы. Урҭ харантәи
танкла иҳалахысуеит, мамзар ҳааигәара изааиӡом.
Лабҿаба иагьырбеит ҳара ҳшаиааиуа – дара шаҵахо.
Аибашьцәа ҿыцқәа ҳархәҭа иалалар рҭахуп – ҳара
ҳахьхьамҵуазы, аха ус аламала ҳарҭ аӡәгьы дҳадаҳкылом. Ҳарҭ ҳшаиааиуа агәра ганы ҳаҟоуп. Акызаҵәык иҳагу аиҿкаара ауп.
Витали Аргәын, еибашьны Аҟәа ианалалоз, Араион Ҿыц аҟынӡа инеизгьы дреиуоуп… Уа дшыҟаз
жәашықәса хшаа дызмоуцыз иԥҳәыс хшаа длоуит. Уи аҽны иара дҭахеит ҳәа ҳаҳаит, аӡәгьы
иамҳәаӡакәагьы даҳҵәыуеит… Иара разҟы иман,
рыцҳа! Хьаҵшьа ҳамам, ҳмаиааиргьы ҟалом ҳәа
дгәаҟгәаҟуа акәын дышцәажәоз. Шәизхәыци, абыржәыҵәҟьа ахрыԥра иааҿыҵны иааз ауаҩы. Шрома
ахы ианақәиҭаҳтә, афатә-ажәтә оума ыҟамзи, зыҽзызнымкылакәа арыжәтә замхажәны иҳацәҭахаз
344

аҷкәынцәа ҟалеит… Шаҟа ҳәатәы имази, анаџьалбеит, Витали Аргәын, убас ирацәан ҳарҭ ҳазҵаарақәагьы. Аха иара аамҭа имамызт, ҩаԥхьа еибашьра
дцон, иҩызцәа рахь…
Уаха ҩажәи ԥшьба сааҭ рзы инҵәоит ҳаӷацәа
иҟарҵаз аультиматум. Уи, ҳәарас иаҭахузеи, аԥсуаа
ирыдрымкылаӡеит. Иҟаларызеишь, анаџьалбеит?!
Иаабац, иҳаҳац баша мақаррахоу, мамзар ҩаԥхьа
иҳақәлаҵәҟьарц ргәы иҭоу?! Иа-а, Анцәа ду суҳәоит, зыблақәа ҭхаха, ирҳәарызеишь, анаџьалбеит, ҳәа
иаҳҿаԥшуа абарҭ ҳасабицәа хәыҷқәа ҳзухьчарацы!..
Ари зегьы-зегьы қырҭуа дгьылуп ҳәа ақырҭқәа ирыхшаз ирыларааӡеит, ҳара ҳтәқәа: ус
ҟашәымҵан – уи ԥсыуа ламысым ҳәа ҳрааӡеит…
Ииуль 15. Анцәа иџьшьоуп. Даҽа зныкгьы адунеи
иаҳауа амц рҳәеит ақырҭқәа. Аӡәы иҳәашьа: ипаӷәырхеит. Қырҭуа ҭаҳмадак иазҵазаап: абри Қәҭешь
атом бомба алаҳар иҟаларызеишь ҳәа. «Ҳпаӷәырхоит, дад, ҳпаӷәырхоит!» – иҳәазаап иара.
Иаха асааҭ ҩба рзы Аԥсны агәабзиарахьчара аминистр идҵала ауаҩы даан, Амра – мчыбжьыкаахыс
иахазаҵәык аҩын зхы нықәызҵаз, дыргыланы дыргеит: Цугуровка иақәлоит, аҳақьымцәеи амедеҳәшьцәеи зегь рҭыԥқәа рыҟны иҟазароуп ҳәа. Иара убри
иааз иагьҳаиҳәеит: Хәаԥаа рыҷкәынцәа Шромаҟа
ишцоз, рмашьына аӷа иснариад наахан, жәахаҩык
ҭахеит, ҩажәи жәахаҩык рхәит ҳәа. Анқәабаа, Ҳашыгаа рыҷкәынцәа…
Иахьа ашьжьымҭан Ешырантәи дышьны дааргеит, Владимир Басариа иашьа – Зураб иԥа, Џьон
Басариа. Уи ҳхәыҷқәа аҵара рыциҵон: аԥсуа школ
далгеит, аус иуан, ԥҳәыс дааигеит, дҭаацәарахеит,
ҩыџьа аҷкәынцәа маҟҿамҳәарақәа иҭынхеит…
Аҵәыуацәа рхылԥақәа ацынхәрас, астол автоматқәа ықәырҵоит. Шаҟа ирацәахази ашәы зшәу
аҳәса. Ахацәа ржакьақәа аурыжьит: Аԥсны иашәуп
ашәы.
345

Ииуль 16. Иахьа, Басариаа рыҷкәын, Кәтол, ма
Аҟәа ацынхәрас, дганы Мгәыӡырхәа, ианшьцәа рыҟны даажыр акәхеит. Аизарақәа рыҟны шықәсык ахь
знык, ма ҩынтә идырцәажәоз ауаҩы, уажәы лассы-лассы аԥсцәа сырхагыланы сцәажәалар акәхеит.
Убас акәхеит иара иахьагьы.
Шьханхыҵынтәи
аара
иаҿуп
ашьхаруаа
рыҷкәынцәа, ишзахәо афронт ашҟагьы ицоит. Иахьа
ашьжьымҭан х-машьынак ачеченцәа еишьҭаргыланы, аконфедерациа аштаб аҟнытә уахь иандәықәлоз,
иҳәҳәаны: «Акбар! Акбар!» – ҳәа рабџьарқәа
ҵәҩанҵәыҟа ишьҭыхны акәын ишцоз: хымԥада иааирала ҳхынҳәуеит ҳәа аанарго.
Ахысыбжьқәа шгац игоит, иаҳа-иаҳа иааигәангьы иааҩуеит. Иахьа хҩы-ԥшьҩы шьны ианаарымго
ыҟаӡам. Убриаҟара ирацәаҩны иҟоуп аԥсуа шьхақәа
рыҵаҟа ҳара ҳар. Изларҳәо ала, урҭ жәанызқьҩык
иреиҵам.
Ииуль 17. Аҟәа иахчынгоу аԥсуа шьхақәа рыҟны
аибашьрақәа цоит азын, уажәы-уажәы ҳаҷкәынцәа
шьны иааргоит. Рҵәыуарагьы уахьӡом.
Ссируп аԥсҭазаара шыҟоу. Зыҩны ҳаҩноу ақырҭуа Соломон Маникиӡе, еибашьрас изыҟаланы иҟоу
ҳара иҩны ҳахьыҩноу ауп. Ҳара ҳааиаанӡа, иахьа
хәлаанӡа ашәқәа зхаркны, зыбжьгьы уаҩы имаҳауаз,
уажәы уабаимаҭәоу, рақ-рақ ҳәа имӡырха ақырҭшәа
ҭыҩуеит. Иҩызаки иареи адәны итәаны ашахмат
иасуеит. Ԥсыӡкра дцоит. Идгьыл дызҭатәоу ҩыџьара
амҩадуқәа шавсуагьы, имеихсыӷьӡо ашәы зшәу ауаа
шанугьы, аарыхра ҟаиҵеит: инаша, ипатырџьан,
икартош… Иара иучасток дамкыкәа, амҩадуқәа
рышҟа иаанда иаваҵаны, адгьыл никылеит… Ус
шаҟа?! Лаҵарамзатәи иҵәа ҟалеит, шьхацамзазтәи
ибҳәа ҟалеит, уажәы кәыркәазтәи иҳа ҟалан – акаԥсара иаҿуп. Анрии Кристинеи рыблақәа ҭаа иахәаԥшуеит. Абри ауаҩ зынзаҵәык иадамхаргьы, иҿыхны ишәфаҳәа изымҳәеит, ма цанапык азна ааганы
346

ахәыҷқәа иаадимыркит. Жәаха Светлана Кәыҵниа
дыҟан, оума иқәҳәацәаны данца, чанах ҟьаԥск азна
абҳәа ҿыхны иааигеит. Сымаҳәыла Шьаликәа Ҷыҭанаа даан, арҭ ирықәнагоу анырзумулак, ухы иқәтәоит иҳәан, ихаҭа абаҳча дынҭаланы, аҳа аҿыхра далагеит. Ҳарҭ зегьы ҳаԥхашьаны аҩнуҵҟа ҳаҩналеит.
Уи иҟаиҵоз збоз аԥшәма, ашә дылахынҳәуа дахьгылаз, дааҟәымҵӡакәа аҳәара даҿын: – Иа Анцәа ҳрыцҳашьа! Иа Анцәа ҳрыцҳашьа!..
Дара, ҳара ҳтәқәа ахьаԥсацәоу азын мацара
иршьуеит. Ҳара? Абас ҳаҟоуп азоуп, абри аҩыза ҳааины ҳазҭагылазгьы.
Ииуль 18. Важьикәа Бабиа Џьырхәа ақыҭан дынхоит. Дынхаҩы бзиоуп: иашьцәа-иаҳәшьцәа, ихы-ихшара – Анцәа ишиҳәара дыҟагәышьан, аӷа имуит
умҳәозар. Еибашьра иҟаз иҷкәын еиҳабы, ҩажәи
жәаҩа шықәса зхыҵуаз ргәыла Ачкәатуа данҭаха,
дҟәаҟәаса иара диманы дааит. Уи дызбаз Важьикәа
иԥа днаидгылан: «Абри арашәара мыжда сгәы
ааԥнаҵәаӡеит. Уаагыланы маҷк иаасымда, ухаҭыԥан
сара еибашьра сцоит, санааилак уара уцап!» Аԥа рацәак игәамԥхазаргьы, аб дымцар имуит. Важьикәа
зыҽны Шрома днеиз ауха ахы ааиқәшәан, Гәдоуҭа
агоспиталь аҟны дахьааргаз, дыԥсит. Абыржәы убри
дҵәыуаны аҩны ҳааҩналеит.
Аинааларазы аурысқәеи аԥсуааи ани Абга
шкәакәа идыргалаз аиқәшаҳаҭра, мап ацәикит:
«Ари снапы аҵазҩыр – смаҵура шьҭасҵароуп!» –
ҳәаны.
Уи иахьа Аҟәа даазшәа, ишыҟарҵац еиԥш, амц зегьы инарылаҳәаны, мызкы аԥхьа иаауҭаху ҟаҵаҳәа
агенералра зиҭаз Аԥсны аиҳабы имаҵура дамихит.
Игәы бааԥсызаап, убама?!
Аԥсуаа иаҳзаанхо акызаҵәык ауп: Аҟәа агара!..
Ииуль 19. Иахьа анышә дарҭон Важьикәа Бабиа – Џьырхәатәи анхаҩы, ауаҩы гәыраз, ауаҩы
347

ҳалал, зчеиџьыка знапы иқәыргыланы изкыз,
иқьиара ду акгьы имыхәеит умҳәозар.
Ҳаибашьцәа рыҩнуҵҟа аморфинистцәа рацәаҩхеит, рҳәеит. Иахьтәоу ахыхьчарҭак рыжӡом,
арахь уажәы-уажәы иаарылаҳауа аснариадқәа цәгьала индырҵәоит, рҳәеит.
Еибашьҩык, уаҳа иламкәа, дшынкаҳара ахәы
диҵаланы дшаауаз амашьына «ацхыраара ласы»
ааихьӡазаап, аха иаанымгылакәа аҿанынанаха,
иабџьар ааихиԥааны абарбал иарбаны деихсит,
иџыџӡагьы иаагылеит. Днеины ашьҭахьтәи ашә
ааиртызар – ахәцәа рҭыԥ аҟны жәыӷра дук ҭагылан,
рҳәеит….
…– Микола, уан дкыдыргыланы…
– Иҟалеи, Николаи?
– Ақырҭқәа рабашьра уаала ҳәа соуҳәан, аԥсуаа
ракәзаапеи ҳзеибашьуа.
Аԥсуаа маҷҩуп, рықәԥарагьы иашоуп, ҳрыцхраап
ҳәа Николаи Скворцов джьаны ақырҭқәа рышҟа дигазаап аукраин Микола Маибарада…
Ииуль 20. Аӷа итанк шааиуаз аԥсуаа анеихс,
иҭатәаз ҭыҟьҟьаны ицаны, аԥсуаа адырра рырҭазаап:
даҽа зныкгьы шәеихс ҳәа. Иагьеихсит, атанкгьы ԥыххааса иргеит. «Уара, намыс шәымазар, уи Шромаҳәа
иаҳцәыжәгаз аҟны афатә ду кажьуп, арыжәтәи акәаци ҳзаашәҭи!» – рҳәазаап ҳаӷацәа. «Ишәзынаҳҭиуеит, ҳаргьы ҳча нҵәеит, иаҳзаашәҭи!» – раҭаркызаап ҳара ҳтәқәа. Имшәоз ашьхарыуа ҷкәынак иҭаны
ҳаҭак азна аҩы ацәҵыс бзиаки рзырышьҭызаап. Дук
мырҵыкәа ааҵәак азны ачахқәагьы иманы даазаап.
Уажәшьҭа наҟгьы-ааҟгьы акрырфақәеит анырҳәоз
аамҭазы ажәылара ҟалеит. Абарҭ ҳчеиџьыка ыфаны
ишԥаҳеихсри рҳәазаап ҳара ҳтәқәа. Аха аҳәа астол
иахауртәар ҟалоума, ахымца ҳажәырҵо рҿаархазаап. Ҳара ҳтәқәагьы уи аҭак ҟазымҵоз ауракәхыз;
рыуа ршәаџь зҳәо ыҟамкәа иаақәырхит, рҳәеит.
Иахьа телехәаԥшра акорреспондентцәа рзы
348

апресс-конференциа бзиаҵәҟьа иман Владислав
Арӡынба: зегьы ргәы иахәеит…
Ииуль 21. Иахьа санхәыԥҳа лԥеи лареи Краснодарынтә ихынҳәны иааит. Уи ахьтәы медал иманы ашкол далгеит. Гәдоуҭа, насгьы уахьынтәи иаарышьҭыз
лимитлоуп дышцаз, араҟатәи аиҿцәажәара заманалаҵәҟьа дахысны. Уа дахьнеиз: шәара Қырҭтәыла
шәалоуп, уахь уагьца ҳәа иаҳәаны, ҩба изықәиргыланы ддыргьежьит.
Алақәеи аҳәақәеи ҳашԥарылахеи, анаџьалбеит,
ҳадгьыл ада уаҳа ҳара аӡәгьы ҳааиҭахӡамкәа!..
Ииуль 22. Борис Ҭыжәбеи сареи ҳаҟан ақырҭуа
тҟәацәа ахьҭаку. Уа ҳара ҳаԥхьа инеины иҟан аҳәаанхыҵтәи акорреспондентцәа, аратә газеҭ «Ҳара
ҳаԥсадгьыл азы» аусзуҩцәа Изида Ҷаниаԥҳа лашьеи
лареи, агәыԥ «Аџьар ҟаԥшь» ахаҭарнакцәа. Бориси
сареи маҷк аԥшра ҳақәшәеит.
Гәдоуҭаа ирымаз ашьҭаҵарҭа ду, ҩбаны еихагылоу, бахҭас иҟаҵан уажәы. Ҵаҟа ацемент ықәыртәан, иҩышьҭых-ҩышьҭыхны, уаанӡа амаҭәақәа
ахьықәырҵоз акәхап, азбжак аӷәы ықәын. Егьи
азыбжак аибашьра аныҟала, атҟәацәа рзын ӷәыла
икәыршаны, еиҩкааны акамерақәа алырхит. Убарҭ
рыҟны еилакын уажәы атҟәацәа, иша-шаны. Хазы
дҭакын агенерал. Абахҭа зегьы иакәыршан аихатә
ԥыркы.
Анҭ иҩышьҭыхны иҟарҵаз анарақәа рыҟны ииан
Гагра аибашьраан ирытҟәаз хынҩажәи жәаҩаҩык
ақырҭцәа.
Иахьазы ара иҭакын ҩынҩежәи ҩыџьаҩык
атҟәацәа. Урҭ рӷьырак Қарҭтәқәан, Русҭавтәқәан,
Мцхеҭатәқәан. Аӡәы Аҟәатәын – Каличава Валери
Парфири-иԥа. Хҩык – Бзыԥтәқәан, ицаны ақырҭуа
идгыланы ҳара иҳабашьуаз ракәын.
Акануеи абџьар кны абахҭа аҩнуҵҟа дҭалаӡом, ицәыргар ҟалоит. Рхәы ааганы ирызҭо анҭ
а-Бзыԥтәқәа ахҩык роуп. Жәаҩы-жәаҩыла еила349

куп. Ишакәым џьара аӷьӷьара аарыхгар – зегьы,
абахҭа зегьы, ааҩныганы акамерақәа рыҟны еидырҵәаҵәаланы еиладыргылоит сааҭк-сааҭк, изхибарҟьаз зеиԥшроу еиԥш. Агазеҭқәеи, ажурналқәеи,
ашәҟәқәеи рырҭоит, еиҳараӡакгьы аԥсуаа ҳтәы зҳәо.
Аҳәаанхыҵтәи асасцәа иаҳзааиз, – иҳаиҳәон
абахҭа аиҳабы Шоҭа Џьопуа, – идҳарбеит урҭ
акрахьырфоз, ирфозгьы зеиԥшраз. Нас, уажәшьҭа
шәаалеи, ҳбахҭа чеиџьыка агьама шәмырбакәа
шәаҳзышьҭуам ҳҳәан, иганы шьыбжьхьа рҿаҳҵеит.
Иџьаршьеит абаандаҩцәагьы ҳаргьы иаҳфоз акы
шакәыз анырба. Ҩбагьы, исҳәарц исҭаху: ҳатҟәацәа
иҭаку дызусҭзаалакгьы кьац ҳәа џьара аӡәы днарыламкьысыц, дагьрылакьысуам. Ҳара ҳтәқәа Қарҭ
иҭаку рҷаҷақәа кыдыршәшәаны, изусҭқәоу узымдыруа ауп ишаҳзаарышьҭуа ианеиҭнаҳаԥсахло. Иара
уи аиҭныԥсахларагьы иаҟәыҵит уажәы, рытҟәацәа рҭахӡам. Ҳара ҳтәқәа, адыррақәа злаҳамоу ала,
жәаҩаҩык ҭакны ирымоуп, аха иҳарҭаӡом. Иааизганы ирасҳәеит ҳатҟәацәа: ҳарҭ аиҭныԥсахлара ҳазхиоуп, аха шәара шәтәқәа ируам ҳәа. Нас, урҭ хҩык
аарылҵны, иҟалозар Қарҭҟа ҳҭаацәа рышҟа аҭел
ҳашәырс, рҳәеит. Иасырсит. Амыждақәа, аибашьра
иналагазар аахыс, зхабар рзымдыруаз рхәыҷқәа
рыбжьы анраҳа, ранацәа ҳәҳәон, рыҳәсақәа ҵәыуан, рхәыҷқәа ӷьаҵәыӷьаҵәуан. Арҭ зыҳәоз акызаҵәык акәын: абахҭа иҭаку ҳаиҩызаӡам, ибзианы
ҳныҟәыргоит, ахьҭа ҳакуам, амла… Қарҭынтәи иҟоуп абарҭгьы-абарҭгьы… Аԥсуаа ҳаурышьҭыр рҭахуп,
ҳара ҳтәқәа ҳарҭахӡам… Анацәа шәҽеибаркны шәцаны ҳаиҳабыра шәрыдыҳәҳәал… Аҷкәынцәа ижәбо
ирашәҳәала арахь еибашьраҳәа уаҳа уаҩы дмааиратәы…
Сара сахьтәаз сзызхәыцуаз зынӡа ихазын: абри
акәзаап ҳара ҳтәқәа рбаандаҩцәа зырымпҟо, рхәы
изацклаԥшуа, ҳаҭырла изрызныҟәо…
350

Борис Ҭыжәбеи сареи дааганы ҳиҿцәажәеит
Аҟәатәи атҟәа Валери Каличава. Уи Аҟәа диит, аџьырмыкь анаҩыстәи ахәбатәи аԥҭека ахаҿы дынхоит,
иан дыҟоуп, иԥҳәыс, ҩыџьа ихәыҷқәа.
– Избан, уара, Аԥсны ииз, Аԥсны иааӡаз, аԥсуаа
урҿагыланы абџьар зышьҭухыз?
Абар, ҳазҵаара аҭак Валери ишыҟаиҵо:
– Раԥхьаҵәҟьа, ақырҭқәа Аҟәа ианалала, зегь
ҳгәы иаанагеит аԥсуаа алгеит, ҳара ҳиааит ҳәа. Аха
аамҭа цацыԥхьаӡа, урҭ закәыз хәыҷы-хәыҷла зегьы
иаҳбарҭахо иалагеит. Рнапы назхьымсуаз ҩныҳәа
џьара акы аанымхо аҿынанахеит. Аԥсуаа рыҩнқәа
ианрылга, егьырҭ амилаҭ рышҟагьы ииасит. Иааҳадгылеит ҳарҭ агырқәагьы. Сҭаацәа амла аԥсра иалагеит. Иагьысыӡбеит хәыҟаҵаҩыс урҭ рыҟны аусура
салагарацы. Ахаан фатәык шыҟасымҵацызгьы. Сагьалагеит. Аха ашәаныуа мыждак еиҳабыс дҳарҭан,
маӡа-аргама сҭаацәа рхәы шаазгози, схәыҟаҵашьеи
гәеимҭакәа дыҟамызт, сыцәгьа иҳәан, сааҩынԥааны
сганы абџьар насдыркит…
– Убри инаркны уеибашьуеит?
– Ааи…
– Угәы ишԥаанагои, аԥсуаа раҳҭнықалақь Аҟәа
рымгакәа иаагылару?
– Аамҭа цацыԥхьаӡа, уи ус ишыҟалоз зегьы агәра
рго иалагеит. Аԥсуаа бџьарла ибзианы рҽеибырҭеит, насгьы рыдгылаҩцәа рацәаҩхеит. Еиҳараӡакгьы
аԥсуаа Аҟәа иалахысуа ианалага, иккаӡа иааԥшит
зегьы. Уимоу, ижәдыруазааит, ирацәыҩӡаны шәара
шәнеира ишазыԥшугьы…
– Нас, ҳарҭ Аҟәа ҳнеиуеит, уаргьы иахьа-уаҵәы
уоурышьҭуеит, абџьар кны ҳхәыҷқәа зшьуаз ауаҩы,
еицынхашьас иҳамоузеи уареи ҳареи?
– Сара издыруеит иҟасҵаз аԥсуаа ишсанармыжьуа. Аԥсра шысзыԥшу. Исзаанхоугьы акызаҵәык ауп: сҭаацәа сыманы абналара, Аԥсны ааныжьны ацара…
351

– Иулымшаӡои уара абџьар умкрацы?
– Исылшон, аха…
Аҭҟәа ихы инаркны ишьапы аҟынӡа аҵысҵысра
далагеит, аҭаҭын даҳәоит, аха ҳара уи ҳахаӡом… Нас
уаҳа изымычҳакәа акьыжыҳәа сабиҵас илеимеиҭәоит, ҩажәижәаба шықәса зхыҵуа арԥыс дауаԥшь…
Уажәшьҭа, зынӡа наҟ атҟәацәа ахьҭаку ҳҭаланы,
ҳнеины астол хәыҷы ҳнахатәоит. Дааргоит агенерал Зураб Баграт-иԥа Мамулашвили, 1948 шықәсазы Қарҭ ииз. Аԥышԥыш ҳәа дыччо, игәалаҟара бзианы, ихәда ҵҟәашаа. Уии ҳареи ҳаицәажәара сааҭк
инеиҳаны имҩаԥысуан. Ҳара ҳазҵаарақәа шиаҳҭоз
еиԥш, иаргьы арахь ҳара иҳаиҭон. Зураб Мамулашвили, ҳәарас иаҭахузеи, Аԥсны аӷацәа дуқәа –
аибашьра аиҵхаҩцәа Ломинаӡеи Надареишвилии
уҳәа Қарҭ анапхгараҿы акыр реицәажәарақәа дрылахәын. Урҭ иара иҵәахырц дшаҿызгьы, дцәажәо
дышнеиуа, џьара иааинымԥшырц залшомызт… уи
иҷкәын жәохә шықәса зхыҵуа, ҳаҭырла изныҟәаны ԥсыуа ҭаацәарак иамардаз, нас иҩныҟа дшырышьҭыз, иара ихаҭа ҳаҭыр иқәҵо дышрымоу уҳәа
даараӡа ламысла аԥсуаа дрыхцәажәеит агенерал.
Ҳаҵазырбгаз ҳара ҳаламыс ҟадыџь!.. Ари аибашьра
Арӡынбагьы Шеварднаӡегьы ирзаанкылаӡом, аус
злоу ахԥатәи амч ауп, иҳәеит уи. Агенерал ду аҳәара ҟаиҵеит: Аԥсны аӡбахә зҳәо шәҟәқәак иоуратәы
изыҟаҳҵаразы.
– Ааи, даара избахьоу аӡә иоуп, амала, уахьызбахьоу сгәалашәом! – иҳәеит аҵыхәтәаны ҳанеиԥырҵуаз, раԥхьа ҳанеибадыруаз ишсеиҳәаз еиԥш, даҽа
зныкгьы ихы ааибыӷбыӷит…
Ииуль 23. Аҟәа акәшамыкәша иҟаз аибашьратә
ҵакы змоу ахәқәа зегь ргеит, рҳәеит, ҳара ҳтәқәа.
Хаха-хымш агоспиталь аҟнытә имаацыз Амра
иахьа ҩбаҟа-хԥаҟа сааҭ аԥсшьаразы даарышьҭын,
ихәны иаарго аҷкәынцәагьы убас рҳәоит, лҳәеит.
Арахь ҳара ҳтәқәа иарбанзаалак информациак ҳәа
352

ҟарҵаӡом, ус аҭахызар акәхап. Иацы, бжьҩык шьны
иааргеит, лҳәеит. Ирацәаҩны иҭахахьеит Аграа,
Барцыцаа, Тәанаа… Ари аҩыза еиҟарам аибашьра
ду аҟны рацәакгьы ҭахаӡам, аха ҳарҭ арыцҳарақәа
ҳмаҷҩыми, абырсааҭк иаҳныԥшуеит.
Иахьа ацинкатә кәыбақәа рацәаӡаны Гагра амшын
иҿықәнажьлеит. Урҭ зыбла иабаз, ауаа иреиҳәон:
«Авертолиотқәа кәыбала ирҭәны, Қарҭҟа ҳцеит ҳәа
инышьҭыԥраауан. Аха дук мырҵыкәа, рцәаарақәа
ажәҩан аҟны ианаҳцәыӡлак ашьҭахь, лассы ихынҳәны иаауан. Асҟатәи кәыба Қарҭ ирыманы инеир иҟалоз рымдыруази, зегьы амшын иаларыжьуан. Дад,
амшын зеисуа аҽарыцқьоит азоуп, иабалак азуур ауа
иҟахума?!»
Ииуль 24. Ашамҭазы иназлагаз ақәоура ишаҿыц
иаҿуп. Аԥсабарагьы иласӡа аԥсы еивнагоит. Аеҵәара ахәхәаҳәа иқәыԥсычҳауеит. Акызаҵәык, ари
ақәоура зԥырхагоу ҳара ҳаибашьцәа роуп: ашьхақәа
рҟны аибашьраан амшцәгьа уаҩы иԥырхагоуп,
рҳәеит. Аԥенџьыр сылагыланы амҩаду ахь сыԥшуеит. Ҳаҷкәынцәа разҟыдақәа, алабақәа рыҽрынҵаны,
ршьапқәа калкало ицоит: шаҟаҩыда ма знапқәа, зыблақәа ҭыху… Ашәы зшәу ахацәеи аҳәсеи убриаҟара
ирацәаҩуп, изныланы инеиуа амҩаду зегьы аиқәара
ахрыжьуеит. Ауаа аибашьра иаражәит.
Адырраҭарақәагьы изларҳәо ала, Аҟәа акәшамыкәша иҟоу аԥсуа шьхақәа – стратегиатә ҵакы змоу,
ҳара ҳаибашьцәа рнапаҿы иааргеит. Уажәшьҭа ақалақь рнапсыргәыҵеиԥш ирбарҭоуп, аеропортгьы
кантроль азыруеит. Ҳаибашьцәа иааныркылаз ашьхақәа ҩаԥхьа идыргьежьразы ақырҭуа батальон –
иаҳа иазыҟаҵаз жәылазаап, аха шәҩык инареиҳаны
рхы ақәырҵеит, ихәу хыԥхьаӡара рымам, рҳәеит.
Қарҭтәи апарламент аҟны ашәқәа рхаркны жәасааҭктәи реиҿыхара ашьҭахь, Шеварднаӡе идырҵеит «ахаҵара» аарԥшны аибашьра ааникыларазы,
353

ақырҭуа ир Аԥсны иалганы игаразы, иаргьы иҭыԥ
ааныжьны дықәҵразы…
Баша имҳәеит Расул Гамзатов: амилаҭ хәыҷқәа
аҩызцәа дуқәа рҭахуп ҳәа!
Ииуль 25. Ҽнак, Хәаџьа Шьарадын иԥҳа дҟуҵәуа
аҩны даакылсзаап.
– Ибыхьзеи, бара?
– Схаҵа сипҟеит.
– Изла?
– Лабала.
– Да исырбеи бызлеипҟаз илаба заҟараз?!
Саб, схаҵа ивардым адижәоит усгьы, лҳәан, иреиҳаз лаба дук наганы инаилыркит. Аб алаба рыхха
иԥҳа даалысуа-даалысуа мацара, лцәа дзаанамго
дҟаҵаны, абасгьы налеиҳәеит:
– Бнықәланы аҩныҟа бца, бхаҵагьы убас сызиаҳәа: даҽазны сыԥҳа длыламкьысааит, мамзар
иԥҳәыс сара дсыпҟоит ҳәа…
Аԥшьыдәны, Вова Цкәуа иԥазаҵә дҭахан, иҵәыуара ҳаҟан. Уи иацы дааганы, Дәрыԥшь Ҵкәуаа
рыҟны дганы анышә дарҭеит, иаб иашьа иԥагьы
иаргьы. Уаҳа рзычҳауамызт. Шықәса ҩажәа иреиҳауп Вова Ҵкәуеи сареи ҳаибадыруеижьҭеи. Ма шаҟа
бзиа дынхозеи уи Ешыра. Инхараҳәа ыҟаӡамкәа
абомбақәа иқәдрыцқьааит. Сара знызаҵәык иадамзаргьы уи ауаҩ дмыччакәа дцәажәо сымбацызт.
Лафҳәаҩык. Чарауаҩык. Уаҩыԥшӡак. Иахьа дышԥагылаз, анаџьалбеит!
– Аат, Вова, абааԥсы, урыхәаԥш зԥазаҵәқәа
ҭахаз Сериожа Цәышба, Зураб Малиа, Витали
Амаршьан… Аԥсҭазаара иаҭаху аӷәӷәа иоуп, уҽырӷәӷәа, абааԥсы! – снаидгылеит.
Иара ихы ҩышьҭыхны даасҿаԥшит, дбылхьан,
илабжышқәагьы ааӡомызт, ажәакгьы изҳәомызт…
Қырҭуа еибашьҩык аԥсцәа рҿқәа дырҭаԥшуа днеиуазаарын, ирыҭәа кны, рыхьтәы хаԥыцқәа ыҵхуа.
Аӡәы иҿы дынҭаланы ихьы аҵхра дшаҿыз, дымԥ354

сыцзаарын: «Уанаџьалбеит, сыԥсаанӡа иааучҳарауазеи?!» – аниҳәа, шәақьшьхәала ихы дласны, иус
анагӡара деиҭаналагеит, рҳәеит.
Кавказ аконференциа ар рхада Шамил Басаев
иахьа дыхәны дааргеит, лҳәеит Амра. Ири иареи
Шрома – Аҟәатәи ахырхарҭаҿы ирыкәшазаап. Зегьы
ҳҭахон Гиви Агрба иакәымзар, иҳәазаап иара. Санырхә, зыхәда сықәыжьны саазгазгьы иара Агрба иоуп,
иҳәеит, лҳәеит…
Ииуль 26. Аԥсыуа еибашьҩык аԥсцәа дрылсуа
дышнеиуаз, аӡәы иԥсы шҭаз ибазаап. Даашьҭыхны,
диҵаланы иҿааихеит. Шьхатәыла шаҟаџьара дылбаази, шаҟаџьара дхалази здырхуада. Ес-иҟаиҵалакгьы диманы ҳархәҭаҿы дааит. Анс иҳәеит, арс иҳәеит, аха дызусҭадаз ҳәа изеилымкааит, дцәажәаратәы
дыҟамызт. Аха ари дшаҟәымҵӡоз аниба: «Ра гинда
кацо?» – иҳәазаап егьи. Дақырҭуазаарын.
– Алик Смыр напхгара зиҭо ҳара ҳкоманда
ҩышәҩык ҳахьыҟаз, хынҩежәи жәохәҩык ҳаанхеит, – даҿын Витали Аргәын, – иршьыз – ршьит,
егьырҭ шәаны ихьаҵит. Знык иугаз шьаҿак аӷа
иуҭар ҟалома? Ҳарҭ планс иҳамоу Аҟәа ҭаҳкратәы
Кьалашәыр акылсра ауп. Маҷк иаашәычҳа, абааԥсы, убас иагьыҟалоит!..
Ииуль 27. Иахьа иааидгылоз зегьы ӷәӷәала еиҿыхон. Иацы ҳпарламент аҟны аиқәшаҳаҭра иалацәажәон. Иадгылоз шыҟалаз еиԥш, иҟалеит иаҿагылозгьы. Владислав Арӡынба уаҳа ишамуаз ибазар
акәхап, иаарыдрымкылар имуит. Иаҳәо цәгьаӡам
аԥсҭазаараҿы инарыгӡар. Уи иахьа рнапы аҵарҩит
аԥсуаагьы, ақырҭуагьы, аурысқәагьы.
Иахьа Гәдоуҭа мацара иржуан иҭахаз хәҩык аԥсуаа.
Ииуль 28. Иацы аиқәшаҳаҭра рнапы аҵарҩит
Шәача еиқәшәаны. Зеижәымзар – ҩажәахоумашь,
анаџьалбеит?!
355

Ииуль 29. Иахьа аԥсуа хаҵа бзиа Шоҭа Ҵабриа
иԥазаҵә Даур иԥсыжра ыҟан. Уаантәи Нури Ҷкадуа
иԥа даҳҵәыуеит, уаантәи Зураб Бабиа иԥа.
Нури Ҷкадуа иԥеиҳаб Лаша ӷәӷәала данырхә
ашьҭахь, ишьапы хырымҵәар амуит. Ҩымзгьы цқьа
имҵыцкәа, имаҳәзаҵә – Валери Делба, Афганистан аибашьра зегьы зыхганы иааз, ашәҟәҭыжьырҭа «Алашара» аҟны аус зуаз, дышьны дизааргеит.
Амчыбжь аҽны дышьны дизааргеит Нури Ҷкадуа
дзықәгәыӷуаз иԥеиҵбгьы. Ицәа иҭаӡозеи уаҩы
мыжда!
Ҷыдлан мза хәба рзын, Аҟәа агаразы ианақәла
дҭахеит Зураб Бабиа. Аԥсыжра аҽны. Аарла дахьырыгӡеит Урыстәыла аҵара зҵоз уи иԥа Амиран.
Аԥсы анышә данарҭа, аԥа иаб иабџьар аанкыланы
еибашьра дцеит, дышқәыԥшӡазгьы, иаб ишьа иуразы. Фырхаҵалагьы деибашьуа ԥхьаҟа дцон, Кәыркәа ҩажәи жәба, асааҭ жәаҩа инадыркны, аиқәшаҳаҭра изларҳәоз ала, ахысра ааныркылар акәын,
иагьааихсыӷьит. Ҳаибашьцәагьы, оҳ, гәышьа ҳәа
иахьыҩагылаз, дызгашаз ахы иқәшәеит Аԥсны ахьчара зхы ақәызҵаз Зураб Бабиа, инагӡаны ишьоура иахьымӡаз, иԥа Амиран Бабиагьы… Ҩнаҭак ашә
акит, аха жәымҭацәгьа ззыҟалаз абду Ҷыҷыкәа Бабиа иоуп…
Гиви Агрба ишьапы хәны Шромантәи дааит:
«Аиқәшаҳаҭра иҟанаҵо сыздыруам, аха дара
ааҟәымҵӡакәа ишхысыц ихысуеит. Ҳаҷкәынцәа зегьы урҭ иаарышьҭуа аснариад харақәа индырҵәеит!..» – иҳәеит, уи хьаа дус иҟаҵаны.
Ииуль 30. Иахьа Џьырхәа Амиран Бабиа иԥсыжра
ыҟан. Аҵыхәтәантәи имҩахь днаскьаго, змаҭа иааихагылаз абду, Ҷыҷыкәа Бабиа, абас иҳәеит:
– Шәааи, зегьы-зегьы ҳаидгылап, абааԥсы!
Жәлантәқәак рымацара аибашьра иаҿаргыланы!
Зегь ҳаидымгылакәа аиааира зыҟалом. Уара, с-баба
хәыҷы, – аҵыхәтәан имаҭа ихы наиқәикит Ҷыҷы356

кәа Бабиа, – уаб, сԥишәарц иҭахызшәа, сажәымҭыҽха сааныжьны дцеит. Сԥа итәы сыҽшаҵасмырхоз
убазар акәхап уара смаҭагьы, саанумыжьыр умуит.
Аха ижәдыруаз, сџьым хәыҷқәа! Зегьы-зегьы шәцас
аҟынтәи Аԥсны аиааирагьы збоит, егьырҭ схәыҷқәагьы ршьапы иқәсыргылоит, шәышықәсагьы нысҵуеит. Шәара ишахәҭаз шәысзымааӡеит. Аԥсадгьыл
ахақәҵарагьы бзиоуп, аха ахақәиҭра нагӡагьы аргатәуп. Аԥсҭазара иаҭаху, дад, аӷәӷәа иоуп!..
Ииуль 31. Иаха Амра иҳалҳәон. Агоспиталь аҟны
дааргазаап ҩышықәса зхыҵуа ԥсыуа хәыҷык, ихы
изымдыруа. Ашьҭахь излааԥшыз ала, ахәыҷы дзыпҟаз уаԥс еибашьҩызаап. Уи иагьидырҳәеит иара
еиԥш ауаԥсқәа ус ичмазцәоу шыҟоу. Урҭ ахәыҷқәа
анырыпҟо ргәы иахәозаап… Умԥсыр иагьа ссир
уаҳап!..
Ипҟаны зхы ззымдыруа ахәышәтәырҭаҿы иааргаз ахәыҷы, уаҳа даазалымҵӡакәа дыԥсгәышьеит.
Шәи хынҩажәаҩык Нхыҵ-Уаԥстәылантәи цхыраара иаҳзааз ауаԥс еибашьцәа, мчыбжьык иазынаԥшуа иҟан, нас ар рымаҭәеи еиуеиԥшым абџьари
ирырҭаз рыманы, ибналаны рыҩныҟақәа ицеит…
Амала, уи даара рхы ақәырҵеит, рҳәеит, Аахыҵ-Уаԥстәылатәи ауаԥсқәа – аибашьцәа. Баша иаурҳәахуа: зԥа дымԥсыц уԥа диумырҵәыуан ҳәа…
Иацы аԥсраҟны исзымдыруаз аӡәы иҳәон: Аџьанаҭ еиԥш иҟаз атәыла ссирк дақәлазаап ир рацәа
иманы агәыларатәи аҳәынҭқар – уи игәаӷ икны
иагоз зегьы-зегьы ықәхуа дышнеиуаз, абаахырӷәӷәарҭа бааԥсӡа даназааигәаха, ауаҩы дырниҵеит иааныжьны ицаразы, мап анакәха рыуа-ршәаџь
зҳәо дыҟамкәа ишықәихуа. Ар-маҷ рымч шымхоз
рымдыруази, зымҩа инаскьаганы игылагәышьеит.
Уи гәеиҭеит аӷагьы. Ацәылашамҭаз ижәыларацы
инеиуаз аӷа, цқьа данԥшы, абаахырӷәӷәарҭаҿы аҟарул дықәгыланы дшааԥшуаз алашьцара иалибааит.
«Аат, уаҳа ишәаны рышьҭахьҟа имнаскьазар, арҭ
357

уаҩы иимбац акы иалаҟоуп?!» – иҳәан, ир иманы
дшәаны дгьежьны дцеит.
Иџьаршьеит, уажәы-уашьҭан ҳақәырхуеит ҳәа
иԥшыз аԥшәмацәа. Иҟоу рбарацы иааизар, арбаӷь
дук аика џарџаруа абаахырӷәӷәарҭа иқәланы алеиҩеира иаҿуп…
Адырҩаҽныҵәҟьа ари атәыла ссир еиқәзырхаз
арбаӷь азы ахьтәы баҟа ақәыргылара напы адыркит,
рҳәеит.
– Убас џьара арбаӷькгьы ҳазкамшәеитеи, ҳарҭ
арыцҳақәа?! – игәы иныҵаххит ажәабжьҳәаҩ инаҩс
игылаз аӡәы.
– Ус, дад, ауаа аныҟаз акәын, Анцәа ҳазшазгьы
ииҳәоз ылҵуан. Иахьа адунеи Аҩсҭаа иркуп?! –
иҳәеит ҩаԥхьа ани ажәабжьҳәаҩы, илабашьа ԥшӡа
ныҵак-ныҵакшаны.
«Раԥхьа уи автоматда деибашьуан. Аӡәы
дкаҳарҳәагьы дырзыԥшын, аха ирхәыз иабџьар
уиҭозма, иршьуаз ихыхны деибашьуа иҿынеихон.
Аԥсы дызтәыз иҭаацәа ааны абџьар имхны иргон.
Ус-ус, хәыҷы-хәыҷла абџьар роуа иалагеит…» –
ҩыџьа ахьеидтәалаз аӡәы абас аицәажәара даҿын.
Август 1. Ҳаибашьҩы Зураб Ҭыжәбеи сареи аԥсуа
телехәаԥшра ҳадтәалан. Ус, ирҳәеит: ҳара ҳтәқәа
рнапахьы иааргахьаз Шрома ақыҭа ҩаԥхьа ирымпыҵархаларацы ақырҭқәа шжәылаз, аха акгьы шырзыҟамҵаз: уимоу, ҩынҩажәи жәаҩык рҟынӡа ҭарханы, зыԥсгатәы зманы ицазгьы даараӡа ишмаҷу.
Ҳара ҳтәқәа аӡәы дҭахеит, ҩыџьа хәуп, рҳәеит, урҭ
аҵыхәтәан. Абриаҟара аӷацәа нырҵәаны, ҳаибашьцәа аӡәы ида уаҩ дахьҭамхаз ҳара, ҳәарас иаҭахузеи,
даараӡа ҳаигәырӷьеит. Усҟан… Усҟан ҳарҭ иабаадыруаз, Зураб Ҭыжәба имаҳә шиакәыз ани азаҵә иҭахаз. Хҩык иԥацәа еибашьра ианца, иаргьы дрыццеит Ақсент Бганба, Лыхнытәи анхаҩы. Акыргьы еивагыланы еибашьуан, аха иԥацәа изыхьчозма аб, аха
мамзаргьы еилнаххьада?!
358

Иахьа ԥсыжран, мықәаа рыхьӡала саргьы ажәа
сымҳәар амуит…
Август 2. Аиқәшаҳаҭра инақәыршәаны ахысрақәа ааныркылазшәа иҟоуп. Шаҟа игәыԥҵәагоузеи аҵх ууаӡа, аҭынчра иаҳагьы ҳацәшәо ҳалагеит. Апоет Ҷиҷико Џьонуа имоуп аӡлагарахьча изку
ажәеинраалак. Аҵхыбжьон рылагатә нҵәан, алуқәа
аибафара иаҿын. Ус, мҩахаракахьтә иаауаз ҽуаҩык
даамҩахыҵын, аӡыхкырахь аӡы аужьны, аеҳәаҿы
аҭәырҭӷәы нылаиршәит. Алуқәагьы ахаҳә ирлагоз
аанкыло, иџыџӡа иаангылеит. Урҭ анеибафоз иҭаҳан
ицәаз аӡлагарахьчагьы, алуқәа анаангыла, дцәырҳаны даақәтәеит, иҳәеит апоет…
Никәала Кәыҵниа иабхәында, аҷкәын еиҿамс
Витали Гамсаниа Тамшь кәыркәа хԥа рзын дҭахеит,
рҳәеит…
Иахьа абжьыуаа рыҷкәынцәа иҭахаз рхыԥхьаӡара зныз абӷьыц қьаад збеит Очамчыра ҳаштаб аҟны.
Аԥсадгьыл зхы ақәызҵаз хынҩежәи хәҩык зныз
абӷьыц, сгәы ҭамгыло сыҩны сахысит раԥхьа, исзынхаз сашьазаҵә кыр ихьмашь, анаџьалбеит ҳәа.
Уи дшанымз анызба, нас иаҳа сҽааиқәкны, зегьы
зусҭқәоу сҿынасхеит… Ҳаӷоу иибаша, қыҭак аҵеицәа ҭахеит…
Август 3. Иацы Гәымсҭа ацҳаҟны аиԥылара рыманы еицәахеит ақырҭқәеи аԥсуааи. Ма шәара шәынхароуп Аҟәа, ма ҳара ҳанхароуп, рҳәазаап дара.
Аҟәа – аԥсуаа ҳаҳҭнықалақь ауп, ус анакәха, шәара
шәахьааз ацара шәықәшәоит ауп, раҭаркит ҳара
ҳтәқәагьы.
Хҩык аҳәса Қырҭтәылантәи иаазаап рхәыҷқәа
ргәы иҵаланы. Очамчыра ианааи, иааҳшәмырбар
ҟалом, рҳәазаап, абраагьы-абраагьы еибашьуан ҳәа,
ақырҭуа ры рнапхгара ирыдӷьаҵәыӷьаҵәыло. Ианырмуӡа, шәаала ишәҳарбоит, рҳәан, бзиа инаскьаганы, аҟәҟәаҳәа инаргәыдҵа-наргәыдҵаны иршьит,
рҳәеит. Акы: иддырбоз абаҟахыз, ҩбагьы: ус шаҟаҩы
359

ыҟам здырхуада?! Нахьхьи инеины ирҳәар – анацәа
рыцҳақәа еиланамырҩынтуази. Гәыӷрала зԥацәа
рыхынҳәра иазыԥшу анацәа рыцҳақәа! Даӷазаргьы
Ан – дануп!
Аҩырк еибашьуан – Ҳабыџь дцәаӷәон ҳәа, ҳаԥшәма Соломон Хшыҩҭра саҳәара даҿуп:
…Малуаҩык дышнеиуаз ауаа-рацәа шеишьҭагылаз ибеит. «Шәызгылоузеи уара, ара аҵаа шәҿашәы?»
«Ауараш аажәырц ҳҭахуп!» Днеины уи ауарашҭиҩы
днаидгылеит: «Шаҟа иаԥсоузеи, уара, ууалыр шеибгоу?» «Суалыр шеибгоу ахә цәгьоуп?!» «Усҟангьы?»
«Зқьи хәышә мааҭ». Амалуаҩы иџьыба дынҭалан,
уи ииҳәаз аԥарақәа ааԥхьаӡаны инаииҭан, абасгьы
ҿааиҭит: «Доусы, амалаҳәа шаҟа изыжәуа ижәааит!
«Уиакәхеит, алалабатәы ҟалеит. Аӡәы имгәа зага
изымдырит, аӡәы акгьы имаӡаӡеит, напышьашәала еилалеит, аибарԥсра аҟынӡа инаӡарц акы аарыгымхеит… Амалуаҩы иԥаҵақәа ыршо дгыланы урҭ
дрыхәаԥшуан. «Уанаџьалбеит, изакәызеи иныҟоуҵаз, ргәаӷс иумази?» – Уи ибзианы дыздыруаз аӡәы
днаидгылан ҿааиҭит: «Акоммунизм, акоммунизм
ҳәа акы шәахьынҳаланы ишәкыми, убри анааилак
ишыҟало гәасҭар сҭахын!» – иаҭеикит уи амалуаҩы,
даҽа зныкгьы иԥаҵақәа аахыршаны.
Август 4. Иахьа аԥсуа шәҟәыҩҩцәа ҳцаны Пицунда ҳрашәон. Ашәҟәыҩҩцәа пицундатәи рырҿиаратә Ҩны Д. И. Гәлиа ихьӡ зху адиректор Вадим
Ԥлиа хә-гектарк инеиҳаны аџьықәреи ҳзылеиҵеит.
Ҩежәи хәба-ҩажәижәаба шықәса ҽага зымкыцыз
џьоукы-џьоукы, ҳабӷақәа ԥыҵәҵәаны амхырҭа ҳааҭахеит. Анцәа амц сумырҳәан, ҽагаҳәа аӡәгьы акгьы ҳамкӡеит: аџьықәреи ҵаҳҳәон, иара гәаҵаӷара
иааиуан, алаҳәахӡы еиԥш акәын ишҭагылаз, изакәызеи ма адгьыл ҳәа, анаџьалбеит, ирашәо дабаҟоу мамзар, иҽага иагьа ицагәызаргьы ԥхаҳәда
иахуеит, убас идгьыл ссируп. Абри аҩыза аура хазына зҭагылоу адгьыл иазаауа саб рыцҳа ибозҭгьы,
360

деилагон, ҳәарас иаҭахузеи. Уи данырашәоз џьара ҳаскьын цырак аҵаханы шԥазалшоз, ма дара
аџьықәреишьапқәа убас еизаашаны иқәиргылон,
игәырӷьаҵәа иахьыбӷьеибарлацәҟәуаз, ҳаи уҳәар
рнапы рхахақәа, иҵегь иҩеиҵыхны, инықәԥрааны
инеицыкәашарашәа…
Саб рыцҳа, уажәы санизхәыцуа, абри ауаҩы акрура дашьыз џьысшьоит. Ацәылашамҭазы дгыланы
аҩны драшәон, нас амхахәы аашьҭыхны аколхоз ахь
рашәара дцон, алашьцаразы уаҳа злоу иԥсра убеит
ҳәа дааҭалон дқьыԥаха. Иара шьыбжьон ашәшьыраҿы иԥсы анишьозгьы, икәмызцәа хылԥа ԥраал ду
ааиҩырҿаны иҽагахәы инықәҵаны ихы нықәиҵон.
Абас мацара иаарыхуаз анхаҩы џьамшын изанырҵоз, ашықәс анҵәамҭазы уи исханаршәалазеишь
ҳәа дахьнеиуазгьы, арахь ауал иқәшәон…
Август 5. Ашьжьымҭан асааҭ быжьба рзы автобус
Гәдоуҭа иақәтәаз ашәҟәыҩҩцәа аасааҭк рзын ҳус ҳахагылахьан. Жәохә сааҭ рзынӡагьы аус аауан. Амала,
уи иаци иахьеи акыр ҳаԥгашәеит. Вадим Ԥлиа ҳхәы
ҟарҵаанӡа иаҳирбеит Пицундатәи арҿиара Ҩны
Д. И. Гәлиа ихьӡ зху аремонт азура дшаҿу ипланқәа.
Арҿиаратә Ҩны имоуп амашьынақәа, адгьыл, аԥсаатәи аԥстәқәеи, аӡәырыҩгьы амаҵ азыруеит. Уаанӡа уи ҳдиректорс иамаз Гәыгәышьа Баӷаҭуриа,
ишиҭахызҵәҟьа қьаф алиуааит. Қарҭаа рхатәаҩы
ҩнык еиԥш иҩнан, Москваа аӡәырҩы ҩызцәас иҟаҵо
иалаирҳаит, Аҟәаагьы ргәыҟаҵашьа иҽақәиршәон.
Иара иоуп, рҳәеит, уи ихаҭыԥуаҩ Ч. Агрбагьы аинфаркт аҟынӡа днаганы дызшьыз. Аԥсуа шәҟәыҩҩцәа уи имаҵура имахра акыр ирцәыуадаҩхазаргьы,
ихы дақәиҭыртәит. Москваа дганы ҭыԥ бзиак ирҭеит, рҳәеит. Амала, дцаанӡа уи иҩназ амаҭәа бзиақәа
рацәаны идәылигеит, ахаҭа акырџьара иԥиҽит. Иигаз аҩнымаҭәақәа зыҩноу, Гагратәи уи иҩнеихагыла идәылганы иаагоит рҳәан ҳаҷкәынцәа, араҟатәи
361

еиҳабык… шәалакьысыр ҟалом ҳәа иҳәеит, рҳәеит.
Ауаҩы ихы иазиуа – иаӷа изиуам усгьы.
Ариаҟара амхы ҳара иаҳзыҟаҵом, бжала ма аӡәы
иаҳҭап ҳәа иаҳҳәеит Вадим Ԥлиа. Иара, абри адгьыл
аӡәы ирҭомызт, индырхарц ирҭахыз здырхуада,
акыр шықәсқәа аӡәгьы дагьҭамаарыхцызт, шәара
шәзын сықәԥаҵәҟьан изгеит, уажәы уи аҵҳәаразын аӡәы иаҳҭарым, абааԥсы. Уаҵәы шәыԥсы шәшьа,
уаҵәашьҭахь ҳаиҭалагап, саргьы сышшәыдгылац
сеиҭашәыдгылоит… – иааҳаимырҟаҵар иуҵәҟьом
Вадик Ԥлиа.
Август 6. Ахысрақәа аанкылоуп, иналаршә-ааларшәны еиларгозаргьы. Ахадарақәа Аҟәаҟа ицаны аицәажәарақәа ирҿуп. Раԥхьаӡа иргыланы ар алыргоит, ҳаиҳабыра неины Аҟәа рҭыԥ аҟны итәоит…
«…Ураа-а, уаҳа ҳхысӡом, аибашьра нҵәеит!..» – ҳәа,
дгәырӷьаҵәа ахаҳә даақәгылазаап Гәымсҭа нырцә
ахырӷәӷәарҭаҿы итәаз қырҭуа еибашьҩык, иавтоматгьы ырыууааӡа иршәны аӡы иалаижьзаап. Аха иара
уиаҿгьы даанымгылақәа, дыууааӡа дыԥаны аҟәара
длылаԥалеит, уиакәхеит, уаанӡа ирҳахьаз аминақәа
руакы лиҵаԥжәан, ҩахьхьынӡа даршәит… Али-ԥси
рыбжьара «Ацхыраара ласы» ааит, иара – хазы, ишьапқәа – хазы ирыманы амашьына иҭалеит… Ҳаԥсуа
еибашьцәа рылабжышқәа рҿыжжы Гәымсҭа аарцә
иқәгыланы ирзыԥшуан…
Иацы иԥсҭазаара далҵит абаҩхатәра ҟаимаҭ злаз
аԥсуа кәашаҩы Акаки Малиа…
Август 7. Жәохәҩыуаак ашәҟәыҩҩцәа ашьыжь
асааҭ быжьба рзы Гәдоуҭа ҳаиқәшәаны, Пицунда ҳааны арашәара ҳаҿуп.
Август 8. Иаха ара ҳаԥхьеит. Ашьыжь, асааҭ фба
рзы амхы ҳаҵалеит. Асааҭ жәаҩа рзы ҳагьаалгеит.
Вадим Ԥлиа чеиџьыкала џьеи ҳааишьҭып. Уи ҳжьажьо мацара мых дук ҳиррашәеит. Арашәара ҳҳәахт…
Август 9. Аиқәшаҳаҭра ирыбжьарҵаз еиԥырҟьарц
иаҿуп ақырҭқәа. Аилацәажәара ашҟа инеиуам,
362

уажәы-уажәы аҭынчра еилаго, аҳәаақәа рыҟны ихысуеит, есҽны иҭахоит ҳара ҳаибашьцәагьы…
Иԥжәаз абзарбзан хы аҭыҩра иҭнацазаап
аашьышь хәыҷык. Ҳара ҳаибашьцәа, џьоукгьы ишырымуаз, инаганы нхаҩык ирҭеит уи иааӡаразы. Анхаҩгьы даараӡак иҭахымхаӡеит, аха мап изымкит.
Ус, уи ауаҩы инапы иашьцылеит. Ҽнак, аибашьцәа
амла иԥсуа ишҟа иахьымҩахыҵыз, ишәҿасҵо акгьы
сымаӡам ҳәа иара мап рцәикит, рҳәеит. Анапышьцыла ани аашьышь ҳәырҳәыруа аҿынахан, ишнеиуаз аԥшәма агәаблаа иҵахҩаны, бзиа ииҵәахыз
анҭ ифатәқәа аацәырнагазаап, рыхҩа нарыхшәаны.
Аԥшәма каҷбеи анышә дамазар моу имамкәа, дыԥсны дгылан, рҳәеит…
Август 10. Деибашьҩы дууп рҳәеит Лиосик Цыгәба. Абар хҭыск уи изын исарҳәаз. Ҳаӷацәеи дареи
наҟ-ааҟ ахәқәа рыҟны еиҿатәан. Акомандир даалаганы ир аган ахь иганы, имырмыцхәцәакәа, аӷа гәҩарас имкырц азын, аха ибзианы ибаратәы, бжьџьара
амцақәа еиқәиҵеит. Иара ир иманы иахьымгәыӷӡоз
днарыкәшан, дара анҭ амцақәа ахьеиқәыз, аҵх
лашәха, ишхысуаз, рыуа ршәаџь зҳәо аӡә дыҟамкәа
зегьы аанирҵәеит, рҳәеит. Иара еибашьцәа иарбанзаалак кьыск аармоуӡакәа.
Иахьа, Анатоли Возбеи сареи ҳаҟан, аинститут
иҳацҭаз Расим Ажьиба иашьа иԥа Цугуровка иҭахаз
иԥсыжраҿы.
Расим Ажьиба, 1959 шықәсазы аинститут ҳаналга шықәсқәак ааҵаанӡа машәырла дҭахеит. Москва
дыҟаны дахьааиз: «Сан, бан дбыкәыхшоуп, ибзаазгаз ббанда?!» – ҳәа длаф мацараха, иааигаз аилаҳәарақәа ааиҵиртлан, арадио наганы афымца
инаҿеикит. Ианамк, аҩнуҵҟа аартны дахьынҭалаз –
уиакәхеит, анышә ҩныргәы длаларҟаца дҭанархеит
афымца. Иԥсит Расим иан, иаб, иашьцәа ҩыџьа. Урҭ
руаӡәы Аԥшьдәны ааныжьны Мгәыӡырхәаҟа диасит, анхара бзиаӡагьы ҟаиҵеит. Данԥсыз аԥсраҿгьы
ҳаҟан Расим иҩызцәа зегьы. Ҩыџьа аԥацәа иҭын363

хеит. Аиҳабы Аԥсны ихы ақәиҵагәышьеит: мызкы
аԥхьа Цугуровка дҭахан, иахьа дааганы дыржуан.
Анатоли Возбеи сареи раҳәшьаду дааины дҳадҵәыуалеит: «Иҭабуп Расим иҩызцәа макьанагьы ҳахьшәгәалашәо!» – ҳәа.
Август 11. Ақырҭуа ири иабџьари Аԥсны ралгаразы, нанҳәа жәеизанӡа аҿҳәара иҭаны, Шәача
х-ҳәынҭқаррак аиқәшаҳаҭра рнапы аҵарҩит. Иацы
жәиԥшьынӡа инахеит, рҳәеит, иахьа – жәафынӡа.
Арҭ рыгәра ҳаӷоу игеит.
Август 12. Иахьа Сергеи Бебиа Донецкынтәи дааит.
Уи исеиҳәон уаҟа имҩаԥигоз аус дуқәа ртәы: Донецктәи ашахтиорцәа Ельцини Кравчуки рышҟа ирҩыз
ашәҟәы, ашәҟәыҩҩцәеи аҵарауааи ООН амаӡаныҟәгаҩ Хада ишҟа иҟарҵаз ааԥхьара, ашахтиорцәа Қырҭтәыла апрезидент ишҟа иҟарҵаз аҳәамҭа – Аԥсны аибашьра даҟәымҵкәа иарбанзаалак хаҳә-рацәак Украинантәи Русҭавҟа ишаашьҭымхо уҳәа убас
иҵегьгьы. Сара акьыԥхь аҟны урҭ ааԥхьарақәа акыр
срыԥхьеит, Баӷба ҳәа зегьы раԥхьа знапы аҵазыҩуаз
ишеиҿикааз агәра ганы сыҟан, аха исыздыруамызт
иара дызусҭаз. Уажәы зегь ҿаҿаӡа иааԥшит – Баӷба – Сергеи Бебиа иакәзаарн. Ԥсевдонимс уи ажәла
зышьҭихызгьы иашьеи иаҳәшьеи рзын ауп. Урҭ аӷа
оккупациа ззиуз атерриториаҟны иҟоуп: аӡәы –
Очамчыра, аӡәы – Аҟәа.
Август 13. Ешыра абомбақәа злалаҳауаз ала,
амашьынақәа иманы иҩнымаҭәақәа дәылигаразы,
рынхара дназааигәахар, аӡәы аидамҩангагақәа адыргыланы, аҳаҳаираҳәа, аҩны аҭарцәра даҿуп. Днаваланы иҽааԥхьеикит. Егьи зегьы ҩныԥссааны иҿанынеиха, аригьы днаишьҭаланы хара-хара, ишеишьҭаз,
ашьха ашьапаҿы Ҳабҩы инкылсит. Ажәжәаҳәа
амашьынақәа ҭарцәны, аҷараҳәа изыҩнеиҵаз аҩны
ашә наркны даадәылҵуаны, урҭ рыԥшәма даацәырҵны уи днеиԥылеит: «Анцәа уиныҳәааит, сара сызҭахыз уара уакәын, сыҩнымаҭәақәа ԥхасҭахар ҳәа
ушәаны, иааганы исзуҵәахит. Даара иҭабуп!..».
364

Арҳәҩы ихы агарҭа имоуа дгылан, рҳәеит.
Доусы илеи иҳәеи иара еиԥшхоит, рҳәоит, аха Соломон Хшыҩҭра иара маҷк ахшыҩ змоу дырзааигәазар, иԥҳәыс иаҳа ахагацәа дырзааигәаутәыр алшоит.
Амала, аҩыџьегьы ҳара иаҳзааигәоу аӡәы дҭахар ҳәа
ишәаны иԥсуеит: уи даргьы қьар шырзалымго рбозар акәхап.
Акрааҵуан ҳамаҳә Алим Агрба аибашьрахьтә
ихабарк ыҟамижьҭеи. Аибашьра ахьцоз ҳашьхақәа
рыҟны дыҟан уи уажәы. Иҳаҳарызеишь, анаџьалбеит, ҳәа ҳлымҳақәа кыдын ҳаргьы. Хьаас ирыман дара
ҳаԥшәмацәагьы. Ус, ҽнак ҳмаҭа хәыҷы Анри ибжьы
геит: «Нанду, Алим дааит, Алим!» – ҳәа. Уахь ҳаибарсит зегьы. Агәашә дылагылан Алимгьы, ибла ахьҭоу
умбо. Ҳааигәыдибаҳәҳәалеит. Аԥшәма ԥҳәысгьы
ҳабжьы лмаҳакәа дыҟам, агәам-баа лгәыҵыкәкәа
дшааиуаз, Алим данылба, лхагара зынӡа амзаатә
ахалан, лҽаларԥҽаларԥсуа дшааиуаз, ҳамаҳә ихәда
лҽынахалыжьит. Аха уажәтәи аҷкәынцәа, еиҳараӡакгьы Алим, ани аҳәынҵәа лгәыҵыкәкәа, аҭакәажә
абаа, насгьы ақырҭуа, дигәыдиҳәҳәало дыҟахызма, наҟ дналыхеит… Лара уаҳа лхы аалызнымкылаӡакәа, илхарахаз ани амзаатә даманы ишнеиуаз,
лхаҵа дахьыцәаз днеихаххит: «Ал-лим?!» – лҳәеит, уи Соломон Хшыҩҭра днаицәхасны. «Дыршьыма?» – дакӡамшәа даақәтәеит иара. Лара агәашә
ахь даахьалырԥшит. Соломон аԥенџьыр дкылԥшны Алими ҳареи ҳазхара ҳзымеицәажәо ҳашгылаз
аниба, дааи иԥҳәыс даалзыҵҟьеит: «Шәарҭ агырқәа
хеилагақәа! (Иара дақырҭуоуп, лара дагыруоуп)
Шәарҭ акаҳԥцәа! (Соломон раԥхьатәи иԥҳәыси иареи анеилыҵ, абра дааны абри длыкәаио, длыкәаио
мацара, уаҳа аҩныҟа дымцаӡакәа даагылазаап.
Бангьы баргьы шәкыдыргыланы… – митәеиқәаҵәа
иҿыҵҳәацәон Соломон Хшыҩҭра.
Очамчыра, Араду, Цагьера, Аҟәа уҳәа инхо ақырҭқәа рыҩнқәа былны, иқәҵны ацара иаҿуп, рҳәеит.
Аус злоу ицааит, абааԥсы!
365

Иахьа Гәдоуҭа апресс-центр аҟны аҳақьым Константин Ануа дызбеит, иԥҳәыс дицны. Иахьа-уаҵәы
Аҟәаҟа ҳцоит ҳәа ҳанԥшу аамҭазы, иара арахь дааит.
Иаанагозеи уи?
Август 14. Иахьа асааҭ жәеиза рзын шықәсык ҵит
Қырҭтәыла бзиахә Аԥсны иабашьуеижьҭеи.
Иахьатәи амш, аԥсуа жәлар илахьеиқәҵаратә
мышны ирылаҳәоуп. Ҳбираҟқәа зегьы ашәы рхьыкәкәа, рыхқәа лашьҭны икнаҳауп, џьабароуп… Иахьа
алахьеиқәҵаратә митингқәа мҩаԥган: Гагра, Пицунда, Гәдоуҭа, Афон. Гәдоуҭатәи амитинг ашьҭахь араионтә библиотека аҟны, уи активистцәа иҭахаз ирызкны агәалашәаратә еиԥылара ыҟан. Уахь ҳнаԥхьан
ашәҟәыҩҩцәа, аҟазара аусузуҩцәа, аҵарауаа…
Иахьа акультуратә Ҩны аҿаԥхьа ажәа ҳәаны
инаскьаагеит иаха алимонкақәа зымпыҵаԥжәаны
аԥсшьарҭа Ҩны «Черноморец» аҟны машәырла иҭахаз ҩыџьа аҟабарда ҷкәынцәа.
Абџьар зку ауаҩы еснагь игәиҽанызароуп, афаст!..
Иахьа Гәымсҭа аладатәи ацҳа аминақәа аҵхны
ишәарҭадартәит, иахьҭаԥҽыз абырсааҭк иҟарҵеит.
Раԥхьа наҟ-ааҟ атҟәацәа еиҭнырԥсахлеит. Амала,
исзеилкаауам избан: ҩыџьа аԥсуаа ҳарҭаразы фҩык
ақырҭқәа рырҭеит?! Ақырҭ тҟәацәа уаҳа хәы рымаӡаму, мамзар иҭахаз аӡәгьы иҭахӡаму?!
Август 15. Амра агоспиталь аҟнытәи ашьжьымҭан
даан, иҳалҳәон: иаха Шроматәи аминақәа
зҵаԥжәақәаз ҩыџьа ааргазаап. Аӡәы хар имам, аха
егьи Ашәлымба иҩшьапыкгьы хҵәатәхеит, лҳәеит.
Шықәсыктәи аибашьра ӷәӷәа ухганы, ахысра анаанкылаха адырҩаҽны убжаны уанаанха, игәнаҳара
дуӡӡами, анаџьалбеит?!
Жәаҩамзы инеиԥынкыланы ахы иаҿагылаз Алим
Агрба, уажәы мчыбжьык аҩны аҭынчра данашьцыла, ахысбжьы гар ҳәа дшәаны дыԥсуеит, рҳәеит.
Иахьа асааҭ жәеиза рзын, Москвантәи телехәаԥшрала ицараны иҟаз аԥсуа фильм рмышьҭӡеит. Аԥсуаа телехәаԥшрала иҳаларҳәеит: хыхьтәи
366

аешелон аҟнытә идуу аӡәы Останкиноҟа дасны, ирмышьҭразы рыдиҵеит ҳәа. Уи дазҭазгьы Шеварднаӡе иаҳаҭырқәа акыр иланарҟәуазаарын.
Ахәылбыҽха ирыларҳәеит Арӡынба иҟаиҵаз
аҳәамҭа: уаҵәы Лыхнашҭаҟны иҟалараны иҟоу,
ашьхарыуаа рконфедерациа ар рынаскьагара иазку агәырӷьаратә мышныҳәа аԥыхзааит, ақырҭқәа
аиқәшаҳаҭра еилахәаны ар ралгара мап ахьацәыркуаз азы ҳәа. Урҭ ҽыҵгас иҟарҵо: акы: еихамҩала ҳтехника ҳаманы ҳдәықәлар – Гыртәылан Лоҭи
Қобалиа ир иҳамырхуеит, рҳәеит, ҩбагьы: мшынла иҳаманы ҳдәықәлар – излааго абылтәы ҳамам,
рҳәеит. Ахәыҷы хәмарраҵәҟьа!..
Август 16. Ақалақь аҟны иахьа зегьы рылахь
еиқәуп. Даара иақәгәыӷуан ари аибашьра еицәажәарыла изеилгозар ҳәа. Аха…
Иацтәи аицәажәараҟны Сорокин изымчҳакәа
Шарашаниӡе диҿасит, рҳәеит. Шоигу иахьа асааҭ
жәаҩа рзынӡа ҿҳәарас ириҭеит, рҳәеит.
Аҟәа зыҩнқәа былны иқәҵуа ауаа, уа иалаханы
иҟоу аԥсуаагьы шьны ицозаап. Дыршьит, рҳәеит аԥсуа ҟазара акыр амаҵ азызухьоу ашәаҳәаҩ ду Владимир Маан.
Соломон Хшыҩҭра исеиҳәон: аурыс Европатәи
аресторанқәа руакы дныҩналазаап. Астол дахьынахатәаз инаҩсынҵәҟьа афранцыз дтәаны ашампанҩы шижәуаз иҩеит. Ҩмацәак рҟынӡа аҵәца
инҭаҭәаны инеиҿеикуеит, нас асаркьа аацәырганы
днаныԥшылоит. Ари знык, ари ҩынтә… Аурысгьы
ашампанҩы ааганы, ачеиаҵәца рҭәны илеишьҭеиԥса-леишьҭеиԥсеит. Нас инацәа наихәлаҵаны
акы гәеиҭан, аҩыжәра деиҭаналагеит. Ари знык,
ари ҩынтә… аурыс иҟаиҵоз збаз афранцыз, уаҳа
изымчҳакәа дааины днаидтәалан, ихы наиқәикит:
«Ари иҟоуҵо иаанаго шсоуҳәара?» «Уара иҟоуҵо
иаанаго саҳәи, нас сара стәгьы уасҳәоит!» – иҳәеит
аурыс. «Ҩ-мацәак аҩы ҭаҭәаны ианызжәлак, схысҿы иқәлар ауаа иснырбаалоит ҳәа сшәаны асаркьа
367

сахәаԥшуеит!» – иҳәеит афранцыз. «Сара чеиҵәцала
ианызжәлак, снацәала игәасҭоит: уи цәаакуа аҟынӡа
иҩеихьазар – сызхара ҟалеит ауп, сагьаҟәыҵуеит…» –
иаҭеикит аурысгьы.
Август 17. Иахьа Гәдоуҭа апресс-центр аҿаԥхьа
иҟан амитинг ду. Уи Кавказтәи ҳашьцәеи Аладатәи
Урыстәыла аҟынтәи иаази – иҳадгыланы Аԥсны
ахьчаразы иқәԥоз рынаскьагара иазкын. Иссирын
амилаҭқәа зегьы рхаҭарнакцәа рықәгыларақәа.
Акыраамҭа еихымсыӷьуаз напеинҟьарала иаԥылеит Владислав Арӡынба иқәгылара. Иркьаҿны, аха
инарҵауланы дцәажәеит уи. Шамиль Басаев инаиркны зԥацәа ҭахаз анацәа рҟынӡа зегьы рықәгыларақәа илабжышо акәын ауаа шырзыӡырҩуаз.
Аҵыхәтәан, Аԥсны ахақәиҭразы ақәԥаҩцәа
убриаҟара хысра ҭарҵеит, ажәҩан ҵжәаны иргоз
џьаҳшьон. Ԥсраҽнынӡа исхашҭуам зшьапы аибашьраҿы инзыжьыз ачечен ҷкәын икәашара. Шаҟаамҭагьы дкәашози уи изшьапыкала. Аԥсуа ԥҳәызба
еилыххаӡакгьы амца аркӡаны дицкәашеит уи.
Ицеит автобус рацәа еишьҭаланы, знапқәа
нзыжьыз, зшьапқәа нзыжьыз, зыблақәа нзыжьыз,
зҩызцәа наӡаӡа иаанзыжьыз, аха Аԥсны зыхьчоз
ашьхарыуаа рыҷкәынцәа рыманы, уаҵәы ишәарҭаханы иҟалозар, ҳаҟара ҳацны ацәылашамҭазы ара
ҳҟалоит ҳәа ҭоуба уны!..
Аӡбаҩ Едуард Агрба иахьатәи амш аҳаҭыр азы,
зхәыҷқәа ӡааиххьаз Аруҭ Минасиан иҩны Цандрыԥшь ҳганы, Борис Ҭыжәбеи сареи даара ҳаҭыр
ҳақәиҵеит. Уа иҳақәшәаз, зԥацәа Гагра ахақәиҭразы
зхы ақәызҵаз амилициа аначальник Заур Багаҭелиа, аҩызауад адиректор Давид Ԥлиеи ҳзызхәыцшаз ахҭысқәа ртәы рацәаны иҳарҳәеит. Аха сара
зегь реиҳа сзырхәыцыз аԥшәма – аерман иҭаацәа
роуп. Ари аҩны аҟны сара раԥхьа ҩ-ҭаацәарак ыҟаз
џьысшьеит. Уахьынаԥшлак зегьынџьарантәи ауаа
цәырҵны иаауан…
368

Август 18. Исарҳәеит Шәарах Ԥачалиеи Алықьса Аргәыни Аҟәа иршьит ҳәа. Ииашазар – рыцҳара
духеит, аиашазын. Дыршьит, рҳәеит, Нырбеи Папасқьыргьы, Маршьанкгьы дышьны Курченко лпарк
дыҵажьын, рҳәеит.
Август 19. Рнапы зҵарҩыз аиқәшаҳаҭра ақырҭқәа
инарыгӡаӡом. Аҟәа урҭ рыри ртехникеи шалагылац
иалагылоуп. Телехәаԥшрала Москвантә адәыӷбақәа
ирықәҵо иаҳдырбаз иԥыҽҽқәаз ракәзаап. Агәаҭаразы инеиз акомиссиа зегьы ахьыҟаз ашҟа инармышьҭӡеит. Шеварднаӡе ҩажәи хԥа рзын дцаны Ельцин диацәажәеит Қырҭтәыла аҳәаақәа рҵыхәала:
Ԥсоу ақырҭқәа иргыларацы иҭахуп… Рхы зықәҵаны, ҳхәыҷқәа ршьала иҿырхыз ҳадгьыл рыцҳа…
Август 20. Сабхәында иҭакыз Гари Ҭыжәба иахьа
аштаб аҟны ичын иацырҵеит. Ассир уҭахызар! Леитенант еиҳабын – капитанс дҟарҵеит. Даҽа знык
дҭаркыр – дгенералхозар акәхап. Аибашьҩы Анатоли Ҭыжәба, иаб иашьа иԥа Қарбеи Ҭыжәба, бжьынтәи
диеихсны дишьит. Ауаатәыҩса ҳхара ааит уаҳа акагьы.
Август 21. Ақырҭуа ир Аԥсны алҵра ргәы иҭаӡам.
Арахь Москвантә телехәаԥшрала ауаа ржьара
иаҿуп. Ҩажәижәаба нызқьҩык ақырҭқәа хырҵәацәагь Аԥсныҟа рырхынҳәра иазхиоуп ҳәа ҳаԥсы
еилахәоит…
Иҭахаз Қарбеи Ҭыжәба иҵәыуаразы Москвантә
иааз Светлана Ҭыжәԥҳа иҳалҳәон:
Москва, Валиеи Светланеи Ҭыжәԥҳацәа, аԥсахҩы
Рауль Ешба даанкыланы, ауаа ишырбоз итәӷәыбжьара ибжьасуа, ихцәы рнапқәа аларԥаны, аума изаарцазаап. Иара убри аҩызаҵәҟьа изыруит Владислав
Арӡынба Аԥсны афинансқәа рминистрс иҟаиҵаз,
ҳаԥсуа ҷкәынцәа рҩыза ду, Рамаз Сиҷинавагьы.
Ихәыдхаҵа данкны, иблуза ԥыржәеит Кавсаӡегьы.
Урҭ злахәыз аилацәажәара иалҵуа сыздыруам, аха
аҳәса иахьырыпҟаз акыраамҭа уаҩы ихамышҭуа
иҟалеит.
369

Даара иҽеим ус еиҵаҟәаҟәак аиҿкаара даҿуп,
рҳәеит, аполитика ду аренаҟынтә иқәҵыз Зураб Лабахәуа. «Аиҩызара адәыӷба» ҳәа еиҿкааны, милаҭс
иҟоу зегьы алархәны, аӷьырак ақырҭқәа, ҳәарас
иаҭахузеи, Аԥсны далаларацы игәы иҭазаап.
Уажәы иааԥшит: уи дызҭаз аҳаирплан Тҟәарчалҟа ацараан, иацәажәаны иртәазаап, уиоуп ателекорреспондентцәа уа ишҭаз анырба, арҭ ара иабаҟаз
ҳәа изџьаршьозгьы, рҳәеит, уи «мчыла» изыртәаз
ауаа. Нас иара мчыла Қарҭҟа дыргазшәа… Ҳарҭ арыцҳақәа ара: Зураб Лабахәуа ахақәиҭра иоуроуп ҳәа
амитингқәа рыҟаҵара ҳаҿыхын. Иахьа иҿыцҳҳараӡа
исарҳәеит: уи иаб Акаки Лабахәуа хшара дышимамыз, нас уи иҩыза бзиа агыруа Тарас Ригвава иԥа
дааганы диааӡазаап. Иџьашьатәуп: абнааӡаразы изныкымкәа зышәҟәқәа ҭҳажьхьоу Леонид Тарас иԥа
Ригвавеи Зураб Лабахәуеи, аҩашәхак реиԥш ишеиԥшу, арахь аишьцәа гәакьақәа ракәзаап. Нас абни
Зураб Лабахәуа-Ригвава иакәызма Аԥсны ашәара ду
ианҭагыла иарӷьажәҩаны иазгылоз?
Август 22. Светлана Ҭыжәԥҳа иҳалҳәон:
…Москва ҩнаҭак аҟны аԥсуа ҳәсақәа рацәаҩны
еиқәшәеит. Аԥсны зегьы гәыҵхас ирымами, рхьаақәеи иҟарҵашеи ишрылацәажәоз, аԥшәма ԥҳәыс
даагьагьан, арыжәтә ааганы иаақәлыргылазаап.
Реицәажәарақәа рышьҭахь, астол иаахагыланы
фырџьанк-фырџьанк ааныркылеит. «Шәааи, зегьы
ҳшьапы ҳшықәгылоу Владислав Арӡынба иныҳәаҿа
ҳкып!» – лҳәазаап иаҳа аԥшәмара зҽазкуа игылаз
аԥҳәысгьы. «Мап, уи иныҳәара аҭахӡам!» – лҳәазаап,
рнаҩсшәа зҽыԥхьакуа игылаз аԥҳәыс ҿа. Илывагылаз дааԥышәырччазаап. Мап зкыз аԥҳәыс лышҟа иаахьаҳәит. Уи уахадагьы дрымбацызт арҭ аҳәса, иара
уахагьы, егьырҭ реиԥш, рацәак дцәажәаӡомызт. «Аат,
ҳара Анцәа ду еиԥш ҳазхәаԥшуа Арӡынба иныҳәаҿа
нызымкыло, бабатәида, џьым, бара?!» – дааҵҟьазаап
аԥхьатәи. «Рҽырҩашьаны ара иҳалагылоуп Арӡынба
иҿагылоу ауаа!» – дныҩныҵәааит, рҳәеит, аҩбатәи.
370

«Абыржәыҵәҟьа уи лҭыԥ сара дықәсҵоит!» – лҳәан,
ԥҳәыс ҭлаш дук дԥашашо астол дахьахагылаз,
лфырџьан нықәыргылан, абӷьааҳәа лмахәарқәа
ааԥхьарҵәаны, дҩеи дҩалыжәлазаап, лыхцәԥарақәа кыдылхрацы. «Аа-а, баагыл, абааԥсы, баагыл!» – дыҳәҳәеит рҳәеит, уажәраанӡа иԥышәырччо, ани зегьы ззаӷьуаз илыдгылаз аԥҳәызба. – Бҽаанкыл, абааԥсы, ари Арӡынба иԥҳәыс лоуп, Светлана
Џьергениаԥҳа лоуп!» Акыраамҭа ишанханы игылан,
рҳәеит, Москватәи Аԥсуа ҳәсақәа, нас иччараха иҿкны иааи иаарылалазаап…
…Иссируп абызшәа амчи-алшеи. Ишдыру еиԥш,
Аахыҵ-Уаԥстәыла инхо ауаԥсқәа, шамахамзар зегьы, ақырҭшәа бзианы ирҳәоит. Насгьы, иџьоушьаша, ҳарҭ аԥсшәа аганахь инышьҭаҵаны аурысшәа
шаҳҳәо еиԥш, дара-дара қырҭшәалагьы еицәажәоит. Аԥсны аибашьра ианалага, хатәгәаԥхарала иааз
ацхырааҩцәа иреиуоуп ауаԥсаагьы. Иԥсы ӡаны
днарзааигәахазар, аа қырҭшәала еицәажәо ҳаӷацәа ҩыџьа еидтәалоуп. Аат, алақәа, арҭ аԥшыхәра
иааз џьоукы роуп, иҳәан, аҟәҟәаҳәа иларгәыдҵаны
ишьит…
Абри
аҩыза
рзыԥшуп
зхатәы
бызшәа
заҭәамшьаӡакәа, тәым бызшәала ицәажәо ауаа…
…Гәыӡбеи Ҭыжәба дытҟәаны Қарҭҟа дыргеит.
Аха уи бзымыжда зҿоу аӡә иоуп. Дасны қырҭшәала ирҽхәазар акәхап, ақырҭқәа ажәҩан иалаҵаны
дрыхцәажәазар акәхап, иабатәи Аԥсну иҟоу Қырҭтәылоуп иҟоу иҳәазар акәхап, аԥсуаҳәа уаҩ дыҟам,
адунеи ду иадыруа ақырҭқәа роуп иҳәазар акәхап.
Ҳара иҳаздыруам уи ииҳәаз, аха идыру акоуп: Аҟәа
данаарга, иҩызцәа Гәдоуҭаҟа ишааргозгьы, иара
уа дыбналаны аҩныҟа дцеит. Усҟантәи аамҭазы уи
агәаӷьра дуун. Аҩны дахьааиз, ашәи ишиҳәара, џьара ҵәаҟьагьы ҩнаршәымкәа, иккаӡа длыҩнаԥшит.
Илабжышқәа хаддыло, еимдо дышнеиуаз иԥҳәыс
Зоиа дналыдгылеит.
– Быҟоума, бара?
371

Иԥҳәыс ҿылымҭӡеит.
– Быбз быхәлашәама, бара?
Ҩаԥхьа ҿылымҭӡеит.
– Иҟалазеи, бара?
Ишамуӡоз анылба, иԥҳәыс лҿы аартны лхаҵа
дынҭалырԥшит. Хаԥыц шьаҭагә лзыҵагылаӡамызт.
Егьи, ақырҭқәа, рыҩны иҩназ зегьы дәылганы ианалага, «Ахьы абашәымоу?» ҳәа иаалысны дыркызаап.
«Ахьы ҳамаӡагәышьам!» – анылҳәа: «Ҳара иаадыруеит уи ахьыҟоу!» – ҳәа, лсаса ааихырԥаны, ичаԥаз
лыхьтәы хаԥыцқәагьы еибгазгьы еибарганы, зегь
лыҵҳәаны иргеит, лҳәеит…
Гәыӡбеи нахьхьи Қарҭ дытҟәаны дахьрымазгьы,
ари аҩызаҵәҟьа имбацызт. Ибз «хаамзи!..»
Август 23. Иахьа дыржуан Қарбеи Ҭыжәба. Қарбеи
дызшьыз иаб иашьа иԥа иоуп – Анатоли Ҭыжәба. Уи
зныкымкәа дҭаркхьан, рҳәеит. Ицхыраара азынгьы
кыр ихы аџьыка ықәиххьан, рҳәеит, Қарбеи. Нас уи
инапаҟны иара иуахҭа ахьыҟалаз џьашьатәуп… Даҽа
џьоукы ирҳәоит: Анатоли Ҭыжәба – ашьра ҟазҵаз ауаҩы, Гагра агара далахәын, рҳәеит, далахәын Шрома
агарагьы. Ҩнык еицыҩнан. Шромантәи иҽиԥсахразы Анатоли имашьына дақәтәаны аҩны дахьааиз:
ар рзыҳәан ҩ-цәык Шәача ахахьы инкыланы исымоуп, ҳцаны иаагап ҳәа еиҳәан, ицан ауха ирыманы
ишаауаз Гьечрыԥшь ианаангыла, Қарбеи уа дзыҿцаауаз ԥҳәыск димазаарын, арҭ рыхә бзиацәоуп, абра
инаганы инҳажьып, иҳәеит, рҳәеит. Иааимаркын
иахьеисыз, бӷарҵахьы иааибакны, икеибажьны, еибахәаҽуа ианалага, Анатоли дахьиҵажьыз Қарбеи
инапы дацҳаит, Қарбеи Толиа илымҳа дацҳаны иҿихит, рҳәеит. Анатоли илымҳа шҿамыз аниба, ари аԥсуаҵасла, сара маҳагьарак зуны слымҳа ҿырхызшәа
иҟалеит, ауаа рахь сызцәырымҵуа, са сахьнеиуагьы
уара уанцәырҵ усшьуеит ҳәагьы еиҳәеит, рҳәеит.
Уажәы Анатоли Ҭыжәба Шрома апозициахьынтә
дахьааиз, иаб иашьа иԥа аҩны дтәаны аҩыжәра
дшаҿыз аниба, даадәылганы дишьит, рҳәеит….
372

Аиаша уара еилкаа!
Иахьа Москва Ельцини Шеварднаӡеи еиԥыланы
Аԥсны алахьынҵа иалацәажәоит.
Шьханыҟәа дыҟаӡамкәа шьханыҳәа ҟарҵон, рҳәеит.
Август 24. Иахьа Золотин Рабаиеи Џьамал Агрбеи рус ҳаӡбон. Ҩаԥхьа ахәашахь иахаагеит. Ҳанаадәылҵ, Анатоли Возба иусурахь сигеит. Уа иԥшны
итәан Алықьса Гогәуеи Никәала Кәыҵниеи. Аԥсыуа
бысҭак ҳфароуп, иҳәан, Анатоли Возба, Абӷархықә
Жужьа Ақаҩба иҩны ҳаигеит. Анатоли Жьужьа
еиҳәахьазаарын: ашәҟәыҩҩцәа есҩаша ҳаиқәшәоит, убасҟан иагьузназгоит ҳәа. Егьигьы есҩаша аҩны
сышәзыԥшуеит иҳәазаап. Иахьа ҳахьааиз аӡәгьы
дыҟаӡамызт. Агәылара ҷкәынак аԥсынкәа ицҳан –
дыржуан, агьирахь аибашьраҿы иҭахаз Аршаниа
зыжәлаз аӡәы ишықәс ҟарҵон. Урҭ ҳашнеиз раҳан,
абырсааҭк еибарсны иааит. Али-ԥси ирылагӡаны
аҵыс-хшы агымкәа астол-еишәагьы аадырхиеит.
Ҳнатәан акака аанаҳкылоны, зԥа ишықәс ҟазҵоз
аҷкәынцәа ицны, ҳхәы иаҵаланы иаакылсит, дагьҳаҳәеит аҩныҟа ҳиццаразы, аха ҳара аҭамзаара
шьҭаҵо – мап, ҳкит.
Жьужьа Ақаҩба – ажәлар рҿаԥыцтә ҳәамҭақәа
реизгаҩ, иԥҳәыс Минчка, иԥҳа Гәында, иԥацәа Мазлоуи Мирони. Шаҟа иҭаацәеиқәшәоузеи! Иахьынхо
аҭыԥ ссируп. Инхара оумашәақәа еиҿкаауп, унеир –
ацара угәаԥхом. Хаҵагьы-ԥҳәысгьы узхара ҟалас рыздыруам. Уажәеинраалақәа мыцхәы бзиа избоит ҳәа
салҳәеит уи иԥҳәыс зегьы ишраҳауаз. Макьана иҟазаап, рыцҳа, иаԥхьогьы. Аҭӡаҿы иканаҳан рыҷкәын
Мазлоу иԥхьарца акәакь ашҟа аҿы рханы. Уи иаанаго арҳәара ҟалаӡом ауп. Иҟаларушь, анаџьалбеит, уи
аҿшьы наҿшьуа, аккаҳәа ашәа анақәырҳәо аамҭа?
Иахьа Москва еиқәшәон Ельцини Арӡынбеи. Аԥсны алахьынҵа шԥарыӡбоишь, анаџьалбеит?!
Август 25. Ашьжьымҭан исаҳаит Никәала Кәыҵниа иԥа Дамеи иацы Аҟәа ҳаҩны дыҟаны дааит ҳәа.
373

Сахьынҭыҵыз – ҳагьааиҿаҳаит иареи сареи. Ҳара
ҳаквартира ашә аҵәымӷқәа аарханы ичаԥан, иҳәеит. Сыҩналарц саналага, ҳгәыла Вова Маршьан, изаауртгәышьои, апаркет заҵәык ада акгьы аанханы
иҟаӡам иҳәазаап. Ҳгәылацәа егьырҭ Бесик Сиҷинава
иҩны дахьнеиз, аԥшәма ԥҳәыс хынҩежәа шықәса
ирҭысхьоу лгәылаҷкәын дылзымдырӡоушәа, қырҭшәала мацара диацәажәозаарын. Лԥа Бесик, аҭел
дизасны абырсааҭк даалгазаап, бџьарла деиқәных.
Аԥсшәа зумҳәои аниҳәа Дамеи: ари аҩыза аформа
ушәны уаауеит ҳәа сыҟамызт, насгьы иугәалашәо
аибашьра аламҭалазы уавтоматԥсараха ушааиз,
иҳәазаап. Ари угәы унархьыртә иҟоуп. Арҭ хьаҵрацы ргәы иҭаҵәҟьамзаап, убазма?!
Соломон Хшыҩҭра исеиҳәон: «Ҳара Қырҭтәыла
гәылак дҳаман, Шарашаниӡе ҳәа ҭауадк. Иаб ачара
ду изуны ԥҳәыс данааига, ахымш рыҽны имаҵуцәа
ирыдиҵеит илашәарыца ду мыскь сапынла икәабаны, ашәарыцара иазыҟарҵаразы.
Адырҩаҽны аԥшәма ауаа ицрыԥсса, иԥҳәыс ҿыцгьы диманы, шәарыцара ицеит. Акыраамҭа еимдо ишнеиуаз, илашәарыца ашьабсҭа ыҵнарҟьеит.
Аԥшәма ани хара ишьҭуа дыҟахызма, инагәыдҵаны ишьит. Нас ила бзиа ихы нақәкны инадиҵеит:
«Ҟәыршьиа, уцаны иаага!» Ала аԥшәма ихәаԥшуа
ус игылан. Иара уаҳа изымчҳакәа, иабџьар неиҵихын, аҵықь аахиргеит. «Ҟааҳ, иныҟоуҵазеи,
абааԥсы?» – ирцәымыӷхеит иҩызцәа. «Ҟәыршьиа
сара схы аҟара ҳаҭыр ақәысҵон, сыԥсы исзалымхуа бзиа ишызбозгьы жәдыруеит. Аха сара знык
ианысҳәа иҟазымҵаз – уи ԥсҭазаара амоуроуп!» –
нараҭеикит аԥшәма.
Уи ҿыц иааигаз иԥҳәыс ԥшӡа уажәы деиҵаӷәӷәа
дгыланы лхаҵа дизыԥшуан…
Август 26. Мышқәак рыҩнуҵҟала саҳәшьаԥа
Баҭал Лакоба Иорданиаҟа аҵарахьы дцараны дыҟоуп. Иара, игәы иаланы излеиҳәо ала, мызқәак раԥхьа
иааигаз иԥҳәыс хәыҷы, аҩны даадырбуам. Уи зегьы
374

сара извызбо саҳәшьа лоуп. Иацы акәнеи ларгьы
дҭацаны ланхәеи лареи анеиҿаххуаз. Ианбагьылхашҭи, анаџьалбеит?!
Аиқәшаҳаҭразы иалху акомиссиа иахьа Аҟәа
иахьеиқәшәаз, зынӡа рбызшәа ааибамкыкәа, уаҳагьы изымеицәажәаӡакәа, рышьҭахьҟа ихынҳәит. Ар
Аԥсны иалҵыр – егьырҭ ҳара аԥсуаа ҳаршьуеит ҳәа
ируам, рҳәеит. Ҳус аицәахарахьы ахы археит…
Август 27. Иахьа ҳалгеит Золотин Рабаиеи Џьамал Агрбеи рус. Анаџьалбеит, заҟа ибзиоузеи уҩны
уара уанаԥшәымоу. Аӡбаҩ Сергеи Ексузиан икәшаны иааҟаз аԥсацәа – аӡбара иалахәыз: апрокурор
Хьырсон Дашелиа, адукат Заур Гобечиа, жәлар ралатәаҩцәа Анатоли Возба, сара – ҳаҽҳарӷәӷәеит урҭ
ӷәӷәала иахьҳархәразы, аха иара иуамызт, иуамызт
аерманы. Золотин Рабаиа жәашықәса иқәырҵеит –
аб дызшьыз, аԥҳа амш лылазгаз; Џьамал Агрба –
доурышьҭит…
Аҩны сахьааиз Борис Ҭыжәба дтәан, сыгәгьы бжьихит: уаҵәы Аҟәа астадион аҟны ҳаӷацәа
ашьапылампыласра еиҿыркааит, иҳәеит. Ҳақалақь
шшәарҭам, ирҭахугьы шаларыгӡо жәлары иддырбозар акәхап. Аха уи зфо иакәӡам Арӡынбагьы. Зегьы
иара ҳихәаԥшуеит усгьы. Уаҩы мыжда, алаӡараҳәа
илоузеи уҳәарауазеи!..
Август 28. Сабхәында иацы аурысқәа дрыцны Очамчыра дцаны дааит. Асааҭ жәаф рзы Аҟәа
ҳалсуан, Аҭынчра апроспект ҳаныланы, иҳәеит.
Кьоу-шәоук ракәымзар уаҩ далаӡам, аҩынқәа рацәаны ахҭыԥқәа рнуп, аха еибгоуп, иҳәеит. Ишыҟац
иҟоу Гәылрыԥшьаа роуп. Кәыдры уаныр нахыс еибгоу ҩынгьы убом, акаҭран ԥжәаны аҳәира ахыҵәеит. Ана-ара амҩа аԥны аԥсцәа рыбаҩқәагьы кажьуп,
иҳәеит. Аӡәи-ҩыџьеи иуԥыло урызҵаар – арҭ ачеченцәеи аԥсуааи рыԥсыбаҩқәа роуп рҳәозаап, зыӡбахә рымоу рыԥсцәа ус ишаанырмыжьуа шырдыруагьы. Очамчыра ақалақь аҟны наҟынтәи иааз рӷьырак ықәҵхьеит, аҭыԥантәиқәа роуп ихылда-ӡылдаха
375

иалаханы иҟоу, иҳәеит. Амилициа рыҟны дахьыныҩналаз ҩынҩежәи жәаҩаҩык иҭахаз рпатреҭқәа
кыдын, иҳәеит, уи амилициа аусзуҩцәа рымацара.
Ԥақәашь ақырҭуа ԥҳәыс аԥсышәала амыткәма
лҳәон, рҳәеит: «Шәымшақә схы саасааит, ақырҭқәа,
Қарҭынтәи шәааны ҳхәыҷқәа шьны, иҳамҵаԥсаны
шәышԥацеи?!» – ҳәа.
Август 29. Иахьа Қарбеи Ҭыжәба игәалашәара
иазкыз астол еиқәаҵәа ҳахатәан.
Август 30. Руфеҭ Быҭәба иҳаиҳәон: «Агазеҭ
«Аԥсны Ҟаԥшь» адаҟьақәа рыҟны Михаил Бӷажәба
иҩымҭа «Гәараԥаа рписар» акьыԥхьра ҳаналагаз
акәын. Ус есҽны дааны ссирк-ссирк ҳзеиҭеиҳәон.
«Ҳара ҳқыҭан, хаҵак иԥҳәыс адәахьы дыԥшуа далагеит, – еиҭеиҳәон Михаил Ҭемыр-иԥа, – анс иҳәеит, арс иҳәеит, аха иамугәышьеит. Нас иҽааибыҭан
иабхәа иҟны дцеит. Уԥҳа дааганы улылабжьа, дызҿу
данаҟәымҵ, ларгьы дысшьуеит – саргьы сҽысшьуеит, иҳәеит амаҳә. Иҟоу уасҳәап, баба? «Ыы?» «Даҽа
ԥыҭрак иааучҳароуп. Уи лангьы ус акәын дшыҟаз,
аха данажә даҟәыҵит», – иҳәеит абхәа папанҵҟәыргьы…»
Соломон Хшыҩҭра иҳаиҳәон: «Ҳара ҳҟны ауриақәак нхон. Ҽнак, еимаркыз здырхуада, аби ԥеи
еисит. Уаҳа ззымычҳаз аб, аҵыхәтәан абас ҿааиҭит:
уара мыцхәы кыдынҵәала, акоммунистцәа роума узеисауа. Акоммунистцәа, џьым, Баҭым ахамса
аужьны Сахалин аԥсыӡ ркуеит…».
«…Еихамҩахьчаҩыс аусура далагеит ҳара ҳҟны
хаҵак, – даҿын Соломон Хшыҩҭра, – амза анаанҵәа
аулафахәыҳәа дахьнеиз: ари астрах, ари аналог, ари
аоблигациа, ари апрофсоиуз, ари са смаблажениа
ҳәо, аҵыхәтәан ҩажәи жәаба мааҭ ааганы иааидыркит, егьи зегьы ааимхны. Ных, ари аҩныҟа иназгар,
сҭаацәа абз садыргоит, иҳәан, крыфарҭак дныҩналан, ҩажәа мааҭ рыхә арыжәтә ыжәны, ишьапқәа
ак ахаҵкы ак цо дшааиуаз, Сталин инапы еиҵыхны
абаҟа ахьгылаз даавалеит. Аихамҩахьча, уаргьы сара
376

исзыруаз узырума, рыцҳа, иҳәан, иџьыба дынҭаланы, ани ижәамааҭк ааҭыганы инаганы Сталин инапеиҵых инаиниџьгәалеит…
Убринахыс, ҳаихамҩахьча уаҳа аӡәгьы дааимбаӡеит, рҳәеит, рыцҳа!..»
Аибашьҩы Гена Амҷба иҳаиҳәон: Аҟәа аибашьра
ианалага, уи иҭаацәа иманы дыбналарц иақәикит, аха амҩақәа зегь кын аҟнытә иԥҳацәа хәыҷқәа
ихәда иқәыртәаны, иԥҳәыс лнапы кны Басла иҭаланы ӡыгәҭала ишлеиуаз, ахықә аҟнытә иреихсуа ианалага – ихынҳәит. Борис Какәыбаа ицхыраарала, Маиак, Лаврик Зыхәба иҩны дагьааит. Ирфоз ыҟаӡамызт
аҟнытә, аԥшәма ԥҳәыс Гена диҳәан, чашылаагара
дахьцаз, дшәаԥырҳаԥуа дышнеиуаз, Ренат Қарчаа
диқәшәан, аҳақьым дӷьычны дгатәуп, уаалароуп ҳәа
еиҳәеит. Иахьцаз, аҳақьым дыҟаӡамызт аҟнытә, ианхәа дӷьычны дрыман иааит. Аҩны дахьааиз ҳаӷацәа,
Лаврик Зыхәба аҭӡы дкыдыргыланы, иаҳа иҵауланы иалазҵо ҳәа аҳәызбақәа ыршгәны итәарҭа иаадырхон. Гена иԥҳәыс лхәыҷқәа лыманы дыбналеит.
Ишлыкәшоз анылба, аҳәақәа зҭаз авагон иҭалеит
адәыӷба станицаҿы иахьаакылшәаз. Гал иагьылбааит аӡи аҵеи иркны. Гена урҭ Гәдоуҭаҟа ицеит ҳәа
уа аимдара даҿын. Ҩымз рышьҭахь рхабар иаҳаит,
Гал араион џьара иҟоуп ҳәа. Ӷәырымшь дахьнеиз,
ихәыҷқәа аԥсшәа рҳәар ҟалозма, рангьы даргьы
аҷҷаҳәа агыршәа ҳәо инеиԥылазаап…
Август 31. Сабхәында, Гари Ҭыжәба, иаб иашьа
имаҭа Ерик Ҭыжәба иареи ишеибарԥсра еидтәалоуп, рҳәан, Борис Ҭыжәбеи сареи бжьаҟазара ҳцеит.
Урҭ абахҭа ианҭакыз еицәынхомызт, уажәы рхы ианақәиҭха, ҳааибамшьыр ҟалом, рҳәеит. Ирзымшо
закәу здырхуада. Мчыбжьык аԥхьа аишьцәа Ҭыжәаа
рԥацәа еибашьит, даҽа мызкаҟара иаашәычҳа абааԥсы, нас шәара шәеибашьып, макьана ауаа ирхамышҭӡац раԥхьатәи ахҭыс ҳәа даара ҳрабжьеит…
Иахьа ашәҟәыҩҩцәа ҳаизараҟны, лассы Аҟәа ҳазнеиуазар ҳәа аусура апланқәа ҟаҳҵон…
377

Уаҵәы Аҟәаҟа ицоит, рҳәеит: агазеҭ «Республика
Абхазия» аусзуҩцәа. Уа иҭыҵуа «Демократическая
Абхазия» аанкыланы, дара аҭыҵра иалагоит, рҳәеит. Акыр ирцәыуадаҩхашт. Ҳтелехәаԥшра ахәҭакгьы
цаны, уаҟатәи аанкыланы, аусура иалагоит, рҳәеит.
Иуадаҩхоит, иуадаҩ!.. Аҟәа ақалақь администрациа
ахада Нодар Хашба иусуцәа иманы дцоит, рҳәеит.
Уа иахагылоу ақырҭуа бираҟ ахҳәаны, ҳара ҳтәы хәныганы иахаргылатәуп. Акырӡа иуадаҩхоит, ҳәарас
иаҭахузеи! Шьакаҭәара ҟамлондаз?!
Гыртәылан еилаҩынтра ду цоит. Лоҭи Қобалиа ир
иаҳа-иаҳа ақалақьқәа рнапахьы раагара иаҿуп. Звиад Гамсахәырдиа уаанӡатәи идепутатцәа Жәыргьыҭ
асессиа мҩаԥыргон иахьа. Урҭ Гыртәыла автономиа
ҟарҵарц иаҿуп, рҳәеит. Шеварднаӡе Қарҭ дхагахарц
акгьы игым, рҳәеит. Ақьиа ишьа Анцәа иуеит, рҳәеит. Ирҳәоит – иагьа рҳәоит, рҳәеит…
Сентиабр 1. Иацы абжьыуаа рҟынтә дааит сашьа
Слава Бебиа. Иԥынҵа укыр – иԥсы ихшәаратәы.
Раԥхьаӡа иргыланы уи исзеиҭеиҳәеит ҳашьа Котик
иҭахашьаз. Ҳаб иҟаҵамҭа ҳаԥсуа кәасқьа хәыҷы, аснариадқәа ԥшьба аахазаап. Ажәқәа иреицәоу ажәгәара иазынхоит ҳәа, ҩыџьа ҳаҳәшьцәа чымазцәа
иаархаанхеит ҳаҩны.
Сашьа исеиҳәон Тамшь, Лабра, Кындыӷ, Ҭоумышь уҳәа реибашьрақәа ртәы. Ҳаҷкәынцәа аҵарауаагьы Аҟәантәи инеины аӡәырҩы рыҩнқәа рыҟны ишыҟазгьы, аӡәгьы ари аибашьраҟны ихы изаамырԥшит, иҳәеит, аӡәызаҵәык Борис Гәыргәлиа
иоуп згәы меиҵажәкәа зегьынџьара иныҟәоз, зегьы
ашәҟәы ианызҵоз, ажәеинраалақәа рхызҳәаауаз.
Сажәеинраала «Абжьыуаа рыҷкәынцәа» зныз агазеҭ
аниоу, Лабра аибашьцәа еизганы дырзаԥхьазаап.
Убри инаркны уи иқәгыларақәа зегьы абри ажәеинраала аԥхьарала ахы икуан, иҳәеит.
Ассирқәа иҳәоит сашьа Славик, аха ҳҭыс заҵәык
сазааҭгылоит. Аныуаа рхәы аибашьра анымҩаԥысуаз, Ҭоумышь ацҳа иаҵандырҵәеит ҳаӷацәа рацәаҩ378

ны. Ус, еилажьыз рахьтә напык аҽеиҵыхуа агранат
ашҟа аҿынанахазаап: ҳаҷкәынцәа руаӡәы аҵықь
аахиргеит уи. Нас инеины дагьаахәыҵрҳәеит: абар
аполковник Геловани, абатальон акомандир. Нас
иара ихаҭа ибжьы нарықәирган, зҽырԥсны ахәцәеи
аԥсцәеи ирылажьыз хәҩык иҩызцәа аарылигеит.
Манча Тапагәуа иԥаҵақәа ааҵхны уи иҿеиҵазаап,
иҩызцәа рацәак ишыргәамԥхазгьы. Нас иара аҳәара
ҟаиҵеит, рҳәеит, акомандир дысшәырба ҳәа. Акомандирҵәҟьа Заур Сақаниа ҷкәына еихых-еиҵыхк
иакәан азын, ҳәаҟьа ҳәыҷык дрылан, аа, ҳкомандир
ҳәа дааганы дидырбазаап. Ари дызбаз аполковник
Геловани акьыжыҳәа илеимаҭәаны аҵәыуара далагеит, рҳәеит.
– Сара атехника исымоу ала, аԥсуаа шәҩызцәа
аибашьцәа сымазҭгьы, ҽнак ала Очамчыра араион
зегьы ганы салгон! – иҳәазаап. Аполковник зынӡа
деилагеит, рҳәеит, аԥсуаа ркомандаҟаҵаҩы Заур
Сақаниа жәылара иандәықәлоз ииҳәоз ажәақәа анизеиҭарга: «Чеченцы, в пе-ер-иод!».
Ахәылбыҽха Гиви Агрба дыҟан аҩны. Аҟәа атехника алырганы изыҟалар, нас зҽырҩашьаны иалоу
ақырҭуа ир мцакәа ҳаиҳабырагьы ҳаргьы уахь неишьа ҳамам, иҳәеит. Ари ҳара ҳгәы ишаанагоз еиԥш,
аҵыхәа лассы иԥҵәаӡомызт, ҳара арыцҳақәа!
Сентиабр 2. Иахьа, еиқәшаҳаҭрала, Тҟәарчалҟа
афатәи ажәтәи зманы ицоз ҩынҩежәи фба машьына хԥа-хԥа танк рышьҭахьи раԥхьеи иргыланы Аҟәа
ианалала, хҩык-хҩык зҭаз акабинақәа аӡәаӡәа рҭырцеит, амашьынақәа рышәқәа идыркыз аԥсуа емблемақәа рымыржәжәеит: «Этого еще не хватало с абхазской эмблемой по грузинской земле ходили?!» –
рҳәазаап. Абга иагьа иубжьаргьы – абнахь аҿы хоуп,
рҳәоит аԥсуаа.
Сентиабр 3. Едуард Бебиа иацы Аҟәа дцаны дааит. Иҩны днеиит. Игәылацәа рылабжышқәа хаддыло иԥылеит. Иҩны-игәара, имал, имашьына – зе379

гьы рыхьчеит. Афырхаҵа Едик, агәылацәа змаз уи
иакәын!
Сентиаб 4. Иахьа Џьон Басариа имшынҩажәа
ҟарҵон. Сара уаанӡа ачарақәа раан ҭамадас иалырхуаз ауаҩы, уажәы аԥсхәрақәа рыҟны сыхьӡ
рҳәо иалагеит, аизара дуқәа раантәи сцәажәарақәа
акәыбақәа сырхагыланы аԥсцәа рыхцәажәарахь
ишиасыз еиԥш.
Сентиабр 5. Абжьыуаа рышҟа ицаз амашьынақәа
хынҳәны иацы Гәдоуҭа иааит. Урҭ Аҟәа ианналала
аҭакәажәцәеи аҭаҳмадцәеи – аурысқәа, аерманқәа,
абырзенқәа уҳәа абарҵахьы ицәырҵны, аԥшырҭа рибамҭо, рхы-рҿқәа ӡатәуа Анцәа иашьапкуан,
рҳәеит, аԥсуаа ааит ҳәа.
Аиқәшаҳаҭра иалахәыз иахьа Гәдоуҭа еиқәшәаны еицәажәон, аха акаҟны изымааит. Ақырҭқәа,
рыжәлар ицаз ҩаԥхьа рышьҭахьҟа идыргьежьрацы
рҭахуп. Убри азоуп абџьари ари ралгара абриаҟара
издыргәагәоугьы.
Сентиабр 6. Иацы, иахьа ҵыхәтәантәи еицәажәарахоит ҳәа иазыԥшыз ауаа, акгьы шалымҵыз анырба, ақалақь аҟны зегьы ргәы каҳаны иҟоуп, рылахьгьы еиқәуп. Изусҭқәада зыҟны аус ҳамоу, анаџьалбеит, рҳәоит зегьы.
«Аурысқәа ҳаршьит, Аҟәа ҳадмыргеит еибашьрала!» – ргәаанагара акоуп иааидгылоугьы.
Иахьа, Никәала Кәыҵниеи Ҷыка Аӡынбеи, Арсаул иҵыҵуа аӡырԥха ашҟа сыргеит. Иааузымычҳаратәы ишуп. Атыҩшафҩык ҭышәшәо, ажәрагьы аауцәымыӷхаратәы иҟоуп. Аџьыка змоу, ацәачымазара
змоу, абаҩхьаа змоу уҳәа зегьы рзын ихәшәуп, рҳәеит. Амала, жәаминуҭк еиҳаны уӡааиалар – агәы иазеицәоуп, рҳәеит.
Ақырҭқәа ракәу изыԥшааз здырхуада, уахьынтәи
ауаа раагаразы хәба-хәбаны еихагылоу аҩынқәа
акы ргыланы иалган, азна дара ажәла бзиақәагьы
ҩнарҵахьан. Егьи аргылара иаламгацкәа ау пари
аибашьра шыҟалазгьы. Уажәы уа ақырҭқәа зхылоу
380

ҳәа аӡәгьы дыҟаӡам, аҩны зегьы аԥсуаа иныркылеит. Иара аӡырԥхагьы макьана анапы адкылам. Ауаҩытәыҩса ихәшә иааҵраҟны иҟоуп ҳәа, изакәтәы
ӡы ссирузеи, анаџьалбеит, аҽҽаҳәа ииаҩырны ицо.
Ари ҳәаанхыҵтәи капиталистк инапы иакызҭгьы,
Аԥсны азынгьы даҽа хьӡырҳәагак ҟаиҵахьазаарын!..
Сентиабр 7. Котик Ҭыжәба, Аҟәа аӷа ибахҭаҿ
дахьҭакыз, дышусуҩыз еилыркаан, доурышьҭрацы
дааԥхьаны иарҳәеит, аха иара дымцаӡакәа дтәаны ус дрыхәаԥшуан. Уца ҳәа рнапы рханы адәныҟа
амҩа злеидырбаз ашҟа аӡәгьы дҭымҵыцзаарын.
Уахь иҭаланы ишнеиуаз, иахьааваҵәиуаз акоридор аҟны инаргәыдҵаны иршьуан, рҳәеит. Уи иара
дахьынӡаҭакыз ибзианы игәеиҭахьазаарын, агәрагьы игахьан.
– Узымцозеи, мшәан? – дҵааит аиҳабы.
– Сыҭшәыжьыҵәҟьарц шәҭахызар, амҩа шысшәырбаз акәымкәа, абырстәи сцар сҭахуп, – иҳәеит
атҟәа.
Аиҳабы ихы ааибыӷбыӷын:
– Уца, уца! – иҳәеит дааԥышәырччаны.
Арыцҳара шәрыцҳарак аанагоит рҳәоит аԥсуаа.
Даур Агрба ишьапы ихырҵәахьаз азмырхакәа, Гагрантәи ишаауаз авариа ҟарҵан, даара иӷәӷәоуп,
рҳәеит: Беслан Кобахиа, Саша Маршьан, Зураб Возба, Даур Агрба.
Аҵла иалҟьаз амаҭ ицҳаит…
Сентиабр 8. Иаха Гыртәылантәи ар рхада Лоҭи
Қобалиа еибашьцәа раԥхьа дгыланы Гал далалеит.
Уаҟатәи агырқәа Звиад Гамсахәырдиа изын рҽыршьуеит усгьы. Аха изқәынхо ари аԥсуа дгьыл иаԥсыхәоузеи?! Даандаз иара Гамсахәырдиагьы, иҭыԥ
ашҟа дгьежьны. Уи аԥсуаа ҳзын иаҳагьы деицәоуп,
аха Шеварднаӡе еиԥш адунеи дадыруа, ҳаҭыр дук
иманыҳәа дыҟаӡам, ихаҵгыларыдаз?! Насгьы уи
Дудаев диҩызоуп, иаартны аурысқәа дырҿагылоуп.
Шеварднаӡе аурыс ориентациа имоуп. Уи ибзианы
381

ирдыруеит даргьы, уиоуп иара иинтересқәа зырыхьчо. Гасмахәырдиа дааны Қырҭтәыла апрезидентра
еиҭеигазар, издыруада усҟан аурыс, маӡа-аргама
ҳара дҳадгыланы, аҽнышьыбжьон ҳарҿеимҵаргьы?!
Ҳара иҳаздыруам Лоҭи Қобала Аԥсны анапхгареи
мызқәак раԥхьа ара Гәдоуҭа ианеицәажәоз еибырҳәаз закәу. Ус акәу, егьыс акәу иахьа уи Аԥсны араионқәа иреиӷьыз руакы ламҳәаны игеит.
Мызқәак раԥхьа жәиԥшьҩык ҳара ҳуааԥсыра зҭаны, Ҭхьынантәи иаауаз аҳаирплан ахькаҳаз рбан,
аибашьҩы ҟаимаҭ Виктор Тәанба хадас дызмаз ауаа
рышьҭит аԥсцәа ааргаразы, аиҳабыра наҟ-ааҟ еицәажәаны. Иахьа зегьы иҳаалаҩит аԥсцәа раагара
ицаз ажәафҩыкгьы иаарыкәшан, итҟәаны шасыс
иргеит ҳәа. Зажәа – ажәам, зуы – уым ақырҭуа иҩыза
адунеи аҟны дыҟамзар ҟалап!..
Уажәааигәа,
аиқәшаҳаҭразы
акомиссиа
ахантәаҩы Шоигу изаамҭанутәи реицәажәара аҟнытә дахьаадәылҵыз абас иҳәеит, рҳәеит: «Абхазы
Великий народ, что терпят таких соседей, как грузины!»
Сентиабр 9. Иацы ахәылбыҽха смаҭа Саид Агрба Ҟәланырхәаҟа иан длыманы дцеит. Ашьҭаларахь
аамҭа неиуаны аамҭазы, смаҭа аиҳабы Анри Аргәын
иҳаиҳәеит: ахәыҷы иџьыба автомат апатронақәа
ҭеиҵан, ихашҭны иманы дцеит ҳәа. Иахантәарак
Адагьы саргьы ҳшыгәжәажәоз иааҳаршеит. Апатронақәа наганы ахәыҷы амца иақәиԥсоума, ахаҳә
иқәҵаны дасуама, иудыруазеи иҟаиҵо. Уи ашҭа азна
ахәыҷқәа ыҟоуп, еибархагахар алшоит. Ан игәалҭар
бзиоуп, аха илымбар. Ҳгәы злаҳҟажоз апатронақәа
зҭаз ахәыҷы еиқәа џьарацага акәын, аха… Иахьа
ишаашаз сҩагыланы уахь шьапыла сцеит. ахәыҷы
аҩны даннеи, иџьыба апатронақәа ааҭыганы инаган
иан илиҭазаап: оҳ, гәышьа!..
Алими сареи ҳаидтәаланы ҳаицәажәеит. Уи исеиҳәеит ԥшыхәра ианцаз ишрыкәшаз атәы. Саид
амаланыҟәа хәыҷы дақәтәаны дыҩуа амӡырха дҭан,
382

иаб ибжьы ҵысҵысуа иашьа Даур амина дшахаԥалаз инаркны раҳәара даҿын…
Сентиабр 10. Борис Ҭыжәбеи сареи ҳаиманы
Очамчыраа рштаб аҟны ҳцан, ҩажәа-ҩажәа килограмм аџьықәреи ҳзылырҩааит. Уигьы акыр иаԥсоуп. Аџьырмыкь аҟны килограммк ашыла шәи
ҩынҩежәижәаба мааҭ иркуеит. Ҳусура ыҟам, ҳуалафахәы ыҟам, ҳкьыԥхьырҭа ыҟам, ҳгонорар ыҟам.
Излааухәозеи?
Сентиабр 11. Иацы санхәыԥҳа Жана, Очамчыра ирымоу, Ҵаҟатәи Ешыра ацҳаҟны дыҟан. Ҩежәа
литра абылтәи аԥареи сыбҭозар быҩны бызгоит ҳәа
леиҳәан, агыруаки лареи еилаӡахьан. Дахьнеиз, ацҳа
днықәгыланы, иҟаз лирбеит: агырқәеи, ақырҭқәеи,
ашәанқәеи уажәы-уажәы рабџьар иахо, ҷанҷаны
рыблақәа ҭибахуа, ишеибарԥсра еидгылан. Абас мацароуп ишыҟоу Очамчыранӡа, бгәы иалымсын, аха
быԥсҭазаара ахьчара сара сзадгылом ҳәа анлеиҳәа,
лышьҭахьҟа дхынҳәит. Убри ахаҵа диҳәеит: ҳаҩны
днеины ҳгәыла Бесик Сиҷинава Ешыра аҩадатәи
ацҳаҟны асааҭ жәохә рзы Ада длықәшәарацы, ҳаҩны иҟоу еилылкаарацы, снапҩымҭақәеи скьыԥхьга
машьынеи ма еиқәдырхазар иаалгарацы.
Уахь ҳашцоз администрациа аҟынтәи ауаҩы
дсықәшәеит, иахьа иҟоу амитинг аҟны ажәа сҳәаразы. Аха сара мап скит, аҳәаахь амҩа ҳақәгылоуп,
ҳамцаргьы ҟалом ҳәа. Аха Гиви Агрба асааҭ жәиԥшь
рзын сара амашьына шәзынасышьҭуеит аниҳәа, ҳаагыланы амитинг ашҟа ҳцеит. Акыр мызқәа иӡны
иҟаз авертолиот рыԥшааит. Уи ашәанқәа аихсны
икарыжьит. Иҭан жәохәҩыуаак. Ҩыџьа аҟабарда
еибашьцәа, ҩыџьа аурыс ԥырыҩцәа, жәеизаҩык аԥсуаа, ахәыҷқәагьы нарылаҵаны. Иԥшааны иааргаз
харабӷьара икаԥсаз рыбаҩ бжатақәа роуп. Урҭ зегьы
хыҟаҟааны ақәыџьмақәа ирфазаап. Шәара жәазхәыц
жәохә ԥсыбаҩ кәыбак ианеицҭарҵа иҟаз закәыз…
Анацәа мыждақәа аҿыгә-аҿыгә-аҿыгә ҳәа акәыба
рхы анырҟьон, аеҳәшьцәа насыԥдақәа рыҳәҳәабжь
383

аеҵә кыднахуан…. Амитинг аҟны ажәа бзиа иҳәеит
Никәала Кәыҵниа, сара мап аныск ацәажәара здырҵаз. Аиаша ауми иаҳҳәара: сара ус сзымцәажәар
ҟаларын…
Ашьыбжьышьҭахь амашьына ҳнақәтәан Борис Ҭыжәбагьы, Адагьы, саргьы Ешыра ацҳахь
ҳҿынаҳхеит…
Анцәа, аԥсабара иагьа иссирны ишазаргьы, Ауаҩы даныҟамла, зегьы-зегьы башоуп. Амҩақәа
ккаӡа иҭацәуп, асаба ныҩҩы, иарбанзаалакгьы џьара машьынак аарнубаалом. Гәымсҭа ацҳаҿы аарцә
ҳара ҳтәқәа тәан, ацҳа агәҭа абираҟ еҵәа ахагылан,
иаҳзеиԥшу аҭыԥ ҳәа, уи ацҳа анырцә ирылан наҟ-ааҟгьы иаҳзеиԥшу – аԥсуа, ақырҭуа, аурыс ргәыԥ; урҭ
рнаҩс нахьхьи игылан ҳаӷацәа. Рааигәара ҳаннеи
зынӡагьы ҳадмырцәажәақәарц иалагеит, аха ҳаилыркаақәак аҭел иасит. Уахьынтәи дааит Рудик Тарнаа – ансамбль «Шьараҭын» иалаз. Ҳаицәажәақәеит.
Ҳгәыла Бесик Сиҷинава дмааӡеит. Ҩаԥхьа ашәҟәы
изааҩит амза жәиԥшь, асааҭ жәаҩа рзы ҳаиқәшәарацы…
Ҳхынҳәны ҳшаауаз, сымаҳә Алим Агрба хадара
зиҭоз агәыԥ рҭабиа ҳҭаланы иаабеит, ҳаӷоу иибаша!
Ани шықәсык иҭатәаз ҳаҷкәынцәа бзиагьы иҟоуп…
Афон, сымаҳә Хьымца Аргәын иҭаацәа рыҟны
ҳахьыдгылаз, зқьи ҩышә мааҭ ҳәа литрабжак ауатка аахәаны иаҳдыржәит. Зегьы ирыцку ашәарахжьы
ҳҿарҵеит… Аибашьра цоит, аха аԥсҭазаарагьы атәы
ҟанаҵоит, афаст!
Сентиабр 12. Паҷ Апбеи Борис Ҭыжәбеи рыҳәсақәа рыманы иааины аҩны иҟоуп. Соломон
Хшыҩҭра урҭ анекдотқәа реиҳәоит.
…Ацәҳәыра иқәланы акараван шцоз, иқәхәло иалаган, нхара дук рбан, иазааигәаханы иаагылеит.
Уи абаагәара акәыршаны иҟаҵан. Арҭ збаз аԥшәма дааины: уара, абри абаагәара шәхыҵны сбаҳча
ссир шәҭамлааит уаха ҳәа реиҳәеит. Шәырк ҿаҳхырц
азыҳәан ҳҭамлоз џьушьо, аха ари хыҵшьас иамоу384

зеи рҳәеит дара. Анцәа ишәгәаимырԥхароуп акәымзар, шәмахҽқәа ркьахьқәа неихаргыланы шәҭамлои
ҳәа дазымхәыцӡакәа ишҭалашаз нараҳәаны дцеит,
аԥшәма каҷбеи…
…Аҭаацәа ҳаҽшаны амаца ҳшасуаз, сара смаҭа
Кристина слахәыҭхәыҭуа схы налықәскит: «Ахәыҷи
Адуи анбоуа аӡәы ибмырбан, амарџьа!» «Абыржәы
искуп, аха аӡәгьы исырбаӡом!» – лҳәеит, уи зегьы
ираҳаратәы лыбжьы аардуны.
Соломон Хшыҩҭра дцәажәо дышнеиуаз: «Еҳ, Сталин дыҟазҭгьы абыржәы ҳәа ҿааиҭит. Уиакәхеит.
Ҳаиалаланы ҳааисын, зегьы ҳаиханы ҳҿынаҳхеит.
Апбақәеи ҳареи Џьырхәаҟа, Аҟәатәи ҳгәыла Лиосик
Ҳаразиа ишҟа хцеит. Ҭагалан ақыҭан. Ишԥассиру,
анаџьалбеит! Аамҭа бзианы иаҳхаагеит. Амала, ани
ҳгәы иҭажьу – уа ихаҳәханы иҭоуп. Уажәы-уажәы луанытә ҳаақәыԥсычҳауеит.
Аҩны ҳахьааиз Кама исалҳәон, Даур иахьа
ахәышәтәырҭа дышҭыргаз, иҭаца илеиҳәазгьы:
Изҭаз рмашьына хаууала ицаны, ихышәҭны ианаҵаха, раԥхьаӡа еибарҩны инеиз аерман ҳәсақәа ракәзаап. Амашьына иҩахашәа ҟаҵаны, икны ирыхозаарын, иаҵырхрацы. Ус, Даур ишьапы зымԥыхьашәаз,
ишлымчыз икны данаха, ипротезмзи, рыцҳа, ишьапы ҿҳәаны иаалымыпыҵахазаап. Арҵәааҳәагьы
дыҳәҳәазаап, ауаҩы дысшьит ҳәа. Ари збаз егьырҭ
аерман ҳәсақәагьы лаҵирбаҟьаны иҩзаап. «Уа-а,
шәанаџьалбеит, шәымшәан, шәымшәан, уи протезуп, сшьапы акәӡам, сшьапы!» – ҳәа дыҳәҳәозаарын
Даур…
Иахьатәи ателедырраҭаҿы зегь реиҳа иаҳгәаԥхаз,
ҭаацәаныла ҳагьзырҵәыуаз: «…Иҳаԥхьоит Арӡынба ибжьы!..» – ҳәа Баслахәаа реибашьцәа ракәу,
Ԥақәашьаа реибашьцәа ракәу абна иахьылатәаз
ссирк ҳзырҳәеит.
Сентиабр 13. Иааиԥыло зегьы ҳаидашшылоит:
«Ҩаԥхьа еибашьрада акгьы зыҟалом!..»
385

Сентиабр 14. Иахьа шықәсыки мызки ҵуеит Аԥсны аибашьра цоижьҭеи. Борис Ҭыжәба иҳаиҳәон:
«…Аибашьра ианалага аҽны аредакциа зегьы ааизызган, ҳаҳәса хәыҷқәа аҩныҟа шәца ҳәа нарыдысҵеит.
Еиҵаӷәӷәа иҩагылан иагьындәылҵит. Рышьҭахьӡа
зҽаанкыла-ҽаанкыло инеиуаз Нели Киутԥҳа ашә
аҟынӡа дымнаӡацкәа, даахьаҳәны ҿаалҭит: «Ҳара
бзиоуп, аха шәара?» Ԥсраҽнынӡа исхашҭуам!..»
Асааҭ жәеиза рзын ҳҽеибыҭаны аҳәаахь ҳҿынаҳхеит. Хымш раԥхьа ҳаныҟаз еиԥш акәымкәа, иахьа
аибашьцәа рацәаҩны ианын ари амҩа гәыԥҵәага,
амашьынақәагьы иара убас. Гәымсҭа ацҳаҿы игылақәаз аҷкәынцәагьы иаҳа узырмацәажәо, рнервқәа
халаны иҟан. Амҩангьы иахьа акырџьара ҳааныркылеит. Аҟәатәи ҳгәыла Бесик Сиҷинава дааны нырцә даҳзыԥшын. Цәгьамыждарыла Ада дрышьҭратәы
ҟаҳҵеит. Ауаҩы дааны диган, анеитралтә цҳа
агәҭаҿы ҳгәылеи иареи еиқәшәеит.
Иссируп ауаҩытәыҩса игәы. Сара издыруеит ҳгәыла Бесик Сиҷинава абџьар шику, ақырҭқәа дрыдгыланы ҳара дышҳабашьуа, аха нахьхьи ацҳа аҵыхәаҿы
дрыманы ианаацәырҵ, аҽырҳәа сылабжышқәа
ҩхаддылеит. Ҳхәыҷқәеи иареи еицрызҳаит, ҳацәгьеи ҳабзиеи еилахәын, ҳаигәылацәан. Сааҭк акгьы
аагымхо еицәажәон Адеи иареи. Данааи иҳалҳәон:
ианеиԥыла лара леиԥш иаргьы илабжышқәа аахаддылазаап. Ииҳәаз акызаҵәык ауп: ҳаҩны аганахьала
аҭыӡқәеи, адашьмеи, аҭуани ыҟоуп. Аха дашьмасгьы
иҟалараны иҟоузеи, шықәсыкаахыс саркьа зыблақәа
ирҭам аԥенџьырқәа ирыҩнаҳәаны ақәа ҩнаҭәозар…
Усура сшыҟаз ҩажәи ааҩык ақырҭуа еибашьцәа
ныҩналан, али-ԥси рыбжьара шәыҩны ҭадырцәит,
сани саҳәшьеи акгьы рымчымхеит, ирылацәажәар
иршьуан, иҳәазаап. Ҳаҩны – ҳара ҳаԥшьаҭыԥ рыцҳа,
сышәҟәқәа – напымыӡәӡәа исымкуаз сара сыԥсҭазаара, снапҩымҭақәа – ҩынҩежәа шықәса инареиҳаны мши-ҵхи зықәсырӡыз – сара сылабжыши сычча386

реи, сара сыгәҭыхеи сгәырӷьареи. Отелло иҳәашьа:
ҳалгеит зегьы!
– Сан есыуаха ацәашьы кыдҵаны Анцәа диҳәоит, хара имгакәа ҳгәылацәа шәеибганы аҩныҟа
шәхынҳәразы. Аԥсуаа хымԥада шәшаауа аадыруеит. Санаауаз сан дсыҳәеит аполитика саламцәажәаразы, аха акызаҵәык сбыҳәоит исабҳәарацы: шәарҭ
шәанаауа Арӡынбагьы дшәыцаарацы игәы иҭоума? –
дҵаазаап ҳгәыла аҵыхәтәан, ицәымӷра мыжда ааилыжж-ааилыжжуа.
– Абри ҳзықәгылоу ацҳа умбои?
– Ааи!
– Аԥсыуа зхылоу ҳәа аӡәы дықәсраны дыҟам,
Арӡынба раԥхьа дгыламкәа! – иаҭалкзаап ари аҩны
иҟоугьы.
Сентиабр 15. Бесик Сиҷинава Ада ажәа лиҭеит
Гәымсҭа аладахьтәи ацҳаҟны, скьыԥхьга машьынеи
аҵыхәтәан аус здылулоз сҩымҭақәа рпапкеи ҳзааигаразы, аха иџьоушьаша, урҭ дара рыҩны ишынлыжьыз издырӡомызт уи. Амҩан иаабаз аибашьцәа
зегьы ҳгәаҳҽанырҵон: уахеи уаҵәухеи руакы ҳара
ҳтәқәа Аҟәа иалалараны ишыҟоу, аамҭа ишазымычҳауа.
Ацҳаҿы аибашьҩы Алик Лазба дҳақәшәан,
аҵыхәаҿынӡа ҳаигеит, сааҭк инеиҳангьы ҳаԥшит,
аха ҳзыргәырӷьаз агыруа дмааӡеит. Уи иацгьы Ада
лгәылҽаниҵахьан, ҳшеиԥылаз уажәгьы-уашьҭангьы
бҿы иҭыбымхын ҳәа. Дшәозар акәхап.
Сара, даҽа зныкгьы иааины слымҳақәа ирҭаҩуан,
Ада ҳаҩны ааныжьны данаауаз, ҳгәыла Бесик Сиҷинава, уи даанкыло илеиҳәаз ажәақәа: «Ахәыҷы мыбжьах, нан-шьыр ҳәа знык иарҳәоит, ҩынтә иарҳәоит, аха ианимаҳалак, даақәыргьежьааны ишьҭахь
апаӷәыр аадырхоит!..»
Ҳхынҳәны ҳанаауаз амҩан иҳақәшәан иааигеит,
Аҟәа хыԥсыра мыждала иалҵны иаауаз, шықәсыкаахыс оумеиқәаҵәа зхызгахьаз Лыхнытәи Шьаликәа
387

Ԥлиа иԥацәа ҩыџьа. Угәы рҭынчны урҭ рзыӡырҩышьа ыҟамызт.
Исхашҭыз: ацҳа нырцә ҳашгылаз, аурысқәа
иртәыз машьына дук агәгәа ахга иааҳавалеит, убри
абжьы иақәыршәаны ҳнаҩс, ацҳамҩа авараҿҵәҟьа
ақырҭқәа реибашьыга танкқәа ҩба ааганы иԥхьакуа
ацҳа иаавадыргылеит. Ҳаибашьцәа – ацҳа ахылаԥшцәагьы ҳацәшәан, али-ԥси рыбжьара ҳашьҭахьҟа
ҳдыргьежьит…
Еҳ, шаҟа сақәгәыӷуази, анаџьалбеит, аҵыхәтәантәи спрозатә ԥҵамҭақәеи скьыԥхьга машьына
ссири ма аибашьра иалызгоит ҳәа!..
Сентиабр 16. Ацәылашамҭазы ҳаибашьцәа
Аҟәа иалалеит. Раԥхьа ҳара ҳаҟны иааӡаз абжьыуаа рышҟа ицаз абаржа ауп. Уи аџьаԥҳаны рацәаны
иагеит. Очамчыраа рыҷкәынцәа ариаҟара абџьар
анрызнарга, игәырӷьаҵәаны иҵәыуан, рҳәеит. Урҭ
абырсааҭк рраион ахақәиҭтәрагьы напы адыркит.
Убасҟан ауп араҟатәи ҳаҷкәынцәагьы Аҟәаҟа иандәықәла.
Тамшь иӡхыҵыз абаржа, абжьыуаа ҳаибашьцәа
анеибнаҭа, иара уа рҽааиҩшаны, џьоукы Очамчыраҟа рхы дырхеит еибашьра, џьоукы Аҟәаҟа. Рыхгьы иақәиҭыртәит иахьа уажәраанӡа аӷа идгыланы
иҳабашьуаз ақырҭуа қыҭақәа – ашхырцәаӷьҭрақәа:
Цагьера, Араду, Ахалдаба, Кындыӷ Ҿыц… Наҟ ицоз
Очамчыра инадгылеит, арахь иаауаз Кәыдры иаахықәгылеит. Аеропортгьы абомбақәа аларыжьуа
иналагеит. Иҭакуп Аҟәа. Шеварднаӡегьы дхагаханы
дааит. Аиқәшаҳаҭра аԥсуаа еиларгеит ҳәа рыбжьы
дыргеит уи ирҳәҳәаз: Клинтон, Бутрас, Гали, Ельцин… Москвантәи ателехәаԥшрагьы ҳҿагыланы
аума аҿыҵҳәацәоит. Аха ус злоу ҳаҷкәынцәа Аҟәа
иалаланы ицоит…
Исгәалашәаз: Украинантәи иааганы Қырҭтәыла
атәылахьчара аминистрс иҟаиҵаз Камикаӡе, Шеварднаӡе иҟны днеины абас иҳәеит, рҳәеит: «Ижәдыруазааит, Аԥсны аиааишьа ыҟаӡам, ахәыҷы
388

инаиркны аду иҟынӡа аԥсуаа зегь рыԥсы ҭиуп – рыԥсадгьыл иагьахҭнырҵоит!.. «Қырҭтәыла ахада иара
убраҵәҟьа иминистр ҿыц имаҵура дамихзаап…
Сентиабр 17. Ҳаҷкәынцәа Аҟәа иалаланы ицоит.
Иԥкаауа урҭ амҩа рзылнахуеит атехника. Ԥшьыџьараны урҭ ақалақь иакәшаны иркуп. Иҟоуп ахәцәа,
иҟоуп ишьу. Аха, Анцәа ду имчала имаҷуп. Ус сҳәеит
ҳәа аӡәы иԥсра уи дунеик иаҭахароуп. Иахьа Павел
Грачиови Владислав Арӡынбеи Гәдоуҭа еиԥылеит,
Шеварднаӡе Грачиови – Адлер. Амаӡақәа изларҳәо
ала, ҩымш ҳарҭеит: Аҟәа гатәуп. Иахьа Гәдоуҭа амитинг ыҟан; амилаҭ дуқәа еидгыланы Аԥсны иахьақәбаџуа иазкны. Алабжыш цәажәарақәа рацәан.
Ҩымш рыла Аԥсны аразҟы ӡбахоит, аиқәа зшьазҵо
хаҵа уҟазар – угыл, – ақәԥара ашҟа дрыԥхьон зегьы
Нели Ҭарԥҳа. Абжьыуаа рҟынтәи еибашьны, Тҟәарчал ахәышәтәырҭа иҭыҵны, ҽыхәшәтәра арахь
иааз сашьа Славик Бебиа, уаҵәы жәаҩаҩык иҩызцәеи иареи рҽеибыҭаны Аҟәаҟа ицоит. Сымаҳәцәа
аҩыџьегьы уа ахы иаҿагылоуп. Ахәцәа рашгара
иаҿуп, иҟоуп ишьу, иааиԥмырҟьаӡакәа ахысыбжьқәа
гоит… Афонынтәи ҳмаҭацәа аагеит. Хаха-хымшуп Амра уахгьы-ҽынгьы Гәдоуҭатәи агоспиталь
даадәылымшәоижьҭеи… Аҟәа аразҟы абарҭ аҩымшк
иӡбахароуп: ма дара, ма ҳара…
Москвантәи телехәаԥшрала абыржәыҵәҟьа абас
рҳәеит: «Уаҵәы ашьжьымҭан иалшоит Аҟәа аԥсуа
қалақьны иҟаларц!..».
Ҳазшаз Анцәа ду уҳацхраа, абааԥсы! Уара, аҟазаареи аҟамзаареи ррахәыц ҳнаганы ҳнықәургылоит,
аха нас уааҳзылԥхоит!..
Сентиабр 18. Иахьа шықәсык ҵуеит сара Аҟәа
салҵижьҭеи. Иахьатәи амш даараӡа ихьанҭоуп.
Жәибжьҩык Аҟәантәи ишьны иааргахьеит. Ахәцәа
ҵҩа рымам. Арахь уӡырҩыр: зегьы аплан ишарбоу
еиԥш ицоит, рҳәоит.
Иахьа исарҳәон:
389

…Аҟәа сынтәа раԥхьа ианжәыла, изыхнымҳәыкәа иалахаз кны, анышә дыржны илҭарцалан,
анышә рықәԥсо ишҩеиуаз, ирҿаҵәо ианалага, наҟ
иԥхьаҳәаны ахаҵарашәа шырҳәоз иржит, рҳәеит,
ҳаҷкәынцәа рыцҳақәа…
…Ҩыџьа аԥсуа тҟәацәа наганы аихатә труба ду
наҟ-ааҟ инҭацалан ахқәа асварка ҟарҵеит, рҳәеит…
…Аԥсцәа рыжра ишаҿыз, аӡәы дымԥсыцкәа дыҟазаарын, дҩықәтәаны даарылаԥшызаап. Иара арԥыс
ӷәӷәакы иакәын, арахь аԥшӡара дыкны дагон, рҳәеит. Избоит усгьы сыԥсы шҭоу сыжәжырц шәаҿуп.
Шәаргьы шәеибашьцәоуп – саргьы сеибашьҩын.
Ҿамҩак иадамхаргьы аӡы сшәыржә, иҳәазаап. Ҟаҳ,
ари ҷкәына бзиак иоуп, рҳәан, иара уа дааҭыганы
иԥхашьара ааҿыхны инеиҿыҵаркын, ари цәымҳара узауеит, уан лкыкахшы еиԥш иузыҳалалхааит ҳәа
наиаҳәаны, дынҭажьны наҟ дыржит, рҳәеит…
Сентиабр 19. Иаха смыцәаӡакәа иаасыршеит.
Акы: сашьа сара сеибашьҩуп ҳәа ишабалак Соломон Хшыҩҭра диацәажәо далагеит, ари ақырҭуа
дыхьчо ара дышԥаумоу ҳәа саргьы гәыбӷан сыҭаны.
Ҩбагьы: ҳара ҳтәқәа акгьы рылшом, уажәгьы Аҟәа
рызгозар убап ҳәа сгәыӷрақәа аасымҟәиҵикәкәааит. Телехәаԥшрала Қарҭаа ҳара ҳзы рҿы ацәахыхра
иаҿуп, ҳаԥшәма ԥҳәыс, уи усгьы деилагашәа дыҟами, ҵхыбжьон х-сааҭк рзын лсаанқәа реилыргара
даҿын, сылбааны снеин: Банаџьалбеит, уаха хынтә
Афонынтәи дәыӷбала аԥсцәеи ахәцәеи ааргахьеит,
иааҟәымҵӡакәа Аҟәа аибашьра цоит. Ақырҭқәа аҵахар – ҳара ҳтәқәа бара быршьуеит, иаиааир, Анцәа
иумҳәан, аха… баргьы быршьуеит, саргьы сыршьуеит… Ачара бымоума уаҵәы иазыбҭахызеи ибыӡәӡәо
асаанқәа уаха ҵхыбжьон ҳәа сааи саалзыҵҟьан,
алаҟьы ҩнапыкла иааимаадеит…
Асааҭ фба рзы сгыланы аԥшаҳәахьы сцеит.
Аҷкәынцәа рацәаҩны еизахьан. Абжьыуаа рышҟа
аџьаԥҳаны згаз абаржа, аурысқәа, еихсуа рҿаархан,
390

агаҿахьы инармышьҭит ҳәа сарҳәеит асқьалаҿы
сахьнеиз.
Иацы радиола сахьдырцәажәаз исҳәан еиԥш,
амилаҭ дуқәа ҩба еидгыланы, аԥсуаа Аԥсны ҳанырхырц иаҿуп. Ари рыцҳара дуӡӡоуп…
Аҟәа иаакәыршаны аибашьра цоит. Ҳара ҳтәқәа
уи амацәаз ахы иҭарцаларацы иаҿуп. Ихәу ҵҩа рымам. Ишьны иааргахьеит ҩынҩежәи аӡәҩык. Дҭахеит ҳажәабжьҳәаҩы ҟаза Мирод Гәажәба, дҭахеит
Шалуа Инал-иԥа иԥазаҵә Адгәыр Инал-иԥа, дҭахеит апоет Кьыршьал Чачхалиа иԥа – аибашьҩы бзиа
Валери Чачхалиа, дҭахеит…
Ашьжьымҭан, ашәҟәыҩҩцәа ҳаизаны, ашәҟәы
аҽанҵара ҳалагеит афронтахь ҳцаразы. Раԥхьаӡа
зхы анызҵазгьы Нели Ҭарԥҳа лоуп.
Анатоли Возба ҳаигеит ажурналистцәа Рамиз
Барцыци, Владимири Чуази сареи Мирод Гәажәба
иҵәыуара, Хәаԥҟа. Амӡырха ҳанынҭала, сара абырсааҭк иаасгәалашәеит ирҳәоны исаҳахьаз: зҽи зкәадыри еиқәу ахаҵа бзиа, унеишь-уааишь ҳәа зарҳәо,
аизарақәа рыҟны идырцәажәауа… шамахамзар нхара дук иманы ҳәа убашам… Сара схаҭа, саб иҟаиҵаз
ҳкәаскьа хәыҷы, ҿыкгьы сзацымҵеит…
Борис Ҭыжәбеи Катиа Бебиаԥҳаи ҳаибашьцәа
рышҟа ицеит. Сара иџьасшьоит абри Катиа хәыҷы
аенергиа ҳәа илылоу. Лхаҵа деибашьуеит, ҩыџьа
ахәыҷқәа, лыҩнра, арадио, ателехәаԥшра… зегьы-зегьы ршьапы иқәмыркьысӡакәа еидызбалоит
ҳәа даҿуп. Иагьлылшоит. Сара сгәы иаанагоит уи
журналист ԥҳәыск лаҳасабала иҟалҵаша маҷхарым
ҳәа, еиҳараӡакгьы ари аибашьра хлымӡаах ашәахсҭа
ҿаасҭақәа раарԥшраҿы.
Борис Ҭыжәба игәы ҭамгыло иҳаиҳәон Аҟәа
ахахьы: Шрома, Каман, Одишьи, Ҭависуԥлеба уҳәа,
аибашьцәа зхы иақәиҭыртәыз, заҵааира Венециатәи ацҳа ҳәа изышьҭоу, азааигәахара ишаҿу. Иахьа
иргараны иҟан Ҷанба иулицеи Аҟәатәи ашьхеи.
Иаҳа иманшәалахон, иҳәеит, ҳаӷацәа рышьҭахьҟа
391

ацарҭа рымазар… Убас царҭа змауз ашәанцәа ааидгыланы: «Нагӡара ақәзааит Қырҭтәыла!» – ҳәаны,
акаҩҳәа ашәа аацәырганы рҿаархазаап. Зегьы ахы
илаҿанҵәа иагьцеит, иҳәеит…
Ҭависуԥлеба аҩны лыманы дынхон Кьыршьал
Чачхалиа иԥҳәыс. Уажәы уи ахы ианақәиҭыртә,
лыҷкәын иан лыҩны ибаразы уахь иҿынеихазаап. Аха уа зҽыҵәахны иҟаз ашәанцәа, уи ашәхымс
ахыҵха ирымҭеит…
Иара абраҟоуп дахьҭахаз Мирод Гәажәбагьы. Уи
аснаипер дишьит…
Агыруак ҳара ҳтәқәа дыркын, иааидыруаз зегьы
идырҳәеит, нас ажыга наганы инаирҭан: «Анышә
жла!» – ҳәа наидырҵеит. Иара мыждагьы уи иаанагоз
ауимдырхуаз: «Уажәшьҭа исызхоуп!» – иҳәазаап аԥсышәала, шьамхашәара жны данаалга… Аҵыхәтәанынӡа иҵәахны имаз иаԥсшәагьы имыхәуеит. Ихлымӡаахуп аибашьра азакәанқәа.
Смаҭа хәыҷы Анри Аргәын иаҳәшьаду лыҟнытә
дахьааиз абри аҩыза ажәабжь ҳаиҳәеит: Лиуда Аргәынԥҳа аурыс ҳақьым бзиак длыман. Уи ашәуа
ҷкәынаки иареи даара бзиа еибабон. Изныкымкәа Лиуда лҟынгьы еицаахьан. Еибашьуа ишнеиуаз, абар, аурыс ҳақьым дышьны дышкажьыз ашәуа
ҷкәын дахьынеихагылаз. Диҵәыуеит, дихьит.
Нас иҿынаханы уи ихьӡала дцаны Аҟәа дналалан,
ҩыџьа ақырҭқәа шьны, рабџьарқәа аархыхны, иманы дааит. Лиуда Аргәынԥҳа лыҟны дааины иибази
иҟаиҵази леиҳәеит. Аԥшәма ԥҳәыс дԥышәырччо уи
иаԥхьа днагыланы, днеины ауада ашә аалыртызар,
аҳақьым уа дҭаҳаны дыцәоуп…
Сентиабр 20. Аҟәа иакәшеит ҳара ҳаибашьцәа. Аибашьрагьы аанкыланы ақырҭцәа абас ажәа
рниҵеит: амҩа шәаҳҭоит, шәалҵны шәца! – ҳәа.
Асааҭ жәохә рзынӡа аҿҳәарагьы рырҭеит.
Алим
Агрба
иҩызцәеи
иареи
ҳанхарҭа
ааҩысҵәҟьа, жәафны еихагылоу аҩны аҟны, инеины
иаагылеит, рҳәеит, иахьа. Сзыцәшәо, изымчҳакәа
392

аҩныҟа днеир ауп. Одишьи ианалала, изымчҳакәан
иан лбара дахьнеиз ауп дахьыршьыз Валери Чачхалиагьы. Аҟәа ианалала, изымчҳакәа иҽааиҭакны, иаб дибаразы дахьцаз ауп дахьҭахаз Адгәыр
Инал-иԥагьы. Ус шаҟаҩы?
Гәыма ҳаибашьцәа ахьтәаз, абираҟ шкәакәа рхаргыланы гәыԥҩык ҳагацәа ааизаап, рыҽрырҭарацы.
Ҳара ҳтәқәагьы уи иақәшаҳаҭхеит, ҳәарас иаҭахузеи.
Нас, егьырҭ, ишәшьыр ҳәа ишәоит, мамзар шәара
шәышҟа аиасра зҭаху рацәаҩны иҟоуп, ҳцаны иаагоит ҳәа рыҽшаны ицан, иаарыкәшаны, зегьы-зегьы
гәарымҭахьази, инырҵәо иаарылалеит, рҳәеит.
Аӷа дахьугалак – даӷоуп, гәшаҭара уи иҿаԥхьа ианухь, уҭахеит ауп…
Зегьы реиҳа сгәы иахәаз: исаҳаз иашазар, абжьыуаа рҿы иааизаны Кәачара ахсаала ианырхит,
рҳәеит, гәылара азызуа ақыҭақәа: Мықә, Ҷлоу, Ӷәада, Џьгьарда, Кәтол, Лашькьындар уҳәа иша-шаны рқыҭақәа ирыдырҵеит. Убас акәын ажәытәгьы
ишыҟаз. Ҳабацәа ирҳәо саҳахьан, анхаразы арахь
агырқәа аауа ианалага, ирыцҳашьаны қыҭацыԥхьаӡа
рыдгьылқәа рыҭаны Кәачара (Қәыч ира) рзалырхит.
Нас дара даара пату ҳақәырҵеит, ишыжәбо еиԥш…
Ихацәазар аӡәгьы дныдмырхааит: абаҳча ҟарҵааит, абна ҟалааит, арахә аҳәырҭа роуааит… Иазхоуп
иахьа уажәраанӡа Аԥсны ауаа еидырҵәаҵәаланы
рнырхара. Насгьы дызусҭада инурхо? Уаҵәы абџьар
шьҭыхны ҳхәыҷқәа ирҿагыло, аилам-уаа.
Саб иашьа иԥа иҷкәын Анзор Бебиа иацы Москвантәи даан, иахьа рҽеибырҭеит, уаҵәы ашамҭазы Аҟәаҟа еибашьра ицоит. Ицамҭазгьы иџьыба
дынҭалан, смаҭа Кристина Аргәынԥҳа ҩынҩежәи
хәба нызқь мааҭ аԥара лиҭеит. Џьоукы аԥара ишԥалахәмаруеи уҳәарауазеи, анаџьалбеит! Иаргьы акгьы аанагаӡом, аха…
Иаха аҵхыбжьон сабхәында иҩызцәа ицны иаакылсын, Лыхныҟа срыццеит. Слава иҩызцәеи иареи еибаԥшааны, ашарԥаз абаржа аиа ақәырҵароуп,
393

нас даргьы рҽеибыҭаны абжьыуаа рышҟа еибашьра
ицаразы.
Лыхныҟа иаагоз аибашьҩы иҳаиҳәон: Аибак дыцәан дахьааҿыхаз, иаԥхьа иқәтәаз иҩызцәа ахымца
нарылеиҵан хҩык ишьит, ԥшьҩык ӷәӷәала ихәит,
иҳәеит… Џьоукгьы уи данааԥш иаӷа дибеит, рҳәеит.
Ус акәу, егьыс акәу – ажәлар ҳхара ааит…
Иахьатәи амш иҭахаз аҵеицәа рҵәыуарала напы
аҳаркын, уи ҳшаҿыз иагьҳархәлеит. Аӡә иаҵкыс аӡә
деиӷьны, аҵеицәа ссирқәа: Лагәлаак, Кәарцхьиак,
Гәынбак, Инаԥшьк…
Сентиабр 21. Аҟәантәи иааз аӡәы иҳәон ҳәа Руслан Қапба даҿын: Аҟәа зегьы амҽхакны ахысра
ианалага, ҳара ҳгәырӷьара ҳәаак амамызт, аԥсуаа
алалаз џьшьа. Аха ҳгәылацәа ақырҭқәагьы ахысра
ианалага, зегьы иџьаҳшьеит. Иҟоузеи ҳәа ҳанҵаа:
Арӡынба дыршьит, рҳәеит, урҭ. Доусы иахьихьоуп
инапы ахьақәикуаз, афаст!
Ҳҩыза Шьурбеи Царгәыш имаҳә Анзор Агрба
– Баҭымынтәи иааны еибашьуаз, дҭахан, иҵәыуара ҳцеит. Уантәи Анатоли Возба ҳиманы: Никәала Кәыҵниа, Никәала Ҳашыг, Нури Оҭырба, сара,
Аҟәаҟа амҩа ҳақәлеит. Гәмысҭа ацҳа ҳақәырмыжьит.
Нас ҳааскьан, Ешыра ахәы ҳақәгыланы ҳаԥшуан.
Ҳаԥхьа, Ачадара ҳахьалаԥшуаз, еилыӷрааӡа иҟан.
Аҟәа уахьналало, ахықә ихықәгылоу аҩны, жәафны
еихагылоу, былны игылан. Уажәы абылра иаҿын
атипографиа аҿаԥхьа игылоу алекторцәа рыҩнгьы.
Ижәпа-хьанҭыџь, жәпа-хьанҭыџьӡа Алашарбага
аҳаблахь иҩеиуан алҩақәа, иҩеиуан урҭ Аҟәатәи
ашьха азиашагьы, иара Аҟәа агәҭаҵәҟьагьы. Автоматқәа рхысбжьык ааиқәтәаӡомызт. Ҩнык аҟнытә
даҽа ҩнык ашҟагьы ииасуан. Ҳазҵагылаз Ешыратәи
ахәы аҟнытә, уажәы-уажәы абзарбзанбжьы ааихсыӷьуамызт. Жәохә секунд рышьҭахь ара иҭҟьаз ахы,
ақалақь иахьалаҳауаз аԥжәабжьы гон. Иара убас
акәын, макьана аӷа иику Аҟәа ақалақь агәы аҟнытә
иҭҟьо ахқәа Алашарбага аҳаблаҿы ишыԥжәозгьы.
394

Ҳалабжышқәа хаддыло гәыԥҩык аԥсуа шәҟәыҩҩцәа ҳгылан, ҳақалақь гәакьа абылра иахьаҿыз ҳалаԥшуан. Ус, машьынак алашарақәа аркны, гәаҟрак
ишақәшәаз мҩашьо, иццакны ианааҳавала, иаанаҳкылеит. Уи Гәыли Допуа иакәын. Имашьына азна
ахәцәа иманы даауан, ашьаршәқәа ирганы. «Иҟои,
уара, – анаҳҳәа: «Арҭ еилагақәоуп, уара?!» – ҳәа
иҩызцәа рахь даахьаҳәын, ирҭрысны аҿынаирхеит.
Ажәабжь ҳазҳәаз уи ишьҭаланы иаауаз Ешырантәи аибашьҩы Резик Ҷыҭанаа иоуп. Уи игәы
ҭамгыло, иҽизеиқәкуамызт, амашьына дааҭыҵны
аԥсшәа ҳаиҳәеит. Ихы инаркны ишьапы аҟынӡа
имаҭәақәа былны ишәын.
– Иахьа-уаҵәы аиааира ҳара иаҳтәхоит! – иҳәеит уи, нас имашьына иааҭԥааны, ишаҳамуаз ажәытә
чеҭверҭ иҭаз ақырҭуа ҩы «Оџьалешьи» наҳаҭаны
дцеит.
Ҳарҭ Гәдоуҭа ҳанааи, Анатоли Возба иԥшәма
ԥҳәыс ҳхәы аалырхиан, қырҭуа ҩыла аԥсуа ҷкәынцәа аиааира нарзеиӷьшьаны иаанаҳкылеит.
Сентиабр 22. Иахьа дышьны дааргеит, сымаҳәыла Шьаликәа Ҷыҭанаа иаҳәшьаԥа, Гоча Допуа. Ан
мыжда лыблақәа ҭаа дызхәаԥшуаз лхәыҷы заҵәы.
Мчыбжьык аԥхьа ԥҳәыс дызгоит ҳәа далаган,
уажәшьҭа аиааира рацәак бжьам, аибашьра еилгаанӡа иҳачҳап ҳәа иалҳәеит иԥҳәызба.
Ҳҵәыуаны ҳшаауаз аҵхыбжьон, апресс-центр
аҿаԥхьа автобусқәа уаала иҭәны ишгылаз ҳалаԥш
нарықәшәеит. Ҳнеины ҳнарыдгылазар – аҟәантәи
иааргаз ракәын. Иацы ашьыбжьышьҭахь ибылуа
иаабаз, ани ахықә ихықәгылоу, жәафны еихагылоу аҩны иҩназ ауаа ракәын. Ҳара ҳтәқәа аннеи,
адашьма ихәыҵатәаз аҳәса хәыҵганы, автобусқәа
ирықәыртәаны арахь иаарышьҭит. Урҭ гәырӷьара
ҳәаак амамызт. Ҳаҳәсақәеи дареи рызхара изеицәажәомызт. Нас иргеит Гаграҟа, рҭыԥқәа ылхны
заа иахьдырмазеихьаз ашҟа.
395

Хаха-хымшуп аурыс ҳәынҭқар, Аԥсны, Шәачатәи
аиқәшаҳаҭра еиланахәеит ҳәа аблокада ҳзыҟаиҵан,
афымцалашара ҳмоуижьҭеи. Аҩадатәи Кавказаа,
Москваа ирызгәааны, Қарҭаагьы, аерманқәагьы
ирырҭоз алашара ааныркылеит, рҳәеит.
Иахьа, зегьы ирҳәо, Москва Ельцин ипрезидентра дамхны, Руцкои игеит ҳәа ауп. Иаҳзеиӷьу анцәа иҟаиҵааит! Сара хьаас исымоу Аҟәа ауп. Аӡәы
нахьхьынӡа инеихьеит, аӡәы аахьхьынӡа рҳәоит.
Борис Ҭыжәбеи сареи ҳзыԥхьаз иаҳәон: Аҟәа аблокада азууп, аҳаракырақәа – астратегиатә ҵакы змоу
аҭыԥқәа аԥсуа еибашьцәа иааныркылеит. Ақалақь
иалахаз ақырҭуа уааԥсыра, амҩа рырҭоит иалҵразы,
мап анакәха рыԥсҭазаара аиқәырхаразы ҭакԥхықәра
рхы ирзадҵом. Аҩбатәи. Аԥсны адәныҟатәи аусқәа
рминистрра аҳәамҭа ҟанаҵоит: иацы аԥсуаа икарыжьыз аҩбатәи аҳаирплан ахәыҷқәеи аҳәсеи
ҭатәазшәа ақырҭқәа аҳәамҭа ҟарҵеит ҳәа. Иабацоз
ахәыҷқәеи аҳәсеи Аҟәа ақалақь амца анаку аамҭазы.
Уеизгьы-уеизгьы уи ҵабыргны иҟаӡазаргьы – ирыдашшылоит урҭ рҭаацәа.
Аҟәатәи аеропорт аԥсуаа рнапахьы иааргахьеит. Аринахыс аԥсуа жәҩан акы анахылагьы – ҳара
ҳтәқәа хланҵы иларышьҭуеит…
Исхашьҭхьан: иацы иҭадырхаз аҳаирплан шәи
ԥшьынҩажәаҩык ақырҭ еибашьцәа аазгаз дҭан,
рҳәеит, зҿы ааихызхыр аԥсуаа ҳзын ашьа зҿыҵуз
ателекорреспондент Нана Гангаӡе. Ақьиа ишьа Анцәа иуеит… Ииашазар?!
Сентиабр 23. Иаха ҵхыбжьон, иҭахаз иҩызцәа рҵәыуаразы даабыжьҟьеит Алим еибашьцәа
ицны. Ҳгәашә аԥхьа рмашьына бжьысын, аарла
сҽынархьысгӡеит. Гәымсҭа ацҳа ианықәс инаркны,
иԥкааны ирыцқьо ишнеиуаз Ажәытә раион абжьаларҭа ашҟа ианнеи, иааҵәины уахь идәықәлазаап,
ишиашоу ақалақь ахь, Ешба иулица уаҳа имцакәа,
избанзар уахьынтәи ирыцқьо даҽа архәҭак аауеит,
иҳәеит. Исеиҳәеит дыццакы-ццакуа ҳаҩны дшыҟаз396

гьы. Аҩбатәи аихагылаҟны ҳамаҳә Алим дааит ҳәа
ԥҳәыск дгәырӷьа-ҵәыуа дысԥылеит, иҳәеит. Қырҭуа
зхылоу дыҟам, аҩны зегьы аҟны хҭӡык роуп зынӡа
иҟоу. Зыҟны аштаб рыманы, ҳәаҭыхла уаанӡагьы
ҳара иаҳҿагылаз: Жора Мосиӡе, Бегстон Калдани,
Бесик Сиҷинава, Даҭо Чаава, Гәыли Циквава рыҩнашәқәа аркны ицеит, рҳәеит…
Ҳара ҳаҩны ашәқәа ҟьаҟьаӡа иаартын, иҳәеит,
аԥша ҩнасуа. Иџьоушьаша: Никәала Кәыҵниа инапҩымҭақәа ҳара ҳаҩны иԥсаҟьаны иҩнаԥсан, сара
стәқәа Жора Мқанба иҩны…
Уажәшьҭа арахь уаҳа ԥырхага аӡәгьы ишәиҭом
ҳәа нараҳәаны, дара аԥсуа еибашьцәа рзы Анцәа
ишиҳәоз, ҳамҩахь еибашьра ҳцеит, иҳәеит…
Иахьа Гәымсҭа ацҳа ԥыржәаразы иааз аҳаирпланқәа ҩба карыжьит ҳара ҳтәқәа. Иахьа иргеит,
рҳәеит, Аҟәатәи ашьхагьы. Амца зкыҵәҟьоу Араион Ҿыц ауп. Гоча Допуа иԥсыжраҿы дахьааҿаххыз
Гиви Агрба иҳаиҳәон: квартирацыԥхьаӡа еибашьны
игатәхеит, уаҳа идәылҵуам. Ҳахьыҩнало иҳабашьуаз аԥшәма данаҳшьлак иаабоит: ихәыҷқәа шьны
икаԥсоуп, иԥҳәыс дышьны дышьҭоуп, изҭахыда ари
аҩыза? Акоридор раҳҭеит – имцеит.
Изларҳәо ала, иахьанӡа Шеварднаӡе ԥсцәаҳагьы
Аҟәа дыҟан, иахьа СНГ-аа иҟарҵаз аҳәарала, амҩа
ирҭан, Қарҭҟа дыԥрит. Уа дахьнеиуа дышрыдыркыло сыздыруам, аха…
Зегьы иреицәоу, Очамчыраа рганахьала ҩаԥхьа
аибашьрақәа дырҿыцит, Аныуаа рхәы, Лабра, Кәачара уҳәа ҩаԥхьа аӷа инапахьы иааигарц даҿуп,
рҳәеит.
Телехәаԥшрала ирбон: Қарҭынтәи ақырҭ ҳәсақәа
рҽеибаркны шьапыла Аԥсныҟа амҩа иқәлеит: аполитикцәа ирзымыӡбаз ҳара – аԥсуа ҳәсақәеи ақырҭ
ҳәсақәеи иҳаӡбароуп ҳәа. Дара анаиааиуаз усҟан,
арҭ рҩызақәа рыӡбаӡомызт…
Арҭ иаарымчақьауа ҳәа иҟоузеи, арҭ рҩызцәа
агәылацәа ҳаӷоу имоуп!..
397

ООН амаӡаныҟәгаҩ Хада Бутрас Гали аҭел изасит,
рҳәеит: «Амцашыратә ҭыԥқәа ахьыҟоу умдыруеи?»
«Иауазеи исымдыркәа!» «Ҭаџьықьсҭан ахьакәу удыруеит?» «Уи абыкәу?» «Ҟарабах удыруеит?» «Мамоу,
исыздырӡом!» «Ешыра?» «Аладатәи акәу, аҩадатәи
акәу?»
Уархәыцыртә иҟоуп ари анекдот. Аԥсуаа рыцҳақәа, рыхьыӡ адунеи иахыҵәеит…
Анаџьалбеит, иӡбахандаз Аҟәа азҵаара, нас зегьы
рҭыԥ иқәлон…
Сентиабр 24. Сашьа Слава аибашьрахьтә дааргеит
акантузиа иманы.
Ҳаибашьцәа заҵааира еизааигәахо аӷа икҿацалара иаҿуп. Иацы иргеит, рҳәеит, Аҟәатәи ашьха,
ателербашниаҟны ҳбираҟгьы наганы иахадырсит.
ВИЕМ ала илеиуаз ҳаибашьцәа аплатформа Бараташвили аҟны инаӡеит. Ҩадантә илеиуаз авокзал
ргеит, рҳәеит. Амала, Гәымсҭа аладахьтәи ацҳала
илеиуаз Учхоз ҳәа иахьашьҭоу изахысуам, уа аӷа
шықәсыкаахыс аҽырӷәӷәара даҿымзи, уаҩы дамыхәо дтәоуп, рҳәеит. Гиви Агрба иҳәон: Ажәытә
раион ганы, рышьҭахьала иҭаҳкыроуп ҳәа. Ажәакала, Аҟәа аҩнуҵҟа аӷа амацәаз ахы дҭацалоуп.
Ахәылбыҽха иааҳалаҩит: уаҳа аибашьра хшыҩдароуп, ақырҭцәа алҵразы амҩа иаҳәоит ҳәа. Уаанӡа
аԥсуа радио иаҳәахьан, аплатформа Бараташвили
аҟнытә итҟәаны иааргаз атҟәа, сааҭк сара сыркаанӡа, Шеварднаӡе абра дҳалагыланы иҳаиҳәеит:
«Аҟәа ақалақь ахаангьы аԥсуаа иртәны иҟамлаӡацызт, иагьзыҟалом, шәымшәан, аҵыхәтәанынӡагьы
шәықәԥала, ацхыраара лассы иҳауеит!» – ҳәа. Ани
игәра ҳаӷоу игааит, ҳазлацаша амҩа ҳашәҭ!»
Аурысқәагьы хә-ӷбакы аарышьҭит, рҳәеит, асааҭ
жәаҩанӡа ақырҭуа уааԥсыра ралгаразы.
Амра дааҿаххны иҳалҳәон: Гәдоуҭа агоспиталь
аҟны ирытҟәаз хҩык ақырҭуа ҳәсақәа ааргазаап,
ахәрақәагьы рыманы. Аӡәы, ахәгьы-аҿгьы аӡәгьы
дшықәылмыргылоз, лгәылацәа дырдырын, лԥацәа
398

аҩыџьагьы шҳабашьуаз анларҳәа, хазы аҳәсагьы
ашә иасуа даҳшьуеит ҳәа ианжәыла, иара уаҵәҟьа
лыԥсҭазаара далҵит, лҳәеит, лгәы ԥжәаны.
Сентиабр 25. Сергеи Зыхәбеи сареи ҳазхара ҳзеидашшыломызт ари аҽны. Нас иааҟәымҵӡакәа
ахысбыжьқәа злагоз ала, нахьхьи ахықә аҿтәи
ҳаԥшырҭаҿы ҳцаны ҳнықәгылеит. Иахьак Аҟәа
ккаӡа ибзианы иаҳбарҭан. Ана-ара еилахәашь
алҩақәа ахатәан. Иааихсыӷьӡомызт иара ахысыбжь
ҟадыџьқәагьы.
Ахәылбыҽха ахәцәа рацәаҩны иааргеит, аԥшәмаԥҳәыси сареи иҳаҳарызеишь, анаџьалбеит ҳәа
уахь ҳцеит. Ауаа еиҵаӷәӷәа еилагыланы иԥшын.
Аӷлам иаҩызаз аԥсуа хацәа Тариел Амԥар, Роман
Аргәын, Паҷ Апба уҳәа еиҵала-еиҵаланы акәын
ишгылаз. Ахәцәа рыманы иаауан «Ацхыраара ласқәа», авертолиотқәа, адәыӷба… Иахьатәи амшазын
иҭаханы иааргахьан жәиԥшьҩыуаак, ихәны – ҩажәи
жәохәҩык. Аҵыхәтәантәи иԥсыз иацы ихәны иааргаз Бзыԥтәи Аԥсардиа иоуп. Ус, ахәы иавшәаны аҿаанахеит аџьарсахьа зныз авертолиот. Амашьынақәа
аус ддыруит, ауаа еибарҩит уи ахьтәоз адәҳәыԥш
ашҟа. «Амҩа! Амҩа! Амҩа!» – иҳәҳәон зегьы. Ахәцәа
рацәаҩны иааргеит. Ишьны иааргаз аиурист Артур
Николаи-иԥа Ҷыҭанаа иоуп. Еибашьҩык дрылагыланы аҳәҳәара даҿын: ҳара ҳтәқәа иргаз Аҟәатәи
ашьха, ҩаԥхьа ирцәыргаразы ақырҭқәа изакәытә
ныкшароу иныҟарҵахьоу. Амала, атехникала ауп
ишхысуа, уааигәара аӡәгьы дааиӡом. Уи аибашьҩы
аҭаҭынҟаҵа ахьидыркызгьы, инапқәа ҵысуан. Аурыс иӷбақәа иааины ианыӡыхгыла инаркны ауп
ҳаӷацәа иаҳагьы ианаапкыз, иҳәеит.
Изларҳәо ала, аурыс иӷбақәа Аҟәа ауааԥсыра ралгаразы, ақалақь ианазааигәахоз, ахысра ҟалаӡомызт
азы, убри аамҭа иақәыршәаны бабышьра аеродром
аҟны ҳаӷацәа ТУ-154 аҳаирплан дыртәеит, рҳәеит.
Уи ҿыц иаанагеит аибашьцәагьы, аџьаԥҳангьы…
399

– Аа-а, шәан шәара дшәыкәыхшоуп, акы шәацәымшәан! Шәан шәара дшәыкәыхшоуп!.. – ахәцәа
зегьы еимырҟьо, ргәы ҟаҵо дгьежьуа дрылан Владислав Арӡынба иан. Ԥсраҽнынӡагьы сгәы иқәыҩуеит сара уи аԥсуа ан лыбжьы.
Сентиабр 26. Иахьа, дҭахеижьҭеи жәамш ҵуаны,
дааргеит Кьыршьал Чачхалиа иҷкәын Валери. Жәацы анышә иарҭаз, ҩажәи хԥа шықәса зхыҵуаз Гоча
Допуа иан, лԥа итәы лызхымгакәа, лыхшыбаҩ ашьа
алаҭәан, уажәы-уашьҭан ҳәа дықәуп.
Иацы сымаҳә Хьымца Аргәын дназлаз,
аҩнуҵҟатәи архәҭаа ҩынҩежәи жәаҩык наганы
Гәымсҭа ацҳаҿы идыргылеит, наҟ шәҟәы зцым
дарбанзаалак џьара аӡәы дырмышьҭрацы. Мамзар
хәарҭаԥшьк аармоуит, рҳәеит, арҭ аҳәаҭҳагаҩцәа.
Иахьа адырра ҳауит: игоуп Ажәытә араион.
Аҿатә раион иакәшаны иҭаркит, ҳбираҟ ахагылоуп
Аҟәатәи авокзал, ҳбираҟ ахадыршәуеит акинотеатр
«Аԥсны»...
Аа-а, шәқәақәра згааит, ҳаҷкәынцәа ҳәыҷқәа!
Шеварднаӡе ижәлар агәаҟра иалажьны иара иԥсы
игеит, аҳәеит, арадио.
Гамсахәырдиа Жәыргьыҭ дааны Шеварднаӡе
дахҳәатәуп, Аҟәагьы хнырҳәтәуп иҳәеит, рҳәоит.
Қырҭтәыла иааилакгьы Аԥсны азын ирҳәо акоуп
усгьы…
Сентиабр 27. Иахьа асааҭ жәаҩа рзын аибашьҩы
Манча Тапаӷәуа ҳаҩны дааҩнаххын, ус иҳәеит: –
Жәохәминуҭ рышьҭахь сааины шәыԥшәма ила сшьуеит, шәара шәымшәан!..
Сара уи сиҳәеит, иаҭахым, ала уаҩы ишьа алоуп,
агәнаҳа цәгьоуп ҳәа. Аха иара иҽаҿаршәны имуит. Аԥшәмацәагьы шьҭалахьан. Аԥенџьыр сасны
Соломон Хшыҩҭра дансырҿыха, ииҳәоз ҳәа акгьы иҿашәомызт. Иԥҳәыс аҽшьра далагеит. Шәара
шәымшәан, аха абра џьоукы ишырҳәоз саҳаит, шәла
ршьыр ҟалоит, ашә аартны аҩнуҵҟа ишәҵәахы
сҳәеит.
400

Амра даҿын: «Ҳара ҳтәқәа макьана аибашьра
иалахәу аӡәгьы ихы хәыц алымшәац, аӡәы игәнаҳа
зҳақәаҳҵари!» – ҳәа.
Акыраамҭа амҩа сангыланы сизыԥшын Атапаӷәуа, ус дагьааҟылҟьеит: «Иабаҟоу ала?» «Уаҟәыҵ,
Манча, иаҭахым агәнаҳа аҟаҵара!» «Игәнаҳаӡами ҳара иааҳзыруа зегьы? Уара ақырҭқәа рла ухьчоит, аа? Суцәгәаауеит, бзиа ушызбо удыруеит,
аха… «Ҳхәыҷқәа зегьы ахы иаҿагылоуп, акгьы зхарам рыгәнаҳа сҭахым!» – ҳәа дыжьжьо цәгьала
ддәықәысҵеит.
Зегьы акоуп, ашьжьымҭан, иахатәи ахҭыс сара
еиҿыскааз џьшьа Соломон Хшыҩҭра илахь еиҵыхны дсацәажәаӡомызт…
Иахьа ажәабжь бзиақәа рҳәон: Аҟәа араион Ҿыц
ргеит, Аԥошьҭа акәшамыкәша аибашьрақәа цоит,
Аиҳабыра рыҩны амца акуп…
Ахәылбыҽха агоспиталь аҟнытә Амра иаалыцҳаит: бжьҩык иахьа ишьны иааргеит… Аҟәа лассы
ахы иақәиҭхоит ҳәа…
Асааҭ ҩажәа рзы арадио, Гәдоуҭа ацентр аҟны
иакәшаны игылаз, иааҳаланаҳәеит: «Абыржәыҵәҟьа
Аԥсны арратә штаб иаҳзаанацҳаит: аԥсуа еибашьцәа Аԥсны аҳҭнықалақь Аҟәа ахы иақәиҭыртәит!..
Игылаз зегьы ҳәҳәаны еинырҟьон, игәыдибакылон, иҵәыуон…
Аҩны ҳааины Борис Ҭыжәба, Никәала Кәыҵниа,
сара, мчыбжьыкаахыс алашара змауц ауаа, гәаҟрыла чеик ршны, ҳаҵәцақәа ҩыла иҭәызшәа еинҟьаны
иаажәит, арыжәтә усгьы иабаҟагәышьоу?!
Иалагеит ақалақь аҟны ахысра. Гәдоуҭа хыџхыџуеит. Аҳаирпланқәа халаны, аракетақәа ахьаурыжьуа зегьы-зегьы дырлашоит. Атапанча, ашәақь,
автомат, абзарбзан… Ихысуеит, ихысуеит… Ара
иҳамоуп сашьа иавтомат сымаҳә итапанчеи, аха
ҳахҩык аӡәгьы ҳзалахысӡом… Асалиутқәа иаҳа-иаҳа ирымҽханакуеит. Шаҟа ҵуази ҳара абри амш
ҳазыԥшызижьҭеи. Ҵыԥх Гагра анырга фба инады401

ркны иахьанӡа. Аи-аа-ира! Иаҵанакӡозеи, анаџьалбеит, ари ажәа! Ҳара иаҳҿагылан хәмиллионк иҟаз
ақырҭқәа, ҩынҩежәи жәохә миллион иҟаз аукраинаа, ООН-аа… Аха шаҟаҩы ыҟадаз ҳадгылаҩцәагьы!
Анцәа ҳара дҳамоуп, ҳара аҳақ ҳамоуп, ҳара ҳқьиара
ҳара ҳаиқәнархоит. Ура-а-а-а! Ур-а-а-а! Ура-а-а-а!
Шеварднаӡе
ООН-и
Урыстәылеи
егьырҭ
аҳәынҭқаррақәеи рахь аҳәара ҟаиҵеит деибганы
Аԥсны далыргаразы. Дытҟәаны Гәдоуҭа дааргеит
Иури Гавва, агазеҭ «Демократическая Абхазия» аредактор, аԥсуаа ҳцәа ҳхыхны иҭзыжьуаз. Дыкны дааргеит Аԥсны аминистрцәа Рсовет ахантәаҩыс Шеварднаӡе иҟаиҵаз Жиули Шартава. Арҭ зегьы аиқәшаҳаҭразы аицәажәарақәа анцоз, Аҟәа аԥсуаа нармышьҭразы, ақырҭқәа амитингқәа дзырҟаҵоз роуп.
Адәахьы ахысыбжьқәеи агәырӷьарбжьқәеи оума
рымшуп. Уаҳа астол сзахатәом. Аԥсуаа Анцәа дҳамоуп! Ҳара иаҳхылаԥшуеит Дыдрыԥшьныха, Лӡааныха, Елырнаха! Аи-ааи-ра-а!!!
Сентиабр 28. Иахатәи ахысрақәа ирылагәаны Соломон Хшыҩҭра ила ршьит. Ҳәҳәарахеит, ҟаарахеит,
ҵәыуарахеит, хьрахеит. «Сыҷкәын, нан!» – ҳәа акәын
уи иԥҳәыс лла шылҵәыуаз ашьжьымҭан. Иара абаҳчаҭраҿы днеины, анышә аԥҟара далагеит, иреиӷьыз
аҭыԥ азалхны.
Соломон иааикәыршаны, аԥсуа ҷкәынцәа
еихык-еиҵыкны есҽны ишааргозгьы, «хьаа дус
иҟаҵаны» урҭ дышрыхәаԥшуазгьы, иахьоуп уи
иашҭа аибашьра анҭалаз.
Ақалақь аҟны аӡәи-аӡәи еидныҳәалоит, ҿыц
рыҷкәынцәа иҭахаз ргәаларшәо, аҵәыуара оума
ҟарҵон анышәынҭрақәа рыҟны, еиҳараӡакгьы
Аҟәатәи аҷкәынцәа ахьжыз, Аҟәа агара зхы ақәызҵаз егьырҭ аҷкәынцәа ахьжыз.
Ақалақь аҩнуҵҟа арадио иаанагон аиааиреи
ахаҵареи ирызку ашәақәа… Иаха асааҭ ҩажәи ԥшьба рзы, Аҟәа агара иалахәыз, сымаҳә Алим Агрба
дааҿаххит иҭаацәа ибаразы. Ссируп ииҳәо: уа иҟаз
402

аԥсуаа рхы ишақәиҭәугьы, макьана ишәаны иҟоуп, аказын уразҵааргьы аҭак урҭаӡом: ақырҭқәа
иршьыр ҳәа ишәоит…
Сентиабр 29. Иахьа Ада Аҟәа дцаны дааит. Ҿыкбзык иазҳәом ҳақалақь аҟны иҟоу, лҳәеит. Ана-ара
ауаа шьны амҩа ианыжьлоуп, еибгоу ҩны ыҟаӡам,
уахьналало – ҳара ҳҳабла аҟны. Ҳаҩны ашә ҿыхуп,
иааҩназ зегьы ҩнырбзааны игоуп, лҳәеит, аԥсуа
шәҟәқәа рыда. Снапҩымҭақәа иахьынӡарылшоз
иԥыжәжәаны, амагәшьхәақәа идырганы, ихыблаа-ҿыблаа ицҟьаны аҩни агәылацәеи ирхьыгӡаны, амардуан иаҿаԥсаны, ицҟьа игоуп, лҳәеит.
Ахәылбыҽха иааҳалаҩит Аҟәа згаз ҳаибашьцәеи Абжьыуааи рҟынтәи апартизанцәеи Кәыдры
еиқәшәеит ҳәа. Абжьыуаа: шәара шәышьҭахьҟа
шәхынҳәы, уаҳа шәаҳҭахӡам, наҟ ҳара иаагоит, рҳәазаап. Аха арҭ уи џьеи ирурын. Зегьы еиманы Егрыҟа
идәықәлеит, рҳәеит, ирԥынгыло меигӡарахда ирхуа.
Сентиабр 30. Иаха ҳмыцәаӡакәа иааҳаршеит.
Ишаашаз ҳаиманы Аҟәаҟа ҳдәықәлеит. Гәымсҭа
ацҳа ҳақәсны Ачадара ҳанаалала, сгәы ҵысҵысуа
иалагеит. Нымҩахыҵ-аамҩахыҵ аҩынқәа былбылны игылоуп, ԥсҭазаара џьаргьы иҟаӡам. Макьанагьы
ана-ара иҩеиуеит, макьанагьы иҿымцәаац амцақәа
ирхылҵуа алҩақәа.
Ҳаҩны хыблаа-ҿыблаа иахуп ҳгәылацәа аурысқәа, абырзенқәа, аерманқәа… Ҳаиԥылоит ҳалабжышқәа ҳҿашы, шаҟа рҽырԥсахзеи, анаџьалбеит,
шықәсык аҩнуҵҟала зегьы!..
«…Аҟәатәи ҳгәыла абырзен Одисеи Елчиди иԥазаҵә дихӡыӡааны дыԥсуан, дышԥаҟоушь, анаџьалбеит?!» – сизхәыцлон сара уи акырынтә. Уажәы
амардуан саҿаланы сышҩеиуаз, сылаԥш наахеит карандашьла мацара иҭыхны аӡҭы ианыз асахьа: лахьхьынӡа зжакьа леиуаз аб дтәаны аҵәыуара даҿын,
шәеиқәарара азнауа уи ижакьа иаахнаҩоз далубаауан аҷкәын қәыԥш дышьны дахьышьҭаз…
Одисеи рыцҳа… иԥазаҵәы…
403

Ҳквартира ҳныҩналоит: иккаӡа ирыцқьоуп,
ахҭыԥқәа идыргоуп, аԥсуа шәҟәқәа еилажьуп, снапҩымҭақәа ԥыжәжәоуп, ицҟьоуп… Издыруада, иагьа рзаарцазаргьы, имаҷымкәа зегьы ыҟазар…
Шәҟәыла ихиаз суада хәыҷы уахьыныҩнало,
раԥхьаӡа улаԥш наахон сыԥҳа Кама, еиҭагаҩык
иаҳасабала, аҿар Аԥснытәи рыкәашаратә ансамбль
«Шьараҭын» дацны Голландиа даныҟаз, Амстердамтәи сахьаҭыхҩы дук иқыцә иҵихыз уи лпатреҭ.
Аиашазын, убас иссирны иҟаҵан, сызхара сзахәаԥшуамызт. Уи уажәы ахҭыԥқәа анпыҟҟала ианын. Сылабжышқәа хаддыло сшахәаԥшуаз, сыблақәа наахеит анаӡараҿы ианыз аҩырагьы: «Кама! Сара исыздыруамызт ари шәара ишшәыҩныз. Издырӡаргьы…
Аԥсадгьыл азҵаара анықәгыло, ҳарҭ зегьы ҳхашҭуазароуп. Саҭабымҵан! Атәым бызшәақәа Қарҭтәи
ринститут аҟны аҵара быцызҵоз Даҭо».
Удырхәыцыртә иҟоуп уи ацәаҳәақәа. Аха иухьчо
иарбан Ԥсадгьылу цқьа еилкааны иумазар акәӡами?!
Кәтолҟа сашьа иҭахаз иҵәыуара ҳцоит. Ақалақь
ҳахьалсуа иаабо хамшҭыхәуп. Ана-ара аӷа итанкқәа
былбылны игылоуп, иԥыҽҽ-ԥыҽҽны амҩа ианыжьлоуп амашьынақәа, ихыжәжәа-хыжәжәаны
еилажьуп ҳақалақь зырԥшӡоз аҵла ссирқәа…
Аҩынқәа зегьы ирнуп: «Иаанкылоуп! Аибашьҩы
Зыхәба». «Иаанкылоуп! Аибашьҩы Агрба». «…Уҩналар, аҩбатәи афронт аасыртуеит! Цәышба». «Шәаламкьысын, артҟәацгақәа ҩноуп, сан илымаҿуп!
Аҩӡба». «Ба» – ҳәа инымҵәо аԥсуа жәлақәагьы ҟамларц азын абас рнуп: «Ари сара изгеит. Багаҭелиа –
аԥсуа». «Иалакьысыз ихы сеихсуеит! Бжьаниа – аԥсуа». «Снапы сышәмырҟьашьын! Дгебиа – аԥсуа». Ус
шаҟа?
Ақалақь агәҭа ҳнарыдгылеит жәларык рымаҭәақәа ҿаҳәаны иқәҵны ишцоз… Урҭ автобусқәа
анааи, еимакны аҭаларазы иныҟарҵози, анаџьалбеит. Аибашьра иацәынхаз – есыуаха аԥсуаа иршьуе404

ит азыҳәан, рыԥсгатәы рыманы ицоит. Ҳавтобусқәа
урҭ машәыр дмырхькәа иганы, Егры ирыжьны иоурыжьуан, урҭ – Бериа имчала Аԥсны инирхаз, Шеварднаӡе ижьаны ихирҵәаз ауаа…
Ҳахьцо алымҩанык – нымҩахыҵ-аамҩахыҵ
аҩынқәа блуп, абаҳчақәа еилажәжәоуп, агәашәқәа
ҿыжәжәоуп…
Кәыдры ҳнықәсит. Иҟаӡамызшәа иблуп ақыҭа
Аӡыҩбжьа, руаџьаҟқәа рыда акгьы нымхеит Ахалдаба ақыҭагьы. Ақырҭуа аан – аӡыҩбжьаа адгьыл ианырхит, аԥсуаа аан, Ахалдаба адгьыл иаҟарартәит…
Кындыӷ – убас, Тамшь – убас, Лабра – убас…
Кәтол, Аҟәантәи инеиз аҭахцәеи аҭыԥантәи
аԥшәмацәеи наҟ-ааҟ иҳәхәаны акәын ишеиԥылоз…
Ҳаҩны уаҩы дынхаратәы иҟам, рҳәан, ҳгәылацәа
цаны аҩнеихагылақәа ааныркылеит, амшын азааигәара. Ҩнымаҭәалагьы рҽеибырҭеит. Иулазароуп
зегьы. Сара уигьы сзыҟаҵом, егьигьы. Сзеигәырӷьо
снапҩымҭақәа акакала ааԥшра иаҿуп… Ашьыбжьышьҭахь ақалақь акомендант ишҟа инықәыршәны сцеит. уи Гиви Агрба иоуп, сыԥҳа Кама лабхәа, аха
акы сзыҟаиҵарҳәагьы сақәгәыӷуам, закәануаҩуп,
иара изын уагьы дыҟам, ҭахгьы. Зҳәатәы дахымԥо
аӡәызаҵәык – иаргьы саргьы ҳмаҭа иоуп: Саид Агрба. Аха уи ддуханы, иабду иҟны аус сзыҟаҵаҳәа днасышьҭуа дҟалаанӡа, ҳара…
Ақалақь ахы иҟынгьы снеихьан сара сҭагылазаашьа исырдырразы. Ауаа хәба-хәба ҩны квартиреи
ныркылеит, ирымаҳхуеит зегьы, амала, аамҭа ҳҭахуп, уаҳԥеиԥшроуп, иҳәеит. Амала, иудыруазааит
аҩнымаҭәазы ҳарҭ акгьы ҳамаӡам, ухы уахәароуп ҳәа
нациҵеит уи аҵыхәтәан. Уи иаанагоз уаха-саха ҳәа
зегьы ҽыуардынлеи машьыналеи аҩынқәа ирыҩныганы, аҩнымаҭәақәа згоз срацлабны, саргьы иара
иахьаҵәҟьа сҽеибысҭар акәын, мамзар уаҵәы ихьшәахон, ҳәарас иаҭахузеи, алаԥан ианахыҵуа ауми
ацәҳар анахырхуа. Аха уи сара исзыҟамҵоз усын…
405

Убри азы акәын уаҵәы, рацәак сшақәымгәыӷуазгьы,
ақалақь акомендант ишҟа сызцоз…
Ауаа рацәаҩны игылан. Иџьоушьаша, игылан
ақырҭцәагьы, зыҩнқәа ирыҩнырцаз ракәхап… Сыздыруаз акомендатура аусзуҩцәа, уаҳа смырԥшыкәа,
аха сара ишызымуаз, срыманы иныҩналеит. Инапқәа рџаџаны, истол даахыҵны, иҿааихеит Гиви Камыгә-иԥа:
– Иудысныҳәалоит Аиааира, иахьа аибашьра
нҵәеит!..
Ҳаибашьцәа Очамчыра анырга, ауаа дәықәырҵеит Галҟа: шәнапы шәҩахо, ҳшәабашьуоу ҳәа,
ҩ-сааҭк ҿҳәарас ирыҭаны. Галаа уи ҩ-сааҭк рцынхәрас ҩ-минуҭк рыҩнуҵҟала ирыӡбеит: Аԥсуа бираҟ наганы иахадырсит, ақырҭуатә аакынҳәаны…
Егры иазааигәахо ианалага, зықалақь кажьны ицоз
Жәыргьыҭаа маҷҩымзаап, аха ҳара ҳтәқәа қәкыс
ирымаз акызаҵәык акәын: Аԥсуа дгьыл аҭарцәра!
Егры ахықә аҟны фырхаҵарала инеиз ҳара ҳаибашьцәа, Лоҭи Қобалиа дырԥылеит, иҳәеит Гиви
Агрба. Ацәқәа шьны, астол-еишәа рхианы, аԥсуаа
пату рықәҵо дҩагыланы, абасгьы ҿааиҭит иҳәеит:
– Наџьнатәаахыс зегьы ишырдыруа абасоуп:
Егры арымарахь иалагоит Гыртәыла, Егры арыӷьарахь иалагоит Аԥсынтәыла. Егры наџьнатәаахыс
иҳәааны иҟан, убас иагьаанхоит!..
Ақалақь акомендант иҟынтәи саауан сара сызнеиз мҳәаӡакәа, Аҟәа салаланы, аибашьра еимнаҵәаз
ауаҩы, акымзаракгьы сымаӡамкәа, аха ҩнуҵҟала
иахьа уажәраанӡа сара изымбаӡац доуҳатә хақәиҭра
дук сыманы. Иара убри акәхап сгәеисра аҽақәыршәаны, уажәы-уажәы сқьышә изықәыххуаз, иара
ҳабацәагьы иахьа уажәраанӡа иззыԥшыз, аӡы шыцәоу ирбаны иаҳәаргьы ҟалап ҳәа зхаҵара рцәыуадаҩыз ажәа: Аи-ааи-ра!

406

АХҚӘА
Агәы иалахаз аҵәымӷ.............................................3
Ҭырқәтәыла жәеинраалала сахысуан...................81
Ашьа зҿыҵуаз амшқәа.......................................122

407

ПЛАТОН ХӘАМԤА- ИԤА БЕБИА

АГӘЫ ИАЛАХАЗ АҴӘЫМӶ

Амшынҵақәа

ПЛАТОН ХУАМПОВИЧ БЕБИА

ГВОЗДЬ В СЕРДЦЕ

Дневники

Аредактор Л. Чамагәуа
Акорректорцәа: Н. Шьамаҭаа, Ф. Быҭәба,
Е. Адлеиба, М. Акаба
Компиутерла аиқәыршәаҩ С. Аргәын
Аформат 84х108 1/32. Атираж 300.
Иҟаҵә. акь. бӷь. 12,75. Инықә. акь. бӷь. 21,4
Аҿаҵаԥҟа №

408

