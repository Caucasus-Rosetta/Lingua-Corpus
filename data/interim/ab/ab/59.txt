Аԥсуаа – Кавказ иашьагәыҭу аетносқәа иреиуоуп.
Жәытәнатә аахыс, ашәышықәсақәа ирылган иаарго рхаҭара
иабзоураны, кавказтәи ацивилизациатә
акзаараҿы
дара рлагала мҩашьо иҟоуп. Аԥсуаа рыԥсадгьыл шьҭоуп
Аахыҵ-Кавказ аҩада-мраҭашәаран, Кавказ ду аҳаракыреи
Колхьидатәи алаҟәыреи ирыҵаркуа 8,7 нызқь метр-ԥшьыркца
иҟоу, иуникалтәу адгьыл аҿы.
Урҭ хылҵшьҭрала ирзааигәоуп абазацәеи, аубыхцәеи,
ачерқьесцәеи, аедыгьацәеи, аҟабардацәеи.
Аҭҵааҩцәа
реиҳараҩык аԥсуа-адыгаа рхылҵшьҭра рыдырҳәалоит
Азиа Маҷ аҩадахьтәи ахәҭаҿы инхоз, збызшәагьы згәылацәа
ахаттцәа рбызшәа иатәышьҭраз ажәлашьҭрақәа
– кашкааи абешлааи. Ас еиԥш иҟоу алкаа аҟаҵараан
хшыҩзышьҭра рыҭан кашкааи абешлааи рхылҵшьҭратә
хьыӡқәеи адыгааи аԥсуааи ржәытә хьыӡқәеи реиԥшзаара
– кашагаа, касогаа, касагаа, аԥсилаа, абшилаа. Насгьы,
аҭҵааҩцәа ишырԥхьаӡо ала, ажәытәӡа аахыс, абешлааи
кашкааи назлаз, аԥсуа-адыгаа ахьынхоз ҳәа иԥхьаӡан
Мраҭашәаратәи Кавкази, Азиа Маҷ иазааигәоу аҭыԥқәеи,
Амшын еиқәа аҿықәи (Ардзинба, Чирикба 19914 10).
Аԥсуа бызшәа адунеи абызшәақәа рахьтә ижәытәӡатәиқәоу
ируакуп. Абаза бызшәагьы иаргьы
нхыҵкавказтәи
абызшәатә ҭаацәара аԥсуа-адыга махәҭа иаҵанакуеит.
Аҭҵааҩцәа изларыҩуала,
аԥсуа-адыга гәыԥ иржәытә
бызшәаны
иҟазар ҟалон ҳера ҟалаанӡа III–II азқьышықәсақәа
рзы ажәытәтәи Азиа Маҷ иатәышьҭраз
ауаа
злацәажәоз, иԥсхьоу ахатт бызшәа (Чирикба 2012а: 23).
700 нызқь раҟара зхыԥхьаӡара наӡо аԥсуаа нхоит
Аԥсны Аҳәынҭқарраҿы еиԥш, уи анҭыҵгьы: Урыстәылатәи
Афедерациеи, ԥасатәи Асовет Еидгыла аҳәынҭқаррақәеи,
Мраҭашәаратәи Европеи, Еиду Америкатәи Аштатқәеи,
еиҳаракгьы Ҭырқәтәылатәи Ареспубликеи, Аҷареи, Ааигәатәи
Амрагылара аҳәынҭқаррақәеи рҿы. Аԥсуаа, нхарҭа
ҭыԥла абасҟак ихараны ишеидыгоугьы, ишаны адунеи
ишалаԥсоугьы, зегьакоуп, аԥсшәа (ма аԥсуа-абаза бызшәа)
аԥсы ахьҭоу аҭыԥқәа рҿы атрадициатә фольклортә культурагьы
макьаназы еиқәханы иҟоуп, уимоу аҽарҿыцуеит,
иҿиоит уҳәар ҟалоит.
Ҭырқәтәылеи, Ааигәатәи Мрагылареи, Мраҭашәаратәи
Европеи ирыҵаркуа аҳәынҭқаррақәа
рахь аԥсуаа нанагеит
(егьырҭ кавказтәи ашьхарыуааи дареи еицны) еиуеиԥшым
аҭоурыхтә хҭысқәа рышьҭахь, еиҳаракгьы аҳратәра аамҭазы
аурыс-кавказтә еибашьра иахҟьаны. Убри аҟынтә иахьазы
аԥсуаа реиҳараҩык рҭоурыхтә ԥсадгьыл
иаҟәыгоуп.
Ҭырқәтәыла мацара инхо аԥсуаа рхыԥхьаӡара наӡоит,
хыҵхырҭақәак рыла – 200 нызқьҩык, даҽа хыҵхырҭақәак
рыла – 500 нызқьҩык рҿынӡа. Уахь ишҳәыԥкыз иагеит 1864
шықәсанӡа Аԥсны инхоз аԥсуаа ретнографиатә гәыԥқәа 13
рахьтә ашьхара иаԥныз – далаа, ҵабалаа, ԥсҳәаа, аибгаа,
аҳҷыԥсаа, Аԥсны агәы ианыз – абжьаҟәаа, гәмаа, аҟәаа,
асаӡқәа – ахалҵысаа,
цәџьаа. Османтәи аимпериахь иахыган,
иара убас хыԥхьаӡара рацәала бзыԥааи абжьыуааи.
Аԥсуаа жәытәнатә аахыс идырҿиаз рфольклор аҭҵаара
иахьанӡагьы шьаҭас иамоу еиҳараӡак XIX ашәышықәса
аҩбатәи азбжа иааркны Аԥсны аҩныҵҟа ианҵоу
аматериалқәа роуп. Арахь уи аамҭазы 50 процент
иреиҳаны аԥсуа фольклортә традициа здыруаз, иныҟәызгоз
ауаа адепортациа рызун, ихырҵәан. Шалуа
Инал-иԥа ииашан ишазгәеиҭо еиԥш, «XIX ашәышықәса
аҩбатәи азбжазы аԥсуаа рыбжаҩык Ҭырқәтәылаҟа рахгара
аԥсуа фольклор ацәыӡ дуӡӡа анаҭеит. Амҳаџьырра
захьӡыз
ари ахырҵәара иацын аԥсуа жәлар рматериалтәи
рдоуҳатәи культура арҿиамҭақәа рацәаны рыԥхасҭахара,
рҭахара.  Убри аамҭазы, жәаҳәарада, дара (аԥсуаа.
– З.Џь.) ирыцны, ҳаԥсадгьыл иалҵны ицеит жәлар рпоезиа
арҿиамҭа хазынақәа рацәаны» (Инал-ипа 19774
132–133). «Аԥсны разҟыдахеит, иҭарцәын иара агәҭатәи
аетнографиатә хәҭаҿгьы.  Ашәыр-ҵлақәа зхаанхаз,
ибнарахаз ашҭақәа рымацара иаанхеит, ԥсыуак ихабар
убом, ԥсыуа шьҭыбжьык уаҳауам» – ҳәа иҩуан Нико Марр
(Марр 19384 177).
Иуҳәар ҟалоит, аԥсуаа рхырҵәареи аԥсуа фольклор
аматериалқәа ранҵара аус ахацыркреи аамҭала еиқәшәеит
ҳәа. «Иара зыԥсадгьылаҿ инхаз жәлар рашәаҳәаҩцәеи ражәабжьҳәаҩцәеи
ргәалашәараҿ иҟаз рахьтәгьы ирацәаны
ианаамҭаз ианҵамхеит, рыԥсҭазаара ианалҵуаз ирыцԥсит
имаҷымкәа аҿаԥыцтә рҿиамҭақәа» (Инал-ипа 19774
133). Османтәи аимпериаҿы
аԥсуа традициатә культуреи
афольклори рматериалқәа ранҵара акраамҭа уаҩ
даҿӡамызт. Аҳәаанырцәтәи аԥсуаа рфольклортә дырра
шәы-шықәса инарзынаԥшуа зынӡа кьыс амаӡамкәан инханы
иҟан. Ухаҿы излааугои, убри аамҭа иалагӡаны аԥсуа
фольклортә культура закә ҿыгҳарақәоу иныбжьахәаша
ицаз!
Зыԥсадгьыл иахыргаз аԥсуааи урҭ рашьцәеи (абазацәеи,
аубыхцәеи, адыгааи) рхырҵәара аҭоурых атәы зҳәо
аҭҵаамҭақәа рахьтә ихадарақәоу иреиуоуп:
Аԥсуаа рбызшәеи рмилаҭтә традициақәеи атәым дгьыл
аҿы реиқәырхара алзыршаз аҭагылазаашьақәа
иреиуоуп
урҭ реиҳараҩык рыԥсадгьыл
аҿы рынхашьа иашьашәалан,
етникатә гәыԥла рҽеидкылара, Аԥсны дара
злыҵыз
аԥсабара
еиԥшныршьалаз аҭыԥқәа рҿы ртәара.
Аԥсуа-адыга диаспора рбызшәақәеи, ртрадициатә
культуреи,
рфольклори рыҭҵаараҿы имаҷымкәа алагала
ҟарҵахьеит европатәи аныҟәаҩцәа, аҵарауаа. Урҭ, хымԥада,
еиҳа алшарақәа рыман, зымҩа кыз, усҟантәи Асовет
ҳәынҭқарра аихатәы ԥарда иннакылоз аҭҵааҩцәа раасҭа.
Убас, Ҭырқәтәылаҟа иахыргаз аубыхцәа рҿы 1898
шықәсазы
днеит Даниа атәылауаҩ А. Бенедикстен,
еиуеиԥшым анҵамҭақәагьы ҟаиҵеит. Аубых бызшәа
аҵаразы
Ҭырқәтәылаҟа ицахьан аҵарауаа Адольф Дирри
(1913 шықәсазы) Иулиус фон Месароши (1930-тәи
ашықәсқәа
рылагамҭазы). Урҭ имҩаԥыргоз аҭҵаарақәа
раан ианырҵеит аубых фольклор атекстқәагьы:
алакәқәеи,
ажәаԥҟақәеи,
ажәаҳәахьақәеи (шәрыхә.:  1927,
1928;  1934).
Зыԥсадгьыл иахыргаз аԥсуа-адыгаа рбызшәақәеи
рфольклори рҵараҿы даҽакы иалаҩашьом
адунеи зыхьӡ
еицадыруа афранцыз ҵарауаҩ,
аиҿырԥшратә мифологиеи,
аепоси, индоевропатәи
ацивилизациеи, адинқәеи,
кавказтәи
абызшәақәеи рыҭҵааҩы Жорж Диумезил
илагала. Иара аубых бызшәа дазҿлымҳахеит 1920-тәи
ашықәсқәа рзы, Сҭампылтәи ауниверситет данапрофессорыз
аамҭазы. 1931 шықәса инаркны иҭижьит кавказтәи
абызшәақәа рграмматикатә
еилазаашьақәа ирызкыз
аусумҭақәа жәпакы.
1955–1971 шықәсқәа рзы Жорж
Диумезил Ҭырқәтәылан
акырынтә адәынтәи аҭҵаарақәа
мҩаԥигеит аԥсуааи, аубыхцәеи, адыгааи рҿы. 1960
шықәсазы иаԥиҵеит «Кавказтәи атрадициақәеи абызшәақәеи
рзы Анатолиатәи адокументқәа» зыхьӡиҵаз асериа
ҿыц. Ари асериаҿы иҭыҵыз аусумҭақәа иргәылоуп
аҵарауаҩ ифонетикатә нҵамҭақәеи урҭ ирыцу абызшәатә
ҭҵаарақәеи. Уи лассы-ласс дзыҿцәажәоз аинформантцәа
рҿынтә даликаауеит иареи Ҳанс Фогти рыбзоурала
еицырдыруа
иҟалаз, ибызшәа шидыруаз
зынарцәымҩа
иқәлаз аҵыхәтәантәи аубых Ҭеифиқь Есенч (1904–1992).
Иара, иан даԥсыуан азы, аубых бызшәеиԥш, аԥсшәагьы
бзиаӡаны идыруан. Уи иҿынтә Жорж Диумезил ианиҵеит
аԥсуа фольклор атекстқәа 11  1967). Аҵарауаҩ
илингвистикатә ҭҵаарақәа ирылагӡаны ианиҵон,
ҭҵаарадыррала
ииашаны, акомментариқәа рыцҵаны
иҭижьуан
аԥсуа-адыгаа рфольклортә материалқәа
(шәрыхә.:
  19554 1–47; 19564 439–459;  1957;
1959; 1960 1960 1962; 1965; 1967; Зыхәба 19724 57–74;
Гәажәба
1986б; 1987; Убыхский фольклор 2001).
Жорж Диумезил аубых бызшәа аҵара иадиԥхьалеит еицырдыруа
анорвег кавказдырҩы Ҳанс Фогти иара иҵаҩы,
афранцыз ҵарауаҩ Жорж Шарашиӡеи  1965;
1989). Ҳанс Фогт, акыршықәсатәи иҭҵаарақәа ирыбзоураны,
еиқәиршәеит аубых бызшәа ажәар, афонологиатә
ҭҵаарақәеи атекстқәеи ацҵаны  1963). Ари аусумҭа
акрызҵазкуа лагалахеит аԥсуа-адыга бызшәадырраҿы.
Ажәар иацу афольклортә текстқәа хәы змам материалқәоуп
аубых бызшәеи афольклори рыҭҵааразы
Адолф Дирри, Иулиус Месароши, Жорж Диумезили,
Ҳанс Фогти уҳәа, европатәи кавказҭҵааҩцәа
рышьҭа
Чрыгба Виачеслав ажәабжьҳәаҩ лыҿцәажәараан (Ҭырқәтәыла, Амчқьеҩ ақыҭа)
дхыланы,
Ҭырқәтәылан инхо аԥсуа-адыгаа рбызшәақәеи,
рфольклори, ртрадициатә культуреи рзы акыр аҭҵаарақәа
мҩаԥигахьеит алингвист Виачеслав Чрыгба. 1991 шықәса
раахыс (усҟан Леидентәи ауниверситет аҿы аус зуаз)
акыршықәсатәи иекспедициатә ԥшаарақәа
ирыбзоураны,
аԥсуа-адыга диаспора реиланхашьеи,
ретнографиатә
гәыԥқәеи, рбызшәақәеи рдиалектқәеи рзы здаҟам аусумҭақәа
иҩит, хыԥхьаӡара рацәала афольклортә бжьынҵамҭақәа
ҟаиҵеит аԥсуааи, аубыхцәеи, абазацәеи рҿы
(шәрыхә.: Чирикба 1994; 1995; 2012а; 2012б; 
1996 1996 шәрыхә., иара убас ари ашәҟәы иану иара
ианҵамҭақәа: № 8, 9, 11, 13).
Ҭырқәтәылатәи ашьхарыуаа рыҭҵаараҿы иалкаау
аҭыԥ ааннакылоит адиаспораа рхаҭақәа рхаҭарнакцәа русура.
Избан акәзар урҭ ари аус азы зегь реиҳа рҭагылазаашьа
маншәалоуп: рыжәлар ҩныҵҟала ирдыруеит, иахьеи-уахеи
ирбоит, ираҳауеит. Аха, ирыцҳарахаз, уи аус зҽазызкыз
зынӡа имаҷыҩхеит, иаҳҳәап, афольклорҭҵаара мацара
занааҭс ишьҭызхыз иахьанӡагьы аӡәгьы дыҟам.
Сгәанала, ара аханатә иӡбахә ҳәатәуп раԥхьатәи
аԥсуа
профессор Мысҭафа Быҭәба. Ҩҩ-университетк ирылгахьаз,
Анкаратәи ауниверстет аҿы аус зуаз, аԥсшәеи,
аҭырқәшәеи, афранцыз бызшәеи, анемец бызшәеи здыруаз
ҵарауаҩын иара. Аа-мзы раҟара аус ауан Ҭырқәтәылан
иааиртыз аԥсуа школ. Ҭырқәтәыла инхо аԥсуаа рхатәы
бызшәала аԥхьареи аҩреи рылшо аҟаҵара иҽазҵәылхны
дашьҭан. 1919 шықәсазы Сҭампыл иҭижьит ҭырқәтәылатәи
аԥсуа хәыҷқәа рзы анбан шәҟәы  
    š 1.  1335–1919”),
аха уи ахархәаразы азини аҭагылазаашьеи ҟамлеит ари
аҳәынҭқарраҿы.
Ҵабыргуп, уаанӡагьы,
XIX ашәышықәса
анҵәамҭазы, Шьрын Ҷкалапыуа ишьақәиргылахьан аԥсуа
алфавит. 1910-тәи ашықәсқәа рзы ашаԥсыӷ енрал Рашьыҭ
Ефендии, уи иԥшәмаԥҳәыс Ҳасибе Ҷан-ԥҳаи, усҟан 12
шықәса зхыҵуаз Омар Беигәааи, ажәытә османтәи аграфика шьаҭас иҟаҵаны, ишьақәдыргылеит аԥсуа алфавит.
Иара алоуп Омар Беигәаа адинхаҵаратә текстқәа
реиҭагара дызлалагазгьы (Бигуаа 19994 82).
1920 шықәсазы Мысҭафа Быҭәба, кавказтәи иныҟәарақәа
ирылагӡаны, Аԥсны дааит. Ара иара дрықәшәеит,
Дырмит
Гәлиа, Андреи Ҷоҷуа, Семион Ашәхәаҵаа уҳәа, усҟантәи
аԥсуа интеллигенциа рхаҭарнакцәа аӡәырҩы,
Аҟәа
еиҿкааз Амҳаџьырқәа русқәа рзы аилак алахәылаҩцәа.
Агазеҭ «Аԥсны» аномерқәа ирнылеит Мысҭафа
Быҭәба
иԥсадгьыл аҿы иҟазаара иазкыз астатиақәа
(Бӷажәба
19914 196). Уи дзацәажәоз иреиҳәеит: Ҭырқәтәыла аԥсуаа
рхыԥхьаӡара 200 нызқьҩык рҟынӡа ишынаӡо, урҭ зегьы
аԥсшәа шырҳәо, ауниверситет иалгахьоу хәҩы-фҩык шыҟоу,
ар ирылоу афицарцәа, аинралцәа шырацәаҩу, аҭырқәшәа
ззымдыруа аԥсуаа шыҟоу, дара издыруагьы аԥсшәа
акыр еиӷьны ишырҳәо. Иазгәеиҭеит аԥсуаа атәым дгьыл
аҿы рыбзазашьа атәы (аԥш, аҭаҭын шаадрыхуа), зегьы
амсылман дин шрымоу, Аԥснынтә иахгаз рахьтә макьана
зыԥсы ҭоу шмаҷҩым, урҭ зегьы рыԥсадгьыл ахь ахынҳәра
ишазгәышьуа.
Ҭырқәтәылатәи аԥсуаа рҭоурыхи, рмифологиеи,
рфольклори
рҵараҿы алагала ӷәӷәа ҟаиҵеит аԥсуадырҩы,
афольклорҭҵааҩ,
абызшәадырҩы,
аҭоурыхҭҵааҩ, арҵаҩы,
апоет, апублицист Омар Беигәаа. Ари аус иара иԥсҭазаара
зегьы азикит. Аԥсуаа ахьынхо ақыҭақәа дрылсны,
хыԥхьаӡара рацәала аетнографиатә, абызшәатә,
афольклортә
материалқәа еизигеит. Урҭ рышьаҭала ҭырқәшәала
иаԥиҵеит акымкәа-ҩҩбамкәа аусумҭақәа (ҿыгҳарыла
иугозар, 200 кьыԥхь бӷьыц иреиҳаны) – аԥсуааи
егьырҭ ашьхарыуа жәларқәеи рҭоурыхи, ретнографиеи,
рфольклори, ркультуреи ирызкны: «Аԥсуаа рмифологиа
жәытәӡатәиума?» ̈̈ 1971), ҩҩ-томкны иҟоу
«Ауаатәыҩса
рцивилизациа аира аԥхьаӡатәи аамҭа иазку
кавказтәи ахыҵхырҭақәа
» ̈̈ 1985, 1986) уҳәа
убас егьырҭгьы. Автор арҭ иҭҵаамҭақәа рҿы иааигоит
еиуеиԥшым ажәытәтәи аԥсуаа рынцәахәқәа, нарҭаа репос
аперсонажцәа уҳәа рыхьӡқәа, иҽазишәоит урҭ ретимологиа аҟаҵара. Аԥсуа мифологиа ажәытә бырзентәи,
нас азиамаҷтәи аҳәамҭақәеи ирҿырԥшны иҭиҵаауеит
(шәрыхә.: Инал-ипа 19904 23–32; Бигуаа 19994 82–84; Килба
2011; Папа-ԥҳа 2012, 2013; Гәажәба 1990а; 1990б; 1996а).
Омар Беигәаа иусумҭақәа рыҩныҵҟа инеиҵыхны
ахархәара рымоуп еиуеиԥшым
ажанрқәа
ирыҵаркуа
афольклортә материалқәа,
зны-зынла – атекстқәа шеибгоу
иааганы, даҽазынгьы
– рҵакқәа еиҭаҳәаны. Нарҭаа репос
асиужетқәеи амотивқәеи ирылхны, иара исахьаркыратә
лаԥшҳәаала иаԥиҵон афольклортә жәеинраалақәагьы.
Руслан Гәажәба излазгәеиҭо ала, Омар Беигәаа ианиҵахьан
6000 инареиҳаны афольклортә текстқәа (Гәажәба 19774
81). Ишәҟәқәа
иргәылоу аматериалқәа, насгьы ус ақьаад
ианҵаны Аԥсныҟа иааиҭиуаз атекстқәа рахьтә ԥыҭк Руслан
Гәажәбеи Сергеи Зыхәбеи иркьыԥхьхьеит (Гәажәба,
Хьациа 19774 82–83; Гәажәба 1980б: 47–48, 59–61; 1989б:
83–84; 1996а; 2008б: 108–118; 2008в: 181, 188; 2008г: 143–146; 2012в: 175–182; Зыхәба 1996б; 1997). Уи иара ихаҭагьы
иҿаԥыцтә дырра даара иҭбаан.
Иазгәаҭатәу, Омар Беигәаа зкьыԥхьра дахьымӡаз
иматериалқәеи
иҭҵаамҭақәеи маҷымкәа
иаанханы иҟоуп.
Урҭ анапылаҩырақәа реилыргареи акьыԥхь разырхиареи
лнапы алакуп иара иҵаҩы, ицхырааҩ, аҭҵааҩы,
аиҭагаҩ, ашәҟәыҩҩы Маҳинур Папа-ԥҳа. Омар Беигәааи
лареи русеицуразы шәахә. «35 шықәса Беигәаа Омар иаанда» захьӡу, ааигәа ажурнал «Алашара» адаҟьақәа рҿы
илкьыԥхьыз (Емма Кьыл-ԥҳаи Нурбеи Ламиеи аҭыжьра
иаздырхиаз) лҩымҭа (Папа-ԥҳа 2012, 2013). (Маҳинур
Папа-ԥҳа Омар Беигәаа инапылаҩырақәа акыр
ҳлырбеит, урҭ рҭагылазаашьазы лгәы шынамӡо, ацхырааҩцәа
шлымам атәы ҳалҳәеит, 2004 шықәсазы
Ҭырқәтәыла
афольклортә експедициа мҩаԥызгоз Шоҭа
Салаҟаеи, Адгәыр Какобеи, сареи, Сҭампыл, лара лофис
аҿы ҳаныҟаз.) Ихымԥадатәиу усны избоит Омар Беигәаа
инапылаҩырақәа рҭыԥ рықәҵара, насгьы иусумҭақәа
аԥсшәахь реиҭагара. Убас, иара иԥсы шҭаз, Маҳинур
Папа-ԥҳа дицырхырааны, еиҭеигаз (иара иҳәон, лара
илыҩуан) иҭҵаамҭа «Аԥсуа мифологиа жәытәӡатәиума?»
анапылаҩыра Аԥсуаҭҵааратә институт адиалектологиатә
лабораториаҿы Емма Кьыл-ԥҳа лнапхгарала аҭыжьра
азырхиара иаҿуп.
Маҳинур Папа-ԥҳа, Омар Беигәаа иҭҵаарақәа рҿы ицхраара, иҭынхаз анапылаҩырақәа аус рыдулара анаҩсгьы,
Ҭырқәтәыла аԥсуа диаспора ртрадициатә культура
Беигәаа Омар
аихаҳаразы, амырӡразы илыллыршо џьашьатәуп: аҭырқәшәахь
еиҭалгоит Аԥсны аҭоурыхи акультуреи ирызку аусумҭақәа,
алакәқәа, илҵоит аԥсуа хореографиатә культура,
еиҿылкаауеит ашәаҳәаратә, акәашаратә ансамбльқәа
(шәахә.: Ș 2000;  2000;  2001 
2007; Ș 2008;  2009), илыҩуеит асахьаркыратә
ҩымҭақәа, аҭоурыхтә ҭҵаамҭақәа  2001 Папба
2012), алитератураҭҵааратә статиақәа  1998),
ианылҵоит афольклортә рҿиамҭақәа. Атекстқәа анҵаны
Аԥсныҟа иаалгон, Руслан Гәажәба изаалҭиуан. 1973 шықәса
инаркны Аԥсныҟа данаауаз иаалгаз аматериалқәа иреиуоуп:
ажәаԥҟақәа, ашәақәа, ажәабжьқәа, аҵәыуарақәа
(алақмарқәа)
(шәахә.: Гәажәба, Хьациа 19774 83–84; Гәажәба
1980б: 48–49).
1975 шықәса инаркны акырынтә иԥсадгьыл ахь даахьан
Ҭырқәтәыла ачемпион, хьӡи-ԥшеи змаз аспорт азҟаза,
аԥсуа-адыга культуратә еилазаара анапхгаҩы Орҳан ШамПапа-ԥҳа Маҳинур, Џьапуа Зураб (Сҭампыл ақалақь)
ба. Аԥсуаа рҭоурыхтә ԥсадгьыл ахь рхьарԥшразы уи имҩаԥигоз
аусқәа рацәан (Инал-ипа 19904 32–33). Аԥсныҟа
даацыԥхьаӡа амагнитофон иҭаҩны иааигоз,
Ҭырқәтәыла
аԥсуаа ахьынхо ақыҭақәеи ақалақьқәеи рҿы ианиҵоз
афольклортә, аетнографиатә
материалқәа аԥсуаҭҵааҩцәа
ириҭон,
Аԥснытәи аҳәынҭқарратә музеи архив аҿы
ишьҭеиҵон. 1975 шықәсазы, 11-ҩык аԥсуаа
рхыԥхьаӡара
даланы данааз, иааигаз абжьынҵамҭақәа реиҳарак
Кәарацәгьа (Иарџьа) ақыҭан инхоз Аӡынба (Пашә-иԥа)
Шьефқьеҭ иҿынтә иҭаҩуп. Орҳан Шамба иара ихаҭагьы
информантк иаҳасабала дбеиан, иидыруаз рацәан (шәахә.
Зыхәба 1977). Иара ибжьынҵамҭақәа рхыԥхьаӡараҿы
иҟоуп: нарҭаа репос, афырхаҵара-ҭоурыхтә ашәақәеи
аҳәамҭақәеи уҳәа, еиуеиԥшым
афольклортә жанрқәа
ирыҵаркуа арҿиамҭақәа
(шәрыхә. иара ианҵамҭақәеи
иҳәамҭақәеи рахьтә Сергеи Зыхәба, Анатоли Хьациа,
Руслан Гәажәба ркьыԥхьымҭақәа: Зыхәба, Хьациа 1976;
Зыхәба 1996б; 1997; Гәажәба, Хьациа 19774 84–87; Гәажәба
1980б: 40–47, 52, 53–58; 1996в; 1996г; 2008б: 118–124, 130–131, 134–135, 136–138; 2008г: 137–139; 20104 58–59, 119–121, насгьы ари аизга иагәылоу атекстқәа: №5, 22).
Иахьазы Орҳан Шамба Аԥсныҟа иааигоз, иааиҭиуаз
амагнитолентақәа рхаҭақәа, шамахамзар, еиқәымхеит.
Ажәытә кассетақәа ирну ианҵамҭақәа (дара маҷымкәа
иҟоуп, урҭ ирылазар ҟалоит Аԥсны еиқәымхазгьы) ацифратә
техникахь риагара даҿуп иара иԥҳа Зеррин Шамԥҳа. Лара лхаҭагьы афольклортә материалқәа анылҵоит,
ахореографиа дазҟазоуп, аԥсуара змырӡырц иашьҭоу
ҭырқәтәылатәи аԥсуаа дреиуоуп.
Мшын-нырцә инхо ҳџьынџьуаа рфольклортә рҿиамҭақәа ранҵареи реиҭаҳәареи ирызҿлымҳан
ашәҟәыҩҩцәа
Џьамал Ҳараниа, Џьенгьиз Бганба, Џьамал
Абыгба, Шьинаси Ҭраԥшь. Урҭ 1970-тәи ашықәсқәа инадыркны
Аԥсныҟа ианаауаз иааргон, ма иаарышьҭуан
афольклортә текстқәа ақьаад, мамзаргьы амагнитолента
ианҵаны. Иазгәаҭатәу, урҭ рфольклортә напылаҩырақәа
реиҳарак алитературатә знеишьа иазааигәоуп, иара
убас
рлитературатә ҩымҭақәагьы афольклортә
дырра иагәылиаауеит,
уи аҳәаақәа ирҭагӡоуп. Рфольклортәи рлитературатәи
рҿиамҭақәа ибзианы ирныԥшуеит ихырҵәаз
аԥсуаа рҭоурых аӡыблара, рдоуҳа анарха, рыԥсадгьыл абзиабара.
Арҭ ашәҟәыҩҩцәа ианырҵаз, ма дара еиҭарҳәаз
афольклортә
материалқәа рҿы иуԥылоит – нарҭаа
инадыркны
ажәаԥҟақәа рҟынӡа – еиуеиԥшым ажанрқәа ирыҵаркуа
арҿиамҭақәа. Урҭ ранҵамҭақәеи рҩымҭақәеи рыхәҭак
еиуеиԥшым
аҭыжьымҭақәа рҿы иркьыԥхьхьеит Руслан
Гәажәбеи, Сергеи Зыхәбеи, Анзор Мықәбеи: Џьамал ҲараШамба Орҳан
ниа (Гәажәба 1980б: 49, 51, 52–53, 62–64; 1989б: 84–91;
1996б; 1996в); Џьенгьиз Бганба (Гәажәба 1991а: 172–183;
1996в; 20104 12–45, 48–49, 74–123, 126, 141–153, 155–163,
221–230; Гожба 2005; 2008; Зыхәба 1996а; 1997; Џьамал
Абыгба (Абыгба 20024 211–223); Шьинаси Ҭраԥшь (Гәажәба
1980б: 49–51).
Џьамал Ҳараниа 1980-тәи ашықәсқәа рзы Адаԥазар
ақалақь аҿы иҭижьит Ҭырқәтәыла инхо аԥсуа поетцәа
Ҳараниа Џьамал
(Џьамал Ҳараниа, Ешьреф Гындиа, Филиз Бган-ԥҳа, Џьенгьиз
Бганба) ражәеинраалақәа еидызкыло ашәҟәқәа
ҩҩба. Арҭ аизгақәа иргәылоуп афольклортәи асахьаркыратәи
рҿиамҭақәа: хыԥхьаӡара рацәала
ажәаԥҟақәа,
«иаарту афольклортә ҟазшьа змоу аҳәамҭақәа» (Аҵнариа
19894 418) – ауаҩы қьачақь Ҵҟәыҵҟәа Гәагәуа изку алафқәа.
2005 шықәсазы Џьамал Ҳараниа иҭижьыз ишәҟәы
«Еибаԥшаауаз» иагәылоуп ажәеинраалақәеи, аҿаԥыцтә
ҳәамҭақәеи, ажәаԥҟақәеи (Ҳараниа 2005).
Афольклортә текстқәа анҵаны Аԥсныҟа иаазышьҭқәоз
иреиуоуп, иара убас: Симбери, Ардашьыни, Аифери Бганаа
(Гәажәба 20104 45–48, 59–74, 123–126), жәлар рмузыка
иазҟазоу Есаҭ Ахба (Гәажәба 1996б; 1996в; 2008б: 107, 117;
2008в: 175–176, 179–182, 184, 186; 2008г: 147;  2007),
Дурсун Начҟьебиа (Саӷариа) (Гәажәба 1989б: 91).
1984 шықәсазы Феҳми Агрбеи Џьамал
Ҳараниеи
еиқәыршәаны иҭрыжьит аԥсуа-аҭырқәа жәар. Анаҩс 1990
шықәсазы Феҳми Агрба уи ажәар («Аԥсуа бызшәа аҭырқә
бызшәа ажәар») харҭәааны еиҭаҭижьит (Агрба 1990).
1990-тәи ашықәсқәа иаадыркны афольклори аетнографиеи
рзы акыр аудио-видеонҵамҭақәа ҟарҵахьеит
Сельчықә Сымсыми Зеҳра Ҵәыџь-ԥҳаи. Сельчықә Сымсым
аԥсуа фольклори атрадициатә культуреи ирызкны
даара узызҿлымҳахаша асаит ааиртит 
 Уа иҭагалоуп аԥсуаа рҭоурыхи ркультуреи зныԥшуа
еиуеиԥшым ацәажәарақәа, адискурсқәа, ақьабзқәеи,
ақьабзтә
ашәақәеи, акәашарақәеи,
егьырҭ ашәаҳәаратәи
ажәабжьеиҭаҳәаратәи
рҿиамҭақәа.
Убас, Сақариа инхо аԥсуаа аԥсшәа дырҵареи аԥсуара
рылааӡареи ишаҿыц иаҿуп Фаарықә Ажьибеи Ирфан
Хәаҷааи.
Аԥсуара ахьчаразы, аӡыргаразы иҟарҵо маҷӡам
Ҭырқәтәылаҟа
аҭаацәара иалалаз – Гәындеи Маринеи Анқәаб-ԥҳацәа, Аира Қап-ԥҳа. Гәында Анқәаб-ԥҳа аԥсуа етнографиеи
афольклори рзы аматериал еизылгоит, аԥсуа
чара
иазкны адиссертациа лыҩуеит. Еиқәыршәаны иҭлыжьит
аҭырқәа-аԥсуа еиҿцәажәага жәар  2007). Марина
Анқәаб-ԥҳа лакәзар, Ҭырқәтәыла аԥсуаа рхәыҷқәа жәлар
рашәақәа длырҵоит, жәлар рхореографиа дазҟазоуп.
Ихатәы фольклортә нҵамҭақәа ҟаиҵоит Ҭырқәтәыла
иҟоу Аԥсны ахаҭарнак Владимир Аҩӡбагьы. Уаанӡагьы
уи аԥсуа диаспораа рызҵаарақәа дрызхьаԥшуан (Аҩӡба
1974).
1930-тәи ашықәсқәа рзы Аҷара инхо аԥсуаа ретнографиазы
аусумҭа аԥиҵеит Қьаазым Ҷолоҟва (шәахә. Зыхәба
19674 217).
Афольклори аетнографиеи ирызку аинформациа
маҷымкәа ирнылоит Ҭырқәтәыла аԥсуа-адыга
диаспора
ахаҭарнакцәа иҭрыжьуа ажурналқәа – «Нарҭ» 
«Кафкасиа» 
Аҳәаанырцә инхо аԥсуаа рҭоурыхтә ԥсадгьыли дареи
реимадаразы иҟарҵо рацәоуп Аԥсныҟа ихынҳәыз адиаБганба Џьенгьиз
спора ахаҭарнакцәа иреиуоу Ҭемыр
Ачыгәба, Октаи Чкотуа,
Ҳаири Қәҭарба.
Аҷара инанагаз аԥсуаа рҭоурыхи, рыбзазареи, ртрадициатә
культуреи акыр аусумҭақәа рзикхьеит (икандидаттә
диссертациагьы уахь иналаҵаны) аетнограф
Ҭемыр Ачыгәба. Урҭ рахьтә шәрыхә. Аҷара инхо аԥсуаа
рматериалтә культура, реиланхашьа, аҭаацәара ралалашьа,
рыжәлақәа рхылҵшьҭра, рбызшәа аҽыԥсахшьа,
ретникатә ҭоурых уҳәа ирызкны хыԥхьаӡара рацәала
ииҩыз аҭҵаамҭақәа: Ачугба 1978; 1985; 1987а; 1987б;
1987в; 1988а; 1988б; 1989; Ачыгәба 1986; 1990. Аҵарауаҩ
ааигәа иҭыҵыз имонографиеи егьырҭ истатиақәеи рҿы
дырзааҭгылоит аԥсуаа (ретнографиатә гәыԥқәа зегьы)
ахыргаанӡа
рыԥсадгьыл аҿы реиланхашьеи, рҭоурыхи,
рхырҵәашьеи рызҵаарақәа (Ачугба 20104 94–152; 2012).
Аетнограф Аҷара имҩаԥигаз адәынтәи иҭҵаарақәа рҿы
акыр аетнографиатәи афольклортәи материалқәа аниҵахьан,
аха урҭ зегьы кьыԥхьны иҟам, ихаҭа излеиҳәо ала,
еиқәхазгьы маҷуп.
1991 шықәсазы раԥхьаӡа акәны Аԥснытәи аҳәынҭқарратә университет аҿы аҵаразы мшын-нырцәынтә иааз
аҿар ргәыԥ иалаз Октаи Чкотуа, Ҭырқәтәыла инхо аԥсуаа
рыԥсадгьыл ахь рхьарԥшразы имҩаԥиго хкы рацәала еилоу
аусқәа инарԥынҵаны, аҭырқәа-аԥсуа аԥсуа-аҭырқәа
жәар, аицәажәага бзиа (абызшәадырҩы Сариа Амҷ-ԥҳа
дилахәны) еиқәиршәеит (Амҷ-ԥҳа, Чкотуа 2010), аԥсшәахь
еиҭеигеит Ҳаири Қәҭарба ироман «Сыхдырҵәеит, сыхҵәараххеит
» (Аҟәа, 2009), Мысҭафа Быҭәба кавказтәи иныҟәарақәа
ирызку игәалашәарақәа (Быҭәба 2009), аҭырқәшәахь
еиҭеигеит Адиле Аббас-оглы лгәалашәарақәа ğ
2008), Руслан Гәажәба еиқәиршәаз ашәҟәы Џьенгьиз Бганба
ианҵамҭақәеи Ҭырқәтәыла инхо аԥсуаа рҭоурых иазку
аусумҭақәеи  2013).
Ашәҟәыҩҩы, ажурналист Ҳаири Қәҭарба аҭырқәшәахь
еиҭеигеит Гьаргь Амҷба иҭоурхытә ҭҵаамҭак ҫ
1993), Баграт Шьынқәба ироман «Ацынҵәарах». Иара ихаҭа
ҭырқәшәала иҩит асахьаркыратә рҿиамҭа неиҵых, хыхь
зыӡбахә сҳәаз баҩхатәрала иаԥҵоу ароман. Аамҭак азы
ателеканал «Абаза» аҿы имҩаԥигон автортә дырраҭара
бзиа «Аԥсадгьыл агәеисыбжь».
Зыԥсадгьыл иазыхынҳәыз Дыжын Чуреи Ҭырқәтәыла
инхо адыгааи аԥсуааи рхореографиа
аҭҵаара лнапы алакуп
(Чуреи 2006; 2008; 2011).
Адиаспораа рхаҭарнакцәа рахьтә аӡәырҩы (Омар Беигәаа,
Џьамал Ҳараниа, Ешьреф Гындиа, Филиз Бган-ԥҳа,
Џьенгьиз
Бганба, Џьамал Абыгба, Шьинаси Ҭраԥшь, Маҳинур
Папа-ԥҳа, Алԥ Хәынџьа, Ҳаири Қәҭарба уҳәа)
ашәҟәыҩҩцәа
зыԥсадгьыл иаҟәыргаз аԥсуаа рҭоурых сахьаркырала
иаадырԥшхьеит иаԥырҵаз рлитературатә рҿиамҭақәа
рҿы (шәахә: Аҵнариа 1989; Бигуаа 19994 77–101; 2000;
2008а; 2008б; 20114 181–238; 2012а; Мықәба 2002).
Ҭырқәтәыла инхо егьырҭ ашьхарыуа жәларқәа
(еиҳаракгьы адыгақәа) рҭоурыхи, ретнографиеи, рфольклори
рыҭҵааразы адиаспораа рхаҭарнакцәа иҟарҵахьоу
рахьтә иалкаазар ҟалоит Агаче Муҳиттин Унали, Батыраи
Едыџьи (Озбек), Оздемир Озбаии русура. Аҵарауаа Батыраи
Едыџьи (Озбек) Оздемир Озбаии нарҭаа рҳәамҭақәа
ирызкны аҭҵаамҭақәа аԥырҵахьеит  1982; Едыдж
2013;  1990; 1995).
Мшын-нырцә инхо аԥсуа-адыгаа рбызшәақәеи,
ртрадициатә
культуреи, рфольклори рыҭҵаараҿы
зыԥсадгьыл
аҿы инхо, аҭыԥантәи аҵарауаа, ашәҟәыҩҩцәа, егьырҭ
аинтузиастцәа рлагалагьы шьҭа иара ахатә ҭоурых амоуп.
Аԥхьаӡа игылоуп араҟа Гьаргь Ӡиӡариа «Амҳаџьырреи
XIX ашәышықәсазтәи Аԥсны аҭоурых апроблемақәеи»
захьӡу иусумҭа дуи Баграт Шьынқәба иҭоурыхтә роман
«Ацынҵәарахи». Виачеслав Бигәаа ишазгәеиҭо еиԥш, «XIX
ашәышықәсазтәи ажәлар рҭоурых аазырԥшуа аҩымҭақәа
рахьтә урҭ иреиҳау макьана иҟаӡам, кавказҭҵаареи кавказтәи
ашьхарыуа жәларқәа рмилаҭтә литературақәеи
рҿы» (Бигәаа 19964 165). Урҭ рнаҩсгьы, аԥсуаҭҵаареи
еиуеиԥшым аҟазара хкқәеи рҿы ицәырҵит ахгара аҭоурыхи
иахыргаз рбызшәеи, ркультуреи, рхаҭареи ирызку
арҿиамҭақәа маҷымкәа.
Ҭырқәтәылаҟа иагаз аԥсуа-адыгаа рҿы аԥсуа ҵарауаа
рахьтә аԥхьаӡа акәны днеит Симон Басариа. Аҵарауаҩ
1910, нас 1918 шықәсазы Ҭырқәтәылаҟа
иныҟәарақәа раан
ашьхарыуа жәларқәа рыбзазашьа ибеит. Ашьҭахь ииҩыз
истатиақәа рҿы дазааҭгылоит аԥсуа-адыгаа рыҟазшьа,
рхаҭара араҟагьы ишырцәымӡыз. Сҭампыл
дзыҿцәажәаз
Ҭырқәтәылатәи академиа аԥсуа студентцәа иарҳәеит –
рмилаҭтә хаҿра аиқәырхаразы аус шыруа, ара иахьаанагаз
иҭырқәартәырц ишаҿу, ашколқәа рҿы ашьхарыуаа
рашәақәа ддырҵаларц, ранбан шәҟәы рҩырц, рмилаҭ
маҭәа еиқәдырхарц ргәы ишҭоу. Аҵарауаҩ иазгәеиҭоит,
аԥсуа-адыгаа Ҭырқәтәылан еицырдыруа ахаҭарақәа (аруаа,
аҵарауаа, анџьнырцәа инадыркны адипломатцәа
рҟынӡа) шрылиааз, «Меџьлис» захьӡыз ахеидкыла шеиҿыркааз,
уи иалаз аделегациа ахеиқәырхаразы Парижҟа,
Лондонҟа ишцаз, абас ашьа цқьа злаз ауаа ҟамлар, атәым
дгьыл аҿы амилаҭтә ҟазшьа аиқәырхара шалымшоз,
апрофессор Мысҭафа Быҭәба аԥсуа хәыҷқәа рзы анбан
шәҟәы шиҩыз уҳәа (шәахә.: Басария 1913; 20034 115–118).
1927 шықәсазы аԥхьатәи аԥсуа профессионалтә
филологцәа
(усҟан академик Нико Марр иҵаҩцәа)
Арсен
Аҳашбеи Виктор Кәыкәбеи, аубых бызшәеи аетнографиеи
рҵаразы, Ҭырқәтәылаҟа ицараны иҟан, аекспедициа
апрограммагьы еиқәыршәаны ирыман (Хашба 19724
126–129). Нико Марр дзықәшаҳаҭхахьаз ари апрограмма
хықәкыс иаман аубых бызшәа анҵара, уи афонетикатә,
аморфологиатә, алексикатә ҷыдарақәа ргәаҭара, аԥсшәеи
аубых бызшәеи реизыҟазаашьа ацклаԥшра, насгьы аубыхцәеи
аԥсуааи ртрадициатә культура аҭҵаара. Аха
Сҭампылынӡа ацара зылшаз Виктор Кәыкәба иоуп (Арсен
Аҳашба дыззымцаз еилкаам). Ҵабыргуп, иара уигьы
ихықәкы неигӡартә еиԥш аҭагылазаашьа ирымҭеит уатәи
амчрақәа. Астудент даныхынҳә ашьҭахь, 1928 шықәсазы
ииҩыз аихшьалаҿы изларбоу ала, нанҳәамза 22 инаркны
ԥхынҷкәынмза 10-нӡа Сҭампыл далырмыжьит, аубыхцәеи
аԥсуааи ахьынхо аҭыԥқәа рахь дрышьҭаанӡа ҳәа дыԥшын.
Иҟалаз уиоуп, Виктор Кәыкәба Ҭырқәтәылаҟа ицара
кавказаа зынӡа илаԥшықәҵан ианрымаз аамҭа иақәшәеит.
Ииулак
ииԥшааз черқьески, апрофессор Мысҭафа Быҭәба
дназлаз, ԥшьҩык аԥсуааи иарҳәеит: Ҭырқәтәыла асулҭан
данахырҳәа ашьҭахь иааиз амчра ҿыц, асулҭан шәидгылан
ҳәа, уаанӡа зҭагылазаашьа
хар амамыз ашьахыруаа
уажәы ирышьклаԥшуа ишалагаз, атәымуаҩ (еиҳарак
Асовет Еидгыла еиуоу) дара рахь дшынармышьҭуа. Урҭ
рҟынтә еиликааит: аҭырқәа револиуциа ашьҭахь аԥсуааи
ачерқьесцәеи рахьтә изылшаз шықәҵыз, еиҳаракгьы
Бырзентәылаҟа (аԥсуаа 200-ҩык рҟынӡа уахь ишцаз),
иаанхаз рықәхра ишаҿу. Дзыниаз изларҳәаз ала,
Ҭырқәтәылан аԥсуаа рхыԥхьаӡара
300 нызқьҩык рҿынӡа
инаӡоит, рбызшәа
еиқәырханы иааргоит, аубыхцәагьы
иахьеиланхо аҭыԥқәа рҿы рбызшәа бзианы ирдыруеит,
аха иуадаҩхеит рыԥсҵәыуаратә ҵасқәа, рныҳәарақәа,
рмилаҭтә маҭәа реиқәырхара. Еиликааит 1912 шықәсазы,
аԥсуааи ачерқьесцәеи еидгыланы, Сҭампыл акультурарккаратә ҵакы змаз Аԥсуа-черқьес комитет шеиҿыркааз.
Акомитет хықәкыс ишамоу – алфавитқәеи арҵага шәҟәқәеи
реиқәыршәара, аетнографиатә материал
аизгара,
жәлар рмилаҭтә ныҳәақәа реиҿкаара, аҽырыҩрақәа
рымҩаԥгара. Уи ишалшаз Сҭампыл аԥсуааи ачерқьесцәеи
рхәыҷқәа рзы ашкол аартра, аха Ҭырқәтәыла амчра ҿыц
анааи, урҭ зегьы шадыркыз, Акомитет ахыбра ахаҭагьы
шдырхәашаз (Кукба 20074 127–132).
1960-тәи ашықәсқәа рзы ҩынтә Ҭырқәтәылаҟа дцеит
аҭаҭын акультура знапы алакыз агроном Игор Григолиа.
Уи уа иҟазаара иалагӡаны, Омар Беигәаа дназлаз,
аӡәырҩы аԥсуаа дрыниеит. Иџьашьатәу, ари ауаҩ, етнографк,
фольклористк дааидҩыло, иибаз-иаҳаз аниҵеит:
Ҭырқәтәыла инхо аԥсуаа реиҳараҩык усҟан Аԥснытәи
рашьцәа
рхабар шырзымдыруаз, рбызшәа рҳәоит, аԥсуара
ныҟәыргоит, ашәҟәыҩҩцәа, аҵарауаа
ыҟоуп ҳәа
ишыҟамыз; дзацәажәоз ибзиан ишыргәалашәоз рабацәа,
рабдуцәа зныҵыз ақыҭақәа рыхьӡқәа; Омар Беигәаа
Аԥсны аҭоурых
иазку аматериалқәа рацәаны ишеидикылаз,
хьаас ишимоу рхатәы бызшәала аҵара ахьырымҵо,
аԥсышәала акьыԥхьга ахьрымам; мшын-нырцәтәи
аԥсуаа
аԥсыуала ишынхо, аҭаҭын, ажь, ауҭраҭыхқәа, ашәыр шаадрыхуа, аԥсуа чысқәа (абысҭа, аҟәыд, аџьыка, асыӡбал,
аиаҵәара, ацыца уҳәа) шыҟарҵо; еиҳарак ҩызцәас ирымоу
ачерқьесцәа шракәу; изланхо рҿы ҳаҭыр шрықәу; асасдкылара, ачеиџьыка, аихаҵгылара, аиҳаб пату иқәҵара
шрымоу; еиуеиԥшым жәлар рашәақәа («Ачарашәа», «Аҽагашәа»,
«Амҩашәа») шырҳәо (шәахә. Аргәын 20114 98–101).
Шалуа Инал-иԥа излазгәеиҭо ала, Игор Григолиа
1965 шықәсазы Ҭырқәтәыла аԥсуаа рашәақәеи
егьырҭ
атекстқәеи рыбжьынҵамҭақәа ҭаҩны Аԥсныҟа иааигеит.
Урҭ рхыԥхьаӡараҿы иҟан афырхаҵаратә ашәа (ҩҩ-вариантк
аманы), Аиргь рашәа, нарҭаа ран лашәа, Абрыскьыл (Абрцкьыл)
изку аҳәамҭа авариант ҿыц уҳәа ирацәаны (Инал-ипа
19904 11). Аха, рыцҳарас иҟалаз, урҭ анҵамҭақәа бжьаӡит,
иахьанӡагьы рхабар еилкаам.
Мшын-нырцәтәи аԥсуааи аубыхцәеи рҭоурыхи,
ретнографиеи,
рфольклори акыр усумҭақәа
рзикит аетнограф,
аҭоурыхдырҩы, афольклори
алитературеи рыҭҵааҩы Шьалуа
Инал-иԥа. Аҵарауаҩ, 1968 шықәсазы (Гьаргь Ӡиӡариеи,
Зураб Анчабаӡеи, Вианор Ԥачлиеи, Владимир Аҩӡбеи
иареи еицны) Ҭырқәтәылаҟа иныҟәарақәеи, Жорж
Диумезил иҿцаареи (ирыбжьаз
асалам шәҟәқәа рыла),
хыԥхьаӡара рацәала еидикылаз аҭоурыхтә, аетнографиатә,
афольклортә хыҵхырҭақәеи рышьаҭала иҩит аҭоурыхетнографиатә усумҭа
хатәрақәа – аубыхцәа рҭоурыхтә
етнографиеи
аԥсуааи дареи ретнокультуратә еизыҟазаашьақәеи
ирызкны (Инал-ипа 19714 257–310; 2012),
Ҭырқәтәыла, араб ҳәынҭқаррақәа рҿы – Балкан, Атлантика
аԥшаҳәақәа рҿы уҳәа – инхо аҳәаанырцәтәи аԥсуаа
ирызкны (Инал-ипа 1990), XV–XIX ашәышықәсақәа рзы
Аԥсны аетникатә ҭагылазаашьа иазкны (Инал-ипа 1992),
хаҭала асаӡқәа ирызкны (Инал-ипа 1995).
Аҭҵааҩы арҭ иԥшаарақәа рҿы абызшәеи афольклори
ихадароу хыҵхырҭақәоуп уҳәар ҟалоит. Убас, аубыхцәа
ирызку иусумҭаҿы иазгәеиҭоит аԥсуааи аубыхцәеи рбызшәатә,
рфольклортә еишьашәаларақәа (Инал-ипа 20124
304–336). «Аҳәаанырцәтәи аԥсуаа» захьӡу ишәҟәаҿы иалкаан ирзааҭгылоуп адини, амилаҭтә хдырреи рызҵаарақәа.
Аҵарауаҩ иазгәеиҭоит Мысҭафа Быҭәба, Жорж Диумезил,
Ҳанс Фогт, Жорж Шарашиӡе, Игор Григолиа, Омар Беигәаа,
Орҳан Шамба, Џьамал Ҳараниа, Маҳинур Папа-ԥҳа, Руслан
Гәажәба хыԥхьаӡара рацәала аматериалқәа шанырҵаз
(Инал-ипа 19904 59–77).
«Асаӡқәа» захьӡу, иҵегь инеиҵыху Шалуа Инал-иԥа
иҭҵаамҭа ахқәа руак азкуп адоуҳатә культура (Инал-ипа
19954 221–239). Араҟа инарҭбааны иарбоуп асаӡқәа рҿы
(Аублаа-рныха, Ца-ных, Ах-ных, Чыгәырх-ных, Аҳашных уҳәа) еиуеиԥшым ашьҭрақәеи ажәлақәеи рыхьӡқәа
ирыдҳәалаз, изымҵаныҳәоз аныхақәа шырацәаз, иԥшьоу
аныҳәарҭақәа, аҵлақәа, аџьрақәа шыҟаз. Иазгәеиҭоит,
асаӡқәа иреиуаз аԥсуаа (ала, ахаҳә уҳәа ирызкыз) имаҷымкәа
акультқәа шрымаз. Аҵарауаҩ игәы иаланы
иҳәоит, асаӡқәа, рҿаԥыцтә рҿиамҭақәа рыҭҵааразы,
рхаҭақәа рҿынтә анҵамҭақәа шимам. Аха, Аԥснытәи
ажәабжьҳәаҩцәа (Сеидыҟ Агрба, Сеидыҟ Гадлиа уҳәа)
ирҭаз афольклортә дырра ихы иархәаны, излеиҩуала,
асаӡқәа рҿаԥыцтә ҳәамҭақәа акыр ибеиан, ирацәаны
ирҳәон афырхаҵаратә ашәақәа, Мард-иԥа Мардасоу
еиԥш иҟаз ашәарыцаҩцәа ирызку амифологиатә, аҭоурыхтә
ҳәамҭақәа. Еиқәиԥхьаӡоит асаӡқәа рыӡбахә зҳәо
ажәаԥҟақәа. Шьалуа Инал-иԥа агәра игоит асаӡқәа нарҭаа
рҳәамҭақәагьы шырдыруа, аха рыԥсадгьыл аҿы иҟанаҵы
урҭ занҵамхеит. Ари агәаанагара шҵабыргыз
шьақәырӷәӷәахеит Ҭырқәтәылан (Ақбалық ақыҭан) асаӡ
рхылҵшьҭра еиуоу ажәабжьҳәаҩ Садеҭҭин Аиқәысбеи
иԥҳа Аисуни рҿынтә аҭҵааҩцәа (Виачеслав Чрыгба, Зураб
Џьапуа, Адгәыр Какоба, Арда Ашәба) нарҭаа ражәабжьқәа
ананырҵа ашьҭахь (шәрыхә. ари аизга иану атекстқәа:
№8–11, 23).
Шалуа Инал-иԥа иара ихаҭа мшын-нырцә инхо аԥсуаа
рфольклортә рҿиамҭақәа аниҵартә
аҭагылазаашьа имоуит, аха Аԥснытәи ажәабжьҳәаҩцәа рҿынтә еизигеит аԥсуаа
рхырҵәара
иазку аҳәамҭақәа маҷымкәа. Урҭ рыхәҭак
еидкыланы, «Амҳаџьырра иазку жәлар рҳәамҭақәа
рыҟнытә» ҳәа хыс иаҭаны, икьыԥхьит (Инал-иԥа 1985).
Адиаспораа рҭоурыхи ркультуреи рҵараҿы илагала
маҷым аԥсуа-абазааи ачерқьесцәеи Адунеижәларбжьаратәи
рассоциациақәа рлахәыла,
Аԥсны анҭыҵ инхо
рҭоурыхтә ԥсадгьыли
дареи реимадаразы еиҿкааз ахеидкыла «Аԥсадгьыл» ахыҵхырҭаҿы игылаз, напхгарагьы
азҭоз, иахгоу аԥсуаа рыԥсадгьыл ахь рырхынҳәра
аус акыр иазааԥсахьоу аетнограф Иура Аргәын. Уи
изныкымкәа аныҟәарақәеи аекспедициақәеи мҩаԥигахьеит
аҳәаанырцә инхо аԥсуаа рахь, хыԥхьаӡара рацәала
ақыҭақәеи ақалақьқәеи рҿы ажәабжьҳәаҩцәа дрыҿцәажәаны,
анҵамҭақәа ҟаиҵахьеит. Урҭ адәынтәи аматериалқәа
макьаназы иҭыжьны ишыҟамгьы, дара рышьаҭала
аҵарауаҩ акымкәа-ҩҩбамкәа аҭҵаамҭақәа иҩхьеит
(Аргәын 1999; 2003; 2011; Аргун 2004; 2012).
«Дал. Ҵабал. Ажәытәи аҿатәи» захьӡу аетнограф иҭоурых-етнографиатә ҭҵаамҭа актәи ахәҭаҿы далацәажәоит:
далааи ҵабалааи ретнографиатә
ҭагылазаашьа, рҭоурых
(археологиатәи
аетнологиатәи материалқәа рыла),
рсоциалтә
еизыҟазаашьақәа, ркультура, рыбзазашьа,
рхырҵәара аҭоурых,
атопонимика, ажәлақәа.
Аҩбатәи
ахәҭаҿы ирзааҭгылоуп:
зыԥсадгьыл ианыҵыз (далааи ҵабалааи назлоу) аԥсуаа
рҭоурыхи ркультуреи раарԥшра иазку ахыҵхырҭақәа,
урҭ рҵас-рқьабз, рчараушьа, аԥсыжра шымҩаԥырго,
ахырҵәара аԥсуаа рҿаԥыцтә ҳәамҭақәеи
рсахьаркыратә
литературеи ишырныԥшуа, рыхдырра, рбызшәа, рыԥсадгьыл
ахь рырхынҳәра уҳәа ирзырхоу азҵаарақәа жәпакы.
Автор иаҵшьны иазгәеиҭоит аԥсуаа рахгара атема рҿаԥыцтәи
рсахьаркыратәи литература даара иҵарны ишанырыз.
Иааигоит ахырҵәара иахылҿиаауа ажәаԥҟақәа,
ашәақәа, аҳәамҭақәа, асахьаркыратә ҩымҭақәа, Ҟаҭмас-иԥа Ҳалыбеи иашәа инаркны, Иуа Коӷониа ипоемақәа
рҿынӡа.
Аҷараҟа инанагаз аԥсуаа рыбзазареи ркультуреи рыҭҵаара
иазкуп аетнограф Галина Ҭарџьманиԥа (Копешавиӡе)
ихадароу лусумҭақәа (Копешавидзе 1978; 1985).
Иара убас араб тәылақәа (Шьамдгьыл, Иорданиа, Ирак
уҳәа), насгьы Израиль, Бырзентәыла, Иран, Судан инхо
аԥсуаа рхылҵшьҭрақәа ртрадициатә культура аҭҵааразы
1960-тәи ашықәсқәа рзы аԥхьатәи ашьаҿақәа ҟалҵеит аетнограф
Л. Қәычбериа-ԥҳа (Қәычбериа-ԥҳа 1971). Аҭҵааҩы
иазгәалҭоит Иорданиатәи аԥсуа студентцәа аматериалқәа
реизгараҿы ацхыраара шлырҭаз. Лара лажәақәа
рыла, арҭ аҳәынҭқаррақәа рҿы аԥсуаа реиҳараҩык аԥсуа
хьыӡқәа ныҟәыргоит; аҿар рыжәлақәаҵәҟьа рхашҭхьеит,
аха дара зегьы Абаза ҳәа жәласы иныҟәыргоит; аԥсуаа
дара рхаҭақәагьы изланхо арабцәагьы ибзианы ирдыруеит
шьҭрала изусҭцәоу; аԥсуа ҳәсақәа арабцәа ирыццаӡом;
Иорданиатәи аԥсуаа рҿы еиҳа еигәыцхәу роуп аибагара
иашьҭоу; анацәеи абацәеи еихырааӡалахьоу аҷкәыни
аӡӷаби реибагара еиҳагьы иахәҭаны ирыԥхьаӡоит; аԥсуаа
арабцәа раасҭа аамҭа ганы аҭаацәара иалалоит; ачарақәа
шыруа арабцәа рҵасқәа рылоуп; изакәызаалак арыжәтә
џьбара ржәуам, аԥсылманра рылаҽӡаны иҟоуп; ирацәоуп
ҩыџьа аҳәса змақәоу; ҩыџьа-хҩы иреиҳаны хшара рааӡаӡом
(Иара уа: 77–79). Анаҩс аетнограф инарҭбааны дазааҭгылоит
ажәла «Абаза» аҭоурых (Иара уа: 79–81).
Афольклорҭҵааҩ Сергеи Зыхәба аԥсуа диаспора
рфольклори
ртрадициатә культуреи дрызхьаԥшуа
далагеит
1964 шықәсазы, аԥхын, Аҷара имҩаԥысуаз аекспедициа
даналахәха инаркны. Усҟан ианиҵеит ирацәаны афольклортәи
аетнографиатәи материалқәа. Урҭ рхыԥхьаӡараҿы
иҟоуп: алакәқәа, аҳәамҭақәа, алегендақәа, ажәаԥҟақәа,
ацуфарақәа. Аекспедициа ашьҭахь ииҩыз Аҷара инхо аԥсуаа
рыбзазара иазку астатиаҿы дырзааҭгылоит: ихдырҵәаз
аԥсуаа рҭоурых, реиланхашьа, рҵасқәа, рқьабзқәа,
рфольклор, рбызшәа ирызку азҵаарақәа (Зыхәба 1967;
1976б: 53–61).
Аҵарауаҩ 1972 шықәсазы ажурнал «Алашара» адаҟьақәа
ирниҵеит Жорж Диумезил 1967 шықәсазы Париж
иҭижьыз «Аԥсуа етиудқәа»  1967) иагәылоу
Ҭырқәтәылан ианҵоу аԥсуа фольклор аматериалқәа 11,
алатын графикахьтә
иахьатәи аԥсуа ҩырахь ииаганы,
алагалажәа рыцҵаны (Зыхәба 1972).
Ҭырқәтәылаҟа иагаз аԥсуаа рхылҵшьҭрақәа рҟынтә
афольклорист атекстқәа аниҵо далагеит 1975 шықәсазы.
Ҭырқәтәылантә Аԥсныҟа иааз 11-ҩык аԥсуаа рҿынтә ианиҵеит
«150 напылаҩыратә даҟьа инареиҳаны еиуеиԥшым
афольклортәи аетнографиатәи материалқәа» (Зыхәба
1976а: 72) – ақьабзтә ашәақәа, амифқәа, ажәаԥҟақәа,
афырхаҵара-ҭоурыхтә ҳәамҭақәа, алафқәа. Анаҩс 1990
шықәса нанҳәамзазы Ҭырқәтәыла аԥсуа қыҭақәа акырџьара
рҿы аекспедициатә ԥшаарақәа мҩаԥигеит. Аҭҵааҩы
1975 шықәса раахыс еизигаз абарҭ аматериалқәа, насгьы
Ҭырқәтәылантә (Орҳан Шамба, Џьенгьиз Бганба
уҳәа) изаарҭиуаз абжьынҵамҭақәеи анапылаҩырақәеи
рыхәҭак ажурнал «Алашареи» агазеҭ «Аԥсни» рдаҟьақәа
рҿы алагалажәақәа рыцҵаны икьыԥхьхьеит (Зыхәба, Хьациа
19764 74–78; Зыхәба 1977; 1996а; 1996б; 1997), аха урҭ
аматериалқәа рӷьырак зегьы макьанагьы анҵаҩы ихатә
архив аҿы ишьҭоуп. Џьенгьиз Бганба мацара изааишьҭит
200 инареиҳаны ажәаԥҟақәеи акымкәа-ҩҩбамкәа жәлар
рашәақәеи (Зухба 1978; Зыхәба 2004).
Аҵарауаҩ «Нарҭаа репос Ҭырқәтәыла инхо
аԥсуаа рфольклор аҿы» ҳәа хьӡыс измоу истатиаҿы
дырзааҭгылоит: мшын-нырцә инхо аԥсуаа рфольклор
аизгараҿы иҟаҵоу аԥхьатәи ашьаҿақәа, нарҭаа
рҳәамҭақәа адиаспораа ргәалашәараҿы
макьана инханы
ишыҟоу, ианҵоу аепикатә ҳәамҭақәа аԥснытәи
рвариантқәа ишырцәыхарам (Зухба 1994).
Даҽакы иузадкылом XIX ашәышықәсазы ихдырҵәаз
аԥсуааи егьырҭ ашьхарыуа жәларқәеи рҭоурыхтә ҵабырг
аазырԥшуа аматериалқәа реизгараҿы аҭоурыхҭҵааҩ,
афольклорист Руслан Гәажәба иҟаиҵахьоу. Уи ари аус хациркит
зынӡа дышқәыԥшӡаз. 1970-тәи ашықәсқәа рзы,
Москва Алитературатә институт аҿы аҵара аниҵоз Сириантәи
уа аҵара зҵоз аԥсуа Аҳмаҭ Кәыџбеи иареи анеибадыр
инаркны, асалам шәҟәқәа рыбжьалеит аԥсуа диаспора
ахаҭарнакцәеи иареи. Аҳәаанырцәынтәи аԥсуаа
изаарышьҭуа иалагеит
рҿаԥыц ҳәамҭақәа. Атекстқәа
изызыҩуаз, ма амагнитолента изанызҵоз рахьтә аԥхьатәиқәа
иреиуоуп: Маҳинур Папа-ԥҳа, Ардашьен Бганба,
Есаҭ Ахба, Ҟансоу Ашәеиба. Анаҩсҟа аҭҵааҩы агәыӷьра
зҭахыз арҭ аимадарақәа еиҳа-еиҳа ирӷәӷәон, имаз ацклаԥшрақәагьы
дырзаанымкылеит. Ашәҟәқәа рыбжьысуа
иалагеит Омар Беигәаа, Орҳан Шамба, Џьенгьиз Бганба,
Џьамал Ҳараниа, Шьинаси Ҭраԥшь уҳәа реиԥш иҟаз
аԥсуааи иареи.
Абарҭ аимадарақәа ирыбзоураны, Руслан Гәажәба
еидикылеит аԥсуа диаспораа рфольклор аҿынтә 500
инареиҳаны хәы змам анҵамҭақәа. Зҿыгҳара 60 кьыԥхь
бӷьыц инаӡо ари аизга еидкылан иҟоижьҭеи 30 шықәса
иреиҵам, аха, изыхҟьазаалак, макьанагьы иҭыжьымкәа
иҟоуп. Ҵабыргуп, аҵарауаҩ ажурналқәеи, агазеҭқәеи,
еиуеиԥшым егьырҭ аизгақәеи рҿы арҭ аматериалқәа маҷымкәа
икьыԥхьхьеит (шәрыхә.: Гәажәба, Хьациа 1977;
Гәажәба 1980б; 1989б; 1991а; 1991б; 1996б; 1996в; 1996г;
2008б; 2008в; 2008г; 20104 5–163; 2012б; 2012в; Гожба
2005; 2008; Абаза, Гожба 1996). Иикьыԥхьхьоу афольклортә
нҵамҭақәа ржанртә еилазаара еиуеиԥшым: нарҭаа
рҳәамҭақәа, Бырцкьыл изку аҳәамҭа, амифологиатә-қьабзтә, акульттә ашәақәа, аҭәҳәақәа, аҵәыуарақәа (алақмарқәа),
аныҳәарақәа, афырхаҵара-ҭоурыхтә ашәақәеи
аҳәамҭақәеи, ажәаԥҟақәа, аҿаԥыцтә жәабжьқәа, ахьӡыртәрақәа,
алафқәа, ахәыҷтәы фольклор – ацуфарақәеи
еиуеиԥшым ашәақәеи.
Аҭҵааҩы икьыԥхьымҭақәа реиҳарак аԥхьажәақәа
рыцуп
(Гәажәба 1977; 1980а; 1989а; 1996а; 2008а; 2012а).
Урҭ рҿы ирзааҭгылоуп аԥсуа диаспораа
рҭоурых, рфольклортә
материалқәа анҵаны изаазышьҭуа русура аҵакы,
иикьыԥхьуа атекстқәа анызҵаз, ишиԥшааз, ранҵашьа
уҳәа ирызку азҵаарақәа. Иара убас Руслан Гәажәба ажурнал «Алашара» адаҟьақәа рҿы, аубых жәлар рҭоурыхи
рфольклори ирызку аԥхьажәа рыцҵаны
(Гәажәба 1986а),
икьыԥхьит Ҭырқәтәылан Жорж Диумезил ианиҵаз аубых
материалқәа (афранцыз бызшәахьтә аурысшәахь
еҭеигеит Р. Криучков, аурысшәахьтә аԥсшәахь еиҭеигеит
ашәҟәыҩҩы Анатоли Лагәлаа) (Гәажәба 1986б; 1987).
Руслан Гәажәба имоуп хыԥхьаӡара рацәала ашьхарыуа
жәларқәа рхырҵәара иазку ахыҵхырҭақәа
еидкыланы.
Ирацәоуп аԥсуа диаспораа рҭоурых азы ииҩхьоу
аусумҭақәа (шәрыхә.: Гожба 1988; 1991; 1993; 1994; 1996;
2000; 2010а; 2010б; 2010в; 2012). Хықәкыла иҽазишәоит
аԥсуа-адыга диаспора рхаҭарнакцәа рахьтә баҩхатәрала
еицырдыруа иҟалаз ауаа рхаҭарақәа
реилкаара. Абарҭ иҭоурыхтә ԥшаарақәа рышьаҭала
Аԥснытәи аҳәынҭқарратә музеи аҿы 1980-тәи ашықәсқәа рзы
Гәажәба Руслан
аҵарауаҩ иааиртит XIX ашәышықәсеи XX ашәышықәса
алагамҭеи ирыбжьаркуа Аԥсны аҭоурых иазкыз аҟәша.
Напхгара зиҭоз ари аҟәшаҿы еидикылеит хыԥхьаӡара
рацәала хәы змам ахыҵхырҭақәа.
Ҭырқәтәыла инхо аԥсуаа рфольклор аниҵахьеит,
икьыԥхьхьеит
алингвист Анатоли Хьациа. Урҭ рхыԥхьаӡараҿы
иҟоуп Ҭырқәтәылан ианҵаны иаарышьҭыз
аматериалқәеи ара Аԥсны дзықәшәаз адиаспораа рхаҭарнакцәа
рҿынтә ианиҵаз атекстқәеи (Хьациа 1978;
1992а; 1992б; Зыхәба, Хьациа 1976; Гәажәба, Хьациа 1977).
Аҷара инанагаз аԥсуаа ражәаҳәа иазкуп алингвист
Емма Кьыл-ԥҳа лдиссертациатә усумҭа шьаҭас измоу
лышәҟәы «Баҭымтәи аԥсуаа ражәаҳәа
аҷыдарақәа»
(Килба
1983). Автор лмонографиаҿы
дазааҭгылоит Аҷара
инхо аԥсуаа рҭоурых, иара убас иазгәалҭоит шәышықәса еиҳаны зыԥсадгьыл иаҟәыгоу ражәаҳәа иаиуз
аԥсахрақәа
шырацәам, дазааҭгылоит уаҟа аԥсшәеи абаза
бызшәеи рдиалектқәа шеинырыз, ишеилаӡҩаз атәы.
Аратәи аԥсуа бызшәаҿы иалылкаауеит ангистәи феритәи
ацәажәашьақәа.
Ашәҟәы иацуп аҭҵааҩы, адиссертациатә усумҭа даҿнаҵы
(1976–1980), Баҭым инхо аԥсуаа рҿынтә иҟалҵаз
абжьынҵамҭақәа рҿырԥштәқәак.
Рыцҳарас иҟалаз, усҟан
ашәҟәы иагәыламлаз ланҵамҭақәа аибашьраан (1992–1993) ибжьаӡит. (Еиқәхаз рахьтә шәахә. ари аизга иагәылоу
атекст №12).
Аҵарауаҩ аԥсуа бызшәа адиалектологиа азҵаарақәа
ирызку егьырҭ еиуеиԥшым лусумҭақәа
рҿгьы еиҳараӡак
шьаҭас иҟалҵо, иҭылҵаауа
зыԥсадгьыл иаҟәыгоу аԥсуаа
рҿынтә ианҵоу атекстқәа роуп (Кьыл-ԥҳа 1980; 1998; 2000;
Килба 2000; 2012). Аԥсуаҭҵааратә институт аҿы еиҿкаау,
Емма Кьыл-ԥҳа напхгара зылҭо, адиалектологиатә лабораториаҿы
Ҭырқәтәыла инхо аԥсуаа, ма зыԥсадгьыл ахь
ихынҳәыз ҳџьынџьуаа ражәаҳәа аҵаразы акыр аусқәа хацыркуп.
Алабораториа аусзуҩцәа реиҳараҩык (Алина Ачԥҳа, Фатима Лакыр-ԥҳа, Нурбеи Ламиа) рдиссертациақәа
абри атема иазкуп.
Убас, Алина Ач-ԥҳа Ҭырқәтәыла инхо аԥсуаа ражәаҳәа
алексикатә ҷыдарақәа ҭылҵаауеит. Уи аԥсуа диаспора
рфольклори, ретнографиеи, рбызшәеи рзы аматериал
аизгара далагеижьҭеи акрааҵуеит. 1990-тәи ашықәсқәа
иаадыркны изныкымкәа Ҭырқәтәыла дцаны, афольклортә
бжьынҵамҭақәа ҟалҵахьеит (шәрыхә. урҭ рышьаҭала
лкьыԥхьымҭақәеи лыҭҵаамҭақәеи: Ач-ԥҳа 2003; 2004;
2010а; 2010б; Ачба 2012а; 2012б; Гәажәба 20104 106–115,
127–148). Аамҭак
азы имҩаԥылгон ҳдиаспораа ирызкны
арадиодырраҭара
«Аԥсадгьыл абжьы».
Фатима Лакыр-ԥҳа, лдиссертациатә усумҭа атема
– «Аԥсны анҭыҵ инхо аԥсуаа (Ҭырқәтәыла, Сириа) ражәаҳәа
афонетикатә, аморфологиатә ҷыдарақәа» – инақәыршәаны,
афольклортә нҵамҭақәа аус рыдылулоит (Гәажәба
20104 104).
Нурбеи Ламиа иҭиҵаауеит зыԥсадгьыл ахь ихынҳәыз
аԥсуаа ражәаҳәа аҷыдарақәа (Ламиа 2011).
Адиалектологиатә лабораториаҿы Емма Кьыл-ԥҳа
лнапхгарала
Омар Беигәаа иҭҵаарадырратә усумҭақәа
(Маҳинур
Папа-ԥҳа лыбзоурала аԥсшәахь
еиҭагоу) аҭыжьра
разырхиара иаҿуп, иркьыԥхьуеит иара ихаҭара иазку
астатиақәеи, агәалашәарақәеи, агәаанагарақәеи (Килба
2011; Папа-ԥҳа 2012, 2013).
Аҳәаанырцәтәи аԥсуааи абазақәеи рцәажәашьа
аҷыдарақәа ҭылҵаауеит, ажәарқәа еиқәлыршәоит алингвист
Сариа Амҷ-ԥҳа (Амичба 1993; Амҷ-ԥҳа 2000; 2002; Амҷ-ԥҳа, Поздниаков 2002; Амҷ-ԥҳа, Чкотуа 2010).
Иара убас абызшәадырҩы Хьыбла Амҷ-ԥҳа дрызҿлымҳауп
европатәи аԥсуааи абазақәеи рцәажәашьа аҷыдарақәеи
рҭоурыхи (Амичба 2003; Амҷ-ԥҳа 2009).
Ҳдиаспора рфольклортә, ретнографиатә материалқәа
анырҵахьеит Сергеи Габниа (шәахә. ари аизга иану ианҵамҭа
№3), Марина Барцыц-ԥҳа, Нонна Ҭхәаз-ԥҳа, Шьазина
Џьапуа-ԥҳа уҳәа убас егьырҭгьы.
Аԥсуа-адыга диаспора рҭоурыхи, рфольклори, рлитературеи
акыр инарҭбааны иҭиҵаауеит аҵарауаҩ-алитературадырҩы
Виачеслав Бигәаа (Бигәаа 19964 130–165; Бигуаа 19994 77–101; 2000; 2008а; 2008б; 20114 181–304; 2012а;
2012б). Аҭҵааҩы арҭ иусумҭақәа рҿы игәаанагарақәа
цәыригоит хыԥхьаӡара рацәала ахыҵхырҭақәа шьаҭас
иҟаҵаны, насгьы, зегь ирыцку, аҳәаанырцә инхо нхыҵааи
аԥсуааи рҭоурыхи ркультуреи ирызку аҭҵаамҭақәа инеиҵыху
рбиблиографиа шьақәиргылеит (Бигуаа 20114 239–304; 2012б).
Нхыҵкавказтәи адиаспораа рсахьаркыратә литература
иазку аҭҵаамҭақәа иреиуоуп Казбек Султанови Лиубов
Балагова-Кандури русумҭақәагьы
(Султанов 2000; 2005;
2007; 2012; Балагова-Кандур 2007; 2009).
Иара убас ҭырқәтәылатәи аԥсуа диаспора рлитературатә
рҿиара инеиҵыху астатиа азикит Владимир Аҵнариа
(Аҵнариа 19894 400–424). Ахҵәара атема аԥсуа сахьаркыратә
литература ишаныԥшуа иазкуп Уасил Аҩӡбеи
Виачеслав Бигәааи еицырҩыз астатиа (Авидзба, Бигуаа
1993). Фольклореизгаҩык, поетк иаҳасабала Џьенгьиз
Бганба астатиа изикит Владимир Агрба (Агрба 2010).
Мшын-нырцәҟа иахгоу ҳашьцәа рҭоурыхи рразҟи
раарԥшраҿы иҟаҵоу маҷӡам апублицистика ажанр аҿгьы.
Дырмит Гәлиа («Алашара». 2008. №1. Ад. 70) иааиркны
ҳаамҭазтәи ажурналистцәа
рҟынӡа акыр статиақәа ркьыԥхьхьеит,
акыр радио-теледырраҭара еиҿыркаахьеит. Убарҭ
иаарылукаартә иҟоуп: 1920 шықәса иааркны агазеҭ «Аԥсны»
(№30–31) ианылоз астатиақәа (Мысҭафа Быҭәба Аԥсны
иаара иазкыз уҳәа); Руслан Гәажәба ааигәа иикьыԥхьыз
агазеҭ «Аԥсны ҟаԥшь» 1925–1926 шықәсқәа рзы ианыз
астатиақәа (Гәажәба 2012б); Борис Ҭыжәба абри агазеҭ
аҿы иикьыԥхьхьаз истатиақәа – «Ҭырқәтәылаҟа – ҳашьцәа
аԥсуаа рахь», «Аԥсара инаркны Адаԥазарынӡа», «Атәым
жәҩан аҵаҟа, атәым дгьыл аҿы», «Аџь-ҵла цәажәозҭгьы
заҟа аҳәарыз…», «Сҭампыл аԥсуаа анбананагеи?», «Уарҳан
Ашамба», «Аԥсны. Кавказ. Ҭырқәтәыла», «Аӡы ахьышьҭрахь
игьежьуеит» уҳәа («Аԥсны ҟаԥшь» 1990. №№184, 186,
190, 193, 195, 206, 209, 219), иара убас ишәҟәы «Аԥсуа
ҭоурыхтә публицистика» (Аҟәа, 2004); аҭоурыхҭҵааҩ
Баџьгәыр Саӷариа иусумҭа (Сагария 1995; Саӷариа 1996);
Нелли Ҭарԥҳа (лара лоуп еиқәзыршәаз, аԥхьажәа зҩыз
Омар Беигәаа иажәеинраалақәа реизга «Асҭампылтәи
аԥсуа бжьы». Аҟәа, 1990) лҩымҭақәа: «Шьардаамҭа Шьамтәылан», «Аԥсадгьыл
ахьаа: Агәы еиҟәшаз ахьаа» (Аҟәа,
2007), «“Быҷкәын сара, ччара зхашҭыз…” Омар Беигәаа
иуазашәа-ергьашәа» («Алашара». 2011. №3); Витали
Амаршьан «Сҭампылтәи агәашәқәа» («Алашара».
2008. №2), «Аигәныҩра» («Алашара». 2009. №1) захьӡу
истатиақәа; Платон Бебиа – «Ҭырқәтәыла жәеинраалала
сахысуан» («Аԥсны». 1991. 02.), Анзор Мықәба – «Амҩақәа,
Амҩақәа…» («Алашара». 1988. №1), «Акыр иаԥсоу аԥхьаҩ!»
(Абыгба 20024 3–35), еизга «Ҳхы ҳзаиааир...» (Аҟәа, 2004)
иагәылоу истатиақәа (ад. 3–92, 106–117, 124–137), «ҲаџьыОсмантәи аубыхцәа» (Мукба 2012), Кац Маан изку истатиа
(Мукба 2003); Алықьса Аргәын аҳәаанырцәтәи
иныҟәарақәа рахьтә игәалашәарақәа (Аргун 1982); Игор
Марыхәба истатиақәа (Марыхәба 1977; 2006а; 2006б: 93–112; 20114 263–670); Вахтанг Аԥҳазоу аибашьраан
(1992–1993) Аԥсны ахьчараз игылаз адиаспораа рхаҭарнакцәа,
ҭырқәтәылатәи
аԥсуа дернеқьқәа русура, аҳәаанырцәтәи
аԥсуаа рҭоурыхтә ԥсадгьыли дареи реимадара азҵаарақәа
ирызку истатиақәеи иочеркқәеи (Аԥҳазоу 2002; 2004);
Диана Шам-ԥҳа «Аигәныҩра» захьӡыз лтеледырраҭара;
Ҭырқәтәыла инхо аԥсуаа ирызкыз Виачеслав Сақаниа
ителерепортажқәа; ҳазҭагылоу аамҭаз Сырма Ашә-ԥҳа
лтеледырраҭара «Агәыӷра» (Ашә-ԥҳа 2009); Геннади Аламиа
еиқәыршәаны иҭижьхьоу ажурналқәа – «Абаза»,
«Ачерқьесцәа рдунеи»; Виачеслав Бганба редакторс дызмаз
агазеҭ «Абазамҩа»; Вахтанг Аԥҳазоу редакторс дызмоу
агазеҭ «Аԥсадгьыл агәеисыбжь»; Ҭырқәтәылантәи
иааны Аԥсны еибашьуаз ирызку Диана Ах-ԥҳа лыстатиа
(Ахба 1995) уҳәа убас егьырҭгьы.
Арҭ аҭыжьымҭақәеи ателедырраҭарақәеи ҳдиаспораа
рфольклори ртрадициатә культуреи рзы даара узызҿлымҳахаша
аматериал ргәылоуп. Уи хазы иззааҭгылатәу,
иҭҵаатәу зҵаароуп.
Ашәҟәыҩҩы-аҵарауаҩ Борис Гәыргәлиеи ҭырқәтәылатәи
аԥсуа диаспораа рхаҭарнакцәеи акыр еимадан. Уи,
аҳәаанырцәтәи иныҟәарақәа раан, насгьы Аԥсныҟа иаауаз ҳџьынџьуаа рыҿцәажәараан, ианиҵеит хыԥхьаӡара
рацәала афольклортә рҿиамҭақәа: афольклортә жәеинраалақәа,
ажәаԥҟақәа, ацуфарақәа, алакәқәа, аҳәамҭақәа,
ажәабжь кьаҿқәа, ахәмаррақәа, иара убас аԥсуаа рыжәлақәа
(Гәыргәлиа 2000; 2002). Аҭҵааҩы ианҵамҭақәа реизга иациҵаз аԥхьажәаҿы дырзааҭгылоит аԥсуа диаспораа
рфольклор аилазаашьа, уи ахатә хаҭара, аоригиналтә
ҟазшьа шамоу, иазгәеиҭоит иаҭахны ишыҟоу
уи системала
аизгаразы аусқәа реиҿкаара. Иаликаауеит иахьазы
адиаспораа рҿаԥыц рҿиамҭақәа
рҿы еиҳа аԥыжәара рымоуп ҳәа ииԥхьаӡо ажанрқәа: аҿаԥыцтә жәабжь кьаҿқәа,
ажәаԥҟақәа, ацуфарақәа, аҭәҳәақәа, аҿаԥыцтә жәеинраалақәа,
ахьӡыртәрақәа, афырхаҵаратә, агенеалогиатә
ҳәамҭақәа.
Борис Гәыргәлиеи, Анзор Мықәбеи, Олег Шамбеи, аԥхьажәа
ацҵаны, хазшәҟәны иҭрыжьит «Ҭырқәтәыла инхо
аԥсуаа ражәаԥҟақәа» ҳәа хьӡыс измоу аизга (Аҟәа, 2003).
1993 шықәсазы, Аԥсны аибашьра анцоз, Мирод
Гәажәбеи,
Рушьбеи Смыри, Фениа Аҩӡ-ԥҳаи Ҭырқәтәылаҟа
рныҟәарақәа раан, Мирод
Гәажәба ииҩыз амшынҵаҿы
(«Ҭырқәтәылатәи
аныҟәарақәа рахьтә») иааигоит даара
узызҿлымҳахаша
ахҭысқәа, аибабарақәа, аиҿцәажәарақәа
рымҩаԥысшьа, ианиҵоит Ҭырқәтәылан
иуԥыло аԥсуа
жәлақәа рацәаны, иахьынхо аҭыԥқәа рыла еихшаны (Гәажәба
20064 229–275; Гожба 2012).
Аҳәаанырцә инхо аԥсуааи аубыхцәеи рҭоурых азы
аԥшаарақәа мҩаԥыргоит Тарас Гыцба, Денис Чачхалиа,
Светлана Џьергьениа-ԥҳа, Лариса Ҵәыџь-ԥҳа, Георги
Чочиев, Есма Гәыргәлиа-ԥҳа, Баграт Шьынқәба (Б.У.
Шьынқәба имаҭа) уҳәа убас егьырҭ аҭҵааҩцәагьы (Гыцба
1972; Чачхалиа 1998; 19994 104–121; 2012а; 2012б; 2012в;
2012г; 2012д; 2012е; Джергения 2010; Цвижба 2001; 2012;
Чочиев 2004; 2011; Гәыргәлиа-ԥҳа 2006; Шинкуба 2004).
Аԥсуаа рхәыҷқәа аԥсшәа, аԥсуа кәашарақәа, ашәақәа
дырҵаразы акырынтә мшын-нырцә ицаны аус рухьеит
Алла Ашә-ԥҳа, Лиудмила Хьыбб-ԥҳа, Кандид Ҭарба, Валери
Ҭаниа, Анатоли Қьецба, Роза Чамагәуа-ԥҳа, Алықьса
Аршба, Мазлоу Ақаҩба уҳәа убас егьырҭгьы.
XIX ашәышықәсазтәи аԥсуааи ешьарала урҭ ирзааигәоу
ажәларқәеи рхырҵәара атрагедиа асахьаркыратә
литературеи аҟазареи ишырныԥшыз атәы ҳҳәозар, шамахаӡак
акәымзар,
ԥсыуа шәҟәыҩҩыкгьы дыҟам ари атема
иазкны арҿиамҭақәа аԥызымҵац. Урҭ ирылҳәҳәо иҟоуп
Самсон Ҷанба идрама «Амҳаџьыри» Баграт Шьынқәба
ироман «Ацынҵәарахи», Даур Занҭариа иповест «Чыу Иақәыԥ
иуахҭеи». Иара убас аԥсуа сахьаҭыхыҩцәеи акомпозиторцәеи
амҳаџьырра иазку рырҿиамҭақәа рхыԥхьаӡара
маҷӡам. Аҟәа Амҳаџьырцәа рыԥшаҳәаҿы иргылоуп
аскульптор Геннади Лакоба авторс дызмоу, ахҵәара иасимволу
абаҟа.
Ҭырқәтәыла инхо абазақәа ртрадициатә культуразы
акыр аҭҵаамҭақәеи анҵамҭақәеи ҟаиҵахьеит
аетнограф
Михаил Ҭҳаиҵыхә
Адыга ҵарауаа ракәзар, урҭ мшын-нырцә инхо
рашьцәа
рҿы рекспедициатә усурақәа еиҳагьы асистема рыманы
еиҿкаан, ианырҵахьоу аматериалқәагьы
рхыԥхьаӡара
рацәоуп. Асқер Гадагатль иԥшааарақәа рнаҩс афольклорист
Раиса Унарокова еиқәлыршәаз аҭҵааратә проект
«Адыгаа – Ҭырқәтәылан» инақәыршәаны, афольклоретнографиатә експедициақәа мҩаԥган
Ҭырқәытәыла
еиуеиԥшым ақалақьқәеи ақыҭақәеи рҿы 1997–1999,
2002 шықәсқәа рзы. Урҭ рылҵшәақәа рыхәҭак кьыԥхьуп
«Ҭырқәтәыла инхо адыгаа рфольклор» захьӡу аизгаҿы (Унарокова
2004а). Арҭ аекспедициақәеи егьырҭ аԥшаарақәеи
ирылахәыз афольклорҭҵааҩцәеи аетнографцәеи акыр
аматериалқәеи аҭҵаамҭақәеи
ҭрыжьхьеит  Ҳаамҭазы Ҭырқәтәылан адыга фольклор активла
еизыргоит афольклористцәа Мадина Паштовеи (Паштова
2011а; 2011б; 2012а; 2012б) Мураҭ Табишеви.
2004 шықәса, рашәарамзазы Аԥсуаҭҵааратә институт
аԥхьаӡа акәны еиҿнакааит аофициалтә експедициа,
Ҭырқәтәыла инхо аԥсуаа рфольклор аизгаразы. Аекспедициа
ҳалахәын Шоҭа Салаҟаиеи, Адгәыр Какобеи, сареи.
Аԥшаарақәа мҩаԥаҳгеит аԥсуаа еиҳа ирацәаҩны
иахьынхо
аҭыԥқәа – Диузџье, Адаԥазары, Инегьиоль ақалақьқәа
рыкәша-мыкәша ишьҭоу ақыҭақәа рҿы. 30-ҩык
иреиҳаны аинформантцәа ҳрыҿцәажәеит.
Урҭ рахьтә
зҿаԥыцтә дырра еиҳа инеиҵыхыз иреиуоуп: Мыса Қапба
(Сҭампыл), Баҳреҭҭин Қәҭарба (Кәтыбла) (Диузџье,
Мҵара ақыҭа), Зеқьы Қапба (Диузџье, Уанаҿаа рқыҭа),
Адем Махариа (Болу ақалақь аҿынтә Диузџье иаҳзааз),
Рушьҭы Қәҭарба (Адаԥазары, Малан ақыҭа), Садие Маан-ԥҳа (Адаԥазары), Фуаҭ Быҭәба, Недим Агрба (Инегьиоль,
Мезиҭ ақыҭа). Хыԥхьаӡара рацәала (15 кассета рҿынӡа)
аудио-видеонҵамҭақәа ҟаҳҵеит, афотосахьақәа ҭаҳхит.
Џьапуа Зураб, Салаҟаиа Шоҭа, Какоба Адгәыр (Сҭампыл ақалақь)
Ианҵоу аматериал ажанртә еилазаара ҭбаауп, урҭ рхыԥхьаӡараҿы
иҟоуп: нарҭаа рҳәамҭақәа, аҭәҳәақәа, амифологиатә
ҳәамҭақәа (еиҳаракгьы амиф-ҵабыргқәа),
абзазаратә
лакәқәа, афырхаҵара-ҭоурыхтә ҳәамҭақәа,
ажәаԥҟақәа, егьырҭ ажанр ссақәа, аетнографиатә материал рацәаны.
Ҳекспедициатә усура мҩақәырҵон, иахьеи-уахеи иҳавагылан:
Гиви Дапуа (Аԥсны Арепатриациазы акомитет
уысҟан еиҳабыс иҟаз), Владимир Аҩӡба (Ҭырқәтәылан
Аԥсны ахаҭарнак), Илҳан Кәаӡба, Маҳинур Папа-ԥҳа
(Сҭампыл), Фериҭ Смыр, Ерол Уанаҿа (Диузџье), Зеҳра
Ҵәыџь-ԥҳа (Адаԥазары), Таифур Ақаҩба, Тургут Ҟарчаа
(Инегьиоль) уҳәа убас егьырҭгьы.
2007 шықәса, цәыббрамзазы Анкара имҩаԥысуаз
Амрагылаҭҵаара
адунеитә конгресс (ICANAS-38) Аԥсуаҭҵааратә
институт аҿынтә ҳалахәын Сима Ҭар-ԥҳаи, Арда
Ашәбеи, сареи. Иҳамҩатәны Адаԥазары азааигәара ишьҭоу
Бычқыдере ақыҭан ҳаанҿасны, аекспедициатә ԥшаарақәа
мҩаԥаҳгеит амза 7 инаркны 9-нӡа. Ҳзыҿцәажәаз – Неџьмеҭҭин
Цәлохәа (аубых), Лиутфи Арӡынба (ахалҵыс),
Иаҳиа Акәытба уҳәа – ажәабжьҳәаҩцәа рҿынтә имаҷымкәа
аудио-видеонҵамҭақәа ҟаҳҵеит, ҳзыниаз аԥсуа чара
ҭаҳхит, иара уа иаҳбаз аинформантцәагьы маҷҩым. Арҭ
адәынтәи ҳаҭҵаарақәа зегь рыла идырманшәалеит – Сельами
Агрба (зыҩнаҭа ҳаҟаз аполициа аполковник), Биулент Аҩӡба, Бедиз Кәарацхьалиа-ԥҳа, Ерсин Кәыҵниа,
иара убас хыхь зыӡбахә сҳәахьоу Владимир Аҩӡбеи Илҳан
Кәаӡбеи.
Абарҭ адәынтәи аҭҵаарақәа ҩҩба аргама исдырбеит, ганкахьала, мшын-нырцә «даҽа Аԥснык шыҟаз»,
ихдырҵәаз
ҳажәлар рхылҵшьҭрақәа
рфольклор заҟа
ибе-иаз, еилазаашьала заҟа еиԥшымыз; даҽаганкахьала,
аԥсуа қыҭақәа ҭазырцәуа урбанизациа, абызшәатәи
акультуратәи
алаӡыҭра, ассимилиациа араҟа заҟа иццакны
ицо. Ҭырқәтәылатәи Ареспубликаҿы иаанхеит
(аҳәара сҭахым, аха ахаҭа иашоуп)
инагӡаны аԥсшәа
зҳәо, афольклортә дырра змоу аҵыхәтәантәи абиԥарақәа.
Убриазы аԥсуа ҵарауаа убри афольклортә дырра системала,
ҭҵаарадыррала ииашаны аизгара уажәнатә
(уашьҭан акәымкәа, уажәнатә!) ҳаналамга, абри адоуҳатә
хьырҵәаҵәа нықәӡаа ицар алшоит.
Абас иуадаҩу аҭагылазаашьазы, аҳәаанырцәтәи
аԥсуаа
рфольклортә культура иахьынӡауа аиқәырхара
заҟа иактуалтә
зҵаароу азгәаҭаны, 2008 шықәсазы
(алингвист
Виачеслав
Чрыгба далархәны) ишьақәсыргылеит
аҳәаанырцәтәи
аекспедициатә проект – «Аԥсуаа
– Ҭырқәтәылан». Апроект
аҳәаақәа ирҭагӡаны, инеиԥынкылан
10-шықәса рыҩныҵҟа
аҭҵаарадырратә експедициақәа
мҩаԥгалахоит.
Апроект ишьҭнахуа аҳасабтәқәа рахьтә ихадарақәоуп:
Ҭырқәтәылан аԥсуаа реиланхарҭа ҭыԥқәа, ақыҭақәа
рҭаара, рыҭҵаара, атрадициа мырӡкәа иаазго ауаа
рыԥшаара; хыԥхьаӡара рацәала аинформантцәа рыҿцәажәара;
жәлар ртрадициақәа еиҳа ибзианы, активла
еиқәханы
иахьыҟоу аҭыԥқәа рыԥшаара; Аԥсны
еизгоу
аматериали ҭырқәтәылатәи анҵамҭақәеи
реидҳәалашьа,
реихылҿиаашьа, иахьынӡеизааигәоу,
ма иахьынӡеицәыхароу
агәаҭара; афольклоретнографиатә нҵамҭақәа рархиви
уи аелектронтә версиеи раԥҵара. Хымԥада, апроект аус
хадақәа раԥхьа игылоуп ианҵахо аматериалқәа аус рыдулара:
урҭ рыхҩылаара, асистема рыҭара, рыҭҵаара, аудиои
авидеои рыцҵаны рҭыжьра.
Арҭ адәынтәи аҭҵаарақәа рылҵшәақәа шьаҭа
бзианы
иҟалар рылшоит Ҭырқәтәыла инхо аԥсуа диаспораа
ртрадициатә культура нарҵаулан аҭҵааразы, атекстқәа
згәылоу аизгақәа рсериа аҭыжьразы, адиалектологиатә
ԥшаарақәа рзы, иааидкылан аԥсуаа рҭоурых-культуратә
ҭынха ашьаҭақәа рцәыргаразы, аихаҳаразы. Аматериалқәа
анаҳҵоит еицамкыкәа, дара рыԥсабара
хаҭа иалымхыкәа,
абыжьгьы асахьагьы еилазыгӡо, ҳаамҭазтәи ацифратә техника
ахархәарала.
Апроект Аԥсны Ахадара анадгыла ашьҭахь (хаҭала усҟан
Ԥыза-Министрс иҟаз Александр Анқәаб), 2009 инаркны
есышықәса Ҭырқәтәылаҟа аекспедициақәа рымҩаԥгара
ҳалагеит. Урҭ ирылахәхахьоу
аҵарауаа аԥсуаа ахьынхо
Ҭырқәтәыла
ахы-аҵыхәа ҳрылсхьеит, хыԥхьаӡара рацәала
хәы змам атекстқәагьы анаҳҵахьеит.
Иазгәаҭатәу, 2011 шықәса раахыс, Аԥснытәи аҳәынҭқарратә
университет аҿы Нарҭдырреи адәынтәи
афольклорҭҵаареи
рцентр анаартха инаркны, арҭ аекспедициатә ҭҵаарақәа реиҿкаара
мҩаԥысуеит Ацентр
атематика аҳәаақәа
ирҭагӡаны.
2009 шықәса, рашәарамзазы ихацҳаркыз адәынтәи
афольклорҭҵаара иалахәыз (Виачеслав
Чрыгбеи, Арда
Ашәбеи,
сареи) ҳаԥшаарақәа
ргеографиа акыр иҳарҭбааит,
аҭҵаарадырратә
ԥшыхәра аҳасабала. Ҳаҟан Инегьиоль,
Есқьишьеҳир, Билеџьиқ, Қәҭаҳиа, Измиҭ, Адаԥазары
ақалақьқәа
ирыҵаркуа ақыҭақәа рҿы.
Сҭампыл ҳзыниаз Кадыр Арӡынба, Есаҭ Ахба уҳәа
рҿынтә афольклортә информациа ананаҳҵа ашьҭахь, Инегьиоль
(Мезиҭ, Қьесҭанеаланы, Рушьҭиақьеҩ / Қаҩаа рқыҭа
уҳәа, далаа, ҵабалаа
ахьынхо аҭыԥқәа рҿы) ҳзыҿцәажәаз
ажәабжьҳәаҩцәа иреиуоуп: Иԥеқьнур Саӷариа, Ҭенгьиз
Ақаҩба, Надгәа Кәаӡба, Кадем Гәлиа, Фуаҭ Быҭәба, Недим
Агрба уҳәа убас ирацәаҩны.
Есқьишьеҳир ақалақь акәша-мыкәша ишьҭоу, аԥсуаа
ахьынхо ақыҭақәа (Немли, Мысыиуз / Баӷҳабла уҳәа) ҳрылсит,
ҳрыҿцәажәеит Ҭанашаа
рыжәла еиуоу аԥсуаа, абазақәа
(ашьхарыуаа), акыр атекстқәа анаҳҵеит ҳамҩаԥызгоз,
Ҭашьқьоԥры инхо Тургут Кәаӡба иҿынтәгьы.
Билеџьиқ иатәу ақыҭақәа (Саарныч, Алынџьа, Елмалы
уҳәа) рҿы ҳрыҿцәажәеит – Фаҳриа Ҟарач (Аанаа)-ԥҳа, Феридун
Аанаа, Биулент Абыгба, Аиқәуҭ Аӡынба, Назми Хьациа,
Орҳан Џьакыуа уҳәа аинформантцәа.
Анаҩс ҳаиасит Қәҭаҳиа иаҵанакуа ақыҭақәа (Аиқырықчы,
Кызылџьора) рахь. Уа ҳрықәшәеит Ақьылье Кьаҿ-ԥҳа, Сеиыҭ Хылԥа-хҵәа, Бесим Ҳәмат уҳәа ажәабжьҳәаҩцәа.
Ашьҭахь Измиҭ иаҵанакуа ақыҭақәа (Машьуқьие,
Дербент,
Узунҭарла) рҿы ҳрыҿцәажәеит
– Шьиукриу Емин-Берзеқь (аубых), Леила Уанаҿа (Лакыр)-ԥҳа, Ерсин Ҷанԥҳа, Иулке Пал-ԥҳа, Севгьи Тәан-ԥҳа, Ерқул Тәанба уҳәа
аинформантцәа.
Измиҭынтә Адаԥазарыҟа ҳаниас, акыр қыҭақәа –
Кәузлуқә, Қәурҭқьеҩ, Соуксу (Џьгьарда), Малан, Будаилы
(Ԥсырцха) – ҳрылсны, аӡәырҩы аԥсуаа ҳрыҿцәажәеит.
Урҭ иреиуоуп: Ҳасан Абашь, Иашьар Лаҵба, Енвер Иашба,
Маҳир Палба, Ашьық Аҩӡ-ԥҳа, Месуҭ Аиқәысба, Феҭи
Қәачба, Феҭи Џьапуа, Рушьҭы Қәҭарба, Севим Бадиа-ԥҳа,
Ҩымран Арӡынба.
Иааидкылан 2009 шықәсазтәи ҳекспедициатә ныҟәарақәа
иаҳдырбаз даара ирацәахеит, иаҳԥылаз
аҿаԥыцтә дырра
аартрак иаҳзаҩызан. Убысҟан еиҳагьы агәра згеит ҳазлагаз
апроект заҟа иахәҭаны иҟаз. Арҭ ҳусурақәа зырманшәалоз,
иҳадгылаз иреиуоуп – Ҭальаҭ Қапба, Тургут Ҟарчаа, Феизи
Аԥҳазоу (Инегьиоль), Муҳаррем Ҭамбиа, Тургут Кәаӡба
(Есқьишьеҳир), Несрин Ԥыс-ԥҳа, Ерсин Ашәыҟәба, Ердинџь
Цәлохәа (Билеџьиқ), Ниази Чқәы, Џьеваҭ Гырџьын (Қәҭаҳиа),
Сами Гожь, Гәында Анқәаб-ԥҳа (Измиҭ), Фаарықә Ажьиба,
Биулент Аҩӡба (Адаԥазары).
Даара рылҵшәақәа бзиахеит 2010 шықәсазтәи
ҳаԥшаарақәагьы
(урҭ еиҳа иалкаан сырзааҭгылоит
аладахьҟа).
Усҟан ҳусура даара идырманшәалеит: Илҳан Кәаӡба,
Аиџьан Бадиа, Аидын Аҩӡба, Џьеиҳан Сангәлиа.
2011 шықәса, цәыббрамзазы ҳескпедициатә гәыԥ
(Адгәыр
Какобеи, Сима Ҭар-ԥҳаи, сареи) аус аауан ақалақьқәа
Инегьиоль, Ԥазарџьық, Есқьишьеҳир ирыҵаркуа
ақыҭақәа (Қьесҭане, Мезиҭ, Қаҩаа рқыҭа / Рушьҭие,
Карақьеҩ / Османие, Диуздаа, Алынџьа, Ҭашьқьиуԥру
уҳәа) рҿы. Ҳзыҿцәажәаз ажәабжьҳәаҩцәа (Несрин Ҵәыз-ԥҳа, Нааильаи Ресмиаи Қап-ԥҳацәа, Муаззез Уарданиа-ԥҳа, Набаҳаҭ Аԥҳазоу, Сервер Амҷба, Фаиз Џьаԥра, Недим
Агырба, Гаази Быҭәба, Наафизи
Баақи Абыгбақәа,
Хәсини Џьаамалеҭҭини Қаҩаа, Кадем Гәлиа, Ерол Хәараа,
Ремзи Абрыскьыл, Муҳлис Абаӷба, Нурҳан Аан-ԥҳа, Гаази Џьаԥра, Беқьир Ашьхараа, Ҳиџьмиҭ Мац-ԥҳа, Тургут
Кәаӡба, Суааҭ Иылдырым (иаԥсыуахаз аҭырқәа), Меџьиҭ
Ҟлыч уҳәа) рҿынтә иҟаҳҵеит хыԥхьаӡара рацәала
аудио-видеонҵамҭақәеи афотоҭыхымҭақәеи. Ари ҳусура
аиҿкаараҿы иҳадгылеит, ҳамҩаԥыргеит: Таифур Ақаҩба,
Ҭальаҭ Қапба, Кәыркәмаз Кәаӡба, Ирфан Қапба, Аира Қап-ԥҳа.
2012 шықәса, рашәарамзазы адәынтәи ҳаҭҵаарақәа
хацҳаркит Синоп ақалақь аҿы. Аекспедициа иалахәыз
(Адгәыр Какобеи, Есма Ҭодуеи, сареи) ҳрыҿцәажәеит
Енџьамеидан ақыҭаҿы – Кәашьар Лакәаҩ-ԥҳа, Османие
ақыҭаҿы – Ҳаиреҭҭин Мельбыхә (ашаԥсыӷ), Ақлимақ
ақыҭаҿы – Наџьмеҭҭин Аҩӡба. Синоп ҳусура еиҿыркааит
Еџье Ҭраԥшь-ԥҳа (зыԥсадгьыл ахь ихынҳәхьоу археолог),
Сизаи Шларба, Иқсан Ҭраԥшь, Иуқсель Аҩӡба уҳәа убас
егьырҭгьы.
Синопынтә ҳамҩа хан Ҳаузаҟа. Ари ақалақь иазааигәоу
Ҳурдас ақыҭан ҳрыҿцәажәеит абазақәа
(ашьхарыуаа) аӡәырҩы.
Урҭ рахьтә ифольклортә гәалашәара акыр иҭбаауп
Рамазан Барчан (Зоурым). Уиашьҭахь ақалақь Ҭурҳал
иаҵанакуа ашьха қыҭа Фындаџьах инхо абазақәа
(тапанҭаа) ҳрыҿцәажәеит. Ара ҳусура зырманшәалаз иреиуоуп: Раҳми Ажьиба, Оуз Ӡӷала, Ерқәуҭ Арӡынба.
Ашәба Арда ажәабжьҳәаҩ лыҿцәажәараан (Ҭырқәтәыла)
Арҭ ақалақьқәеи ақыҭақәеи еимданы, ҳаиасуеит
Адаԥазарыҟа.
Аратәи ақыҭақәа (Сариер, Балбаллы, Аџьы-ельма,
Карачоқьеқь уҳәа) рҿы аӡәырҩы аинформантцәа
ҳрыҿцәажәеит
– 101 шықәса зхыҵуаз Лиутфи Ажьиба,
Џьавиҭ Ашәба, Сеифеҭҭин Уасиа, Ҳыльми Инаԥҳа, Музиен
Жьи-ԥҳа, Иаҳиа Акәытба, Ардаҳан Абганба, Ниҳаҭ
Бадиа, Наавиль Қәачҳа уҳәа ирацәаҩны. Адаԥазарытәи
ҳаԥшаарақәа даара ибзианы еиҿыркааит
адернеқь аҿы
зхы еидкылоу аԥсуаа. Урҭ иреиуоуп: Муҳарем Акалцба,
Фаарықә Ажьиба, Ирфан Хәаҷаа, Озқан Чкок, Ергиун
Самахьхәа, Еқрем Хышба, Аҭилла Ҷанба, Ерол Лаԥшь,
Гәында Анқәаб-ԥҳа уҳәа убас егьырҭгьы. Еизаҳгеит 30
сааҭ инареиҳаны аудио-видеонҵамҭақәа, аинформантцәа
рфотосахьақәа 1000 рҟынӡа. Ианаҳҵеит 70-ҩык
ажәабжьҳәаҩцәа рҿынтә 300 текст инарзынаԥшуа. Урҭ
рхыԥхьаӡараҿы иҟоуп: нарҭаа рҳәамҭақәа, анашанатә,
абзазаратә лакәқәа, амифологиатә ҳәамҭақәа, амиф-ҵабыргқәа,
алафқәа уҳәа арҿиамҭақәа рацәаны.
2013 шықәсазы (рашәарамза 11 инаркны ԥхынгәымза
1-нӡа) ҳапрокет «Аԥсуаа – Ҭырқәтәылан» ала аусурақәа
мҩаԥаҳгеит Адаԥазары
авилоет иаҵанакуа ақыҭақәа рҿы.
Аекспедициа иалахәыз – Адгәыр Какобеи, Мадонна Ԥлиеи,
сареи – ҳарҭааит аԥсуаа ахьынхо 17 қыҭа: Ионгалық
(асаӡқәа ахьынхо), Балбаллы / Калдахәара (бзыԥаа ахьынхо),
Кәузлуқә (асаӡқәа ахьынхо), Сариер (бзыԥаа ахьынхо),
Алҭындере / Беинауҭ (абжьыуаа ахьынхо), Аԥсара (аҳҷыԥсаа
ахьынхо), Каилар (бзыԥаа ахьынхо), Караԥынар
/ Ҷлоу (абжьыуаа ахьынхо), Бычқыдере (асаӡқәа
ахьынхо),
Соуксу / Џьгьарда (абжьыуаа ахьынхо), Реишьиҭбеи /
Лыхны (бзыԥаа ахьынхо), Узунџьорман (абжьыуаа ахьынхо),
Месудие (асаӡқәа ахьынхо), Ирфанисаани / Ԥсырцха
(бзыԥаа ахьынхо), Ҳарманлы / Цхьынара (бзыԥаа ахьынхо),
Ҳарманҭеԥе (абжьыуаа ахьынхо). Иара убас Адаԥазары
ақалақь аҩныҵҟа аӡәырҩы аинформантцәа ҳрықәшәеит.
80-ҩык рҟынӡа атрадициатә дырра зцәымӡыц ауаа
ҳрыҿцәажәеит. Қыҭацԥхьаӡа инхо, уаанӡагьы инхоз аԥсуаа
рыжәлақәа анаҳҵеит. 80 сааҭ рҿынӡа аудио-видеонҵамҭа
ҟаҳҵеит, 3000 фотосахьа
ҭаҳхит.
Ҳанҵамҭақәа рҿы иҟоуп, шамахаӡак
акәымзар, аԥсуа
фольклортә жанрқәа зегьы ирыҵаркуа арҿиамҭақәа.
Урҭ рахьтә аԥыжәара рымоуп амиф-ҵабыргқәеи, аҭоурыхтә ҳәамҭақәеи, аҿаԥыцтә жәабжьқәеи, алафқәеи. Ҳажәабжьҳәаҩцәа
рахьтә ҟазарыла иалукаауеит: Сельаҳаҭҭин
Чзым (Лаџаа), Ерсин Арабаа (Араԥ-иԥа), Ердан
Гәазаа, Иқьмеҭ Ҵабриа, Феизы Аӡынба, Џьиҳаҭ Ҳәатышь,
Ешьреф Гындиа, Илҳан Аилысырба, Ниҳаҭ Ҟарачы, Баақи
Матуа, Беқьир Кәырниа, Ферудун Пасаниа, Сельааҭҭин
Сергьегьиа (Чықь-иԥа), Фиқьри Ҳәыԥаҭ.
Ҳекспедициатә ԥшаарақәа реиҿкаараҿы ацхыраара
ҳарҭеит: Фаарықә Ажьиба, Ирфан Хәаҷаа, Ергиун Самахьхәа,
Ерол Лаԥшь, Межьди Чқәаниа, Али Инаԥҳа,
Муҳарем Акалцба уҳәа убас егьырҭгьы.
Хыхь зыӡбахә сҳәаз аекспедициақәа зегьы рышьҭахь,
аҭҵаарадырратә еихшьалақәа рнаҩсгьы,
Аԥсны амассатә
хархәагақәа зегьы (ателехәаԥшра, акьыԥхь уҳәа) ирыҭан
адәынтәи ҳаԥшаарақәа рылҵшәақәа рзы инарҭбаау аинформациа
(шәахә., иаҳҳәап: Гәажә-ԥҳа 2012а; 2012б;
2012в; Чхамалиа 2013).
Уиадагьы ианаҳҵахьоу аекспедициатә материалқәа
рышьаҭала сара (апроект анапхгаҩык иаҳасабала) сҽазыскхьеит
аԥхьатәи аҭҵаамҭақәеи (Джапуа 2012а; 2012б;
Джапуа, Какоба 2013) ажәахәқәеи
рыҟаҵара: «Жәлар ркультуреи
уи аҵара апроблемақәеи» захьӡу аконференциаҿы
(Воронеж, 2012 шықәса, лаҵарамза 15 рзы) – «Афольклор-експедициатә проект “Аԥсуаа – Ҭырқәтәылан”: аизгаратә
усура аҭоурых»; «Ахԥатәи Урыстәылазегьтәи Миллертә
ԥхьарақәа» рҿы (Владикавказ, 2012 шықәса, жьҭаарамза
4–5 рзы) – «Нарҭаа репос аҳәаанырцәтәи аԥсуаа рҿы»;
Адунеижәларбжьаратә ҭҵаарадырратә конференциа «Нарҭаа
ирызку аҳәамҭақәа – акзаареи
аиҩызареи репос»
(Нальчик, 2012 шықәса, абҵарамза 21–24 рзы) – «Аҳәаанырцәтәи
аԥсуаа рҿы иҟаҵоу нарҭаа рҳәамҭақәа раудиовидеонҵамҭақәа»; Аԥсуаҭҵааратә институт 57-тәи
аихшьаларатә ҭҵаарадырратә сессиа (Аҟәа, 2013, мшаԥымза
23–25) – «Ҭырқәтәыла инхо аԥсуаа рфольклортә
дырра (аизгареи аҭҵаареи рҭоурых)».
Иазгәаҭатәу, апроект «Аԥсуаа – Ҭырқәтәылан» ала имҩаԥаҳгахьоу
арҭ аекспедициақәа хәба, иара убас 2004, 2007
шықәсқәа рзтәи аныҟәарақәа рматериалқәа текстологиала
аус рыдулара шцац ицоит. Убри аҟынтә Ҭырқәтәылан
инхо аԥсуаа рфольклор аҭагылазаашьеи аҷыдарақәеи рзы
алкаақәа рыҟаҵара (ҳаҭҵаарақәа уажәнатә иаадырԥшыз
шмаҷымгьы) макьана изаацәоуп ҳәа сгәы иаанагоит. Абра
иналкааны, иҳанаҭаз зларацәоу ала, сырзааҭгылар сҭахуп
2010 шықәса, нанҳәамза 15 инаркны 29-нӡа имҩаԥгаз аекспедициа
алҵшәақәа.
Ари аекспедициа иалахәыз (Адгәыр Какобеи, Арда
Ашәбеи, сареи) аус ҳуан аԥсуа диаспораа еиҳа иахьырацәаҩу ақалақьқәа Диузџье, Адаԥазары авилоетқәа
ирыҵаркуа 13 қыҭа рҿы. Ҳзыҿцәажәаз 50-ҩык
аинформантцәа рықәра наӡон 57 инаркны 88 шықәса
рҿынӡа, насгьы реиҳараҩӡак
хацәан. Ааигәанӡа арҭ
ақыҭақәа рӷьырак рҿы аԥсуаа
рымацара ракәын инхоз,
аха урбанизациа апроцесс ианалага инаркны аӡәырҩы
ақалақьқәа рахь ииасит. Ари, хымԥада, ақыҭақәа рҿы
аԥсшәеи аԥсуа традициатә культуреи
рҭагылазаашьа акыр
негативла иаԥсахит. 1920 шықәсазы Ҭырқәтәылантәи
Аԥсны иааз апрофессор Мысҭафа Быҭәба Ҭырқәтәыла
инхо аԥсуаа рбызшәа рхамшҭӡеит, ажәлар реизарақәа рҿы,
абзиа-ацәгьа рҿы аԥсышәала мацароуп
излеицәажәо,
аҭырқәшәа ззымдыруагьы рацәаҩуп (Инал-ипа 19904
60) иҳәозҭгьы, иахьа уи аҭагылазаашьа шьаҭанкыла
аҽаԥсахит, аҭырқәшәа ззымдыруа аԥсыуакгьы дубом,
аԥсшәа
ззымдыруагьы рацәаҩхеит.
Адәынтәи ҳаҭҵаарақәа излаадырԥшыз ала, Ҭырқәтәыла
инхо аԥсуаа ҳара ҳҿынӡа иааргеит
Аԥсны иуԥыло
аԥсуа фольклор ажанрқәа ирыҵаркуа арҿиамҭақәа зегьы.
Хаҭала иугозар, урҭ рахь иаҵанакуеит: архаикатә
фольклор ахьтә – нарҭаа ирызку афырхаҵаратә епос;
аклассикатә қьабзтә фольклор ахьтә – ашәарыцара
ашәақәа,
егьырҭ акульттәи ақьабзтәи ашәақәа, ачарашәақәа,
аҭәҳәақәа, аныҳәарақәеи ашәирақәеи; аклассикатә
иқьабзтәым афольклор ахьтә – алакәқәа (аԥстәқәа
ирызку, анашанатә,
абзазаратә, иҟам-ианым), аҳәамҭақәа
(аетиологиатә,
амифологиатә, агенеалогиатә, аҭоурыхтә,
амиф-ҵабыргқәа), афырхаҵара-ҭоурыхтә ашәақәеи аҳәамҭақәеи,
ацәажәаратә фольклор (ажәаԥҟақәеи ажәаҳәахьақәеи
уҳәа), ҳаамҭазтәи афольклор ахьтә – алафқәа,
аҿаԥыцтә
жәабжьқәа; ахәыҷтәы фольклор ахьтә – еиуеиԥшым
ажәеинраала хәыҷқәа, ацуфарақәа уҳәа. Арҿиамҭақәа акыр
авариантқәа рыманы ицәырҵуеит, иҟоуп еицырдыруа
асиужетқәа рвариант «ҿыцқәа». Иаҳҳәар ҳалшоит, Ҭырқәтәылатәи
аԥсуа фольклор, ажанртә еилазаара зеиԥшроу
ала, макьаназы зыԥсы ҭоу традицианы иҟоуп ҳәа.
2010 шықәсазтәи адәынтәи ҳусурақәа рҿы зегь иреиҳау
қәҿиарахеит аԥсуа нарҭтә ҳәамҭақәа ԥшьба ранҵара. Ҳара
ҳҿынӡа ҿаԥыцла иааӡаз нарҭаа репос активла еиҭарҳәон
уҳәар ауеит XX ашәышықәсазы, аха XXI ашәышықәса
ҳҭалазар аахыс арҭ аепикатә текстқәа еиҳа-еиҳа иԥсыҽны
ицәырҵуеит. Убри аҟынтә нарҭаа рҳәамҭақәа рахьтә
анҵамҭа ҿыцқәа аепосҭҵааразы иҷыдоу аҵакы рымоуп.
Ҭырқәтәыла инхо аԥсуаа ақьабзтә поезиа атекстқәа маҷымкәа иргәалашәоит. 2010 шықәсазы ранҵара ҳалшеит
Ажәеиԥшьаа рашәа ацыԥҵәахақәак , аарҩараан ирҳәоз
ашәақәа , аҭацаагарашәақәеи егьырҭ ачарашәақәеи ,
аҭәҳәақәа , аныҳәарақәеи ашәирақәеи . Араҟа
аҿиара бзиа рымоуп ахортә-хәмарратә ҵасқәа, ачаратә
қьабзқәа, урҭ ирыцу ашәақәа, акәашарақәа («Радеда»,
«Аураашьа»). Урҭ анынарыгӡо, амырзакан адырҳәоит, нас
ритмла еиқәыршәаны, лабала аӷәы еицасуеит.
Алакәқәа рахьтә ианаҳҵеит аԥстәқәа ирызку , анашанатәқәа
, абзазаратәқәа , иҟам-ианым . Урҭ ирышьашәалоу
асиужетқәа уԥылоит Аԥсны ианҵоу афольклор
аҿгьы.
Аҳәамҭақәа ҳәа иалҳкааз ажанртә акзаара иаҵанакуа
арҿиамҭақәа рахьтә ианаҳҵаз атекстқәа даара еиуеиԥшым:
аетиологиатә , амифологиатәқәа , агенеалогиатәқәа , аҭоурыхтәқәа
, амиф-ҵабыргқәа . Еиҳараӡак
ирылаҵәоуп,
активлагьы рыԥсы ҭоуп амиф-ҵабыргқәа.
Тематикала
урҭ рахьтә еиҳа аԥыжәара рымоуп Ӡызлан
илызку атекстқәа. Иазгәаҭатәу, аԥсуа диаспораа рҭоурыхтә
ҳәамҭақәа рҿы леитмотивны рҽалыркаауеит дара
рабдуцәа рхырҵәара,
мчыла рыԥсадгьыл рахгара иадҳәалоу
атрагедиатә хҭысқәа.
Афырхаҵара-ҭоурыхтә ашәақәеи аҳәамҭақәеи рахьтә
Ҭырқәтәыла инхо аԥсуаа ргәалашәараҿ еиқәхеит Ажьгьери-иԥа Қәчықә , Адагәа-иԥа Зақьиари , Ҟаҭмас-иԥа
Ҳалыбеи , Инџьи-Ҳаным, ма Есма-Ҳаным , Аҩӡы Гьедлач , Габниа Баҭаҟәа , Бӷажә Салуман  ирызку асиужетқәа.
Иазгәаҭазар ауеит, XIX ашәышықәса иатәу арҭ
афырхацәа рҟынтә еиҳараӡак ирылаҵәеит зфырхаҵаратә
хҭысқәа Ҭырқәтәыла иадҳәалоу аперсонажцәа (иаҳҳәап,
Адагәа-иԥа Зақьиари, Инџьи-Ҳаным реиԥш иҟақәоу).
Абзазаратә лирика аҟынтә ианаҳҵеит атекстқәа 8,
ацәажәаратә жанрқәа рахьтә – 10 рҟынӡа жәаԥҟеи ажәаҳәахьеи.
Зегь реиҳа лассы-ласс ражәаҳәа иалоу рҿиамҭақәоуп
алафқәа . Иара убас акыр имаҷымкәа иуԥылоит
аҭоурыхтә, ма алаф ҟазшьа змоу аҿаԥыцтә жәабжьқәа.
Ахәыҷтәы фольклор иаҵанакуа арҿиамҭақәа рахьтә
ианҵоуп ацуфарақәеи ашәақәеи. Уиадагьы ирацәаны
ианаҳҵеит (80 рҟынӡа) амагиатә дунеихәаԥшышьа
иадҳәалоу
афольклор-етнографиатә еицәажәарақәа (адискурсқәа).
Арҭ адискурсқәа ҳаамҭазтәи жәлартә культура
иатәу, аԥсҭазаареи адунеии ауаҩы дшырзыҟоу зныԥшуа
жәабжьқәоуп
(Боганева 20054 73).
Ҳзыҿцәажәаз аинформантцәа рахьтә фольклортә
дырралеи
жәабжьеиҭаҳәаратә ҟазарылеи
рҽалыркаауеит:
Садеҭҭин
Аиқәысба (98 шықәса), Феҭи Габниа (80 шықәса),
Ҳасан Аҩӡба (80 шықәса), Ҭальаҭ Аҭрышба (82
шықәса), Суаҭ Ҳәатышь (65 шықәса). Урҭ даара исахьаркны,
ԥсышәа цқьала еиҭарҳәоит шәышықәсалатәи аԥсуаа
рфольклортә традициақәа, рҳәамҭақәа рҿы зны-зынла
ҭырқәтәылатәи аԥсуа жәаҳәа иалалахьоу аҭырқәа ажәақәеи
ажәеидҳәалақәеи шцәырҵуагьы. Ажәабжьҳәаҩцәа
рҟазареи,
аҿаԥыцтә
культура аҿиашьеи, аҽыԥсахшьеи
ргәаҭаразы
иҟаҵан еиуеиԥшым аинформантцәа рҿынтә
атекстқәа реиҭанҵарақәа.
Ҭырқәтәылатәи аԥсуаа рфольклортә традициа ҳаамҭазтәи
аҭагылазаашьаҿы, уи аиқәхашьеи
аҿиашьеи рҿы
иалкаазар
ҟалоит аформақәа ҩҩба – пассивлатәии активлатәии.
Иахьазы апассивтә форма шьҭызхыз фольклортә рҿиамҭақәаны
иҟоуп уҳәар ҟалоит: ажәытәӡатәи
нарҭаа рҳәамҭақәа,
анашанатә лакәқәа, аҭәҳәақәа, ақьабзтә ашәақәа,
аетиологиатә, амифологиатә
ҳәамҭақәа, ахәыҷтәы фольклор.
Ҵабыргуп, урҭ макьанагьы рыԥсы ҭоуп, атрадициатә
гәалашәара иҵаулаӡоу аҿыгҳарақәа
рахьтә
«иаахәыҵҷҷалоит». Ажәабжьҳәаҩцәа уажәраанӡагьы
иргәалашәалоит
арҭ архаикатәи аклассикатәи текстқәа. Урҭ
«рыҽдырҿыцуеит» аӡырҩҩы, ма анҵаҩы аинформант
атрадициатә сиужетқәеи амотивқәеи анигәалаиршәо,
ахҭысқәа
данрылеихало. Усҟан еиҳагьы иубарҭахоит арҭ
ажанрқәа ирыҵаркуа аҿаԥыцтә дискурсқәа макьана аҭыԥ
рацәа шрымоу.
Ҳаамҭазы активтә форма змоу фольклортә жанрқәоуп:
амиф-ҵабыргқәа, аҿаԥыцтә жәабжьқәа, алафқәа,
хәҭакахьала – афырхаҵара-ҭоурыхтә ашәақәеи аҳәамҭақәеи.
Абриаан иубарҭоуп аԥсуа қьабзқәа рыхәҭаки урҭ ирыдҳәалоу
афольклортә рҿиамҭақәеи рактуалреи рпрогматикатә
ҵаки шырцәыӡуа. Убас Ҭырқәтәылан, иаҳҳәап,
Аԥсны макьаназы еиқәханы иҟоу аԥсуаа ртрадициатә
ԥсыжратә қьабзқәеи аҵәыуарақәеи аԥсылмантә ҵасқәа
зынӡа ирыԥсахит.
Ганкахьала, иуҳәар ҟалоит, Ҭырқәтәылан аԥсуаа рхаҭара,
рҟазшьа аиқәырхара алзыршаз ртрадициатә культура
ауп ҳәа. Зыԥсадгьыл иахыган атәым дгьыл ахь иагаз
аԥсуаа изланагалаз ауааи, аамҭеи, аҭыԥи рҿы рыԥсҭазаара
ирылааӡаз ахымҩаԥгашьа имҩақәнаҵон. Даҽа ганкахьалагьы,
иара атрадициатә культура ахаҭа аиқәхара, ҳара
ҳҟынӡагьы ааӡара зыбзоурахаз еиуеиԥшым аныҳәақәа,
аритуалқәа уҳәа рҿы иамаз ахархәароуп.
Аԥсуа диаспораа дара-дара реибабара, реигәныҩра
ада
ԥсыхәа рымамызт жәынгьы
ҿангьы. Уи ус шакәу дырҵабыргуеит қалақьцыԥхьаӡа
еиҿыркааз
акультуратә центрқәа
(адернеқьқәа). Уаҟа аиҳабацәа аҿарацәа ирабжьоит,
ҳҵасқәеи ҳқьабзқәеи рыларааӡоит, ԥсышәала еицәажәоит,
ашәа рҳәоит, икәашоит. Насгьы, ԥсуаҵас ишаԥу еиԥш,
еибабоит ацәгьеи абзиеи рҿы, лассы-ласс имҩаԥырго
жәлар реизарақәа, аимҭахарақәа рҿы. Уи, хымԥада, акыр
ишьақәнархоит (издыруада, еиқәнархаргьы?) аԥсуа диаспораа
рфольклортә дырра, ртрадициатә гәеисра, рыхдырра.
Аԥсуаа рфольклортә культура зегьы цәаҳәа ҟаԥшьны
иагәылсуеит афырхаҵара. Уи ус иахьыҟоу «ҭоурыхтә
шьаҭас» иамазар ҟалоит аԥсуаа (ма аԥсуа хылҵшьҭрақәа)
жәытәнатә аахыс рыԥсадгьыл рымызхырц иашьҭалоз
хыԥхьаӡара
рацәала атәым тәылатәи ақәылаҩцәа (нарҭаа
зҿагылаз адауцәагьы Ԥшькьаҿ-иԥа Манчараа
забашьуазгьы уахь иналаҵаны) ирҿагылан
лассы-ласс ақәԥара
ахьрықәшәоз. Аԥсуаа абри рфырхаҵаратә ҭоурыхи
рышьха ԥсабареи ишьақәдыргылеит дара ирышьашәалоу
амифологиатә дунеидкылашьа. Афырхаҵаратә епос
абас аԥсуа фольклор аҿы ирылҳәҳәо жанрны, ма
ажанрқәа иракзаараны
излаҟоу ала, аепосдыррагьы
(нарҭдырра) аԥсуа фольклорҭҵаара
иахәҭа хаданы иаанхоит.
Уи иазкны аԥсуа ҵарауаа
иаԥырҵахьеит 7–8 рҟынӡа
монографиатә ҭҵаамҭа.
Аԥсуа епикатә традициа афырхаҵара-архаикатә
ҿыгҳара
шьақәдыргылоит нарҭааи Абрыскьыли
ирызку
аҳәамҭақәа. Аԥхьаӡатәи шьҭралатәи ауаажәларра рмифологиеи
рсоциалтә
еизыҟазаашьеи рышьаҭала иҿиаз
арҭ ажәытәӡатәи абаҟақәа ҳара ҳҟынӡа иааӡеит ҿаԥыцла
ишеиҭарҳәоз, рсемантикагьы заатәи амифологиатә аамҭа
иадҳәалоуп.
Аԥсуаа рҿаԥыц фольклортә культураҿы нарҭаа репос
зегь реиҳа ихадароу, аетнос ахаҭара узырбо рҿиамҭоуп.
Иара аԥсуаа рмифоепикатә дунеихәаԥшышьа убысҟак
иӷәӷәаны иаларсуп, дара рхаҭақәа рхылҵшьҭра нарҭаа
ирыдырҳәалоит.
«Адунеитә ҵакы змоу абаҟа» (Пропп 19584
395), «Махабхарата», Гильгамеш изку аепос, «Нибелунгаа
ирызку ашәа», «Илиада», «Едда», «Калевала» реиԥш иҟоу
адунеитә культура ашедеврқәа ирышьашәалоу нарҭаа
репос рымоуп Кавказ ашьхарыуа жәларқәа гәыԥҩык,
еиҳаракгьы – аԥсуа-абазаа, аубыхцәа, адыгаа, ауаԥсаа,
аҟарачцәеи абалҟарцәеи, ачеченцәеи аингушцәеи.
Кавказтәи Нарҭиада аверсиа хадақәа ируаку
аԥсуа
нарҭтә епос мшын-нырцә инхо аԥсуаа заҟа ирылаҵәан
иҟаз бзиан иаадырԥшуеит, аепос еизаку атекст (Инал-иԥа, Шьаҟрыл, Шьынқәба 1962) анҭыҵ, Омар Беигәаа
ииҳәаз ажәақәа: «Ари даара ибзиоуп, аха сара инагӡаны
сызрықәшаҳаҭхом аиқәыршәаҩцәа, аԥсуаа нарҭаа репос
иҵегь инарҭбааны, иҵегь ибеианы ирдыруеит» (Инал-ипа 19904 67). Иара убас 1970-тәи ашықәсқәа рзы Маҳинур
Папа-ԥҳа ишылыҩуаз ала, Ҭырқәтәылан аԥсуа нарҭтә
ҳәамҭақәа здыруа даара ирацәаҩуп (Гәажәба 19774 81).
Аҳәаанырцәтәи аԥсуаа рнарҭтә ҳәамҭақәа раԥхьаӡа
ранҵара иалагаз дреиуоуп (иҟалап, даԥхьатәизаргьы)
Омар
Беигәаа. Уи ишәҟәы «Аԥсуа мифологиа жәитәӡатәиума?»
(Сҭампыл, 1971) аҿы, ихшыҩҵакқәа рышьақәырӷәӷәаразы,
ихы иаирхәоит нарҭаа рҳәамҭақәа рсуижетқәа ̈̈
19714 249–251). Маҳинур Папа-ԥҳаи иареи аҭырқәшәахьтә
аԥсшәахь еиҭаргаз ари аусумҭа анапылаҩыра ахьышьҭоу
Аԥсуаҭҵааратә
институт адиалектологиатә лабораториа
аусзуҩцәа рыбзоурала уантәи иалсхит нарҭаа рҳәамҭақәа
хәба. Арҭ атекстқәа анҵан ҳәа сгәы иаанагоит
1950–1960-тәи ашықәсқәа рзы, насгьы дара зҿынтә ианҵоу
рыҵаҩымкәа, еиҭеиҭаҳәарақәаны
иҟоуп.
Актәи иаазыркьаҿу атекст (Иара уа: 249–250) Сасрыҟәа
доуҳала иира иазкуп . Аҩбатәи атекст (Иара уа: 249–251) аҿы еицылоит еиуеиԥшым аепикатә сиужетқәеи
амотивқәеи: Сасрыҟәа доуҳала иира  + Аинар-жьи
Сасрыҟәа изы аихатә гара шыҟаиҵо  + Сасрыҟәа ирашь
аамҭакала ишициуа  + Сасрыҟәа адауы амца шицәиго . Ахԥатәи атекст (Иара уа: 247–248) аҿы иаарԥшуп
нарҭаа ран Саҭаныиа лхаҿсахьа – ҳәаа змам лылшара,
лыԥшӡара, лдоуҳа. Аҳәамҭа Сасрыҟәа нашанала
ахаҳә иахылҵра иазку асиужет
актәи ахәҭа еиԥшны
ишьақәгылоуп : зықь-уаса ирықәҵыз аласа шьҭыхны,
ҵлак шеибгоу иалху адырди ҳацаҟь дук иалху адырдхеи
кны аӡиас ахь лцара. Аԥшьбатәи атекст (Иара уа: 251)
Иарчхьауи Хәажәарԥыси Гәында-ԥшӡа дшеимаркыз
иазку
асиужет ауп . Иаазыркьаҿу ари атекст аҿы Гәында-ԥшӡа лымҵарсра иазку нарҭтә ҳәамҭа ахәҭа хадақәа зегьы
цәыргоуп: Гәында-ԥшӡа Хәажәарԥыс дшиҳәаз, Иарчхьау
дшымҵаирсыз, афырхацәа аԥҳәызба деимакны ишеибашьыз,
аҵыхәтәаны ишхаҳәхаз (шәахә. Джапуа 19954 104–105). Омар Беигәаа инапылаҩырақәа иргәылоу ахәбатәи
атекст ̈̈ 19714 246–247) излаҳәо ала, нарҭаа мифологиатә
хылҵшьҭроуп, урҭ аԥсыуаан, Кавказ инхон,
хныҟәгагас ирыман ашәарыцара, рҭаацәара рхыԥхьаӡара
103-ҩык ыҟан .
Омар Беигәаа ианҵамҭақәа (ма игәаларшәаны ииҩуаз)
рахьтә нарҭаа репос ацыԥҵәахақәа ҩҩба ихатәы архив
аҟны исзиԥшааит Руслан Гәажәба. Урҭ рызкуп нарҭаа
рхылҵшьҭреи, рыҟазшьақәеи, рыхьӡқәеи .
1975 шықәса, цәыббрамзазы Сҭампыл ақалақь аҿы
ажәабжьҳәаҩ Ниҳаҭ Пасаниа иҿынтә Орҳан
Шамба амагнитолента
ианиҵеит нарҭаа рҳәамҭақәа ҩҩба. Ҳәамҭак
(Зыхәба, Хьациа 19764 76–78) Сасрыҟәа ифырхаҵара хада
– амцаагара – иазкуп . 1980-тәи ашықәсқәа рзы абри
аҳәамҭа иара ажәабжьҳәаҩ ихаҭа иҿынтә амагнитолента
ианылҵеит Алина Ач-ԥҳа. Аҳәамҭа аперсонаж хада ихьӡ
актәи анҵамҭаҿы Сасрыҟәа акәзар, аҩбатәи анҵамҭаҿы
Ҭасрыҟәа ҳәа иҟоуп. Аҩ-тексткгьы реиҿартәышьа, ахҭысқәа
реибаркышьа злаҟоу ала, асиужет хацыркхоит
«адгьыл аҵан аӡы ахақәиҭтәра» иазку аҳәамҭа еиԥшны:
афырхаҵа дзынио адауы, амца акәымкәа, аӡыхь ауп
иихьчо. Аха анаҩстәи ахҭысқәа «амцаагара» иазку асиужет
еиԥшны иҿиоит: адауы иқәшәара + афырхаҵа изымдырра + адауы инеигӡо Сасрыҟәа «ихәмаррақәа» + адауы
аӡы иҭарҵаара + афырхаҵа дызусҭаз аилкаара + адауы
ихәдахҵәара.
Орҳан Шамба ианиҵаз Ниҳаҭ Пасаниа аҩбатәи иҳәамҭа
(Иара уа: 74–76) афырхаҵеи (аԥҳәысеиба лыҷкәыни)
адауы-ацәаӷәаҩи реиқәшәара иазкуп . Анҵамҭаҿы
асиужет
хада (адауы-ацәаӷәаҩ иқәшәара) лагамҭаны иамоуп
ақәылаҩцәа рҿынтә ақыҭа аиқәырхара иазку афырхаҵараҭоурыхтә
сиужет: афырхаҵа, адауы ацәаӷәаҩ
диқәшәаанӡа,
иқыҭа иақәлоит; ақәылаҩцәа дрыхьӡаны,
иуаажәлари рмали ирхынҳәуеит. Афырхаҵара-ҭоурыхтә
ҳәамҭеи нарҭаа рҳәамҭеи ас реицылара атрадициа аҟынтә
иаауеит узҳәом, уи зыхҟьо ажәабжьҳәаҩ иҿаԥыцтә дырреи
иимпровизациеи роуп.
1977 шықәсазы нарҭаа рҳәамҭак анылҵеит Емма
Кьыл-ԥҳа Аҷара, Ангиса ақыҭан, ажәабжьҳәаҩ
Назикәа
Аӡын (Қәҭалиа)-ԥҳа лҿынтә. Атекст аҿы еицылоит Сасрыҟәа
ихаҿсахьа иадҳәалоу еиуеиԥшым асиужетқәеи
амотивқәеи: афырхаҵа доуҳала иира  + афырхаҵа
иашьцәа
шеиқәирхо  + афырхаҵа иаӷацәа еихсны
дшыршьуа . Анҵамҭаҿы аҳәамҭа арҭ ахәҭақәа зегьы
даара ихаҭәааны, исахьаркны, рхатәы еиҿартәышьа рыманы,
инеиҵыхны ицәыргоуп.
1980–1981 шықәсқәа рзы Џьамал Ҳараниа Ҭырқәтәылан ҩрала ианиҵеит нарҭаа рҳәамҭақәа хԥа. Урҭ атекстқәа
ажурнал «Алашара» адаҟьақәа рҿы икьыԥхьит Руслан
Гәажәба (Гәажәба 1989б: 84–91).
Нҵамҭак ҟаҵоуп ажәабжьҳәаҩ Беқьир Агәмаа (ақалақь
Адаԥазары, ақыҭа Мақсудие) иҿынтә. (Аинформант иажәақәа
рыла, Ҭырқәтәыла, ақыҭа Ҳаџьы-Шәлиман дынхон
Нарҭ Сасрыҟәа иашәеи иажәабжьи аԥхьарца ианҵаны
изҳәоз Аиса Қапба.) Ари анҵамҭаҿы (Иара уа: 84–86) еилоуп
нарҭтә сиужетқәа ҩҩба: Сасрыҟәеи адауы-ацәаӷәаҩ
Бжаҩа-Бжаӡеи реиқәшәара  + афырхаҵа адауцәа дышрабашьуа,
дшыриааиуа . Уазҿылмҳахартә иҟоуп еицыло
асиужетқәа ажәабжьҳәаҩ ишеиԥишьуа: Сасрыҟәа,
Бжаҩа-Бжаӡа даниқәшәо, даара дымчыдоуп, иара еиҳа
амч змоу дрыниоит; ус шакәугьы, Бжаҩа-Бжаӡа иҟаиҵаз
аҳәарала, Сасрыҟәа дахьнанагаз адгьыл иқәынхоз ауаа
ҭаха рызымҭоз ақәылаҩцәа нирҵәоит.
Иара абри ажәабжьҳәаҩ Беқьир Агәмаа иҿынтә Џьамал
Ҳараниа даҽа тексткгьы аниҵоит абҵарамза 10,
1981 шықәсазы (Иара уа: 88–91). Анҵамҭа Гәында-ԥшӡа
лхаҿсахьа иадҳәалоу, иаҳдыруа аҳәамҭақәа
зынӡа иреиԥшӡам. Араҟа ахҭысқәа рцашьа даҽакала
иҟоуп: Гәында-ԥшӡа бзиа дылбоит аҷкәын ԥшӡа Хьгәы
(урҭ реизыҟазаашьа даара иԥшӡаны, исахьаркны
ицәыргоуп); Хьгәы Гәында-ԥшӡа лхаҿсахьа аҵлақәа
рҿы иҭихуеит, ахаҳә иалхны лбаҟа ҟаиҵоит; лара
идылҵоит иуадаҩу аусқәа – аԥсуаа ықәзмыргыло
адауцәа ықәихырц, рчара аҽны адауцәа амаҵ дирурц;
Хьгәы, идҵақәа дшырҿу, дҭахоит, Гәында-ԥшӡагьы,
лгәырҩа лызхымгакәа, дыԥсуеит
. Нарҭаа репос аҿы
иаҳзымдыруа ас ахҭысқәа рыҿиашьа ахҟьазар ҟалоит
ажәабжьҳәаҩ иимпровизациа, ма иара анҵаҩы ихаҭа
(алитературатә баҩхатәра злаимаз ала) атекст инапы
ахигазар, исахьаркыратә лаԥшҳәаа иҵижьзар ауеит.
Џьамал Ҳараниа ахԥатәи итекст анҵоуп ажәабжьҳәаҩ
Раиф Ҳараниа (ақалақь Ҳендеқь, ақыҭа Кәарацәгьа)
иҿынтә (Иара уа: 86–87). Аҳәамҭа Кавказ ауаа ҭынчра рызымҭоз,
Ҩыџь захьӡыз адауы-уаҩжьыфаҩ Сасрыҟәа дшишьыз
иазкуп .
1982 шықәсазы нарҭтә ҳәамҭак ҩрала ианиҵеит Сергеи
Габниа, Аҟәа дзыниаз, Ҭырқәтәылантә (ақалақь Адаԥазары)
иааз Шьафааҭҭин Ҷанба иҿынтә (Гәажәба 1991а:
183–184). Зҿыгҳара маҷу ари атекст еиднакылоит Сасрыҟәа
изку еиуеиԥшым асиужетқәеи амотивқәеи: Сасрыҟәа
доуҳала иира  + афырхаҵа ирашь шициуа, ишааиго,
ишибжьо  + аеҵәа шкыдиԥаауа  + афырхаҵа аеҵәа
злакыдиԥааз ихҿа ишьапы ишалалаз  + афырхаҵа
ажәҩан ахь дышхалаз .
1982 шықәса, цәыббрамза 19 рзы нарҭаа рҳәамҭак
ҩрала ианиҵеит Дурсун Наҷҟьебиа (Саӷариа) 27 шықәса
зхыҵуаз аинформант Намықә
Кьылба (ақалақь Диузџье,
ақыҭа Дариер) иҿынтә (Гәажәба 1989б: 91).
28 шықәса рышьҭахь, нанҳәамза 16, 2010 шықәсазы, ари
аинформант иԥшаара ҳалшеит уи ашықәсазтәи аекспедициа
иалахәыз – Адгәыр Какобеи, Арда Ашәбеи, сареи. 28
шықәса раԥхьа ииҳәахьаз аҳәамҭа аудио-видеонҵамҭа
ҟаҳҵеит. Текстк еиуеиԥшым аамҭақәа рзтәи анҵамҭақәа
реиҿырԥшра иаанарԥшит аинформант игәалашәараҿ
аҳәамҭа аҵаки ашәа-прозатә формеи еиқәханы ишыҟоу.
Аха уеизгьы иубарҭоуп аиҭанҵарақәа рҿы атекст аиҿартәышьатәи
алексикатәи ԥсахрақәагьы. Насгьы актәи анҵамҭаҿы
аперсонаж хада ихьӡ Нашьбабух акәзар, аҩбатәи
аҿы Сасраныҟәа ауп. Иҟалап, уи ажәабжьҳәаҩ ихашҭра,
ма атекст анҵашьа акәзар изыхҟьо. Аҳәамҭа Сасрыҟәеи
адауы-ацәаӷәаҩи реиқәшәара иазкуп .
1987 шықәсазы, аӡын Џьенгьиз Бганба ажәабжьҳәаҩ
Баҳрие Ҭыҟәа-ԥҳа (ақалақь Диузџье,
ақыҭа Гәма) лҿынтә
ҩрала ианиҵеит нарҭааи
адауцәеи реибашьра иазку
инеиҵыху аҳәамҭа (Гәажәба 1991б: 176–185). Ашәақәа
згәылагалоу ари апрозатә рҿиамҭаҿы иаарԥшуп шықәсырацәала,
иааиԥмырҟьаӡакәа нарҭаа (еиуеиԥшым
абиԥарақәа)
агәылшьапқәеи адауцәеи
ирҿагылан рабашьра.
Аҳәамҭа афабула даара
еиҵыхуп, иалоу афырхацәа рацәаҩуп,
рыхьӡқәагьы
иаҳдыруа нарҭаа рыхьӡқәа иреиԥшӡам.
Аҵарауаҩ Сергеи Зыхәба излазгәеиҭо ала, Адаԥазары
ақалақь аҿы, нанҳәамза 31, 1990 шықәсазы иара Џьенгьиз
Бганба ихаҭа иҿынтә ианиҵеит нарҭааи агәылшьапқәеи
реибашьра иазкыз ҳәамҭак (Зухба 19944 137). Анҵамҭа
макьана џьаргьы икьыԥхьым, аха уи шьаҭас иамоу Баҳрие
Ҭыҟәа-ԥҳа лҿынтә аамҭаказ Џьенгьиз Бганба ианиҵахьаз
(иаҳахьаз) атекст акәзар ҟалоит.
Шықәсык ашьҭахь (1988 шықәсазы) Џьенгьиз Бганба
ҩрала ианиҵеит нарҭаа рҳәамҭақәа даҽа хԥа (Гәажәба
1991а: 172–183). Али Чаушь Кәаӡба (ақалақь Адаԥазары)
иҿынтә ианҵоу аҳәамҭаҿы (Иара уа: 174–183) еиуеиԥшым
асиужетқәа еилоуп:
Аԥсны аҩы шцәырҵыз  + Сасрыҟәа
адауцәа дышрабашьуа  + Сасрыҟәа ажәҩан ахь дышхалаз
+ Сасрыҟәа амца шааигаз . Урҭ рахьтә аҳәамҭаҿы
ихадараны иҟоуп адауцәа рабашьра иазку асиужет.
Аҩбатәи атекстгьы анҵоуп иара Али Чаушь Кәаӡба иҿынтә,
аха араҟа уи ицхраауеит
Шьақьыри Беқьири Тәанаа
(Иара уа: 173–174). Аҳәамҭа Сасрыҟәеи агәылшьапқәеи
реибашьра иазкуп . Ахԥатәи аҳәамҭа хәҭакахьала
аҩбатәи атекст аиҭанҵароуп уҳәар ҟалоит, избан акәзар
ажәабжьҳәаҩ Шьақьыр Тәанбагьы уи атекст аиҭаҳәара
дацхраауан.
Иааидкылан, иуҳәар ҟалоит, хыхь зыӡбахә сымаз Џьамал
Ҳараниеи Џьенгьиз Бганбеи ранҵамҭақәа рҿы иалкаау
аҭыԥ амоуп афырхаҵа агәылшьапқәеи адауцәеи
дышрабашьуа,
дшыриааиуа атема. Насгьы дара ианырҵаз (ма ирҩыз)
арҭ атекстқәа рхатәы ҟазшьа рымоуп. Уи зыхҟьоугьы,
сгәанала, анҵашьа форма акәхоит. Ажәабжьеиҭаҳәараан
урҭ инеиԥынкылан акәымкәа,
ирхазмыршҭыша
аҭыԥқәа
адырбон ҳәа сыҟоуп, нас иргәаларшәаны,
литературатә
ҩымҭак
еиԥш, ирыҩуазар ҟаларын.
1991 шықәсазы Виачеслав Чрыгба Ҭырқәтәылан
адиктофон
ианиҵеит нарҭаа рҳәамҭак, абаҩхатәра бзиа злаз
ажәабжьҳәаҩ асаӡ Садеҭҭин
Аиқәысба (ақалақь Адаԥазары,
ақыҭа Ақбалық)
иҿынтә. Атекст шьақәгылоуп ҩҩсиужетк реилаларала: Сасырҟәа нашанала иира – ахьча
аӡнырцәынтәи иааишьҭыз Саҭаныи-Гәашьа илықәшәоит,
уи лара лыԥхашьара иахьылшьуеит  + Сасырҟәа адауы
иҿынтә амца шааиго . Ажәабжьҳәаҩ арҭ асиужетқәа
даара ихарҭәааны, исахьаркны, ҟазарыла, емоциала иҳаракны
еиҭеиҳәоит. Сасырҟәа ииреи амцаагареи ирызку
асиужетқәа реилалара акыр итрадициатәу цәырҵроуп
аԥсуаа репикатә репертуар аҿы.
2010 шықәса, ԥхынгәымзазы анҵаҩы даҽазнык диқәшәоит
ари ажәабжьҳәаҩ, 19 шықәса раԥхьа иирҳәаз
атекст аудио-видеонҵамҭа еиҭаҟаиҵоит. Ари анҵамҭаҿы
ажәабжьҳәаҩ актәи асиужет (афырхаҵа нашанала иира)
агижьуеит, аҩбатәи асиужет – Сасырҟәа адауы иҿынтә
амца шааигаз  – иациҵоит Сасырҟәа гызмалрыла
адауы-аҽыуаҩ дшишьыз иазку асиужет. Аҵарауаҩ
иара убри аҽны ажәабжьҳәаҩ Садеҭҭин Аиқәысба
иԥҳа Аисун Аиқәыс (Ашьхараа)-ԥҳа длыҿцәажәаны, лаб
иҿылҵааз нарҭаа рҳәамҭа аудио-видеонҵамҭа ҟаиҵоит.
Уи атекст ҩҩ-сиужетк рыла ишьақәгылоуп: Сасырҟәа
адауы амца шицәиго  + Сасырҟәа гызмалрыла адауыаҽыуаҩ дышҭаирхо . Аԥҳа даара дазааигәоуп лаб
иажәабжьҳәаратә традициа, аха уи лтекст аҿы иубарҭоуп
ахҭысқәа рцашьа армариара, арласра, аиҭаҳәарақәа
рыркьаҿра, ма рыбжьыршәара уҳәа аԥсахрақәа.
Мызкашьҭахь (нанҳәамза 25, 2010 шықәсазы) Ҭырқәтәылан
аекспедициа иалахәыз (Адгәыр Какоба, Арда
Ашәба, сара) ари ажәабжьҳәаҩ ҟаза (Садеҭҭин Аиқәысба)
деиҭаҳаԥшааит, хыхь зыӡбахә сҳәаз иҳәамҭа
аудио-виденҵамҭагьы ҟаҳҵеит. Атекст композициатә
еиҿкаашьала актәи
анҵамҭа (1991 шықәсазтәи) еиҳа
иазааигәоуп. Уи еиднакылоит афырхаҵа нашанала ииреи
амцаагареи. Аҩбатәи (2010 шықәса, ԥхынгәымзазтәи)
анҵамҭаҿ ицәырҵуа, Сасырҟәа гызмалрыла
адауы-аҽыуаҩ дахьишьуа иазку асиужет ажәабжьҳәаҩ
ҳара ҳаниҿцәажәоз хазы, зхала иҟоу ҳәамҭаны
еиҭеиҳәоит.
Арҭ атекстқәа рыԥшьбагьы (аиҭанҵарақәагьы налаҵаны)
даара еишьашәаланы еиҭаҳәоуп. Ҵабыргуп,
ажәабжьҳәаҩ
итекстқәа еиҭеиҳәацыԥхьаӡа, ажәақәеи,
ажәеидҳәалақәеи, аҳәоуқәеи рҳәашьа, ма рхаҭақәа
ахьиԥсахуа
адагьы, зны-зынла атекстқәа рҿы еилало асиужетқәеи
амотивқәеи рҭыԥқәа еиҭеикуеит. Иазгәаҭатәуп
аҵыхәтәантәи анҵамҭақәа
реилазаара ажәабжьҳәаҩ
иқәреи ичымазареи шаныԥшыз.
2001 шықәсазы Виачеслав Чрыгба ақалақь Адаԥазары,
Малан ақыҭан, абаҩхатәра бзиа злаз ажәабжьҳәаҩ
Рушьҭы Қәҭарба иҿынтә амагнитолента ианиҵеит нарҭаа
рҳәамҭақәа даҽакы. Атекст Сосрыҟәеи адауы-ацәаӷәаҩи
реиқәшәара  иазкуп. 2004 шықәса, рашәарамза 14 рзы
ари ажәабжьҳәаҩ ихаҭа иҿынтә аҳәамҭа еиҭанаҳҵеит
(аудиои авидеои рҿы) Шоҭа Салаҟаиеи, Адгәыр Какобеи,
сареи. Аҳәамҭа хынтәны аудио-видеонҵамҭа ҟаҳҵеит
Арда Ашәбеи сареи 2009 шықәса, рашәарамза 27
рзы. Анҵамҭақәа рыхԥагьы акыр еизааигәоуп, ихеибарҭәаауеит. Ус шакәугьы, аҵыхәтәантәи анҵамҭа
поетикатә еилазаашьала еиҳа иԥсыҽуп (ажәабжьҳәаҩ
игәамбзиареи иқәреи ирхырҟьаны).
2010 шықәса, нанҳәамза 22 рзы ақалақь Ҳендеқь
иаҵанакуа Аԥсара ақыҭан, ажәабжьҳәаҩ ҟаза Суаҭ
Ҳәатышь иҿынтә нарҭаа рҳәамҭак аудио-видеонҵамҭа
ҟаҳҵеит Адгәыр Какобеи, Арда Ашәбеи, сареи. Анҵамҭа
Сасрыҟәа адауы иҿынтә амца шааиго иазкуп.
2012 шықәса, рашәарамза 13 рзы ақалақь Адаԥазары,
Сариер ақыҭан, Адгәыр Какобеи, Есма Ҭодуеи, сареи
ҳиҿцәажәеит Сасрыҟәеи адауы-ацәаӷәаҩи реиқәшәара
иазку нарҭаа рҳәамҭа  здыруаз Ердан Гәазаа. 57 шықәса
иреиҳам
ажәабжьҳәаҩ ари асиужет 12–13 шықәса
анихыҵуаз ианду лҿынтә иаҳаит, иахьанӡагьы ибзианы
игәалашәоит, даара аԥсы ахаҵаны, ажәытә лексика
еиқәырханы, ажестқәеи амимикеи ацны еиҭеиҳәоит. Ари
атекст аудио-видеонҵамҭақәа (сааҭбжак рыбжьаҵаны)
ҩынтәны иҟаҳҵеит. 2013 шықәса, рашәарамза 16 рзы ари
ажәабжьҳәаҩ ихаҭа иҿынтә атекст еиҭанаҳҵеит Адгәыр
Какобеи, Мадонна Ԥлиеи, сареи (ақалақь Адаԥазары, Сариер
ақыҭан).
Аҳәаанырцә инхо аԥсуаа рҿы нарҭаа репос анҵара
аҭоурых азы имҩаԥгаз аԥшаарақәа рышьаҭала макьаназы
иҟаҵазар ҟалоит абарҭ алкаақәа:
1. Иахьазы еидкылан иҟоуп ҭырқәтәылатәи аԥсуа
диаспораа
рҿынтә ианҵоу нарҭаа рҳәамҭақәа
30 инареиҳаны.
Атекстқәа анырҵеит ҭырқәтәылатәи аизгаҩцәа
(Омар Беигәаа, Орҳан Шамба, Џьамал Ҳараниа, Џьенгьиз
Бганба, Дурсун Наҷҟьебиа) реиԥш, аԥснытәқәагьы (Емма
Кьыл-ԥҳа, Виачеслав Чрыгба, Алина Ач-ԥҳа, Сергеи
Габниа, Шоҭа Салаҟаиа, Зураб Џьапуа, Адгәыр Какоба,
Арда Ашәба, Есма Ҭодуа, Мадонна Ԥлиа). Аматериалқәа
анҵоуп ҩрала, аудиола, видеола. Урҭ рхыԥхьаӡараҿы
иҟоуп 10 рҟынӡа ажәабжьҳәаҩык иҿынтә аиҭанҵарақәа.
Арҭ атекстқәа ҿырԥштәы бзиақәоуп ажәабжьеиҭаҳәаратә
ҟазареи, аепикатә традициа аиқәхашьеи,
аҽыԥсахшьеи
рыҭҵааразы.
2. Хыхь сызлацәажәаз нарҭаа рҳәамҭақәа абарҭ
аепикатә
персонажцәа рхаҿсахьақәа ирыдҳәалоуп:
Сасрыҟәа , нарҭаа аишьцәа , Иарчхьауи, Гәында-ԥшӡеи,
Хәажәарԥыси , Саҭанеи-Гәашьа . Ишаабо еиԥш,
мшын-нырцәтәи аԥсуаа репикатә репертуар аҿы, зыԥсадгьыл
аҿы инхо аԥсуаа рыҟнеиԥш, ихадароу ароль наигӡоит
Сасрыҟәа, уи ихаҿсахьа ҷыдала ирылаҵәоуп, иара
изку аҳәамҭақәа аԥыжәара рымоуп. Ари ахшыҩҵак
даҽазныкгьы иарҵабыргуеит аԥсуа нарҭтә ҳәамҭақәа
рҿы (адыга версиаҿгьы ишыҟоу еиԥш) аепос атематикатә
еилазаара зегьы еибаркны изку асиужетқәа Сасрыҟәа
ихаҿсахьа шакәу изыдҳәалоу.
3. Ҭырқәтәыла инхо аԥсуаа зегь реиҳа иргәалашәо
нарҭтә сиужетқәа иреиуоуп: Сасрыҟәа
нашанала иира ;
Сасрыҟәа адауы амца шицәиго ; Сасрыҟәа адауыацәаӷәаҩ дышиқәшәо ; Сасрыҟәа (ма нарҭаа зегьы)
агәылшьапқәеи адауцәеи шықәырхуа .
Арҭи егьырҭ нарҭаа рҳәамҭақәеи мшын-нырцә инхо
аԥсуаа ргәалашәараҿы еиқәхеит, рабдуцәа Аԥснынтә уахь
ишнаргаз еиԥш, ԥсахра дук рымамкәа. Атәым бызшәеи
акультуреи рыҩныҵҟагьы аԥсуаа ржәытәӡатәи нарҭтә
ҳәамҭақәа, аханатә ишыҟаз еиԥш, 150 шықәса ирылган
раагара рылшеит. Аҳәамҭақәа злашьақәгылоу ахәҭақәа
зегьы аԥсуа епикатә традициа иақәшәоит. Аҭырқәа нырра
еиҳарак иахьубарҭоу алексика аҩаӡараҿоуп: имаҷымкәа
аҭырқәа ажәақәа аԥсшәа иаланагалеит, уи, хымԥада,
ианыԥшуеит ажәабжьеиҭаҳәарагьы. Аԥсуа
диаспораа ррепертуар
аҿгьы аԥсуа епикатә традициа шыҟац ишынхаз
дырҵабыргуеит атекстқәа рҿы иуԥыло аҭыԥқәа, амаҭәартә
дунеи адыргақәа, ихадароу афырхацәа рыхьӡқәа уҳәа
егьырҭ аҷыдарақәагьы. Нарҭаа рҳәамҭақәа аԥсуа диаспораа
рфольклор аҿы реиқәхара, нарҭаа репос атрадициа
ахаҭа аԥсуаа рҿы адацқәа даара ишыӷәӷәо зырҵабыргуа
ҭагылазаашьоуп.

Ашәҟәы еиднакыло атекстқәа аагоуп «Нарҭаа:
Аԥсуа
фырхаҵаратә епос бжь-томкны
/ З.Џь. Џьапуа иредакциала» зыхьӡхо аҭыжьымҭахьтә.
Аматериалқәа аус рыдулараан,
уаанӡа икьыԥхьхахьаз атекстқәа иҿыцны афольклорҭҵааратә
редакциа рызууп, аудио-видеонҵамҭақәа
ракәзар, даара ирызхәыцны,
ражәаҳәатә ҷыдарақәа зегьы
рызныжьны ихҩылаауп.
Атекстқәа рҿы ахшыҩҵак аилкаара арманшәаларазы
иацҵоу ажәақәа ахыц ԥшьыркцақәа
ирҭакуп, зеилкаара
уадаҩхаз аҭыԥқәа рҿы азҵаара дырга, ма акәаԥрацәа ргылоуп,
ацифрақәа рыла иаарԥшуп еиуеиԥшым алкаарақәа.
Аҳәамҭақәа ирыцу азгәаҭақәа рнаҩс ицоит алитературеи
анҵамҭақәа ирылаԥсоу аҭырқә ажәақәа (атекстқәа рҿы
урҭ аеҵәа хәыҷқәа рыла иарбоуп) реилыркаагатә жәари.
Иҭабуп ҳәа расҳәоит ашәҟәы аиқәыршәара ҳаҿнаҵы
ацхыраара ҳазҭоз, аԥхьажәа аҭырқәшәахь
еиҭазгаз, аилыркаагатә
жәар шьақәзыргылаз
Октаи Чкотуа, иара убас
аԥхьажәа арҽеирақәа алазгалаз Фаарықә Ажьибеи Ирфан
Хәаҷааи.
 
Нарҭаа ран Саҭаныиагьы арс жәҩангәашәԥхьара
лбан, дыныҳәеит. Лыла ажәҩан иышкыдызыи
лыныҳәашьеи збаз, иылымҵагылаз ахьча-фырхаҵа
Маза жәҩангәашәԥхьара шылбаз ааидырын, афырҳәа
«Анцәа иыҳәааит!» ҳәа дыуаҳәҳәеит.
Арыи аныҳәа ԥхылдахан, Саҭаныиа лыныҳәа ала
иылҭаххаз, лыԥхыӡ иалашәаз аҷкәын-фырхаҵа
Нарҭ Сасрыҟәа дылыхшеит.
Ҽнак Саҭаныиа-Гәашьа лласалыхыи лықәатәеи
схьақәа Кобан (ма Бзыԥ) аӡ дыу аханы, аӡы иалаҵаны,
иыкәаҳао, иыхәаны иылрышҳан, иыбарцы
амра иынцәылҵеит. Ԥхынран, шауран. Ларгьы лыҽаалырыхьшәашәарцы
аӡы дынҭалар лҭаххеит, аха
адәы-цәҳәыраҿы лыҽеилыхны аӡы дыҭалар, лцәа
аԥхеи-ԥхеира харанӡа иыкаԥханы, анаа-араа иыҟау
ауаа рыла хнамкааит, рыгәы амырԥааит ҳәа, аӡы злысуа
абнара дныҵаланы, уаа аӡы дыҭаларцы дынаныҟәеит. Кыр дынеихьаны, лаԥхьаҟа ҵаҟаӡак иыҟаз
аԥсҭа иыҭыҩны, ашәа-бжьы хааӡак гаао лаҳаит.
Ашәа-бжьы хаа лыхан, лыҽылзаҟәымхкәа, абжьы
зҭыҩуаз акәараҿы дылбааит. Ашәа зҳәаоз хьча-фырхаҵак
иакәын. Ашьыбжьа шоура ныкаццеи,
иырахә
ацәшьырҵақәа иынаиыҵаҩырҭан, иаргьы
дылеи-ҩеиуа, анаарақәа иырҿаццао аӡыҽҽарақәа
дырыхаԥшыуа, уырҭ рыхқә зықьынтә
рахрақәа рхы
рынҟьао, ҟәарҷахаак аамдырҷао иышаҿыз, уыс, уыс
ала рыцамҩа ылхны, хақәыиҭрала ацара шдырҳаз
дазхәыцуа,
иара иыуаажәларгьы гәыԥымҵәарала
рыҿкынҵаны
иашьҭалар, ҽнак амца шрауала шыихәыцуаз,
дауы жәлар иырзырхаоз ацәгьарақәагьы
гәынганы, иыгәы ҿыхацәан,  знык амца рауыр,
идауцәагьы шалаԥхьарцашаз, рыԥсыгьы шалеивыргашаз
гәыныиган, иыуаа уыи иақәырхаҵао,
ашәа фырхаҵа ахҳәаауа дылеи-ҩеиуан. Иашәақәа
рыла ахрақәа иырҿыууао аӡылыбааҽҽарақәа
дырацәажәао, Саҭаныиа иааигәара даннеи, дааҭгыланы,
ҳамҭакынӡа иашәа хаақәа дырзыӡырҩыуа,
ларгьы лыгәы ԥшааит. Ашәа зҳәаоз иыгәаӷь фырхагьы
деихырхәартәы аҟара
лыгәы иахәеит,
дынатәан дыизыӡырҩуан. Ахьча
иажәақәа
уыи кыр
дазыирыӡырҩыт. Кыргьы нҵы иашәа ааԥыиҵәеит.
Саҭаныиа уыи дылдырыр лҭаххан,
дынаиазҵаао
дынаиацәажәеит. Иыхьыӡ Маза акәын.
Гәыхьаала аҩыџьа шеилахәыз аацәырҵыит. Саҭаныиагьы
уыи иеиԥш лыла назаахао шәаԥыџьаԥы
зегьы,
ҵысыи, ҳәыҳәыи, бӷьыи, шәҭыи, хаҳәыи-мҿыхәыи
лыжәлаит, ррыцҳара рнылбаалон.
Маза иашәа
хаақәа рыҵакқәеи лара лыгәныгарақәеи
рыла хәыцра
дыу дыуалашәаны дышалажьыз, цәа аалықәҳан,
дзыдтәалаз ахра-хаҳә лхы нкыдҵаны ацәа…  Дыцәаанӡа
дахьынаԥшыуаз аӡнырцәтәыи аҟәара хаҳәқәа,
хаҳә шкәакәеи хаҳә еиқәаҵәеи лбааон. Ахаҳәқәа
хаҳә шкәакәа-дыук аарылыҳәҳәаон, зегьы раԥхьа
иыгылан, аӡхыҵқәа зегьы рхы уыи ианнаҟьаон. Рхы
шанырҟьао рымч нцалаак, агьырҭ ахаҳәқәагьы рызмыркәырыкәа
иаанхаон. Ахаҳә ҟәаш уыс ала агьырҭ
ахаҳәқәа шеиқәнархаз лдырт. «Ах, гәы абныи ахаҳә
ҟәаш еиԥш ианҟьао амчы ӷәӷәақәа цҟьаны, зуаа
еиқәызырхаша фырхаҵак
дыҳаманда, иангьы сара»,..
ҳәа даахәыцны, Маза иашәа хаақәаи ражәақәеи
рылагьы ацәа дыналамҳахьаззыи, ҟәаш зхылҵаз
ахаҳә шкәакәа лыцәагьы лыгәы иышҭац иыҭан. Уыи
ԥхыӡхан, ҷкәына-фырхаҵак даахшаны, иангьы лара
лакәны, ҽык аӷәра,..  аӷәра кны лара лахь дааиуа
лыбаон.
Данылзааигәаха, иан, иан Саҭаныиа бзиа дыбаны,
«санаа!» ҳәа налықәҿыҭыны, иыҽыналгәыдиыршәылеит.
Саҭаныиагьы «уа, сынан!» ҳәа дыҩаҳәҳәаны,
лынаԥы ааиҵылхыуеит. Дагьыааҿыхан,
лла ҭыџьџьа, уыи иаарҭахь дагьынаԥшы,
ажәҩан
дыҩаҵаԥшыит. Шьҭа уыи аамтыц азы, реиҳа зыгәы
қьыиау, реиҳа гәқьыиала данныҳәао, ауаҩы иаша
иылаԥш иыҵашәао (жәҩангәашәыԥхьара) аатны,
ажәҩан иыкыдҩаалаз аҩыра лбеит. Иылцәыӡаанӡа,
лыныҳәа
шыҟалашаз дырны, ныҳәа кьаҿӡак ҳәа,
«уажәынахыс сыныҳәақәа ҟалалаит!» ҳәа дыҩаҩныҵәааит.
Лыуалашәашьа збаоз Мазагьы зхыи
згәыи ҵарыз иакәын, жәҩангәашәыԥхьара баны
ҳәаны
дышааԥшыз ааилыикаан, лыбжьы афырҳәа
«Анцәа
иыҳәааит!» ҳәа наԥыишьын, дыҩаҳәҳәеит.
Лыԥхыӡ Маза иалҳәеит. Иеидхәыцлеит.
Уажәынахыс
лыныҳәақәа шыҟалашаз шьҭа иынхарҵа, деилаҳаны
«Ҟәаш» зыхьӡылҵаз ахаҳә шкәакәа даԥаны дылыхшазшәа,
дызеиԥхыӡыз
аҷкәын-хаҵарԥыс иыҭеиҭыԥш
лҳәеит. Уыи Ҟәаш иалхны, аҷкәын иышана ҟаҵаны,
Саҭаныиа лхымчыи лгәымчыи иыхаланы, лыԥсы
иылаланы, длыҷкәынхарцы дыныҳәар, лыныҳәа
шыҟалашаз
рыӡбеит. Дызеиԥхыӡыз аҷкәын иыҭеиҭыԥш
Ҟәаш-ахаҳә шкәакәа нышәк ала Маза иадыисахьалеит. Аинар-жьыи иааиыԥхьан, уырҭқәа зегьы
иарҳәан, Ҟәаш-ахаҳә шыкәакәа ианыу асахьа
иақәсаны, аҷкәын иышана аалыихырц иарҳәеит.
Иыҟаиҵеит. Уыи ашана хәыҷы Саҭаныиа лыцәа
жәы-ҵхыи жәы-мшыи иадҵаны, иылгәыҵакы
иылрыԥхан,
лыԥсыи лыгәлеи алалан, ҷкәына-фырхаҵак
даалҵыит. Гәылеи-злеи, иышыаҵасыу ала,
ауаргьала кынаҳаны, ԥҳәызбеи ҭаца ҿыцыи ауаргьала
иақәыибартәаны, иеибарышәуа акалҭахьчаҩы
анцәана Ханҵиса иылыдныҳәалао, арӷызрақәа еицырҳәеит.
Маза иааиыԥхьан, – Арыи аҷкәын иыира
реиҳа иазныҳәаоз уара уакәын, иыхьыӡ уара иыхҵа,
– ҳәа иалҳәеит Саҭаныиа.
Маза, аҷкәын иыхатәра злыҵыз Ҟәаш (Ҟәаш шкәакәа,
хаҳә шәкәакәа) шакәызыи ар раԥхьа дгыланы
иышеиқәиырхашеи ааидхәыцланы, аҩбагьы унардырратәы,
Рыҟәа, Рыҟәа иыхьӡыиҵеит.
– Арыи афырхаҵа иыхьыӡ Рыҟәа акәзааит, иаба
Ҟәаш аӡхыҵқәа рымч цҟьаны, иара ашьҭахь иыгылаз
аҟәар жәлара шеиқәнархао аиԥш, арыи адауцәа
иынԥаны, ҳажәлар еиқәиырхааит! – ҳәа дааныҳәан,
ахьӡыхҵараҿы иышаԥыу ала, ахьы ссара злаԥсаз аӡы
иынаԥы иақәҭәаны, ахәыҷы иынаиықәиырбыҟҟаит.
Аинар-жьыи иеиҭааиыԥхьахын, иыжьыира ҟазара
ала, маӡа мчык змау гарак аҟаҵара иыдырҵеит.
Иыҟаиҵеит. Иара амала иыҵысуа, иара амала иаагылааон,
иан лыда џьаукы ахәыҷы дыднаркыуамызт,
иыԥҟьаны иырысуан. Аҷкәын лыссы дареизҳаон.
Аинар-жьыи уыи адагьы, ахәыҷы иыхатәра зегьы
ачҳартәы, акы замаиааиырцы, ажьыиқәа аџыр шӡыдрыжәуа
аиԥш, иыӡыирыжәыит.
Арыи аҿыц-иы аҳәса еизаны иышыихатәаз, ҽык
амраҟынтә
аҷкәын иышҭаҿы иылкаԥеит.
Ахацәа иырзынкылаом,
ааигәара иынанашьҭыуам,
иызтәыу иышыизыԥшыу
унардырратәы, аҩнахь иынаԥшыны
иыкьыркьыруеит.
Уыи Саҭаныиа иылдырдырын, иыруыра
азы иылазҵааит.
Саҭаныиа «ҳаи, Анцәаиыныс, арыи сыҷкәын сыԥхыӡ
иыцалашәаз аҽы шакәыу!» ҳәа дындәылҟьа,
аҽы
дынаԥшьыит. Иара акәын. Маза мчы змаз ажәақәа
рыла аҽы дынақәцәажәан, иызтәыу ааигәа иышиыниаша наҳәаны, уаанӡа иара иазкыу аҽыбаҩы иыҳәа
иықәыныҟәараны налҳәан, Аинар-жьыи ҽбаҩыс дазкыны,
иыҭаны, аҽыбарҭахь иылышьҭыит.
Аҽы ԥхьа иызбақәаз, уыи амраҟынтә иылкаԥаз
ҳәа, «ҽы-маркаԥа, ҽы-маркаԥа» ахьӡырҵеит. Ашьҭахьы,
ашьҭахьы нарҭаа иырҟәымҵәао, хатәрак
акәны
иынрыдҳәалаха, нарҭаа иырыдҳәалау,
нарҭаа
иырызкыу ҳәа, Нарҭыиа ҳәа иаԥхьау иалагеит. Нарҭыиагьы
ауаа ишырҳәа-рҳәаоз, аҳәашьа хәыҷӡак иынеиҭанакны,
Нардыиа акәхеит, «аҽы-маркаԥа Нардыиа» рҳәао иалагеит.
Сасрыҟәа аизҳара даҿын. Иан Саҭаныиа иыгара
ашәа нылҳәао, «Срыҟәа, Срыҟәа, Срыҟәа! Са Срыҟәа!»
ҳәа ашәа иышалалҵа-аалалҵаоз, ларгьы иызаҳазгьы
рыҿы Сасрыҟәа иашьцылан, иыхьыӡ ҳәа
Рыҟәа рхашҭын, Сасрыҟәа рҳәао иалагеит. Иахьа зегь
иырҿакыу иыхьыӡ уыс ала Сасрыҟәа акәхеит.
Сасрыҟәа лассы иызҳаит, иыԥышӡареи, иыфырхаҵареи,
иылшареи, иықәыҿиарақәеи уаҩыԥсык
иылымшао аҟара иыдыухеит. Иыхатәра ҟәаш (ахаҳә шкәакәа) иалхын, иыԥсы Саҭаныиа лыԥсы
иахылҵын, иыгәыжәла Маза иыгәыжәла иаиуан. Аҽы
дыуӡӡқәа аҳҭынкәасқьа иыршәны иахыиышьҭыуан.
Ҵаҟа иыкаҳаанӡа, акәасқьа агьырахь дынеины, аҽы
камыжькәа иааныикылаон мпылҵас.
Нарҭаа руааи дауы жәларгьы агьырҭ ацәгьара
дыуқәагьы
иырцәыиыхьчао далагеит. Иашьаеиҳабцәа
нарҭаа, иара уаҩы абык дахьиымам ала дыҟәыншьаны
дырыцыҭреимдаомызт. Иагьауымҳәан, даргьы уаҩыԥсы иыгыра џьаукыгьы
рыман азы, рашьаеиҵбы
Сасрыҟәа иылшара дыуқәа ирыҵашьыцуан.
Ҽнак деиҭарыцымгахкәа иҽыжәлан, ныҟәара хара
иыдықәлеит. Хә-дыук аҿы иынеихьаны, сыцәгьеи
ԥша цәгьеи еибаҟьау-иацҟьау, иеиланаххаау
иықәнакыит.
Ран, Саҭаныиа, жәҩангәашәыԥхьара баны,
дныҳәа аахыс иымаӡадырыҩхаз
уыи лдырт. Сасрыҟәа
иалҳәеит.
Сасрыҟәа иыхҿеи хымԥалла иыҭәыз иыхыҭреи
иаашьҭыԥаа иыҟәынҵаны, иҽы Нардыиа афырҳәа
дыҩҽыжәланы дынарышьҭалт. Нардыиа иыԥыруашәа
иыцаоит, мардеи, ахреи, сы цәгьеи, ԥша цәгьеи ирызнымкылао,
ахы аиԥш, иыҩны ацара иаҿыуп. Иыцеит, иыцеит. Иеилаӷӷа асы иылыԥсаз нарҭаа Сасрыҟәа
днарыхьнагӡеит.
Нарҭаа хьҭала аԥсыра иаҿын. Сасрыҟәа иыхҿа
хыцк наҿаҵаны, амра дынеихысын, мра ԥаҿк ааиҟәыиыршәан
иылкаиыжьт. Нарҭаагьы рыҽқәагьы
уыи иаакәыршаны иынаиыртәа-ниыргылеит, рыԥсы
уажәы азы иааиқәхеит. Аха наӡаӡа амца рыгымхарцы,
ирызхаша мцеи мҿыи рзеизгатәын.
Сасрыҟәа дахьгылазынтә ахарақәа иыла иааҵыихын,
хараӡа џьара бнакы, уыи агәангьы иыҩылыҳәҳәао
хәык аҿы лҩаҵәк ҩеиуа иылаԥш нараахеит. Абна
мҿыи шәарахыи уылахмыз, уыи харатәыи алҩа цәгьа
дауы жәлар ртәыла иагәҭылан. Уырҭ адауцәа амца
рцәыиԥаар акәхеит. Дышәарацаны, ашәарахжьыи,
данаауа
амҿыи ааигар акәан.
Иынарауны, иымҵарсшьа шырҳәақәао рыла, иҽы
Нардыиа дышҽыжәыз адауцәа дларыласны кәасҭхак
аамҵарсны дынарылҟьеит. Дара нзыихьымӡа, абнақәа рыҵла дыуқәа рықәцәақәа кны, иыҵжәаны
иыгәыдырҵаон, иара, даугьы наршәгьы иыхьымӡа,
ахрақәа дрылбааҟьа, иымҩан дышәарацеит, амҿы
ҩақәа еизыигеит,
иашьцәа нарҭаа мцеи, мҿыи,
шәарахжьыила деикәаҭәы.
Амца еиқәырҵеит, акәац рӡыит. Зыԥсы злалаз
еиҭашәарацахт. Зегьы крыфа-крыжә, рыҽыршышны
рыҽанеибырҭа, иеиманы рыҩны иыхынҳәыит. Сасрыҟәагьы,
маӡа мчыла дышҩычазгьы, уаҩы илымшао
зиылшаозгьы, жәла цқьалагьы ауаа раԥхьа дышгылаз,
иыгәышәагьы шауԥашәылыз шьҭа иыхарҵеит.
Сасрыҟәа иыира иышьак еиԥшымхеит. (Ҳазшаз
ианыигәаԥха, аиаҵәақәагьы узылԥхоит.) Хьӡыи-ԥшеи згымыз нарҭаа шәҩык аишьцәа, зхы ббыцк
ықәзмыртәоз,
адыунеи иықәыз хьаада-баада,
хьаҳә-хьачра ззымдыруаз, хыхь-гәыхь ззымдыруаз,
инаҳәны иаахьаԥшаанӡа дроуыит аиашьа. Реиҳа
зымчыу
иылԥх-игәаԥхала шәҩы-аишьцәа ран, мрада-мзада
зцәеижь лашоз, амра агыламҭаз Саҭанеи-Гәашьа
амрашәахәа иаалхысыз мца-гәыбзыӷракны,
лшьа-лгәы еиланаршыз деигәырӷьан, Саҭанеи-Гәашьа иаразнак ашьхаӡ лхьырсны, шаҟа лгәы иагоз
ыжәны, дыҩны аџь дыу амҵан, лкасы амахәқәа руак
аҿы ахы нҿалҳәан, еигьы ахы лнапы иакәаршан,
иырхханы иаанылкылеит. Саҭанеи-Гәашьа ахшараура
лҽазылкыит ауп иаанагоз. Нарҭаа шьыжьхьафарахь
еихан еиԥш, игеит асаби иыбжьы, уыи убас иыбжьы
дыуун, иыбжьы иызнырҳазшәа, иышиызҳара
иызҳаит. Сасрыҟәа иан дахьынӡалыдгылаз, лкасы
иԥыраҳәаны, ҩ-ажәак дрыхьӡеит:
– Сан, иабаҟоу сашьцәа?
Сасрыҟәа шыц лабашьак аамҵеиԥаан цхыраагас,
еибаргагас, Сасрыҟәа аҽы ибаанӡа, ҽысгьы ҩызасгьы
иымаз шыц лабоуп. Илахьынҵа изаанышьҭт аҽуыра.
Длаԥыҩлан аҽуыра, дыԥан длақәтәеит. Иагьаиырҟәатеит, аԥрақәцә рдаданы иааныикылеит, ҩыџьа
бзыиа еилыибакаауа
реиԥш, рхәыцра акакәны, дара
аӡәракәны иҟалеит. Сасрыҟәа шьыбжьаанӡа дзыхьӡаз
рацәаӡоуп.
Зны дышнеиуаз, дрылашәеит џьоукгьы амла иаго,
ашәарах бналеит. Сасрыҟәа далаган иыхҿала хҿырбга
ҟаиҵеит. Ашьха иҿабганы идәықәлаз ахаҳәқәа,
ашәарахқәа арҳан, ауаа рыцәҟьа агәгәаҳәа иаҿахон.
Даақәгьежьны иҿынеихеит. Уыс дышнеиуаз,
дрықәшәеит џьоукы ирықәхәлан, ахьҭа цәгьа уажәы-уышьҭан ршьа рыԥсыдахан уҳәаратәы. Сасрыҟәа
иыхҿа ааиырххан, иаҵәахә иазыишьҭыит, ҟәырҷацк
аҿыршәаны, иыхҿа-ԥынҵа иахаргылан, адгьыл ахь
иаарц иара дахьыҟаз аҭыԥ иақәшәаны.
– Иыҟоуҵазеи арԥыс, ууаажәлар ԥсаҭатәыс
ухы шԥарықәыуҵеи! – иҳәан, ажәлар рахьынтә
иаарылҵыз аӡәы ибжьы иргеит.
Уыбрыи инаркны аԥсабарагьы, уаҩгьы, ԥстәы,
ԥсаатәгьы загьы рыԥсы ҭалеит, аҵаа иарцәазгьы
арҿыхеит. Уыи инаркны аԥсабара ԥхара тәыла ҿацәны
иҟалеит.
Сасрыҟәа иыхҿа, иаԥхьа икамҳакәа, ишьаргәацә
ашшара ааҩнаҵәеит. Ахаҳәқәа ирыхьшыз
ашьа уажәыгьы ирыхьшыуп. Арыи ҟалеит шьыбжьон
агәылҳәа.
Амра, арыи збаз, ааҭгылан, ихьагәгәатәын,
жәҩан ахь агар игарларц… Уыинахыс Анцәақәа
Сасрыҟәа ифырхаҵаразы ажәҩан ахь дыргеит, иыламысыи
ифырхаҵареи рзы.
Саҭаныиа зқьы-уаса рыласа цәцәаны,
иыкәыкәыны, мышкала даалгон. Шәы дыук ақәцәаа
лызнаԥык ала иаанкыланы, иыҩыцжәаны,
ларма-наԥы ала иыҩышьҭыхны, ларӷьа-наԥы аиҵыхны, аган
ала аҵла аҵа дынасны, адацқәа хьҿау аахылҵәааон,
аҵлагьы уыи лнаԥыа иааҵых, иааӷәыхны, амыхәқәа
аамылхыуан. Уыс ала аҵла рышшаны, дардыхәыс
иааҟалҵаон.
Ацаҟьаршәыра дынасны, хаҳә лауы дыук аамылхыуан,
ларӷьа-наԥы ааиҵых, аган ала уыи ахаҳә
аганқәа дынарыс-аарысны, акьышәрқәа аамылхыуан. Уыс лауы гьыжь-дыук аалылхыуан, ларӷьа-мацәхыб уыи алыу агәҭаны иынақәрыӷәӷәаны, алыу
аакылҵәаны, дардха дыук аалылхыуан. Уыи лыдардхы
дыу иынахаҵаны, дарды дыук ааҟалҵаон.
Нас зқьы-уаса рыласа уыи ала, мышкы ала ихыханы
даалгаон. Уыи зқьы-уаса рыласха мышкала иысны,
рыкәмызцәа дыу аалылхыуан. Лышәҩы-рԥара
рыкәымжәықәа мышкы ала иысны, иыӡахыны уыи
иаалылхыуан. Лышәҩы-рԥара, иырыдшәаланы
иылса-лӡахызшәа, рцәа иақәшәо иыҟалҵаон. Уырҭ
лышәҩы-рԥара еимдарантә аҩны ианыхынҳәылаак,
иылыкәыӷӷаша иааизганы, дынарыгәҭылагыланы,
иырзылӡахыз рымаҭәақәа рыла иеилаҳәаны, ларгьы
дрыцкәашао, иылыркәашаон. Крыфа-крыжә, иыкәаша,
иыхәмар, ашәа ҳәаны, ԥысшьара иеимлысуан,
шьҭалара иыцаон.
Саҭаныиа арс лысхьақәа ақәныгьы иалылхыуан. Уыи иалылхыуа ақәатәагьы шәыҵатәас иысаны
иырзылӡахыуан. Арҭ ауысқәа иырыгмыжькәа,
лыҩнаҭа-уысгьы лықыҭа-уысқәагьы рылалыгӡаон,
лыҷкәынцәагьы
лымаҭацәагьы
рырҵара, рыбжьара
иагмыжькәа, рхы ҵарыны, рыԥсымҷ ӷәӷәаны,
рыгәымҷ ӷәӷәаны иахьалыгӡаон. Уырҭ зегьы рықәҿыиаратәы
иызыбжьаоз убарс лара лакәын, иызқьынагьы
хшыҩ ҵарыла рабжьара даҿын. Даргьы
лзыцырҩыуан, иылыхәхәыцуан, лабжьа-жәақәа ԥхылырдаон.
«Нарҭаа ран дхәышәраҟауаҩын» ҳәа ашәагьы
иалауп.
Уыи ала дышхәышәраҟәаҩызгьы дышмедисеныз
ааԥшыуеит. Анцәа бзиа иыибаоз лакәын
азы, лыныҳәагьы Анцәа иҿы иыԥхылдан (лныҳәа
ҟалаон).
Арыи лыныҳәа-мчы злаӷәӷәахаз, лыԥсы
злаз луаажәлар иезқьынагьы дауы жәлар рықәлао,
ԥсеивгаха хьрырымҭаоз лыгәхьааны, дара гәы қьыиала
ахыцра даганы дануалашәа, ажәҩан аимҟьаны, лыла
назаахаз акыдҩыра (жәҩангәашәыԥхьара) нылба,
уыи збао ажәҩангәашә акаанӡа иыиныҳәао шыҟалао дырны, ажәҩангәашә акаанӡа, иылызҳәа
ныҳәа кьаҿк ала дныҳәарцы, «арыинахыс сныҳәақәа
Анцәа иыԥхылыидааит!» ҳәа дахыҩаҵәааз ауп.
Груыԥсак, гәынхак змырҳаӡац ауаҩы қьыиаӡа арс
уалашәара қьыиаӡак данналаҳалаак, арс иыибао
жәҩангәашәԥхьара акаанӡа иыиҳао ԥхылдахоны еицырдыруеит.
Аԥсны, лҳыит, иыҟоу, адына адев, адауы, уыс
мышк ыҟазаарын, есышықәса длеины, иа ҭыԥҳак,
иа арԥызбак диымгакәа ауаа аӡы рыиҭомызт,
лҳыит санду, ашьхаҿы (алакә лымҳәои).  Уыиаамҭазыҳагьы,
дара дыҷкәынахзаргьы, х’аҵа цәгьак,
даԥсыуаны иыӡбах’ә уыс иырҳәуо иыҟан. Уыгьы
иыхьӡ Нарҭ Сасрыҟәа акәзаарын. Арыгьы даараӡа,
ашәарацара иызҳацԥхьаӡа, абна бзыиа иибо,
дшәарацуа, ахысра, даххысуагь иақәиыршәо-агьыиуа,
уыс иыҟоу х’аҵа цәгьак иакәзаарын.
Ҽнак Сасрыҟәа дықәҵыит абнахь, шәарацара.
Дышцуоз нас, арыи, адынаа, адау иыхьӡгьы-агьыи
иаҳалуан иаргьы, адауы диықәшәыит, оо, бнаршәырак,
бна бааԥсрык аҿы.
– Уабантәиаауа-агьыи? – иҳыит адауы.
Иаргьы иааицәымыӷыхыит, Нарҭ Сасрыҟәа.
– Сабантәиаауа, абас сшәарацот-агьыи, – иҳыит
Сасрыҟәа.
– Уабаиуоу?
– Схаиуогь абраауп, – иҳан, уыс аӡбах’ә иҳыит.
(Сандыу рыцҳа иылҳан, ах’а са иысх’ашҭыит.)
– Абас, абас, шәа шәҿы х’аҵа цәгьак дгылет, дыудыруама,
– иҳан, – Нарҭ Сасрыҟәа иыхьӡын? – ҳа
диазҵаазаап. (Иара иоп, ах’а, ҭаби*, иымҳәаӡыит.)
– Аа, сара уыи иыӡбах’ә саҳахьет, уыс дараӡа х’аҵа
цәгьак иоп, – ҳа иҳыит, иҳыит, Сасрыҟәа.
– Иыҟаиҵоз удыруама? – ҳа еиҳыит.
– Иыҟаиҵахуаз, иыҟаиҵоз са исаҳуан, – ҳа иҳыит,
иҳыит.
– Нас иуаҳауаны иыҟаиҵоз? – иҳан адауы,
– Иыҟаиҵахуазыи (аҟыԥҳа Нарҭ Сасрыҟәа аких’әыцгәышьет,
«арыи адауы дышбасшьрыи, исыԥсых’әозыи?»
ҳа иҳан, уыс игәаныиала), абах’ә даҵатәуан,
ҩахьхьынтә ах’аҳә-мх’аҳәқәа иыҟәшәаны
идәықәҳҵуан, их’ы иаахуан, абас, абас, нас шьҭахь
дгылуан, – ҳа иҳыит, иҳыит.
Адаугьы абах’ә даҵатәан, реиҳа идыуқәо ах’аҳәқәа
рҳәазаны иласышьҭын, их’ы, игәы-агьыи ианаахалаагь,
– Иуыхьзыи, иышбаҟо? – ҳа санлеи, – Сх’ы
уырҿыгәт! – ҳа сеиҳыит, иҳыит.
«Ҟыҳ, арыи иареи сареи иҳаԥсых’әозыи?..»
– Уаҳа иыҟаиҵозыи? – ҳа дҵаахзаап адауы.
– Абах’ә аҿы х’ахь дх’алан, иҽауиышьҭуан, – ҳа
иҳыит, иҳыит, Сасрыҟәа.
Х’ахь абах’ә, абна абах’ә-аршәыраҿы дцаны иҽауиышьҭыит
адауы, длет, шәаԥыиџьаԥыи загьы рббуа,
лахьхьыи длет агәызҳа.
– Иуыхьзыи? – иҳан Сасрыҟәа, – Сцәа сыбӷыит,–
иҳәахзаап адауы.
«Ҟыҳ, арыи амцах’әыцәа, Аллаҳ, Анцәа диызх’аат,
арыи иыҟаиҵо закәызыи?» ҳа иҳыит, иҳыит,
Сасрыҟәа.
– Уаҳа иыҟаиҵозыи? – ҳа иҳыит, иҳыит, адауы.
– Иыҟаиҵоз, реиҳа идыуу аҵлаҿ дқәақәлан, ах’әцәаҿынтәыи
иҽауиыжьхует, – ҳа иҳыит, иҳыит,
Сасрыҟәа.
Адауы аҵла ах’әцәаҿ дцан-агьыин, иҽауиыжьын,
агәызҳа асаара длет, шәаԥыиџьаԥыи загьы иырддуа.
– Иыҟоузыи? – ҳа сҳан, – Аԥша сныздет! – ҳа иҳыит,
иҳыит, адауы.
«Уа, исыԥсых’әозыи?» ҳа иҳан, Нарҭ Сасрыҟәа
ах’әыцра далагыит.
Адауы-агьыи, – Сасрыҟәа уаҳа иыҟаиҵозыи?
– иҳан, – Иыҟаиҵозыи, даҽак ыҟоп, – ҳа иҳәазаап
Сасрыҟәа.
– Иыҟо закәызыи? – иҳан адауы, – Абас, абас,
ашьх’а агәаҿ аӡы далагылуан, аҵаа иакуа, аҵаа иакуа,
аҵаа иакуа, инапы иыдԥсыланы далагылуан.
Иых’әцә аҿынӡа ианҩеилаагь, аҵаа аҟәақҳа дах’аны,
Нарҭ Сасрыҟәа иыԥжәаны дцуан, – ҳа иҳыит, иҳыит, –
иыԥҽны дх’әыҵҵуан, – ҳа иҳыит, иҳыит, Сасрыҟәа.
– Уыи саргьы иҟасымҵои! – ҳа иҳан, иҳыит, адауы
аҵаа, аӡы длалагылан, иҩеҩуа, ишьамх’аҿынтә
иҩеҩуа, иҩеҩуа, иҩеҩуа,  иых’әцә аҿынӡа аҵаа
данакы, – Ҳа, уышьҭа, уах’ан иыԥжәа! – ҳа аныиҳәа,
иҳыит, Сасрыҟәа, адауы, иҳыит, аҵаа ишьамх’аҿынтә
ҩахьхьынӡа иыҟаз иызԥжәозма?
Дах’ет, дах’ет, аха аҵаа иызԥымҽыит, их’ы
алыҳәҳәо далагылт.
Аҟыԥҳа Нарҭ Сасрыҟәа иаҳәа даахан, аҵықәҳа адауы
их’ы аахыиҵәет. Адауы их’ы аҵааҿы ахгьыжьуаз, иылақәа ҟәыс-ҟәысуа, «Нанҭ Сасрыҟәа уара оуп,
Нанҭ Сасрыҟәа уара оуп, Нанҭ Сасрыҟәа уара оуп!»
ҳа их’ы гьыжьуа иалагон ҳа сандыу Ҷан-ԥҳа рыцҳа
иҳалҳәалон.
Аамҭак азыҳа адауы, Аԥсны, аамҭак азыҳа адауы,
Аԥсны аӡы уыс иырацәаны иыҟамызт, лҳыит,
иыҟазаарымзт, адауы аӡә дамгакәа димгакәа аӡы
рынаҭомызт риҭомызт, адау убас дыҟан. Факаҭ*, уыи
аамҭазыҳагьы ԥҳәысеба лыҷкәынк дахьӡуан, Нанҭ
Ҭасрыҟәа иыхьӡын. Адауы арыи иыӡбах’ә иаҳаит,
абас х’аҵа цәгьак дахьӡуот ҳәа. «Аа, аԥсра иауындаз,
арыи дбаны дсымшьуазар, уаҵәы дх’аҵахар, арыи
акы саиыргуоит» иҳыит адаугьы.
Нанҭ Ҭасрыҟәа дныҟәуон-аҽакуан, алда-аҩадаагьыи, дцуан. Иан лызгьы, – Ее, нан, са сеԥш ах’аҵа
дыҟәома? – иҳәалуон.
– Ее, ах’аҵа ихаҵа дыҟәоп, уыс уымҳан, нан! –
лҳәалуон.
Абнахь шәарацара дышцаз-дшаауаз… . Дах’ет,
дах’ет, аҵаа иызԥымҽыит. Нанҭ Ҭасрыҟәа иаҳәа
ааҭыихын, аҟыԥҳа, аҵыгәҳа адауы их’ы нх’ыиҵәет.
Адауы аҵааҿ их’ы гьыжьует: «Нанҭ Ҭасрыҟәа уара
уоп, Нанҭ Ҭасрыҟәа уара уоп, Нанҭ Ҭасрыҟәа уара
уоп!» ҳа. Уысҟан ельыикааит. Абрыгь абас ииасын
ицет, .
Ажәабжьҳәаҩ Пасаниа Ниҳаҭ (Ҭырқәтәыла, Каилар ақыҭа)
Быжьҩаишьцәа аҟ’азаарын ажәытә. Быжьҩаишьцәа
аҟ’ан, раиҵбаӡа Сасрыҟәа иыхьӡын.
Агьырҭ еҳабацәа… (Нас Ҳазшаз иыззагь еԥшны аууылаиҵахуа,
уареи сареи ҳнапаҿы иуаҟ’ахыу, ҳшыишоу иара иоп
иыздыруа…) Реҵбаӡа даара дельҟа-ельӷәыцәаа, ах’аҵарақәагь
иыланы даҟ’азаап, Сасрыҟәа. Агьырҭ дыукы
уиаҟ’ара иҟ’амкәа иаҟ’ан. Мыцхәы акы иаԥсоу,
иыҵашьыцуат, дамақь, иашьцәа ракәзаргьы.
«Абрыи Сасрыҟәа иыҟ’аиҵаз ах’аҵарақәа ҳа еҭарҳәот
иахьабалаакгьы, ҳара ҳаӡбахә аӡәы гьыиҳәом»
рҳан, данаҟ’амыз зны иақәдыршәан, «ҳара иахьа шәарацара
ҳцаны, уомак шьны иааҳгап, убырҭ иаҟ’арҵаз
рҳәо, акҳақәҿиозар ҳбап» рҳан, иыцет.
Иахьцаз илаҳәыит. Рылшара гьаҟ’ам, рыгәра гьаҟ’ам,
рх’а-рых’шеҩ аныи Сасрыҟәа еиҳа имаҷыуп.
Иылаҳәын, дааизар Сасрыҟәа, иашьцәа
аҩны гьаҟ’ам. «Ааит, арҭ иахьа мыитәык рыхьыит!» иҳан,
дларышьҭалан, иыцуот хьыигәох’әқәоз дыҩуа иыҿиырккаца
дышнеиуаз, иыбӷаӷуо ельагылоп илаҳәын,
иагьымкаҳацт, уиаҟ’роп, илаҳәыит.
Аӡәы даашьҭыхны иых’әда даақәҵаны, жәа-шьаҭаҿак
днаган днаиыргыло, дааин агьыи дыиго,
иахьыгаӡало-еԥыгаӡало, уыс, убыс џьара иҿықәыигалет.
Дыԥшызары, абнаҿы лҩак ҩеиует. (Адауы уымҳәеи,
иысгәалауыршәет. Уыи зхароу, ахара аҟ’азар, уара
оуп.) Дынеит Сасрыҟәа. Днеизары, адауы аҵлақәа
ельеиҵан, амца еҵыихын даваиоп. (Ддауыуп нас
уыи, мыитәык далаҟ’оп, уаҩтәысҵас даҟ’аӡам.) Аныи
Сасрыҟәа кәасҭхак ааҽҳәыиган данааих’ыԥооз,
кәыицк илымҳа иылҭашәет адауы.
– Уаангыла, уара! – иҳан, дааихьынԥашан дааниыргылет.
– Иаҟ’аузыи, ух’аҵкы? – иҳет Сасрыҟәа. (Агьыи
Сасрыҟәа
дельҟьа-ельӷәыцәаа даҟ’оп. Адауыи-агьыи
дзакәызаалакь иыгәхьаа гьиымам.)
– Уаангыла! – иҳет. – Уыи укәасҭха уыгуот, ах’а са
иысҳәогьы
уаазыӡыҩр, – иҳет. – Уара, шәа шәхьы,
– иҳет, – Сасрыҟәа ҳа аӡәы иыӡбах’ә саҳаует, – иҳет,
– их’аҵарақәа-агьыи иалацәажәот. Уыбрыи их’аҵарақәа
џьоукы аасаҳә, – иҳет.
– Иыҟаиҵо уымбои, – иҳет, – абрыи аԥырӷы убома?
– иҳет, – иааиҿаԥсаны, – иҳет, – аҟәылқьҳа иаалыбааидот, – иҳет. (Даласшьып ҳа џьара акы их’әыцыит
Сасрыҟәа.)
Адауы аԥырӷы ааиҿаиыԥсан, иаалыбааидан, –
Иышԥаҟ’о? – иҳан Сасрыҟәа, – Ауҩ ахьҭа данакуа
дарԥхаратәаҟара иаҟ’оп, – иҳет. (Адау иоп нас, арыи
дагьагам.)
Агьыи закәыззе?
– Абах’ә, – иҳет…
– Агьырҭаан иаҟаицозыи? – иҳан адауы, – Абах’ә
их’а наҵеикует абыс, – иҳет, – ирыбганы, – иҳет, – ах’аҳә
нылаиықәрыжьлаак, агьыимыхьӡакәа
даалҵует, – иҳет Сасрыҟәа. – Уыи абах’ә рыбганы сх’а иақәжь,
– иҳан, адауы их’а аҵеиҵан, ах’аҳә ирыкәымпылын,
их’а илақәиыжьын, адауы акауиыхьыхуа, дҩагылет.
– Иышбаҟ’о? – иҳан Сасрыҟәа, – Ҽеила иыснамырхьӡет,
– иҳет адауы.
Даҽакгьы иҳет:
– Аҵаа (иҵаауагьы иаҿыуп, аҵааршәыра, анҭ иашьцәагьы
илаҳәуа иаҿымыи?), – абра, – иҳет, – аҵаа, аӡы
дналагылот, – иҳет, – аҵаа бзыиа ианшәлаак, – иҳет, –
аҿҿаҳа абыс иааимыхны дҩалҵует, – иҳет Сасрыҟәа.
– Иыбзыиоп, – иҳан, длалагылет адауы.
Аҵаа дакыит. «Ааҳ-агьыи!» иҳан, ах’а дагьзалымҵует,
уаа дамахо далагет.
Арыҭәа ҳа…
– Уысҭ арыи, аҳәа ара иышьҭоп, – иҳет, – сахышьҭаз,
– иҳет, – уыиала сых’әда х’ҵәа, – иҳет. (Адау иоуп
иызҳәо.) – Са санамаха, уажәынах’ысы сыԥсы
еқәхаргьы гьысҭах’ым, сых’әда х’ҵәа, – иҳет адауы.
Уыгьы аныи алаҳәагьы, аҳәагьы зкыз иара
иых’әда х’наҵәоны уыс акала, закәанк ала иаҟ’оп.
Уыи иымдыруеи, Сасрыҟәагьы дельгамыи. Аныи
инапала гьыиымкыит. Рыҭәак иыман, арыҭәала
аныи аҳәа ааныикылан, иых’әда аах’ыиҵәан, адауы
дышьны дылкеыжьын, акәасҭхақәа иааҽҳәыиган
иыззагьы, амца леиқәыиҵан, иышәқәаз ишәыхны,
амца еқәҵаны, сыла рнапы ишьышьуа, рх’а ишьышьуа,
убыс иырыԥхан, рыҩны иахьыигӡет, рыԥсы
ааиқәиырхет иашьцәа.
Ажәабжьҳәаҩ Ҳәатышь Суаҭ (Ҭырқәтәыла, Аԥсара ақыҭа)
Нарҭ Сасырҟәа зхьыӡыз нарҭаа рыгрыу иыкәын,
рҳәыит, драгрыуын, уырҭ драаӡыит, . (Уыжә
арахь бнеии, бара!) Нарҭ Сасырҟәа дыиынсанхыит,
дыбзыиахыит, агәаӷь иоут, амыч иыман, аха иыман,
дыбзыины, нарҭаа раԥыхьҟа дгылуо дҟалыит.
Нарҭ Сасырҟәа иаб, Нарҭ
Сасырҟәа иаб дгьыиымамызт. Нарҭаа рыхьча ашьхаҿы
дахьаҟаз, анҭ уаа-шәҩыкыҟан нарҭаа, уаа ҭыӡа-шәк
ыҟан. Уырҭ рыхьча ашьхаҿы дахьаҟаз, рыхьча иаҟаз
уаа арахә дрыцын, арахә дрыцын.
Саҭныи-Гәашьа ззырҳәоз, Нарҭ Сасырҟәа иан,
Сасырҟәа дыииаанӡа, нарҭаа рыхьча иыҿа ахәхәы
лгон, рҳыит. Рыхьча иыҿа ахәхәы лгын, ианналгыи,
, дахьыцәыз, иааныи,
иар дахьыцәыз .  данынаԥшыи,  лгәамԥхызаап
иаҟаҵышьа.
– Уара, уыхәхәы араа иаҟаит! – лҳәын аԥҳәыс,
иыхәхәы налыргылны лашьҭаҟа дгьажьыит.
Лашьҭаҟа дангьажьыи, иара,
иы-нефс бошьалмышьны иынаҟалыи,  – Уаа,
Саҭныи-Гәашьа, Саҭныи-Гәашьа, иынеиуит, иынеиуыит!
– ҳа иыҳыит, рҳыит, уыи ахьча.
Иы-нефс, бошьалмышьны иынаҟалыи, уахь ианцыи,
илықәҭәыит, рҳыит. Ианцыи, иы-нефс, ианлықәҭәыи,
иахьлықәҭәыз иаалрыцқьын,
иахьылшьыит, рҳыит, араа лаҳә иыҭылшьыит.
Сасырҟәа  уыи аҿынтә дыиыит. Уыи иы-нефс
иахьхьылшьыз азаҳаны, дыиымгәахыит. Сасырҟәа дыиыит аԥҳәыс
лыҟынтәы, Саҭныи-Гәашьа. Уыи дыиыит. Даныиыи,
Сасырҟәа длааӡыит, ҭаби, дыдыухыит. Дыбзыиахыит.
Дыӷәыӷәӷәхыит. Агәаӷь иыман. Нарҭ Сасырҟәа
иахьацы иахьцо дрыманы ицон. Фыкаҭ, иахьнельаагьы
иара ақәылараҿы-ақәыҵраҿы еиҳа ауысқәа
ҟаиҵуон, иызыгь реиҳа кыриылшоны даҟан.
– Нарҭ Сасырҟәа, аа, – рҳыит, – ҳара ҭӡа-шәк ҳаҟаит,
– рҳыит. – Акрызхаҵуа аҟаит, агьенчцәа* аҟаит, ҭӡашә
ахьаҟоу нас ауаа.
Арыи руысаҿы гьымааит. Арыи иаб дыбельльим*,
иан дбельльизарыгьы*, арыи ҳара ҳаԥыхьҟа дгылырыи
гьааҭахым, рҳәын, конгра* ҟарҵыит, рҳыит, нарҭаа,
аизараҿы, нарҭаа дырҭахымхыит. Қәылыры иыцоон,
рҳыит, шьхак аҿа қәылыры иыцоон, рҳыит. Ашьхаҿа
ақәылыраҿ иахьцооз, Сасырҟәа џьар қәылыры
дыцын,
данааины данышьҭаллаак, рҳыит, ҩымыш-хымыш дыумрааԥшырыи, дгьааԥшымызт, дыцәон,
рҳыит. Аныи дықәылны данааи, рҳыит, иыцәымҭы
иақәыршәаны, нарҭаа қәылыры ицыит ԥшьынҩажәыи
жәабеи, шәкы, иааныи* шә-ҽыууҩак, иықәыҵт.
Уыхык ҵыит, Сасырҟәа дыцәыуп. Иан Саҭныи-Гәашьа
дааит. Иан дгәаҟуа далагыит, рҳыит, «арҭ нарҭаа
ахьыцыз акрыхьрыны иаҟаит, иыҭахрыны иаҟаит,
арыи дыцәыуп» лҳәын. Ауыха иыиыст, дыцәт,
дгьылмрааԥшыит. Адрыуыхагьы даныцә, иан дгәаҟхт,
ауаа цыит, ҩы-мыш ҵыут, иыцыишьа қәылры, нарҭаа
қәылры иыцыит.
Арыи дырхьызыгӡап лҳәын, иан лмеисҭ аалышьылххын,
Сасырҟәа дахьышьҭоу ауадаҿа шьҭыбжьык
аныиҳалаакы, дарҳаны дааԥшон, рҳыит,
дызықәтәыз адемир сандальииқәа адгьыл
иыҵеиҵазарын,
окадар хызлы қалқармышь, аихыцқәа,
ашә аалырттын, лыимаа, лмеисҭ лышьылххын аҽыхәҭаны
ашә агәы иаԥыххаа иынагын иынкалыжьын, –
Нан, Сасырҟәа! – ҳа лҳәын, рҳыит, лыбжьы налыргын
иаарыӷьӷьыны, лмеисҭыгь уаа иынкалыжьын, ашә
аалыркын, ла дцыит.
– Ҳаи-ҳаи, иаҟалозыи?! – иыҳын, иыҳыит, абжьыра-бжьаҵәыи дызықәтәыз адгьыл иыҵаҵыны
Сасырҟәа дыныҩагыл, иыҳыит, данааԥш, иыҳыит,
иан лмеисҭ уаа иышьҭан, иыҳыит. «Аа, арыи сан
лоуп сызрааԥшыз» иыҳәын, – Сан, иаҟалызыи, банаџьалбыит,
сан иаҟалызыи, банаџьалбыит?!
– Акгьыгьаҟам, нан, акгьыгьаҟам, нан, уахьысрааԥшыз,
џьара уыгәы акаласра ҳа сшәыит. Нарҭаа
шәҩык, ҽыла шәҩык ныҟәары иыцыит. Ҩы-мыш
ҵыут, уар уыцәыуп, уырҭ аккы иақәшәыр ҳа сышәын,
уырхьызыгӡап ҳаны уысрааԥшыит, – лҳыит.
– Ҭамам, уыи акәызарыи, сан, – иыҳыит. – Иырласӡын,
– иыҳыит, – қанқашак сзаҟаҵы, – иыҳыит.
(Иырласӡаны қанқаша, иыиыфыуша аккы.) – Араа
иаасфуш қанқашак сзаҟаҵы, – аныиҳәыи, абысҭы
луыит, қанқаша, иырласӡаны.
Абысҭы иышыԥхыз иаалгын, асофра иықәҵаны, – Нан,
уықанқаша сырҳазырт, – лҳәын, ианиымҵаргыл,
– Сан, багьы бысыдтәылыут, – иыҳыит. – Нан, уара
амҩа уымеит, уцыут, сара араа саҟаит, уара иыуфыуша
фыи, уырашьҭал! – лҳыит.
– Иоқ, ара бааин, бсыдтәылыут! – иыҳыит, игьыимуыит.
Иан даагыны, дааиыдиыртәылт. Абысҭы ԥхын,
ишаҳә-шаҳәуа иыуын иаҟан, наппы неиырккын, –
Сан, бынаппа рккыи! – иыҳын, иан лнаппа абысҭы
ахьҭаҟа иындәықәылҵыи, лнаппа ааныиккылан,
абысҭы иылалаигәыит, абысҭы ша иалаигәыит.
– Аи, нан, сыубблоома?
– Сан, сзызбазҵаауо иашан иысабҳәырыи, – иыҳыит,
– бнап аусыжьот, – иыҳыит. – Сызбазҵаауо
иашан иысабымҳәозар, – иыҳыит, – бнапп араа иызбыллуыт!
– иыҳыит.
– Нан, иыуасҳәыут, – лҳыит, дгәаҟт, лнаппы быллуыт
абысҭаҿа. – Нан, иыуасҳәыут, иыуасҳәыут! –
лҳыит.
– Ҭақь, сан, сан, сара саб дызакәыдаз, сызхашаадыи?
– иыҳыит. (Арҭык, аиаша лымҳәар ԥсыхәа гьылымам,
ҭаби.)
– Иаорым, – лҳыит, – уара нарҭаа рыхьча, – арҭық,
иыхьыӡӡы лҳәын, гьысыздарам, нарҭаа рыхьча
ашьхаҿы иаҟаз, иыцәыз, аныи зыхәхәы лгыз ауҩа
иыхьыӡ лҳәын, – уыбрыи уиычкәыныуп, – лҳыит, –
нарҭаа рыхьча уиычкәыныуп, – лҳыит.
– Иышԥаҟалыи, сан? – иыҳәын, аныи аԥхьан иысҳәыз,
иышаҟалыз, иыхәхәы шылгыз, дзеиԥшрахыз,
«уаа, Саҭныи-Гәашьа иынеиуыт!» ҳаны данлықәыбжьыргьы
дынааихьыԥшааи, иааины иылықәҭәыз
амени  уыи иаалрыцқьын лытәӷәыбжьар иыбжьылшьыит,
рҳыит.
– Уаантәы уара сыцәысытәымкәа саҟалыит, уа
уызԥыу уыи иыкәып, – лҳыит, рҳыит.
– Ҳа, уыи акәзарыи, сан, иыбзыиоуп, са сызԥызгьы
здырт. Абрыужәы сар арҭ срашьҭалыут, сырхьыӡып.
Дамақь, арҭ скажьны иызцо, сызҟәныршьо, уыи
акәыуп, – иыҳыит еиҭы.
Иҽы ааикәадырны аҟәақҳа драшьҭалт Сасырҟәа,
ҩымыш-ныҟәары иыцахьыит. Иан Саҭныи-Гәашьа
аԥҭас аалыхәан длатәын, нарҭаа ицыз рзаҳаны,
ашьха иықәқәны иыцыут, ныс, ашьха. (Ашьха ударома?)
Еқәшәыт, заҟа шьха иырхаҵхьо Аллаҳ идырып.
Саҭныи-Гәашьа дныҳәыит: «Иаараббыи, арҭ
ҽцәа-шәҩык иыцыз, иахьаҟоу, ассы-аицәа, ассы-аицәа, ассы ууа, ақәы-аицәа ақәы ууа, рха иамхәоны,
сычкәын дырхьгӡы!» лҳәын, дныҳәыит, рҳыит.
Данныҳәыи,  ассы леиуа, ақәы леиуа, ауха амца
рзыиқәымҵоо, амца рзыиқәымҵоо, илаҳәҳәын, иышыильагьежьоз,
Сасырҟәа дырхьӡыит. Хабжьычкәын
ҳаны аӡә дрылан, иыҳыит, иара диыцны дцалоон,
уырҭ анарҭаа рыҿынтәа.
– Хабжьычкәын, – иыбжьы иықәиыргыит, – Хабжьычкәын,
ара уааи! – иыҳәын, иыҳыит. (Хабжьычкәын
дааин...) – Уара, арҭ скажьны иааит,
амыш цәгьы
иықәнаккыит, иырҭахоозыи, амца рзыиқәысҵар
рҭахома, иалсыргыр рҭахома, уыразҵааи, – ҳан
иыҳыит, рҳыит.
Хабжьычкәынгьы дынеин, ныс, уырҭ реиҳабыцәы,
реиҵыбыцәы ҽцәа-шәҩык ауаа аҟан, – Арыи иыиҳәо
ас акәыуп, «амца рзыиқәысҵап,
ахьҭы иалсыргыут»
иыҳыит, – иыҳыит, – Сасырҟәа
даҳхьӡыит, – иыҳыит.
Иышькыл дангылны, рҳәыит (уысҟаны аԥсыу
чақмақ, ачақмақ ҳа нас, адына, иалыхны ашьанҵала),
акауала дас далаганы амца аҽыԥқә-ҽыԥқә-ҽыԥқә
иалыҟьо, иалыҟьо, иырбыут, иырбо иалагыит.
– Уыи иаҳә, уыи иара иыџьыба иыҭыихыз амцала,
ҳар ҳаҽыгьыҳарԥхам, – ҳа рҳыит, рҳыит.
Даан, – «Уыи иыџьыба иыҭыихыз амцала ҳаҽыгьыҳарԥхам
» ҳан рҳыит, – иыҳыит.
– Ныс, иырҭахыу уразҵааи, иырҭахыу уразҵааи,
– ныиҳәыи, иынеин, – Иышәҭахозыи? – аныиҳәа
(шьхакы, лаԥшхьынаӡо шьхакаҿа адауы зырҳәоз,
адауа
хәхәыкаҿы џьара мцак рбыут, уаа адауы
дшаҟоу анҭ иырдырыут), – Адауы аинсанқәа иыккны
ақәаб иыҭаҵаны ршьахәарқәа ҽҭыҳәҳәо, иыижәыут,
иыфыут, – рҳыит. – Амныи иаабо амцаҿа дыцаны,
амца
ааигырыи,
ҳазыиқәыиҵарыи, даҳарԥхыут, –
рҳыит, – ҳаҽҳарԥхыут, – рҳыит.
Иашькыл дангылын дыԥшын, шьхакаҿа лашырак
аҟаит, ҭаби, амца иырацәаны иахьыиқәыз,
адауы иымца, ныс, аҵлақәы иышыибгыз иааган
еиқәыиҵын, амца агәыр-гәырҳа…
– Иаҟалот, – иыҳәыит Сасырҟәа. – Са саанӡа шәыҽышәымшьын,
– иыҳәын, аҟәақҳа (уыжә иыҽы ахьыӡ
схашҭыит, иыҽы, иыҽы дызықәтәыз ахьыӡ ),
дызықәтәыз иыҽала дыдәықәылт.
Даннеи, ашьхаҿа, адауы амца иыиқәыиҵыз иыҽакәиыршын,
рҳыит, дыцәыуп, иыҳыит, иышьаппыи
иыхаи еизааигәыны еидысланы иаҟан, рҳәыит,
амца иыҽакәыршыны. (Адауықәы иыдыуқәын,
рҳыит,
ҳаздырам, иырҳәо акәыуп иаадыро, оҭуз-меҭре, қырқ-меҭре, ельльи-меҭре.)
Дыцәын, дынеин,
дылеиԥшын, адауа дышыцәызгьы иыбыит,
ауаагьы шыижәоз иыбыит. Ҳаи, анассыны (ара уыжәы
иҽы ахьыӡ иҳәын), «аӡ аҟҟара (аӡ ударома?), аӡ
аҟҟара уышьҭыбжь уӡыут, уылассхыут, уыихаԥын
уыҭаԥылыут (амца хьаҟоу иҽакәыршын дышьҭаммыи,
ҭаби), уаа уанҭыԥыллаакы, сара акәысҭаха, ауаџьақ
иҭоо адына, мыҿ дыук, акәысҭаха иышьҭысхыут. Ныс
уысҟаны ҭақьар уышьҭыбжьы мыргыӡыкәы уыихаԥ,
ҳауаажәлар рыҿы иыгыны амца рзыиқәаҳҵап» ҳан,
иыҳыит, рҳыит, Сасырҟәа.
Иыҽы ҭақьар адауы иыхаԥын, иаргьы акәысҭахы
длақәсын, кәысҭахы дыук аашьҭыихын,
даныихаԥозааны,
адауы иыха хьаҟаз иақәшәын,
иыха хьаҟаз
ала иыхаԥыит, аҽы. Аныи анҩышьҭыих, аԥырӷа
амаммызыи, аныи адыуӡӡа, ас ианааныиккыл,
ианааиыршәшәоз ааны, аԥырӷқәы иамыҵыз загьы
адауы иыха иақәҳаит, иыха иақәшәыит, иылымҳа
иыҭаԥсыит, рҳыит. Адауы иылымҳақәа ахәқәы ҭыиааны
иаҟан, рҳыит, аныи ахәы хьамаз иылымҳа
ианҭашәыи, ахәқәы быллыит, ажакь быллыит, фильан.
Ижьаҿа иыльеиын, амца иаӡуа даналагыи ианалага,
адауы дааԥшыит.
Нарҭ Сасырҟәа, ҭаби, данықәыҵ,  абас дцыут
иыуаа рыхьҭаҟа, анҭ иыуаа рыхьҭаҟа, ашьхахьы.
Дышцоз
адауы дааԥшыит, аныи амца
иылымҳа
иҭалан
иыблы иналагыи, дааԥшын, длааԥшын,
иаҟалзыи
иызеильымкааит. Длықәтәын,
иыҳыит, иыԥынҵала
иыфиы  аник, «ааи, анаассыныи, аԥсыуу ффиак
ггыут, аԥсыуу ффиак ггыут!» ҳаны, иыҳыит, рҳыит,
адауа. «Аԥсыуу ффиак ггыут!» иыҳыит. Дҩагылны,
дынаԥша-ааԥшын, уажәы уысҟан иырҳәақәыз,
быжьы-шьхак дырхаҵхьын,
рҳәыит, мыццызаап
ҳерҳалда, иаҳуд шьхак дахаҵхьын, шьхак дықәын
дышцооз, Нарҭ Сасырҟәа дахьцоз, адауы дыибыит,
рҳыит.
– Аа, арыи аԥсыу цәқьа цәгьа, арыи зыфиы гоз
арыи иакәыуп, – ҳаны, иыҳыит адауы.
Иыԥсыԥала диахт, рҳыит. Иыҩноуҵаҟа иыԥсыԥԥала
диахан, иыҽгьы иаргьы шыиықәтәыз,
рҳыит,
дааигын, иыҿы дылҭеиҵын, рҳыит, иыҩноуҵаҟа дыигыит,
рҳыит. Дыигыит, рҳыит. Диыффт, диыффт, иаани. Адауы аныи иыршшықәыи
иыршшырыи, уырҭ
крыиыффырын дааит, аха аныи иымгәа иыҭалын,
иыҽгьы иаргьы уахь иыҭеит. Нарҭ Сасырҟәа уаа
дахьаҟаз аныи (аԥхьан иызысҳәаз аҳәа иымаммызыи,
абџьар иымаммызыи?) иаҳәа ааҭыихын, рҳыит,
иывыкьыцқәа, арыи иывыкьыцқәа аҳәала дасны,
аԥҟҟары далагыит, рҳыит.
– Ҟ’оҳ, аа, сымгәа хьаак ҭалт! – иыҳыит, рҳыит,
адауажә. – Сымгәа хьаа дыу ҭалт, уымбои? – иыҳәан,
иыҳыит, дынаԥша-ааԥшын, алаухыузыи, болна
аҳәала иывыкьыцқәа ԥыиҟҟо даналагыи, иҳәыит, –
Сымгәа сыхьуыт, – иыҳыит, аффедерсиниз.
Днеин, џьара длатәын даныихаи, Нарҭ Сасырҟәа
иыҽгьы иыкәадыргьы дышақәтәыз еиԥшны, иыҳыит,
иаҳәа ккны, рҳыит, дылҭыԥыит, рҳәыит.
– Ҟ’оҳ, уар уызакәыда? – иыҳыит. – Уар Нарҭ
Сасырҟәа ззырҳәо уара уоума? – ҳан иыҳыит, рҳыит,
адауажә.
– Иоқ, сара Нарҭ Сасырҟәа гьысыкәым, – ҳан
иыҳыит, рҳыит.
– Уызакәыдыи?
– Нарҭ Сасырҟәа сыизааигәын, уыи маҵаԥԥны сиыман,
сиыман, – ҳан иыҳыит.
– Ныс уыи аԥильанны иыҟаиҵоззыи, уыи ӷәыӷәӷәырны
иыммаззыи, хаҵарны иыммаззыи? – ҳаны
дҵааит, рҳыит, адауы.
– Уыи са иыздаруыт, уыҭахазарыи иыуасҳәап, – ҳан
иыҳыит.
– Исаҳәа, – иыҳыит.
– Ас ҩнык иаҟҟырыз аккы, иыҳыит, уада-уадак
иаҟҟырызаап, ныс уыи иырҳәоз уысҟан ишаанырҵуоз,
уадак иаҟҟарыз хақәкы иыхараккны
џьара иықәыргылны, аҵыӷ аҵыхны иысиыркон, иа
длыбааҵны акәараҿ дҭагалон, «иауышьҭ» аныиҳәалаакыи,
иаусыжьон, – иыҳыит. – Амныи ахаҳә дыу
иыбылыгь-иыбылыгь-иыбылыгь-иыбылыгь
иышлеиуаз,
иышлеиуа, Сасырҟәа иыха уыи ахьааилаагьы
иыха аҵаккны, ахаҳә иыха иынаахалаакы, ахаҳә
ԥҽҽны иыцон, – ҳа иыҳыит, рҳыит.
– Аа, уыи окәзарыи, уыи саргьы иыҟасҵыут, – ҳа
иыҳыит, рҳыит, адауы.
– Иыҟаҵыи! – иҳәеит Сасырҟәа.
Неиса, хәык рбыит, дынак рбыит, иыҩыхәнылын,
ахаҳә иыиырккын, адауы ҵаҟа дылбааҵын, Сасырҟәа.
Иауиыжьын, иыдәықәыиҵын, адауы иыха иаахын,
агьыи днатәан ахаҳә ԥыиҽыит, ахаҳә адауы иахаҿы
иыԥыиҽыит.
– Уаҳа ҳҩунарны иыммаззыи, иаҟаиҵозыи? –
ҳан иыҳыит адауы.  – Сеиасеҭны иыммаззыи,
уаҳа иаҟаиҵоззыи ауыҩы, – иҳыит, – хаҵарыны,
хаҵарыны, – демеқ исҭииор, – иыҟаиҵоззыи, ӷәыӷәӷәырны
иыммаззыи? – демеқ исҭииор, – мычны
иыммаззыи?
– Гьольк уыи иымемлеқьеҭаҿ агьоль аҟаит, иыҳыит,
агьоль ыҟан, иыҳыит. (Агьоль ззырҳәо ударома?
Аныи аӡӡы, аӡы ҭыԥ, агьоль, гьольгьы ҭырқәшәыуп,
агьоль аӡӡы.) – Уыбра
дҭагылон ианҵаауааны,
иыхәыдаҿынӡа, араанӡӡы далагылон. Иаҟалыума?
Уыжьшьҭа уыҽырӷәӷәы, уынаҳәы-ааҳәыи нысҳәалаак,
– иыҳыит, – сара, кәыуманда са исыиҭон, уыжәшьҭа
иыҟалыит анысҳәалаак, – иыҳыит, – данҵыслаакы,
иыԥыҽҽын дналагылаакы, уаангыл,
гьаҟамызт сҳәон,
– иыҳыит, иҳыит, – иыхәыдаҿынӡа ӡы ахьаҟоу даласыргылон,
– иыҳыит, – иыхәыдаҿынӡа ӡы ахьаҟоу
быжьаха-быжьымыш, жәаха-жәамыш иыҵаауан,
дҭаҵаауан,
иышьапаҿынтәа иыхәыдаҿынӡа. «Уыжәышьҭы
иыҵааит, ҭамамыуп, уышәышәыи» анырҳәалаакы,
– иыҳыит, – аҟәакҳан, – иыҳыит, – анахь-арахьыи,
– иыҳыит, – аҵаа загьы ҿыр-ҿыр-ҿыр-ҿырҳан
иыԥжәжәыны, – иыҳыит, – иыԥыҵҵны, – иыҳыит,
– далҵон, – иыҳыит.
– Аа, уыи саргьы иыҟасҵыут! – иыҳыит адауы.
– Иыҟаҵыи! – ҳа иыҳыит, иыҳыит, Сасырҟәа.
Наис агьоль ӡык рбызаап, гьолькаҿ иыцын, далаиыргылт.
Иыбӷаӡараҿынӡ длалаиыргылын, араанӡа
далагылзырыи, аҵаа иызԥымҽырыи?.. (Ныс уыи иаргь уаҩ
дыууын, ҭаби, атәымжьышьха
адоумыжьха рҳәомыи,
иышԥырҳәо? Адауа, адауа. Атәымжьышьха рҳәоон,
рҳыит, иҳыит, атәымжьышьха,
атәымжьышьха адауы
иызыҳаны.)
Иыбӷаӡараҿынӡа агьоль далаиыргылын,
арҭық, хәымыш-фымыш ианҵыи, – Аа, адауажә,
уыҽаарҵыссыи, иаҟалыу збап, – иҳан, иыҳыит, адауы
ас анааҟаиҵыи, иыҳыит, аҵаақәа ҿыр-ҿырҳан
аԥыҽҽра ианалаг, – уаа, уаангыл, уаангыл! –ҳаиыҳыит.
– Агьаҟамлыит, – иыҳыит.  – Араанӡа уалагылар
окәыуп, – иыҳәын, иыҳыит Сасырҟәа, араанӡа длалаиыргылын,
иыҳыит, арҭық, ԥшьымыш-хәымыш
иыҵааит, ианҵааи, – уынапқәыгьы уываԥсыуп, – ҳа
иыҳыит, иыҳыит, инапқәы хахь иаҟазырыи гьаҟалам,
инапқәы ас иываԥсыны диырҵаауын.
Нарҭ Сасырҟәа уыи иаҟаиҵыз аҟаӡым, аха, аха
иыман азаҳаны, аныи адауы дҭаиырхаразаҳа, афен
иыԥшааит, афен иыԥшааит агызмаллық, агызмаллық
иыԥшааит. Араанӡа аӡы далаиыргылын, дыҵааит.
– Ҳаиди, уыҽаарҵыссыи, иыҟауҵо збап! –
иыҳәын, иыҳыит, иаргьы ныс иыԥыхха даауыт, аҵаа
дықәқәыуп, Нарҭ Сасырҟәагьы. –  Ҳаиди, ҳаиди,
ҳаиди! – иыҳәын, алыухыузыи,  иежәы меҭроу
аӡӡы далагылт, дыҵаама, арҭық. – Арахь, арахь! –
иыҳәын, алыухыузыи, уаа даанахыит.
Иаҳәа ааҭыиххын, ҿынеихыит, рҳыит, Сасырҟәа.
– Аа-а, Сасырҟәа, Сасырҟәа! – ҳа иыҳыит, рҳыит.
– Арыи Нарҭ Сасырҟәа ззырҳәоз уара уакәын! – ҳа
иыҳыит, рҳыит, адауажә, адауа. – Нарҭ Сасырҟәа
ззырҳәоз уара уакәын! Уар сар ԥильанны сҭауырхыит.
Ҳалалзыи, уыҳақыуп, – иыҳыит, иыҳыит. – Иалныз,
уыжәы саха хоухразы уааиуыт, сха анхыухлаакы, сҟарҟмыџь унаппы лҭаҵыны, иыҩҭыуххыут,
ианҭыухлаака, уыбӷ иакәыршыи, уыԥсахьынӡыҭоу
акы гьыуыхьам, уыӷәӷәахыут, – ҳа иыҳыит, рҳыит.
Адауы дҵааит. Данҵааи, Сасырҟәа иаҳәа ҭыиххын,
иаха хаиххыут, ҭаби. Адауа данзымҵысӡыи,
данҵааи, – Аа-аа, Сасырҟәа, Сасырҟәа ззырҳәоз
сар зыӡбыхәы сҳәоз уар уакәын! – иыҳыит, рҳыит. –
Уара сара мааныла усывыст, арыи ҟазҵооз Сасырҟәа
гьаҟаиҵамызт, аха уара мааныла, адаррыла, сара
саҵкых иаҳа уыиӷьын, уыжәы сара сыуырҵааит,
ахаҳә сԥыуырҽыит, уыи сылаӡыит, арыи сыҵааит.
Уажәы сха, сха хоуххыут, аха, – иыҳыит, иҳыит.
– Аиоу, уыи азокәыуп, сызнеи, – иыҳыит Сасырҟәа.
– Иалныз, сара ҭафсиль уысҭо ҟаҵыи! – ҳа иыҳыит,
иыҳыит, адауа, адауа, адауа. (Дыҵаан далагылыммыи?)
– Саха нхыухлаак, – иыҳыит (иаха ԥыимҟои
арыи, боуры иыҭоу аҩноуҵаҟа, аиынсан аҩноуҵаҟа
иыӷроу, аҟарҟмыџь, аҟарҟмыџь рҳәот), – аҟарҟмыџь
ааҭыхны, уҩахны иааҭыхны, уыбӷа иакәыршыи, уар
уыԥсаанӡа уаҳа акгьыуыхьам, – ҳа иыҳыит, рҳыит. –
Уылшара ӷәӷәахыут, – иыҳыит.
Неис днеин иыха хыихт, рҳыит. Иыха хыихын,
иыиыҳәыз ҵабыргыумыи, аныи иыҟарҟмыџь дҩахан
иааҭыихын, иыҳыит, ашә дыук, л-дыук аҟан, рҳыит.
Аҵла дыу аҿы днаганы, инеигын, иыҳыит, аҵла дыу
аҟарҟмыџь иынаакәыиырша, иыҳыит, аҵла аҵыкәҳан
иаахнаҵәыит, рҳыит. Уыи иыҳыит-қи:
– Сара сахьаҟоу суада (уадак, ҩнак иымазаарын
адауы), уыи наҟауҵалаак ашьҭахьы, – иыҳыит, иыҳыит,
– сыҩнаҿ уынеины, – ҳа иыҳыит, рҳыит, –
аҵыԥх хьаҟоу  асандық дыук аҟаит, – ҳа иыҳыит,
рҳыит, – асандық дыу аҵыԥха уаа иаҟаит, – ҳа иыҳыит,
рҳыит, дахьаҟаз иыҩнаҿы. (Уыбраа иықәыуп асандық
аҵыԥха абас, ишыиҳәо ала.) – Асандық, аҵыԥха
иынауырттуааны,
абас уха асандық иылхаккны
аҵыԥха рттыи, ашәгьы аныи ақаԥақгьы ахарттыи! –
ҳа иыҳыит, иыҳыит. – Ахаҩа, ахаҩа, ахаҩа харттыи, –
ҳа иыҳыит, иыҳыит.
Ҭеқь! Иаха хыихт, иыҟарҟмыџь аҵла иакәыиыршан,
аҵла ханаҵәыит, уыжәы иыҩнаҿа
дцыут.
Иыҩнаҿа дыцын, иыҩны иыбыит, ҭаби, иахьаҟаз
еиҳәыит. Днеин аҩнаҿа аҵыԥх ахьаҟаз, иахьеиҳәыз
ҭаарыф аҿы ҵыԥха ақәыихын,
асандық иызҭаз
аҵыԥха наҿеиҵын, аныи иыиҳәаз, иыимҳәеи.
«Асандық ануыргьыжьуааны қаԥақ анхауттуааны,
уха ахаккы» ҳа иыҳыит, иыиҳыит. Аҭам қәырназзыи
Сасырҟәа ахшыҩ рацәаны иыман, ахшыҩ рацәаны
иыман, аныи иыҟаиҵыз аккы дшаиырккоз, акшиыхьоз
идырын, ҵлакы ааигын, иыҳыит, мыҿҿык,
мыҿҿык, мыҿҿык ааигын, иыҳыит, аныи аҵыԥха
иылыбжьеиҵын, иыҳыит, иылаҿаҵаны, иыҳыит,
иыҽынасҭхан, иыҳыит, аҵыԥха иалаиыргьыжьыит,
иыҳыит. Ақаԥақ ианаалыиргьыжьыи, иҳыит, ақаԥақ
ҩхаттыит, иыҳыит, ахаҩы ҩхаттын, иыҳыит.
Ажәытәы аҳәа, аҳәакы, рҳыит, иыиҵаԥссаны асандық
ақьранаҿа иыҟазаарын. Аҳәа аныи ақаԥақ анахаттыи,
аҟәакҳаны иыԥҟаҭын, аҳәа ачалмышьны
иыҟалын, ажәҩан ахьҭаҟа, иар уаа дахагылырыи иаха ханаххон, ҭаби. Иар дҽынасҭхан ихеиттыит, аҭауан
ахь иалалт, иҳыит, хахь, хахь иақәшәыит, иыҳыит,
аҭауан иақәшәыит, иыҳыит.
«Уыи агьыи сагьыузамыргыит, адауажә» ҳа иыҳәын
иҳәеит, рҳыит, Сасырҟәа.
Нас наҟ данцеишьҭахьы арҭық уаа иыигарыны
иыҟаз зааҭен, дыдәықәлын иыуаа рыхьҭаҟа дааит,
рҳыит, уыи уаа уыс. Иыуаа рыҿа даан акрыбжьыст,
ҭаби, иуаа, ахьҭа еильаныҵәын, иыгәыџь-гәыџьха,
рҳыит, аԥсра иаҿын, рҳыит, дрыхьыӡыит, рҳыит. Неис
уаа амца рзыиқәыиҵыит, арҭық  уызеҭ гьырымамызт,
уыи уаа данаанахыит, ԥыҭк ныс, данаанахыи.
Дырхьыӡын, амца еиқәыиҵын, иыуаажәлара алыргыны
шьҭаҟа дгьажьын, дааит ҳаны, Сасырҟәа зырҳәоз
абас ҟаиҵыит ҳа рҳәон, рҳыит.
Асон уыи окәыуп, уыи иынҵәыит ныс уыжәшьҭа.
Иан (аԥхьан иааҳәыит уырҭқәа загьы да), иан
адыуҳа ҟалҵыит, аԥҭас аалыхәт, адыуҳа ҟалҵыит:
«Иараббыи, арҭ нарҭаа иыцыз шәҩык, ныҟәара иыцыз
иахьаҟазаалакгьы ассы еицәа ссы ауы, – рҳыит,
ақәа ацәа қәа ауы! – лҳыит. – Рхы иамхәоны, – лԥы
Сасырҟәа, – сычкәын дырхьыгӡыи!» ҳаны Аллаҳ
диыҳәт, рҳыит. Уаа дырхьӡыит, ныс.
Сасырҟәа ныҟәаррын дыҟан данааилакы, иҽы
аԥсаиыршьаразаҳанааныи, данаақәыҵлаак иҽы,
иыҳыит, аанкылны, иыҳыит, иҽы, иыҳәыит, иыҩны
ахахьыи иыршәны идәықәыиҵон, рҳыит, наҟ иыхаууааны
длеиаанӡа, аҽы леиаанӡа днеины, аҵаҟа днеины
иҽы ааныикылон, рҳыит. Уаантә иыршәны арахь
идәықәыиҵон, рҳыит, арахь дааины иыкко, хынтә уыс
ианаҟаиҵалаакы, иҽы аԥсашьон, рҳыит. Хынтә, анахь
идәықәыиҵо, арахь идәықәыиҵо анааҟаиҵалак, иҽы
аԥсашьон, рҳыит. Аныи иҽы, иыҽ раҳаҭны иамазгьы
уыбрыи акәын, рҳыит.
Нарҭ Сасырҟәа иаӡбахәы саҳаит, Нарҭ Сасырҟәа.
Нарҭаа шәҩык ауаа аҟан, ақыҭа дыуын. Дыргәамԥхыит
Анарҭ-иԥа, раба, раба днарҭын. Рабы, рабы дыиԥын
азыҳаны  дҟарымҵызт, иыжәла гьырымҳыит
Анарҭ-иԥа.
Нарҭаа дрыиӷьхыит, иан гьылымҳыит, арыи нарҭаа
рыхьча уыиԥыуп ҳаны гьылымҳыит иан. Нарҭаа
рыхьчы дыиԥын. Уыҩ дыук дрыман нарҭаа дрыиуны,
ахьч дахьыхьчыз уыбра адынаҿы, ҳаракыраҿы
уыбра дыцәын, уыбра дыцәын, рҳыит. Уыи дзыиԥыз
гьылымҳыит. Нарҭаа  дҟарымҵыит. Дахьхьчыз
ргәамԥхыит, дырымго иалагыит. Даныргылаакы,
иаҟау загьы ақәылрыгьы-ақәыҵрыгьы аибашьрагьы
иара иҟаиҵон, ахьӡ альаигон азыҳаны, иыхьыӡ
гьырҭахымхыит нарҭаа, ргәы иагыит. Анарҭ-иԥа
қәылыры дынцалаакы, ҩымыш-хымыш дааӡамызт,
рҳыит. Дқәылны дыцын данааи, данышьҭалалаакы,
ҩымыш-хымыш дыцәон, рҳыит, Нарҭ-иԥа.
Нарҭ-иԥа қәылры дыцын, ауҩы дыишьыит, ауҩы
дыикыит, дқәылны дааит, иҩызцәа нарҭаа иымгыит…
Данааи, Нарҭ-иԥа даннышьҭал, даныцәалаак,
хы-мыш дыцәан, дыцәын, рҳыит, хы-мыш, дыцәон.
Дар, дааин даннышьҭал, нарҭаа шәҩык ныҟәары
иықәыҵыит, ебашьры ицыит. Иан дыгәаҟт. «Иашьцәа
ихаҵны ицыит, аха џьар аккы иақәшәарыи, иҭахарыи,
сыԥы агәыбӷан сзааигыут
» лҳан, аҵәыуры далагыит.
Аҵәыуры даналагыи, иылзымычҳаит. Сасырҟәа уахыкыи
ҽнакыи дыцәын. Адырҩамш иан  лмесҭ
(аԥсуаа амесҭ рышьарҵон, абаа), амесҭ аалышьылхын,
ашә аалырттын, – Нарҭ Сасырҟәа, – лҳыит, лыбжьы
иықәлыргын, лмесҭ лкалыжьын, амесҭа иааигәар, иаԥыхьҟа иахьынкалыжьыз дылрааԥшт.
– Ҳаи, ҳаи, иаҟалазыи?! – иҳәан (аихатә сқамқәа
загьы адгьыл иыҵалыут), данааԥшыи,
иан лмесҭ ибыит. – Ҳаи, ҳаи, сан, иаҟалазыи?
– Нан, узыцәшәыры гьыҟым, угылны, узыцәшәыры
гьыҟам, – лҳыит. – Нас иызмааныузыи? – лҳыит.
– Иысзымычҳаит, – лҳыит.
– Иаҟаузыи? – ныиҳыи, – Уабишьцәа загьы, шәҩыкы
рҽазыҟаҵаны иыҟан, уар уааин уанышьҭал, уар уаныцә,
ҩы-мыш, мышкыи бжакыи
ҵыхьыит, уыиаахыс
уыцәыуп, – иҳыит лҳәеит. – Дар ныҟәары ицыит, –
лҳыит. – «Иахьцыз акрыхьырыи, иҭахарыи, гәыбӷан
рыхьрыи, мамзар гәыбӷан сыуҭыут» сҳан, сгәаҟт, –
лҳыит, – уааԥшаанӡа, – лҳыит, – уызсырааԥшыз ариакәыуп,
– лҳыит. – Уыи акәызар, – иҳыит, – сан! – иҳыит
(иҽы Гьидаз ахьӡын, Гьидаз, иҽҽа Гьидаз), – Сан, –
иҳыит, – Гьидаз,..  (иыҟалҵоз схашҭыит уажәы
аԥсышәыла), Гьидаз, аккҟаҵы, иафыуша аккҟаҵы,
– иҳыит. – Саргь, – иҳыит, – аҽ иафыуша аккҟаҵы, –
иҳыит, – саргь – иҳыит, – иырласны, қанқашак сзыҟаҵы,
– иҳыит.  – Қанқашак сзыҟаҵы, – иҳыит.
– Бзыиыуп, нан, – лҳыит.
Дыцын, иҽҽа, иҽы Гьидаз ахәхәы алҭын, дааин
(бысҭыуран уысҟан иыҟаз, уысҟаны), иырласны
бысҭакы
луыит. Абысҭа аалуын,  инықәылҵын,
илыман дааҩналын дахьышьҭыз, дахьгылыз аҿы
дааҩналт, дааҩналн, асофры лалыргылт. Асофры лалыргылын,
– Нан, ақанқаша
сырҳазырын иаазгыит,
– лҳыит. – Иыумырхьшәашәын, иыф, – лҳыит.
– Сан, – иҳыит, – ақанқаша, – иҳыит, – ецаҳфыут,
– иҳыит, – сымацара гьысфам, – иҳыит. – Бааин
бысыдтәылын крыицаҳфыут, – иҳыит.
– Нан, уыс ҟалыума,  уар крыфан уца, – лҳыит.
– Гьыҟалыум, – иҳыит, – ара бааи, – иҳәын, аишә
даадиыртәылан, асофры шшын, абысҭа шшыны иыҟан,
иҳыит,  лнаппы налырыкыл, лнаппы абысҭа
ианналылкыи, лнаппы лалагәыны, лнаппы лалагәыны
абысҭа ашшыра иаиырбыллыит, иҳыит.
– Уар, нан, иыҟауҵе, сыубыллыит, сыублыит?! –
лҳәын, – Сан, иысҳәо, сызбазҵааиуе аиаша сабҳәар,
– иҳыит, – иаусыжьыут, макәымзар бызбыллыут, –
иҳыит. – Иысҳәыут, – лҳыит.
Иаамыихын, лнаппгьы лрыцқьын, – Иыуҭахыузыи,
иашан, нан, – лҳәеит.
– Сан, саб дзакәыда? – иҳыит, иаб диазҵааит.
– Нан, – лҳыит, – уажәраанӡа иуасымҳәыит, лҳыит,
– уыжә исымҳәар гьыҟалам, – лҳыит. – Нан, – лҳыит,
– нарҭаа, рамџьа, – иҳыит лҳәеит, – рыхьча, –
иҳыит лҳәеит, – дрыхьчын, – иҳыит лҳәеит, – џьа
дыдыртәон уа, – иҳыит лҳәеит, – арахә рыман,
уа дыхьчын, – иҳыит лҳәеит, – уыиазаҳаны,
нарҭаа рыхьча дыиԥыуп ҳаны иысзымҳәыит, – лҳыит.
– Уыжә иысҳәот, – лҳыит.
– Аиаша бҳыит, ҭамам, – иҳәан, афақьаҳан,
иҳыит, Гьидаз адына ахаҵа, адына ахаҵа иааигын,
иҽы длақәтәын, иқанқашагьы ааныжьны, ахашьшьы
иыман, рҳыит уыи (ахаршәшәа, афатә, абыҩаныфа
ныҟәыргон, ахаршәшәа ҳаны акыҟан, рҳыит, ацха
иалхны, ахаршәшәа ҳаны, ацха иалхны ахаршәшәа
ҟаҵаны, уыс ирыман, уыи акахьӡамызт, рҳыит,
ҩымыш-хымыш, ҳафҭак, иҳыит, иыуфыит ҳаны
акахьӡамызт,
иҳыит), ахаршәшәа иыман, ахаршәшәа
иыман, иҳыит, иҽы дақәтәын ддәықәылт, иҳыит.
Иар данцы шьҭахьы (иан Саҭныи-Гәашь лыхьыӡын),
Саҭныи-Гәашь длатәын, аԥҭас аалыхәын, адоуҳа
ҟалҵыит, иҳыит, аԥҭас аалыхәт, аԥҭас, адоуҳа
иҟалҵазыи: – Анцәа-Ҳазшаз, уар уашьцәа цыит, –
лҳыит, – аккы иақәшәаанӡа урыхьӡы! – ҳаны адоуҳа
ҟалҵыит. (Аҵәыургьы хәыҷык алазарыи, иаҳа ихаахыут.)
Арыи уыжәы иҿаныныихыи, аҵәыура даккыут,
дҵәыуан, рҳыит. Саҭныи-Гәашьа аԥҭас аалхәын,
анамаз лккын, – Сашьцәа, сыуаажәлары ицыз аккрыхьаанӡа,
Нарҭ Сасырҟәа дырхьӡаат! – ҳаны, адоуҳа
ҟалҵыит.
Гьидаз даасын, Сасырҟәа ауха аҵхыбжьан дырхьӡыит,
иҳыит. Хәхәык аҿы иҳыит, нарҭаа ашьха
иықәнаккын, иҳыит, афырҭын, иҳыит, ассы аицәа ссы
аууы, ақәа аицәа қәы аууын, иҳыит,  ишаильагьыжьоз,
дырхьӡыит, иҳыит. Дҩен дрылагылын, афырҭын
иаккын, иҳыит, рамца рзеқәыҵыум, иҳыит, игәаҟны
ишыҟаз, иҳыит, дырхьӡыит, иҳыит. Данрыхьӡыи, данрылагыл,
– Сальам альеқәым! – ҳа иҳәан, иҳыит, сальам
рыиҭыит, иҳыит, иашьцәа, иҳыит. (Анҭ рыжәла
схашҭыхт, уыжәы, нарҭаа.) Иысальам гьиымрымхт.
Бзыиуп, иҳәан, абжьары даннеи, агәҭаны даннеи, сальам
гьанагьы, – Сальам альеқәым! – иҳәан, гьанагь
сальам гьиымрымхт.
Дынрылыҵын даагылан (Хабжьычкәын ҳаны
чкәынак дрыман дара,  чкәынак, амаҵ зуаз
чкәынак дрыман, иар Сасырҟәа иуаа дрылан,
данцо аныи дыигон), уыи иыхьыӡ иҳәан, – Уааи, араа!
– иҳыит.
Дрылыҵын даангылын, иҳыит, Хабжьычкәын
дааит.
– Улым, – иҳыит, – арҭ, – иҳыит,  иырҭахыу раҳә,
– иҳыит, – уразҵаа, – иҳыит, – иырҭахыу са сҿынтә, –
иҳыит.
Ачкәын иашьцәа дразҵааразаҳаны днен, – Иышәҭахыузыи,
дҵаауыт, – аныиҳыи (иар Сасырҟәа дахьгылыз
ашьанҵ, ашьанҵа, адемир, аиха дасуа далагыит,
иҳыит, аҽыԥ-ҽыԥ-ҽыԥҳаны амца цырҟьан ицо,
иҳыит,  амца, ахьҭа иамкыи, амца рзеқәысҵыут,
иҳыит), иааԥшын,  ицәажәыут нарҭаа:
– Ҳар, уыи, – иҳыит, – иџьыба иҭыихыз ашьанҵала
ҳаҽгьаҳарԥхам, ҳаҽгьаҳарԥхам, уыс иаҳә, – рҳыит.
– Иышәҭахыузыи? – ныиҳыи, (быжьы-шьхак иырхыгны,
лашара дыук рбыун, иҳыит, ашьхақәа иырхагны,
џьар лашара дыук рбыут, иҳыит), – Амна, амна
лашарак аабыут, – рҳыит, – амна дыцаны, амныи
алашара ааигырыи, – рҳыит,  – макәымзар,
– рҳыит… – Иабыкәыу? – иҳәан, абрахь дырԥшыит
рҳыит, Гьидаз алымҳақәа дырбжьагылны,
дыԥшыит, рҳыит.
Ахәхәқәа дырхаҵны, адауажә, адауажә уа дышьҭаит,
рҳыит. Адынақәа, ауаа ижәыут, иыфыут, рҳыит. Адауы
иымцабзыуп арыи, иҳыит. Гьидаз алымҳақәа дырбжьагылн даныԥшы, иҳыит, лашарак ибыит, иҳыит.
– Аа, дадым, иызбыит, – иҳыит, – иызбыит! – иҳыит,
дыԥшын. – О, улым, дадым, араа акыр ихарыуп! –
иҳыит. – Акыр ихарыуп арыи, амца ахьаҟоу! – иҳыит.
– Сцын саанӡа, – иҳыит, – ахьҭа шәҽашәмыркын.
Сар иырласӡаны сцан саап, Алаҳ иҳәыр, – иҳыит, –
агьышәыхьрым, – иҳәын, Гьидаз захьӡыз иҽы даасын,
ахәхәахьы амца ахьыибаз
дыцыит.
Даннеи, адауажә амца еқәыиҵын, ауаақәа иккын,
адына иҭаҵаны, аказанқәа иырҭаҵаны, ршьапқәа
ҩҭырҳәҳәо ижәыит, иҳыит. Иаргь амца иҽакәыршан
дышьҭаит, иҳыит. Ихаҿы иааиган, ишьапқәа рыҿы
инықәыиҵын, иҳыит, дыцәыуп, иҳыит, адауажә,
иҳыит.
Днаԥшын, адауажә дыидырт, иҳыит.
– Ҳаи, анаассыҭыныи!  Гьидаз, – иҳыит, –
уар иырхәыҷыи, – иҳыит, – аӡӡ еԥшны, – иҳыит, –
уышьҭыбжь иӡыи, – иҳыит, – аӡӡ еԥшыны, уышьҭыбжь
мгоны иҟаҵы, – иҳыит. – Ара уыихаԥԥан, – иҳыит,
– аҩныуҵаҟа амца ахьеқәыу, – иҳыит, – амца, унеины,
– иҳыит, – уаннеильаак, – иҳыит, – са слыбааҵны,
– иҳыит, – уаа, – иҳыит, – акәысҭаӷа ақәысхыут, –
иҳыит, – уыиашьҭахьыи, – иҳыит, – хәыҷыи-хәыҷыи
уыихаԥ, – иҳыит, – уыихаԥ, ҳдәықәлап, – иҳыит. –
Ҳахьынӡазцо ҳазцап, – иҳыит.
Гьидаз хәыиҷыи-хәыиҷыи, абжьы мыргыкәа
инехаԥын, амцаҿ инен, лаба дыук аашьҭыихын,
кәысҭаӷа дыук аашьҭыихын, иаашьҭыихын,
данааихаԥоз, иҳыит, адауы амца иҽакәыршан
дышьҭамыз, иҳыит, ихаи ишьаппыи хьыиқәызаҿ,
иҳыит, иақәшәыит, иҳыит, рхаԥырҭа, иҳыит. Уа
данхаԥозаан, иҳыит, иыикыз акәасҭахы, иҳыит, дыуын,
иҳыит, ас ианааҟаиҵыи, иҳыит, аԥырӷы, иҳыит,
адауажә дахьышьҭаз ильымҳа иҭаԥсыит, иҳыит, ара
аԥырӷқәа иамаз, иҳыит.
Иылҭаԥсын, иҳыит, динехаԥын, иҳыит, иықәылны
иышцоз, иҳыит, шьхакы ихалын иышцоз,
иҳыит,
адауажә, иҳыит, ильымҳа ахәхәы иҭаԥсыз, иҳыит,
ибыльуа иалагыит, анҭ аԥырӷқәа,
аԥырӷы, аԥырӷы
ильымҳа иахьҭалаз, ильымҳа ахәхәы ҭыиаан иыҟан,
иҳыит, ажжыҳа
амца ҭалны, иҳыит, ильымҳа
абылра ианалагыи, иҳыит, адауажә дааԥшыит,
иҳыит. «Ҟыуҳ, сльымҳа амц ҭалт!» иҳыит. Ильымҳа
дынҭаԥшын, иҳыит, дҩықәтәын, иҳыит, аԥсыу ффыи
игәы изаст адауажә. Нарҭ Сасырҟәа даан дымцыи.
Аԥсыу аффиык аххан, аффыҩ исыит, иҳыит.
«Аԥсыу ффиак ггыут» иҳәын, адауы днаԥшы-ааԥшын, иҳыит, аӡә гьыиымбыит, иҳыит. Ильымҳагь
ааирыцқьын, иҳыит, дҩагыльн, иҳыит, ауаҩ дыу
дгыльыит. Даныԥшы, иҳыит, шьхакы дахаст, иҳыит,
дыцуон, иҳыит, Гьидаз дақәтәаны, Нарҭ Сасырҟәа.
«Ҟ’оҳ, арыи дыцуыт, уымбои!» иҳәан, иҳыит, «ффыуп!
» иҳәан, иҳыит, иыԥсыԥала, иҳыит, иыҽгьы иаргьы,
иҳыит, иааидккылны иаагын, иҿы иылҭаигалт,
иҳыит,  иҟаиҵыит, иҳыит. Нарҭ Сасырҟәа адауажә иыҩнауыҵаҟа дцыит, иыҽгьы иаргьы шыицыз…
Дықәылны дышаауаз, адауажә иҿы дынҭалны,
иҳыит, иыҽгьы иаргьы, иҳыит, ишыицыз, иҳыит,
иыҩнауыҵаҟа иаанхыит,
иҳыит.
Дыԥшын, иҳыит, адауажә иыҩнауыҵаҟа, иҳыит,
ауаҩ дыу, иҳыит, Сасырҟәа иаҳәа ааҭыихын, иҳыит,
адауы икьатеқәа, икабырқәа дрысуа
далагыит,
иҳыит, иҳыит. Нарҭ Сасырҟәа адауы икабырқәа кыдыиххауа
даналагыи, иҳыит, «ҟ’оҳ!» иҳыит, «сымгәа
сыхьыут,  иыҟалыз сыздырам» иҳыит. «Ҟ’аҳ!»
аныиҳа, иҳыит, Сасырҟәа иыҽгьы иаргьы, иҳыит,
адауы иаҳә иылҭыҟьын, иҳыит, длагылт, иҳыит.
– Уар, узакәыда, уанаџьылбыит? – иҳәан, иҳыит,
адауажә, – Сар Нарҭ Сасырҟәа зырҳәо иқьаҩ, иқьаҩ,
саиуыуп, – ҳа иҳыит, иҳыит, Сасырҟәа дааҵҟьан,
иҳыит, адауажә, иҳыит, иҳыит, Нарҭ Сасырҟәа… – Аа,
уакәзыр, иыбзыиуп, – иҳыит. – Уар Нарҭ Сасырҟәа
иыҟаиҵақәоз ауанарқәа ударыума? – иҳәан, иҳыит,
–  Иыҟаизақәыуз здарыут, – иҳыит Сасырҟәа.
(Аныи далгаанӡа… Ҳалагома? Уажә уаҳа сагьааԥсом,
арыи ҳалгап зны.) – Нарҭ Сасырҟәа иыҟаиҵақәоз
аԥыильанқәа сауҳәыр, – иҳыит, – саргьы иҟасҵап, –
иҳыит адауы.
– Иыҟаиҵақәыуз, иыҟаиҵақәыуз уасҳәыут уыжә, –
иҳыит, – бзыиоп, – иҳыит Сасырҟәа. (Ас дынаԥшын,
иҳыит, ҩнык-ҩнык, уадак аҟҟары икәымпылӡа хаҳәкы
шьҭан, иҳыит.) – Уыжә иысҳәыз, иаҟаиҵақәыуз
уасҳәыут, – иҳыит. – Уаргьы иҟаҵы, – иҳыит.
– Бзыиыуп, – иҳыит адауажә, – иҟасҵап, – иҳыит.
– Аныи ахаҳә убома? – иҳәан Сасырҟәа, – Иызбыут, – иҳыит адауы. – Амныи ахаҳә иаҟҟароу аккы,
– иҳыит, – адауажә Сасырҟәа иаашьҭыихын, – иҳыит,
– амныи ахәхәа иҳараккны  иықәиыргылон, –
иҳыит, – «ара уааины иккы!» иҳәон, – иҳыит, – иаанысккылон,
– иҳыит. – Иаанысккылон, – иҳыит, – ҵаҟа
дылбааҵны, – иҳыит, – ахаҳә ибылгьны иышлеуа,
– иҳыит, – иыҩны иахьлеуа, – иҳыит, – даҵагылны,
– иҳыит, – ихала дасыун, – иҳыит, – ахаҳә иԥыххаан
ицон, – иҳыит.
– Арыи иызхәарҭазаҳаны? – данҵаалаак, иҳыит,
адауы – Арыи уха абылшыҩқәы исааламны
иҟанаҵыут, араа уха иасрыи, исааламхыут, уха сааламхыут,
– иҳыит Сасырҟәа.
– Бзыиуп, – иҳыит. – Сха сааламхома?
– Исиааламхыит, – иҳыит.
– Уаҳа? – иҳәан, – Уаҳа, – иҳыит…
Дызхәыцын, нас аҵыхәаџьас, аныи дызккоз
аккы дазхәыцт, иҳыит.
– Гьольк ыҟан, – иҳыит, – гьоль дыук, – иҳыит. –
Абна агьольаҿ, – иҳыит, – гьольк ыҟан,  агьоль
дҭаиыргылон. Маҟҿаҳәара данҭагылалаакы,
ианҵаалаакы,  «аа, уҽаарӷәӷәа» аныиҳәалак,
аҿҿаҳан иԥыҽҽны дҭыҵуан, – иҳыит.
– Уыишьҭахьы, уаҳа иыҟаиҵозыи? – Уыиашьҭахьы,
– иҳыит, – иыхәдаҿынӡа, – иҳыит, – инаппқәа
иываԥсан, – иҳыит, – агьоль дҭасыргылон,
– иҳыит, – дҭасыргылон, – иҳыит.
Адауажә уаа дҭаиыргылын, инаппқәа иываԥсаны,
иыхәда аакылыҳәҳәо агьоль дҭаиыргылт, иҳыит.
Агьоль дҭаиыргылын, агьоль шәшәыит, иҳыит, аҵаахыит, иҳыит.
– Аа, адауажә, – иҳыит, – уҽаарҵысыи,
иыҟауҵо збап! – иҳәан, иҳыит, имахҿа ахьынӡаҟыз
«аҿҿа» арган, иҳыит, – уаангыл, уаангыл,
гьаҟамлац! –
иҳыит, иҳыит. – Уыиакәызар, уыхәыдаҿынӡа, иҳыит,
– уҭагылыут, – иҳыит. Иыхәдаҿынӡа аӡы далагылан…
Аҵаа дынықәыл, иҳыит, Нарҭ Сасырҟәа, иҳыит,
иаҳәагь ааныккылын, иҳыит, адауажә дыԥшыуп,
иҳыит, иыхәыд ҩкылыҳәҳәо, иҳыит, аҵаа далагылыуп, иҳыит.
– Аа, адауажә, – иҳыит, – абыржәҭакәыуп ахаҵара,
уыҽырӷәӷәыи, уҽырӷәӷәыи, абааԥсы! – иҳәан, иҳыит,
диықәыбжьыргыит, иҳыит, Нарҭ Сасырҟәа.
Адауажә днаҳәыит, дааҳәыит, аха, иҳыит, аҵаа
ихәыдаҿынӡа далагылан, иҳыит, дзымҵысӡыит,
иҳыит, дзымԥадаӡыит, иҳыит.
– Ҭамамыума? – иҳәан, иҳыит, Сасырҟәа, – Уаангыл,
– иҳыит адауажә. – Уар, – иҳыит, – Нарҭ Сасырҟәа
зырҳәоз уар уакәын, – иҳыит, – фыкаҭ, – иҳыит,
– са иысзымдарӡыит, – иҳыит. – Нарҭ Сасырҟәа уар
уакәын, – иҳыит, – иыҟаиҵақәоз ракәӡымызт, – иҳыит,
– аԥдан ҟаҵаны, сауырккыит, – иҳыит. – Уыжә иыздарт,
– иҳыит,  – ԥсыхәа зсымам, – иҳыит. – Иалныз,
– иҳыит, – уар уаҳәа укыуп, – иҳыит, – уыжә
сыхәда хауххыут, – иҳыит, – аҳәала, – иҳыит, – сыхәда
анхыухлаак, – иҳыит, – адыунеи уахьынӡықәыу,
уыԥсаанӡагь уаҳа акгьыуҭахым, – иҳыит, – иысҳәыз
ҟауҵыр, – иҳыит. – Бзыиуп, – иҳыит.  – Сыхәда
нхыуҵәалаак, – иҳыит, – сҟарҟмыџьқәа, – иҳыит, –
аанккылны, – иҳыит, – иааҭыхны, – иҳыит, – уыбӷа
иакәыршы, – иҳыит. (Адауажә, иҟарҟмыџьқәа,
иҟарҟмыџьқәа.) – Иҭыгыны уыбӷа иакәыршы, –
иҳыит, – адыунеи уахьынӡақәыу уыбӷа акгьахьым, –
иҳыит адауы.
Аныи Сасырҟәа иыҩҭыиган, иҳыит, иҟарҟмыџьқәа,
ашә дыук гылын, иҳыит, арыи иыиҳәозами,
Нарҭ Сасырҟәа, иҳыит, ашә иаакәиыршан,
иҳыит, ашә
атықәҳа иыхнаҵәыит, иҳыит, ашәгьы лкаҳаит, иҳыит.
«Аа, ԥсыхәа уыргандаз!», иҳыит, «уыи сагьыузамыргыит
» иҳыит.
– Уыс анаҟауҵалаак, – иҳыит, – уыиашьҭахь, –
иҳыит, – сыҩны, – иҳыит, – сыҩны амна акәыуп иахьаҟоу,
– иҳыит, – уыбра уаннельаак, – иҳыит, – уыбраагь,
– иҳыит, – сандықк гылауп, – иҳыит, – асандық,
– иҳыит, – сандық дыук гылауп, – иҳыит, – ацыԥхы, –
иҳыит, – аԥыхьҟа иыкнаҳауп, – иҳыит. – Унены ацыԥха
аакныхны, – иҳыит, – асандық ацыԥха лаҿаҵаны, –
иҳыит, – уха лахаккны, – иҳыит, – асандық харттыи,
– иҳыит, – убасҟан иыубап, – иҳыит, – иаҳа аӷәӷәара
злоу, – иҳыит адауы.
Аныи Сасырҟәа асандық адына илаҿамҵакәын,
иҳыит, лаба дыук ибын, иҳыит, ацыԥхы ана иаҿаҵаны,
иҳыит, асандық илаҿаҵаны, иҳыит, дылаҵхан,
иҳыит, асандық анааттыи, иҳыит, акапақ ҩхаҵт,
иҳыит. Аҩнауыҵаҟа, иҳыит, аҳәа еҵаԥсаны, иҳыит,
аҩнауыҵаҟа иҭан, иҳыит. Асандық акапақ анхаттыи,
иҳыит, аҳәа ааԥырҳан, иҳыит, уырҭ уыс иыҟаит,
иҳыит, уа дахамгылӡыит, акгьыимыхьт.  «Уыгьы
саузамыргыит
» иҳыит, «уыгьы салгыит» иҳыит
Сасырҟәа. Уыи аҳәагьы дацәынхыит.
Уыжәы уыиашьҭахьы, аҳәа, дыԥсыит, уыи адауы
уаа аӡы далаԥсыит, агьыигьы Сасырҟәа еманы,
имамлақьаҭаҿы дықәылны дааны, имамалқьаҭаҿ
даны, иыуаа иалиыргаанӡа, уырҭ ирыхьыушыз рыхьт,
иҳыит, иалгыз алгт, иҳыит, иалымгыз алымгыит,
иҳыит.
Иан, дықәылны дааит, иҳыит, Нарҭ Сасырҟәа дааит,
иҳыит, иан Саҭныи-Гәашьа лҿы.
– Сан, Саҭныи-Гәашь, сар саиҳа хаҵа ӷәӷәак адәы
дықәыума? – ҳа длазҵааит, иҳыит.
– Мамоу, мамоу, нан,..  (уыи аԥасагьы длазҵаан),
– дыҟамыи, – лҳәан, иҳыит. – Нангьы, нангьы
уысгьы аӡә даҟазаап, – лҳыит. – Иауҳәыузыи? – лҳыит,
иҳыит.
– Ҟ’оҳ, са саиҳа даиӷьыны, дыӷәӷәыны аӡә даҟаны,
– иҳыит, – сар адәы сзықәыу, – иҳыит, – дызакәыу
сабҳәарыуп! – иҳыит.
– Уаҟәыҵ, нан, – лҳыит, – уыи уар уаҵкьыс
дыӷәӷәыуп, – лҳыит.
Саҭныи-Гәашьа лахьшьеҳаба Хьымкәараса лыхьыӡын.
Хьымкәараса лыԥа, Хьымкәараса лыхьыӡын
Саҭныи-Гәашьа лахьшьа, Хьымкәараса лыхьыӡын.
Уыи Хьымкәараса лхаҵа Мард-иԥа Мардасоу
ҳаны даҟан, ауаҩ дыу, Мардасоу иыхьыӡны аӡәы,
иыԥы дыҟаит, иҳыит. Ҟәбыина ҳаны ӡ-дыук леуыт,
иҳыит. Ҟәбыинаҿы, иҳыит, давалын демдон, иҳыит.
– Уар, нан, – лҳыит, – уар уеԥшгьы аӡә даҟазаап,
аха, – лҳыит, – уыиҟәаҵ, – лҳыит, – уыи уар уаҵкьыс
дыӷәӷәыуп, – лҳыит.
– Ҟ’оҳ, – лҳыит иҳәеит, – сар саҵкьыс иыӷәӷәаз
ауҩы, – иҳыит, – даҟаны, – иҳыит…
– Уыи сар сахьшьаԥа, сахьшьаԥа иакәыуп, – лҳыит.
– Са сыҵкьыс еҳабыу дылԥыуп, – иҳыит лҳәеит, –
уыи уар уаиҳа дыӷәӷәыуп, – лҳыит. – Мард-иԥа Мардасоу
иыхьыӡыуп, – лҳыит.
– Уыи дызымбыр гьаҟалам! – иҳыит.
– Уаҟәыҵ, нан, – лҳыит,  лҳыит.
– Дабазбыи? – иҳан, дыикыит.
– Дабыубо (аԥхьан иысҳәыз ахьыӡ аденыз), ӡӡдыук
леуыт, – лҳыит. – Ас уыи аӡӡ дыу, аӡӡ дыу аҿы угылны,
– иҳыит лҳәеит, – аӡӡ,..  уаа унены, – лҳыит,
– уыи даауыт, – лҳыит, – аӡәы, – лҳыит, – ҽыуҩак
даауыт,
– лҳыит, – анахь аӡы ахьаау аҿыныи, – лҳыит. –
Аҽуаҩ иаауо иҽҽы, иҽы аԥсыԥ аԥынҵықәа иырҭыҵо
адыуман, – иҳыит лҳәеит, – акк анахь ицыут, аккы
анахь ицыут, адыуман далагылны даауыт, – лҳыит. –
Уыбрыи иакәыуп, – лҳыит.
Аныи дыцыит Сасырҟәа. Аныи аӡӡаҿы, аԥильанаҿы
дгылны дызыԥшыз, сабаҳ намаз ныҟалыи, иҳыит, аӡә
даауыт, аха, иҳыит, уыҩ дыук даауыт, иҳыит. Ҽ-дыук
дақәтәыуп, иҳыит, аԥынҵықәа иыркылҟьо анахь ицо,
арахь ицо, иҳыит. «Уаҩ дыук даауазаап» иҳан, иҳыит,
дааин дааиывагылны, иҳыит, аныи Мард-иԥа Мардасоу,
иҳыит, Нарҭ Сасырҟәа, иҳыит, – Сальам альеқәым!
– иҳәан, иҳыит, Сасырҟәа сальам иыиҭыит, иҳыит,
Мард-иԥа Мардасоу, иахьшьаԥа иан лаҳәшьаԥа.
Ианиыиҭыи асалам, Сасырҟәа исальам гьыиымиымхт,
иҳыит, исальам гьыиымиымхт, иҳыит. Даниывыс
иҿанынеха, иҳыит, Сасырҟәа, Гьидаз
апҟаҩҳаны аҟамчы лаарханы, Мард-иԥа Марда-соу
дыиысын, иҳыит, иашьҭахьынтәы, ҽыҳәҵәыла диыст,
иҳыит, ҽыҳәҵәыла диысын, иҳыит, аныи, иҳыит, иар
дызықәтәыз аҽы, иҳыит, агәхьаа гьамкыит, иҳыит.
Дагьамбаӡыит, иҳыит, Гьидаз аҳәцә иықәтәын, иҳыит.
– Ааи, абааԥс, Гьидаз, иаҟауҵозыи! – иҳан, иҳыит,
бидаҳа аҟамчы ааиырхын, иҳыит, бидаҳан аҟәақҳан,
иҳыит, ҭақьрар Сасырҟәа Мард-иԥа Мардасоу дыиыст,
иҳыит, гьана дыиысын, агәхьаа гьыиымкыӡыит,
иҳыит, аныи дахьиысыз иыгәхьаа гьыиымкыӡыит,
иҳыит.
– Ҟ’оҳ! – иҳыит. – Арыи сабаҳ азаҳан кәыбракк, –
иҳыит, – ааҳасны ҳаккыит! – иҳыит Мард-иԥа Мардасоу.
Ишьапы аашьҭыихын, иҳыит, иышькыл иаакылыихын,
иҳыит, инаппы аадәықәыиҵын, Сасырҟәа
иыҽгьы иаргьы аанккылны, араа ашькыл илақәҵан,
иҳыит, ишьапы лахаҵаны, иҳыит, иҿыныихыит,
иҳыит. Гьидаз дацрыхыут, дацрыхыут, аха анаантәыи
дагьызбжьымҵт, иҳыит.  Мард-иԥа Мардасоу
ашькыл дылҭагылны дыдәықәылт, иҳыит, Сасырҟәа
дыԥо, дыԥо, аха агәхьаа гьыиымкыит, иҳыит. Сасырҟәа
дгәаҟт уаа, иҳыит.
– Аа, абааԥсы, – иҳыит, – уар, – иҳыит, – патла, –
иҳыит, – патла! –иҳыит, Нарҭ Сасырҟәа Мард-иԥа
Мардасоу патла иымыихыут.
– Патла змааныузыи?
– Абрыи аҽны абра уаар, абра уареи сареи ҳаибашьыут,
абра, апатла, ҳаисыут, ҳаисыут, ҳаиқәԥыут,
ҳаисыут иамааныуп, – иҳыит. – Патла, патла! – иҳыит,
аразҟы цәгьа.
– Патла, патла, иыумыу, иыуҭахыу апатла уымаз, –
иҳыит аныи адыу дахьақәтәыз.
Гьидазгьы, агьыгьы дангәаҟ, абыржә,  – Ҳафҭак
ашьҭахь, – иҳыит, – араа ҳаиқәшәыут, – иҳыит, – апатла
иысҭахыу арыиакәыуп, – иҳыит Сасырҟәа.
– Иыуҭахыу уымаз, – иҳәан, иҳыит, днауиыжьын
дыцыит, иҳыит.
Апҟаҩҳаны Сасырҟәа даан иан лҿы,  дааит,
иҳыит.
– Иаҟалазыи, ас аӡә даҟаны иышԥасабымҳәоз уажәыраанӡа?!
– О, улым, уыи уар уаҵкьыс деҳабыуп, – лҳыит. –
Уыҵкьыс дыӷәӷәыуп, – лҳыит, – Мард-иԥа Мардасоу
иакәыуп, – лҳыит. – Уыиакәыуп, – лҳыит.
– Аиҳабыра са сыиҭозар сыинаалыут, – иҳыит, –
сиыцныҟәыут, – иҳыит, – аиҳабыра са исыиымҭыр
сагьиыцныҟәом, – иҳыит.
– О, улым, уар уаҵкьыс дыӷәӷәыуп, – лҳыит, – уар
уаҵкьыс деҳабыуп, – лҳыит. – Сахьшьаԥа иакәыуп,
– иҳыит лҳәеит,  – деҳабыуп, аиҳабыра уа
иыуцәыигыут, – лҳыит, – гьыуыиҭам, – лҳыит.
– Исыимҭар, гьаҟалам, – иҳыит, – исыиымҭар сеисыут, – иҳыит. – Апатла иымданы сааит, – иҳыит.
– Уаа ҳаиқәшәыут, – иҳыит.  – Арыи дызлаҭасырхыуша,
– иҳыит, – аккы сабҳәаракәыуп, –
иҳыит, иан лзаҳаны –Саҭныи-Гәашьа.
– О, улым, – анс лҳәан, ас лҳәан, – Гьаҟалам, – иҳыит.
– Уыиакәзарыи, – лҳыит, – уыҽҽы аҵыхәа, аҵыхәа
заҟа хәхәыц амоу аҟҟара, – иҳыит лҳәеит, – азиль
ҟаҵы, – лҳыит.
Гьидаз аҵыхәа заҟа хәыц амоу аҟҟара азиль ҟаиҵын,
иадыиҳәалт иҽы аҵыхәа.
– Уыбрыи дахьааиуа, иахьиауҳәаз аҿы, – иҳыит
лҳәеит, – ажра ҟаҵаны, – иҳыит лҳәеит, – агәаҩа
уҭагылны, агәаҩа уҭагыл, – лҳыит, – дааины дануывслаакы,  днаԥшы-ааԥшуа, уар унеин уҭагыл,
уыибаӡом, – лҳыит, – дуывыс иҿанынехалак, – «аа,
(иыхьыӡ схашҭыхт уыжәы), Мард-иԥа Мардасоу, аиҳаба…»
– Аа, – иҳыит, – Мард-иԥа Мардасоу, уареи сареи
апатла емаадыит, араа ҳаисыут, – иҳыит, – уышәыны
уымыцын! – иҳыит Сасырҟәа.
Азильқәа иыман, иҳыит, ддәықәлын, иҳыит, дызықәтәыз
аҽы ҩысҭаабжьаран, иҳыит, Мард-иԥа
Мардасоу
дызықәтәыз аҽы, иҳыит, ҩысҭаабжьаран,
азильбжьы анаҳаи, аҩсҭаа, иҳыит, иҽы ганха идәықәылт,
иҳыит. Дахт, дахт, аха гьамыут, иҳыит. Нарҭ
Сасырҟәагьы дыиасын дыцыут, иҳыит.
– Аа, Мард-иԥа Мардасоу, уареи сареи апатла емаадыит, ара ҳаисраны ҳаҟаит, ҳаисыут, – иҳыит, – апатла
емаадыит, – иҳыит, – уышәыны, – иҳыит, – уабыцо,
– иҳыит, – уаангыл, ҳаисыут!
– иҳыит Сасырҟәа,
иашьҭахьынтәыи диықәыбжьырган.
Мард-иԥа Мардасоу, иҳыит, ауаҩ игәы даганы,
иҳыит, иҽы ашькыл дангылны, иҳыит, аӷәрақәа ккыны,
иҳыит, иыҽ аха данаха, иҳыит, иыҽ абӷа ԥыиҵәыит,
иҳыит. Иыҽ ҩысҭаабжьарамзыи, абӷа ԥыиҵәыит,
иҳыит.
Уыи Сасырҟәа иан уыс иалҳыит, иҳыит: – Убас
дандәықәлалаак, данцалаак, абас уиықәыбжьыргыи.
Уысҟаны иҽы даангылны, аҽ абӷа анԥыиҵәалаак,
адгьылаҿ длаӡаанӡа, кырузыҟаҵозарыи,
иҟауҵыит, –
иҳыит лҳәеит – иҟауымҵарыи…
Дыихьӡын, анс аныиҳыи, аҽ абӷа анԥыиҵәыи,
Мард-иԥа Мардасоу дкаҳан, ддәықәылт. Сасырҟәа
иаҳәа ааҭыиххын, иҳыит, иыхәыды хаисыит, иҳыит,
иыхәыд хаисыит.
– Уар иыхәыд анхауҵәалаакы, – лҳыит иан, – лҳыит,
– уыи дызлааз, – иҳыит лҳәеит, – аӡӡы уавылны
уышцо,
– лҳыит, – уыбраа, – лҳыит, – банакаҿы унеуыт,
– лҳыит. – Абана абас енаа-лот ахәқәы, – иҳыит
лҳәеит, – еидаҵыут, – иҳыит лҳәеит, – еиналыут,
– иҳыит лҳәеит, – ианааидыҵлаакы, уыбжьалны,
– иҳыит лҳәеит, – улыбжьҟьан, – иҳыит лҳәеит,
– уахьынабжьысуо, – лҳыит, – ладарак ыҟаит, –
лҳыит,  – уаа иҭагылыуп иҩны, – лҳыит. – Аныи
иыԥсыз
иыхәада, аныи иыхәада нхаухлаак, – лҳыит,
– иыхәада уаа иныумыжьын, уаа, игыны, – лҳыит, –
иан лгәар иықәыҵы, – лҳыит. – Иан амныи дамшьаат,
– лҳыит, – лыҷкәын дзыԥсыз лдараат, – лҳыит Саҭныи-Гәашьа.
– Бзыиуп, – иҳыит.
Апҟаҩҳан дцан, аныи ахәқәа анааимҟьоз дылбыжьҟьан,
данлықәгыл, иҳыит, иан, Сасырҟәа,
Хьымараса,
Хьымараса, иан агәар дықәқәын, иҳыит.
Мард-иԥа Мардасоу иха, иха рбылгьыны лҭаиҵыит,
иҳыит. Иха рбылгьыны, агәар ладарын, иҳыит, агәар
иылҭаиҵан, иҳыит, иан даныԥшы, иҳыит, лыԥы иха,
иҳыит, кәымпылны илаит, иҳыит.
– Аа, Саҭныи-Гәашьа,  бзыбзиамхаат, – лҳыит,
– сыԥы даԥырыбхт! – лҳыит, иха нылбыи.
Иаргь Сасырҟәа иашьҭахьҟа дгьажьын дааит.
Хьымкәараса лыԥыгьы дыԥсыит, лычкәынгьы
дыԥсыит. Сасырҟәа аҩны дааин, Саҭныи-Гәашьа
иаҟалыз, Мард-иԥа Мардасоу ихы шьҭыхны изыигыз
загьиҳыит, иҳыит. Уыи далгыит.
Иыҵагь сазхәыцуа салагарыи, иыҵагь аҟаит, аха…
Сасырҟәа иҽы Гьидаз ахьыӡын, Гьидаз,
иҽы Гьидаз ахьыӡын, иафоз, иамны, иафоз џырын,
рҳыит, џыр.  Иамны иаҟарҵыуз аџыр акәын,
рҳыит.  Ахьыӡ Гьидаз акәын, иҳыит. Иар џьар
дцын данаалаакы, иҳыит,  дыцын данаалаакы,
Ажәабжьҳәаҩ Аиқәысба Садеҭҭин (Ҭырқәтәыла, Ақбалық ақыҭа)
иҳыит, ҩымыш-хымыш, иҳыит, аџьабаа анабалаакы,
ианааԥсалаакы, иҳыит,  иыҩны, иҳыит, иҳыит,
х-катк ехагылан, иҳыит, аҩны арыирахьала дааин
даагылны, Гьидаз аанккылны, иҳыит, иыршәын
идәықәыиҵон, иҳыит. Аҩн ақәқәала, иҳыит, наҟ иахаруаан,
иҳыит, наҟ илаӡаанӡа, иҳыит, дыцыны уаа,
иҳыит, аҵаҟа днаҵагылны, иҳыит, Гьидаз аанкылны,
бидаҳа идәықәыиҵон, рҳыит. Хынтә абас иыҩны
иахаи-гон, иҳыит. Ԥсшьарас иамаз уыиакәын, иҳыит,
уаҳа ԥсшьара амаӡамызт, иҳыит.  Аԥсышьон,
иҳыит, ашьҭахьы.
Нарҭ-иԥа Сасырҟәа ажәлар иырдыруо аӡә иыкәын.
Сасырҟәа иаба, уажә, аффедерсиниз, уажәы Сасырҟәа
иаба…
Нарҭаа шәҩык ыҟан, шәҩы-ҳаанак ыҟан нарҭаа…
Роура дыуны, рыбызшәа бзыианы иыҟан. Нарҭаа
рыҿзаҿынтә аӡәы, уаҩ дыук дырылыҵт,
каамаҭк . Уаҩык дрылҵын, абарҭ нарҭаа
«уара, абрыи ауҩы акгьы дагьаԥсым,  абрыи
хьчаҩыс дҟаҳҵып, нарҭаа рыхьча» рҳан, хьчаҩыс
дҟарҵын, арха ианыҩыхәналаакы, аҩада ирацәаны
ичықьны, пышәҭны иыҟан, рҳыит. «Абра днагыны,
абра  даҳартәарыи, арахәқәа  иаҳҭарыи,
уыбрахь идәықәыиҵап, ианаауа «оорыи» иҳәыр иаангылып
уа, ианыиҭахыу
аҿынӡа иаангылыут» рҳәеит.
Ашьҭах «ууаит» анырҳалак, иҽыжәлоны ицоны.
Иаргьы аҩны иыман, адәны иыман дынхон, даҟан.
Убас иҟарҵыит нарҭаа. (Рыхьча иыхьыӡ сыхашҭыит
уажәы,.. иыхьыӡ сыздарам.)
Аныи хьчаҩыс даныҟарҵа ашьҭахьы, ачаи рыжәуа,
нарҭаа шәҩык ыҟамзыи, ҳааныԥхьаӡа загьы аӡәы
анобаҭла
дырбон, шьобжьонла иыхәхәы ргон. Абжьааԥны даауан, иыҩны дыҟан, рҳыит. Шьобжьонла
иыҩны иыхәхәы ргон, иыхәхәы ргон, иҳыит.
Шәҩык ыҟазарын,  дырбон, драҳуан.  Нарҭаа
рыхьча мышкала анабыҭ ззааз иыхәхәы гыны, «уаа,
(иыхьыӡ ҳаны) уыхәхәа ара иыҟаит!» рҳәон,
иыхәхәы иыфон, иыгуон. Уыи уыс шьадаҭны иыман.
Нарҭ Сасырҟәа иан Саҭныи-Гәашьа лыхьыӡын,
Саҭныи-Гәашьа. Саҭныи-Гәашьа афры лзааит. Уыиашәны
ахьча иыхәхәы агры Саҭныи-Гәашьа илықәшәыит.
Илыман дыцын, иыхәхәы лыман днен, ахьча
дахьышьҭаз длырԥшын, аха иуазиаҭ лгәамԥхыит.
Ԥхыӡ ибон, иуазиаҭ  анылбыи, «ааи, анаассын!
» лҳыит, «арыи дысырааԥшыр, ма аккы еԥшыу
аккы ҟалыут» лҳыит.
Иыхьыӡ лҳәан, – Уыхәхәы, – лҳыит, – абра абрыи
аҵлаҿ иыкнаҳауп! – лҳыит.
«Уанааԥшлаак, уыхәхәы иыф! ҳаны наҳәаны»,
лҳыит, «сгьыжьны сцап», лҳыит.
Иыбжь иыргын лыбжьы лырган, – Уыхәхәы, –
лҳыит, – абрыи аҵлаҿ иыкнаҳауп, – лҳыит, – уанааԥшлаак
крыф! – лҳыит.
Дҩагьыжьын лҿыналхыит Саҭныи-Гәашь, Сасырҟәа
иан. Лмамақьаҭ ахь дыцыут, лыҩнахьы дцыут.
Аныи ахьча иуазиаҭ даналгыи,  Саҭныи-Гәашьа дыгьыжьын лҿаныналхыи,  длаихьын,
(Уажә арыи ишыҟалаз сымҳәарыи,.. аԥаса иааз
ауаақәа арыи, арыи амаада гьырасымҳәыит,
иыԥхашьырыуп
азыҳаны гьырасымҳәыит.
Уыжәы ишыҟо
сҳәыут. Убысҟан аахыс сыгәа иалаит, аха азаҳан,
иысзымҳәаз. Уыи уаатәыи,
уыи ла дшылԥыз
аӡыит, аха ишаҟалыз
са иысзымҳәыит.)
Даагьыжьын лҿанылалхыи, – Аа, Саҭаныи-Гәашь,
илаиуыит, илаиуыит! – иҳыит дахьыцәыз .
«Илаиуа закәызыи збап» лҳан, дааҳәын, даангылан
даныҩаԥшыи, рҳыит, ажәҩан иханы, иҳыит,
иышнеуаз лчанҭа илақәҭәыит, илықәҭәыит.
«Ааи, анаассыныи, ааи, анаассыныи, сыиҟьашьыит,
уымбои!» лҳан, лар Саҭныи-Гәашьа  афақьаҳа
дылатәын, лчанҭа илақәҭәаз ашәылт-мылтқәа иааизылга-ааизылган, илалган  длатәын, лаҳә иҭылшьыит,
рҳыит. Лаҳә иҭылшьын, иаалрыцқьахын лҿылалхыит.
Уыи иаҟалаз, данлеи, Сасырҟәа дагьымыиӡыц, аха
«абас сыхьт, абас сыхьт» лҳан, иылмахаҳәыит. Уыи
акшаҟалоз лдарт аԥҳәыс, дҟәышымзыи. Акшаҟалоз
лдарын, ԥыҭк ашьҭахь дыԥшын,  Сасырҟәа диын
, – Ҳаршьыит, – лҳыит, – ҳаршьыит, – лҳыит,
– рхаҳәқәа ккны, – лҳыит, – амҩан игылоп! – лҳыит. –
Ҳа ҳанырбалаак, – лҳыит, – хаҳәла ҳаршьыут, – лҳыит.
– Сан,  бымшәан, сар сыҟаит, – иҳыит,  –
сыбмырбашьын, – иҳыит .
Лыгәгәы ӷәӷәахын…
Нарҭаа, – Иаабгаз дзакәыда? – рҳәан, иыҩныиаҟааит.
– Аккы шәымҳан! – иҳыит .
Ауаа инез ишәын,  дрыман иааин, иыҩны дааин
Сасырҟәа, иан дылааӡыит, дыдыухыит.
Уыиашьҭахьа Нарҭ Сасырҟәа аҽҽы иыман, ҽҽыкы,
аҽҽы иыман. Иҽҽы Гьидаз ахьыӡын, иыҽҽы Гьидаз
ахьыӡын, дақәтәан дныҟәон. Ныҟәары дыцыу-даауа
далагыит.  Иыуаажәлар загь иымман дыцыит.
Ана дықәылт, ана дықәылт, ана дықәыҵын, уысҟан
ақәылара  иыҟан, кырзылшоз кырҟаиҟаиҵон.
Изымцоз  дықәтәан, са сеԥш иыҟаз.
Ашьҭахьа (уажә иысҿабыит иысҳәоз…),  қәылыры
дцаны дшаауаз, қәылыры дыцаны
даан, Сасырҟәа
қәылыры данцалаак, ҩымыш-хымыш даанхон, ҳафҭак даанхон, дықәылуон-дықәыҵуон.
Ақәылыры данцалаак, иҟамчы, иҟамчы абас иха
иааҵаргылны, иҳыит, иха инаҵаргылны акәын
дшыцәоз, рҳыит, дышьҭалан дыцәаӡомызт, рҳыит.
Иҟамч иха иаҵаргылны дыцәон, рҳыит. Уаҳа
цәара иымаӡамызт. Убас дыцәын, дқәылны-дқәыҵны
даналаакы, иуаажәларгьы реҳабацәы, аиҳабацәы ауаа
хатәрақәа рылазаарын нарҭаа, уырҭгьы  иаргьы
дахьнельаагьы  қәылыры дыцызаргьы иа
дықәылуон, иа дқәыҵуон, иааигоз иыигоз
анҭ
иыуаажәлара…
Аныи ауха дшыцәыз, дааин дышьҭалан даныцә,
Сасырҟәа иыуаажәлара «уара, арыи», иҳыит, «ҳахьцалаакы
ҳаԥыхьҟа адына игыут, адына ааигыут, ҳаргь
абрыи дааин данышьҭалалаакы» рҳыит, «хаха-хымыш дагьыцәам» рҳыит, «дзааԥшӡам» рҳыит.
«Даныцәалаак ҳар ҳацап» рҳыит, «ҳаргьы ҳақәылп»
рҳыит, «аккы ҟаҳҵап» рҳыит, «ҳаргь аккы аагап»
рҳыит.
Абас ҟарҵын, данышьҭал,  дышьҭалан, ауха
дыцәт. Ҵхыбжьон ҟалыит.  Иан дгәыҟуа далагыит,
иҳыит, иан дгәыҟуа далагыит.  Анҭ иа
данышьҭал, дар, ҽцәа-шәҩык ыҟамзыи, иықәыҵт,
қәылыры иықәыҵт. (Уыи схашҭыит уа, уыи аԥаса.)
Иқәылара-иқәыҵра ианцеи шьҭахьы, иа дааԥшаанӡа
иан  дыгәаҟаит, рҳыит. «Абрыи дысмырааԥшарыи
уаҵәы иашьцәа џьар ицаны акы руырыи, иҭахарыи,
ауҩы дыршьырыи, ауҩы дыркырыи, гәыбӷан саиыргыут» лҳыит, «дысрааԥшып» лҳыит иан Саҭныи-Гәашьа, «дысрааԥшып» лҳыит.
Длазхәыцын, дылрааԥшырыи иаҳа иыбзаины
илыԥхьаӡын,
дышиашаз, дшыцәыз (амесҭа лышьан
аԥҳәыс, Саҭныи-Гәашьа), лмесҭа, ларӷьа месҭ
аалышьылхын
иаанылккылт.  Ашә аарттны, –
Нан, Сасырҟәа! – ҳаны лыбжьы налыргын, лмесҭа
ыршәын идәықәылҵын, ашә ахь идәықәылҵын, ашә
аалыртыит, иҳыит.
– Ҳаи-ҳаи, ҳаи-ҳаи, ҳаи, иыҟалазыи?! – иҳәан,
иҳыит, дышәыит, иҳыит,  аихатәы сқамқәа загьы
адгьыл иыҵыицалын, иҳыит,  – Сан, иыҟалазыи?
– иҳыит, данааԥшыи, иҳыит, лмесҭа ибыит, иҳыит.
– Ҳаи, сан, сан, иаҟалазыи, бмесҭа ара иаҟаит?
Иаҟалазыи, иаҟалазыи?..
– Нан, иҽаиым акагьаҟам, уымшәын, – лҳыит, – акагьаҟам,
– лҳыит, – иыбзероуп, – лҳыит, – уырхьызгӡарц
заҳаны иысҳыит, – лҳыит.
– Иаҟалызыи? – аныиҳыи, – Уар уаныцә, шәҩык
ауаа рыҽдырҳазырын, қәылыры ицыит, – лҳыит.
– Арҭ ицан иқәылны акрыхьырыи, гәыбӷан сыуҭар
ҳа сшәын, – лҳыит, – гәыбӷан сыуҭар ҳа сшәын, –
лҳыит, – уысрааԥшыит, – лҳыит.– Сан, сан, иыбзыиан
иҟабҵыит уыи! – иҳыит. – Сан, иырласӡан, – иҳыит, –
Гьидаз, – иҳыит,  – иырласӡаны, – иҳыит, – иамк
нҟаҵыи, – иҳыит.
Аиам ҟалҵыит.
– Иама ҟаҵы, – иҳыит, – саргьы, – иҳыит, – саргьы
иырласны, – иҳыит, – қанқашак сзыҟаҵы, – иҳыит, –
қанқашак
сзыҟаҵы, – иҳыит.
– Бзыиоп, – лҳәан, иан дехан дҩагылт, иҳыит.
Ақанқаша – абҩаныфа.
– Иырласны сыхәхәы ҟаҵы, – иҳыит, – қанқашак
сзыҟаҵы!
Иангьы иынхалҵын,  ақанқаша аалуын,
иԥыԥхо абысҭа (бысҭан иҳаман уысҟаны) аишәа
иықәҵаны,
илыман дааины…
Дынлыдгылыит. Дынлыдгылан, – Сан, бымшәын, – иҳыит.
– Иыҟаузыи, нан? – лҳәан, – Ҳаидтәылны краҳфыут,
– иҳыит, – ҳаидтәылны кыраҳфыут, – иҳыит. – Нан,
– лҳыит, – уыуаажәлар ицыз, – лҳыит, – урыхьӡыи, –
лҳыит,  – машәырк ҟамландаз, – лҳыит.
(Аҟәардә, асамыҟә ҳаны, аҟәардә рыман аԥсуаа, аӷәы
иалхны, ас аҟәардә, иақәтәоны.)
– Ҟәардәк быман бааи, – иҳәан, иҳыит, ианыимыуӡыи, иҳыит, аҟәардә лыманы дааин, дналыдтәалт
днаидтәалт.
Аныи ақанқашагьы, бысҭык луын, иҳыит, иышшызыи
иыҟоп, иҳыит.
– Сан, бнаппа аркы, – иҳыит.
– Нан, бзыиыуп, – лҳәан, лнаппа андәықәылҵыи,
абысҭа ианналалкы, ианнақәлыргыл,
лнаппа ааныикылын,
абысҭа илалаигәыит,
иан лнаппа абысҭа илалаигәыит.
– Аи, нан, сыуббылыит! – лҳыит.
– Сан, иысҳәо ажәа  аҭак ииашан иҟабҵозар,
– иҳыит, – бнаппа аусыжьыут, макәымзар
иызбылуыит, – иҳыит.
– Иуасҳәот, иуасҳәот, – лҳәан, лнаппа аалрыцқьан,
– нан, уызсазҵаауазыи? – лҳәан, – Сан, – иҳыит, –
сан, саб дзакәыда, – иҳыит, – сызхылҵыз, – иҳыит,
– дзакәыда, – иҳыит, – дсырдар, – иҳыит.  – Нан,
– лҳыит, – уар нарҭаа рыхьчак даҟан, – лҳыит, –
абас даҟан, абас даҟан, – лҳыит, – уыбрыи,
уыбрыи
уыиԥыуп, – лҳыит.
– Сышԥыиԥахыи? – иҳыит.
– Уыи иыԥхашьарыуп, уаламцәажәан, – лҳыит. –
Абас, абас иыҟасҵаз, – лҳыит, – абас ҟасҵыит, абас,
– лҳыит, – уыиашьҭахьгьы уар уиыит, – лҳыит.  –
Иаргьы Нарҭ Сасырҟәа иыхьыӡыуп, – лҳыит.
Иалҳәыит.
– Бзыиоп, – иҳыит.
Нас уажәы, аныи ақанқаша рфын, аныи лнаппа
рыцқьан,
лнаппа рыцқьан, ианиалҳәа загьы, иыҟаиҵарыи,
– Бзыиыуп, – иҳыит.
Гьидаз дақәтәын иыуаажәлар драшьҭалт, иҳыит.
Гьидаз дақәтәын данрашьҭал, данрашьҭал,
иан
Саҭныи-Гәашьа длатәын, аԥҭас аалыхәт, иҳыит, анамаз
лкыит.  «Сычкәын Сасырҟәа иыуаажәлары
акырмыхькәаны  ишыҟоу дырхьыгӡыи» ҳаны,
адоуҳа ҟалҵыит, иҳыит. «Ақәқәы, ақәқәы аруы,
ақәа аицәы ақәа аууы» лҳыит, «ассы аицәы ассы аууы»
лҳыит, «рха иамхәан» лҳыит,  «дырхьыгӡыи»
лҳыит. Адоуҳа ҟалҵыит.
Шьхакы иықәны иышцоз, ашьха агәақьҳаны амацәыс
аадәықәлан, ассы, ақәқәы  ашьха иықәнакыит,
иҳыит, иыуаажәлар иыицыз загьы. Иаргьы
апҟаҩҳаны,..  илашьцыит, иҳыит, арха иықәнаккын,
иҳыит, ашьха иықәнаккын, иҳыит,  амца
рзеқәымҵо, иҳыит,  иышгылаз, дыҩрылагылт,
иҳыит.
– О, сальам альеқәым! – ҳа иҳәан, иҳыит, сальам
рыиҭыит, иҳыит.
Ианыԥшыи, Сасырҟәа дырхьӡыит. Сасырҟәа иысальам
гьиымрымхт, иҳыит.  Гьанагьы, – Сальам
альекәым! – иҳәан, иҳыит, гьанагьы сальам гьиымрымхт,
гьиымрымхт исальам.
Хабыжьычкәын ҳан иыхьыӡын, иҳыит, Хабыжьчкәын,
днарга-аарго,  иырльасны иыҟарҵо
рзыҟаиҵон, иҳыит.
– Хабыжьчкәын, ара уааи! – иҳәан, иҳыит,
Хабыжьчкәын дааит, иҳыит. – Уар, арҭ иырҭахыу
уразҵааи, иырҭахыу закәызаалакгьы иҟасҵыут, – ҳа
иҳәан, иҳыит.
Хабыжьчкәын даагьыжьын, ауаажәлар рыҿ дааин,
– Уар, арыи иыиҳәо абрыиакәыуп, иышәҭахыу
иҟаиҵыут, – иҳыит.
Хабыжьчкәын дааин анҭ дразҵаанӡа, иҳыит, иар
Сасырҟәа иыхҭыԥ, иҳыит, иыхҭра ааҭыихын,
ахымца иыман, иҳыит, аҽыԥ-аҽыԥ-аҽыԥҳа данас,
иҳыит, лашьцан, иҳыит, адыунеи лашо иалагыит,
иҳыит, амца еҿҟьо, иҳыит, аныи дыԥшын. Амца,
акауа, акауа ҳаны уыи азыркуоз, акауа ҳаны акыҟан,
акаукгьы аҿекын, иаиыркыит,
иҳыит. Хабыжьчкәын
дгьыжьын дааин, иҳыит, Хабыжьчкәын уыс еиҳыит,
иҳыит…
Адау иахь дыцыут уажәы, адауы дрыздарӡом
дара.  Атәымжьыжьха иыхьыӡын, иыхьыӡ Тәымжьыжьхан,
иҳыит, ддауажәын, иҳыит, ахәхәқәак
днархаԥан, иҳыит,  мца-лашарак ибыит, иҳыит.
– Амна дыцаны, амныи амца ҳзааигарыи ҳаҽҳарыԥхыут,
макәымзарыи ҳаҽгьырԥхам иымц иџьыба
иҭыихуала, амц ҳаҽгьырԥхам, – рҳыит.
Аныи Хабыжьчкәын дааин, – Иырҳәозыи-агьыиуазыи? – иҳыит Сасырҟәа.
– Арыиакәыуп, – иҳыит.
– Иабаҟоу уыи? – иҳәан, – Ана иыҟаит, ара иыҟаит,
– иҳәан, днарԥшны ииырбыит Хабыжьчкәын.
Гьидаз захьӡыз иҽы алымҳақәа дырыбжьагылан,
иҳыит, даныԥшы, иҳыит, оо-оо, ахәқәа иырхагьыжьын,
иҳыит, лашарак ибыит, иҳыит.
– Иызбыит, – иҳыит, – иызбыит, –  иҳыит.
– Хабыжьчкәын, – иҳәан, – Ааи, – иҳыит. – Уар,
арыи иҽаиыу акгьакәым, – иҳыит, – ихарыуп
амамалқьаҭаҿ, – иҳыит, – са сцын сзаарыи ара, –
иҳыит, – аӡәы гьыиыздарам, – иҳыит, – сцаны сзааома?  – Са саанӡа, – иҳыит, – арҭ сыуаажәлар,
– иҳыит, – сашьцәа, – иҳыит, – ахьҭа иыумырԥсын,
– иҳыит, – арыи ашьха, – иҳыит, – ашьақарқәа амаит,
– иҳыит, – аԥшақәа ахьымааиуа, асы ахьымлеуа,
ашьақарқәа амаит, иҳыит. Арҭ ауаа ашьақарқәа
рҿы игыны, – иҳыит,  – убыс иҟаҵы, – иҳыит. –
Сар уа саары, сымаарагьы бельльым, – иҳыит, – са
иысзымԥшаат, – иҳыит .
Гьидаз аҟәақҳа дасын, амца ахьыибаз дцыит.
Даргьы, аныи ачкәын Сасырҟәа, иыиҳәаз ала,
ашьақарқәа ахьыҟаз инеган…
Гьидаз  дасын, дыԥрын днет, иҳыит, Сасырҟәа.
Даннеи, иҳыит (анҭ дызышьҭыз ауаа, иҳыит,
уаа адауажә дшыҟаз рдаруон, иҳыит, амца шакыз
рдаруон, иҳыит), уа дахьнеиз, адауажә дыибыит,
иҳыит.  Даннеи, иҳыит, аукы, шәпакы даҟаит,
иҳыит. Аказан дыуқәа, иҳыит, ҩықәиыргылны, иҳыит,
гәыр-гәыр-гәыр-гәырҳа, ауаа, иҳыит, иыжәжәын,
иҳыит, иыфыут, иҳыит, ауаа ршьапқәа ҭыҳәҳәот,
иҳыит. Днаԥшын, иҳыит, адауажә дыцәауп, иҳыит.
– Абааԥсы, Гьидаз, уажәеԥш акәыуп ҳазықәшәыз,
– иҳыит, – уажәеԥш акәыуп ҳазықәшәыз, –
иҳыит, –уыҽрыӷәӷәы, – иҳыит Сасырҟәа. – Аӡӡ аиҳа
уыбжьы рхәыҷы, – иҳыит,  – аԥера еԥшны, –
иҳыит, – уҽырхәыҷны, – иҳыит,  – уыихаԥырны
унен, – иҳыит, – амцаҿ уаннельаак, – иҳыит, – са
слаҟәын,
– иҳыит, – кәысҭӷак ақәысхует, – иҳыит,
– хәыҷы-хәыҷы, – иҳыит, – ҳаихаԥан, – иҳыит, – ҳахьынӡазцо
ҳацап, – иҳыит.  (Уажә адауажә итәы
уа иаԥасшьыр, уыи ауыуп акыр, уыи акыр ауыуп да…)
Дыихаҵын данаахаԥозааны, адауажә ихаи
иышьхәаи еиқәыҵаны дышьҭан, амца иҽакәыршыны,
адауажә ильымҳақәа дыуыуп насы,
адауы ильымҳақәа џадраӡа, ахәы ҭыиаан,
аныи данаахаԥозааны, иҳыит, уа иақәшәан, иҳыит,
иыикыз акәысыҭӷы, иҳыит,  аххы-мыххақәа,
иҳыит, аԥырӷқәа иамаз, иҳыит, ильампыпын, иҳыит,
адауажә ильымҳа иыҭаԥсыит, иҳыит, даныихаԥозаан,
иҳыит. Уыи ильымҳа иынҭалан, иҳыит,  ҟәыр-ҟәыр-ҟәырҳаны ахәыцқәа ҭыблаан, иҳыит, дааԥшаанӡа,
иҳыит, Гьидаз ықәыҵын, иҳыит, шьхак
дықәыҵын, агьыи ашьха дықәлан дышцоз, иҳыит,
адауажә ильымҳа анбыллы, иҳыит, дааԥшын, иҳыит.
«Ҟ’оҳ!», дааԥшын дҩықәтәан, иҳыит, ильымҳагь
ааирыцқьан, «ҟ’оҳ!», иҳыит, «аԥсыуфҩык ггыит, уар,
аԥсыуфҩык ггыит, уар!» иҳыит.
Дҩагылан, «арыи закәызыи?» иҳәан,  дыԥшын,
иҳыит, Нарҭ Сасырҟәа, иҳыит, шьхак дахаҵын, агьыи
ашьха дықәлан дыцыут, иҳыит, икәысҭаӷы иыман,
иҳыит, дыибыит, иҳыит. Даныиба, иҳыит, адауажә
даҩагылын, иҳыит, иҿы ааираҳан, иҳыит, «ффыуп!»
иҳәан, иҳыит, ԥсыԥла дааиахан, иҳыит, иҿы дылҭегалт,
иҳыит, иыҽгьы иаргьы иҿы иылҭапҟан, иыҩныуҵҟа
ицыит, иҳыит. Иыҽгьы иаргьы шеқәыз,  уыгь ддауын
насы, адауажә рҳәан. Дылбааидан, иыҩныуҵҟа
данцыи, иҳыит, Сасырҟәа, иҳыит, аҳәа иымаит,
иҳыит, аҟама иымаит, иҳыит, иаҳәа ааҭыихын, иҳыит,
аҟәақҳа, иҳыит, ивакьыцқәа дрысуо, иҳыит, анахь
дрысуо, арахь дрысуо, иҳыит, адауажә иыҩныуҵыҟа
иыхьуа далагыит, иҳыит.
«Ҟ’оҳ, арыи иысфыз иаҟаиҵақәо здарыуда, сымгәа
сыхьт» иҳәан, иҳыит, иаҳә лаиырҟәын, иҳыит, данылақьы,
иҳыит, Гьидаз захьӡыз иыҽгьы иаргьы, иҳыит,
Сасырҟәа, иҳыит, иаҳә дылкылҟьет, иҳыит.
– Уар, узакәыда, уар? – иҳыит, адауы Сасырҟәа
диазҵааит.
– Сар Нарҭ Сасырҟәа имамалқьаҭ сеиуыуп, –
иҳыит Сасырҟәа.
– Аа-оо, – иҳыит, – уыиакәзар, – иҳыит, – иыбзыиан
усарҳәыит уар, – иҳыит. – Нарҭ Сасырҟәа
иаҟаиҵақәо аԥельльанқәа, – иҳыит, – ахаҵарақәы
ударома? – иҳәан, – Иыздарыут, – иҳыит, – са сгәыла
иакәын, – иҳыит, – аканыҟаиҵоз аан, – иҳыит, – са
сиыман дыцуон, – иҳыит, – са иысиыркуан,
иауиыжьуан,
– иҳыит, – убас иыздарыут, – иҳыит.
– Иыударуазеи, иаҟаиҵозеи? – иҳәан, иҳыит, –
акка аасаҳә, – ҳа иҳәан, иҳыит, адауы, – Ахәычқәы-мычқәа, ахәычқәы-мычқәа рыла ҳалагап,
– иҳыит,
– хар змамқәа иыҟаиҵақәоз ҳа ҳахәарым, – иҳәан,
иҳыит Сасырҟәа.
– Ахәычқәа-мычқәа иызхәарҭам агьаҟам, иызхәарҭо
агьаҟам, – иҳыит, иҳыит, – хар змамқәан
иыҟаиҵақәоз, иыӷәӷәақәан иыҟаиҵақәоз ҳәы, –
иҳыит адауы.
Днаԥшын, иҳыит, уадак аҟҟан, иҳыит, ахаҳәқәа
еқәқәымпылны иышьҭан, иҳыит. Сасырҟәа, иҳыит,
– Амныи ахаҟоу убома? – иҳәан, – амныи иаҟҟароу
ахаҳәқәа, – иҳыит, – иааҵыхны, иҟәаҟә иаақәҵан,
– иҳыит, – абрыи ахәхәы иыхәныигалон, – иҳыит.
(Бынакы дхегалыит.) Амна иган иықәыргылны,
– иҳыит, – иаасиырккуон,
– иҳыит.  – Ас
икәымпылны илықәыргылны иаасиырккуон, –
иҳыит, – иар ҵаҟа дылбаатәан, – иҳыит. – «Иауыжь»
ныиҳәалаак, – иҳыит, – схаҳә лаусыжьуон, – иҳыит. –
Схаҳә, аныи уадак иаҟҟароу ахаҳә, иыԥа, иыԥа, иыԥан,
ана иыԥа, ана иыԥа иахькаҳалаакгьы, дыцан, – иҳыит,
– ахаҳә ахькаҳауоз даҵагылны, – иҳыит, хала дасуон,
– иҳыит. – Хала данаслаакы, ахаҳә ԥыххаан ицон, –
иҳыит Сасырҟәа.
– Арыи ахаҳә ԥыуххааит, иызхәарҭозыи, иызхәарҭозыи,
изаҟаиҵазыи? – иҳыит адауы,  Нарҭ
Сасырҟәа диаҵаауот, иҳыит.
Нарҭ Сасырҟәа уыс иҳыит:
– Арыи сааламлықыуп, арыи уха ианаслаак, уха
ӷәӷәахыут, акы уагьацәшәом, – иҳыит, – ихәарҭоп, –
ҳан иҳәан, иҳыит.
Ааи, уыи  иҟарҵыит, иҳыит, иалагыит, иҳыит.
– Уаҳа иаҟаиҵозыи? – иҳыит адауы.
– Уаҳа иаҟаиҵақәоз рацәоп, аха…  – Гьольк
ыҟан, – иҳыит, – гьольк ҳаман, ҳа ҳҿы агьоль,
аӡҭаҟәы ӷәӷәақәы, адыуқәа ыҟан, – иҳыит,  –
иыбӷаӡараҿынӡа, – иҳыит, – агьоль далагылон, –
иҳыит.  – Агьоль, агьоль,  иҵаауот, – иҳыит.
– Ианҵаалаак, иҳыит, «адауажә Сасырҟәа, –
уҽаарӷәӷәешь! «аныиҳәалаакы анысҳәалак, – иҳыит,
– адауажә Сасырҟәа ас-ас аныҟаиҵалаак, «ҿҿы-ҿҿы» аргон, – иҳыит. – «Аа, уа уаангыл, уаангыл,
гьаҟамлацт макьана!» ҳа иҳәон сҳәон, – иҳыит, сааниыргылон даансыргылон, – иҳыит, иҳыит. – Нас
уыиашьҭахьы арыи хәыҷыуп, агьоль дыу уҭагылот, –
иҳыит сҳәон, – агьоль уалагыл, – иҳыит сҳәеит.
Уа далагылуан, – иҳыит.
Иыхәдацәаҿынӡа даналагыла, иҳыит, – Аа, адауажә,
уҽырӷәӷәаны угыл, уалҵ уажәшьҭа! – иҳан, иҳыит
Сасырҟәа, адауажә ас ҟаиҵыит, ас ҟаиҵыит, ас
ҟаиҵыит…
Сасырҟәагь, иҳыит, иаҳәа ааҭыхны, иҳыит, аҵаа
дықәлын днеуыт, иҳыит.
– Аа-аа, абааԥсы, – иҳыит, – Сасырҟәа! – иҳыит
адауажә.  – Уар, Сасырҟәа ззырҳәоз уар уакәын,
аха, – иҳыит, – уар са саиҳагь ӷәӷәара гьыуымам, аха
гьыуымам, аха саиҳа хашыҩла уыӷәӷәоп, – иҳыит, –
уызлеӷьыу уиакәыуп, – иҳыит. – Уажәы сха ахыухыут,
– иҳыит. (Аҳәа иыман днет, иҳыит, иха ахыихразы,
иҳыит.) – Уажәы иуасҳәақәо бзыиан уӡырҩы, – иҳыит.
– Са сашьҭахьгьы уар  адәы уықәыз, – иҳыит. –
Иысҳәақәо ҟауҵырыи, – иҳыит, – уыӷәӷәахыут иаҳа,
– иҳыит. – Уажәы, – иҳыит, – сыхәыд ахыухыут, –
иҳыит.  – Сҟарҟмыџь унапы лҭаҵаны,..  –
сҟарҟмыџь ккны, – иҳыит, – иыҩҭыугыут, – иҳыит. –
Иыҩҭыган, – иҳыит, – уыбӷа иаакәуыршыут, – иҳыит.
– Уыиашьҭахьгьы иысҳәақәо иыбзыиан уӡырҩы,
– иҳыит, – уыԥсаанӡагьы иыуҭахыу…
– Иаҟалыузыи? – ҳа еиҳәан, иҳыит, Сасырҟәа,
– Абас уынҭыҵны уышнеуа,  уышнеуа, сыҩн уа
иаҟаит, – иҳыит, иыҩны. – Сыҩн аԥыхьҟа сандық
дыук гылоп, иҳыит,  ашәындыҟәыр дыук гылоп, –
иҳыит. – Ашәындыҟәыр аԥыхьҟа, – иҳыит, – ҵлак гылыуп,
– иҳыит. – Аҵлаҿ, – иҳыит, – ашәындық ацыԥхы,
– иҳыит,  – ацыԥхы уаа иыкнаҳауп, – иҳыит. – Еҳе,
уыи аакныхны, – иҳыит, – унены, – иҳыит, – асандық
илаҿаҵаны, – иҳыит, – асандық аауыртует, – иҳыит.
– Уха нахаккын, – иҳыит, – акаԥақ ҩахах, –
иҳыит. – Уыбра, адыунеи иыуҭахыу загь уыбра иыбыит
иубоит. Иыуҭахыу изакәызаалакгьы адыунеи
иықәыу загьы уа иаҟаит, – иҳыит. – Иуызго  уыман
уцап, – иҳыит, – уаргь уха алуыргап, – иҳыит.
Аныи Сасырҟәа, – Бзыиыуп, – иҳыит.
Даннеи, асындық гылоп,  ацаԥхыгьы, иҳыит,
аныи  иыкнаҳауп, иҳыит, ҵлак гылоп, иҳыит.
Арыи ацаԥхы,  ацаԥхы аахаихын,
иҳыит, лаба
дыук иааиҟәиыршәан, иҳыит, ацаԥхы лыбжьаиҵан,
иҳыит, ирауны, иҳыит, асандық инаҿекын, иҳыит,
асындық иырттыит, иҳыит.  Ашәындыҟәыр
аҵаҟа аҳәа, ажәытә аҳәа ззырҳәоз  абас еҵаԥсаны,
иҳыит, аҳәа ҭан, иҳыит. Асындық анехыҵлаакы,
иҳыит, аныи аҳәа еҵыҵны, иҳыит, иырԥҟьаны,
иҳыит, ажәҩан ахь ицыут, иҳыит. Апҟаҩҳаны ажәҩан
ахь иықәылны ицыут, иҳыит.
Уа дылҭаԥшын, иалқәыҭыи-малқәыҭыи адыунеи
иықәыу, адыунеи иыҟоу загь уа иаҟаит, иҳыит.
– Ааи, Гьидаз, абааԥсы, уыжәшьҭа  ҳауаажәлары
иыԥсыи иынхыи,  иыԥсны иыбзома Алаҳ
идырп, аха Хабыжьчкәын иаауыз ҟаиҵазарыи, иалиыргыит,
– иҳыит, – уыи ҟаиымҵазарыи иыԥсызаап,
– иҳыит.
Дықәлан амамалқьаҭаҿы дааит.
Уырҭгьы нарҭаа аныи Хабыжьчкәынгьы иал-иыргыит,
иаргьы, дықәлан Сасырҟәагьы, иыҩны дааит,
иҳыит.
Уажә уыи уыиаҟаракәыуп.
Арыи Мард-иԥа Мардасоу, иан Саҭын-Гәашь
лыхьӡызма, иан Саҭын-Гәашь лыхьӡын. Мард-иԥа
Мардасоу ҳа Аԥсны, анкьа алакә иыиҳәоз, саб иҟ’ант
исаҳаз акәыуп саргьы исҳәо.
Арыи даар дхаҵа ӷәӷәаны даҟ’ан. Ар дрыцны, ар
арыи қәылары ианцуо дагьыргамызт, дыззырымгоз
гьиыздарамызт. Арыи иан длазҵаауан:
– Арҭ, сан, нарҭаа, сашьцәа қәылары ианцуо сзырымгозыи?
– ҳа длазҵаауан.
– Гьсыздарам, нан, – лҳәот, – гьсыздарам, нан, узырымго,
– лҳәот, аха аиашьа гьиалалымҳәыит.
«Арыи акаҵакыуп» иҳан, мышк гьана қәылары
ианцыи, арыи дрымгаӡыкәа иахцыз, ашьха ахьҭа
иықәнакыит. Ахьҭышьра ианалагыи, ахьҭа ианакыи,
ихынҳәны гьзымааит, асы иықәнакын, абахә ахь,
ашьхахь иахьцыз иаанхыит.
Арыи џьары дцан данаалагь, иара ҩымыш-хымыш дыцәон. Даныцәылаагьы, аӡәы
дыирааԥшыр гьаҟ’аламызт. Илешәа бааԥсызаарын.
Иан лыкәымзар аӡәы дагьыизрааԥшамызт.
«Арҭ ар ицыз гьымааит» лҳан, аԥҳәыс днен дсыргылап
ҳаны, ашьаҵатә илышьаз аалышьылхын,
иыршәны дахышьҭаз ашә аалыртын, идықәылҵыит,
дылрааԥшразаҳа. Иан лшьаҵатәы аныиба,
дҩагылны, – Аа, абааԥс, акҟ’алыит, сан, иаҟ’алазыи?
– ныиҳыи, – Нан, уашьцәа қәылыры иахцыз иҭахыит,
нарҭаа, уара урыгыуп, уцыи, – лҳыит.
Нас, – Афқьаҳа, ара қанқашак сзаҟ’аҵы, – иҳыит,
– крыфан сцап, – иҳыит. (Абысҭа аиҳа абас иҟьатан
иыруа акы, аџьықәреи шылала, иырласны, угәаҟ’ны
иыууа акакәыуп уыи. Исаҳаз уиакәыуп, сара игьысымбацт,
иагьысымфацт, аха.)
Уыи ааҟ’алҵан, иыниымҵалыргылан, иангьы, –
Бааи ара, краицаҳфыут, –ҳа, – крыицафыут,
– крыицаҳфыут,
– ҳа даныик, иангьы дааин данлыдтәыл
данидтәал, лнапы ааныикылын, абысҭа иалаикны
икыит.
Аныи ақанқаша ишымыи, лнапы аналала уа, – Нан,
иысзыууызыи, снапы уыблыит?! – лҳыит.
– Сан, арыи сашьцәа, уа, нарҭаа, сара, ианцо, џьара
қәылары ианцо сзырымго сабҳәаракәыуп. Сара схаҵа
ӷәӷәыуп, аха, кырсылшот, аха арҭ иахцо сзырымгозыи?
– лҳыит иҳәеит.
Нас ларгьы, – Нан, узырымго арыиакәыуп, – лҳыит.
Ан, иан ахьчеи лареи ехнаҳәаан, уыс длаузаап лыԥа.
Аныи, нарҭаагьы аныи уыс дахыҟ’озаҳа дагьырҭахым,
нас иаб дхазыуп азаҳаны. Иаргь, уырҭ срашьцәыуп
ҳаны, дрыцныҟәыр иҭаххаит, аха дара дагьыргам.
Уа ельыикааит иаҟ’алаз, дзакәыз ельыикааит. Дзырымгоз
ельыикаан, иҽа Гьез ахьӡын, Гьедыз,
дзықәтәоз иҽа, ҽа ӷәӷәык дақәтәыун нас аныи, иҽы
длақәтәын, иыҽ аха данақәтәалаак, алымҳақәа рыбжьара
дықәгылны ас днаԥшлаакны, абахә ибон, иага
ихарызаргьы, уаанты длаԥшын, иыззагьы ассы
иықәнакын,
иыхҭашьуо ельатәыуп ар. Амца гьырымам,
рыҽызырԥхо гьырымам. Нас иҽы аҟәақҳа дльасын,
«арҭ са сыда уаҳа иалзырго аӡәгьы дагьрымам»
иҳан, дыцыит уа, иҽы дасын.
Дахнеиз, – Амца шәзеқәысҵыут, – иҳан (ахаҳәқәа
иаарханы, ас амца еқәырымҵозыи анкьа), уыс амца
еқәысҵыут ҳа дналагыи, – Уара еқәыуҵо амцаҟ’ын
ҳаҽгьаҳарԥхам, – рҳәазаап.
– Иышәҭахыузыи, шәышԥа, иышәзызозыи? –
ныиҳыи, – Быжь-хәык рашьҭахь иыҟ’о амцабз ҳбыут
араант, уцын уаант амца ҳзааугырыи, еқәыуҵар
ҳаҽҳарԥхыут, – рҳыит.
Уажә аныи акы дадыргыр рҭаххаит. Арыи қәылары
иахцогь аныи дагьыргам, даргь ҳхаҵа ӷәӷәыуп ҳа
иаҟ’амыи нас нарҭаа. «Уцаны аныи амца ааугырыи,
уыи еқәыуҵарыи ҳаҽҳарԥхыут» нырҳыи, иҽа ахәда,
аха дҩықәгылны, алымҳақәа рыбжьараҟ’ынтыи даныԥшьы,
амцабз ибыит, уыи быжь-хәык рашьҭахь
иаҟ’аз амцабза.
Нас уыи аҽалала, аҟәақҳа иҽы дласын дыцыит.
Уыи иҽы ирацәаны абахәқәагьы иырхаԥан ицыут, арҭық,
уыс ҽык акәын. Дцын, уаант амцабзык
ааигыит
иҽала. Иыҽ уаа ицын, амцабз шьҭыхны иааигын, иабантааигыи,
уыи абахәқәа рашьҭахьынтыи, быжь-хәык
рашьҭахь амцабз ааит. «Уа амца еқәырҵыз аҟ’ант,
уаант иаҳзааугырыи, ҳаҽҳарԥхыут» нырҳыи, дыцын
уаант иыҽ ала (иыҽ акәыуп иаау загь ҟ’азҵо,
иҽы, даара иыбзыины ҽык иыман), уаант дырхаԥан
абнақәа, рҟанты дыцын, уыи кәысҭхак иыман даан,
амцабза, уа иаҟ’аз уыбрыи гьысыздарам, уыбра
амца еқәын, адауы еқәыиҵаз акәызар ҟалап (уыбрыи
схашҭот, абрыи зҩыр сҭаххаит, саб сиазҵааны,
уыбрыи гьысзаҟ’амҵыит саргьы, есқьынагь иыԥсы
ҭома, абрыи итыуп), нас уаант иааигаз амцабз ала арҭ
иырԥхыит. Амца еқәыиҵын, рҽыдырԥхын, иханҳәны
иааит. Аха уыи уырҭ ираиҳәаны уыбрыи гьысыздарам,
иысхашҭыит уыбрыи. Агьырҭыи иареи дара
ебырҳәаз гьсыздарам.
Уажә арыи ахаҵа ӷәӷәарыи иара инап ақәкны
даҟ’амзыи. Аныи иан лахьшьаԥа даԥырыихыр иҭаххыит.
«Иа уыи, иа сара!» иҳыит. Ахаҵа ӷәӷәары емаркыут
иан лахьшьаԥа, иангьы арыи лԥы иалҳәарыи,
уыи акизыиуыр ҳа дшәаны гьылҳәамызт, иылӡоон.
(Лыԥа Мард-иԥа Мардасоу, Нарҭ Сасырҟәа иара
иакәыуп, Мард-иԥа Мардасоу агьыи иакәыуп, аиоу,
сельагет уа.)
– Уыбрыи, сышбацо, сан, уа амҩа сабҳәар акәыуп
сахцо, сабҳәар акәыуп, – иҳан, уыи уа дымцырзаҳаны,
иа уа дцын уыи акизыиуыр аиҳа, иары дыԥсыргьы
лҭаххыит лычкәын.
Дыцын, уыи лахьшьалԥа акиыхьрыи, лахьшьы
дшылышьҭыз лдарыут. Лахьшьеи лареи ебадарыут,
рычкәынцәа уыс ишыҟ’оу рдарыут.
– Уа уыцразаҳа, – лҳыит, – ашәындыҟәырык уаб
изынхын, ицәынхын иаҟ’аит, – лҳыит, – уыи ашәындыҟәыр
хыртны, уыбраанты (аҳәа ҳа акаҟ’азаап, уыи
аҳәа закәыу гьысыздарам), уыи ашәындыҟәыр нхаутлаак,
аҳәа ас ажәҩан ахь ицо акакәыуп, уыбраант
уыи ҭыхны, уыи уыман уцар акәыуп уахцо, – лҳыит,
– уҽыухьчырзаҳа, – лҳыит.
Иан дышҟәышыз иымдарозыи. Иара аныи ашәындыҟәыр
нхаитыузааны, иха наҟ’ инасҭхаган ихаитыит. Ианаахаитыи, аҳәа ҭыҵын аҩада, «аҳ, сан,
арыи сабыргап ҳа акәын, аха сагьамгыит» иҳазаап.
Уыи ашьҭахьгьы (агьыи закәыз зыиҳа?), ашәындыҟәыр
аҩныуҵаҟ’а иыбӷа иаиҭырзаҳаны амаҟа,
уыгьы уыбӷа ԥызҟо акакәыуп, – Уыигьы уыбӷа иауҭыут,
– лҳыит, – уыигьы уыбӷа иаҭан уца, – лҳан,
уыи иааҭыихын, уыи иыбӷа гьаиымҭыит, аҵла
иаакәиыршын, аҵла аахнаҵәыит, уыигьы уаа инышьҭаиҵыит.
– Уырҭ урылгарыи (дамгакәа уырҭ дрылгарыи,
лԥыгьы дышҟәышыу лымдарыузыи),
уахцо
амҩаҟ’ны, амҩаҟ’аны, ҩҩ-быхәык абас едыҵыут, едалыут,
едылыут, – лҳыит, – уаант уыбжьысыут, мҩан
иуымо уыиакәыуп, – лҳыит, – арыи дыубырзаҳа уахцо,
арыи амҩада мҩа гьуымам, – лҳыит.
Нас, – Сан, иашан иҳәа, – иҳан, – Иашан иуасҳәыут,
уыи абахәқәа абас ианааидылуо, ианааидыҵуа
уҽақәыршәан уцыр уцыит, мамзар уахь уаргьы уагот,
– лҳәазаап.
Иҽыи иарыи ецәажәыут, иҽы дацәажәыут. Гьадыз
акәызма иыҽ ахьыӡ?.. Гьадыз акәын, рҳыит.
– Арыи абахә аҟ’ант сыиасны сахцо сыугыр акәыуп,
– аҳыит, иҳәызаап.
Аҽ аҟәақҳа иҟамчала дласын, абахә ас иааималны
ианааимыҵозааны дыбжьалт. Аҽы дасын даныбжьыҵуозгьы,
иыҽаҵыхәа бжьахызаап,
иара дыбжьыҵт гьана. Неиса, арыи уыи иан ишылҳәыз ала, уыи
абахәқәа рахьт дцыит шьҭа быжь-бахәык рышьҭахь.
Арҭқәа уыи ашьха дахааз (уыи ахьыӡгьы идарыут саб,
уыи схашҭыут, са иысхашҭыут, саб иаҳа), уаа дахнеыз,
арыи диазҵааит:
– Дабоо? – иҳан, Нарҭ Сасырҟәа даниазҵааи,
Мард-иԥа Мардасоу, дахааз идырбыит.
Уырҭгьы абахә ашьапаҟ’ны итәымызыи. Арыи ас
«аӡә дуашьҭыит» нырҳыи, агьыгьы арыи дыиԥылт
инеуаз. Дыиԥылан, аныи аҳәа иымаз ала иыхәда
аахаиҵәын, абахә иаҿаҵаны, иан дахааз
лыҩнахьы
идәықәыиҵызаап. Иан лаԥхьа ианнеи лычкәын иха, –
Аах, сахьшьа, сыбшьыит, Саҭныи-Гәашьа, сықәыбхыит!
– лҳазаап. – Сычкәын дахаҟ’аз шԥаиабҳәыи! – лҳан,
нас уыи лха даасуо, уа аҵәыура далагазаап.
Иаргьы Сасырҟәа дханҳәын дааит.
Са иыздыруа ариааракәыуп.
Ажәабжьҳәаҩ Аиқәыс (Ашьхараа)-ԥҳа Аисун (Ҭырқәтәыла, Қәузлуқә ақыҭа)
Нарҭаа шәҩеишьцәа аҟазаарын. Иырҭ ран Нана-Гәашьа лыхьӡзаарын. Нана-Гәашьа дыӡәӡәозаарын,
аӡы аҟын дыхтәаланы. Дшыӡәӡәоз
акәымкәаны,
ахьча
дыиасуазаарын. Арыи ашкәакәа маҭәа
лшәызаарын,
лгәыԥҳәқәа уыбриаҟара
идыузаарын,
абас иааршәны
лыхәда иаахшьны, убас дыӡәӡәозаарынгьы, лгәыԥҳәқәа
бааӡозаарын мамзар. Нас арыи лгәыԥҳәқәаагьыи, дҟәаззӡа – длеилаҳаит ахьча.
– Оо, бара, Нана-Гәашьа, абас бзызуоот! – ҳа
леиҳеит.
– Иыууазыи, уцәа уасааит, иыууазыи, уышԥасахәмаруа
сара! – лҳан, диыҵаҟьеит.
Диыҵаҟьан, иа дыиасны дцеит. Абриала дымгәадыухеит
Нана-Гәашьа. Длоуыит Нарҭ Сасрыҟәа.
Арыи лыҷкәынцәа еилыркааит, ран дыршьырц иалагеит.
– Ибыхьзеи, бабантиҟалеи? Ара уыҩԥс дзыиасӡом,
ҳара шәҩеишьцәа ҳаҟоуп, бара бызбада? – рҳәыит.
– Сара абреиԥш аамҭазын, абреиԥш абреи
амыиныуҭазын, – лҳәыит, – абра аҭыԥ аҿы, – лҳәыит,
– сыӡәӡәон, дыиасон абрыи аҭаҳмада, абас сеиҳәыит,
– лҳәыит. – Иҟалап уыбриала сымгәадыухазар, –
лҳәыит.
Абриала дынхыит абрыи. Арыи аҷыкәын иахьцозаалак
иарҳәаӡомызт, амала мшызҳа-ҵыхызҳа
иызҳауазаарын иара Сасрыҟәа. Иарҳәозаарын:
– Уара ҳа ҳала џьагьы уцаӡом, ҳа ҳала уыс уымаӡам,
аҩны уыҟазааит, – рҳәозаарын.
Ран иларҳәон: – Ҳахьцо иабымҳәааит Сасрыҟәа,
– ҳәа.
Сасрыҟәагьы иалҳәаӡомызт иан.
Дшыҟаз акәымкәаны, арыи мышкы иашьцәа қәылара
џьара ицеит, рышәҩыкгьы. Иан илеиҳәеит:
– Сан, сашьцәа абацеи? – иҳәыит.
– Уашьцәа ахьца сыздырӡом.
Арыи игәеиҭон, аха лымҳа аиҭаӡомызт. Иашьцәа
иыҟарҵоз лымҳа аиҭаӡомызт. Нас, – Иахьа, – иҳәыит,..
(игәы бааԥсхан, дышьҭалеит), – иахьа, мама, – иҳәыит,
– сара иахьа аилаџь сзаабҵозар, – иҳәыит, – акрысфоит, омзар крысфаӡом, – иҳәыит.
– Уынан, уан дуыкәыхшоуп, уыжәыҵәҟьа иыузыҟасҵоит!
– лҳәыит.
Арыи ишылҳәаз еиԥш, аилаџь изылуыит.
– Итырро, – иҳәыит, – иыбзианы иысзыбыуроуп,
– иҳәыит. – Ашә рацәаны иабҭароуп, мама, – ҳа
леиҳәыит.
Ашә аҭаны, ишыиҳәаз изылуын, ахәша алҭеит,
ахәша цаҳә-цаҳәозаап, мыцхәы уаҩ дабылуазаап.
– Ахәша сзабҭароуп!
– Ахәша шԥасҭо? – лҳәыит.
– Ахәша аҭаны иысҭахыуп сара, – иҳәыит.
Ахәша аҭаны ачамықәа изылуыит.
– Инаганы ачуан ахы ларханы, – иҳәыит, – аишәа
иықәыбҵароуп, – иҳәыит.
Ачуан ахы ларханы, ианымҵаӡакәа, уыс ахы ларханы,
ишеибгаз џьара иықәылҵеит. Арыи ана ифозшәа,
хәҷык инапы алыикшоит.
– Нана, арыи закәыи иалои, нана, ара бааи, – иҳәан,
дыннеи, лнапы нлалагәаны иааныикылт.
– Аа! – лҳәыит, анс-ас, аха иара, мышызҳа-ҵыхызҳа
изызҳуаз, уыи еиԥшгьы амч иыман.
Аныи лнапы бло ианалага, илымҳәар дабацоз!
– Уара, нарҭаа ашәҩеишьцәа рашьа уакәӡам, –
лҳәыит, – уара анрыла рашьа уоуп, – лҳәыит.
– Иышԥаҟалеи? – иҳәан, абас, абас ҳәа иалҳәеит
арыи:
– Сшыӡәӡәоз, – лҳәыит, – дыиасуан, – лҳәыит, –
абрыи, абрыи, – лҳәыит, – абас сеиҳәыит, – лҳәыит, –
иыҽсныицәҳаит, – лҳәыит, – абриала сымгәадыухеит,
– лҳәыит.
– Уыс акәзар, – иҳәыит, – бымш аабзыиахааит, сан,
сашьцәа ахьцо сцоит, – иҳәыит.
Дҩагылан, иҽааилеиҳәан дыцеит.
Арҭ шәҩеишьцәа иышнеиуаз, амш бааԥсы, асы
бааԥсы иықәнакыит хәык аҟаны. Арҭ иабацоз? Арҭ
цон аҳ иыԥҳа рашьеиҳабы дыиазааргаразы,
еибашьра
ицон. Аҳ иыла еибашьыр акәын. Уысҟан
амаҳә абхәа еибашьыр акәын. Амаҳә даиааиыр,
абхәа иыԥҳа диыиҭон, мамзар диыиҭаӡомызт.
Ицон арҭ уахь. Еибашьра иышцоз аԥсра иалагеит.
Иықәнакыит, аа, иыԥсоит нас. Иыҟарҵарызеи? Аҽы
ԥсхьазаарын, да, аҽхыбаҩ кажьын. Шәҩеишьцәа
рыҽыи дареи абныи аҽхыбаҩ иакыит. Аҩныҵҟа
иҭалыны иҭатәеит арыи ахыбаҩ аҟны.
Иышҭатәаз акәымкәаны, абныи аҳ ила иааиын,
абрыи аҽхыбаҩ аашьҭыхны, инаганы аҩнаҵрахьы
иканажьыит, зыҟны ицоз аҳ иҟаны. Инаганы иканажьт.
Инаганы иынканажь, арыи аҳҭныԥҳәыс даадәылҵын,
– Уынан, аԥсра уагааит,
аныи аҽхыбаҩ
дыуӡӡа, ҩнык иаҟароуп, ара иааганы иышԥакауыжь! –
лҳәан, иаашьҭылхын, илыманы ахԥсҭа иҭалыжьыит.
Аныи аҽхыбаҩ, арҭ ашәҩеишьцәа аҽхыбаҩ аҩныҵҟа
иҭоуп рыҽқәагьы даргьы, да, иышьҭыхны
иганы,
анахь-арахь икарыжьоит. Нас арыи Сасрыҟәа
дааит дрышьҭаланы. Дааит, аранӡа рышьҭра ааигеит,
уаҳа рышьҭа иымбаӡеит. Нас алашьҭыр ибеит,
алашьҭра ашьҭаҟынӡа дхалт. Нас уантәыи аԥҳәыс
лышьҭа ибеит, асы дылаланы дцон. Ара дыԥшын,
аҽхыбаҩ, аҽхыбаҩ иҭажьыуп иашьцәа. Нас днеит,
аҽхыбаҩ дынҭаԥшызар, ааи, иыԥсырз агьрыгым,
аҽхыбаҩ, аныи алақәа-агьыи, ишыҟаз
рхы лархын, ас
икаҳазаап, иыхҩеит.
Арахь ршьапы аҟынтыи рыԥсыԥ
рзаамхәаӡеит, ихәаҽон
еиԥш аамҭазы, Сасрыҟәа
дрыхьӡан, аҽхыбаҩ
ааиырҳәын, иашьцәа аӡәаӡәала,
аӡәаӡәала
иааҭыиган, рыҽқәагьы ааҭыганы, рхы
иақәыиҭыитәыит.
Иызларҳәуала, Нарҭ Сасрыҟәа иышәара иыҟазаарын
аҽахы, аҽахыбҩажә. Дахәаԥшын, иџьеишьеит
иаҳасаб ала.
– Шәаала, – иҳәыит, – шәара шәахьцо иыздыруеит.
Шәара шәцон арыи аҳәынҭқар шәиабашьырц,
иыԥҳа
даажәгарц, – иҳәыит. – Шәаала, ҳаиццоит, – иҳәан,
раԥхьа днагылан дцеит. Иашьцәа иреиҳәыит:
– Сара иызҿысҭоит, са ддылызгоит. Аҳәынҭқарыи
(аҳыи) сареи ҳа ҳаибашьуеит, – иҳәыит.
Иышыиҳәаз еиԥш днеиын иреиҳәт, ашәаҿы днеиын:
– Нарҭаа ашәҩык рашьа Сасрыҟәа соуп, – иҳәыит,
баҳама,
иа дышәҩ-аӡәкын. – Нарҭаа ашәҩык, –
иҳәыит, – рашьа Нарҭ Сасрыҟәа соуп, – иҳәыит, – ашә
аартны,
– иҳәыит, – аҳәынҭқар дааиааит, иареи сареи
ҳаибашьыроуп,
– иҳәыит.
Нас арыи аҳгьы иџьеишьазаап:
– Иабахәа, нарҭаа шәҩык ҳа саҳахьан, аха аӡәгьы
дабантәырзацлеи? – иҳәазаап.
Дааиын, иаҳәа иыманы, еиҿагыланы еибашьыит
арҭ, иареи иареи. (Заҟа мшы еибашьыз уиаҟара са
иысгәалашәом, исаҳахьеит, аха иысхашҭыит.) Еибашьыит.
Сасрыҟәа аҳ иаҳәа ԥыиҟеит, иыхҵәеит. Аҳ
дыихәыит, аҳ даныихә, – Са схәыит, саҵахыит, сыԥҳа
қәашьс диоуааит! – иҳәеит аҳәынҭқар.
Уыс диыиҭыит, ихы дақәыиҭны, длықәныҳәан
даадәықәыиҵыит.
Иааит аҩны. Ианааи ашьҭахь, даҽаџьара еибашьра
ицеит. Иахьцаз Сасрыҟәа дырхәыит. Дырхәыит, иашьцәа
рыԥсы рыманы ицеит, дкарыжьын Сасрыҟәа.
Дынкарыжь, рҭыԥаҿы иахьнеишаз ианнеи, – Иымацара
дныжьны шәышԥаа сыҷкәын, скыка ҳарамс
ишәауааит! – лҳәыит ран.
Нарҭаа аишьцәа игьежьны инеиаанӡа иааит
ақәыџьма.
– Ааи, Сасрыҟәа, уашәак иықәшәааит, уызшьыда?
– аҳәыит ақәыџьма.
– Сызшьыз иылыухыузеи, ашьаӡа-гәаӡа кажьыуп,
иыфа! – иҳәыит.
– Момоу, – аҳәыит, – уара ушьа иуылҵыз са сгәы
иалоуп, иышԥасфои?! – аҳәыит. – Момоу, – аҳәыит,
– Сасрыҟәа, сара уысхьчоит, – аҳәыит, – аӡә дааины
дуыламкьысааит, харантәыла уысхьчоит, – аҳәыит.
Дыԥсоит иара уажәшьҭа. Абас ақәыџьма ахәда инапы
ықәыиҵын, – Ухахәда ӷәӷәазааит! – иҳәыит. – Сымч
ухахәда мчыс иамазааит! Мчыс исымаз ухахәда мчыс
иалазааит! – иҳәыит. – Змал азақьаҭ ахызымшәаауа
иыҩны уаннеуа, ацгәы ашьҭыбжь
уышьҭыбжьхааит,
уанцо аҽышьҭыбжь уышьҭыбжьзааит! – иҳәыит, уыс
дақәныҳәеит.
Нас иааит ацыӷ. Ацыӷ ааиын, – Ааи, Сасрыҟәа, уашәа
ахы иықәшәааит, уызшьыда?! – аҳәан, – Сызшьыз иылыухыи,
баба, уара, ашьаӡа-гәаӡа дыу кажьыуп, иыфа,
– иҳәыит, – сызшьыз иылыухгәышьеи, иысиааиыз
сыишьыит, – иҳәыит. – Момоу, – аҳәыит, – Сасрыҟәа,
ушьа са иышԥасфои, – аҳәыит. – Уара иуылҵыз ашьа
сгәы иалоуп, – аҳәыит, – са иышԥасфои?! – аҳәыит.
– Уыс акәзар, – иҳәыит, ахәда инапы аақәыишьын,
– ауаажәлар рзын, – иҳәыит, – уара ухәы
иуықәыу ахә цгьахааит, – иҳәыит, – ҳаҭыр ақәзааит!
– иҳәыит. – Уара, – иҳәыит, – уаҩҵас уызшьо ухәы
аҟнытә иырҳауа ҳалалс иоуааит! Ухәарны уызшьо,
– иҳәыит (диықәшәыиыит), хеиыр иымбааит, –
иҳәыит, – адыунеи аҟны фецараны дыԥсо, каамеҭла
цәгьаԥсышь иао, убас Анцәа дҟаиҵааит! – иҳәыит.
Уыс иҳәыит: – Уаҩҵас уымҩаԥызго изынгьы, –
иҳәыит, – уара уиымызхо иаҳа иырҳааит, – иҳәыит,
– уара уызшьат амаҷ иырҳааит! Амала, – иҳәыит, –
ауаа рзы ахә аманы, ахьыӡ аманы иҟалааит! – иҳәыит.
Уыс иааит алаҳәа:
– Ааи, – аҳәыит, – Сасрыҟәа, уызшьыда, ушәақь
уыи иықәшәааит! – аҳәыит.
– Сызшьыз иылыухыи, ашьаӡа-гәаӡа дыу кажьыуп,
иыфа! – иҳәыит Сасрыҟәа.
Аҟыԥ-ҟыԥҳа иафо иалагазаап.
– Алаҳәаҩныжә ҟамлааит, иуыхшаз уылақәа ҭырхааит!
– иҳәыит Сасрыҟәа.
Баҳахьома? Алаҳәаҩныжә ҟалаӡом. Алаҳәа иара
иахылҵыз ианааӡалак, иандыухалагь алақәа кны
иааҭнахоит.
Нарҭ Сосрыҟәа уоҩ ебагак иакәын, иыӡбах’ә
дахаҟам иырҳәауан. Мышкы дыҽх’әауо далагет.
– Нан, – лҳет, – уара кыруылшозар, – лҳет, – Флана
аԥсҭаҟны аӡә дцәаӷәаует, – лҳет.  – Унены, «уыбжа
зырҩазыи, уыбжа зраӡазыи?» ҳаны иаҳәа! – лҳет.
Апҟаҩҳа иҽы даасын дцет, аԥсҭаҟын дцәаӷәуоит,
нашьԥарлыкь ҟаиҵуоит.
– Уа, бзыиа ууыит Бжаҩа-Бжаӡа! – иҳан, ҽыла
ҭуџьым ҟаиҵет, диысразы.
Иыгәхьаа иыкӡам Бжаҩа-Бжаӡа аныи иааиз дхәыҷныишьалаан.
Ҳыч иыгәхьаа иыкӡам, агьыи дыцуот,
ҽыла диысует. Дангәаҟ, ацәамҭәа иаах’наршәҭыз
анышәгәал аҵаҟа днаҵаҵаны, анышәгәал наиықәыиҵет.
Аҽынгьы их’әы анагамҭа иақәшәет. Быжьба-ааба мыш иыифаша афатәы мышкала (агәыблаа
ҳан ҳашьҭоп, асаара ҳан аԥсуаа), агәыблаала их’әы
налгет иԥҳәыс. Акрыифет, акрыижәыит. Иых’ә иаанхаз
наныжьны дандәықәла, – Бара, – иҳет, – абра
анышәгәал хәыҷык даҵоп, – иҳет, – даашьҭхны аҩны
дыбгар, ахәчқәа иылахәмарлап, – иҳет.
Даашьҭылхын агәыблаа дынҭалыргылан, лх’агәҭа
агәыблаа нықәлыргылан, длыманы дааует дхыххуа,
аласа лхыхуаит адырдала. Дышаа-уаз, абын
дахыҵсыуаз, инапы ҩаирауын, мах’әык ааныиклан,
иҽы ишьапқәа аадырӷәӷәаланы, агәыблаа дҭыҵыит.
Аԥҳәыс хәыҷык данынаскьа дааԥшызар, ана
дыҟоп. Ҭақьра днен днаиыҵагылан, аҩны даалгет.
Аҩны даалган, ахәчқәа иылахәмаруа, дыччыиахет,
дрыцҳахет, дзаиыфхет.
Агьыи Бжаҩа-Бжаӡа иынхара далганы, иуыс
анынҵәа, дааит. Иыԥсаныишьа-агьыи, ԥыҭк анҵы,
– Бара, хәыҷык дбысҭан, даабган, дабаҟоу? – иҳан, –
Ана дыҟоп, – лҳет.
Дааигет.
– Уара, иыух’ыузыи, иыуҵых’әоузыи, абра са сҿы
уышԥаанагеи? – иҳан, – Сара Нарҭ Сосрыҟәа зырҳәо
иыҟны схызмаҭџьын, – иҳет, – сыхьчаны сыҟан,
– иҳет (са соп иҳәаӡуом), – сыхьчан, – иҳет, – Нарҭ
Сосрыҟәа иыҟны, – иҳет. – Ҳаи, иакәымыз зуыит,
– иҳет Бжаҩа-Бжаӡа. – Амамлакьаҭ аҿы зыӡбах’ә
рҳәуаз уоҩ бзыиак иыҟны уыхьчаны, сара ҳакаараҭ
шԥаузаҳхеи, иакәымкәа иаҳуыит, абааԥсқәа! – иҳан,
Ажәабжьҳәаҩ Қәҭарба Рушьҭы (Ҭырқәтәыла, Малан ақыҭа)
Сосрыҟәа ҭаацәаныла иымаҭәа ҟарҵет, акәымжәымаҭәа.
Акәымжәы-маҭәа ҟаҵаны, дельарҳәет. Иҽы, икәадыр
ҭақьра дааиқәыршәаны, дындәықәырҵет.
Дыннаскьан, дх’ынҳәын дааит.
– Сара сыззааз ельымкааӡакәаны сыумышьҭын.
– Уыззаазыи? – иҳан, – Уыбжа зырҩазыи, иызраӡазыи
ҳаны суызҵаан, ажәах’ә сыумҭаӡет, – иҳет
Сосрыҟәа. – Уыс акәзар, уаангыл, – иҳет Бжаҩа-Бжаӡа. – Ҳара ҽцәа, ҩынҩажәа-ҽцәа емҵәара ҳцет, –
иҳет. – Ҳанаах’ынҳәы, ахра, бах’әык аҿы ҳх’әыҵалан
уыбра ҳанхет, дадеи. Ҳазҭалаз абах’ә х’ыбҩын, дадеи.
Аҵхыбжьон ахьча ильа ааиын, ах’ыбҩа аашьҭнахын,
ахьча иҭыԥаҿы иагет, дадеи. Ҳара «уыр-уыр-уыр-уыр» ҳа аныи ах’ыбҩа ҳҭоп. Ахьча их’ы, ах’чы иыгхан,
х’чыс иааиган, их’ы аннықәыиҵа, ҳабжьала
даннаҳарҵызха, ах’ыбҩа аанкылан ахра иылҭаиҵан,
са сыда агьырҭ загь уыи ахра иагет, сыбжа зырҩаз уыбриоп,
– иҳан, иааимлысыит.
Агьыи ашәа иацыз  сх’ашҭыит, ашәа сх’ашҭыит.
Нарҭ Сосрыҟәа уоҩы ебаган, иыхьӡ ауаа ираҳуа,
иырдыруа, уоҩ дыук иакәзаарын, иара иаҳасабала.
Иыло ԥыишәар иҭах’ны, х’аҵарала иыло ԥыишәар
иҭах’ны дшыҟаз, иан даагәаан, – Уара, акыруылшозарыи,
– лҳет, – Флана аԥысҭаҟны (аԥсҭа ҳа анхарҭақәа
аҟазаарын), аԥсҭаҟны иыцәаӷәуа иыҟны уца! – лҳет. –
«Уыбжа зырҩазыи, иызраӡазыи?» ҳаны иаҳәа! – лҳет.
Иҽы даасын, иан иахылҳәаз, аԥсҭа дцет. Аӡә
дцәаӷәуоит, ҽыла днены диысует. «Уыбжа зырҩазыи,
уыбжа зраӡазыи?» ҳаны, ҽыла диысуат.
Агьыи
иыгәхьаа иыкӡам, аныи инеиыз уоҩыс диыԥхьаӡаӡуом.
Нарҭ деиԥшыума, асаса уоҩ уыи иоп. Дангәаҟ, ҽыла
диысуа, диысуа, дангәаҟ, иыҽгьы иаргьы ааныиклан,
ацәаӷәара иаах’нарссоз анышә днаҵеҵан, уа даҵоп.
Аҽынгьы их’әы анагарҭа иақәшәет, арыи анышәгәал
даҵоп. Их’әы лыманы дынет,  иҳаным
их’әы лыман днет. Аԥсҭа наскьазаарын, хәба-фба-мш
иыифаша азнала иналгуан (агәыблаа ҳа, амҿы иалыхны,
амгьал алаҳкәаҳауа), агәыблаа ҳа изышьҭоу, лх’ы
иықәыргыланы, их’әы налгет. Днатәан, акрыифет,
акрыижәыит. Даауа даналага лышьҭрахҟа, – Бара, –
иҳет, – хәыҷык абра анышәгәал даҵоп, иыҽгьы иаргьы,
– иҳет (аныи ацәаӷәара анышәгәал ҳа ҳашьҭоп
ҳара), – анышәгәал даҵоп хәыҷык, – иҳет, – дыбгар,
ахәчқәа иылахәмарлап, – иҳет.
Лгәыблаа, агәыблаа дылҭалыргылан, иыҽгьы иаргьы,
лара дхыххуа, аласа лхыхует, лх’ы аныи агәыблаа
ықәгылоп, дышцуаз, бнакы, ҵлак аҵаҟа дныҵсуан.
Аҵла амах’ә ааныиклан, иҽы ас, ишьапқәа рыла иҽы
ааиыдкыланы, агәыблаа дыҭыҵыит.
Лх’ы ибочшәа, агьҭамшәа анылба, дааҳәызар, уа
иыҽгьы иаргьы кнаҳауп. Днаиыҵаххын, ҭақьра
дылҭалыргылан, аҩны даалгет.
Аҩны даалган, иҽы наулыжьыит. Иаргьы ахәчқәа
иылахәмаруа, дыччыиахан, Сосрыҟәа дрыцҳаха, их’ы
дамх’әуо, уыс дыҟоп.
Агьыи иынхара даналга, дааит иыҩнахьы,
иыԥсаныишьа-агьыи, ԥыҭк анҵы, – Бара, хәыҷык
дбысҭан, – иҳет, – дабаҟоу? – иҳан, – Абна џьа
дыҟоп, – лҳет. – Даагыи, – иҳан, дрыцҳаха, аӡәы, иҿы
иамҳәахуа
дҟалет, ахәчқәа шиылахәмаруаз, даалган,
– уара, иыух’ыузыи, иыуҵых’әоузыи, ара уабакылнагеи?
– иҳет. – Иыух’ыузыи, иыуҵых’әоузыи, ара уабакылнагеи,
узеуада? – иҳан, ҟәышра ҟаиҵан, – Сара
Нарҭ Сосрыҟәа ҳа аӡәы иыҟны сыхьчан, – иҳет. – Нарҭ
Сосрыҟәа ҳан аӡә иыҟны сыхьчан, уыбрантә сааит, –
иҳет. – Ҳаи, иакәымыз ҳуыит уымбои! – иҳет. – Нарҭ
Сосрыҟәа зыӡбах’ә рҳәауаз аӡә иакәын, – иҳет. – Уыи
иыхьча ҳара хәмаргас дышԥаҟаҳҵеи! – иҳет. (Меерса
иара иоп, иара иоп.)
– Шәиысны, ирашәҳәа, – иҳан, ильаиысын
(акәымжәы-маҭәа ҳа ҳашьҭоп ҳара), амаҭәа, акәымжәы-маҭәа ҟаҵаны, деильаҳәаны ддәықәыиҵауаит.
Амӡырх’а дынҭыҵуаны, дындәықәыиҵон, дх’ынҳәын
ҭақьра дааит.
– Сара ԥхьагьы шьҭахьгьы сзых’ҟьаз, сыззааз ельымкааӡакәа сцует. Арыи уыбжа зырҩазыи,
узых’ҟьазыи? – иҳан, – Ҳара ҽцәа-ҩынҩажәа қәылара
ҳцан, – иҳет, – емҵәара ҳцан, – иҳет, – ҳанаах’ынҳәы,
х’әлет, – иҳет. – Аных’әла, бах’әык ҳҭалт, – иҳет,
– ҳаҽқәагьы ҳаргьы абах’ә ҳҭалт, – иҳет. – Абах’ә
х’ыбҩын, – иҳет, – иаҳзымдырӡет, – иҳет. – Аууыҳа уа
ҳашҭаз, ахьча, арахә збоз ахьча, ильа ааиын, ах’ыбаҩ
аашьҭнахын, ахьча дахыҟаз инанагет, – иҳет, – иаан
инышьҭанаҵет, – иҳет. – Ахьчагьы ах’чы иҭах’хан,
их’ы иаҵаиҵаразы, аныи абах’ә иҭаз, даах’ан ах’ыбаҩ
их’ы ианааҵеҵа, аууыҳа ҳабжьы анга, ашышклымс
ҭоп иҳан, иыршәны ахра иылҭеҵан, иызагь ԥсыит,
саргьы абас, сыбжа ҩаны, сыбжа аӡаны саанхет, – иҳет.
Саргь иац сцан, иахьа сааит.
Нарҭ Сосрыҟәа оҩы ебаган. Иан дааиызгәаан
лычкәын, – Аԥсҭа, аԥсҭа дцәаӷәаует, – лҳет. – «Уыбжа
зырҩазыи, уыбжа зраӡазыи?» ҳа иаҳәа! – лҳет, аиау,
аӡәы.
Иҿынехан аԥсҭа дцет, гьаҳҳа дцәаӷәаует, ҽыла
днен днеиысыит, – Уыбжа зырҩазыи, иызраӡазыи?
– ҳа.
Иыгәхьаагьы иымкыит, иыгәхьаагьы иымкыит,
иара дцәаӷәаует. Данааиыргәамҵы, иыҽгьы иаргьы
анышәгәал, ацәаӷәага анышәгәал иаахнаршәҭыз
днаҵаиҵан, гьаҳҳа дцәаӷәаует.
Аҽны Бжаҩа-Бжаӡа ихәаагамҭа иақәшәет, жәамш
рыла зны иԥҳәыс ихәы аалгауан. Акрыфанагьыин данцауаз, – Бара, – иҳет, – ана хәыҷык иҽыи
иареи анышәгәал иаҵоп, иыбгар, – иҳет, – ахәчқәа
иылахәмарлап, – иҳет.
Агәыблаа ҳа рхы иықәдыргыло, агәыблаа
дылҭалыргылан дылгет, ахәчқәа иылахәмаруа, дыччыиахан
Сосрыҟәа, дырыцҳахан…
Бжаҩа-Бжаӡа иуыс анынҵәа дааит.
– Бара, – иҳет, – ара аӡә дбысҭан, иҽыи иареи абаҟо?
– иҳан, – Ахәчқәа иылахәмарует, – лҳет.
Сосрыҟәа дкаҳан, дрыцҳаха, – Даажәга, – иҳан,
дааргет. – Уара, узыкәыда, ухы-уҵыхәа закәызе? –
иҳан, – Сара Нарҭ Сосрыҟәа иыҟны сыхьчан, – иҳет,
– арахә срыцын, – иҳет, – уиаҟынтә ара скылнагет,
– иҳет. – Ҟоҳ, Нарҭ Сосрыҟәа ариаҟара иыхьӡы
ауаа иырдыруа, иоуҩы ҳара ҳашԥаиылахәмаруе,
шәиысын, дельашәҳәа, – иҳан, дельарҳәет.
Днаскьаганы дандәықәырҵа, даахынҳәыит.
– Сара сыззааз ельымкааӡакәа сышԥацои! Уыбжа
зырҩазыи, иызраӡазыи? – иҳет.
– Ҳара ҽцәа-иажәаҩык, иажәаҩык-ҽцәа қәылара
ҳцан, – иҳет, – ҳаахынҳәын, аныхәла, бахәык ҳҭалет, –
иҳет. – Ҳазҭалаз абахә хыбҩын, – иҳет. – Аҵхыбжьон
ахьча ильа ааиын, ахыбҩа аашьҭнахын, ахьча иаанда,
иаанда иныҟанаҵет, – иҳет. – Ахьча ҵхыбжьон схы
иаҵасҵот ҳа данааха, аууыҳа ҳабжьы аниаҳа, ашышклымс
ҭоп иҳан, иыршәны аҿаҟьа иылҭеҵан, егьырҭ
уа иԥсит, – иҳәеит.
Абныи Бжаҩа-Бжаӡа иакәымзар, рыззагьы леқәынҵәа
ицет. Саргьы схынҳәын, арахь сааит.
Нарҭ Сасрыҟәа иан лҟынтә азыин иҭаххеит: –
Ныҟәара сцар сҭахыуп, – ҳәа, – адыунеи иыҟау-ианыу
сбарц сҭахыуп, – ҳәа.
– Макьана азыин сызуыҭом.
– Иызбан? Азыин зсыбымҭоо? – ҳәа данҵаа, –
Уҽы наршәны, аҩны иахырыуаа икамыжькәа, аҩны
ашьҭахь иыузыргылозар, азыин уысҭооит, мамзар
иуысҭоом, – анылҳәа, иҽы, акәадыр иаашьҭԥаа
инаиыршәын, иара аҩны давагьажь, иҽы илаиуаз
даамҵас иынкыланы инаиыргылт.
– Нан, сыҷкәын, азыин уымоуп, ныҟәара уцарц, –
лҳәеит, дааиеигәырӷьан.
Сасрыҟәа иыҽрыхианы, бзеиала-хаиырла ҳәа дынҽыжәла,
дԥырԥыруа днықәылт иымҩа. Ехьыхәлаз
дсасуа, аашар иымҩа днаԥылоо, ашьхақәа
дырхысуа,
аҭыҳәҭақәа дырҭысуа, аӡыиас
дыуқәа иҽынҭаршә
дрыруа, жәыиԥшь-мш данныҟәа ашьҭахь, иаԥхьаҟа
иылаԥш дааҵашәеит адауцәа ҵакны иыцәаӷәооз
аӡәы.
– Уаа, бзыиа ууыит! – ҳәа ашьыбжь агәыҳәҵәазы
дааиыдгылт дааҽыжәҵны.
– Уаа, бзыиа убеит, бзыиала уаабеит, ҳасас-дахь! –
иҳәан, инапы ааиымх, дааигәыдыҳәҳәал, дгәыкшаны
патыула, ауапа нкаршә днаиыртәалт, иыҽгьы ааиымх.
– Ҳасас-дахь, сара дыук иымныҟәац аӡә сауп. Абрыи
атәыла аиҳабыс иамау сыиԥоуп, Абжаҩа-Абжаӡа ҳәа
сарҳәооит, уахьсзымдырз саҭаумҵан! – ҳәа иҽаиҭаԥса
даагылт.
– Саргьы арҭқәа рахь смаиц, аԥсуатәыла сеиуауп,
саԥсыуауп. Сасрыҟәа ҳәа сарҳәооит, – иҳәан, иааибадыруаны
данынаԥш, уаҩ иыимбац ԥҳәыс дыук лхы
уаҩ иыимбац еишәа дыук ықәыргыла, аԥырҳәа дхахоо
даархагылт.
Аишәа лалбаага иаалыргыла, зыхԥа ҵуаз ацә ҟата-дыук шаибгау иыжәны, ацалҩацә ахҟьоо, агәыхыи
иераи ирықәшәыз аарықәх, – Мшыбзыиақәа, бзыиала
уаабеит, ҳасас-дахь! – ҳәа патыула даагылт,
лҽеиҭаԥса.
Бжаҩа-Бжаӡагьы идауцәа ааҵраланы ааҵыртланы,
абнахь шәыр-қәырфара инылаиҵан,
рнапқәа
ӡәӡәаны аишәа иадтәалт. Бжаҩа-Бжаӡа аԥылгыдхақәа
ааиҿшьын, абаҩқәа аҟәараиԥш иааигәа еиқәыжьра
днаԥылт. Арыи еиԥш зымбацыз Сасрыҟәагь дшанхан,
диԥшуан. Иергьы дналам-аамласуа дыччон дгәыӡ-хыӡха. Дрыԥшуан уаҩ иыимбац аԥҳәыс: лызлак ӷраӡа,
лызлак ҭыиқәаҵәаа. Акрыфара ианалга, Бжаҩа-Бжаӡа иыԥҳәыс лахь: – Ҳасас-дахь дбыма аҩны дга.
Аҷкәынцәа маџьанақәа иымԥан инабмышьҭын. Саргьы
ахәылбыҽха снеиуеит, саҭаумҵан ҳасас дыу! – ҳәа
амҩа иықәыиҵаит.
Уаҩ иыимбац аԥҳәыс, – Уҽыжәыл, сашьа! – ҳәа
дааҽыжәҵа, даашьҭхны, лхы иықәгылаз аишәа
иыҽгьы иаргьы дышҽыжәыз днықәыргыла длыма
дахьцооз, Сасрыҟәа иыгәныигоон.
Иышнаиуаз, ҵла дыук иахьыҵсуаз, амахә аанкыл,
иҽы ишьаԥқәа иаабжьакны иаашьҭых, уаа дауаадхала,
аԥҳәыс лхы иықәыз маҷк иласхазшәа анылзааи,
лнапы аақәылшьзар, дыубар даахә! Дшыҟам
анылба, даахьаҳәзар, аԥҟара-ԥҟараҳәа ла лхьы
дааиуан. Сасрыҟәа даҽыжәҵзаргьы, «уысзыхьӡоом,
уышьҭысхп» лҳәазаргьы, дзақәшаҳаҭымхаит.
«Уиакәзар
уҽыжәыл» ҳәа, дҽыжәҵа еиваԥалоо, аҩны ианнаи,
асасаирҭахь длага длыртәан, ашәыр-хкқәа иызназгоо,
патыу иыглыжьуамызт. Иаабжьаршәангьы
уаххьа армазеира даҿын. Агәылацәагь, хабар
рылҭазаргь, уаҩ дмааицкәа, аҷкәынцәа даагәарҭан,
даашьҭых, ампыл еиԥш, днеигәыдҵа-ааигәыдҵоо
дышрымаз, аҷкәынцәа рыиҵбаӡа иан лҿы днаин, –
Ҳасас шаҟа дласыузеи, мпылс дҟаҵа иыхәмаруеит
Џьаџьаи Маџьаи, – аныиҳәа, аԥшәмаԥҳәыс дыҿҟьа
дааин, рхацәа иықәҵа, иҿырҟьаса даалырҭынчзаап.
Уыи ауыха ажәлар иыдгала, дара рҵасқәа аныҳәаҿақәа
ркуа, еибарқьақь ҵхыбжьанынӡа, ргәы
рхашҭуа илафҳәаит, илақәҳәаит. Агәылацәа анаимлыс,
Бжаҩа-Бжаӡа хьаа дыук ирымаз ааԥшьыигаит:
– Ҳара ҳанаҩсан иыубоо ашьханхыҵ иынхоо
мыилаҭк ыҟауп. Уырҭ бџьарқәак рымоуп, ҳазрыхәоом, уырҭ абџьарқәа ҳа иҳамам, иҳамазаргь
ртәы
ҳаздырраны ҳазыҟалап ҳәа сгәы иаанагом. Иыудырша
цәгьара ҳадхалт. Иасымша иааҳажәла, ҳарахә-ҳашәахә ҳаимырҵәооит. Ҳарԥыҩлар, иаҳзымдыруа
бџьарк ала ҳандырҵәооит.
Абарҭ ауаа иаҳцәыршьыз
шьарда ирацәаҩыуп.
– Уырҭ сара иысшәырбараны шәылшарыу? – ҳәа
дҵааит асас.
– Иуаҳмырбакәа, уаҵәыҵәҟьа унаҳгап, – анырҳәа,
Сасрыҟәа иҽаармаҷны, – Аксылшоит ҳәа акәым,
иахьымҩасуа, ихьсбарҭоу џьаранӡа снажәгар,
– иҳәеит.
– Уаҳгап, нхыҵааи ҳараи мҩа-заҵәык иҳабжьоу.
Егьырҭ ҿцәаарауп, ҭышоуп.
– Уыс накәзар снажәг, – ҳәа анраиҳәа, ашьажь дрыма
аҿыцәара иыбжьысуаз амҩа идырбеит.
Уыи амҩа иҩахыкны хаҳә дыук днаватәа, дырзыԥшлауан.
Мышкы зны шьыбжьанк даныԥшы,
иаауан
амца рԥышькылҟьа. Изааигәахаанӡа
дырзыԥшыит.
– Шәызцом, шәхынҳәы! – иҳәазаргь, иыруазма.
Армӡаа, ҩажәеи зеижәҩык, анаигәыдла, иыхџ
ихҿа азҩа змаз ахәымпал наҿаҿа иыргәыдҵоо,
ршьаҭа гәах-пау зҳәоо даанмыжькәа илаивеиҵазаап.
Бжаҩа-Бжаӡа иыҩнаҭа ақыҭан, «арыи аԥсуа чычыиа
иыԥсы даԥҳархагәышьеит» ҳәа дрыцҳаршьоон.
«Иыҟаиҵо ҳабап» ҳәа иызкылԥшзар,
ашьха
иааихыибаҳәаз рыу-ршьаҭа нмыжькәа, шәаџьҳәаҩ
дырмауа иышниырҵәаз анырба, Бжаҩа-Бжаӡа иаб
иҿы днаргаит асас.
– Дад, уара, аӡбахә зыӡбахә ааҩхьоу Нарҭ Сасрыҟәа
уакәымзааит. Уиакәымзар иуылшарымызт уырҭ
ахәымгақәа
рықәнагаа.
Нарҭаа рашьак дыҟазаарын Нашьбабух ҳәа, дхаҵа
ӷәӷәаны. Уыбрыи сқьынагьы иан лаанда дыҽхозаарын: – Са иысеиаиуа, сара сеиҳа ихаҵоу уаҩ
дыҟаӡам арыи адыунеи аҟны! – ҳәа.
Иан Саҭани-Гәашьагьы, – Уыс ухы уымрыҽхәан,
уара иыуиаиуагьы дууқшәара уыҟоуп, – лҳәалон.
Мышк Нашьбабух дҽыжәланы дышнеиуаз, уаҩык
дцәаӷәон, уыбрыи иаандатә дныиасуаз, ацәаӷәаҩ
диаҭәашьаны салам иыимҭазаап. Уыи збаз ацәаӷәаҩ
длаҭрысын, аҽы длақәыихын, – Ааи, ӡәыр
дуаҭәоушьуа, узакәыда? – иҳәан, благар дыук дылҭеигәан,
иыҩныҟа диыманы дцеит.
Дахьыигаз, шәаны убас ихыиҳәеит:
Уҽы сарбеӷь иаҟароуп,
Уара сҭаҷкәым уаҟароуп!
Уцаны уан хәыҷ-мыҷқәак лзыга,
Уара ухаҵара уиаҟароуп!
Уыс иҳәан, дауиыжьт.
Нашьбабух иыҩнаҟны днеиын, иан иеихысызгьы
дзықәшәазгьы леиҳәеит. Уианахысгьы аҽырбара
даҟәыҵт.
Сасраныҟәа, анаџьалбет, иуыцыу уҽы дақәтәаны
дцыуон…
Уара сҭаҷкәым уаҟароп,
Уыҽ сарбаӷь иаҟароп,
Ара амильаҭ зельоп,
Уцан уан лзыҳа
Хыч-мычқәак лзаага
иҳәазаап ацәаӷәаҩ.
Ҭаби, арыи Сасраныҟәа дааныркылан, агәал
днаҵалҵан
днаҵарҵан, иҽы дшақәтәан дышьнеиуазы,.. – Сара, – иҳәазаап Сасраныҟәа, – са исеӷьыу
хаҵа дыҟоума?..
Иан иылҳәазаапгьы:
– Нан, ахацәа аӷәӷәақәа аҟоп, аӡәы уааныикылует…
Иҽы дақәтәаны дышьнеиуаз, аӡә дцәаӷәуан. Дышцәаӷәуаз,
мшыбзыиақәагь агьиымҳәаӡет, дмариашәа
дыибет, дааныикылан уа анына днаҵеиҵет, агәал
днаҵеиҵан…
Нас Сасраныҟәа ихы иымагәыхьха даакылсын…
– Уабаҟаз?..
– Сан, иыбҳәаз аҟ’ны сааит, абас, абас… Аӡәы
дцәаӷәуан, агьиасымҳәаӡет. Сҽы саақәыихын, агәал
снаҵеиҵан, нас хәыҷык ашьҭахь сааҵыҵын
сааит
ара. Аха иыбҳәаз аҟ’ны сааит, ҭам, ишыбҳәазҵәҟьа,
«сҭаҷкәым уаҟароп» ҳәа сеиҳәет. Уышьҭанахыс, –
иҳәазаап, – сара бара иыбҳәо сахыԥаӡом…
– Уа, Сасраныҟәа,
Уыҽ сарбаӷь иаҟароп,
Уара сҭаҷкәым уаҟароп.
Ажәабжьҳәаҩ Кьылба Намықә иҿцәажәоит афольклорҭҵааҩцәа З. Џь. Џьапуеи А. П. Какобеи, амҩаԥгаҩ Аиџьан Бадиеи (Ҭырқәтәыла, Дариер ақыҭа)
Уыцан уан лзыҳа
Хыч-мычқәак лзааге! –
иҳет ҳа…
…Уыи дцәаӷәуан, арыгьы Сасраныҟәа иҽы дақәтәаны, иҽы дақәтәан арыи… Иан иылҳеҭқьы…
– Сан, сара исаԥысуа хаҵарԥыс дыҟоума?
– Нан, ахацәа уа иуеиӷьыугьы ыҟоп, – лҳет. – Аӡәы
уиықәшәот, – лҳет…
Арыи Сасраныҟәа аҟәақҳа, иҽы дақәтәан,
дыԥуа-агьыи дышьнеиуаз, аныи диықәшәет.
Аныгьы дцәаӷәуан. Мышыбзыиақәа еимҳәаӡет,
шьыжьбзыиақәа иымҳәаӡет. Иҽы даақәыихын, –
Узакәыда?
– Сасраныҟәа соп.
Уыс иҳәан, агәал днаҵеиҵет. Нас агәал краамҭа
ашьҭахь дааҵыҵын, дмыида-гәыидаха иан лыҟ’ны
днеин, – Иыҟалеи? – иҳан лҳан, – Сан, иыбҳәаз аҟ’ны
сааит, – иҳет. (Шәыигәы даақәырхыит.) – Аԥхьан
бара иыбҳәаз аҟ’ны сааит, – иҳет. – Ахацәа, – иҳет,..
– сзықәлаӡом адәахьы, – иҳет, уышьҭанахыс, – иҳет,..
– ахацәа ацәаӷәаҩ сҽы саақәыихын, абас, абасгьы
сеиҳәет…
Арыи Абжаҩа-Бжаӡа ҳа аԥсуа алакә санду иылҳәоз…
Аԥсуа ҷкәына арԥыск, ҷкәына ӷәӷәак аҽы иыман,
иыссымша аҽы аҩнаҟ’антыи иыршәны, агьырахь
икаҳаанӡа
иызнапык ала иыкуан. Иан дааиуан.
– Сан, абрыи адыунеи аҿын, адыунеи аҿы са
сеҵкыс иыӷәӷәо аӡәыр доҟ’ома?
– Ааи, сыҷкәын, доҟ’оп.
– Исабҳәароп.
– Мамо, дуасҳәар ҟ’алаӡом.
Илыуӡомызт. Арыи мызкы, ҩы-мз, хәы-мз, фымз,
иылҳәаӡомызт. Асон, аҵых’әтәаӡан, арыи иышԥалсырҳәарыи
ҳа дышх’әыцуаз аҷкәын, иан чуан дыук
ала абысҭа луын, абысҭа аишәаҟ’ны их’ыршәҭны
еҵысхует амҳасҭала ҳәа дшаҿыз, лнапы абысҭа
иалагәаны икыит.
– Аи, снапы убылует, иаҟ’ауҵозе, сыҷкәын, – лҳәет.
Арыи, – Ибымҳәар, бнапы скыуп уа, – иҳәет, – уыбрыи иыхьӡ, иадрас сабҳәот, нас боусышьҭует, – ҳа уыс
иҳәет.
Уыс аныиҳа, нас, – Иуасҳәот, снап аушьҭ, – лҳәан,
лнапы аалылхын, – сара иуасҳәап, ах’а уымцан уахь,
– лҳәет. – Бжаҩа-Бжаӡа ҳа аӡә доҟ’оп. Дахьоҟ’огь абраҟ’
ауп, – лҳәет. – Их’ароп, ах’а уа дыубот, уа, Бжаҩа-Бжаӡа ҳа.
Арыи иҽы даақәтан уыи иахьылҳәаз адрас ахь дыцет.
Дышцооз, арх’а ҟьаҟьара-дыуӡӡак аҟ’ан ацәаӷәара даҿыуп. Дызлацәаӷәозгьы (нандыу рыцҳа иылҳәоз
абжьомбжьақьқәа ҵакны ҳа, абжьомбжьақь ҳа абрыи
ах’агәҭаҟ’ны ала аманы ҳа убас, абрыи иаадыруа
ацәқәа ракәӡым, абжьомбжақь ҳа убас акылҳәон лара)
алак аманы, уыс уиала дцәаӷәозаарын.
– Уа, бзыиа ууыит, Бжаҩа-Бжаӡа! – иҳазаап арыи
инеиыз. – Бзыиа ууыит, Бжаҩа-Бжаӡа!
Аныи дцәаӷәот нас, анышә х’ыршәҭны ас,
иықәҿыиҭӡом.
– Уара иысҳәо умаҳаӡо!
Ҽыла иаԥхьа дыиасует.
– Бзыиа ууыит, Бжаҩа-Бжаӡа!
Иықәҿыиҭӡом.
Асон, аҵых’әтәынӡа даниыргәаҟ’а, аныи иыҽгьы
иаргьы ас дааныикылын, агьыи уыи еҵкыс шьарда
ддыуын, дааныикылын, аныи дахьцәаӷәоз
анышә
их’ышәҭуаз днаҵекын, анышә ааиықәыиҵан, уа дынхет.
Иыԥҳәыс, аныи Бжаҩа-Бжаӡа иыԥҳәыс шьыбжьон
ах’әы лыманы дааит. Ах’әы анаалгозгьы арыи
аласа лхыхует адынала,  иышԥарҳәо, адырӷәыла,
адырдыла иырҵәыины, ашәҭ аҵлеԥш аҵла ашәҭ
еиԥш, иылкыу ҳа, аныи адына, аласа акәыршо…
– Банцо, абна аӡә дааит, абныи аҩнахьы дыбгоот.
Уах’а ажәақәак иасҳәот, адыунеаҿ уыи еҵкыс иыӷәӷәо
дшыҟ’о-дшыҟ’ам иасҳәот сара, – ҳа леиҳәеит.
Аныи лх’ы даақәлыртын, лх’ы, аҽгьы иаргьы дылгет,
аныи адына, ах’әы злаалгаз ала (асыин рҳәома,
изакәыу сыздырам). Уыбра дықәыртаны аҩанаҟ’ан
дшылгоз,
иара, дышцоз ҵлак аҵҟа днаҵысуаз
аныи аԥҳәыс, аҽы ишьапқәа рыбжьара иаарх’х’аны
аҵла амах’ә ааныикылын, лара дныиасыит. Иара
иҽоушьҭны дышцооз, аныи аԥҳәыс дылкыхыит аныи.
Аҩнаҟ’ан дылгеет. Ауаҩ дааит.
Дшылкызгьы здырует, ах’а иысҳәар сҭах’ым. Уыгьы
здырует, дшылкыз.
Уажәы акәара, кәаран, акәара лҽаҭан дцоон. (Нандыу
рыцҳа лара убасҵәҟьа салҳәон.) Атах’ҳа уыи
аԥҳәыс дцан, дӷьеҩны акәара алдахьы (иызагь сҳәарыма?..)
арыи лаҳә ах’әыцқәа иамаз аамхны,
акәара
алдахьы ацәҟьа лҳаит.  Ацәҟьа лҳан, алда, ацәҟьа
нылҳа, дҩен аҩада, аныи  аҩада дҩен, акәара
дылҭачхәрын, аӡы х’ыҵын, аныи ацәҟьа дакызаап.
Уаантыи деҭаалхәын, дылгеет.
Данналга, ауых’а арыи ауаҩ дааит.
– Уара, араанӡы са суымбар ҟ’амланы уызкызе?
Ара уаазышьҭда?
– Сара абас, абас, иыссымша сҽы ыршәны аҩны
иахырууаан анахь идәықәсҵон, агьырахь икаҳаанӡа,
снен иыскуан, сан абас ласҳәан… Бжаҩа-Бжаӡа ҳа
аӡә доҟ’оп, иылҳәаӡомызт. Абас иылзызуаз, уадрас
салҳәет, уыбриазын сааит.
– Уааизаат, – иҳәет. – Ара уажәы уысзыӡырҩы:
Ҳара быжьҩаишьцәак ҳаҟ’ан. Бжаҩа-Бжаӡа сара
соп.
Сара сыбжа зҩазгьы уасҳәот уажәы. Абрыи адыунеи
ҳа иаҳтызшәа, аҽқәа ҳрықәтаны ҳақәын, ҳаԥхьа
аӡә дзыиасӡомызт. Аҽқәа рыла ҳашцооз, анахьынт
аӡә даауат, каамаҭк, уаҩ дыук дааует. Аныи данааба, ҳшәет ҳабыжьҩыкгьы, быжьҩаишьцәа ҳшәан,
ҳабых’әыҵаларыи ҳа ҳшыԥшуаз, ҳаԥшын, уаҩх’
ыбыҩк кажьыуп ана, ах’ыбыҩ, ауҩытыиса их’ыбыҩ.
Ҳара ҳабыжьҩыкгьы
ҳаҽқәа рыла аныи ах’ыбыҩ
ҳҭалт. Ҳара уыбриаҟ’ара ҳашдыуз аныи ах’ыбыҩ
ҳакыит. Аныи иааиуазгьы ҳа ҳгәемҭазарын. «Уыи!»
Аныи ах’ыбыҩ хәыҷныишьалан, иҳәет, «абрыгьы
х’ыбыҩны иышбахәыҷыз!» ҳа, аныи аҟ’амчы  ас
ааҟ’аиҵан, дласзаарын, иыршәны иандәықәыиҵа,
сашьцәа ԥсыит, саргьы сыбжа ҩет, сыбжа аӡаны уыс
сынхет, – ҳа…
Уыбрыи лҳәон сандыу рыцҳа.
Насы аныи аҽы ирышәуан анахь, иыссымша дцаны
иыкуан икаҳаанӡа. Иара, – Сан, абрыи адыунеаҟ’ын
са сеҵкыс иыӷәӷәоу аӡәыр дыҟ’ома? – ҳа.
– Доҟ’оп, сыҷкәын, уыс уымҳәан, уа уеҵкыс
иыӷәӷәоу доҟ’оп, иуымҳәан уыс!
– Исаҳә, иадрас саҳә, дахьыҟ’о сцароп!
Иылҳәаӡомызт, мызкы ҩы-мз, хы-мз, нас абысҭа
уны, абысҭа нықәылҵа, лнапы ааныикылан, абысҭа
иалаигәан икыит.
– Иыбҳәароп, – иҳәет.
– Ааит, сыубылует!..
– Ибымҳәар, уыбра иалакны иыскует!..
– Иысҳәот, иалх, соуышьҭ, – нылҳәа, иаалыихын,
– Уца, – лҳәет, – рх’ак ицәаӷәот, абыржә уа доҟ’оп
Бжаҩа-Бжаӡа, – ҳа адрас лҳәан, уа дцет.
Дыцет, уа дахьнез, ҽыла нас аныи ицәаӷәоо Абжаҩа-Бжаӡа иыбжара ҩоп, ах’а дыцәаӷәоо уыи абжьомыбжьақь
лҳәоон, адомыжьха ҳагьы далацәажәон
нандыу рыцҳа. Ах’а абрыи уыи иҵекуа абрыи
адомыжьхақәагь ҵакны ҳа даҽакгьы салҳәон уыи,
адомыжьха ҳа. Ала, абра ах’агәҭаҟ’ан ала аман ҳа.
Убас, – Уа, бзыиа ууыит, Бжаҩа-Бжаӡа! – ҳа еиҳәет.
– Бзыиа ууыит, бзыиа!.. (Аныи иықәҿыиҭӡом.) Бзыиа
ууыит, бзыиа! – ҽыла иаԥхьа дыиасует.
– Уара, уаанҿас! – ҳа аныи дааныикылан, дахьыцәаӷәоз
анышә иыҽгьы иаргьы уа нас днаҵекын,
анышә нх’ышәҭ, уа дҵахет.
Иыԥҳәыс данаа, – Абрыи дга, уах’а х’шыҩк иысҭот,
– иҳан, лх’ы дықәыртаны дшылгооз, аныи лх’аҵа
их’әы аалымгазыи, уыс дшылгоз, нас амҩахь дыбналан
иара, дылкыхыит. Уыи акҟ’алҵақәан, дылкын,
данылкы, дыиган, аҩны аҟ’ан дынналга, ауых’а дааин, – Уара, абраанӡы умаар уызкызе, умаар ҟ’амло
уызкызе?
– Сара абас, абас, сара даара сыӷәӷәоп. Сҽы
дәықәсҵот абас, иыскует. Сан дсыргәааит, иынылымҳәа,
лнап абысҭа иалагәан иыскын, уыбрыи
уара
уадрас салҳәет.
– Уааи, уажә ара ута, – иҳәазаарын. – Ҳара
быжьҩаишьцәа ҳаҟ’ан. Ҳарагь, уыбрыи уара уеԥш,
адыунеи ҳаԥхьа аӡәгьы згылаӡомызт, уыс акәыз
џьаҳшьон.
Аҽқәа ҳрықәтан ҳашцооз, аӡә даауан ҽыла,
дҽыжәлан аӡә даауан. Аныи данаҳба, ҳшәан, ах’әыҵарҭала
ҳашьҭалт, џьа ҳх’әыҵалар ҳҭах’хет, убас
ддыуын иаауаз. Ас ҳаныԥшы, ԥсык, ауаҩ их’ыбыҩк
кажьын. Ҳабыжьҩыкгьы аҽқәа рыла уа ҳҭалт, аҽқәа
рыла уа ҳҭалет. Аныи иааизгьы аныи ах’ыбыҩ «ааит,
рыцҳа, абрыгьы х’ыбыҩны, шаҟ’а ихәыҷыузе?» ҳа
ихәыҷныишьалан, аҟ’амчыла ас дасын ианыирышәа,
сашьцәа ԥсыит, сара сыбжара ҩаны, сыбжа аӡаны,
Абжаҩа-Бжаӡа ҳагь сарҳәот, убас ҳанхет. Уажәы уца,
ууеҵкысгьы иыӷәӷәо доҟ’оп, – ҳа ах’шыҩ иыҭаны,
убас доулышьҭыит доуишьҭит.
Абжаҩа-Бжаӡа уыи… Нас уыи сара уыс схәыцот
уажәы, уыбрыи алакә иаанагозыи ҳа санх
әыцлаакын,
ауҩытәыҩса уыс дымхәыцроп, «са сеҵкыс иыӷәӷәо
аӡәгьы даҟаӡым» ҳа уымхәыцаат. Уыбрыи иаанагот,
иааныи, уеҵкысгьы иыӷәӷәо аӡә дцәырҵует.
Ԥсыуак даҟан лҳәон нандыу рыцҳа нас, уыбрыи
Бжаҩа-Бжаӡа ззырҳәо, ззырҳәоз. Цәгьа дыӷәӷәан,
лҳәет. Аҽы, дзықәтәаз аҽы иыршәны аҩнаҟантыи,
агьыирахь икаҳаанӡа, днены иҽы иыкуазаарын, арыи
Абжаҩа-Бжаӡа, иҽы иыкуазаарын.
Иан иыссымша абысҭа луан, ачуан дыуӡӡала
абысҭа уны арыи аишәа иықәылҵон, нас акрырфон.
Лԥа-заҵә иакәын. Иан дыхҭекыит:
– Сан, арыи адыунеи аҟан са сеҵкыс иыӷәӷәо
аӡәыр доҟома, иҳәа?
– Аа, сыҷкәын, уыс уымҳәан, доҟоп, уара уеҵкыс
иыӷәӷәогьы доҟоп, уыс уымҳәан, уыс уымҳәан!..
– Мамо, дыбҳәароп, арыи дахьоҟо сабҳәароп! – ҳа
дыхҭекыит.
Иан дныхҭек, илыуӡом, нас арыи машәырк
дақәымшәат ҳа. Уиашьҭахь ҽнак абысҭа луын, аишәа
инықәылҵа (нас аныи иылҳәаӡом), лнапы ааныикылын,
аныи абысҭа шы иалагәаны икыит.
– Ааи, сыушьыит, иаҟауҵозе, сыҷкәын, сыушьыит!
– Иыбҳәароп, арыи дзакәыда?
– Всио, иысҳәот, снапы ауышьҭ! – лҳәет.
Лнапы аноуиышьҭ, – Уцот (адрас иылҭет), уышцо
абрыи архак аҟны уаннелаакны, уыбра аӡәызаҵәык
уиықәшәот. Арха ахыи-аҵыхәеи узыбаӡом, дцәаӷәот уыбра, иыхьӡгьы Бжаҩа-Бжаӡоп, – ҳа. – Уыбрыи
уиықәшәот, уыи уа уеҵкыс дшыӷәӷәо уа иуеҳәот.
Ҳы… Аныи дыцет нас, ҽнак, ҩы-мш, хы-мш, ҽыла
дҽыжәлан, аныи дахьаҟаз днет. Днеиын (ишылҳәоз,
рыцҳа ишылҳәоз, абжьомбжьеқьқәа ҵыикуан ҳа,
атҩа, ахаҟан атҩа, ала, абра ала аманы, атҩа аманы
арыи ацә, уажәтәыи иаҳдыруа ацәқәа,.. ахьӡ лҳәон,
абжьомбжьеқьқәа ҵакны ҳа уыс лҳәон), – Уа, бзыиа
ууыит, аԥсуа, адына, Бжаҩа-Бжаӡа! – иҳазаап. – Бзыиа
ууыит!
Аныи диыхәаԥшӡом. Дыцот, аҽы дақәтәоп аныи,
арыи аҷкәын.
– Бзыиа ууыит! – ҳа иаԥхьа дыиасует-агьыиует.
Нас даниыргәаҟӡа, аныи дааныикылан, иыҽгьы иаргьы,
дахьыцәаӷәоз аныи адына, анышә,.. аныи дызлацәаӷәо
аԥлықә, абрыи, аа, аԥлықә, аныи анышә
иыхнаршәҭуа уа длаҵекын, дааныикылан, анышә
аниықәҳа, иыҽгьы иаргьы уа даҵахет.
Иыԥҳәыс (ажәытәуаа, аҳармана ҳҳәот, абрыи ача
наҳапҟоз, ацәыи ауардын ала, адиуан ала, иуыла,
иуыла ача ҳапҟон, саргьы сахааныуп) убас иҟьаҟьаӡа
акы лхы иықәыуп, аныи лхаҵа ихәы аалгаует.
Ашәтә аҵла иалхны, убас иышәпаны адардӷәы,
аласагьы лхыхует, адына, арахәыц ҟалҵоот, аныгьы
лхы иықәыуп, дааует. Амхы данааҭал, – Ффыу,
ффыу, ара дынак, ԥсыуак иыфҩы, ԥсыуа ччыиак
иыфҩы саҳаит! – ҳа уыс лҳазаап уа данааи.
Лхаҵа ихәы нас абрыи асыин рҳәот, асофра
рҳәот, абрыи асҭол аԥсышәала, асофра уыи аҭырқә
бызшәоп, аха аҵла иалхны, игьежьны аишәа, аишәа,
аишәа, иҟьаҟьаӡа идыуыуп, цәгьа идыуыуп, арыи
лхаҵа ддыуымыи, нас уыс лхы иықәгылоп лара,
ашәтә аҵла иалхны  адырдӷәы, арыи алыу аумыи,
аӡлагара алыугьы ахы иахоп, аныи адырдӷәы
ахы иахоп, уыбрыи аласа, арахәыц ҟаҵо уыс дааует
аныи.
Уа данааи, – Ффыу, ффыу, ара ԥсыуа ччыиак иыфҩы
гоот! – лҳазаап аныи иыԥҳәыс.
– Аеи, – иҳазаап лхаҵагьы.– Уаха банцо, уажә
банцо, абныи амна даҵоп анышә, даҵхны, дбыманы
аҩны бца. Уаха саннелаакны аҩнаҟан, уыи ажәақәак
иасҳәар сҭахыуп, – ҳа леиҳәеит.
– Бзыиоп, – лҳан, аныи нас акраныифа дааиын,
аныи дааҵылхын, иыҽгьы иаргьы лхы дықәҵаны,
аныи адына аишәа дықәыргылны дцаует. Дышцооз,
аныи нас уажәы, арҭық, дыбналар иҭаххаит. Ҵлак
даҵысуазаарын аныи аԥҳәыс. Аҽы ишьапқәа иаабжьакны,
аҵла амахә ааныикылан, ла дыиаст. Даныиас, иҽоуиышьҭын, абас акәарак, амҩа уысакәзаарын,
акәара аган ала, уыс алда ахы рханы уыс дцозаарын.
Аныи апҟараҳа дҽыжәлан дцот. Акәара иҽаҭан
дышцооз, аныигь «ҟыуҳ, иаҟалазыи?», арыи дласкәантырӡа
дҟалет, лнапы анаанықәылшьы, даҟаӡам.
(Уа абрыи сҳәап, аӡӷаб дзыушьҭыз уиакәзар ҟалап.
Арыи ишылҳәазҵәыҟьа, сандыу ишылҳәазҵәыҟьа
ишәасҳәот.) Афақьаҳа (санду иылҳәаз), лаҳә ахәыцқәа
аамылхын, акәара, абас аԥҵәарала дцан алдаҟа,
ацәҟьа лҳазаап акәараҟан. Аҩада дцаны, дҭатаны
дылҭачхәырын, аӡы хыҵзаап. Аныи ацәҟьа дакыит
Ажәабжьҳәаҩ Гәазаа Ердан иҿцәажәоит афольклорҭҵааҩцәа З. Џ. Џьапуеи А. П. Какобеи (Ҭырқәтәыла, Сариер ақыҭа)
уа. Днен, агьыи ацәҟьа дакыит. Даамылхын, длыманы
дце-ет аҩнаҟа.
Арыи лхаҵа дааит.
– Иыҟозе? – иҳазаап. – Узаазе, ара сасҟанӡа умаарны уызкызе, уаазышьҭзе?
– Сара, абас, абас, – иҳазаап. (Нас акрырфет, акрыиҿарҵет.)
– Абас, абас, сара сҽы иыссымша аҩныаҟант
исыршәует, агьырахь икаҳаанӡа иыскует, адыунеи
аҟан са сеҵкысгьы иыӷәӷәо аӡәгьы даҟаӡам, уыс
акәын иыздыруоз. Сан, шәара шәшаҟаз салҳәан, уыбриазын
сааит, уызбар сҭахын.
– Уааи, уажәы, – иҳазаап, – сашьа, ута ара. Ҳара
быжьҩешшьцәак ҳаҟан, – иҳазаап, – адыунеи аҟан
ҳаԥхьа игылоз аӡәымзарак аӡәгьы даҟаӡам. Быжьҩешьцәак
ҳаҟан. Абас аҽқәа ҳрықәтаны арха,
ҳаԥхьа аӡәгьы дызгылаӡомызт, ҳаханы ҳашцооз,
– иҳәет, – аҽқәа рыҩуаны, анахьынт аӡә даауан,
– иҳәет, – аныи данаҳба, – иҳәет, – ҳшәан, – иҳәет,
– ҳаззагьы, уыи дзаҟараз уара идыр, – иҳәет, –
ҳшәан, – иҳәет, – ауҩытыис ихыбыҩк кажьын ҵҟа,
– иҳәет, – аҽқәа рыла уа ҳҭалт, – иҳәет, – ауҩытыис
ихыбыҩ ҳҭалт быжьҩык аҽқәа рыла. Аныи иааиуазгьы,
– иҳәет, – аныи хәыҷныишьан, «ҟаҳ, абрыгьы
хыбҩызма, шаҟа ихәыҷыузыи?!» ҳа аныи иҟамчы
абас агәақьҳа дасны, ҳаршәны ҳандықәыиҵа,
сашьцәа ԥсыит, сара сыбжаҩа-бжаӡаны сынхет, –
ҳа…–Уажәы уца, уыс уымхәыцын, уа уеҵкыс иыӷәӷәо
ауҩы доҟоп, есқьынагь дҟалот. Уыбрыи убас, аха
абрыи ишысҳәаз, точна, абрыи иышсалҳәаҵәыҟьаз
ишәасҳәет.
Абас лҳәон.
Ԥҳәысеба лыҷкәын дыҟан ҳа лҳәалуан сандыу.
Уыи аԥҳәысеба лыҷкәын дараӡа дх’аҵан уыс
иызҳауазаарын, дара иыбзыиангьы лаша бзыиак,
ҽык иымазаарын, иыхәыҷын макьана иаргьы нас.
Уыи нас, уыи алаша хәыҷгьы шьҭыхны, их’ы иах’ыгны
нырцә-аарцә уыс иыргылуан, иаргь уыс дх’аҵа
ӷәӷәаны дгылуан. Крыих’ыҵыит,  крыих’ыҵын-аҽакын, ҩажәыи хәба шықәсагьы, их’агыламҭа,
ихагамҭазы, – Сан, сара саҵкьыс их’аҵо дыҟома? –
ҳа иан длазҵаауа далагыит.
– Нан, уыс уымҳәан, ах’аҵа-их’аҵа дыҟоп, – лҳәуо
далагыит иангьы.
– Ҟ’оҳ, арыи са саҵкьыс х’аҵа ӷәӷәак дышбаҟаларыи?
– иҳыит иаргьы.
Абнахь дцоит, дшәарацоит, дахцуа дара иыбзыианы
ашәарах ажьқәа ааигуоит, дхысует, дара
х’аҵа
цәгьак иоп. Даацԥхьаӡа, – Сан, сара саҵкьыс их’аҵо
дыҟома? – иҳәоит.
– Нан, ах’аҵа-их’аҵа дыҟоп, ажәа дыу уымҳәан, –
лҳәуозаап иангьы.
Ҽнак абнахь дцет. Данаа (Аԥсны усҟан аҳәынҷара
ҳа аҟан лҳәыит), иқыҭа даҽа қыҭак леиын, иырҳәынҷан,
ирымаз, рырахә, дара рыззагьы аахәаны
иықәҵт, ицет.
Иара данлеи, – Ҟ’оҳ, сқыҭа абаҟо, сан? – ныиҳа, –
Ее, нан, ах’аҵа-их’аҵа дыҟоп сымҳәуозыи, шьоук аан,
иҳәынҷан иақәлан, ԥҳәызба, ҷкәын, х’аҵа, рахәы –
рыззагьы рыманы ицет, – ҳа иҳыит лҳәеит, иҳыит.
– Ҟ’оҳ, иышбаҟалара, – иҳан, – сан, сара, арҭ, сцоит,
ирымхны иаазгот...
– Ах’аҵара убас ауп, ах’аҵа-их’аҵа зырҳәогьы уыбриоп, уызбап, уиакәзар! – лҳан, иара аҟыԥҳа иҽы
даақәтәан, ишәақь, иара, – Херла, абзеразыҳа! – иҳан,
иан лнапы дагәӡны днықәҵыит.
Бнала дҟазан иара, ирацәаӡаны дныҟәуон. Уах’ыиҽныи дныҟәуа, уах’ыи-ҽныи дныҟәуа, аҳәынҷара
ҟазҵаз дрыхьӡет. Дыԥшызар, абна акалҭ аҿы, дәы
ԥшӡарак аҿы рыԥсыршьоит, итәоп иқыҭа зҳәынҷаз.
Иаргьы иҽы даалыбаан, шә-дыук днадгылт. Аа-аа,
акәыу-кәыуҳа ҿыиҭыит.
Ақыҭа рыхьӡ ҳәаны: – Уа
инен, иҳәынҷаны,
иҟазҵаны иаазгаз аиҳаба, ах’аҵа
дарбан? Дҩагылааит! – иҳәыит. (Нас «ах’аҵа» аныуҳәалаагьы,
аԥсуара, Аԥсны иыудыруа роп нас.)
Аҟыԥҳа реиҳабы дҩагылт.
– Нырцә итоу, уганаҿ итоу аџьма атәыҩа уах’әаԥш!
– иҳыит аԥҳәысеиба лыҷкәын. (Иара ашә дыу давагылан.)
Аџьма атәыҩа днах’әаԥшы, ишәақь ала аҵықәҳа
данылахыс, аџьма атәыҩа лыхкәыцәа игет. (Иара
цәгьала дхысуозаарын.)
Уиаамышьҭахь, – Уарӷьа-напы ҩышьҭыхны, уарӷьа-мацәа улымҳа акаҭрацәра инадкыл! – иҳан, ҿыиҭхт,
аныи аԥҳәысеба лыҷкәын.
Аҟыԥҳа агьыгьы дҩагылан, иарӷьа-напы ҩышьҭхны
иарӷьа-лымҳа акаҭрацәра ианынадыикыла,
аҵықьҳа длахысын, инацәа ахәыҷы илымҳа аныи
акаҭрацәра нҭкәыцәаа игыит.
– Аа, амарџьа ҳҭомырхан, ҳҳәынҷаны иаагаз
рыззагьы уаҳҭот, ҳҭомырхан! – иҳан, акәыу-кәыуҳа
ҿыиҭыит уысҟантәыи, иреҳабыз.
– Уиакәзар, ҳқыҭа рыззагьы аушьҭ, шьҭаҟа ицааит!
– иҳан, даныҳәҳәа, – Шәца шәарҭ шьҭаҟа! – иҳан,
иҳәынҷаны иызгуаз иауиышьҭын, шьҭаҟа ицан,
агәгәаҳа иаан, рҭыԥахь итәет.
Иаргьы дааит.
– Сан, иыббама? – иҳыит, – аркы срықәлан, – иҳыит,
– иҳәынҷан иызгуоз рыззагь, – иҳыит, – сыуаажәлар
загьы рымхын-агьыины, иааганы исыртәет, – иҳыит.
– Са сыҵкьыс их’аҵо дыҟома? – иҳахт.
– Нан, ах’аҵа-их’аҵа дыҟоп, уыс уымҳәан! – лҳыит.
– Сан, бҳақ базыразха, бҳалаллық сыҭ, сара
сықәҵует (иқыҭа ааган ианиыртәа ашьҭахь), – абрыи
ах’аҵа-их’аҵа дызбует иҳан, – сықәҵует! – иҳыит.
– Херла уныҟәааит, нан! – лҳыит.
Дара иыбзыиан амгьал лӡыит, иаҳаҭа амгьал ҭалҵыит-аҽакыит, иыифашаз иҟәаҟә иынкыдҵан,
ишәақь аахәаны, иҽы длақәтәаны, дықәҵт. Шықәсык
дныҟәет,
ҩы-шқәса дныҟәет, хәы-шқәса дныҟәет,
лҳыит.
Ҽнак дышлеуаз, амра ҩагылует, аурахь аура
иымамкәа, лҳыит, ҭбаарахь ҭбаара иымамкәа,
камбашьқәак рыла дцәаӷәуо, длаҩеуан аӡәы.
– Уа, бзыиа ууыит! – иҳыит.
Иыгәхьаа иымкыит, «ууышҭ!» иҳан…
«Абрыи сыгәхьаа иымкуа, са сх’аҵоп ҳа арх’а…
абрыи иаурахь иаура ыҟамкәа, сысалам зсымиымхзыи?»
– иҳыит аԥҳәысеиба лыҷкәын.
Ҭеҭырҩагь дҩагьыжьыхын, – Уа, бзыиа ууыит! –
иҳан, илаҿыимҭыит иыцәаӷәоз.
Оо, дараӡа дгәааит аԥҳәысеиба лыҷкәын, иыззыҟаиҵо изын. Дласкьаԥан, иҽы аӷәра даахан, – Уа,
бзыиа ууыит! – иҳан, гьыльыиҿыимҭт иыцәаӷәоз.
– Ҟ’о, дараӡагьы дыгәааит аԥҳәысеба лыҷкәын. «Аа,
Аллаҳ, иыззыҟаиҵозыи!» иҳыит. Гьана дласкьахын,
иҽала даах’ан,  – Уа, бзыиа ууыит! – иҳан, – Иыууазыи,
уара, аԥҳәысеба лыҷкәын, уцо-уаауа, уара, «бзыиа
ууыит, бзыиа ууыит!» – ҳәа иҳан, дҩышьҭыихын,
иыҽгьы иаргьы, дхыцәаӷәоз длаҵаиыжьын, «ууышҭ!»
иҳан, икамбашьқәа  дцәаӷәуо далагыит.
«Ҟ’ыҳ, уаа, анаасыныи,..  сан акы лҳәалон,
«ах’аҵа-их’аҵа» ҳа, уыи сиықәшәазаап!» иҳыит. (Уа
иых’шыҩаҿ иааит.)
Ани дцәаӷәуон, дшыцәаӷәуоз, шьыбжьон азыҳа
иыԥҳәыс, иыцәаӷәуоз иыԥҳәыс лсин лх’ы иықәыргыланы
дааит, лх’аҵа их’әы аалгыит, шьыбжьон азыҳа.
Лсин налыргылан, днен,  – Ух’әы аазгыит! – лҳан,
иаргьы икамбашьқәа науиышьҭын, кырыифыит.
Кырныифа ашьҭахь, – Абра аԥҳәысеба лыҷкәынк,
ҳәатәх’амҵак, дцо-даауа сыикын, схыцәаӷәуоз
иыҽгьы иаргь аҵажьыуп уыбра, дааҵхны дгы,
крыиҿаҵы,  иызх’ара иҿаҵы, дырсас, саргьы слера
сыҟоп ахшьам азы, – иҳыит иара, х’әымҽхазы.
Днен, – Ааи, иыууазыи, уара, амаџьагьа! – лҳан,
аԥҳәыс иыҽгьы иаргьы ааҵылхын, лҭеԥсы
длықәыргыланы, дааҵалан, лх’ы илықәыргылны,
лыҩныҟа
дышцоз, «ҟ’оҳ, аԥсра соуындаз, ԥҳәыскгьы,
сыҽгьы саргьы, лсин, лх’ы сықәыргылны сылгуо аҟра
сара сх’аҵоп ҳа арх’а сықәын, арыи шбасыхьрыи!»
иҳан, дара хьаас иҟаиҵыит аԥҳәысеиба лыҷкәын
лх’ы дхықәгыло, аҭеԥсы дхықәгыло.
Дышлеуаз, оо, какан дыук даҵсуан (иаргьы дыӷәӷәамзыи),
иыҽ иытәӷәыбжьара иаанкылны, акакан
ааныикылан, аԥҳәыс длаҵсын дцет.
Ԥыҭк данлеи ашьҭахь, лх’ы аныи шықәгыламыз
аҟра еилылкааит. «Ааи, дабаца, аԥсра имамуында,
сх’аҵа даар сыишьует!» лҳан, лҭеԥсы нлыргылан,
лх’аҵа ицәынхаз атәан амҩа илықәылҭәан, лых’цәы
ауызаарын, лых’цәы ԥан цәҟьас уа иҟалҵыит, уа
длатәет. «Арыи ара дыиасуозар, ара дыскра дыҟоп» –
лҳыит.
Дыштәаз, иаргьы иҽы дасны апҟацаҳа дышлеуаз,
аныи атәангьы ықәҭәан-агьыи иахыҟаз (лакәыуп
арыи, сандыу иылҳәот, саргьы сылзыӡырҩуон),
дышлеуаз,
атәан-агьыи, ахәша иықәҭәаз
длықәҵәраан,
лых’цәала иылԥаз ацәҟьа длаҿаҳан даанхет.
– Иыууазыи, уара, – лҳыит. – Сх’аҵа саар даар,
«арыи дабацаи?» ҳа сыиуырпҟот, аԥҳәысеба лыҷкәын,
ҳәатәх’амҵа? – лҳан, иандан даанылкылахын,
лҭеԥсы длықәыргылан аҩны дылгыит. Аҩны дылган,
длалган аҩны длыртәан, иызх’арагьы лырҭәыит.
Дх’әыцует: «Аа, Анцәа сыишьындаз, сан крылдыруан,
убоу, «ах’аҵа-их’аҵа дыҟоп» ҳа салҳәалуон,
«ах’аҵа-их’аҵа дарбан» шысҳәоз, ԥҳәыск  дысиааин,
сааган аҩны слыртәет» иҳан, дараӡа их’ы
ларҟәны дх’әыцуа уыс дыҟан, дыҟан.
Х’әымҽхан азыҳагьы лх’аҵа дааит. Икамбашьқәа
лаулышьҭын-аҽакын… (Нас аԥсуара иыудыруа,
деҵбыхзаргьы, дхәыҷыхзаргьы, дҳәатәх’
амҵахзаргьы,
нас Анцәа иҿынтәыи аибабара аҟомыи?)
– Уара, бзыиала уаабыит, уабаиуау, уабантәиаауаагьыи? – иҳыит аԥшәма.
– Саргьы абас саауан, сдәықәын, – иҳыит.
– Уара уныҟәашьала, уцәажәашьала, сара уыи
ԥҳәысебак улыҷкәыноп. Ԥҳәысебак улыҷкәынамзар,
ԥыҭк, ҳәатәык х’ауҵуан, уаб акуеҳәақәон,
ныҟәашьақәак ҟауҵуан. Арыи уыцуа-уаауа, «бзыиа
ууыит, бзыиа ууыит, бзыиа ууыит!» уыҳәуан, –
иҳыит, – уажәынах’ыс, – иҳыит, – дараӡа уан, уыззааз
уан лҳәатәы х’аҵа, – иҳыит, – ухааз ашьшьыҳа уца! –
иҳан, уыи ниеиҳан, днауиыжьын, ашьшьыҳа днагьыжьын
аҩны дцет.
– Иыҟозыи, нан? – лҳыит ан.
– Сан, бара акырбдыруан, бымбои. Ах’аҵа-их’аҵа
ззырҳәауаз сиықәшәыит, абас, абасгьы иысзыиуыз, –
ҳа иҳәазаап.
– Иаа, нан, ах’аҵа-их’аҵа дыҟоп, есқьаангьы «соуп»
уымҳәалан, ах’аҵа-их’аҵа дшыҟо аҟара дыр, – ҳа абас
иан илеиҳәыит иалҳәеит.
Абрыгь абас ҳалҳәуон сандыу рыцҳа, Анцәа лыгәнаҳа далиыргаат.
Уажә уа, Сасырҟәа иан, Сасырҟәа иан Саҭныи-Гәашьа лыхьыӡын. Саҭныи-Гәашь лаҳәшьеҳаба
дыҟан,
Хьымкәараса ҳаны. Лаҳәшьеҳаба Хьымкәараса
лыхьыӡын, Хьымкәараса.  Лыԥы,
уыи Хьымкәараса лыԥыгьы Мард-иԥа Мардасоу
иыхьыӡын, иҳыит, хаҵа бааԥсын дыҟан, иҳыит.
Аныи Саҭныи-Гәашь иыԥҳа лԥа Нарҭ Сасырҟәа
данцалаакы, – Сан, са саиҳа иыӷәӷәоу аӡәрыҟомашь
иҳәалозаарын.
– Нан, џьыушьҭ, – лҳыит,..  уыс лҳәуон, иҳыит.
Акҟаиҵыԥхьаӡагьы иҳәон.
– Ҳаи,  уар уыҵкысгьы иыӷәӷәоу аӡә даҟазаап,
– ҳа лҳазаап, иҳыит.
– Ҟ’оҳ! – иҳыит. – Саҵкыс иыӷәӷәоу, – иҳыит, – амҩа
аӡә дықәны, – иҳыит, – сышԥанахыи сар! – иҳыит.
– Уар, – лҳыит, – уар уыҵкыс дыӷәӷәоп, – лҳыит, –
са сахьшьеҳаба Хьымкәараса лыхьыӡыуп, уыи амамалқьаҭаҿы
даҟаит, уыи дылԥыуп, – иҳыит лҳәеит,
– Мард-иԥа Мардасоу уаҩ ӷәӷәыуп, – иҳыит лҳәеит.
– Дзықәтәыу, аҩсҭаабжьарақәа аҽқәа дрықәтәыут, –
лҳыит, – уар уыи уиыхәарҭам, – лҳыит.
Аныи анылҳаи, – Сан, арыи дзымбар гьыҟалам!
– иҳыит. – Дызбыракәыуп, – иҳыит, – дызбыракәыуп, –
иҳыит.
– Бзыиыуп, – лҳыит. – Дыубозар, – лҳыит (Аԥсыны,
уажәы ахьыӡ сыхашҭыит, аӡӡы ахьыӡ, ӡык леуыт,
ӡ-дыук леуыт, рҳыит.), – Ҟәбыина, Ҟәбыина аԥшаҳәа
уавалан уцыут, – лҳыит, – дыубыут,
– лҳыит. (Ҟәбыина
ӡы дыук леуан, рҳыит, Ҟәыбыина ҳаны.)
Дыцын асоназыҳаны, иҳыит, Ҟәбыина аӡаҿы
длен, иҳыит, дышгылаз, иҳыит, маргыларахьынтәыи,
иҳыит,  аӡә даауыт, иҳыит. Аӡә даауыт, аха,
иҳыит, ҽы еқәа-дыук дақәтәоп, иҳыит, аҽы аԥынҵа
икылыҩрқәо, иҳыит, алҩақәа акк анахь ицыут, акк
арахь ицыут, иҳыит, алҩа дласыны даауыт, иҳыит.
«Уадак даауыт, сан иылҳәаз иашыуп» иҳәан, длен,
иҳыит, даагьагьан, иҳыит, днахәыҵагылын дгылт,
иҳыит.
Аныи Мард-иԥа Мардасоу данааи, иҳыит, – Сальам
альеқәым! – иҳан, иҳыит, Сасырҟәа, иҳыит,
иҽы дақәтәан дахьгылаз, иҳыит, сальам иыиҭыит,
иҳыит.
Сасырҟәа иысальамгьы гьиымыимхӡыит, иҳыит,
иыгәхьаа гьыиымкыит, иҳыит. Диывысын, иҳыит,
иха лархан ддәықәылт, иҳыит. – «Абааԥс, Гьидаз!»
иҳыит, аҟәақҳан Гьидаз ҟамчык лааиырхан, иҳыит,
ҽыҳәҵәыла диыст, иҳыит. Диывыс дымцозыи, иашьҭыхьынтәыи
ас ҽыҳәҵәыла диысын, иҳыит, Гьидаз
рыцҳа иыҟанаҵозыи, иҳыит, шьҭахьла иаан,
бидаҳан дақәшәт, иҳыит, бидаҳагьы аныҟәара гьыильамгыит, гьыильанагом.  Гьана, диыст, иҳыит.
Даниыс, – Ҟ’оҳ,  кәыбрыцк  иҳасны
ҳарккыит,
– иҳыит, – иаҭахыузыи арыи?! – иҳан, иҳыит, Мард-иԥа Мардасоу, иҳыит, инаппы аадәықәыиҵан, иҳыит,
иыҽгьы, иыҽгьы иаргьы шемаз, иҳыит, иышькыл
ҩышьҭыихын,
иҳыит, ашькылыи иареи рыбжьара
илыбжьеҵан, иҳыит, иышькыл дылҭагылны,
иҳыит,
ддәықәылт, иҳыит.
Мардасоу рыцҳа, Сасырҟәа рыцҳа, дыхьатыит-дыпатыит,
аха, иҳыит, дзымҵысыит, дзыбжьымыҵт,
иҳыит. Дангәаҟ, иҳыит, – Аа, абааԥсы, – иҳыит, – патла,
патла! – иҳыит Сасырҟәа, – патла.  – Мышкы,
– иҳыит, – апатла аныи абрыи-абрыи азаҳаны
ҳаиқәшәыут, – иҳыит, – ҳаиқәшәыут, – иҳыит.
Днаԥшын, иҳыит, – Апатла иыуҭахыу уымаз, – ҳа
иҳыит, иҳыит, Мард-иԥа Мардасоу, иҳыит, – иыуҭахыу
уымаз, – иҳыит.
– Иысҭахыу сымазар, – иҳыит, – уыи аҽны,  уыи
аҽны  абыржәтәыи, уажәтәыи иааиуа аҳафҭазаҳа,
– иҳыит, – ҳаибабап, – иҳыит.
Уаҳа агьыиымҳәыит. Днауиыжьын, иҳыит, дцыит,
иҳыит, Сасырҟәа.  Агьыгь иҭыԥаҟын дахьцоз дцыит.
Аҳафҭазаҳаны,.. Сасырҟәа иан, иан данааи,
Саҭныи-Гәашь лҿы иха иықәыжьны, ахы иықәшәазшәа
дгылан.
– Нан, иыҟалазыи? – лҳан, – Иыҟалаз закәызыи!..
Сан, арыи дызлаҭасырхыуша аккы сабымҳәар
гьаҟ’алам! – иҳыит. – Арыи дысшьыут! – иҳыит. – Нан,
– лҳыит, – дыумшьын, – лҳыит, – уыи сар саҳәшьаԥа
иакәыуп, – лҳыит. – Са саҵкыс деҳабыуп, – лҳыит, –
иан Хьымкәараса, – лҳыит, – Хьымкәараса, уахьшьаԥа
иакәыуп, – лҳыит, – уар уыҵкыс дыӷәӷәыуп, – лҳыит, –
уар уыҵкыс ддыуыуп, – лҳыит,  – уа уызиыхьӡам,
– иҳыит лҳәеит.
– Сан, – иҳыит, – даҽак басҳәыут, – иҳыит, – иуазарыи,
сыинышәыут, – иҳыит.
– Иыуҭахыузыи? Иыуҭахыузыи? – лҳыит.
– Аиҳабра са исыиҭозарыи, – иҳыит, – сыинышәыуп,
сиыуацәахыут, – иҳыит, – макәымзар,..
– Нан, уыи уа уаҵкыс деҳабыуп, – иҳыит лҳәеит,
– са саҵкыс ла деҳабыуп, – иҳыит лҳәеит. – Уар уан
иара иан лаҵкыс са сеҳабыуп сеиҵбуп, – лҳыит.
– Сар, – лҳыит, – са сыҵкыс деҳабыуп, – лҳыит, –
дыӷәӷәыуп, – лҳыит,  – уар аиҳабыра гьыуыиҭам,
– лҳыит. – Уар иыунааламызт, – лҳыит.
– Гьаҟ’алам, – иҳыит, – аиҳабыра аасыимҭарыи, –
иҳыит, – сагьыинаалам! – иҳыит Сасырҟәа.
Иаҟ’аиҵахуазыи?  Лаҳәшьаԥы дылгәаӷьыит.
– Уыиакәзарыи, – лҳыит, – апатла иымыудаз аҽны,
– лҳыит, – уаа уцаны, – лҳыит, – уиаԥасны, – лҳыит,
– анышә жны, – лҳыит, – адгьыл аҵаҟа ухәыҵагыл,
– лҳыит. – Уыҽ Гьидаз ҵаҟа аҵыхә  аҵәҵәақәа
адҳәаланы,  рҵыхәаԥхьаӡа иырҟаҵан, – иҳыит
лҳәеит, – уар агәаҩа уҭагылыут, – лҳыит.
– Еҳе, уыи ҟасҵып, – иҳан, иҳыит…
Уыбрыи убысҟаны , – Мардасоу уаантәыи,
аҩадантәыи, – иҳыит лҳәеит,  – Ҟәбыина
аԥшаҳәа давалан даауыт, – лҳыит, – уаргь уа уҭагылаз,
– лҳыит.
– Еҳе, са сҭагылыут, уыи даауыт, изызуазе? –
иҳан, – Дааины дынаԥшы-ааԥшыут, – лҳыит. – Уаныимбалаак,
– лҳыит, – длауывсны дыцыут, –
лҳыит. – Иашьҭахьҟа уаиархан уандәықәлалаак
дандәықәлалаак, – лҳыит, – «Ааит, Мард-иԥа Мардасоу,
уареи сареи апатла емаадет, ҳаисыут, ҳаисыут,
уабыцо ушәаны!» – иҳыит, иҳыит лҳәеит.
Анажьыльбжьы анаҳа, иҳыит, аҽы, иҳыит, ҩышьҭыԥан,
иҳыит, идәықәылт, иҳыит, аҽы, идәықәылт,
иҳыит, ҩышьҭаԥын, иҳыит,  иыннакылом, иҳыит,
идәықәылт, иҳыит.
– Убасҟан, – лҳыит, – уыбрыи уыихьӡаны, – лҳыит,
– «уар, Мард-иԥа Мардасоу, уареи сареи апатла емаадет, ара аисра, аисра ҳҳәыит, уышәыны уыҩн уабыцо!» ҳа уиықәыбжьырг, – лҳыит. – Убасҟан, – лҳыит,
– иҽы  ашькылқәа данрынгылын, – лҳыит, –
иҽы аха дахыут, – лҳыит. – Иҽы аха данахалаак, –
лҳыит,  – изаанкылаӡом, – лҳыит, – иҽы аӷәра
ԥнаҵәыут, – лҳыит, – аӷәра ԥнаҵәыут, дыкаҳуа далагарыи,
– лҳыит, – дыкаҳаанӡа, адгьыл аҿы длаӡаанӡа,
акрыузырҽеуазарыи, иуырҽет, адгьылаҿ длерыи, нас
аныи уааԥырыихыут, – лҳыит.
Аныи аҵәҵәақәа нацраҳәан, диықәыбжьыргет
Сасырҟәа. Мард-иԥа Мардасоу иҽы аха дахыит,
аҽы абӷа ԥнаҵәыит. Данкаҳауаз ааны, Сасырҟәа
аҳәа иккын, иҳыит, даасын, иҳыит, иха хыиҵәыит,
иҳыит, Мард-иԥа Мардасоу иха хыиҵәыит, иҳыит.
– Мард-иԥа Мардасоу иха уызыхҵәарыи, – лҳыит,
– уызхҵәозарыи, иаҟауҵозыи, – лҳыит, – уыи са
сахьшьаԥа иакәыуп, – лҳыит. – Ҟәбыина аԥшаҳәа уавалан
уцыут, – лҳыит. – Уышцо, – лҳыит, – ҩҩ-бахәкы,
– лҳыит, – абас едаҳлыут, – лҳыит, – едыҵыут, – лҳыит,
– абас едаҳлыут, абас едыҵыут, – лҳыит. – Уыбра уаннелаакы,
ианааидыҵлаакы, Гьидаз уасны уыбжьҟьаны,
– лҳыит, – наҟ угыл, – лҳыит. – Уахьнықәло, – лҳыит,
– иашҭа, иашҭа, – лҳыит, – иыҩны, – лҳыит, – уыбра
иҭагылоп, – лҳыит.
Зыха хыиҵәаз ауҩы иан Хьымараса лыхьыӡын.
Уыгь агәар даақәлан, лҳыит, аныи иха аанкылан
иыҩдәықәыиҵан, иҳыит, дылдырт, иҳыит, иыԥа-иыԥа аҿыланахан. Даныԥшыи, Мард-иԥа Мардасоу
иха…
«Аа-аа, Саҭныи-Гәашь (лахьшьаԥа иакәымзыи),
Саҭныи-Гәашь, ала, ала, сыгәырԥсы!..  Сычкәын
даԥырабхт акәыуп!» лҳыит.
Уыи лычкәынгьы уа дыԥсыит. Иаргьы еҭашьҭахьҟа
дагьыжьын, ана  данааи, ахаҳә длыбжьалан
данбжьыҵуаз, иҽы аҵыхәа хнаҵәет. Сасырҟәа иҽы
аҵыхәа хнаҵәет.
Аҩны дааит. Далган дааит.
Иаадыруаз гәаҟра згымхалооз Кавказ абриаамҭазгьы
мыитәык аӡбахәала ихыџь-хыџьуан. Уыи
фырҭын бааԥсык еиԥш, иҵәыҵәӡа, иаарылаҩыз
ала
иыцәрыхьҭшьуа, ишәаны иызмыцәоо,
изымтәо,
ахәыҷқәа еибарҵәыуоо, аҳәса
ауаимадаҳәа инаимартәоо,
гәыла икәадоу гәыҭҟьа-ԥсыҭҟьаха, гәыи-гәаҵәеи рыла иыԥхьаӡоу,
иырыура рзымдыруа,
инаизҵаа-еизҵаауа халыргашьак зықәхарызыишь
ҳәа, ражә рлаба дадҳәал, аилаҩ-аиласра иаҿын.
Зны-зынла адауы Ҩыџь арахә иҽырзыикуан,
зынгьы – ауаа, насгьы амшын дҭалоон, амшын
иаҳа иахьҵауылау шьамханы иызҩеиуан. Длаҟәны
аԥсыӡқәа кны, амра иаҵан иыӡны, акакала иҿаиҟәшәаон.
Уыи ауааԥсгьы рахәгьы драҩсуамызт.
Зны-зынлагьы даазқьафханы даныҳәҳәалаак,
адгьыл
иырҵысуан. Иыԥсыԥ иынаихылҵуаз
адыунеи
уаҩ иыимбац афырҭын иарҿиаз
шәаԥыџьаԥы
хлагәыла еилаҵа, атәыла рбгоо, иҿы ахьхау ахьҟа ҽаи
иақәшәаомызт. Амшын далагылазар, амшын цәқәырԥсо,
еижәхысла адәқәа ирықәлалаон.
Кавказаа разҟык рымазар ақәхарын, иызбан акәзар
арыи Ҩыџь иыимфао ҳәа ԥсызхоу акгьы ыҟамызт, шамахамзар.
Еиҿартәашьа уаԥшыр, ауаҩы диеиԥшын,
уиаума изыбзыуроу, шамахамзар, ауаҩытәыҩса
мцхәы дрызгагамызт, аха зны-зынлагьы шьаукгьы
ааиҿамыҟәшәакәагьы изычҳауамызт. Иыздыруада,
иҿы азлара аарылаиырыцқьоозаргь?
Саҭанеи-Гәышьеи лыҷкәынцәеи акы еиԥшымкәа
хьаас ирыман арыи агәыҭшьаага. Нарҭ Сиҭыи
ан Саҭанеи-Гәышьеи Сасрыҟәа иааиыԥхьан,
– Арыи
ҳанаишьала, Ҩыџь иҩызцәагьы
мышкызны ааԥхьарарҭа
иаакылыигар, арҭқәа рахь ԥсызхоу уаҩ
дынхоом. Арыи Ҩыџь дыԥшыхәыҩны адауыжәлар
даарышьҭзар? Иааулак Ҩыџь дызлаҭаҳархаша акҳаԥшаароуп, –ҳәа иарҳәеит.
Ҿааиҭыиуеит Сасрыҟәа:
– Азыин ахьсышәҭаз азы иҭабыуп, аҳәак адырҟаҵара
саҿыуп, сааихиахар, сиишәаӡар ҳәа саргьы
хьаас исымауп.
– Дыида, цәгьа сшәоит, иысгәаӷьуа закәтәыузеи? –
ҳәа дааҭрысуеит Саҭанеи-Гәышьа.
Амзаҿа еиԥшыу лыџьымшьқәа аԥшӡара аҿықәҳәҳәуаз
лыҽсахьа аумашәа ԥшӡарак ацнаҵоон,
лыбла
гәыҭбаақәа уҭызҵаауаз ауаҩытәыҩса агәамч
иынаҭон.
– Сан, игәаасҭооит, бгәы шәарак шҭоу, аха ҳазқәшәаз
ҳаҵахаргьы шыбҭахым была ҳалалқәа исарҳәооит,
бымшәарц сбыҳәооит. Ба баиԥш зыжәлар рзы
хамеигӡра змоу Анцәа дшыихьчоо хасҵооит.
Мышкызны жәа-меҭрак идиырҟаҵаз иаҳәа
аашьҭых, Сасрыҟәа бнала мацара Ҩыџь иышҟа днаиуан.
Уахынла уыиԥшыр, дсиырны дыубоон
Ҩыџь, аибашьраан,
уахынла аӷа иыԥрыгақәа узырбоо афымца
ламбақәа реиԥш, иыбла кажжы иҿаԥхоз ала, «Ҩыџь
ма длашәыуп, ма иылахь агәҭахьы бла-заҵәык иымазар
ақәхап» ҳәа игәы иаанагоон.
Длазгәыдыԥшылооз ихәамц, иыбзары-бзаруа,
ахәы иыхьссы акәын дшыҟаз Ҩыџь. Сасрыҟәа Ҩыџь
даныизааигәаха, иыбжьы наиыргеит:
– Уа, мшыбзыиа, Ҩыџь! Ҳатәылаҿ бзыиала уаабеит!
– Абзыиа убааит, арԥызба, цәгьа сгәы уахәт, уабацоз
арахь?
– Сабацоо, уызбарцоумыи сзааз.
– Уажәраанӡа узымаиз зақәхарызеишь?
– Иуасҳәап (иылахь инапы надкыл аҩада дыԥшуа),
арыи атәылаҿ уа дкәаҟараны дуаҟараны
уаҩ дымиыиц, адыунеи аҿгьы ас аӡә дҟауп ҳәагьы ҳамаҳацт азы,
ҳаилахаит, ҳаҭамзааит! – иҳәеит Сасрыҟәа.
– Нас уымала оума иааиуаз? – иҳәаит Ҩыџь, илакыҵа
аарцәгьа.
– Убар рҭахымкәа, аха иыуҳәао рзымдырт, –
иҳәеит Сасрыҟәа.
– Уырҭ срызгәаоит, уа уыда дынсыжьуам арыи
атәылаҿ, – иҳәеит Ҩыџь.
– Сара усыламкьысуаны ажәа сыуҭаома? – иҳәеит
Сасрыҟәа.
– Иысҳәаз ҳәоуп, уыимау, аксыҵаугыларц уалагаргьы,
сажәа сахьхәраны сыҟам арыинахыс, – иҳәеит
Ҩыџь.
Сасрыҟәа иыӡбеит, Ҩыџьыи иараи меҭр-ҩынҩажәа
рыбжьахаанӡа ашьшьыҳәа диызнаиуа, нас дыҩны
дықәс-дыԥаны, иаҳәа мҩаныиҵарц, иагьыиуыит
убасҵәыҟьаны.
Ишышәдыруала, Сасрыҟәа хынҩажәа меҭр дыԥоон
ҵәҩанҵәыҟа, жәа-меҭрак иауыз иаҳәагьы
ацлоозар, хынҩажәыижәаба меҭр иҩаскьоон.
Аха,
иџьаушьаша, Ҩыџь ихәамц уаҟәыҵ, ишьаргәацә
аҟны дзымҩаӡаит. Ишьахҿа аҟәартәра
леихиырсалазаап.
Ашьаҟәада иыҵыҩруа,
уаҩы ишыимбац ала
дхәаауа, дхышәҭны данлаиуаз,
ажәлар рыразҟала,
иҿы амшын ахь ихан Ҩыџь. Уыи деиҩышаа даныҳәҳәа,
иыԥсыԥ амшын инаҵас, агәыр-гәырҳәа
еирыӡәӡәаа иырбылгьоо иышнаиуаз, абаӷәаза (уиаамҭазы
иыхтымыз), ԥжәаны илықәнаҵазаап.
Уажәгьы,
иышшәаҳац еиԥш, Сасрыҟәа иыбзаурала,
абаӷәазақәа
шыхтыз, Амшын-аиқәа шлаҟәыз ала
идырзаап уиаамҭазы.
Ҩыџь ишьаԥқәа амшын иахьӡыхжьлаз, илыиас-аиасуаз
уыи иџьаршьоо, ихәамц Ерцахә икыджьлазгьы,
абанӡацәыршәагас, ахәы иыхьссы.
Ашәарыцаҩцәа,
ҽмырҵысы иышьҭоу Ҩыџь иызҵаауан: – Иуыхьзеи?
– ҳәа. – Ушьапы уызхымгылоозеи? – ҳәа.
– Сыижьаит, сыижьоо Сасрыҟәа! Ҳара ҳатәылаҟны
ажәа зҭыииыз иажәа дахьхәыр ҟалаӡоом.
Уажәа
уахьхәыр еиҳа уыҟамзар еиӷьыуп, сажәа иысҭыииыз
сышԥахьхәуаз! Сажәа сзахьхәыр,
Сасрыҟәа, акәыбры
иаҩызаз, дшыбзоу дылбаазымдауазеи! Сшәыҳәоит,
абна шәлаианы, сшьапы зеиԥшрау хабарк сышәҭарц.
– Ҳара уаа хы-мш ҳцароуп, хы-мшгьы – ҳаара.
Арыи шьарда иуадаҩзаргьы, ԥсыхәа зламоу ала, хабар
ухьыҳагӡооит.
– Аа, сшәыкәахшоуп, афырхацәа! Разҟыла дсаиӷьын,
разҟыла! – аныиҳәаоз, алҩа ҩахатәалауан,
зынӡа дыблуазаарын, анасыԥда, иыԥсымҭа.
Нарҭ Сасрыҟәа иԥызарала хынтә ԥсызхоу адыунеи
ҭарцәны иызфаз агәылшьаԥқәа рнырҵәара хәыцны,
адыунеи ауааԥсыра иырзыниыжьразы идәықәыиҵаз,
иуааны, нарҭаа-заҵәык адгьыл аҵҟа иҳаракны, ашьха
агәҭа рҭыԥ ыҟан. Агьырҭ ажәлар загь аҵла дыуқәа
иықәҟаҵоу, ақьала-ҩынқәа рыла, рхы рыхҵон. Мамзаргь
асыршәыра ашьха иазцар акәын, уаҳа ԥсыхәа
амамызт. Нарҭаа адгьыл-ҩны ашьха иаҵаҟарҵаз,
дара иышрыхәарҭаз иҟарҵеит. Агәылшьаԥ еиԥшыу,
ма даҽак уҳәа зымч дыуу акааиыр, ашә хаҳә ҟьаҟьа-дыула иадыркон. Иамыхәазар, ашә хыхь нарҭаа рымч
зеиԥшроу еиԥш, ахаҳә дыуқәа хагала иҟарҵон, ашә
аԥхьа иазкашәартәы. Аҳаԥы ашьҭахь алагь ахаларҭа
арҭон, уыс аканааилак, ашә иазааигәаха иырхианы
нҵәара змам ахаҳә дыуқәа лалырҟьаны иыршьон, уаҳа
иамуыр, хәҷыи-дыууыи хыхьла аҳаԥы ҭадырцәон,
ашьха иазцон. Арыи нарҭаа рыҩнҟаҵашьа Нарҭ Кәын
данахьӡа, ианыи иареи иырхәыцыит.
Уышьҭа Сасрыҟәа-хаҵа адыунеи ирыцқьаны, ауааԥсыра рнапы ианыиҵаразы амҩа дықәлеит. Раԥхьаӡа
иашьцәа ааизыиган драцәажәеит:
– Ҳара амч дыу, амч ҷыда зҳаиҭаз, арыи адыунеи
ашьа иазырго, адыунеи ҭазырцәо агәылшьаԥқәа
ҳрабашьны иынҳарҵәароуп. Нас арҭ аҵла иықәыу
ауаагь лыбааганы, иыҟоу ахых-мыхә ҳрацәажәаны,
агәра дырганы, иҳадкыланы ҳхы иаҳархәароуп. Арҭ
адауқәагь шәырмабашьын, уырҭ амҩахь иаазгоит.
Абна иылоу алымқәа, абгақәа, асланқәа, алақәа
ранацәа
иышласбоу иырхыхны иааганы, иааӡаны, иырдыуны,
нас уырҭ рыбызшәала дара рыжәла ирыԥхьо.
Уырҭгьы убас иахьгӡаны иырҿиеит, аха уысҟантәыи
аслан, абга, алагьы адыунеи зеиԥшроу еиԥш, идыуын,
алақәа абгақәа иахьтәыи ҽык иаҟаран.
Сасрыҟәа уахык иашьцәа шыцәаз дныҵыҵын,
ҩха дыҟамызт, иашьцәа даара агәырҩа роут. Аха ран
«шәымшәан,
дааира дыҟоуп» ҳәа ралҳәан, ишыԥшыз,
дырҩагьк уахык ишыцәаз, дааит Сасрыҟәа, иашьцәа
загьы рзы аҳәак-аҳәак, ҟамак-ҟамак рзааигеит.
Сасрыҟәа иара иаҳәа аа-матра иыҟан, иара иаҳәа
дшыхәыҷыз иизаахьан, иан иылҳәомызт. Иашьцәа
раҳәақәагь иҩахьымҟьо иыҟан, аха Сасрыҟәа иаҳәа
ианыиҟьоз хынҩажәа матра еиҵыҵон. Сасрыҟәа
иашьцәа рымаҭәахә еибашьыга анрыиҭа, рашьа дзакәыҵәҟьа
рдырт. Уахык, ҵлақәтәаа ауаагь џьыукы нарыдкыланы
чарак, крыфарак ҟарҵеит. Уыбрыи ауыха
нарҭаа реиҳаба амаахыр жьырӡы иырзыҟалҵаз иыкны,
рашьа еиҵбаӡа Сасрыҟәа иныҳәаҿа шьҭыихын,
дыиныҳәеит. Иымҿтәы хмаҷыр иааҭахаз цәыгәбар
жьырӡы иахынацәҟатәаз, иахьтәыи аҩы алырхо, ажь
еиқәаҵәа гылт. Нас уыинахыс аҩы ажь еиқәаҵәа иалырхоит,
аҩы аҭоурых уаԥшозар, нарҭаа рҟынӡа инеиуеит.
Сасрыҟәа, – Раԥхьаӡа Кавказ акәша-мыкәша мрашәагала
ирыцқьтәыуп, нас ауп адыунеи атәыла
ҳанықәло, – иҳәан, иашьцәа рыбжаҩы иаашьҭыихын,
ашьха ицан, агәылшьаԥқәа ирыцәшәаны
ашьха сыра
иылаз рашьк-рашьк ираҭәаз рзыикын иааигеит.
Уысҟантәыи арашьқәа адырра рыман, иҟәышын,
иақәтәоу игәахәтәы дахьӡон. Сасрыҟәа ҩҩ-ҽык, ҩҩ-рашьк иыман. Акы шьыжьымҭанк, Сасрыҟәа ҳәа
аӡәы иыбжьы ааган, иан данынаԥш, еиқәҳаԥса, иҩычаны ҽык гылоуп. Уахьахәаԥшо, «ҳаи, нан!» ҳәаны,
иан данындәылҵы, бжьык аагеит:
– Арыи Сасрыҟәа
иитәыуп!
Уыи арашь Хәаҵәа еибашьра мызкы шыгыз
ииӡаахьан. Агьыи Сасрыҟәа ирашьгьы, ԥшак, адунеи
арҵысо,
ԥша цәгьак асыит, аанҵәамҭазы рашҭа
анагӡара
ргәашә иазааигәаны, уыбла ацәыуӡартәы,
иышԥырыша, рашьк гылоуп. Сасрыҟәа иыда раԥхьа
аанда уаҩ днанамшьҭыит, нас Сасрыҟәа ишыитәыз
иымҩашьеит. Сасрыҟәа дыззыԥшыз ҟалеит.
– Аҳаҳаи, абааԥсы, аамҭа ааит, уашьҭа ҳамԥшаап.
Абна ҳаалеины архахь, аԥхарахь, ҳӷацәа
агәылшьаԥқәа ҳарабашьып! – рҳәан, рыҽдырхиеит.
Сасрыҟәа мышкы ирашь иԥыруаз длақәтәан, Кавказ
ахала-аҵыхәала деимдан, еибашьырҭак алыихын,
дааит Гагра арха абжьҟацара, аанда алхны дааит.
– Абасоуп, уыбраа алсхыит, – иҳәан, фатәыла даара рыҽдырхиеит, илақәагь, иыбгақәагь, асланқәа
ихьыигӡеит.
Иага уымҳәаргьы, агәылшьаԥқәагь абызшәа рымамыи,
Хәаҵәа иыҟалаз еибашьраан иынҵәаз ҩышәҩы
агәылшьаԥ ран, раб, рашьцәа уҳәа ишыҟалаз, иырфаша,
иыршьша иырзыԥшаауа бнеи-рхеи иықәын. Сасрыҟәа
ԥшьашак аҽны иазкаршәны
аибашьра ахалыихыз,
иашьцәа загь мгакәа, шьҭахь зыхьчоз џьыукы ааныжьны,
раԥхьа дгыланы, адыунеи рҵысо иҿылеихеит.
Иахлеиз инымгылакәа, раԥхьа
иаарықәшәо ршьо,
иахыиҳәоз анаӡаранӡа ицеит. Сасрыҟәа иашьцәагь
рашьла еибашьра диырҵеит,
ашьха иганы, уышьҭа
уызларыхәарҭозыи, раахынҳәразы,
агәылшьаԥқәеи
дареи иаиҿагыло, адыунеи
рҵысо, аисра иалагеит.
Сасрыҟәа даныҳәҳәо,
дгьылыи-жәҩаныи ҵысо, хышә
матр иааиуа агәылшьаԥқәагь аныҳәҳәа, адыунеи
ԥсызхоу, изаҳуа
иымшәараны иыҟоума, ее, ажәаҳәаҩ
Акәаӡба ишииҳәауаз еиԥш, агәылшьаԥ шьақәа
ӡырҩашҵас имыиаскәа,
гәаҵәаҵас адгьыл иықәхон.
Уыи ашьа асланыи, леи, бгеи ианырфалаак, рылақәа
цам-цамуа, уызларыхәарҭозеи. Хазы рҭыԥахь иынхаз
ауаагь ахәы ҟаҵаны иыԥшыуп. Сасрыҟәа еибашьцәа,
ҩы-мш еибашьыз ԥсаатәҵас ицаны, крыфаны иаауа,
агьырҭ цо, убас, убас жәа-мш уыбраа Гагра еибашьыит.
Ԥырхагак рмоукәа, рышьҭахь игьажьны ашьха ихалт.
Убысҟан ахақәыиҭра-гәырӷьара ҟарҵеит, афатә-ажәтә,
дырҩакгь ран лмаахыр жьырӡы кны еиҭалныҳәхт. Уыбраа
адәы иақәланы шьабсҭак ааин, Сасрыҟәа иааиыдгылт.
Уыс аҳәеит:
– Сара сԥацәа агәылшьаԥқәа иырфеит, шәарҭ сшьа
жәуеит. Сара аибашьцәа рзы сааит хәыс сырфап ҳәа, –
анаҳәа, Сасрыҟәа аҭыԥахь идәықәыиҵеит.
– Уыбраа, – ииҳәеит, – абыуп, акәымзар шьабсҭаҵшак ԥсыхәа аманы, идырны ишәымшьын, – ҳәа
реиҳәеит.
Сасрыҟәа, еицыз, ррашьқәагьы даргьы, кыраамҭа
рыԥсаныршьа, ицаны, ашьха рахәы – акамбашь, адомбеи,
абнацә, абныџьма уҳәа – иааганы, ахәы ҟарҵан,
нас Сасрыҟәа хы-мз рыла зызҳуа агәылшьаԥқәа
рыхшара дара ҳәра-фара ианцо рҽақәыршәаны
иырҟәаҟәон, еиҵамгыларазы.
Сасрыҟәа
еиҳа агәылшьаԥ ахырацәоу, Кавказ акәша-мыкәша, игәы иырҭынчразы,
аҵла-уаагь иыдкыла, адауқәагьы иыдкыла,
илақәа,
иыбгақәа, иысланқәа, уырҭ ранацәагьы
рабацәагь
аарыдгылан, агәылшьаԥ-жьы анырфо
ирызҳаит, имашәырхеит. Сасрыҟәа изы абызшәа
адырра даара имариан. Сасрыҟәа жәохә шықәса абас
планла данеибашьы, Аԥсны уацәымшәо гәылшьаԥла
иааирыцқьеит.
Ажәаҳәаҩ, Али Чауышь, убас иҳәеит: Гагра аҭшәарагь
Аԥсны ашьхақәагь Сасрыҟәа иырҳаракыит,
даугь ауаагь, ҽыгь ҽадагьы, иызбан акәзар Аԥсны
ашьха маҿа-маҿа еилоуп, анышә хазыуп, асы
ахьышьҭоу
агәылшьаԥ знеиӡом, асы иылалар, идысны
иынхыит азы. (Аԥсны абнақәа маҿа-маҿа анышә
зеилоу,
хазы атәылақәа рахьтә анышә ааганы, насгьы
иара абахәқәагь аҭҳәаа рыҭаны, ашьха иырҳаракны
изыҟарҵаз нарҭаа, ахәала гәылшьаԥ хымҵразы,
ихыҵыргьы асаҿы агьазырҽеирым, иара агәылшьаԥ,
маҭхылҵшьҭроуп
азы, ахьшәашәара аҭахым, асы
абаргьы аҭахым.)
Нарҭаа ран агьырҭ лыхшаарангьы аҷыдарақәа
рыдылбалон, лыхшара иаанӡа амгәарҭа рылашара
лбон, аха Сасрыҟәа ихы-мз ҵуаны амгәарҭа иан
адәахьы
длыманы дындәылҵыр, аҵыуҭа лашарахон,
ҽынлазаргь иџьашьатәхон. Сасрыҟәа иан амгәарҭа
данҭаз, иан длацәажәон. Сасрыҟәа иан
дзыихӡыӡаауаз,
лыҷкәын иҟазшьа лҳәар, дызлаҟоу
иылшарақәа ицәыӡыр ҳәа дшәон.
Сасрыҟәа иашьцәеи иареи даараӡа бзыиа еибабо
иалагеит. Сасрыҟәа иаан ажәлар, ауааԥсыра ирыцҳаха
аҵлақәа ирықәтәан, аӡәдлалшәаргьы агәылшьаԥ дафон.
Сасрыҟәа драцәажәан, Кавказ акәша-мыкәша
шьхагь бнагь иылаз загьы лбааганы,
адауцәа иыдкыланы,
ашьхақәа, абнақәа кылҵәаны, аҳаԥы-ҩынқәа
рзыҟаиҵеит. Ажәлар ҭаацәала еилатәо иҟалеит, бызшәала
еицәажәо. Сасрыҟәа ауааԥсыра рҳаԥы-ҩынқәа
уыс иыдиырҟаҵеит,
аҩнуыҵҟала абнахь аҳаракырахь
ала адәылҵырҭа аҭаны, ахышәқәагь аманы, ашә
дыуқәа ахаҳә ҟьаҟьа аҭаны, ашәқәа рхы ахаҳә дыуқәа
ықәҵаны. Ашә идгылуа, иага идыузаргь, хыхьынтә
ахаҳә адәықәҵарҭа аҭаны, даара изақәаны ажәлар
аниырхиа, даара ауааԥсыра иыдыикылт, еибашьышьа
диырҵеит, адауқәагь иыдыикылт. Алымқәа,
асланқәа, алақәа, абгақәа, уырҭгьы хазы иырреицеит.
Уажәы адыунеи атәыла гәылшьаԥ-цәшәа шьҭыихразы
аҽазыҟаҵара далагеит. Сасрыҟәеи нарҭааи
ааиаанӡа
агәылшьаԥқәа адыунеи хынтә-ԥшьынтә
иҭадырцәхьан, уаҩыгь рахәгь иыгҿахақәаз
рыла
еиҭаҿыиаихуан. Сасрыҟәа иахьыигӡаз
асланқәа, алақәа,
абгақәа иашьцылан, агәылшьаԥ рԥацәа уахынла
иазыикон, ицаны иырфон, бааԥсылагь иашьцылан,
ихәарҭа дыуухеит Сасрыҟәа изы. Адауқәагь,
иага
уымҳәаргьы, уаҩытәыҩса еиԥшын, абызшәа
рдырон, агәылшьаԥқәа адауқәа аанкыла, иырҿыжуа
иырфон, ргәы ԥҵәаны иыҟан. Нас хара Сасрыҟәа
иыӡбахә заҳаз ауааԥсыра изаауан, дара зцәажәомызт,
иара драцәажәон. Даараӡа ауаа еизыигеит, адауқәагь
ауааԥсырагь еибашьышьа дырҵаны, агьырҭ ажәларгь
Аԥсны бнак иамоуп
рҳәан, ахаҳә еиса ҳәа (хаҳәк адгьыл
иыҵхны ианыуцәуа итатоуп, нас аԥша асны,
амра анабалаак, аџыр еиԥш, икыихон), абрыи ахаҳә
еиса иалхны амаҭәахә диырҟаҵеит. Иаҳәала иыцәны,
иҽырхианы, иаанхаз ажәлар зыхьчашаз иашьцәа
жәаҩык, ажәларгьы мчы змаз ҩышәҩык, аҿаргьы
шьарда мчы змаз нхеит, аҷаԥшьацәа, адауқәагьы
шәҩык раҟара, иазхаратәы асланқәа, алақәа, абгақәа
ныикылт.
Насгьы иынхо аҳәсагь, ахацәа реиԥш, дыррала еибашьон.
Сасрыҟәа данахьӡа, иангьы иналеиҳәеит:
– Ҳара ҳахеибашьо ԥҳәыс деибамшьааит, – ҳәа.
Сасрыҟәа иҽаниырхиа, иымала ирашь иԥыруаз
днақәтәан, «сааиаанӡа шәааԥшы» иҳәан, дықәҵт,
аха Мраҭашәара, Мрагылара еимиырҟьеит. Мраҭашәарахь
џьара еибашьырҭас иалыихыит, ӡбааррак,
ԥҟызырҭак, амшын иаваршәны, нҵәара
зқәым
дгьыл ҭбаарак аҿы. Агәылшьаԥқәа ирыцәшәаны,
камбашьгьы,
ҽгьы, домбеигьы загь еилаҳәшьыышьо,
нҵәара рықәымкәа иҭан. Уырҭ Сасрыҟәа изы даара
имаҭәахә дыуӡӡан. Иаҿаԥшьны, Аԥсны абнеиԥшы,
абна дыуқәагь аманы, аха дахцаз иыибаззыи –
адыунеи иҭәын гәылшьаԥла. Дааит Сасрыҟәа иыжәлар
рҿы, Аԥсны.
Агьыи иҽы иан лҿы иыниыжьт, уыигьы нцәа-дырра аман, уаса цәак иан иынлыиҭеит.
– Ҳара ҳцоит, абрыи ауаса цәа баԥшла, аӡы алҵуазар,
ҳабзыиоуп, ашы алҵны икаԥсозар, ҳхәы нҵәеит, мамзаргьы
ашьа алжжуазар, маҷк ҳашгәаҟуа жәдыр, ахаа
ауаса цәа ашьа алыжжы икаҭәозар, џьабаа дыу шаҳбо
жәдыр. Уысҟан сашьцәа хәҩык алымқәа, асланқәа,
абгақәа, аҳәса ахәыҟаҵацәа, аҳәса ахәраҟазацәа,
ишәызназго
ҳахәгьы аашьҭыхны, срашь аауышьҭны,
иара шәнанагуеит, – иҳәан, иырхиаз еибашьцәа
аашьҭыихын,
«аҳаҳаи!» ҳәа рҿынанахан, инеиаанӡа
акы иаламкьысӡакәа рҭыԥ аҿы инеит.
Ианцоз иызбаз агәылшьаԥқәагьы ирышьҭалеит.
Иахалыихыз
инеин, рыԥсымшьаӡакәа, еибашьра иалагеит.
Еихьӡаанӡа иызбаз агәылшьаԥ дыуқәа, аа-хык,
жәа-хык змақәоу, лассы иызныҟәаӡом азы, уырҭ
ааиаанӡа агьырҭ рышьларазы.
Аа, абасгьы, акы еиҭеиҳәеит ажәаҳәаҩы Али Чауышь
Акәаӡба. Уысҟан нарҭаа ауаа роура иахьтәыи
жәа-еихагыла аҩнқәа рныпы аақәыршьратәы
иыҟан. Сасрыҟәа еибашьра дахагылаанӡа,
арыи
раԥхьа днагылон, аҳәсагь еибашьуан. Уысҟантәыи
алақәа, абгақәа, иахьтәыи алашак, ҽык иаҟаран,
уысҟантәыи асланқәа иахьтәыи
махҽк иаҟаран,
уысҟантәыи
камбашьк иахьтәыи жәохә камбашь
иаҟаран,
уысҟантәыи
ҽык, рашьк иахьтәыи жәохә
ҽы иреиҳан. Аха уысҟантәыи агәылшьаԥқәа ҩышә,
ҩышәыи ҩынҩажәыи жәаба матра иауын, ауаагь
рышқәсагь аашәы, зқьы иыҟан.
Нас Сасрыҟәа данықәҵоз еибашьцәа, аслангьы,
уаагьы,
ҽгьы иыҟарҵашаз руыс шреиҳәаз еиԥш иалагеит. Сасрыҟәа иыцыз ахәыҟаҵацәа, ахәцәа рҟазацәа
уҳәа, иара еибашьцәагь рыԥсшьарҭа
иацәыхараны еибашьра
алыихон уыи ртәарҭа. Ртәарҭа акәша-мыкәша
раԥхьаӡа иирыцқьан, уаагь зыхьчаша џьыукы ниыжьуан,
хабар иызҭашагь. Нас далагеит аҩбатәыи еибашьра
дыу, хәаха-хәымш иымфа-иымжә. Аҩбатәыи
еибашьырҭа
Сасрыҟәа еибашьра даара иазеиӷьхаратәы
ихәарҭан,
нҵәара змам алраԥҟызырҭа иылаз акамбашьқәа
даара ихәарҭан. Нас Сасрыҟәа иуаа иыбжьы
нарықәиырго, еибашьо, иашьцәа рцашьа даара
иигәаԥхо, мчыбжьык еиба-шьыит, аха хәҷыи-дыуыи
гәылшьаԥҟәаҟәара иаҿыуп. Хазы ахәыҟаҵаҩцәа
иыҟамзыи азы, еибашьцәа шеибашьуа рышьҭах
ала рыфа-рыжә рхьырыгӡоит. Сасрыҟәа агәылшьаԥеибашьра
еиҳара
уахынла иҟаиҵон шаанӡа,
иызбан агәылшьаԥ
мраҭашәара ашьҭахь амч дысуеит
азы.
Нас Сасрыҟәа уаатәыи ауаагь дырмацәажәахьаззыи,
анс иықәҿыиуа, иыбзыиахуа ианырба, аҵла иқәыз
ауаагь лбаан, Сасрыҟәа еибашьра иалалт, еибашьцәа
рхыԥхьаӡара рацәахеит. Сасрыҟәа акы-ҩҩба мзы данеибашьы,
ртәарҭа даараӡа иацәахараны агәылшьаԥ
ирыцқьеит, аԥшцәа ргыланы рыԥсыршьарҭахь хгара
роут, Сасрыҟәа иҽыздыикылаз абнаршәыра даара
ихәарҭан, абна аибашьра ауааԥсыразы даара иыбзыиан,
агәылшьаԥ аҽазыкшомызт. Аҵыхәа аҟьар,
аҵлақәа ирықәшәон, агәылшьаԥ аҵыхәа анызымҟьа
изыкшаӡом.
Сасрыҟәа раԥхьатәыи аибашьра даара цәыӡ иымамкәа
иыхгеит, аха уиашьҭахь, иара уымҳәаргьы,
рхатәы бызшәа рымамзыи, ирыхьыз еибырҳәеит.
Адыунеигь агәылшьаԥқәа ирымпыҵахаланы
иыҟамзыи,
иҭацәыз аҭыԥ иаразнак идырҭәразы аҟәша
иыҟаз,
раԥхьа, рышьҭахь, рарма, рарӷьа уҳәа, аԥшь-махак рҟынтә рҿаархеит.
Сасрыҟәа иыҷаԥшьацәа иааин, уыс иарҳәеит:
– Адыунеи хәарҭаԥшь змам ала хәҷыи-дыууыи
рҽеидгала,
жәахык-аахык змоу агәылшьаԥ-мца зҿыҵҟьо
рхы рханы иаҳшьыз рыфҩы иықәланы иаауеит,
иҟаҵатәыу уазхәыцыи? – ҳәа иарҳәеит.
Сасрыҟәа ашырҳәа иашьцәа дзықәгәыӷуаз хҩык даарыԥхьан,
хыџьара иышьҭыит, иаргь зымҩа дцеит. Данцоз
уаа иыҟоу рыҽшыхдыриашаз
реиҳәеит. «Аҳаҳаи!»
ҳәа рҿынархан ицеит, хәы-мш рышьҭахь иашьцәагь
иаргь иааит, иааит аха даараӡа дархәыцт агәылшьаԥқәа
раашьа, хәарҭаԥшь рымамкәа.
Сасрыҟәа ашырҳәа еибашьцәа, ахәыҟаҵацәа, ахәалыргацәа,
адауцәа, ҿыц иыднагалаз ауаа реибашьырақәа
рыиҭеит, асланқәа, илақәа, иыбгақәа
уҳәа загь,
аџыр еиԥш, атәыла рҭәны иааизеит.
Сасрыҟәа уыс
иҳәеит:
– Иахьауажәраанӡа ҳаибашьреи иахьатәыи еиԥшымкәа,
ԥшьыџьара гәылшьаԥ мчы змоу рыланы
иаҳзаауеит. Аҳаҳаи, абааԥсы, доусы шәуысқәа
жәдыруеит. Абыржәтәыи ҳаналга, адыунеи
иашахаҭаны
ауааԥсыра иаҳтәхоит. Дара ааиаанӡа ҳарԥыланы,
абнарахь иымҩахыганы, уахынла иазкаршәны, раԥхьатәыи
еибашьра араа убас ҳалагуеит. Иашьцәа хәҩык
нарылаҵаны, – Алра-ԥҟызра иылоу акамбашьқәа,
адомбеиқәа, аҽқәа зқьы раҟара уажәазы иалцаны
иаажәга, – иҳәан, «аҳаҳаи!» ҳәа рҽеиқәыршәа
рҿылархан,
ажәпа, реиҳа агәылшьаԥ рацәа ахыҟаз,
рырахә, ркамбашьқәа ларԥыца рҿылархан, илеин еибашьра
иалагеит.
Ее, дад, Ҭенгиз, алакә ишаҳәо ала, дгьылыи-жәҩаныи
ҵысыит. Сасрыҟәа иашьцәагь агьырҭ ауаагь
дџьаршьеит, иҽы ԥырны агәылшьаԥ ианаҿас,
ахы-ахабыц ҟәаҟәан, иара иаҳәала данаслаак, иаҩыҟҟа
иықәыиҵо, илақәа, иыбгақәа иахтеирыҟҟаз ажьқәа
амжәжәа иырфо, иашьцәа хазмҩа иаҿагыла,
уырҭгьы
ррашьқәа, дара Сасрыҟәа иааиыварыжьуа.
Агьырҭ ажәлар реибашьыга
маҭәахә даара иыбзыианы
ирыман, рыгәгьы ԥҵәахьан агәылшьаԥқәа
ишырҿаҵахәыз,
уырҭгьы ԥсабара анрау, амҩаҭа
ҭбааны
ианрықәлеит, уатәы ҿыц ауаа аҵла-қьала
иылбааз,
уырҭгьы хаз-зымҩа дызлармықәгәыӷуаз
амч дыу рыманы, ас ԥсыхәа анрау, игәырӷьаҵәа еибашьра
иалалеит. Нас адауы-хәашақәагь, рымч дыу,
дара уызларыхәарҭоузыи! Аха Сасрыҟәа деиаанӡа
агәылшьаԥқәа иыкны, иырҿыжуа иырфон, ас ԥсабара
анрау, атәыла дырҵысон. Нас иаарцаз арахә
ларҿарҵалан, еибашьра иалагеит.
Уырҭ арахәгь еибашьыит
агәылшьаԥ иырҿагылан,
уырҭ адомбеи,
акамбашьқәа, аҽқәа агәылшьаԥ дыуқәа ианырфо,
хгара зауыз, Сасрыҟәа
иауааи иареи ҭырасҵас агәылшьаԥқәа
еиҩыҵәҵәа иықәырҵан, еес, уабаԥшо,
адыунеи быжь бааԥсыла иҭәыит.
Сасрыҟәа иыбжьы заҳаз, аӡиа иҭаз, ҽыи, камбашьыи,
домбеии рхала иааны, еибашьра ашьҭахь
игылан,
ҳарҭаххарыу ҳәа, иызфоз, еиҵазмыргылоз
агәылшьаԥқәа
рынҵәашьа ргәы иахәо. Нас Сасрыҟәа
иреиҳәеит:
– Ҽынла маҷк шьҭахь ҳцаны, уахынла еибашьра
ӷәӷәа ҭаҳцалап, – иҳәеит.
Абнарахь иазцо, уа еиҳа-еиҳа ирықәҿиуа, Сасрыҟәа
убас, убас хы-мз деибашьыит. Аӡынгь иазааигәахеит,
даргь даара џьабаа рбо иалагеит,
уабаԥшо, мҿырҟәараҵас
агәылшьаԥԥсыра еиқәыжьыуп. Убас, убас,
арахә иырҿарцалаз, уыи даара ирыхәеит.
Ахәыҟаҵацәагь даара аџьабаа рбон, шьарда ахәцәагь
ҟалеит, уырҭ аҟазацәа иырҟәшәыртәуеит.
Убас,
убас, кырӡа џьабаала ишеибашьуаз,
агьырҭ арӷьа,
рыма иыҟаз агәылшьаԥқәагь иырзааигәахан, ее,
абар, ацәшәа дыу ахаҟала. Рыҽшаны еиҿахысуа иалагеит.
Сасрыҟәа иашьцәа
даарыԥхьан, аԥшь-махак
иишеит, ауаа, адоуқәа, ла, бга ишаны ирииҭеит.
– Аҳаҳаи, абааԥс, абыржәыкоуп! – ҳәа даныҳәҳәа,
шәаԥыџьаԥыи иырҵасыит.
«Аҳаҳаи!» ҳәа иышиашаз ала рҭыԥқәа, рымаҭәақәа
ааныркылан, даара изакәаны еибашьуа иалагеит. Уа
атәылаҿ иыҟаз аҵла ҩын-уаагь еибырҳәан, шьаарда
жәлаҩы ааны иреибашьуа
иалагеит. Алра иылоу
акамбашь, ҽыдомбеи, ҽада хаз хәыс иҟарҵоит, хазы
агәылшьаԥқәа иырҿарҵало иаҿыуп, аха нҵәара
змам гәылшьаԥ еизо, еибашьо иаҿыуп, убас, убас,
еибашьцәагь, ахәыҟаҵацәагь, аҟазацәагь загь иааԥсо,
рыхәгьы кәацамзар иынҵәо иалагеит.
Нас Сасрыҟәа иан илыиҭаз ауасацәа ашьа алыппуа,
ашьа аалыҵәҵәа иалагеит. Сасрыҟәа ирашь ахҭагылаз
арҵәааҳәа иыҳәҳәо иалаган, иырдырт изықәшәақәаз.
Сасрыҟәа иан Кавказ иыҟаз ауаа загь, аҳәса загь еизылгеит,
уаа иыҟаз лыҷкәынцәагь, – Ҳаи, абааԥс, адырра
ҟалеит, шәымбо, шәыҽшәырхиа! – лҳәан, лыҷкәынцәа
хәҩы, уаа Кавказ ирықәнагоу, ирымаҭәахәыу ааныжьны,
шәҩы дауы, шьарда ҳәса, мчы змоу, шьарда уаа,
мчы змоу лыманы, рхәы ҟаҵаны, Сасрыҟәа ирыиҭаз
еибашьыга маҭәахә рыманы, Сасрыҟәа аҩбатәыи
ирашь ԥхьа иладыргыланы, ррашьқәа иларықәтәа,
Сасрыҟәа ирашь илашьҭаргыланы рҿынархеит.
Сасрыҟәа аҩбатәыи ирашь нцәа-дырра амоуп
уыигь. Сасрыҟәа ирашь уызлахьӡозыи, иыԥрын
ицеит, иақәыз, ихәарҭаз амаҭәахәгьы иаргьы, аха
иахықәгылаз
адгьыл ҩнык ҭауыргылар иҭымыҳәҳә
иыҭнахуан.
Уыи амҩа иықәын Сасрыҟәа иангьы,
иашьцәагьы,
иуаагьы.
Сасрыҟәа ирашь иышнеиуаз еиԥш Сасрыҟәа
иыҵагылт.
Ирашь неиҵых, аԥсы шьаны иыҟамзыи,
ее, амцаԥшь ықәнартәеит, еибашьра иаҿагылт. Сасрыҟәа
идырт иышьҭахь иашьцәа, иан, руаа шаауаз,
ԥсаатәҵас иыԥыруаз амҩа иықәыз мчыбжьык ала
ирыхьӡеит, Сасрыҟәа иҽы мышкала иахьӡеит.
Сасрыҟәа акамбашьқәа фатәыс иҟалоит, домбеигь,
ҽгьы, шьабсҭагьы уыи алра иылаз, уиазы дхәыцын
иҽадыигалт. Акамбашь фатәыс, хаз гәылшьаԥ
ҿагалаз,
хазгьы еибашьцәа ԥсабара
рымҭакәан,
иыԥхьацаны
агәылшьаԥқәа иахырҿацала
акамбашь
ауҩытәыҩса
иызгәаауп, иҵыукозаргь
уамыскәа,
аҵәымаӷ злоу алаба аналоумыкша, иҭахны изымцо
игәаан азоуп, акамбашь
алаԥш акы ыҵашәаны
ианыиузыҵҟьо, дамшькәа
изыиҟәамҵо уыбриоуп.
Ҽгьы, ҽадагьы, гәыжьгьы загь ҽык-ҽык иаҟаран.
Сасрыҟәа иуаа ирыцны аӡбаара иалымҵыз,
Сасрыҟәа
иишәыит агәыжь азы «уымҿиуа, хшара умоуа, аҽы
ауа уысгьы уара иыудырбо, џьабаамзар бзабаа уымбааит!
» ҳәа. Аҽадагьы еибашьра иааины, иыбналаны
ицаз аҽқәа роуп. Сасрыҟәа иишәыит: «Уымч иагымкәа,
умаҵыуҩны, аҽаҵәахышьа узымдыруа, имарианы
уырбо, хәҷыи-дыууыи џьабаада иуықәтәо,
адыунеи
ахьынӡаҟоу умаҵыуҩы, упатыуданы ауаа
рзы уықәзааит!»
Убысҟан асланқәеи, абгақәеи, алақәеи ауааи дареи
аҩызара рхан, дара зфоз агәылшьаԥқәа еицрыланы
иыршьуан, дара рҩызцәа абна иылаз ааганы,
еибашьра иаларҵон, уиазы иага амла иакыргьы,
ауаҩытәыҩса абна дырбаргьы иыцәшәо иыҩуеит,
иырбо рахәык еиԥш изымныҟәо, уиоуп уажәыгь
Сасрыҟәа иажәа ркоит.
Ажәабжь зҳәуа иҳәашьа убасоуп нарҭаа ражәабжь
аҿы: Амаамын ауаҩы дахымшаӡеит, Сасрыҟәа иҳәатәы
хазымҵыз ауаҩқәа иышәиыу роуп. «Уаҩык
иыҵкара шәшеиуоу дырны, шәҭыԥ ҭынчымкәа,
ҵлеи-махәыи рыда ҭыԥ шәмоуааит!
» иҳәан, амшәгьы
Аԥсны аҷаԥшьацәа рааны
иыҟаз, Сасрыҟәа адәахьы
еибашьра данца иыбналан, иаашьаны абна иалалаз
роуп. Уыигьы уыс иышәиыуп: «Уара, аашьаҟә, уцәа,
уышша ауаа ирымаҭәахәыу азы иышша иагымхо,
аҵла гәаҩа ҩныс ада уаҳа ҭыԥ умоуа, уызба дуаӷаны,
дыук ҿаҵахәы уымамкәа, уыхтәоу уҭыԥажә аҿы анаи-ааира
амаҵ иызцәыуҵәахыз ушьапыжә арыбзарада
разҟ умоуаат!» иҳәан. Абас Сасрыҟәа иныҳәақәа,
иышәыирақәа даара иыҟоуп.
Сасрыҟәеи иашьцәеи иареи рҽыҩшаны аԥшьы-махак иаҿагыланы еибашьуеит. Дыунеи иықәыз еибадырын,
агәылшьаԥқәа еизеит. Сасрыҟәа ишоу иуаа
џьыукы ахәы ҟарҵоит, џьыукы арахә аӡиа аԥҟызырҭа
иҭыхны иаарго, цыфас иҟарҵо, хазы хәыс иҟарҵо,
ахәыҟаҵацәа иырзехьымгӡо, хазы ахәы ҟарҵароуп,
хазы рхәы рҿарҵароуп, еибашьраҟынтә рхы шьҭыхны
иыԥшо иыҟазма.
Ее, абас арҵәаа-сырҵәаа ҳәа еиҿагыланы еибашьо,
Сасрыҟәа аҩбатәыи изааз ирашь (иҽы) уахьыԥшраны
уыҟоума, убас иыҵеибашьуеит. Ишеибашьуаз, Сасрыҟәа
дахаҟаз ахь ала Сасрыҟәа
Кавказантә иизааз
иан, иашьцәа, иуаа аадгылт. Сасрыҟәа иан лыбжьы
аагеит.
Агәылшьаԥқәа ԥхьа ишыԥшыз рышьҭахь
ала иааи иаарылагьежьан, амаҭәахә бзыиа ирыман,
Сасрыҟәеи дареи рыбжьара мыш-ныҟәа иыҟаз
агәылшьаԥқәа
загь иаарҟәаҟәаӡеит. Сасрыҟәа иан
ахәыҟаҵацәеи
ачымазцәеи
зхәышәтәуаз, агьырҭ аҟазацәеи
иырзылшьҭыит
еицхырааразы. Нас Сасрыҟәа
ианраа,
иашьцәа ирыбжьаз аарыбжьыхны инаибаба,
– Иыҟоузыи, нан, сыҷкәын, – анылҳәа, – Макьана
ҳара ҳала шьы дыҟам, ихәыуу иыҟоуп шьарда. Аха
араатәыи ҿыц ауаа, еибашьра ззымдыруаз шәҩык
раҟара иыхәны иыԥсыит, фатәыс ираҳамҭеит, аԥсцәа
ҳара иҳамоуп, анышәынҭра рзыҟаҵатәыуп, – иҳәеит.
– Аа, сан, сашьцәа, ҳаԥшо ҳаҟаӡам, агьырҭан анышхынҵә
аауеит, шәарҭ аҳәса еибашьра шәаҟәыҵ! –
иҳәан, ахацәа еибашьра рҿынархеит.
Ҿыц иааз Сасрыҟәагь, иашьцәагь, ауаагь рыԥсы
шьаны
иыҟамзыи, ииашаны агьырҭ ирыларҵеит.
Ее, дад, Ҭенгиз, ишаҳәо ала, уыс гәаҟра, уыс ҳәҳәара,
уыс еибашьышьа ҳәарыла иҽеимхошәа збоит. Аныи
абыи узымбо, амца-қьоуқьад иҭагылан
загь, зда ыҟам
агәылшьаԥқәа еизеит, ауаа шьрыла изырнымырҵәо
ргәы ԥҵәеит.
Сасрыҟәа арҵәааҳәа иаҳәа кны, иыҽқәа, ирашьқәа
аҩбагь ицеибашьо, загь даарықәшеит: – Аҳаҳаи,
абааԥсқәа,
иахьа еишоуп!– иҳәан, гәыӷрак рыиҭеит.
Аӡын ахьшәашәарахь иазааигәахеит, ирыхәеит.
Сасрыҟәа ажәпа агәылшьаԥ ахыҟаз, абнахь еиҭеирԥо,
абна иааҵакны рымч рмаҷны, иыдиырҟәаҟәан,
Сасрыҟәа уыбраа даара дуазырт, дгәаҟт. Даҽа хы-мз
ианеибашьы, иааҭацәыит уҳәаратәы иааҭынчрахеит.
Бжа рыԥсыршьо, бжа еибашьо, рааира аамаҷхеит
агәылшьаԥқәагь.
Нас иыҟоу, иыҟам еилыркааразы, иуаа даарыԥхьан,
шәҩы ҿыц еибашьа ззымдыруаз ауаа ԥсыит, шәкы
раҟарагь ҽыи, лаи, асланыи ԥсыит, ахәцәа даара
ирацәан. Аха аҳақьымра ҟазҵоз аҳәса иалдыргеит.
Убысҟан Сасрыҟәа дзықәныҳәаз, ҟәшәыс иыҟарҵаз
аҳацқьынқәа иахьагь аҟәшә злырхо убарҭ роуп.
Сасрыҟәа уысҟантәыи аҟазацәа ииныҳәаз,
абрыжәыгь
патыу рықәны, рҳәа мҩасуа, патыу шрықәыу иыҟоуп.
Сасрыҟәа аԥсцәа рзы аҵәыуара рҭынхацәа рыла
иыдиырҟаҵеит. Уаантә иааиуеит аԥсы иҵәыуара.
Сасрыҟәа
нас аԥсцәа рзы адамра ҟаиҵеит. Уысҟан
аԥсы
анышә дыузаҭозма, иыфҩы
гар, дааҵхны дырфон
азы. Адауқәа ахаҳә ҟьаҟьа дыуӡӡақәа ԥшааны
иаадиыргоон, адгьыл иыҵаҵаны, ҩнык иаҟараны,
уадаҵас иыҭбааны, акзҭамло, ҭацәа шахала иԥаны.
Еидкыларҭа ҿаҳәаны убас адамра ҟаиҵон. Адамрагьы
уаантә иааит, уажә адамра иыжны идгьылоуп,
аха уысҟан уыс акәын.
Аԥсцәа рзы аԥсхәы диырҟаҵеит. Уысҟан дыукы
ҷыӷьа ауыҟахыз, кәацла иҟаиҵеит, уиазоуп аԥсуа
чеиџьыка аныҟаиҵо кәацдаҟа иҟалом.
Сасрыҟәа уыбратәыи еибашьраҿы маӡала дҵәыуа
збақәаз ҟалеит. Нарҭаа ԥшьынҩажәыи зеижәҩык
хацәа рахьшьа-заҵә рҳәон, аха шәҩык ахацәа
рахьшьа-заҵә дыҟангьы рҳәон. Уыбраа еибашьранахысоуп
ԥшьынҩажәыи зеижәҩык хацәа
рахьшьа-заҵә рҳәо ианалага.
Сасрыҟәа иашьцәеи иареи еибашьра ишалаз Аԥсны
иааны инеит. Уыбриашьҭахь иыбла ччаны уаҩы
иымбеит. Нас нарҭаа ран еиқәаҵәа-маҭәала лхы
ҭаҳәҳәаны, ашәымаҭәа лшәылҵеит.
– Арыи закәызеи? – ҳәа ианлазҵаа, – Схы сырччар
сҭахым, – ҳәа ралҳәеит.
Ашәымаҭәа нарҭаа ран лҟынтә иаауеит.
Нас, имаҷзаргьы, рыԥсқәа аныршьақәа, Сасрыҟәа
аҩбатәыи иааз иашьцәеи иан илыцыз ауаа рыцҵаны
Кавказ Аԥсныҟа иаарышьҭыит. Агьырҭ уаа еибашьра
иалоуп. Сасрыҟәа уаатәыи ауаа иыдеизалт
ирацәаҩны, уыс реиҳәеит:
– Уышьҭа ҳашреиааиуаз идырхеит, шәҭаацәара
лыбаажәга аҵлақәа раҟынтә, аҳаԥы-ҩынқәа ҟаҳҵоит,
– иҳәан, ауаа загь лбааганы аҳаԥы-ҩынқәа ҟарҵан,
ианҭынчха, еибашьразы рҽазыҟарҵо
иалагеит.
Нас даҽа мызқәак рышьҭахь Сасрыҟәа, уа иыршьыз
агәылшьаԥқәа рбаафҩы ачымазара ҟанаҵар
ҳәа дшәаны, рҭыԥ кыр ҩымш-ныҟәа ииган, уаа қыҭас,
тәарҭас
иҟаҵаны еибашьра далагеит. Сасрыҟәа иуаа
рыбжа еибашьра иаҿыуп, иырзааигәахо еихьымгӡакәа иыршьоит. Сасрыҟәа араа гәыԥ-гәыԥ еибашьра
диырҟаҵо, зымҩа иара деибашьо, аӡын мызқәак
ахьшәашәара даара ирықәҿиеит, агәылшьаԥқәа нацхаргеит,
шьарда иыдрыцқьеит.
Аха ааԥын аныҟала, Анцәа зҿы икыша адыунеи
иырҭәны ирымамзыи, агәылшьаԥқәа, рхатәы
бызшәа
ирымамзыи, иырхәыцзаалак, ԥаса еиԥшҵәҟьа иыҟамзаргь,
иааванажьратәы ԥсызхоу
загь атәыла
рҭәы иаауа, иырԥыланы иыршьуа, Сасрыҟәа иуаа
иыҟаз
рхыԥхьаӡара жәа-цкы рыцлеит, алақәа ӷәӷәахеит.
Илақәа, иысланқәа, иыҽқәа, ҿыц ауаагьы уҳәа,
иашьцәа, уырҭ загьы зааҭан аҷыда рылоуп, даара
рымч ҭаны иҭынчыуп.
Сасрыҟәа дырҩагь, ажәабжь ишаҳәо, бжьы-шықәса
уыбраа деибашьыит, атәылақәа иахьынӡанаӡоз
гәылшьаԥла
иҭадырцәыит. Уышьҭа агәылшьаԥқәа
ианмачха,
ауаа ирыцәшәаны
шәарахҵас иҟалеит. Уажәы
Сасрыҟәа иуаа даарыԥхьан, – Уышьҭа дара ахьыҟоу
ҳцаны иынҳарҵәоит, – иҳәеит.
Илақәа, иыбгақәа, иысланқәагь ԥсаатәҵас агәылшьаԥқәа
ахьыҟоу ицаны, аҿар гәылшьаԥқәа уҳәа,
агьырҭ ԥацәеи еиҵадмыргыло, иырфо даара ирыцҟьеит.
Агәылшьаԥ быжьба-ааба хы змоу ахқәа акхыуҵәар,
иаашьҭыхны иаханаргылар, иаразнак
иакуеит,
агәылшьаԥ ажьы ԥыуҟар, иаразнак иаӷьауеит, иызбан
ашьа иышҳамоуп. Аха Сасрыҟәа ала, абга, аслан
зныҟәыигоз иахԥыиҟо
ԥыржәуан, иахԥыуҟо маҷк
аныузамх
иаӷьаӡом, ахгьы ахыгылаӡом, Сасрыҟәа
идырны
иахьыигӡеит.
Сасрыҟәа аԥсаатәқәа иыцхраауан. Убарҭқәа рзы
аҟәраан еиқәаҵәақәа иыԥсыз ауаагь ржьы рфо ибан,
иишәыиыит: «Шәы-шықәс ишәысҭаз шәыманы, аԥсаатәқәа
рҿы патыу шәықәымкәа,
иԥырхага-шәыиԥырхамга,
шәызбалаак ӷас шәыибалааит!» ҳәа.
Сасрыҟәа иыҽқәа, иашьцәа ртәқәагь Нцәа иҟынтә
аихац рышьаны аныиба, адыунеи ауаа ишырзынхоз
идыруан, «аҽы ауаҩы ишьа алоуп» зырҳәо гәахәтәыхьыгӡароуп
азы.
Сасрыҟәа данахьӡа, аҳәса еибашьра иаҟәыихыит,
«аҳәса еибашьыр, ахацәа иыруысыузеи» ҳәа.
Сасрыҟәа адауцәа даара ихы ииырхәеит, аха аамҭала
иымҿиеит, убас, убас иынҵәеит. Адауы-ҳәсақәа рыхшара
иызрыдымҵо, агәылшьаԥқәа иырҿагыло, рыхшара
ирыцәшәаны рҽырҿарҵон, иынхаз еиҳа адауы
хацәқәа ракәын азы, имаҷхаӡахеит.
Сасрыҟәа еибашьра даналаз аҳақьымцәа, аҟазацәа
ҳәа иалыихыз аҭакәажәцәа, иыркоз аҳацкьын
ҟәшәыс
иҟарҵа, рыҭәҳәа хәарҭахуа, иыззыркуа ачымазҩы
иыхәра иныҳәеит. Уиазы аԥсуа жәытәаахыс аҭакәажә
лыҟәшә, аҭакәажә лыҭәҳәа зырҳәо уыбриаахыс
иымҩасуеит. Уажәыгьы иыҟоуп
аҭакәажә ҵабыргы
лҳацкьын, лыҭәҳәа, Анцәа
иыдиырхәуеит.
Сасрыҟәа уажә иашьцәагь, иуаагь, адауқәагь,
алақәагь,
загь даарыԥхьан, ацәажәара дыуӡӡа ҟаиҵеит.
Раԥхьаӡа еибашьыга маҭәахә ҟаҵашьа диырҵеит,
еибашьышьа диырҵеит, хазгьы еибашьра
иаҿыуп,
еибашьцәа рҽырԥсахуа, аҟәшә ҟазҵо иыррацәеит, хазгь ҟәша-ҟәша еибашьуа, шьарда шықәса
рҽахьыргӡеит.
Нас иашьцәа днарыԥхьан, ҩынҩажәа ҟәша ҟаҵаны,
дыусы имаҭәахәыз рыцҵаны иишеит. Уыс реиҳәеит:
– Агәылшьаԥқәа адыунеи, хәынтә-фынтә адыунеи
ҭадырцәхьеит, уааԥсыра уҳәа, ԥсызхоу
уҳәа,
уышьҭа акаанмыжькәа адыунеи ҳрыцқьароуп!
Дыусы шәахьнеиз ақыҭа ҟашәҵоит,
шәгәышәҽаныз,
шәзы мыждак жәбозар, еибыҳәаны
шәеицхыраа! –
иҳәан, адыунеи ишаны иықәыиҵеит.
Ее, гәыԥ-гәыԥ аҵла иықәыз ауаа лыбаан, – Ҳанцәа
дыу, Сасрыҟәа! – ҳәаны, игәырӷьаҵәа Сасрыҟәа иуаа
ирыдлеит, иуаахеит.
Сасрыҟәа иашьцәа уыс реиҳәеит:
– Шәахьцалаак, шәуыс аншәырҽеилаак, шәышьҭахь
Аԥсны, Кавказ шәхашәмыршҭын, – ҳәа.
Нас «аҳаҳаи!» ҳәа рлақәа, рыбгақәа, асланқәа,
аҟәшә ҟазҵо, ахәы ҟазҵо ауаа, еибашьыга ҟазацәа,
иахьырыгӡаз шнеибакәыу ишахәҭаз иыршеит. Нас
«иахьа гәырӷьара қыҭарылоуп» иҳәан, мчыбжьык
ачара
ҟаиҵеит. Агәырӷьара аныузааи, угәырӷьароуп,
аџьабара
аныузааи, уџьабароуп, арахәгьы еилырхоит,
ауамау.
Сасрыҟәа, – Сара хә-ҟәша сыманы, Мрагыларахь
сазцоит, шәарҭгьы абас, абас, шәахцаша, – иҳәан,
адыунеи атәыла иықәлеит.
Сасрыҟәа ҟәшацыԥхьаӡа иашьцәа ҩыџьа нарыцҵаны
идәықәлеит.
Иахцаз, иыҟаз ауаагь рыцхрааны адыунеи ҟьааҟьаӡа
гәылшьаԥла ирыцқьаны иааҟалеит, аха шаҟа
иҟалаз идырҵәҟьам.
Сасрыҟәа ианыи иашьцәеи жәааҩык Аԥсныҟа
иышьҭхьан, ԥшьынҩажәаҩы иашьцәаагь, аԥызара
рыҭаны,
адыунеи арыцқьара идәықәыиҵахьан.
Сасрыҟәа
дахцаз иуысқәа шьақәыргыла иырҽеит, загьраԥхьа
Аԥсны дааит. Уысҟан Аԥсны ашьхахь иыҟан.
Уа данааи, иашьцәа ӡәыр мааӡацызт. Нас шықәсы
рацәа ашьҭахь иашьцәагь ахцаз аӡәаӡәала, ҩыџьа-ҩыџьала
иаиуа иалагеит. Сасрыҟәа иашьцәагь еиҳабцәа
џьыукы ԥсыит, рангьы уҳәа, уысҟантәыи адамра
рзыҟалҵеит, аха дамрак шаҟаҩ ҭоу уыздырамызт.
(Сасрыҟәа иашьцәа загь ааит ҳәоуп алакә ишаҳәо,
аха изымаазгьы ыҟоуп, рҳәоит.)
Абас нарҭаа реиҵба Сасрыҟәа иашьцәа иыманы,
уагь рахәыи-шәахәыи иыҭаны, даугь, аслангь ихы
иархәаны, адыунеи ирыцқьаны, ажәларқәа иышрыиҭаз,
ишыирыцқьаз, даара џьабаала иықәҿиаз
адыунеи ԥсадгьылны Аԥсныгь шалыигыз, уиаамҭазы
адыунеи ԥеиамбарны иыҟаз Сасрыҟәа иакәын. Абас
идыуӡӡаз иымч ала, идыррала адыунеи ирыцқьеит.
Сасрыҟәа иашьцәа загь анԥсы, Аԥсны иааигеит
ҳәоуп ишырҳәо. Изымааз ыҟазар, рыԥсырҭа Сасрыҟәа
иидырон, шьҭахь акәзаргьы ииаигеит ҳәоуп
ишырҳәо.
Аха Сасрыҟәа иара иыԥсра идырым, инышәынҭра
идырым. Сасрыҟәа дԥырны жәҩанахь дыҟоуп,
дымԥсӡазт, уаҵәы каамеҭ адыунеи ауаа акырзыҟалаӡар,
иыжәлар алиыргаразы даауеит ҳәоу
ишырҳәо. Уиазы аԥсыуа акы данаргәаҟлаак, инапы
еиҵыхны данныҳәа, иныҳәа
ҟалоит ианакәзаалакгьы.
Абас Сасрыҟәа иымчқәа уажәыгь иыҟоуп.
Нарҭаа адыунеи загь алдыргеит, ауаа загь ҳаишьцәароуп
рҳәазаргь, иахықәҵыз Аԥсны, Кавказ ашьхауп,
адәахьы ицазаргь, ҳаԥсадгьыл Аԥсны иаӡааит.
Ҽеишәа уаазхәыцыр, нарҭаа иырхылҵшьҭроуп
аԥсуаа, иара убасҵәҟьоуп. Иызбан акәзар Аԥсны
ашьхақәа нарҭаа рҭыӡҭыԥқәа ҳәоуп ажәаҳәаҩы Али
Чауышь Акәаӡба иҳәоны ишсаҳаз.
Уажәы, убас жәақәакгьы иҳәон Али иҳәамҭаҿ.
Сасрыҟәа иага иыхәазаргьы, уаа ахгәаҟыз жәаџьара
акәзаргьы, уаа дрыхьӡон.
Сасрыҟәа аҭәа-ҵла иыиныҳәаз иахьа ихәарҭаны,
ачымазцәа аҭәахышәҭ ржәыр иалго, аҭәа ацәа ахыухыр
ихәарҭаны, аӷба дыуқәа алаҿарҳәо амч аманы
иҟалеит. Сасрыҟәа, аҵла дыуқәа еидҿаҳәаланы,
амшын
дхыла деибашьон. Аӡаҿы аҭәа ацәа бааӡом.
Аԥсны
ашьха нышә уықәианы иуылсыргь уашьӡом,
уааӡуеит, рҳәоит.
Сасрыҟәа данеибашьуо иықәҿиуоу, иықәымҿиуоу
идыруон ԥхьанатә. Иышҳәо ала, Сасрыҟәа еибашьра
дыу ахь дцаанӡа, Мраҭашәара анаӡара
дахцаз, иыблоз
адгьыл бна иахеилашуоз, ахаҳәқәа шарӡыҭуаз
ангәеиҭа, амца иышхәарҭа дыуз идырын, амца ааганы
ихы иаиырхәеит. Амца атәылақәа рҿы хаз-хазы
ианызгалаз ыҟазаргь,
Сасрыҟәа иымцажәлоуп, раԥхьаӡа
Сасрыҟәа
иааганы иышхәарҭоу дырны, адыунеи
иахьызгӡаз.
Сасрыҟәа даныхәыҷӡазгь, иашьцәа дырдыраанӡа,
шьарда машәыр цәгьара рхыигахьан. Дырдыраанӡа
рангьы агәырҩа дадыргозаарын, «арыи абаша дабаабгеи?» ҳәа.
Аԥсны Мраҭашәарахь, Хәаҵәа ҳәа шьхак аҵҟа
неиҵыхрак ыҟазаарын. Сасрыҟәа иашьцәа хынҩажәаҩы
ныҟәара иышцоз, зқьыла абнауаа, адауқәа
ирылашәеит. Еибашьра ианалага, Сасрыҟәа ацәанырра
иоут, иашьцәа ҽеи ишақәымшәаз.
Сасрыҟәа уыи ашықәса, Анцәа иҟынтә, иаҳәа,
иҟама аахьан, уышьҭа днаӡахьан, аха иҟазшьа иан
илеиҳәон џьара илымҳәоны. Нас иашьцәа рҟынтә
аҳәҳәаҩгь данааи, иаргьы ицәа иадырхьан.
– Аа, сан, саҳәеи сҟамеи ааг, уашьҭа сҽысзыҵәахом,
сашьцәа сырхьымӡар ҟалом! – иҳәан,
иаанхаз иашьцәагь,
џьыукы шәаанха, џьыукы
шәсышьҭал! – иҳәан, ирашь даасын, иааз иашьа
Кәыни иареи еибашьырҭахь
ицеит, аха Сасрыҟәа
ирашь Кәын иҽы злахәарҭаззыи,
жәамш-ныҟәа
ахьыбжьаз сааҭкала дахьӡеит.
Сасрыҟәа даныларылаԥшы, арҵәааҳәа дыҳәҳәон,
иымшьыкәа дрыдслуа, ииҳәынҷо, иыбжьыгь
анраҳа,
уамак шиакәыз рдырт. Иашьцәагь
нарықәҿыиҭын,
– Шәымшәан, иымшьыкәа
иышәҳәынҷа! – иҳәан,
мышкала иаашьақәиырхеит,
иышьҭахь иашьцәа иаауазгь
ааинӡа.
Сасрыҟәа нцәа-дырра иыман азы, даугь бнауагь
иаразнак рыбызшәала драцәажәеит:
– Ҳара ҳаибашьо ҳаҟоума, арыи адыунеи хынтә
уааԥсырала иҭазырцәыз агәылшьаԥқәа рыбжьы
шәмаҳауеи,
шәаргьы ҳаргьы ҳҽеидаҳмкылар,
аамҭала
ҳаргьы
ҳарфоит! – иҳәан, уаа ишыҟаз иитәыитәыит.
Нас иашьцәагь уаанӡа иыдырбалақәозгь агәра
ргеит. Иашахаҭаны, уыи аҽнынахыс ԥызас дҟарҵеит.
Уиаамҭазы, нарҭаа рыӡбахә аныҟаз, ауаа шәышықәса реиҳа имаҷны зхыҵуа аашә шықәса рхыҵон
азы, ҷкәынак шықәса-ԥшьынҩажәанӡа дзарԥысхомызт
азыҳәа, Сасрыҟәа уаанӡа иашьцәеи,
иан, иара
ирыхҭысыз акәымкәа, Хәаҵәа еибашьранахыс атәы
ҳалацәажәауеит.
Сасрыҟәа Хәаҵәа иашьцәагь иаргьы шыҟаз рышьҭыбжь
заҳаз еибашьра ӷәӷәа ҭарҵеит. Уаа жәа-мш
гәылшьаԥ-еибашьраҿы ирашьгьы иаргьы реибашьра
шҷыдара дууӡӡа рдырт. Хәаҵәа
гәылшьаԥ-еибашьраан
ҩышә гәылшьаԥ ршьыит, аха агәылшьаԥқәа анааи,
адауқәеи анҭ ауааԥсыреи ишәан ицеит. Сасрыҟәа
џьабаала уатәыи агәылшьаԥқәа ҩышәҟа шьны ианиырмаҷ,
адауқәагь ауаагь дрыԥхьеит.
– Шәабаҟаз ҳара ҳанеибашьуаз? – аныиҳәа, –
Ҳара агәылшьаԥқәа ҳрыхәарҭам, шьарда ҳандырҵәеит,
ауааԥсыра аҵла-ҩны, аҵлахыцәқәа
ҳрықәтәаны
ҳҽаҳахьчоит, адауқәагь ӡныи-ԥхыни асы
ахьышьҭоу ашьха ҳазцаны ҳҽаҳахьчоит, мамзар ҳарфоит
агәылшьаԥқәа, уыс ҳшыҟоугь шаҟантәыи ҳандырҵәахьазыи,
– анырҳәа, Сасрыҟәа, – Шәааи, ара
иыжәбома абарҭ агәылшьаԥқәа, абра шәара шәанца
шәшәаны, ҳара ҳаибашьыит, ҳамшәеит азы, иахьа
ҳаиааит.
Уажәынахыс ҳамшәароуп, ҳара Аԥсны
ҳаҵагьежьуеит, ҳаԥсыҳшьар сышәзаахуеит, – иҳәан,
иашьцәеи иареи еицны рыҩнахьы иааит.
Аха уысҟан аҩны абыҟаз, нарҭаа-заҵәык аҳаԥыҩны рыман,
агьырҭ ауаа загь аҵла дыуқәа аҩны
рықәҟаҵаны
иықәтәан. Уахынла иылбааны шәарахк
кны иыҩхагала иырфон иырзыкыр, иырзымкыргь
иыԥсаанӡа
уа иықәтәан, агәылшьаԥқәа ирыцәшәаны.
Нас нарҭаа, рашьаи дараи еицны, еибарччо рыҩны
ианааи, рангьы дреигәырӷьан дырԥылт, загь гәыдылкылеит.
Сасрыҟәа иашьцәа ран уыс ларҳәеит:
– Ее, ҳан, иыбҳәалон, ихаҳҵомызт, ҳаишьа еиӡба
Сасрыҟәа иылшара дыу ҳаманы уышьҭа акы ҳазыкуам.
Ҳамҩа зкыз, зымҩа ауааԥсыра, зымҩа адауқәа,
даара аџьабаа аабан ҳшыҟаз данҳахьӡа, иымшьыкәа
иаҳҳәынҷеит, уырҭ бызшәала иырааигәеит,
нас ихырхуеит. Нас ҳабжьы заҳаз агәылшьаԥқәа иааиз,
«шәымшәан, шәырҿагыл» иҳәан, уаатәыи агәылшьаԥқәа
загь, аҭырас еиԥш, быжь-хык, аа-хык зхагылаз
агәылшьаԥқәа данрыслаак, еиҩырффаны иықәыиҵон.
Уаанӡагь, данхәыҷызгь, маӡала иаҳԥыланы
ацхыраара дыу ҳазҭоз иара иакәын, бымбо, ҳан.
Рашьа иахьиылаҽхәоз рангьы даара лгәы иахәан,
иылныҳәеит.
Ажәабжьҳәаҩ Кәаӡба Али Чаушь (Адаԥазары ақалақь)
Нарҭаа ран шәҩык лыхшеит. Нарҭаа раамҭазы ауаа
фышә-аашәы шықәса нҵыра рыман, уажәы
ҩажәа-еихагыла аҩны аҳаракра рнапы аакәшаратәы ргылара
ыҟан. Нарҭаа загьы Анцәа ҷыдала ишеит. Сасрыҟәа
амгәарҭа данҭаз, иан иылашара, исахьа лбон. Нарҭаа
Анцәа иымшар, адыунеи уаҩы дзықәхомызт, гәылшьап-ҭыԥхон.
Нарҭаа ааиаанӡа ауаа рыҩнқәа аҵлақәа
ирықәҟарҵон.
Сасрыҟәа дынцәахшоуп, уыи даҽакала Анцәа дыишеит.
Сасрыҟәа иоуп ауаа аҵлақәа рҿынтә иылбааганы,
ахан-ҩынқәа ирыҩназҵаз. Сасрыҟәа Аԥсны
абнақәа анҳараикуаз, Амшын-еиқәа аҿынтә анышә
ҭыхны, ашьха иықәыиҵеит. Сасрыҟәа дзықәшәииыз
ауаҩқәа иымшәханы абна иылахеит. Сасрыҟәа камбашь-иажә
рцәа гәаҩаны иаархыхны камбашь-ҩынҩажәа
рыжәқәа абҩа иаалыршәааны иылҭаҵа,
ирашь иақәҵаны иааигон. Сасрыҟәа иашьцәа загьы
Аԥсны, Кавказ ижыуп, адәахьы иыԥсызаргь, уа
иааигон.
Адыунеи иықәыу адгьыл шьапыцыԥхьаӡа
гәылшьапла
иҭәын, Анцәа нарҭаа иымшар, адыунеи
ҭацәхон.
Нарҭаа загь Анцәа аҳәа рзылбааиышьҭеит.
Сасрыҟәа
иаҳәа аа-метрак аҭбаара аман, аҿы – ԥшь-метрак
иыҟан, данеибашьоз ԥшьынҩажәа метыр
еиҵыҵон.
Сасрыҟәа адауқәа кны, Аԥсны ашьхақәа
иырҳараикыит,
уиазоуп – Аԥсны абнақәа
рнышәқәа
маҿа-маҿа ихазыуп.
Нарҭаа Кавказ иықәиыит, иахьатәыи ауаа нарҭаа
ыҟамзар ӡәыр дзыҟаломызт.
Сасрыҟәа ауаа рымала акәымкәа, рахәыи-шәахәыи
ҵысыи-ҳәыҳәыи рыбызшәа иидырон.
Сасрыҟәа данеибашьоз иара дыубомызт, ԥсҭҳәак
убон. Сасрыҟәа иан лымгәарҭа данҭаз, Анцәа адырра
лыиҭеит ԥхыӡрыла, «быҷкәын дгәаҭ, быҷкәын дыҟамзар
адыунеи ыҟам» ҳәа. «Уысҟантәыи ауаа абна
дыуқәа ирызцаны, аҵла дыуқәа аҩны рықәҟарҵон,
агәылшьапқәа ирыцәшәаны,
аҵла иылбаакыз дырфон,
дыҟамызт.
Сасрыҟәа иҳәатә зкымыз ауаа имаамынны
аҵла иықәхеит. Амаамын ауаҩы ахылымшеит,
ауаҩы дмаамынны аҵлаҿ дынхеит.
Сасрыҟәа ианыиҭахыу ақәа аиыруан, ианыиҭахыу
амра ииырԥхон. Сасрыҟәа напала дзысыз ахаҳә џьыкаҵас
иҟәаҟәан.
Сасрыҟәа дарԥысханы, иаҳәа ашьха дышцоз иԥырны
изааит, иыҽгьы шьыжьымҭанк иыҩнаԥхьа
иан
иылбан, иалҳәеит. Сасрыҟәа алымқәа, абгақәа бжьан,
иышхәыҷыу иааӡаны, дахьеибашьуаз иыцхраауан.
Нарҭаа загь Кавказ аҵыхәан ижыуп, аха Сасрыҟәа
дыԥсӡамхоо, Сасрыҟәа Мрагылара дцаны, адгьыл-бна
иыбылуаз амца иамхны ишааигоз,
адауқәа,
агәылшьапқәа иырҿажуа иырфо, Сасрыҟәа адауқәа
драцәажәаны иыдыикылт.
Сасрыҟәа диаанӡа уахынла иылашара рбон ԥсызхоу.
Нарҭаа раамҭазы шықәса-шәкы рышьҭахь
арԥыс
дарԥысхон. Нарҭаа рхәыҷқәа шықәсык зхыҵо капан-шәкы деиҳахон.
Аԥсны, Кавказ иуаа загь агәылшьапқәа шьны,
адгьыл-ҳаԥы иыҵартәаны, нас адыунеи жәлар алыргаразы,
Мраҭашәарахь еибашьра дцеит.
Нарҭ Сасрыҟәа дыԥсӡам, иуаа даҽа гәаҟрак иақәшәар,
дрызкылсоит.
Нарҭаа аныҟаз адыунеи аҿы уааԥсырала аԥсуаа
рацәан, иызбан акәзар изыхьчоз нарҭаа дыуқәа,
шәара ззымдыроз ракәын. Нарҭаа Анцәа иыла амч
рыман. Уырҭ иыԥрон, иреиҵаз лшара дыу змоу акы
дақәшәар, рымч еизҳауан, ррашь ԥрон, раҳәақәа
еиҵыҵон, еиҵалон. Нарҭаа Анцәа иаамышьҭахь иынцәан.
Уырҭ раамҭазы Анцәагьы иацәажәон, рҳәон.
Нарҭаа раура-рыҭбаара зшәоз мчы ыҟаӡамызт. Уиаамҭазы
ауаа зыцәшәоз агәылшьаԥқәеи
адауцәеи ракәын.
Уиаамҭазы нарҭаа ҿыц ииыз рысабыи уажәтәыи
ауаа раиҳа идыууын, аха адауқәагьы, иышдырыу
еиԥш, ашәаԥыџьаԥы дырҵысуан.
Адауқәеи
нарҭааи
адыунеи еимакны шәынтә еибашьыит.
Аамҭа зауыз
агәылшьаԥ цәыршәагақәа еизҳаит, идыухеит.
Адыунеи
Аԥсны Мрагыларахь
рымҽхакны
иырфо,
уаҳа анырымбалак, анышә рфон, уиазоуп Кавказ
бнеи-шьхеи иызҭахәалоу,
иызҳаракыу, рҳәон.
Адауқәеи
агәылшьаԥқәеи
иеиҵагылан Мрагыларахь
рымҿхакны иаауеит. Нарҭаагьы, иҟәышымзыи,
адауқәеи
агәылшьаԥқәеи
еичдырчычеит. Адауқәеи
агәылшьаԥқәеи
шьарда шықәса ианеибашьы, иныибарҵәеит,
иаанхаз карахеит, нас нарҭаа аҟәышқәа
иаарылагьажьын, гәылшьаԥгьы даугьы
рыхәҵәы
ықәырхт. Уыбриазоуп Аԥсны абна ашәалҭ зыиуа, иызбан,
адауы-баҩыи агәылшьаԥ-жьыи рҵәыра ахьамоу
азоуп ҳәа.
Дыҟан нарҭаа рмаҭак, диыман уыи, Жажа лыхьӡны,
ԥҳәыск, даара дҟәышын, ԥҳәыс ҳарак-дыук, мчы
рацәа змаз аӡәлакәын, геи-шьхеи акы дацәшәомызт,
абна дцаны амҿы анаалго иахьатәыи амашьына
дыуқәа акиаанаго аиҵкыс аалгон, уиазоуп лхаҵа
дшыҟоу
лара лыӡбахә ажәлар изырҳәоз. Убасгьы
иырҳәон: Нарҭаа Анцәа
иахьала аҳәақәа рыцыԥхьаӡа
лбааиышьҭт ҳәа. Убарҭ рҷан аҳәакгьы иара абшьҭрала
иааиуаз
нарҭаа рмаҭак иыԥсышаз аӡәы илыиҭазар
ҟалап, нарҭаа раҳәажәлақәа руакы. Уырҭ аҳәақәа
уыс иыҟан: Бааԥсык уақәшәар, иуанаҳәауан, уаиааиуазар,
иуанаҳәауан, уанеисо иуыцхраауан, адырра
аман.
Уыс иышлымаз ԥак длыхшеит, Уарада иыхьӡны.
Уарада даниы аҽны хаҭа дыудырратә акшиылҵо
ыҟан. Быжьба-ааба шықәса ихыҵаанӡа
уаҩы диылмырбеит,
даара еизҳашьа, дгәырӷьахәны иызҳауан,
иассыуаха ашьха дцаны даалон, уыи амҩақәа
иан Жажа илырбахьан. Аха нарҭаа ԥсыиишьҭеи
агәылшьаԥқәа ахьӡан, ажәлар рырахә рфо, дара рфо,
ацәшәақәа ҟало иалаган, лара Жажагь илаҳәаны дырго,
илылшо рымхаџьашьахәхеит, шьарда гәылшьаԥ
ршьызаргь, шықәсык ала ҩынтә-хынтә ақыҭақәа
рахь илыбааны, ауааԥсыра афо, рырахә афо, жәа-хык, жәаҩа хы змаз аҳ-гәылшьаԥқәа ыҟазаарын.
Мышкы, ажәлар ангәаҟӡа, еиҭалзааит. «Шәыҽгәашәҭа,
абааԥсы, ҳаԥхьаҟа гәыӷрак ыҟоуп» лҳәон.
Лыҷкәын
Уарадагь жәаҩа шықәса дырҭалахьан,
иымч
дақәгәыӷратә дҟалахьан, аха жәыхә шықәса дырҭалаанӡа
аӡәы диылмырбар лҭахын. Уашьҭа абна дцаны
данаауа шәақьда ашәарах кны, рцәа ирылаҳәаны,
абӷабқәа, аҽацәқәа,
адамбеиқәа кны жьаха-цәаха
иааигон. Ргәылацәа иашьцылан раҳаҭақәа рыманы
иааны, иырзышьҭхо ргон, аха «џьара ишәымҳәан»
ҳәа ралҳәон. Уарада хәҷы уыс дҟалеит: Ҩҩ-камбашьк
цәыбӷак ирықәыуҵар иырзымгаша амҿы злоу ашә
аас днадгыланы, аԥашәқәа кал-кало иааҵыихон напыла.
Иан ашьха амҩа ахьыилырбаз иассыуаха дцон,
ашамҭаз даауан. Иан Жажа ажәлар иырҳәозгьы лмаҳауаз,
агәылшьаԥқәа лбаа, мамзаргь ақыҭақәа иышрыҿҵааз,
лыҷкәын дааицәшәан, уыс иалҳәеит:
– Нан, сыҷкәын, Уарада, аказы суыҳәоит, жәыхә
шықәса ухыҵаанӡа Мрагылара абна Цахәҟа уымцан,
уан самыи, срыҳәауеит.
– Иауазыз, уиаҟара патыу ақәҵаны изыбҳәаз,
«уымцан» бҳәар бзыиамыи, – иҳәеит лыҷкәын Уарадагь.
Аха уиаамҭаз иыҟаз агәылшьаԥқәа акы иамшьуозар,
аамҭала иыԥсӡом, ицасԥхьаӡа идыухоит,
аныи ажәлар
зфаразы икылсыз агәылшьаԥ дыу, ишырҳәо
ала,
ԥшьышә аршьын ыҟазаап, жәаҩа хы рымазаап.
Аха
Уарада
иан Жажагь жәаҩа
шықәса ихыҵыиишьҭеи
иыцлааӡо ҩҩ-лак лымазаап,
азны-зынлагь
ашьха
иыццоит. Ан Жажа лыҷкәын даара лажәа хаиҵо
диықәгәыӷон,
аха, иага уымҳәаргьы, дхаҵамзыи,
«иыҟало збап, сан уымцан ахылҳәаз снабжьысны
саап» ҳәа Мраҭашәарахь ддәықәлеит, ԥсаатәҵас
дныҟәон.
Дцо, дцо, Цахә ахылҳәаз дазааигәахо даналага,
агәылшьаԥқәа
адауқәа рфо, ажәлар рырахә ахырфаз,
абна иылаз ашәарах адамбеи, ашьабсҭа,
аҽацә,
нас уыбрыи иырфаз рыбаҩқәа загь днарылс-днарылсо
дышнеиуаз, агәылшьаԥқәа днарылашәеит.
Днарылашәеит,
аха шәара ҳәа акыҟам, иызбанда Уарада
нарҭаа рмаҭа иакәын, жәаҩа шықәса аныихыҵ,
ԥшь-маҭрак дыҟан, инапы рыхха аҵлақәа данырсуа,
аџыр зҿоу аихеиԥш, абна напыла иԥыиҟон, итаҷкәым
ала ахаҳәқәа данрысо, аҳәсаг еиԥш, ахаҳәқәа ԥыхха
еилеиҵон.
Нас анҭ агәылшьаԥқәа иареи дареи анеиқәшәа,
аисра, аибафара иалагеит. Анҭ агәылшьаԥ ссақәа
иыхәарҭазма, шьарда ишьыит Уарада уаа. Аха
агәылшьаԥ ссақәа џьаукы цан, раҳ, жәаҩа хы змаз
агәылшьаԥ дыу иарҳәеит: «Абас нарҭаа рыҷкәын
иоума, аӡә ҳиықәшәан, ҳиыхәарҭамхеит, ҳашьцәа
аӡәы-ҩыџьакгьы ишьыит» ҳәа раҳ иарҳәеит.
Уырҭгьы
дара рыбызшәала абызшәа рымамыз. Агәылшьаԥқәа
раҳ ианаҳа, иынгылозма! Хаха аҿаанахеит, иаргьы
ԥхьаҟа дцо, анҭ иыибаз рахәыи-шәахәыи, ԥсыи-уаҩԥсыи,
дауыԥсыи рыбаҩқәа даара ддыргәамҵын
дышнеиуаз, амца зҿыҵадды агәылшьаԥ дыу аҳыи
иареи ааиҿагылт. Арҵәааҳәа Уарада дыҳәҳәеит, иара
агәылшьаԥгьы ҳәҳәеит. Аҳаҳаиҳәа икажьыу адауы-быҩқәа
аҿаиыжьуа, иысфоит ҳәа иыцҳацыԥхьаӡа
ахабыцқәа ԥҽҽо, иҵәыиуа-агьыи ахы хабыц аанарҳәуа,
уыгь ԥҽҽо, адауы-баҩ аџыр еицкыс реиҳа икыцыуп.
Уарадагь еиҳа идыууыз дауы-баҩкы ааныикылан,
ахыи аҿқәеи даҿасуа, иара агәылшьаԥгьы ац
азҩа дәықәнаҵо.
Уыи агәылшьаԥ-аҳ хаҵеи ԥҳәысыи
ыҟазаарын, уиаамҭала ахаҵа-гәылшьаԥ даҽаџьара
ицан, иыҟамызт, Уарада изеиӷьхеит аҩыза ыҟамзаара.
Нас Уарада иан лыҷкәын ашьыжь иаара аамҭа
анаа, акшыҟалаз лдырт. Лыҷкәын иылмырбоз
нарҭаа раҳәа, дахыҟаз бжьы цәгьакгьы лаҳаит, аҳәа
ахыҟаз данааи, аҳәа аԥынҵа шьа хәҷык аман. Ауыхагь
ԥхыӡырла Мрагылара Ӷәаӷәа ахраҿы лыҷкәын
дышгәаҟуаз лбахьан. Иизылааӡаз алақәагь уазыруа
лыҩны иаавагьажьыит, алақәа Уыцәыи Ҿыцәыи ҳәа,
аруак еиҳау ҽык иаҟаран. «Аҳаҳаи, абааԥс, Уыцәыи
Ҿыцәыи, алақәа
иахьазоуп шәзысҭахыу, сыҷкәын
макьана иаҳәа иаамҭам, иыҵагь деизҳап сымҳәазыи,
уымцан, шәарҭоуп, ҳәа анс ахаҵа иауҳәар ҟалома!»
Иан ихьылгӡаз илақәа, иӡасуашәа, ԥсаатәҵас
идәықәлеит Мрагыларахь. Уырҭ алақәа Нцәа иахь
алагь аҷыда рыман, крахдырҵуазма, здаҟам ашьха
ианынхал, Ӷәаӷәа иахра шәаԥыиџьаԥыи рҵасо,
Уарадеи агәылшьаԥыи рыбжьқәа раҳаит. Алақәа
иыхьӡеит, убарҭ алақәа рзоуп «ахәыц еиқәаҵәеи
ахәыц шкәакәеи еихьыушьын, илақәа иыхьӡеит»
ззырҳәоз.
Нас лара, Нарҭ Уарада иангьы лыҷкәын иаҳәа
аашьҭылхын,
лдарды аԥынҵа азҩа аманы иыҟазгьы
аашьҭылхын
ддәықәлеит. Лқыҭа еибарҳәҳәеит:
– Ҳаргьы ҳнеироуп, шәара шәаныҟам ҳара
иықәаҳхозыи аԥсабара! – анырҳәа, – Сара иысҳәо
шәаазыӡырҩы, сыҷкәын дыԥсхьазар, шәаргьы саргьы
ҳазхәарҭам ауп, дымԥсыкәа, иаргьы, саргьы,
ҳлақәагьы
ҳазмыхәо акыҟазар, абрыи сдарды шәзаасышьҭуеит,
убысҟан ӡәыршәыҟазар шәнымгылан,
алақәа акшәзаасышьҭыр – амҩахь шәаҳԥыл иазкыуп.
Иахаҳҳәаз шәаҳԥылап! – рҳәан, аҳаҳаиҳәа
лҿыналхеит, лаҳәеи лдардыи лыма.
Дцоит, аха дышбацои, бжьык аӷьеҩреиҳа, ԥсаатәҵас
дындәықәлеит. Уыгьы здаҟам ахәы данынхал,
«ее, абааԥсқәа!» ҳәа уыс рыбжьы лаҳуеит, ушәаны
уыԥсып. Данарзааигәаха, арҵәааҳәа лыбжьы лыргеит, лыҷкәын лыбжьы иаҳаит, аха иаразнак агьырҭ
агәылшьаԥқәа лҿагылеит днармышьҭразы. Лаҳәа
иылкыз ааҭԥаа даарылагьажьын, лаҳәа зкьысуа ҭыԥыҟҟо,
лдарды зкьысуа иыхәжәаны иаго, иылыулак
лыҷкәын иҿы днеин, иаҳәа наиылҭеит, агәылшьаԥыи
иареи аҟәада рҿеибахын еиҿагылоуп.
Иаҳәа анааныикыла, – Ҳаи, сан, быгәнаҳа бақәымшәааит!
– ҳәа, афыр-фырҳәа иыиҟьо аҳәагь еиҵыҵо,
ианыиҭахыу еиҵало, хаз алақәагь иыхьӡеишьҭеи
иахьынҳаланы иаихауа, ижьы ҿыт-ҿыт иамрыжәжәо,
иаҳәа амцабз аҿыҵҟьо, лара иан Жажагь лдарды азҩа
алалрышьо, шьҭахьла, шьҭахьла иышцоз, Ӷәаӷәа иахра
шьҭахьла иылҭабга ицеит. Нас ан Жажа алақәа
рықәҿылҭыит:
– Аҳа, абааԥсы, Уыцәыи Ҿыцәыи, шәҭал ахра ҳаргьы
ҳлеиуеит, иԥыжәжәа иықәаҳҵап! – анылҳәа, – Аа, сан,
уыи уышьҭа иақәнагаз ақәшәеит, изылго агьыҟам,
аха ласны ҳдәықәшәҵа, азҩа исықәҭәаз сарҩашьуа
салагеит,
сара саныҟам шәцара уадаҩхашт, абна загь
гәылшьаԥла иҭәыуп! – иҳәеит Уарада.
Агьырҭ хык, ҩҩ-хык зхагылаз агәылшьаԥқәа,
џьыукы ахра иагаз раҳ-гәылшьаԥ иашьҭалеит, џьыукгьы
«ҳаӷацәа ҳашьҭом» ҳәа Уарадараа иырҿагылт. Нас
уырҭ агәылшьаԥ ссақәа рыхәарҭазма, алақәа Уыцәыи
Ҿыцәыи рылагьажьо, ианыи иареи аҳәа рҟьо, адарды
азҩа рылалыркьакьо, шьарда гәылшьаԥ ршьыит.
Шьҭахь рымҩа иықәлан кыр Мраҭашәарахь ишаауаз,
Уарада азҩа иылсо, кыр дхьанҭахуа даналага,
ала Уыцә дааԥхьан, лқыҭарахь илышьҭыит. Рқыҭагь
ашырҳәа ала Уыцә иашьҭалан, Здыхә архаҿы еиԥылт.
Уырҭ алақәа адырра рыман, Уарада ианиыхьӡагьы,
агәылшьаԥ ԥшьышә маҭр иыҟаз шә-маҭр аҵыхәахь,
аҵыхәа амыхәо, ацәеи ажьыи амырххьан. Уырҭ
алақәа ихьымӡар, Уарада иан диыхьӡаанӡа дҭахаргьы
здыруадаз. Ааи, нас иқыҭаа иааргаз асакаса данымиалакәа,
ишьапы дшыхгылаз иыҩны инеины, ицәырҭа
днықәиан, ҩы-мш рышьҭахь дыԥсгәышьеит. Аха
иара, иаԥхьа
иыишьыз агәылшьаԥ ԥсхьан азы, шьа
иыдӡамкәа
дыԥсыит, рҳәеит. Ахра иахаҿажьыз уахыкыи
ҽнакыи Аԥсны абжьы раҳуан. Агьырҭгьы гәылшьаԥ
сса шәкы ршьыит.
Уарада агәылшьаԥ даҿагыла ианеисуаз, алақәа
арыинахыс агьырҭ агәылшьаԥ ссақәагь аармышьҭыит,
хазгьы агәылшьаԥ дыугьы, ишысҳәаз еиԥш,
иԥыржәжәеит.
Алақәа убас иыхәеит.
Уарада азҩа дарҩашьын, ҩаха-ҩымш ицәарҭа данылаз,
азҩа аҟәшә здыроз аҳәса, ахацәа иыԥшаауа
шьарда иынхеит, уыбраа аҟәшә ахь ицаз аанӡа ҳәа
иырҳәаз ашәоуп ахәрашәа ацәа дамкразы, дааԥшразы,
шьҭахь аҟәшәгьы ааргеит,
аха изыихьымӡеит, дыԥсгәышьеит.
Уыбринахыс ахәрашәа аԥсуа иыԥсра
ҳамҭак дшахнарԥуа рҳәоит.
Нас Уарада иан Жажа лхаҵеи лареи жәа-шықәса
иџьабеит, лара хаз ҳаҷашькаҿ дышьҭалон, иаргьы
даҿа ԥасхак аҿы дышьҭалон. Уарада иан уахык
дшыцәаз, ԥхыӡла уыс лбеит: Рада ҳәа ԥак длоуа, уыбрыи
иыла, ажәлар рыла, нарҭаа раамҭа еиԥш, цәшәа
рмоуа иҟало. Иара Уарада иабгьы уыс ԥхыӡ ибеит:
Рашьа ҳәа ҭыԥҳак дроуа, ахацәа реиҵкыс лшара лоуа,
убысҟан ажәлар цәшәа рмоуа иҭынчхоит ҳәа.
Нас ашьыжь Уарада иан Жажа лхаҵа иҿы днеин, –
Уара, абас акзбеит ԥхыӡырла, – анылҳәа, – Аа, саргьы
бызбап ҳәа акәын, Рашьа ҳәа ҭыԥҳак дҳауа, лылшара
ахацәа ирылымшо ҳәа ԥхыӡла иызбеит, – ҳәа
иыԥҳәыс Жажа ианлеиҳәа, Жажа иылдырт (ԥҳәыс
ҟәышын), аџьабара иаҟәыҵт, зышықәс злацо ала,
Рада иыхьӡырҵеит, хаҵарԥыск дрыхшеит. Убысҟан
иыԥсыз лыҷкәын Уарада иан алақмар ҟаҵаны дылҵәыуеит:
Иашьа дуоут, нан, сыҷкәын, Уарада!
Уыи уашьагьы иыхьӡыуп Рада.
Уан, арыцҳа, уабџьар шсымаз иуысымҭеит,
Иысхароу рацәаӡоуп, Уарада, сыҷкәын, Уарада!
Нарҭаа идырны иыузынрыжьыит раҳәа,
Рышьҭахь ушаауаз рдыруан, Уарада!
Шьарда иыузыԥшын ууаажәлар, Уарада,
Сзымдыррала иызгеит шәыгәнаҳа сара!
Уаниы аҽны иыздырыр ҟалон уымч ала сара,
Уыхәҷыуп ҳәа исызуымҭеит уабџьар, уаҳәа, сара!
Иысхароу рацәаӡоуп, уан, ахлабат, сара,
Иысҭарыма уашьа уаҳәа-хыш, Уарада!
Исырдыр ушанала иызуыша, Уарада,
Иара сҭынчзаргьы, сҵәыуалароуп,
Уарада сыҷкәын, Уарада, Уарада!
Нас лыхәҷ ииыз дкәабаны, иымаҭәа ааиқәшәаны
днышьҭалҵеит. Рада данааԥшуаз, шықәсык
иизлырхиаз
иымаҭәа ԥыҵәҵәа, иаҟара шиыцлаз лбеит.
Нас иылдырт ҷыдак дшалаҟаз,
иылмырӡеит. Ахәҷы
уыинахыс иымуыит ӡырҟәандала аҽыкәабара, аҵаа
ԥҽны, ӡыхьла дылкәабон иан. Рада даниы аҽнынахыс,
нарҭаа рцәынха, адырра змаз аҳәа, аԥынҵа иамаз
ашьа ахала аҽарыцқьеит.
Шықәсыкыи бжакыи ааихыҵуаны, диыит Рашьа
ҳәа ӡӷабк. Рашьа лыхьӡны, Рада иаҳәшьак. Уыгьы,
Рада еиԥш, иыбзыианы длааӡо далагеит. Мышкы
лыхәҷқәа дрыбжьатәаны агарашәа лҳәон. Лгәылаԥҳәыс
дааҩнашылан, Жажа иылҭахымхеит, агәылаԥҳәыс
џьара ишылымҳәара длырқәыит. Уыбраа гарашәак
лҳәоит лырхәыцразы:
Наныи, наныи, уа-наныи!
Аныи абыи шәымамыи.
Шәаныи шәабыи шәа шәрымоумыи,
Аха ԥхатә гәаҵәа рымаӡамеи.
Шәыи-шәарацацәа уа иыузыԥшыуп.
Ласны уыцәа, ласны уызҳап.
Ашьха иреиҳау абынҽацә дыу,
Шәақь уҭахӡам, напылоумеи.
Шәҩы-ԥчараҳцәа уара иыузыԥшыуп,
Рада, уара нарҭаа рмаҭа!
Ласны уыцәа, ласны уызҳап,
Иыузыԥшыу рацәоуп, амҩа уықәлашт,
Наныи, наныи, уа-наныи,
Уыцәаруазыи, уызҳарамыи!
Рцахә иазымкыз агәылшьаԥ дыу.
Аҵыхәтәрцәара уа иуымамыи!
Уарада ҳәа уашьак дыҟан,
Ацәыршәагақәа загь еидыицалт,
Уа иацәынхаз ԥырхагақәа
Уҽазырхиа уа уаарыхан.
Рада хәҷы, уа-наныии, наныи!
Аныи абыи шәа ишәымамыи,
Шәаныи шәабыи ргәабжа шәызхеит,
Агьыи ргәабжа рымаӡамеи!
Арыи агарашәа аниаҳа, игарамаҭәа ԥыҵәҵәа дҩақәтәан,
– Сан, башәа зызкыу саҳәа, мамзар сагьыцәуам,
сагьышьҭалом! – иҳәеит Рада хәҷы.
– Уара иыузыԥшыуп аамҭала ауыс дыу, уан уара
акыуцәылӡом, уара уымшәан!
Абрыи агарашәагь уыбраантә иаауеит, уыбриазоуп
асабыи игара рҵасны дануырцәо, иаргьы дцәажәошәа
иызиырӷызуа.
Нас Радаи Рашьаи ран Жажа, уаҩы иымбо
еихьылгӡо далагеит, ахәҷқәагь аа-шықәса, жәы-шықәса
рхыҵуа иалагеит. Аҩнашҭа дазымко далагеит
Рада. Нас иан даашьҭылхын, ашьха амҩа илырбеит,
нас, иашьа Уарада еиԥш, иассыуаха дцаны
даауа далагеит. Бџьардаҟа
дцоит, инапы џырыуп,
ишьамхы ҽыҩыуп, иашьа Уарада еиԥш, иассыуаха
ашәарах кны, рцәақәа ажьы иакәыршаны иыма даауа,
игәылацәа игәарҭан, иассымшы рыҳаҭақәа рызна
рыиҭо далагеит. Иан дрыҳәоит лгәылацәа: – Жәыхә
шықәса ихыҵаанӡа џьара деиҭашәымҳәан, – ҳәа.
Нас иан длыҳәан, иахьшьа Рашьагь ашьха диыццо-диыцаауа
далагеит. Даара лылшара рацәаны дахьыибо
деигәырӷьо далагеит. Мышкы уыс леиҳәеит:
– Иахьатәыи ҳгәылацәа рдырҩатә, ржьыхәҭа бара
ибықәыуп, иахьынӡабзыҟо ашәарах кы, ибыцызгоит,
– ҳәа леиҳәеит.
Рашьа длалаган, Рада иыҟара ашәарах ҳәынҷаны
иылкыит, лашьа иилыршьыит, ацәақәа лара иахылхт.
Рцәақәа иаарылаҳәа иҩышьҭылхын, ақыҭаҿ илыма
дааит, изыҭатәыз загь ирылҭеит. Нас убас иышнеиуаз,
жәаха-жәыиԥшь шықәса рхыҵуа ианалага, уашьҭа иашьеи
иахьшьеи уаҩ дрыхәарҭамкәа иҟалоит.
Нас Рада иан Жажа лыхәҷы дналԥхьан уыс иалҳәеит:
– Нан, сыҷкәын, Рада, абрыи аҳәа-бџьар уабдыуцәа
нарҭаа дыуқәа рҷаноуп. Уара уашьеиҳаба
Уарада
ҳәа дыҟан, абас жәаҩа шықәса ааихыҵуаны, уара
уеиԥш акы даҵамхо дыҟан, «макьана уыхәуҷыуп» ҳәа
иасҳәахьан, «уахцалаак уцала, Цахәҟа уымцан» ҳәа
иасҳәеит. Нас иара мышкы «абрыи сан абрахь уымцан
» лҳәеит, «иарбан сара иысиааиуа амч змоу иызбашт
» иҳәан, амҩа дықәлеит, – ҳәа иашьа дышҭахаз,
ишыҟалаз загь иалҳәеит.
– Аа, сан, ҳара ҳаччо адыунеи ҳақәыуп, ҳашьа ас
бааԥсырак ахҟьо, ҳауаажәлар иамырцәо-иамыртәо,
сара азыин сыҭа, гәылшьаԥкс крыҟазар
загьы сшьуеит,
– аныиҳәа, – Нан, Рада, абраа
сҳәатәы аныумуы,
иыуҿасҵаз
скыкахш сазыразым,
шықәсыкынӡа џьара
уцарызар!
– ҳәа аниалҳәа, дхәыц-хәыцуа, – Нас бзыиоуп,
иабанӡасыԥшо? – аныиҳәа, – Шықәсык агыуп
ужәыхә шықәса ухыҵразы, убысҟан ухы уақәыиҭыуп,
ууаажәлар уара уыда ԥсыхәа рымам, уҽазыҟаҵа,
Мрагылара абнақәа нарҭаа дыуқәа ԥсыиишьҭеи
агәылшьаԥқәа ҿиеит, идыуӡӡаны ауааԥсыра ԥырхага
рауеит, – лҳәан, – абар, уаҳәа-бџьар, ахиыр убаап,
арыи уыс адырра амоуп, уахцо уазҵаар, иуықәҿиуоу,
иуымықәҿиуоу уанаҳәуеит.
Рада иан уыс налаиҳәеит:
– Иыбҳәақәаз бзыиоуп, аказы сбазҵаауеит, абрыи
аҷыда злоу рашь бзыиақәа иабазбарыи? – аныиҳәа,
џьара илырбеит, – Убарҭ рҿы жәлар ирылҵоит, – ҳәа
иалҳәеит.
Ашырҳәа иҿынеихан дцеит, ҩаха-ҩымш амҩа
дықәын. Иахылҳәаз даннеи, зқьы уахьад змаз аӡә
дыибеит.
– Уа мшыбзыиа! – аныиҳәа арԥыс, – Бзыиала уаабеит, дад! – ҳәа еиҳәеит аҭаҳмада. – Уабаҟаз, дад,
угәаҟуашәа уызбоит? – ҳәа еиҳәеит, аҭаҳмадагь хышә
шықәса зхыҵуаз аӡәиакәын.
– Сеиҳаба, иыуцәызымӡаап, Мрагыларахь агәылшьаԥқәа
ҿиеит, ҳауаажәлар ԥхасҭартәуеит, убарҭ
рзы сахьшьагьы саргьы ҳҽазыҟаҳҵоит, ихәарҭоу
рашьқәак сҭахыуп, – иҳәеит.
– Уыс акәзар, дад, иыбзыиоуп, нарҭаа рмаҭак Рада
ҳәа аӡә диыит ҳәа саҳан, уара оума? – ҳәа аныиҳәа,
– Ааи, Рада сара соуп, Рашьагь сахьшьа лоуп. Уыи
лаҟарагь исыцхраауа аӡә дыҟам, – иҳәеит. – Нас, дад,
уаала, срашьқәа иахьа абна иыҟоуп, аҽҵыс-рашьқәа
азыҟарҵоит ранацәа, ҳрылаԥшып, еиӷьыу алаҳхып, –
иҳәан, диыма ашьха ицеит.
Ашьхагь иызлацаз ррашьқәагь ахан дыуқәа
иырхыԥартәы
еилҟьан. Иҩеизар, иыибарыи Рада,
шьапыла сааҭк уахзҭымцо нырцә-аарцә ахәқәа
иырхыԥоит арашьқәа, аҽқәа. Рада даара игәы
иахәеит. Аҭаҳмада уыс иҳәеит:
– Дад, уара загьы уҳахәуеит, сара иуысҭо уазыраззар,
еихьшьцәаны ҩҩ-ҽанк ыҟоуп, убарҭ ирыхшаз
аҩба га, уырҭ рыда еиӷьыу оуам, – аныиҳәа, Радагь, –
Бзыиоуп, – иҳәан, иыманы дааит иқыҭахь.
Иызцәажәом, акәымзар уаҩҵас адырра рымоуп.
Иан иааигаз аҽқәа даара дреигәырӷьеит. Ианыхәмаруа,
аҽҭра инахыԥа-аахыԥо, даара аҷыда рылоуп.
Иахьшьа Рашьа даалыԥхьан, – Брылаԥш бара, реиҳа
ибызкыу алх, – аныиҳәа, арашьқәа дара рхы алхны,
икьыркьыруа иара итәы иара иыдгылт, Рашьа лтәгьы
инеины иналыдгылт.
Ран Жажа иҵәахны илымаз акәадырмаҭәа аацәырылган,
даара ирықәшәаны, апаркь еиԥш, арашьҽқәа леиларҳәеит, уахыи-ҽныи ашьха ицаны, нырцә-аарцә абнақәа иырхыԥо. Убысҟанаахыс аҽы ауаҩы
игәахәтәы дахьнагӡоит ҳәа, рҳәоит.
Ааигәа ажәларгьы еибарҳәҳәо иааны Жажа
иларҳәон, раԥхьатәыи лыҷкәын Уарада иыишьыз
жәаҩа хы змаз, – Ԥшьышә маҭр аура аман, уыи аҩыза
ахыӡыз, иахԥсыз геи-шьхеи иазыком, ақыҭақәа
ирыжәлан
аҩызцәеи иареи, арахә афеит, ауаа афеит,
– ҳәа анларҳәа, – Шықәсык аҟара шәааԥшы, шәыҽгәашәҭ,
рҽеибаркны ианаауа, шәхыҵла, – лҳәеит. –
Гәырӷьаҽҳәаша, Уарада дыԥсыит, аха иашьеи иахьшьеи
ахьӡеит Радаи Рашьаи ҳәа, ажәлар шәеизыргоит
ҳәа сыҟоуп ааигәа, – анылҳәа, – Ее, ҳаи, џьыушьҭ,
уымбо, «аџьма иымԥсыша амаҵә азылбаауеит», – ҳәа
ҭаҳмадак иҳәеит. (Убрыи ажәа уыбраантә иаауеит.)
Нас Радаи Рашьаи даара рҽазыҟарҵоит, абна ицаны
ар рымца еиқәҵаны рҽырҟыиуан, агәылшьаԥ
ианаҿагылалак, аҿы иыҭҟьо амца иамбылразы. Рада
жәытә иыҟаз рлақәа Уыцәыи Ҿыцәыи иырхылҵыз,
Дыргьажь ахьӡны, даҽа лакгьы рхьылыгӡеит иан. Нас
иаамҭа анааигәаха, ажәлар дрыԥхьоит:
– Сан, уашьҭа ауыс сара исаужь, арыи ауыс хаҵа
уысыуп, – ҳәа леиҳәеит.
Еизыигаз ажәлар дрылагыланы иҽазыҟаиҵан,
иреиҳәеит:
– Ҳзызнеиуа ааԥыныи кәыркәеи рыбжьара сыҽҳәара
ааиуеит, шәара иыҟашәҵозыи? – ҳәа анреиҳәа,
– Ҳаргьы зда ҳамам шәҩык арԥарцәа ԥчараҳцәа
уызҳархиуеит, – рҳәеит.
– Ахьчара здыруа, агәаҵәа змоу шәырхиа, «иырзыууаз?»
ҳәа сашәымҳәан, – ҳәа абзыиаразы иааидыҵт,
доусы руыс ахь ицеит.
Аха аамҭа ааицыԥхьаӡа иыҿиаз агәылшьаԥқәа даара
ирацәахеит, идыухеит, ауаа хыҵны ицаргь иабацои,
ирацәахацыԥхьаӡа хәарҭаԥшь рмоуа иҟалоит.
Абар, иааит аамҭа ааԥын. Рада ҽы-шәк, камбашь-шәк,
цәы-шәк – реиҳа идыуқәаз иырхиеит,
ала Дыргьажь
зыхьӡыз азыҟаиҵеит, алашак иаҟароуп, иҽеиқәиыршәеит,
иахьшьа Рашьагь иылуысыз леиҳәеит.
Ажәлар ирымдыроз,
«шәеиза» ҳәа реиҳәеит. Иааит
ажәлар Рада иашҭаҿы. Рашьа Хәахәаз арха анаӡара
Рцахә абна лҽылархаланы лыбжьы гозаап, лхы ахьхаз
баны, ҽыла дыууаӡа аҽҭра дахыԥан, ашҭаҿы аԥхьа
дара дкаԥан, загь иџьаршьан, инеихәаԥшы-ааихәаԥшыит,
ажәларгь иышрықәҿыиуаз рдырт.
Лашьа, – Иыҟалазыи, абжьы баҳама? – аныиҳәа,
– Исаҳаит, Хәахәаз арха ахы Цахә абна иааихьеит,
уаҵәы ҳара ианаҳҭахыуа иахаҳҭахыу иазааигәахуеит,
– лҳәеит.
Рада дҩагылан, – Ажәлар, шәхацкы, сара иысҳәо
бзыиа шәазыӡырҩы, уажә иҳалымшо даҽазны иҳалшом.
Сара сахьшьеи сареи уыи аҳ-агәылшьаԥ ҳазыншәыжь,
уыс ҳҽазыҟаҵаны ҳаҟоуп. Аҳ-агәылшьаԥ
анеисуа аҩызцәа ацхраар игәамҵуеит, аха иыԥсоны
анадыр,
уырҭгьы
абызшәа рымамыи, ирыԥхьан, уаанӡа
шәҳаламцәажәан, – иҳәеит. – Ҽы-шәк, камбашь-шәк,
цәы-шәк сырхиеит аԥхьацацәа даара шәыуыс дыууп.
Арҭ арахь агәылшьаԥқәа иандыршәалак, арха
иықәшәмышьҭын, иызбан агәылшьаԥ арҭ шафо,
иышраԥхныҩуа, икара-уарахо, уысҟан сара шәысзыԥшы.
Сара уаҵәы сла ганы, иасырҵаз ала аҿа арбаны,
иыргәамҵны арха иаанагуеит. Уыи сара иысуысыуп, арха агәаны амца еиқәҵаны, даара абнеиԥш
акәыиц ҟалароуп. Уыи жәаҩа хы амоуп, акхыуҵәар,
агьырҭ хыуҵәаанӡа иышьҭыхны иаханаҵуеит. Уысҟан
сахьшьа
лҽала акәыиц сахьылгӡоит, нас уаҵәы уа
иҳанаҳәуа аабап. Шәаргьы агьырҭ агәылшьаԥқәа
гәашәҭала, – убас еицәажәон, адырҩаҽны ианцашаз
еибырҳәеит, иааидыҵт.
Ашьыжь ила Дыргьажь ганы, абна аиырбеит, иырҳәаз
арахә ганы, Хәахәаз арха иықәырцалт, ахан дыуқәа
реиԥш, иышьҭыхны амца-кәыиц еиқәырҵеит. Шәҩык
зда дыҟам арԥарцәагь неины арха иықәгылт. Шәҩы
арахә ԥхьацацәа, уырҭ рыҽшаны арха илықәлеит. Рашьа
амца-аанда лжьыхҵәқәа аларгыланы днадгылт.
Рада ила, Дыргьажь зыхьӡыз, иыманы Цахә абна дазцеит,
агәылшьаԥ-аҳгьы адыунеи рдадуа, ала ахылаз
арбаны, иҽы даасны, арха агәахьы дҩеит. Ала анаба,
иауазма, арҵәааҳәа иыҳәҳәан, ала илашьҭалат. Арха
агәаны ианҩеи, «сыҭҳаџьт, арҭ арахә, арҭ ауаа сфароуп»
ҳәа ирышьҭаҩуа арха иҩықәлеит. Аҽы, акамбашь,
ацә дыуқәа, арҭ загьы цәыцәны ибаны, ичахны иыҟаз
роуп. Аҳаҳаиҳәа агәылшьаԥгьы даргьы еибарххо, арха
иҩықәлеит. Хәахәаз арха ҽыҩк ҩы-мш изакәшомызт.
Нас арахә акафуа, ҩҩба-хԥа, кырафт, даарагь еибарааԥсеит.
Аҵыхәтәан аԥхьацацәа шәҩыкгьы арха
иавагьажьуеит,
арахә адәыхьы ирышьҭуам, арха
иықәцалан
ирыманы иықәын. Аԥхьацацәа даара
рыхәҭааҿы
иыбзыианы крыруыит. Уыбриазоуп ажәытәаахыс
аԥсуаа ахьча патыу зиықәыу, иаԥсоу аԥсуа
хьчас дзыҟало.
Нас ашьҭахьӡа иреиҳаз ҽыкыи камбашькыи ишааԥсаз
иааҿыҵанакын ишеибарххуаз, Рада иахьшьа
Рашьа нлықәҿыиҭын, «буыс бдырп!» ҳәа, арҵәаа-арҵәаа
ааҭиырган, ирашьыи иаҳәеи драцәажәо, арха
иықәжьыз агәылшьаԥ дыу дҩажәлеит. Ирашь иыууаӡа
иыԥо, иааиҭахуа дасратә дақәнаршәо, иаҳәагь
Нцәа ҷыда аманы, ианыиҭахыу еиҵыҵо, ианыиҭахыу
еиҵало, уыиҵԥхьаӡа иҽыиҵырхха, иаҳәала
агәылшьаԥ дасуа, дахасуа ажьгьы баҩхахьан, уыи
агәылшьаԥ ԥсра зқәым акакәхахьан.
Нас Рада иаҳәала иахԥыиҟо, иахьшьа Рашьагь
лшарала
амца еиқәыу аҿы лқәаб дыу ала иааганы
иҿалԥсон. Уыс ҟалымҵар, ихыииҵәо ахы ахагылон,
иахԥыиҟогь
ласны иӷьон, ԥсра зқәым агәылшьаԥ
ишыҟало уыс акәын.
Рада ирашь азны агәылшьаԥ ахы иҿагылоуп, азны
абӷахь иыиасуеит, азынгьы – аҵыхәахь. Рада
ишыиҭахыу иаҳәа аныиҟьалак, аџыр дасуашәа, икыцын.
Аха аӡәиышәара иылҭаԥыиҟан иахьшьа Рашьагь
еиқәыжьыу акәыиц қәабла иааго, иаҿалԥсо, нас амца
иыҽҳәалҵахьаз ажьыхҵәқәа ааганы агәылшьаԥ,
аҵыхәа, абӷа, амгәа иалыргыло, ԥсаатәҵас лрашь ала
дԥырны, дцо-даауа, лашьа шьарда диыхәеит. Рада,
афымцеиԥш, мыиныуҭк ала шәынтә аҳәа иҟьон.
Агәылшьаԥ раԥхьаӡа арахә иыдрааԥсахьан, насгьы
кыр азхара
ыфаны иыҟан. Радеи иареи еибашьра ианалага,
иаҿанагалаз акамбашьыи аҽыи уыигь аҿы
иҭан. Рада уыи иақәыршәаны аҿасра даналага, акамбашь
афт, аха аҽы аԥсы шҭаз иаҿыҵыҵыит. Уыбриазоуп
аҽы ауаҩы, «дыунеихаан ауаа срыҵазароуп»
заҳәаз.
Нарҭаа рмаҭа Рада агәылшьаԥ ахы ихыиҵәақәаз
дырҩагь иаахамгылоз, иахьшьа Рашьа акәыиц ахаҿалԥсоз
азоуп. Мамзар агәылшьаԥ, ахы рацәа змаз,
ахы аруак анхыуҵәалак, агьырҭ ахқәа рҽрыхханы,
ашьа мшьҭыкәа, икашәаз ахы шьҭыхны иаханагалар,
ахы иыԥҟаӡамшәа иахагылон. Уырҭқәа, иан Жажа
лдырра рацәамзыи, еибырҳәахьан.
Аҵыхәтәан агәылшьаԥ уаҳа агьшалымшоз адырт,
ашьа иыхгыланы ицоз шьарда рахә арҳәазеит.
Рада,
дҟәышымзыи, лбаа ашьацарҭахь акәымкәа, ҩадахьы
дгыланы дабашьуан. Азҩа иықәнаҭәоз иԥырхагамхеит,
иызбан – ашьха ицаны ар рымца еиқәҵаны,
иахьшьеи иареи рҽырӡхьан.
Анҭ ажәлар иазыҟарҵаз шәҩык арԥар ԥчараҳцәа
Рада шәгылаз ахыиҳәаз рҽырхианы игылоуп.
Ее-е, агәылшьаԥ дыу агьшалымшоз, иышԥсуаз анадыр,
арҵәаа иыҳәҳәазаап аҩызцәа рахь, даргьы абызшәа
ирымаз ала. Ее-е, нас шәаԥыиџьаԥыи
ҵысызаап,
«ҳаҳ ԥсыит, ҳаргьы ҳанхом!» рҳәан, агәылшьаԥ
ссақәа
хәба-фба хы зхагылазгьы ыҟан, нас геи-шьхеи иылаз
еизыибагеит. Арха
ҭәыит, арахә иырбаз, ауаа иырбаз
ирыжәлеит, кыргьы арахә рфеит иаразнак. Нас Радагь
арҵәаа-арҵәааҳәа иуаа ҩарықәҿыиҭыит:
– Аҳаҳаи, абааԥсқәа шәымгылан, ԥсызхоу гәылшьаԥк
нышәмыжьын! – ҳәа рықәҿыиҭыит.
Ее-е, нас крызлаз рԥарамзыи, аҳаҳаиҳәа ррашьқәа
иҩарыҟәҟьа арха иаақәгьажьын, агәылшьаԥқәеи
дареи
еилагьажьыит. Аԥхьацацәа шәҩыкгь, уырҭгьы
рҽырхиа иааи иааилагьажьын, ақәыибахра иалагеит.
Агәылшьаԥқәа ҵыхәаԥҵәара
рымамкәа, абна иылҵны
иаау уыиҵыԥхьаӡа иыршьо, Радаи Рашьаи хәымш ҵуан аҳ-гәылшьаԥ иабашьуеишьҭеи. Рада иуаа
рықәҿыиҭыит: – Аҳаҳаи, абааԥс, сахьшьеи сареи даҽа
ҩы-мш ҳагыуп, шәыҽгәашәҭа, шәаҵамхан! – ҳәа.
Нас Рада ила Дыргьажь зыхьӡыз даԥхьан, иан лҿы
иышьҭыит «ҩынҩижәа мшы еибашьра ҳамоуп, ақыҭақәа
аҳәса еизганы, ҳхәы аажәга» ҳәа.
Нас Рада иан, ажәлар рыҳәса еизганы, Хәахәаз
арха аанда иааит, ас иыҩниажәа уыха иыҩниажәа
мшы еибашьуаз зны иааргаз ахәы аурызхахуа! Жажа
иынҵәацԥхьаӡа иаадлыргон, аҵыхәтәан ахәы
ишырҭахыз иырмоуа ианалага, чаӷьын иыҟаз хкы-хкыла еилаҵаны, ақәаб дыуқәа рыла еиларшны, еибашьуаз
акырынтә ирызналгеит.
Нас Жажа ақәаб дыуқәа рҿы еилалҵаз ахәы ашьура
ҳәа ахырҵеит. Уыбраантә иынхеит иассышықәса
быжьба-ааба еилаҵаны ашьура зыҟарҵо.
Нас Радагь Рашьагь иырыулаак аҳ-гәылшьаԥ
ршьыит. Уыи уысоуп ишыҟоу, џьара аԥсы ҭаны иынхар,
дырҩакгьы
еизҳаны аԥсы ҭалоит. Нас Радаи Рашьаи
ррашьқәа рыма, иааи иаарыдгылт рыуаажәлар.
– Уышьҭа цәшәа ыҟам, шәҭынчны шәеибашьы, –
иҳәеит Рада.
Аҳаҳаиҳәа иааилагьажьын, зқьы хәышә гәылшьаԥ
уаа иыршьыит. Рада иан Жажагь лдарды иахаз азҩала
шьарда гәылшьаԥ сса лшьыит.
Аа, аҳәса ахәы анаарга, итәаны кыррымфаӡеит.
Иахьеибашьуаз
аӡәаӡәала ирылҵны иааины, ррашь ала
иԥырны акы-ҩҩба ҿаҵа нафаны ицон. Аԥхьацацәа
аруаӡә гәылшьаԥ дафаит, Рашьа лаанда, иаразнак
лаҳәала даас амгәацәа дааҭылхт, аха иара дыԥсхьан,
иџьаназы иамылхт.
Нас агәылшьаԥқәа анынҵәа, уаа иыҟаз Рада иуаа
ааизыиган, – Иысҳәо шәаҳауама, ас уаҳа аамҭа ҳаурым,
иахьа ҳаҵахар, уаҩԥсы днымхо адыунеи гәылшьаԥла
иҭәын, ҳаргьы ҳарфон!
– Уырҭ уаҳа иымҿиароуп, уажәы ҩыниажәа мшы,
уыха ҳаибашьыит, ҳааԥсоуп, ҽҳәарак аҳҭап, уыи аҽны
ҳаизыибагап, – рҳәан, еимлыст.
Аҳәсагь рқәаб, рҵәаҳә, рымҳаҵә рыманы рқыҭаҿ
иааит.
Абар, абна иылахоз, иынхаз агәылшьаԥқәа рзы
аҽҳәара
аамҭа ааит. Дырҩакгь еизыибагеит нарҭаа
рмаҭа
Рада иышҭаҿы, еилацәажәара ҟарҵеит, аӡә
иԥынҵа
мшьакәа руыс шрықәҿиашала.
Уыбраа Радаи Рашьаи ран Жажа уыс лҳәеит:
– Шәыҽгәашәҭа, адыунеи шеишьҭеи шәара
шәеиԥш аӡә ишьа кәапеила иымтацт, адыунеи
жәларыдаҟа иыншәмыжьт.
Уыбра ицәынхеит, аӡә акҟаиҵар «ишьа кәапеила
иитеит» ҳәа.
Ашықәс злацоз ала агәылшьаԥқәа ахыҟаз идәықәлан
ицеит. Уаанӡа агәылшьаԥқәа ауаа ахыҟоу ицаны
ирықәлалон. Нас абнаҿ еиқәшәақәоз
ршьыит, еибашьыит,
ауаагь рыԥсы еивыргеит, ишеииааиуаз анырдыр.
Ажәлар иыхҵәа, иыхҵәо, адыунеи иакәшон,
ирыцҳаха. Нарҭаа рангьы, убас ажәлар раԥхьа игыланы,
дауыи гәылшьаԥыи нрыжьомызт. Нас убас
ҩы-шықәса абна иылан. Рада агәылшьаԥқәа раҳ
аныишьоз, абжьы дашьцыламзыи, ахьа цәа, аҭәа цәа
ала абыкь ҟаиҵеит, аҳ-гәылшьаԥ абжьы еиԥштәны,
агьырҭ агәылшьаԥ ссақәа далрыԥхьаразы.
Ас абыкь данаслак, адәы иықәыу, адгьыл иыҵоу
агәылшьаԥқәа иылыибаҳәа дахыҟоу ахәы, ашьха иазаауан,
иуаа имарианы иыршьон агәылшьаԥқәа, уыбра
Мраҭашәарахь шыҟоу ашьхақәа ракәын.
Уыс рҳәоит иыздыро, Кавказ ашьхақәа арҵәыра
рымоушәа, аҵлақәа цәгьа рызҳауеит ҳәа, иагьиашооп. Мрагылара адауқәа ржьы-рыбаҩ ала
иырҵәырахеит,
Мраҭашәарахьгьы Рада иуааи иареи
гәылшьаԥ-жьыла, баҩла идырҵәыреит, абнақәа
ҳараркыит ҳәа. Нас абна иахылаз шьарда дауы рбеит,
аха Рада «шәрыламкьысын,
ҳхы иаҳархәуеит»
ҳәа реиҳәон иуаа. Нарҭаа рмаҭа Рада иаамҭазоуп
адауқәа цәажәуа ианалага.
Нас акы-ҩҩба шықәса
абна иылан, абна гәылшьаԥла
иыдрыцқьеит, загь
лыбааит рқыҭақәа рахь, рыҩнқәа рахь.
Нас ачара ҟарҵаразы ҽҳәарак еимырдеит, аҽҳәараҽны
еизеит. Жәаха-жәамш ачара ҟарҵеит, харантә
ауаа ааит. Кавказ нҭыҵгьы ауаа ааит, ауаҩтәыҩса
ихақәыиҭра амш азы. Уыбриазоуп иахьа ажәларқәа
хақәыиҭра-гәырӷьара зыҟарҵо. Нас Рада ачара еимлысымҭа,
ажәлар ырӡҩрны уыс иҳәеит:
– Ҳашьхақәа иыхәҷызаргьы, гәылшьаԥк џьара
инынхо
абыкьбжьаз, иҳацхрааз ахьа цәала, аҭәа цәала
адыунеи
ахьынӡаҟоу ауааԥсыреи дареи еигымзааит,
Анцәа сиыҳәоит! – аныиҳәа, загь ақәшаҳаҭхеит.
Ауааԥсыра рҟынтә Анцәа дшыҟаз здырыз раԥхьа
Рада иоуп.
Нас Анцәагьы аҵлақәа раасҭа ашәыр рҿалуа, ауаа
ирыхәуа ахьеи аҭәеи ааҟаиҵеит. Ахьеи аҭәеи Рада
иаамҭазы
ашәыр рҿалуа, ихәарҭаны, ауаа рымхқәа
иырҭагыланы иызрымоу уыбриазоуп.
Убарҭ загьы анынҵәа, рчара ашьҭахь, Рада, Рашьа
ран уыс ралҳәеит:
– Сара гәыбӷан сышәымҭозар, акшәасҳәоит. Шәара
шәгәы акамжьразы адәы сышәзықәын. Ажәлар иырзыҟамҵаша
ҟашәҵеит, сара уышьҭа агьыи сыҷкәын
ихьаа сцәа иҭарӡаны дыук сқәыԥшом, – ҳәа лыҩны
длаҩнатәан, дыԥсаанӡа мрак лықәлымшыит.
Уыбриаахыс ауп аԥсуаа иџьабара патыу зақәыу.
Иџьабуа дыубаргь, уымџьабан ҳәа уызиаҳәом.
Абасоуп, нарҭаа аамҭала иыҟамзар, ажәларгьы
нхомызт. Нарҭаа загь анԥсы ашьҭахь, иыҿиаз агәылшьаԥқәа
ажәлар рфо, рырахә рфо, аԥсабара изанымкыло
ишаҿыз, нарҭаа рмаҭа Уарада, уыи иышьҭахь
Радаи Рашьаи рыла ауааԥсыра адыунеи иазымко,
дара иыртәны иаақәгылеит. Нарҭаа рыцкара Уарада,
Рада, Рашьа рышықәсқәа хәҷын, аха дара рылшара
рацәан. Уарада ԥшь-маҭрак дыҟан, Радаи Рашьаи
хә-маҭрак иыҟан.
Гәында нарҭаа реиҵба, рахьшьа-заҵәы лакәын.
Гәынҭа, Гәынҭа, Гәында лыхьӡырҵеит. Аԥышӡара
анцәана Уырс длыхьыӡлахеит, уыи анцәана дылеԥшыншьаланы,
Нарҭ-ыԥҳа Гәындагьы Гәында-ԥышӡа
ҳәа дынеиҭарҳәеит. Нарҭ-ыԥҳа Гәында-ԥышӡа
леиҭаҳәа ажәақәа  иауыуп, араа ианӡалаом.
Афырхаҵа қьыиа, ахьча Хәажәарԥыс дыизыркааит.
Иыхатәра дыуӡӡаӡаны, иара дмысаны,
уаҩышәа зламкәа иыҟаз Иарҷхьау (Арчхьау) зыхьӡыз
даҽахьчакгьы уыи Гәында дымҵаиырсыит. Гәында
дызҳәаз Хәажәарԥыс дыиышьҭалан дыиыхьӡеит, еибашьыит,
иыҭеибархеит.
Хәажәарԥыс иыхатәра хаҳә ҟәаш шанахеит, иахьгылау
иыҩ-шьапык рыбжьара ҽыуаҩык дышҽыжәыу
дыныҵысуеит. Уыи ашана  адгьыл аҵалара
иаҿыуп.
Нарҭаа нхоон Бзыԥыи Ҟәбиныи рыкәша-мыкәша.
Рырахәҳәырҭа шьарда иыҭбаан, дара крыуҩцәан,
нхаҩцәан, абеиара иалагылан. Ҵҩа змамыз рыԥсаса,
руаса, рыжәкамбашьқәа ртәыҩақәа харгьежьаа, ашьха
иамкуа рыԥсуа жәқәа, руахьад, геи-шьхаи ҵзырцәажәаауаз
ақьақәақәа еибарҟаҽуа, рчаӷьа-рчашә,
ршәыр-рқәыр, шәыи-кәацыи рыла ичоон Анцәа
ишыиҳәара.
Нарҭаа раб Хнышь акырздыруаз, акырзылшооз
уаҩын, аха Саҭанеи-Гәашьа лыԥшӡара афшьыра дахьаҵәахуазгьы
. Саҭанеи-Гәашьа, шәҩык ран,
лҭеиҭԥш
злаҟаз ала, данҿаз ҳаазхәыцыр, дкаԥха-каԥхоо,
дшашаӡа, аҿара мцала дбыл-былуа, дназбаны
еибгахап
ашәгәахәуа ӡәыр дзыҟалараны хәшә шԥамалахуаз.
Хнышьыи Саҭанеи-Гәашьеи рыԥҳа-заҵә Сасрыҟәа
дҩаиаиҳабын, лара мӡышәак лакәын. Хаҵамаҭәала
лҽеилаҳәа, шәарыцара дцалоон, дҽыбӷаҟазан, ԥшӡа
дхысуан, лхы кашәоомызт.
Сасрыҟәагьы
Гәында-ԥшӡа иылҿыиҵаауан,
еиқәырццак-еиқәырццакны ахәымпал дәықәҵара.
Гәында-ԥшӡа сахьалагь даҩцан, иышшәаҳахьоу
еиԥш. Лыбла гәыҭбаақәа ажәҩангәы-хәыԥштәылақәа
ҭыԥхаауа,
абнацә
алақәа раиԥш, бааӡара згымхооз,
баны иатәнамтәраны
иҟахдаз, абла хәыҷқәа,
амза раиԥш, лыџьымшьқәа
лхыҿы дыунеи хаара
ықәзар лныруан. Ибыл-былуа амца зҿықәҳәҳә
иыҟаз лқьышә, уыи аналҿаԥшра
ԥсҭазаарак иаҩсуан.
Лҩызахара
уааҟәыҵ, егьауымҳәаргьы, Саҭанеи-Гәашьа дшылхылҵыз ҩашьоозма?
Лара иасԥхынра
агьалк ахь дагхоомызт. Сасрыҟәа хыцла еиқәырццак
ахысра аҭаалым уаа илырҟаҵалоон.
Мышк зны Хьгәы зехьӡыз, Гаграҟа еиуаз Аилаҳәба,
лылаԥш дааҵашәеит Гәында-ԥшӡа. Иаразнак, дызҭаз
лзымдыруа, бзыиабара мцак иаалықәтәаз ала дкаҳап
уҳәоо дыҟан.
– Уа, мшыбзыиақәа! – ҳәа иыбжьы наиыргаит
Хьгәы.
Уыи иыбжьы, афымца мцала лгәы инасызшәа,
даарҵыса-аарҵысын, адыунеи хааӡа, лыблақәа акакаҷ
ҩаҵашәа-ҩаҵашәеит.
Хьгәгьы аҽакала дауыҟахыз. Аиашаумыи, аҩыџьагьы,
фымца лашарак арха иықәнакыз ажьақәа
раиԥш, рыблақәа ҟәыс-ҟәысуа иааидхалт.
Сасрыҟәа
иыҟала изымдыруа, еилкаашьа дзақәшәоо иааилахазаргь,
рааицәажәарала рыԥсқәа маҷк-маҷк ааивыргеит.
Раԥхьаӡа енеибаба аҽны еимлысны, дасыу
иынхарҭахь данцооз, хәыцрак иалан. Хьгәы арыи
лаҟара дыԥшӡаны аӡә дыҟап ҳәа игәы иаанагоомызт.
Иара дыибахьан Саҭанеи-Гәашьа, уыи лыда аҽаӡә
дыҟам ҳәа акәын гәаанагашьас иымаз. Иыла какаҷны
дааҵашәа-ааҵашәоон уажәы-уажәы Гәында-ԥшӡа,
нас днеицәыҵахуан, дыҭрыс даалҵуан дызлахаз, аҽа
маҷк даалахар, игәазхара днаибаларц.
Гәында-ԥшӡагьы, дара ахьынхооз уҳәа, иылзыҟамыз
шамаха уаҩ дыҟамызт. Хьгәгьы иҳақ уымфозар,
акалмаҳ еиԥш, иаура, иыҭбаара, сахьа гәырӷьахәк
иыман, уиадагь иҽыжәлашьа, илаишәа,
иқьабз, данцәажәоо иажәақәа еихьмырсуа игоон.
Гәында-ԥшӡа шәарак даамахалоон, уаҳа дылзымбар,
дылзыбооны лдыруазар, иасымша агьал ахь дымнаилазаашаззеи, аха шәарак даман, лгәы ҭыҵны ицоо,
дылзымбаргь ҟалооит, дылбап ҳәа дгәыӷуазаргь.
Лгәы нҭыԥсааит иаразнак Гәында-ԥшӡа лан.
– Ибахьзеи, схьырҵәаҵәа, иаабыхьша са исыхьааит!
– ҳәа дааӷьаҵәы-ӷьаҵәыит.
Гәында-ԥшӡа, иахьа игәырӷьахәха ицаз лакәымшәа,
деишәар-еиҵар, лыла ахьҭныу уымбоо, хәыцрак
дамахан, – Сан, бҭынчха, бзыршәоо ҳәа иҟалараны
иыҟаузеи? Иахьа мцхәы сыҩт, сыԥт, иахьа еиӷьныз
саныхынҳәхьоу ҳәа збахьада, исыдыббалаз сзаилкаауам! – лҳәоозаргь, Хьгәы лыла ԥхьа дааины
даагылазшәа, дныҵашәоон.
Дызҭау лзымдыруа, дааиыхәаччошәа, хьаччаԥшьк
аалҿалон. Дгәыӷуан, нас «уаҳа дсымбакәа дныҵапҟа
дабацарыз» ҳәа лгәы аалԥсахуан, абан дахьнаиуа,
иаԥсуа ҽы, ашԥы, акәчам ԥҽаҽа, ахәда ырхәаны,
аԥырх-аԥырхҳәа инықәԥал-аақәԥалоо, иԥеи-ԥеиуа
амҩархәара
инавалоон…
Хьгәгьы лыда акизымхәыцуа, ихы-иыԥсы зтәхаз
дахьыибаша, дызлаибаша ада хәыцырҭа иымамызт, иасымша агьалаҿ дыҟан дахылаԥшыҩны,
дырҭазшәаҵәҟьакәын
дшыгымхооз. Агьал ахь данааи,
даныҟоу, уысыс иыман аҵла ҟьантазқәа даарыдгыланы,
Гәында-ԥшӡа лсахьа ҭыихуан. Инапгьы
шԥаманшәалаз, харантә унаԥшыр, Гәында дгылоуп
уҳәооҵәҟьа акәын.
Хьгәы акыр дгәаҟханы дшыҟаз, Гәында-ԥшӡеи
Сасрыҟәаи аавшәеит архәара. Хьгәы, дбаҟаушәа, акәапра
дықәгылан дыԥшуан. Игәы Гәында-ԥшӡа, Гәында
ҳәа еисуаз азназы иааихәлаха-ааихәлахазаргь, иыблақәа
иырбооз шҵабыргыз гәааигӡоо ахь дыккаӡа
длаиуан уашьҭа. Гәында дзықәтәаз аҽыхәа иаҵәа
ашьаԥқәа адгьыл иахьысуама-иахьымсуама уҳәоо,
аԥҟа-ԥҟҟаҳәа аҽышьҭабжьқәа иҵдырцәажәаауан аккара.
– Уа, мшыбзыиа, уыбзаҳәыит Хьгәы! Аԥсыӡ гәарыухуама?
– дааиыдыххыл дааҽыжәԥан, лыбла гәыҭбаақәа
ргәы дааҭалкыит.
Хьгәы абзыиабара мца иҽықәҳәҳә, инапы нарау
лнапы аалымыихт. Лыблақәа, ҵа змам амшын
еиԥш, иыцәқәырԥооз ахаара дызмахаз, иааиҿасуаз
бзыиабара
мцала дҩышьны дахьгылаз, иыԥсы ааивга,
– Ԥсыӡым сызцыу, ацәыӡ дсыман, уыи слышьҭан,
аҽазнык дысбазааит, дысмаузаргь, – иҳәеит.
– Шцәыӡ лцәыӡ идыруазааит. Ларгьы дышцәыӡԥшааҩыу,
– ҳәа лыблақәа был-былуа, лқьышә хаакәакәарақәа
амца рҿықәҳә дааԥышәарччан, гәыкала
днаиыхәаԥшыит.
Хьгәы даақәаԥсычҳан, аԥсабара иехьаҟара иыԥшӡаны
иызбахьада? Аԥсақәа ариабжьарак ашәы
рхьыссы,
амзарақәа, аԥсы дахьықәыргоо дуҳа изыҟарҵоошәа,
рмахәқәа шьҭых еилагылазар, абнкәатақәа,
ҿымҭ-ԥсымшьа иыҟаз, иехьа хаарак рыҵауп. Абнкәата-қәача амҵәыжәҩақәа аӡы иаанҟьоо
иазныхәмаруа еиԥш, игәы ҭԥраауан
иахьа. Гәында-ԥшӡагьы лнаԥшышьа уысҵәҟьа
акәын ишыҟаз.
«Алмҩанык иавагылоу аҵла ҟьантазқәа иырныу асахьақәа са исызкыу шракәыу ҩашьоом» ҳәа
гәаанагарак ааԥшьылгаит, иааилахара лхы иаархәа,
«асахьақәа акубар, акухашҭуа иҭышәхаз рыла шәхаҿы
ҭыԥ хәҷык ахьсзалышәхыз еиҳаны ҳамҭак
зхәыцхьадаз» нылҳәооз, абзыиабара мца илықәтәаз
далԥхаауа, лшьа зегь лхы иҩаҵас-ҩаҵасуан.
– Иысхароузеи, уырҭ асахьақәа ҭәа иысцәаӷәақәаз
шшәызкыз агәаанагара сзыбҭазар!
– ҳәа иҽаармаҷ
лгәы нҭыишьшьааит.
Даҽазны иенеиқәшәагьы, рыгәқәа хтны аицәажәара
изақәшәоомызт.
– Гәында, иыббар шԥасҭахыз Гагра агаҿа ихықәгылау
ахаҳә ҿцәаа-дыу, кәагала иыцәны иыҟасҵаз
шәбаҟа. Иысҭахыуп, адыунеи ыҟанаҵ ҳаларгәалашәарц,
адыунеи бзыиа еибабоо ирызгәышьыуп. Ҳауаажәлар
ыҟанаҵ, ҳаӡбахә змырӡша иарыуакхап ҳәа
саигәыӷуеит, уыи бзыиабара иазкыу абаҟа.
– Шәнапышьҭа анызар, уаҳа иагхараны иыҟаузеи,
аха сгәы шәарак ҭоуп, ҳаибагара мариахарым ҳәа.
Иызбан уҳәар, аҳәахьа сымауп: ԥсыуа жәлар ԥырхага
рызҭоо адауы жәлар ҩыџьа ԥырызмххьау аӡәы сшиыцымцара,
– ҳәа наҳәаны лҽы дынҽыжәлан, лышьхәа
нарба днықәылт.
Хьгәы иуыс уадаҩы ауадаҩразы, аха иыԥсы уыи
лымҩа иықәӡыр, ԥсраны иыԥхьаӡоомызт. Ихәашьдт,
иҽазыҟаҵа Дауыхыҵырҭа дҩаины, рымҩа иыкуаны.
Насгьы иыфатә ихьаҭра иылҭаҵа, ихыцқәа
ираиӷьыз аашьҭых, азҩа змаз ихәымпалқәа ихәымпалҭра
иылҭаргыл, иааша Дауыхыҵырҭа дҩаин,
иехьманшәалаз рымҩа кны, жәаҩа-мшы дҷаԥшьахьаны,
адауқәа рышьҭабжьала ихәы-ижьы ҩаилагылт,
азназы даашанхалазаргь, адауқәа аахыибаҳәаанӡа
иыԥсы ааивга, игәы ԥсах дыхиа дыштәаз,
иехьыиҭахыз абаӷәаза ианаабжьала, ихыц еиҵархха,
ихәымпалқәа
рларҟаҵара данаарԥыла, адауцәа рыҳәҳәабжь
ала игәы иҩаҭрысыз, еиқәкра мариамхазаргьы,
уиада ԥсыхәас иымаззеи. Иымҩакышьаҟны ҟазара изыҟамҵар, деимжәжәа дықәрымҵоозеи
адауцәа…
Аҳәҳәабжь дыдраны Аԥсынра архыџ-хыџуан.
Нарҭаа
рынхарҭагь мыцхәы еахьҵысыз, ирылаԥхьаӡазар
акәхарын. Гәында-ԥшӡа иаалгәалашәеит
иаразнак.
«Аа, абар, Хьгәы уахьсырӡ, уышьҭахь акнысымҵааит,
схы абазгоо!» ҳәа агәжәажәара даҿын.
Нарҭаа рҽанхьча
Уахсиҭ, ажәқәа иырԥшуаз
Аҭлагәыҵа, Хабугә,
Нарџьхьау, Цәыцә, Ҵкәа, Џыџ,
Кьамҿыҿ, Жәыжә, Кәата уҳәа, иаазаҳаз ыҩны абжьқәа
ахьагооз ахь ицоон, адыдбжьы аниқәтәа.
Ҩҩба-хԥа мшы алаилас-ҩаиласқәа рыла илаиз ахабар,
быжь-дауык аихык-еиҵык атыша иҭажьыуп ҳәа
акәын иааҩуаз…
Хьгәы деибга-дызҩыда Гаграҟа дышцаз анаилылкаа,
нас гәырӷьаран ла лзы. Хьгәы иыԥсгьы ишьоон, аха
акәагагьы иымпыҵшәоомызт. Анааша днаины, ахаҳә
ҿцәаа иаваҟаиҵаз Гәында-ԥшӡа лбаҟа иагыу-иабзоу
даԥшуан. Гәыԥҵәарак изааиуамызт уыи данаҿыз. Уаа
ихы иҭымӡаауа аҽакгьы, агьал ахь дызцар,
араа лбаҟа
гәынкылагазар, уыи лара диымбооззеи.
Дагьцеит изымчҳакәа, дыԥшыхәуан, Гәында-ԥшӡа
џьа диызбозар ҳәа. Гәында-ԥшӡа лгәы ҩоон, «Хьгәы
агьалаҿ дмаакәа иыурым» ҳәа. Аиашаумыи, ларгьы
дылбар, лыԥсы аҩҭкаара илымбооззеи. Сасрыҟәа
қәыԥш длыма, реибабарҭаҿ дааны дцалоон есымша,
лгәы ԥҵәараны дауыҟахыз. Деиҭаҩаихуан
Гәында-ԥшӡа, Хьгәгьы,
аиааира згаз ар рԥызаҩ
еиԥш, аҳәыгәра дықәгылан. Гәында-ԥшӡа лылаԥш
данаҵашәа Хьгәы, луанытә мцабзк ҩалхҟьеит иаразнак,
ларгьы ԥшӡара
аулыгхыз, аха уыи иҩалыцрасыз
амцалагьы лыԥшӡара ԥшӡара ацлоон, хымԥада.
Дгәырӷьа-гәырӷьоо дааҽыжәԥеит, дыблахкыгаха.
Сасрыҟәагь ихыц-ихәымпал еиҵархха дрышьҭан
аԥсаатә.
– Акуыхьыр, схы абазгооз, сыиаҵәахә кыдымшәооззеи!
– инылҳәооз, – Шәы-ԥсык сымазар, ашәԥсыкгьы сраегӡараны сыҟам ба бзы, – ҳәа иҳәоон
даахырхәа, лнапы ааимыихын, – иахьа еиҳа бгәы кны
сзааиуеит, саҭамзааит! – Саргьы убасҵәҟьа шәызбооит
сҳәар, схашәымҵар ҳәа сшәооит, шәааи агьал
еиҵәарахь.
Еибарыҩуа илаин, аиаҳәатә нышь иақәтәан, аҭәарӷәы
ааҵшьуа иынхылт. Гәында-ԥшӡа аҿара иылнаҭооз
агәдыура аӷәра лзаҿакуамызт, џьарахгьы нарҭаа
рымаҳә иыҟаиҵахьоу-иыиуахьау
ҳәа ахҭысқәа
маҷымкәа, ажәлар ихырҳәацәоо
иыҟазар лҭахын.
– Адыунеи амаа суыркызар еиԥшыуп, быжь-дауык
рҭархара ҳамҭа дыухаит са сзы.
– Бымчалоуп, са сзы мчы дыуыуп. Адыунеи зырԥшӡоо,
адыунеи ахаара хаара ацызҵоо.
– Сыԥсы аҭкара Хьгәы, шәа шәыла сыгәдыура
гәдыура ацлооит. Уашьҭа ҳчара аныҟалоо, ҳчараҟны
иаԥаҳҵашақәа рыда иаҳхәыцуа акгьыҟам.
Аха
иышԥасҭахыз, ҳачараҟны дауык иышәҳәынҷахьоу
дмаҵыуҩны дыҟазар. Уыи адыунеихаан ҭаурыхымхоозеи.
– Ааи, ааи! Шаҟанӡа анаскьа быԥшуазеи, сдыргәатәуеит
уырҭ бнаԥшышьақәа. Уыи бҭаххара аиааира саԥхныҩлооит.
Лымшаарак, ма разҟыдарак
сыхьӡооны сҟалар, сыбхабмыршҭуаны ада иысҭаххараны
акыҟауп ҳәа сызхәыцуам. Бгәаҿ ҭыԥк сзалхзар,
уыи еиҳау шысҭахым бдырзааит…
Уыи аҽны Сасрыҟәа иыишьыз бнакәаҭқәак ӡны,
хы-шықәса зхыҵуаз аҩы уаркалеиуа инашьклаҵоо,
абзыиарақәа рзеиӷьыибашьоо, аныҳәаҿақәа кны,
ԥсҭазаарак иаԥсахоо мыш дыук рышьҭахь иныжь,
ианныҳәуаз, Гәында-ԥшӡа лчара иазкны аӡбарақәа
еицырхәыцуаз, иақәшаҳаҭхоон аҩыџьагь. Сасрыҟәагьы
ианаимлыс, абнакәаҭқәак иыишьыз дреигәырӷьоо,
ицоон рынхарҭақәа рахь шыҟау.
Хьгәгьы, иҵыхәтәа зеиԥшразаалакгьы, дазнаиуан
дгәырӷьа-гәырӷьоо. Гагра данлаи, раԥхьаӡа Гәында-ԥшӡа
лбаҟа иагыу-иабзоу аагәаҭаны, аҵларкәыкә еиԥш, атыгә-тыгәҳәа, иырԥшӡоо даҿын, гәыԥымҵәарада.
Ахаҳә ҿцәаа-дыу ҭҟаны дахьалаиасаз
уаԥшыр, хан дыук даадәылҵып ҳәа гәаанагарак унаҭоон.
Хьгәы дызҿыз иара ишыиҭахыз ианыҟаиҵа,
игәыҵаха
дауҳәынҷара амҩа днықәылт. Даухыҵырҭа
данхыҵ,
зҵауылара
изымдыруаз мшынк дҭалоозар
еиԥш, иыҽлауиыжьт.
Амшқәа ыиаҩр ицоон. Гәында-ԥшӡагьы реибабарҭа
зҩаны иылзыҟалоо иалагаз лымбакәа
лзычҳауамызт.
Иасымша уаа дагхоомызт, дыгәжәажәоо,
лымшқәа аттаҳәа ицооз дрышьҭаԥшуан.
Лымшқәа
мызхоо, лымзқәа шықәсхоо иыиасуаз, лхы ашла ахаҵәоо,
Даухыҵырҭаи реибабарҭа агьал аҿы дцоо-даауа
дышрыбжьаз, лнырцәахь ҿыц ҭацаны дымҩаԥыргоон,
згәахәтәы иахьымӡаз Гәында-ԥшӡа…
Нарҭаа зхылҵыз Нарҭ иакәын, нарҭаа раб Хнышь
иыхьӡын. Хнышь иаб Нарҭ иакәын.
Нардыиа Нарҭ Сасрыҟәа иҽы ахьыӡ акәын. Бзаугьы
уиакәын.
Нарҭаа ран – Саҭаныиа, раб – Хнышь, рашьеиҳабы
Сиҭ зыхьӡыз рауп.
Жәытәӡатәыи неиҭаҳәатәы ҭаацәаран нарҭаа,
иаԥсыуан. Кафкасиа Амраҭашәара-ҿацә ладагьы-ҩадагьы
зҵакыз ракәын. Раб Нарҭ Хынышьыи, ран
Гьылдыз-ҳа Саҭаныиа аҳкәажәи, 99-еишьцәеи, рахьшьа
еиҵбаӡа Гәындеи неилакны, ишынҭаҳцәакыу
103-ҩык ыҟан. Ранышьцәа Гьылдызааи, дара нхәыҷыз
иызааӡақәаз (раӡӡеи жәлақәаи) раӡӡеицәа ираԥыз
Алхәызааи неилаҵаны,
рымч еибыҭа зқәымхаоз
жәлара ыҟамызт.
Ирыхҳәао ашәақәа аерг жәлареи
аҵан жәлареигьы нарҭаа иыраԥхьанагьлаз, ирыуацәаз
ракәын. (Араатәыи ашәа иалау Ергь-Ерге, Орфее акәзаргьы ҟалап. Аҵан (ҵаны жәлара) уаа
ссан, раамҭазы аҭырасқәа дыузаарын, аҵан аҭырас
иықәақәлоны ажәажә иалауп.)
100-ҩык нарҭаа рыҳәсеи, рыҳәса рыжәлақәеи, рыҷкәынцәеигьы
нарылауыԥхьаӡар, рымохҿара хьынӡахаз
ааԥшыуеит. Нарҭаа уаа иашан, уаа қьыиан, ифырхацәан.
Ауааԥсыра бзиара рзырхаон, уыс ала уаа
хсаалаган. Уыи амш ала дара ртәылан жәылара мау,
рыгәылацәа жәларқәагьы ирытатан. «Адыу иыцдыуын, ахәыҷы иыцхәыҷын»,
«бзиара зхао бзиара изырхаон,
цәгьара зхао хҭынкье иырҭаон». Ртәылаҿыгьы
рыгәыла-тәылақәа рыҿгьы ажәларқәа рыбзазара
уысқәа қьыианы, иыбзыиахараны, цәгьара еинымлараны
иыцхырааҩын. Уыи амш ала ртәылангьы
ргәыла-тәыланқәа рыҿгьы иесааира рҽыбӷаҵа «хьыӡ
дыу еимдарақәа» ҟарҵаон. Иҿыуаан. Акы-ҩба мзы
рыҩны иынзыхнымҳәыуа ҟалаон. Рымҩақәа рҿы
иышәарацаны, иызызцао ауаа рҿы шәарахжьыла,
наԥырҭәыла иынеиуан.
Арс рыҩнқәа ианырцәыхарау, рырахәқәаи, рымхқәаи,
руыҭрақәеи, ршәырҭрақәеи рааӡара, рыҩнқәа
иынрыжьыз аҭаацәеи ирылахәыу, рыжьра-уааи
иыҟарҵаон.
Нарҭаа кырӡа аамҭа иемданы, рыҩнқәа рахь
иынхынҳәылаак, рқыҭан ааигәара ианааилаак, иышәарацаны,
иыршьыуа ажәарахқәа рыманы иышаауа, рыбжьы рықыҭа иықәынхуа аҟара ианазааигәахалаак,
иынеилатәаны рыԥсыршьаот, ашәарацара
ашәагьы, Аерг ашәагьы, рзар еицҿакны иырҳәао иалагаоит.
Рыбжьы заҳао ақыҭа рарԥар рԥылаот, иызҵао
ашәарахжьықәа рымхны иааргоот. Нарҭаагьы, уыла
хыркыртәы, иеишьҭарыԥх иеицны ақыҭа иаалалоит.
Раашьаи руаа рԥылашьеи гәырӷьараны, уыла хыркыуа.
Зегь рыҩнықәа еимҿхазкыуа рашҭа дыу аҿы
аныи, абыи,  абыӡӡеи  рзаарыгӡа, еиҳабацәа
рзыԥшыуп, иыгәыдыибакылоит, иеибартәаот. Ауыха
руаа «шәахца шәаалеит!» ҳәа рарҳәаразы иаауеит, дыукы иынымхакәа иеимлысуеит. Адырны еизара
дыуп, уыи еицгәырӷьара мышкы-ҩымш иыцао,
нарҭаа харантә рыуаа иырзааргақәаз аҭамҭахьақәа
иыззааргаз ирырҭаоит.
Ашәаҳәарауп, кәашарауп, ҿеилырҵәыраага хәымаррауп
(сԥорҭ ҟаҵарауп). Еимдарантәыи рыхҭысқәагьы
рықыҭыантәыи ауысқәа еибырҳәаот, уыс хаала
цәажәара ҟаҵаны иеимлысуеит.
