ИННА АҲАШБА

ХШӘАӠШӘА

Ажәеинраалақәа

Аҟәа
Аԥҳәынҭшәҟәҭыжьырҭа
2017

УДК 821.35
ББК 84(5Абх) 6-5
А 81

Аҳашба, И. Н.

А 81 Хшәаӡшәа : ажәеинраалақәа / Инна Аҳашба. – Аҟәа:

Аԥҳәынҭшәҟәҭыжьырҭа, 2017. – 244 д.

Инна Аҳашба леизга ҿыц ианылеит аҵыхәтәантәи
ашықәсқәа рзы илҩыз ажәеинраалақәа.
УДК 821.35
ББК 84(5Абх)6-5

© Аҳашба, И. Н., 2017
© Аԥҳәынҭшәҟәҭыжьырҭа, 2017

ҴАҲӘА СЫЗҬО
Абжьы схыҵәон, аха схәаҽырҳәа сшәаӡомызт. Уи саҳахьан
амгәарҭа саныҟазгьы, уи ашьҭахьгьы, иахьа уажәраанӡагьы.
Иахьцатәымыз сызмышьҭуаз, иҳәатәымыз сызмырҳәоз,
иҟаҵатәымыз сызмырҟаҵоз. Схәыҷнаҵы хәыҷы бызшәала,
сандухагьы ду бызшәала. Уажәы-уажә схьаԥшуан, сышьҭахь
иааиуаз ибжьызшәа, аха, ихьшәаны акәзаргьы, еилыскааит, уи абжьы, сгәи сыԥси рыбжьара иҭыҩны ишааҩуаз. Сагханы акәын уи аҵаҳәа анеилыскаауаз, аха ихьшәахаӡомызт
ҳаихьӡон иаргьы саргьы. Агәра згон, сгәыра агон хшәаӡшәа.
Егьырҭ зегь мыцхәын, иара саргьы сналаҵаны.
Срылнагон аиҿыхарақәа, амҩа шәарҭа саннагон,
агәынхәҵысҭа ныррақәа срызьханарԥшуан, ауаа бааԥсқәа
рхырҿқәа ирынҩылаз амаӡақәа сзаанартуан… урҭқәа
сара сышрышьҭамызгьы, ишысҭаххоз здыруаз уи Абжьы,
исызҭаҵәахны еиҳа ианысҭаххоз иаацәырнагон. Уи ахаангьы
иџьасшьаӡомызт, сагьацәшәомызт, сааԥы­шәырччон сҩыза
гәакьа сиацәажәозшәа.
Ашәымҭак исхыҵәоз уи Абжьы ахҭысқәа ираԥнагон, сеидара аамҭала ишьҭасҵарц ансыҵанаҳәа, ишьҭасҵаз иахьагьы
ишьҭысымхӡац, ада ԥсыхәа шсымамгьы, избанзар, макьана
ишышьҭыхтәым шыздыруагьы, исзырдыруа иароуп. Аидара анышьҭух иуманы унаскьалароуп, аха узмышьҭуа укәшан
игылазар удәықәымлар еиӷьхап. Сара… Сара ихасҵоит
уи исанаҳәо Аиаша ҳәа сзышьҭанҵәахьоу, башьа змоуӡаз
шакәу,исымбозаргь хаҭала. Сара… сара сыбжьуп, сара уи абжьы сахылҵит амгәарҭаахыс сымҩанызго.
Ахәыцха сызымҭо, сшәа сацәызго, ҵаҳәа сызҭо, шәымҭак
иааимҟьо дунеик иҭыҩны иаасылҟьо, исгәала­наршәоит
сахьынтәаауа, сахьцо макьана ишмаӡоу иаанхоит.

3

Сымҩашьо издыруеит сара уи абжьы сшахылҵыз, схаҭагьы
сыбжьуп, акызаҵәык, зны-зынла уи саԥырҵырц салагоит,
усҟан срылаҳауеит бжьы змаҳаӡо адагәақәа, иахьцалак ицо,
изгәаԥхо зҳәо, иҟаҵатәым ҟазҵо, ладеи ҩадеи зцәеилагахьоу,
ԥхашьара зқәашьым, иҭыӡшәаха аамҭа иҽыжәу ауаа. Сара
сыбжьуп, сраҳаӡом, исхыҵәоит, сырхәаҽыр ҳәа сшәоит,
схынҳәуеит сызԥырҵырц сыӡбаз уи абжьы ашҟа. Ишысхыччо саагәыҵанакуеит. Усҟан иааиҩызгоит сыԥсы, сааласхоит,
инасшәысҵоит уи скәалӡы – Абжьы.
Саргьы сыбжьуп, Абжьы сахылҵит.
Сшәаҳар сҭахын.

Инна Аҳашба

***
Сықә ҟьашьыр, изрыцқьо амаҿа схагылоуп,
Уи ашәага изҵарҵаз ҳауаҩра ахыԥшоуп.
Сыз ма қәаз, сеилысӡом, баҟаҵас сыцәгылоуп,
Аамҭа ӡрыжәга иаҩхьоу ҩыра ҿыцк сынҵоуп.
Асаркьал анкаҩуаз сгәы иҭашьын сыгәҭыха,
Хьы-мацәазны аҽыкәаҳа сымза ахәда иахоуп.
Сыԥсы аҿыхраз ныҳәас иарбан, нас, исыхәа –
Жәҩангәы азыртышаз ииҳәахьаз лыԥхоуп.
Зыԥсы аҭыԥ иҭыргаз иоуп сара сзыцәшәаҵәҟьо,
Дууаз аҭахызар, мамзаргьы дуашьаз.
Зыдгьыл хьаа зныруа иоуп иахьахьуа збаҵәҟьо,
Хәы змаӡам Аԥсадгьыл ԥсыла ахәгьы зшәаз.
Аԥсы атәарҭа ҭыԥны снапсыргәыҵа дгьылаз
Ҩада ишьҭых иназгалап Еҵәалашан иакырц.
Иҿымшәо дунеихаан, саҭәҳәаларц уи ԥсыԥны,
Сықә-маҿа-хагыла сышьҭахь-ҿар иркырц.
Ус зегьы иҳахәҭоупаз, идырцәахьоу уҿыха,
Ақә лашьца уабазцо, адгьылгьы лашьцоит.
Мцыфара иаҭааз амч узгом уныха,
Зықә лаша зыхьчаша жәҩан еҵәан длашоит.
Сықә ҟьашьыр изрыцқьо, Ԥсылаша дысҭоуп,
Уи зегьы даҳзеиԥшуп, дгәаҳҭаларц ахәҭоуп.

***
Са сахьыҟоу шәыҟаӡамеи
Шәымбаӡо,
Са сахьыҟоу шәзымнаӡеитеи
Шәымнаӡо.
5

Ичҳатәызар шәхы шәычҳароуп,
Ус шәыхәҭоуп.
Шәаргьы саргьы ҳшыҟоу сҳәароуп,
Ус сырҵоуп.
Ақьачақь асцена дықәуп,
Илбаатәуп.
Ишәырҳазар гәнаҳа шәықәуп,
Ишәатәуп.

***
Аԥҭа хыҵын,
Амра цәырҵын,
Сыԥхашьеит.
Аӡаӡа кәаԥқәа
Акәа иҭысын,
Ашәҭ аӡамҩа
Инаҿысын,
Иахьыкәкәеит.
Ԥша неиҭаҳәа
Маӡак насаҳәа
Исхысны ицеит,
Арбаӷь шкәакәа
Агәра мгакәа
Ҿыц иҿызҭыз,
Ҿыцк аҳәеит.
Сеиҭаныҟәеит
Ҿыц, сымшәакәа,
Сымҩа рыцқьан
Сан днаскьеит.
Аԥҭа хыҵын,
Амра цәырҵын
Иаалашеит.
6

***
Сынҵәахьазар ауан, сеиқәзырхада,
Гәыхьын, ԥсыхьын иацәызгаз сдунеи.
Саамҭа – скьаҿ исшәысхыз згада,
Схәыҷра атәыла салс саннеи.
Мцы шаҳаҭын зыгәра згазгьы –
Ашәҭ абӷьыц хәыҷқәа каԥсеит.
Ашәыр кәамԥа аԥхьа иҿшәазгьы,
Еиҭаҿалахп зны ҟасҵеит.
Сымшқәа згада, инзыжьда ашәада,
Сҟармаҵысгьы ԥырра ицеит –
Сгәы сызнымхац ас уажәада,
Схы сазгәаан мцура згеит.
Сымч зқәымхоз амҿырҟәареиԥш,
Усқәак срылахеит, сызцом.
Алу-еибафа-ӡы-ӡлагареиԥш
Слымҳа иҭаҩуа бжьык еиқәтәом.
Мшы маӡакгьы сымыш ироуп,
Ишахьоу амшқәа зегь стәуп.
Мраҭашәамҭак зны сыԥсыроуп,
Ҩаԥхьа игылахуеит – сыԥшуп.
Сынҵәахьазар ауан – сеиқәзырхада?
***
Мшы мшык санҿыхаз,
Адунеи санацрыхаз,
Сшәама сымшәама,
Сахьцашаз ма сцама,
Маӡан уи, имаӡазааит.
Сахьыргаз са сцазааит.
Мшы мшык сацрыхеит,
Ашәахаак сарҿыхеит,
Изгозу сагозу, иарбан,
Сызгозу, шьаурдын уарбан,
7

Ашьхақәа ирхалон,
Иҩныҵуан, иҩналон.
Ԥсыла сызцызоуп,
Сыԥрызар сызцԥрызоуп.
Са сакәӡам изҳәаша,
Ашәа хаак заҳаша,
Ргәы цқьа ианырыр,
Сзырԥыруа здырыр,
Мшы мшык ԥыррамзи,
Иԥрызгьы са самзи,
Са самзи.
***
Аҵх зраргамаз – алашбжьқәа игоз.
Ажәҩан-мза-гәара сыԥсы назҭашәоз,
Еҵәамцакаҷҷара сшьыцра адунеи,
Инсыжьыр сабацоз аранӡа саннеи,
Ԥсрашьҭахь Аиаша здырҳәоз дызбахьаз,
Ажәабжь еиҭаҳәа здыруа изҳәахьаз,
Ԥхыӡла дызбаргьы аԥхыӡаҿ сынхон.
Схаҭаҵәҟьа исаҳарцаз идырны сҭахон.
***
Адунеи агәы сыхшәама,
Аамҭа-хәыла-рыц сыҭшәоит.
Аԥсаатә гәыжәлацәгьа саҿшәама,
Ԥырра-дәықәла амҵәыжәҩа ԥҵәоит.
Дунеи гьежьра сеикәнаршама,
Иахьысҭыԥмыз саанагоу?!
Изеинымшәаз рыхь сахшама,
Рыҵла, бӷьыц иаҵәан саҿшәоу?!
Згәы иалмыҩуа абжьы зхылҵуа,
Гәлымҩуп, ихьӡу уаҳа акгьы.
Апытҟәыр хәыҷ ашәҭ згәылҵуа,
8

Маӡа азыҵәахӡом уажәгьы.
Зегь абасҵәҟьа сгәы рыхшәама,
Ицахьоу рахь иҟоу збо.
Сыԥсы аҭыҩра абас иҭшәама.
Иахькашәазгьы аӡәы имбо.
***
Абџьар шьҭихит бџьар зымкыцыз,
Дзеихысуа ушьҭа ихоуп.
Дунеик далсуеит зынӡа иҿыцыз,
Ацаԥха анидыркыз уажәоуп.
Ашәыр ҟамла агьама гәеиҭан,
Зынӡа иԥсҭазаареиԥш иашоуп.
Иҽы-кәаша аҽԥырха неиҭан,
Мҩак данылеит, шьҭакгьы гоуп.
Хьыӡрацарам, гәнаҳа шәарҭоуп
Дызҵоу нижьит уанӡа ицаз.
Аԥсыҟьашьқәа иалху ртәарҭоуп,
Џьнышаа ражәоуп уахь дызгаз,
Ихы деихсит абџьар шьҭызхыз,
Аӡә игнаҳа ҽаӡәы ишәеит.
Ашәыр ҟамла аԥхьа иҿызхыз
Ишҳам гәнаҳан аӡәы ифеит.
***
Аӡы аҿамҩа сышәҭ санҿажәкуа,
Сыԥсы ҩнызгартә шәы ашәырты.
Шәацәыԥхашьо џьара исҿашәкуа
Акгьы шәысҭом аҳәатәы.
Наԥха иашҭа сҭымсит сцоит ҳәа,
Дгьыл иахылҵыз дгьыл дахәхоит.
Гәырҩа иаҭныху гәырӷьа згоит ҳәа,
Идәықәлаз ицага-мҩа ҿахҵәоит.
Амца иҽҳәуго акәицгьы мцамхо,
9

Былроуп амца змаҭәахәу.
Ацәгьа дақәшәоит ацәгьа иамхо,
Аџьныш ишьҭоуп уи дызху.
Дышԥасныруеи аӡба иҿажәкуа,
Ҿамҩак амцаҵәҟьагь изхоит.
Доуҳа-ҵәыца-ҿамҩа иҿашәкуа
Изхәым иқәшәар дҭанархоит.
Аӡы аҿамҩа сышәҭ санҿажәкуа…

АБЖЬЫ
Исырҭаз закәызеи, ак сырҭеит,
Исарҳәаз смаҳаитеи, ак сарҳәеит.
Иԥшасма, аҵлақәа еилыҵит,
Мшы еиласма, мра ԥсыдакгьы цәырҵит.
Аамҭа иагәылыҩуа бжьык саҳауеитеи,
Ӡиас шьҭыбжьушәа харантәи иаауеитеи,
Аԥсҭазаара амҵәыжәҩа иабжьызар, иаҟьома?
Аамҭеиԥш имҩасуа закәызеи, са соума?

***
Аамҭа иалҩуеит ибжьы, –
Ауаҩы.
Аамҭа иафахьеит ижьы, –
Ауаҩы.
Ауӷә иқәын анкьа зны –
Анхаҩы.
Ицәа-ижьы хиҩон маҭәа сны –
Анхаҩы.
Ажьаӷьырҩага дыбжьакын,
Амц имҳәеит.
10

Ҳамҭа ссирлагьы дхыркын,
Гәам имфеит.
Дкаҳаит, дгылеит, ус даауеит
Ауаҩы.
Аамҭа хац-ԥымҵәа иҳауеит
Ауаҩы.
Иԥсы рзишеит измаҭәаз
Аӡәырҩы
Аџыр лых аамҭа иазмырҭәаз
Ауаҩы…
Аамҭа иалҩуеит ибжьы.

***
Сымза хьшәашәа сҭыԥҳа ӡара,
Сыбла ххачча шәахәа-ԥҵәа.
Амзырхәага – са слаӡара,
Ашьыжь шамҭаз чҳара-нҵәа.
Сгәы арахәыцқәа зхьымца лыху
Сашәа гәыӷрақәа зыҿгоу.
Сымза хьшәашәа маӡа зҿыху,
Сыҵых лакәқәа згәаҵа иҭгоу.
Сдунеи, сыжәҩан сыԥсы атәарҭа,
Ахыц скылган сеиқәзырхо.
Сыдгьыл ламӡа сиаша ҳәарҭа,
Сыхь, са сгәыжәла сҭазырхо
Сымԥаа инеиуа жәҩан-ԥсаатә зымца,
Сыхьтәы тәыҩа сгәы зыхшьу.
Сдунеи-ԥышәа-лашьца ацәымза
Сыгәҭыха-жәа зымҳәа зну.
Ухьтәы џьарха усхагылаз,
Сааигәа ԥсыҟьашь думыртәан.
Сгәыцқьа змаздаз ԥхьа сызԥылаз,
Сдыр, сызлаҟам думырҳәан.
11

***
Са санкаҳаз хара игылаз аӡә дыччон.
Уа сахьышьҭаз сааигәа игылаз аӡә дызбон.
Ашәыр кәамԥа аӡә иҿихырц лаба иҟьон,
Ашәыр ҟала амахә иалшәан икашәон,
Аӡә ихьаа ҽаӡәы игәырӷьаран ибон,
Аԥсадгьылгьы баша нышәны аӡәы ишьон.
Амц еиҭаҳан аӡә игәараҿ иазҳауан,
Маӡа-лацҳацәгьак рызназгаз аӡә ицәажәабжь саҳауан.
Сара икаҳаз, нас игылаз цәгьала сшәон,
Са сызгәылаз аамҭа гәаӷь хәыҷ наҟ сыҭшәон.
Ԥхыӡ дунеин нас сызнылоз – ицатәын,
Ԥхыӡаа ртәыла ҿыц дунеин иҵатәын.
Ԥша-ӡлагаран адгьыл сыҵҟьан, игьежьуан,
Ӡсара ззымҵаз мшын-гәы-еиужьраҿ сырхәаҽуан.
Ашәа-гәылҟьа сышьҭа ихылан исыхьӡон,
Са санкаҳаз хара иччоз иччаԥшь ицәынҵәон.
Са сынҵәамҭан, нас слагамҭан хара ицоз,
Зегьы ирԥырҵны ҽак рҿыцны сызлагоз,
Усшәа снеиуан аамҭеи сгәыжәлеи неиҿаххуа,
Саԥхьа икаҳаз, анкьа исхыччоз снеихаххуа.
Сара икаҳаз, нас игылаз цәгьала сшәон…

***
Избылрызыз са сымцазҭгьы,
Сӡызар исырцәозма мцакы?
Ԥсаатә наӡарҭак ма снаӡозҭгьы,
Жәҩан ианысҵозма шьҭакы?
Сымза кыдызҭгьы жәҩан ашҵа,
Ҵхы маӡажәа сызҳәару?!
Ашьха рхылԥа шкәакәа пашәӡа
Сылахаргьы сны сӡыҭру?
12

Цаҟьа-ҿыҵшәа-хаҳә-ҟәырҷахак
Самшәар, шьанҵан мца сызкру?
Амра иаҿаршәу аԥҭа ԥжәахак
Сдунеи ҟьаҟьа азыхҩару?
Сыдгьыл-лыԥха-уарҳал каршәны,
Дәы иаҵәарак снықәс сцалап,
Сцыха-ӡыхь-хәыҷ скәапеи нҭаршәны,
Иҿажәкуа ҿамҩак надсырклап,
Мза ҭахамҭеи аҵх ашамҭеи,
Ирыбжьаҟазап шьха каԥкаԥ.
Сара сцамҭеи сашәа агамҭеи
Заҳаз дсырхынҳәыр ҟалап.

АԤСЫ АНХАРҬА
Аӡә адгьыл дықәуп, иқәигаша иԥшаауеит,
Иԥсы деигӡом, ҽаӡә имҵәыжәҩа хыблаауеит.
Жәҩан иаҿыҵшәо алабжышеиԥш дкаҭәахьеит,
Ҽаӡә инхарҭа аласкәыгәаҿ иркәыкәхьеит,
Иҽҳәа иҽҳәигаз рацәа хьшәашәоуп, ибылхьеит.
Иԥсы зцәигаз баша дгьылуп ихаҳәхахьеит,
Абӷьы иаҵәа анҩеижьхо аԥшагьы ццакуеит.
Амҩа иқәлаз кыр днаскьазаргь, зны дхынҳәуеит,
Аамҭа мҩас узҿыхәо рыжәтә џьбаран уашьуеит.
Знапы хьшәашәа уқәзыргылаз адгьылгьы гьежьуеит.
Лахьынҵала маӡа цәырган дзаԥхьаӡом аӡәгьы.
Иуздыршам иахьа иуԥыло, иуԥылаша уаҵәгьы.
Ашьоуп ҿызҭуа, анкьантә иааҩуеит, иааԥсаӡом.
Аӡы ахьышьҭрахь зны ихынҳәыроуп, уаҳа иауӡом.
Адгьыл иқәхо, адгьыл ззымхо иқәиго иԥсоуп.
Зыԥсы нзыжьуа Ԥсы иахьанхарҭоу
Ԥсадгьылуп азоуп.
13

***
Амҵа қьақьа дабабылгьеи,
Ицәыҵагылан ацәгьа зҳәада?
Ацәгьа зыршаз даба ддәылгеи,
Маӡа ицҳаз ла зыцҳада?!
Ҳаи, абааԥсы, зынӡа шәлеима?!
Ԥсахреи ҭиреи шԥарацәахеи,
Ҳашьҭахь ҿаруаа ҳцәаламхәында,
Хаара наԥшцәа шԥаҳацәҭахеи.
Зегь зҭало ҳгәашә аркында.
Ҳаи, абааԥсы, асҵәҟьа ҽеимеи?!
Абла иазымбо гәы иабароуп,
Агәы анмыцәа аԥсгьы ҿыхоуп.
Аԥсы адгьылаҿ аԥсы кароуп,
Егьырҭ зегьы баша црыхоуп.
Ҳаи, абааԥсы, шәықә шәацәшәанда.
Зыԥсы ҿызхыз иақәиҵазеи,
Иишәаџьҳәода зыԥсра еиҭазҳәо.
Ишԥаицәыӡи иқәи иҵаси,
Ҳашныҟәаша аҵасқәа ҳазҳәо.
Ҳаи, абааԥсы, уахь шәымцанда!
Уԥсы ушәухзар, маҭәа абаҟоу
Ухызҩаша, аӡәы имҳәаргьы
Ухаҭа иубароуп, уԥсы ргәаҟуп.
Ҳаи, абааԥсы, зегь абоуҳәо!
САНДУ ДЫСГӘАЛАРШӘО…
Амш мшызар сы сызԥыло,
Аԥсы зцу ауп са сзыдгыло.
Ашәарҭаҿы узцәшәо акы ыҟоуп.
Зымцеи-хьымӡеи зегьы иаҳзыҟоуп.
Аӡә ииаша ҽаӡәы ижьагоуп,
Имҩа шәарҭоу ҽаӡәы ицагоуп.
Лаба шьҭызхыз, изымцаз иами,
14

Лашә игәара дҭымҵуа дҭами.
Агәашә зҿарҵаз иадыртырцоуп.
Ега уиабжьа, Гмыг дызҿыцоуп.
Бжьык саҳаитеи, изыргада,
Санду лҳамҭа исымаз згада?!
Сара исашәам ирҳәахьоугьы,
Амҩа сықәлом иахьцахьоугьы.
Аԥсы зцу ауп сара истәу,
Са стәы зҩышоуп калам иску.
Бжьык саҳаитеи, изыргада?
Санду лҳамҭа исымаз згада?!
***
Сымцацәаӡам сымца еиқәызар,
Изласыхьуеи гәыԥхҭ сгәызар.
Сабашәҩызоу џьнышаа шәрыцзар,
Қьачақь сцена еиҭарҿыцзар.
Амра зцымлаз амш мшума,
Сык млеизар аӡын ӡнума,
Шәыгәрас изгои сеиҭажәжьозар,
Ацәгьа ҳәарҭахь шәеиҭацозар.
Аԥа дышнеиуа аб дышцазоуп,
Ицәнымхогьы изиҳәо цасоуп.
Амра зцымлаз амш мшума,
Адгьыл нымшәа жәҩан датәхома,
Аԥша амҵәыжәҩа узыҵанхома,
Амца ахьдырцәаз алҩа ҩеиуеит,
Еиқәысҵоит ҳәа ԥша леиҩеиуеит.
Амра зцымлаз амш мшума,
Игәы имҟьо гәы зызҭоугьы,
Қәыԥсычҳа бжьуп абырг ихоугьы.
Ларха-ҩархоуп мчык иаҳиааиз.
Иԥсы ҭыԥдоуп зыԥсы зиааиз.
Амра зцымлаз амш мшума,
Сымцацәаӡам сымца еиқәызар…
15

***
Аблақәа срыԥхьон, исарҳәоз рацәан,
Аблақәа рцәажәа, сшәоит, исцәынҵәан.
Ӡыхь ҭабоуп усҟан, сҿажәкып саргьы,
Аӡыхь ҿаҳәа ашьҭа схуп иахьагьы,
Исцәыӡхьоу сацәыӡхьеит, ҳаицәтәымхар ауеит,
Атәымроуп ишәарҭоу, цҳаражәҳәаҩык даауеит.
Ҳқәаҵа зегь ҟәыба ҳшәыр иҭаауеит.
Дызбазгьы дзымбазгьы дызусҭа – ҳҵаауеит.
Ҳдәы иаҵәа хутыр ашьапхыц иадыргап,
Ҳрашьқәа ргәы рымҟьап, иқәган иргап.
Аблақәа срыԥхьон, исарҳәоз рацәан,
Аԥҭақәа ихырҩоз, зны ажәҩан иаҵәан.
Аҵла абӷьҩежьқәа аԥша иҿнаршәон,
Ашәҭ апытҟәыр хәыҷ агәылҵра иацәшәон.
Ашьхақәа ирҿажьу асыԥсагь ӡыҭуеит.
Аӡиас ахьышьҭрахь мышкызны ихынҳәуеит.
Адгьыл ахәрақәа ҿыӡәӡәо ицалап,
Аблақәа ирыԥхьо маӡак иԥшаалап.
Аԥсы цқьеи агәы ҭбааи ирцәуго рацәоуп,
Адгьыл зырҿыхо, имгац ашәоуп.
Аблақәа рцәажәа, сшәоит исцәынҵәар…
***
Адгьыл аӡәӡәон аҩарқәа хыҵыр,
Қәак аунда, ҳаԥс ҳамгози,
Ҳашьҭа ҟьашьқәа наҟ ианыҵыр,
Адәы иаҵәа аԥшшәы ҳамбози.
Зчаӷьа-ҿаҵа зыԥсы ззақәу,
Доуҳа ҭыԥкаҿ иҟаиҵозеи.
Ихьӡыдоугьы, хьӡык азакәу,
Чынк даҿаччоит, иигәыӷьуазеи,
Лаҳәа ҟыррак игәхыршәагоу,
Ԥсрамзар уаҳа иаанагозеи.
16

Қәак аундаз иԥсҭаҵагоу,
Уаҳа ҳашьҭақәа зыӡәӡәозеи.
Ашәҭ агәылҵрагьы хьшәаханда,
Дарбан сеидру зылаԥш ақәшәо,
Лаҳәа ҟыррак уаҳа имганда,
Игәазҭахьоу ирҳәо анақәшәо.
Амҵқәа ҩналеит, узлатәозеи,
Ҳарҟьашьыхма, ҳҿы ҳмыӡәӡәази.
Зымгәа зтәарҭоу дызургозеи,
Лаҳәа ҟыррак даҳмыргози.
Адгьыл аӡәӡәап аҩарқәа хыҵыр.
***
Уҵәаабжь саҳаит, Аԥсынтәыла,
Аԥхыӡ цәгьа збама, закәуи?
Сгәы амжәан ицон са сангыла,
Акәиц хәыҷ лашон – аӡыркәи,
Егьирахь лашьцаран, исымбозу,
Сыблақәа цама, амзагь ҭашәоу.
Ихьаазгеит, иухьша сацәшәозу,
Сычҳара змаҷхеи, сышықәсқәа цоу.
Уҵәаабжь саҳаит, Аԥсынтәыла,
Узхәыда, тәым дыҟам, ҳа ҳауп.
Уихәрыма Отелло напыла,
Уҵәаама, ма усшәа саҳау.
Сшәаԥырҳаԥуа сзықәхеи уа удгьыл.
Уаргьы саргь хьаак ҳабжьоуп.
Исаҳә, нас, маӡамзар, уҽсыдкыл
Ҳаицхыраап, уаргьы саргь ҳаицжьоуп.
Ашәа хаак саҳаит, Аԥсынтәыла
Еиԥшу ашәа-хаа смаҳац.
Скаҳаит, сҩаҵҟьан сангыла,
Уҵәаабжь уаҳа исмаҳарц.
17

***
Сышԥаҵаԥси изымгашаз,
Сахьымцашаз сымцахьеи.
Сымҩанхала изымбашаз –
Сымҩа саҩган симгахьеи.
Сызныҳәазгьы дцеит сыркаран,
Сызхьигӡаз рацәахеит.
Иԥышәатәыз мҩа ҩадаран,
Схаларц сдәықәлан, саҿахеит.
Сымч рызхомызт ҩада ҵасқәа,
Мҵәыжәҩан аҩада иазшаз.
Мҩабжарагьы са сымцацкәа,
Дгәасҭеит сашәақәа зыхшаз.
Жәҩан лашара, гәашә еимҟьара,
Иааҩит Ажәа сыззыԥшыз.
Агара ашәа, илҵт агара,
Шәахәа сгәыдҭәалт аҿа иԥҽыз.
Сахьынтәдәықәлаз са сандәықәлаз
Цҳаражәҳәаҩык дсыхьӡахьан.
Жәра зықәӡамыз сан илықәлаз
Ԥсаатә хӡык алхны ислыркхьан.

***
Аеҵә кәаԥ хәыҷ сықә иаҿыҵшәаз
Иахькашәазгьы гәаҭатәын.
Аӡын агәҭаз ашәҭ ицәыҵшәаз,
Хьҭа амысындаз – ишаҭатәын.
Ацҳа ҿаҟәа нырцәҟа иқәсыз
Ушьҭа ухымлан, шәарҭароуп,
Изеиԥшу хьаак амҩа иқәӡыз
Иусқәагь хәшьарак арҭароуп.
Дымҵәыжәҩахеит Ажәа нзыжьыз,
Ҳазшаз ииҭар, иаҭәахар,
18

Ажәа инагаз аӡыршы хзыжьыз
Гәи-ԥси аиаша иаҭахар.
Ашьыжь-мра-гьежь гыларгьы,
Ишҭашәаша угәалашәоит.
Иузшам мҩа уаныларгьы,
Ушзымцаша уцәалашәоит.
Имҩоуп амҩа, имцоуп амца,
Ихьҭоуп амза, ицқьоуп амҵа,
Мци Ныхеи еизыҟаӡам,
Уахь шәымнеин иазыҟаҵам.

***
Бымшәан рҳәан, са сшәахьан,
Бымцан рҳәан, уахь сцахьан.
Изуз, исҳәаз еилдыргон,
Еилзыргозгьы сгәаӷ иагон.
Дажәӡахьан урҭ рхада,
Иабхәа аҽыхаҩ ихаҭа.
Рыҽқәа ирыҵӡааит ршьамхы,
Шәкы дырҭысхьеит жәаҩ рхы.
Цәҟьарак иақәкуп ибла, игәы
Дышԥаҳцәықәхеи ихала агәы,
«Аду» ҳәа, – ишьҭан санихьӡаз,
Ҳәатәқәак иман имаӡаз.
Ишьҭа ихымҵуа шьоук аауан,
Дышдырҽхәозгьы дырхәаҽуан.
Саргьы срыцлахьан зынгьы,
Сгәы снархьуеит уи уажәгьы,
Шьоук ирҟәышуан игаӡаз,
Аамҭак дацын ианцахьаз.
Ашәак ҳзиҳәон иаҳмаҳаз,
Аду шырҳәоз иҳацәҭахаз,
Ҳгәы кыдызххьаз Шәан Махаз.
19

***
Уаахьаԥшындаз аԥхьа инеиуа,
Ушьҭахь иҟоугьы убарын.
Аҽыхәа дәыкаҿ илеиҩеиуа,
Иақәтәо дизаргь ҟаларын.
Ицахьеит араҟа имҩасны,
Аԥхьа инеиуаз шьҭахь ицоз,
Еихьырыгӡон асаркьал иасны,
Еихьымӡар ҳәа урҭ зыцәшәоз.
Аамҭа шьҭхысаа – аӡлагараз
Иаазгьы ицазгьы еиҟаран.
Аԥсҭазаара зегь зыркараз
Гәырҩа аныҟамгьы игәырҩан.
Аԥхьагыла жәларык ҭызгоз,
Доуҳа ҟәыхны Нцәа дишон.
Аха рынасыԥ рцәызгоз
Изцоз џьызшьоз, Нцәа дибон.
Аԥхьагыла мчыла иааргаз,
Хара мчыла узцарым.
Анцәа иныҳәа, ныха ззааргаз
Иахьчо гәакьан уазбарым.
Уаахьаԥшындаз аԥхьа инеиуа…
***
Ашәҭ афҩы хаагь аӡәы ицәымӷуп,
Ақәыԥшра адәы ссир зегьы ирымхуп.
Абзиабара аӡә икалҭ иагәылоуп,
Ԥагьа дырган ашәҭ заҵә гылоуп.
Амаҳмыз-бжьы аҽы аршәагоуп.
Ахра ақәцәахьгьы мҩазаҵә нагоуп.
Џьара иԥшугьы аӡә дихьӡароуп,
Аԥсуа кәымжәы калам-ӡароуп,
Зычҳа зымҵәаз цәгьара игароуп,
Гарашәала ԥшқа дужьжьароуп.
Ашәабжь ахьго гәырӷьа дыргоуп,
20

Ацҳа иқәсыз ӡиас дыргоуп.
Аԥси аӡи ашәакаҿ иҟоуп,
Адгьыл иалҵыз зегь ҳаизыҟоуп.
Асы зцырҵаз аӡын акәзар,
Ашәҭ агәылҵра ааԥын иақәзар,
Ашәҭ афҩы зегьы ираҳароуп,
Абзиабара агәы иаҳәароуп.
***
Аамҭа абӷьыцқәарҿ мшык санҩылоуп,
Санааз сзымҳәо имаӡаны.
Уаҳа иԥымҽыз гәаӷьк сагәылоуп,
Иԥҽыр сыӡуан сынҭшәаны.
Махә сызҿалаз еҵәа бӷьыцны,
Срылаҩашьон ҿшәан иҿшәоз,
Сеиҭаҿалон махә сабӷьыцны,
Ааԥын ашәҭқәа ԥхыӡла избоз.
Ӡык сныхшәалон ԥшак анаслак,
Ӡы ахьцоз саццон, уаҳа акгьы.
Шьыри, гәҭыхада имҩаслак,
Сиҵашьыцуеит, уаҳа аӡәгьы.
***
Ашкәакәа –
Аҽыхәа неиуеит имҩасны.
Аиқәаҵәа –
Алаҳәа халеит имҵасны.
Аҟаԥшь –
Ашәҭ апытҟәыр хәыҷ аатит.
Аеҵәа –
Ажәҩан аԥшшәы ссир хнатит.
Аҩеижьра –
Ҭагалан абӷьыцқәа ҿышәшәеит.
21

Ацәыш ба –
Аеш иаақәыххыз саршәеит…
Ашкәакәа –
Ашәҭқәа ҭазгалеит шҭакы.
Аеҵәа –
Жәҩан-лашара-мца сыркы…
Аиқәаҵәа –
Илыԥсахт саҳәшьа лыҵкы.
Аҟаԥшь –
Ашәҭқәа карыԥсон шьоукы.
Инсыжьыз –
Сышьҭа ихылаз рҳәатәы.
***
Агәырӷьаҿҳәаша – сылаӷырӡқәа,
Ашәҭ иаҿыҵшәаз апытҟәыр.
Амш исымнахыз ацәыӡқәа,
Игоз Ахәрашәа сырхәыр.
Амырхәага сычча сцәызгаз,
Ашәахәа-цҳа хыхь сызгаз,
Нас Еҵәаџьаа дгьыл санызгаз,
Сҵыс ҷырҷыр-хәыҷ сыцәгьа зҳәаз.
Исызгәамҭаз сҩыза гәрамга,
Ашьыцра згәашәқәа анаркыз.
Илызхымгаз сыхьӡ данамга
Амыӷ шәҭыцны исзыркыз.
Дсышьҭаԥало дааиуеит цасҳәа,
Лаҿа шҳамла ихыхәхәо,
Ирҳәахьазаргь ажәа «нас» ҳәа
Акы ыҟоуп «сҩыза» ҳаиқәзырхо.
Ақәа-имбаз – сылаӷырӡқәа,
Сгәыӷра сцәызгоз ацәыкәбар.
Амш иамырхынҳәыз ацәыӡқәа,
Сызҳәарызеи Жәҩан гәашә збар?!
22

АМЗА ЖӘАХА
Никәала Кәыҵниа имшираз
Саныԥшылоит сқьаад цыԥжәаха,
Сшьапымаҭәа снапы иакуп.
Ахыԥхьаӡара исцәымӷыз жәаха
Имарт жәахан исхаркуп.
Сжәаҩа жәахахеит, избода,
Амшқәа ирымысхит шәахьак.
Шәахьеи марти рыгәра згода,
Аха исзылыԥхеит сарак.
Аҽырхага, згәыжәла зиааиуа,
Март исызҭаз аҳәатәы.
Сысас, шықәсык зны исзааиуа,
Са сызԥыло напы рҭәы.
Амза жәаха, сқьаад цыԥжәаха,
Сшьапымаҭәа цәгьа исгәаԥхо.
Бзиа избо амза жәаха,
Март гәыԥжәага сызнаԥхо…
Бзиа ишбазбо амза жәаха…
***
Лаԥш иҵашәо лаԥшҵашәароуп,
Уназҵалаз уахьцо иугароуп.
Аԥшырҭаҟынтә иԥшуа ибароуп,
Уаргьы саргьы ҳазҿу иҳәароуп.
Адгьыл цқьазарц, Аиаша мҩазарц,
Ацәгьа зыршо имҩа ԥҵәазарц,
Чҳара ҟәышра ахьанаало,
Ашьҭа нага мҩа ианхало
Ракәӡам сызҿу, гәыхь еиҭаҳәоуп,
Измаҳазгьы шәынтә ираҳәоуп.
Аԥсыҭбара нҵәамҭа кәаԥуп,
23

Цәцашьа шамамгьы ҳасабуп.
Ҿыцк абасҳәо ҿыцра аныҟам,
Угәы иҭацәажәаша дахьыҟам.
Иԥштәуп рҳәеит, ԥшра зылшода,
Иҳәатәыҵәҟьоу зегь зызҳәода.
Акы узныжьӡом уи лагамҭоуп,
Аҵх анҵәамҭа уи ашамҭоуп.
Сыԥсы знысҵаз снапсыргәыҵоуп,
Цәыкәбар кәашан сааҵра иҵоуп.
Лаԥш иҵашәо лаԥшҵашәароуп,
Уназҵалазгьы уахьцо иугароуп…
ҾАҴАК АӠЫ
Аҵх сшәысҵеит еиқәаҵәазаргь,
Аԥша иарцәон амца скын.
Сеиҭахынҳәуан знык сцахьазаргь,
Ҿыц сынхылан, сышьҭа схын.
Аӡы сацҳауан ҿаҵак ҳәа,
Уи зызшазгьы даҽакын.
Абжьы ааҩуан аҿақ, аҿақ ҳәа,
Аамҭа ацқәа срыбжьакын.
Амш шкәакәа, аҵкы шкәакәа,
Изӡахыргьы иснаалом нас.
Аамҭа ԥжәаха агәра мгакәа
Сыԥсы шкәакәа сшәысҵоит цас.
Абла-саркьа-лабжыш леиӡом,
Аџьныш-ҵәыуа дҟамлаӡац,
Дунеик хызҩартә сыԥсы реиӡом
Ԥсы-цқьа ҭыԥда рымҳәаӡац.
Акеиҩ иааҩуеит Анцәа иажәа –
Амц ныԥхьаҳәо шьалҭа дәы.
Аӡы сацҳаит аӡы хьшәашәа,
Ҿаҵак амысхит са стәы.
24

***
Амца сыҵаҽҽоит цәқәырԥоушәа,
Ашәа схыԥраауеит – аԥсаатә.
Ашьха еиҩыцәра агәы сҭасоушәа
Ишысныԥшыло рҩашны саап.
Адгьыл сацгьежьып дардхоушәа,
Маӡа џьыба аҿы асыртып.
Сеирыӡ шкәакәа ахы лархоушәа
Цәыкәбар смаӡо иҭадырцәып.
Аԥҭа шкәакәа разҟы анымҩа
Насыԥ сзаазго, схаршә снатәап.
Сышьҭа знызгаз наҟ адәымҩа
Срашьқәа ирықәбаз снарыхьӡап.
Ацәгьа-цәажәаҩ сҟамчы ихысҟьап,
Блацәгьа иблақәа асыркып.
Еҵәа-кәицла ажәҩан хысҟьап,
Рымца дгьылаҿ еибакып.
Сыдгьыл рыцқьа, сыԥсы рыцқьа
Гәнаҳа аныхыҩ сизыԥшып.
Џьанаҭ тәыла сназго Ԥсыцқьа
Иҳәахьа еиласымгар схынҳәып.
Амца сыҵаҽҽоит цәқәырԥоушәа.
***

Мадина Арӡынба лахь

Лгәырҩа дахыҳәҳәоит аԥҳәызба,
Арӡынбак деиҭеиит, избоит.
Шьхақәцәахь сыԥшит уи данызба
Сышԥашәеи, амарџьа, сыҳәҳәоит.
Дабацои, дзышьҭада, днаӡома?!
Еҵәоуп уи, кьаҭара зқәым.
Лаԥшыҵак аԥҳәызба улыхьӡома,
Лаԥшыцәгьак лықәшәар сҭахым.
25

Лгәаҵәаабжь слымҳақәа ирҭаҩуеит.
Лшьауардын жәҩанахь иԥрит.
Ахрашәа ахрақәа ирҿыҩуеит,
Арҩаш лабжышха икашит.
Аԥсаатә заҵә ҭыԥрааит лгәаҵа,
Ашәала иахыкәшаз здунеи.
Мадина Баалоу-ԥҳа- фырхаҵа
Длышьҭоуп длыхьӡарцаз Ԥшанеи.
Гәырҩа мцак лхысуеит дзыблыша,
Фырхаҵарак алаԥш лхуп.
Сҭыԥҳа-ԥшӡа иҿымшәо илзакыша
Еҵәа ссирк аԥшыхәра даҿуп.
***
Сымцан, хаара сзымхозаргь,
Сшәаԥшьыз, мраҭашәамҭазаргь…
Шьанҵоуп, ацаҟь самхозаргь,
Сзышьҭоу сымҩоуп лагамҭазаргь,
Сышьҭахь бзарӡы рзымҳәозаргь,
Мшы дамыӷ сыҭнымхазааит
Ӡыҷҷеи-кәареи мшынхозаргь,
Хьажь-ҟыж-бжьы ашәамхозааит.
Асырҳәы-чабра сзымкыргьы,
Ԥша чаразрагь салахәым.
Дунеи-ӡыфа самкыргьы,
Џьныш игәара сымцахәым.
Сшәа сымпыҵҟьа икаҳаргьы,
Сдоуҳа мышьҭа қәашьдахом..
Сыҵла хоура еиҭаҳагьы
Мцурак амҵа дамҵахом.
Сыцә сакыргьы мцабылроуп,
Сышьҭахь иааиуа мцахаара
Сымцаз, хаара сзымхозаргь
Сшәаԥшьыз, мраҭашәамҭазаргь…
26

***
Сҭакәажәын сара санизгьы,
Слабарҟыгәуа мҩа санын.
Длыгажәын сара исзыԥшызгьы,
Имца аиқәҵара саҿын.
Ҽырцәа ҟазҵоз саамҭа-хҵәаха
Исзыԥшрызшәа цас сажьон.
Амш исызымҭоз ахҩаха,
Маӡа сцәыӡқәа ршәаџь аҳәон.
Жәҩан сыцәдуун исхагылаз,
Ԥсыншьҭахь-гәашәқәа зегь артын,
Сыдгьыл, сыӷба мшын ихгылаз,
Ӡыла аҽыӡәӡәара иаҿын.
Агәынхәҵысҭа исхашҭуаз сазҳәоз,
Сгәы ианҩылан, санаԥшлак,
Убри азакәхап сыбла ҿазҳәоз,
Бымшәан зиҳәоз, саншәалак.
Схынҳәуан сышьҭахьҟа мҩа ҿыцла,
Сҭакәажә слаҩсны ҿыц сиуан.
Саамҭа хысыҵәҵәон хаԥыцла,
Слабарҟыгәуа ҿыц сажәуан.
Сҭакәажәын сара санизгьы…
***
Ауаргьала сақәтәан,
Ашәа бааԥсык сҳәоит.
Амахә ҩысҭаак дықәтәан,
Аҟырҟыр дыччоит.
Дагәа хысбжьык ааҩуеит,
Ачақәа рҵыхәтәа.
Ажәытәӡахь сашәа наҩуеит,
Ашәаҵәҟьа анынҵәа.
Сыԥсы згарц иаҿугьы
Ирысымҭарц сшәаҳәоит.
27

Ажәытәтәи сқьаад ианугьы
Санаԥхьалак, сыҳәҳәоит.
Азар ашәа ҭыҩуеит,
Иҭашьу са сгәы.
Амахә-ҩысҭаа дыҩуеит,
Сықәирхарц агәы.
Ашәа, ашәа ԥсҿыхга,
Дарбан уажә изҳәо?!
Ауаргьала сақәтәоуп,
Акәукәу сыҳәҳәо.
***
Чоу ҳәа аӡә ҿиҭит, уаҩ дызбом,
Сылаԥш карахеит, сеимдоит.
Иҩеиз ԥсаатә-ԥрык уаҳа изцом,
Еҳ, амҵәыжәҩа, шьыри, сҳәоит.
Арашь хынҳәыма, изтәу дабаҟоу,
Чоу ҳәа ҿызҭуа дызбаӡом.
Са сзыргәаҟуа, урҭ шаҟаҟоу
Ҳәашьа змамоуп, иузыҩӡом.
Нарҭаа-рымца-ҿымцәа еиқәызҵаз,
Ихь сыгәҭыхоуп, сартәаӡом.
Абрыскьыл ихҭысқәа анызҵоз,
Имҩа сықәлар сихьӡаӡом.
Ԥсык гәаҭеиуа сышьҭа ихыҵуам,
Рашь кьыркьырбжьык саҳауеит.
Сгәашә аркупаз хыхь сызхыҵум,
Схышә сынхыҵуеит саахынҳәуеит.
Чоу ҳәа аӡә ҿиҭуеит, уаҩ дызбом…
***
Амшын агәы снышь нхыӡлан,
Ацәқәырԥ ԥсыдақәа сзынхеит.
28

Сышԥалыршәои лакәлагь Ӡызлан,
Лышьҭагь сашҭахь илырхеит.
Ӡаҩа-ӡыхәашьк сахьҭагылоу,
Сызбарҭада, уа сҭанҵәеит.
Ӡызлан-Ӡаҳкәажә илхагылоу
Лтәыҩа хымжәақәа лҭынхеит.
Аԥша насра лыхцәы еиуыжьроуп.
Аӡы аҳра ималкуеит Ҳаиҭ.
Сӡыхь-цқьа дҭамлароуп, инлыжьроуп.
Аӡба иҿажәкыз ҿамҩак иҭ.
Скәапеи зхыршәлоу убри азыноуп,
Ухала иутәу ухаҳаӡом.
Еҵәа кыдшәа дазыԥшыноуп,
Нарҭ Сасрыҟәа дыԥхаӡом.
Ахьҭа злалоз иашьцәа ракәын,
Ихҿа игәыдкыла дрыхьӡеит.
Ахә деиԥызшьуаз, ахәра дақәын,
Ашьыцра гәашәаҿ имҩа нҵәеит.
Мшын ихылаз снышь сахьҵәыуо,
Аарцә ахықәаҿ сҷаԥшьаҩуп,
Нарҭаа ирхылҵыз, сара ируоу,
Ҳҭоурых даҟьаҿ сыхьӡ ануп.
***
Чҳара шәшьыра иҵиааз среиуан,
Уи ашәшьыра нҵәан сынҵәеит.
Чҳара назгоз ишьҭа схылан,
Мҩабжа ҳнеихьан сныжьны дцеит.
Доуҳа ныха самҵагылан,
Доуҳа змамыз ирхәымгеит.
Аинар-жьира амца сгәылан,
Ажьира-маа зкыз дсыцәцеит.
Сылаԥш-ҵар ахәыц еиҩызхуаз,
Цәгьара абазаап ицагәит.
Лахьанҩыла ажәак анызхуаз,
29

Бызшәа зхашҭыз дыбнакит.
Цагәы инхарҭа амӷ ҩеиит,
Ҵеи дымгыло ашәқәа акит,
Аӡы ахьышьҭрахь аӡмах ҩеиит,
Аӷьыч ныҳәа-цәашь икит.
Усҟан ажәҩан еилахәазаап,
Мацәыс еимхәыц ҳахәда иахан.
Анцәа иҭыԥаҿ Аџьныш дтәазаап.
Адыд-хысра – иҭыԥ дахцан.
***
Ԥшьынаԥха инеиуа
Сизҵааит – урахәхама?!
Дӷызит ауп, – уаҳа
Ажәакгьы имҳәеит.
Гәнаҳа узҵалаз
Нмыжькәа иузгама?!
Ԥшацәгьак ихьӡазаап,
Иагап ма ҟаиҵеит.
Шәаџьҳәаҩык дымҩасуан,
Шҭа дҭамлеит.
Избанда
Иԥсыз знык дыԥсхьан,
Амҩеихдаҿ сгылан,
Ашәаџьҳәаҩ дысԥылан,
Ашәҭыш иагәылан,
Агәырӷьаӡ сиркхьан.
Ԥшьынаԥха инеиуа,
Аламыс аиуа
Зызнымхаз дгәаҭеиуа,
Ашәаџьҳәаҩ иԥылаз
Дхынҳәхьан…
Шәаџьҳәаҩык дымҩасуан,
Шҭа дҭамлеит.
Избанда
Иԥсыз зны дшәаџьҳәан.
30

***
Сгәы аума иҿыӷьыз,
Сара сакәу?!
Аҭак сызҭаша сыԥсоуп.
Абӷьыц амахә хаха
Нзыжьыз
Мҩасҩык ихәлаччарц
Ишьҭоуп.
Амра-мҵәыжәҩа,
Ашәаԥшь иннажьыз
Ихьтәы даҷха
Амш иахоуп.
Амшын згәыжәла цәгьа
Ихнажьыз
Шәахны иԥыххааса икаԥсоуп.
Зегь лагамҭоуп,
Нас инҵәамҭоуп,
Аамҭоуп урҭ зегь
Ирҭынхо.
Ашәа нзыжьуа
Иашәа нхаргьы,
Изҳәо дҟамларҳәоуп
Са сзыцәшәо.
***
Алыкь илахаз гылҩак еиԥш,
Адунеи ууаӡа иҭацәуп.
Зымца еиқәымлаӡо ҩнаҭак еиԥш
Сҭацәӡа ҩны лашак сахуп.
Мшык ааԥызжәоит сышҟәы бӷьыцаҿ
Ҽԥныҳәа сзаҭом, уи лашоуп.
Уаҩ даасышьҭуам ҳәа аамҭа ҿыцаҿ
Ахышәаҿ лацҳакгьы ҿаҳәоуп.
Анапеиҵых ԥсы зынҩылоу,
Аԥша анаҵас иԥыруеит,
31

Сыԥсадгьыл заҵә сыԥсы згәылоу
Смаҿаҭыԥаҿ исҵәахуеит.
Аӡымлагахь ӡы рышьҭызаап,
Аҽыр-ҽырҳәа ӡы-цқьак цоит.
Иххаахьазгьы алу ркәазаап,
Аху-хуҳәа абжьы гоит.
Аныхаԥааҩ-маҭәа зшәызҵаз,
Ахрыцқьара цәгьа дацәшәоит.
Жәлар қәыԥсычҳан ашәи зцырҵаз,
Иуҳәалакгьы, зны иухьӡоит.
Сшәаԥырҳаԥуа хышәкаҿ сгылоуп,
Уахь сназмышьҭуа лак ҿаҳәоуп.
Абжьныха рҟәыхгьы сгәылоуп,
Ԥсахшьа зқәымлаша цәаҳәоуп.
Мшык ааԥызжәоит сышәҟцыбӷьыцаҿ,
Ҿамҩак ачҳара снахәо.
Лацҳак снаҩсны аамҭа ҿыцаҿ
Снеироуп ҿыцла иахьынхо.
АФЫРХАҴА
Хьӡи-ԥшеи ицуп Афырхаҵа,
Дышизҳәаган абџьар ҭҟьоит.
Ишьҭамҵакәа инеигар даҵоуп,
Имырҳазгьы гәнаҳа ишәоит.
«Уи уаҩроума, иламысым» –
Имшқәа ирыцуп, иҳәахьоуп.
Насҭха дгылом – сара исуысым»,
Ахаҵа имш идыр, иахьоуп.
Ахызаҵә никылоит гәышԥыла,
Ишьҭахь ԥсахҩуп иҭзырҟьо.
Иҽхәо дреиуам, ирҳаз хьӡыла,
Дреиуам зымҩа имҩахҟьо.
«Ахаҵа-ихаҵа, Афырхаҵа –
Ахьӡ иузышьҭымхуа ихьанҭоуп.
32

Ақьаад ианхалаз баша хаҵак
Иакәым, ахаҵаҵәҟьа ихәҭоуп.
«Ах иаҵоу» акәзар иара злыху,
Ҳшаҩы дхазҵо, хыхь иԥшуа,
Зҿахәы наҩуа, згәажәа зҿыху,
Ишьҭахь иааиуа назхьыԥшуа.
Ахаҵа-ихаҵа Афырхаҵа,
Дагмыз ҳтәыла уи дзыхшаз,
Ирацәамхааит қьаадла иаҵоу
Афырхаҵа имҩа ԥшьаз!
Хьӡи-ԥшеи ицыз Афырхаҵа!
АИААИРА АМШ
Цәыббра 30
Мыткәмак ааҩуеит адгьыл аҵантә,
Еишьҭагыла асиа цоит.
Иҵааршәу сара сгәаҵа
Лабжыш ҵаала искәабоит.
Агәашә нкыдҵан шҭакы сҭыҵуеит,
Ашәҭқәа шьҭасҵоит абаҟаҿы,
Қьаадк аҩырақәагь аныҵуеит,
Ахәра анылоит са сгәаҿы.
Лыхцәы ҟәашӡа Ан дысԥылоит,
Аб дадырсхьеит дбаҟаны.
Аекранаҿ ахьӡқәа анылоит,
Сгәаҵа инҭысуеит имцаны.
Амш сагәылаԥшуеит иҵхушәа,
Амца зку цәашьқәак лашоит.
Дышьҭоуп саԥхьа қәыԥшӡак дхәушәа,
Аа, абааԥс, шәицхраа ҳәа сыҳәҳәоит.
Ныҳәоуп, иааироуп, ихақәиҭроуп,
Афырхацәа рыхьӡ зху.
33

Имшы хьамҭоуп, Ан лҿымҭроуп,
Ихьтәы иаҵәоуп жәҩан иарку.
АЗЕИӶЬАШЬАРА
Амҩа иқәлаз умҩа гәаҭа,
Мҩа мариаҳәа ҟалаӡом.
Ашәҭ амҵәыжәҩа ақәыԥшра шаҭа,
Иԥҵәаз ашәҭыц еизҳаӡом.
Ччаԥшь ихнахыз гәырҩа шыҟоу,
Угәы ианыруаз – уазыԥшыз.
Ҳазшаз иишаз зегь ҳаизыҟоуп,
Илаԥш ҳақәкуп, угәуҽаныз.
Ныҳәа ахьыҟоу ашәи неиӡом,
Ашәи иқәшәоит шәи зыхәҭоу.
Адгьыл, адгьыл зынӡа иҳаиӡом,
Ԥсынгьы бзангьы ҳазмадоу.
Ҳаизынкылом шьҭа ҳазшазгьы,
Ҳаԥсы дагәоуп, иаҳаӡом,
Ишьҭахь дхьаԥшӡом аԥхьа ицазгьы,
Ашьҭахь иааиуагь дызцаӡом.
Шәирак ыҟоуп ныҳәа змыхәо,
Мӡырҩык иаҳтәыз ԥсы иҟьашьит.
Рада Гәышьа, Рада Мыхәа,
Рада Мыхәа, аӡәы ҳаишьит.
Ныҳәа дгьылаҿ, ныҳәа ҳмоуа
Иҟамлааит, шәгәы шәҽаныз.
Амҩа иқәлаз, раԥхьа инеиуа,
Ушьҭа ихымҵааит иузыԥшыз!
***
Аҵыс бызшәа ҵыс иазныжьыз,
Еинымшәаӡо ӡи-мцеи еицыз.
Арашьқәа рдәы иаҵәагь еиуыжьыз,
34

Ирықәтәо ахылҵыртә аамҭа мшыз.
Аҳәа згәара иҭазмыргыло
Ҳәажәла имԥын ишәмышьҭын.
Мра даԥыларц шьыжьӡа игыло,
Имра ԥҭала ишәымҵәахын.
Ацәгьа ицыз ацәгьа зхәыцуа,
Бзиа зхәыцуа, бзиа иҭаз.
Зымш иаԥыло зыҽзырҿыцуа,
Имш лаша иаԥхьа ишьҭаз.
Ишьха ԥсаатәу акаԥкаԥгьы,
Ашьха ацәугар ԥсы ахаӡам.
Анҵәамҭаҿ игылоу акәаԥгьы
Анумыргыла ҳәоу нҵәаӡам.
Исгәаԥхоитаз сықә сазныжьыз,
Дасу ишәымаз ишәгәаԥхо.
Ажәҩа зцишаз шәыжәҩа еиуыжьыз,
Шәымҩа дақәмыз шәызнаԥхо.
Досу ишәымаз ишәгәаԥхо.
***
Амш иаԥылаз Ауаҩы,
Уааӡырҩы:
Амш агәашә уанҭала,
Умш шоуп хәҭа-хәҭала.
Узбаз, иубаз џьоумшьан,
Узхьымӡазгьы ԥхоумшьан,
Усоуп амш ишалаго
Аамҭа ахышә аҩналага,
Иаҩсхьоу уаҩгьы дыҟаӡам,
Уи зегьыҵәҟьа азыҟаҵам.
Ухы убалароуп ушыҟаҵәҟьоу,
Умч зықәхаша, узыҟаҵәҟьоу.
Зегь амҵәыжәҩа риҭаӡом,
Иԥышәатәым дԥишәаӡом.
35

Агәы иузҭоу цқьазароуп,
Уи иреиҳау уа умазароуп.
Умҩа иркаау уанылазар,
Мышьҭацәгьак дуԥылазар
Исыхәҭоуп ҳәа уахәаԥшла,
Игәоуҭаз аеҵә уаҵаԥшла.
Уԥсы хыҵыр шәарҭароуп,
Ухаҭа ԥсыхәак ауҭароуп.
Иузшам зынӡа уашьҭамлан,
Унеила уабду ишьҭала.
Уҽҳәа, уныхахә гәаҭала,
Уқә уҵасқәа шаҭала.
Усҟан Ҳазшаз духәаччоит,
Мра-шәахәа-цқьа ухәлаҷҷоит.
Амш иаԥылаз Ауаҩы,
Ииҳәаз уасҳәеит Ашаҩы.
***
Зегь аԥсҭазаара амҵәыжәҩа
Иҵартәан иазбома?!
Иччаша дыччароуп,
Ауалқәа зегь шәатәуп.
Ҳәатә есымша иҟан,
Уи зегьы ирызҳәома,
Изирҳәоз иҳәароуп,
Узқәиҭу еилкаатәуп.
Абжьы маӡа атәарҭа
Амамзар угәаҵан,
Уи есымша ишәарҭан,
Аԥсы зҭоу иабарцоуп,
Лымҳадагь – ҳароуп.
Изиҭаз игарцоуп,
Егьырҭ зегь қәԥароуп.
36

Иқәԥогьы дзақәԥода,
Дәы иаҵәа ҭацәхом.
Бжьы маӡа зыргода,
Ицәыругаз еиқәхом.
Зегь аԥсҭазаара амҵәыжәҩа
Иҵартәан иазбом.
ЗХЫ ЗЫԤШААЗ
Аӷьыч ихы акықәуп.
Ажәлар рҳәамҭа
Зхы акықәу дӷьычума,
Ҽаџьара иҵәахтәын.
Аӷьыч ҩыза дицума,
Заҵәра иацәшәатәын.
Иҭаацәа ахьӡ ихырҵаз
Ашьҭахьҟа инаскьеит.
Ӷьычроума изаниҵаз –
Ашаҩы ицәшәатәхеит.
Аӷьыч дымҩас даннеиуа,
Рцәыӡқәа ирызҵаауеит,
Лахьынҵоуп уи аиуа
Рҳәоит ауп, иаахынҳәуеит.
Даниуаз ирхашҭыз
Ашацәа ршатәы,
Дыҩуа ихала дшашьҭаз
Ихигеит уи мбатәы.
Аӷьыч дышӷьычу уӡома,
Ақыҭа ираҳахьеит.
Даниуаз ирхашҭыз,
Ихьӡ иԥшаахьеит.
Ихы даақәхо дрылоуп,
Ажәаԥҟагь дирҳәеит.
37

Уи баҩхатәран илоуп,
Аӷьычраҿ ихы ибеит.
***
Шьҭа смыцхәуп, ара саԥшәымам,
Санԥса – аԥсҭазаара сабом.
Сахьцо изгогь рацәак сымам,
Сшаазоуп, иҿыцу акгьы сҳәом.
Иԥсраӡам ара узыцәшәаша,
«Ажәлар рыхьӡала» – ахжьароуп.
Ирацәам уажәшьҭа уахьцаша,
Аамҭа ҽхыцәгьа цәгьа иџьбароуп.
Иҟам ыҟоуп иаҳҭаххозар,
Иҟоу нҭаршәны иаҳҵәахуеит.
Ихьӡ шьҭаҳхуеит Лаџ диԥазар,
Дарныгзаргьы игәашәқәа аатуеит.
Амца ҳарцәоит ԥхара анҳагу,
Ҳан ҳлызгәаар дҳацәҳауеит.
Еиларҩашьан ҟәыши арныги,
Зегь арныгхазшәа ҳаауеит.
Афырхацәа ражәа рымхуп,
Аӷьыч дҽыжәлеит иҽеиқәа,
Зыхьӡ анхалашаз аныхуа,
Дхынҳәит иӡхьазгьы дгәыкуа.
Сара араҟа ирылсхуазеи,
Сыбзиабаҩ – саамҭа – цеит.
Ӷәрада идәықәлаз ҽыжәызхуазеи.
Ашьаҟауаа срыцны сцеит.
ҬАГАЛАН
Ҭагалан алабжыш ҩеижьқәа
Сықәҭәон, саргьы сыркәабон.
Алабжыш ҩеижьқәа, аҩеижьқәа
38

Аҵааеиԥш са сгәаҵа иҭаԥсон.
Мҩахарак сцап ҳәа санылон,
Адәы иаҵәа ҩеижьхон сахьцоз.
Ԥша хаак хәыҭхәыҭуа исԥылон,
Сгәыӷрақәа мҵарсны исыцәцоз.
Суҳәоит, ҭагалан, уаасеигӡа,
Сымшқәа хьшәашәоит саргьы.
Издыруеит, ҳаинышәан ҳанеицца –
Ҳцашьа ԥшӡахоит еиҳагьы.
Аԥҭақәа ирылҟьо ашәахәа хаа
Хьаҳәуа инаскьоит иԥхашьо.
Ишьыцны, ҳагарцаз ҳаилаххаа,
Иҳабжьалап аԥшацәгьа ҳџьашьо.
Суҳәоит, ҭагалан, саашаҭа,
Сусқәа рацәоуп, срыхьӡаӡом.
Иҭаԥсазааит убӷьыцқәа са сашҭа,
Инсыжьуеит урҭ сыԥссаӡом.
Суҳәоит, ҭагалан…
АӠЫ АГЬАМА
«Сара аӡы агьама схашҭуа салагеит…»
Аԥсы ашәытақәа.
Франсуаза Саган
Иҵуазеи, исхашҭит аӡы агьама,
Ажәытәтәи ҳӡыхь-цқьа аӡыхта.
–Аамҭа мҩасит, нас егьамам,
Ус ҳамҩасуеит ҳа ҳхаҭа –
Сгәы сҭацәажәоит уа шаҳаҭда,
Избом уаҳа сзыжьжьара.
Сыбжьы сныҩуеит, уаҳа иҳацда,
Саҿуп усгьы ахжьара.
Ишԥасхашҭи зегь ргьама –
39

Саб иҽыкәаша аԥшшәгьы.
Абас иныҵашәкәа зегь цама,
Сыччабжь ықәҩуеит ахәгьы.
Ҳӡыхтарҭа ахаҳәқәа ҭажьуп,
Абна ахыҵәт иахьабалак,
Ҳраҵла сахәаԥшуеит иахькажьу.
Схәыҷра сԥыҩлоит сахьцалак.
Ҳлацәгьа Хыгьежь уажә сабама,
Ишԥагәырӷьеи уахь саннеи.
Усшәа збоит ауп сара аргама,
Анцәа инысгьы сҳәоит, аиеи.
Аӡы агьама исхашҭыз ҳӡыхьаҿ
Кәапеик хыстап, сынҭаххуеит,
Схы схашҭма, сеидру исыхьыз,
Сгәы сҭаҵәыуа саахынҳәуеит.
Исызгәамҭеит аӡы агьама…
АМАӠА
Сара маӡа сымаӡам.
И.Ҭарба
Са смаӡамызт саниуаз,
Шықәси мзеи ракәын имаӡаз.
Маӡа сарҳәон санӡырҩуаз
Гәрагаран са исымаӡаз.
Дарбан «ацәгьаҳәаҩ» дысҵон,
Уи цәгьас иарбан ииҳәахьоу?!
Зыгәра гамыз игәра ргон,
«Гәрамгоуп» хьӡысгьы ирҭахьоу.
Маӡас иҟоу иуӡаз ауп,
Иӡатәугьы акы ыҟами.
Ацәгьа захьӡу иуршаз ауп,
Ацәгьа зхәыцуагь дыҟами.
Са исҭахӡам сҵәахырҭазар,
40

Схаҭа маӡа сымаӡам.
Шәынтә аԥсра сахыԥазар,
Зегьы ирдыруеит сымаӡа.
Сыԥсы заҵәык сымаӡоуп,
Ныҩра зылшо исыҵазҳәо.
Сара маӡа сымаӡам,
Среиуам ацәгьагь цәыҵазҳәо.
Сара маӡа сымаӡам…
***
Ицоз зегь зцозҭгьы,
Изцоз зегь наӡозҭгьы,
Аԥсҭазаара абӷьыцқәа
Ҩымкәа иаанхон.
Аиаша узгәаҭахыр,
Амҩа узаҭахыр,
Амцқәа ртәылаҿ
Инхоз зегь ҭахон.
Мҵәыжәҩоуп аԥрыга,
Измамкәа иԥрыда,
Зегьыҵәҟьа ԥыруазар
Адгьыл ҭацәуан.
Аԥша мҩа ианхалаз,
Аԥсҭазаара иналаӡ
Ицаз зегь хынҳәуазҭгьы,
Ԥсра ицозгьы хынҳәуан.
Гхак ҟаҳамҵозҭгьы,
Ҳагха ҳара иаабазҭгьы,
Аӡынгьы ашәҭқәа,
Шәҭуан иԥшӡаӡа.
Ицоз зегь зцозҭгьы,
Изцоз зегь наӡозҭгьы,
Адгьыл ахала,
Инхон иууаӡа.
41

***
Амшын сҭалан сзыруазар,
Ауаҩы дызшоу идыруазар.
Цәгьеи-бзиеи еилаларан,
Абырг ашьха дхаларын,
Ахьажь шәаҳәаҩымхози.
Аԥсымҭә иԥсы изымхози.
Амра уаҳа иҭамшәахыр,
Жәҩан еҵәақәа амшәахыр,
Аҵых мышха иқәымхоз,
Жәҩан еҵәада ицәышымхоз.
Аӡи амцеи еинаалозар,
Рҩаши ӡыхьи еилалозар,
Иҿажәкыз нас иԥсыхәоузеи,
Ҿамҩа-ӡыхьс дызҿыхәозеи.
Ԥсахыҩ имҩа сықәлахыр,
Ныха-шәира сықәнахыр,
Хара зго са сакәымхои
Сыхгьы сымч зақәымхои.
Чҳара шҟәышроу гәазымҭаз,
Ахшыҩ уаара зҽазымҭаз,
Досу ижәгаз шәымазааит,
Исҳәаз сара исымзааит.
***
Ех, инымҵәо амҩақәа,
Амҩа еикәагьежь намҩқәа,
Ицо дзымцо дықәзырхо,
Уԥсҭазаара уцзырхо.
Угәыӷра ԥхыӡқәа рырҩашқәа,
Шықәсык иҟоу амышқәа,
Узлоу, аха узламӡаӡо,
Дунеи ҭацәны уҭамӡаӡо,
Иуҳәаӡаргьы ианнамыҩуа,
Укалам бӷьыц анамыҩуа,
42

Иуҳәо зоуҳәо думамкәа,
Зыгәра угаҵәҟьо умакуа,
Зхы зцәыӡхьоу ушьҭалоит,
Гәнаҳак иутәым урҭалоит.
Уԥшыз амҩа еихаларҭаҿ,
Ма еикәагьежь мҩа бӷаларҭаҿ.
Ари узцәымцо ԥсҭазаароуп,
Ууаҩытәыҩса еилазаароуп.
Уԥсы рцәугар ухаҵахоит.
Ианузымгагь – уаҵахоит.
***
Зынӡа иутәым аамҭак ыҟоуп,
Иуццом, уаццом, шәеилаӡом.
Зынӡа итәыму уа дузыҟоуп,
Иутәу уашҭаҵәҟьа дҭаӡом.
Ауарҳалеиԥш игәы каиршәуеит,
Уаргьы унылагыла уцап.
Ушымгәыӷуа уаргьы уиршәуеит,
Имбаразгьы ԥыҭк ушәап.
Ацәашьеиԥш џьара дуԥылоит,
Мца икуп абылра даҿуп.
Дыхәра ҿыцны угәы данылоит,
Дуԥырымҵуа лахь дануп.
Аамҭа ӡхыҵра дуднагалоит,
Ашәи-ҭышәи уныжьны дцом.
Уԥсҭазаараҿ уи илагала
Даҽа жәашықәса иузшәом.
Аҟамчеиԥш ужьы даныруеит,
Умш дацуп дмышьҭакны.
Аамҭа иутәым уаруазыруеит,
Уабанӡазцо уҿы еихакны.
Ус ушнеиуа аамҭа уннажьуеит,
Аблагәыӷра имҩахь дцоит.
Аҽыхәа-лас џьныш дканажьуеит,
43

Урашь мҵәыжәҩаха иухьӡоит.
Сгәыраз-хаҵа уԥсы угоит…
***
Сыԥсы рҷабит иҵланы,
Чҳара зымха сакәыназ.
Ашьыцра ҳалалт ипланы,
Нарҭаа рышьҭра иақәыназ.
Илызнымкылт сгәыжәла сан,
Уи ла лымчаҿ иҟамызт.
Амшын хыҵит ицәқәырԥан,
Агәыжәла аҵаҿ иҟаназ.
Ашәах шкәакәа сылаԥсуан,
Саргьы сыцәқәырԥаназын.
Амшын акалҭ сылаԥшуан,
Сан ихлырҷахьаназын.
Иҵкы шкәакәан зны исшәын,
Мшы лашак иаԥылатәын.
Маҿа зныз бираҟны искын,
Ҳхьырԥар ирхаргылатәын.
Сгәыжәла сыдгьыл иахьыԥшын,
Иахьуаз саргьы исыхьуаназ.
Сыԥсы сызҭаз сизыԥшын,
Цәқәырԥаны дыӡхыҵуаназ.
***
Аира аҳәаа знык ҳахысит,
Иҟалозеи ҽазнык ҳир.
Аԥсра аҳәаа, амца ахысит,
Исҭахыҵәҟьам ҩынтә сыԥсыр.
Аԥҭа рыкәа унҭашәаргьы,
Уаџьал уаԥшаауеит аԥсык,
Қәа цәыкәбарны ункаҭәаргьы,
44

Аҳауа уацзаауеит – аԥсыԥ.
Уччаԥшьзаргьы ункабахуеит,
Ункыдымҟьар ҟаларым.
Узхьымӡазгьы уԥсы ҭнахуеит,
Иузгәамҭаз акгьы аурым.
Аангьы цангьы шәатәык уқәуп,
Аара зқәашьыз ԥсрагьы дцоит.
Алабжышгьы амҩа иқәуп,
Цәыкәбар ҵасла инкабоит.
Аԥсҭазаара-лацәгьа ҳаишуеит,
Ҳхаҭагь ацҳашьа ҳнарҵоит.
Ԥарсал-кнаҳа аӷба ҳаҩсуеит,
Ианыхынҳәуа ҳҭалан ҳцоит.
Аира аҳәаа знык сахысит,
Иҟалозҭгьы ҽазнык сир,
Аԥсра аҳәаа… амца ахысит,
Исҭахыҵәҟьам ҩынтә сыԥсыр.
***
Адунеи кнаҳа салакнаҳауп,
Иара цәҟьароуп, саргьы убас.
Иара анкаҳа, саргьы скаҳауп,
Ӡәыр ҳаиқәхома, башоуп нас.
Узыцрыхо машәыр ақәуп,
Акәа ҳҭысуеит, иҳамоуп ӷас,
Аӡә дахыкәшан амҩа дықәуп,
Илбааз дхалоит ҩынтәгьы цас.
Адгьыл иамкыз ажәҩан ԥызшәо,
Машәыр иамхаур ҳәа сшәоит.
Ахьы шәахәа, амра ԥызжәо,
Адунеи зегь ццышәха игоит.
Аду хәмарра шәарҭоуп даара,
Амба ахала инхар ауеит.
Адунеи ҭацә иацлом хаара,
Агәаӷқәа рхац ҿыц рҳауеит.
45

Асаркьал бжьы иааҩуа шаҭа,
Ҳәахьа-мҩала шьҭа ҳамгар,
Ҳжьира иаҿаҳгаз мцахә ркьаҭо
Ҳдәықәлар, бџьар ҿыцк еибагар?!
Адунеи кнаҳа знык ианкаҳа,
Акры нхома, башоуп нас.
***
Амш ссирқәа рхьы ҭагалан,
Ажәҩан амра кыдԥаа иугап.
Сушьҭоуп ушьҭа сыхнагалан,
Ухь ҟәырҷаха ԥҽыхак зӡап.
Саамҭа ахьы маҿа сзыркыша,
Уццакцәоит ауп сухьӡаӡом.
Ҳауа дарбан маҷк иԥшыша
Ҳцашьа рҽеитәуп, ҳаизыԥшӡом.
Ааԥын – сқәыԥшра аԥштәы хазына,
Сыргәыбзыӷны исымхны иагеит.
Аԥхын згәааз сара сзыноуп,
Санзахьымӡа сныжьны ицеит.
Аӡын ҽыжәла амҩа иқәу,
Ашәыб ҟәашӡа исыхьнаршап.
Суалқәа ныжьны араҟа исықәу,
Сцап сыхнымҳәуа, иара еикәшап.
Хьыҭагалан, ааԥын, аԥхын,
Ԥшра назлымшо нас асгьы.
Рҟәырҷаха аԥҽыхак рымхны,
Исызҳәаша сҳәап саргьы.
Ааԥын, аԥхын, ҭагалан, аӡын.
Саргьы сыӡын…
***
Жәҩани аԥсаатәи еигәныҩуан,
Ԥырразу, имаӡаз ак рыбжьан.
46

Аҷныш ацәқәырԥ иазыҩуан,
Амшынхықә шәахла ихырҷан.
Аԥҭақәа рхыза ианиаалан
Шәымҭак Амра аԥсашьон.
Аҵыс хәыҷ ашәазу, еинраалан,
Иҷырҷыруа сӡырҩырц акы аҳәон.
Иаҳхыччон аамҭа ахьаҳиааиуаз,
Ҳратәран иамаз уи кәалс,
Иаҵахаз дыҟан, иаиааиуаз,
Урҭ зегь ҟаҳҵом ҳара гәалсс.
Иҳалшап заҳгәахәуоуп ҳазҿугьы,
Аԥырра ҳамам шьамхыс.
Ҳаԥхьахьеит ҳалахь ианугьы,
Иҳаҭәоу ҳазхоит Анцәаиныс.
Ажәҩан еҵәара зҟьашьызгьы,
Аԥҭақәа хыҵып уашьҭан,
Ихдырра хынҳәып аҩ иашьызгьы,
Ианажьтәуп, асас диҭан.
Сшәоит сара ҳҭыԥқәа еилагарҳәа,
Иҳаҭам акы ҳахьынҳал.
Имҵәыжәҩадоу ажәҩан ргарҳәа,
Гәарҭак иаҳтәым ҳанҭал.
***
Сықә снаԥырҵны сҿынасхан,
Сыҩба зымцо исыхԥахеит.
Ԥрыга мҵәыжәҩа сзыласхан,
Сыдгьыл-ҩнаҭа сацҭахеит.
Сымш наргылан ԥшьынаԥха,
Сусқәа зегьы ирыҵасҵеит.
Идәықәлаз среиуан схьышьарха,
Смаҳа бызшәа сзымҵаӡеит.
Сықә ҵамӡара сзашаха,
Уахьгьы арахьгьы сзымнаӡо,
Ҭымҭшәара сҭоуп сгәашаха,
47

Хзымдырха, уаҳа снамҩуа,
Сыци сышәи еихамгыло,
Сыгәҭахра ма исзымҩуа,
Сцаргьы сзымцо, снымгыло,
Сыбжьы схала исгәылыҩуа,
Зымца кҿаха сакәханы.
Сыҽҳәа аҷыхь аасхыкәласуа,
Гәы сакарак сықәханы,
Аамҭа қәрада схыццакуа,
Зықә ааныжьны зҿыназхаз,
Сыбла ццышәқәа шәылаԥсо.
Ԥрыга мҵәыжәҩа сзыласхан,
Сыдгьыл-ҩнаҭа сацҭахеит.
Ахзымдыр.
***
Иԥштәын рҳәеит, иззыԥштәыда,
Чҳара нҵәазаап, изцәынҵәада?!
Аамҭа ахҭысқәа еилнаргароуп,
Иззыԥшызгьы даанагароуп.
Имҳәа-мырза аӡә дыбналеит,
Згәы рахәымхаз ҽаӡә дышьҭалеит.
Издыруада урҭ еидҳәалоу,
Иуҳәан-сҳәанны абасшәа ак ҳалоуп.
Аԥара ифазаап Қәыџьмахан,
Дыҩнырцазаап Аҳ ихан.
Аха урҭқәа зегь маӡоуп,
Аҳ ишәҟәы маӡа ианҵоуп.
Ицәаз амхацәеит зынӡа,
Аҵла иқәырцалт аԥшӡа.
Ахә ршьароуп иахьӡаны,
Нас иршарц иԥхьаӡаны.
Сиҭ аганахьшәа дынхеит,
Иигахьазгьы шьҭа изхеит.
Зегь еихышьуп, иԥсаҟьоуп,
48

Еилзыргашагь афцырҟьоуп.
Иузеидкылом знык иԥҽыз.
Амца ӡуп иҭазырхо.
Идыртәуп аамҭа зегь шархо.
Аамҭа ахҭысқәа еилнаргароуп,
Уззыԥшымгьы аанагароуп.

***
Лаԥш зцәыцәгьаз ҽыхәак неиуеит,
Лацәгьа улаԥш уџьам ианыз.
Аҽыхәа зтәу избоит дгәаҭеиуеит,
Аӷәра дахоит аӷәра зкыз.
Аҽқәа неиуеит рыԥсы ҭыхны,
Жәҩан ианыҩуеит арҵәаа иго.
Аӡбаҩ дгылоуп инапы шьҭыхны,
Насыԥ змада, ԥхьахә зго.
Аҽыхәа неиуеит лаԥш ахьымӡо,
Аԥсы нкаршәуа, иахҟьашо.
Иаумыргозар аӷа ихымца,
Иаракоуп аԥхьахә занаршьо.
Агәы ԥжәарҳәа сшәоит ианзымца,
Ашьҭахь иашьҭоугьы аҭуӷан.
Аҽыҩ-ҷкәынгьы зынӡа аихымца,
Аԥхьахә зыхьӡ ахыз диԥан.
Сылаԥш ақәкын уи аҽыхәа,
Иаргьы, иақәтәазгьы срыцәшәон,
Иаҳхылаԥшхәу, уара, урыхәа –
Аҽыхәа икаршәны аԥхьа ицон.
Иӡбахә шәасҳәап афырхаҵа,
Аха уажәакәым, уи уашьҭан.
Аҽыҩ-ҷкәынгьы уал дук даҵан,
Аԥхьахә зыхьӡ ахыз диԥан.
49

***
Сыԥсы аҵан иҭацәума,
Иҵәахузеи, сазхәыцуан.
Иркароу адунеиаҿ саӡәума,
Сааԥсаҵәҟьеит, саныҵуан,
Ара сзыҟаз ма издырыр,
Сыӷба нахьхьиӡа иӡхыҵуан,
Наҟ мшыннырцәҟа сзырыр,
Уа ма саҭахны исмаҳазар?!
Саркьалбжьу, аранӡа иааӡома,
Уахь имцашаз аӷба дагазар,
Шьҭа сдәықәларгьы аӷба сахьӡома,
Иаазыцҳада, изыбжьыда нас иааҩуа?!
Аамҭа анухыԥа ишәарҭоуп уԥсаҵан,
Идырым бызшәоуп ахҭысқәа зегь злаҩуа,
Аамҭа ианымшәаз есымшагьы дхаҵан,
Аамҭа даԥысны нахьхьынтә ауп уи дшааҩуа,
Уԥсаҵа ҭацәымзар, аамҭагь уаиааиуеит.
Инамҩыз зны днаҩуеит, аамҭа даԥысуеит,
Аамҭа аныҩбыжь дацуп, еицааиуеит,
Аԥсҭазаара гәымбыл ҳчалтны иаҳхысуеит,
Сыԥсы аҵа ҭацәума…?
***
Са сзыцәшәозеи шәара аныҟам,
Сышԥазаҵәу – сануаагәарҭоу.
Ианысхуазеи уаҩ дахьыҟам,
Шьҭак сызхымло хара ицарҭоу.
Сахьӡарым ҳәа аамҭа гәаӷган,
Лапҟьа сыршәыр – изласыхәои.
Узгахуада уаџьал уаҩган,
Аԥсҭазаара агәы иаԥҽыхәоу
Еиқәымтәаӡо ҳәатәык амоуп.
50

Избызшәадашь ма изҵахьада,
Иашоуп, ихаауп ус иагьамоуп.
Амшқәа реихша иаҩс изцада.
Инымҵәаша зегь лагамҭоуп.
Аҿымҭрагьы хатә бжьык амоуп.
Уи са сакәым ҟәышк иҳәамҭоуп.
Узеилаҳазгьы уара иугьамоуп.
Адырра анҵәамҭа ҳәа збахьада.
Шәара нҵәозҭгьы ҳшәаны ҳалгон,
Аамҭа узлаҩсуеи, иахьӡахьада?!
Ҳашәахаргьы ҳҳәаны иҳалгон.
Узыцәшәахуазеи, шәара аныҟам,
Уагьзаҵәхашам – уануаагәарҭоу.
***
Амца-ҽыҭ-хәыҷ сылаԥш ҿазҳәаз,
Анарҭ хҭысқәа рыхьӡ змырцәа,
Сҭоурых мыӡқәа ҿыц еиҭазҳәаз,
Абиԥарақәа рыҽҳәа мырцәа,
Ргылҩа-ҵла ҿыц еихазҳаз,
Амцахара мцахә еиҿазкуа,
Ааигәа-ашәарҭа шыҟоу разҳәоз,
Мца-жәла-кәиц ахәа иҽҳәазкуа,
Мацәыс-хцәԥара, шьанҵа гәылшәа,
Ныхеи-жьиреи рымҵа-ныҳәа,
Уԥшьа хәарҭа ҳзымҳәеит ҽеишәа,
Шьашәахь Аҳ ду Анцәа иҳәа,
Ҳәахьа мшык, лашара нымҵәа,
Афцырҟьа иахьанӡа имырцәа,
Ҳжьира-ныҳәа иҳаблаҷыцыз
Иамҵаҳгазоуп иамҵаҳгало,
Имыцхәым Ажәа ҳаԥшьа хызтуа,
Имца-марҭхәуп ҳаидызгало.
Ҳамца-ҽыҭ-хәыҷ, ҳаиҳа нызҵуа,
Улԥха ҳамаз!
51

БАША
…Баша сушьҭамзар иахьак,
Сара сзыҳәангьы ҿаҵак…
Т. Аџьба
Ажәҩан, ажәҩан, сажәа иалоу,
Сыԥс-ахац-хәыҷ назхьынҳалоу.
Баша снеилозма уа уҿы,
Рашькәадырла, сақәтәан сҽы.
Сырҩаш хьшәашәа убзырӡы
Шаҟантә иақәысҭәеи ахьӡы,
Ухцәԥарақәа баша исԥозма,
Ԥсра уанцозгьы суцны сцозма?
Сышьха гәылцәаақәа, шәхаҵкы,
Ишәшәысымҵеит зныкгьы аҵкы.
Аиргьашәа сзымҳәо исҳәон,
Сыԥсы-хаа шәызныжьны сцон.
Амшын сгәыӷрақәа зҭаԥсоу,
Урҭаслымны знык уансоу,
Сыԥра шкәакәа хыршәлан уа,
Сыӷба шкәакәа сазыԥшуа.
Сыҽҳәаҿ сымцабз исҿаҷҷоз,
Аӡын аҵаа ианарҷҷоз.
Тәымқәак срыҭан уцахьан,
Сфархь нархадақәа былхьан.
Збаха смоуӡац сааԥын цеит.
Аԥхын шоура амца акӡеит.
Схьы-ҭагалан сыззыԥшуаз,
Шәырк са схәыҳәа иумҵәахуаз.
Баша, башаӡа сҳәацәон,
Ҭакәажәык лыҩны сынхон.

52

ИЕИҲАУ ИАРБАН СЗЫЦӘШӘАРА
Ианыччатәу сыччалааит,
Ианҵәыуатәу слаӷырӡыз.
Амц еибызҳәац ирҳәалааит,
Сара сиашаз, сагьзаҵәыз.
Сымрахашам исҭаххеит ҳәа,
Сымза хьшәашәахар сҭахӡам.
С-Саҭанеихарым иаҳҳәеит ҳәа,
Шәҩы-хшак ракәым сагьанӡам.
Сыблаҷыцыз зегь зыхӡыӡо,
Сыгәҭыхажәаз гәык зыжьжьо.
Шьхеибаркыра ацәа иҭарӡыӡо,
Адыд-хысра-бжьы сзыцәшәо,
Ахаҳә ҿыҵҟьа сгәысҽанызҵо,
Маӡа слымҳа иҭаҩуа абжьы.
Хәра иашәангьы ахәра снызҵо,
Ԥшшәы шкәакәа схышә шьыжьы –
Ирыцу ԥсылашоуп инсыжьуа,
Ԥсынгьы сыччабжь заҳара.
Уи зымбаз роуп сгәы казыжьуа,
Иеиҳау иарбан сзыцәшәара.
Ианыччатәу сыччалааит,
Ианҵәыуатәу слаӷырӡыз,
Амц еибызҳәац ирҳәалааит,
Сара сиашаз, сагьзаҵәыз.
***
Сгәыӷра-ԥсаатәгьы шьҭа имчыдоуп,
Ԥхыӡлоуп ажәҩан шабало.
Иакәаԥсоу амҵәыжәҩа ԥсыдоуп,
Сгәы-ахәра-зымӷьа сзыцәшәало.
Абӷьыц ҩеижьқәа махә нзыжьуа,
Ршәаџь еиҭазҳәо изымтәаз ԥшоуп.
Амахә хаха сгәы казыжьуа…
53

Исҳәом амзар, усшәа сжьоуп.
Адгьыл гәнаҳа са сыԥсцәаҳа –
Ҳаинымшәаӡо ус ҳаицуп.
Сгәыӷра мчыда сара гәкаҳа,
Ԥеиԥшк ҳазхымԥо лахь иануп.
Са сынхарҭа снапсыргәыҵоуп,
Исцәыӡхьоу хьышьҭрак сахьыԥшуп.
Сзырхынҳәыша ӡи-мцеи сыҵоуп,
Ишеинымшәогь қәабк сцәыршуп.
Џьанаҭ шкәакәеи џьаҳаными,
Рымҩа еиҩызшо абҩа қәаб.
Снапсыргәыҵа – хсаала иаными,
Зны иахьсыргыло сымш акәаԥ.
Сгәыӷра-ԥсаатәгьы шьҭа имчыдоуп.
Ԥхыӡлоуп ажәҩан шабало…
***
Шықәсык сҽыжәын, сымҩа нҵәомызт,
Уаҳа сҽы надигьы зцомызт.
Мҩас сызқәызгьы ҭаҟәа-ҭаҿан,
Аӡыцқьа зҭыстоз сара исаҿан,
Иԥымҽында сдунеи кыдҟьан.
Сахьцо сзымцар, сыгәгьы сымҟьан.
Амра ӡмахкаҿ имхәаҽында,
Иҭалогь сеидру, сгәашә аркында,
Аамҭа ҿыцаҿ шьҭак сызганда,
Аԥсы ҟьашьқәа сраҩс сызцанда.
Аԥша иҿнахит бӷьыц иаҵәакгьы,
Асы ақәнауит иҿахаз ҵәакгьы.
Алашбыжьқәа рхаԥыц сылан,
Изнымхаӡоз шьоукгьы сгәылан.
Зыԥсы ақәҵаны зыдгьыл ҿызхуаз,
Избон уажә ачархьаҿ дшырхуаз.
Ауаргьала иақәтәаз дкаҳаит,
Дгьыл ианӡалом мци-гәнаҳаи.
54

Сҽы надигьы сышԥаркареи
Ӡи-мцеи, ԥшаси, гәы-сакареи
Ирцәынхаша шьҭа са соума,
Ас амҩасрагь кыр иаԥсоума.
Шықәсык сҽыжәын, баша мҩамхеи,
Кәац назмаӡаз абаҩ уамхеи.
Адунеи ду ԥша ӡлагароуп,
Илагамҭоу џьара инҵәароуп.
Зегь ааныжьтәуп, Ашықәс ҿыцуп,
Анцәа иныҳәа аныҩбыжь ҳацуп.
Ҽаанбзиала!
***
Аԥшра зылшоз сакәызма,
Ахәра бӷьыцны сақәызма.
Истәу ауп сызхыбаауа,
Изымцаз сҽыхәа сзылбаауа
Шьҭрала иааиуа еимудароуп,
Еиҭымра анырҳәа – аныдароуп,
Ан дзыԥсахуа дыҟаӡам,
Егьырҭ хароуп, иузыҟаӡам.
Гәашәи хҵысҭеи рҩашьатәым,
Ԥшамҩас цашьа аҽаҭатәым,
Уқә уанавсгьы ҟьалароуп,
Ацәгьеи абзиеи рзеилароуп.
Уԥсы уаарас иумаӡам,
Цәгьара зцымиз илаӡам.
Аҵла агәаԥшьоуп анарха,
Уԥсы-зҭоу ларха-ҩарха,
Аԥсҭазаара анахьӡуҵа,
Ԥхара нзыжьуа акәашымца,
Мцажәла кәицк ацәугароуп,
Аԥшра злымшогьы ԥшызароуп.
Ашықәс шәындыҟәра ахҩа насыркит,
Саамҭа мҵазырсыз аԥшалас ццакит.
55

Иҿыцыз са сажәа, иҿыцыз сдунеи.
Ашықәс ҿыц ахышәаҿ сгәырӷьо саннеи,
Игалааит еихымсыӷьуа Ашәа сзыԥшьаз,
Сдунеи ԥшӡа, сыҩны-ԥшӡа с-Аԥсны-ԥшӡа сыҩназ.
***
Агәыцқьақәа шәҿыха,
Мшы лашак ҳазшеит.
Агәыцқьақәа, шәҿыха,
Ҳаиқәырхаҩ дыршеит.
Агәыцқьақәа, мҩалаша
Шәықәиҵарц дылбааит.
Агәыцқьақәа, мралаша
Шәакәабарц ишәзааит.
Ассир агәра жәгароуп,
Иҟамлац ҟалоит.
Нцәа-лаша-мҩа жәбароуп,
Шәхымҟьакәа шәцалоит.
Жәҩанцаԥхоуп Агәыцқьа,
Жәҩангәашә анартуеит.
Жәҩанҳҭынраҿ Аԥсыцқьа,
Жәҩандоуҳа шәиркуеит.
Агәыцқьақәа шәҿыха,
Мшылашак ҳазшеит.
Агәыцқьақәа рныха
Амҵан Нцәа дыршеит.
Агәыцқьақәа, шәҿыха!...
***
Амра ԥхозар сыԥхаӡом,
Ақәа ауазар сбааӡаӡом.
Аԥша анасуаз сымҵысӡеит.
Ашәҭ ангәылҵуаз сымбаӡеит.
56

Ҳазшаз сиҳәон ҵара сҵарц,
Мҩа исирбаз ала снаскьарц.
Аҷараҳәа сгәы асыртуан,
Доуҳа ԥхарак нҭашуан.
Мра зыԥсахуаз цәгьа сарԥхон,
Ӡы-цқьа-ԥшьала сыркәабон.
Ацқьа имҩа цқьа данын,
Ҳазшаз иҳәара саҿын:
Схара ахьыҟаз гәыла избо,
Амра аԥхара сгәы иҭаԥхо.
Ашьыжь шкәакәа шан сахьӡо,
Нцәа изырхоу са сҳәа наӡо.
Цқьара сымаз имҩаны,
Сгәажәа сгәаҵа ианҵаны.
Ныҳәа цәашь аныҳәа иазкыз,
Гәнаҳа идыз гәнаҳа зтәыз.
Аша дсеиӡа ҵаҳәа сҭаз.
Нцәа сызниҵаз сымҩа ԥшьаз.
Амра ԥхозар ҳарԥхалааит,
Ақәа ауазар ҳбааӡалааит.
Анцәа иишаз Нцәа дитәуп,
Убри дыртәуп, иагьҳәатәуп.
***
Амцфарҭа дгьылхеит сыдгьыл,
Аха ишҳамыркуп – изфаз
Хәабиԥара ашҳам удкыл,
Рышьҭа ихыҵуам иухшаз.
Гәнаҳа инужьуа саргьы саҵоуп,
Ҳадгьыл ҳақәӡарц уи шәатәуп.
Амц зфазгьы ԥсуа хаҵоуп,
Ма дыԥҳәысуп, рыхьӡ ҳәатәуп.
Сара гәаша, сара гәашьа,
Нарҭаа сраным – Саҭанеи,
Сақәшәарыма хҿыхшьа, ҳәашьа
57

Гәнаҳа шәарҭаҿ шьҭа ҳаннеи.
Са сынхеитҳәа избахуазеи,
Дунеи дуӡӡак сазхару?!
Гәнаҳа бнацәгьа илухуазеи,
Гәнаҳаҿ мҩаҟам, узцару?!
Аныха мҵа иамҵаагало,
Дунеи хәымга ашҭа дҭоуп.
Доуҳа зрыцқьо ажәҩан иалоу,
Адгьыл иамкыз урҭ рыԥсоуп.
Амц чаӷьа зфаз млакыроуп,
Ргәы-рашҭа иҭамӡо иҭоуп,
Ҳдоуҳа-цҳа амаа ҳкыроуп,
Ҳазшаз Илԥха Гәыцқьа иҭоуп.
Ҽрыцқьара аамҭоуп.
***
Ԥша наӡара иҟоу сазҳәо,
Ихынҳәуа ԥшахап.
Нырцәи аарцәи рхықә еимаздо,
Иқәырҵаз цҳахап.
Мшы лашара иаххьа рахәыцу,
Шьыжьы-мра иацрышәшәап.
Сыҟаӡамкәа сара ихәыцу,
Ахьы рахәыц сыҟәшәап.
Мҵәыжәҩа-ԥры сыԥсы шалаз,
Дгьыл-ныҟәаҿ сынхеит.
Анарҭ-хҿа са сгәы ишалаз,
Ашаеҵәа сыхьӡеит.
Ирҳәои ирҳәази еицысҵан,
Лакә-ҭынха рҭынхеит.
Слакә ҭыԥҳа аҵкы лшәысҵан,
Сеимаақәа лҭаххеит.
Са сымцацәан, нас сынкацәан
Хнымҳәра ҳәа сцаӡом.
58

Амца блыргьы, инхоз рацәан.
Аццышә еиқәхаӡом.
Сыбрып, сыблып аԥша сыҭәҳәап,
Мца ҿыцны сеибакып.
Нцәа сиҳәом исаҭәам сыҭҳәа
Нцәа лыԥха сиркып.

***
Цәгьашәа сшәарҭан уажә саазқәылаз,
Адунеи сыцәхазшәа збеит.
Цәгьа дмышьҭацәгьан сара исԥылаз,
Ишәатәхаз зегь имх изгеит.
Уаҩ дызҵаӡшаз гәнаҳан исшәаз,
Гәыцқьа қәҵала уи шәатәын.
Абжьы маӡа игәра зызгоз,
Ицәшәара акәым, уи дшьатәын.
Ҿыц сышьҭрақәлон шәара зқәымыз,
Сеиҭархысхуан сахьцахьаз.
Сыԥсы-лабашьа ада зкымыз,
Сааиуан снаршә ахькашәахьаз.
Ԥшырҭа иқәтәаз зегьы збарҭаз,
Сибарымҳәа сгәы сажьон.
Деиҭасԥылон гәнаҳа зшәарҭаз,
Сгәыцқьа нақәҵа ҿыц исшәон.
Исырҿыцуан сдунеи ҩаза,
Исҭахӡамызт уи шәҵатәыс,
Амышьҭацәгьа ауаҩ аса
Ирҳаз гәнаҳакгьы шәатәыс.
Цәгьашәа сшәарҭан уажә саазқәылаз,
Сгәы сҟьашьыма, сеидру исыхь.
Цәгьа дмышьҭацәгьан сынтәа исԥылаз,
Исзынзыжьыз асҵәҟьа агәыхь.
Ԥшырҭа иқәтәаз зегь збарҭаз,
59

Сибарым ҳәа баша сшәон.
Изуз иакәын гәнаҳа зшәарҭаз,
Сара сгәыцқьа шсымаз сцон.
Ԥшырҭа иқәтәаз зегь ибон!
***
Алакә-ԥсаатә ашәак иагәылҟьаз,
Абла хызкыз лашароума?
Аҵла-рхыцәқәа-напқәа еинызҟьаз.
Ԥша-мҩас-хага наскьароума?
Былра изалымҵыз ақәабгьы,
Зыхь ихнажьуа изырзыԥшузеи,
Аԥсҭазаара инымҵәо алакәгьы
Аӷба кыдҟьеи шаҟа иеиԥшузеи.
Аамҭа-ԥыҩла амышьҭацәгьа,
Аччаԥшь иааҩуа лаӷырӡума?
Шҭа уҭазмыжьло уи алацәгьа
Иааҟәымҵӡакәа ашра иаҿума?
Ашәҭ зызнарго ԥсы-бзароума,
Аҿыҭыбжьы аҭак ҟазҵода?
Ихьӡыдахаз ахьыӡ роума,
Ахьӡ зцәыргаз аԥша згода?
Алакә-ԥсаатәгьы ашьҭа ихыда,
Аҟәараанқәа атәыла иахыҵәеит,
Ҟәышреи хшыҩи шьҭа изҭахыда,
Аԥсы рханаҿ цәашьгьы ҳцәыцәеит.

***

Н. Кәыҵниа иахь

Амра ныскылап ицазаргь,
Снапсыргәыҵа иасыркып.
Исзымҳәаӡац уи ашәазаргь,
60

Сыԥсы инадкыл иусыркып.
Ҿыц ҳанылап уи адәыԥшӡа,
Ԥшшәы иаҵәаран ҳанкаҭәап.
Ашәҭқәа ҳрыцыз ааԥын, сыԥшӡа,
Нас цәыкәбарны ҳнархьыкәкәап.
Аԥша ҳацыз, ԥырра ахьыҟоу,
Ажәҩан иалоу аԥсы цқьоуп.
Уараӡәк уакәыз ас сыззыҟоу,
Аԥсра анаҩс иҟоу ԥшьоуп.
Уи маӡажәоуп, ԥсуп изныруа,
Ажәа ашьҭахь иҟоу ԥсы ауп.
Аԥан сашьҭаӡам сахьыруа,
Ацәқәырԥ кыдҟьа сышьҭа анҵоуп.
Амра саблыргьы сыццышәха,
Унапсыргәыҵаҿы скаԥсап.
Аԥсы зцым зегь усҟан нышәхап,
Анышә инкаԥсаз рыԥссап.
Амра ныскылап ицазаргь,
Снапсыргәыҵа иасыркып.
Исзымҳәаӡац уи ашәазаргь,
Сыԥсы инадкыл иусыркып.
***
Аԥхыӡқәа срылҵит, сыԥхыӡын,
Измыцәоз аӡәы сигәырҩан.
Ԥхыӡла сиԥшааит, нас сицәыӡын,
Сиҵәыуон, ашәҭеиԥш сицәҩан.
Мышьҭацәгьак сицәигон, сабеигоз,
Ԥхыӡын, измыцәоз дызлаз.
Ашәҭқәа иҩахьаз роуп инеигоз,
Мышьҭацәгьак сигозшәа изырбаз.
Сныҵԥраауан ԥсаатәны сихыкны,
Ашәа хаан игәаҵа сҭашын.
Сигәыӷраны сицын саӡәыкны,
Срыжәтәын, дысҿыхәар дашьын.
61

Сымҵәыжәҩан ԥшалас назмыхәоз,
Сыԥданха зны дзымцо дшьаҳан.
Сԥырсалын ацәқәырԥ иаҿыхоз,
Шьхақәцәак акырӡа сеиҳан.
Сжәытәӡатәи лакәын сеиҭарҳәон,
Бжьҩык афырхацәа сраҳәшьан.
Слацәгьан шҭак аҟны сҿарҳәон,
Схаҳә ҩыран санҩылан сышьҭан.
Аҭоурых сагәылсит, сҭоурыхын,
Сызцәыӡхьаз аӡәы сиԥшаауан.
Иаԥхьашаз гәлымҩык саныхны,
Дгәырӷьаҵәа аҩныҟа даауан.
***
– Ԥшьынаԥха инеиуа уарбану?
– Ирмышьҭыз.
– Амҵәыжәҩа иаҳәоз уабацои,
Адгьыл уазшоупеи?
– Сзықәымгылт.
– Агәнаҳа иугаз шәатәыми.
– Истәымгьы сшәонеи.
Аамҭа узахьӡомеи, узышьҭоузеи?
– Ԥсымҭәрак ахьыҟам снаӡароуп,
Избозар агәнаҳа шәага,
Аиашагь аазгароуп,
– Изҳәада уаҟа Аиаша ишаҭыԥу?
Изҳәо даныҟала Аиаша захьӡузеи,
Имаӡами?
Изшоз иоуп, иаӡәыку Аиаша
Захьӡугьы иа иами.
– Иабаҟоу, уи арахь дузаагомеи?!
– Аиаша аазгаз Аԥа иамзи,
Иныжьны дымцази, ихаҳҵама?!
– Избази, игәра згази, изымбази,
Изымҳәази рыгәнаҳа шәатәыми?
62

– Ԥшьынаԥха инеиуа, сызнеиуа
Сиҳәап ҳәа амҩа сеиҭақәлоит.
Сиаҳарҳәа. Ииҳәогь аранӡа
Исзаагарҳәа. Шәӡырҩуазар
– Нцәа лыԥха. Мҩабзиа.

***
Сымракәшаны
Дгьыл хаҵк сыман
Саныгьежьуа –
Сымшы лашоуп.
Сымза маӡан
Дгьыл ԥырхага
Рыкәа сҭысны
Санынаскьа –
Сыҵхы лашьцоуп.
Еҵәа блыхан
Сыццышә шкәакәа
Бла ихыԥсалар –
Ҿыц еҵәак
Жәҩан иаҭааз
Аашәыхәаччап.
Аԥхыӡ тәыла
Згәыӷра ччаԥшьу
Имал дахыҳәҳәан
Иибарызеи?!
Сагьымрамкәа,
Сагьымзамкәа,
Сыццышә шкәакәа
Шәмырбаӡакәа
Шәара ишәылиааз ара сшыҟоу
Исҳәарызеи?!
63

***
Снапсыргәыҵа, снапсыргәыҵа,
Сызнынхало са сдунеи.
Еҵәарыԥхра ажәҩан гәыҵа,
Сықәра исхашҭыз уа саннеи.
Саркьанҩыла сыхьыӡ нымха,
Ҽа дунеик агәашә артын.
Адгьыл нымха, ажәҩан зымха,
Лахьанҩыла лахь ианын.
Акәаш-мца аӡы ӡлагара.
Сықәахь сааира иазыԥшыз,
Агарашәа, аԥшқа игара
Згәара ҭымҩ згәы иҭашьыз.
Рыԥсы-аԥхара-доуҳа инрыжьыз
Гәнымыҩ ишә-гәашә аадыртлап.
Аӡымлага аӡыцқьа ихрыжьыз,
Гәырҩа хыҽҽан ирзаалап
Снапсыргәыҵа са сынхарҭа,
Сакуоу самкуоу сазҵааӡом.
Аҳәа амҳасҭа напкырҭа
Жьакца ҭыԥхом, ихәытәӡом.
Снапсыргәыҵа, са сынхарҭа…
***
Сызхымԥаша сышәагаауп,
Ламыс ҭыӡҭыԥк санӡалароуп.
Дырра бжата сылаԥшҳәаауп,
Сыдгьыл цәарҭаҿ сышьҭалароуп.
Зҳәа зыцәҟьало хаҭарамкәа,
Шьара зылшо, зықә здыруа,
Мҩа иқәлахьоу уахь царамкәа,
Ԥан иԥшаарагьы сеидру дзыруа.
Цәажәарамкәа уск ахьыҟоу,
Ламысдакгьы дрыдызбалон.
64

Сара истәу, зынӡа исзыҟоу,
Мҩасҩ башак сиднагалон.
Ишԥацәгьаураз аамҭа инысхуаз,
Зынӡа сгәарҭом саазлагылаз,
Шәашьа змауз аҵәа иҿырхуаз
Игәнаҳа нымҵәан зегь иаҳԥылаз,
Иҳашьҭаҵоу шәира схьысуеит,
Узлаҩсыша мҩакгьы збарҭам.
Уи аԥҳәысгьы аҵәа дакьысуеит,
Уи лагамҭоуп, уахь ицарҭам.
Иҩашьахьаз зықә зымшьазгьы,
Ишәшьыра сыҵоуп сзыҵамгыло.
Саԥхьа инеиуа гәнаҳа зшәазгьы,
Мҩа збаӡомеи ишьҭа зныло.
Сызхымԥаша сышәагаауп…
***
Иныху ԥсҭазаарак сахыбаауеит,
Дунеи цқьак иагәылган иааган.
Хьаԥши лаԥшҳәааи еиҿызбаауеит,
Рыцҵас урҭ ԥыххаа илаган.
Аамҭа лашбжьқәа ааҩуеит иахьанӡа,
Алахша иц ҭыԥ ҳанхалон зегьы.
Ажьирагь мчыдоуп иамарҭхәу ахьамҵам,
Анарҭ-хҿа ҳа ҳшьана, ҳкуп иахьагьы.
Исшәарҭан аамҭа аныҩбыжь саркьалҵас,
Аарцәи нырцәи еиҩызшоз сдунеи.
Сан лыҭәҳәа иалхын ԥшқа-кас исхалҵаз,
Ирысымҭаз уинахыс мҩасҩи аԥшеи.
Ажәа иабжьын сахьцоз сымҩахызгаз
Иаласҳәоз сеидру, исыцәдуцәаз маҭәан.
Исԥылаз, сызԥылаз шьаҿамшык еихызгаз,
Нар-рыҭәа ибжьаркыз аӡымцаҿ сырҭәан.
Зны-зынла ажәҩан аԥшшәы-цқьа анысцәыӡуа,
65

Апҟақәа рымҩа гәаныла иаасыртуеит.
Апҟақәа рымҩа сгәаҵа иананыҵуа
Имҩадахаз сгәыӷрақәа сныжьны иԥыруеит.
Иныху аԥсҭазаара усҟан са сакәхоит,
Дунеицқьак сагәылсны саазшәа сзырбаз.
Изҳәада ари Адунеи ду сымч ақәхоит,
Ушьҭахьҟеи уаԥхьеи рҳәаа еилзыргаз.
***
Адунеи ду саркьалыхуп,
Импыл саркьан игьежьуеит.
Ак анылоит, ҽак аныхуп,
Мра-бз-шәахәа рыхьнашьуеит.
Ушьапы кыдумҟьан иныҟәо,
Асаркьа-лых ԥҽра мариоуп.
Сара исымаз са сахьыҟоу,
Досу имҩа игәаҵа иҭгоуп.
Акы уцәахьуеит узыхӡыӡо,
Ҳдунеи дуцәоуп, ахь рацәоуп.
Саҵәца ԥҽыргьы сцәа сҭаӡыӡо
Аԥҽыхала сгәы ахәра анҵоуп.
Абӷьыц ҿшәаргьы ҿыц иҿалап,
Аха изҿало еиқәырхатәуп.
Згәы мцакызгьы ӡиаск дҭалап,
Аха аӡиасгьы хьчатәуп.
Адунеи ду саркьалыхуп,
Ахьгьы гәаҭатәуп, имцоуп.
Алацҟьага ласа аҿыхуп,
Досу ихь аԥсы ахҭынҵоуп.
АУАПА ШКӘАКӘА АГӘАШӘ ИХШЬЫН
Сара ҩынҩажәа сахысхьеит,
Сара хынҩажәа сакьысхьеит.
66

Ақәа кыдҵәа сыкәа иҭысхьеит,
Асы-шкәакәа-мҩа санысхьеит.
Абӷьы шьҭысхит иҿшәахьаз,
Сышьҭа ихылеит санцахьаз,
Бжьык сныҩуан зны игахьаз,
Ҩызас дсыцын сызҭихьаз.
Аԥшра сылшоназ сыԥшын,
Амшын сышьклаҭәон ишын.
Иаазгьы ицазгьы цәгьа ҳаиԥшын,
Уапа шкәакәак агәашә ихшьын.
Ицәынхазаап саб данцоз,
Уаҳа аӡә дықәымлеит изгоз.
Аччабжь ааҩуан амш инҵәоз,
Убриак акәӡан иаҭынхоз.
Ауапа шкәакәа згарц сгьежьуан,
Амҵәышә аҵла илбаауан,
Ҳашҭа-ԥшәыма-ҿыц диуан,
Суапа кнаҳан саахынҳәуан.
Ауапа шкәакәа агәашә ихшьыз…
***
Аҵла сықәлан ашәа ҿысхит,
Уи абӷьы аҵкысгьы ииаҵәан.
Ажәҩан аҵа маӡа анысхит,
Маӡа уи абызшәа сырҵан.
Сықәын амҩа, мҩа сызқәиҵаз.
Исаҳа-исмаҳа снаскьон.
Исызхарц изгон сызқәиҭыз
Уи сыԥсы аҵкысгьы исызхон.
Ишәатәызгьы сшәон сыԥсала,
Ахә сыԥсы аҵкысгьы иеиҳан.
Сызҵаҵазгьы згон са схала,
Ԥсыцқьа гәарак саҭыԥҳан.
Гәынхәҵысҭа-бжьык сыԥшыхәуан,
67

Лымҳа змазгьы ираҳара.
Исызшаз расацк еиҩысхуан,
Дарбан сеидру изыхьӡара.
Абӷьы иаҵәа уарҳал бӷьыжәхоит,
Нархоуп Ашәа зызҳәара.
Ацәаҟьашьгьы злаӡо нышәхоит,
Анышә Ԥсадгьылуп ара.
Аҵла сықәлан Аԥсы ҿысхит,
Уи абӷьы аҵкысгьы ииаҵәан.
Сықәахь сназгоз амҩа шьҭысхит,
Уа сыԥсҿыхыҩ Џьар данҵан.
САРА?
Асааҭ ахыцқәа сырхьынҳалан
Исдырҵазеи – ацароу?
Амшқәа нсыжьуан, са сгәы иалан,
Ирҭынхада, нас, сароу?
Адунеи ацыфа ззымхо,
Сара аҭәыц хәыҷ сзаҟароу,
Аамҭа зхьысуа ак ахьнымхо
Исҭынхаша – аҳәароу –
Заа издыруа дҟалахьоума,
Ҳақә анырҵахьеит маӡа,
Апытҟәыр хәыҷ шәҭатәахьоума,
Иахьыӡырҩуа ашәҭ аҽӡа.
Сара амҵәыжәҩақәа сышрыҳәоз,
Ажәҩан тәыла харахама,
Сара аԥсҭазаара шысҿыхоз,
Адгьыл тәылаҿы сынхама?!
Ажәҩан ҳәахьа сыԥсы ҭазҵаз,
Сыдгьыл кара-саҳҭынра,
Сан лдоуҳа-гәыргьын схазҵаз
68

Сыҽҳәа мыцәа-сгәыбылра.
Аамҭа гәымбыл аԥхьаӡашьа
Сзымҵеит, иамуит ахьӡара
Ссааҭ ахыцқәа, аамҭа цашьа
Шџьасшьоз, шазаап ишшара
Ихәлар, сеидру ианшара –
Исцашьоузеи арантә сара?
Сара…
***
Аҟәыд зфазгьы дҟәыдхароума,
Аԥша дацыз иԥшахаз.
Еҵәа рҭыԥгьы уамхароума,
Еҵәа шьыцра згәы иҭахаз.
Ажәҩан ахьӡуп Еҵәатәыла,
Ԥхашьа змоу ауп уаҟа иԥхо,
Адгьыл ахьӡуп ҳара ҳтәыла,
Ҭыԥс ҳахьамароу ҳзынхо.
Акашәарах аӡәы ицәыӡит,
Зҳәаҭҳа нзыжьыз дыхьчатәуп,
Аби-ԥеигьы зны еиҿыҵит,
Хара инеихьоугьы ихьӡатәуп.
Аԥшыхәҩгьы зны дуаԥысуеит,
Уи дзышьҭоу ауп дзызҵаауа.
Ихахьоу амҩагь шьоук анысуеит,
Сеидру иааша дызлаауа.
СЫМЦ ДУНЕИХАР СЕИҚӘХАӠОМ
Аимаа саҵалап сҵыршьызааит,
Гәыцқьа мҩасҩык сишьаҵаз.
Илбааныхӡоу маҵуҩызааит,
Ҭыԥҳа-ԥшьак слыҩнашәны сҿаз.
69

Ԥсаатә дунеикаҿ сыԥсы иатәарҭаз,
Рашәа аԥша-хаа исзаанагап.
Аџьныш дҭамларц агәашә иҿасҵаз
Ишьҭагь сашҭа иҭнагап.
Амца сақәыз мҿыс, сыблааит,
Мцабз-лашаран ҩнык сырԥхоз.
Сыдгьыл-ныҳәа-цәашь быллааит,
Уи лашаран сыҵх иазхоз.
Сымш ахышәаҿ амра гылоз,
Амза хьшәашәа аҵх иаҭаз.
Сара исԥылалоз дысԥылоз,
Сымшқәа дрыцыз, длахьынҵаз.
Срыц сызнеиуам, срылагылом
Мыц дунеила згәаӷ зшәо,
Ҩны ԥаршеигьы сзыҩнагылом
Зыхь зызгәамҭо сыхә ршьо.
Сышьҭахь иҟоу среиԥшымхааит,
Саԥхьа инеиуагь срыхьӡаӡом.
Схи сыхшыҩи сымч дырхааит,
Сымц дунеихар сеиқәхаӡом.

***
Исзымԥсахуаз сара сыдгьыл,
Сыԥсы акәыршан иҿаҳәан.
Исцәымыцхәыз сара снадкыл
Тәым лаԥшыказ ҳаилаҳәан.
Имцаршыз аԥлакь сангылан,
Цәгьашәа сашьҭан исхатәыз.
Сышьха сҵыргәа-гәашә нкылан,
Аԥдан ԥысҵәон сԥах сызкыз.
Ԥшацәгьак асуан анахьгьы-арахьгьы,
Дацла иӷәӷәамыз даашәарын.
Сыдгьыл ахәрагь сара сыхьгьы
70

Срыҵахозаргь изгарын.
Уи жәа наҩым баша исҳәаз,
Мцабзуп амцагь знаԥхо.
Уи са сгәыхьоуп исхымго изгаз,
Исхьаауп амцгьы сызмырҳәо.
Снапы усҭом исыхҟьашазгьы,
Сыҭӡыз ԥсахҩык дызмышьҭра.
Сыдгьыл иақәшәаз ашәи зҳәазгьы,
Сеидру дныҳәарц данхынҳәра.

***
Смаҿаҭыԥ сахыкәшан сныҟәоит,
Уи шьапыҟьашьла исҟьашьрым.
Абрыскьыли Нарҭ Сасрыҟәеи
Рыԥба сашьҭоуп, сыццакрым.
Ашьха-ҿыӡәӡәа-рҩаш сзынкылом,
Аԥсы иахыҵуа шәахны ибоит.
Ахҿа идәықәҵоу мҩабжа ингылом,
Агәы иаҿыху ахьаа шьоит.
Рцына мӡышәак аакаркарны
Гәызмаӡам акәтаӷь аҵоит.
Мыц-фырхаҵак даамақарны
Нцәа дицәымшәо мцык ифоит.
Нашԥа дҭымиаар уашҭа-угәара,
Удгьыл бызшәа Нцәа иуирҵап,
Ҵәҩанк иахоуҵои амацара,
Адәы ҟьантаз шыхту инхап.
Уԥсы аҭыԥоуп Ԥсадгьылс иҟоу,
Маҿа шьҭыхла уи хьчатәуп.
Узаҳаз иоуп гәакьа иузыҟоу
Ԥсадгьыл хьчашьа – Ԥсы шьатәуп.
Смаҿаҭыԥ сахыкәшан сныҟәоит,
Ԥсы-шьатәуп
71

***
Цәгьала исцәымӷын маҭәа исшәысҵаз,
Иззмырхоз аӡәы ицәган.
Сыԥсы злазоуп шәара ишәысҭаз,
Зынӡа исҭахым ишәҵан.
Нышьк санылеит сахьцоз имцоз,
Ԥшасран уи мҩас иззыԥшыз.
Лаба сыҵарсын иԥымҵәоз,
Сықәра исзымгоз ахь зыхшьыз.
Еҵәа-шкәакәа-ҟаԥшь маҿала,
Сдоуҳа ашьана саԥхьа иркын,
Ихьаҵыз дцароуп амҩапала,
Иԥсы шҭазгьы кырынтә дшьын.
Зыц еихакшо ла сымбакәа,
Ала цҳақәа сымҩа ианын.
Саҿа ианысҵон Адгьыл акәа
Иҭызгаз, аамҭаҿ ҳаиԥшьын.
Маҭәа хҩаган сара исшәызгьы,
Аха ихтыган шьоук иршәыз.
Маӡак ацын са санизгьы,
Аӡәы игәаламшәеит сышиз.
Сырҭаххаанӡа!
***
Аамҭа шьаҳиҭхеит,
Уи сара сакәын.
Ибаашын аҭӡамц
Сызмышьҭуаз.
Узиааиуаз абаҟаз,
Амшгьы – мҩасҩык –
Сеидру изхьыԥшуаз.
Ашәамзар иашәартәуан,
Уԥшӡамзар уԥшӡартәуан,
Аамҭа иахгәаҟуан,
Аамҭа иаргәаҟуан,
72

Ус иаҭахын.
Ԥсшьамҩахә змамыз,
Дахьцозу, дшьаҳиҭын,
Ачҳара агәашәаҿ дыԥшын.
Аамҭа урҭын,
Цәгьеи бзиеи еиланажьуан,
Шьҭа бааԥск ннажьуан,
Узанышәар ччаԥшьк
Ухьыршан, аха уи
Ччаԥшьзу, маҭаԥшьзу
Уннажьыр, ашҳам
Иҭнахуан уԥсы.
Уи ԥсызма, иҭацәызу,
Иурҭәызу, мҩасран…
Ишакәымзу, ишакәызу,
Лахьҩыран ианызҵаз
Иҳәап.
Еиҭарҳәап, икҿарҳәап,
Изыхьуа дҟамларгьы,
Зхы зтәу рзы уи
Рҵаган, ҿырԥшын.
Ҭӡы чаԥа сзахымсит,
Мҩа ҟьашьык санымсит,
Ус исырҵан.
Аҭахызар сҵәахызааит,
Сҳаскьын ԥшқан сырхызааит,
Аԥсрақәа зегь ԥсрам,
Есымшагь иԥсрам.
Иԥсхаԥсыз роуп иԥсыҵәҟьаз,
Аламура зуҵәҟьаз.
Инхазу, узыцәшәаша,
Аамҭа бааԥск иазхаша
Ҳәатәы мыцхә,
Иалиааз уи ушьҭра –
Сызхымԥаз аҭӡамц.
73

***
Амш ҵәыуа – сылаӷырӡқәа,
Гәырҩа нымҵәа са суахҭа.
Сыԥсы аҿыхга, сышьҭа мырӡга,
Сашәа – ахәшәыц ахаҭа.
Аҵӷа кылда сгәы арахәыцқәа,
Амыткәма рҿыҩуеит, са сызшьуа,
Исхамышҭыз сгәырҩа рҿыцуа
Сымш аасԥылоит сжәытә иаԥшьуа.
Аԥшеи шәаџьи сызмыргыло,
Адгьыл самԥаа хыхь сыргоит.
Ӡыхьи ӡмахи еилагыло
Ианалага – амшқәа нҵәоит.
Уаса ргәарҭа абга злалаз,
Рыхь ҽазныкгьы иазҵаатәым.
Арахь дхаҵан аиԥка знаалаз,
Иӡбахә сашьҭам, иагьҳәатәым.
Жәҩан мацәыси адыд хыси,
Аџьҵла агәаԥшьгьы зыршьахьоу
Уаргьы иусып, саргьы исысып,
Дарбан гәнаҳа зызгахьоу.
Аамҭа нымҵәа аӡлагара,
Шаҟа хҭыс бааԥс арххахьоу…
Ишԥацари ас мацара,
Гәырҩа нымҵәа убахьоу.
Амш ҵәыуа-сылаӷырӡқәа
Ҭабаӡом.
***
Ҵырҟа џьыба, сыԥсы зҭызгаз,
Ҳәынҵәра ҿамызт, иҭацәит.
Ахаҳә ачҳара назцәызгаз,
Чҳара азымхазт исцәыԥҽит.
Алыкь илахаз ҳасоушәа
Сыччаԥшь сақәԥало снаскьон.
74

Хра-ҭӡы икнаҳаз ахцәы ԥоушәа
Арҩаш кыдкьаса каҭәон.
Ԥша напыла рыхцәы ԥхьаҳәо
Ашәаԥыџьаԥ маӡа рҳәон.
Иазыԥшыз зегь аԥсшәа раҳәо
Амра игылаз шьхақәцә иччон.
Саба ҿшәоушәа саргьы срылан,
Сынкашәаргьы гәаӷк сыхьӡо.
Лаԥш зламӡоз баҟак гылан,
Ахә акәаԥраҿ Ԥсыцқьа ахьтәо.
Амҩа иҩагам сықәын сцозшәа,
Шьыцра-гәнаҳала сшьаҳан.
Сыԥс иаламӡаз харак сшәозшәа,
Ахаҳә ачҳара схьыршан.
***
Снап ианыз анымӡалар,
Сымши сыҵхи еиԥымӡалар,
Сашәа нҵәамҭа сакәхашан,
Сус сыззымхоз сақәхәашан.
Бла иабо зегь зымхароуп,
Цәымӷк угәаҵан днымхароуп.
Узбаша иибо шьыцрахар,
Убаҳча шәҭышра қәыцрахар,
Ԥсыҟьашьк имҩагь ылигап,
Ҟазшьак иутәым цәыригап.
Аӡы хәашьқәа еилалалар,
Уӡы ахтарҭахь иалалап.
Уашҭа иҭоуҵаз дзыхынҳәӡом,
Мҵәыжәҩа ԥҵәала узыԥырӡом.
Аеҵә жәҩан-бла-цырақәа,
Иҵам рбызшәа аҩырақәа,
Уԥсы мкьаҭа иалаҩуп,
Имаӡан улахь иаҵаҩуп.
Снап ианыз анӡалароуп,
75

Сымши сыҵхи еиԥӡалароуп,
Лагамҭа ашәа сакәхароуп,
Сусқәа сымчгьы рықәхароуп.
Снап иану анӡалароуп.
***
Сыҵабгама, акрызгама,
Акры сҳәама уажә ара.
Аџьныш даама,
Ӡәыр дыжәбама,
Сзыхирҟьазеи уи сара?!
Амца мцабзуп,
Алҩагь абзуп,
Шәаџь еиҭаҳәара
Иааскьоит.
Ҿызҭыз дарбан,
Хыхь аӡә дҩарган,
Иҵагылоуп, дрызгаӡом.
Изҳәада, ицәырган,
Уи жәла дырган
Дрымоуп, ҽыхала
Дгатәуп.
Ҳаи, закәызеи,
Нцәа дызҿузеи,
Мҩасҩык дзымцо
Амҩа зкузеи?!
Ԥшырҭа ачҳара
Ҩнгатәуп.
Џьнышаа рҭыԥаҿ
Иртәатәуп.
Нцәа дызбада
Ииҳәаз зҳәада?!
Ԥшырҭоуп аӡбацәа
Ахьизтәоу.
76

Ҳачҳа нҵәазар,
Ҳамҩахҟьазар
Ҩада Ԥшырҭаҟа
Иԥштәуп.
Нцәа дызбазгьы
Ииҳәаз зҳәазгьы:
–Ичҳатәуп.

***
Б. Шьынқәба имшира аҽны
Ҳаи, Багратхеит, ҳаи, Багратхеит,
Абџьар иаҵхеит, ргәыжәла иацхеит.
Уажәа Ԥшырҭахьтә ихынҳәит.
Иамхеит, иаҵхеит ирҿаҳәит.
Ашәҭқәа хырҵәеит, амахә ԥырҵәеит,
Аӡыҵәҟьа сабан идыргылт.
Кәара ҷҷакгьы ацҳа хырҵеит,
Еилымгак аԥхьаҟа ддыргылт.
Аҽыхацәа рҽыхәа иахеит,
Иуарчануп, уаҳа ицом.
Ушҟа дхаларц ихьӡ дҩахеит,
Баша даҵалт, ҩраԥа изгом.
Ҳаи, Багратхеит, ҳаи, Багратхеит,
Ухьӡ иамхеит, ужәла иамхеит.
Урашь иҽыжәлан иҽадахеит,
Лац хаԥыцла еимдырххеит.
Асаркьалеиԥш убжьы ааҩуан,
Ахшыҩ дагәа имаҳара.
Ааԥын агәҭаз асыҭәҳәа аҩуан,
Ашәҭқәа срыцкаԥсон сара.
77

***
Адунеи сахәаԥшуан,
Избарц шысҭахыз,
Ишыҟаз саҩсны.
Ԥшӡарак сҭахын,
Аиаша ԥшаатәын.
Избоз џьызшьоз
Сара, Адунеи шыҟаҵәҟьаз
Зымбаз, избар зҭахымхаз
Избарц шысҭахыз
Мацарала згәы зҟажоз,
Мцымзар ҵабырг ззымҳәоз
Аԥсуаны саанхагәышьеит.
Уи уахьагоз аныӡаарахь
Инагаз мҩахеит, мамзаргьы
Арҽхәара аӡыжь иалаҳаз,
Ӡсара ззымҵаз, згәы ԥҵәахьаз
Аӡыхәашь иалрымгаз, ирхәаҽыз,
Иԥсхаԥсыз уаҩхеит,
Шәсыцхраа!

***
Архышьна кнылхит ҭацак,
Уи аҷышә иагазаап,
Аҵх-лашьца – ныҵак
Ахьаақәа ирызшазаап.
–Сабиц – Аб дызмыцәеит,
Ҵхы мыжда, ауӡахама
Иԥсы шҭаз ицәыцәеит,
Иҽҳәаҿ акыр нхама.
Аб ирхышьна кнылхит,
Ҭацара лызуама.
Аб имҵәыжәҩа ҿылхит,
Ҿыц уажәшьҭа диуама.
78

Уи иԥсы иахмырзо,
Дцашашәа имбази.
Цуҭак ацәгьа ахьдыршо
Дрылсшәа кыр дымцази.
Аб ирхышьна кнылхит,
Шәик џьара илыхьӡама?!
Аб имҵәыжәҩа ҿылхит,
Ԥаҟадыџь длашәхама.
Ҭацак архышьна кнылхит,
Уи аҷышә иагазаап.
Аб имҵәыжәҩа ҿылхит,
Ԥаҟадыџь длашәхазаап.
***
Аҵангәара аԥшәмацәа
Ԥшәымара рызуам.
Аҵангәара аԥшәмацәа
Калам-ҩыга дырҵысуам.
Аҵангәара, ахьымацәыс
Алаҷҷеит рсы.
Аҵангәара иахамацәыст,
Инымхеит ма жәласы.
Аҵангәара Ашҭа ду,
Аҵан хьӡы зҭынхаз,
Аҵангәара Ашҭа ду,
Аҵанцәа ахьҭахаз.
Ҵан иҳабла иашьҭада,
Зҭоурых шәах кабаз.
Аҵан хаҳәқәа рышьҭақәа,
Ахьы мацәыс зҭаҷҷаз…
Аҵан рышьҭа схыланы,
Ҵан тәылаҟа снаскьон,
Ҵан рӡышцәа сԥыланы,
Ҵаны бызшәа сдырҵон.
Ҵан рҳәаҭҳа рцәызгахьаз
79

Ҵангәара рыхьчон.
Ҵан ҭоурых рцәызӡахьаз
Ԥсрамҩала инаскьон.
Аҵангәара аԥшәмацәа
Ԥшәымара рызуам.
Аҵангәара аԥшәмацәа
Рымцахә еибакуам.
Аҵангәара схьааҭра,
Сымыш Ашәеиқәа.
Аҵангәара сшәаџьҳәацәа
Зларышьҭуа сҽеиқәа.
Аҵангәара… Аҵангәара…

***
Имшынын усҟан
Сара сызхәаҽыз,
Аӡсара сҵаанӡа.
Уи акәхап санизгьы
Издырӡом аӡәгьы.
Аӡы-цқьа саҿыхәан
Мца гьаман иахыз,
Алҩақ иашәхьан.
Мца иахылҵыз лҩазар,
Мца шьҭак ннажьуан,
Сгәы абӷьыцаҿ цәаҳәазаҵәк
Ннажьуан.
Усҟан сзыршәозеи,
Мца блын шьҭахь
Кәиц хәыҷык ннажьуеит,
Ӡи-мцеи еиқәымҭәар,
Мца-лҩа еиқәымтәар, –
Алҩагь сашьызааит,
Мца ҟәыхуп, издыруеит.
80

Мшыннырцә унхаргьы
Умца-ҽҳәа уԥхьоит.
Акәиц уҭынхаргьы
Мшын шын ихнажьуеит
Уԥсы ҵаа узыннажьуеит
Аӡсара уҵаанӡа.

***
Ари аԥсҭазаара
Еидаран са сшаҵаз
Сагьнаҵаԥст.
Исхьыршаз ӡы-хәымгак
Дгьылгьы иасмыржәит.
Уи збашаз игәра згоназ
Дхасҵон,
Дсаҳаанӡагь.
Имыцхәымкәа еилкаарак
Сагәыҵакын, уи мҩан
Сара сзы, ахара сназгашаз.
Аха исыхәҭазу, сахәҭазу
Ршәага сызгәнымкылт.
Сышцәоназ скаҭәон
Сынхыжжыҵәҟьо.
Аԥсҭазаара амца
Иналс ицахьада.
Иукьымсыр, уакьымсыр?!
Абжьы иго наҩроуп
Ацкы уазыԥшызар.
Аԥшра чҳаразар
Уи заҭәашьам иабааиго.
Ари аԥсҭазаара еидаран
Сшаҵаз сагьнаҵаԥсит.
81

***
Сшәаџь аԥҽыхақәа
Ӡи-бнеи инаҩыз
Згәы ахәыз дҟалазар,
Идыр, ԥсраӡам.
Бзы амшәа саркьалкгьы
Зхьаа казырҩыз
Злымсыз ажәлар
Милаҭуп ҳәатәӡам.
Аџь махәқәа ирзыҩуа
Мацәыс-мца каҷҷара
Џьныш-ҭыԥ гәазҭаз
Ахҿа еиҵых рххоуп.
Рыԥсы ақәҵан, гәыргьынҵас
Исхарҵаз Сыԥсадгьыл
Иблыга дамыӷны
Саҿа ианҵоуп.
Згәашәқәа изырҭамлаз
Ҭыԥҳа ԥшӡа дзыҩнамлаз
Аҩны аԥшәма изгәаҟуа
Иԥшуп ишыԥшыц.
Фырхаҵак дааиуеит
Ибжьы мыргаӡакәа,
Ԥша мҩасран дымҩасуеит.
Зыхәра зцәымжьыжькыз
Иԥсадгьыл днақәырҵоит уи ҿыц.
***
Блаҭра иҭамгылаз аӡыҵаа
Ихыжжыз, нас илаӷырӡхеит.
Акәац ҽыҭгьы знык ианырҵаа,
Аџьыка ирцәаблын ижьҵаахеит.
Агәы ркара гәырҩа зламӡаз,
Цәымса блышашәа ибылуеит.
Ахызаҵә иаҩсуа угәаҵа иҭамӡаз
82

Ажәа хыкәалаа уашьуеит.
Азхарамфа иԥа дгәыҳәхароуп.
Аӷьычцәагь гәыраз драаӡаӡом.
Кыр зычҳазгьы акры ибароуп,
Чҳашьа змамгьы рычҳаӡом.
Ламыс зырӡыз дыԥхашьома,
Маҭәа ишәымкәагьы дцалап,
Зымцеи хьымӡеи еилдыргома,
Рҩыџьагь лакәкаҿ ирҳәалап.
Ианугьы асакасагь наргоит,
Игатәымгьы аӡә дубап.
Нымшәа тәылаҿ шьҭа сеиларгоит.
Маҳа ҳәамҭак ныжьны сцап.
АԤСУА-ҾЫЦ ИУАЗ
Аԥсуа ихьаа даҽа хьаауп,
Есымша ирҿыцуп игәырҩа.
Аԥсуа ишьыжь зынӡа изаауп,
Имш ицәыбналоит маӡа.
Заа дылыргоит игара
Иажәрагь зааӡа ихьӡоит.
Блала изыхьчаӡом игәара,
Ламыс быцала ихирҷоит.
Саб ихаан даҽа аԥсыуан
Ари ашҭа агәашә зызҿаз.
Ех, уи аԥсуа саргьы дсыуан
Дәыӷба хнымҳәын уи дызгаз.
Ижәла-ԥшыхәын Ажәла ииҟьоз,
Нашԥа ахылҵыр иашҭа иҭган.
Хара икаршәыз акәын иибоз
Ааигәа итәазгьы хьмыӡӷ ирган.
Иҽы-џьбара иҩыза гәакьан,
Акьыркьырбжьы гәҽанҵаран.
Ихҭыԥ ԥызшәоз ихшьыз Акьан
83

Ицәаҩшәар издыргазгьы цәгьаран.
Ԥсыуа дызҭаӡ ашҭа сҭамхеи,
Иҽы-џьбара заа иҭгоуп.
Ашас зымгеиԥш ара сҿамхеи,
Саргьы Аԥсыуак ҳәа санҵоуп.
***
Сылахь саԥхьоит, сгәы сҭацәажәоит,
Снапсыргәыҵа ахсаала ануп.
Сԥеиԥш ахь сзынамӡеит, сыгәжәажәоит
Еҵәа црыҵла ашьҭа блуп.
Дунеи дуӡӡак цәгьа исыцәдууз,
Гәрыӡ салашәеит, сырбом.
Анра иахьымӡакәа иандуз,
Ан бызшәала ажәак сызҳәом.
Хьаак саҩнахырц исҿыхоит,
Сгәы иакьысуеит ҳәызбаны.
Сшьапышьҭыбжьқәа ԥсык ддырҿыхоит,
Дықәтәоит ицәаз дцәырҳаны.
Сара схала, сара схала,
Мчы зқәымхара уск сакуп.
Ахәы схала лада сҭала,
Сара сзыҳәан зегь акоуп.
Нышьк ааӡхыҵуеит сга сымгакәа,
Наҟ ахьышьҭрахь шьоукгьы ԥшуп.
Сара гәыфа схьаа мҳәакәа
Сабацахуеи, сымҩагь куп.
Ԥшырҭа иқәтәоу сыхьша ибароуп,
Дгьыл ианӡалаз цәгьа дҟьашьуп.
Схьаа-лымга-зымҳәа сгароуп,
Сан дызхьымӡаз са саҿуп
Лара ахьышьҭраҿ дысзыԥшуп,
Сылахь аԥхьара даҿуп.
Лахьынҵазар?
84

***
Изырҟьада аҵх агәы,
Ақәа ҭыкьасоит.
Амышьҭацәгьа уи ацгәы
Аԥарда ицәыҵатәоит.
Ишԥаҳцәыӡи жәҩан аԥшшәы.
Апҟа ԥырра иаццама.
Сангьы дылаблит ашәы,
Ҿыц гәырҩакгьы ацҵоума.
Алҩа ҩеиуеит хәышҭаарак,
Абџьар ҭҟьар ишәарҭаӡам.
Зҭак насмоуӡаз зҵаарак
Сыԥшуп, аӡәгьы иҳәарҭаӡам.
Ашәыр ҿаха гьамада,
Мҩас-лапҟьа назгәыдырҵо.
Қьаԥҭак ҭынхас иамада
Зыдгьыл зҵеира нақәызҵо.
Жәлар рхьаа нымҵәазар,
Рықәоуп, Шәнеибац гарашәан.
Сангьы чҳара лымҵәазар.
Лыҵкы шкәакәа лгәалашәан,
Сгәашә ихылшьит данцашашәа,
Ныҳәа-нымҵәа иашьанахарц.
Уи лыҵкы-ԥшӡа збашашәа
Сашьҭоуп сгәашә иашанахарц.
Изырҟьада аҵх агәы?!
***
Ҭагалан амҵәыжәҩа сыҵак сакуп,
Ацәқәырԥ иӡхыргаз ӷбакеиԥш сҭацәуп.
Ажәҩан ианхалаз ашәаԥшь сазгәыкуеит,
Амра аҭашәамҭаз снапаҵа ианшуеит.
Амҩасҩы ишьҭа анхалан збаӡом.
Апҟақәа имҩасыз ушьҭа срыхьӡаӡом.
Исхашҭхьоу агарашәа ааҩуеит харантә.
85

Инсыжьуа сыгәҭыхоуп санцашагь арантә.
Аԥлакь-шы иангылоу ибжьы саҳауеит
Ахрақәа ҿыӡәӡәа арҩаш лбаауеит.
Аԥшамҩас иӡхыҵыз цәгьалаҵәҟьа иҵәыҵәуп.
Мҩахарак иқәхаз есымша дзаҵәуп.
Шәара-саск исҭааз дысԥырҵны дцаӡом,
Шәаргәындакгьы шсакәу аргама исҳәаӡом.
Исшәарҭоу аԥсракәӡам, сшәоит зегь рзы,
Исцәыӡхьоу, сызцәыӡхьоу еиҳарак схазы.
Адунеи ду маҭәак еиԥш исшәуп иҭшәахан,
Сеирыӡгьы ӡыдоуп ахы ладырхан.
Амҩа еихагала сынхарҭоуп уажәы,
Ҳгәылак ишәиҵеит иаб икәымжәы.
Иабгьы дыԥсахҩын, сҭаӡыӡеит са сцәа,
Ҳашҭа дҳацәҭалеит, иаҳхабгеит рацәа.
Бла-цәгьа, мышьҭацәгьа ргәаӷгьы сдиркит.
Иччаԥшь цәыршәагала сгәашәгьы аиркит.
Амҩасҩ-ныҳәаҩ ибжьы саҳауеит,
Сгәашә асыртыроуп, издыруеит даауеит.
Ааԥын, бӷьы-иаҵәа, ҭагалан – аҩеижь,
Сныҳәаҩ гәыраз Ныҳәаԥхьыӡ ҳәеишь.
Амин!
***
Изымтәазгьы дтәахып, итәазгьы дҩагылап,
Аԥшалас еиқәымтәагь амҩа инанылап.
Ацәгьагь абзиагь азеиԥшноуп ишцо,
Гәырӷьагь гәырҩацәгьагь аԥша нарындо.
Адунеи ҳәа ҳзышьҭоуаҿ еицакрак убом,
Агәеисыбжь унырроуп, ажәала угәра агом.
Аамҭа иасаануп амшҳәа ҳзышьҭоу,
Ԥҽроуп нас асаангьы анкыдҟьа изхәарҭоу.
Иҩеиуа дылбаароуп ароуп Аԥсы акәаԥ,
Араҟоуп иахьныжьу Аԥсы-цқьа акәалаԥ.
Адунеи ду цаԥхала агәашә анарку,
86

Избан акәалаԥ-хәыҷ ашәқәа зарту?!
Сархәыцит, саргәаҟит уи аилкаа зызкыз,
Ацаԥха-заҵә зцәыӡшаз изирҭаз закәыз!
Смаӡамзи, маӡаназ уи аилкаа харан,
Цаԥхаԥшааҩ са сакәхар са сзыҳәа нҵәаран.
Мҩасран аԥшалас иадыруаз – иаҵаз,
Ашьыцгара башан Амш инҵәаз.
Иумбаша ашьҭақәа сырхылан снаскьон.
Аԥсы-цқьа цаԥхазтәыз маӡакгьы сирҵон.
АӠЫԤШЬА
Саниз сахьыркәабаз ӡыԥшьан,
Аӡы сҭызгаз сан длашьан.
Убри азыҳәан саншьа сҳәон,
Аӡы ахьырыԥшьоз дынхон.
Адунеи зегь зыӡәӡәахьоу,
Аӡы зрыцқьо дыжәбахьоу.
Аӡыхь лхәыцит Анцәа иан.
Зегь ҳазрыцқьоз уи ҿамҩан.
Нас ишнеиуаз ихәашьит,
Аԥсыҟьашьқәа ирҟьашьит.
Аԥхыӡ салан, са схәыҷцәан,
Зегьы дреиӷьасшьон са сан.
Аӡы сҭаԥалар сбааӡон,
Сан сеилыхны сылкәабон,
Адунеи ду сыцәхәыҷын,
Ӡи-мцеи еинышәалар сҭахын.
Аӡиас аччабжь саҳауан,
Иара цоноуп, са схынҳәуан.
Са сандуха амшын цәқәырԥон,
Ацԥхь ԥыххаа ишцозгьы збон.
Сан дабаҟаз, днаскьахьан,
Саншьа аӡхықәаҿ дыхҵәахьан.
87

Сара соуп урҭ ирҭынхаз,
Аӡыҟьашьқәа ргьама збаз.
Аӡиас аччабжь саҳауан…
***
Асахьа ннажьуан амра ацамҭаз,
Ашәаԥшь зынҩылаз ԥшшәык аԥҵан.
Иблыз мшы-мрак амш анҵәамҭаз
Ччаԥшьк ааныжьны инырҵәан.
Ицози иаази еилало еилыҵуан,
Ԥсымҭеи имҭеи рҳәаа еилгон.
Жәҩан лакыҵа ашәаԥшь аныҵуан,
Зыхь зыгәлымҩыз аӡә дыржьон.
Адунеи зегь усшәа еихышьын,
Зықә зызшәашаз иқә шәатәын.
Аӡәы ихала игәырҩа изныжьын,
Амцаԥшь далган ҽаӡә дгатәын.
Згәыцқьа зцәыблыз аӡә дыгәжәажәон
Цәа цәашьушәа блы дӡыҭуа.
Ҽаӡә иахәҭоуп ҳәа дыҽхырцәажәон,
Игәазҭо дыҟам уи ауп сызшьуа.
Амра ацамҭа, амш анҵәамҭа,
Жәҩан ианбалаз уи аԥшшәы,
Ихынҳәыз амра мыш-ҿыц-имҭа
Мра назҿамԥхаз шьха-сыршәы.
Арҭ зегь сҳәарцаз са срыхьӡома,
Бӷьыцк ҭагалан аҵла иҿшәаз.
Ҭынчра-бжьыда-бызшәа сҵома,
Урҭ зегь сҵар ҳәа дшәеит сызшаз.
АМЗА ХАЛОН…
Аҵх аҩыҵрак амза халон,
Ажәҩан аҵа ахьӡы ахьыршо.
88

Схәыҷра лакәқәак адысҳәалон,
Ӡыркәик сашьҭан ашәа ҳәо.
Усҟан мза маӡашәа здыруан
Амзырхәага цҳа-мҩа хын,
Сымшәаӡакәа амшынгьы сыруан,
Жәҩан Еҵәаџьаа сыбла рхын.
Аԥша атәыҩа нкылан сақәтәан,
Лакә дунеикахь сымҩа хан,
Ӡаӡа еимхәыцны ашәҭыц сақәҭәон,
Ашәҭ гәыргьынха сыхәда иахан.
Илакә тәылаз аҵх салан,
Амзагь усҟан даҽакын.
Уажә сахьаҵатәоу сгәы акалан,
Гәыҵха-хьаак сымҩа акын.
Аҵх иалыҩуан са сыччабжь,
Аӡыркәиқәа рымца скын.
Алашбжьқәа, ахәыҷқәа рыҳәҳәабжь,
Лаԥш ахьзымнаӡо иҵәахын.
Амза халон, амза ҭалон,
Сара абарҵаҟынтә сыԥшын.
Амза ҭаларгь еиҭа халон,
Усҟан сбарҵа заҵә ҭацәын.
Амза халон, сара сҭалон…
***
Сыԥсымкәа сыбзамкәа дунеикаҿ сынхеит,
Идәымкәа иагьбнамкәа, ҭышшарак сҭанхеит.
Ныҩбжь аангылом, шьҭакгьы убаӡом,
Иԥсаадоуп, иҵладоуп, ашәак уаҳаӡом.
Аԥҭақәа аҿаршәуп ажәҩан аԥшшәы,
Шьҭазаҵәык алдоуп убрыгь сара стәы.
Кәашымца мҩадак харантәи иубоит,
89

Амра ҩагылоит, ишнеиуа иҭашәоит.
Мышьҭацәгьак дуԥылом, лаԥшыцәгьак дубом,
Уахгьы ҽынгьы уныҟәа, уалсны узцом.
Мцацәашьуп иҟоу, лашарагь аркым,
Сгәашәгьы сыҩнашәгьы кыдуп, иартым.
Ҳауоуп сызҿыхәо, рыжәтәыс ишьоуп,
Ус сылахь ианиҵеит, Ҳазшаз иџьшьоуп.
Ҽыхәак кьыркьыруа иааҩуа абжьоуп,
Иубарцаз удәықәларгьы башаӡа ужьоуп.
Аԥшшәы заҵәык усҟан иубоит еилганы,
Еикәшамҩоуп узнылаз, уаауеит угьежьны.
Ԥышәарҭа дгьылуп, сахысырц саҭоуп.
Сычҳара нымҵәар Џьанаҭ-Ашҭа сҭоуп.
АМҨАСҨ
Са сымҩасҩын, саанымгылеит,
Шәызҿу збарцаз саакыдгылеит.
Снапы еиҵыхын акгьы акымызт,
Сылахь ҟьаҟьа баша иҩымызт.
Саԥхьо исымҵеит абызшәа,
Уи батәызаргьы оумашәа,
Ҳәаак ыҟоуп уахьзахымсуа,
Уара узқәиҭым, уагьзакьымсуа.
Уи уанашьҭал уҽкынҵа,
Удырхынҳәгәышьоит лабанҵа.
Ажәа иамоуп иара аҭыԥ,
Зегьы ириҭом уи насыԥс.
Изызҳәо иами ашәа зҳәаша,
Иузымҳәозар бзиа збаша,
Имчылоутәыр кыр иаԥсоума,
Ахьажь ҟыжра шәаҳәароума.
Са сымҩасҩын саакыдгылеит,
Снап ианиҵаз ааныскылеит.
Иашак сашьҭеиҵан сеимдоит,
90

Ихарацәазаргь, зны сахьӡоит.
Са сымҩасҩуп…
***
Снапсыргәыҵа ианын сыԥсахсаала,
Сзамыԥхьо ӷазла икәыршан.
Исыздыруам ари адгьыл занаала,
Гәырҩацәгьоуп ианызгаз, избан?
Напеикәырша ижәба ҳәа иҳазныжьу
Ԥсықәхак лаԥшыла изиркаа.
Згәыраз-гәашә-цаԥха еиужьу
Аӷа бааԥс сасык иеиԥш дзазаа.
Сдашьхәоуп араҟа изықәгылоу,
Скәасқьа аҳарџьқәа ҭыҿҿа.
Сыԥсықәуп азыҳәоуп дызгылоу,
Сыԥсыхьчаҩ еиҵыхны имаҿа.
Аԥсыҟьашь зымҵәыжәҩақәа зроуаз
Ҳамра иҵәахырцаз дыԥрит.
Шьыжьыказ лаԥықәшәацәгьа исоуз,
Сыԥхыӡ-лакә агәашәқәа анартит.
Саԥхьеит снапаҵа ианҩылаз,
Ӷазла маӡажәакгьы зҩит.
Мышьҭацәгьак уи ашьыжь исԥылаз
Имшьҭа ишҟа игьежьит.
Снапаҵа иануп сыԥсахсаала.
***
Сылаԥш кыдхалон нахьхьынӡа,
Ашьха рика аӷазқәа збон.
Исымбацшәа уи иахьанӡа,
Ихәыҭхәыҭуа маӡа рҳәон.
Ԥша бызшәала урҭ еицәажәон,
Ирхыкны аԥҭақәа ӡырҩуан.
91

Абарҵа сықәтәан сгәы сҭацәажәон,
Иҭыҩуаз иалхны ак зыҩуан.
Цгәыкгьы кьиуан ҵаҟа икаршәыз,
Ҷнышк хақәиҭра жәҩақәа аҟьон.
Схышә мрахәага-ԥарда иаҿаршәыз,
Сымхны амрагь сыцәҭашәон.
Схәыцра-ҽыбӷа-кәадыр хьшәашәа,
Сзахамгыло сыхьҭашьуан.
Слымҳа иҭаҩуан ирхәыз иашәа,
Иааирак амҩала даауан.
Шьҭа сзыцәшәозгьы ҳара ҳакәын,
Дҽыжәызхрыда ахә дхынҳәыр.
Ҳазҵымҵыша ауалгьы ҳақәын,
Игәашә ианаҳҵахьан амҳәыр.
Иаанкылоуп.
***
Илашан амза, илашацәан,
Абарҵа сықәтәан, ихьҭацәан.
Амзырхәага амшын ихҭәалан,
Ԥрымҩа снықәлан ажәҩан салан.
Дгьыл ианызгаз хьаак сыцын,
Сымш иагәылан, зынӡа ирҿыцын.
Ҭыӡшәак амымҵәеит сынхарҭа
Џьаргьы исмоуит уи аҳәарҭа:
Инеибеиԥшны зегь еиԥшызар,
Хшыҩи гәыцәи зегь еиԥшьызар,
Рыдгьыл нықәны зегь еидгылон,
Рыԥсы каршәны илагылон.
Зыдгьыл заҭәоу иқәу крыҟоуп,
Изаҵагылаз зегь ҳаизыҟоуп
Уԥсахымхан ухьчаҩымзаргь,
Џьара уанырҵап уажә иаҩымзаргь.
Ишьамхы аирсааит данырныҳәо.
92

Анцәа дуӡӡа ихьӡ анырҳәо.
Узиз уаҳа иуарымҳәацкәа,
Узрықәымгылар ужәла адацқәа,
Еиӷьуп ужәлар урыламгылар,
Уимоу умҩа акәаԥ ургылар.
Ари засҳәода уахь сахьцо
Уи адагь схьаақәа ԥхьаӡо.
Илашан амза, илашацәан,
Аха сгәаҵан лашьцацәан.
Сҿызхуа сеидру абас саншәо,
Сбарҵа сықәтәан иансыршо.
***
Иҟасҵазеи шаҟа гха, шаҟа гха,
Аамҭа снымшәо сацын са стәха.
Амш сыргәаан саднамкылеит,
Аҵх сыргәаан исыдымгылеит.
Цәгьа сгәы сзырхьуаз рацәахеит,
Сус сахьымӡо сеилахеит.
Амза сыхәаччан ибналеит,
Амшын гәаан ацәқәырԥ халеит,
Сыгха сҩызцәа исанармыжьит,
Сҭахи сыуеи наҟ сынрыжьит,
Ацгәы еиқәаҵәа сымҩа ианхалеит,
Агәы нкаршәны саԥхьа иантәалеит,
Амца еиқәысҵан алҩа ахыҵәеит,
Аҽҳәа мцабзгьы алҩагь ыцәеит,
Сиаша ахьыҟаз сзымнаӡахит,
Амш ԥаршеигьы сыԥсы ҭнахит,
Сгәы исыркараз лымшак акәхеит,
Аԥсҭазаарагь зеиԥшраз лакәхеит.
Аԥшырҭаҿы сус иахцәажәеит,
Сызҭахыҵәҟьаз ааилагәжәажәеит,
Сгәы шьҭырхит, сыԥсы ҿырхит,
93

Ацгәы еиқәаҵәа сымҩа ианырхит,
Ҳазшаз Иажәа аҵакы ӷәӷәазаап,
Адгьыл ақәларагь аԥсазаап.
Иҟасҵазеи шаҟа гха, шаҟа гха.

***
Абӷь ҩеижьқәа ҵла лабжышқәа,
Ахьхьаҳәа исгәыдкьаса икаԥсон.
Ашьха рхылԥа аԥра црышқәа,
Мра хьыршаӡла рықә рыӡәӡәон.
Сымцахә саҵхон цәашьы мкьаҭан,
Ҭагалан-ԥшахь насҿашәшәон.
Амра иԥнашәаз шәҭык саагәаҭан
Заҵәра иадырган иааҽырбон.
Ахаҩаӡараҿ сылаԥш иҵшәон
Рашь-ԥры амҵәыжәҩақәа иаҟьоз,
Жәҩан ҿарыԥхра еҵәак кыдшәон
Зкәиц хәыҷ сышҟа иаанагоз.
Сыдгьыл гара иаагазҽазуаз,
Сықә сахьнамгӡар ҳәа сацәшәон,
Ҭагалан-мал афҩы исҿасуаз,
Сшәа сампыҵԥаа сама ицон.
Жәҩангәашәԥхьара сныхахә тәарҭа
Агәашәқәа сылаԥш рзырхан.
Сычҳа-гара сгәыӷра абарҭа
Схылаԥшупаз са сыхьчан.
Абӷь ҩеижьқәа ҵла лабжышқәа,
Ахьхьаҳәа исгәыдкьаса икаԥсон…

94

***
Сара идырны цәгьа смуӡац,
Сара ҩызак дсымҭиӡац.
Сывҵагылан ашә, сӡырҩӡом,
Аӡәгьы иҿаԥхьа сқьақьаӡом.
Анцәа исиҭаз зегь сызхоит,
Сыҽҳәа мцадазаргь сарԥхоит.
Исанашьоу доуҳак сацуп,
Уи са сашҭа-ҵла иадацуп.
Ажәак сыцуп ԥхашьароуп,
Иаргьы саргьы ҳаиҟароуп.
Саб дҭиҩымызт, дынхаҩын,
Зегь раԥхьаӡагь уи дуаҩын.
Мал дук иман сгәалашәомызт,
Аха дӷарнгьы узҳәомызт.
Иқә иҵасқәа гәаҭо днеиуан,
Зхәы инаҭәҳәан изфоз дреиуан.
Сан аԥҳәыс лаша зырҳәоз,
Саси-ԥшәымеи ргәы ҟазҵоз.
Ныҳәа зцылҵаз Саҭанеи
Лныҳәа ҳашҭаҿы ианнеи,
Уи ҳаҿыхәоит Аӡы-ԥшьа,
Саб игәыӷра, сан лџьшьа,
Саргьы исылоуп урҭ ршьа.
Сара идырны цәгьак сзуӡом,
Сара ҩызак дысҭиӡом.
Исзуҳәо иарбану, сашьа,
Урҭқәа акгьы алаӡом са сшьа.
Сара идырны цәгьа зуӡом.

95

ИҞАЛАЗЕИ?
Аҵыс ушьыр иҟалозеи.
П. Бебиа
Адунеи сацәыӡыр иҟалозеи –
Стәаны схәыцуан агаӡа.
Са саныҟам ирҳәалозеи,
Ашәҭқәа шәҭрыма иԥшӡаӡа.
Аԥсаатә ԥрышама жәҩангәыла,
Ашәа аҳәома Аҟармаҵыс.
Исыҵашьыцуа сара сгәыла
Дҭынчны дыцәап Анцәа иныс.
Сырҭахума, ӡәыр сихума,
Аԥша саццап сымхынҳәӡо,
Ари адгьыл сара истәума,
Зегьы мҩасны наҟ ианцо.
Дунеи гәаҭеик салагылан,
Зны санышәо, нас сацәшәо,
Хра цыҩцыҩкгьы саҿагылан,
Дәы-ԥшӡак сықәын ашәҭқәа ҟәшәо.
Сымшқәа исырҭомызт аԥсшьаха,
Сыҩ сырхьымӡо ҳаишьҭацәан,
Сусқәа исырҭомызт атәаха,
Ари адгьылаҿ са смыцхәцәан.
Сыԥсы сзымшьеит ԥсшьаха аныҟаз,
Схы аха смоуит зынӡагьы.
Ҭынхеи-дыри сааигәа иҟаз
Исымырхуан сымш уаҵәгьы.
Адунеи сацәыӡыр иҟалозеи?
Схы аха соуп еиҳагьы.
Исеишуа исышьҭоу ирҳәалозеи,
Исыццашама уахь даргьы?!
Ирҳәозеи?
96

***
Уҽыжәлан уҽыжәҵыр ҟалаӡом,
Уи еиҳа ихьмыӡӷызаап.
Аҽыбӷаҟаза ус иуӡом,
Уи еиҳагьы длаҟәызаап.
Зынӡа ҽыжәлара аҭахӡам,
Ианакәӡам уанҽыжәҵша,
Баша ҽыжәлара сыхӡам
Ҽырбароуп унцәырҵшәа
Уҽдырбо улеиҩеиуа
Иутәым уахьынҳалан,
Уԥхаршьо иушьҭанеиуа,
Иузааигәоу ургәалан…
Ҽыбӷаҿ ҽҟаза инеиша,
Ҽыџьбара дадыруеит.
Аҽыҩ раԥхьа иҩеиша,
Аҽыҩҷкәын иуирдыруеит.
Аҽықәтәара ҭаалымым,
Уи баҩхатәра цәырҵроуп.
Уи зыхәҭоу изыцәтәымым,
Ҽыбӷаҿ ҽҟаза дцәырҵроуп.
Уҽыжәлан узымцар уҽыжәҵроуп.
Ҽыжәла зымца ҟалаӡом,
Уи еиҳа иеицәазаап.
***
Сымш саркьакеиԥш иԥыххаа,
Ирҩаш шәахны инкабеит.
Ҭагалан хьҩеижь шәырк аҿыхха
Аасмоуӡакәа иара цеит.
Иблыз амра ацԥхь акәхап,
Жәҩан икыдшьылаз аҵәаԥшь,
Аҵх агәылсра сымчгьы ақәхап,
Шьыжь саԥылап мрачча ашәаԥшь.
Сгәы аԥхара мҩа уарҳалыз,
97

Сымш гәырҿыӷьгагь арԥхалап.
Доуҳа ныҳәа ҳара иҳалаз,
Саб иҳәамҭаҿ исыԥшаалап.
Исызгәамҭаз шьҭа сахьӡома,
Ицази иаази хшәаӡшәа иеилоуп.
Ала еибафа урылс узцома
Аҿаԥҟа-мҩа ҿыц иаҿгоуп.
Сшәартә еиԥш сҭалеит ахлаӷьара,
Уҽузынкылар уиааира ԥшьоуп.
Аамҭа игәазҭаз сыԥсапара,
Исылахәмаруа сашҭа иҭоуп.
***
Сыԥсы ҭазааит, иҭагәышьаз.
Сызԥырхагада – аӡәгьы.
Еиҭахәлазааит, ихәлагәышьаз.
Еиҭашахып, нас уаҵәгьы.
Деиҭасықәшәап уи агәымха,
Ашьыцра ажьакца иагахьоу.
Дызҭахыда, дтәоуп деиҭымха
Хәҩык ахшара зааӡахьоу.
Сымшуп иҳәеит мыждак днеиуан,
Иааигәа снеиргьы сҭахым.
Ӷьычцәа гәарҭак зааӡаз дреиуан.
Уажәшьҭа ргәарагь уаҩ дахым.
Иакәым сҳәома исыумырҳәозар,
Сгәы арахәыцқәа сырххацәеит.
Ушԥаздыруеи, узакәу сҳәозар,
Узлоу рхаҵкыс урҵахьеит.
Ӡык саанахәар снапы сҟьароуп,
Аԥан адыррагь даара ицәгьоуп
Ианҳәатәугьы, иҳәатәу сҳәароуп,
Чҳара сзымҵеит, уи сыгхоуп.
Уԥсы ҭазаргь уԥсы ҭырхуеит,
Урԥырхагоуп, урбаны.
98

Аҳаҭгәынгьы ухьӡ анырхуеит,
Уԥсы ҭалар ҳәа ишәаны.
***
Ажәҩан лаҟәыр ҳәа
иацәшәозшәа
гәашьан иаҵагылоу
рыжәҩақәа
ирықәыӷәӷәо ахьамҭара
иаршлан
еиқәышлаҳәа нахьхьи
асаркьа мшын
иӡааԥшыло
ақәыԥсычҳаха
рымамкәа
ааԥсарада
ишгылац игылоу
ашьха ҵыргәақәа
рыгәра
гаҵәҟьан
зыҽрызҭаз
ажәҩан
аеҵәара иаҿаччо
изхаршәу
адгьыл
ақәаб
еилашуеит
ахҭысқәа идыркаран
аԥсы еивҵахо.
Уа ҭәыц хәыҷӡак
иаларшәу
ишаҟьшаҟьо
зҭыԥ
ззымԥшаауа
99

зхы ктәу аус раԥхьа
згәы ззақәымкуа
адунеи дуӡӡа маҭәа
зыцәдуу
иагьзаҵымӡаауа
зхы
џьашьо
зымч
ззымхо
зыхшыҩ хәыҷ
иаркараз
игәыҭҟьа-ԥсыҭҟьаха
машьхәылҵла
мацара
иқәԥаны
зыԥсҭазаара еиҿызкаарц
иаҿу
зегь џьашьо
зхы иахыччо
абарҵа
иқәтәаны
иԥшу
Сара
сзықәгәыӷҵәҟьозеи.
АҞАԤШЬИ АИҚӘАҴӘЕИ
Аҟаԥшьи аиқәаҵәеи еилалеит аԥшшәқәа,
Аҩыҟаԥшьи аҩеиқәаҵәеи зжәит инҭыркәкәа,
Убасҟан аԥсҭазаара агьамагь збеит,
Сеикәаблын адунеи ду ҿыцны сахшеит.
Ҿыцны сызнысхьаз амҩа санылт,
Сызхысхьаз исхысхьаз ахҭысқәа зегь сԥылт.
Сызнышәоз, сызнымшәоз, – исхабгеит рацәа,
Исԥылт изыԥсахуаз шәынтә иахьа зцәа.
100

Инсыжьхьан, сынрыжьхьан анкьа хара,
Исыцны ихынҳәыма арахьгьы нхара.
Иԥҵәама, инҵәама ҳаимаздо арахәыц,
Сахьааиз игәасҭеит, еимыздеит хәыц-хәыц.
Имаҷуп ҿыцны исԥылаз сзыниаз,
Иҟацоуп иҟоу, иацами санцаз.
Аҟаԥшьи аиқәаҵәеи еилалеит аԥшшәқәа,
Иҭыкьаса иҩарха идәықәлеит ақәа.
Амацәыс-хьы-еимхәыц ҳаҩны иҩнаҷҷон,
Аԥшшәы еиқәаҵәа аџьныш адәныҟа дыччон.
Амҩа сызнысыз, сызнылаз еикәшон,
Аҟаԥшьи аиқәаҵәеи еилыҵын сеиқәхон.
***
Ахаҿсахьақәа агәырҩашьҭа зынхалаз,
Аблақәа – аӡышьҭра, аӡиас зҭабаз.
Аҩнашҭа аӷабааԥс дызҭалаз,
Аҵәаабжьқәа – аҩны аҩныҵҟа иҩнахаз,
Ишьамхышгыла абырг Анцәа иҳәоз,
Ан – дхызҩоз гәышԥыла зхәыҷы,
Ахацәа Ахаҵашәа еицызҳәоз,
Ибылны ишьҭаз ақыҭа еиқәҷыҷы,
Аԥсӡы мҩанызгоз ахызаҵә,
Аӡәзаҵәқәа… агәашәқәа ахьакуаз,
Скәашоит ҳәа иаҿыз ашьапызаҵә,
Зыгәҭыхажәа згәаҵа иҭаԥсуаз…
Абарҭ зегь ирылган са сажәа,
Сгәаҵа лабжышла ихәаҽны,
Ашәымҭак, суҳәоит, сырцәажәа,
Зегь ззеиԥшу уччаԥшь ҵәахны.
Амцоуп, иудыруаз, сызлысыз,
Ԥсыла сдунеи хәыҷ хьчаны,
Сылабжыш сӡамҩа иаҿысыз,
Хәрашәаҵас сыхәра рӷьаны.
Урҭ амшқәа сыхьуеит исхымго,
101

Урҭ рыла сыԥсыцқьа ҭаҳәҳәоуп,
Акызаҵәык иахьанӡа исызхымго,
Зегь ззеиԥшу учча еиқәаҵәа ауп.
***
Аԥсҭазаара саҵахан сыҳәҳәабжь саҳаит,
Ашәҭ хәыҷ игәылҵыз шызбоз иазҳаит.
Амра аҿаԥхазаап абла еиқәыԥсан,
Алабжыш гәасҭеит махәык иахьыкәкәан.
Заамҭа кьаҿӡоу зегь реиҳа са соуп,
Сылабжыш кәаԥқәа сымҵа икаԥсоуп,
Гәымбылк дымҩасуазар дцоит сыхҵәаны,
Сыҵихыр алшоит данааиуа дхынҳәны.
Шәымҭа лашароуп са сзыҳәан ишоу,
Аԥсҭазаара хаара, са сзыҳәа иашоу
Иаҵахаз сыҳәҳәабжь баҳама баргьы,
Сыԥшӡара ԥыркуам урҭгьы, ԥшагьы.
Сыҳәҳәабжь аҳазаап аҵыс хәыҷ ҷырҷыруеит,
Аԥсҭазаара шлакәу аҵыс хәыҷ иадыруеит,
Жәҩанахь сыԥшызар аеҵә лацәҟәуеит,
Аԥсҭазаара амҵәыжәҩаҿ аеҵә ӡыҭуеит.
Шаҟа сацәхәыҷузеи Адунеи ду сызҭоу,
Ҭәыц хәыҷык иҟам закәызеи сзышьҭоу.
Сылхоит Аԥсҭазаара агәашә исцәакыз,
Жәҩангәашә иахылҵыз, агәашә анартыз.
Аԥсҭазаара самхоит дҷак аҿсыршәарц,
Саҵахан сыҳәҳәабжь шәаҳаргьы шәымшәарц.
Аԥсҭазаара саҵахан сыҳәҳәабжь саҳаит.
***
Ашҭа иҭаршәу адәы иаҵәа ԥхыӡла избалоит,
Ашҭа иҭаршәу адәы иаҵәа сықәхәхәа сцалоит.
Аҷныш жәҩашқәа амшын ихыӡлаз срыцуп зны сԥыруа.
Амза хьшәашәа сыкәа иҭаршәуп сгәаҵа ҭыԥсаауа.
102

Адәы иаҵәа сылаԥш иқәҵыз ҽыҩ мааԥса иааԥсоит.
Абӷьы иаҵәа аҵла иршәырхыз кыдхәаша икаԥсоит.
Аҩеижь маҭәа аҵла иршәырҵаз ҭагалан сагәаԥхоит.
Сыҵкы иаҵәа лаԥш иацәыӡыз сдәы иаҵәаҿ инхоит.
Цәыкәбар кәаԥны аԥсҭазаараз сымышқәа ԥхьаӡоуп.
Дәыиаҵәа-уарҳал-каршәаҿ гәыҩарха сышьҭоуп.
Алҩа зхылҵуа абажә ӡлачы кәиц аҭынхаӡом,
Сдәы иаҵәа шықәсы еикәшараз ҳаскьынгьы ҩаӡом.
Ԥсы лашақәа ҳадгьыл ҿызхыз рымаҿа сдыркит.
Дгьыл иқәымӡаз урҭ рыԥсыцқьа ажәҩанаҿ иакит.
Аблагәыӷра мышьҭа бааԥсы уҩны ахышә аркы,
Мышьҭалаша – аԥхьагыла агәашәқәа изашәырты.
Адәы иаҵәа сразҟы иаҵәа ԥсрашьҭахьгьы исҭынхо
Амшын Еиқәа агәы иаҵәа сыӷба ҭазырхо.
Сымш иахыҩуа саркьал кнаҳа иқәхаз сыԥсы абжьы,
Шәарҿыхалап, исылшои уаҳа, иамхацәаз шьыжьы.
***
Аԥсҭазаара ачараҿ аишәа сахатәан,
Акәацжәцәа иҭырган исдыржәит атәан.
Ақәаб ду амца иаршыз цәгьала ицан,
Аталбашь ибжьы ааҩуеит иахьанӡагь – Ҳасан.
Иаԥсоугьы иаԥсамгьы рныҳәаҿа икуп.
Аҭацагь дызбомеи, џьара дыҩнакуп.
Ашәаҳәабжь ааҩуеит, арахь аӡә дрыпҟеит.
Ихысыз дабаҟоу џьара дыҩнапҟеит.
Скәашоит ҳәа аӡә даҿыхуп, уи кәашарам,
Еилымгаӡо чароуп, ихаам, иагьашам.
Агәашәаҿ аӡә дтәахуп, даԥхьоит, дыҩуеит,
Сахьақәак ҭихуеит, наҟ иҵәахуеит.
Амши аҵхи ирзеилоугьы ршоит,
Ажәҩан аҟынтәи еҵәак аалашоит.
Мҩасҩык дымҩасуеит, маӡамҩа дануп,
Лакә-ҭыԥҳа адәыԥшӡаҿ лрашь дазыԥшуп.
Леи-бгеи еицрыхоит абаҩ зырххо,
103

Цгәыкгьы рыхҭыгәлеит сеидру еиқәхо.
Аӡиасқәа мҩасуеит, амра ҭашәоит.
Аԥсҭазаара ачарахь шьоук ааиуеит, ицоит.
Чарауаҩык ижәбац, еишәак сахатәоуп.
Асахьақәа ҭызхуа агәашәаҿы дтәоуп.
Санцоз акгьы збомызт, ара зегь ҳашьын,
Асахьақәа цәырган агәашәаҿ ихшьын.

***
Ԥсрак аҿы сыҟан амц ахьырҳәоз,
Инеибеиԥшны зегь ҳәацәон.
Шәанаџьалбеит, аԥсы изырҳәоз –
Уҿаҵа уҿыҵшәан икашәон.
Сахьак ҳахәаԥшуан дахьцәажәоз,
Адунеи амаа иара икын.
Уԥсы ааҭнахуа уажә ихцәажәоз
Ажәҩан дхагалан дыркын.
Шықәсы ҩажәа аус зцаауаз,
Зынӡа иакәӡамкәа дҟарҵеит.
Сшьапқәа ԥҵәанда са сабаауаз,
Схы-сгәы далысхып ҟасҵеит.
Иужьо дарбан, Ҳазшаз иоума,
Жәҩан ихызҵо уажә ашәшьы,
Сеилагама, Сиҭ диԥоума
Иахьа иаажуа, са сышәшьы.
Дызлаҟаз зегь аарҳәны ишԥарҳәо,
Аӡәы ириҭазшәа адҵа,
Ишԥа, асҵәҟьа аҿа еиҭарҳәо –
Ҳаҵабгаҵәҟьеит ас ҳанца.
Ирымҳәашазгьы, иҳәатәызгьы…
Инеибеиԥшны зегь ҳәацәон,
Мыцҳәаран иара дызҿызгьы,
Деиқәжьа дрыма ԥсыжра ицон.
104

***
Сара адунеи иацҵоу ҳәамҭоуп,
Ҳәоук санҵәамҭоуп, кәаԥны сгылоуп.
Лаԥш анаҩсан иҟоу ӡбарҭоуп,
Хара наԥшҩы иҟәыхқәак сгәылоуп.
Мца иаҿыхәаз мца дазгагоуп,
Цәгьа зуз имҩоуп ашәи зныло,
Иаша цәыкәбар гәы-ԥсыршьагоуп,
Гәырҩагь гәырӷьагь лабжыш рылоуп.
Зыҭра иамкыз аӡы хыҵроуп
Цәгьак мукәа имҩасны изцозар.
Аџьныш иҭра иҭалаз дҭыҵроуп,
Аџьныш дахьцо диц дымцозар.
Еиқәҳәаларҭоуп ахи ҵыхәеи,
Еиԥымларгьы еиԥгалатәуп.
Иҽқәазаргьы ҽеиқәеи ҽыхәеи,
Ҽыхәа, ҳамҭа-дәы иқәгалатәуп.
Еиндаҭлаӡом мчи хшыҩи,
Аҟәыш дироуп гәаӷь ицҵаны,
Еиԥхныҩлаӡом ҽадеи ҽыҩи,
Ирзыԥшыда еицықәҵаны.
Зыжәҩа ҭҟьаз иоуп агәыԥҵәага.
Аӷырӷын еиԥш дахьцаз дааиуа,
Аамҭа-хгәаша-мырҳәацәага
Сабалахеи, сыҳәҳәабжь мааҩуа.
***
Аамҭа исхысхьоу ахә здыруеит,
Саԥхьа иҟоу – еиҳагьы.
Знык санҭала аӡиас сыруеит,
Сахьхәыртә изуеи, санцагьы.
Сара ахҿыхра саманшәалам,
Изуз сымаз, сара истәуп.
Истәым сашьҭам, акгьы сзалам,
Изуз цәгьазаргь са исшәатәуп.
105

Аӡәгьы сиеиԥшмыз, сеицәаз, сеиӷьыз,
Сара исеиԥшугь дысҭахӡам,
Сашьҭам, сашьҭамлац исзеиӷьыз,
Аҽыхацәагь саӷәра ркӡам.
Аӡ иаанагаз малгьы сымам,
Аԥша иасҭо зынӡагьы.
Сахьзанымшәашагь саԥшәымам,
Ҩызагь дсымам, ҭынхагьы.
Уарҳал татак снылагылан,
Ламыс кьаҿрак ҟасымҵац,
Лымҳа кыдҵа сцәыҵагылан,
Ԥсахҩык имҩала сымцац.
Аамҭа иацәызгаз сзыхҟьашаша,
Сымҩа ианыжьлаӡам хаҳәык,
Амҩа нсыжьуан сызлацаша,
Мцакгьы – дсышьҭалар лаҳәык.
Аамҭа исхысхьоу ахә здыруеит,
Ҩыза гәрамга дысҭахӡам.
Ӡиас ԥандак сҭалан сыруеит,
Аҽыхацәагь саӷәра ркӡам.
ЗЕГЬ ИАҲЗЕИԤШУ
Са саахьан санаазгьы,
Санцахьаз сцахьан.
Уи маӡан, изҳәазгьы
Саԥхьа зны даахьан.
Имҩа ган ианысуаз,
Иаазгьы ицазгьы анын,
Мҩа заҵәык ҳазнысуаз,
Ианысшаз ирзыԥшын.
Ианыжәгазеи шәҳәама?!
Ианаҳгалаз ҳгон.
– Шәаҩсны ӡәыр шәызцома?!
Мҩадаран иаанҵәон.
106

АМШЬҬАЦӘГЬА
Акы сашьҭан, инҵәахьан,
Ҳәатәык сыман, ирҳәахьан.
Сымҩа ԥиҵәахьан Аӡәы,
Исцәигашеи, мшәан, – Уаҵәы.
Икаҭ-мҵәыжәҩа иазҳауан,
Амшын иаларшәны даауан.
Изкра џьишьон ацәқәырԥа,
Амшын хзыжьуаз шьыц-иԥа.
Ажәҩан дкыдхон, еҵәақәак
Дрышьҭан хәылак, лашьцақәак.
Амш дацрыхо иркәыкәуан,
Гаӡа ҳамҭак наидыркуан.
Ххьа рахәыцны цәгьа иҳауан,
Ашәи иман даахынҳәуан.
Шьыжь дуԥылар ухиаӡом,
Амш умпыҵҟьоит, иузхаӡом.
Амшын аччабжь шәаҟьахоит,
Ахықә ацәқрыԥ ацәҭахоит.
Ҳара дҳалоуп, ара дынхоит,
Аԥсра аҵкысгьы уи сицәшәоит.
***
Аҵх мзада ҵкы еиқәаҵәара,
Ихмырҷаӡакәа ҵаҟа ишьҭан.
Шаҟа бжьоузеи ашьыжь шара,
Уанӡа анеира даара ицәгьан.
Ԥхыӡ ламгылан сцәарҭа сылҵит,
Ҵхи-мши хшәа-ӡшәа еиҟаран.
Цәамҭхаа сзыҳәаз суада идәылҵит,
Сагьашьҭамлеит, уи хжьаран.
Амш иацәызгаз ҟаҵатә гәарҭак,
Снапы зхьымӡаз ус ишьҭан.
Уаҳа исмоуз џьара ҳәарҭак,
107

Ҩышьагь сзамҭо аҵх саҭан.
Сыԥсы зшәысҵоз схьаа хымга,
Ҭынчра ҵхыкаҿ сарҳәацәон.
Ибжьы шԥацәгьоу сгәыла еилымга,
Еиҭеижәыхма, уахак дыҳәҳәон.
Хымҳа-џьымшьа аҵх шԥазгеи,
Ҽеиқәа-ҽыжәла сас дысҭоуп.
Сымыш-ҽыхәа аӷәра абазгеи,
Аҵх агәылсра цәгьала ицәгьоуп.
***
Сымҿырҟәара, сара сгәара,
Сжьира ахыбра, сеихаԥсыхә.
Скәасқьа, сԥацха, са сбаагәара,
Еиқәсырхарцаз еиҭа усыхә.
Сыӷба кыдҟьа амшын иххалаз
Иагахьазгьы ӡыхнаго.
Нашԥа-ԥсахҩык ҳара иҳалаз,
Дақәуршәарцаз иқәнагоу.
Дхьоурԥшырцаз зықә зыцәҩашьаз,
Мараҳәк ҳашҭа дҭоумырԥшын.
Ԥсымҭәык ҳадгьылгьы зыргәашаз
Иитәым ҷанк дахьумырԥшын.
Сан лџьыка аҳаҟьа иқәхыз,
Афҩы анамҵәа ҳаилахәап.
Агылҩаҵлеиԥш зашҭа иқәхаз,
Ихьыз ҳажәларгьы ирызхап.
Аӡын сымҟәыл, ҳҭанасызшәа,
Ԥштәы заҵәыкоуп ҳабла иабо.
Ҵан ршәаџьҳәа аԥша сызшәа,
Ҳахь ҳамбакәа ҳанҭахо,
Гәынхәҵысҭоуп ҵаҳәа узҭо,
Ԥсҭацәын аус зымуа.
Доуҳа ҿыхоуп зегь еибызҭо,
Смал инсыжьуа саныԥсуа.
108

***
Акәара ччабжь ахьырхьырҳәа,
Аҵх иагәылҩны исаҳауан.
Санду илықәлоу алакәқәа ахьырҳәо
Сахҭыгәлазшәа сгәы азҳауан.
Амш мцәажәа цәгьа сзыркараз,
Иахьцахьоу саргәырӷьон нас.
Аҵх ҿачча са сзы игәҩараз,
Исалацәҟәуазшәа збахуан цас.
Лакә еиҭаҳәаҿ аӡхықә саван,
Аӡаҳкәажә слышьҭан сыԥшаауан,
Абжьас цәырҟьа зны сырцәафан,
Санду лҵәыуабжь саҳауан.
Аду тәыла ԥхыӡла избоз,
Саҩс сышԥаацәеи уажәы.
Аԥсыӡ ажәҩа амхны сшыӡсоз,
Саб исшәиҵон икәымжәы.
Хара схәыцуан, ара сыҟан,
Сылаԥш уахьынӡа инаӡон.
Уахь инхаз зегь сара исзыҟан,
Ара сыцәгьа зыршо нхон.
Ԥхыӡи лабҿабеи еилыхуа,
Аҵх ацҳа сықәлан сцон.
Сбырфын рахәыц сдарды иахыхуа
Сыҵкы-ԥшӡа-хәыҷ ҿыц исԥон.
***
Ирҩашьоуп са сҟынӡа иаагоу,
Иааҩуаз уи ашәагь еицакуп.
Изымӷьеит сгәы ахәра ианҵоу,
Ирзымҳәаӡаз ашәа иахәҭакуп.
Срашь-ԥры афырхаҵа дызгоз,
Шьхақәцәан итәеит ихрахарцаз,
Ирхьыӡсоз азарашәа зҳәоз,
Рыдгьыл баҟас иазынхарцаз.
109

Иааӡеит уи аранӡа ахыԥша,
Изҳәаша дҟалозар ирҳәарцаз.
Иашьҭалан иааиуан аԥша,
Аамҭа-шьҭаҩашьан ицарцаз.
Ианыҵуан абӷьыцқәа аҭоурых,
Шәаргәындак дыбжьыҵуан дфырхаҵан.
Аамҭа иаҳзыннажьыз аҟәых,
Рҩашьан хьмыӡӷы бааԥсык ҳаҵан.
Амцабзи алҩеи рыбз еивҵоуп,
Ибылуа адыррагь уадаҩны,
Иӡуаз абӷьыцқәа сгәаҵа ианҵоуп,
Ианымҵуа хызаҵәла иҭаҩны.
Ирҩашьоуп са сҟынӡа иаагоу,
Иааҩуаз уи ашәагь еицакуп.
Изымӷьеит сгәы ахәра ианҵоу,
Ирзымҳәаӡаз ашәа иахәҭакуп.
***
Амш схакнаҳан агәы ҿыӷьуа,
Аԥша сыҭәҳәон сеибакырц.
Аӡәгьы ибарҭам уара иухьуа,
Иуҭахызар зынӡа уҽырӡ.
Жәҩан-еҵәа мца алышәшәозар,
Акәицқәа ирымҵаскып снапы.
Дгьылаҿ жәҩан бызшәа сызҵозар,
Искып акәиц хәыҷқәа ҿырпы.
Сыԥсы анызааит снапсыргәыҵа,
Амра инаҵак исырԥхалап.
Сиҳәап сыхьча, Хьышьаргәыҵа,
Иҿаԥхьа схырхәар сичҳалап.
Ҵаҳәа исиҭаз ԥсыцқьа аԥысшьып,
Жәҩангәашә ажәақәа сыԥшаап.
Аԥшшәы иаҵәа схышә ихысшьып
Сҵыс хәыҷгьы сышҟа иаап.
Маӡа ҳәамҭала иҷырҷырып.
110

Сыхьи сықәи еилнаргап.
Ибжьасыжьыз нас издырып,
Ԥсыцқьа исанеишьаз сыхьчап.
***
Аԥша иаццаз дзыхынҳәуама,
Жәҩан лабжышны дкаҭәалап.
Аӡы ахьышьҭрахь игьежьуама,
Иԥшуа ахықәаҿ днатәалап.
Арҩаш иацҟьаз ацыԥхь ԥыххаа
Инкаԥсазгьы аӡәы иҟәшәалап.
Ааԥын иалиааз ашәҭ аҿыхха
Змаӡаз аӡын дахьӡалап.
Амш ниас иахьӡарыда,
Аӡиас ниас ус ицеит.
Ҵыс ҷырҷырбжьы заҳарыда,
Шьыжь иаакылҟьан ак аҳәеит.
Имаӡан сара санаазгьы,
Снап ианиҵаз ак анҵан.
Лахьынҵан сара сзыԥшаазгьы,
Имҩанысхьаз аӡә дсыхьӡан,
Ашәак ҭеиҳәеит слымҳа иҭалаз,
Аха бжьы хаак аҭаххеит.
Уи дысцәигеит храк иаҿалаз,
Ахра халара цәгьахеит.
Амҩа здыруаз маӡа сеиҳәеит,
Маӡа иуҭаз иахьыԥшын.
Маӡа сызҭаз маӡа иҿеиҳәеит.
Иахьҿаҳәазгьы хынтә иеиԥшьын.
Уаҩ дабаҟаз иԥзыртлашаз,
Ахра иахыкны еҵәа ԥшын.
Шарԥыеҵәа шарԥ избашаз
Нарҭ Сасрыҟәа хракаҿ дшьын.

111

АӠЫМҨАХЫҴ
Аӡымҩахыҵ – гәрамгароуп,
Адгьыл иажәуеит ишабар.
Аӡымҩахыҵ – уамжьароуп,
Ишыцәоугьы зны иубар.
Иара иҟынӡа иуҳәо знаҩӡом,
Зны имҩахыган иргахьеит.
Аӡымҩахыҵ – снап акгьы аҩӡом,
Агәрамга инарха збахьеит.
Аӡымҩахыҵ– зышьҭра зцәыӡхьоу,
Зыбжьы змырхыз, зықә иаршәаз.
Аӡымҩахыҵ зыбз зҿыҵхьоу,
Избызшәам ала иҳәацәаз.
Аӡымҩахыҵ зкәымжәы зшәызхыз,
Зыххьа рахәыц зыцәԥыҵәҵәаз.
Аӡымҩахыҵ сыхьӡ анызхыз,
Аҩарҟьашьқәа зҿы рыӡәӡәаз.
Аӡымҩахыҵ сыхь, сыршәага,
Сыҽԥынгылоуп ԥан змаӡам.
Аӡымҩахыҵ сычҳа шәага,
Схьышьҭра тыша ӡы зҭаӡам.
Аӡымҩахыҵ…
***
Ӡыхьча ӡызлан лыхцәы сақәԥалт,
Машәыр ҟамлар амуӡозаап.
Имцашкызар мца зырцәода,
Бжьы цәгьак ааҩуеит амшын хыҵма,
Ҳаит рҳәазар Нцәахә дҵысыма,
Иԥсы ҭигар дгьыл дзанышәом.
Усҟан ӡызлан лыхцәы ԥылҟап,
Ара инлыжьыр ҟаларыма?!
Ҳәахьа нымҵәа лнапсыргәыҵоуп,
112

Лыхцәы гәабан саргьы исыҵоуп.
Ҳәашьа змамоуп ҳа ҳзықәшәазгьы,
Дахьзымхынҳәуоуп уи дахьцазгьы,
Хьаа-шәиран ара инлыжьзар,
Лыхцә иақәԥалаз дзацәцарыма,
Ныҳәаҩ иажәа хацзыркрыда,
Дызлацаз ала иаарыда.
Џьныш еизара сзалатәома,
Ӡыхьча ӡызлан сылзыԥшызааит.
Исхарамаз шәи сыхьӡома.
Сара сиҳәап Хьышьаргәыҵа,
Снап ианиҵаз игәалашәахыр,
Хьчаҩ дыӡхижьып Амшын хыҵыр,
Аҟәых изигап иҳаргәааз.
Ныҳәа рзишап имӡырҩызгьы,
Сара исҳәазгьы наӡахыр?!
Бзиа сҳәааит, бзиа сҳәааит…
Суалгьы сшәахыр.
***
Амшқәа рыԥхны,
Амзақәа рылхны,
Ашықәсқәа срылсны,
Адәы иаҵәа снықәсны
Ҭагалан саҭоуп.
Мҩамшу сызнысыз,
Сықәра сызҭысыз,
Иалысхыз шәымаз,
Заҵәрамҵан иаԥшәымаз,
Заҵәроуп исҭынхаз.
Ныҩбжьуп сызжьазгьы,
Сымцашан сахьцазгьы,
Лахь саԥхьо сымиит,
113

Ҵа-кылҵәа-ҳаԥшьак еиԥш сҭацәит.
Сҭыркәкәаҵәҟьан сыржәит.
Ӡы-цқьан ихыстоз,
Иҿажәкуа инаисҭоз
Изымжәышаз ижәызаап,
Дышҿаҵәҟьаз дажәызаап,
Ашьыцра дарҩеит.
Агәықәха дахьықәхоз,
Ацәҳәыра дахьықәхаз,
Инижьуаз абаҟаз,
Агәықәха дызлаҟаз,
Иааигаз игахьан.
Мыш хышә аасыртызҭгьы,
Уаҵәы сныҩнаԥшызҭгьы,
Издыруан иахьа амш шынҵәоз.
Уаҵә хышә сынхыҵыр сахьцоз.
Дырран,
Уи лахьынҵан,
Дыршьагь шамам сырҵан.
Азаҵә заҵәрамҵан сынхон,
Сшынхозгьы сараӡәк исгәаԥхон.
Сҭахозаргь араҟа сҭахон.
***
Сара уи амш сазыԥшымызт,
Сара уи ашәақәагь сҳәатәымызт.
Сызқәыз амҩагь уахь ицомызт,
Аԥсҭазаара сгәыҵаӡомызт.
Сзыцәшәоз акәын сызлагылаз,
Сырҭихьан сара сзыдгылаз.
Иԥсы дашьҭан зыԥсы зцәыӡхьаз,
Еҵәак гәасҭон жәҩан ианыҵхьаз.
Аԥша-ныҟәа зцәажәаӡомызт,
114

Аан-мыш гәасҭон, цантәи збомызт.
Маӡак ҭаӡын кьыс змаӡамыз.
Бӷьыц-ԥшаак сыман ак зынӡамыз.
Лада ахьыҟаз ҩада гәасҭон,
Амц саныржьоз иашак сҽасҭон.
Уи хабарын, иашаӡамызт,
Амцқәа рдаҟьаҿ уи анӡамызт.
Амза хьыӡсон ихыҽҽаҵәҟьан,
Аха ихьшәашәан, иагьмаӡаҵәҟьан.
Абза днаскьарцон аԥсцәа гылан,
Сара истәызгьы уа шьоук рылан.
Амш мшымызт, ашәа ашәамызт,
Сызқәыз амҩа сахьцо игамызт.
Аԥшра сылшонаҵ сыԥшын,
Агәы еиқәтәаанӡа амшын.
Сыԥшын…
***
Дгьыл кәырша,
Ԥша-чча,
Ххьа рахәыц,
Ҭагалан бӷьы,
Ҩеижьмаҭәа,
Хҭырԥаш шьха,
Ҵлаҩеилых,
Мрахьаҳәмыш,
Ҿарҳасымҭа…
Ирыбжьыԥрааз аԥсаатә
Амҵәыжәҩабжь саҳан,
Схәыцрақәа саарылҵын
Сҭацәӡа адунеи
Сахьнықәыԥшыз
Саашәаӡыӡеит.
Амарџьагь сҳәазаап…
Анцәа ҳрыцҳашьа!
115

***
Гәи-ԥси еимаздо
Сбырфынрахәыц ԥҵәеит.
Знысра гәырҩазго
Дәы иаҵәа ԥшшәыиаҵәа нҵәеит.
Згәымца зыццышәхаз
Иларшәу акәиц хәыҷ ҭаауеит.
Аԥсадгьыл инышәхаз
Зцәыӡхьоу аҵеигьы даауеит.
Амраччабжь Амш зырҿыхаз
Игарашәоуп аҵеи ихынҳәыз,
Ашәҭыц ақәыцқәа зыцрыхоз
Иагәылԥрааз ашьхыц иԥрыз,
Аҽыҩҷкәын аԥхьахә рцәызгаз,
Ашҳам ашьыцҩы ицәхыжжыз,
Аԥсымҭә аҷанмаҭәа еизызгаз,
Аҽхәара арыжәтәеиԥш иашьыз…
Сыцәхалеит Дунеи ҿыц еилыӷраа,
Ԥшакәаша нықәсын иахьцаз.
Сгәыӷрақәа рымцахә аҿыхра
Саҭәазшьаз, сымҩа зыԥшьаз
Ачҳара исиҭаз насгәыҵак,
Мрачча саԥылоит амш зыхшаз…
Харантәи иааҩуеит иныҵак
Сан илҳәоз агарашәа иԥшьаз…

***
Сара аԥсҭазаара агьама сызгәамҭеит,
Сара аԥсҭазаара амҵәыжәҩақәа снамҭеит.
Иԥыруаз срылаз шџьысшьоз сымҩасит.
Иԥыруаз рызагь Жәҩанаҿ еиҿасит.
Мца иаҟәыхын, иццышәха иблит.
Усҟан Дгьылахь ҽазнык ихынҳәит.
116

Дгьылаҿ мца еиқәызҵаз, араҟа ирзыԥшит.
Издыруаз, изқәашьыз рнапаҵа имаԥшит.
Жәҩан лахь ианиҵаз Жәҩанаҿ иӡбан,
Дгьылҭәамшьа ихалаз ԥсахҩны дшьан.
Дгьыл маӡа агәашәаҿ ҟарулны сынхон.
Изызӡои, суаҩымзи, Жәҩанахь сеихон.

***
Аԥсҭазаара лакәаҿ саанагеит сышцоз,
Аԥсҭазаара лакәаҿ, иахьыхәлалоз, иахьшоз.
Гәашәцаԥхак сызҿарҵан, сҭарҵеит уа шҭакы,
Амци амцеи алх ҳәа сыдырҵеит шьоукы.
Амцабз хәыҷ назхылҵыз амца цәгьа исгәаԥхеит,
Амци сареи ҳгәашахеит, кырӡагь ҳаибарххеит.
Маӡа цәажәа ишьҭақәа срышьҭалеит сеимдо,
Маӡа бжьызаҵә ишьҭақәа ҵхеиқәаҵәа зыршо.
Сгәашәцаԥха зыржьакцарыз амц аасҿаххуан,
Сгәашәцаԥха, иахьгәасҭахьаз, сгәаҵахь исҵәахуан.
Аԥша иацааз зымтәақәак рылаԥш сахҟьашон,
Гәыӷреи, блаӷреи зымцакәа рнахәҭа насхашәон.
Ҳәызбаҵарны аҭырасгьы аҵиаақәа арыффон,
Аблагәыӷра кылкәаша, ҩысҭаак диҿашәон,
Амц ҭахазаап, сашҭаҿы, мцы шьҭақәак ааган,
Мцыцаԥха зымпыҵшәахьаз давахеит аган.
Арҩаш-ԥыххаа-нымгыла аԥсҭазаараҿ скәабан.
Сгәашәцаԥха рыԥсахит мцыцаԥха рыԥшаан.
Амццаԥха зԥыхьашәаз слакәгәашә анартит,
Аблагәыӷра-шьыц-намӡа сашҭагь дынҭаԥшит.
Убри аахыс еилыхароуп, сашҭа агәы рӷӷоуп,
Маӡа-бжьы-заҵә ишьҭақәа сашҭаҿ еилагоуп.
Аԥсҭазаара лакәаҿ саҩнагеит сышцоз,
Амццаԥха зԥыхьашәаз иакәын уажә инхоз.
117

ҼААНБЗИАЛА!
Сымцакәаша мцацәамхандаз,
Мрагыламҭаз самхамцәандаз.
Ӡиас ԥандак сырнамкындаз.
Здоуҳа мгәазтәыз мҩа рымкындаз.
Ашықәс ҿыцаз ҿыцрак ааироуп,
Зыдгьыл згәыҵхоу еиҭаҳзааироуп,
Мышьҭабзиа згәыцқьа ҭызто,
Аблагәыӷра ҳашҭа дҭызго.
Имҩасуа зегь ҳгәашә иҭамло,
Ҳаҽҳәа зырцәо тәым дыҽҳәамло…
Ҳзықәшәахьоу зегь ҿыцымхааит,
Ашәыр кәамԥа ҿыхтәымхааит,
Еиҵааӡоу еиҵагылаз,
Имш гәырӷьаз мыш иаԥылаз.
Ашықәс ҿыцаз зегь рҿыцыз,
Жәытәра-ԥшӡара-ҿыцра ҳацыз.
Ас быбышқәа каԥсалааит,
Изызҳәаша шәа рҳәалааит.
Ашықәс ҿыцуп, аамҭа ҿыцуп,
Амцакәашагь ҳара иҳацуп.
Ҽаанбзиала!
***
Сылаԥш кашәеит, шәаӷрамԥалан,
Ишаҟьаз сыԥсы ԥшаауеит.
Суада срыцқьеит, шәыҩнамҳалан,
Бла ахьҭоу алабжыш аауеит.
Аԥшшәы еиқәаҵәа зырҟаԥшьыда,
Иашәахаз абжьы ԥырхьеит.
Аамҭа ӡхыҵраҿ зҽызҟьашьыда,
Амца икьаҭаз хәахахьеит.
Зыԥсы зҩыҵрак амҩа иқәхаз,
Ихьӡоз дицлар деиқәхарын.
118

Ацәқәырԥ ҽшьырҭа ага иҿықәхаз,
Ашәах шкәакәа шьҭабарын.
Ԥшамҩас аршәаа заҳа иҿыхаз,
Дзырцәахуазеи, знык дшәахьан.
Жәҩан-цыршәа-еҵәа иаԥҽыхаз,
Амца иахылҵыз дарԥхахьан.
Шьаҿа ҭыԥи маҿа ҭыԥи,
Еилагарҳәа цәгьала сшәон,
Сылаԥш кыдшәеи сыԥсы аҭыԥи,
Сыԥшаалап ҳәа маҷк снаскьон.
Сылаԥш ԥҽыхақәа сыҟәшәон,
Еиқәеи ҟаԥшьи еилаԥсон.
Сыԥси сылаԥши срыхьӡон…
***
Сымҩа ҿасҳәеит аӡыхь шҿарҳәоз,
Имрыцқьакәа уаҳа сцом.
Исмаҳацыз шьоук ак сарҳәеит,
Саб инижьыз цырак збом.
Ацыха ӡыхь агьама схашҭит,
Скәапеи хыршәла аҵа ԥҽит.
Агылҩаҵла махәык ашьҭит,
Аӡын агәҭаз ашәҭгьы шәҭит.
Намҩи аамҩи цон еицәажәо,
Срыхьӡар ирҳәо саҳаӡом.
Амшын иххалеит аҷныш гәжәажәо,
Иаԥшаауа ҳәа акгьы збаӡом.
Амра гылап, амза гылап
Амши аҵхи еиҩшаны.
Сҵыс ҷырҷыр хәыҷ еиҭасԥылап,
Сынҵәеи сыҟеи еицҵаны.
Сымҩа срыцқьар са снапала,
Иԥсыртлар аӡыхь хәыҷ цап.
Сышьҭахь иааиуаз амҩа пала,
Амҩадуахь ишьҭа игап.
119

Шәсышьҭамлароуп уанӡа сшәыҳәоит,
Мҩаҟьашь ашьҭа азынхаӡом.
Саб иныха амҵан сныҳәоит,
Ныҳәа ззымхаз ԥытлаӡом.
Сара ари ашықәс ҿыц сахьӡеит,
Сара ари ашықәс ҿыц сыхьӡеит.
Ҽаанбзиала, Анцәа иџьшьоуп,
60 шықәса сырҭоуп.
Зегьы ирымоуп рхатәы,
Саргьы исымоуп аҳәатәы.
Иҟам ыҟазшәа ҟасҵом,
Жәа уаарала аҭак сызҳәом.
Схи сыхшыҩи срызҵаауеит,
Исарҳәаз сқьаадаҿ изыҩуеит.
Ҽаанбзиала, сзаҳауа,
Ашықәс ҿыцаз исзаауа.
Малла сбеиоуп, зегь сызхоит,
Ҳазшаз идгьылаҿ сынхоит.
ҼААНБЗИАЛА!
Сара сашәақәа нҵәаӡом,
Сгәаҵа иҭызгеит ирԥханы.
Сара сгәалақәа сҳәаӡом.
Ашықәс ҿыцха, сшәаҳәаны
Шәашҭа сҭалоит сашәаны.
Сашәахарцаз санынҵәо,
Адгьыл ныжьны са санцо.
Сгәы цқьа сыцыз, сымҩа ҿыцыз,
Сылабжышқәа шәсырбаӡом,
Сара сӡыхьуп, сҭабаӡом.
Сышьҭа шәхымлан, сыжәбаӡом.
Аӡәы сиеиԥшзаргьы сҭахӡам,
Сара ахҩылаараз сшаӡам.
120

Иаазгеит ԥсыла санаауаз,
Маӡа исиҭаз саниуаз.
Убриоуп изласҳәо сара суаз.
Шәара шәзын уи уазымхааит,
Шықәс-ҿыц-ныҳәа шәагымхааит.
Ишԥасҭахыз иаашәыртыр
Шәгәы цқьақәа, амцеиԥш еибакыр,
Амца зхысхьоу зегь цқьахоит,
Ҵыԥхи гәыԥхҭи еизынхоит.
Ҽаанбзиала!
***
Сыццакыр сабацо,
Смыццакыр санбацо?!
Мышхышәк сылахеит сзазо.
Аҵх шԥацо, мшәа, имшаӡо.
Рыҽдырҿыцит уажә зегьы,
Сабду Манча ихаҭагьы.
Адгьыл ҿыцуп, ажәҩан ҿыцуп,
Ҳабахә рыцҳагь дара дрыцуп.
«Аԥсцәа гылт, абзацәа ԥсын!» –
Ҿиҭуеит ҳгәыла акы даршын.
Амца еихәласҵан еибакӡом,
Дгьежьуеит ҳгәыла, аҩны дакӡом,
Сеидру абас деибазыркыз,
Иҽырҿыцшәа акы дшаҿыз.
Сыԥсы схаԥшьом, срацәахеит,
Чыс дунеикаҿ сыкҿахеит.
Исыздыруам ас ҳзыркшаз,
Рыԥба сцәыргеит зны сзыжәҩаз.
Аҟырҟырҳәа аӡә дыччон,
Са сахьгылаз уа схаҳәхон.
Сашҭа саҩсуан схаҭагьы,
Сыццакырцоп, уаҳа акгьы.
Смыццакыр санбацо,
Сыццакыр – сабацо?!
121

***
Сара сжәытәуп, сара сҿатәуп.
Анкьа сақәлоуп, са сиахьоуп
Аршәаа иасуа шәарах бнатәуп.
Дгьыл ианымӡалаз ҳәахьоуп.
Амца сабзуп, алҩа иашәхьоу,
Суарҳал шьацуп, ӡаӡа ҿшәоуп.
Амархәага иҿажәкыз иажәхьоу.
Сымҩахәасҭа мҩан сышьҭоуп.
Слакә еиҭаҳәоуп нҵәашьа змоуӡаз.
Сыжәҩан еҵәоуп, кыдшәа ахәы.
Скәаркьашь нымҵәоуп зрахәыц зроуӡаз.
Сыԥша мҩасуп, – са сҿахәы.
Џьара сҩымҭоуп бӷьыц ианыҵхьоу,
Смаӡоуп ԥхьашьа назмаӡам.
Мҩак ианысхьоу, хәык ихыҵхьоу,
Аирыӡ ӡышхәак назҭаӡам.
Зыԥра шкәакәа мшын иххалаз,
Ԥсаатәшәа згәыӷрақәа ԥыруа.
Дунеи тәымк изымцо ианхалаз,
Зхатәык иашьҭоу, изыԥшаауа!
Сара сжәытәуп, сара сҿатәуп.
Амшын аҵан са сҵәахуп,
Сара аеҵәа сырхәуп.
Арҩаш мҵәыжәҩақәа сыршәахуп,
Жәҩан-ԥҭа-шахала са сԥахуп.
Шьха-ршәаа иасуа акаԥкаԥ,
Еиҳа садыруазар ҟалап.
Бӷьыцқәан аҵлақәа сырҿоуп,
Ааԥын шәҭышраз са сиаҵәоуп.
Сҵыс ҷырҷыруп, маӡа сҳәоит,
Сҳаскьын ӡаӡан, нас саҳәоит.
Мрамшахә сажәуеит сҭыркәкәаны,
Жәҩан лабжышхоит сқәаханы.
Ахьҭа сылсыр наҟ сԥыруеит,
Ажәҵыс сацны саахынҳәуеит.
122

Сыԥшоуп, сымзоуп, сқәоуп, суаҩуп,
Сқьаад-цқьа садтәалоуп сыҩҩуп.
Амца зхысхьоу ҵлаханы,
Алҩа сашәны схәашьханы,
Аҵхи схьааи рашҭа ныжьны,
Сеиҭаԥылоит амш сыӡрыжәны.
Сара сжәытәуп, сара сҿатәуп…
***
Амра халон, аԥсҭҳәа бналон,
Ашәҭқәа гәылҵуан маӡала.
Амра ҭалон, амза халон,
Аҵх аԥхыӡқәарҿ уҽӡала.
Асы леиуан, асы шьҭалон,
Хәыҷра гәырӷьа гәаԥхара.
Алакә уарҳал нас ҳнантәалон,
Сеидру ҳдәықәлар ҳахьцара.
Ԥша џьбароума, бжьыцәгьак ааҩуеит,
Цәқәырԥа бжьума ҳԥах ҳазго.
Амшқәа ргәаҵаҿ аамҭа акы аҩуеит,
Ишмаӡоугьы цәгьа ҳзыршәо.
Хәыҷра аныҟоу гәырӷьагь ыҟоуп,
Еидарас иҟоу зегь ласуп.
Ҩызагь гәылагь зегь ҳаизыҟоуп,
Адуцәа ртәылаҿ уи хазуп.
Амра халоит, аԥҭа аҿалоит,
Ашәҭ пытҟәырқәагь кашәалоит,
Амра ҭалоит, амзагь бналоит.
Аҵх ԥхыӡқәа удыршәалоит.
Ақәа леиуеит, асы шьҭыҵуеит,
Дура ркара гәыԥжәара.
Акы ануҵоит, ҽак аныҵуеит,
Ҭынчра абаҟоу уахьцара.
Ушьҭахь иҟоу, акрынхома,
123

Иушьҭалада урҭқәа збарц.
Хәыҷреи дуреи еилахама,
Ишԥасҭахыз урҭ срыцәцарц.
Иамуазаап.
***
Сара аиааира сазыԥшӡам,
Сара иааирада сыԥшӡам.
Зны сызнылаз амҩа ҭшәан,
Схынҳәырц иақәыскит сацәшәан.
Исзышьҭымхит са сгатәы,
Ҽаӡәгьы изҳәашам са сҳәатәы.
Схы здырыр цәгьа исҭахын,
Иҭшәацәазаргь сымҩа схын.
Сылаԥш смыршәит хараны,
Ҩызак сиҳәеит сихьӡаны.
Сыԥсы сацын исҷаԥшьон,
Сгәыхьи схьааи еицынхон.
Сара аиааира сазыԥшӡам,
Сара иааирада сыԥшӡам.
Ашәа ҩныҩуеит сахьынхо,
Сахьчоит ашәа санҭахо.
Мҩасшақә сықәмызт адунеи,
Исыхьыз ашәақәа сымҳәеи.
Дыҟам шәҳәама изаҳара,
Урҭ наскьазгалоит сара.
Ԥшахаак аслар сыжәбалап,
Злымҳа иҭамло изы сыҳәҳәалап.
Ԥсынгьы-бзангьы уи саҿыз,
Уи акәын иааирас сыззыԥшыз.
Сара аиааира сазыԥшӡам,
Сара иааирада сыԥшӡам.
124

***
Сара Пушкин дысзыԥшуп,
Сара Пушкин сихьыԥшуп.
Са сымҵәыжәҩақәа ирызҳаит.
Шьҭа са сгәы амаӡа саҳаит.
Сыԥхыӡ лакәаҿ сыӡсахьеит,
Аҩызцәа ҿыцқәа сырҳахьеит.
Урҭ маҭыцҳа ицҳаӡом,
Ируагь ирҳәогь саҳаӡом.
Шәа сацәымшәо ҩнык сыҩноуп,
Саб инижьыз хылԥак схоуп.
Схылԥа схысхыр ҟалаӡом,
Блацәгьеи ԥсыцәгьеи сыршьаӡом.
Сара ԥсуак сиҭыԥҳауп,
Аха Пушкингьы дсаҳауп.
Шәаџьк еиҭасҳәоит ианҳәатәу,
Саркьалк сасуеит ианшәатәу.
Абз ҭшәароуп санынҵәа,
Сгәы сумырхьын, ухьша, Анцәа.
Сара аԥшәымоуп сыззыԥшу,
Сара аԥшәымоуп сызхьыԥшу.
Сымца аԥхара сгәы иҭашуп,
Ссаркьал абзаҿ сыхьгьы хшьуп.
***
Сара аҩада стәаӡом,
Ҵаҟа стәаргьы сырбаӡом.
Цәгьала исцәымӷуп сандырҽхәо,
Иззымҳәаша ажәа иҳәо.
Сара абрагьцәа збахьеит,
Исхарамкәа сдыршәахьеит.
Сыцәа ҟьалахьеит, ҵхыбжьон,
Сгәысҽанӡамкәа ахысбжь гон.
Аҳәа кнаҳан са схаҟны,
Ҳаиҭадәықәлон ҳаиханы.
125

Сара аибашьра сыхәмархьан,
Сара ақәылаҩ дсықәмақархьан.
Сара аҵәыуашьа сҵахьан,
Са сышҵәыуоз сыччахьан.
Убас машәыршәа сеиқәханы
Сааит иахьанӡа сеибганы.
Сара аҩада стәаӡом,
Ҵаҟа стәаргьы сырбаӡом.
Ԥшаласк амахәқәа арҵысуеит,
Ҵан ртәылаҿ асы ауеит.
Сара сықә аҟны сҿаҳәоуп,
Сықә саназшьаз иҿаҳәоуп.
Ԥшаласк амахәқәа арҵысуеит,
Адгьыл ажәҩан иазыԥшуеит…
***
Жәҩан ахь сара сымҩа нагоуп,
Сара амҵәыжәҩақәа срызгагоуп.
Жәҩан-еҵәа-блақәа сдырԥхоит,
Рхьышәахәацқәа ахцәеиԥш исԥоит.
Сара жәҩан ахьӡы схьыршоуп,
Ҳәахьа-ныжь-жәаракь сахшоуп.
Сыкәа иҭарҵеит уи ԥшьаны,
Қьаад ҿыцк ирымкыц ианны.
Зны сышиз еиԥш смаӡаны,
Саԥхьеит сқьаад бызшәа ҵаны.
Уи мыцныҟәала иудырҵашам,
Маӡа цәырган иудырҳәашам.
Зны умцахароуп, уашәахароуп,
Кәицк еиԥш ахәа уҽҳәахароуп.
Аццышә шкәакәа хыхь ианцо,
Уи уԥсы аццазшәа узырбо.
Ахҿыхра мҩа агәашә атуеит.
Уцәыӡ-цаԥха-заҵә уԥшаауеит.
Угәра ргеит ауп уи зызҳәоу,
126

Жәҩанахь цага-мҵәыжәҩа зҭоу.
Сара жәҩанахь сымҩа нагоуп,
Сара амҵәыжәҩақәа срызгагоуп.

***
Аҵыс-шәаҳәа абжьы сҿаҵәон,
Уарҳал-иаҵәа-адәы сҭатәон.
Хьы-мзырхәага сыхәда ихысшьуан,
Мра-шәаԥшь-ҟаԥшьны жәҩан иахьысшьуан.
Блац-еҵәақәа аҵх зырхиозгьы,
Аԥша-мҩас-лас сыхьӡ зҳәозгьы
Сықәра иалан, сгәыӷра еиԥызшьуаз,
Сҵыс-хәыҷгьы ашәала зҽызшьуаз,
Заҵәра сцәызгоз исымца ҿымцәан.
Зыгәра сзымгоз сара исҩызцәан.
Идгьыл рыцқьан сахьынхозгьы,
Шьҭа иԥсадгьылын сахьҭахозгьы.
Ԥсахҩы-зымца-блаҟьак дықәлеит,
Ихыш-хыҵәо гәнаҳа дәықәлеит.
Ԥсыла изрыцқьоз рыбжьы ааҩуеит,
Адыд-хысра ажәҩан аҩуеит.
Аԥсҭазаара аӡә дазҵаахьоума,
Аха аӡә даҩсны дызцахьоума?
Адыр иҟамчы ашьҭыбжь ыӡит,
Ихшыҩ-цаԥха џьара ицәыӡит.
Снапсыргәыҵаҿ зегь еицызбон,
Гәнаҳагь, харагь сара ирцәызгон.
Аныҳәаԥхьыӡ зымха сашьҭан,
Хабарк сызҭоз аԥша иашьҭан,
Аха исгәыҵакыз сыцәдун,
Анра иашьҭаз шьҭа сандун.
Аԥша иснаҭаз дырра бжатан,
Аха сашьҭан аԥша сҽаҭан.
127

***
Адунеи ахышә артны,
Сныҩнаԥшуан адәныҟа.
Адунеи ахышә аркны,
Схынҳәуан аҩныҟа.
Сыҽҳәаҿ амца еиқәысҵарц.
Аха цәгьала ихьшәашәан,
Дунеи ҿыцк аԥысҵарц
Салагаргьы ԥсажәан.
Мҩак изнымсыц шьҭоума,
Аҿыцра зегь ҳанашьҭоу.
Аҟәышра амал иазшәома,
Хшыҩ ҵарыкгьы абашьҭоу?!
Жәытәи-ҿатәи еицрыхо
Леи-бгеи реиԥш еишьҭами,
Иарбан, мшәан, сызҿыхо –
Қәабкаҿ ҳаилаҭәами.
АФЫРХАҴА ИԤСЫ ҬАШӘОМ
Ахьмыӡӷ даҵоуп афырхаҵа,
Иҽҳәа атәымуаҩ дыҽҳәахар.
Ахьмыӡӷ даҵоуп афырхаҵа,
Идгьыл шәарҭан ихьчатәхар.
Уи иацрасыз амца икьысуеит,
Имҩа нага хара ицоит.
Уи шьамхыла шьха даҿысуеит,
Иԥсала идгьылгьы ихьчоит.
Ишԥашәарҭаз ара имгылар,
Ҳадгьыл иаҭәаз аԥацәа.
Рыԥсы рҿыҵак аӷа иԥымлар,
Зегьы иҳахьӡырҵон атәцәа.
Шәыԥсыцқьақәа – акас ҟәашқәа,
Ҳажәҩан иаҵаршәуп, ҳзыхьчо.
Шәыбжьы рхашәҵеит ашьхарҩашқәа,
128

Иаҳхыбаауа ҳахь зыӡәӡәо.
Мраны икыдуп шәыԥсы ҭамшәо,
Уи лашароуп, иагьыԥхоуп.
Ирықәу-ирҵасу аԥсуаа зцәымшәо
Еицакра зқымхаша баҟоуп.

***
Сызшьыда ҳәа шәымҵаан –
Сназԥылоз зегь сеихсуеит.

***
Абзиара ззызуз зегь саӷацәоуп.

***
Аиаша амҩа сшықәыз сықәынҵәеит,
Иара ааскьом, сара сзынаӡом.

***
Алеишәа бзиа захьӡыз маӡала дыцҳауан.

***
Ухы ацәа ахыхны ахылԥа ззуӡахыз иҵаӷацәоуп ҳәа
дгәаауан.

***
Амышьҭацәгьа уҩны данааиуа амшра шәзаазгеит
иҳәахуеит.
129

***
50 шықәса зхыҵуаз 40 зхыҵуаз сан ҳәа лалҳәон.
***
Агәашә иҭармыжьлоз аанда дхыҵуан.
***
Ашьыцра иафахьоу, маҭәа ҿыцк ушәны уибар, ԥшӡала
иурхааит аҭыԥан, излааухәазеи ҳәа дуазҵаауеит.
***
Агаӡа аҽырҟәышра иалаго еиҳагьы дгаӡахоит.
***
Агаӡа дзырҟәышуеи, аԥсы дзыргылои.
***
Аҳәа узлатәуам, ала узҳәатәуам.
Ауаҩы дҳәахаргьы ауеит, длахаргьы ауеит.
***
Иԥрыша роуп амҵәыжәҩа заҭәашьоугьы.
***
Ахаҵамԥҳәыс ҳәа зарҳәо дагьхаҵам, дагьԥҳәысым.
***
Аамҭа ӡиас
Сгәы иҭысыз
130

Аҟәара сылахеит –
Аарҩароуп.
Зҿы ҭбаз иӡыша
Схьаауеит.
Са стәеиԥш.
Аҟәара илсуа сабаҟоу,
Сшьапқәа ихәу
Ирықәымзар ӷьара.
Ихәшәыдоу,
Заҵәра ааԥса
Иаркараз,
Ӡцәыкәбарк
Ԥсҭазаарак
Иаҩхуа
Аамҭа ӡиас
Иалахаз, иазымгаз
Иаҟьашьыз, имчыдоу
Ҟәара изылымҵыз
Илшара зҳәаша
Ҳазшаз иоуп.
Сазыԥшуп
Сычҳара нҵәаанӡа.
***
Ашәаԥшь иаҵәаӷәаз
Ажәҩан, ианхалаз
Ахәрақәа сыхьуан
Са сгәеиԥш.
Ԥсран изҭынхаз,
Амш анҵәамҭаз…
Нас ишәахәа хаан
Амш ишахьыршаз
Сгәалашәон,
Маҷк исхыԥсааз
Схьаа гәынкыло.
131

Исхамышҭуаз шәарак
Сзыннажьуан,
Аҭашәамҭа.
Анҵәамҭа,
Аԥсымҭа иреиԥшыз
Ажәақәа слымҳа
Ишҭаҩуаз
Аҵх сагәылалон
Инҵәозу ишозу
Сзымдырӡо.
Сгәы ахәрақәа
Сыхьуан,
Иӷьаанӡа.
***
Алашә иблақәа иԥырхаган,
Игәы ахьнеиуа ишьапы зцом.
Абырг илымшара дархагон,
Иҵх шаргьы, имш нҵәом.
Ааԥын шәҭышра зныруаз ԥҳәызбак,
Рыжәтәны илылсуан, дарҳәацәон.
Аԥсаа ируҭо рымам ныӡбак,
Рыбжьы ахагагь дҿанаҳәон.
Адгьыл иамкуа мца зыцрасыз,
Гәҭыхеи-хьааи рашҭа дҭан.
Ссааҭ ахыцқәа рҷақ ибжьаӡыз,
Сгәеиԥш исыхьуа аҭынчраҿ стәан.
Сбыбыц цәыӡым ԥшак назхьысыз,
Хынҳәра зқәымыз анцахьаз,
Дунеик сахәаҽуан ирҿыцыз,
Зықәра зқәыԥшраҿ изҵәаххьаз.
Инымҵәашаз аамҭак сала,
Иара ныжьны са снаскьон.
Алашә иблақәа са сгәала,
Шсыцыз сылаԥшгьы сцәынҵәон.
132

***
Санду ашәа лзымҳәаӡеит,
Илышьҭан гәырҩа лышьҭымҵуа.
Лыԥсгьы тәымра илзымгаӡеит,
Лыԥшқа изылҳәаз «згәышьҭыҵуа…»
Сара измыцәаз сгарами,
Урҭ аӷбақәа иаҳцәыргахьаз
Рымҩа аагоума, избарами.
Санду шәа-бжа илцәырҳәахьаз
Нагӡан аӡәы иҳәарами.
Урҭ амшқәа имшы мыждаз
Рыхәра уаҳа изымӷьаӡеит.
Урҭ ацәқәырԥқәа ирымыздаз
Инагӡан уаҳа ирзымҳәаӡеит.
Ацәқәырԥ ӡхыҵқәа дырзыԥшымзи
Сан амшын ахықәаҟны.
Ашәах хыҵуа амшын шымзи,
Дынхон дшынхац лықәаҟны.
Сангьы ашәа лзымҳәаӡеит,
Лыбжа лцәызгаз хызаҵәын.
Уаҳа лыԥсгьы лзымгаӡеит,
Лыҩнашә кыдын, ԥҳазаҵәын.
Ақәа кыдҵәа – лыблақәа
Лабжыш рыгны сгәалашәом.
Ирзымҳәаз ашәа нымҵәақәа
Саргьы рӡышра сналашәон.
Сгәы зырҵааз сзырлаҳәыз, –
Уаҳа саргь шәа сзымҳәаӡеит.
Сыӷба-гара ихынҳәыз
Иҭаз рыԥсы сахьымӡаӡеит.
Санду ашәа лзымҳәаӡеит,
Агәырҩа хыҵқәа лышьҭаҵан.
Сан шәа лҳәо сылхьымӡаӡеит,
Срыхьӡарц саргьы срышьҭаҵан.
Иахьагь сажәа нышьнҵан.
133

***
Аԥшақәа зегь еиҟароума,
Зны ифырҭынуп,
Зны иԥшахьуп.
Агәырҩақәа зегь узго роума,
Аӷба хуҵартә зны имшынуп,
Угәы иҭаӡаша ҽазны игәыхьуп,
Сара исыцуп сара срыцуп,
Афырҭынгьы ԥшахьгьы сҩызцәоуп,
Амшын схылар ацәқәырԥ ҿыцуп,
Цәқәырԥеи сареи еснагь ҳазҿыцоуп.
Амҩа ҟьаҟьагь зны иԥынгылоуп,
Нцәа имҩа џьныш данылар,
Узмышьҭыша дуԥынгылоуп,
Иаб иҳәахьа иц дуԥылар
Џьныш имҵәыжәҩа шәшьыра зхаршәу,
Дузыҵгаӡом дыҵаԥсыроуп.
Анкьа ԥсы ҳәа ихаз ахькаршәу
Иаҭәазшьазгьы димышьҭыроуп.
Амӷ зхыҵәаз игәгьы иҭиаауп,
Иԥсы ҵәаҳәуп, иуҿаԥароуп,
Ажәынҭыӷьла ишәарҭоу ҵиаауп.
Ианузыҵымх ууҭра агароуп.
Иумааӡаша думааӡароуп,
Аб имҵәыжәҩа аԥа игароуп.
Аԥшақәа зегьы урыцәшәароуп.
***
Сшәоит аӡыхьқәа зны иҭабарҳәа,
Ашәҭ пытҟәырқәа рҿы адмыртыр,
Аҟармаҵыс абжьы смаҳарҳәа,
Хысыҩ ҟьалак сҳәыҳә ишьыр.
Сшәоит исҳәар ҳәа иҳәатәымыз,
Исцәынхар ҳәа ма иҳәатәыз.
Зны санырҵар сахьанымыз,
134

Иаҩсны ицар ҳәа ианҵатәыз.
Сшәоит мышьҭацәгьак зны дысҿаҳар,
Зшьыцра ԥымла злахь иану.
Ишьҭысхыша зны исыцәкаҳар,
Сшәоит, истәымхар мҩа сызну.
Сыблаҷыцқәа, сшәоит ихьчамхар,
Дунеи сзықәу урҭ рзоуп.
Сыдгьыл ҿамҩаҿ сҭыԥ арбамхар,
Ҽазнык иақәҵатәхо сыԥсоуп.
Сшәоит сыԥсыцқьа сыцәкашәарҳәа,
Амцабз кьаҭар схәышҭаара.
Сыԥсы шҭаҵәҟьоу сдыргаӡарҳәа,
Сцаргьы ишәасҳоит санаара,
Ихлаԥшыдамхарц сыҩнра.
Сшәоит…
***
Сара ашәақәа срыхшеит,
Сара арҩашқәа сыршеит.
Ажәҩан ԥҭашқәа са исцәарҭоуп,
Аеҵә цыршәа блас исхоуп.
Сыԥсы кнаҳауп ԥардаҵас,
Сдоуҳа анарха сара сҵас
Ҽаӡә изыҳәа уи маӡоуп,
Иқәраҩыран са исзанҵоуп.
Ашьха рҩыҵаҿ исызҳаит,
Сабду иқәашьызгьы саҳаит.
Цәгьа дыԥҳәысхаан са санду,
Ҳәынҵәрас иамаз ҳаҩнраду.
Доуҳак лыцын ишатәыз,
Санду илхылҵыз зегь ртәыс.
Амц зҭамло ҳгәашә аркын,
Ацаԥха заҵә саб икын.
Ҳашҭа ныҳәала икәыршан,
135

Сабду нага даҳхыԥшан.
Илзырҵада, сеидру, сан,
Зегьы дрықәшәо ҳашҭа дҭан,
Архышьна кнаҳан ҳаиқәзырхоз,
Аби, Аԥеи, Аԥсыцқьеи зҳәоз.
Ԥҟарак ыҟан ара изхымԥоз,
Иумбакәа иҳәаны иузымҵоз.
Уажә сгәаҿоуп уи ахьынхаз.
Сабдуи саби ирҭынхаз.
Сара ашәақәа срыхшеит,
Дгьыли-жәҩани нас сыршеит.
Сдоуҳа сцәыргеит еимҵәаны,
Сцоит схынҳәырцаз иԥшааны.
***
Сара сҩымҭоуп, шәынтә сыхҩылоуп,
Сара сҳәамҭоуп, ԥшырҭа адәы.
Сара схьаа сықә ианҩылоуп,
Шаҩы исанеишьеит са стәы.
Зыҽзырԥхода? Са сыԥхамцоуп,
Сныҳәа хыҩуп, зықә зыхьчо.
Мца-жәла-кырҭоуп са сеихымцоуп,
Зшьанҵа-гәылҟьа-кәиц лашо.
Сыԥсы-аҭыҩра ԥсы-цқьа тәарҭоуп,
Зыхь иаргәамҵуа ихь зраӡо.
Наԥшыҩ-хыршәыҩ-ҵаҳәа ибарҭоуп
Сара мцымҩа савс сышцо.
Шәахәа ԥҵәахоуп жәҩан зыхәҭамыз
Дгьыл хьшәашәа сырԥхаларц.
Сара жәҩан-цырашәк иахәҭамыз,
Сара дгьыл маҭәа зӡахларц.
Сара гәы-рахәыц-ӡахыгоуп,
Гәырӷьа-зымха-ччаԥшьны сшоуп,
Сара сықә аҳәаа схыгоуп.
Сара иҿымцәо мца-шҭа сҭоуп.
136

Сара имхаӡо маҭәоуп.
Сара схьаақәа рацәоуп.
Сахьиз адгьыл са сыҩноуп.
Гәырӷьа-зымха-ччаԥшьны сшоуп.
***
Агәы акырҭа, амц мҳәарҭа,
Аԥс-рыцқьа-ԥшьарҭа адәы.
Ашьха рика Шаҩ итәарҭа,
Иҳәахьа нага ҳа ҳгәырҭәы.
Агәаӷқәа рхымца, ҳаԥс апара,
Зуы-зҳәа нзыжьуа зхәыҷқәа рзы.
Зымчқәа ҳзымҵаз аԥсабара,
Ачҳа зныԥшуа шьха ркасы
Зхаршәу ԥша бызшәоуп иадыруа,
Уи мҵазырсуа рҩаш рыбжьы,
Ашәах-шкәакәа-хьаа зныруа
Ԥхыӡ сзырҿыхо ес-шьыжьы.
Иааҩуа наҩроуп ҳа ҳабжьара,
Маӡа-ҳамҭа-ҟәыхк ҳабжьоуп.
Уи збызшәоу агәы мацара
Ҿымҭра бжьыла аҳа быжьдоуп.
Уи рахәыцым, хашьа змамоуп,
Кәаркәашь-нымҵәа-ԥсы-адоуҳа,
Агәы акырҭа гәыжәла зҭамоуп,
Збызшәа наҩуа агәы рҳа.
Ҳа ҳдоуҳа…
***
Сымшынҵа сҵәаӷәар сҭахын,
Уи ианысҵаз шьҭа имыцхәын.
Инҵәарц иҟоу са суахҭа,
Схы сзыхгом ушьҭа схаҭа.
Са сахьыҟоу, избоит, смыцхәуп,
137

Зегь са сымбара рҭахуп.
Адунеи иамкыз шьоук еикәшоит,
Сымҩа хырҵәоит, ҿыц сыршоит.
Бзиа ззууа, гәаӷла ишәоит,
Амра мгылацкәа иҭашәоит.
Сара сҭыԥдоуп уажәазы,
Мшын-қашь мҳаҵәдоуп сара сзы.
Схышә ԥарда лашьцак ахшьуп,
Иԥхарадоу сымца еиқәуп.
Уи еиҵызхуа уаҩ дызбом,
Са сыгәҭыхеи схьааи нҵәом.
Зегь қьачақьуа са сыржьоит,
Сыԥсы цқьала руалқәа сшәоит.
Аха дсыцуп саргьы аӡәы,
Сыхьчаҩ сгәыӷрақәа рцәашьы.
Уи исзиуеит сара сшьа,
Сҭынха гәакьа, са сашьа.
Цәашьык сныҳәан исзаркуп,
Сара искьысуа игәашәқәа акуп.
Шәирам исҳәо, ҳақк сызшәоуп,
Сара сныҳәа са сбызшәоуп.
Сымшынҵа сҵәаӷәар сҭахын,
Ари адгьылаҿ смыцхәын.
Аха дсыцуп саргьы аӡәы,
Сыхьчаҩ, сгәыӷрақәа рцәашьы.
***
Баҟадҩылан сара зны,
Уа фырхаҵак ихагылаз.
Уи аниҵеит уаҟа иҩны,
Афырхацәа ирхагылаз.
Сгәы ианҩылан уи анҵа,
Хызҭашәаз иаракәын.
Хьаа ҩыроуп агәынҵа,
Инеиҭарҳәашазгьы лакәын.
138

Баҟанҵала аӡә дыхьчоуп,
Мцабылрагь дазымго.
Баҟадҩыла сгәы ианҵоуп,
Сҿы абызшәа аназымҳәо.
Аԥсы иҭәаз ахаҳә баҟоуп,
Ԥсын акыр иеиҳазтәуа.
Убызшәа-лых-анҵа маҟоуп,
Афырхаҵара уаԥсазтәуа.
Баҟанҩыла сара нҵа,
Сашәахап, сеиҭарҳәап.
Ихаҳә ҩыран амшынҵа –
Фырхаҵарак еиҭасҳәап.
***
Зны иаахьазгьы ҽазны дцароуп,
Данаауаз иааигаз игароуп.
Ацәгьа хәыцны бзиа уԥылом,
Узнымсыз-мҩа ушьҭа анылом.
Имҩахыҵуа иаашьа ицашьоуп,
Абырг их-шьап илабашьоуп.
Изҳәо ҳәам изыӡырҩуама,
Ажәа аныҟам ашәа иуама.
Аԥсы ззырҳәо иԥсны икҿоу иоуп,
Ашәа зцырҳәо изызҳәо иоуп,
Ианыҩшазеи акгьы ҳәамзар,
Ӡмах иҭухуеи зынӡа уҳәамзар.
Баша цәажәа амш игоит ауп,
Иахьа гәазҭаз уаҵәгьы ибоит ауп.
Ламыс хҭазкуа измаӡам иоуп,
Иумаҳазар цқьа иҳәаӡам ауп.
Лабарҟыгә инеиуа дбыргуп,
Аԥан гәазҭаз аӡы дыргоуп.
Исҳәаӡазеи, исҳәац акәзар,
Еиҭаҳәатәуп иара лакәзар.
139

***
Ашәалҟьамра сгәыдыҽҽалон,
Нарха змамыз шәахәа ҟьо.
Сыԥсҭазаара еиԥшнысшьалон,
Сахьтәаз сымышқәа ԥхьаӡо.
Мардуан ҿаԥҟак са сзықәгылаз,
Еихатәын, аха сацәшәон.
Шәалҟьа-шәахәа амш сызԥылаз,
Хьаа ныҟәгашьак снарҵон.
Аамҭа-лацҳа ӷыӷуа исышьҭаз,
Иснаҭашаз ҵәахуа ицон.
Ласкәыгә ласа-кәыкә ахьышьҭаз,
Имаҭәахаанӡагь сарԥхон.
Ҩаӡамакьат жьыргәыцқәа иргәылҵыз
Аҵла иакәшаз ӡахәа сԥон.
Урҭ хыцәԥарақәан ирылҵыз,
Ҭыԥҳа-ӡара инахаԥсон.
Ԥшра злымшоз сызцыз амш,
Мзагыламҭа сыхьнагӡон.
Ацә атәыҩа иеиԥшыз – Ҿамш
Амзаҿала сҿы сыӡәӡәон.
Амра, Амза, Амш – иуҳәои,
Снапсыргәыҵоуп исцәынхаз,
Сыҟан, сцеит ауп, уаҳа исзуҳәои,
Аамҭак сацын, исцәынҵәаз.
Ашәалҟьамра сгәыдыҽҽалон…

***
– Ааи, ааи, уара умсит,
Аԥсцәа гылан абзацәа ԥсит.
Иҟалагәышьеит, иҟала,
Арахь усышьҭалан уаала.
140

***
Жәҩан-ҵәҵәа дгьыл хагыла,
Еҵәа гәыҵшәа, абз кашәа,
Аццышә саблит сшабылра.
Сара мыцхәы ҩны ҩнамгыла,
Ҳаԥшьа нхыҵны мца ҽҳәаҭәа.
Мца былра ахәа ҭынха,
Ԥсы еиқәымха аццышә шкәакәа
Сыҽналакны сыԥшас ԥыруан.
Доуҳа шьҭыҵра, мҵәыжәҩа-ҽыхәа
Сақәнамыртәар царҭа смоуа
Сыԥҭа ҟәашны, жәҩан цәарҭаны,
Мҩас изгәамҭо ҳауа ҿыхьны,
Ашьха рика ԥсыԥ касышны
Снаҿадыршәып хашьа смоуӡо.
Сышьхауаҩны, сыхәрашәаны,
Ашьха иргәамчу хәрашәан сгоназ,
Сырҭахымзаргьы сырҳәар акәхон.
Ҳазшаз заҵәык сыгәра игоназ.
Сшьамхышгылан сиаҭабууеит!
***
Ӡи-бнеи, ӡи-мцеи рҳәаа схыҵны,
Иахьсыҭамыз сцарц сандәықәлаз,
Исгәалашәеит зынӡа сҭәыцны,
Сҭарчеи ԥшаны адәы санықәлаз.
Сымҩанызгоз ҵаҳәа дсыцны,
Сышә-гәашә артны сашҭа сҭазҵаз,
Саб имаҿа еиҭарҿыцны,
Шьана еицамкны сгәы ианызҵаз,
Исзынижьыз ҳәахьа ныҩны
Сгәаҵа иҭыҩуан бызшәа ҿыцӡак,
Ҳаԥшьа иҭыстаз ҿамҩак ныжәны
Сеиҭадәықәларц сахьӡон ԥшаццак.
Ааҩи Наҩи еиқәҿырҭыхыр
141

Алаԥықәшәеиԥш мҩарбаганы.
Исыҭоу саҵаз исзышьҭыхыр,
Сыхь сызцәыргом ҽырбаганы.
Акәиц цәашьқәа мцабз рхылҵыр,
Сыхьӡ рдыруеит уахь сызгаша.
Ҭагалан шәҭыц ҿыц игәылҵыр,
Дахьӡап шәҭымаӡа назҳәаша.
Дымҩадахом амҩа иқәлаз,
Уахьзымцаша дыр дануцу.
Саԥхьа инеиуаз, сара исықәлаз
Ирхагылоуп рықә рҿыцны,
Раб имаҿа рыԥсы знырҵаз,
Иахьсыҭамгьы уаҳа сзымцарц.
***
Аҭоурых ианҩылоуп сара исыхьыз,
Сахьтәаз мҵәыжәҩауаа идмыртәаз.
Иахьаларҩыз ԥызжәеит сыхьыӡ,
Доуҳада ҭацәракаҿ ианҵаз.
Еиҩушоз ԥсыцқьагь абаҟаз,
Зышьҭа анызҵоз ирҟьашьхьан,
Уара иузыҟаз, сара исзыҟаз,
Ирзымхаз ҷанкеиԥш ҳаршахьан.
Ԥсыҟьашь кыдла ажәҩан ашҵа,
Мца мацәысла икҿыблаан.
Аиыха змоуз дышлон дҟәашӡа,
Имаҿа-цәҩыча ишәхыблаан,
Злымҳа иҭаҭәҳәоз ԥсахҩык,
Ижәла ԥсахын, ихьӡ убас,
Мацәыс кыдла нас ихьӡахуан,
Деиҭаҽыжәлон даҽаӡә цас.
Зыла иамысуа уи дламысдоуп,
Згәы змыхьуа изҭоу цәымсоуп,
Ала абашьа ахра аҿысгоуп,
142

Храизаҿамлоизгьы ихәарҭоуп…
Иҳәам сҭоурыхоуп сара исыхьуа,
Изҳәо диргьы ҽаӡә дихьӡоуп.
Арҵәаа иҳәҳәо сыԥсы игәыӷьуа,
Ҭыԥда исцәықәхаз сгәыҵак стәоуп.
ЛАФШАҚӘ
Сгәил касыршәит Бзыԥ ахықәан,
Аҽыҩҷкәынцәа шьҭасны иргеит.
Сгәил касыршәит Мықә аҿықәан,
Аҽыҩҷкәынцәа наҩс ицеит.
Счамгәыр абжьы Бзыԥ инамҩит,
Мықәаа ҵәыуо еиланартәеит.
Асаркьал кнаҳа абжьы каҩит,
Мықәааи Бзыԥааи еимнадеит.
Сҵыс ҷырҷырны Мықә сахалан,
Рабџьар иаҵхеит сыршьрацы.
Бзыԥаа рҵасқәа цәгьа сырнаалан,
Бзыԥҟа исыԥхьеит сынхарцы.
Зыхшыҩ зԥынҵа изынахымсыз
Мықәгьы Бзыԥгьы ҭаирбон.
Зҭоурых зсаркьа иззанымхыз,
Зыжәла ркьаҿу цәгьа сицәшәон.
Бзыԥаа ҩеиит Мықә инҭысны,
Мықәаа Бзыԥ рыҽрыхь ицон.
Сышәҭыц шьҭызхыз бзыԥаа срыцны
Иаҩсыз Мықәаа снарыхьӡон.
***
Зыԥсы ҩначчоз аҵх тыша,
Аџьныш хаԥыц сылалон.
Нырцәи аарцәи рыгәҭа анысша,
Амшын хыҵ сагәылалон.
143

Ԥшра зылшоз дабаҟахыз,
Арҩаш цон исгәылкьаса.
Сгәырҩа ҭыԥс иахьыҵәахыз
Схашҭит ԥыҭк санынаскьа.
Амца иадыруа абылроуп.
Ӡи-мцеи еиқәшәазар ԥсрахаҭоуп.
Ҳәыҳәи ҷныши ртәы аԥырроуп,
Ныҟәа ԥырра иатәрахаҭоуп.
Шьыц итәы иубац, зымцароуп,
Џьныш хаԥыцқәа шҳамыркуп.
Акәиц ҭаҳәҳәа ҿымцәароуп,
Еҵәыш ҳәынҵәра жәҩаныркуп.
Маԥар шкәакәа иахьымаҟоу
Аҿшәар, хьымҩа хацыркуп.
Аџьныш зыҵх ахьынӡаҟоу
Зхашҭыз, амыш-каҭа дылакуп.
Сшәа сацәызгаз сукәыхшоуп,
Цқьаҭыԥ зышхәа иатәарҭахәу.
Ԥсыцқьа дәыцқьа иқәыршоуп.
Ишшоу инхар шԥасҭаху.
***
Сыхшыҩ ҭамӡа сус сазхомызт,
Дгьыл сазшазаргь ара сынхомызт.
Сзықәшәаз сашьҭан, иахьыз збомызт,
Имҳәа иныжьны саҩс сызцомызт.
Аԥшьа ииҳәаз: сшыҟоу шәыҟаз,
Ирашәҳә ихазҵо, еиҳа ишәзыҟаз,
Уажә игылаз наҟ хара,
Ракәхааит ишәҳәо заҳара.
Сгәы асыртыргьы зынӡа ибӷьыцын,
Уажә иаламӡаз еиҳа иҿыцын,
Ԥхашьа сықәзар сыԥхашьон,
Гәыда сықәхарҳәагь сацәшәон.
Исҭамӡаша хьаак шьҭысхын,
144

Ианысҵашаз зынӡа ианысхын,
Суада хышә хәыҷ сыҩнахеит.
Сыҵла хоура адәныҟа инхеит.
Ашьапы дакәшоит зыԥсы ззымхаз,
Тәарҭак дашьҭоуп уаҳа изнымхаз.
Сара сгәаҟуеит сахьҭатәоу,
Шьҭа исыздырам сызмаҭәоу.
Сцап сҳәан соурышьҭуам џьаргьы.
Дыҩналаӡом арахь аӡәгьы.
Нырцәи-аарцәи срыбжьахеит,
Са сынхарҭаҿ ҽаӡә дынхеит.

***
Ажәҩан саҵаԥшын иҵәаӷәан,
Адгьыл сықәыԥшын ицәаӷәан.
Са сыргәаҟын сырҳәацәан,
Уанӡа исыуаз саӷацәан.
Сҿаҵа сҿыҵшәан икашәон,
Аҵх ацамҭаз аӡәы сиршәон.
Сымыш бжьихуан даҽаӡәы,
Сусқәа ирылаиҵон аҵәы.
Адунеи ҭбаа ду ҳанын,
Арахь аицҳара ҳаҿын.
Дааҟәымҵӡакәа аӡә дшәиуан,
Дзаӷьуаз сеидру,аӡә даӷьуан.
Ҭыӷьӡаа реиԥш зегь ҳаилаҵан,
Ахәшәеиԥш жәаџьара ҳаршан.
Аџьныш ҳиркәашон зегьы,
Зны ҳирҵәуон ҳаиҵақьы.
Ҳахшыҩ зымха ҳаԥшаауан,
Иҳамаз ныжьны ҳаахынҳәуан.
Аамҭа ҳшахәуаз ҳацәынҵәон,
Зегь ҳанкарӡны иара цон.
145

***
Алыкә аҿыржәан, сышә акӡомызт,
Аԥша ҩнасуан, хьҭа сакӡомызт.
Сашҭа иҭысны шьоук цахьан,
Сышәҭқәа ҿыхны иргахьан.
Сыҩны ахыбгьы қәа ннакылом,
Сҭынхак дааины уахык даагылом.
Сыҽҳәа кәакькахь инаскьазган,
Сыкҿҩрагьы маҷк еиҭазган,
Нымха-хымҵәа ҩнык сахын,
Сеиӷьзар даараӡа исҭахын.
Аха иԥхасшьомызт оумак,
Исзымхо акгьы ыҟамызт рацәак.
Шьыжь исԥылон аҵар ашәала,
Амра сакәабон шәахәала.
Аԥша иԥхьанаҳәон схахәы.
Ара исызгәакьан зегь мыцхәы.
Сыԥсеиԥш сахьчон доуҳа исыцыз.
Ӷба каԥданын сгәыӷра иҿыцыз,
Сарҳәацәоназ аамҭа сцәымӷын,
Сгәахәра имӷьоз иалаз ҵәымӷын.
Зымха зыхьыз срыцынхомызт,
Са сшынхоз даргьы иргәаԥхомызт.
Анцәа сԥишәон иара ситәыназ,
Зегь сызхон доуҳала сҭәыназ.
***
Агәырӷьа згәы хнахыз ибжьы аасаҳан,
Аччабжь сарҿыхеит ҵхыбжьон.
Адәы иаҵәа ицәхалаз аҽуреиԥш сырҳан,
Снықәххит абарҵа, амзагь каҷҷон.
Нахьхьиӡа арҩашқәа дәықәлеит ирҿыҵак,
Ашьхақәа ҭрысны иҭаӡыӡеит рцәа.
Аеҵә кәеицеиқәа рыччаԥшь наргәыҵак,
146

А.Г.

Ажәҩан ианыҩуан рхьымца–аҵәҵәа.
Агәырӷьаӡқәа иреиуоуп ԥхыӡла уччаргьы,
Дарбан аччаԥшь мҩанызго уажәааны.
Аҵх лашьца иалаччо, ҽырчча ҟоуҵаргьы,
Ҵхычча, ҽыргәырӷьа уагоит ухәжәаны.
Гәырҩамаак сдыркызшәа аҵхаҿ суазыруеит,
Аҵх лашьца ччаԥшьла иузартуама ахаҿы.
Ҵхымҩак ианылаз, иалигаз здыруеит,
Ҵхы лашьцеи ҽырччеи ԥхьоит игәаҿы.
Шәарҭак мҩанызго ибзыдоу саркьалны
Иааҩуеит аччаԥшь, сыццышәха сызгоз.
Сгәы иқәжьын, ихьанҭыџьӡа иҟаз нышәгәалны,
Еҵәамцак сыԥшыхәуан сылаԥш зыхьӡоз.
Икыдыз еҵәан уи блыцццышә иагәылҵыз,
Ахьыҿырп агәыҵхны ҵхычча аршон.
Сыҩада шәарҭан, измыцәаз иԥхыӡын,
Сзалымҵуа салахан аҵх сырххон.
Сгәы иҭаҩуаз аччабжь зынӡак аҽарҿыцын,
Сыҵх насцәызгашаз ашарахь сеихон.
***
Ирҳәазгьы иаракәым, сахьцазгьы сымбеит,
Ижәбахьаз сакәым, сымцап ҳәа сыӡбеит.
Исышьҭалан иааиуаз сгәыӷрақәа сыржьон,
Сгәыламӡа сарҵәыуон, гәыдараа срыжьжьон.
Сашәақәа ҵакыдан, ԥшаласык иагон,
Ицахьаз урҭ амшқәа ҩарҵас иҭыкәкәон.
Исгәыҵамӡоз хаҳәраҳан саҵан са суахҭа,
Исҭынхоз закәыҵәҟьаз сзымдыруа схаҭа.
Сычҳара, са схьаа хәрашәагь иазырӷьом,
Исцәынхаз, сызхьымӡаз қәракаҿ иузҳәом.
Сдунеи хәыҷ амҵәыжәҩа иҵаӡо шәтәала,
Ичҳатәым шәызгәаҭар, ишәыламӡо шәҳәала.
Ҳадгьыл ҳәатә змымҵәо ахьаақәа рацәоуп,
Урҭ зегьы иаҳзеилоуп, иҳамырхуа уаҵәоуп.
147

Шьыри, сшәыҵашьыцуеит иамбо згәы лашәу.
Хҩагаӡам, ҽыхтыгоуп хыхьмаҭәа ишәшәу.
Иуҭиуа мариала, ԥсыла, шьала игоуп,
Иудыруазар бзиан, уи са сҟынӡа иҳәоуп.
Ах, уажә исҳәо зхәарҭои, дагәа иаҳауеи,
Кырӡа ҵуеит еиҩысхьеит иаҳбои иҳаҳауеи.
***
Снапсыргәыҵа амра инаҵак,
Ажәҩан бызшәа снапы ианысҵеит.
Алаԥш-хәымга аҭәҳәа сгәыҵак,
Аԥҭа ҟьашьқәа жәҩан иахысцеит.
Исымҭаӡо уаҳа ахгарҭа,
Снапсыргәыҵа амца ацралеит.
Сыԥсы зхагьежьуаз сынхарҭа,
Ашҭа мҩасцәак ҭанагалеит.
Зыжәҩа ԥырҵәаз апҟа рԥыза,
Шлеиз анырба иашьклахысуан.
Дышԥашәарҭоу зегь рҩыза,
Сгәы изламӡоз зынӡа идысуан.
Аӡыхь ҭамба сылабжышқәа
Дысцәырҵәыуоит изыхәҭамгьы,
Исхаҟыруеит лаҳәажьышқәа,
Амца ҭысуеит агәы ахьҭамгьы.
Зегь ззеиԥшны асоф иқәтәаз,
Аҟыр-ҟырҳәа иччабжь ааҩуан.
Ашьац гылон ашьа ахьықәҭәаз,
Ажәҩан бызшәа снапы иаҩуан.
СХӘЫШҬААРАМЦА – СЫԤСАҬЫԤ
Сымца нымҵәа, схәышҭаарамца,
Сан лыбжьы хаа, саб иҽыҩ.
Сымца еиқәымтәа, схәышҭаарамца,
148

Сгәырҩа, сгәырӷьа, сыхь рхыҩ.
Счамгәыр рахәыц, суасиаҭ ҳәага,
Сгәырӷьаҿҳәаша сгәил ахышәҭ.
Инаҩуаз сабду ихыԥша нага,
Шьанҵеи еихымцеи рымҟьа сышәҭ.
Мцажәлоуп уи, са сыҽҳәа агәаӷьоуп,
Аԥхаррагь неироуп шәа шәгәаҿы.
Аццыш иалху сашҭа агәашәоуп,
Зсахьа анҩылоу снапаҿы.
Иҭалаз уарбан, иуҭахузеи?
Ҩызоу, гәрамгоу адырра сыҭ.
Аԥшәма иҭыԥу? Са сызҿузеи?
Асас ицуп, идыр, шәнасыԥк.
Схәышҭаарамцаҿ са сыблыроуп,
Сышьҭра нхартәеиԥш санбыллак,
Имҩахыҵыз уҭыԥгьы убароуп,
Сыԥсы нхароуп саныԥслак.
***
Амра аччаԥшь сарҿыхеит,
Агәы иаламӡаз амш аԥҽыха схышә ианылаԥса.
***
Изымныҟәоз акәарра деиԥхыӡуан.
***
Аблагәыӷра иблақәа ҭышәшәаргьы рҭыԥ иҭацәызгьы
уԥырхаган.
***
Аҵх иаламӡаз ацәгьа-мыцәгьа шны ианхыҵ,
Ашәах шкәакәа мышхеит.
149

***
Аӷьыч игәылацәагь ӷьычуа џьишьоит.
***
Иԥа ӷьыч диԥырхагахар ҳәа дшәаны аҳәынҭқар бзиа
дызбаз ицәшәатәуп.
***
Аб еиқәаҵәа ихылҵ ега дукәабаргьы дышкәакәахом.
***
Иҭымҟьо абџьар рҵәахӡом.
***
Шәара зҳәаз сара ауп иҳәарц ииҭаху.
***
Мыш мыжда иалаиз дмышхома.
***
Сара ишьҭасҵоит смаҵура,
Исдыруамаз уажә ара.
Змаҵ зушагь уаҩ дызбом,
Исҳәарц исҭаху сдырҳәом.
Аҵх сшәызшәа сеиқәаҵәоуп,
Амци ҵабырги схьыршоуп.
Исҳәаз акәӡам иҳәатәу,
Аӡәы исеиҳәоит иахьцатәу:
Ақәа бцәылар ббааӡаӡом,
Бшьапқәа рныҟәа базгаӡом.
150

Ҳаирпланк бақәтәалар бԥыруеит,
Амцгьы ҵабыргны ибдыркуеит.
Ажәа малсгьы ибызхоит,
Ҳаиҳаб иааҵраҿ бынирхоит.
Аҽыхәа биҭоит иԥаџьԥаџьуа,
Нас шәҭаацәа зегь шәызлаҭхаџьуа.
Арҭқәа џьасшьаӡом, избан?
Ҵаҳәа сызҭоз икәа сҭан.
Амра гылан ицахеит,
Адгьыл-гәаа аҳақ шәатәхеит.
Аиаша зҳәазгьы ихы даӷоуп,
Аиаша аҭыԥан амцгьы ԥшьоуп.
Иларха-ҩархо уск ҳаҿуп,
Аҽада иақәтәаз иибо ҽуп.
Сара ишьҭасҵоит смаҵура,
Аус сдыруамазын ара…
ИЦО
Аамҭа сашьҭоуп ианцахьоу,
Амш сашьҭоуп инҵәахьоу.
Ажәҩан сҳәахуеит, мҵәыжәҩа змам,
Аирыӡ шкәакәа ӡкәарма зҭам.
Ҭыԥҳак слыцын санажәхьаз,
Сышәҭқәа рдәы-ԥшӡаҿ инхахьаз.
Ахәаҿ кәицқәак сыԥшаауан,
Мцада-ԥхарраҿ сыхьҭашьуан.
Цҳаражәҳәаҩ ҳәа зны саашьҭын,
Исҳәаз намҩит баша ишьҭын.
Сшәа сацәызгоз маӡа бжьын,
Уи ангоз зынӡа шьыжьын.
Аҵхи амши еилырго,
Амш шкәакәа абжьы анарго,
Цәа изалымҵуа ираҳаӡом,
Аҵхи амши еиқәшәаӡом.
151

Сара имго бжьы заҳаз,
Шәыхь шәацәшәароуп измаҳаз.
Сара сҿалоуп излаҳәоу,
Са сыԥсыцқьоуп излаҳәоу.
Намҩ ибжьы маӡа сҳәаларц,
Доуҳа-жәла-ҵәах сыԥшааларц.
Лахь ианҩылоу уск саҿуп,
Акәиц иахылҵыз сымца еиқәуп.
Аамҭа сашьҭалар сахьӡоит,
Иахьа цазар уаҵәгьы ишоит.
Ажәҩан мҵәыжәҩа сыԥшаауеит,
Аирыӡ шкәакәа еиҭа исырҭәуеит.
Ҭыԥҳак ҿыцны сналыхьӡоит,
Схаҭа сцаргьы сыԥсы нхоит.
Снап ианиҵаз насыгӡоит.
Аамҭа цоит, амшқәа цоит…
Ицоит, ицоит, ицоит, ицоит
Саргьы срышьҭоуп, ицо срыхьӡоит.

***
Сылаԥш кнаҳа сахьынҳалан,
Ажәҩан рыцқьахь сымҩа ган.
Аԥсҭҳәа зымбақәа кынхалан,
Исхьыкәкәозгьы ԥсықәха қәан.
Ных, сзыԥсоузеи хынҳәра сықәлар,
Зымца, шьҭаҟьашь сынҭатәар.
Гәыԥҵәа хԥышәа сеиҭадәықәлар
Қәа гәырҿыӷьган сынкаҭәар.
Ажәҩан, ажәҩан бзиа збаша,
Уԥшшәы сашәхьан, акырҵуеит.
Уаҳа иззымҵаз амц аҳәашьа,
Сгәы ҟьашь рыцқьан иусыркуеит.
152

***
Сыҟан, сыҟаӡам сара,
Исыцлоз џьысшьон саҟара.
Лакә ԥхыӡк салан инҵәахьан,
Ацәгьа зҳәашагь ирҳәахьан.
Саб сыздырӡом данаара,
Аҭак ҟазҵода сызҵаара.
Ара инхаз зегь кшаԥахьеит,
Ацәгьеи абзиеи еилагахьеит.
Аҵла абӷьыцқәа рҩеижь ргеит,
Апытҟәыр ҿыцқәа еиқәаҵәахеит.
Ирымоуп иршо ара ҭыӡшәак,
Ирҳәоит еилкааӡам ашәак,
Аҵарақәа рашәа бжьуп,
Иануаҳашагь уи шьыжьуп,
Аҳәа кнарҳаит са схаҟны,
Сыхьӡ анырҵеит аҭӡаҟны.
Ԥшамҩас аблақәа ҭышәшәеит,
Иашак збазгьы уаҳа имҳәеит.
Иацоуп иашьцәа рахь даннеи
Ацәгьа зуз иҳәарц Наҩеи.
Аҵеџь дҭыргеит аӡә дышьны,
Зынӡа самоуп уи сышьны.
Ҳа ҳтәқәа ҳақәдырхеит агәы,
Ашьха ихалахьеит ацгәы.
Аха уи акәӡам са сызшьуа
Иибо ԥхасшьоит илбааԥшуа.
Ҳрымихызаргь зны алақәа,
Ҳаҽҳәа ҳарцәеит ҳхаҭақәа.
НЦӘА ИААЦҲА
Аӡыхь хызтоз арҿиаҩы
Қьачақь-мҩа дананыла,
Нцәа дизгәаан иӡыхь-цқьа ҭаирбеит,
153

Ус зегьы ирыхьыр ҟалоит,–
Шәхы шәаԥшла!
***
Имра мԥхо аԥхын цама,
Аӡын шааиз сымбаӡеи?
Рԥызбеи ԥҳәызбеи амра ргама,
Ицазгьы дцама, дымхынҳәӡеи?
Аҵар рашәа бызшәак иеиԥшым,
Гәырӷьа еиҭаҳәоуп, ашәала иҳәоуп.
Урҭ рыбызшәа ҵара зԥеиԥшым,
Дунеи уабжоуп, баша ужьоуп.
Сыхь са слымга ҵар рыбжьакәын,
Жәабжь еиҭаҳәан исзааргоз.
Ихәрыбӷьыцны сыхәра исзақәын,
Ӷьашьак арҭарц хәра сызгоз.
Ҳауа рыхьган аԥша гәаран,
Жәабжь еиҭаҳәаҩ хатә змам.
Аԥша кнаҳа сабик дгаран,
Ҳәатә змамыз, быз зыхәлам.
Баша иныхыз сара сакәын,
Ҳәацәа намҩ, ԥшырҭа абжьы.
Сыхәрыбӷьыцны ахәра сақәын,
Сымшы шкәакәан нас шьыжьы.
Агәаҭеира уажә избама,
Мшы-гәаҭеи-маӡак сахшеит.
Сҳәыҳә амҵәыжәҩа еиҭаԥҵәама,
Зымԥыр ныҟәа аҵар ҳанҵәеит.
***
Сагәықәхан ари адунеи сазныжьуп,
Ицәгьа ибзиа сыхәҭаа алоуп абҭынхак,
Ацәаҟәа гәырхәеиԥш ажәҩангьы еиужьуп,
Саҵаԥшуеит даарызшәа уахьынтәи сҭынхак.
154

Аныҩбжь иахылҵыз сгәаҵа иҭахәашоит,
Сыԥсакәу сызҿызҭуа избом еилганы.
Арҩаш кнаҳа храмҩа иаҿакәашоит,
Ашәах шкәакәа хҩагас иашәҵаны.
Иршьахьоу ашәоуп ахрақәа ирҿыҩуа,
Храиашәахаз ахрақәа иргеит ибӷаны.
Ахьымацәыс, ԥсықәхак абас изизыҩуа
Ԥсыҟьашь даҭаар ҳәа икшоит ишәаны.
Ҳныхақәа ртәарҭахь мҩакоуп инагоу,
Ианысшагь даӡәыкуп зҳәа зыхәлаӡаз.
Зымха зыхьӡаз иԥсымҭәу, иуаҩ агоу
Удәықәымлар еиӷьуп, зықә зыԥсынҵаз.
Амрацҳа, амзацҳа иқәлаз унаскьароуп,
Уԥсы еилахәа ҿызхуа, идыр аӡә дахьӡоит.
Дгьыл нымшәа Иаша уахьнеиуа иуҳәароуп,
Иахьымхәыз зегь ҭыԥдоуп, ушгәашоу унхоит.
***
Сшәоит сыԥсыр ҳәа акгьы мҳәакәа.
Сшәоит сыԥсыр ҳәа сҳәацәаны.
Шьыри, имҩасыз гәнаҳа мгакәа,
Шьыри, имҩасыз зегь ҳәаны.
Ишԥасыхьуеи сгәы амца зкыду,
Мца иаргәаҟхьоу гәы сшәиуам.
Исызҳәарымашь ҳәатә исыду,
Сдунеи шәымла шьҭа сакуам.
Зыхь зыцәдухаз игарҭас иҟои,
Аҵхқәа мшхаргьы изхаӡом.
Дгьыли-жәҩани, урҭ дшырзыҟои,
Аҳәахагь иоуӡом, дрыхьӡаӡом.
Дрыбжьоуп ԥсыла, ахац хәыҷ дықәуп,
Рахәыц-цҳа-мҩа-ҳа иҳауеит.
Еҵәарыц-шәахәагь иҿықәуп,
Шахә-ша-бызшәагь иаҳауеит.
Ишәаз иоуп уи амҩа иқәлаз,
155

Бызшәак иакыз заҳахьаз.
Уара иуқәлаз, сара исықәлаз
Зыҽҳәа-мца-хааҿ зызҳахьаз.
Рахәыц-цҳа-мҩа-ҳа санылан,
Еҵәа-рыц-шәахәахь снаскьоит.
Сыбз ашәа зманы исԥылаз,
Раԥхьа изҳәаз иахьгьы сылгоит.
Сшәоит сыԥсыр ҳәа акгьы мҳәакәа,
Сшәоит сыԥсыр ҳәа сҳәацәаны.
Шьыри, имҩасыз гәнаҳа мгакәа,
Шьыри, имҩасыз зегь ҳәаны.
ХШӘАӠШӘА
Ажәа неигон иззымгашаз,
Ибжьы ааҩуан иззымҳәашаз,
Сгәы иҭаԥҽыз аҵаа хьшәашәан,
Ихәрашәастәыз сара исашәан.
Зхьаа зхызгоз сиҵашьыцуан,
Сашәадахар сыԥсы схыҵуан.
Аамҭа ҩаза салаӡомызт,
Иуаараз Ажәа агәра згомызт,
Излымыҩуа агәоуп рымҳәази,
Еиԥшуп зынӡа ичҳа зҳәази
Сара гәыҵхеи, аԥша хьымӡеи,
Сзышьҭахузеи – мԥшааи цәымӡи.
Еилыргашьа змам хырхарҭоуп.
Сыжәҩан саркьаҿ урҭқа збарҭоуп.
Сышԥабжьахеи зынӡа аҭшәара,
Ишԥарҿыци аамҭа сшәара.
Сыбжьыхь саԥшааит гәыҵха знырыз,
Ихароузеи зыгха здырыз.
Аԥсҭазаара азага ҳаҭоуп,
Высшьа змамоуп, хшәаӡшәа игәаҭоуп.
Иаҳго ҳгароуп иҳазгаша,
156

Иаҳҳәо ҳҳәароуп иҳазҳәаша.
Хшәаӡшәа.
***
Мҵәыжәҩада ажәҩан ахь идәықәлаз
Адгьылахь шәылбаароуп.
***
Аӡә иԥсҭазаара кынхалоит,
Дгьылгьы жәҩангьы ихьӡ рызҳәом.
Жәҩантәык еҵәаҵас дынҭалоит,
Дгьылахь дзааиӡом, хыхь дынхом.
Аҵәцаш-гьежь-дунеи зхагылаз,
Зыԥсы-кыдҟьаз ҭыԥда инхаз,
Зыӡбахә-баҟа аамҭа иаргылаз,
Зымци зиашеи зшәаџь рҳәаз.
Аци ашәи лагажә рызҭаз,
Зыԥхыӡ хышәқәа зхадыркыз,
Ааҩра еиҭаҳәак еиҭа ԥызшәаз,
Нас гәлаҵак еиԥш иазыркыз…
Наҩроуп ааҩроуп ԥсы зхьынҳалоу,
Зиаша ҭыԥқәа зегь ҭацәу,
Аԥшандага ԥшоуп иаҳзалоу,
Измаҭәоу ауп иаргьы зҿу.
Амш ицазаҿ аӡә дынхароуп,
Ҿыцк дхынҳәыроуп уаҵәахьы.
Чҳа узхозар, зегь учҳароуп,
Убри ауп иааугаша ухахьы.
Анаҩстәи иаҩсуп, мԥшаа цәыӡуп,
Ҭыԥ ҭацәыкгьы ҟамлаӡац.
Ацәқәырԥ иаӡәӡәаз шәах аныҵуп,
Ианнаҵаз ҳәа шьҭа ҳамбац.
Аӡә иԥсҭазаара кынхалоит…
157

***
Сара исыҭоу салаӡар ауп,
Иара сызҭаз ихьӡ сшьароуп.
Ашықәс сҭысит сыхьчаны,
Жәахеи жәиԥшьи еимаданы.
Ацҳа сықәсит, мҩамш згеит,
Сызхьигӡаз зегь сҳәеит.
Ҽаанбзиала, жәаха ицаз,
Ҽаанбзиала, жәиԥшь ишаз.
Гәыцқьеи ԥсыцқьеи рацәаҩхааит,
Аиаша ахьыҟоу ҳдырра азхааит.
Мҩамш, мҩамш, мҩамш…
***
Амза сҭысны амца сҭалеит,
Амца салсны аҩны сыҩналеит.
Аҩны аҩныҵҟа цәгьала ихьҭан,
Амца зҭаз агәы сызҭан.
Зашәа зцәыргаз аӡә дахын,
Ибызшәа сҳәар саргьы исҭахын,
Аха еиныҩуамызт ҳбызшәа,
Ҳҿаҳахарҳәоуп са сзыцәшәа,
Доуҳак аҵәаара иаҿын,
Исбызшәамыз ак сҿакын.
Уи ала исзымҳәеит сара сыхь
Исырҳаит ауп баша агәыхь.
Ӡыцҳак сықәлан иԥҵәахьан,
Схьаа зхьааша нҵәахьан.
Ицахьаз роуп сзышьҭарҵаз,
Амҩа сықәлеит идырхахьаз.
Ҽырбаҩыкгьы сышьҭа дхын,
Ҽраԥшра цәырҵрак лҭахын.
Икарахеит зымцеи хьымӡеи,
Напеинҟьацәан Наалеи Хьымцеи,
Збызшәа ззымҳәоз ҩашьа игылан,
158

Еиҭазхашҭхьаз рышьҭа ихылон.
Изҳәо згәалашәоз аӡә иакәын,
Дыхәрыбӷьыцны сыхәра дақәын.
***
Сыԥсыр шәымҵәыуан лаӷырӡыла,
Сара алабжыш сацәшәоит.
Аԥсра нҵәароуп сара сыла,
Анышә иаҳҭахьоу ҳазхоит.
Зынӡа ибашоуп ҳазлацәажәо,
Инхоит иутәу, уаҳа акгьы.
Исхагылоу иркьаҿ уажәа,
Иуҳәо ԥсажәоуп ухаҭагьы.
Изго башоуп, исҵаз крыҟоуп,
Ишәызгәаҭо ныжьны сцеит.
Урҭқәа гәазҭо са дысзыҟоуп,
Са сызшаз Анцәа дишеит.
Иааҩуа наҩуам ҳара аныҟам,
Ҿаҳаи дагәеи рымҩа ԥҵәоуп.
Иуҳәо иарбан ҳәатә ахьыҟам,
Измаҳазгьы имш нҵәоуп.
Џьара акыҟоуп ицаз инижьуа,
Икашәазоуп лаԥш иабо.
Ацәқәырԥ хыҵоуп амшын хзыжьуа,
Аха дыҟам урҭқәа збо.
Шәажәа нышәкыл са санцо,
Издыруада сшәыцәҿыхар,
Аԥсра нмыжькәа изгоит сахьцо,
Издыруада, шәызҿыхар?!
АԤСҾЫХҨЫ
Агәхьаагара амҩа ианылаз,
Ашәала иурҿыхаз духьӡоит.
159

Зыԥсыцқьа зымпыҵак иуԥылаз
Ҿамҩак аӡыхьеиԥш дузхоит.
Зиаша хҩага маҭәазтәыз
Хьмыӡӷыда дымҩасуеит, дыцқьоуп,
Ахәрашәа хәрашәан иашәазтәыз,
Ихәра дацәнымхартә иӷәӷәоуп.
Згәашьамх ахрамҩа иеисаз,
Иаҿигаз ламысхап дзыԥшьаз.
Ахра цыҩцыҩқәа ирҿаӡсаз
Адуоҳамч, дыӡрыжәны дызшаз
Ибызшәа ссир агьама дызҿыхәаз
Ԥшьа маҟан имӷоуп, дзыхьчо.
Абла-цәгьа-гәыӷра дызмыхәаз
Илаԥш-цәгьа иџьамаҿ инхо.
Аергьаа рашәабжь нарымдо,
Ибла иазымбаз игәы нархьыгӡо,
Дуазыруа ҭыԥкаҿ данзымтәо,
Ԥсҿыхҩыс аԥшахь анухьӡо,
Схылоит идырны уа ушьҭа,
Издыруеит, сарҟьалом сахьцо,
Ажәҩан иазныжьны ахьышьҭа,
Иблыз мацәысны сшухьӡо.
***
Сызҭахымыз срыдымтәалеит,
Сызламгылоз срыцнамгалеит.
Иԥшыхәырҭоу сықә шаҳаҭуп,
Ҳақә иамҵәыжәҩоу дырра ҳаҭоуп.
Сызлацаз ауп сымҩахь зысҳәо,
Иазымгашоуп сыжәҩа хьызҳәо.
Уи хьанҭароуп еидараӡам,
Мариа мҩакгьы ҩадараӡам,
Аԥсҭазаарагь лакә еиҭаҳәоуп,
Ишхасымҵогь лакәны исаҳәоуп.
160

***
Мца сыцрасын, сымбылӡеит,
Амца мцала идырцәозаап.
Ацәқәырԥ схыҵәан сымхәаҽӡеит,
Ацәқәырԥақәа еилаҵәозаап.
Сшәаны сырҳәан снамӡаӡеит,
Ахра аҿаҩра сқәашьымзаап.
Срашь ахьгылаз имҵысӡеит,
Иақәнартәогьы дбашамзаап.
Ссаркьал абыз сыԥшаауан,
Гәҭынҵәа бызшәа сакәхоназ.
Сымч мырхакәашәа саауан,
Сыбза ҭыԥқәа срықәхоназ.
Шәаџьк амҵәыжәҩақәа анартуан,
Сыхь зырҿыцуа акы акәмында,
Сыхәра ԥсыдақәа сцәатуан,
Ахәра хәрыбӷьыц ақәында.
Ҽеиқәеи ҽыхәеи еивагьежьуа,
Раӷәра еихақәа ирыцҳауан.
Сыдгьыл сыԥсы зхагьежьуа,
Сан лымпахьшьы срышҳауан.

КӘЫРКӘА ШОУРА
Кәыркәа, кәыркәа, кәыркәа шоура
Сыԥсы схыхны изгахьоу.
Ааԥын шәҭышқәа рымахә соура
Сымхны мҵәыжәҩас, иԥырхьоу,
Сыԥсы зԥысшьыз хьы ҭагалан,
Сымыш ҩеижьқәа ирхьыкәкәаз.
Ахьҭеи ԥша ҵәыҵәи сыԥгалан,
Сӡын ҭацаха сзыртәаз.
Еҵәа ԥштәыла, схәыҷра дәы ԥшӡа,
161

Сыччаԥшь иааҩуаз ахьынҵәаз.
Иҩуа иқәхаз аӡӷаб, сыԥшӡа,
Абасҵәҟьа, сеидру, сызбыцәшәаз.
Сан лыбжьы хаа са сгәы иҭыҩуа,
Сшашьҭоу сашьҭоуп, сагьхынҳәӡом.
Ҳгәыла леишәацәгьа исзыҩуа,
Ушьҭа сдухеит, слыпҟаӡом.
Иӡхьоу амҩа сашьҭоуп сыҩуа,
Уи лабжышны икабахьеит.
Сан лыбжьыхаа са сгәы иҭыҩуа,
Кәыркәа шоуреиԥш итәахьеит..
Кәыркәа шоура, амахә соура…
Сан лыбжьы хаа еиԥш ицахьеит.

***
Са сабаҟаз, сцеит сымҩасны
Ашәҭқәа ҿызхыз аԥшеиԥш сасны.
Сгәы идкылан, дысгәыдкылан Анцәа сицын,
Са сызнысхьаз мҩакы сықәын дырҩегь ҿыцны.
Ԥша напыла сыхцәы ԥхьаҳәо ааԥын сԥылон.
Игәхьаазгоз саб иҽышьҭа дырҩегьх схылон.
Игәыҭшьаагаз ашәак ааҩуан аӡеиԥш сызмыруа,
Ихәрашәамкәа, сыхәра иҿыцхаз ахы снардыруа,
Ирҿаҟәазаап аӡы зҵаҵәаз цҳа сызмырырц,
Саӷеи суеи еилсыргарцаз, сҭыԥ здырырц.
Ашьанҵа мца сгәы иацралон цәымса ҭыԥшәа,
Доуҳа мҩасхап, сыкәа иҭалон ҽазны ԥсыԥшәа.
Еишьклаҳауа Ҭыӷьӡаа иреиԥшны сышьҭа ихылон,
Сызнымлашаз ҭыӡшәа ҭыԥкаҿ сыхьӡ анылон.
Заӷәра зҿыҵшәаз аҽы кәадырқәа цон имҩасны.
Ахыԥша ааҩуан фырхаҵарак аҳәа еиҿасны,
Сгәы зыдкылаз, исгәыдкылаз Анцәа сҿых ма,
Сгәырҩа снылаҵа срымжызи, сеиҭаихма?
162

***
Сымшқәа рымҭа сымызхыда,
Сызԥырхагоу дарбан ус.
Цәгьара еизыҟәшәо сышьҭа ихыда,
Цәгьара нсыжьуам, Анцәа иныс.
Сымш сызнықәуа цқьара зцәызго,
Дарбан згәы хәашь ахьзыршо.
Сышьҭа иххалаз агәаӷқәа еизызго,
Гәаӷхоит умшқәа ирҭынхо.
Ихәрашәазаргь ашәоуп иахьӡу,
Ахәра хьаауп уи зырӷьо.
Хәра зынхалаз адгьыл иахьзеи,
Згәаҿы имнеиз роуп сзыцәшәо.
Агәлымыҩра лымга хьаауп.
Уԥсы жьакцоит аиха лых,
Амца еихсыӷьаҿ аҽҳәа гәаауп,
Шәира инаргоит уи аҟәых.
Зыԥсы зҿыҵак саԥхьа инеиуа,
Сҿыхҩы сишьҭоуп, сихьӡаӡом.
Сымш сызнықәуа ацқьара аиуа
Цәгьазтәуа уҽҳәагь еибакӡом.
Аха усгьы усшәиӡом,
Сымшқәа рымҭа шәгьы асыркӡом.
***
Зҳәа зыц иамкыз аӡә дҟыжәбыжәуа,
Ирымҳәашаз ак иҿҟьеит:
– Шәанаџьалбеит, иҽеим ижәуа!
Иҽы днасын днарыбжьҟьеит.
Рыҽхәаран ара икашырран,
Иҽеим зҳәада? Иааилахеит.
Хымдыр зыҵҟьа, еилаҭырран,
Амшын иарҭахьаз дагеит.
Рычҳа гәаҭо ажәлар гылан,
Зымха иҽыхәа аӷәра аҿҟьеит,
163

Иззымычҳаз аԥсы дгылан
Даарылаххын, зегь шәаҟьеит.
Адамра хыла иасыз иакәхап,
Шәааирҿыхап, шәымшәалан,
Ишәзеицгәаҭо шәымчгьы ақәхап,
Ишәдырҳәо зегь шәымҳәалан.
Зҳәа зыц иамкыз деиҭааироуп,
Иҳәатәугьы ҽак иҳәоит.
Ҳазшаз иажәа еиҭа каҩроуп.
Измаҳазгьы Аԥсы диршәоит.
Шәааӡырҩла!
СЫЖӘБАӠОМ, СШӘАҲАРОУП
Аҵх агәы иҭыҽҽоз ашьҭыбжьқәа сеиларгон,
Схәыцрақәа исымпыҵҟьаз лакә-ҳҭынрак сазнаргон.
Сгәыӷра-ԥра сзынтәалаз ԥшада амшын иххалон.
Сбырг игәы дажьазаап, хра-мҩа-цәгьак даҿалон.
Маӡа ихәыҭхәыҭуаз сӡиас скалҭ ианҭәалон.
Амзырхәага-хьдаҷ-ҿып жәҩанҟа салахалон.
Аеҵә рымца гәазҭахьаз Нарҭаа рҽышьҭыбжь каҩуан,
Бырлаш-еҵәа зрыԥхуаз ажәҩан маӡак аҩуан.
Ҳәахьа нымҵәа иажәабжь, аӡә изы иҭоурыхын,
Иԥсы аԥҟара иашәаз, илахь-ҩыра ианыхын.
Мшра иахылҵыз ҵиаак сыӡын баҳча иҭалон,
Напсыргәыҵа ԥхаррак сықә бираҟны ихалон.
Агәы амҵәыжәҩа шьҭызхыз, доуҳа жәлоуп ихәниго,
Доуҳа зцым ԥхьагыла, ицу сеидру иахьиго.
Ирҳәо акәым, ируа шәашьҭала рымҳәази,
Уаҳа инхазеи ажәоуп ашьҭахь, нас изҳәази.
Соуп, са соуп сеицамкыр, сеидру сзықәшәарызеи,
Ԥшырҭа-ҳамҭа сызҭаз илаԥш сзацәшәарызеи,
Имаӡоу сызцәыргом доуҳа касыш ахаршәуп,
Цқьарҭоуп, шәыламгылан ԥсы-уарҳал сызкаршәуп.
Сыжәбаӡом, сшәаҳароуп!
164

***
Ҽыхәа иаҵәамызт дзықәтәаз,
Иуапа кеикеиуагь ицқьамызт,
Иԥсадгьыл ашьацқьа зықәҭәаз
Дачҳартә уаҳа дмаҭәамызт.
Здашьхәа ԥиҟаз дшьабон,
Ааҵраҿ иангьы дгәаҭеиуан.
Ажәҩан, доуҳа-шьҭа азынхон,
«Жәлар рылахь» аҭыԥахь инеиуан.
Аҽҳәа мца аԥхарахь еихон,
Аԥсы цқьақәа зыԥхьоз аҵеицәа,
Ашьауардын Шьха-ԥшӡа иазцон,
Иашәартәуан иашьҭаз ԥхьанеицәа
Амацәыс-гәашьа ҿыжәжәон,
Ахьрымца каԥсон исаркьалха.
Ашьанҵа-мца Ҳадгьыл иахьӡон,
Ашьанҵа хра иахәыз зегь шәамха.
Ашьанҵа ашәа ахыҩуан ҳдунеи,
Аҟамақәа еиҿасуан еихымцан.
Доуҳа мшык амҵаҿ ҳаннеи
Ҳажәларгьы ҿыхеит еилымшәан,
Ԥхьагыла еҵәакгьы шеишеины,
Аԥсыцқьақәа иршьанан иакит.
Ҽыхәа-иаҵәа-упа-кеикеи днеины
Ҳбираҟгьы шьҭыхӡан икит.
***
Зыбҩа маҭәа зшәызҵаз абыкь
Ашьҭыбжь ахрақәа арӡыӡон.
Аҟәарацәқәырԥ иннажьыз алыкь
Ҳәатәы-маӡа гәнаҳак ацәызгон.
Мшы мариа ахҭыгәлаҩ дымшын,
Инижьуаз уацәымшәартә иубозар
Уаашәҩык ирыцыз дзаҵәын,
Игәҭыхажәа игәаҵаҿ инхозар.
165

Аамҭа гәырҩашьҭақәа зныз,
Дареиџьуан ахьаа ахьнеигоз.
Здоуҳа-цқьа-маҭәа-лаша зшәыз,
Ицқьара рылган иабеигоз.
Зычҳара иҽыжәу дцаргьы хара,
Аамҭа иаԥысыз гәырҩашьҭан дынхылап,
Зымҩа ианхалаз ихьӡеит ихьӡара,
Иаауазгьы ихынҳәызгьы неиԥылап.
***
Ақәеиԥш скылсит сара ҩнык,
Еиқәыз амца смырцәаӡеит.
Ԥшацәгьан схыҵит сара хәык,
Аха хышә блак ԥысымҽӡеит.
Еҵәа кыдшәан зынгьы сҭалт,
Аха сыццашә касымԥсеит.
Ашьха савҵны мраны схалт,
Аха асыԥса сҽасымҭеит.
Ацәқәырԥ сацлабыр сҭахын,
Ашәах-нарха сзышьҭымхит.
Ирхәыз ԥсаатәны ҩнык сахын.
Ан лԥа заҵә сицырхәит.
Ақәцәаҿ с-ҟәашны сықәызшәа,
Ашьха ика сцәыҵыԥшуан.
Ауаз зҿыҩуаз быкьызшәа,
Сыдгьыл агәы сыҵыҩуан.
Сыԥсы кнысхит аҟамчеиԥш,
Ҽыџьбарак санақәдыртәа,
Аҩны скылсит сара ақәеиԥш
Аԥсы хьчара ансықәдыршәа.
***
Амца сабзуп, са сымцабзуп,
Ԥхарроуп, уаҳа лҩа сышьҭӡом.
166

Ажәа хызаҵә ашҳам иабзуп,
Иахәуагь уаҳа иузырӷьом.
Ахәа агәыҵак кәиц еиқәхароуп,
Хәыш-ҭаара-мца гәакьа мцоуп.
Амза ахьыҟам ҵхы лашьцароуп,
Аҵх џьыба ӷьыч-мал ҭоуп.
Дгьыл лаԥш агым амза ангыло,
Амзырхәага адәышқәа ирҭоуп.
Шара-цәыргаҩ-мра ҳазԥыло,
Мцабзны мрабзны иаҳхьыршоуп.
Шәахәа лыхуп маҭәа иаҳшәаҳҵо.
Џьныш-лаԥш-шәхыблаа изырхәашо.
Ажәҩан мшынҵа ҳахьқәа знаҳҵо,
Ҳгәыӷра-ԥхыӡ даҟьа иаҳҭынхо.
Ҳалоуп, мшақәҵа бзан ҳазҭааз
Ҳшаднамкыло збар зҭахым.
Зыӡхьамԥш ҭаҳтаз зны иҳацәгәааз
Ԥсынгьы уаҳа иаҳзыԥшым.
Адгьыл, ажәҩан, амца, амза,
Сажәа рыԥхрақәа рыххьа.
Арҭ зегь сраҩсны сара зымца,
Сышԥаарыдхалеи иахьа!
***
Сыҩ сышнеиуаз сышԥахьымӡеи,
Сымш нҵәазаап, шьҭа сышәшьы.
Сымш ицази сара хьымӡеи
Ҳаиҭоуҳәоит, маҷк аԥшьы.
Сызлаӡаша, мҩак сызгаша,
Исцәынхаз сҳәатәы сырҳәа.
Мшык аԥшьы акәым, бзиа збаша,
Ҿыцны сирцаз жәак сызҳәа.
Лыԥха рысҭап мба сзаҩысыз,
Сагьырҿаччап сгәаӷ зырҳаз.
Мца ҟьашь ныжьны мҩа ианысыз
167

Еиҭарасҳәап ирмаҳаз.
Ԥша наҩ снаҩып сцарц сахьыҟаз,
Снап ианырҵаз насыгӡарц,
Рықә са исықәуп сара исзыҟаз,
Рыхь неиҭасҳәап ҳәа ауп сызцаз.
Ԥшырҭа наҩроуп сара сныҩра,
Ҳәахьа еиламга сықә, са скәал,
Сымш анҵәамҭа, сгәырӷьа зхыҩра,
Иаԥшьу иаласшәоит са суал.
Сыҩ сышнеиуаз сышԥахьымӡеи,
Сымш нҵәазаап, шьҭа сышәшьы.
Сымш ицази сара хьымӡеи
Ҳаиҭауҳәоит – маҷк аԥшьы!
***
Аҵх жәҩан аԥштәы сызгәамҭеит,
Ажәҩан иаҵәа аԥшшәы сзамҭеит.
Аԥсҭҳәа ԥжәахақәа ирҟьашьит.
Аҵх ҩыџьбара сашьит.
Аԥша ҿыхьҭа скалҭ иантәалон.
Исцәыԥыруан, аҩны иҩналон.
Сҵыс ҷырҷыр хәыҷ ицаз гьежьуан,
Жәабжь неиҭаҳәатәык сзаауан.
Сыгәра згоз маӡабжьык ааҩуан,
Бызшәа ҿыцӡак сгәаҿы иаҩуан.
Уи сыхдырраҿ ҽа дунеихон,
Сбызшәеи сдырреи зынӡа иӷеихон.
Ирыцқьаз сыԥсы сылаӡомызт,
Иҭшәахаз сдунеи сакӡомызт.
Иԥыруан сыдгьыл уажә сзынтәалаз,
Ажәҩан лаӷырӡ зны изынҭәалоз.
Абас срыцқьан сызкәабаз,
Иԥшьаз қәазаарын сзыцәцаз.
Аҵх еиқәара аԥшшәы ахыҵуан,
Амра лаша ахәы ихыҵуан.
168

Адгьыл стәарҭа, са сыҩны
Иазынсыжьит сыхьқәа ҩны.
Гәыцқьа ԥсыцқьа адгьыл иқәу,
Агәыбылра ччаԥшь зҿықәу
Шәзыԥхьо шәзеилкаар абызшәа,
Ҳазшаз шәиацәажәоит шәымшәа.
Уи зегь реиҳа дгәыбылҩуп,
Ҳа-ԥшьа-ныҳәаҩ-рҵаҩуп.

АШӘҬ АМҴӘЫЖӘҨА – САРА САШҬА
Ашәҭыц ықәын снапсыргәыҵа,
Доуҳа чысны аҿы анартуан.
Ашәҭыц гәылҵуан снапсыргәыҵаҿ,
Сацәшәан сыблақәа асыркуан.
Снап аԥхара агәы ианыруан,
Ашәҭыц сҿаччан иӡыҭуан.
Ашәҭ ангәылҵуа саргьы издыруан,
Ԥшӡарак аблақәа анартуан.
Аԥсра аԥышәараз ицәырҵуаз,
Шәымҭак аччаԥшь азнархон.
Маӡа ацәыргараз игәылҵуаз,
Ашәҭ гәырҩакаҿ сҭанархон.
Ашәҭ амҵәыжәҩаҿ сыԥсы еиҭаскуан,
Ԥсра сацәымшәо агәра згарц.
Ашәҭ ақәыцқәа сыԥсы рҿаскуан.
Ԥсыла ахыхьчаша сдырҵарц.
Ашәҭыц ықәиаауан снапашҭа,
Ԥшӡара еиҭаҳәатәны исзынхон.
Ашәҭ амҵәыжәҩа сара сашҭа
Самкыртә иҟазаргь сынхон.
Ашәҭ амҵәыжәҩа – сара сашҭа.
169

***
Аҵх иагәылаҩны суасиаҭ,
Сыԥсы сгәыҵак сдәылҵит.
–«Сыхцәы бырфын, ацәа бҽаҭ»–
Сан ҽазныкгьы ҿылҭит.
Сара адәы иаҵәахь сызгоз,
Уажәы-уажә дшьацәхныслон.
Сара амшқәа зцәынҵәоз,
Аҵыхәтәантәи сакьысуан.
Уи ианыруан слахьынҵа
Лахьбызшәа ианҩылаз.
Сзеисоз арбан сара нҵәа,
Сгәырӷьацәан сызԥылаз.
Мцычча исҿаччоз Адунеи
Саргәыбзыӷт, сгаӡазшьаз,
Сыԥсақәҵараз саннеи,
Ишԥарацәаз сагьџьазшьаз.
Ажәҩаҭҟьа, сахьнеишаз
Снеихьан ауп иангәасҭаз
Иамаз уи рҽеишьас,
Аӡыблара сыҽшасҭаз.
Аҵх иагәылаҩны суасиаҭ,
Сыԥсы сыман сдәылҵуеит.
***
Адәы аҵыхәан са сыԥшын,
Ашәҭ амҵәыжәҩақәа ҟаԥшьын.
Иҿысхыр сашәыр ҳәа сацәшәон.
Ашәҭ лабжышқәа сыркәабон.
Аԥша ахәхәаҳәа сыкәа иҭалаз
Исанаҳәон ашәҭ исзалаз.
Сымшқәа сҿаччон маӡала:
– Ашәҭқәа браҩсны бнаскьала.
Сыԥсы рыцын сныжьны ицоз,
Ашәҭ зымҵәыжәҩақәа ԥыҵәҵәоз.
170

Аҳаскьын сышьҭақәа ирҭаԥсуаз,
Ашьха рҩашқәа инымҵәо руаз.
Акаԥкаԥ исзымҵаз збызшәа,
Са стәгьы схашҭитеи саншәа.
Ашьауардын ҩада исхалаз,
Ишԥадыри уажә сгәы иалаз,
Ԥшыхәран уи иснарҵахьаз,
Адгьыл ныжьны ианԥырхьаз.
Сыԥсы гәаҭеиуа ажәҩан иалан,
Исгәыҵамӡоз сыдгьыл сгәалан.
АБАҞА
Сымыш хьарҽны сыхәда ихшьны,
Аамҭа-ҩыџьбара сашьны,
Дәык сызқәылаз анкьа зны,
Уарҳал иаҵәа шәҭыла иҭәны,
Сымҩа агәылган хара игаз,
Аха мҩабжара исзаамгаз,
Дыргагь гыламкәа схаҟны,
Ҩыра знымыз баҟаны,
Мшыцәгьеи бзиеи еилырго,
Ақәа кыдҵәа агәаӷ саго,
Сгылоуп сымыш сыхәда ихшьны,
Аамҭа-ҩыџьбара сашьны.
***
Сыччабжь ааҩуан акыркырҳәа
Схәыҷра адәы иаҵәагь збон.
Сӡиас мҩасуеит аҽырҽырҳәа,
Сара ахықәан ак сыӡбон.
Мрахәага-ԥа-аԥдан сышьан,
Сан сылцәымцарц хараны.
Хәыҷы-жәлар зегь сара исышьҭан,
171

Хәыҷра мҩасроуп иԥшӡаны.
Ҽакын усҟан аԥша иасуаз,
Ашәҭ рыфҩы хаа кәазаӡом.
Аԥша иаццон хәыҷра мҩасуан,
Уашьҭаларгьы уахьӡаӡом.
Сан лыбжьы акәын сзыргәаҭеиуаз,
Лылаԥш жәҩанаҿгьы исыхьӡон.
Схәыҷра мҵарсны аамҭа инеиуаз,
Сан лыбжьыхааиԥш исцәыԥҵәон.

***
Адырганҵыхәа, адырганҵыхәа,
Уара усыхәа, сара сухәа,
Ҳзышьҭоу ҳазшьҭаз, ҳаимдалап,
Ҳҩыџьагь иаҳцәыӡыз ҳаԥшаалап.
Ацәаӷәасҭа ухыз, ухымҵын,
Ахәра иану анызҵаз хымцан,
Адгьыл акәа иҭоу рацәоуп,
Иудыруаз, ҳадгьылгьы ԥшӡацәоуп.
Адырганҵыхәа, адырганҵыхәа,
Уара усыхәа, сара сухәа,
Ҳадгьыл хьаа цәгьала имцоуп,
Еиқәзырхазгьы, идыр, ҳаԥсоуп.
Уара иуцәыӡыз, сара исцәыӡыз,
Иршәахысҭоуп ахәра ианыҵыз,
Ҳзышьҭоу дгьылаҿ иаабаӡом,
Дгьылгьы-жәҩангьы ҳрыхьӡаӡом.
Адырганҵыхәа, адырганҵыхәа,
Уара усыхәа, сара сухәа,
Акы ҳашьҭаз ҳаԥшаалап,
Ҳаԥшаауазар ҳаиқәхалап.
Адырганҵыхәа, адырганҵыхәа…
172

***
Сымш мҩасқәа сгәырӷьа зцысҵаз,
Исхыԥраа ԥсаатәҵас ианцахьоу,
Амырхәага-ххьа-цҳа зқәысҵаз,
Сӡиас иқәҳәа ианагахьоу,
Аӡы алеира сԥан зырҩашьаз,
Сыԥсы ахыԥраа нырцә ицон.
Аарцә сынхахыр нырцә исцашьаз
Сдоуҳаи Сныхеи еилдыргон.
***
Адгьыл сҩыҵракны
Снеиуан,
Инышьҭасҵар
Иҟьашьыр ҳәа сышшәоз
Саҵанҵәеит.
***
Амра агылара
Ахәыҷ иеиԥш
Аҟыр-ҟырҳәа сарччон.
Уи сшазыԥшыз
Сшажәыз сызгәамҭаӡеит.
Амра сазыԥшнаҵы,
Сарччонаҵы
Схәыҷуп
Сан ҳәа ҿысҭлоит.
***
Ӡи-мцеи еиқәысҭәан,
Саргьы сдырцәеит.
Амцагь хәахаанӡа
Иҿыцәеит.
173

Аӡы инкаҭәаз
Адгьыл ҿажәкын
Иажәит.
Сара, сыҟан ус
Аӡба сшакуаз,
Ахәа сшашьҭаз,
Мцабз кацәан
Снықәба сцарҳәа
Сышшәоз – срацәахеит.
***
Игәырҿыӷьгоу амш уаԥымлар,
Иулшаз ииашан ахәшьара узаҭаӡом.
***
Арҽхәара зыхәлаҵәаз,
Аӡы агьама издырӡом.
***
Аус бжа урҽхәонаҵы
Ишыбжоу иаанхоит.
***
Ҭагалан шәаԥшь сҩеижьӡа сашәын,
Бӷьыцны аҵла сҿалахьан.
Амш кьаҿқәа сашҭа ргәашәын,
Иаартны мҩасцәак ҭалахьан.
Урҭ иршәон, ирзон инужьуаз,
Хәарҭа злазгьы кры алыргон.
Ирыхәозар, уеимаа иушьаз
Ушьхны, еимаада уқәдырхон.
Аԥша уарҭон ҵысхәны, ирылшар,
174

Уажәа амҵәыжәҩақәа амырхуан.
Ишԥарҭахыз уԥсы еиҩышәшар,
Дара хәыцгьы рылырхуам…
Аамҭа ԥшатлакә абас сыцәхалан,
Ақәыршҩы исықәҭәоз саӡәӡәахьан,
Махә-бӷьыц ҩеижьны сынкынхалан,
Ас-быбк-ҟәашқәа сықәшәахьан.
Ааԥын-пытҟәыр-гәымшәақәа
Сырзыԥшын, еиҭагьежьуан,
Абӷь-ҩеижьқәа ҿымшәақәа,
Ҭагаланҟа срыцгьежьуан.
САБДУ ИГӘАЛА
Ҳуҭра иҭалт аџьалакьат,
Сабду ҿиҭуеит: – ат, ат, ат!
– Ҳақәнахырцоуп изааз ари,
Ҳуҭра иахыҵәоит, шәымбари, –
Сабду илеишәа цәгьаӡахеит,
Иҽага шьҭыхны инаирххеит.
Даду дбыргуп, драшәаӡом,
Ауҭра дҭамлар игәы иауӡом.
Ишԥаицәымӷу аџьалакьат,
Ибжьы ааҩуеит: – ат, ат, ат!
Са исыздыруам изноухьоу,
Ибаргьы илаӡом – мамоу.
Ҳуҭра иҭамлароуп, хырҵәагоуп,
Ауҭраҭыхқәа цәгьа ирԥырхагоуп,
Рыхәда иакәшоит иҵкааны,
Иҵышәхыроуп зегь шәцаны. –
Сабду ауҭра ирашәаӡом,
Ауҭраҭыхқәа ифаӡом.
Иҽага иман уахь дцаны,
Шәааи ҳәа ҿиҭуеит дыҳәҳәаны.
Ишԥеицәымӷу аџьалакьат,
Ибжьы ааҩуеит: «Ат, ат, ат!..»
175

***
Гәырҩеи гәырӷьеи ҳгәаҵа изҭамло,
Ҳгәы еиҵалама, амца ахыст.
Лаԥшылаҵәҟьагь хра ҳзаҿамло,
Ҳшьамхы ҳаҵӡаама, имацәыст.
Ҳаԥра абаҟоу, изҵәахыда,
Мшынла ҳашьцәарахь цатәуп.
Ҳаԥсы-дгьыл-хәыҷ агәаӷ зкыда,
Ҳбызшәа иаҳзымҳәаӡаз ҵатәуп.
Ҳбыргцәа, иабаҟоу шәҽы ҭоуӷанқәа,
Ма шәлабашьақәа шәҵәаху?
Ҳабчараҳқәа хра шәаҿамкәа
Шәықәра иаҭәоу уск шәаҿу?!
Ҳныха-ԥшьақәа рымца ргәыҵак,
Ҳадгьыл ахьчара ианаҿу,
Цәгьара азызуа маӡа иныҵак,
Цәгьара ухымскәа узцару?!
Амаа укызааит Ажьраныҳәа,
Иныҳәан забацәа издыркыз,
Абиԥара, аҵеира рзыҳәа
Уҽҳәа мырцәакәа еиқәыз.
Аччеи гәырӷьеи ҳгәаҵа иҭазҵо,
Гәырӷьаҿҳәаша ҳәагь ихысп.
Анхаҩ иашҭа аԥсы ахазҵо,
Радеда ашәа ахәы ихыҵп
Ҳбыргцәа, шәрықәтәа шәҽы ҭоуӷанқәа,
Чоу ҳәа шәышьхәагь нашәырба,
Изыԥсоузеи ҳашҭа шәҭамкәа,
Ҳаччабжь цапеи инкаба.
Гәырҩеи гәырӷьеи ҳгәаҵа изҭамло
Ҳгәы еиҵалама, амца ахыст…
***
Игәеигәеиуа аҵх иалоуп,
Сыԥсы исхыҵыз ууаӡа.
176

Сызхьымӡақәаз са сгәы иалоуп,
Иа, Анцәа дуӡӡа, сырхьыгӡа.
Сыԥсынҩыла сбызшәа камҩыр,
Сӡыхьқәа ргьама даҽакхап.
Са сбызшәала снап акы амҩыр,
Бызшәа сзымҳәо сҿаҳахап.
Сыдгьыл снышәнап са сыхчныза,
Сықәзар сашәиуа, суаҩӡам.
Данысыԥсах аԥсуа, сҩыза,
Сыхьӡгьы сыжәлагьы ҳәатәӡам.
Сыхреи сыхәреи рашәа сзымҵар,
Иарбан шәас, нас, исурҳәо.
Сыԥсы ахьыҟоу схаҭа сзымцар,
Сгәы иалоу иарбану сзыхьӡо.
Маӡа сцәырӡаӡом даҳтәуп ҳәа,
Ԥсаатәи ҵиааи сыгәра ргоит.
Аирыӡ кылҵәа ӡыла иҭәуп ҳәа
Зарҳәаз дхьамԥш аҩныҟа игоит.
Сара сыдгьыл, сара сыжәҩан,
Урҭ сыртәымзар наҟ сышәшьы.
Аҵх ҵкы лашьца ааԥызжәан
Ашьыжь ашамҭаз иааит сыԥсы.
***
Аԥша иақәтәаз дызцаӡомызт,
Мҵәыжәҩа змамыз дызԥырӡомызт.
Аԥша анзымца ихынҳәуан,
Ажәҩан хыхьынтә ҵаҟа иԥшуан.
Арашь дақәтәан даҽаӡә ддәықәлеит
Еҵәа кныхра амҩа дықәлеит.
Жәҩан мчы иԥхьошәа инарбеит,
Дҩашьагәышьеит, имч мхеит.
Ашьха ркәалқәа еилиргарц,
Шьанҵа мҩала хыхь дыхәнарц,
Гәыла ддәықәлеит шьамхкәада,
177

Дхыҵрыз џьишьеит ахәада.
Аӡын сы-шкәакәа иҵәахырц,
Дахьӡарц дашьҭан ҽаӡә асырӡ,
Изгоз ӡымзи инҭыкәкәон
Гаӡеи хықәи ааизынхон.
Ишьаҳиҭхаз амш ԥшын,
Зегь ирзыҟамҵоз иаҿын.
Урҭ зегь рышьҭа сгәашә иҭган,
Иззыҟаҵоз ашьшьыҳәа дтәан.
***
Сымҭак нсыжьыр сҭахын са санцоз,
Ҳәамҭан инсыжьуан издырыр шәзыхьчоз,
Сыԥсакәын сызқәиҭыз, инсыжьуан ара,
Сымҩасҩын шәызбарцаз саадгылт сасра.
Ҳәамҭан сдунеигьы, алакәеиԥш сахын,
Еиҭарҳәо лакәны шәызбаргьы сҭахын.
Гәыблырак сыцрыхон, шьак ҳаицатәын.
Ишәыхьшаз сыгәҭыхан, шәныжьны ицатәын.
Аԥшакәа исыцәҭалаз ҳәатәыкгьы сцәынхон,
Араҟа са исҭыԥын, сабдугьы дынхон.
Икәалоуп сыӡрыжәны шәа шәҟынӡа саазгаз,
Сшәыхӡыӡо, шәысгәыҵак – шәыхьша сзырҳәаз.
Сыԥсакәын икаршәыз шәзықәгылаз уарҳалс,
Аныҳәаԥхьыӡ ҳацҵо сабду ду данҳалс,
Иҳәамҭала ҳааиуеит, идыр Анцәеиныс,
Сашҭа иазынсыжьуа аҵеи Хәажәарԥыс,
Аацҳа бызшәала иныҳәаз сабду,
Иҳаҭәашьа, суҳәоит иҳәамҭа, Анцәа ду.
Ӡи мцеи ирхысхьоу жәларык ҳарҭынхоуп,
Иаҳзымҵаз ҳҭоурыхгьы лархоуп-иҩархоуп.
Исзымҩыз шаҟа ыҟоу, инхазеи шаҟа,
Хҭран иахьынҳалаз сабдугьы имаҟа.
Абарҭ зегь нсыжьуан исылшар иҩны,
Инхаз зегь зыҩлаша дилааит Аԥсны.
178

***
Ԥхыӡ-лабжыш-рбагас счабра заҵә сызхом,
Аԥхыӡқәа рдунеиаҿ сынхаргьы исзыршом.
Ԥс-ныҟәа сындәылҵыр, мрагылеиԥш саалап,
Сыдгьыл ианысҵарц сышьҭа, схынҳәлап.
Маӡа-мза иацәызгаз лашаран скаҷҷап.
Сызҳәынҷаз уи аҵх цасгьы исыршап.
Аҭынчра зынтәалоу аҵх асаан
Ианызгаз сыздыруам, иԥыххаа икаԥсан.
Сахәуан аԥҽыха, сгәы амца анаркуан,
Ԥхыӡ-лабжыш-рбагас чабрашк насдыркуан.
Аҵх-гәы иҭыҽҽоз аӡиас абжьы
Сыркаран сарцәон, ҳаинышәап шьыжьы.
Аԥхыӡ дунеи сшалаз акыр снаскьахьан,
Ԥшшәы еиқәаҵәа аҵх схыԥраа ицахьан.
Амшгьы сҿаччон, снапаҵан иԥхьон.
Амра ашәахәацқәа сыхцәеиԥшҵәҟьа исԥон.
Сықә-мҵәыжәҩа сбираҟ шәыршәыруан,
Сыԥсы иаҭыԥ ԥшьан Ԥсадгьылра ауан.
Аамҭа сызҽыжәыз аӷәра сцәахшәон,
Сылабжыш инеиуаз чабрада исырбон.
ИДГЬЫЛ ҼЫХӘАН СЫЗЗЫԤШЫЗ
Н. Кә.
Аамҭа дәыӷба сагхан снеиуан,
Сызхьымӡақәаз цәгьа ирацәан.
Адәы аҵыхәан рашьк леиҩеиуан,
Лаҳәа хӡушәа еиқәаҵәан.
Уи са сзы акәын, уи са сзы акәын,
Сшахьымӡозгьы уа исзыԥшын.
Мҵәыжәҩак саҳәон, ԥырра лакәын,
Дгьыли жәҩани зегь еиԥшьын.
Ашәа сашьҭан ҟармаҵысшәа,
179

Изҭаз иакәын уи зызҳәаз.
Рашьны адәы иаҵәаҿ насыԥшәа
Сылаԥш ақәшәеит, аамҭа ицаз.
Ишԥасаҩси, сзықәтәоз рашьмызт,
Лакә фрыԥҳәызбан иззыԥшыз.
Рашь мҵәыжәҩа сара исқәашьмызт,
Идгьыл ҽыхәан сыззыԥшыз.
Ус избозу, аамҭа цозу,
Адәы иаҵәа аԥшшәы сгәаԥхом,
Ҟармаҵысшәа ашәа сҳәозу
Хьажь ҟәыжразу, амц сызҳәом.
Аамҭа дәыӷбоуп са сзыгхазгьы,
Адәы иаҵәагь аԥшшәы цеит.
Сылаԥш ҽыхәан изықәшәазгьы,
Иақәтәаз сгәеиҭан сицны сцеит.
АԤСҬАЗААРА
Наунагӡа усызҭода,
Илагамҭоу зегь нҵәамҭахоит.
Сабаанагеи сызусҭада?!
Инҳажьуа зегь ҳәамҭахоит.
Аԥшра злымшо ихьӡашьоузеи,
Зегь аамҭак имҩасуама,
Сдәықәлеит, аха исцашьоузеи,
Са сзын амш нҿасуама?!
Ахымҩас иацашьоузеи,
Иԥысымшәаз гәаҭатәын.
Ишԥазгәыӷьи исҳәашьоузеи,
Сан сыԥсымыш дшаҭатәын.
Сара сзыҳәан иблаҷыцын,
Сыхьӡ зхыз сырхыбаауан,
Сызныз амҩа зынӡа иҿыцын,
Храк сыхәнон сеиҭалбаауан.
Ларха-ҩарха саамҭа нысхуан,
180

Иҭацәхьаз гәыӷрак сҽаҭаны.
Ҽазнык сгәаҿы сахьак ҭысхуан,
Схынҳәуан аԥша инаҭаны.
***
Аамҭа еиҩаҳшан иҳазхеит,
Амш еиҩаҳшан иашәахеит.
Адгьыл ҳақәлан игьежьуан,
Ҳцаргьы ҳашьҭахьҟа ҳхынҳәуан.
Аԥша амҵәыжәҩақәа анартуан,
Ҳрықәтәан ажәҩанахь ҳԥыруан.
Ибашаз усмызт ҳа ҳазҿыз,
Гәарҭак ҳаман иҳәатәыз.
Амра аҭыԥан хыхь узбеит,
Ҳаицынхарцаз жәҩанахь сцеит.
Сдунеи ԥхыӡын, амра шуан,
Амреи дгьыли цәгьа иааибуан.
Рашьмызт усҟан са сзықәтәаз,
Гәыӷрак сԥызан уахь сызгаз.
Аеҵә ҿысхуан жәҩан иҿаз,
Шьҭак сырҿыцуан ушҟа игаз.
Имариамызт уа анхара,
Иҿыцыз ашәагь аҳәара.
Ҟәышроу сеидру гаӡароу,
Уаҩ идырроуп дызмароу.
***
Сара ԥхыӡла узбахьан,
Сара хцәышлак сибылхьан.
Сымш цыԥжәахақәа зӡахуан,
Сыҵх адаҟьаҿ ак зыҩуан.
Ақәа сцәылахьан сбааӡон.
Ашәҭқәа сымаӡа дсырҳәон.
Сықә ианбалон исҭынхоз,
181

Шьоукы игәарҭон исцәынхоз.
Гәашәк сызҭалаз сҭыҵуан нас,
Сышьҭа ихылаз сышьҭан цас.
Дәык санысуан ибылхьаз,
Ашьац иаҵәара зырхахьаз.
Рашьк амҵәыжәҩақәа лаҟәуан,
Сгәыла игәашәаҿ аӡә дсасуан.
Сара ԥхыӡла дызбахьан.
Сара хцәышлак сибылхьан.
Амра гылон, иҭашәон,
Еҵәа кыдшәак сгәы иҭашәон.
Аха кәицын уи иахшоз,
Исзымҳәаз ашәақәа зҭынхоз.
***
Сымҩа заҵәын зегьы снысуан,
Ишьҭа анысхуан згәы ҟьашьыз.
Сӡиас хаган акәа сҭысуан
Дгьыл-ҳанхарҭа згәы разыз.
Алҩа салҟьон зны сымцабзны,
Былтәыс избоз зегь былуа.
Дгьыл сахысуан аԥша сабзны,
Иназхьысшьуа зегь хәышәтәуа.
Аԥҭа аҿызгон мра иаҿаршәыз,
Шәахәа мҩала ԥхара згарц.
Сӡаӡа еимхәыцқәа ҵаҟа икаршәыз,
Шьац лабжышны инкабарц.
Мцак ацәызгон ҵхы иаҵәакгьы
Суада лашьцаҿ цәашь акырц.
Аҽҳәа исцәагхоз нас мцакгьы,
Сышьҭахь иааиуа еибадыркырц.
Аамҭа салан исзынхашаз,
Изнызҩылоз сыхь сынҵәа.
Сшәон сынхар ҳәа сахьнымхашаз,
Сышьҭа анхалома аҳәынҵәа.
182

***
Деиҭахынҳәит са сызныҳәоз,
Иныҳәа схьымӡар ҳәа дшәаны.
Ҳазшаз иҟны инаҩит сзыҳәаз,
Сгәаҵа иҭысыз ажәаны.
Исымхыз акәӡам са сзышьҭазгьы,
Исыхәҭам сашьҭалом убас.
Сызлаӡашоуп са сызҳәазгьы,
Исыҭоу, исымоу лахьынҵас.
Снап ианымӡалогь анысҵом,
Уи са сзын ишам акоуп.
Ицаз, ихнымҳәыз сызиаԥысӡом,
Сызхыԥшыло амҩа гоуп.
Сцоу сымцоу назусу дарбан –
Уи сызныҳәаз иҿахәуп.
Ашьха рҩыҵаҿ иқәтәаз уарбан,
Сеисап сҳәаргьы уи мыцхәуп.
Ԥырра зцым ҩадароуп избо,
Суарбахалан сызтәарым.
Сгәи-сыԥси ирҭысуоуп исҳәо,
Исыҭам сыҭоупгьы сҳәарым.
Снапсыргәыҵа сыԥс ианысҵаз,
Аҭыԥ ҟьашьны исыртәарым,
Саб икәалқәа схәыҷра зцысҵаз,
Ныжьны сдурахь сызцарым.
Деиҭахынҳәыр са сызныҳәаз?!
***
Сара аԥсҭазаара сахәҭакуп,
Сара аԥсҭазаара саҭакуп.
Са слабжышуп бла сыххалом,
Мҽеик дызнысыз мҩа санхалом,
Адгьыл сгәыҵакуп сгьежьуеит,
Дгьыл ианысхуа ак зыҩуеит.
183

Бжеиҳан изҩыз саҳаӡом,
Бызшәа зымҳәа акгьы аҳәаӡом.
Снаршә иаҵоу аӡәы снаскьеигоит,
Иӡыӡымкуа рашьк леиҩеигоит.
Адәы иаҵәа цәҟьарсҭа ҭыԥуп,
Сан исзылсыз уарҳал ҽыҭуп.
Рашь-мҵәыжәҩа-еиҵых кьыркьыруеит,
Снаршә уахҭазтәуа дыснардыруеит.
Амшқәа иргәылсуа рҩашк сахҭыгәлоит,
Сыдгьыл гьежьуа сеиҭадәықәлоит.
Дард ианыло схац мҩоума,
Сыҵлеиҭаҳа сшәыр заҵә ҿоума?!
Аԥсҭазаароуп са сызҵаара,
Сызгарырхыз адуцәа ргара.
Сара аԥсҭазаара сахәҭакуп,
Сара аԥсҭазаара саҭакуп.
ДҲАЛСИТ ЦӘГЬА, ДАНЦА
Пата Аргәын изкны
Исызҭада, мшәан, аԥсыха,
Амшқәа ирылаԥсан сгәаԥҽыха.
Дара – исхыԥраахьоу аԥсаатә.
Сыԥсы ныхны дырҩегьх саап.
Аҽыхәа исцәақәтәаз сихьӡаны
Игәыхь иаҳзымшаз ицәганы.
Саамҭа хахо снаҿатәап.
Ччеи лабжыши неилаҭәап.
Ашәа анырҳәо шәа сҳәалап,
Ҵәыуан сҵәыуо снатәалап.
Адардеиԥш сара сгьежьлап,
Сыԥсы дардха сыԥшаалап.
Сҽыхәа-мҩас абжьы саргылом.
Сихьчарц, иақәтәаз уаҳа дгылом.
184

Сабду иашҭаҿ ҳа ҳааӡан,
Асааҭ еиԥш иҟан, зегь еиқәшәан.
Сааҭ ихьӡын ҳа ҳабду,
Асааҭ еиԥш иеиқәшәаз Ауаҩ ду.
Иҩны аԥсуарак аԥҵан,
Ара агарашәа ҽакӡан.
Ашҭа дҭарҵомызт хаԥыск,
Ара дҭарааӡон арԥыск
Ҳабду иеидара згарыз.
Ҳабду ииҳәара зҳәарыз.
Амшқәа араҟа ҽа мышхон,
Сасгьы ԥшәымагь еицынхон.
Ахьмыӡӷ иаҵаз рашҭа дҭыргон,
Ус аӡә диргьы рашҭа дҭарбон.
Ара ҳәынҭқаррак еиԥш еиқәшәан,
Бырги ҿари рҭыԥқәа еиҟәшан.
Сара арантәи идәылҵны иааз,
Сабду нага ихьӡ зыркааз,
Еидарак саҵан ихьанҭаз,
Аҽыхәа иақәтәаз дансыхьӡаз.
Зыхьӡ санықәуаз са сашьа,
Саб иаҳәшьеиҳабӡа лыхша,
Уи зегь реиҳагь даҳҭахын.
Цәгьа ҳицәшәоназ лаԥш ихын.
Уи зегь реиҳа дгәыбылҩын,
Иԥшра-исахьа цәгьа дуаҩын…
Ишԥаҳхаҳаи зегь ҳаԥсы,
Ҳгәыӷра ааҳамхны даныԥсы.
Уи аахысгьы ҳгәа ҭаԥҽуп,
Ҳгәыӷра еиҩырҿа агәашә ихшьуп.
Дҳалсит цәгьа, данца…
***
Аамҭа иарӷьоит ахәрақәа,
Аха агәалашәарақәа ирыԥсыхәоузеи,
185

Агәбылра агәхашҭра иазхҩома?!
Дыҟан ауаҩы, дцеит уи дыхнымҳәуа.
Уи анышәара улшароуп, ицаз
Агәалашәарахь диаганы.
***
Сышԥаҩашьеи, сҩашьеит сҩашьа,
Сышԥақәымшәеи ахацәгашьа.
Салан амца мца исыцрасыз,
Былра сдәықәлеит шьоук рцасаз.
Сызнысыз амҩа мҩа мариамызт,
Сымҩасаанӡа шьҭакгьы гамызт.
Идгьыл гәакьан сыԥсы зқәысҵоз,
Амш нсыжьуан сыхьӡ знысҵоз.
Сшәа сагәыҵак ԥшаара инеиуан,
Сгәы абжьы сцәыӡуан, сымшқәа иреиуан.
Сцашьа сцашьан сызхынҳәӡомызт,
Сыԥсы исзымгаз ныжь сызцомызт.
Инҵәон сгәыӷра сызхьынҳалоз,
Абџьар ҳҿаркуан иҳәазо иҳалаз.
Ашәи-ҭышәи неишьа абаҟаз,
Аԥсра сҩыҵрак сцон, сышԥаҟаз.
Исыздыруам сыԥсы зкызҳәа,
Ибаша усмызт асҵәҟьа схьызҳәа,
Имца шыран, амца салан,
Сымч зқәымхоз цәгьашәа исгәалан.
Сара стәакәын са сызқәыӡуаз,
Иӷба шкәакәан анкьа иӡхыҵуаз.
Дымҳаџьырын ԥхыӡла избоз,
«Маҳмади» акәын арахь дыӡхызгоз,
Жәабжь еиҭаҳәан аԥша иасуаз,
Схышәқәа ҿырхуан аԥша иҩнасуаз.
Лахьынҵан, нас лахь ианҩылан,
Аамҭа ҳаццон зегь ҳаижәылан.
Сықә санышәон, сыхь збаӡомызт,
Лахьынҵан уи, уаҩс узцомызт.
186

***
Ԥсышақә сыԥсыҵәҟьар макьана исҭахым,
Арахьтәи адунеигьы оумакгьы сгәы ахым.
Сыҟаз макьана, саныҟамло еиҳауп,
Адунеигьы дагәоуп, илашәуп, иҿаҳауп.
Агәаҵанӡа анеира мариам, ицәгьаӡоуп.
Ахьаақәа ртәыла ахьыҟоу сгәаҿоуп.
Издыруеит, иццышәхоит амцабз зынгьы,
Мцеибакны сдәықәлоит мышкызны саргьы.
Иҟоу ҳәатәымкәа изныжьтәу закәи,
Ҽынлагь ибылуеит, илашоит аӡыркәи.
Ԥсҭазаароуп, иулшои, аҵх ршатәуп,
Ирызхозар уԥсы цқьа зегьы ирызшатәуп.
Маҭәак еиԥш аамҭа ушәуп иуаароуп,
Сыҟаз араҟа сахьыҟало ароуп.
Изуз нсыжьуеит ара шәара шәҿы,
Сақәтәоит аҽыхәа, аҽыхәа са сҽы.
Сыҟаз макьана, саныҟамло еиҳауп.
Адунеи ду дагәоуп, илашәуп, иҿаҳауп.
Доуҳашьҭан сахӡыӡо изхызго ҳалал,
Сан илсыз иҷыӷран икаршәу суарҳал
Ахькаршәу сашҭаҿ ауп, мап исхәымгом,
Саб иҽҳәеиԥш ҽаџьара, издыруеит, сыԥхом.
***
Сыҩуа, сыҩуа, сыҩуа, сыҩуа
Аԥсҭазаара амардуан саҿоуп.
Сқәыԥшра бжьы-хаа сгәаҵа иҭыҩуа,
Шәҭыцны сгәы амахәқәа ирҿоуп.
Жәҩан саркьалны исхакнаҳау
Еҵәа шәахәа бзыс иазҭоуп.
Сыҵла хоура зымахә раҳау
Абӷьыц ҩеижьқәа ҿӷәыхаа ишьҭоуп.
Сылабжышқәа рыԥхуа, ирыԥхуа,
Қаруа еимхәыцшәа сыхәда ихысшьуан.
187

Акакала иныхуа, иныхуа,
Рахәыц ҭацәны сгәашә ихысшьуан.
Аамҭа салҟьон сыԥсы сҩыҵрак,
Ҭыԥ ҭацәыкахь амҩа ҳақәын.
Шәа-хаак ааҩуан, абжьы ныҵак,
Нас иаанҵәахуан, шәымҭак акәын.
Амца ҿасҳәон акәицқәа нхәыҵак,
Мҩасҩык иааиуа дахҭыгәланда.
Аԥсҭазаара – аҭәыц саҿыҵак,
Ҳамҩасымҩа ҽаӡә дықәланда.
Аамҭа салҟьан сыԥсы сҩыҵрак,
Ҭыԥ ҭацәыкахь амҩа ҳақәлап…
***
Аамҭа кнаҳан ишьашьалха,
Алабжышқәа наҿыкәкәо.
Аԥсҭазаара иазымшәаз уалха,
Амш мҩасқәа ргәаӷ иаго.
Жәҩан-шьаршьаф аԥҭа кнаҳа
Зрышҳаз, илхашҭт уанҭара.
Аԥша-мҵәыҩа-зымҟьа-каҳа
Уашьҭаз сеидру ианаара,
Сгәашә-саԥаҭ-цаԥха исцәыӡыз
Збазгьы дашьҭалт схырҵәара.
Саб-иҳәаҭҳа-бџьаргьы шсыцыз
Зхашҭыз, дарбан исзаара.
Инсыжьуазеи, доуҳауп, уаҳа,
Сыҩн иацрыхо уи убахьеит.
Ишԥеизымхо зныктәи каҳа,
Жәантә икаҳаз дысзаахьеит.
Зыԥсы ныҟәо зымтәак иоуҳәои, –
Маҷны иубама – дахьырхәуп.
Зыԥсы зцәыӡхьоу дызлаҿоуҳәои,
Имгәа иахҭниҵаз иԥсы шьуп.
Амш аамҭоушәа, аамҭа мшушәа,
188

Аԥсҭазаара рылхны ицоит.
Сыхгьы шԥазжьо акы саҿушәа,
Ҟамч ианымшәо ҽык сыбжьоит.
***
Аҵла хыцәқәа-махә анҵәамҭаҿ,
Ҵыс хәыҷык ықәтәан ишәаҳәоит.
Аҵыс-шәамҭа жәлар рҳәамҭаҿ,
Ҽеик иазҳәоуп ҳәа ирыԥхьаӡоит.
Саргьы сныҳәоит, гәырӷьаӡызааит.
Ашьыжь сҵыс хәыҷ иаанагаз,
Сыԥсы ҿызхша акы иазкызааит,
Сҵыс-шәа сымыш иахьнаршаз.
ҼААНБЗИАЛА!
Ашықәс нҵәа қәранаӡа,
Зыхьҭа сҟәаш-ӡыҭ иламӡаз.
Зымца ныҟәа қәрамаӡа,
Ицаз Ашықәс иамаӡаз.
Аҿыҭбжьы ҵыԥхынтәи,
Сынтәа ҳашәхымс илаҩуан.
Зыхра-хылԥа-қәацә ааԥшуа,
Зуапа хәылда илаҳәоу.
Арҩаш кылҟьа зшәах кашуа,
Амшын цәқәырԥ иргәыҵаҳәҳәоу.
Инрыжьыз маӡа иргәылакны
Иаҳзаауа Шықәс –ҿыцуп нас.
Аԥша кылҟьа згәашьамху,
Шықәсы гьежьра ззымгәыӷьуа.
Арҩаш кнаҳа зҽыҟамчу,
Дцаны дзымцо дзымгьежьуа,
189

Ҳгәашә илахаз иасҳәозеи,
Аҽы ашықәс ианҵәамҭазар.
Ныҳәа лыԥха зҭалашо,
Ҳашҭа џьмашьҭа знылахьоу.
Зразныш тәыҩа зхалашо,
Ашықәс бӷаџьма иаԥылахьоу,
Сабду раҵәцахә никылоит.
Ҽаангьы абзиа еибаҳҳәаларц.
Ҽаанбзиала!

СБЫЗШӘА
Скәалӡы-хьчага сбызшәа-сныха,
Сыхь, сыԥсыхаа сыԥсы ашәазтәыз.
Саамҭа хьымӡа, иҳәам сыгәҭыха,
Сышьха-шьанҵа-ҿысга мҩазтәыз,
Сыхь-лых-еимхәыц смаҭарбага,
Сҭоурых шьана, Аԥсыцқьа иҳамҭаз
Изыԥшьаҭыԥхз сыхра ҩага.
Ихрашәахаз ҵхи-мши ршамҭаз,
Аԥсаатә мҩас зны иаҿыҵшәан
Ихьӡыдамыз сыдгьыл иқәшәаз.
«Ахра иалиааз», ашьанҵа ианышәан,
Ижәлахашаз агәаӷьгьы згәылшәаз.
Зҳара змаӡаз шәҵатәы еиқәара,
Агарашәа зашҭа иҭаӡлоз.
Сыбла иаҷыцу сыԥсы хаара,
Сыԥсы нацҵан зынгьы исцәыӡлоз.
Сгәы иасаркьалу зыбжьы еицамкуа,
Сашәа хатәра сыхәра рӷьага.
Ашәымҭакгьы ҳа ҳаицымкәа,
Ԥсыхәа абаҟоу, са сҿахәҳәага!
190

***
Сышьҭахьҟа схьаԥшын, иҵӡозеи саауеижьҭеи,
Саԥхьа снаԥшызар, сабацо саахьеит.
Сашьҭуам асымҟәыл, иҵуазеи иауеижьҭеи,
Мшыцәгьабааԥс, мшыбзиа акыр срыниахьеит.
Сықәын ари адгьыл иқәызго сԥымло,
Шьҭазаҵәык сыман сцон сахьцара,
Амцашьҭа мыцәа сгәаҵа ианыло,
Хәрашәакгьы амыхәо иблырц ишбылра.
Иарбан, закәызеи исҿыхо, сызҿыхо,
Харада харак сырҭарц иаҿу?
Ацәаха сымҭо ашамҭаз сзырҿыхо,
Исыцрыхо дызусҭа, абас «сызҭаху»?
Скараха аамҭа салоуп ҳаиламӡо,
Амши аҵхи сыԥсаххьеит кырҵуеит.
Аӡиас хыҵхьеит аҭраҵәҟьа иҭамӡо,
Цәгьамыцәгьа нықәҳәа иагарц иццакуеит.
Сԥеиԥш сшазыԥшыз сааԥсазаап санҿыхаз,
Игәасҭеит мчыла ишамуаз акгьы.
Ԥышәаран, исиааиуан аамҭа исыцрыхоз,
Уи ауп исзырҵаз нас, сшымчыдаз саргьы.
Имҩастәын уандәықәла, хԥышәароуп иҟоу,
Ушзымцо мҩабжа уанааиуа иубоит.
Сеидру, мҩабжа, сахысхьоу сахьыҟоу,
Уи сара сакәым изусу иӡбоит.
***
Амҩа сықәлон маӡала,
Усышьҭалозар усыхьӡала.
Ушҟа снеиуан маӡала,
Усымбарцаз уҽӡала.
Ашәҭқәа сԥылан иҽырбон.
Узлацаз ахь схы сырхон.
Амра гылон иҭашәон,
Сара гәыӷрала сынхон.
191

Амза сыхәаԥшны иччон,
Мзашәахәала сҿанаҳәон.
Абжа еиҩысшон амш инҵәоз,
Аҵкы ашәысхуан аҵх ицоз.
Ааԥын салалан сышәҭуан.
Аӡын сҵаан саахынҳәуан.
Аԥхын сӡыхьуп, сҭабаӡом,
Ҭагалан бӷьыцны скаԥсаӡом.
Аԥша сацуп маӡала,
Ԥшалас иақәтәоу усыхьӡала.
Ажәҩан салоуп сиеҵәаны,
Адгьыл сықәуп ҿыц сышәҭны.
Шәааигәа сыҟоуп смаӡаны.
АШЫҚӘС ҾЫЦ АУХА
Бычча сыбҭар аҭыԥҳа,
Сгәалақәа сҵәахрын.
Быбжьы хааӡа иансаҳа
Ажәҩанахь сԥыррын.
Амҵәыжәҩаз саҳәарын аԥсаатә,
Мҩасҩык сихьыԥшрын.
Аха мҵәыжәҩада сааԥсон.
Рашьԥрык сазыԥшын.
Башәоуп схызхыз, изӡаӡом,
Ҽазнык исхьырша.
Исыҭам, ашәа сызҳәаӡом,
Сбыҳәоит, Анцәахша.
Сгәы иҭатәон хьыршаӡны,
Ԥсаатә мҩаск сагон.
Сыхәда иахаз иҭаӡны,
Кәалаԥ хәыҷык шәаҳәон.
Уи иахан быбжьыхаа,
Жәҩанынӡа инаӡон.
Сымҩа ган иҭӷәыхаа,
192

Ԥсаатә мҩаск сагон.
Ашықәс ҿыц ауха,
Ԥхыӡ ҽазнык бызбеит,
Ашықәс ҿыц ауха,
Башәақәа сбырҵеит.
Быччабжь сыбҭан, аҭыԥҳа,
Сгәалақәа сҵәахит.
Ҽазнык быбжьы ансаҳа,
Ажәҩан ахь сыԥрит!

ҼААНБЗИАЛА!
Ашықәс сыҭан, нас закәызеи,
Иарбан исҭаху уажәы.
Ҿыцны исыҭоуп, уажә сызҿузеи?
Иаажәг исшәысҵап акәымжәы.
Мҩаҿыцк ахь, бзиа збаша
Амҩа ҳақәлап, зегь ҳаицыз,
Бзиа збаша, бзиа зҳәаша,
Иаҳҳәогь иаауагь зегь акыз.
Иаҳзымхо ныҳәоуп, ачча, ашәа,
Амш иҿыцу зегь аҭоуп.
Ус шәымгылан шәеиқәыхьшәашәа,
Ашәа еицаҳҳәап, ус ахәҭоуп.
Мҩамыш, Ҽаанбзиала!

***
Анцәа дуӡӡа, амҩа сызҭаз
Уи зегь ҳзыҳәаны дабуп,
Исыгыз исыбзаз зегь гәазҭаз,
Исаназыжьыз
Иҭабуп!
193

***
Смаҿамҩа санылан снаскьон,
Саҵан исзымгоз еидарак.
Ирхәхьаз аӡә Ахәрашәа иҳәон,
Уи ашәагь сзацлон хьанҭаран.
Аамҭа иагәылсны инаскьон,
Уи амҩа сызныз исыркьаҿуаз,
Амшқәа иргәылкьаса ицон
Ахҭысқәа сышықәс зыркьаҿуаз.
Мцабылрак тәылак иахьӡон,
Аццышәгьы шкәакәан илеиуаз,
Асхыбеиԥш адгьыл хнаҩон,
Иџьасшьоз сымбацызт уи иеиуаз.
Иԥысшәоз дунеин уажәыҵәҟьа сахьцоз,
Дгьыли-жәҩани лашарак рыбжьысуан.
Шьхартәылан игәасҭон ишшаз,
Изымшоз ара аҵх хәылкьысуан.
Сҽыхәа срылԥаа сагон,
Ахаан чоу ҟамч зымбацыз.
Ԥшамҩа санылан снаскьон,
Ԥшабызшәа ажәакгьы зымҵацыз.
***
Сыԥсы ахҭынҵоуп сара стәыла,
Амца иацәыргеит ианбылуаз.
Абџьар сықәызкыз са сгәыла
Игәра зызгеи данаауаз.
Аблагәыӷра ибла дҭаччеит,
Аҭырасгьы Аԥсны иахыҵәт.
Аԥша иацыз Џьныш дыԥшаччеит,
Мраҵәахыга ԥҭахәашьк цәырҵт.
Ԥсныҟәгарҭа дгьылуп истәу,
Уи сыԥсҭыԥуп, сыбза иаирҭоуп,
Зыбзарӡала ҳәахьа ныжьтәу,
Ҭоурых-даҟьа-бӷьыц иаҩырҭоу,
194

Мцамҩа ианысыз иныҟәаҩ дыру,
Зышьха ргәаԥшьи рычҳаи злоу.
Сыԥсы-уазыри схьааи зныру,
Згараҿ хәрашәала иҭаҳәҳәоу.
Сгәы-амца-ҟәыга сыҽҳәа рхнышьна,
Сныҳәа-қәаб-хыҵ чҳара злам.
Аԥсыргәаҟқәа баша рҽыршьма?!
Ицәырган ухьқәа нагӡа иҳәам.
Сыԥсы ахҭынҵоуп сара стәыла…
Са сшьауардын зыжәҩа хәу.
Сгәы иаламӡо сара сгәала,
Ихымца қәхыгоуп узлашьу.
Ихәрашәахаз сыхәра рӷьага,
Сҿахә сырҳәага, сгәы сыԥсы.
Афырхацәа ртәыла нага.
Ԥрымҩа уқәзааит стәыла, Аԥсны.
***
Сара иӡхьаз сыԥшаауан,
Сахьцахьазнтә ҿыц саауан.
Сара иӡхьаз сыԥшаауан.
Ашәҭ агәаҵантә шьхыцк ԥыруан,
Аҳаԥы лашьцахь схынҳәуан.
Уаҟа схьаақәа сҵәахуан.
Ҵыск ҷырҷыруан иааигәаны,
Сышҟа иааиуан уи ԥырны,
Аха иабаҟоу сыгәра агом,
Сара аҵыс бызшәа сызҳәом.
Аҳаԥы аҵа цәгьа илашьцоуп,
Уа ҳәагәыжьла аӡә дҿаҳәоуп.
Иансаҳаз санду иллакәын,
Изсалҳәозгьы сыцәарц акәын.
Алакә ду бызшәоуп иахьа,
Ҵыск исанаҳәеит ҩаԥхьа.
Уахь снаскьарцаз сдура азхомызт,
195

Аҳәагәыжьгьы абжьы гомызт.
Уаҟа иҿарҳәаз са дыздыруан,
Хьаас имаз саргьы исныруан.
Аҵыс иаҳәон иааигәа ишыҟаз.
Иара убас саргьы дшысзыҟаз.
Уи ак ихьыр ҳәа саншәа,
Исҵеит аҵыс хәыҷ абызшәа.
Арашь кьыркьырбжь саҳауан.
Сара агәашәаҟны схынҳәуан.
***
Сара агәхашҭра соут саазқәылаз,
Сахьынтәаауа сара исԥылаз,
Сцарц ахьысҭахыз, сахьцо,
Мҩас сызқәыло, сызлацо,
Исҳәаз, избаз саб икәал,
Зегь аасхашҭны ҳашҭа сҭалт.
Исԥылода, сызԥылода ара иҭацәыр,
Сашҭа-сгәара иахыкәласхьеит ус аӡәыр.
Саб иҽыхәа ашьҭа ҭаӡит ҳамӡырха,
Ԥхыӡ цәгьоуп избо снышьҭаларгьы ес-уаха.
Ԥсы қымқымқәак иртәым иашьҭоуп иҿҟьаса,
Изхылҵыда абарҭ иреиԥшу абгасса?!
Ҳбызшәа гәаҟуа ҳадгьыл иқәхеит игәыкуа,
Сан луҭра шьоукгьы ҭыхоит иркәыкәуа.
Снаԥшы-ааԥшуа сшәа сагәылатәоуп сзаҵәӡа,
Слымҳа ҿнахуеит аӡын ԥшамҩас иҵәыҵәӡа.
Аҩны хьшәашәа уҩнатәеит ҳәа уԥхаӡом.
Ԥхара ахьыҟам амца аԥхарагь узхаӡом.
Сыжәҩа ҭҟьама, мшәан, сабаҟоу, сазҵаауеит:
Усоуп, усоуп, жәҩан бызшәала аҭак аауеит.
Исымбаӡакәа абас сышхәыцуаз аамҭа цеит,
Сыҽҳәа ҟәардә-хәыҷ сзықәтәалозгьы аӡәы игеит.
Ҳашҭа-ҳгәара, ҳнаҩс акәара ԥхыӡла избалоит,
Иҿыцу ҩныкаҿ, иҿыцу дәыкаҿ снатәалоит.
196

Уаҟа иҭынчрам, сықә иаџьынџьрам, стәымуаҩуп.
Истәым саҳәом, истәу сашьҭоуп, сныҟәаҩуп.
***
Сымшын ҭаба, ԥслымӡ сакара,
Сахҭыгәлазҭгьы, схы збарызма?!
Сыӷба шкәакәа, сыжәлар кара,
Ирхыргахьоу сызҳәарызма?!
Саҿа ианхалаз сыдгьыл ахәра,
Изырӷьаша хәрашәак ганда,
Қьаад ианымыз сара сықәра,
Сан иаалгәалашәан илҳәанда.
Аҽыр-ҽырҳәа амшын хыҵны
Гәырӷьаҿҳәаша-ччаԥшьны исԥылап.
Сыжәлар аӷба изгаз инҭыҵны
Рыԥсадгьылаҿ ҿыц еиԥылап.
Урҭ назгарҵыз лаԥш иаркараз
Аӷба шкәакәа шьҭа иҭоурыхыз,
Амшын ацәқәырԥ гәамҵқәа згараз
Ирхыҳәҳәало ҳбираҟ шьҭыхыз.
Сымшын хыҽҽа, сгәырӷьа ӡхызго,
Ичарашәаз иааугалаша.
Баграт иашәа, схьаа схызго, –
Еицаҳҳәалап «Агара ашәа»…
***
Ашәан сара усҟан сзырҿыхаз,
Ҵхагәҭан сымшәарц исаҳаз.
Мҵәыжәҩас аԥшалас исыхәаз,
Сышьҭыԥраартә ароуп иахьсызҳаз.
Ажәҩангьы амзаҿа исзалаз,
Шәахәа-рҩаш са сҟынӡа иааӡон.
Шаран ашаеҵә зхьынҳалаз,
Шамҭа-лашаран иаршон.
197

Ажәала сдунеихәыҷ зрыцқьаз,
Ҷырҷыр-хәыҷ сҵысгьы ааԥсахьан,
Уарҳал-ԥрык дантәалан иԥсыцқьаз,
Адәы-иаҵәа ирыцқьарц дтәахьан.
Имҩадан мҩасҩык дцахьаназ.
Шьҭа нарха мҩакгьы ргахьан.
Ныҳәаԥхьыӡ ша-махә иҿаназ,
Гәыцқьак ибартә ихьӡахьан.
Ианӡаломызт ссахьа мза-ҿаназ,
Ныҳәаԥхьыӡ схьыӡсо снаскьон.
Ша-иҳәамҭа сылахь ианҵаназ,
Издырыр ҿырҳәалагь исҵон.
***
Сара ацәқәырԥақәа срыцын,
Амшын хықәаҿ сԥыххаа сцон.
Сара ацәқәырԥақәа срыцын,
Сшәах шкәакәан сынкабон.
Аҷныш арҵәаа сара сакәын.
Агәы сҭыҵуан сгәырҩаны.
Сыхәрыбӷьыцны хәрамӷьак сақәын,
Сырҳәон ахәраз сашәаны.
Сқәаршҩы бааԥсын ҩарны схыҵуан,
Дгьыл-хәра-ҭыԥқәакгьы сыӡәӡәон.
Сахьҭаҿарҳәаз ҳаԥык сҭыҵуан,
Аҭырас ықәхуа Аԥсны сахьӡон.
Зны ссаркьалны жәлар сырхыҩуан,
Хьымӡеи зымцеи ргәашә иҭго,
Аԥхьарца рахәыц саҿыҩуан,
Жәытәи-ҿатәи еилырго.
Аамҭа хан-ду сцон сыҩнысны,
Ажәлеиԥш сгәылшәан сынкашәо.
Хра-махә-шьанҵа-мҩа саҿысны
Шьха-қәасабқәа ахьынхо.
Сырҩашхароуп арахь сылбаарцаз,
198

Ашьха ргәыҵәҟьа сыҭҟьаны,
Ашьха рхьаа арха исҳәарцаз,
Рхак санысроуп сыԥшааны.
Зегьы срыцлоит сша-шаны,
Мыцәа-ԥсымшьа ҵхы ршаны,
Сеикәшаны.
***
Исгәалашәеит ишысхашҭхьаз акы,
Аха изакәыз сгәаламшәеит.
Шаҟа саргәаҟзеи
Абри акәзар агәхашҭра захьӡу?
Уи сгәы ауп изхашҭыз,
Аха сара изысгәалашәеи
Ишысхашҭхьаз.
Схи сгәи еимарклааит
Изхашҭыз.
***
Саб инижьит ус акы,
Иуԥхьаӡозар ираҩсуа шәкы.
Иҩым ԥҟароуп зегь рҿы,
Иахьҵәахугьы – са сгәаҿы.
Кәалӡны ҳахьчон саб ихыҩ,
Зышьҭа анхалаз ҳашҭа иҽыҩ
Дақәтәан дҭоушәа збоит иахьа
Иаԥсуа маҭәа ихылԥа, иххьа.
Зегь ҳаҵакын, идыр, икәал,
Хәы змаӡамгьы уи ауп ҳа ҳмал.
Урҭ ҳрыцәхьаҵыр хланҵы ҳцоит,
Ҳаҩны ҳгәара зегь ҵыкәкәоит.
Саб иныҳәа цәашь ҳахго
Мҩамыш ҳақәҵо, цәгьа ҳацәго.
Дкәыкәы-цыкәуа уск даҿын.
199

Ԥхашьароуп ҳәа акы иҿакын.
Аамҭа ҳахәламырӡ ҳааигон,
Зегьы иааҳамхны ҳхара игон,
Закә еидароузеи дызҵаз!
Ҳахьша згәыҵакны изгаз,
Саб, иҭымҵәо сгәы иҭахаз…
***
Ԥсы ҟьашьны ицода арантәи
Ԥсрыцқьара?!
Ԥсы ҟьашьра ицода арантәи –
Ԥсыҟьашьра?!
Ԥсыцқьарҭоуп уахьгьы арахьгьы,
Ԥсыцқьа изы.
Иалхуп иҭыԥгьы, Цқьаҭыԥны,
Ԥшьаҭыԥны.
Ара Амц нхозар, мцфарҭазар,
Мцы ахьызнымхо ҭыԥуп Уахь,
Ԥшьаҭыԥҵәҟьоуп, узнеир.
Зыԥсрыцқьа зызгаз имҩахаз
Амҩа ианысуагь рацәамзар
Ҟалап ҳәа шәгәы иаанагар
Бзиан.
Аԥсрыцқьарҭа абаҟоу зҳәаз
Иуҭаша аҭак дыртәуп.
Аԥсы зрыцқьо иҟьашьу змоу иоуп –
Убри шәиазҵаа.
***
Сара азҵаарақәа шысҭиуаз
Уаҩықәрак саахҭыгәлеит.
Еиқәлацәоу здыруада,
Рҭакқәа сшырзыԥшыз,
Сызҵаарақәа сцәажәын,
200

Рҭакқәагьы даргьы
Аамҭа исцәалаӡит.
Уи моу, иара аамҭа
Ахаҭагьы шажәыз
Сара иажәхьазгьы игәасҭеит,
Аха ҳмеиканит.
Ҳҭыԥқәа ҳаԥсахзаргьы
Саргьы сҿамхеит,
Иаргьы зыхнымҳәит.
Сызҵаарақәа ҭакда
Инхеит,
Аха уаҳа ирызҵаатәымкәа
Даргьы, саргьы, аамҭагьы
Ҳаиццеит.

***
Ашәалҟьамра –
Аԥсҭазаара ахаҭа шакәыз
Сызгәаамыкӡаӡеит.
Амра ҳәа ансаҳа,
Ажәҩан ахь сыԥшуан –
Исхароузеи?!
Амрақәа шырацәаз
Здыруаз ҿырымҭӡеит, –
Ашьыцра уҳәеит ҳәа.

***
Агәырҩеи ахьааи уааргәылҵны
Аҟырҟырҳәа узлаччозеи?!
Удгьыл уҵаччо,
Ианбаҟалахьаз.
201

***
«Сҩыза» игыруара нышьҭаҵан,
Саԥсуара игарц дшаҿыз
Рыҩбагь ицәыӡит.

***
Аламыс шԥеицәыӡи, иҳәахт,
Иумам уцәыӡуашәа.

***
Сыччо сышнеиуаз иаасԥылаз,
Бзырыччозеи ҳәа исазҵааз,
Сыԥсҭазаара сахыччоит ҳәа анласҳәа, –
–Сара сахыччаны салган
Аҵәыуара салагахьеит, лҳәеит.

***
Жәаҩантәҟа хаҵа ицахьаз,
Деиҭацеит ҳәа заҳаз
Деигәырӷьеит.
Дызгаз ижәлоузеи ҳәа
Иазҳәаз даниазҵаа,
Убриҵәҟьа сазымҵааит,
Иҳәеит.

***
Аҵла сықәлан сықәхеит.
Сӷьаҵәы-ӷьаҵәуа зызҿысҭыз
Сгәыла – Уа бықәтәаз,
Уажәыҵәҟьа ашьапы ԥысҟоит, иҳәеит.
202

***
Саамҭа абӷьыцқәа ирнысҵо узаныхӡом,
Издыруеит уи иаԥхьо мышкызны дшиуа.
Сымцахә мырцәа, сырхышьна узыкныхӡом,
Сыҽҳәа аԥхарагь иароуп изхьыԥшуа.
Аҽыуаҩ хаҵа зны агәырӷьаӡ мҩанызго,
Ашәаџьҳәаҩ диԥсахроуп мышкызны ԥсрахар.
Игәаӷьра дақәтәоуп аӷба мҩанызго,
Аԥҳәысгьы длыԥсахуеит афырхаҵа дҭахар.
Измоу изы, аламыс ауаҩра иашәагоуп,
Иабоубо, иузаахәом џьаргьы ирҭиӡом.
Ахра мҩахәасҭа храқәцәахь иҩагоуп,
Ихаларц иану зегь уахь изцаӡом.
Ҟәышра зынхома ауаҩага инхарҭаҿ,
Иабгьы дызнысыз уи амҩа ахаҭоуп.
Лаԥшы-хаа зыдкылоу доуҳа-цқьа атәарҭаҿ,
Неига мҩас иҟоу агәы ахсаала ианҵоуп.
Гәыцқьак иҭысуа амҩа харазар,
Иаша-цәашь-хәыла уи амҩа лашоуп.
Саамҭа абӷьыцқәарҿ иашак сызҳәозар,
Изынҩылоу сышьҭахьҟа иааиуа Рмаҿоуп!

ИЦАХЬОУ
Аӡә иԥхыӡаҿ смырҳәацәаган,
Аамҭа самихырц даҿын.
Аӷба сақәтәан, ацәқәырԥ хаган.
Сцон сахьзымцоз, агәашәқәа аркын.
Аԥша хыбаа сышьҭа ихиҵон,
Сыӷба шкәакәа аанарҳәырц.
Срашь-шьаҳага-зынџьыр ԥиҵәон,
Ԥрыга-мҵәыжәҩақәа анартырц.
Ҿаҵак иҟам ҵыс хәыҷк ааины,
203

Маӡа-ҷырҷыр-жәабжьк аҳәон.
Аҵх зҳәынҷоз ацәа ииааины,
Иԥхыӡ лакәаҿ агәашә ааимҟьон.
Уа сынҭалон схьычԥыԥырха,
Ашәҭқәа ргәаҵа сынҭаԥшырц,
Адәы-иаҵәа-уарҳал ссирха,
Ԥхыӡ дунеикаҿ ҳнеиҿаԥшырц.
Аамҭеиԥш снеиуан уи дысхьымӡо,
Иамуит уаҳа ҳнеиҿаԥшны.
Иԥхыӡ сзалымҵуа, сагьзымцо,
Ччаԥшьны сгылан сизыԥшны.

***
Аӡыцәа шьҭыԥраа, амш сызхьымӡаз,
Жәҩан-ԥҭа ҟәашқәа инрылаӡит.
Сыбжьы наҩит са сахьзымцоз,
Анаҟә ҟәашқәа ирылаӡҭит.
Ажәҩан ӡмыжьра иаалҵын Амза
Ԥагьа-хәлачча исыхәаԥшуан.
Лыԥха-мҩангаҩ, иаркыз сцәымза,
Схышә-ԥарда-шла иалыԥшуан.
Лак ҷыӷә-ҷыӷәуа ахьҭа ицәгылан,
Иеишуан аҵх гәаӷганы.
Иџьашьо инеиуаз амҩа ианылан
Ҷкәынцәак ччон илафганы.
Иркарагаз аҭынчра бжьыда,
Сымыш гәамҵқәа ирысҭахьан.
Сгәаҵа иҭыҩуа Ашәа зҩыда?!
Ашәа сшахьчоз гәасҭахьан.
Ацәымза кьаҭа, аҵх хьшәашәа,
Рсахьа еиҭаҳәа иалугои.
Хәыҷра-гәырӷьа иацыз сашәа,
Аҵх хьшәашәа излалугои.
204

***
Сдунеи кәырша маӡа мҩаны,
Сықәны саауеит санз аахыс.
Исҳәатәызгьы насгәыҵамӡо, исзырушаз иамуаны,
Сызқәиҭыз насгәыҵакны сымш аҳәаа санынахыс,
Саамҭа абжьы саркьалха исԥылеит.
Кәапеик хыршәлан сӡыхь ахтарҭаҿ,
Сықә-амҳәыр-ԥшьа-шьана снылеит,
Анцәа-рыхԥа-рыцқьа ртәарҭаҿ,
Уи нахыстәи сымҩа гәаҭан,
Сымшқәа рҭамӡа сусқәа ракәын,
Аамҭа исшәысҵаз аҿыцшьа сшаҭан,
Сдунеи-кәырша маҟас иақәын.
Идгьыл-маҭәан дгьыл ианымшәо,
Схәыҷра иацыз зны исыцәдухоз,
Зҳәынҵәра сцәеилашәаз еилымшәо.
Сзыргәаауаз, краамҭа ианымхоз,
Амш-шара иабла саркьаз,
Рыц лашарак схышә иацәызгон.
Сықә шаеҵәагь ашара иахьӡарцаз,
Аҵх лашьцара агәашә иҭызгон.
Сдунеи-кәырша-маҟа ԥымҵәа
Саԥсуа маҭәа аӡара еиҩызҵәоз,
Сыдгьыл ҭоурых ҳәахьа нымҵәа,
Сышьҭа дхымҵроуп бӷьыц ианызҵоз.
***
Сгәыӷрақәа срыԥхын, еимхәыцҵас исхасҵеит,
Акакала срымхо, иҿысхуан сыԥсеиԥш,
Иахысхуаз аҭыԥан сгәы аԥҽыхақәа ахасҵеит.
Сгәы аԥҽыхақәа сзымго ихьамҭастәит атсеиԥш.
Исзымҳәаз, исзымгоз, асырӡеиԥш илеиуан.
Сҭаларгьы иԥандан, нырцәҟа узлацои.
Аҽыҩҷкәын дызцәыӡыз аҽыхәа леиҩеиуан,
Амӷ еиԥш иуҿыхон иузымҳәои иузҳәои.
205

Дунеи дук сангылан исыцәдыун убранӡа,
Ахәыцраҵәҟьа сылымшо ашәа саганы.
Иџьасшьоит аамҭа салсны иахьанӡа
Сахьааиз, цәгьеи бзиеи џьарак иеизганы.
Аамҭа-саан-ҟьаԥс ианыӡлон са сышьҭа,
Ашьыцра сапынҵас ианшьылан уи асаан.
Лагәыӷра лаԥш схьыӡсо исыхьӡарцаз исышьҭан,
Ашҭа исыцәҭалеит сасык иеиԥш исзаан.
Еиҭаҳатә хҩаак еиԥш, сыгәаӷьра сцәыӡны,
Сгәыӷрақәа реимхәыц рахәыцны исзынхеит.
Ирыԥхны исхасҵон сгәыӷрақәа ҿыцны,
Акакала срымхо сыԥсеиԥш исцәынҵәеит.

***
Заамҭа ианымшәаз ԥҽит ианкаҳа,
Шьҭахь иннажьит аамҭа изныз.
Иҿҟьеит аџьҵла амахә раҳа,
Аамҭа хажәаа хәраны изныз.
Еидарак иаҵаз зымга шьҭала,
Изымгоз неигон ирҳәазо.
Амца ахьдырцәо иабыкәу мцала
Изҳәаз дарбан ҳәа иџьашьо.
Еихымца-гәылҟьа-мцажәла ззымкыз,
Иҽҳәа хьшәашәа даҭәҳәо дтәоуп.
Деикәша-гьежьит гәнаҳа ззымгаз
Иԥсы-рныҟәа-шҭа-цқьа дҭоуп.
Изҳәо здыруа иигогь дыруп,
Жәҩа-ҭҟьа-мҩала мҩас дцаӡом.
Аиха лыхқәа ираҳу џыруп,
Хьанҭа зныруа бӷа хәаӡом.
Аамҭа хахан дард ианызҵаз,
Санду лнапқәа цәгьа иааԥсеит.
Акәаркәашь ианыхны исызҭаз
206

Сан лкымҭа, аҵкы-ԥшӡа сԥеит.
Заамҭа ианымшәаз ԥҽит инкаҳан.
***
Ихьшәаны игәасҭеит,
Аԥшеиҿасырҭаҟны сынхозаарын.
***
Сыҟаӡам зҳәаз, уҟаӡам ҳәа иарҳәеит.
Иарҳәазеишь иҟаӡамкәа сыҟаҵәҟьоуп ҳәа итәаз.
***
Исзышьҭымхуа шьҭысхыр гәнаалам,
Исыцәдыуцәоу маҭәа снаалом.
Ашәа сзымҳәо саламгароуп,
Ҷанра ицаша ҷан сымгароуп.
Ԥаршеи усла хьӡык сызгашам,
Шәи ҭагьежьуа уашҭа ҿиашам.
Сықә сацәхьаҵыр ҩашьарамхо,
Иацәугашеи иутәым уамхо.
Сыдгьыл сирҭа сгара ашәами.
Сыԥсы аҭыԥгьы саб иҿгами.
Сымца еикәацәар срыхьҭашьыпеи,
Сбызшәа сыхьыр сгәашәгьы акыпеи.
Ар ҳәа ззырҳәо арацәа ами,
Ҳашьҭахь иааиша ԥхьа ицо рами.
Сгәы зсыхьуа са схазы акәӡам,
Ҳахәра ӷьароуп абӷьыц ақәҵан.
Сашҭа иҭалаз угәы цқьоума,
Сыԥсы, сыдгьыл уԥсы ҩноума.
Абас дыҟоуп сара исыгу,
Анцәа идыруеит уаҵәы исықәу.
207

АҼААРТРА
Исҟьашьыр аӡыхьгьы,
Ӡыхәашьрагь сзаушам.
Уа ҿамҩак ихуто
Иҿажәкуа дазыԥшлап.
Ҳәатәы исымаз, сыхьгьы,
Сықәра ҳамҭа ануша,
Схәыҷреи сдуреи ируҭо,
Саамҭеиԥш исшалап.
Згәы ашәқәа ашәа рҭыҩуа
Ихароузеи, дагьныҳәоуп.
Ԥшырҭа лаԥш ихнахыз,
Иашҭа рыцқьа дҭоуп.
Нырцәи-аарцәи еигәныҩуа,
Ԥсы лашак ҵаныҳәоуп,
Ныҳәа-ҳәахьа иҿнахыз,
Гәыцқьа лыԥха изҭоуп.
Дгьыли-жәҩани еикьысын,
Ԥша-маӡак ныбжьырган.
Гәашә узҭамло инаган
Хьҭракаҿ ирҵәахит.
Рашь-мҵәыжәҩа ҭрысын,
Дәеикәша ҽыҩ наԥырган.
Ҟаза дук изнаган,
Храҿ-хыхәхәа инаркит.
Ибангьы избомызт,
Дәеикәша ҽыҩ ааԥсазаап,
Ирҳәахьаз еиҭарҳәон.
Ҟаза дук дыржуан.
Исҳәаша сызҳәомызт,
208

Иҟаз аамҭа цазаап,
Гәхашҭран уажә еиҭарҳәон,
Ақәахьтә аӡә дыԥшуан.
Исаҳаит уи иажәа,
Ԥсы ақәҵатәын иуҵозар,
Амцоуп кәиц нзыжьуа,
Аҽҳәа зшьо дҟалар.
Сықә хьча нас сырцәажәа,
Аӡырҩра сурҵазар.
Ажәоуп сыззынужьуа,
Бзы иашәан исызҳәар.
ААԤЫНТӘИ АҴХ
Аҵх салаԥшуан иссирха,
Иҭынчу ада жәа зымҳәац.
Аҵх сышьха, аҵх сырха,
Сҽыхәа хага ӷәра зымбац.
Аҵх зҳәынҷаз аҵар рашәа,
Слымҳа ишҭаҩуаз сыцәа ҟьалт.
Аҵх хьшәашәа аԥша хьшәашәа,
Схышә инхыҵны сыкәа иҭалт.
Сааԥын рыжәтә-хаа сырҩышьыга,
Сылабжышқәа ирыцны ицо,
Сқәыԥшра саркьа кыдҟьа аԥҽыга,
Снауҿаԥшаанӡа уаамҭа нҵԥәо.
Зны сухьӡашашәа сымбази,
Сушьҭанеиуан ушәҭқәа ҟәшәо.
Уа уанцози са сахьцози
Зынӡак иамуазаап еиқәшәо.
Аҵх сыха, аҵх сныха,
Сқәыԥшра дәы ссир ауахҭа.
Аҵар рашәабжь са сгәы аԥҽыха,
Сан лгарашәа ахаҭа.
209

АҬЫԤҲА
Схыза сықәызжәо аҭыԥҳа,
Башҭа иҭамӡар са сҽырҳа?
Сҽыхәа ццышәуп ӷәрагь ахам,
Аҽы надиқәа рашҭа иҭгам.
Ԥрымҩоуп, мҵәыжәҩоуп измаҭәоу,
Бара аҽықәтәара бырҵоу?!
Сара сажәа сгәаҵа иҭгоуп,
Сныха иамҵызгаз Ажәоуп.
Аӡбахә сеиҳәеит са с-Нцәа,
Мҩак санырҵеит Ашацәа.
Бжьызаҵәк сыхьӡала изырго,
Сыԥсыр сҿыхо уи анго.
Бара ибыҭоу даҽакуп,
Цаԥха змам агәашә аркуп.
Нцәеи Мци еиԥылар ҟалаӡом,
Нцәа дҟәышцәоуп, дузжьаӡом.
Уи дызцу иоуп дзаҳауа,
Бзы Ашәа ныжьны данхынҳәуа.
Уашҭа дҭысуеит ԥшьашьҭа ҭго,
Игәырӷьо иуԥыло узлаго.
Сара уи амҩала саауеит,
Сҽыхәа ӷәрадагь саҳауеит,
Сажәа сныха сгәы иҭакуп
Сыхраҿ ныҳәа снапы иакуп.
Урҭ зызгәамҭаз Аҭыԥҳа,
Башҭа иҭамӡар са сҽырҳа?!
Ибырҳа! Аҭыԥҳа!
***
Ишԥасыхьуаз гәҭыха нымҵәак,
Сышҟа иааҩуан ашәа ԥымҵәак.
Жәҩан Еҵәаџьаа рҽеидырхалон,
210

Жәҩангәашәԥхьара иақәшәаз дҭалон.
Доуҳа мцак аԥхара сныруан,
Сара исыҭам шсыҭам здыруан.
Сара сныҳәа мыцхәфарамызт,
Аԥхьа анеишьа мыцҳәарамызт.
Сықәлабашьа зегьы иркуамызт,
Аҵла хәарҽгьы ҵәымӷ акуамызт.
Сан инлыжьит сара снеишьа,
Саб иныҩ ихҭыс арҽеишьа,
Ԥхьахә зырҭозгьы изаҭәаз иакәын,
Зегьы ирбарҭан, пату рзақәын.
Уаҩра нага хырҽхәарамызт,
Хьажь рҟыжра шәаҳәарамызт.
Зегь ҳцәыӡызшәа згәы казыршәыз,
Ахҭа иҭамшәеит ахҿа иуршәыз.
Гәҭыха нымҵәан са сгәы иҭарсуп,
Џьаркеиԥш сабгьы ихаҿы иарсуп.
***
Сыԥсы шьҭысхит, сыԥсы ҿысхит,
Аҵх лашьца сыԥсы анысхит.
Ашә саахыҵит амш, ҳаицирцаз.
Ԥсаатә мҩасны ҳашьҭыԥрырцаз,
Ибжьы ааҩуан аҵх иаркараз,
Имҩа ԥышәан иахьҩадараз.
Ныҟәаҩык иҽышьҭыбжь ааҩуан,
Бызшәа ҿыцла амш ак аҩуан.
Уи са сакәызма измаҳаша,
Сара саҵами сара с-аша.
Изго исзымгоу сызгәамҭакәа,
Ҭыԥ ҟьашьыкаҿ ишьҭамҵакәа,
Ссааҭ ахыцқәа исхакнаҳаз,
Сымцарц сарҳәеит зны санкаҳаз,
Аха рҷық ауп са сзырҟьалаз,
Сгәы абжьы сымызхыз, исгәалаз.
211

Агәашәқәа атуан сахьцоз сыржьоназ,
Аԥсаа рашәа саргьы исҳәоназ,
Мҵәыжәҩак сашьҭан ԥырра зқәымыз,
Сымш инысхыз бӷьыцны искыназ,
Аԥшандагеиԥш схагьежьыхуан,
Мраҭашәамҭаз кәицк ацрысхуан.
Иблыгазаргь былра сықәыз,
Зны исшәарами ауалқәа исықәыз.
***
Сҵырҟаџьыба сыԥсы нҭасҵан,
Амҩа сықәлеит сца, сымца.
Смши сҵхи рҟәых еиласҵан,
Аԥша иасҭеит иансыхьӡа
Ҳәатә инсыжьуаз назаҳашаз,
Гәыӷра зцысҵогь уаҩ дызбом.
Ухь, угәала гәалс изҳәаша,
Сылаԥшҳәаа иабартә инхом.
Игьамадоу аӡы зҵысхьоу
Мҩаныфоушәа, сбызшәа сшьом.
Иаҳхамшьаӡаз ҳақә ҳазҵыҵхьоу
Иалгоу мҩада ашҟа узцом.
Зықә зыцәдуу дзыҵагылом,
Қәауншьҭахь цәгьа дбааӡоуп.
Аҳәоу нымҵәаҿ кәаԥ дыргылом,
Ҩыра зным ақьаадгьы цқьоуп.
Сымҩа кьыбан, сыԥсы сџьыбан,
Исзымгарҳәа сшәа, сымшәа,
Сызлацашаз ижәҩан кьыбан,
Амҩа сықәын сца, сымца.

Ишеит,
Сыршеит.

***

212

Аҵхи амши
Рыкәа сҭоуп,
Сырзымхеит,
Сеиҭымхеит.
Алашьцара саршәон,
Алашара сацәшәон,
Илашьцар ҳәа,
Сыршар ҳәа.
Саӡәызар сҭахын,
Лашаран сахын,
Ақә лашьца.
Аҵх сыҩныҵыр сҭахын.
Баша сахын,
Сыршаанӡа,
Ишаанӡа,
Амра са исгәын,
Ибылуаз гәын,
Абылра агьама
Збарцаз.
Сгәы мра былуан,
Мра мцаҿ сынхоназ
Сеиқәхон.
Сгәы амца ҭархаган –
Сҭахон.
***
Исыкәашашьои сзымкәашозар,
Напениҟьара шәылмшозар.
Аҵыс ашәа са исызҳәома,
Махә иаҿыҵшәа ашәыр камшәои,
Амш анҵәамҭаҿ Амра ҭамшәои.
Мрагылара сышьыжь ами,
Нарҭаа ргәара арашьқәа ҭами.
Харантә иааҩуа ашәа зҳәода,
Бзоу убжьаргьы иақәуртәода?
213

Цуҭа-ҭакәажә схьаа нымҵәеит,
Абрыскьылгьы изынџьыр ԥымҵәеит.
Ҳаԥсҭазаара лакәха ишԥаҟоу,
Еиҭазҳәашагь шьҭа дабаҟоу?!
Ашә аҿырхит аӡлагара,
Ҳашԥақәдырхеи агәысакара.
Адаӷь ҟәаҿуеит, иаурҳәозеи,
Мҩа нҵәа ддәықәлар дызлацозеи.
Изымкәашо, дкәашароума,
Исымҳәашагь сшәырҳәароума?
***
Аамҭа-кнаҳа-уаргьала,
Сақәтәаны сгьалоит.
Аамҭа-кнаҳа-уаргьала,
Хыхь, ҵаҟа сагоит.
Сышԥааԥсеи, скарахеит,
Мши-ҵхи сеимдырххоит.
Алҩа мцабзда салахеит,
Сгәыӷрақәагь хсырҷоит.
Аамҭа-кнаҳа-уаргьала,
Аҵӷақәагь ххаахьеит.
Аамҭа-гәымбыл иркала,
Ууаргьалаз сажәхьеит.
Сышәҭ-маӡажәа ҿаартқәа,
Схәыҷра адәаҿ инхаз.
Слакә-неиҭаҳәа-ҽаартқәа,
Агарашәеиԥш сзыжьжьаз…
Аамҭа-кнаҳа уаргьалан,
Сақәнартәом, сажьоит.
Аамҭа-гәымбыл иаркалан
Суаргьалеиԥш иԥҵәоит.
Аамҭа-кнаҳа-уаргьала,
Сақәтәаны сгьалоит.
Аамҭа-кнаҳа-уаргьала,
Сақәтәаны сгьалоит…
214

***
Аҵх агәы иҭыҩуаз
Алашб жьқәа сдырҟьалон.
Амза-бжа-цәыҵыԥш
Ахьырхьыр иччон.
Сыԥхыӡ-нымшәа исыламӡоз
Ҵхымҩала ибналон.
Ҵхыбжа нахыстә асас
Хьтәы-ҵәҵәа-бжьык иргон.
Ашьха маӡа ацәыҵәахны
Арҩашхыҵ каҭәон.
Шамҭаргама цәырганы
Ашара иахьнагӡон.
Алашбыжьқәа ирыхәлашәаз
Жәҩаҭҟьа-мҩахь деихон.
Еҵәаԥхьаӡа икыдшәахьаз
Дгьылаз ихәахон.
Аҵх-ҽыкәбал-зақәымтәа
Зҟамчы-заҵә мыцхәыз,
Шамҭа-шьаршьаф-шкәакәақәа
Схышәаҿ иахьыхшьыз
Сыԥсы-ргәаҟгьы ырлашо,
Сымш-шәҟәы адыртуан.
Сыԥхыӡ-ҟьала згәыҵамӡаз
Аҵхгьы сцәыԥсуан.
АМЫШЬҬАЦӘГЬА
Ссааҭ ахыцқәа аҵх ԥырҟон,
Сшәа сацәыргон рҷық-ҷық.
Алашбыжьқәа рнапы еинырҟьон,
Сышԥазмыцәеи ҽа хәыҷык..
Адунеи ҭамӡа сара змыцәа,
Гәырҩа ԥҽыха ахәра зну.
Уаха исзацлеит иааз аӡыцәа,
215

Ҳҳәаса иқәтәа аҿыжра иаҿу.
Цәгьала ицәымӷын саб даныҟаз,
Абжьы ааигәа ианиаҳауаз.
–«Ашьапы заҵә» уаха иабаҟаз –
Слымҳа иҭаҩуан сызхәаҽуаз.
Хьаа мҩазгоз, аҵх арцәажәон,
Игәкылҵәаган цәгьала абжьы.
– «Ашьапызаҵә» – саб дыгәжәажәон,
Еиларгыло са схәы-сжьы.
Амышьҭацәгьа, цәгьа мҩанызго
Рылоуп ԥсаатәгьы ауаагьы.
Акызаҵәык уаха игәнызго, –
Смышьҭацәгьазшәа збон саргьы.

НАНҲӘА
Аамҭа-ҽыҩ-џьбара сзықәтәазгьы,
Ашькыл амҟьан сзахамгылеит.
Ҽықәтәа-неиаа саԥхьа ицазгьы,
Раӷәра ахшәазаап, еиламгылеит.
Ахыц иаҿҟьаз ахҿа инеиуаз
Згәы иалҟьаз аамҭа нгылеит.
Жәлар ирнышәаз Анцәа иеиуаз,
Дыԥсны ҳҿыхны деиҭагылеит.
Нан ҳәа заҳҳәаз Ан ҳалгәыҵак,
Адгьыл лыԥха ҳадылкылеит.
Ацқьа лҳамҭа аԥыц иаҿыҵак
Аԥсаатә мҩас дгьыл ианылеит.
Лаԥш иҵылгеит зымхеи зымтәеи.
Нан-лдоуҳа-ԥшьа иԥкымыз,
Дызхьымӡазтәи лхьаа нымҵәеи,
Еиднакылон Анра згымыз,
Ахьырԥарцәа зыдгьыл иақәыз,
216

Нан ҳәа заҳҳәо лыбла рхызааит.
Амшраз ииуа, имшхаз ракәыз,
Ран лныҳәа-цәашь акызааит.
Ҿамш Анан, Нан лыԥха!
***
Аԥша амҵәыжәҩақәа срынтәалан,
Саман ҳаблак еимнадон.
Аԥша мҵәыжәҩақәа сышәхалан,
Сара сныжьны иара цон.
Адгьыл-кәырша-гәара-камҳа,
Ҭыԥ-ла-ҷаԥшьа, аԥша гьежьуан.
Ма жәынҭыӷьла-ҵлак еиҭамҳа,
Рыбӷьы ҿӷәыхаа ржьы хнатуан.
Сара зымтәа ԥша бызшәала
Сықә рцәажәо снапқәа сҟьон.
Исызгәакьан аԥша акала.
Адунеи агәашәқәа збон.
Сара гәыла, иара ԥшала,
Хьаак ӡхаҳгон уажә амшын.
Сара мцала, иара жәҩала,
Амшын ақәԥара ҳаҿын.
Аԥша амҵәыжәҩақәа срынтәалан,
Саман ҳаблак еимнадон.
Хымҩас хьаан са сгәы акы алан,
Аԥшеиԥш сымҩасыр ҳәа сацәшәон.
***
Сышьҭазацәа мҟьалахында,
Сапат жьакцак адыртрын.
Шьыцра нхарҭа ашәқәа атында,
Сышьҭа ихылоз дызбарын:
Сышьха-каԥкаԥ аҵәҵәа зхасҵоз,
217

Абыз шьҭызхуа иахькашәаз.
Ахьтәы ԥыркы аҵыс иҩнасҵаз,
Зашәа зҳәаанӡа изцәынҵәаз
Ахӡы алызхыз зыбжьы надкыл,
Ԥрыга-мҵәыжәҩагьы ԥҵәарын.
Усҟан ашәа сыԥсы инадкыл,
Саргьы мҵәыжәҩада сԥыррын.
Сышьҭазацәа ахӡы зцәызгаз
Ирымпыҵшәарын рыԥсеиԥш.
Сыхьтәы ԥыркы сҵыс иҩнызгаз,
Сыҵхқәа арлашалап уаҵәеиԥш.
Аҵх лашьца ахышә сыҩныҵуан,
Сапат жьакцагьы асыртуан.
Сышьха-каԥкаԥ ашьха ихыҵуан,
Ахьтәы-ҵәҵәала саанарԥшуан.
Шьыцра нрхарҭагь сыҩнаԥшуан.
АЦАԤХА
Сара ажәҩан ду саҳаит,
Сара амҵәыжәҩақәа сырҳаит.
Ацаԥха маӡа сиркит.
Ажәагәашәԥхьарҭа асыртит.
Уа ихьрыԥсаран еилыџьџьон,
Ажәеи ашәеи еилаҭәон.
Убас жәа-хаак саҳауан,
Доуҳаи-гәи-ԥси еиԥнашьуан.
Мҩа алган уаҳа избаӡом,
Мҵәыжәҩа змамгьы дызԥырӡом.
Сыхь зегь ԥхыӡ ссирны саҭан,
Сара мҩа заҵәык сызган.
Уа цәгьа уургьы ҟалаӡом,
Мци нхарҭеи еилаӡом.
Бжьы заҵәыкоуп уаҟа иго,
Измаҳашагь мҩа имго.
218

Шәада дгьылаҿ санынха,
Сара исыҭан Ацаԥха.
Сара уи амҩала снаскьон,
Ажәеи ашәеи еилаҭәон.
***
Хьаас иҟаз сара сакәын,
Сыхәрыбӷьыцны ахәра сақәын.
Дгьыл маҭәала сеилаҳәан,
Жәҩан-ԥҭа-хызала сҭаҳәҳәан.
Зыхәра сақәыз ихәра ӷьомызт,
Ахәрышәагьы цқьа исызҳәомызт.
Сгәы амца иалашәаз былуан,
Ахәрабӷьыцра баша изуан.
Иҩыз хьаамызт сызгозгьы,
Ирызгәамҭеит саԥхьа ицозгьы.
Иҿазымҵаз сышәқәа ҿырхит,
Сахьынхозгьы сыхьӡ анырхит.
Аԥша амца азырцәома,
Сыхь зымбазгьы дырцәоума.
Хьаак хәрыбӷьыцны сақәырҵеит,
Схаҭа схьаан, сақәымӡеит.
Еҵәа блыцқәа срыцҭашәон,
Сыццышә блыхан срыцкашәон.
Сыхәра мӷьақәа схьаауан,
Ахәра абӷьыц сазгәаауан.
Хьаас иҟаз сара сакәын,
Сыхәрыбӷьыцтәны ахәра сақәын,
Уаҳа имӷьарц…
Исызмырӷьо.
***
Сыҩаӡара лаӡарамхар,
Сҭаӡара ҭшәахарамхар.
219

Сымш гәахәа мраԥхарахар,
Шәи-мҩасҩык дысхарамхар,
Сҭыԥ-санхарҭа-ԥшьа рыцқьахар,
Сыԥсыхьчаҩцәа сагьрыцҭахар,
Сышәҵә-уаӡом, сагьҵә-уатәӡам,
Аҽыхацәагь са исыуаӡам.
Сыбжьы исхаз ауп еиҭасымкӡеит,
Ҽырба игәара сыҽҭасымкӡеит.
Ашәҭқәа ԥшӡара иашьанами,
Мҩахәасҭангьы мҩак згарами.
Сыҵх агәы сҭацәажәалап,
Ҳаинымшәаргьы сыгәжәажәалап.
Сышьыжь-ԥшалас сарҿыхалап,
Сымыш усқәа срыцрыхалап.
***
Шәшьапаҵақәа шәрыцқьа,
Ашьациаҵәа гәнаҳауп.
Ҳадгьыл ҿызхыз Ԥсыцқьа
Иаамҭа саркьал кнаҳауп.
Ажәӡы ҟьашь зыхькьысыз
Аҵиаа-шҳам шәарҭоуп.
Аҽыҩқәа ираԥысыз
Шьыцра-ԥхьахә игарҭоуп.
Аԥша заӷәра зҿыҵшәаз,
Шнеиуа ифырҭынхоит.
Ацәқәырԥ кшақәа ԥызшәаз,
Адгьылаҿы дтәымхоит.
Амш ацашьа ацашьоуп,
Аҵх иахьынҳалом.
Хаша анаҩс ԥшьашоуп,
Ижәҩадоу ԥырра инаалом.
Агәашә зҿоу иатырцоуп
Иҭоумҵо дҭоумыжьлан.
Изышьҭымхуа данҭуцоуп.
220

Угәашәқәа еиҿоумыжьлан
Уи адагьы:
Шәшьапаҵақәа шәрыцқьа,
Ашьациаҵәа гәнаҳауп.
Ҳадгьыл ҿызхыз Ԥсыцқьа
Иаамҭа саркьал кнаҳауп.
***
Сара дуӡӡак саҟәырҷахоуп.
Сара дуӡӡак саҭынхоуп.
Дунеи иакәшо хацны схахоуп,
Доуҳа-мца-еиҿакла сырԥхоуп.
Сыжәҩан цыршәоуп еҵәакыдшәан,
Имблыз кәицны сеиқәырхоуп.
Дгьыл уаҩхарцаз кыргьы сҽысшәан,
Аха жәҩанда сыԥсы бжоуп.
Са сыгәлымҳауп, сыгәныхәҵысҭоуп,
Абжьы ҭаҩуеит сгәы иҭацәым,
Анцәа имҭа тәылак сыҭоуп,
Ԥсыла ирыцқьоу, зуал шәатәым.
Са сгәыԥҽыхоуп хьаа зламӡаз,
Шәҭыци шьхыци сырҭынхоуп.
Зыдгьыл хьаа згәаҵа иҭамӡаз,
Сыхәрашәаны хәраказ сҳәоуп,
Суцәыӡыргьы ԥшаара сықәуп,
Адгьыл салоуп сша-шаны.
Исхагылоу ажәҩан сықәуп.
Анцәа дуӡӡа иџьшьаны.
Сара дуӡӡак саҟәырҷахоуп…
УАҴӘЫНӠА
Сара сныҟәахьан саниз,
Сԥырхьан санныҟәаз.
221

Аха уанӡа са сызҿыз
Имаӡаз, ус иҟаз.
Сан исылҭеит абжьы исхаз,
Саб ачҳара – ҳамҭас.
Еҵәа рыԥхны сыхәда иахаз,
Зыццышә шкәакәа зҳамҭаз.
Адәы иаҵәа сықәсны сцон,
Ибылхьеит, иҵӡозеи.
Амра кнысхын цәгьала ицан,
Мрада-жәҩан зыԥсоузеи?
Са сырбаанӡа сихьан,
Сԥырхьан санныҟәаз.
Иацы анырҳәазгьы иахьан,
Уаҵәакәын сара исзыҟаз.
Амш акәабон ақәа,
Сарбааӡон сгәы аҟынӡа,
Рыҭра иамкуа ицон аӡқәа,
Ҳазнеирушь, нас уаҵәынӡа.
Уаҵәынӡа… уаҵәынӡа…
Уаҵәынӡа!!!

***
Хәашак сдәықәлан, сцеит сахьцашаз,
Хәаша лыхын са сзыхьӡашаз.
Шықәсла ахәашақәа неицысҵан,
Жәаха-шықәса-ржәаха анысҵан,
Сыԥсҭазаара рылх искымызи.
Амза жәахагь сара истәымзи
Ахәашеи жәаха-хыԥхьаӡареи
Март хыԥшацәгьа ԥша наӡареи,
Дара аԥшәыман, са ссасызу,
Иазҵаалакгьы сара исусуп,
Жәахеи хәашеи амшқәа ирыцуп,
222

Есмчыбжьа схәаша ҿыцуп.
Еикәагьежьуеит аамҭеи дгьыли,
Ашәҭқәа ирылоуп қәыци гәили.
Хәашак сыцуп шәахьа иран,
Амзақәа зегь сара исиран.
Сыԥсҭазаара уарҳал лыхуп,
Ақәыц ныжьны агәил ҿыхуп.
Амш хәашан, амза жәахан,
Аԥҭа-ԥарда ихызҩоз снахан
Сыԥсҭазаара рылх искымзи,
Хәашагь жәахагь сара истәымзи!

***
Сан лнапсыргәыҵа ианысуан са сымҩа,
Наҟгьы арахьгьы еицуҵар ԥсҭазарак ҟалон.
Саб иӡыхтарҭа иалан сара сҿамҩа,
Уи ааныжь саԥырҵыр ӡыхьҵас иҭабон.
Сшан сара сызшазаз, уи снапы ианҵаназ,
Қьачақь хәмарра саламкәа, истәыз адәаҿы,
Сеимдон избаз збарцаз, уи исмаҳац ашәаназ,
Исхамышҭыз ныҩран инхеитаз са сгәаҿы.
Лыԥсы еиҩылгон сангьы, са сызҿыз лдыруан,
Сеидара шхьамҭазгьы лхамышҭӡеит уажәгьы.
Хԥышәаран сызҿызгьы, аӡыхәашьқәа срыруан,
Исыдгыло дызбомызт сааигәара уаҩгьы.
Ныҟәашьа назхашҭыз ацәқәырԥқәа сырԥылон,
Шәахын уаҟа исҿаччоз уаҳа нарха змамыз,
Сынхыԥшылон рышьҭа, ажәытә рашьқәа жәылон,
Урҭ згәыӷьра дирыма, даргьы анахәҭа рхам.
Сылаԥшҳәаа сынхыҵны, ҽа дунеик санылон,
Сан лнапсыргәыҵа ианысуаз мҩала сцон.
Уажәадагь исымбацыз, исзымдыруаз шьоук сԥылон,
Акызаҵәык иџьасшьоз аҷҷаҳәа аԥсшәа рҳәон.
223

СҨЫЗА, УААԤСАЗАР…
Н. Кә.
Умшқәа ргәаҟуа, уҵхқәа ршо,
Уԥсыцқьа зуҭашаз уишьҭан уеимдо.
Акырцх бааԥс уцәхалон, илеиуан асы,
Сҩыза, уааԥсазар, еиҩаҳшап сыԥсы.
Ухала узцарыма, хроуп узҿахаз,
Ушьҭа санхыла зегьреиҳа сзыцәшәаз,
Исыцәдухаз аԥсҭазаара гәларшәсгьы сазхом,
Сҩыза, аамҭацәгьоуп, ухала узынхом.
Сыԥсы акәын ицәажәоз, иуцзар сҭахын,
Егьырҭ зегь еижьаган, егьырҭ зегь мыцхәын.
Издыруеит, арашьқәа рхыԥшоуп иаҳзынхаз,
Иақәтәаз агәымшәагь ҳа ҳауп дзыцәҭахаз.
Аӡыхәашьқәа рлеира ҳәынҵәоуп иаҭынхо,
Акырынтә илеихьеит ҳаргьы ҳахьынхо.
Иучҳароуп, сҩыза, еиԥаҳшьып ҳаԥсқәа,
Агәыцқьақәа, аԥсыцқьақәа ҳацуп, ҳа ҳтәқәа.
Апҟақәа ргәарҭа ахьнеиуа срыцәшәоит,
Ахызаҵә иҭҟьазгьы гәык иҭашәоит.
Ахрақәа ргәаԥшь еиԥш сҩыза, уӷәӷәаз.
Ахрақәа дреиԥшхоит рықәцәаҿ инхаз.
Аԥшалас рҳәозаргь, фырҭынхоит зынгьы,
Ахра саҿалоит, ҳаихьӡароуп ҳаргьы.
Сҩыза, уааԥсазар, иусҭап сыԥсгьы,
Саргьы…

***
Ажәҩан снапы аҵакны искуп,
Аха еҵәа цыракгьы анымшәалт.
224

***
Сгәы акәын схьаақәа зегь зныруаз,
Ианазымкӡа иаасыртит.
Сыԥсы иԥхьакыз сгәала здыруаз
Маӡа гәарҭак ааснаркит.
Сышәҭ-агәаҵа-пытҟәыр гәылҵын.
Гәырӷьа-шьана сҿаччо ишәҭит.
Аԥҭа-ԥарда амра навҵын,
Жәҩан-хьы-цҳаны ҳаиԥнашьит.
Хкаара ҭагьежьра сызҿызгьы,
Исымбаӡакәа агәашәқәа аатит.
Исымпыҵҟьан сымш иԥҽызгьы,
Аԥҽыхала сыхьқәак зҩит.
Урҭ сыԥсы акәын изынгылаз,
Ԥсаатәк амҵәыжәҩақәа снаркуан.
Аҷныш шкәакәа раԥхьа исԥылаз
Амшын гәхьааган иԥсуан.
Згәы зыцәхыҵыз, зыԥсы ззымхаз
Сдунеи маҭәагь сцәыҭшәахеит,
Хьаа-црыхада изнымхаз,
Иаасмыртӡазаап, сгәы сҭахеит.
***
Сылаԥшҳәаа ахьынҵәоз сгылан,
Уи нахыстәи зегь маӡан.
Зықә зыцәтәымыз шьоукы срылан,
Срыццар акәхеит урҭ сыхьӡан.
Адгьыл ԥлакьшәа ишын сзынгылаз,
Цангьы сзымцо, сымхынҳәуа,
Рбызшәа сзымҵеит арахь исԥылаз,
Рқәыцқәа амӷеиԥш исҿаҳәуа.
Сгәи сыԥси еинымшәо срыцын,
Изхьынҳалоз са сӷьазкуан.
Аамҭагь ҿыцын, саргьы сҿыцын,
Иснарҵашеи, шьҭа сажәуан.
225

Сымш иацрыхоз иркәыкәызаап,
Иаргьы саргьы ҳбааӡахьан,
Амш иагәылсыз мра хынҳәызаап,
Амшын аццышә ҭаԥсахьан.
Шьаҳиҭ-баҟан ҭыԥкаҿ сгылан,
Ицоз иаауаз зегь сырхьыԥшуа,
Анарҭ ҷкәын ишькыл дангылан
Ддәықәлеит, сеидру данаауа.
***
Ашьҭахь иааиз аԥхьа дцозар,
Ашәыр кәамԥа аԥхьа иҿшәозар,
Ауаҩ қьиа ӷарра ихьӡозар,
Аиаша арбану зышәҳәа?!
Иџьаршьаша џьарымшьозар,
Угәылацәа ашьыцра иагозар,
Ашәи зхьымӡаша ихьӡозар,
Аиаша арбану зышәҳәа?!
Аԥхьахә зырҭо изыхәҭам иакәзар,
Аҽадаҵәҟьа акәадыр ақәзар,
Аԥсҭазаара зынӡа илакәзар,
Аиаша арбану зышәҳәа?!
Аԥсы хьшәашәа дарбан зырҳәа,
Избан кәицда ахәа зҿарҳәо,
(Шаҟа сшәозеи Адунеи ԥҽырҳәа)
Аиаша ҳазҳәода зышәҳәа?!
Адунеи гьежьуп рҳәама,
Дҭакәажәупеи ҿыц дырҳәама,
Ауҳәан-сҳәанқәа ҳацқәа рҿама,
Аиаша ҳазҳәода зышәҳәа?!
Арҭ зегь дырны ара узынхома,
Узнымлаз амҩаҿ ушьҭа нхома,
Абарҭқәа сҳәахыр, нас сеиқәхома
Срыдызцалазеи зышәҳәа?!
Шәаргьы ишәҳәа.
226

***
Адунеи амҳәыр снапы иакыхзар,
Изықәсыргыло аусзымдырхуа.
Сгәы дунеи гьежьны иԥҽыхзар,
Ԥҽыха еизгак сызрылымхуа.
Гәнаҳа еизгарҭа ӡыҟьашьк сырыр,
Сҭамлар шԥеиӷьыз цқьара зқәымло,
Сгәы аԥҽыхақәа шгәыз ирдырыр,
Сышԥанрыжьи бзиара сԥымло.
Сықә снахыҳәҳәар лаԥшы сзымхо,
Амышьҭацәгьа мҩа уаниҟьо,
Ҭацәра зқәашьу уаҩ дахьнымхо
Сызцарызеи?!
Сызго сицны ҟамч насхиҟьо,
Аӡы цқьа ҳәа сӡаазхыда?!
Дмышьҭацәгьаны раԥхьа исԥылаз,
Зыԥра хнымҳә амшын ихыда,
Имҩа ихашҭуа зны дызнылаз.
Гәыцқьоуп, нас уахьцаша уназго,
Зынгьы икыдҟьан иуцәыԥҽыроуп.
Агәы бааԥсқәа ҳәахьа еилазго,
Ураҩга узгаша уихьыԥшыроуп.
Цара анакәха, зымҩа згаша,
Мчы змоу илаԥш дизыҵакуп.
Ажәа-рыцқьа-ҳәахьа зҳәаша
Ажәҩан ԥсаатәгьы даҩыҵракуп.
***
Икыдҟьаз арбан, абжьы геитеи,
Бжьыла изхыҩуа аасзеилмырго.
Шәынтә ирҳәахьаз еиҭарҳәеитеи,
Сқьаадқәа ирылахт еиҭеилырго,
Сыԥсы шрыцыз рызгәамҭаӡеит.
Хьаԥшгьы дишьҭам зҳәа зырҿыцуа,
Сасгьы ԥшәымагь еиламӡаӡеит,
227

Ичҳа иԥырҵуеит зтәы зцәыӡуа.
Амш нҵәаанӡа шәызлеиԥырҵуеи,
Аҵыхәтәамыш дырра анбақәыз.
Амши аҵхи анбеилыҵуеи,
Ишаеҵәан ашарԥ иақәыз.
Ибжоуп амза ҿыц игыло.
Ажәҩан аҵа иалдоу хыцны,
Ҿамыш ныҳәан зегь зԥыло.
Сеиҭауҳәоит дырҩегь ҿыцны:
Ажәҩан-тәыла аҳҭынра аҳкәажә,
Ҳақә умҳәынҷарц лашарала.
Сӡырҩуеит аҵх лакә-ссир сҽакәаршә,
Ҳнаскьа-ааскьарац ашарала.
***
Н. Кә.
Шәышықәса уцозаргь, сушьҭоуп сухьӡарцаз,
Шьха-мҩа-каҵәараҿ иааиҭаҳкырц ҳаԥсы.
Ҳагәҭыхақәа еибаҳҳәарц, шәымҭак ҳнатәарцаз,
Ҳазхьымӡаз рҽеишьас иамоу мҩасы.
Аамҭа абаҟаз, ҳусқәа ҳрызхозма,
Акәкәыҳәа иҳацрыхон атәымқәа, ҳа ҳтәқәа.
Агәаӷқәа рышәшьыраҿ ҭынчны ҳазтәозма,
Аамҭа иаҳнаҭар, шаҟа ыҟои аҳәатәқәа.
Аӡхьамԥш згозшәа ахьаԥшра сышԥацәшәоз,
Игәасҭоит, уаҩымрак ҳахьӡозшәа снарбон.
Аамҭа иазымгаз қәаршҩы бааԥск ишԥаӡәӡәоз,
Уи ахыԥша цәгьа ҳа ҳҟынӡа иааӡон.
Хьаҵтәым, издыруеит, ҳаицызааит ҳандәықәла,
Ҳаидара еимаҳдап, акыргьы ихьанҭоуп.
Аамҭа изанымшәаз даршәуеит шьапԥықәла,
Ҳаҵаз, ишьҭаҳхып, уи ҳлахьынҵоуп.
Иухьаау зегь здыруеит шаҳаҭ даҭахымкәа,
228

Уи саргьы исҳамҭоуп, сгәыхь ахаҭоуп.
Сҿымҭраҿ игәоуҭап, исҳәаргьы сҭахымкәа
Инхаз ахьынсыжьыз ҳхәаша мшы аҿоуп.
***
Сара сыламыс сышьҭнахуеит,
Акыр схьанҭахазаргь.
Сара сыламыс сыҿнахуеит,
Хаҭала сыԥсхьазаргь.
Сыԥсы аҭыԥгьы шәынтә ирыцқьоуп,
Нымхеи зымхеи еихҭынҵам.
Зыԥсы зрыцқьо сыԥсы рыцҵоуп,
Зыԥсра ашҭаз инашԥам.
Ахҭа зҭаршәу сгәы иацәҟьароуп,
Ихәра ҭыԥуп ӷьашьа змам.
Абџьар иаҵоу иабџьар ҭҟьароуп,
Ахаҵа бџьарда акы дхәарҭам.
Сызныԥсыло сдоуҳа хызоуп,
Сан лнапы хаақәа ирынгоу.
Зыԥсы зрыцқьаз са дысҩызоуп,
Сымҩа зышьҭақәа ангоу.
Сышьҭахь иааиуа цоит иабацо,
Ирысҭаз мҩамзар ацаразы.
Сара исзышьҭымхуа санаҵоу,
Иласхароуп дара рзы.
***
Сызҭахымыз сышәҭахымыз,
Сызҭахугьы сышәҭахыз.
Сызҭахымгьы шьҭа шәысхымызт,
Сызҭаххаз сара шәыстәыз.
Аԥша иаццо ҵысхәуп, сабоуп,
Иацәкашәоит уи мҩабжара.
Адәиаҵәа ԥсшьарҭоуп, ԥсаԥоуп,
229

Аха инужьуеит уанцара.
Ажәҩан иаҵаԥшуа, умгәыӷын,
Лакә дунеик агәашә атырц.
Угәыӷрақәа баша иныхын,
Удгьыл тәылахь ухынҳәырц.
Уантәи иааҩуа бжьуп уцқьазар,
Уи абжьы заҵә ԥсуп иаазго.
Аԥсы рҿыцны мгәаҭра иҭшазар,
Иуҟьашьыр иарбан иунарбо.
Сыԥсы зну снапаҵа рыцқьоуп,
Нап сызумхуам изҟьашьхьоу.
Зыбжьы ааҩуа хыхьынтә Ԥсыцқьоуп.
Иуаҳаӡом уи дызжьахьоу.
Сызҭахымыз шәысҭахымыз…
***
Сгәы сымҵәыжәҩан, сыԥсы ԥызжәон,
Жәҩанахь зымца ҵаҟа мтәа.
Сыԥсҭазаара ргәаҟуа иԥысшәон,
Иаазга згеит ауп, уи ауп сзыхьӡа.
Мҩа саркареит амҩа сшықәыз,
Жәҩанахь-ԥры-мҩа сзамыртит.
Мшык саԥылон, ачча зҿықәыз,
Аҵх хьшәашәаҿ сыхьҭакит.
Снап ианыз ахсаала сыхәон,
Лахь ианҩылаз ҿыцны исҵон.
Ԥҳәызба зымтәак дназгоз ҽыхәан,
Сара уи слаԥысны сцон.
Цаԥха зҿамыз сгәашәгьы ҿыхын,
Аӡә хақәиҭран иԥхьаӡан.
Ахә акәацәра анапы шьҭыхын,
Аха жәҩаназ илаҟәцәан.
230

Сыԥсы аԥжәаха, сцон сантәалан,
Ҳаибадыруан, цәгьа ҳаиқәшәон.
Зегь ааныжьны сцон сыбналан,
Зыԥсы згәыламӡоз срыцәшәон.
***
Иччоз ҩныҵҟала дыччон иччабжь дацәшәаны.
***
Иԥшыз дыззыԥшыз иаҩсны ицеижьҭеи акрааҵуан.
***
Изоуҳәо змоу, иоуҳәаанӡа дцәажәалоит.
***

По чистоте душа тоскует.
В. Гафт

Аҵх салхоит сгәашаха,
Шәахьаха, ма ҩашаха,
Ԥсеиҭакра ҳәа сымаӡам.
Сыԥс ацқьара гәхьааго,
Ҿыц сызҵаара еиҭааго.
Изысҭо уаҩгьы дыҟамкәа,
Ҵхи мши уаҳа исзыҟамкәа.
Ҳагәра еибамго ҳшеишьҭаӡоу,
Сыԥсы ԥсаатә-ԥыр сшашьҭаҵоу,
Сыҵх маӡа сцәаатуеит,
Жәҩангәашәԥхьарагь сзаатуеит:
Исҳәо сҿамшәо схьымӡаха,
Сыжәҩан ааты схьымӡырха
Агәашәқәа сцәакуеит сыршанхан,
231

Сылаԥш шәымҭа цәыҵархан,
Изҳәоз уаҳа изгәаламшәаз,
Сыԥсы ццышәқәа згәылышәшәаз,
Жәҩан-дунеи-ссир салаԥшуан.
Сшәымҭа-ҿымҭра сгәылаԥсуан.
Амшын цәқәырԥа сырганы,
Сбаҟа-шана-дырганы,
Срашьқәа рдәыԥшӡа сықәырҵон,
Схәыҷы-дунеи-цқьа сықәымӡо.
Ԥсыцқьа ҭыԥқәа гәхьаазгоз
Сыԥсы рыцқьарҭа ахьаазбаз…
Иагьшәахьаз, иагьҩашазааит…
Шьыри!
***
Аблақәа реиҳа абласаркьа ианабогьы ҟалоит.
***
Угәы анымцәажә, уҿгьы зцәажәаӡом.
***
Лҽырԥшӡара лҟьымсарҵәахра иазымхеит.
***
Ауҳәан-сҳәанҳәара маҵура ыҟазҭгьы…
***
Иахьа змамыз уаҵәы дашьҭан,
Мҩа ианӡамыз дагон ашьҭа.
Диздырамызт ачара иазҳәаз,
Игәашә аԥхьа алацәгьа ҿазҳәаз…
232

Иԥсы дашьҭан, ибаӡомызт,
Уи дыҳәҳәон, ибжьы гаӡомызт.
Бызшәак иҳәон џьара ианымыз,
Смаҭа иҳәахуан зынӡа иабымыз.
Адыд хысыр икәа дҭалон,
Жәала шьанҵа мҩала дхалон.
Дцагәышьон аԥша ахьасуаз,
Дырҩызамкәа аԥша зҿасуаз.
Деибашьҩын уи иахьымхысуаз,
Шәаргәындараа аҳәаа ианхыҵуаз,
Раԥхьа игылаз «афырхаҵа»,
Ҳазмырцәажәо, ламыс иаҵам.
Абзацәа ԥсит, аԥсцәа гылан,
Абарҭқәа џьашьо агәашәаҿ сгылан.
Уаҳа исҳәо акгьы ҿыцым,
Аҿыц сҳәартә еиԥш дара срыцым.

АХҚӘА
Ҵаҳәа сызҭо. . . . . . . . . . . . . . . . . . . . . . . . . . . . . . . . . . . . . . 3
«Сықә ҟьашьыр, изрыцқьо амаҿа схагылоуп…». . . . . . . 5
«Са сахьыҟоу шәыҟаӡамеи…». . . . . . . . . . . . . . . . . . . . . . . 5
«Аԥҭа хыҵын…». . . . . . . . . . . . . . . . . . . . . . . . . . . . . . . . . . . 6
«Мшы мшык санҿыхаз…» . . . . . . . . . . . . . . . . . . . . . . . . . . 7
«Аҵх зраргамаз – алашбжьқәа игоз…». . . . . . . . . . . . . . . 8
«Адунеи агәы сыхшәама…». . . . . . . . . . . . . . . . . . . . . . . . . 8
«Абџьар шьҭихит бџьар зымкыцыз…». . . . . . . . . . . . . . . . 9
«Аӡы аҿамҩа сышәҭ санҿажәкуа…». . . . . . . . . . . . . . . . . 9
Абжьы . . . . . . . . . . . . . . . . . . . . . . . . . . . . . . . . . . . . . . . . .  10
«Аамҭа иалҩуеит ибжьы…». . . . . . . . . . . . . . . . . . . . . . .  10
«Сымза хьшәашәа сҭыԥҳа ӡара…». . . . . . . . . . . . . . . . .  11
«Избылрызыз са сымцазҭгьы…». . . . . . . . . . . . . . . . . . .  12
Аԥсы анхарҭа. . . . . . . . . . . . . . . . . . . . . . . . . . . . . . . . . . .  13
Амҵа қьақьа дабабылгьеи…». . . . . . . . . . . . . . . . . . . . .  14
Санду дысгәаларшәо…. . . . . . . . . . . . . . . . . . . . . . . . . . .  15
«Сымцацәаӡам сымца еиқәызар…». . . . . . . . . . . . . . . .  15
«Аблақәа срыԥхьон, исарҳәоз рацәан…». . . . . . . . . . .  16
«Адгьыл аӡәӡәон аҩарқәа хыҵыр…». . . . . . . . . . . . . . .  16
«Уҵәаабжь саҳаит, Аԥсынтәыла…». . . . . . . . . . . . . . . . .  17
«Сышԥаҵаԥси изымгашаз…». . . . . . . . . . . . . . . . . . . . . . 18
«Аеҵә кәаԥ хәыҷ сықә иаҿыҵшәаз…». . . . . . . . . . . . .  18
«Бымшәан рҳәан, са сшәахьан…». . . . . . . . . . . . . . . . .  19
«Уаахьаԥшындаз аԥхьа инеиуа…». . . . . . . . . . . . . . . . .  20
«Ашәҭ афҩы хаагь аӡәы ицәымӷуп…». . . . . . . . . . . . . .  20
«Аамҭа абӷьыцқәарҿ мшык санҩылоуп…». . . . . . . . . .  21
«Ашкәакәа…». . . . . . . . . . . . . . . . . . . . . . . . . . . . . . . . . . .  21
«Агәырӷьаҿҳәаша – сылаӷырӡқәа…». . . . . . . . . . . . . . .  22
Амза жәаха. . . . . . . . . . . . . . . . . . . . . . . . . . . . . . . . . . . . .  23
«Лаԥш иҵашәо лаԥшҵашәароуп…». . . . . . . . . . . . . . . .  23
234

Ҿаҵак аӡы. . . . . . . . . . . . . . . . . . . . . . . . . . . . . . . . . . . . . .  24
«Лгәырҩа дахыҳәҳәоит аԥҳәызба…». . . . . . . . . . . . . .  25
«Сымцан, хаара сзымхозаргь…». . . . . . . . . . . . . . . . . . . 26
«Сҭакәажәын сара санизгьы…». . . . . . . . . . . . . . . . . . . .  27
«Ауаргьала сақәтәан…». . . . . . . . . . . . . . . . . . . . . . . . . .  27
«Чоу ҳәа аӡә ҿиҭит, уаҩ дызбом…». . . . . . . . . . . . . . . .  28
«Амшын агәы снышь нхыӡлан…». . . . . . . . . . . . . . . . . .  28
«Чҳара шәшьыра иҵиааз среиуан…». . . . . . . . . . . . . .  29
«Ԥшьынаԥха инеиуа…» . . . . . . . . . . . . . . . . . . . . . . . . . .  30
«Сгәы аума иҿыӷьыз…». . . . . . . . . . . . . . . . . . . . . . . . . .  31
«Алыкь илахаз гылҩак еиԥш…». . . . . . . . . . . . . . . . . . .  31
Афырхаҵа. . . . . . . . . . . . . . . . . . . . . . . . . . . . . . . . . . . . . .  32
Аиааира амш . . . . . . . . . . . . . . . . . . . . . . . . . . . . . . . . . . .  33
Азеиӷьашьара. . . . . . . . . . . . . . . . . . . . . . . . . . . . . . . . . . .  34
«Аҵыс бызшәа ҵыс иазныжьыз…». . . . . . . . . . . . . . . . .  34
«Амш иаԥылаз Ауаҩы…». . . . . . . . . . . . . . . . . . . . . . . . .  35
«Зегь аԥсҭазаара амҵәыжәҩа…». . . . . . . . . . . . . . . . . .  36
Зхы зыԥшааз . . . . . . . . . . . . . . . . . . . . . . . . . . . . . . . . . . .  37
«Шьҭа смыцхәуп, ара саԥшәымам…» . . . . . . . . . . . . . .  38
Ҭагалан. . . . . . . . . . . . . . . . . . . . . . . . . . . . . . . . . . . . . . . . .  38
Аӡы агьама. . . . . . . . . . . . . . . . . . . . . . . . . . . . . . . . . . . . .  39
Амаӡа. . . . . . . . . . . . . . . . . . . . . . . . . . . . . . . . . . . . . . . . . .  40
«Ицоз зегь зцозҭгьы…». . . . . . . . . . . . . . . . . . . . . . . . . . .  41
«Амшын сҭалан сзыруазар…». . . . . . . . . . . . . . . . . . . . .  42
«Ех, инымҵәо амҩақәа…». . . . . . . . . . . . . . . . . . . . . . . .  42
«Зынӡа иутәым аамҭак ыҟоуп…». . . . . . . . . . . . . . . . . .  43
«Сыԥсы рҷабит иҵланы…». . . . . . . . . . . . . . . . . . . . . . . .  44
«Аира аҳәаа знык ҳахысит…». . . . . . . . . . . . . . . . . . . . .  44
«Адунеи кнаҳа салакнаҳауп…». . . . . . . . . . . . . . . . . . . .  45
«Амш ссирқәа рхьы ҭагалан…». . . . . . . . . . . . . . . . . . . .  46
«Жәҩани аԥсаатәи еигәныҩуан…». . . . . . . . . . . . . . . .  47
«Сықә снаԥырҵны сҿынасхан…». . . . . . . . . . . . . . . . . .  48
«Иԥштәын рҳәеит, иззыԥштәыда…» . . . . . . . . . . . . . . .  49
«Лаԥш зцәыцәгьаз ҽыхәак неиуеит…». . . . . . . . . . . . .  49
Сыԥсы аҵан иҭацәума . . . . . . . . . . . . . . . . . . . . . . . . . . .  50
«Са сзыцәшәозеи шәара аныҟам…». . . . . . . . . . . . . . .  50
235

«Амца-ҽыҭ-хәыҷ сылаԥш ҿазҳәаз…» . . . . . . . . . . . . . .  51
Баша. . . . . . . . . . . . . . . . . . . . . . . . . . . . . . . . . . . . . . . . . . .  52
Иеиҳау иарбан сзыцәшәара. . . . . . . . . . . . . . . . . . . . . .  53
«Сгәыӷра-ԥсаатәгьы шьҭа имчыдоуп…». . . . . . . . . . . .  53
«Шықәсык сҽыжәын, сымҩа нҵәомызт…». . . . . . . . . .  54
«Аԥшра зылшоз сакәызма…». . . . . . . . . . . . . . . . . . . . .  55
«Агәыцқьақәа шәҿыха…» . . . . . . . . . . . . . . . . . . . . . . . .  56
«Амра ԥхозар сыԥхаӡом…». . . . . . . . . . . . . . . . . . . . . . .  56
«Амцфарҭа дгьылхеит сыдгьыл…». . . . . . . . . . . . . . . . .  57
«Ԥша наӡара иҟоу сазҳәо…». . . . . . . . . . . . . . . . . . . . . .  58
«Цәгьашәа сшәарҭан уажә саазқәылаз…». . . . . . . . . .  59
«Алакә-ԥсаатә ашәак иагәылҟьаз…». . . . . . . . . . . . . . .  60
«Амра ныскылап ицазаргь…». . . . . . . . . . . . . . . . . . . . .  60
«Аԥхыӡқәа срылҵит, сыԥхыӡын…». . . . . . . . . . . . . . . . .  61
«– Ԥшьынаԥха инеиуа уарбану…». . . . . . . . . . . . . . . . .  62
«Сымракәшаны…». . . . . . . . . . . . . . . . . . . . . . . . . . . . . . .  63
«Снапсыргәыҵа, снапсыргәыҵа…» . . . . . . . . . . . . . . . .  64
«Иныху ԥсҭазаарак сахыбаауеит…». . . . . . . . . . . . . . . .  65
«Адунеи ду саркьалыхуп…». . . . . . . . . . . . . . . . . . . . . . .  66
Ауапа шкәакәа агәашә ихшьын. . . . . . . . . . . . . . . . . . .  66
«Аҵла сықәлан ашәа ҿысхит…». . . . . . . . . . . . . . . . . . .  67
Сара?. . . . . . . . . . . . . . . . . . . . . . . . . . . . . . . . . . . . . . . . . .  68
«Аҟәыд зфазгьы дҟәыдхароума…» . . . . . . . . . . . . . . . .  69
Сымцдунеихар сеиқәхаӡом. . . . . . . . . . . . . . . . . . . . . . .  69
«Исзымԥсахуаз сара сыдгьыл…». . . . . . . . . . . . . . . . . .  70
«Смаҿаҭыԥ сахыкәшан сныҟәоит…». . . . . . . . . . . . . . .  71
«Цәгьала исцәымӷын маҭәа исшәысҵаз…». . . . . . . . .  72
«Аамҭа шьаҳиҭхеит…». . . . . . . . . . . . . . . . . . . . . . . . . . . . 72
«Амш ҵәыуа – сылаӷырӡқәа…». . . . . . . . . . . . . . . . . . . .  74
«Ҵырҟа џьыба, сыԥсы зҭызгаз…». . . . . . . . . . . . . . . . . .  74
«Снап ианыз анымӡалар…». . . . . . . . . . . . . . . . . . . . . . .  75
«Сыҵабгама, акрызгама…». . . . . . . . . . . . . . . . . . . . . . .  76
«Ҳаи, Багратхеит, ҳаи, Багратхеит…». . . . . . . . . . . . . . .  77
«Адунеи сахәаԥшуан…». . . . . . . . . . . . . . . . . . . . . . . . . .  78
Архышьна кнылхит ҭацак. . . . . . . . . . . . . . . . . . . . . . . . .  78
«Аҵангәара аԥшәмацәа…» . . . . . . . . . . . . . . . . . . . . . . .  79
236

«Имшынын усҟан…». . . . . . . . . . . . . . . . . . . . . . . . . . . . .  80
«Ари аԥсҭазаара…». . . . . . . . . . . . . . . . . . . . . . . . . . . . . .  81
«Сшәаџь аԥҽыхақәа…». . . . . . . . . . . . . . . . . . . . . . . . . . . 82
«Блаҭра иҭамгылаз аӡыҵаа…» . . . . . . . . . . . . . . . . . . . .  82
Аԥсуа-ҿыц иуаз. . . . . . . . . . . . . . . . . . . . . . . . . . . . . . . . .  83
«Сылахь саԥхьоит, сгәы сҭацәажәоит…». . . . . . . . . . . .  84
«Изырҟьада аҵх агәы…» . . . . . . . . . . . . . . . . . . . . . . . . .  85
«Ҭагалан амҵәыжәҩа сыҵак сакуп…». . . . . . . . . . . . . .  85
«Изымтәазгьы дтәахып, итәазгьы дҩагылап…». . . . . .  85
Аӡыԥшьа. . . . . . . . . . . . . . . . . . . . . . . . . . . . . . . . . . . . . . .  87
«Асахьа ннажьуан амра ацамҭаз…». . . . . . . . . . . . . . . .  88
Амза халон…. . . . . . . . . . . . . . . . . . . . . . . . . . . . . . . . . . . .  88
«Сыԥсымкәа сыбзамкәа дунеикаҿ сынхеит…». . . . . .  89
Амҩасҩ . . . . . . . . . . . . . . . . . . . . . . . . . . . . . . . . . . . . . . . .  90
«Снапсыргәыҵа ианын сыԥсахсаала…». . . . . . . . . . . .  91
«Сылаԥш кыдхалон нахьхьынӡа…». . . . . . . . . . . . . . . .  91
«Илашан амза, илашацәан…». . . . . . . . . . . . . . . . . . . . .  92
«Иҟасҵазеи шаҟа гха, шаҟа гха…». . . . . . . . . . . . . . . . .  93
«Абӷь ҩеижьқәа ҵла лабжышқәа…» . . . . . . . . . . . . . . .  94
«Сара идырны цәгьа смуӡац…» . . . . . . . . . . . . . . . . . . .  95
Иҟалазеи?. . . . . . . . . . . . . . . . . . . . . . . . . . . . . . . . . . . . . .  96
«Уҽыжәлан уҽыжәҵыр ҟалаӡом…». . . . . . . . . . . . . . . .  97
«Сымш саркьакеиԥш иԥыххаа…». . . . . . . . . . . . . . . . . .  97
«Сыԥсы ҭазааит, иҭагәышьаз…». . . . . . . . . . . . . . . . . . .  98
«Ажәҩан лаҟәыр ҳәа…». . . . . . . . . . . . . . . . . . . . . . . . . .  99
«Аҟаԥшьи аиқәаҵәеи еилалеит аԥшшәқәа…. . . . . . . 100
«Ахаҿсахьақәа агәырҩашьҭа зынхалаз…». . . . . . . . . 101
«Аԥсҭазаара саҵахан сыҳәҳәабжь саҳаит…». . . . . . . 102
«Ашҭа иҭаршәу адәы иаҵәа ԥхыӡла избалоит…». . . 102
«Аԥсҭазаара ачараҿ аишәа сахатәан…». . . . . . . . . . . 103
«Ԥсрак аҿы сыҟан амц ахьырҳәоз…». . . . . . . . . . . . . 104
«Сара адунеи иацҵоу ҳәамҭоуп…» . . . . . . . . . . . . . . . 105
«Аамҭа исхысхьоу ахә здыруеит…». . . . . . . . . . . . . . . 105
Зегь иаҳзеиԥшу. . . . . . . . . . . . . . . . . . . . . . . . . . . . . . . . 106
Амшьҭацәгьа. . . . . . . . . . . . . . . . . . . . . . . . . . . . . . . . . . .  107
«Аҵх мзада ҵкы еиқәаҵәара…». . . . . . . . . . . . . . . . . . 107
237

«Сымҿырҟәара, сара сгәара…». . . . . . . . . . . . . . . . . . .108
«Акәара ччабжь ахьырхьырҳәа…». . . . . . . . . . . . . . . . 109
«Ирҩашьоуп са сҟынӡа иаагоу…» . . . . . . . . . . . . . . . . 109
«Амш схакнаҳан агәы ҿыӷьуа…» . . . . . . . . . . . . . . . . . 110
«Аԥша иаццаз дзыхынҳәуама…». . . . . . . . . . . . . . . . . 111
Аӡымҩахыҵ . . . . . . . . . . . . . . . . . . . . . . . . . . . . . . . . . . . 112
«Ӡыхьча ӡызлан лыхцәы сақәԥалт…». . . . . . . . . . . . . 112
«Амшқәа рыԥхны…». . . . . . . . . . . . . . . . . . . . . . . . . . . . 113
«Сара уи амш сазыԥшымызт…» . . . . . . . . . . . . . . . . . . 114
«Дгьыл кәырша…». . . . . . . . . . . . . . . . . . . . . . . . . . . . . . 115
«Гәи-ԥси еимаздо…». . . . . . . . . . . . . . . . . . . . . . . . . . . . 116
«Сара аԥсҭазаара агьама сызгәамҭеит…». . . . . . . . . . 116
«Аԥсҭазаара лакәаҿ саанагеит сышцоз…». . . . . . . . . 117
Ҽаанбзиала!. . . . . . . . . . . . . . . . . . . . . . . . . . . . . . . . . . . 118
«Сылаԥш кашәеит, шәаӷрамԥалан…» . . . . . . . . . . . . . 118
«Сымҩа ҿасҳәеит аӡыхь шҿарҳәоз…». . . . . . . . . . . . 119
Ҽаанбзиала!. . . . . . . . . . . . . . . . . . . . . . . . . . . . . . . . . . . 120
«Сыццакыр сабацо…». . . . . . . . . . . . . . . . . . . . . . . . . . . 121
«Сара сжәытәуп, сара сҿатәуп…». . . . . . . . . . . . . . . . . 122
«Амра халон, аԥсҭҳәа бналон…». . . . . . . . . . . . . . . . . 123
«Сара аиааира сазыԥшӡам…». . . . . . . . . . . . . . . . . . . . 124
«Сара Пушкин дысзыԥшуп…». . . . . . . . . . . . . . . . . . . . 125
«Сара аҩада стәаӡом…». . . . . . . . . . . . . . . . . . . . . . . . . 125
«Жәҩан ахь сара сымҩа нагоуп…». . . . . . . . . . . . . . . 126
«Аҵыс-шәаҳәа абжьы сҿаҵәон…». . . . . . . . . . . . . . . . 127
Афырхаҵа иԥсы ҭашәом . . . . . . . . . . . . . . . . . . . . . . . . 128
«Сызшьыда ҳәа шәымҵаан…» . . . . . . . . . . . . . . . . . . . 129
«Абзиара ззызуз зегь саӷацәоуп…». . . . . . . . . . . . . . . 129
«Аиаша амҩа сшықәыз сықәынҵәеит…». . . . . . . . . . 129
«Алеишәа бзиа захьӡыз маӡала дыцҳауан…». . . . . . 129
«Ухы ацәа ахыхны ахылԥа ззуӡахыз…». . . . . . . . . . . 129
«Амышьҭацәгьа уҩны данааиуа…» . . . . . . . . . . . . . . . 129
«50 шықәса зхыҵуаз 40 зхыҵуаз сан…». . . . . . . . . . 130
«Агәашә иҭармыжьлоз аанда дхыҵуан…». . . . . . . . . 130
«Ашьыцра иафахьоу, маҭәа ҿыцк…». . . . . . . . . . . . . . 130
«Агаӡа аҽырҟәышра иалаго…». . . . . . . . . . . . . . . . . . . 130
238

«Агаӡа дзырҟәышуеи, аԥсы дзыргылои…». . . . . . . . . 130
«Аҳәа узлатәуам, ала узҳәатәуам…». . . . . . . . . . . . . . 130
«Иԥрыша роуп амҵәыжәҩа…». . . . . . . . . . . . . . . . . . . 130
«Ахаҵамԥҳәыс ҳәа зарҳәо дагьхаҵам…». . . . . . . . . . 130
«Аамҭа ӡиас…». . . . . . . . . . . . . . . . . . . . . . . . . . . . . . . . . 130
«Ашәаԥшь иаҵәаӷәаз…». . . . . . . . . . . . . . . . . . . . . . . . . 131
«Алашә иблақәа иԥырхаган…». . . . . . . . . . . . . . . . . . . 132
«Санду ашәа лзымҳәаӡеит…». . . . . . . . . . . . . . . . . . . . 133
«Аԥшақәа зегь еиҟароума…» . . . . . . . . . . . . . . . . . . . . 134
«Сшәоит аӡыхьқәа зны иҭабарҳәа…». . . . . . . . . . . . . 134
«Сара ашәақәа срыхшеит…». . . . . . . . . . . . . . . . . . . . . 135
«Сара сҩымҭоуп, шәынтә сыхҩылоуп…» . . . . . . . . . . 136
«Агәы акырҭа, амц мҳәарҭа…». . . . . . . . . . . . . . . . . . .  137
«Сымшынҵа сҵәаӷәар сҭахын…». . . . . . . . . . . . . . . . .  137
«Баҟадҩылан сара зны…». . . . . . . . . . . . . . . . . . . . . . . 138
«Зны иаахьазгьы ҽазны дцароуп…». . . . . . . . . . . . . . 139
«Ашәалҟьамра сгәыдыҽҽалон…». . . . . . . . . . . . . . . . . 140
«–Ааи, ааи, уара умсит…». . . . . . . . . . . . . . . . . . . . . . . . 140
«Жәҩан-ҵәҵәа дгьыл хагыла…». . . . . . . . . . . . . . . . . . 141
«Ӡи-бнеи, ӡи-мцеи рҳәаа схыҵны…» . . . . . . . . . . . . . 141
«Аҭоурых ианҩылоуп сара исыхьыз…». . . . . . . . . . . . 142
Лафшақә. . . . . . . . . . . . . . . . . . . . . . . . . . . . . . . . . . . . . . 143
«Зыԥсы ҩначчоз аҵх тыша…». . . . . . . . . . . . . . . . . . . . 143
«Сыхшыҩ ҭамӡа сус сазхомызт…». . . . . . . . . . . . . . . . 144
«Ажәҩан саҵаԥшын иҵәаӷәан…». . . . . . . . . . . . . . . . . 145
«Алыкә аҿыржәан, сышә акӡомызт…». . . . . . . . . . . . . 146
«Агәырӷьа згәы хнахыз ибжьы аасаҳан…». . . . . . . . . 146
«Ирҳәазгьы иаракәым, сахьцазгьы сымбеит…» . . . .  147
«Снапсыргәыҵа амра инаҵак…». . . . . . . . . . . . . . . . . 148
Схәышҭаарамца – сыԥсаҭыԥ. . . . . . . . . . . . . . . . . . . . . 148
«Амра аччаԥшь сарҿыхеит…». . . . . . . . . . . . . . . . . . . . 149
«Изымныҟәоз акәарра деиԥхыӡуан…». . . . . . . . . . . . 149
«Аблагәыӷра иблақәа ҭышәшәаргьы рҭыԥ…» . . . . . . 149
«Аҵх иаламӡаз ацәгьа-мыцәгьа шны ианхыҵ…» . . . 149
«Аӷьыч игәылацәагь ӷьычуа џьишьоит…». . . . . . . . . . 150
«Иԥа ӷьыч диԥырхагахар ҳәа дшәаны…». . . . . . . . . . 150
239

«Аб еиқәаҵәа ихылҵ ега дукәабаргьы…» . . . . . . . . . 150
«Иҭымҟьо абџьар рҵәахӡом…». . . . . . . . . . . . . . . . . . .150
«Шәара зҳәаз сара ауп иҳәарц ииҭаху…». . . . . . . . . 150
«Мыш мыжда иалаиз дмышхома…» . . . . . . . . . . . . . . 150
«Сара ишьҭасҵоит смаҵура…». . . . . . . . . . . . . . . . . . . 150
Ицо. . . . . . . . . . . . . . . . . . . . . . . . . . . . . . . . . . . . . . . . . . . 151
«Сылаԥш кнаҳа сахьынҳалан…» . . . . . . . . . . . . . . . . . 152
«Сыҟан, сыҟаӡам сара…». . . . . . . . . . . . . . . . . . . . . . . . 153
Нцәа иаацҳа. . . . . . . . . . . . . . . . . . . . . . . . . . . . . . . . . . . 153
«Имра мԥхо аԥхын цама…» . . . . . . . . . . . . . . . . . . . . . 154
«Сагәықәхан ари адунеи сазныжьуп…». . . . . . . . . . . 154
«Сшәоит сыԥсыр ҳәа акгьы мҳәакәа…». . . . . . . . . . . 155
Хшәаӡшәа. . . . . . . . . . . . . . . . . . . . . . . . . . . . . . . . . . . . . 156
«Мҵәыжәҩада ажәҩан ахь идәықәлаз…». . . . . . . . . 157
«Сара исыҭоу салаӡар ауп…» . . . . . . . . . . . . . . . . . . . . 158
«Амза сҭысны амца сҭалеит…». . . . . . . . . . . . . . . . . . . 158
«Сыԥсыр шәымҵәыуан лаӷырӡыла…». . . . . . . . . . . . . 159
Аԥсҿыхҩы. . . . . . . . . . . . . . . . . . . . . . . . . . . . . . . . . . . . . 159
«Сызҭахымыз срыдымтәалеит…». . . . . . . . . . . . . . . . . 160
«Мца сыцрасын, сымбылӡеит…». . . . . . . . . . . . . . . . . . 161
Кәыркәа шоура . . . . . . . . . . . . . . . . . . . . . . . . . . . . . . . .  167
«Са сабаҟаз, сцеит сымҩасны…». . . . . . . . . . . . . . . . . 162
«Сымшқәа рымҭа сымызхыда…». . . . . . . . . . . . . . . . . 163
«Зҳәа зыц иамкыз аӡә дҟыжәбыжәуа…» . . . . . . . . . . 163
Сыжәбаӡом, сшәаҳароуп. . . . . . . . . . . . . . . . . . . . . . . . 164
«Ҽыхәа иаҵәамызт дзықәтәаз…» . . . . . . . . . . . . . . . . 165
Зыбҩа маҭәа зшәызҵаз абыкь. . . . . . . . . . . . . . . . . . . 165
«Ақәеиԥш скылсит сара ҩнык…». . . . . . . . . . . . . . . . . 166
«Амца сабзуп, са сымцабзуп…». . . . . . . . . . . . . . . . . . 166
«Сыҩ сышнеиуаз сышԥахьымӡеи…». . . . . . . . . . . . . . 167
«Аҵх жәҩан аԥштәы сызгәамҭеит…». . . . . . . . . . . . . . 168
Ашәҭ амҵәыжәҩа – сара сашҭа . . . . . . . . . . . . . . . . . . 169
«Аҵх иагәылаҩны суасиаҭ…» . . . . . . . . . . . . . . . . . . . . 170
«Адәы аҵыхәан са сыԥшын…». . . . . . . . . . . . . . . . . . . 170
Абаҟа. . . . . . . . . . . . . . . . . . . . . . . . . . . . . . . . . . . . . . . . . 171
«Сыччабжь ааҩуан акыркырҳәа…». . . . . . . . . . . . . . . 171
240

«Адырганҵыхәа, адырганҵыхәа…». . . . . . . . . . . . . . . 172
«Сымш мҩасқәа сгәырӷьа зцысҵаз…» . . . . . . . . . . . . 173
«Адгьыл сҩыҵракны…» . . . . . . . . . . . . . . . . . . . . . . . . . 173
«Амра агылара…». . . . . . . . . . . . . . . . . . . . . . . . . . . . . . 173
«Ӡи-мцеи еиқәысҭәан…». . . . . . . . . . . . . . . . . . . . . . . . 173
«Игәырҿыӷьгоу амш уаԥымлар…». . . . . . . . . . . . . . . . 174
«Арҽхәара зыхәлаҵәаз…». . . . . . . . . . . . . . . . . . . . . . . 174
«Аус бжа урҽхәонаҵы…». . . . . . . . . . . . . . . . . . . . . . . . 174
«Ҭагалан шәаԥшь сҩеижьӡа сашәын…» . . . . . . . . . . . 174
Сабду игәала. . . . . . . . . . . . . . . . . . . . . . . . . . . . . . . . . . . 175
«Гәырҩеи гәырӷьеи ҳгәаҵа изҭамло…». . . . . . . . . . . . 176
«Игәеигәеиуа аҵх иалоуп…». . . . . . . . . . . . . . . . . . . . . 176
«Аԥша иақәтәаз дызцаӡомызт…». . . . . . . . . . . . . . . . . 177
«Сымҭак нсыжьыр сҭахын са санцоз…». . . . . . . . . . . 178
«Ԥхыӡ-лабжыш-рбагас счабра заҵә сызхом…» . . . . 179
Идгьыл ҽыхәан сыззыԥшыз . . . . . . . . . . . . . . . . . . . . . 179
Аԥсҭазаара. . . . . . . . . . . . . . . . . . . . . . . . . . . . . . . . . . . . 180
«Аамҭа еиҩаҳшан иҳазхеит…». . . . . . . . . . . . . . . . . . . 181
«Сара ԥхыӡла узбахьан…». . . . . . . . . . . . . . . . . . . . . . . 181
«Сымҩа заҵәын зегьы снысуан…». . . . . . . . . . . . . . . . 182
«Сара аԥсҭазаара сахәҭакуп…» . . . . . . . . . . . . . . . . . . 183
Дҳалсит цәгьа, данца . . . . . . . . . . . . . . . . . . . . . . . . . . . 184
«Аамҭа иарӷьоит ахәрақәа…». . . . . . . . . . . . . . . . . . . . 185
«Сышԥаҩашьеи, сҩашьеит сҩашьа…». . . . . . . . . . . . . 186
«Ԥсышақә сыԥсыҵәҟьар макьана исҭахым…» . . . . .  187
«Сыҩуа, сыҩуа, сыҩуа, сыҩуа…» . . . . . . . . . . . . . . . . . 187
«Аамҭа кнаҳан ишьашьалха…». . . . . . . . . . . . . . . . . . . 188
«Аҵла хыцәқәа-махә анҵәамҭаҿ…». . . . . . . . . . . . . . 189
Ҽаанбзиала!. . . . . . . . . . . . . . . . . . . . . . . . . . . . . . . . . . . 189
Сбызшәа . . . . . . . . . . . . . . . . . . . . . . . . . . . . . . . . . . . . . . 190
«Сышьҭахьҟа схьаԥшын, иҵӡозеи
саауеижьҭеи…». . . . . . . . . . . . . . . . . . . . . . . . . . . . . . 191
«Амҩа сықәлон маӡала…». . . . . . . . . . . . . . . . . . . . . . . 191
Ашықәс ҿыц ауха . . . . . . . . . . . . . . . . . . . . . . . . . . . . . . 192
Ҽаанбзиала!. . . . . . . . . . . . . . . . . . . . . . . . . . . . . . . . . . . 193
«Анцәа дуӡӡа, амҩа сызҭаз…». . . . . . . . . . . . . . . . . . . . 193
241

«Смаҿамҩа санылан снаскьон…» . . . . . . . . . . . . . . . . 194
«Сыԥсы ахҭынҵоуп сара стәыла…». . . . . . . . . . . . . . . 194
«Сара иӡхьаз сыԥшаауан…». . . . . . . . . . . . . . . . . . . . . 195
«Сара агәхашҭра соут саазқәылаз…» . . . . . . . . . . . . . 196
«Сымшын ҭаба, ԥслымӡ сакара…». . . . . . . . . . . . . . . .  197
«Ашәан сара усҟан сзырҿыхаз…». . . . . . . . . . . . . . . .  197
«Сара ацәқәырԥақәа срыцын…». . . . . . . . . . . . . . . . . 198
«Исгәалашәеит ишысхашҭхьаз акы…». . . . . . . . . . . . 199
«Саб инижьит ус акы…». . . . . . . . . . . . . . . . . . . . . . . . . 199
«Ԥсы ҟьашьны ицода арантәи…». . . . . . . . . . . . . . . . . 200
«Сара азҵаарақәа шысҭиуаз…». . . . . . . . . . . . . . . . . . 200
«Ашәалҟьамра…». . . . . . . . . . . . . . . . . . . . . . . . . . . . . . . 201
«Агәырҩеи ахьааи уааргәылҵны…». . . . . . . . . . . . . . 201
«Сҩыза» игыруара нышьҭаҵан…». . . . . . . . . . . . . . . . 202
«Аламыс шԥеицәыӡи, иҳәахт…». . . . . . . . . . . . . . . . . . 202
«Сыччо сышнеиуаз иаасԥылаз…» . . . . . . . . . . . . . . . . 202
«Жәаҩантәҟа хаҵа ицахьаз…». . . . . . . . . . . . . . . . . . . 202
«Аҵла сықәлан сықәхеит…» . . . . . . . . . . . . . . . . . . . . . 202
«Саамҭа абӷьыцқәа ирнысҵо узаныхӡом…» . . . . . . . 203
Ицахьоу. . . . . . . . . . . . . . . . . . . . . . . . . . . . . . . . . . . . . . . 203
«Аӡыцәа шьҭыԥраа, амш сызхьымӡаз…» . . . . . . . . . . 204
«Сдунеи кәырша маӡа мҩаны…». . . . . . . . . . . . . . . . . 205
«Сгәыӷрақәа срыԥхын, еимхәыцҵас
исхасҵеит…». . . . . . . . . . . . . . . . . . . . . . . . . . . . . . . . 205
«Заамҭа ианымшәаз ԥҽит ианкаҳа…». . . . . . . . . . . . . 206
«Ихьшәаны игәасҭеит…» . . . . . . . . . . . . . . . . . . . . . . . .  207
«Сыҟаӡам зҳәаз, уҟаӡам ҳәа иарҳәеит…». . . . . . . . . . 207
«Исзышьҭымхуа шьҭысхыр гәнаалам…». . . . . . . . . . .  207
Аҽаартра. . . . . . . . . . . . . . . . . . . . . . . . . . . . . . . . . . . . . . 208
Ааԥынтәи аҵх. . . . . . . . . . . . . . . . . . . . . . . . . . . . . . . . . . 209
Аҭыԥҳа. . . . . . . . . . . . . . . . . . . . . . . . . . . . . . . . . . . . . . . . 210
«Ишԥасыхьуаз гәҭыха нымҵәак…». . . . . . . . . . . . . . . 210
«Сыԥсы шьҭысхит, сыԥсы ҿысхит…» . . . . . . . . . . . . . . 211
«Сҵырҟаџьыба сыԥсы нҭасҵан…». . . . . . . . . . . . . . . . 211
«Ишеит…». . . . . . . . . . . . . . . . . . . . . . . . . . . . . . . . . . . . . 212
«Исыкәашашьои сзымкәашозар…». . . . . . . . . . . . . . . 213
242

«Аамҭа-кнаҳа-уаргьала…». . . . . . . . . . . . . . . . . . . . . . . 214
«Аҵх агәы иҭыҩуаз…». . . . . . . . . . . . . . . . . . . . . . . . . . . 215
Амышьҭацәгьа . . . . . . . . . . . . . . . . . . . . . . . . . . . . . . . . . 215
Нанҳәа. . . . . . . . . . . . . . . . . . . . . . . . . . . . . . . . . . . . . . . . 216
«Аԥша амҵәыжәҩақәа срынтәалан…». . . . . . . . . . . . 217
«Сышьҭазацәа мҟьалахында…». . . . . . . . . . . . . . . . . .  217
Ацаԥха. . . . . . . . . . . . . . . . . . . . . . . . . . . . . . . . . . . . . . . . 218
«Хьаас иҟаз сара сакәын…» . . . . . . . . . . . . . . . . . . . . . 219
«Сыҩаӡара лаӡарамхар…». . . . . . . . . . . . . . . . . . . . . . .219
«Шәшьапаҵақәа шәрыцқьа…». . . . . . . . . . . . . . . . . . . 220
«Сара дуӡӡак саҟәырҷахоуп…». . . . . . . . . . . . . . . . . . . 221
Уаҵәынӡа. . . . . . . . . . . . . . . . . . . . . . . . . . . . . . . . . . . . . . 221
«Хәашак сдәықәлан, сцеит сахьцашаз…». . . . . . . . . . 222
«Сан лнапсыргәыҵа ианысуан са сымҩа…» . . . . . . . 223
Сҩыза, уааԥсазар…. . . . . . . . . . . . . . . . . . . . . . . . . . . . . 224
«Ажәҩан снапы аҵакны искуп…». . . . . . . . . . . . . . . . . 224
«Сгәы акәын схьаақәа зегь зныруаз…». . . . . . . . . . . . 225
«Сылаԥшҳәаа ахьынҵәоз сгылан…». . . . . . . . . . . . . . 225
«Ашьҭахь иааиз аԥхьа дцозар…». . . . . . . . . . . . . . . . . 226
«Адунеи амҳәыр снапы иакыхзар…» . . . . . . . . . . . . .  227
«Икыдҟьаз арбан, абжьы геитеи…». . . . . . . . . . . . . . .  227
«Шәышықәса уцозаргь, сушьҭоуп сухьӡарцаз…» . . . 228
«Сара сыламыс сышьҭнахуеит…». . . . . . . . . . . . . . . . . 229
«Сызҭахымыз сышәҭахымыз…». . . . . . . . . . . . . . . . . . 229
«Сгәы сымҵәыжәҩан, сыԥсы ԥызжәон…» . . . . . . . . . 230
«Иччоз ҩныҵҟала дыччон иччабжь…». . . . . . . . . . . . 231
«Иԥшыз дыззыԥшыз иаҩсны ицеижьҭеи…». . . . . . . . 231
«Изоуҳәо змоу, иоуҳәаанӡа дцәажәалоит…». . . . . . . 231
«Аҵх салхоит сгәашаха…». . . . . . . . . . . . . . . . . . . . . . . 231
«Аблақәа реиҳа абласаркьа ианабогьы
ҟалоит…». . . . . . . . . . . . . . . . . . . . . . . . . . . . . . . . . . . . 232
«Угәы анымцәажә, уҿгьы зцәажәаӡом…». . . . . . . . . . 232
«Лҽырԥшӡара лҟьымсарҵәахра иазымхеит…». . . . . 232
«Ауҳәан-сҳәанҳәара маҵура ыҟазҭгьы…». . . . . . . . . 232
«Иахьа змамыз уаҵәы дашьҭан…». . . . . . . . . . . . . . . . 232

Инна Никәала-иԥҳа Аҳашба

Хшәаӡшәа
Ажәеинраалақәа

Инна Николаевна Хашба

Измерения
Стихотворения
На абхазском языке
Аредактор Н. Кәыҵниа
Асахьаҭыхҩы Р. Габлиа
Компиутерла еиқәиршәеит А. Беренџьи

Аформат 84х108 1/32. Атираж 300.
Иҟаҵә. акь. бӷь. 7,6. Инықә. акь. бӷь. 12,3.
Аҿаҵаԥҟа №


