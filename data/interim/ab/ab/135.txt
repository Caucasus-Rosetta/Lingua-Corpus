Издыруеит аартра шымариам
Ауаҩы игәы ацаԥха,
Зегьыҵәҟьа уи ишазымарам,
Ишашьҭоугь хацәнмырха.
Ауаҩы игәы ацаԥха аартышьа
Сҵар саргьы исҭахуп,
Убри азы ажәеинраала аҩышьа
Сҽақәсыршәарц саҿуп.
Аӡәы итәы уамеилаҳан,
«Истәындазгьы» умҳәан.
Аӡәы итәы уанеилаҳа,
Уаргьы баша умтәан.
Аӡәы ирҳаз ԥхӡашала
Уа узы ихаам иаҳа.
Усурала, мҩа-иашала
Уаргьы убас ирҳа!
Сара схала
Шаҟа схәыцхьоу,
Схәыцра шаҟантә
Исырҿыцхьоу...
Сара схала
Шаҟа сгәаахьоу,
Сзыргәаауа шаҟантә
Сеиҭадыргәаахьоу...
Сара схала
Шаҟа гәасҭо,
Игәасҭо шаҟантә
Еиҭагәасҭо...
Сара схала
Шаҟа срыԥхьо,
Сзыԥхьо шаҟантә
Сеиҭарыԥхьо...
Схаҭагьы исыздыруам,
Шәзазҵаари шәаргьы;
Схы-сҿгьы ианыԥшуам,
Саркьаҵас уеизгьы.
Аха игәасҭаз шәасҳәап
Абарҭқәа зегь рҿы:
Аҵара иҵалар акәзаап
Ауаҩы есқьынгьы.
Убрыгь азымхауазаап
Абарҭқәа зегь рҿы:
Ауаҩы дықәԥалар акәзаап
Иԥсы ҭанаҵы.
Иҟәандаӡа шәҭышла иаҳԥылон
Шьжьымҭан ааԥынра алакҭа.
Ибыбышӡа ҭынч инхылон
Ԥҭашк, ақәаԥсата азыруа...
Адгьыл зегь аԥсы алалозшәа,
Аҽеибнаҭон иразӡа.
Ааԥынра иазышәаҳәозшәа,
Аԥсаа цәырҵуан, рыбжьы хҵа.
Ашәаԥыџьаԥ рымаҵә гәылҵуан,
Рымахашьаха шәҭуа.
Хәыҷгьы-дугьы аҩны идәылҵуан,
Еиццарц усура, еиқәҿыҭуа!
Афронт ҳалан, амца дәықәҵо,
Абылфҩы ҳхышәшәо.
Ҳтанкқәа неиуан аӷа дықәцо,
Адгьыл ажьы ҭыжәжәо.
Атанк сынкылԥшит. Дарбан изба,
Лыхцә ду кахәхәа!..
Абар аԥҳәызба, абар аԥҳәызба,
Сыблақәа лхьыхәхәа!..
Дабазбахьаз, данбазбахьаз,
Лара дҭымҵәо сгәы?
Иабазбахьаз, ианбазбахьаз
Абри аҩыза ахцәы?
Ахәыцрақәа саамҵадырсын
Ицеит иԥырӡаны,
Иҟәандаӡа ԥшак насдырсын,
Снаргеит Аԥсны.
Иахьызбахьаз абраҟа акәын
Абри аҩыза ахцәы,
Аԥсуа ԥҳәызба лхаҭа лакәын,
Дызбахьан Лыхны.
Ажәлар рыла иҭәын Лыхнашҭа,
Ҽырыҩран аҽны.
Еиԥхныҩлон Нарҭаа ррашьқәа,
Иакәшауан адәы...
Аҭыԥҳацәа уа илеиҩеиуан,
Рыхцәқәа шьқьыруа.
Арԥарацәа ргәы шеишеиуан,
Рыблақәа ччауа.
Шаҟаҩ рыгәқәа уа еидхалауа,
Еихәаԥши аҽны!
Шаҟаҩ рыбзиабара еинаалауа,
Еиԥырҵи еицны!
Аха аибашьра алагамҭа
Ргәыхәтәы ааннакылт,
Аԥсадгьыл азы рҭоуба еиламга,
Афронт инаҿагылт.
Уажә абраҟоуп уи аԥҳәызба,
Лыхцә ду кахәхәа,
Асолдаҭ маҭәа лшәны дахьызба,
Сыблақәа лхьыхәхәа.
Ԥхьаҟа ҳдәықәлон, амца дәықәҵо,
Абылфҩы ҳхышәшәо.
Ҳтанкқәа неиуан аӷа дықәцо,
Адгьыл ажьы ҭыжәжәо.
«Шәнеибац! Шәнеибац!» –
Иаҳзеиԥшу ашәоуп.
«Шәнеибац! Шәнеибац!» –
Уи зҳәо ҳаԥсацәоуп.
Уи ашәа ахьаԥырҵаз,
Иахьиз Аԥсынроуп.
Уи ашәа ззаԥырҵаз
Ахақәиҭраз ауп.
Уи ашәа аацәырзгеит
Афронтаҿ зны,
Сҩызцәа асолдаҭцәа
Исыцырҳәеит аҽны:
«Шәнеибац, Шәнеибац,
Шәнеибац ԥхьаҟа!
Шәнеибац, шәнеибац!»
Ҳгәы арыӷәӷәоз шаҟа...
Уи ашәа рыхьӡынҩылоуп
Аԥсны аԥацәа,
Уи ашәа сыцырҳәоит
Сҩызцәа гәырӷьаҵәа,
Уи ашәа фырхаҵароуп
Ԥхьаҟа ҳанцауа,
Уи ашәа бираҟуп,
Хыхь ишәыршәыруа.
Уи ашәа амадоуп
Иахьатәи ҳразҟы.
Еицаҳҳәап уи ашәа
Ҳабжьы еиқәыршәаны.
«Шәнеибац!» азаҳҳәап
Ҳҭынчра хьчаны.
«Шәнеибац! Шәнеибац!» –
Иаҳзеиԥшу ашәоуп.
Уи ашәа ахьаԥырҵаз,
Иахьиз Аԥсынроуп!
Ахысбыжьқәа анааихсыӷьуаз – еибаркаро,
Аҭабиақәа ашәа рҭыҩуан оумашәа.
Ашәа, ашәа, аибашьраан аҭабиа игароу,
Ахаҵара ашәа еилнахӡомызт абызшәа.
Ахаҵара ашәа зҳәоз ахацәа сыбжьы рнаало,
Иаацәырызгон Гәдиса иашәа саргьы убра.
Гәдиса иашәа аԥсы ахалон, агәқәа ирҭалон,
Уи гәнгомызт, уи ацәшәомызт абылра.
«Гәдиса агәымшәа, уасарада, сиуарада!..» –
Ҳашәа далан афырхаҵа, Аԥсны аԥа...
«Арҭ еибызҳәо еигымхаша, еиҵахарада!..» –
Ԥшьаала ирхыҩуан зегь рыбжьы ақәшәо ахапа.
Гәдиса иашәа гәырӷьарами изыхьӡыншьалоу,
Иарԥшӡозеи заҟа чара Аԥсынра!
Аха уи ашәа уажә афронтаҿ рыбжьы анаало,
Иарфырхаҵон асолдаҭцәа ҳҭаацәара!
Зных сарԥыруеит ажәҩан ашҟа,
Аеҵәақәа ахькаҷҷо;
Сынҭалазшәа еҵәаџьаа рашҭа
Збахуеит, сыбла ччо!
Зных саргәаауеит, саргәаҭеиуеит,
Сыԥсҭазаара цәқәырԥо.
Зных саргәырӷьоит, сама инеиуеит
Ԥхьаҟа, зегь сырбо.
Зны аҽарԥагьоит, аҽырҭынчны
Иаасҭатәоит ҽазны,
Адунеи зегь сара исџьынџьны
Иҟоушәа, сжьаны.
Аха уи иадыруеит, тәареи нгылареи
Шысҭахым бзанҵгьы,
Ԥхьаҟа ақәԥареи ажәылареи
Шреиӷьасшьо зегьы!
Апоет ҿа изааигәа ԥшьаала
Уҷырҷыруа ушәаҳәауеит,
Убжьы лахҿыхӡа изааҩуеит хаала,
Иаргьы уиала игәы азҳауеит.
Дузыӡырҩуа дхәыцуа дтәоуми,
Иҭахуп ашәахаа иҳәарцы,
Аха макьана қәрала дҿоуми,
Згәыхәтәы иахьӡаша ԥхьаҟазы.
Ихарҭәаан изымҳәар ԥхашьароуми,
Ԥыҭрак ашьҭахь убригь изҳап;
Абзазара имоуп, деиҵахоума,
Ддухар иашәахаа уирҳап!
Иуабашьуа уиабашьлароуп,
Иудыруазаргь ушҭахо.
Уԥсы шҭоу ухы иумҭароуп
Узцәымӷу, иуаӷоу.
Ушәыргәындаха уиԥымлароуп,
Уҽыҵажьны аҳаԥы.
Ианамух, еиӷьуп, уҭахароуп,
Имҵакны угәышԥы.
Ақәа кыдҵәо икыдыбгаргьы,
Уи бзанҵы имхәашьӡац.
Аарҩара аҽарыцәгьаргьы,
Уи бзанҵы имҭабац.
Амра шоура аҽарӷәӷәаргьы,
Иҟәандаӡа иҟамлац.
Иахьыҵҵуа аҿы ужәагәаргьы,
Иара аауеит ишаац.
Адгьыл акәхап изыхшазгьы,
Ашьха ашьапаҿы.
Ашьхақәа ракәхап изааӡазгьы
Аӡыхь хәыҷ, аӡҵәыҵәы.
Ахыбра, абаҳчақәа, адәқәа
Ирықәнауеит асы.
Зегьы ирхарҵеит, ҭацара уа,
Аӡынра акасы.
Аха амра ашәахәақәа
Рҽеибыҭа лассы,
Абан, игәырӷьо иахьаауа
Аҭацацәа рбарцы.
Урҭ харшәс иааргауазаап
Ааԥынра акасы.
Иара ахаҭа мрала икәҵазаап.
Ашәҭқәа ахьыссы.
Ашәахәақәа идрышҳазаап
Ибыбышӡа, еилассы,
Убриала иԥсаххауазаап
Аӡынра акасы!
Сшәарыцауеит, абыржәыҵәҟьа,
Иаасырҵысыр са снацәа.
Аӡиа ихтәало аԥсаатә ахыҵәҟьа
Нахысцҟьаауеит сгәырӷьаҵәа...
Аха сшәоит исзақәмыршәарҳәа,
Исыцәцарҳәа аԥсаатә ԥырны.
Сшәоит баша схы кашәарҳәа,
Баша игар ҳәа сшәақь абжьы.
Уаҳа ахысха самраӡакәа,
Инхыԥрылт аԥсаатә каууа.
Уаҳа уи џьаргьы имтәаӡакәа,
Жәҩанҟа ихалт иԥырԥыруа.
Схәыцра ааимҟьеит: изыхсырҟьозеи,
Аԥсаатә, аԥырраз ишоу?
0, шаҟа ажәҩан арԥшӡозеи,
Зҽырԥагьа амҵәыжәҩа зҟьо!
Саргьы сгәы ԥрит уахь ицарцаз,
Жәҩанҟа ихаларц сышьҭԥааны:
Иаҳҭахуп аԥсаатә ҳахьӡарцаз,
Убри ҳашьҭоуп иахьагьы.
Аиашара уеиҷаҳауа,
Иухьчарц уангыл,
Аиашеи амци ахьеиҿаҳауа
Аиашараз ужәыл!
Аамҭала уаҵахаргьы,
Уламыс цқьоуп.
Иамуӡакәа, ухы ақәуҵаргьы –
Уиааит ҳәа иԥхьаӡоуп.
Иԥыртло лыхцәеиужь еиқәара
Дхықәтәалан Басла аҟәара,
Днаԥшы-ааԥшын, нас лымацара
Дналагеит ашәа аҳәара:
«Ҳаиԥырҵит ҳаицәажәо лакҭала,
Уҽыжәлан уцеит еибашьра,
Аԥсадгьыл ухьчарц гәбылрала,
Сынужьит араҟа сара.
Иҟалашам сыбзиабара хьшәашәан,
Ишаҳаҭуп, о, сашәа иузку,
Иалшом усхашҭырц сеиҭашәан,
Ишаҳаҭуп сышәҭқәа иҵәаху!»
Иҵакуа лыхцәеиужь еиқәара,
Дхықәтәалан Басла аҟәара;
Лгәы ҭынчымкәа, уа лымацара
Даҿын ус ашәа аҳәара.
Хәаха-хәымш инеиԥынкылан
Иҟаҳамҵац лацәааихьшь ҳарҭ.
Ҳахьҭатәаз афронт аанкылан,
Ишԥазалшоз уи ҳмычҳар...
Арахь ҳҭабиа – ҳаҽрыӷәӷәарҭа
Афашистцәа аиҩаӡоит маҭҵас:
Урҭ ҳа ҳабла ҭаазшәа ангәарҭа
Ԥеиԥшцәгьоуп иҳарҭо нас.
Убас ишыҟаз, срыцҳамшьакәа,
Зныказ амцәадара сиааит:
Аҭабиа хьшәашәаҿ, исызгәамҭакәа,
Сышкыдиаалаз сыбла нҭааит.
Снышьҭнаԥаан иаразнакала
Ихааӡа аԥхыӡ сынҭанагалт:
Ҽыхәак сақәтәахуп, са схала
Ҳаҩны ашҭа ду скәаруа сҭалт.
Снадыххылеит ҳахьатә кәасқьа,
«Чоу!» – хәа сышьхәа насырбан.
Уа уаҩ дшыҟамыз ангәасҭа,
Ҿысҭит ус: «Бабаҟоу, сан?!»
«Аа, нан, уан дукәыхшоуми!..» –
Лыбжьы геит ауҭрахь сан.
Сабгьы уаҟа дцәаӷәо дҭоуми,
Аҳәиҵәҳәа ажәла иҟьоит, абан...
Сҽы сынҽыжәԥан «бзиа жәуааит!» ҳәа
Снарыдгылеит сгәырӷьаҵәа.
«О, мшьҭабзиала, бзиала уааит!» ҳәа
Сгәыдыркылон урҭ гәыкуа.
Иаакьыркьырт иахьгылаз сҽыхәа,
Иԥашашо ҳашҭа агәҭа.
Убасҟан аҭҳарцәҳәа сааҿыхеит
Аҭабиа хьшәашәаҿ сҟәызгаӡа...
Ус иҿааихеит танкла джәыло,
Ҳҭабиа ҳҭеикәаҳарц аӷа.
Аха ҳарҭгьы ҳгылт гәышԥыла,
Гәышԥуп уаҟа ииааиуа шьҭа.
Гәышԥыла ауп амца ҳшаԥылоз,
Уа лацәааихьшьрак ауам.
Уи нахыс сара санжәылоз,
Абри аԥхыӡ слабҿабан:
«Ааи, нан, уан дукәыхшоуп!..» –
Лыбжьы гоит ауҭрахь сан.
Сабгьы уаҟа дцәаӷәо дҭоуми,
Аҳәиҵәҳәа ажәла иҟьоит, абан!
Ҳагәқәа еилаҳҵон, ҳҿаҵа еиҩаҳшон,
Ҳа ҳаибахьчо абылраҿы.
Шәаргьы саргьы ҳмахәҿа еилаҳҵон,
Ҳаицсолдаҭуа ашьоураҿы.
Шәара шәыда схазы мацара,
Схы ахызбаауеит аԥсынҵры.
Шәара шәыда жәҩан ԥшӡара
Сиеҵәа зкыдлом изаҵәны!
Шәаргьы саргьы ҳзеицрыҵуама,
Анык ҳлыхшазшәа, ҳаԥсы еилоуп,
Аҭынчра аусаҿ ҳкеибажьуама,
мап, шәаргьы саргь ҳгәеисра акоуп.
Са сгәы шәҭыҵуам, сыбла шәхыҵуам,
Сыԥхыӡ шәалоуп есуаха.
Шәара шәыда са сызхәыцуам,
Схы шәықәысҵап, ианаҭахха.
Исхызгахьеит арыхьҭшьра, анаатә, асырҳәы,
Снапы саҭәҳәо, сгәы ҭаӡыӡо, аҭабиа сҭатәаны.
Исхызгахьеит абзарбзан бжьқәа, ашәақьлҩа фҩы
Сара сҩызцәа асолдаҭцәа ҩызара рзуны.
Исхызгахьеит аӡышрагь, са сҟырҟы баны,
Ацәажәара сцәуадаҩны, сыбз сҿаҩаны.
Исхызгахьеит ажәылара амца, сымшира аҽны,
Гәалаҟара сымаӡамкәа аибашьра адәаҟны.
Исхызгахьеит амцәадара, аҵхқәа ршаны,
Сџьаз хылԥа еиқәыхьшәашәа, схы иахчынҵаны.
Исхызгахьеит апартизанра, савтомат кны,
Ашьоура амҩа саныланы, уиаз ҭоуба уны.
Саҭашәымҵан, саҭашәымҵан, сара сгәы аартны,
Хӡыргароушәа ус ахьысҳәо, са схазы игәаӷьны.
Зыбзоурала сааз здыруеит, урҭ зегь сыхганы,
Саџьал ааира схьымӡакәа, са сеиқәырханы...
Ааи, издыруеит изыԥсаҵәҟьоу иҭахаз рыԥсы,
Убырҭ роуми сеиқәзырхазгьы, излаҭоу сыԥсы.
Убырҭ роуми ҳа ҳзыхьчазгьы ҳамԥсуа бзанҵгьы.
Шәааи, ҳхырхәап урҭ рҿаԥхьа зыԥсы ҭоу зегьы!
Есшааира, есуахааира
Аибашьра абла аҭаԥшра,
Аццышәтәара, алҩеиқәара,
Ажәылара ашьоура...
Зқьи-ԥшьышәи жәаа мыш дуӡӡа
Аҭабиа хьшәашәа аҭатәара...
Абџьар харшал, еиҵарпапа,
Ауаҩ иқәкны аҭырҟьара...
Абас иҟан урҭ ашықәсқәа,
Урҭ амзақәа хьанҭаӡа,
Абас иҟан урҭ амшқәа,
Урҭ аҵыхқәа рлахьынҵа.
Урҭ ашықәсқәа иаҳзынрыжьит
Ишьаҳиҭу абаҟақәа,
Ихьанҭыџьӡа ҳгәы иҭарыжьит,
Ихамышҭыхәу агәырҩақәа.
Аха агәырҩа ҳҽаҳамҭароуп,
Ҳаҽҳарӷәӷәароуп, ҳгәаҳҽанҵа,
Аибашьра ашықәсқәа иртәымхароуп
Ауаатәыҩса рлахьынҵа.
Урҭ ашықәсқәа урокхароуп,
Агәқәа рдаҟьақәа ирынҵа.
Урҭ ашықәсқәа уаҟа инхароуп,
Иахьынҳажьыз ибаҟаха.
Урҭ ашықәсқәа баагәарахароуп,
Ауаҩы дзымцауа еибашьра,
Урҭ ашықәсқәа ҟарулхароуп,
Адгьыл гәырӷьартә азхара.
Абџьар бжьқәа рызкхароуп
Ауаҩытәыҩса ҭынч иира.
Ҵыхәаԥҵәала иаҟәыххароуп
Абџьарқәа зегь раԥҵара!
Ауаҩытәыҩса изы иԥхаларцаз
Аԥсынраҿ еиԥш ашәахәақәа,
Аҳауа зҩыда ҳалалхарцаз,
Ауаҩ ихьаақәа зегь хәышәтәуа,
Аԥсынраҿ еиԥш ԥхынрахарцаз,
Ибаҳчахарцаз, зегь шәҭуа,
Есышықәсааира, есныҳәааира,
Ҽаанбзиала ҳәа еиқәҿыҭуа!
Ашықәсқәа зегь рышықәсхааит
Аразҟы,
Аҭынчра,
Акрура!
Убри азыҳәан иаӡәыкхааит
Ауаатәыҩса рҭаацәара.
Убарҭ рыла егьыӡбахааит
Аԥсҭазаара ду агәрагара!
Исгәалашәоит ҳануԥырҵуаз,
Ҳнеиуан ушәҭқәа рҿыхразы,
Уҟармаҵыс шәаҳәон ҳазҿызҭуаз,
Иҳаԥхьозшәа абџьар шьҭыхразы.
Зназы аҟармаҵысгьы уԥырҵит,
Аӷа данааи иаԥшәымадаз?
Абӷьиаҵәада зегь уцәирӡит,
Уи узынхазшәа шәымаҭәас.
Аха ҳаԥсадгьыл иагеит аиааира,
Уи иамыхьт агәкаҳара:
Аҟармаҵысгьы узнеит, есааира
Ишәҭуеит уҵла еихаҳара.
Уажә абар, игәазырҳаган
Ааԥынраз ишәҭылаша,
Ицәырҵуеит ушәҭқәа гәыҟаҵаган,
Ҳхьырԥар узларԥылаша.
Уа шьжьыбзиа, ааԥынра, амати хзыртыз,
Гәырӷьаҿҳәаша нхарала змаҿақәа ҳзыркыз,
Иҳаскьын-ҿа аагагаха аӡаӡа казыртәа,
Идгьыл рыԥсаҳәагаха иазыруа аԥсата!
Уа шьжьыбзиа, ааԥынра, зегь ргәы зырдуз,
Сбаҳча, сыбна, сырхақәа рышәҵатәы зӡахыз,
Ԥштәы хкыла сыдгьылаҿ ауарҳал қәызҵо,
мра шәахәала игәыдкылан, зегь ргәы ҟазҵо!
Уа шьжьыбзиа, ааԥынра, зымшқәа аззырҳаз,
Зегь ргәы уанаалауа, аҽхәаԥхьыӡ зырҳаз,
Еиқәызҵауа анхарамца, абылфҩы хааӡа,
Амхурсҭа кәазақәа, рылҩақәа хәхәаӡа...
Уа шьжьыбзиа, ааԥынра, март мза ԥшьба,
С-Аԥсынра мратәылаха, ааԥынра азырба!
О, рразҟы мҩа дуӡӡаха, Аԥсны аԥацәа
Рхаҵара ашәа ухыҩуа, игоит игәырӷьаҵәа!
Уа шьжьыбзиа, ааԥынра, идуӡӡоу зымусҭа,
Уара уоуп издаҳкыло ҳаԥсҭазаара ахаҭа!
Ҳашәа гәазырҳагаха, ҳамчқәа еизакны,
Ҳгәырӷьауа ҳауԥылауеит, ҳуқәныҳәо зегьы!
Ауаҩи адгьыли рыԥсабара
Адунеи иагәыӷырҭоуп,
Урҭ рыда иҟам бзиабара,
Зегь ахьыҟоу урҭ рҟноуп.
Уаҩыда адгьыл збаҳчахоума,
Изакәхозеи алакҭа!..
Уаҩыда адгьыл зыԥсадгьылхома,
Еиқәзырхода ахәшҭаара!..
Ауаҩ иоуп адгьыл зырлахҿыхуа,
Уи ахазынахәра зыхьча.
Ауаҩ иоуп гәыкала иқәаазрыхуа,
Зегь зда ҳхәарҭаӡам ача.
Дгьылда ауаҩ ԥхьа дызцоума,
Дзыҟалоума уи дуаҩны!..
Уиада уи игәахәтәы дахьӡоума,
Иаԥеиԥшхозеи иԥсынҵры...
Ауаҩы имҵәыжәҩа аԥша аныздо,
Афырхаҵара иргауа,
Зегь реиҳагьы амч-ӷәӷәа изҭо –
Адгьыл ауп, моторра зуа...
Адгьыл аҟноуп иахьеиԥыло
Хыхьынтә амра ашәахәақәа,
Адгьыл ауп ауаҩ ишьҭа зныло,
Дҭахаргь ибаҩқәа зҵәахуа.
Адгьыл ауп зегь реиҳа изнаало,
Ауаҩытәыҩса имахәҿақәа.
Адгьыл аҿоуп иахьеинраало,
Иреиӷьу ашәақәа ахьииуа..
Адгьыл, адгьыл, зегь зықәгылоу,
Зегь рдацқәа зааӡауа,
Даԥшәыманы ауаҩы дахьгылоу,
Уи иԥхӡаша зраӡауа...
Ишьа зызкеиҭәаз, иԥсы змеидаз,
Дбарақьаҭызтәыз ауаҩы,
Имца ахьҿеиҳәаз, имҩа злеидаз,
Изыԥсахуа арбан даҽакы?!
Ауаҩи адгьыли рыԥсы еилоуми,
Аԥсҭазаара зегь ҟазҵа,
Урҭ ргәырӷьареи ргәаҟреи акоуми,
Акы анакәха рлахьынҵа.
Ауаҩи адгьыли рымч-рылшароуп
Агәқәа зегьы иргәыӷырҭоу,
Ауаҩи адгьыли рылашароуп
Аԥсҭазаара лакҭас иазҭоу.
Ауаҩи адгьыли аразҟымҩа
Рзылихт Ленин Илиа-иԥа!
Ауаҩи адгьыли рҭынчра, рымра
Ирыхьӡынҩылаз са сҭоуба!
Ахаҵа, уи данхаҵаха,
Ииҳәауа ажәа ҳәазароуп.
Ахаҵа, уи данхаҵаха,
Аусаҿ игәра газароуп.
Ахаҵа, уи данхаҵаха,
Ақәԥараз дыхиазароуп.
Ахаҵа, уи данхаҵаха,
Иҿахәгьы иҳәауазароуп.
Ахаҵа, уи данхаҵаха,
Иҿаҵахәгьы ифауазароуп.
Ахаҵа, ахаҵара данаҵаха,
Дцәыргатәым, дҵәахӡазароуп.
Ахаҵа данфырхаҵаха,
Ихьӡала ашәа ҳәазароуп.
Егьаџьара сцаргьы, иныжьны сыҩнаҭа,
Егьаџьара икаҷҷаргьы сиеҵәахә алакҭа,
Егьаџьара снаӡаргьы сныҟәо, сыԥшаауа,
Егьаџьара сагаргьы сара сгәы ԥшаауа,
Зегь акоуп, аҩныҟоуп сшьаҿақәа ахьаауа,
Аҩныҟоуп иахьсыхо сара сҭаацәара,
Аҩныҟоуп, аҩны иҟоуп са сгәы ахәышҭаара.
Егьаџьара ирҳәаргьы сыхьыӡ рҽхәауа,
Егьаџьара ирҵаргьы сашәақәа ҳәауа,
Ашәқәа сзадыртыргьы иҟьаҟьаӡа ақьааба,
Ашәҭқәа сдыркыргьы уаҟа лабҿаба,
Зегь акоуп, аҩныҟоуп сшьаҿақәа ахьаауа,
Аҩныҟоуп иахьсыхо сара сҭаацәара,
Аҩныҟоуп, аҩны иҟоуп са сгәы ахәышҭаара.
Џьара скараԥсара снеиргьы ԥсшьара,
ма сыԥсадгьыл ахьӡала сцаргьы еибашьра,
Слашәхаргьы, сцыркьхаргьы, аиааира аагауа,
Снаӡанда, избандаҳәа са сгәы хыҭхыҭуа,
Зегь акоуп, аҩныҟоуп сара сахьаауа,
Аҩныҟоуп иахьсыхо сара сҭаацәара,
Аҩныҟоуп, аҩны иҟоуп са сгәы ахәышҭаара.
Егьаџьара слаҳәыргьы, ахьҭацәгьа сакуа,
Егьаџьара сыблыргьы, сыԥсахы еибакуа,
Егьаџьара ссасыргьы, уа сыҽҳаракуа,
Егьаџьара сыԥсыргьы, сыблақәа еиқәкуа,
Зегь акоуп, аҩныҟоуп са сахьааргауа,
Аҩныҟоуп иахьсыхо сара сҭаацәара,
Аҩныҟоуп, аҩны иҟоуп са сгәы ахәышҭаара.
Аҭахызаргьы ԥацхаз сара сыҩнаҭа,
Аҭахызаргьы иацҵаз сгәыӷырҭа ахаҭа,
Аха уаҟа иамоуп сыжәҵыс хәыҷ аҭра,
Уаҟа иаҳа абжьы амоуп сара сыԥхьарца,
Уаҟа ԥшәымас самоуп, уоуп слахьынҵа,
Уаҟа исзеиқәуп амца, са сзырԥхауа,
Уаҟоуп схәышҭаара амца, сгәеисыбжь ахьгауа.
Уи лыблақәа сара сзыҳәан игәыкуазар,
Жәҩангәы икыду сиеҵәахә ахаҭоуп.
Уи лыџьымшь-па сара сзыҳәан иԥшӡазар,
Иаха избоз амзаҿа ахаҭоуп.
Уи лыхцәеиужь ԥаны исҿаԥсауазар,
Сара сзыҳәан шьыжьтәи мрашәахәоуп.
Лара лгәеисбжьы сара ислырҳауазар,
Уи са сзыҳәан имыцәо хәышҭаароуп...
Ицаҳәцаҳәо лнапы сылҭауазар,
Уи са сзыҳәан иреиӷьу гәрагароуп.
Ҳаицәыԥхашьо, пату ҳзеиқәҵауазар,
Нас ҳҩыџьегь ҳԥеиԥш-мҩа акоуп!
Быцәан бҭынчӡа, сышәҭ лашара,
Аха инхыбтит быблақәа,
О, бцәырҳазшәа бҿыхт сыхаара,
Бреиԥхыӡшәа аеҵәа рхьыблақәа.
Баақәԥсычҳан ацәа бҽабҭахт,
Ибықәыз ахыза нбыкәбыршан,
Аха дырҩегь бшызмыцәоз гәабҭахт,
Ахәыцра бзааит аҽбыкәнаршан.
О, аԥҳәызба, бзиабаразар
Изыргәаҭеиуа бгәыӷрақәа?
Иаргьы ба беиԥш амца ицразар,
Изыцәом ибла гәыӷрақәа!..
Избоит, адунеи кәымпылуп,
Џьара амшын ҭатәоуми;
Џьара ҵааршәуп, џьара дгьылуп,
Атәылақәа рацәоуми!
Џьара избоит Британиа,
Аԥсҭҳәа ахатәоушәа,
Даҽаџьара – Испаниа
Алаӷырӡ каҭәоушәа...
Џьара-џьара ақьыбжьы рҭыҩуеит,
Абахҭақәа хыџхыџуа,
Ашьажәцәа ашәиԥхьыӡ рзыҩуеит,
Иеиԥшхан ақәыџьма.
Џьара Америка абӷаӡара
Еиҩыҳаҳа имлашьызшәа,
Шьоук убраҟа рҿырҟьара
Еихырҳәоит иаапкызшәа...
Урҭ ӷыӷуеит ирхыбаауашәа
Азиеи Европеи,
Ишаҟьауеит ицхыраауашәа,
Иахатәарц азоупеи!..
Урҭ маӡала еиҵадырпапоит
Атомлых абомба;
Ҳдыршәарц акәу, рыҽдырбабоит,
Шәырзыԥшишь. Иаабом-ба?..
Иаабоит, адунеи кәмпылуп,
Ҳаблақәа ҵарӡоуми:
Џьара ҵааршәуп, џьара дгьылуп,
Атәылақәа рацәоуми.
Аха стәыла еиӷьу тәыла
Сымбаӡац хаҭала,
Стәыла ҟьаҟьаӡа зегьрыла
Сықәԥшуеит лакҭала!
Сара стәыла зқәу мҩа иашоуп,
Илашоит иасааира;
Стәыла абзиабара дуӡӡоуп,
Стәыла иагоит аиааира!
Узқәу амҩа ииашоу мҩазар,
Умҩахҟьашам, хара игоуп.
Узқәу амҩа мҩа лашазар,
Иухыку ажәҩангьы еихыккоуп.
Узқәу амҩа ԥхьаҟа игазар,
Уара узыҳәан имҩа ԥшьоуп.
Узқәу амҩа разҟы мҩазар,
Ухы ақәуҵаргьы, уи хьӡыԥшоуп.
Ауаҩытәыҩса игәыӷра заҟароузеи,
Гәырӷьара иман иара данииуа.
Ауаҩытәыҩса игәыӷра иалшаӡоузеи,
Дгьыли жәҩани рымаӡа ԥшаауа!
Агәыӷрақәа ԥхьаҟазын измамда,
Игәыӷырҭадоу амҩақәа мҩаӡам.
Агәыӷрақәа зыԥсы рымадамда,
Игәыӷырҭадоу ашықәсқәа шықәсӡам.
Агәыӷрақәа дарбан ирҿагылоу,
Жәҩан иаҵәарахь аеҵәақәа былуа?
Агәыӷрақәа дарбан иаанызкыло,
Адгьыл ԥшӡа шьала икәабауа?
мап, бзанҵык агәыӷрақәа ҭахашам,
Ауаҩытәыҩса урҭ ихьчонаҵы.
мап, бзанҵык агәыӷрақәа зынҵәашам,
Аԥсҭазаара агәы еисуанаҵы.
Ауаҩытәыҩса игәыӷрақәа қәԥалароуп,
Наунагӡа шәарҭара ҟамҵо.
Ауаҩытәыҩса игәырӷьара азҳалароуп,
Наунагӡа игәахәтәы дахьӡо.
Ауаҩытәыҩса игәыӷра заҟароузеи,
Гәырӷьара иман иара данииуа.
Ауаҩытәыҩса игәыӷра иалшаӡоузеи,
Дгьыли жәҩани рымаӡа ԥшаауа!
Уанныҟәауа иуцныҟәозаргь,
Ахала изымцауа џьаргьы,
Уануасҭо иуцуасҭозаргь,
Лыҵшәак ҳәа амамкәа аџьаҿы,
Уанылаҵо иуцлаҵозаргь,
Ажәла азымҟьауа амхаҿы,
Уаныгәырҩо иуцгәырҩозаргь,
Абла иҭымкәо лаӷырӡы,
Алашьцараҿ ишьҭабозар,
Аҽаӡозар уа ишәаны,
Алашараҿ иқьақьозар,
Зегь ззеиԥшу хьыԥшыҩны,
Нас изхәарҭои, ихаҭадоуп,
Шәшьыра еизадоуп есқьынгьы,
Имусҭадоуп, ишьҭамҭадоуп,
Игәыӷырҭадоуп аԥсынҵры.
Ҳаӷо-саӷо ус дҟалароуп,
Наунагӡа хьыԥшыҩҵас
Ҳаӷо-саӷо ус изҳароуп,
Иԥсынҵрыдоу гагаҵас.
Адгьыл гәакьаҿ крызундаз ҳәа
Ауп сшықәу, Анцәа ибааит!
Адгьыл сықәнаҵ, дықәмындаз ҳәа
Сзырҳәауа ҳаӷоу сибааит!
Адгьыл гәакьаҿ, са сгәы зцәымцо,
Ашәақәак шәа шәзы исҭынхааит,
Адгьыл гәакьаҿ са сызхьымӡо,
Сашьцәа, сықәлацәа шәахьӡааит!
Адгьыл гәакьа ауп сыздызкыло,
Зда смоуа аҵыхәтәанӡа.
Адгьыл гәакьа ауп изықәгыло
Сара сышәҭыш хәыҷ пытуа.
Адгьыл гәакьаҿ, сара стәымкәа,
Уи сшаԥшәымоу ус саанхааит.
Адгьыл гәакьаҿ еимактәымкәа,
ҩбаҟа метра сзалырхааит.
Адгьыл гәакьаҿ крызундаз ҳәа
Ауп сшықәу, Анцәа ибааит!
Адгьыл сықәнаҵ, дықәмындаз ҳәа
Сзырҳәауа ҳаӷоу сибааит!
– Адунеиаҿ зегьы иреиӷьоушьозеи? –
Абас исырҭар азҵаара,
– Адунеиаҿ зегьы иреиӷьасшьоит, –
Аҭакс абас сҳәоит сара, –
Ауаҩытәыҩса игәрагара.
– Адунеиаҿ зегьы иреицәоушьозеи? –
Абас исырҭар азҵаара,
– Адунеиаҿ зегьы иреицәасшьоит, –
Аҭакс абас сҳәоит сара, –
– Ауаҩытәыҩса игәы анырхара.
Амра шеишеи, ахьтәы жәлақәа ланаҵозшәа,
Иашаҳаҭны ааԥынра аамҭа шаҳзаауа,
Адгьыл ԥшӡаҿ аԥсаҭыҩра шьҭанаҵозшәа,
мрагыларахьтә шьыжь иаацәырҵит иччауа.
Зегь гәыдкыло ирԥылауан, анра ауазшәа,
Ахатә гәыҳәԥыхш рзаанагазшәа ирыԥханы.
Аԥсабараҿ зегь ргарақәа арҵысуазшәа,
Зегьы ирзеиԥшны, зегьы рзын иааԥынраны.
Ргәы шьҭнахуан иршаҳәшаҳәуа адәеиужь дуқәа,
Инеиԥынкылан ауарҳал иаҵәа шьҭаҵауа.
Абаҳча иҭалон, аҩны иҩналон ашәахәа ссирқәа,
Гәаԥхарала араӡныш ӡаӡа лбаадауа.
Ааԥын мра аҽырнаҭоит зегь хырҳагас,
Уи ҳақьымуеит аԥсабараҿ зегьы рзы.
Аԥсҭазаараҿ зегьы рзыҳәан ԥсеиқәырхагас,
Иҳамҭа дуӡӡан икыдырҵазшәа жәҩан агәы.
Иара азыҳәан игәадуроуп с-Аԥсынтәыла,
Ахазын ара илнахызшәа ахәышҭаара...
Убри азакәхап изахьӡырҵазгьы Амратәыла,
Ааԥынра аамҭа нҵәара ахьақәӡам Аԥсынра!
Амра шеишеи, ахьтәы жәлақәа ланаҵозшәа,
Иашаҳаҭны ааԥынра аамҭа шаҳзаауа,
Адгьыл ԥшӡаҿ аԥсаҭыҩра шьҭанаҵозшәа,
мрагыларахьтә шьыжь иаацәырҵит, иччауа.
Урыстәыла, о, Урыстәыла, згәамч еинҭәылоу,
Ареспублика дгылақәа зегь раҳҭынра,
Ахақәиҭреи амҩа иашеи ирџьынџьтәылоу,
Аиашьара ԥшьеи аиҩызареи ргәыӷырҭа.
Уара уоуми ԥхьаҟазыҳәан, ихьамҵӡакәа,
Иазықәгылаз аԥсынҵры-мҩа зегьы рзы,
Забиԥара фырхаҵара мырԥхашьакәа,
Имҩақәызҵаз ареволиуциа ду аԥсҟы.
Урыстәыла, о, Урыстәыла, жәлар еидызҵаз,
Аҵеицәа дуқәа дауаԥшьха изыхшахьоу,
Адунеиаҿ адунеи ҿыц аера аԥызҵаз,
Аџьанхаҩыжәлар рыԥхӡаша ахә зшьоу...
Уара ишьҭухыз аидара шьҭызхуадаз,
Изаҟароузеи зҭакԥхықәра угаз адҵа!
0, Урыстәыла, удам-здам изгәаӷьуадаз,
Изыӡбуадаз апролетарцәа рлахьынҵа?!
Урыстәыла, о, Урыстәыла, уара уашәа
Аидгылареи аиҩызареи рыбжьы ахуп.
Уззықәԥауа, уззықәгылан иуҳәауа ажәа
Адунеиаҿ ашәарҭадара аус иазкуп.
Амилаҭқәа рыԥсаҭыҩра ахьыҟоу гәазҭо,
Урҭ ракзаара гәцаракрала изырӷәӷәауа,
Урҭ ԥкымкәа, реизҳазыӷьара амчра азҭо,
Реизыразреи реицхыраареи мҩақәҵауа...
Уара угәы ҭбаа, угәыразра – зегь аргамоуп,
Аиаша уашьҭан, аиаша уашьҭоуп есқьынгьы.
Уара удгьыл беиарала гәадура амоуп,
Уаламысуп зегьы иреиӷьу аԥсынҵры.
Умра анлеиуа мраҭашәарахь, ишеишеиуа,
Умза аацәырҵуеит мрагыларахь ижжаӡа,
Уиеҵәа хьҩежьқәа ахькыдтәалоу икеикеиуа,
Ужәҩан ссируп, игәазырҳагаха, ииаҵәаӡа.
Урыстәыла, о, Урыстәыла, уҭоурых нагоуп,
Забиԥара ҩашьара ақәымло бзанҵы.
Зегьы рзыҳәан уҿырԥшыгоуп, улашарбагоуп,
Зегь ргәыӷра амҵәыжәҩа азҭо ԥхьаҟазы!
Асолдаҭра аформа сшәыхны,
Ԥсшьара ҳәа смааит аҩны.
Асолдаҭра ацәаҩа шьҭыхны
Ауп сшыҟоу иахьагьы.
Асолдаҭра бзанҵы иҟәнысшьом,
Сгәи сшьамхи еиццонаҵы.
Асолдаҭра ачын хьмыӡӷысшьом,
ҭоуба уа, сықәԥонаҵы.
Сыҷкәынра амч уи иазныжьны,
«Бзиала!» азысҳәом иахьагьы,
Шәҟәы хәҷыкгьы уи азы иҭыжьны,
«Аҭоуба» ахьӡысҵеит уеизгьы.
Шьҭа апоетра сҽамариаша,
Ԥшьаала сшьаҿақәа еихгауа,
Ажәеинраала гәыла арԥхашьа
Сзалыршонда, смыццакуа!..
Убраҟагьы ссолдаҭхонда,
Чынк сыхнамхуа бзанҵы,
Убраҟагьы исызкаҭәонда
Илҵшәадамкәа аԥхӡы!
Кәыҷ дтәаны ашәшьыраҿ,
Дшаԥхьауаз ашәҟәы,
Рыҩнашьҭахьҟа ахшьырахьтә
Бжьык иаҳаит «ауу».
Шьхак гылан, имҩасны,
Ирҿыҵны рҭаацәара,
Иԥхеибаҵа, еивасны,
Ицозаап ҽаџьара.
Ашәҟәыԥхьара дааҟәыҵны,
Кәыҷ аԥацхаҿ дааит.
Акәакь даакҿагьежьны,
Ведра дук иԥшааит.
Аведра дасуа, дасуа,
Дрышьҭалт рыбжьы ахьгоз,
Аха дара аанҿасуам,
Дыҩит урҭ ахьцоз.
Кәыҷ акеҩ-акеҩҳәа,
Иведрабжь гауеит,
Уи ихаҭагь апҟеҩҳәа
Абар, дрыхьӡауеит!
Азныказ еилагьежьуа,
Ашьхыҵә ааилаҩҩит,
Ҵлакаҿы иахагьежьуа,
Рыбжак аахынҳәит.
Кәыҷ иведра акеҩбжь
Урҭ еизнагауеит,
Кәыҷ иведра аӷьеҩбжь
Ргәы ҟанаҵауеит!
Еилаҭыруа, еилахынҳәуа
Хәырмак иааҟәнтәалт.
Еилазазо, еилаҳәыԥуа
Уаҟа зегь еинаалт.
Рҽырҭынчны, рҽеизакны,
Ршьап хәыҷкәа еибаркы,
Еиқәтәоуп рҽырҽеиӡаны,
мҵәышәк иаҟараны.
Кәыҷ хәыҷ дымтәаӡакәа,
Иҩызцәа рышҟа дцеит,
Ашьха бнамҵаӡакәа
Ишникылаз иҳәеит.
Игәырӷьо, иццакы-ццакуа,
Шьхымӡеиҳәак рыԥшааит,
Наҟ-ааҟ еимак-еиҿакуа,
Ахәырмаҵлаҿ иааит.
Ашьхымӡа дыргылеит,
Ацхарпа ҭшьны.
Ашьхыҵә рыбла ихгылеит,
Рыҩнаҭа хианы.
Кәыҷ иведра акеҩбжь
Урҭ еизнагауеит,
Кәыҷ иведра аӷьеҩбжь
Ргәы ҟанаҵауеит!
Кәыҷ иҩызцәа еивасны,
мҵәышәла илбааганы,
Иҭаркит ирулакгьы,
Ашьха рмаршәа кны.
Абар, игәазырҳагаха,
Ашьхымӡеиҳәа ҭәуп.
Ахәыҷқәа еибархагаха,
Агәырӷьара иаҿуп.
Абарҭа рибаҭома,
Аԥхӡы рҿыкәкәа.
ҭынч ргәы рзыртәома,
Иадгьежьылоит уа.
Ахәыҷқәа ари ауха,
Рышьхымӡа ҭахәҳәаны,
Ашкол ахь ирыма
Иааит зегь еиманы.
Абаҳчараҿ инкылсын,
Адәҳәыԥш агәҭаны,
ҩ-шьаҟак надырсын,
Инықәдыргылт «аҩны».
Абар, игәазырҳагаха,
Шьхала ашьхымӡа ҭәуп.
Ахәыҷқәа еибархагаха,
Агәырӷьара иаҿуп!
Адырҩаҽны ашьыжьӡа
Инеизар ахәыҷқәа,
Абар, иахьҭоу ашьхыцқәа,
Абаҳчараҿ «иҳәуа!»
Рҭыԥ-рҭышә ианаалауан,
Ашьхақәа еилаҩҩы,
Игәарҵуан, игәарлауан
Ашьха-акруҩы.
Зеиԥшҭам аԥшәымоуп
Кәыҷ хәыҷ урҭ рҿы,
Ашьхақәа разҟ рымоуп
Иҩызцәа рнапаҿы.
Аӡацәа рыԥсахлап
Ҿыц ес-ааԥынра,
Арамка ҟарҵахлап,
Убас ес-ԥхынра.
Хлаԥшрак ҳәа рыгӡам,
Игәарҭоит есымша.
Ашьхақәагь арныгӡам,
Иацырҵоит рылша.
Уажә игәазырҳагаха
Арамка цхала иҭәуп.
Ахәыҷкәа еибархагаха,
Агәырӷьара иаҿуп.
Кәыҷ иведра акеҩбжь
Зегь еизнагауеит,
Кәыҷ иведра аӷьеҩбжь
Ргәы ҟанаҵауеит!
Рышьҭамҭа еиҵыҵуеит,
Абаҳча ҭырҭәаауа.
Ианрыхәҭоу еиҿыҵуеит,
ҭаацәала иҿиауа.
Есышықәса игылоит,
Иацлоит рыҩнаҭа;
Игылогь аангылоит,
Ибналаӡом шьҭа.
Шьыжьымҭанла са сгәы азнеиуа,
Усура сцалоит.
Сымшәо, смырҳауа сахьнеиуа,
Изуагь ҵоурахоит.
Сус аҿаԥхьа исуалу здырыр,
Сумҭагьы цқьахоит.
Аха исуалу анысзымдыр,
Зегь еиқәаҵәахоит.
Аусураҿ аԥсыцәгьара
Уи сҟазшьоуп саргьы,
Аха аусураҿ аԥсыцқьара
Реиӷьасшьоит зегьы!
Уаҟа днеиуеит, махәҿеилҳәала
Азауадаҿ иуасҭо,
Амхурсҭаҿ барақьаҭла
Аҽаҩра беиа ду зааӡо.
Уаҟа днеиуеит гәыразыла,
Ан, гәыԥҳәыла аҵеи дзааӡо,
Ашкол аҿы рҵага шәҟәыла
Ҳҵеицәа аҵара дзырҵо.
Уаҟа днеиуеит акосмонавтгьы,
Афырхаҵа, зыбла ччо.
Уаҟа дықәгылт апоетгьы,
Жәала асахьақәа хзырҷо.
Иалацәажәоит уаҟа аргама
Ҳара ҳԥеиԥш, хлахьынҵа,
Ҳаԥхьаҟатәи апрограмма,
Ҳара ҳус, ҳара ҳадҵа.
Сара сыԥшра быхнамхӡеит,
Сышҟа бхы анбырхоз.
Са смазарагь баанамгаӡеит,
Бгәы акәын сызгәаԥхоз.
Бгәы базҵаар, ибанаҳәап
Ус ишаҭахыз.
Бгәы базҵаар, еиҭанаҳәап
Абырграгь шаҳзыԥшыз. ...
Иабаҟоу аҭынчра,
имацәысуеит,
игәыргәыруеит.
Закәызеи итҟәацуа?
Исашәҳәа,
уи башам.
Афашизм ахаԥыцқәа
еихнахит,
уи здыруеит.
Абар,
хаԥсадгьыл ахь
иоунажьт уи ашҳам.
Изышьҭоузеи
уи амаҭ,
ибнеикыз аргама.
Агәы иҭоума
инаӡарц
ҳа ҳашәҭыц
аҟынӡа?..
Уи маӡа
ихәыҵҟьеит,
иаапкыми,
бжьы аргама?
Аха ҳашәҭыц
изафҩышам
Гитлер иԥынҵа.
Уи иԥынҵа ахыԥшала
ҳаԥсадгьыл
агьама,
Гәеиҭама?
Дахаҩеит
ҳҽаҩрадгьыл
иҭбаау.
Аҳәа еиԥш,
ҳбаҳчаҿ
дбылгьарц
иҭаххама?
Ҳамра
атыҩ иаиркырцу,
уи азаара
ззаау?
Аха ҳашәҭ
ацынхәрас,
дафҩып
мраҭашәараҿ,
Уа иԥсцәа
ржьабаа,
ахәа злыҵуа,
еилашуа.
Цқьа игәеиҭап
иҵаулоу
адамра
лашьцараҿ,
Ҟәарашха
ир рыхшыбаҩ
ахьеиқәыжьу,
ихәаша.
Мыч дула
игылт
ҳажәлар,
сыԥсадгьыл ахшара,
Игылеит иаӡәыкны,
абџьарла
иқәԥарцы.
Дунеи зегьы
иадыруеит
ҳа ҳиааира,
ҳалшара,
Ҳа иҳақәлаз
уи дыӡӡоит,
дымҿыхо
бзанҵы.
Сара издыруеит,
афашизм
аԥсра мҩа
иангылоуп,
Аԥсымҭаз ицҳарцоуп
хаԥыцла
ҳа ҳҿы.
Аха, ҳәагәыжьла
ишьаҳаушәа,
ԥхьа изымцо
иаанкылоуп,
Шьҭа
шьҭахьҟа
идәықәлашт
аԥсы
еиқәнархарцы.
Иахьҭиааз
аҭыҩраҿ
ахшыбаҩқәа
ҭагылоуп.
Иаргьы убра
иҭыблаахоит
изымгыло бзанҵы.
Аррахь сдәықәлон. Шьыжьмҭан акәын,
Арраз сарҭмаҟ дырхиахьан.
Иныҳәа-ныԥхьоз сабду иакәын,
Уи зегь реиҳа игәы ԥшаауан.
Инап џьаџьа сыхәда инықәҵа,
Ус даацәажәеит: – Смоҭа, дад,
Узыднагало ҳаҭыр рықәҵа,
Иуднагало рҟазшьа гәаҭ.
Аррахь ирго ахацәа рами,
Уажәшьҭа ухаҵами уаргьы,
Арра ахаҵеиз иуалԥшьами,
Ҳаумырԥхашьан, дад, ҳаргьы.
Нас иџьыбахь инапы неиган,
Иеихымцаҭра ааҭигеит уа,
Дмыццакыкәа, ишьаҿа ааихиган,
Ус иҳәеит, дысҿаԥшуа:
«Дад, аихымца амца аркьаҭом,
Инанагӡошәа абдуцәа рҳақ.
Ҳамҭа дуҵас уи уаркьаҭом,
Аха иумаз сҟәырҷахак...»
Иааимысхын сџьыба инҭасҵеит,
Игәы нмырхакәа, са сааччан.
Нас саахьаҳәын сымҩа саццеит,
«Абзиараз!» ҳәа ажәак насҳәан.
...Арду рымҩа, мҩа мариамызт,
Уи иаӡрыжәуан ҳамч еидкыл.
мраҭашәарахь иҭынчрамызт,
Уа аибашьра амца ҳнаҿагылт...
Уаҟа мши ҵхи еилаҳхуамызт,
Иаҳнарбомызт алҩа жәҩан,
Амра ԥхара ҳазгәаҭауамызт,
Амза ҽыкәаҳала ихҩан.
Уа зны-зынла ҳҽадаҳкылон,
Аҭабиа – ахыхьчарҭа ԥшаауа.
Уи зны-зынла ҳгәы ааннакылон
Амахорка, қьаадла ирҳәуа..
Аха амца змадаз, амца,
Асԥычкақәа зегь цәаакуан.
Уа инеихьысшьыр сабду «иҳамҭа»,
қәицшәа амца анаркуан.
Ҳара усҟан мцак аабазшәа,
Арыхьҭашьра ҳхыҵны ицон.
Хәышҭааракаҿ ҳныҽҳәатәазшәа,
Ҳаҽҳарԥхазшәа ҳгәы иабон.
Зны ифырҭынха аԥша ҳҿасуан,
Зных икыдҵәон ақәаршҩы.
Зны ишьҭарҵаауа анаатә асуан,
Иланашьҭуан зны асырҳәы.
Уа инеимда-ааимдо иҳалаагалон
Сабду иеихымца неихьшьуа.
Иара ахала иаҳҿанагалон
Ацәымса афҩы хааӡа.
Ус шаҟантә иҳахәахьазыз
Аџыртә еихымца мцәаакӡауа.
Ус шаҟантәгьы иахьчахьазыз
Асолдаҭцәа ҳхәышҭаара!
Сабду исиҭаз убри «аҳамҭа»,
Сгәы икыдушәа збоит уажәгьы.
Убысҟантәи иажәа-ҳәамҭа
Хашҭра сзақәлом бзанҵгьы:
«Дад, аихымца амца аркьаҭом,
Инанагӡошәа абдуцәа рҳақ,
Ҳамҭа дуҵас уи уаркьаҭом,
Аха иумаз сҟәырҷахак!»
Аамҭа, аамҭа мал хазыноуп,
Нарха инаҭоузар ауаҩы.
Аамҭа ззыҟоу зегьы рзыноуп,
Рхы ирзархәар иазгәыҳәны.
Аамҭеи ауаҩи еигымхароуп,
Ирыӡбароуп зегьы ртәы.
Урҭ ҿҳәарада рхы рыхьчароуп,
Наунагӡа иаанхартәы.
Амра хааӡа аҽарцаҳәцаҳәуан,
Ааԥынра амш иазҳауан.
Адгьыл ҟәанда аҽаршаҳәшаҳәуан,
Ииаҵәаӡа аҳаскьын аауан.
Аԥсаатә ҽыжәлауа иҷырҷыруан,
Ашәа цәырго, игәырӷьаҵәа.
Ааԥынра амш зегьы ирныруан,
Ахылҩ-ԥсылҩ хаа карҵәа.
Аԥсабара агәы ннархозма,
Аҳәиҵәҳәа зегь рыжәла аҟьон.
Ахандеиҩцәа ҭынч изтәозма,
Аҳаҳаира ҳәа ицәаӷәон.
Рҽеиларҳәауан ашәаԥыџьаԥ,
Иҿыцу амаҭәа ӡахны.
Ашәҭқәагь ажәеинраала рҩычап,
Ааԥынра амш иазгәыкны...
Амра хааӡа аҽарцаҳәцаҳәуан,
Ааԥынра амш иазҳауан.
Адгьыл ҟәанда аҽаршаҳәшаҳәуан,
Ииаҵәаӡа аҳаскьын аауан.
Аиҭаҳатәқәа еиҭазҳауа,
Аус ду ҟаиҵоит,
Аихаҳатәқәа еихазҳауа,
Игәахәтәы дахьӡоит.
Уи иааӡоит абаҳча, ақәаҵа,
Аԥхӡы каҟьо,
Убри иакәхоит афырхаҵа,
Ԥхьаҟа хьӡы-ԥша зго!
Амра гылеит, аа ишеишеиуа,
Игәазырҳагоу зшәахәақәа,
Абан икыдлан уи ахьҩеиуа,
Сара сгәаҵа иҭаԥхауа!
Иааицрыҵны изыҟалашам,
Иареи сареи ҳагәбылра,
Уи ахьсымоу мҩа сыхҟьашам,
Игәыднакылоит са схәыҷра.
Иасымшааира ԥхьаҟа сназго,
Изырманшәало сшьаҿақәа,
Иасымшааира аԥхарра сзаазго,
Иҭабуп, сымра ашәахәақәа!
Аԥсны аџьажәлар, агәаҟра иалаз,
Уашәабжьала ргәы џьбаран.
Ахақәиҭра жәа ирнушьалоз,
Еиҵамырхакәа ԥхьа иргауан.
Ахаҵа ихаҵа ара игәаҭеиуаз,
Гәыблыс дышьҭыхны иашәа уҳәон.
Ахақәиҭраз ԥхьаҟа инеиуаз,
Уи мыч дула игәы урыӷәӷәон.
Уԥсадгьыл иқәчыз аԥҭа еиқәара
Аџьажәлар рымч ицҟьа иагеит.
Ахақәиҭра-мра лашара
март иузаанагеит.
Иахьа уашәа игәыҟаҵагоу,
Гәдула ирхылҟьа игоит зынӡа.
Аишьцәа аџьажәлар, зымч еицнагоу,
Рашәа унылоит, аԥхьарца!
Шьыжьымҭан икын какал,
Ашкол ахь дцон Кьыршьал.
Ус дышнеиуаз, Дәаб аӡы
Дныҽԥынгылт Кьыршьал лассы.
Ацҳа хуп ҩахьхьи џьара,
Ицода уахь? Даашьоит иара.
Дшықәгылаз аҟәараҿы,
Батқәак неит аӡы ржәырцы.
Урҭ аниба, уа Кьыршьал,
Батк дақәтәан аӡы дҭалт,
Аха абат аӡы инҭатәеит.
Кьыршьал ишәҟәқәа бааӡеит,
Бжак ԥыжәжәеит,
Рцәа рхыҟьҟьеит.
Ус ашколаҿ иаст аҵәҵәа,
Аха, Кьыршьал аӡы ихьыҵәҵәа,
Дбааӡоуп уи иоуразоуроу,
Ас иабыкәу шьҭа дахьцо?..
Аашьара ауп абри зыхҟьаз,
Ишәҟәқәагьы зԥхасҭахаз.
Кьыршьал хәыҷ ихьыз шәмаҳаи,
Убри шәмыхьааит, аҳаҳаи!
Исгәалашәоит ҳа ҳанхәыҷқәаз,
Ҳаицыхәмаруа ҳаншәаҳәоз,
Адәы агәҭаны аӡы иҭачуаз,
Сахыԥоит ҳәа уҩ уанцоз.
Арасатә лабадуқәа ҽыс ҳәа
Уара урықәтәан уанҽырбоз,
Ашәақьи ахәеи сышрызгәыкуа ҳәа
Амҿы иалхны исурбоз.
Умҿтә шәақь аԥсаатә инрықәкуа,
Укылԥш, «ҟәоҩ» ҳәа убжьы нургоз,
Ҳәала акшара уҽыназкуа,
Абӷьы иаҵәара уаназцоз.
Ацәҳар иалхны аҟанҭаруазқәа
Уӡара иакәыршо, ирыххо,
Иуршәуан бомбас ахаҳә ҟәазқәа,
Аҿыгә-ҿыгәҳәа инеиныҟьҟьо.
Ианузҳагьы, иухамшҭӡакәа,
Аибашьратә ҵара уазцеит,
Уахьтәи баша ухнымҳәӡакәа,
Ҳаамҭаҿ уа угәахәтәы уахьӡеит.
Абар, уажә уаҟа укомандируп,
Уара уабџьар еилыбзаауа,
Аџьажәлар ду рыҿгьы удыруп,
Урҭ рҟынтә салам зауа.
Иуҷаԥшьауеит бла ҵарыла,
Утәыла аџьажәлар зқәынхауа,
Уацгәырӷьауеит гәамч дула
Ҳаԥсынҵры-еҵәа икаԥхауа.
Адәы агәҭан ҵәаҵлак гылоуп,
Аҵәашла ҿажьуп уамашәа.
Са сҿы аӡы аауа саҵагылоуп,
Цырак ҿысхыр ҟамлошәа...
Амра агӡам, адгьыл амоуп,
Афҩгьы хаахуп ианпытуа,
Аха иаҿало агьама шаноуп,
Иҟам уҿы иузҭаҵауа.
Иаҿало хаарак амаӡамкәа,
Иарбан ус иара зынха?!
Иазҳаит ианаамҭаз еихаҳаӡамкәа,
Дамаӡамкәа уи ҭынха!
Саҳәшьеиҵбы, шьыжьымҭанӡа амра анкаԥхо,
Уи ахьтәы шәахәақәа бхы-бҿы ианыҷҷо,
Издыруеит, аус ахь бышнеиуа ибгәарԥхо,
Аҵара дбырҵоит аҿар, рыбла ҭыџьџьо.
Саҳәшьа, ибгәалашәома, ҳара ҳанхәыҷқәаз
Аҵара ҳзырҵода ҳәа ҳанду ҳанлызҵааз?
Абар уажәы бычча-ччо, быхцәеиужь ԥаны,
Акласс быҩнагылоуп, бахьӡан ба бгәахәтәы.
Саҳәшьа, саргьы салгоит сызҭоу аҵара,
Абар уахь са снеиуеит ҳқыҭахь маҵура,
Издыруеит са снеира шәшаргәырӷьо зегьы,
Снеиуеит исыцлан, адырра рҳаны.
Саҳәшьеиҵбы, сышлеиуа сызлаҳәа ҳанду,
Дысԥылап лнапы ыргьежьуа ҳа ҳзын згәы ҭәу.
Уи игәалҭап лмоҭацәа иахьа ҳашлыхьӡаз,
Лажәымҭа шкәакәаӡа, зегьрыла ишкаҷҷаз.
Уа угылоуп, аџьҵла, ахәыцра ухҟьазшәа,
Ԥанаҩ зегь гәоуҭоит шьха ԥшала узазо.
Ацәҟьара-шьҭа иунхалаз ҽеимаа еиларҭәоушәа,
Амра аныҷҷалоит шәахәашәк аҿаԥсо.
Урыӡӷаԥшуеит ашьхақәа ҭацахаҿ ҭаҳәҳәоушәа,
Ахрақәа, абӷабқәа зҿахәмаруа хланҵра.
Уа игәоуҭоит амшынгәахь аӷба-лҩа ԥсҭҳәоушәа,
Еихаччо цәқәырԥашла зҿахәмаруа аҟәара.
Аџьҵла, иудыруеит ажәытә аамҭа хьамҭара,
Амҳаџьырқәа анцозгьы уахаанхап уара.
Иуаҳауазма рмыткәма, ргәаҟбжь шәаҳәара,
О, араҟа инзыжьуаз зхатә хәышҭаара?
Урҭ зныҵыз қьаԥҭамхеит, имыӡт абиԥара,
Уа игылеит ахьырԥар, иҿыхт Аԥсынра.
Аџьҵла, иубома разҟыла агәазҳара
Духеит, иахьа иуқәлоугьы дыҷкәыноуп абра!
Ашәаԥыџьаԥ гәыдызкыло
Ашьыжьтәи аԥша,
Уахьыԥшлакгьы агәырӷьа зԥыло
Ааԥынуп, ианша!
Аӡаӡа ақәыҳәҳә ицырцыруеит
Ашьац иаҵәара, абар,
Џьара ажәҵара ҷырҷыруеит,
Џьара – аҟармаҵар!
Ааԥынтәи ашьыжь гәазырҳагоуп,
Ихируп зегь рзы.
Ааԥынра аамҭа – уи нырхагоуп,
Ишәҭуеит зегьы.
Ааԥынгьы мчы имаӡамкәа
Жәла лазымҵауа,
Аԥхынгьы мра дыцәӡамкәа,
Шәшьырала изгауа,
ҭагалангьы иуы ыҟаӡамкәа,
Игәарлауа игииуа,
Убри иоуп ицәарӡгаха,
Хьмыӡӷгьы згауа
Убри иоуп иччархәӡаха,
Баша ҳча зфауа.
Убри са исызилаҵонда
Ирҵарны скалам,
Ихшыҩ аҟны исзынагӡонда
Уи акгьы дшаԥсам.
Нас еилимкаар дабацарыз
Аусура шыграм,
Адунеиаҿ ақәзаара
Аԥсы-бза ишихәҭам.
О, аԥҭақәа са шәгәасҭоит,
шәымҩасуеит ццакрыла,
Шәажәызшәа шәа шәҟәашӡа,
шәышлоуп есқьынгьы.
Исашәҳәа, шәабацои,
шәхы абахоу шәеинҭәыла?..
Исашәҳәа,
цҳаражәҳәарас
шәысҭахуп саргьы.
Ижәдыруама,
итҟәан иҟоу иаҵкыс
разҟыла,
Шәа шәшеиӷьу, шәышҭынчу?
Шәабацои са сныжь?!
0, сшәыҳәоит, сышьҭыхны
сыжәга уахь
жәҩангәыла,
Сыжәга, сыԥсадгьыл сшәырба,
уа скашәыжь!
Уи шәылымшозар,
ма шәанымҩасуа
Салам сызрышәҭа
сышьхақәа
ишәҭуа.
Исызрашәҳәа алагераҿ
афашизм шыцәқәрԥасуа,
Ишҭынчрам абраҟа,
сыԥсҭазаара шӡыҭуа.
Ирашәҳәа са сшыжәбаз
агәаҟра
сныԥшыло,
Уахи-ҽни сшазыԥшу
мра гыларц
убрахьтә.
Ирашәҳәа еилаҩынтуа,
сыҩнуҵҟа
амца
аншыло,
Џьаҳаным сышҭагылоу
ишҳаму
шьоук рахьтә.
Ирашәҳәа, итҟәан иҟоу
абра амра
шсыцәкьаҭо,
Сахьгәаҟуа са сгәаҵаҿ
маӡашәк
шҵәаху.
Ирашәҳәа,
аихатә гәашә ду
сшьа жьакца
зыхьтатоу,
Ақьыбжьы-цәгьа
шахылҵуа,
снапхыцшьҭа зну.
0, шәарҭ аԥҭақәа,
ишәызҳәашам
са сԥеиԥш,
Шәызцәажәом,
бзанҵыкгьы
шәымцәажәац
уаҩҵас
Аха ирдырааит,
хыхьынтәи
ишәылсуа
ақәаршҩеиԥш,
Санхәыцуа
сылаӷырӡ
шцо цәқәырԥаҵас.
Иадырааит сыԥсадгьыл
гәыкала
сшазыҟоу,
Иадырааит, уи азыҳәан
ишеиқәтәам
са сгәамч.
Издыруеит сыԥсадгьыл еиӷьу
са сзы
даҽак шыҟам,
Сҭахаргьы уи иԥхьанакроуп
сыхшыбаҩқәа
ҭынч.
Сталинград ду, зыхьыӡ камшәо,
Уоуп ҳаӷа дахьдырџьабаз;
Џьынџьла имыӡуа, зиеҵәа ҭамшәо,
Ҳамҭас аҳәа ззырчаԥаз.
Ҳхьырԥар ӷьеҩла зымч еизадаз,
Еицыруан Волга аӡаԥшаҳәа,
– Сталинград ду баррикадаз, –
Рҳәозшәа игылон ргәышԥы-ӷәӷәа.
Аԥҭа халон еилаҩынтуа,
Илашон уаҟа ашәақь-мца;
Алҩа далан аӷа дҩынтуа,
Изнеиуан ҳар ду ршәақь-ԥса.
Ииуа изымдыруа дгәаҭеиуан,
Ҳаӷа амца аҽикәнаршон,
Волга аҵаажәпа ӡыҭны илеиуан,
Ашьарҩаш ықәкьаса иқәшуан.
Сталинград ду, зыхьыӡ камшәо,
Уоуп ҳаӷа дахьдырџьабаз;
Џьынџьла имыӡуа, зиеҵәа ҭамшәо,
Ҳамҭас аҳәа ззырчаԥаз.
мшыбзиа, Аҟәа, сылашара,
Сузаахт ахарантә еиҭа,
Абар игәасҭоит умч-лшара,
Иԥшӡоуп зынӡа улакҭа.
Иухагылоу аҩада ашьха,
Еилаҳәоушәа бӷьиаҵәала,
Аӡаӡа ақәҳәҳә убаҳча шәҭышха,
Иҿыхоит шьыжь шарԥы еҵәала.
Аха ана-ара аҭабиа жырҭа
Асахьа збоит ицәаарашәа,
Уа иҭатәазма бџьарла еибыҭа,
Узыхьчоз ҳар баагәарашәа?!
Ахысыбжь ааҩуан, мышк ахдырԥар,
Аҟәа, атәым сас дуқәлауан.
Аха ируазма аҵеицәа – ахьырԥар,
Хьаҵра муа еицықәԥауан.
Аӷа хәымга ихшыбаҩ ҟәаҟәан
Бзыԥҭа аԥаҩ ахь иқәнажьуан,
Аҟәарахьы иҳәаҭҳа алыкьуан,
Уахь ирбылгьо иҿықәнажьуан.
Иумыхьт, Аҟәа, лахьеиқәҵара,
Иӷьеит уҭабиа жырақәа;
Иазҳауеит уа уԥшӡара,
Шьацроуп убаҳча ашәшьырақәа.
Аҟәа, Аҟәа, сылашара,
Урыхьчон уҷкәынцәа жәпаҩы,
Урҭ анааиуа арахь ԥсшьара,
Уҩнашә ҟьаҟьаӡа ирзарты!
Жәҩангәымза ҭәын ишеишеиуеит
Уахынла зқьыеҵәа рыгәҭа,
Еҵәаџьаа рхьыбла кәеицеиуеит,
Илахҿыхӡа, цәашьра руашәа.
Аӡаӡа ақәыҳәҳә, арха ԥшӡара
Уарҳалҵас ишьҭоуп иқәҵашәа,
Зегьы ыцәоушәа збоит аԥсабара,
Аҭынчра ҳәынҭқарра ауашәа.
Аха ицәам, ахьхьаҳәа илеиуеит акәара,
Аӡымҩас лакьҭоит ҽаџьара;
Џьара абжьы гоит, итәам аӡлагара,
Аххаҳәа илагоит иԥыруа.
Игәасҭоит: аҿаҩахь иҷаԥшьоушәа,
Иххаӡа цәашьқәак ахьаку,
Иахьгылоу ԥшьаала, иԥхашьоушәа,
Иӷьазӷьазуа Ԥанаҩ шеибаку.
Исааскьаган марыхә абӷаӡара
Аҟынӡа наҟәоула аҽҭаҳәҳәа,
Аҩадахьыҟа Ерцахә акаҵәара,
Хҭарԥа шкәакәа ахоушәа, имаҳәуа...
Уа ахьшьцәа ргәарҭа аҭамҳара
Акәхап, џьара амца лашоит,
Зны-зынла иахыҩуа аԥсабара ...
Уарла-шәарла алашбыжьқәа гоит.
Абаҳчақәа рымҵа ахьышәшьыроу,
Зны-зынла икаԥсоит аҵәақәа,
Ианрысуа аԥша иҟәандашьшьыроу
Инеихырхәоит рыбӷьы лацәҟәуа.
Уахынлагьы избоит жәлар рылшара,
Аԥсҭазаара ҭынч згәы еисуа,
Уахынлагьы ишәҭуеит аԥсабара,
Игәырӷьоу шьыжьымҭан зызшауа
Аҽаҩра ибеиоу,
Ҳа ҳзырбеиоу,
Уи мал дуӡӡан
ҳа иҳааӡап!
Абан ижәбома,
Ҳҩызцәа тәоума?
Ҳрыҵамхакәа
шәааи, хрыхьӡап!
Еилышьуа ҳҽага,
Ҳгәазырҳага,
Амх ҳазҭалаз
цқьа иаҳрашәап!
Аҽаҩра хкыла,
Ҳара ҳтәылаз
Игәырӷьа чашәны
уи ҟалап!
Ҳашәа еинырҩуа,
Ашьха ирныҩуа,
Анҭ ҳраԥысны
аҽага ҳҟьап!
Гәырӷьарала,
махәҿа-ӷәӷәала,
Ҳҽырманшәала,
ԥхьаҟа ҳцап!
Иҭаауеит ажь хыхь дықәгылоуп,
Уи махәкы дшаҿыз шьыбжьааит.
Аха акалаҭқәа ҭәны иҵагылоуп,
Ииасуа ирҳәоит: «Уа, нар улбааит!»
– Бзиа збаша! мзауҷ уоума,
Жьыкгьы уфап зны унатәар,
Ишгәазырҳагахаз убоума,
Сынтәа иҿалаз, ҳазҭаҭәар!..
Ус ҳәауа акьатрацә ду даахо,
Иҿихуан Баӡ ажьымжәақәа,
Нас ашаха цқьа днаха-аахо,
Амҵәышә лаишьҭуан ҵаҟа.
Шьҭа дылбааргьы ԥхашьароума,
Хәлаанӡа ҵла заҵәык иҭааит,
Аха уи аҵла иҿыҵзаап оума, –
Хәылбыҽха х-уардынк изааит.
Џьара имҩасуеит, џьара иҭгылоит,
Џьара еиԥырҵуеит хәылԥазы;
Џьара ага адәқәа ирнылоит,
Џьара инеиуеит шарԥазы.
Аҳаԥы нзыжьуа, агәылшьап еиԥш,
Икылсуеит ашьхарахь џьара,
Ацҳа иқәлоит ахыҭҟьеиԥш
Днепр, Волга, аҽаџьара.
қарҭ идәықәлоит, иаауеит Аҟәа,
Ицоит Ростовҟа рхы рхауа, –
Харков шыҟоу, нас оскваҟа,
Уахь ҳа ҳдәыӷбақәа ццакуа...
Изҭаху цоит Ленинградҟа,
Рига, Киев, минск, Донбасс;
Изҭахугьы Сталинградҟа,
Бақәаҟа, мамзар – Кузбасс.
Агеи ашьхеи зегь еимаздо,
Зегьы ззеиԥшу ӡни-ԥхни,
Адәыӷба дуқәа аидара назго,
Ауаа мҩазго уахыи-ҽни...
Амилаҭқәа ҭоуп ҭаацәоушәа,
Рымҩа акоуп, еилоуп рус,
Кыка-хшыла еихааӡалоушәа,
Аурыс, ақырҭ, абелорус.
Ҳдәыӷба азнеит асоциализм,
Ҳа ҳаишьцәоуп ҳшеибаку;
Ҳдәыӷба азцоит акоммунизм,
Уи амҩа дуӡӡоуп ԥхьаҟа изқәу.
Сҳабла, уԥсабара ԥша
ахьысуеит ихәмаруа,
Наҟ мрагыларахь
каҵәароуп ухә-ду;
Еилаҽҽоит уӡыхьқәа
иӡшәахха, имақаруа,
Иказказуеит раӡнышшәа
цәқәырԥашәк еиуатәу.
Ицырцыруеит убахәқәа,
цәлаауп ирхьынҳало.
Ашәарах шьапы-шьҭа
дамыӷшәа иахьынхаз.
Са игәасҭоит ашәаԥыџьаԥ
аихашьҭа ахьрынхало,
Са игәасҭоит аҳаԥқәа рҿышәҭа
агыгшәыг ахьтәауаз.
О, сҳабла, издыруеит,
уқьуан гәырҩала
Ажәытәгьы уа уныжьны
мхаџьырра ицахьан.
Уа уԥацхаҿ,
андугьы илхылгон мыткәмала,
қьаԥҭоушәа еибарҟууа,
нырцә-аарцә ала шуан.
Агәырӷьашәа рҭыҩуеит
иахьа умӡырхақәа....
Абан са игәасҭоит:
аџьџьаҳәа ухшара
Ашкол ахь еицнеиуеит,
уа ирҵоит аҵара.
Урҭ духашт, иуԥылоит,
азҳап урҭ рылшара,
Гәахәтәы-мҩа ԥшӡала
ироуп нагӡара!
Сҳабла, аҿатәра аамҭа
уныԥшуп хаҭала,
Сҳабла, са игәасҭоит
зегь рыла ишузҳау.
Иԥхеиԥхеиуа аҵәца ду ала
Иаҳкып сынтәатәи аҩ-ҿа,
Ҳгәы азҳарц ҳаԥхьаҟа ҽаҩрала
Шәааи, иаажәып аныҳәаҿа!
Ари ҭазҭәаз ԥхӡашала,
Ҳаигәырӷьо иаҳфарц ҳаура,
Еиӷьу ала, ҽаанԥшӡала,
Иаажәып, шәааи аҩызцәа, ура-а!
– Есышықәсагьы, ихыхәхәала,
Аҩы агымхарц ҳара ҳуалыр,
Икәалыкәаџьоушәа мра шәахәала,
Ҽаанбзиала унеит, Даур!
– Рызҳарц ҳарахәқәеи ҳаԥсаатәи,
Ирылиаарц ҳа ҳуахьад арашь,
Зегь ҳаиниарц ҩнатәи бнатәи,
Хирла еимаадалааит, ҭарашь! –
– Саҭамзааит иахьбыдысцало,
Шьаризан, иаанкыл абри!
Аҳәса идыржә, уа ибыдтәало,
Идухарц ҳамҩеи ҳаԥсынҵри! –
Иԥхеиԥхеиуа аҵәца ду ала
Иаҳкып сынтәатәи аҩ-ҿа,
Ҳгәы азҳарц ҳаԥхьаҟа еиӷьу ала
Шәааи, иаажәып аныҳәаҿа!
Зыԥсҭазаара шәҭу, зыԥсҭазаара ҭбаау,
Зхатә напала иахьа уи зчаԥо,
Зыԥсҭаара дуу, зыԥсҭазаара хаау,
Урҭ брылагылоуп ишбыхәҭоу.
Зыԥсҭазаара зырхиаз, зиааирақәа ԥхьа изгаз,
Игәазырҳагоу амҩақәа ззарту,
Збаҩхатәра азҳаз, ззеиԥшынхара ҿиаз,
Брылагылоуми ҳаҭыр ду зқәу!
Ҳаԥсадгьыл базгәыбылҩуп, уи азы бмаҵуҩуп,
Зинла ахацәа браҟароуп бара;
Џьара бхәышәтәҩуп, џьара бырҵаҩуп,
Џьара ԥсаатәшәа бхалоит, бышьҭԥраа.
Џьара абаҳча зааӡауа, ма ауҭра лазҵауа,
Аҽаҩра беиа аазрыхуа адәқәа рҿы,
ма ашахтаҿ акрызуа, зус назгәбылуа
Брылагылоуп, иччауа бхы-бҿы.
Зыԥсҭазаара ӷьацаз, уи азы зыԥхӡы каҭәаз,
Иахьа бымч рылахәуп ӷәӷәа,
Зҭаацәара лашаз, зыҩнра ԥшӡахаз,
Ибҿахәмаруеит амра-хаа ашәахәа.
Аҳәса ҩнан аҩны аҩныҵҟа,
Уахьтәи игеит аҿыҭбжьы:
«Гәырӷьаҿҳәаша, шәхыс уажәыҵәҟьа,
Аҷкәын диит аҩнаҭаҿы!»
Ишеит, ахысбыжьқәа ашҭа иҭыҩит,
Агәырӷьеи ҭынчреи еилалт абра.
Уи аҳаблаҿ зегь еигәныҩит,
Изаҳаз цон аԥа ибара.
Уа ԥа диит шарԥыеҵәа нгылоз,
Ибла гәыӷрақәа ҭыџьџьо,
Игара хиоуп ашара зԥылаз,
Дгарарҵеит иара дкәабо.
Иразҟымҩа ихьтәу лашаран,
Ԥхьаҟа идаракәц азҳап.
Уи ддухар ҵеихьӡырҳәаган,
Иабацәа рылша ирыӷәӷәап.
Ҳҭынчра еилазго ӡәыр дҟалозар,
Усҟан аҳәачаԥа иҟьап.
Уи аԥсадгьыл ихы ақәиҵозар,
Имыӡуа ахьӡ-аԥша изынхап.
Ожә доуԥшәылха дыцәоуп хаала,
Лаԥш ихуми гә-дула изҳарц,
Уи дызбарц инеиуа ԥшьаала
Иҿы нхыртуеит дымцәырҳарц.
Шьыжьымҭанӡак Шам ҭархана,
Игәырӷьауа илакҭа,
Ашә ааиртын нырцә ахәанаа
Днықәыԥшит имхырҭа, –
Иқәыҳәҳә аԥш аахьан,
Уи рашәатәхахьан.
Дхәыцуа нас аҩнашьҭахьала
Дналбаан адәахьы,
Иҽага нкыдхны ццакрала
Ддәықәлт имхахьы,
Игәы-ишьамхы ԥыруан,
Рашәара дцауан.
Ус дышнеиуаз, лбаа ркәара,
Аӡлагара ахьҭо,
Днықәсын ацҳа, аӡеибафара
Ацԥхьқәа иҿаҭәо,
Уаҟа итеит аӡы,
Амхахьы игарцы.
Амхаҿы днеин имч еициҵеит,
Имахәҿа еилҳәаны,
Нас аҽага нымҩаниҵеит
Имаҭа еиҵҳәаны,
Ажәпа ԥҟауа,
Анышә еизыҳәҳәауа.
Идыруеит дышфырхаҵахауа,
Уиоуп иахьа исабуҭ,
Ихы иадиҵаз даҵамхауа,
Десиаҭынк аашә ԥуҭ
ҭигароуп сынтәа,
Ицҳафыруеит ҳа ҳмагана,
Ҳа ҳшахтиор ипарпанта,
Ҳа ҳатрақтор, ҳа ҳкәаҭана,
Рҿы цагәым ацәеихақәа.
Иџырлыхуп, ижьакцашам
Са сшәақь аԥса ҵар иахоу,
мап, бзанҵык хьымӡӷ агашам,
О, уи сҟьап ианаҭаххо.
Ианаҭаххо иааҭҵәраароуп
Сара саҳәачаԥа аҭра,
Аџыр иалшауа ҳнарбароуп,
Амца аҿыҵыддуа иара.
Ҳаԥсадгьыл дырҩегь аӡә дажәлар,
Дасп убригь адамрахы,
Аџыр иалшо зылшо ҳажәлар,
Џыршәа иӷәӷәоуп ргәышԥахы.
Зны абаҳча ҳаҵан зегь ҳаицнеиуа,
Амра ицеиуаз ҳцәын.
Аӷәыцәмаҟьа ргәаргәалеиуа,
Зны ахәмарра ҳаҿын.
Ҳгәаргәалеи ахылаӷьара
Ихықәҳаргылон ҳарҭ,
Иандәықәлауаз амацара
Ҳақәтәауан ачарҭ.
Уи ахшьырахь ҳама иҭалон,
Иҳандауа аԥшаӷьы;
Ҽазны ҳахо иҳама ҳхалон
Хыхь адәагәахьы.
Ҳрацәаҩын, ҳаицын акраамҭа,
Ҳаиқәлацәан зегьы.
Ус имҩасуан ҳхәыҷраамҭа,
Иҳазҳауан ҳаргьы.
Аӡә иахьа дытрақториступ,
Иқәырҵоит ҳаҭыр.
Ақалақьаҿ аӡә дартиступ,
Дырҵаҩуп Кадыр.
Ҽаӡә ҳколнхараҿ бригадируп,
Дхәышәтәҩуп мураҭ.
Арсана дӷьеҩуп, Кәынта ддыруп,
Дышәҟәыҩҩуп Баграт.
Ианҳазҳа, ҳа ҳаиҩызара
Еиҳагьы иӷәӷәахеит,
Иӷәӷәахеит ҳа ҳаиланхара,
Зегь иахьа краауеит!
Игәырӷьахәуп агаҿа абзазара,
Уа иԥасан ииуеит аҽаҩра,
Иазҳауеит ӡынгьы-ԥхынгьы амазара,
Уа аџьажәлар аҿуп анхара!
Уа ацитрус рыхкыжәла хазына
Ианаалоит ага аԥшаҳәа.
Ираӡнышуеит зегь шарԥазыла,
Иԥсатоушәа аӡаӡа анкаҳәуа.
Баша ишьҭаз жәытә асазанраҿ
Уажә атунгҵла азҳаит аҽыҭҳәа,
Арха-дәы акәазара акаршәраҿ
Уа ачаи гылт, избоит ацәаҳәа.
Ақәаҵара еилыхуп, уа аҽырхәан
Аҳарданыжь аҿоуп аӡахәа,
Иҟанҭалеиуа абаҳчақәа хьырхәан
Уа шәырла изазоит рмахәҭа.
Ашыкьбжь ахылҵуеит еихаччо,
Еибарбылгьо, илакьҭо Кәыдрҭа,
Аладахьҟа амшын ду аҿаччо,
Цәқәырԥашәк ргәӡуеит аҟәара.
Иҭынчӡа амшын ду игароушәа,
Аӷбақәа хуп агәахьы,
Схыԥшылоит идәеиужь сакароушәа,
Изазошәа аҳаскьын шьамхахьы.
Игәырӷьахәуп агаҿа абзазара,
Ӡәырҩ, асасцәа аауеит ԥсшьара.
Икакаҷуеит ӡынгьы-ԥхынгьы амазара,
Уа аџьажәлар аҿуп анхара!
Ауаҩы абзазара ду гәеиҭоит,
Ақәнага идыруеит ауаҩы изы,
Ииҳәо-ииуа ахшыҩ аиҭоит,
Ауаҩы дхәыцуеит ԥхьаҟазы,
Аха ауаҩсахьа иара исахьан,
Нас игәы ашҳам ацрыкәкәа,
Ихазы мацара азыҳәан дахан,
малла бзанҵ зыԥсы мыҭәуа,
Уи дламысдоуп, уи дуаҩума,
Уи дпатудами зынӡа!
мап, ус иҟоу рацәаҩума...
Ауаҩԥшроуп ирзынхаӡа.
Урҭ ргәы ԥжәоит, ргәы шҳамха,
Ҳа ҳгәаӷ рымоуп еилашуа,
Избанзар, ҳара ҳтәыла еиҵамха,
Ԥхьаҟа ицоитаз ишәҭуа.
Избанзар, бзиа иаабоит аиаша,
Аиашаз ҳақәԥауеит ҳара;
Ауаҩы изеиӷьу, ихәарҭахаша
Аразҟымҩақәа ирбауа.
Избанзар, ҳа ҳауп адунеиаҿ
ҭынч абзазара зчаԥауа,
Убри азыҳәан Ассамблеиаҿ
Дцәажәон ҳделегат жәаха.
Ауаҩра зцәыӡыз шьала иҭхаџьырц
Еиҵырҳәоит рымгәацәақәа;
Аха амцашыра ргәы аџьырц
Иҟоуп урҭ рхаҭақәа.
Убырҭ роума знапаҿы иҟоу
Жәлар ирзеиԥшу азҵаара?..
Идыруп бзанҵы ишзазымныҟәо
Урҭ Европа алахьынҵа.
мап, аџьажәлар ирзеиӷьхаша
Акәӡам изҿу рҽырхха,
Ирҭахуп урҭ рҽыриаша
Адунеи иақәтәарц мыртаӷа.
Аха ԥсрамҩоуп дара знылаз,
Рыгәгьы рыԥсгьы убрахь ихоуп;
Иахьа аҭынчра ду иаԥгылаз,
Адамрахь урҭ рымҩа гоуп.
Амхы иҭалоз акамбашь
Есԥхынра дацын Пашь,
Иноуижьыр ахы шхаз,
Аҭахызаргьы аанда ӷәӷәаз,
Зегьы акы акәын, иԥнажәон,
Иаангылозма, аԥсахы ԥжәон.
Данамыхәа ишьаҳаны
Инықәҿеиҳәеит адәаҟны.
Убри нахыс ахш аӡеит,
Иаргьы иагхеит, амгәа цеит,
Абат иаҵазгьы ишыԥсра
Ауп ишыҟалаз иара.
Пашь хәыҷ ибеит рыҩнаҭаҿы
Ишмаҷхауаз ахшхырҵәы.
Иеиҵырҟәаҟәа еиҵабауеит,
«Ахырҵәы» иҳәар, мап ркуеит.
Нас ишԥеиурыз Пашь хәыҷ, Пашь,
Еиҭаноуижьт акамбашь.
Хкаарак ахь иган рҳәра,
Ами аҿеиҵеит азхара...
Аҽны иҭамлаӡеит мхык,
Убыс ирҳәит даҽа мчыбжьык.
Аанда ԥымжәакәа џьара,
Инавсуан хара-хара.
Алеишәагь бзиахеит иубар,
Ахш иацнаҵеит абар!
Иҿаҳәаӡам, ишьаҳаӡам,
Абат иаҵоугьы абааӡам,
ҭынч иҳәуеит лбаа адәаҿы.
Пашьгьы Дәаб аԥшаҳәаҿы
Дтәаны даԥхьауеит ашәҟәы.
Уажәы иангәарло хәылбыҽха,
Ахш, ҩ-ныга дук хыхәхәа,
Ианамырхлакь ркамбашь,
Ирҳәоит: – Ибзоуроуп уи Пашь!
Москва, Асоветтә тәыла ду уагәыми,
Уара уҟноуп иахьырчаԥо ҳразҟы.
Москва, ҳ-Аԥсадгьыл улаԥш ахуми,
Уара уоуп салам зырҭо зегьы.
Шаҟаҩ иахьа уара ргәы урыӷәӷәозеи,
Шаҟаҩ гәыбылрала бзиа урбои,
Шаҟаҩ шаҟа бзиара дурҵахьоузеи,
Шаҟаҩ ушҟа рымҩақәа аауеи!..
Угәырӷьауа иашьеиҳабҵас урԥылоит,
Ируҭауеит цхыраара зҭаху,
Ҳаҭырла иныҟәо ҳаҭырла урхаҵгылоит,
Угәра ргоит аџьажәлар шеибаку.
Аҩызцәа, гәыкала иҟоу рымҩаԥгашьа
Уақәшәауеит, уи рхашҭӡауам даргьы!
Иудыруеит уаӷацәа рацәажәашьа,
Урҭ урцәымшәаӡац уара бзанҵгьы.
Рыӷәӷәагас уамоуп ажәлар руеишьара,
Уара уҿоуми уи адац ахьиз.
Иазҳарц ажәларқәа зегь рымч-рылшара
Уара уоуми аҭынчра азнамиа зкыз.
Угылоуп адунеи уакомпасушәа,
Ажәларқәа зегьы ургәыӷырҭоуп,
Ԥхьаҟа рыбзазара аԥсҟы укушәа,
Урҭ урзеиԥшуп, урҭ урхәышҭаароуп!
Сышәҭқәа, абаҳчаҿ шәпытуеит ааԥын,
Сгәырӷьауеит сахьшәылаԥшуа,
Араҟа ишәзеиԥшуп аӡын, аԥхын,
Амра аԥхарра ахьшәхылаԥшуа!
Сара исҭахуп сасра иааиуа
Шәара шәсыман урҭ сырԥыларц,
Гәыразыла абраҟа исзааиуа,
Са сгәаҟынтәи шәрыдыркыларц.
Аха исызрыҭом сгәы ахаҭаҵәҟьа,
Сышәҭқәа шәеиԥш инкылауа,
Сгәы ауп ара изуа ԥшәымараҵәҟьа,
Уаҵәгьы сызларԥылауа!
Уахык Кризис аԥсцәаҳажә,
Ажьабаа-фҩы ихыҵуа,
Дахьтәаз аимгәач Доллар ҿраҳажә
Иҟны днеит уи дхәыцуа.
Доллар имгәацәа пеипеиуа
Дҩаҵҟьоит: – Уарбан, еи?
Кризис ҿиҭуеит: – Ушҟа инеиуа
Ашә изоумыртуеи! – ҳәа.
Доллар дгылан дгәамҵ-хамҵуа,
Ицаԥхақәа ырӷьарӷьаруа,
Аӷьреи-цәҳареи дырҟәамҵуа,
Иааиртуеит дбарбаруа:
– Кризис уоума, ҳаи, уаазгазеи,
Ҵхыбжьон ианлашьцароу?
Улахь еиқәышьшьы узыниазеи,
Иарбан ас узгәароу?..
– Сара соуп, аха узсыцәшәазеи? –
Иҳәеит аҭакс Кризис.
– Уаргьы саргьы адәы иқәҳхуазеи,
Ааҳи-ҳи, ҳазризиз!..
Сшыҟоу умбои, ааи, сыԥхоушьап,
Сеиҿыҩрырц егьсыгӡам;
Сашьҭоуп ԥсеиҩгарҭак ахьсоуша,
Уара иҳәа, уарныгӡам.
Доллар азныказ иҿы акит,
Кризис ас данцәажәа,
Даанаҳә-аахәит, даалак-ҩакит,
Дналагеит ус иажәа:
– Саргьы схәарҭам, исыҵам хаара,
Сышәпахеит уамажәҵас,
Сеимгәачит ишубо даара,
Сҳаҭҳаҭоит ҳаҭажәҵас.
Умбои сшыҟоу, сжьы ҳарамхан,
Ашхырцәаӷь сырфазшәа,
Ус сҳәеит ҳәа угәы камҳан,
Зынӡа митә ҟалазшәа...
Уаҳа акгьы ргәы азымнеиуа,
Идәықәлт «ҽыхәшәтәра» ицарцаз,
Рҿынархеит игандалеиуа,
Трумен иацәажәарцаз.
Уаҟа иахьнеиз «Аҩны шкәакәа»
Ашәҟәқәа дырхыџхыџит.
Труменгьы, зназы аҭак мҳәакәа,
Дахьтәаз даақыџьқыџьит:
– Шәара шәоума, ҳаи, шәаазгазеи,
Ҵхыбжьон ианлашьцароу?
Шәылахь еиқәышьшьы шәзыниазеи,
Иарбан ас шәызгәароу?..
Ҳара ҳауп, аха узҳацәшәазеи? –
Иҳәеит аҭакс Кризис. –
Ҳачмазцәоуп, адәы иқәҳхуазеи,
Ааҳи-ҳи, ҳазриизиз!..
– Ҳачмазцәоуп-ба? – Трумен ҿааиҭит, –
мап, шәыбзиахароуп.
Аибашьра хәышәтәырҭа ҳзаартыр,
Шәҩыџьагь уахь шәеиццароуп!
– Аибашьра-ба? Уахь ҳа ҳмыда,
Ацара зҭаххода?
Ҳара ҳаиԥш хҭыԥшшак ида
Уи иақәшаҳаҭхода?
Насгьы уи еиԥш ҽыхәштәырҭак
макьана иҟаӡамеи,
Уи аартхаанӡа џьара хжырҭак
Ҳарҭ иҳамаӡамеи!..
Итәоит дырҩегь «инеиқәшаҳаҭны»,
Ахҩыкгьы акы рыӡбарцаз,
Ишьҭырхуеит планк хәшьадны,
Аибашьра аартхарцаз.
Аха миллионла ажәлар дуӡӡа,
Аҭынчраз еигәныҩуа,
Адәахьы игоит рыбжьы дуӡӡан,
Адунеи иахыҩуа!
Ихыџхыџуеит «Аҩны шкәакәа»,
Изыҩнатәоу «аиҩызцәа»,
Аҭынчраз абжьы иго мтәаӡакәа,
Уиоуп урҭ рыбӷа ԥызҵәауа!
Диит аӡӷаб, абла хаара,
Ашәҭыц еиԥшу ишеибаку,
Дҿыцны дықәлеит адгьыл ҭбаара,
Дгәазырҳагоуп зынӡа иӡҟу.
Ԥшьаала иҵысуеит лара лгара,
ҭынч дзырцәауа дҭахәхәа,
Абан дгылоуп лан лааигәара,
Дԥышәырччоит, лыхцәы кахәхәа.
Дшәаҳәаҩхома, дкәашаҩхома,
Дырҵаҩны дҟалома ма?
Хьыӡ-ԥша змоу ҽаҩрааӡаҩхома,
Дхәышәтәыҩхома, – изҳәода заа?
Аха лтәылаҿ зегьы акоуми,
Аусура ҳаҭырс иахьшьоу,
Акгьы башам, зегьы бзиоуми,
Лымҩа аартуп иахьылгәаԥхоу!
Гач хәыҷ, қәыцк акәша-мыкәша,
Амаӷқәа хыҵәҵәа,
Игәеиҭан днахыкәша-аахыкәшо,
Иахеиҳаит аҵәа.
Ус ишыҟаз ԥыҭк ахыҵит,
Уи аҵәа хәыҷгьы
Ааԥын амахәҭақәа ахылҵит,
Илнагеит абӷьы.
Баҳчааӡаҩын Гач иабдугьы,
Бзиа ибон ашәыр,
Урҭ рҳаблаҿ хәыҷгьы-дугьы
Иқәырҵон ҳаҭыр.
Аха амоҭа абду иаҵкыс
Игәахәтәы-мҩа шәҭуп;
Абдугь иҳәон: «Дад са саҵкыс
Уеиӷьхарцы стахуп!»
Аамҭа цон, иаангыломызт...
Гач хәыҷ изҳауан,
Ашкол аҟны деиҵахомызт,
Аҵара иҵауан.
Даноурыжьлакь, дымтәаӡакәа
Уи есааԥынра
Ақәыцқәа еихаҳауа, дмаашьакәа
Дшықәу убон иара.
Уажә дабаҟоу, дцеит абрантәи
Иҵарц абаҳча атәы,
Иабду ишҟа осквантәи
Ус иҩуеит ашәҟәы:
«Сабду, сара ашәыр ааӡашьа
Сҵоит игәцаракны,
мичурин ду иеихаҳашьа
Шәсырбап снеир Аԥсны!»
Абдугьы ишиҩуа абасоуми
Имоҭа иахь аҭак:
«Уабду уара дукәыхшоуми,
Сеигәырӷьоит зынӡак!
Дад, ақәыцқәа ара еихоуҳаз
Урҭ зегьы бзахеит,
Аха раԥхьа аҵәа зхоуҳаз
Зегьы иреиҳахеит.
Ибыбышӡа, игәзырҳаган
Ашәҭ аҿоуп сынтәа;
Дад, издыруеит, ухьӡырҳәаган
Ушахьӡауа угәахәтәа!»
Са игәасҭоит: жәҩангәымза, ихьҩежьха ишеишеиуа,
Уахынла ишагәылатәоу зқьы-еҵәа рыгәҭа.
Иузгәырӷьошәа ихәмаруеит уԥшахаа илеиҩеиуа,
Шьыжьымҭанла ираӡнышуеит уа уӡаӡа аԥсата.
Са игәасҭоит: еилаҽҽо, игәырӷьо, икәеицеиуа
Умшын ацәқәырԥашла ахылҵуеит абра.
Зны иҭынчхоит, зны ибылгьоит, зны ишьҭыҵуеит
инеиуа.
Уҟәараш ахь уи нықәҭәоит, ихәмаруа азхара.
Ушәҭышуеит гәыҭбаала, илахҿыхӡа уԥсабара,
Убаҳча-хкы мӡанра зазоит рымахәҭа.
Уԥсаатәқәа чырҷыруеит, ихырхуеит акәҷара,
Иказказуеит уа уӡыхьқәа, урҭ роуп хәшәра зуа.
Уҩадахьҟа са игәасҭоит: абан, акаҵәара,
Ерцахә ду касы-шкәакәа ахаршә имҵысуа,
маҳәҵас уи гылоуп, ашьыжь-мра лашара
Уа иавҵны ишеишеиуа иузгылт азҳауа.
Иҭаҳмадоугьы дыҷкәынхан дшәаҳәоит иԥхьарцала,
Уҵеицәа ԥсынҵрыла аразҟымҩа иануп.
Ушәҭуеит Аԥсны-дгьыл Кремль ашәахәала,
Убрантәи уашьцәа реиԥш алаԥшхаа ухуп.
Жәытә иуҭыршьуан ахмаҷырқәа,
Уа узыжәуаз наухықәтәало,
Жәытә иуԥырҵуан амҳаџьырқәа,
Рылаӷырӡқәа ухықәҭәало.
Ан илҳәон:. – «Ижә, нан, сыхшара,
Ижә аӡыхь уԥсадгьылан;
Уаҳа иубашам, уи ахьшәашәара,
Ижә, нан, уан лыԥсы адкылан! »
Абас иаԥырҵуан рыҩны-ргәара,
Аха рыҵәҩаншьап камшәаӡеит.
Игылеит аеҵәа, игылеит амра,
Умыӡт рӡыхьгьы, уҭамбаӡеит.
Аӡыхь, абар иухықәнхалоит
Уара узто ахьырԥара,
Иахьа рашәабжьқәа ухалоит,
Иахьаҿу агәырӷьара.
Иахьа аԥсҭазаараз иӡышуа
Ракәым зыԥхӡы ухықәҭәало,
Иахьа зынасыԥқәа шәҭышуа
Роуп аџьџьаҳәа иухыкәтәало!
Сахьықәгылоу ҳаракыроуп,
Зегь збоит сгәырӷьаҵәа,
Аус дуқәа ирхагылоуп,
Еибаргәырӷьо ауасҭацәа,
Абахә ԥыржәоит иахьҿҟьароу,
Иарбгоит адинамит:
Абахә, абахә, унаскьароуп,
Даҽа шахтак аадырԥшит!
Даҽа шахтакаҿ арацәа
Агәеисбжь гоит, абан, абан!
Уаҟа еицлабуеит афырхацәа,
Рыбжьы ҭыҩуеит уа иазҳан.
Даҽа сменак неиуеит уаҟа,
Икәеицеиуа икны рцәашьқәа,
Шьоукы иҭыргоит еиқәырчаҟәа
Анҭрацит, еикәаԥхауа.
Уантә иргоит аҳауа ихиаала
Авагонеткақәа шьҭԥраа,
Ицоит ахә-дуқәа ирхибаҳәала,
Арацәа мҵарсны Аҟармара.
Игылааит шарԥыеҵәа аҭахызаргь ҳаԥхьа,
Аха уи акәым аусурахь ҳазго,
Ашәа ҳәо иԥрааит аԥсаатә ҳа ҳҿаԥхьа,
Урҭгьы ракәым аус ҳгәазырԥхо.
Иаҳҿахәыҭхәыҭуа ицәажәааит аԥша-ҟәанда,
Аҭахызар ҳуадақәа еимдо,
Уи аума иҳазҳәо: «Аусурахь шәеиццанда!»
Уи аума ҳа ҳус ҵаураны иҟазҵо?!
Аус ахь ҳназго ҳара ҳаламысоуп,
Ламыслоуп аусгьы шнагӡатәу;
Ламысда аус мышгарак иаҩызоуп,
Ламысла иуузоуп аразҟы зтәу!
Уи азоуп иахьа аус ахь ҳа ҳазнеиуа,
Аламысгьы зҳацу аҽҳардыр,
Уи азоуп ԥхьаҟа иааирала ҳазнеиуа,
Аус-мышгьы изақәаҳҵо ҳаҭыр!
Ахаҳә ицәуеит, еиҟаратәуа,
Даҿуп аҩны аргылара,
Ахаҳә ицәуеит аԥхӡы каҭәауа,
Иҩеигоит ашьхынгылара.
Уи ихаҳәцәыга, имаруга
Аӷьеҩбжьқәа ахыддуеит,
Ицҳафыруеит аихатәҟыга,
Амцабз аҿыддуеит.
Ицаҳәцаҳәуеит ианнукыло
Ихаҭа инапсыргәыҵақәа,
Иҽуирдыруеит дануԥыло,
Ичча-ччоит илакыҵақәа.
Заҟа хаҳә еиқәиҵахьоузеи,
Жәҩанҟа ихагало ҵаҟантә,
Заҟа хан иргылахьоузеи,
Лыԥха иоухьоузеи заҟантә!
Уи иус иақәуп хаҭыр дуӡӡа,
Абан иҟыгәбжьы ааҩуеит ҭынч,
Аҩны иргылауеит иҿыцӡа –
Абиԥара азыҳәан аџьынџь!
Уи идыруеит, иманшәалоу
Аҩны ишақәым рбгара,
Уи идыруеит уа ишыҩнало
Абиԥара аҭаацәара.
Хәылбыҽхаказ рҽааибыҭа,
Реикәаӷа кны ахәыҷқәа;
Гыда, Кәыта, Ҷыта, мыта
Ицеит мҿаагара.
Еиццеит, еимдеит, иԥшааит даара,
Аԥхӡы рҿашы,
Ус ирбеит ԥшьҩык реидара
Злыҵшазгьы ҵлакы.
Инеит, реикәаӷа аҿы цырцыруа,
Иԥырҟарц ашьапы,
Аха аҵлахәыҷы, иахьшаз дыруа,
Ус аҳәеит ҿыҭны:
– Сзыхшәырҟьозеи, срыцҳамшьакәа,
Изԥышәҟоузеи сшьапы?..
Абна шәнылала, шәмаашьакәа,
Уаҟа ишәоуп амҿы.
Сышәҭаххозар, сдухар, усҟан
Сеигӡашам са схы,
Иаҳа исызҳар, идуу ускаҿ
Сшәыхәап ҽаказы... –
Гыда, Кәыта, Ҷыта, мыта
Арҭқәа анраҳа,
Ихынҳәуазаргьы шьҭа мҿыда,
Иаҟәыҵит аԥҟара.
Аха ишнеиуаз, ихарамкәа,
Рымҩа аладахьы,
Дырҩегь ирбеит, идуцәамкәа,
Уа даҽа ҵлакы.
Инеин, реикәаӷа аҿы цырцыруа,
Инадгылт ашьапы,
Аха убригь, иахьшаз дыруа,
Ус аҳәеит ҿыҭны:
– Сзыхшәырҟьозеи, срыцҳамшьакәа,
Изԥышәҟозеи сшьапы?..
Абна шәнылала, шәмаашьакәа,
Уаҟа ишәоуп амҿы.
Ираҳаз џьаршьан, аԥшьҩыкгьы
Инылалт бнарак,
Рылаԥш ақәшәеит уа ҵла дукгьы,
Иҵҩырхьаз зынӡак.
мҿыс ибзиан, амахәқәа аман,
Иҩахьан акры,
Убригь абжьы рдуны аргама
Ус аҳәеит ҿыҭны:
– Сара, абраҟа сбажәхар аҵкыс,
мҿысҳәа сыжәгала,
Аҵлахәыҷқәа ԥышәҟар аҵкыс,
Абна шәааӡала!
Ари заҳаз зегьы аашанхеит,
Еицыз ахәыҷқәа,
Нас иаалаган идырхиеит,
Еикәаӷала иԥҟауа.
Аԥшьҩыкгьы реидарақәа
Разқәынҵан амҿы,
Еиманы ицеит рыҩныҟақәа,
Аԥхӡы рҿашы.
Уи нахыс иԥырҟаӡомызт
Аҵла изызҳауаз,
Аӡәы ихиҵәо рбаргь руӡомызт,
мҿаагара ианцауаз.
– Сан, асаламқәа зыҩуа
Иҳамада абасҟак?
Ҳԥошьҭаныҟәгаҩ дцо-даауа,
Иаҳзааигоит шәҟәқәак.
Ҿааиҭит Шьоҭа хәыҷ дыччо,
Иан дналҿаԥшуа.
Ан азҵаара аҭак ҟаҵо,
Ус лҳәеит убра: –
– Сымш, сыҷкәын, сызкәыхшо,
Ҳара ҳҭынхацәа
маҷу џьушьо, кыр зылшо,
Ӡәырҩы ауасҭацәа.
Ашахта дыҵоуми Тҟәарчал
Уашьцәа руаӡәы,
Ҳаԥсадгьыл иаиҭауеит амал,
Ахьиқәаҵәа ԥыҽҽы...
Са исыхшазгьы шәрацәаҩуп,
Уара уоуп еиҵбу,
Арра иҟоу дыхьчаҩуп –
Зегьы ишәеиҳабу.
Зегьы иаҳзырҩуеит салам,
Русура ԥхьа ишцо.
Бзанҵык еиҵахар руам,
Сыҷкәын сызкәыхшо!
– Сан, зегь рахь аҭак ҟаҵа, –
Иҳәеит уа ахәыҷы,
– Урҭ сышрыҵамхо зынӡа
Саргьы аҵараҿы!
Ахсаала ҿыц аазган ианааиҵысх,
Ус лҳәеит санду аҩны:
– Нанхеит, абри ахаҭа ҵыԥхгьы
Иааухәахьан, еиԥшуп акры.
Еиԥшӡам, санду, иббоума,
Абар, ахсаала ҿыц ианӡо!
Нан, ахсаала шықәсыкала
Абасҟак аҽаԥсахну?..
– Ааи, аҽаԥсахт, – сҳәан ԥшьаала,
Сыччо сналҿаԥшит санду.
Нас днеин ла лнапала,
Ҳзал аҭӡывара иӷәтәу
Аҟны инкыдылхын ахсаалажә,
Аҿыц надылкылт санду.
Дцәажәо уа дныҩналт сабдугьы:
– Бара, урҭ аҩбагьы еиԥшуп,
Акыр бдырхуашәа ирнугьы,
Икыдхуа-икыдҵауа бырҿуп.
– Ишԥасымдыруеи, ари ҿыцӡоуми,
Уахәаԥшишь, иумбаӡои?
Ҵыԥхтәи кыдсхырц азоуми,
Уи ҳа ҳуадахь исымгои.
– Иҿыцӡоуп бҳәама, ҿыц иааихәама,
Еиԥшӡами нас ирну?..
– Еиԥшӡам, иуаҳауама,
Еиԥшӡам, – лҳәеит санду.
– Абри ахсаала аҩызаҵәҟьоуми,
Икыдҵатәу ҳара ҳхангьы,
Исазҳәоу бара, сҭакәажә боуми,
Аҿыц ауп иаҳҭаху ҳаргьы!
Абас ицәажәо краамҭа еидгылан,
Сандуи сабдуи еиҿаԥшуа,
Ахсаала ҿыц аҭӡы иадкылан,
Ахсаалажә икыдырхыз рҽуа.
Аҟәа, сымш, иҩычоу шәҭыла,
Ерцахә ашьха зычхынгоу,
Разҟ умоуп умч еинҭәыла,
Сара избоит ишузҳаӡоу.
Уара уҿы иҟоуп ашьха, ага,
Уара иуҿыкәыршоуп амшын,
Уара уоуп ҳгәазырҳага,
Уа уҿы ԥсшьарҭоуп зегьы рзын.
Зегьы узеиԥшуп аӡын, аԥхын,
Амра аԥшәымоуп уара уҿы.
Уара иугхом бзанҵык ааԥын,
Уи уа уҿы иҟоуп есқьынгьы.
Иахьа Аҟәа уқалақь баҳчан
Уҟарҵеит уара уԥацәа.
Зегьы рыҩнеиԥш уаҟа иааиуеит,
Рыԥсы ршьарц игәырӷьаҵәа!
Аҟәа, сымш, иҩычоу шәҭыла,
Идуӡӡахеит уара уразҟы,
Избанзар, иахьа Ленин имра
Ухаҷҷауеит иузгәыбылны!
Амца иннажьуаз ахәа, арацәа,
Аибашьраан ҳазлаԥшхьоу,
Ҳаԥсадгьыл зхы ақәызҵаз ҳфырхацәа,
Зыбаҩ адгьыл ианиахьоу,
Урҭ ҳхашҭуама, иӡуа,
Ҳара зшьарҩаш каҭәахьоу.
Зегьы ҳгәалашәоит ҳхәыцуа,
Зегьы аабоит ҳзыниахьоу.
Иаҳгәалашәоит, ҳбаҳчеи ҳабнеи
Ар ршьапышьҭала ианшьаҟьоз,
Ҳақалақьқәеи, ҳқыҭеи, ҳҳаблеи
Амцабз рылҟьауа ианцоз.
Иаҳгәалашәоит, маиданека
Дыргәаҟҵәаҟны ауаҩы дызшьуаз,
Амашьына ԥсцәаҳа аннеига,
Ҳаӷа уа заҟаҩ нирҵәаз.
Иаҳгәалашәоит, Освенцим
Заҟаҩ, рыԥсы шҭоу ижхьаз,
Ҳгәалашәараҿ баша иим,
Заҟаҩ уа рхы-рҿы кҷхьаз...
Иаҳгәалашәоит, ҳҭыӡгәара,
Ҳани ҳаби ахьынхауаз,
Ҳасабицәа агара изгараз
Рызныжьны афронт ҳаназцауаз.
Иаҳгәалашәоит, си қәа цәгьеи
Ҳахгауа ԥхьаҟа ҳанцоз,
Ианҳалсуаз ҵааи ԥшацәгьеи,
Адәы ҳақәиан ҳанҷаԥшьоз.
Иаҳгәалашәоит, аҭабиа хьшәашәа
Ҭыжаауа ҳазҭатәалоз,
Ианаҳҳәоз асолдаҭ иашәа,
Ҳмыцәо аҵых анҳаршалоз.
О, Ҳаԥсадгьыл абзиабара акәын,
Агәаҟра ҳхазыршҭуаз убра,
Ҳан – ҳ-Аԥсадгьыл ҳахьчарц акәын,
Ҳа ҳзацәымшәоз аԥсра!
Иаҳгәалашәоит, ҳанжәылауаз,
Алымҵас ҳаџьбарха,
Дшьаҽуа ҳанихагылауаз
Знапы имаахауаз ҳаӷа.
Иаҳгәалашәоит, ҳабла ааиҵыхны
Берлин ҳнеин ҳнеиҿаԥшит,
Ҳабџьар рыцқьан, нас еиҵыхны
ҭынч ҳа ҳус ахь ҳаахынҳәит!
Уижьҭеи маҷ шықәса цахьоума,
Шаҟа иааира аагахьои!
Уижьҭеи маҷ ҳаргылахьоума,
Шаҟа ус наҳагӡахьои!
Ицеиуа жәҩангә икыдҷҷалоз
Аеҵәақәа ԥхьарылауан,
Ерцахә иавҵуа шарԥыеҵәа ихалоз
Ԥыҭк аҽааннакылауан.
Уи зегь рышьҭахь «бзиала» аҳәазшәа,
Ҭацоушәа ахы-аҿы каҷҷеит,
Насгьы иԥхашьа-ԥхаҵазшәа,
Аҽаҵәахт, аҽаӡеит.
Ус ахьтәы хцәқәа кәеицеиуа,
Мрагылара аҭуан ахь
Ицәырҵит амра-ԥха шеишеиуа
Ерцахә ахра аганахь.
Аха амра аԥхьа дгылан
Бган-ԥҳа ҭамара,
Шьыжьӡа ачеиҭраҟны дҭагылан,
Иҿыхуа ачеи ҟатара.
Лыхцәы шьқьыруа, ихьаԥшшәылоу,
Акы илԥырхагахашам,
Арад-бжьара дахьбжьагылоу,
Улаԥш лыхьӡашам.
Харантәыла аӡыжь далоушәа,
Усоуп дшанаало,
Ачеи-радқәа дырԥылошәа,
Дыӡсауа дахьало.
ҭамара лышьҭахь ашәа ҳәо,
Лҩызцәа нхыҵт ахҵысҭа,
Иааилагылт зназы ишанхо:
– Ҳаԥхьа иааз дызусҭда?!
Ҳаԥхьа иааз ҭамара лакәхап,
Абан, дызгәашәымҭозеи?
Иахьагьы дҳаԥысырц акәхап,
Нас ҳара ҳгәы иҭоузеи?! –
Ҿаалҭит Нуца, лнапы даахо,
Лҩызцәа рахь дынхьаԥшын.
– Ҳгәы иҭахузеи. Ҳааит ҳашзахәо, –
Лҳәеит ҭыԥҳак, д-Багаԥшьын.
– Иахьа убри ауп ҳаззықәԥаша:
Шәааи, краауп ла леиԥш! –
Ҿаалҭит ус лҳәан Гьагьашьа,
Ирылҟьо лыбжьы ахҿа еиԥш.
– Уа Гьагьашьа, уа Гьагьашьа,
Ус бҳәахьои шаҟантәи,
Иахьагьы бмақаруеит баша... –
Бжьы-хаак геит ааигәантәи.
Ианынаԥш, лмахәар ҵаркәакәа,
Иҿыхуа ачеи-иаҵәара,
Рааигәа дааихьан, дрымбаӡакәа,
Бган-ԥҳа ҭамара.
Сишь, абар, абар ҭамара...
– Уа, ҭамара, бзиа буит!
Шаанӡа баазар бымацара,
Бымшәаӡакәа акыр бгәаӷьит.
– Бзиа збаша, сызкәыхшаша!
Шәара шәтәала, сзыцәшәарызз,
Сымацара, шәара шәҳәашьа,
Шаанӡа сааит, сзыниарызз!
– мамоу, аха уаҩы дбыцымкәа
Бшааиуаз абнара агәҭаны,
Дқәаџқәаџуа, дӡымк-ӡымкуа
Даабзыҵҟьар абнауаҩы, –
Лҳәеит Назиа, иччо лхы-лҿы.
– Закәу жәдыруанда, са исԥылаз,
Ишәгәамхәааит сацәшәазар ҳәа,
Амҩахәасҭа сахьангылаз,
Сыҟоуп шьабысҭазар ҳәа...
Адыхҳәа акы саԥхьа инкаԥеит,
Ахәы џьоуҳарха, иԥшӡаӡа,
Иааныскылап ҳәа снеиҭаԥеит,
Аха ицеит икалаӡа...
–Ҳабжьеит, ҭамара, шьабсҭамызт
Ибԥылаз ашьыжьымҭанӡа,
Аиаша ҳабҳәар, ибзеицәамызт,
Изыбҵәахуеи, ианбанӡа!
Уи ҳаргьы даабеит, ба бгәыӷра
Бара бшьабысҭа,
Арԥыс бзиа – аблагәыӷра,
Ихаау зҿаԥсшәа...
Ихьӡгьы баҳҳәап, ибҭахызар,
Аха уи ҳгәаҿы иҵәахыз,
Абзиабара быцхрааҩызаап,
Уиоуп аусаҿ бызҳаԥыс.
Ашара ааигәахозар,
Издыруада шьҭа,
Ҿымҭ иԥхьарылозар
Аеҵәақәа рлакҭа?!
Сишь, игеит аккаҳәа
Арбаӷьқәа рыбжьы!
Иубома ишшаркка – ҳәа
Ҿырҭуеит шьыжьы.
Уҿых, угыл! – рҳәошәа,
Саргьы исаҳауеит.
Уи аҭак ҟасҵошәа,
Цәаҳәақәак сыҩуеит.
Сцәаҳәақәа ирызхомызт
Рифмак, ихырҷоу.
Сцәаҳәақәа наӡомызт,
Уи азоуп сызтәоу.
Исазҳәаз арбаӷь акәҵәҟьоуп,
Са сцәаҳәа закәу.
Срифмагь ахаҭакәҵәҟьоуп:
«О, какы-какуу!»
Кәҷыр хәыҷы дҳәарԥсаруа,
Днатәа-аатәауа, дыхәмаруа,
Дыҵан абаҳча есааԥынра,
Иазиуазшәа хлаԥшра.
Абаҳча баҳча беиан кыр,
Уи ҟазҵаз иабду Аџыр
Дышлахьеит иоуразоуроу,
Ашәҭ ԥшроуп иара иԥшроу.
Амш бзиан ҽнак, шьыжьын,
Амра ацыԥхьқәа нкажжын,
Ианаақәыҷҷоз амӡырха,
Аџыр игәы-ишьамхы ҵарха,
Ибаҳча дныҵалеит еиҭа,
Имоҭа дицымкәа ихаҭа.
Кәҷыр ус зихьыз убриоуп,
Ацәа дзалымҵит азоуп.
Ицәа ҭынчӡа ԥхыӡк дҭоуп:
Иабдуи иареи еицыхушәа,
Ҳаирпланк еицақәтәахушәа,
Аҳауа иалоуп хьшьыцбашәа,
Абар, абар лабҿабашәа,
Ус ишнеиуаз иԥырны,
Инықәтәахит шьхак аҟны.
Ианааҭыҵ аҳаирплан,
Уаҟа ирбеит ахарзаман:
Ашьха зегьы баҳчарахуп,
Уахьыԥшлакь ашәыр аҿахуп,
Ҵәахаҳароуп, тамароуп,
Џьара қәаҵоуп, ажь аҿоуп,
Абду Аџыри амоҭа Кәҷыри,
Ашьха ҳауеи, нас ашәыри
Гәахәарас иҟаҵаны,
Абаҳча иныҵалт еиманы.
Амоҭеи, нас иара иабдуи
Ирбо џьаршьоит: изакәтәуи,
Изакә мчузеи ари ҟазҵаз,
Ас еихазҳаз, изааӡаз?!
Инатәеит ашәшьыраҿ уа,
Нхыҵ-аахыҵ иҭаԥшуа.
Ус иштәаз абан, абан,
Изланеиз аҳаирплан
Ашьха инықәԥраан еиҭа,
Икаууа ицеит, аԥша рында.
Кәҷыр, уи шыԥрыз збаз,
Данҩаҵҟьа ашырҳәа дахьтәаз,
Убасҟан дҿыхеит дцәырҳаны,
Напыла илақәа аарҟәыҷны.
Амра цыԥхьқәа кыдыҷҷало,
Ауада иҩнан еихьынԥашало.
Кәҷыр дындәылҵит дыццакны,
Имаҭәа хәыҷқәа ишәҵаны.
Инҵаркәакәан имаӷра,
Дныкәԥш-аақәԥшуа амӡырха,
Амаҵурҭаҿ уи даннеи
Ианду лыда уаҩ димбеит.
– Нанду, дабацеи сабду? –
Дналазҵааит Кәҷыр ианду.
– Уанду уара дукәхшоуми,
Дабоушьҭуеи, абаҳча дҭоуми,
Абан, зҟыгәбжьы го уи иоуп,
мбатә ҟаиҵошәа акы даҿқәоуп.
Дааиԥхьхәыцаан нас Кәҷыр,
Дицхраарц иабду Аџыр,
Дыҩны дцеит крымфаӡакәа,
Ианду ишылкыз еиҵырҟаҟәа.
Абаҳча агәашә аҿы днаӡахьан
Еиԥш аҟыгәбжьгьы еиқәтәахьан.
Кәҷыр днаԥшы-ааԥшит, аха мап,
Иабду уаҟа џьеи дибап!..
Ус дышнеиуаз дгәырӷьаҵәа,
Днамҵагылт абамбаҵәа:
– Абра дааизар са сабду,
Дубарын уара, аҵәа ишәҭу! –
Иҳәан дназҵааит уи дыччо,
Ибла-хаарақәа ҭыџьџьо.
Иаазазан абамбаҵәа,
Ашәҭ иаҿаз афҩы карҵәа:
– Дыҟоуп уи абра, ҳа ҳҿы,
Дтәан аԥхьаншәа сшьапаҿы. –
Ус аҳәазшәа иаҳаит иара,
Аха дибом иабду абра.
Еиҭа иҿынеихеит Кәҷыр,
Диԥшаарцоуп иабду Аџыр,
Ус дышнеиуаз дгәырӷьаҵәа
Уа днадгылеит аӡынҵәа:
– Абар дааизар са сабду,
Дубарын уара аҵәа ду! –
Дыҟоуп уи абра, ҳа ҳҿы,
Дтәан аԥхьаншәа сшьапаҿы. –
Ус аҳәазшәа наиаҳахт,
Аха уа иабду димбахт.
Иҿынеихеит дырҩегь деимдо,
Ибла-хаарақәа ҭыџьџьо.
Ус дынкылсит ахәыҷы
Абаҳча иаваз адәаҿы.
Уаҟа еиҭеиҳауан Аџыр
Аҵәа-қәыцқәа, еилыхуа акыр.
Имоҭа даниба дааччан,
Ихы-иҿы зегь аалашан:
– Уабду дукәыхшоуп, с-Кәҷыр,
Уаама араҟа сшыҟаз дыр...
Дад, смоҭа, иубома адәы,
Баҳчала ихҟьатәуп зегьы.
Сара ашлара сҿатат,
Уажәшьҭа исылуршозеи, дад.
Уара уоуп иззынхауа,
Ԥхьаҟа абри иаззырҳауа! –
Иҳәеит имоҭа днеиҿаԥшын,
Инапала ихы ааишьшьын.
Кәҷыр игәалашәеит уажәы
Ԥхыӡ иибаз абаҳча атәы,
Дхәыцт: убас иҟаҵатәуп,
Нападкылан иааӡатәуп!
Амоҭа дгәырӷьауа, дыччо,
Ақәыцқәа рымахәқәа хыҵәҵәо,
Иабду дидгылан аҽны,
Аус иуит иҽҟьаӡаны.
Уи нахыс есааԥынра,
Кәҷыр еиҭеиҳауан абра
Аҵәа ақәыцқәеи, аҳақәеи,
Атамақәеи, алаҳақәеи.
Аихаҳашьа иҵеит ашәыр,
Иҿиҵааит уи иабду Аџыр.
Уажә иубар иџьашьатәуп,
Ԥыхьа идәыз, уажә шәырла иҭәуп,
Иаҿоуп ихыбны ауразауроу,
Шәнеишь, ижәбап изеиԥшроу!
Амахә хьыхәоит асаара,
Кәҷыр иауп иазҭо хлаԥшра!
Асымҟәыл кажьуп, аха снеиуеит
Аграпара анҵо.
Сгәы саԥыҟьо, саргәаҭеиуеит,
Сашьҭоуп иара ахьцо.
Сишь, абан, сгәы надгылеит
Ԥенџьырк ахьлашо.
Саргьы сӡамҩа надыскылеит
Асаркьақәа ахьҭасоу.
Сгылоуп, сгылоуп сеилагазшәа,
Мшәан, сгәы сажьоу?!
Сгәы ааԥаҭԥаҭын ус аҳәазшәа
Збеит, сара сыжьжьо:
«Уаазгеит, аа, дахьыҩнагылоу,
Ухы еилаганы узмоу,
Илашо ауп уи лгәы шуԥыло,
Бзанҵ уара узымжьо.
Убри лҿакәхап уахьаангыло,
Унасыԥгьы ахьшо!»
Ашәаҳәара, мап, мчыла
Сизадцалауам аӡәгьы.
Абзиабарагь лабахыла
Сузадгалауам бзанҵгьы.
Ауаҩы дшәаҳәоит гәаԥхарыла,
Иоур агәаҳәара уи азы.
Ауаҩы дбылуеит бзиабарыла,
Ииҭаху даниба ихазы.
Ашәеи абзиабареи еицылар,
Идырԥшӡоит ауаҩы иразҟы.
Абзиабара ашәа ианылар,
Ашәа иоуеит аԥсынҵры!
Ашәеи абзиабареи
Зегьы ирзеиԥшуп,
Еилых рымам аҩны, адәны.
Ашәеи абзиабареи
Абзиа рԥеиԥшуп,
Урҭ аԥшәымоуп зегь рҟны.
Урҭ рзыҳәан уставгьы ыҟам,
Иҟоуҵаргьы, икуам аӡәгьы.
Ашәеи абзиабареи ахьыҟам,
Дҟаларц илшом ауаҩгьы.
Схәыцуа аӡымҩас сынхықәгылеит,
Сҿаԥхьа ицоит иара ччауа.
Ацәқәырԥақәа сгәы ныркылеит,
Сышҟа ирҟьоит рчабрақәа.
Схәыцрагь цеит инасаԥысны,
Инарыхьӡеит ацәқәырԥақәа.
Ҿысҭит: – Шәабацои шәыҭрысны,
мшынуп уахь зыбжьы гауа?!
– Имшынзаргьы, ҳа иаҳҭахуми
Аӷба дуӡӡа ахьыӡсауа, –
Рҳәошәа збоит ацәқәырԥақәа.
Аӷба зхым аӡы хәыҷуми... –
Схәыцра амшын ду инхыӡсалеит.
Абан аӷбагьы ахьаауа!
Схәыцра аӷба ду инҭалеит,
Уи аԥсҟы зку дыԥшаауа.
– Сара изуан,
Сара исҳәауан,
Сара сықәԥауан,
Сара иҟасҵауан,
Сәра инасгӡауан...
Сароу, мшәан, сара?!. –
Даҿуп иара
Абас акакара.
«Сара» ада, «ҳара»
Иҳәашам џьара.
– Сара сықәԥаҩха,
Сымтәа, сынҵәаха,
Сара сынцәаха,
Сара сдоумыжьха,
Сырҿын сыҽрыхха,
Шә-уск неиқәырха...
Сара соуп, сара,
Шәара шәҳасабрба.
Сароу, мшәан, сара?!.
Сзакәу жәбахп, ижәба... –
Даҿуп иара
Абас акакара.
«Сара» ада, «ҳара»
Иҳәашам џьара.
– Араҟа – сара,
Анаҟа – сара,
ҩадаҟа – сара,
Ладаҟа – сара.
Сара – ԥхьаҟа,
Сара – шьҭахьҟа,
Иахьабалак – сара,
Срыхьӡари шаҟа.
Сароу, мшәан, сара?!. –
Даҿуп иара
Абас акакара.,
Сара» ада, «ҳара»
Иҳәашам џьара.
– Сара сызҿыз,
Сара сзакәыз,
Са саасҭа шәара
Шаҟа шәхәыҷыз,
Ижәбахра шәыҟоуп
Сылаԥш зхыз.
Сара сыԥхӡы
Каҭәауан жәацы.
Сара иацы
Сцәажәауан шәа шәзы.
Сара хланҵы
Сцауам бзанҵы.
Сара – иахьа,
Сара – ҩаԥхьа...
Са саншәыԥха,
Дшәоуам ҭынха.
Сароу, мшәан, сара?!. –
Даҿуп иара
Абас акакара.
«Сара» ада, «ҳара»
Иҳәашам џьара.
«Сара» ҳәа акакара
Даара иԥхашьароуп.
«Сара» ҳәа аҳәацәара
Ишыбзоу ԥсроуп.
Уааҟәымҵыр уара
«Сара» ҳәа аҳәара,
«Ааҳи-ҳи, умшақә!» –
Ҳнамырҳәааит ҳара!
Сара исцәымӷуп ахәшәтәырҭа,
Усмазҵаан: «Избан?»
Са сыԥсы алоуп ахәҷиирҭа,
Уа дықьуазаргь ан.
Ахәыҷиирҭаҿ саннавало,
Сара сгәы азҳауеит:
Аԥенџьыраҿ рыбла адхало
Анацәа ааԥшуеит.
Уа ашәҭ иман аб днеиуеит,
Иблақәа ччауа,
Днармышьҭыргьы, игәы рызнеиуеит,
Аԥенџьырқәа аартуа.
О, хәыҷиирҭас ҳәа иҟарҵонда
Са сзыҩноу аҩнгьы;
Апоезиа иаирҭахонда
Ауадақәа зегьы.
Уа апоетгьы дышьҭарҵонда,
Ԥсра змыхьӡо,
Иҟаимаҭӡоу
Ажәеинраалақәа иирацы!
Абзиара ҟаҵаны,
Уашьҭамлан ҿыҭуа.
Абзиара цәгьараны
Иҟамлаӡац џьара.
Абзиара нагӡаны,
Уахьымхәын уара,
Ибзиарахан мышкы зны
Иуԥылоит иара.
Абри адунеи наунагӡа
Дзықәмлац аӡәгьы.
Абри адунеи аԥшәымаӡа,
Иаҩнахуеит зегьы.
Аха угәахәтәы аныноугӡа,
Ԥсрам аԥсрагьы.
Ҳаӷоу-саӷоу адәы дықәхааит,
Димамкәа ҭынха!
Адәы дықәхааит дхәыларцәаха,
Ҩызада, дзаҵәха.
Амалгьы умаз, амчгьы умаз,
Идууз умаҵура,
Убысҟангьы уара думаз
Аҩыза ма аҭынха.
Уара уԥашәқәа рҽоурышьҭын,
Идухеит уҭаацәа.
Убысҟангьы иухоумыршҭын
Уҩызцәа, уҭынхацәа.
Иаҳҳәап, уара учмазаҩхеит,
Инеиуада убацәа?
Иумыцҳазаргьы, еизауеит
Уҩызцәа, уҭынхацәа.
Иаҳҳәап, уақәшәеит ма иакәымк,
Иуцәыӡт умаҵура.
Унрыжьшам усҟангьы ишакәым
Уҩызцәа, уҭынхацәа.
Иаҳҳәап, уалҵыр уԥсҭазара,
Машәырлагь ма уҭахар,
Уҩызцәа роуп умазара,
Удырҽеип уаԥсахар.
Аха уҽеимзар, иҵәуада
Уа узы згәы былны?
Узҷаԥшьауада, узџьабауада,
Аҵхқәа ршаны?
мап, зегьрыла уҽеихауеит,
Аҩызцәа анузырҳа.
Уара зегьы урҵеихауеит,
Ухаҭа уанаԥсаха.
Ауаҩытәыҩса ирҳауазароуп
Аҩызцәа, аҭынхацәа.
Рыцәгьа-рбзиа иҽалаирхәуазароуп,
Аԥхӡы ихьыҵәҵәа.
Ҳаӷоу-саӷоу адәы дықәхааит,
Димамкәа ҭынха!
Ҳаӷоу-саӷоу адәы дықәхааит,
Ҩызада, дзаҵәха!
Зегь ирԥеиԥшу саргьы исԥеиԥшуп,
Иааиуеит са сҿгьы.
Аԥсра мыжда зегьы ирзеиԥшуп,
Дзацәцауам аӡәгьы.
Аха акы заҵәык сахьӡонда,
Сыԥсы ҭанаҵы:
Сыжәлар акы ирзаԥсахонда,
Исылшауа ахәыҷы!
мураҭ хәыҷы дбылгьо,
Дтаатиуа аҵараҿы,
Хәы-класск данрылга,
Ддыртәеит фба рҿы,
Уаҟагь уи дманшәалам,
Иоуеит «ҩбақәа»,
Уи ада дук аншәалом,
Имшынҵа ахаҭа.
Уи аурок аанижьуеит,
Ахәмарра игәаԥхар,
Ишәыра ныкҿаижьуеит,
Знык аҩны днаӡар.
Ихалагь ампыл дасуеит,
ҩыза диҭахӡам.
Иаамҭа ус имҩасуеит,
Акы агәхьаа икӡам.
Ицәгьахеит игәыжәла,
«Ҩбақәа» ирыхҟьан,
Ишәҟәқәагьы еимбӷьыжәаа
Рҽырӡоит, ишәаҟьан.
Абар, «Аҳасабра»
Ныҵалт акаруаҭ.
«Иҵәуеит» ахәашабга,
Ииҩыз итетрад.
Иҟам «Аԥсабара»,
Аҽаҵәахт «Аҭоурых».
Иҩналт аҿаԥара
Икаламгьы аҽҭых…
Агәахы анцәиҟьа,
Излеиҵоз абызшәа,
Астол иананиҟьа,
Ибналеит ианшәа.
Ихыгәгәӡа аԥынҵа,
Иҩыга акарандашь,
Уи џьаргьы ианзымца,
Инаватәеит агәашь.
Иабаҟоу илинеика?
Идәылҵны ицахьан,
Иԥшааны ианнеига,
«Амгәацәа» шьахьан.
Ихымҩаԥгашьа гәныргоит
Урҭқәа зегьы:
мураҭ дхьымӡӷыршьоит
Аҩнгьы адәынгьы.
Аха аҭаалым азы дшәарҭам,
Убриак ҳәатәуп,
Имам имч агарҭа,
Уа «ԥшьба» изануп.
Уимоу, ианакәымгьы
Атурник дахшьуп.
Зны-зынла иҭаҷкәымгьы
Адәықәҵара иҭахуп...
О мураҭ, изхабгаз,
Цхырааҩда уаанхар,
Ишԥоууеи, хәашабга?
Уалырцоит, абар...
Алцара неизықәгылт,
Иқәгылт изҵаара.
Иҩызцәагьы изықәгылт,
Игхақәа аарԥшуа.
Ихымҩаԥгашьа гәныргоит
Дызҭаху зегьы,
мураҭ митә ихҭыргоит:
Аҵара уҽазкы! –
Ирҳәауеит абасгьы
Дызҭаху шьоукы,
Аха ирҳәо цасгьы
Иирҳауам акгьы.
Иҩызцәа зегь рҳәаҵәҟьеит,
Урҭ акгьы рӡауам.
Иҩызцәа иқәрыԥсаҵәҟьеит,
Хгарҭа ҳәа ибауам...
О, мураҭ хәашабга,
ҩызада даанхар,
Рыцҳа, нас дабарго?
Далырцоит, абар.
Рҿаԥхьа дгылоуп иҩызцәа
Ҵаҟа ихы ларҟәны,
Идышьман, дыԥсызшәа
Иан, иара иразҟы... «
– Ҳарҭ ҳагәра угауазар,
Зегь уара ҳаутәуп,
Иаҳҳәо хауҵауазар,
Уҩызара ҳҭахуп.
Зегь мап ҳцәукуазар,
Уара ухы уатәуп;
Ажәа ҳаумҭауазар,
Уҳалганы угатәуп! –
Иҩызцәа идымгылоз
Џьишьон, цәгьас дба,
Аха дышрыдыркылоз
Ибеит уажә лабҿаба!
Ихәыцра еилаҩынтуеит,
Далахазшәа аӡыжь,
Иқәлацәа ицәбунтуеит,
Имҽеира анкеимыжь.
мураҭ зназыҳәан
Омашәа дҟалеит,
Иҩызцәа зегь рзыҳәан
Ихәыцра даҽакхеит.
Днаскьаны даагылеит,
Ихлахаҵ гьежьуа,
Иблақәа амца рхылеит,
Иаԥхьаҟа дыԥшуа.
Иоуразоуроу дцәышӡа,
Иԥсахт иԥштәахәы,
Нас иҩызцәа рышҟа
Иҳәеит иҿахәы...
Аҽырҳәа илабжышқәа
Рҿылархеит убра.
Иҩызцәа ражәа ҟәышқәа
Иаҳауеит иара.
Снеизар уажә аакьыскьа
Ашколаҿ, уи дахьҭоу,
Исарҳәеит иҽхәаԥхьыӡқәа
Аҵара изырҵо:
– Иҩызцәа дрыҵахома,
Игәы иҭоу акоуп:
«Хԥақәа» иаҭәеишьома,
Ииҭаху «хәбақәоуп!»
Ишәҟәқәагьы кәаԥӡа,
Ишәыра хәыҷ иҭоуп.
Аҩынгьы адәынгьы дкәаԥӡа,
Дшыҟоу дҟәыбҷаӡоуп.
мураҭ иаабац иакәӡам,
Зынӡа даҽаӡәуп,
Уи, аамҭалагь акәӡам,
Ибзиахаз ҵаҩуп.
Имшынҵа убауазар,
Уажә угәы азнарҳап,
Илеишәа уазҵаауазар,
Џьеи аӡәы дирџьап!..
Иҽадцалан хаҭала
Шәҟәыԥхьароуп дызҿу,
Зҩызцәа рыбзоурала
Аиашамҩа иану!
Смааԥсаӡац са сышлазаргьы,
Сцартә аԥсшьара.
Сара исылшоит, ихьамҭазаргьы,
Ажьаҳәа аҟьара.
Смааԥсаӡац сара макьана,
Исхаршҭуа сҿара.
Исылшоит адәы бназаргьы,
Еикәаӷала ахҿара.
Смааԥсаӡац сара макьана,
Сахьцауа смаауа.
Искыртә сыҟоуп амагана,
ҭагалара анаауа.
Гәык-ԥсыкала са сазыҟоуп
Ԥхӡашала арҳара.
макьаназу?! Исылшартә сыҟоуп
Ажәеинраала аҩра.
Нас иарбану, сызхьаҵрызеи
Инамгӡакәа сҳақ!
Нас макьана изалымшарызеи
Слеиҽырбар ҭыԥҳак!
Иахьа амра цаҳә-цаҳә сықәнакыргьы
Исылыҩруа аԥхӡы,
Аҵаа-цәгьа сыхҭанакыргьы,
Исҿанаҳәо асы,
Урҭқәа сара изысычҳауа
Уаҵәазоуп, уаҵәы!
Иахьа сара аҩны зсыргыло,
Ашҭа ду ҭбааны,
Аԥшәмара уа изныскыло,
Схәышҭаара еиқәҵаны,
Уиала сԥеиԥш-мҩа сзаԥыло
Уаҵәазоуп, уаҵәы!
Уаҵәы азыҳәан анакәымха,
Шьҭахьҟа санынха,
Уаҵәтәи са сымч анақәымха,
Сгәыӷрақәа анҭаха,
Иахьатәи уаҵәтәи ансакәымха,
Иарбан сеиқәзырха?!
Уаҵәтәи сымҩа дырлашароуп
Сгәыӷрақәа зегьы.
Уаҵәтәи сымра агәра згароуп,
Ааԥынра аҿаҳәҳәы.
Уаҵәы иахьа аҵкыс исызҳароуп,
Иахьӡаша згәахәтәы!
Саныҷкәыназ ҳаҩнеихагыла
Аддыҳәа схалон, сылбаауан.
Бзанҵык уа, сныҭгыла-ааҭгыло,
Саҿахомызт амардуан.
Уажә саазқәылаз, уа санхало,
Акалашәа сҟалауеит:
Ҳа ҳмардуан саныҩаҿало,
Аҽснардыруашәа збауеит.
Уи закәу сшьамхы иадыруеит,
Шьашәы иҭарблааит иара,
Аха макьана сгәы иаздыруам,
Саԥхьа ихалауеит убра.
Исԥылахьеит, исԥылауеит
Аԥхьаҩцәа аӡәырҩы.
Аха зегь реиҳа судукылауеит,
Ихандеиуа ауаҩы.
Унап џьаџьа анааныскыло,
Сара сзы иразҟуп.
Уара учча-ччо уанысԥыло,
Уҿаԥхьа сара стәуп...
Уара уԥхӡаша, сгәы ианыло,
Жәеинраалала иҭәуп.
Гәыкала абас сахьудукыло,
Даараӡа иҭабуп!
Сгәы сзынкылом, сгәы сзаԥгылом,
Сгәы ԥыруазеи, мшәан, шаҟа!
Сгәы сзаԥысуам, сгәы аангылом,
Са саныцәоугь, итәом иара.
Сгәы саман жәҩангәы иалоуми,
Амза ашҭаҟны итәарцы...
Ари ԥхыӡым – лабҿабоуми,
Ари лакәӡам иахьазы!
Нарҭ Сасрыҟәа илиххьанеи
Амҩахәасҭа уахь зынгьы.
Нарҭаа дуқәа иааргахьанеи...
Аеҵәақәа амца рцырҟьаны!
Ацашьа-аашьа урҭ ирҿысҵаап;
Рхәышҭаара амца ҽыҳәԥааны,
Еҵәакаҿ схалан, амца еиқәысҵап,
Инеиуа ԥшәымара рзуны.
Сгәы ишԥаҭаху уа иҟаларцаз
Аԥсынра ахьӡ зху акы;
Уаҟагь аԥсабара ааԥынрахарцаз,
Иҭыргәырӷьаауа сыжәлар ргәы!
Ҿамҩак уаназгәаҟуа – уи шаҟа иаԥсоузеи,
Ухәра хьаацәгьа хҭәасуа, уара угәы аншабо.
Ҿамҩа заҵәык ажәра, – уи шаҟа ихәшәхозеи,
Ауарқь-лҩа ухылҵуа, ублақәа анҵакәкәо.
Ҿамҩа заҵәык исҭарц сара сҟынтә даҳәеит
Алемс солдаҭ ирхәыз аҭабиаҿ дахьҭаиаз.
Ҿамҩа заҵәык хьааго, уаҟа инапы дҩахеит,
Ԥхьаҟа ҳарҭ ҳанжәылоз, дныжь зҩызцәа цаз.
Аӡы мыжда абаҟоу, ҳа ҳҭанақь флиагақәа,
Ҿамҩак иадамхаргьы, урҭ акгьы рҭаӡам,
Игәаҭеиуа, ишыкьуа алаҳәа цәыршәагақәа,
Иахыбаауа ахыбаҩ, иҟыруа ианху жәҩан...
Арахь алемсаа ашьҭоуп уара ухы ахьухырхша,
Нырцә аӡхықә зегь рымҽхак иуеиҩаӡо иахьтәоу.
Знык аҭабиа инҭыҳәҳәар иаразнак уахьԥырырхша,
Абри ауп ишьажәуа, икылԥшуа изышьҭоу.
Ус анакәха ухаҵоуп шьҭа дузеиқәырхауазар
Дара рсолдаҭ, згәеисбжь еиқәтәаӡарц иаҿу,
Аҭабиа уҭыҵны унеины, уи аӡы изааугауазар,
Уара угәыраз ҟәанда иурхәарц уанаҿу.?!
Аха уи дсолдаҭуп, схаҭагьы ссолдаҭуп,
Дхәуп, инапгьы дҩахеит, уа ҭаслымра уны.
Ӡ-ҿамҩак иадамхаргьы, са сҟынтә исабаԥуп,
Иоур уи дахьгәаҟуа, аибашьра адәаҟны.
Аҭабиа сҭыҵны сдәықәлоит адгьыл сҽадырӷәӷәало,
Сара сышьра иашьҭаз са деиқәсырхарцы.
Са сџьаз-хылԥа хьеҩуа, аҵса-хқәа анпыҟҟало,
Ӡаагара ҳәа снеиуеит, снеиуеит игәаӷьны.
Аӡаҟынӡа еибгала алемсаа унарышьҭуама,
қәаршыҩҵас иаарышьҭуеит нырцәынтә ахырҭәа.
Ус анакәха алемс солдаҭ схы сызиқәҵауама,
Садызцалаз иарбану, иарбан сызмыртәа?!
Аха уи дсолдаҭуп, схаҭагьы ссолдаҭуп,
Иара дхәуп, инапгьы дҩахеит, уа ҭаслымра уны.
Ҿамҩак иадамхаргьы, са сҟынтә исабаԥуп,
Аӡы мыжда исыржәыр иԥсы ҭанаҵы.
Сықәҳәазауа снеиуеит сыдгьыл сҽадырӷәӷәало,
Адгьыл цәыббыл рыцҳа, сықәиаазшәа схаҭа.
Снеиуеит, са сџьаз-хылԥа ахҭыԥқәа анпыҟҟало,
Снеиуеит сызнеиуазар, аԥсы-жәӡы ртытуа...
Аибашьра адәы еиҟәызшоз ӡык сынхықәыххылан,
Са сџьаз-хылԥа нӡаакны, аӡы хьшәашәа таны,
Нас сышьҭахьҟа сҿаасхеит, ахқәа сышьҭаххыло,
Аԥсеизгара зԥеиԥшыз деиқәсырхаразы.
Аӡы сыман сааизар, уи иԥсы хәандалааиуеит,
Ус сџьаз-хылԥа нарнаан инықәскит иқьышә:
Ҿамҩак анылбааидаҵәҟьа иаразнак иԥсы ааиуеит,
Ибла цәышқәа кыдхалауа дахьықәжьыз анышә.
Уи аӡы шисыржәуаз, ҳҭабиаҿ инхықәгылеит
Ҳа ҳсанбат машьына, ахәцәа зман иаауаз:
Сакасала даашьҭԥаан уаҟа днақәҳаргылеит,
Убри нахыс издыруада уи илахьынҵахаз?!
Издыруада дӡышӡа, са сеиԥш деиқәышла,
Ажәеинраала хәыцуа, даҿызар аҩра?!
Абиԥара иқәыԥшу драцәажәо жәаҟәышла,
Даҿызар хаҭала школкаҿ арҵаҩра?!
Дахьыҟоу сыздыруам, сахьыҟоу издыруам,
Аха иаадыруазароуп иаргьы саргьы акы:
Адгьыл ҳасолдаҭцәан, гәыла ҳаибадыруа,
Аҭынчра шеиқәҳархаша ҳарҭ зегь ҭоуба уны!
Ар ду рымҩа иааира мҩазар,
Аҽхәаԥхьыӡ змоу,
Рымра лашарбага мразар,
Ар ҭоуба зҳәахьоу,
Ирҳәауа ашәа иааира ашәазар,
Зегь ргәы зырӷәӷәоу,
Риеҵәахә кыдуп, ҭашәара ақәӡам,
Зыԥсынҵры лашоу!
Ар ду рыԥсадгьыл дгьыл ԥшьами,
Иахьыршоуп ршьа,
Аԥсадгьыл аԥсаҭыҩра хьчами,
Изгахьоу хьыӡ-ԥша.
Ар ду ргәамч фырхаҵарами,
Ар ду, згәы еилашуа,
Заӷа ибӷашшара ԥызҵәаз,
мцабзла дбылуа.
Ар ду срылагыла снеиуан,
ҭоуба зун саргьы,
О, уи сара хашҭра сзақәӡам
Иахьагьы, уаҵәгьы,
Са саӡрыжәуан Ар ду рымҩа,
Ргәамч, рыԥхӡыфҩы,
Уи иаӡрыжәуаз сара сеиԥш
Сҩызцәагь шаҟаҩы!..
Бзанҵык сара хашҭра сзақәым,
Ар ду рхәышҭаара,
Зегь ҳӡыӷраԥшь-ӡыӷраԥшьӡа,
Амца ҳҿаҷҷауа...
Ихьшәашәаӡа ҳазҵаз абџьар
Надҵа ҳгәышԥыӷәӷәа,
Асыршәы ҳанылатәауаз,
Ҳрыҭәҳәауа ҳнапқәа.
Бзанҵык сара хашҭра сзақәым,
Афашизм анжәыл,
Ҳамра-ԥхара атыҩ иакызшәа
Афронт ҳанаҿагыл,
Уаҟа изыԥсаз еилыскааит
Ауаҩы илахьынҵа,
Уаҟа изакәыз еилыскааит
Асолдаҭ идҵа.
Уа солдаҭк игәыӷырҭа ашәа
Зегь иаҳгәыӷырҭан,
Уа солдаҭк иԥсымра хьшәашәа
Зегь ҳзы хьҭышьран.
Уа иҭахозгьы, еибгала инхозгьы –
Зегьы акы иазкын,
Аиааира амш! Аиааира амш!
Зегь абри ҳҭахын.
О, сгәалашәара, сыргәаҭеиуа,
Афронт ахь сагауеит.
Сҩызцәа рыбжаҩык збомаз,
Солдаҭҵас сгәы ԥшаауеит.
Аха аӡәымзар-аӡә хашҭра иқәым,
Зегь ҳгәаҿы иҩуп,
Акымзарак хашҭраҳәа ақәым.
Аҭоурых иануп...
Абна ахьықәрхӡалоз акәхап шамаха,
Аӡқәа зхыҵуаз, адгьылқәа рыбго.
Абна ахьхыршьааӡалоз акәхап, иоумаха,
Абга ахьцәырҵуаз иууа, еибарҳәаго.
Абна ахьырмааӡалоз акәхап, еицрыхәхәа,
Аԥсаатә хыҵны тәымџьара изцалоз.
Абна ахьырҟьашьлаӡоз акәхап, имбатәха,
Ашәарахқәа уаҟа изынҵәалоз.
Абна ахьыҟам қьаԥҭахозаап, ҳаӷеиҭа,
Аҳауаҵәҟьа ахьзыҟамло хәшәра ауа.
Абна ахьыҟам цәҳәырахозаап, еибаха,
Зегь ҭабозаап арҩашқәа, аӡқәа...
Абна рыцҳа, иԥсҭазаароуп ахаҭа,
Абна беиа, абна афҩы хааӡа...
Ус анакәха, суҳәоит, суҳәоит, с-Аԥсынра,
Идықәумырхын, убнақәа хьчала!
Инапқәа скит иџаџаӡа,
Иччон иблагәыӷра,
Инапсыргәыҵа џьаџьаӡа,
Ианыԥхало игәыӷра.
Аусуроуми иламыс,
Ибзазара азызӡбо;
Аусуроуми инасыԥ,
Игәахәтәы дахьызгӡо.
Ирзыҟаиҵеит абруқәа,
Инапқәа тәахак рымҭа,
Ақыҭақәа, аҳаблақәа,
Абруқәа зҭахымда?..
Брула еибыҭаӡамкәа,
Абасыга суама?
Абри рымаӡамкәа,
Аӷбақәа ӡсауама?..
Абруқәа еиқәыршәамкәа,
Аҳаирплан ԥыруама?
Абру рыххаӡамкәа
Усааҭ аус азуама?!.
Абруқәа кыҷызаргьы –
Ирымоуп зегь хырхарҭак.
Абруқәа хәыҷызаргьы –
Рҭыԥаҿ рыда ҳхәарҭам!
Н. С. Патеи-иԥа изкуп
Зегь реиҳа иҭабуп ҳәа
Иасҳәауеит аӡәы,
Уи дысшьоит дабуп хәа
Сара схаҭа сзы.
Бзанҵык уи дысхашҭуам,
Уажә ансызҳагьы,
Игәалашәара сашьҭуам,
Дсыцуп есқьынгьы.
Исыҭауа ауаҩышьа,
Сгәы амра ҭарҷҷо,
Ажәеинраала аҩышьа
Сирҵауан дыччо.
Ауаҩы ибзиабашьа
Сақәиршәон сааӡо,
Ахәахәеи аиашеи
Шымааибуа сырҵо.
Ԥхьаҟа сгәысҽаниҵон,
Аҵара шҵатәыз,
Алакәқәа сгә ианиҵон,
Хаҵарыла иҭәыз:
Ашкол са саналга,
Игәырӷьауа илакҭа,
Ақәра-цәқәырԥа сналга,
Дсықәныҳәеит еиҭа.
О, сышықәсқәа иреиӷьу
Уи иоуп изыԥшьа,
Са сымҩақәа исзеиӷьу
Уи иоуп изыԥшаа.
Зегь рзын ҭабуп ҳәа
Иасҳәоит сырҵаҩы.
Са сеиԥш ҭабуп ҳәа
Иашәҳәала шәаргьы!
Уԥсадгьыл ду ахьалаго уахьгарарҵаз акәзар,
Иухоумыршҭын агарашәа, духоумыршҭын уан!
Уԥсадгьыл ду ахьалаго ахәышҭаараҿ акәзар,
Иухоумыршҭын шәԥацха хәыҷ, уаҟа алу кҿан.
Уԥсадгьыл ду ахьалаго уаб имӡырхаҿ акәзар,
Иухоумыршҭын шәашҭа-шәгәара, уаҟа агәашә
хәыҷ ҿан.
Уԥсадгьыл ду ахьалаго анбан шәҟәаҿ акәзар,
Иухоумыршҭын урҵаҩ иажәа, умҩақәа ааиртуан.
Уԥсадгьыл ду ахьалаго ужәлар ргәаҿы акәзар,
Иухоумыршҭын урҭ рыԥсадгьыл, уи азы ршьа кашуан!..
Ишԥаҟоу, мшәан, аԥсҭазаара ахаҭа,
Зны аҽунаҭоит амҵәыжәҩақәа ԥыртланы,
Зны аҽырхаган, аҽырԥагьан, аҽыҭҳәа,
Адунеи зегь уара иутәушәа урбаны...
Ус ишнеихуа мцак узцәырнагоит иара,
Бзиабарала ухы-угәы зегь ҭаҳәҳәаны.
Даҽазныхгьы, иуаҩымгакәан агәырҩа,
Иааузкылсуеит оумашәа алахь еиқәҵаны.
Аха убысҟангьы уи уаиааироуп ичҳаны,
Убысҟангьы ушыҟоу удыруаз уқәԥаҩны.
Ишԥаҟоу, мшәан, аԥсҭазаара ахаҭа,
Ианунаҭо гәырӷьаҿҳәашала аразҟы!
Зны-зынла уханагалауеит ҩада,
Улахьынҵа амҩа лашарбага гәцаракны.
Уи зны-зынла ушԥаланагои ҵаҟа,
Укыдҟьауа, ургәаҭеиуа, утҟәаны...
Зны-зынла наҟ уаԥырҵып, ҳаӷеиҭа,
Гәалаҟарак амаӡамкәа, аҽӡаны.
Аха убысҟангь уи уаиааироуп ичҳаны,
Убысҟангьы ушыҟоу удыруаз уқәԥаҩны.
САРА СыБЛАқәА
Сара сыблақәа рылашароуп
Адунеи сзырбо,
Са сыблақәа рымч-рылшароуп
Ԥхьа сшьаҿақәа зго.
Сыбла ихгылоуп сышьха ӡышқәа,
Хҭарԥа шкәакәа зхоу!
Уаҟа ихәмаруеит сырҩаш дуқәа
Сыблагә зыҿҳәароу.
Сыблагә ихуп с-Аԥсынтәыла,
мра шәахәа зхьыршоу.
Сылаԥш ахуп сқыҭа, сҳабла,
Сыжәлар ахьынхо.
Сыбла ихгылоуп сбаҳча ссирқәа,
Рымҵа ашьац кашьшьы.
Урҭ еихарҳаит са сабацәа,
Аԥхӡы рҿашы.
Са сыблақәа сиеҵәахә гәарҭоит
Жәҩанахьтә илбааҷҷа.
Сажәеинраала аритмқәа арҭоит,
Арифмақәа хырҷа,
Са сыблақәа схьаақәа хьааргоит
Зны-зынла игәырҩо.
Усҟан сыргәыбзыӷра гәхьааргоит
маӡала рҽыхҩо.
Бла-ҵарыла дкылскаауеит
Дсықәлар сара аӷа.
Игәаҵаӷара кылсыблаауеит,
Ус ианаҭахха.
Избанзар, сыбла ихгьежьылахьеит
Аибашьра ахԥша.
Избанзар, урҭ хыԥшылахьеит
Асолдаҭцәа ршьа.
Са сыблақәа аԥшәыма блақәоуп,
Агәыразра зҭоу.
Ԥсуа лакҭоуп, ԥсуа дгьылуп
Сыблақәа зырҽхәо.
Са сыблақәа ччо ирзаартуп
Сиешьара згәаԥхо.
Сыблақәа, ҭабуп ҳәа шәасҳәоит,
Адунеи сзырбо!
Асолдаҭцәа ҳгәы амца ацрало,
Ашьарҩаш хьықәшуа адәаҿы,
Ҳтәан аҭабиаҿ, ҳҽеидрыӷәӷәало,
Ҳабла ихчыло абылфҩы.
Уаҟа ҳҩызак ҳа ҳгәы шьҭыхуа,
Гитара ҩаза дук кны,
Ҳарччауа, ҳарлахҿыхуа,
Ашәа иҳәоит ибжьы ҭганы:
«Сымыш, сыҵых, сылашара,
Раԥхьа сара сгәы зхьыԥшыз,
Сымыш, сыҵых, сыблеиқәара,
Са схынҳәаанӡа бысзыԥшыз!
Ахы сықәшәоу ма исаҩсуоу,
Уи сыздырӡауам сара.
Аха быбзиабара шысмаҩсуа
Исымоуп уи агәрагара»,
Ус иаҳхалт аҳаирпланқәа,
Аӷа ишҳамӡ рҿыкәкәауа,
Хыншьаларак ҳәа рымаӡамкәа,
Ажәҩан ԥеиԥшцәгьа анҵауа.
Абомба ақәҳаит ҳара ҳҭабиа,
Алҩа халт иҵәиҵәиуа.
Уаҳа дамбагәышьеит ҳабла,
Абас ашәа бзызҳәоз уа:
«Сымыш, сыҵых, сылашара,
Раԥхьа сара сгәы зхьыԥшыз,
Сымыш, сыҵых, сыблеиқәара,
Са схынҳәаанӡа бысзыԥшыз.»
Сареи амшәи ҳакәыз џьушьап
Еицылазҵа амхы,
Иареи сареи ҳаицҭаз џьушьап
Уа икаҟьо аԥхӡы.
Бзанҵык цәаӷәан, лаҵан, рашәан
Цхыраара иааӡом,
Усҟан иаашьоит уи амишәан,
Уа аҽунарбаӡом.
Уажә алапҟьа дуқәа анҿала,
Избар ҳәа ишәаны,
Ԥшьаала, ԥшьаала аҵх аҽалак,
Иааиуеит аҽӡаны.
Иааиуеит сымхы ҭанагаларц,
Иқымқымуа аԥсы,
Аӡынразы аҽеиннагаларц,
Амгәахә агарацы.
Итәаа-маауа, исамҳәаӡакәа,
Агәҭакы нагӡо,
Уаҳа са саатәамбаӡакәа,
Крыфан ауп ишцо.
Саргьы снеиуеит, исшьырцоуми,
Сшәақь еиҵаҵаны.
Аха иабаҟоу, ҳаиниаӡоумеи,
Ҳагәра еибаганы.
Абас ҳҩыџьагь сымхы ҳҷаԥшьоит,
Аҵхқәа ԥыҽуа,
Иаргьы саргьы «ҳаицәыԥхашьоит»,
Ҳаблақәа еицәшәауа.
Иаха иахьнеиз, уаха инеиӡом,
Усҵәҟьа игаӡам.
мых дук ыҟоуп, схала сеиӡом,
Сымчқәа азхауам.
Нас ианбанӡа, абас ианбанӡа,
Тәамбашақә иччо,
Исамраӡакәа ҭагаланӡа,
Сара сџьала ичо...
Лабҿаба иӡуеит са сыԥхӡаша,
Сгәааит, саӷьит, сыцәҳаит.
Нас саалаган, амшә злаашаз,
Ашьацҳәақәа сҳаит.
Аҵх ганы ишаалоз еиԥш,
Аанда ихыҩрны,
Иааит абжьааԥны ишаулоз еиԥш,
Аԥш иазгәыҳәны.
Сыфҩы анамба, сымца анамба,
Нас иқарамҽо,
Сымхы иҩалалт, акгьы атәамбо,
Шарԥазынӡа ичо.
Азхараҵәҟьа анафагәышьа,
Идәықәылт аҽаҟьан,
Аха ашьапы аҿашәагәышьеит,
Ашьацҳәа наԥҟьан.
Уа ибыбызаап, иҿыҿызаап
Абнахь иԥшуа,
Ашьацҳәа ԥнаҵәарц иаҿызаап,
Агәахы еилашуа.
Снеизар абар, аҽаанкылан,
Ахәдаџьал ҩызӡа,
Ашьҭахьтә шьапқәа рыла
игылан,
ҭаслымра ҟаҵа.
Сыбжьы сырган – хәыҷи-дуи еизеит,
Зегьы ччоит, абар...
Исымпҟаӡеит, исмыршәаӡеит,
Аҩны иаагеит мшәқьар.
Зны-зынла, абла цлабуа,
Сымхахьы иԥшлоит;
Зны-зынла, абла цлабуа,
Ахы ҟәыннашьалоит...
Иара зыхшаз анҵәҟьа акәхап,
мышә-цәа дук ҳаҩны,
Ҳкәасқьа азалаҿ ишьҭоуп, уи
акәхап
Анкьа изфоз ҳамхы.
Убри дәылган иандыршәшәо
Уажә ҳамӡырхаҿы,
мышәқьар «ԥхашьоит» ацәа
иацәшәо,
Уа аҽыргаӡаны.
Аха иҿаҳәоуп, аҿаԥа аҿоуп,
Уи шьҭа џьеи сажьап.
Адаҷ ахоуп, ахәы аҿаҵоуп,
Хәыҷы-хәыҷла ибжьап.
Нас изхарада, – изхарада,
мышәқьар ахьҿаҳәоу?
Абас ауп ишрыхьуа ԥхашьарада,
Тәым џьабаала ичо.
Раԥхьа сгархны сындәылырган урҭ аҩны, .
Сыртаатиуа ҳгәашә аҟынӡоуп дара ахьнеи.
Уантәи срыман, имшәаӡакәа инеихҳәаны,
Ԥшьаала, ԥшьаала сналаргалеит адунеи.
Санпионерыз, са сқәыԥшра иаԥгауа,
Ажәҩан ашҟа са сԥыррызшәа сдырбауан.
Санкомҿарыз, ицәқәырԥоушәа сгәы ҭгауа,
Исырхыџхыџрашәа ахра дуқәа срызцауан.
Зны исолдаҭуан иргәарануа сшьаҿақәа,
Ар ду рымҩаҿ са смагәшьхәа аҭыԥ анҵо.
Абџьар иаҵан аси аурҭи еимгәҳәауа,
Зных ихьаҵуан, зных ижәылон ԥхьаҟа сго.
Уажә иабаҟоу са сқәыԥшратә шьаҿақәа,
Ихынҳәуазар са схы сеигӡом дара рзы.
Уажә иабаҟоу са сыҷкәынра ацәқәырԥақәа,
Ихынҳәуазар, дара ирысҭон са сыԥсы!
Амца ицразар, амца икуазар,
Ацԥхьқәа ицрыдды,
Амца ихылҟьауа дцауазар,
Уи ирыԥхалартә зықьҩы,
Дықәԥауа амца еиқәиҵауазар
Ауаа рыгәқәа рҿы,
мцабзла амца изырцәауазар,
Агәқәа еиқәирхарцы,
Аҩызцәа рзы иԥсы иҭиуазар,
ҭоуба аҳәараҿы,
Убри амцабз икыҵәҟьаргьы
Аҵәҵәа-ҵәҵәаҳәа дҭәа,
Ауаа рзыҳәан дыблыҵәҟьаргьы,
Диит ауп еиҭа!
Ҳаҵәахуеит ҳара абнеиқәара,
Убриоуп уажә ҳаҩнаҭа.
Абнеиқәароуп ҳа ҳбаагәара,
Апартизанцәа ҳгәыӷырҭа.
Уаҟа аҵлақәагь партизануеит,
Апартизанцәа ҳрыхьчоушәа.
Уа амҩахәасҭақәа еикануеит.
Ашьоура иазгәышьуашәа...
Уа ҿыц иаарту аҳәынҭқарра
Ҳахагылоушәа ҳара,
Ҳабнаҿ иамҵәаӡом аԥхарра
Апартизанцәа ҳхәышҭаара.
Ҳаҵәахуеит маӡа абнеиқәара,
Ҳабна алымҳа ҵаруп убра.
Абнеиқәароуп ҳа ҳбаагәара,
Ҳшьа ахьазкаҳҭәауа ашьоура.
Ауаҩытәыҩса ҟәандара илаӡамкәа,
Ицәуадаҩны аԥсшәа аҳәара,
Ччаԥшь кәармак иблақәа ирхӡамкәа,
Дыхьшәашәаӡа дансаҩсуа хара,
Сгәы нҭыԥсаауеит азныказ сара.
Ауаҩытәыҩса ҟәандара илаӡамкәа,
Ицәыхьамҭаны агәцаракра,
Иаҳаҭыр канажьуашәа иԥшӡамкәа,
Сиаҭәамшьо дансывсуа хара, –
Сгәы нҭыԥсаауеит азныказ сара.
Аха ауаҩытәыҩса иламыс еицамкуа,
Наунагӡа иман агәыбылра,
Дансыдгыла иуаҩра еицамкуа,
Иара изын сацәымшәауа абылра, –
Зегь раԥхьаӡа схы иқәысҵоит сара.
Схазын акәӡам изеиҭасҳауа
Ақәыцқәа абнахьтә иааганы,
Иныҳәаныԥхьо изеихасҳауа
Рцәама-жьыма гәцаракны.
Схазын акәӡам изеиҵысхуа
Аӡыхь ашьха ашьапаҟны,
Уаҟа нхарҭас изышьҭысхуа,
Ашьхацамҩа ԥшӡа аԥны.
Схазын акәӡам изхысҵо ацҳа,
Амаакыра рыӷәӷәаны,
Изсыргыло иҿыцӡа аԥацха,
Ахчныза-мца еиқәҵаны.
Схазын акәӡам сызиеихырхәо
Апоезиа анцәахәы,
Сажәеинраала схы изасырхәо,
Иаҳәарц сымала сҿахәы...
Са сахьӡаргьы, сзахьымӡаргьы,
Ҳабиԥара шәразҟазы,
маҷӡак, маҷӡак иадамхаргьы,
Умҭак са исҭынхааит шәа шәзы!
Аԥсыцәгьара, аԥсы аӷрамӡо,
Ишьа-ида иалалааит ҳаӷоу.
Аԥсыцәгьаражә иҟанамҵо
Цәгьацәыԥхамшьара жәбахьоу...
Аԥсыцәгьара ииааигәышьеит
Сара исзааигәаз анкьа аӡәы;
Аԥсыцәгьара дагагәышьеит,
Акгьы изымхауа, дгәыҳәны.
Ихазы акәхеит, иԥсаз акәхеит,
Егьирахьҟа уаҳа акгьы:
Ихатәаз акәхеит, ихҭаиз акәхеит,
Егьирахьҟа – иблааит зегьы...
Уаҳа царҭа ҳәа имаӡамкәа,
Аԥсыцәгьара уи дарчит.
Уаҳа ламыск ҳәа илаӡамкәа,
Аԥсыцәгьара игәы арцәыцәит.
Ԥхӡашада убас дагьааиуеит,
«Нас уи иоуми Хоџьан ду...»
Имусҭа аҵкыс «иааг» ииааиуеит,
«Инхара имазара, иҩн ду...»
Аха иаақәгылт аԥхӡаша:
мап, уажәшьҭа иазхоуп, иазха!
мап анырҳәа – ирҳәеит аиаша,
Аԥсыцәгьара жтәуп хагәха.
мамзар аԥсыцәгьара ҵалӡуа,
Иҿыкхар ҟалоит афҩы...
Аԥсыцәгьара, ацәгьара алҵуа,
Иҭанархар ҟалоит ӡәырҩы.
Аԥсыцәгьаражә иҟанамҵо
Цәгьацәыԥхамшьара жәбахьоу...
Аԥсыцәгьаражә, аԥсы аӷрамӡо,
Ишьа-ида иалалааит ҳаӷоу.
Сымзақәеи сышықәсқәеи
Схызымгеит саашьо.
Сыҵыхқәеи сымшқәеи
Сцәымцеит иԥхашьо.
Урҭ ргәеисра сгәеисран,
Са сгәыхәтәы лашо,
Урҭ реидара сеидаран,
Рыԥхӡы схьыршо.
Урҭ реилашра сеилашран,
Сқәыԥшра маашьо.
Урҭ реибашьра сеибашьран,
Уахи-ҽни сҷаԥшьо.
Убырҭ роуп са сажәақәа
Гәыкала изырԥхо,
Убырҭ роуп са сашәақәа
Иахьа ԥсыс ирхоу.
Урҭ роуп изырҟәанда
Сыҷкәынра ҽырбо,
Убырҭ роуп гәыбӷанда
Сышлара шәзырбо.
Урҭ аҵыхқәеи амшқәеи
Сусқәа сырхьыгӡо,
Урҭ амзақәеи ашықәсқәеи
Ԥырӡаноуп ишцо.
Ус анакәха, изухьоу
Ҟәнысшьауеит абра.
Ус анакәха, изыҩхьоу
маҷысшьоит сара.
Ус анакәха, сықәра
Ҷкәынразааит иахьа,
Ашларахь сандәықәла,
Уи хынҳәааит ҩаԥҳьа!
Ерцахә ахраҿ иқәнаҵазшәа,
Ирышҳан акасы,
Уантәи ԥшьаала иныҟәауазшәа,
Аҿаанахеит асы.
Ҽаанбзиала! Ҽаанбзиала!
Зегь еиқәҿаҳҭит заа.
Абар, даҳзааит мышьҭа бзиела
Бабаду аҵаа!
Асы нықәтәоит аиаҵәараҿ,
Иазҳауа, ипытуа,
Иблахкыгоу аԥсабараҿ
Опыжә-опыжә иауа.
Аӡынра ҳара ҳшаԥыло
Шәҭышлоуп Аԥсынра,
Аӡынрагьы шҳадаҳкыло,
Иаазшәоуп ԥсшьара!
Сшьам ԥсадгьыл, сызқәыхандеиуа,
Исԥызгало сара сџьа.
Убзиабара сыргәаҭеиуа,
Иалан, иалоуп сара сшьа.
Уара уҟноуп гәырӷьашәала
Иахьарго сыԥхьарца абжьы,
Бзиа ууааит ҳәа аԥсышәала
Ахьсықәҿырҭуа есшьыжьы.
О, бзанҵыкгьы ҭынч еиқәтәашам
Уара узыҳәан сгәы ааԥсаны.
0, бзанҵыкгьы са сҟалашам
Уара узыҳәан снашԥаны.
Уара уҟны иҿиоит аешьара,
Аиҩызара агәацаԥха,
Уара уҿы иԥхоит алашара,
Игәазырҳагаха ашәахәа.
Разҟы умоуп, ԥсынҵыр умоуп,
Уҩызцәеи уашьцәеи рыгәҭаӡа.
Уара уҿы саргьы саԥшәымоуп,
Еиқәуп сымца хәажжаӡа.
Уа уҿы сахьӡоит са сҩынҩықәра,
Иахьа иӡбоупаз слахьынҵа.
Уара уоуп сара сызнықәуа
Аргама уныҳәаԥхьыӡ аԥҵа,
Сыԥсадгьыл уҟны схандеилароуп,
Ауаҩы изыҳәан сгәырӷьаҵәа.
Сыԥсадгьылаҿ дагьыҟамлароуп
Ауаҩы ида уаҳа нцәа!
Ирҳәоит лакәны, раԥхьаӡа акәны
Амра цәырҵызшәа Аԥсны.
Убас санаҳәоит, пату сзақәны,
Иара са схаҭа сыгәгьы.
Убри азакәхап аԥхарра замоу
Аӡынгьы ааԥынгьы, с-Аԥсынра!
Убри азакәхап ара изгьамоу
Ԥхынгьы-ӡынгьы аԥсшьара!
Убри азакәхап бзиа узызбауа,
Иусҭарц зысҭаху сыԥсы.
Убри азакәхап сухызбаауа
Са сзырнымшәауа бзанҵы.
Сыԥсадгьыл гәакьа, сгәыхәтәыхьӡара,
О, зда схәарҭаӡам сара,
Уара уԥхарра, уара уԥшӡара
Сара ианбазбоишь сызхара!
Зегь иреиӷьу шәқәыԥшра аамҭа
Шәыман шәарҭ шәазнеит БАм,
Таига ахьышьҭаз абысҟаамҭа,
Амҩа ахьылгам, ҳәынҵәа ахьбам...
Шԥыла ишәԥылоит аҵаа хьшәашәа,
Уа абна тоурақәа еилачӡа,
Аха иахшәырҩит уаҟа шәашәа,
Ашәа ҿыцӡақәа азаԥҵа.
Ишыҟоу жәдыруеит уа ахьанҭара,
Ауадаҩрақәа жәпакгьы.
Аха иахшәырҩит уаҟа шәашәа,
Ашәа ҿыцӡақәа азаԥҵа.
Ишыҟоу жәдыруеит уа ахьанҭара ,
Ауадаҩрақәа жәпакгьы.
Аха ақәыԥшра амч-алшара,
Аиааира ацуп есқьынгьы.
Уажә ирбазма шәабиԥара,
Афырхаҵара хьӡы-ԥша змоу,
Урҭгьы аиааиуан аԥсабара,
Шәа шәразҟымҩа ду чаԥо!
БАмшьҭыхны гәышԥы ӷәӷәала,
махәҿеилҳәала шәаназнеи,
Шәа шәшьаҿала, шәа шәҿахәала
Даҽакхеит убра адунеи.
Иӡыҭуеит шәа шәыԥхӡашала,
Аҵаа-цәгьа, зҿыгҳара митәу,
Иԥхеи-ԥхеиуа шәа шәхыԥшала
Адгьыл, беиарала иҭәу.
Шәыннакылом уа абнаршәыра,
Ауарқь ахылҟьауа шәхы-шәҿы,
Шәыннакылом уа аӡҭачыра,
Зегь ииуеит шәа шәнапаҿы.
Аџьынџьтәыла аҭынчра афронтаҿ
Шьаӡам уа икаҭәо, ԥхӡуп,
Аџьынџьтәыла аҭоурых фондаҿ
БАмнбан дула иҭаҩу хьӡуп.
Еҳ, ақәыԥшра, уи зыԥсоузеи,
Ақәыԥшра, хәы змаӡам!..
Изырхынҳәыша хәшәыс иҟоузеи,
Иҵәахны иамазар уа БАм?
Ус анакәха, сажәеинраала,
Сара иудысҵо нагӡа:
Салам рыҭо аԥсышәа хаала,
Сқәыԥшра уман БАм-ҟа уца!
Абыржәеиԥш дызбахьоума
Сҩыза гәакьа дԥырԥыруа!
Абыржәеиԥш дҟалахьоума,
Уи длахҿыхӡа, дҽырбауа!
Абыржәеиԥш игәы аҳәахьоума
Реицнагара ишьаҿақәа!
Абыржәеиԥш игәеиҭахьоума
Амчра ирҭо имахәҿақәа!
Абыржәеиԥш дышьҭԥраахьоума
Ажәҩан ахь, дымшәа-дмырҳа,
мҵәыжәҩала дхалахьоума
Лгәы мҵарсны аҭыԥҳа!
Абыржәоума уи абзиабара
Амцашоура данҭашәа?!
Ааи, абыржәоуп илашара
Ҿа анлирҳәаҵәҟьа маӡала!
О, абзиабара, иумчӡоузеи,
Зегь зхылҵуа, зегь зылшо;
Иҭаҵәах шаҟа маӡа умоузеи,
Абзиабара, сызкәыхшоу!
Ус анакәха, аизыгәдура
Уара уҿакәзаап амч ахьҭоу!
Ауаҩытәыҩса игәадура
Уара уакәзаап измадоу!
Адгьыл гәыраз бзиа иабоит аԥхӡаша,
Аԥхӡашоуп изырбеиауа аҩнаҭа,
Лаҵангьы, бҵангьы, чангьы агәырӷьаҿҳәаша
Зегьы ирызҭо, ирԥызгало рымусҭа,
Кыр иаԥсоума ауаҩытәыҩса ԥхӡашада,
Агагеиԥш адгьыл дықәзар, акгьы муа,
Инижьыз ҳәа акы ыҟаӡамкәа, хьӡыда-ԥшада,
Адгьыл гәыраз дацәтәымушәа данԥсуа?..
Изхылҿиаауа ӡахәа шьапык иадамхаргьы,
Иныҵеиҵар адгьыл гәыраз, зегь зааӡо,
Иудыруазеи, азҳазыӷьо ибаҳчахаргьы,
Ахандеиҩцәа бзиа рсиаҿ ихьӡ анҵо...
Иудыруазеи, ҽаанбзиала ҳәа аҿа анҭарҭәо,
Иара ихьӡала аныҳәаҿа аԥҵахар?
Иудыруазеи, ачаразыҳәа аҩқәа ангәарҭо,
Абри реиӷьуп, абри ҳшәыржә ҳәа иргәаԥхар?..
Адгьыл гәыраз бзиа иабоит аԥхӡаша,
Аԥхӡашоуп изырбеиауа аҩнаҭа.
Лаҵангьы, бҵангьы, чангьы агәырӷьаҿҳәаша
Зегьы ирызҭо, ирԥызгало рымусҭа.
СыБЗИАБАРА
Ианаасҭатәа, сара сгәаҵа иҭыхауа,
қәрала убасҟан жәаа шықәса сырҭан.
Убри аахысгьы есымша ҳаицҿыхауа,
Иареи сареи ҳгәи ҳаԥси еилан.
Убри аахысгьы ҳгәы еибархаҵо иашала,
мҩакоуп изқәу ҳқәыԥшра ччауа,
Убри аахысгьы ҳа ҳаицуп, ԥхӡашала
Аус еицаауеит амра ҳхаҷҷауа.
Аха ҳшааиуаз, ҳарԥысра аҭәымҭазы,
Ианааигәахоз ҳчараура аҿҳәара,
ҩынҩажәи ак, аԥхынра ашыкьымҭазы,
Аибашьра амца ҳналагылт ҳара.
Уаҟа аҭабиаҿ асолдаҭцәа ахьеилатәоз,
Ҳаргьы ҳгәеисыбжь рхылҩуа игауан.
Џырҵас уа афырхаҵара ахьеилаҭәоз,
Ҳаргьы ҳгылан, ҩызараҵәҟьа аауан.
Ԥхьа ҳаннеиуаз, абџьар ҭыхла ҳжәылауа,
Снумыжьааит ҳәа сышҟа уи ҿнаҭуан.
Аиааира анаага, агәырӷьа быжьқәа ҳԥылауа.
Ҳгәыкы-ҵәыкуа, Аԥсныҟа ҳаицаауан.
Убри аахысгьы ҳа ҳаицуп ҳаицрымҵуа,
Аиааира амшоуп ҳа ҳразҟ аҿҳәара.
Убри аахысгьы уаҳа иааидымҵуа,
Акоуп ҳара ҳагәқәа рхәышҭаара!
СХәыҶРА
Уӷьаҵәыӷьаҵәуа усышьҭоушәа гәаныла,
Сшыгәхьааугауа здыруеит, са схәыҷра.
Зны-зынла амҩахәасҭаҿ саангыла,
Снаԥшы-ааԥшуа сузхәыцуеит сара,
Схәыҷхауеит сара Аимара санҩеиуа,
«Са схәыҷы» ҳәа салҳәауеитаз сан.
Сдырхәыҷуеит са схәыцрақәа гәаҭеиуа,
Схәыҷра амшқәа хьсыкәшауа еизан.
Сара сгәыднакыларц аҭахушәа,
Уаҟа исԥылоит Дәаб аӡыцәқәырԥа.
Сара снеира иазгәыкны исзыԥшушәа,
Ишьқьыруеит ишкәакәаӡа ахҭарԥа.
Уа ихықәгылоу аҵлақәа зегь раасҭа
Са схәыҷра аамҭа аныԥшуеит амжәа.
Сыхьӡи сыжәлеи уа иануп ҵәаӷәасҭан,
Ихьыхәоит уаҟа сыхьӡала ажьымжәа.
Уаҟа исԥылоит сҟармаҵыс ҷырҷыруа,
Ҳа ҳаҩнашьҭаҳь, абахәра ахаҟны.
Зегьы срыдыркылоит, рыҽсырдыруа,
Сгәыдыркылоит зегьы ргәы аартны.
Зегьы ааныжьны, сыхҵәаны сцаӡазшәа,
Шьҭа ухынҳәы ҳәа ҿырҭуеит маӡа...
Аха аамҭа аӡыжь ду сыхнаҵазшәа,
Абар сара абырграгь ахьсыхьӡа.
Схәыҷра ԥшӡа, сбыргра хьмыӡӷумшьан,
Сеиҭахәыҷхоит сажәымҭа анаауа.
Уара уныжьны хара сцаӡаз џьумшьан,
Сеиҭахынҳәуеит ушҟа, сгәы ԥшаауа.
Араҵла уҳәеит ҳәа изаҟароузеи,
Адгьыл иаларсу здақәа,
Шаҟа ахыҵуа злоуԥхьаӡозеи
Имызгәыҭха амахәҭақәа.
Шаҟа ԥшацәгьа ахнагахьоузеи,
Дыд-мацәыс аҿаҷҷауа,
Шаҟа мрашәахәа абахьоузеи,
Жәҩан ахьынтә илбааҷҷауа!..
Аха хажәаара амаӡамкәа,
Игылоуп Аимара агәҭаны,
Игылоуп қәра аԥырхагаӡамкәа,
Ииасхьоу ашықәсқәа ахганы.
Аҵаҟа адгьыл шьац иаҵәароуп,
Иџьанаҭушәа амӡырха.
Хәыҷгьы-дугьы ирызԥсшьароуп,
Ара шәшьыра ду какәхәа.
Ус ишыҟаз, ҽнак Аимара
Араахәацәа ҩеит еицны,
Ицәыргауа аиашьара, аиуара;
Ара зтәыз илаӡеит аҽны.
Уи акәхеит; ашьҭахь еибадыруа,
Аԥарарҳацәа гәырӷьаҵәа,
Иҩеит, реихақәа рҿы цырцыруа
Рҽааибыҭан араԥҟацәа.
Араҵла ду, згәы зегь гәаԥшьу,
Ус имариамхеит аԥҟара,
Аха зеихаҿ дуқәа мцаԥшьу,
Иаҿуп рмахәҿақәа рҟьара...
Аламала ихьаҵуаз ракәмызт,
Иаҿыз сеидру шаҟа аамҭа,
Аха араҵла ҵысрак ақәмызт,
Аџьал шааигәахозгьы шьҭа.
Араҵла рыцҳа, иаԥеиԥшхоузеи,
Ажьашәқәа ҵәаҟьаха икаԥсоит,
Закәытә мусхә гәнаҳароузеи,
Аихақәа адыҟьҟьан ицоит.
Аха шьыбжьышьҭахьк иаахыџхыџит,
Хыхьтә икыдыҩруаз бахәҵас,
Амахә дуқәа ааилақыџьқыџьит,
Иӡааҟәрыло ԥра ӷбаҵас...
Аҽлықәнажьит ҵаҟа аԥсадгьыл,
Ԥша хьанҭала аԥсы еизгауа,
0, изықәгылом шьҭа адгьыл,
Иџарџаруа, аҳабла агәҭа.
Ахәархь дуқәа аус еицыруан,
мчыбжьык ацәыцә шыла хәуа.
Иахькажьызгьы аҽыднардыруан
Араҵла агәаԥшьра ашәахәа.
Аҿыгҳара ду заҟароузеи,
Аҽырнаҭауам мариа.
Ихырҵәаӡаргьы, излахәозеи
Ақыд дуӡӡақәа ргара?..
Аха иргеит, иргеит ҟыиарла,
Адоумбеиқәа ҵаҳәаны.
Аимараагьы уарла-шәарла
Уи атәы рҳәон ргәы ԥшааны...
Аԥшәмагьы, шьҭа игәы бажәӡа,
Иҟеиҵаз шахәҭамз ибон:
Иашҭа-гәара зегь цәыҩҩажәӡа,
Шәшьырак амамкәа ишабон,
Ицон аамҭа... аамҭа аазқәылаз
Ааԥынра амшқәа ааигәауан.
Араҵла адашқәа, анышә иагәылаз,
Адгьылаҿ рыԥсы ааргауан.
Анаҟа-араҟа абан иахьылҵуа
Апытҟәыр хәыҷқәа ҿиауа.
Араҵла ахџыџ ахҿылиаа ахылҵуа,
Илнагон амахәҭақәа.
Зраҵла зҭиизгьы, игәы ҭамгыло,
Ирызҳарушь ҳәа дырзыԥшуеит;
Араҵла духан урҭ ангыло,
Сахьӡарушь ҳәа игәы ԥшаауеит.
Ииуз хьаас ишимагәышьаз,
Иԥсахгәышьеит идунеи,
Аха уи дызхьымӡагәышьаз
Араҿысқәа ирзымҳауеи!
О, Бақәатәи акомиссарцәа,
Исаркьалу згәеисра абжьы,
Шәара шәоуми, згәышԥы ԥхьарҵәа,
Ахақәиҭраз ҭоуба зуз.
Закәы ҭоурых еиҩызароузеи
Еидызкылаз шәыгәҭакы,
Закәы фырхаҵаратә мҩоузеи
Шәарҭ шәызнылаз, игәаӷьны!
Ахақәиҭратә цәалашәара
Лабҿабазтәыз ԥхьаҟазы,
Агәыӷрақәа рымҩа ҭбаара
Аеҵәахә гәазҭаз шарԥазы...
Ихьӡырҳәагоуп шәабиԥара,
Шәабиԥара, ԥсра зқәым,
Ихақәиҭроу зыԥсабара,
Наунагӡа хьӡы-ԥша згым!
Шәыԥсы зқәышәҵаз амца мкьаҭо,
Иашьҭит ацыԥхь каржжы,
Ахақәиҭра амчра аҭо,
Амра азгылоит есшьыжьы.
Хақәиҭрала разҟ зԥыло,
Шәа шәгәахәтәымҩа зго ԥхьаҟа,
Ахақәиҭра иаџьынџьтәылоу,
Ишәызнаргылеит абаҟа.
О, апоет, убарҭқәа рҿаԥхьа
Уаргьы ухырхәа, ууал нагӡа:
Урҭ рыхьӡала аҩымҭа уаԥхьа,
Урҭ рыхьӡала ашәа аԥҵа!
Зумҭа уамжьо, зҳәамҭа уамжьо,
Изырбеиоу зхәышҭаара,
Узцәыԥхамшьо, иуцәыԥхамшьо,
Иԥагьоу заԥсшәа аҳәара...
Уи иԥхӡаша агәеисыбжь ааҩуеит
Зегьы ирԥылартә, зегьы ирбартә.
Уи иԥхӡаша аиашара аҩуеит,
Зегьы ирыхәартә, зегьы ирҵартә.
Нас избан шьоук зацәыԥхамшьо,
Ԥхӡашада акрырҳара,
Акгьы рзымхо, ҩбагь рацәамшьо,
Рџьабаа адымкәа агара?..
Урҭ ирцәыӡма аԥхӡы агьама,
Ауаҩ изын зегьреиҳа ихаау?
Ргәы хнарҷама, ргәы ахшәаӡама
Аԥхӡаша хьамҭа иҵаау?..
Урҭ ирцәыӡма, иацәахьшәашәо
Анапхыцқьа агәрагара?
Урҭ ацәхьаҵма, рҟазшьа еиҭашәо,
Исамарҭалу ауаҩра?
О, изыԥсоузеи, изаҟароузеи
Анапхыцқьара аҟазшьа!
О, изыԥсоузеи, изакәы уаҩроузеи
Аԥхӡаша злоу ашьа!
Аԥсҭҳәашқәа, рыԥсы ҭоушәа,
Ажәҩан гәышҵа рҽахьыгӡа,
Абан иахьҩеиуа, иеиҩаӡоушәа,
Ргәахәтәымҩа алахьынҵа.
Аԥсҭҳәашқәа инрыжьит адгьыл,
Аԥша амҵәыжәала рҽанҵауа;
Ажәҩан акәзар урҭ рыԥсадгьыл,
Еиҭалбаахп, иԥсатауа.
Еиҭалбаахп, адгьыл мԥсахуа,
Ирԥсаҳәагоу қәаршаҩны,
Еиҭалбаахп аӡын анаахуа,
Иҟәашу, ирԥшӡагоу сны.
Нас урҭ амҩа ихымҟьарцоума
Амацәысгьы зкадырҷҷо,
Гәырӷьаҿҳәаша дыргасоума,
Жәҩан ахь рыдыдбжьы зго?!.
Иазҿырҭуеит хыхьынтә адгьыл,
Аԥша амҵәыжәҩа рҽанҵауа,
Ажәҩан акәзаргь урҭ рыԥсадгьыл,
Еиҭалбаахп, иԥсатауа.
Дгьыли-жәҩани сцәеилаҩашьон,
Афронт лакыҵа цәыббылӡа.
Абомба ԥжәамҭа аҳауа арашон,
Ахыԥша цәгьа былфыҩӡа...
ҭабиак сҭыҵыр, ҭабиак сҭалон,
Сцәалашәара еибарххо.
Аха сгәаҵаҿ гәыӷрак ҭалон,
Уаҵәазыҳәан аҽрыӷәӷәо.
Ус абџьарқәа рыбжьы ааихсыӷьын,
Рҽаадырҭынчуан зынзаҵәык.
Сцәалашәарақәа ааилашыҩкын,
Саамҵанарсуан хара мчык.
Сама иналалон уи са сҳабла,
Сҳабла Аимара – сразҟы...
Уажә иаргьы саргь еиԥылт ҳабла
Ԥанаҩ ашьха ашьапаҿы...
Аимара зегь баҳчарахуп,
Ашәаԥыџьаԥ еихашьшьы.
Ҳраҵла ашәшьыраҿ ауаа тәахуп,
Иуарҳалха, ашьац кашьшьы.
Аханӡа итәоу быргцәақәахуп,
Ршыц лабашьа дуқәа кны;
Руаӡәк дцәажәоит – дреиҳабӡахуп,
Ижакьа шкәакәа ԥшӡа лашьҭны.
Дцәажәоит:
«Дад, Аимара атәамбаӡакәа,
Изусҭцәада згәы ахзыршәа?
Уи аԥырҵра хьымӡӷымшьакәа,
Архаҟа ацара рҭахшәа?..
Иабаргәузеи Аимара адгьыл,
Ҳамцахаара-ҳхәышҭаара,
Иахьалаго ҳџьынџь, ҳаԥсадгьыл,
Ҳаҵәҩаншьап ахьарсу иӷәӷәаӡа!..
О, Аимара, зхьышьаргәыҵа
Сакәыхшаша, ҳ-Џьаҳашьқьар...
Зегьы аанҳажьыр, ацара ҳахыццак,
Иаҳџьишьома ҳԥааимбар?
Араҟа ииуазар ҳасабицәа,
Шарԥиаҵә еиԥш, рхы-рҿы ччо,
Ара ижьиуазар ҳара ҳжьицәа,
Ҳбаашьхәҵа амца ахарҷҷо.
Ара ҳчеиџьыка барақьаҭзар,
Ҳарахә кыдзар хыхь, Ԥанаҩ.
Аҳауа зҩыда ҳгәы раҳаҭзар,
Асыҭәҳәа леиргьы илеимаҩ...
мҿы агымхозар ҳамҿырҟәара,
Ҳамца ахьеиқәу ихәажжаӡа,
Илагауазар ҳӡыӡлагара,
Ԥшы агымхозар ҳлаҳәара...
Ҳҳардан қәаҵақәа еихьынҳало,
Иахьсаранџьуа ажьымжәақәа,
Ҳамшаԥ ҟәбарқәа аҩыцқьа рҭало,
Ҳахьеиқәныҳәо, еиқәҿыҭуа...
Иарбан нас агәы зҳарҷыдо
Ҳа ҳабдуцәа ржәытәра аџьынџь?
Иарбан нас изҳарымчыдо
Ҳазқәу ҳадгьыл гәакьа ҭынч?!.
Дад, ҳаизхәыцып... Аимара акәзар,
Изыдҳәалоу ҳаԥсынҵры,
Аллаҳ уи ззишаз ҳара ҳзакәзар,
Иараҿы иҟаз ҳаԥсрагьы.
Изыӡбыда, ишәҳәа имӡакәа,
Ҳхырҵәан архаҟа ҳгара,
Забацәаҵәҟьа ирмазҵааӡакәа,
Азалымдара згәыӷьуа?!
Иабаргәузеи Аимара адгьыл,
Ҳамцахаара – хәыжжаӡа,
Иахьалаго ҳџьынџь, ҳаԥсадгьыл,
Ҳаҵәҩаншьап ахьарсу иӷәӷәаӡа!..»
Абырг ицәажәоз, илабашьа
Аҽыҩҳәа инаирсын убра,
Сцәалашәара дацәымҩашьа,
Даасҿаԥшызшәа збеит сара.
...Убри аамҭаз абомба тҟәацит,
Алҩа ҩхатәалеит ааигәа.
Сцәалашәареи схәыцреи хьаҵит,
Сахьтәоу Аимара акәу џьшьа...
Уажә аимараа срылагылан
Сжәылоушәоуп сгәы ишабо.
Уажә аимараа рҿаԥхьа сгылан
ҭоуба рысҭоушәоуп, сықәԥо...
Афронти Аимареи рыбжьара
Сцәалашәареи схәыцреи бжьоуп.
Афронти Аимареи рыбжьара
Са ссолдаҭра амҩа ангоуп.
мап, Аимара, сгәы уцәкасыжьуам,
Иахьалагаз са сдунеи.
0, Аимара, бзанҵы унсыжьуам,
Уҵеи хәыҷ, сеибганы сызнеир!..
Уара уоуми сзымҵахырхәо:
Иацәымшәауа бзанҵ аџьа,
Зыԥхӡаша ауаа идзырхәо,
Ҳаҭыр ақәызҵауа ача.
Уара уоуми сыԥсы зыхҭнысҵо,
Аҩыза гәакьа, ԥсахра зқәым,
Амҩа иаша са санызҵо,
Ҳаиҩызараҿ ҩба згәым.
Уара уоуми зажәа хасҵо,
Знапхы еилазымгац џьаргьы,
Ауаҩра-цқьа ауаҩра ацҵо,
Зхы мҩаԥызго есқьынгьы.
Уара уоуми сызҵашьыцуа:
Зыбзиабара змоу иҵәахны,
Убри азыҳәан зыбжьы рҿыцуа,
Иҳазҭо ажәеинраала ҩны!
Ақәа алеира иаҟәыҵуамызт,
Акыр амшқәа еихашьшьы.
Ажәҩан ԥагьа аҿы хнатуамызт,
Ауапхәылда ду иҭашьшьы.
Аха ишааиуа ус мацара,
Ақәа хымкәауа зынӡак,
Ишазакәану еиԥш аԥсабара,
Иааԥшыс-ӡысит хәылбыҽхак.
Еилгеит амш. Ажәҩан кахаа,
Аеҵәа рхьыблақәа аҿаҷҷеит.
Аԥша хьшәашәа, амч еилахаа,
Иԥхашьа-ԥхаҵо иааччеит.
Аԥсабара шьҭа аҽеибнаҭон,
Илахҿыхӡа, агәы азҳауа,
Убриала адырра ҳнаҭон,
Зааӡа ааԥынра шаауа.
Ԥанаҩ ашьха, хьҭа аҿаӡамкәа,
Ԥсҭҳәа шкәакәак аахнаҵеит,
Уажәазыҳәан, иаҭахӡамкәа,
қәаршаҩкгьы канаҭәеит.
Иааԥшыс-ӡысит уа аԥсабара,
Ахаҿсахьа зҩыда ччо.
Сыбла азыҩуеит аԥшӡара,
Ажәеинраала аҩра сгәаԥхо...
Срифмеи сритмеи рҽырманшәало,
Рымҩахәасҭа сқьаад ианҵо,
Ԥанаҩҟоуп уажә сахьхаргало,
Иныжьны сқыҭа гәакьа Ҷлоу.
Дәабшьха схалеит акаҵәара,
Ашьхацамҩа гоуп хара.
Ишԥассиру уа абна иаҵәара,
Ԥштәы-хкыла зегь қәҵа!
Уантәи са сагәыдԥшылоит
Ерцахә, ажәҩан ҵзыԥссо.
Уахьынтә ажәеинраала сԥылоит,
Схынҩажәа шықәса ԥхьаӡо.
Уахь сызхамларгь, амҩа сықәыз,
Уи ҩадаҟа амҩа игоу...
Уа анаатә асуаз, анаҟә ықәыз,
Сара сзыҳәан зегь акоуп.
Сгәы арҷкәынуеит уа аԥсабара,
Амҩа сықәуп, сыҽрыӷәӷәо.
Сыбла азыҩуеит аԥшӡара,
Ажәеинраала аҩра сгәаԥхо.
Амра азлеиуа мраҭашәара,
Амца аҿықәыҳәҳә хәылбыҽха,
Жәҩанҟа иннажьуан аԥшӡара,
Зқьыбла рхьыблақәа еикәаӷӷа.
Саргьы игәасҭоит сыжәҩан гәыиаҵәа,
Схәыцра аԥенџьырқәа аартны.
Руа иарбан сара сиеҵәа,
Руа иарбан са сцәашьхәы!..
Уи агәыӷра снаҭауазар,
Ишамԥсахуаз са сразҟы,
ҭоуба сҳәоит, сыгәра агауазар,
Сышсолдаҭуа иара азы!
Шаҟа исцәымӷу еилыркаауанда
Ламысда иҟоу рҟазшьақәа.
Шаҟа иҟәнысшьоу гәарҭауанда
Зхы мацараз акрызуа.
Урҭ ирбауа рхы мацароуп,
Ртәы мацароуп, уаҳа акгьы.
Урҭ рзыҳәан – игәынамӡароуп,
Уанаарзеиӷьымхауа акы.
Ҳара ҳтәы усс ирымахума,
Дара ртәоуп аус злоу.
Аха ҳаблақәа аш рхума,
Ҳаргьы уаҳа ак ҳамбаӡоу...
Шәааи нас, шәааи, шьҭа иауазар,
Рхы дҳардырып, иаахытны.
Аҩысҭаацәа ирымфаӡазар,
Даргьы азхәыцааит ҳара ҳтәы.
Амра хаа сныцәтәала-аацәтәало,
Сажәымҭа анаауа,
Сбаҳчаҿ, ашәҭ бӷьыцқәа ахьҿало,
ҭынч, ес ааԥынра,
Уа сынҭыҵуа, уа сынҭало,
Схәыцрақәа еимдауа,
Сажәеинраала уа аԥсы ҭало,
Аҳауа лбаадауа,
Зегь шәџьабааԥса шәыдныҳәало,
Сшәеигәырӷьо сара,
Зегь шәыблақәа ирхызбаало,
Анапхыцқьа агәра,
Абри аамҭа са сахумбаан,
Слахьынҵа зшауа...
Абри аамҭаҿ са сгәы ҿумкаан,
Заа сцәашьхәы мбылуа.
Смоҭеи сареи ҳабла еидхало,
Ҳаччабжь гауа,
Аԥсуа лакәқәа рҳәара ҳнаало,
ҭынч ҳаиҿаԥшуа,
Ҳамҩахәасҭаҿ ҳашьҭа анхало,
Ашәҭ ахькаԥсауа,
Уахынла ҳаеҵәахә кыдыҷҷало,
Ҳажәҩанду ккаӡа,
Ҽынла ажәҵарақәа хало,
Ҳаҩн рыҭра ҟаҵа...
Абри аамҭа са сахумбаан,
Са сзы нцәахәра зуа,
Абри аамҭаз са сгәы ҿумкаан,
Заа сцәашьхәы мбылуа,
Абри аҵәцахә мап ацәумкын,
Сныҳәаҿа зыкуа!
ҭынч игароу, ацәа иалоу,
Асаби-хәыҷ иҭахәхәа,
Ԥхыӡ ибоит, дыргәыдырҳәҳәало
Ашьыжьтәи ашәахәақәа.
Аҭаҳмада акры зхыҵуа,
Аха згәы-зшьамхы ԥыруа,
Дгәыдыркылоит игәы рҿыцуа
Ашьыжьтәи ашәахәақәа.
Абригада амхы иахьҭало,
Урҭ иахьаадрыхуа аҽаҩра,
Икәеицеиуеит ирныҷҷало
Ашьыжьтәи ашәахәақәа.
Азауадаҿ ԥышәарала
Аусуҩ-ӷьеҩ дахьуасҭауа,
Иқәҷҷоит аԥенџьыр ала
Ашьыжьтәи ашәахәақәа.
Разҟыла иҭәу бзазарами,
Ҳажәлар ргәамч ахьазҳауа,
Апоет изгьы ихьтәу цәаҳәами
Ашьыжьтәи ашәахәақәа.
Гәымсҭа аԥсҭаҿы сымҩасуа,
Зны сцон, саҵысны бахәрак,
Ус сышнеиуаз, саанымҿаскәа,
Агәақь-агәақьҳәа игеит бжьқәак.
Абахә ԥыржәон, митә рхылҟьо,
Лаӷәымла шьоук аҽны,
Уа ахаҳә иадҩыруаз рбылгьо,
Наҟ иргон даҽа шьоукы.
Адырҩаҽны скылсит агахь,
(Сныҟәаҩын избан уҳәар),
Аԥсҭантәи иааргаз абахә,
Сылаԥш нақәшәахит, абар!
Ахаҳә дуқәа жәҩанҟа иаарцон,
Уаҟа сашьцәа роуп иаҿу,
Ашенџьырқәа арҭон, ашәқәа ҿарҵон,
Еихаргылан уа аҩын ду.
Абахә ԥагьа Гәымсҭа ахықәан
Игылаз баша аԥсҭаҿы,
Уажә абар амшын аҿықәан
ҩнуп, ҳаҩналауеит уаҵәы!
ИУЗНыЖЬУАм
Адунеиаҿ аԥсыцәгьара
Уи ҟазшьа хәынгоуп,
Аха ачарҳәаҩ ицәгьара
Аҟазшьақәа иреицәоуп.
Ачарҳәара аҽараргамом,
Ацәа хәынга ахоуп,
Иузныжьуам адац шамоу,
Аԥсахәага шҭоу.
Иаха исмырхиазаарын,
Ус итәан ссааҭ.
Ишшоз сымбауазаарын,
Рыбжьы мгар аԥсаатә.
«Шарԥыеҵәа» сыцәҭашәозаарын,
Сымгылар шьыжьнаҵы:
Уи «алашара» анарбозаарын
Ԥхьаҟатәи сразҟы!
Исыцуп сара сахьцалакгьы
Сан лыгәбылра.
Исыцуп сахьымҩахыҵлакгьы
Сан лгәыӷырҭа.
Аус анызуа дсывагылоуп,
Сыԥхӡы рбауа,
Амҩа санықәу саԥхьа дгылоуп,
Са сгәы рыӷәӷәауа.
Санааԥсогьы уа дсыдгылоуп,
Сыԥсы сыршьауа.
Амшын санхугьы сан дсыцуп,
Амҩа слырбошәа.
Жәҩан санхугьы сымч ҿыцуп,
мҵәыжәҩара луашәа.
Сан мрасгьы мзасгьы дсымоуп,
Сан са сзы дынцәоуп.
Сан дахьыҟоу уа саԥшәымоуп,
Схәышҭаара лашоп.
Нас дарбану сареи сани
Ҳаиҟәыкәкәаара зылшо?!
Ан лоуп сара дгьыли жәҩани
Шыԥшӡоу сзырбо.
Ан лгәы хьчалазароуп,
Илмоуа гәагара.
Ан лҳақ, нагӡазароуп,
Дгәырӷьартә лызхара.
Ан лыхьӡ – хьӡы ԥшьазароуп,
Иақәзааит нагӡара!
Ан лыхьӡ – хьӡы-ԥшӡазароуп,
Иақәымло хәашьра.
Ахьыӡқәа иреиӷьасшьозароуп
Сан лыхьӡ – Аԥсынра!
Ан зегьы дҳамаӡазароуп,
Иаҳзылуларц анра.
Ан зегьы даҳԥсҭазаароуп,
Дақәиҭӡам аԥсра.
Сан мрасгьы, мзасгьы дсымоуп,
Сан са сзы дынцәоуп.
Сан дахьыҟоу уа саԥшәымоуп,
Схәышҭаара лашоуп!
Есааԥынра еилаԥырԥыруа,
Ажәҵарақәа ааны,
Скәасқьа абарҵаҿ еибаҷырҷыруа,
Иҟарҵоит рыҩны...
Есԥхынра «ныхтәаланы,
Уа рԥацәа ааӡаны,
Саԥсуа кәаскьаҿ рыҭра ааныжьны,
Ицоит дара ҿианы.
Ҽааназыҳәан еиҭарԥеиԥшуп,
Урҭ арахь аара.
Сеиҭагәырӷьо, сеиҭарзыԥшуп,
Исхьчоит рыҭра.
О, ажәҵарақәа, шәысзаалозар
Убас есааԥынра,
Сара агәра згоит ишысыхьчо
Скәасқьа алахьынҵа!
Адунеиаҿ шаҟаҩ иихьоузеи,
Аԥсҭазаара иазгәыҳәны!
Адунеи шаҟаҩ аҩнаххьоузеи,
Иҭахахьоузеи шаҟаҩгьы!
Шаҟаҩ рыбаҩ амадоузеи
Абри Адгьыл – зегьы рхәуҩы!
Адгьыл ду шаҟа алаӡозеи,
Деилнахӡауам уи уаҩгьы.
Аха адгьыл дызлоуҭозеи
Изԥсахуа зыԥсадгьыл гәакьа,
Ишбзоу иԥсыз ауаҩы!
Аџьҵла ду снавагылеит
Афронтаҿ, сыхлахаҵ гьежьуа;
Адәыхтыра наҟ инсыжьит,
Шьҭа аџьҵлоуп сзыхьчауа.
Исбаагәароушәа аџьҵла амҵа,
Сахьчауеит иара ашьапы,
Ҳаӷа иҳажәиҵозаргьы амца,
Хы алҟьаӡом иара агәышԥы.
Зҽырԥагьаны здашқәа рыла
Садгьыл иқәиааз итәӷәырԥса,
Уи саватәан бла-ҵарыла
Дасырбылуеит ақәылаҩ аҵса.
Аӷа хәымгагь, агәра изхамҵо,
Сзыхьчо аџь агәаӷ куа,
Иажәиҵауеит ӷәӷәала амца,
Амца акуеит, ибызбызуа...
Аха, гәышԥыла аӷа ижәлоушәа,
Ишьҭыхны адгьыл агәбылра,
Игылоуп аҵлақәа иднарбоушәа,
Ишацәымшәауа абылра.
Абӷьы-иаҵәа хәыҷ, ԥшқарахӡа, ааԥынра иахшан,
Аҵла амахәҭа ырԥшӡауа, хыхь акраамҭа иҿан.
Уи рзыӡырҩуан гәахәарала ашәа зҳәоз аԥсаа,
Аха абӷьы-иаҵәа ҿшәеит ахала, аҿшәараамҭа анаа.
Иара атыԥан даҽак халарц азыҳәангьы имшәа,
Иара аҭыԥан аҿыц аҿаларц акәхап изыҿшәа...
Ԥшацәгьа амысит, қәацәгьа амысит,
ианкашәоз ҵаҟа,
Адгьыл аҿы анышәнап хәыҷ аԥшаарц уи ԥхьаҟа.
Уи ианамҭаӡеит ԥырхага изҿаз амахәҭа
Иеҳагьы еиӷьноуп уажә ишҿало, илгауа аҟата,
Избан акәзар, убас иҟоуп ааԥынра азакәан,
Избан акәзар, ахы адыруеит аҵла быӷькаԥсан.
Сыжәҩан гәакьа,
Сыжәҩан гәы-иаҵәа,
Са сыԥсы аҿҳәароуп.
Сыжәҩан гәакьа
Икыдзар сиеҵәа,
Сыжәҩан иабзоуроуп.
Сара сыбла зкыдыԥшыло,
Сыжәҩан ду ккаӡа,
Сара сымра ахьаншыло,
Ашәахәақәа хҵа,
Заҟа мҵәыжәҩа снаҭауазеи,
Аԥыршьа сырҵа,
Заҟа схәыцра ашаҭауазеи,
Аԥҭеиқәара хца!..
3аҟа сааԥынра арԥшӡоузеи,
Ԥшьаала иқәаԥсато,
Заҟа сыӡынра арлашоузеи,
Ашәҭышқәа каԥсо!
Заҟаҩ риеҵәахә амадоузеи
Кыдшәара зықәыӡам,
Заҟаҩ гәыӷра рзаанагауазеи,
Злахьынҵа ӡбаӡам...
Сыжәҩан гәакьа,
Сыжәҩан гәы-еҵәа,
Са сыԥсы уҿҳәароуп.
Сыжәҩан гәакьа
Икыдзар сиеҵәа,
Сыдгьыл иабзоуроуп!
Иҵырҵыруа иаамацәысит,
Ажәҩан гәышҵа ҵыблаауа,
Инақәырццакны аӷьеҩҳәа ихысит,
Аҵх аҭынчра еилагауа.
Иҟалазеи, уи змааноузеи?
Са саахәыцит зназы.
Иаамҭаӡамкәа изакә дыдроузеи,
Иаазшәа ааԥынра лассы!...
Ааԥынра ааира иатәыҵәҟьазар,
Зегь ҳарҿыхарц аҭахны,
Ааԥынра ааира иазкыҵәҟьазар,
Шәааи, ҳаԥылап шарԥазы!
Аԥсҭазаара зегь ацныҟәоит дара ртәала,
Рхатәы мычқәа аџьаусаҿ еизакны.
Зыԥсҭазаара ԥхьаҟа иназго гәыӷырҭала,
Аџьаусаҿ урҭ ирбарҭоуп рыԥсынҵры.
Аџьаусааҿ зымч ԥызшәо рымҩа иашоуп,
Идырбеиоит урҭ џьаусла рлахьынҵа.
Аџьаусаҿ дыргас иҟоу – уи ԥхӡашоуп,
Аԥсҭазаараҿ аҭакԥхықәра зду адҵа.
Аџьаус иаша иаздырӡауам абжьырдура,
Ҟазшьас иамоуп ҿымҭӡакәа аҿахәҳәара.
Аџьауси аԥхӡашеи реизыгәдура
Нарха анаҭоит ауаҩытәыса иҿҳәара.
Аџьауси ауаҩытәҩсеи рымч еилалар,
Адгьыл гәакьа ааԥынра агхом есқьынгьы.
Аџьауси аԥхӡашеи рыгәқәа еицҭалар,
Адгьыл гәакьа гәырӷьара амҵәом бзанҵгьы.
Аџьаусаҿ ихьамҵӡакәа иаԥхьагылоу,
Убри иакәхоит зхәышҭаарамца казырԥхо.
Аџьаусаҿ лабҿабала бзабаа зԥылоу,
Убри иакәхоит зашәаҳәашьагь ԥшӡахо!
Аԥсабароуп, аԥсабароуп сгәы зызнеиуа,
Сзырлахҿыхуа, сара сзыҳәан хәашьра злам,
Зҿаԥхьа сгылан сныҳәа-ныԥхьо, сматанеиуа,
Сзықәгәыӷуа, сзымҵахырхәо, ҿҳәара змам.
Аха аԥсабара зны-зынла са исызгәаалоит,
Саргәыбзыӷлоит, даҽазныхгьы, сыҭҟәаны.
Сыԥсы амадан, сацәымшәауа уи саҭаалоит,
Ашьшьыҳәа, сара стәала амаршәа кны.
Аԥсабара сацәтәымуашәа гәыбӷан асҭон,
Исықәмақаруа иархьанҭаргьы са суахҭа.
мчык сымамшәа уи аҿаԥхьа агәырҩа сҽасҭом,
Схы самеижьо исзацәгозар ҳәа сыхәҭа.
Сыԥсҭазаараҿ аԥсабароуп зыда схәарҭам,
Гәазырҳагас, еиқәырхагас, схәыцра злоу.
Сара сгәыӷра аԥсабараҿоуп иахьшәарҭам,
Сҩымҭа хәыҷқәагь рхатәы бызшәа ахьырхоу.
Аԥсабароуп, аԥсабароуп сгәы зызнеиуа,
Сзырлахҿыхуа, сара сзыҳәан хәашьра злам,
Зҿаԥхьа сгылан, сныҳәа-ныԥхьо, сматанеиуа
Сзықәгәыӷуа, сзымҵахырхәо, ҿҳәара змам.
Ахәыцра хьанҭа, сыԥнашәарц аҭахушәа,
Исхьынҳалоит, сгәалашәарақәа еизгауа.
Исхьынҳалоит, ԥхьаҟа сымҩа иаԥсҟушәа,
Исхьынҳалоит, ҭынчра сымҭо, сыԥшаауа.
Нас саашьҭкәыцәаан амцашыра иналаԥалоит
Аџьынџьтәыла аибашьра амшқәа рдәаҿы.
Уаҟа инсыжьыз сара сҩызцәа рыԥсы ааҭалоит,
Уа ҳаиԥылоит даргьы саргьы ҳаизгәыкны.
Уа ҳаицжәылоит ашәақьымца ҳгәыдыҽҽало,
Инхази иҭахази ҳаԥсы еилаҵауа.
Уа ҳаԥсадгьыл абзиабара ҳахьынԥашало,
Ԥсахра ақәлома ҳаиҩызара изызҳауа.
О, џьаҳаным шьаарҵәыраха илабҿабазтәыз,
Имариоума аибашьра аӡбахә аҳәара,
Аџьынџьтәылаз зыԥсы ахаара зегь ҭоубазтәыз,
миллион ҩажәа рқьашана аҿаԥшра!..
Уаҵәазыноуп иахьа схәыцра зыргәаҭеиуа,
Уаҵәтәи ҳамш шәарҭамхарцаз зегьы ҳзы.
Уаҵәтәи ҳамш, ихааӡа амра ахашеишеиуа...
Шәарҭарада игәырӷьахәхарцаз ҳаԥсынҵры...
Ахәыцра хьанҭа сыхҭанакуеит аҽсыкәыршан,
маӡа-аргама саман идәықәуп сытҟәаны.
Ахәыцра хьанҭа сызкажьуанда сгәы инықәршан,
Адгьыл гәакьаҿ ахәыцра бзиақәа ааганы!
Адгьыл гәакьаҿ ашәарҭамра азҵаара ӡбанда,
Иссирымхози, ауаатәыҩса рымч еидҵа!
Адгьыл гәакьаҿ ашәарҭара аҵыхәтәа ԥҵәанда,
Иссирымхози зегьы ҳхәыцра алахьынҵа!
Ҳзыртәарызеи ҭынч, ҳҟәызгаӡа,
Иҟарулуа ахрақәа анҷаԥшьо
Ахәыҷирҭаҿ, анацәа мааԥса,
Имыцәаӡакәа, аҵыхқәа андыршо.
Ҳзыртәарызеи ҭынч, ҳҟәызгаӡа,
Ажәҵарақәа ааԥынра анаарго,
Ҳара ҳзыҳәан, ҭынчрак ҟамҵаӡа,
Аӡлагараҿ алуқәа анлаго.
Ҳзыртәарызеи ҭынч, ҳҟәызгаӡа,
Ҳа ҳзауадаҿ амаден анҭәо,
Акосмос ҳауаҿ амчра еиҩырсса,
Ҳкосмонавтцәа ажәҩанахь ианцо.
Ҳзыртәарызеи ҭынч, ҳҟәызгаӡа,
Апоетра анаагәаӷь, ҳамшәаӡо,
Есышьжьымҭан амра ашәахәақәа
Хьтәы рахәыцла дгьыл анқәырҵо.
Ҳзыртәарызеи ҭынч, ҳҟәызгаӡа,
Ахаҵараамҭа ашәа аназҳәатәу,
Ҳжәылауа, ҳацәымшәауа абылра,
Ақәԥараҿ поетҵас ианбылтәу!
Ашәарҭара ҳанааҭагылозгь,
Ашәақь мца ҳҿаҷҷауа,
Аԥсҭазаара анааҳҿагылозгь,
Афронт мҩа бџьарла иқьуа,
Сара сгәыӷра сыннажьӡомызт,
Сканажьӡомызт аҽшауа;
Сара сгәыӷра еиҵахаӡомызт,
Ихьшәашәаӡомызт ихьҭашьуа.
Ахы цаҳәцаҳә ҳанаԥылоз,
Ианыӡрыжәуаз ҳа ҳгәышԥқәа,
Асолдаҭцәа ҳанааҭгылоз,
Аҭабиа хьшәашәа ҳҭаԥшуа,
Сара сгәыӷра сыннажьӡомызт,
Исԥырҵӡомызт, сгәы ҭшьаауа;
Сара сгәыӷра шьҭахьҟа ицомызт,
Иԥхьатәомызт, сеилшьаауа.
Танк ҽыҳәҵәыла ҳанеижәылоз,
Адгьыл рыцҳа ажьы ҭыжәжәа,
Ҳабла алҩа еиқәара анхылоз,
Абылфҩы хьанҭа ҳхышәшәа,
Сара сгәыӷра сыннажьӡомызт,
Иџьабомызт еиҵаӷәӷәа;
Сара сгәыӷра хьаҳәхьачомызт,
Ицәаӡомызт иҭахәхәа.
Ишьыз рыбла ҳанхыԥшылоз,
Апартизанраҿ ҳгәы ԥшаауа,
Дгьыли-жәҩани анеидашшылоз,
Ашьаӡа-гәаӡа жәпа рыхьшуа,
Сара сгәыӷра сыннажьӡомызт.
Убри акәхап сеиқәзырха;
Сара сгәыӷра кьаҭаӡомызт,
Убри акәхап сагьаазга.
Аҭынчра афронт санахагыла,
Сааин, сыхәрақәа рӷьауа,
Сыҩнра гәакьа санаахыла,
Аԥхӡы исылҵуаз рбауа,
Сара сгәыӷра сыннажьӡомызт,
Иарыӷәӷәон сыгәрагара;
Сара сгәыӷра аԥсы ашьаӡомызт,
Иаҿын уи ԥхьаҟа сгара.
Ажәеинраалақәа еиҵаргыла,
Са санналага рыҩра,
Апоет имҩаҿ санааҭгыла,
Сыԥхашьа-ԥхаҵо, сшәауа
Уаҟагь агәыӷра сыннамыжьӡеит,
Исымҩанызахеит сара;
Агәыӷра ахьӡала ашәҟәгьы ҭсыжьхьеит,
Са сыԥсыргь, инхоит иара.
Агәыӷра, агәыӷра зегьы ирҷыдоуп,
Агәыӷра шәарҭара змаӡам,
Убри аҿаԥхьа ақәрагь мчыдоуп,
Убри ауп ԥсра зықәӡам.
Сажәеинраалаҿ сгәыӷра аанхозар,
Са схаҭагьы сажәӡауам.
Сажәеинраала абраҟа инҵәозаргь,
Сара сгәыӷра нҵәаӡауам.
Сиеҵәахә, сиеҵәа, укыдымшәааит,
Умҵәуааит, сара сыԥсыр,
Сашьцәа, саҳәшьцәа умыршәааит,
Умгәырҩааит, сара сыблыр.
Сиеҵәахә, сиеҵәа, усықәмыӡбааит,
Сыԥсадгьыл ахьӡала сыршьыр,
Лаӷырӡышала сумкәабааит,
Ужәҩан аҵаҟа сыржыр.
Сиеҵәахә, сиеҵәахә, усҭынхааит,
Са сзын цәымзаҵас уакыртә,
Сҩызцәа, сықәлацәа урзынхааит,
Дара шеибгоу, са сыблыр!
Шәышықәсоуп
Аԥсуа школ
аеҵәахә кыдлеижьҭеи,
ҭашәара
ақәымкәа,
икаҷҷоижьҭеи
илашо.
Шәышықәсоуп
раԥхьатәи
аҵәҵәабжьы
еизнагеижьҭеи
Ашьхаруаа рҵеицәа,
ргәы рҿыхо,
рлахьынҵа шо.
Урҭ гәырӷьауа,
жәҩангәашә аартны
инҭалеит,
Раҳәшьа
Гәында хәыҷы
илыхәаччо,
лнапы кны.
Урҭ раԥхьаӡатәи
рышкол
иныҩналеит,
Ргәы хыҭхыҭуа,
ранбан шәҟәы
кны.
Урҭ
уаҟа ирҵауан
ахымҩаԥгашьа,
аԥхьара,
аҩра.
Урҭ
уаҟа ирҵауан
аидгылашьа,
Аӷа хәымга
иҿагылан
иахьырхәра.
Убраҟа
изҳауан
афырхаҵа,
ашьхауаҩ – агәымшәа,
бзанҵ
хьымӡӷ
зымгоз.
Убраҟа
аԥашә аҳауан
аԥсуа ҵеицәа
ргәаҵа,
Зхатәы бызшәала
ишәаҳәоз,
уиала
згәеисыбжь
гоз.
О, Аԥсуа школ,
заҟа улшахьоузеи!
Иушахьоузеи
заҟаҩ
рлахьынҵа!
Заҟаҩ ааӡаны
аԥсадгьыл
иоуҭахьоузеи,
Урықәныҳәауа,
урабжьауа,
ирыҭо
анапынҵа!
Уара
шаҟа хьамҭара
ухугахьоузеи,
Шаҟантә
иақәыркхьаз
уцаԥха аркра.
Убыс ҟазҵоз
ахәымгақәа,
иарбан
ргәы иҭаз,
Идырцәарц акәызма
уара ухәшҭаара!?
Аха мап,
амилаҭ
риеҵәахә
усҵәҟьа иузкыдыршәом
шьҭа.
Усҵәҟьа
ашәқәа
узкыдырҟацалом
жәларык рԥеиԥш-мҩа,
жәларык
ргәацыԥха
ахаҭа.
Уи ацаԥха ыҟан,
егьыҟазароуп
Аԥсны
агәы ахьеисуа,
аԥсуа дгьыл
агәҭа!
Избанзар
ленинтә
милаҭтә
политика иаша,
Иаршәҭкакаҷуеит,
иарзҳа-арзыӷьоит
ажәларқәа
иахьа.
мап,
машәыршақәым
ленинтә гвардиа
аҵеи иаша
Нестор Лакоба
ихьӡ ахьухырҵаз
ҩаԥхьа.
Иахьагьы
уашҭаҿ даҳԥылоит
Кондрат Ӡиӡариа,
ааӡаҩ,
ауаҩ-гәцаракҩы.
Иахьа дудныҳәало
уашҭаҿ дааҭгылоит
Володиа Ҳаразиа,
иџыртә танк дақәтәаны,
Уара иуааӡаз
афырхаҵа,
адоумжьхы!
Иахьа
дԥырны
даазшәа збоит
жәҩангәыла
Аазиз Аҩӡба,
иџыртә мҵәыжәҩақәа
ҟьауа!
Иахьа
ушәышықәсхыҵра
уанаԥылауа,
Кәыҵниа Леуарса
дудныҳәалоит
ажәеинраала
ҩуа!
Иахьа
уашҭаҿ
аџьџьаҳәа
рыбжьы ҭыҩуеит,
еидгылауа,
Лакоба Рауф хәыҷ
иҩызцәеи иареи
еицны.
Иахьа
игәасҭоит
саԥхьошәа,
игәынкылауа,
Уи аҟарсахь
даныргоз,
напхыцла
ииҩыз уҭӡаҟны.
Уи данаҳцәыргоз,
игалстук хәыҷ
ихыхны,
Саргьы сгәы
ихьҵәуо,
уаҟа снеихьыԥшит.
«О, иказыжьрыда
ихьмыӡӷыдоу
ахьымӡӷ схыхны!»
– иҳәозшәа,
ибла ҭраа,
иҩызцәа
днаҳзыԥшит.
мап,
зегьыҵәҟьа
сгәаласыршәар,
аҳәҳәыҳәа
сылаӷырӡқәа аауеит.
мап,
зегьыҵәҟьа
шәгәаласыршәар,
Шәаргь шәгәы
ԥшаауеит.
Аха ҳара
ҳгәыԥшаареи
ҳалаӷырӡқәеи
ҳаԥсыҽра
иатәӡам.
Ҳа ҳгәыԥшаареи
ҳалаӷырӡқәеи
архиваҿ
иузжуам.
мап,
аԥсуа жәлар
зырԥхашьаша
ус ҟарымҵаӡац.
Ламыс ду
змоу
аԥсуа
жәлар
бзанҵы
хьымӡӷ
рымгац.
Ҳара ҳпартиа
анапхгарала
аԥсуа школгьы
агәахәтәы
иахьӡеит.
мап,
ҳара ҳанду
Саҭанеи Гәашьа,
Сажәит ҳәа
дгәырҩауа,
апенсиахь
дымцаӡеит.
Иахьагьы
уи ҩаԥхьа
дадгылон
Аԥсуа школ
агәашьа.
Абан,
аккаҳәа
лыҵәҵәабжьы
гауеит.
Саргьы
иҟәнысшьаӡом,
сышкол, ушәышықәсхыҵра,
Шәышықәсала
аԥсуа ҵеицәа
рыҵәҵәабжьы ахьурго!
Убыс угәырӷьо
уаԥылааит
узқьышықәсхыҵра,
Нарха уманы,
ԥсынҵыр уманы,
аиааирақәа уго!
Ани аби зыргәырӷьаша,
Ргәы шәаҳәо иҟазҵо,
Рхылҵ иами – ирыгымхаша,
Урҭ ирлахьынҵоу.
Убри ила ргәырӷьа иацҵа,
Рхәышҭаара кәеицеи,
Ани аби, аамҭа иаццо,
Драаӡауеит рҵеи!
Ихы-иҿы ԥшӡа кәымпылӡа,
Ихахәы-ԥшқа рҳәы,
Дгәазырҳагаха, дҟәымшәышәӡа,
Амаалықь – ауаҩы...
Иӡамҩа хәыҷқәа кылҟаԥшьааӡа,
Ирхаҭоуп аҵәа...
Ибла шеишеи гәыӷра-ҭбаақәа
Ччоит игәырӷьаҵәа.
Ааигәа дгарҵит уи агара,
Дныҟәауеит «таати».
Иани иаби жәҩангәашәԥхьара
Ккаӡа ирзааимырти!
Дбажәгәаламуа, инапқәа рхахо,
Даннықәла амӡырха,
Амра ахьтәы шәахәа шзахәо,
Абан иахьиҿаԥха!
Изҳауан уи мшызҳара,
Имахәҿакәа ҭҭәаауа,
Ихаԥыц хәыҷқәа рыԥшӡара
Цәывҵыҷҷеит, иаауа!
Ахәыҷ ишықәс дынҭагылеит,
Имамкәа баргәы,
Аха ишнеиуаз ак наԥгылеит
Иани иаби ргәы.
Рҵеи уажәраанӡа ирбац иакәым,
Иблақәа ҭыгга,
Даазқәылаз дҵәуоит ишакәым,
Иԥштәы ихыгга.
– Уара, ҳхәыҷы дгәоуҭауама, –
Лхаҵа изҿылҭит ан,
– Ҳтәаны абас ҳихәаԥшуама,
Сызкәыхшоу с-Русҭан?
– Ҳаи, џьушьҭ, асҵәҟьа ббахьоума,
Бгәы бмышьҭыроуп, мап...
Акы илакьакьазар дагома, –
Аҭакс ҿааиҭит аб.
Урҭ цәажәо итәан акраамҭа,
Аҵх ргон уеизгьы.
Инахысхьан шьҭалара аамҭа,
Дыцәан уа рхәыҷгьы.
Аха даацәырҳаны дҿыхеит,
Арҵәааҳәа дыҳәҳәо.
Ирурызеи, аҭаацәа ааилыхеит,
Рхәыҷы дҭаҳәҳәо.
Иани иаби еибаргәаҭеиуа,
Ддыргәыбзыӷт дыжьжьо;
Дара заҵәык роуп издыруа,
Уаха шьҭа ишдыршо...
Ус ацәа дҭанагалеит:
Ахәыҷы дҭахәхәа,
Иангьы уаҟа днаидиалеит,
маҷк лгәы аарыӷәӷәа.
Иаб дҭынчӡа дызтәахуазма,
Иигәырҩоз митәын,
Днықәиан ҭынч дзыцәахуазма,
Хәыцырҭала дҭәын.
Иҽеиҭомызт уи ашәара,
Дтәан иҽмырҵысӡо,
Дтәан иҽеимкәа ицәалашәара,
Ихәыцрақәа раӡо.
«Аб иухьзеи, уԥҳәысхама,
Аҭаацәа иреиҳабу?
Иҟоуҵозеи, уԥсыҽхама?
Уҽрыӷәӷәа ишаԥу!..»
Абас дышхәыцуаз, изгәамҭакәа,
Ацәа неихьынҳалт,
Ихәыцрақәа зегь неиҭакуа,
Ԥхыӡк дҭанагалт:
«мышцәгьахуп, ақәа кыдҵәо
Илеиуан, жәҩан еимаҩ.
Еилахынҳәуа, ӡ-дук хыш-хыҵәо,
Дынхықәгылт аԥаҩ.
Иҽыхәда дықәкны дикыхуп
Игәлымҵәах – иԥа.
Лассы дырырц, иҭахыхуп
Илеиуа аӡцәқәырԥа.
Иҽыхәа, аԥырцәқәа еилақамызуа,
Ишьхәа наирбеит,
Иназхьысыз уа амаҳмызқәа,
Зныкыз иааҽырԥеит.
мап, дақәымгәыӷуа иҽыхәа,
Дҭаломызт убра,
Уаҟа ацәқәрԥақәа еиҿыхуа,
Днеит аӡабжара.
Зынӡа ишәарҭоуп аӡы аӷьыра,
Агыгцәа мҩанҵо.
Уаҟоуп амҵәыжәҩа, аҵарыра
Гәылшьапҵас иахьаҟьо.
Аӡӷьы иацлауан есааира,
Еилахынҳәуа, илакьуа,
Аха арашь иагон аиааира,
Ахахәда ҭҳәауа.
Аби аҵеии ирыҵахәмаруа,
Нырцәтәи аҟәара
Аа, инықәыххит, шьҭа икәаруа,
Идәықәмлои дара!..
Дәдук раԥхьака икәеицеиуан,
Уи какаҷла ихҩан.
Аҽуаҩ ԥагьа дгәырӷьо днеиуан,
Имра ԥхон жәҩантә.
Ус иааҭгылт аҽыхәа рҳазшәа,
Иаакьыркьырын убра...»
Убасҟан дҿыхеит аб, дцәырҳазшәа.
Иҭамгыло игәы аҭра.
Адәы иаақәлахьан ашара,
Аб даагылт дҩеихан,
Уажә дшыҟоу ибарц ихшара
Днеихагылт, абан.
Ахәыҷы дыцәан дкарахазшәа,
Лгәыҳәԥы иҽадҵан иан,
Лара гәаҟгьы илзымчҳакәа,
Лылацәа еиқәԥсан.
Ԥыҭрак ашьҭахь, аб дымтәакәа,
Иҽеибыҭ дааццакын,
Диман дааит, ԥшра ҟамҵакәа,
Ахәыҷкәа рҳақьым.
Иибарызеи, иреиҳәарызеи
Аҳақьым иааргаз?
Чмазарас изакәхарызеи,
Рхәыҷ иԥштәы згаз?
Аҳақьым гәцаракрала
Дгәеиҭеит ахәыҷы.
Зны дышьҭеиҵеит ибӷахьала,
Дӡырҩуа игәаҿы.
– Уеизгьы абриоуп хәа инҭкааҵәҟьа,
Аҳәара баргәуп,
Аха, хымԥада, иахьаҵәҟьа
Асаркьа дҭаҵатәуп.
– Ааи, ибӷаҿ маҷк игәаҩароуп, –
Аҳақьым иоуп изажәоу,
– Асаркьа дҭаҳҵар – иаҳнарбароуп,
Изакә чмазароу!
Аҽныҵәҟьа асаркьа дҭарҵеит,
Аҳақьымцәа ааизан,
Еиҭеихәаԥшит, нас дышьҭарҵеит,
Уа дидтәалоуп иан.
Ахәыҷ имаҟҿаҳәара инаҵак,
Ибӷаҿ, ҵаҟаӡа,
Абаҩ ԥшқа ԥыҭк наҵак,
Иаман амшәааӡа.
Ахәшәқәа ирҭауеит, агәырқәа
Иларҵоит Русҭан,
Уаҟа ирымамыз акырқәа
Урҭгьы ааргеит џьарантә.
Ахәшәтәыҩцәа ртәы уҳәауазар –
Гәцаракра ду руеит,
Аха абаҩ бжьыԥсаахьазар,
Аҽарҭбаар ауеит...
Хәарҭа амоукәа, рымч азымхар
Ахақьымцәа ара?..
Ибӷа аҽархәар, ахәыҷы изымҳар,
Иоур уи агра?..
Уи дҳәыҳәикны рыцҳарала
Даарымпыҵахар?
О, дзыхшазгьы мцурашала
Рхы шәиуа инатәар?..
Ани аби рзы ихьамҭароуп
Рҵеи дычмазаҩхар...
Аха аҳақьым иқәгәыӷлароуп,
Изхәарҭоузеи ишәар...
Аҳақьымра, аҳақьымра
Аҳаҭыр батәуп.
Гәцаракрала ахәыҷқәа рымра
Аразҟы хьчатәуп!
Стәоуп, схәыцуа, ҭоурыхк салоуп,
Иҳаҩсхьоу аамҭак,
Са сарҭынчуам, уи азы сгәы кралоуп,
Иззы ари усҟак?
Амшын еиқәа агәы схыԥшылоит,
Абар изаҟароу,
Уи ажәҩанахьтә амра хшылоит,
Уи ауп зегьы сзырбоу.
Амҳаџьырқәа рымҩахәасҭа
Агәылҳәошәа абан,
Лаԥшҵашәаран уа иангәасҭа,
Схәыцрақәа еилашуан.
Амшын еиқәа акгьы ахарам
Амҳаџьыр ахьцаз,
Аха алаӷырӡ мҩа лаԥшҵашәарам,
Схәыцуа са сзыртәаз.
Схәыцра ыҩуа мшыннырцәҟа ируеит,
Анышәнап шьҭых,
мап, уи зхароу сара издыруеит,
Ишаҳаҭуп аҭоурых.
Амҳаџьырқәа рзы схәыцрақәа
Шәҽашәымҭан агәырҩа,
Избоит рыгагақәа ӡхыҵуашәа,
Ацәқәрԥа еимгәҳәа.
Урҭ рнышәнап хашҭра рзақәӡам,
Ирдыруеит рџьынџь,
Идәықәларгь, ишаауа, ианцоз еиԥш акәӡам,
Схәыцра шьҭа уҽырҭынч.
Иӡхыҵрушь нас гәаҟрашәада,
Рхәышҭаарақәа рбартә?..
Рыԥсадгьыл шырԥыло гәрҩада
Рдыруоушь шьҭа убарҭ?..
0, ирдырроуп, ирыхоит рыԥсадгьыл,
Рабацәа рыбаҩ ахьжу.
Издыруеит амшын ҟәара рҽадкыл,
Нырцә аҿыҭра ишаҿу.
Издыруеит, ҳшеибабауа ҳгәырӷьо,
Уи аамҭа даргьы азыԥшуп,
Избанзар, ажәларқәа зегь еихырхәо,
Еиҭанаиааирц иаҿуп.
ҭакәажәык, нас лыҭаҳмада
Иҵатәаны ашәшьыра,
Иалацәажәауан гәырҩада
Ирбаз Очамчыра:
— Инаҳәы-ааҳәуа аԥсы ҭоушәа,
Уи ыҟаӡамызт ԥаса,
Анышә ажуеит, ижаҳәоушәа,
Еихнаҳәоит асаса...
Иубахьоума убри аҩыза,
Уара сыҭаҳмада?
Уаҵәы уицца иуҭахызар,
Иуирбап умаҭа!
Уи ахьыӡгьы сҿашәом цқьа,
Секе... секеуатор...
– «Секеуатор» акәым, аха,
Иахьӡуп екскаватор!
Исымбац акы ббахьоушәа,
Быҽхәауеит сҿаԥхьа, –
Аҭаҳмада иҳәеит дыччоушәа,
– Уи збахьан ба баԥхьа!
– Иубахьазар ибзиоуми,
Нас узырччоузеи?
Уара аус азыруа аӡәы иоуми,
мшәан дызлахәарҭоузеи?..
– Дышԥамыхәо, имч дуӡӡоуп,
Деиҵахом ахаангьы,
Ҳаамҭаҿ иус ҳаҭыр ақәуп,
Иԥылоит ибзабааны!
Абас, аҭакәажәи лыҭаҳмадеи
Иҵатәаны ашәшьыра,
Ишалацәажәауаз гәырҩада,
Ирбаз Очамчыра,
Агәгәа ахырга ргәарабжьара
Ибжьалт ахаҭаҵәҟьа,
Изаза-мазо рыҩнааигәара
Иаагылеит убраҵәҟьа.
– Абар, уара арахьгьы иаазаап,
Уахәаԥшишь, иароуми!
– Иароуп, ааи, анаџьалбеит,
Домбеик иаҟароуми!
– Уара, изаазеи, усс иамоузеи,
Иҳәа, кыр уаҳаҳьома?
– Ишԥасмаҳац, ба бзыцәшәоузеи,
Иаазар митә ҟалоума?!
Афымца станҵиа хьҳаздыргыло
Аус адырурцоуми,
Уи ахьакәу бзымдыруеи,
Дәаб аԥшаҳәаҿоуми!
Нас ацәажәара иааҟәыҵын,
Игәарҭарц екскаватор,
Рҿынархеит агәашә инҭыҵын,
Аҭакәажәи аҭаҳмадеи.
Сара исҭахуп жәеинраалала
Аԥсҭазаараҿ аиаша сҳәар.
Поезиатә цәаныррала
Амца схылҟьауа сбыллар.
Сара исҭахуп зыԥхӡашала
Зхы ныҟәызго сырҽхәалар,
Ламыслаҵәҟьа, мҩа иашала
Срыцныҟәауа ԥхьа сцалар,
Убри азыҳәан исыԥсҭазаароуп
Ажәеинраала агәрагара;
Убри азыҳәан са сҭазароуп
Ажәеинраалақәа рхәура.
Сеидру, сеидру шаҟа гәнызго,
Шаҟа хьаа ҵызго,
Аха, сҩызцәа ааигәа шәанызбо, –
Иарбан сызурго!..
Иарбан усҟан сыззымиааиуа,
Са сгәахәтәы сахьӡо,
Аҩызцәа срыцны санынеиааиуа,
Рыжәҩахыр ансоу!
Сгәыӷра сҩызцәа ирымадамзар,
Схала сеиқәзырхои...
Сҩызцәарҿ сара сыбӷа ӷәӷәамзар,
Слахьынҵа закәхои!..
Сеидру, сеидру шаҟа гәнызго,
Схәыцрақәа еикәашәо,
Аха сҩызцәа ааигәа шәанызбо,
Иарбан са сзыцәшәо!  .
Ҵыск сԥенџьыр инылаԥрын иҷырҷыруеит,
Са сарҿыхарц аҭахушәа есшьыжьы.
Цәаҩас иамоу хатә ҟазшьала иснардыруеит,
Хатә бжьыла иахьчаларцаз аԥсынҵры.
Ашәаҳәара иара азҟазоуп уамашәала,
Илахҿыхуп аԥсабараҿ, уи гәырҩом.
Еиҭагаҩгьы дзаҳҭахузеи хатә бызшәала,
Аԥсҭазараҿ ашәахаамзар акгьы аҳәом.
Уи ҷырҷыруеит, иснардырырц аҭахушәа,
Хакәиҭрала ашәаҳәара шыԥсынҵру.
Саргьы сгәырӷьо исыдыскылоит, исгәыцхәушәа,
Убри азыноуп са сԥенџьырқәа зегь зарту.
Иахьатәи амш злоузынхазеи
Убзазараҿ мшҵас?
Иалоугӡазеи, иалуршазеи,
Иҟоуҵеи хәарҭас?!
ма уцәаӷәама, ма улаҵама,
Аџьа убама нхаҩҵас?
Иниагәгәа баша ицама
Уа умш ԥсҭҳәаҵас?
Кыр ахоуҳама, кыр узацҵама
Уабацәа ирҭынхаз,
Уҽахьугӡама, ԥхьа иузгама
Амҩан ирцәынхаз?
ма асас пату узиқәҵама,
Ишаԥу ԥсуаҵас,
Днаскьоугама, дааскьоугама,
Згәы дуу ԥшәымаҵас?
Ԥсроуп уаамҭа ниагәгәа
Иуцәагар аӡы.
Ицаӡеит ауп уа узы иниакәкәа
Ихнымҳәуа бзанҵы.
Ухәыҷызаргьы, удузаргьы,
Иулшауа ҟаҵа,
Уи хәыҷызаргьы, идузаргьы,
Умшынҵа ианҵа!
Ашьыжь ӡаӡа бырлаш-цыран
Икаԥсоуп ҵаҟа,
Ашьац иаҵәа сахьаркыран,
Иарԥшӡои заҟа!..
Сахәаԥшуеит уи аԥшӡара,
Сыблақәа ахьыхәхәа;
Исзыҟәшәонда сымацара,
Еимхәыцҵас еиҵыхәхәа...
Напеимдахьас илысымҭози
Сыхаара аҭыԥҳа!
Счара аҿҳәара ԥысымҵәози,
Сгәы лзырҭынч иаҳа.
Аха иабаҟоу, са исаԥысын
Амра ашәахәақәа,
Урҭ исцәыргеит, иаамҵадырсын,
Сбырлашқәа еизакуа.
Зегьы шәныҳәаҿа скхьеит,
Аҵәцақәа рҭәны,
Зегьы шәныҳәаҿа зыжәхьеит,
Сара сгәы аартны.
Аха саҳәауеит азин,
Исышәҭарц даҽакы:
Абзабаагьы ибарц азын
Ихандеиуа ауаҩы,
Игәахәтәы дахьӡарц азын,
Ауаҩы изын ауаҩы,
Изжәуеит, исышәҭа азин,
Аҵәца ду рҭәны!
Ԥшьышықәса абџьар ҳаҵан
Сҩызцәагьы саргьы,
Ԥшьышықәса аибашьра ацын
Ҳа ҳлахьынҵагьы.
Сҩызцәеи сареи ҳаҷкәынра нкылан,
Амца аҿаҷҷауа,
Аҭабиақәа ҳарҭагылан,
Ашәақьхәшә ҳафыҩуа.
Аха икьаҭомызт ҳгәаҵан
Агәыӷра ахәшԥырӷы.
Ҳара ҳгәы зегь агәыӷра аҵан,
Агәыӷра уаҵәазы!
Аха, рашәақәлара иахьымӡакәа,
Сықәлацәа жәпаҩы,
Инхеит, ргәыӷра зымнаӡакәа,
Аибашьра адәаҿы.
Схы ахызбаауеит урҭ рылымкаа
Са сгәыӷра аразҟы.
Схы ахызбаауеит урҭ рылымкаа
Ашәа аҳәарагьы.
Аха издыруеит урҭ шракәу
Сашәа ԥсыс иахоу,
Сықәлацәа иҟам рыԥсы шакәу
Саргьы сыԥсы злаҭоу!
Адәы агәҭан ҵәаҵлак гылоуп,
Аҵәашла ҿажьуп уамашәа.
Са сҿы аӡы аауа саҵагылоуп,
Цырак ҿысхыр ҟамлошәа...
Амра агӡам, адгьыл амоуп,
Афҩгьы хаахуп ианпытуа,
Аха иаҿало агьама шаноуп,
Иҟам уҿы иузҭаҵауа.
Арахь аҳәа аҵоуп еибарҿыжуа,
Амҵа цәдырҵәахьеит аҵәа.
Иашазаргьы иҿшәо нрыжьуам,
Ишьҭафҩышәо, игәырӷьаҵәа.
Иаҿало хаарак амаӡамкәа,
Иарбан ус иара зынха?!
Иазҳаит ианаамҭаз еихаҳаӡамкәа,
Дамаӡамкәа уи ҭынха!
Сыҩанашә аартуп, сыҩнашә аатуеит
Санцауагьы санаауагьы.
Сара исышьҭалан иаауеит
Са сзабу ахәыҷқәагьы.
Дареи сареи ҳаиҿынҵәаауеит,
Ҳаицуп аҩнгьы-адәынгьы.
Сахьцалакгьы срыԥшаауеит,
Зегьы шәшыҟоу ауп – ҳаргьы.
Уажә ргәы ус иднарбауеит:
Сыԥсы ҭоушәа есқьынгьы.
Сара срыԥхар дара аанхауеит
Са сызгьы, дара рызгьы.
Уиала саргьы агәра згауеит,
Сыҩнашә шамкуа бзанҵгьы!
Жәацы ихәыҷӡан, ипытҟәырӡа,
Ажәҵыс аблагәы иаҟаран.
Уи иацы иазҳаит икәымпылӡа,
Жәацы аҵкысгьы иԥшӡахан.
Иахьа игәылҵын аҽазнымкыло,
Агәыраз хәыҷгьы аанамырти!
Гәаартылоуп егьшырԥыло,
Ирнаҭарц ашьхақәа амати!
Саргьы уи ашәҭыц сеилаҳауеит,
Нас иҿысхыр ҟамлари...
ҭыԥҳа бзиак слеилаҳауеит
Сгәы ацны излыдлымкылари!..
Ахыбра, абаҳчақәа, адәқәа
Ирықәнауеит асы.
Зегьы ирхарҵеит, тацара уа,
Аӡынра акасы.
Аха амра ашәахәақәа
Рҽеибыҭа лассы,
Абан, игәырӷьо иахьаауа
Аҭацацәа рбарцы.
Ахаршә ршәар ашәахәақәа,
Атацацәа рхы-рҿы
Аахыртуеит, нас ркасқәа
Шьҭарҵоит еикәарҽы.
Урҭ харшәс иааргауазаап
Ааԥынра акасы.
Иара ахаҭа мрала иқәҵазаап,
Ашәҭқәа ахьыссы.
Ашәахәақәа идрышҳазаап
Ибыбышӡа, еилассы,
Убриала иԥсаххауазаап
Аӡынра акасы.
Хаҵеи ԥҳәыси рыбз еишьцылан,
Рхы мҩаԥыргоит ишакәым.
Хаҵеи ԥҳәыси ажәала еидшылан,
Идырмақаруеит рҭаҷкәым.
– Са бысзызҳәаз бысзызҳәаз,
Абысҭа сҿеиҵеит, ус ифааит.
Сыда здам быззычҳауада,
Сыҩн ашә ҿеиҵеит, ус дынхааит...
– О, уара аџьныш, ахәырҭлаӷьажә,
Аҿахыцәгьа суеицәану,
Абз хәаԥса – атама гәаӷьажә,
Са схаҵара уаԥсану?..
– Аа-ҳи-ҳи, рҳәааит бымшақә,
Бышԥацәажәауеи са сҿы...
Аа-ҳи-ҳи, жәантәгьы умшақә, –
Даҵахоума аҭак ларгьы.
– Зегьы схароуп са схаҭа,
Еицәоугь сықәнагоит шьҭа.
Заа иҭасҟәаҟәар быбз бҿы,
Ус азҳәозма уажә са сҿы...
Ацәгьа цәажәара аҽаӡомызт,
Аҽарбабон аҵыхәтәа.
Агәылацәагь баша итәомызт,
Иацырҭәалон урҭгьы ацҭәа.
Хаҵеи ԥҳәыси рыбз еишьцылан,
Рхы мҩаԥыргоит ишакәым.
Хаҵеи ԥҳәыси ажәала еидшылан,
Идырмақаруеит рҭаҷкәым.
– Уара аԥхамшьа, уара ахгәаша,
Зхы агәараԥшь ианызҟьаша...
– Бара аҩысҭаажә иԥсы зхоу,
Сгәаҵәа нҭаҳаҳа изфахьоу...
– Аа-ҳи-ҳи, умшақә, умшақә,
Сыӡӷы сахааит уара узы...
– Аа-ҳи-ҳи шәынтәгьы бымшақә,
Са схы сасааит бара бзы...
Хаҵеи ԥҳәыси рыбз еишьцылан,
Рхы мҩаԥыргоит ишакәым.
Хаҵеи ԥҳәыси ажәала еидшылан,
Идырмақаруеит рҭаҷкәым.
– Зегьы схароуп са схаҭа,
Еицәоугь сықәнагоит шьҭа.
Заа иҭасҟәаҟәар быбз бҿы,
Ус азҳәозма уажә са сҿы...
– Усҭыҳә, усҭыҳә акәымзар,
Уара аилага, ажьаржьалеи...
– Бысҟәаҵ, бысҟәаҵ акәымзар
Е-еи-гьиди, зауалеи...
– Сзыхурҟьозеи уара аҟәынга,
Иҩныӡааша ҳаҩнаҭа?..
– Ба бхаҭаҵәҟьажә боуп аҟәынга,
Исыбмырҳәозар ожәшьҭа.
Хаҵеи ԥҳәыси рыбз еишьцылан,
Рхы мҩаԥыргоит ишакәым.
Хаҵеи ԥҳәыси ажәала еидшылан,
Идыркалтымуеит рҭаҷкәым.
Аа-ҳи-ҳи, аҩыџьагь рымшақә,
Ҳа ҳхы ҳаасааит дара рзы...
Агәылацәагь уиакәын «рымшаԥ»,
Урҭгьы дәықәлеит иашшырцы.
Хаҵеи ԥҳәыси уаҳа ирзамуит,
Рус иасааирагь ибыжкуан.
Хаҵеи ԥҳәыси рыбз иамуит,
Русқәа аӡбеит азакәан.
ҭаацәарак рыҩны ашә акгәышьеит,
Рыбз шҳамқәа ирыхҟьаны.
ҭаацәарак хыбгалагәшьеит,
Убас шәмыхьааит бзанҵ аӡәгьы!
Шьакәаҭыл иҭаххагәышьеит
Аԥаҵасарҭаҿ амаҵура.
Шьакәаҭыл игәаԥхагәышьеит
мыркатылла акрырҳара.
Абар ишәиҵеит ахалаҭа,
Инҵарҽыла амаӷрақәа...
Ауаа асапын рҿартата,
Далагеит амаҵура.
Аха идалақь акрагоума,
Имыркатылгьы иарԥыԥуан.
– Шьакәаҭылхеит, ҳанурҵәоума,
Шьакәаҭыл, умыццакцәан...
Шәхахәқәа рҵыҭәан, еиқәырчаҟәа,
Еинырчыла ишәхашәыргылт,
Шәжакьақәа аушьҭны, ирԥҳәаҟәа,
Смыркатыл иаҿашәыргылт!.. –
Ус ҳәо, идалақь ирцырцыруан,
Уи иацәшәозгьы ҟалақәеит:
Адалақь акышьа уздыруам,
Ҳҿы ашьаҟәада иаургеит...
Ҳшьа мацараҿ ҳаанхауандаз,
Уи наҳкылап, ибаргәым:
Ҳа ҳԥынҵақәа ҿимхуандаз,
Ҳжакьа исозаргьы ишакәым...
Уԥҳәыс илоуҳәои, уанаџьалбеит,
Улымҳа ҿамкәа унеир аҩны?..
Илоуҳәахуазеи, усҟан уалгеит,
Ҳаҵара уламкәа ла лҿы...
мшәан, зегь рымч ақәхауама,
мыркатылла ахырҟәыдра,
Зегьы ирылшо џьыршьауама,
Адалақь кны амаҵура...
– Шьакәаҭыл, зура зымфаша,
Иуцәаӷәеит ҳацламҳәақәа,
Шьакәаҭыл, џьаҳанымҟа ицаша,
Ирзааугазеи ҳԥаҵақәа!..
– Ҳԥаҵа атәакәым игәнаагаша,
Ҳахәда ахьхимсауа иҭабуп.
Зхала излымшо зԥаҵасашьа,
Еицәоугь шҳақәнаго ҳәатәуп...
Абас еибырҳәон гәынхарала,
Уаҟа зжакьақәа ирԥыԥуаз,
Зԥаҵа ззымсоз зхатә напала,
Шьакәаҭыл изаалауаз.
Шьакәаҭыл иԥаҵасарҭажә
Хьӡысгьы иарҭауеит «џьаҳаным».
Шьакәаҭыл иԥаҵасарҭахь
Шьҭа анеира аӡәгьы иҭахым.
Ауаҩытәыҩса даламгароуп,
Дызмарамаҿ амаҵура,
Имч зқәымхо дашьҭамлароуп,
Ацәаҩа ԥсыцәгьара ҵгауа.
Хатә Базала, иҽхарыззала,
Дыҩнатәоуп икабинет.
Хатә Базала ибз ала
Ихазын аусқәа иуеит.
Уара унеиргьы шьыжьбзиа ҳәа,
Аҭак уеиҳәашам иара.
Сара снеиргьы мшыбзиа ҳәа,
Дысхаҵгылауам зынӡа.
қьаадқәак ықәжьуп еиқәырчаҟәа,
Астол кьакьа дызхатәоу,
Уа акы рниҵоит еилаҟәаҟәа,
Акы рнихуеит иҵәаӷәоу.
Абас Базала, иҽхарззала,
Дыҩнатәоуп икабинет.
Хатә Базала ибз ала
Ихазын аусқәа иуеит.
Ԥыхӡ-фҩык иаҳар ҟалоума,
Аԥша хьшәашәа данарчал,
Ԥыхӡ-кәармак илиххьоума,
Ижьымдырхан ихәдаџьал...
Иԥара ыҟоуп, ишьара ыҟоуп,
Урҭқәа раагашьа иҵахьеит...
Узацлабуа ауаҩы дабаҟоу,
Уи игәы ашшажә ҟанаҵахьеит.
Иахьизеиӷьым, ианизеиӷьым –
Иҟалоума уск иӡбарц,
Иахьизеиӷьу, ианизеиӷьу –
Иҟалоума игәы нирхарц...
Абас Базала, иҽхарззала,
Ихазын аусқәа иуеит.
Абас Базала, иҽырманшәала,
Аамҭа ишиҭаху игауеит.
Ԥыҭрак ашьҭахь уи деилыркаан,
Ирҭахымкәа ифҩы аргара,
Аԥсыцәгьара ацәаҩа ихыркаан,
Диаргахуеит ҽаџьара.
Убраҟагьы Хатә Базала,
Ресторан дук дахатәоуп,
Убраҟагьы, иҽхарззала,
Аусқәа ззыҟаиҵо ихазоуп.
Хатә Базала, аҽхарззала,
Имацара иакәында...
Урҭ каламла инеилацала,
Зегь капангак иақәында!..
Нас шәабаҟоу, акаламқәа?
Акаламқәа ажәа шәтәуп...
Ҽхарззалара аҭахӡамкәа,
Хатә Базалараа аҿаԥҽтәуп!
Ссиршәа иҟоуп шьоукы рцәаҩа,
Рҽудырдырӡом иаахтны,
Иахәлаҵәазшәа рыԥсы аӡаҩа,
Цәгьагьы бзиагьы ирыцәшәаны.
Ақәԥараҿгьы рхы адыргалом,
Иҟалаша сеидру, џьым...
Аимак-аиҿак рҽаларгалом,
Аларха-ҩарха рҭахым.
Анахьгьы арахьгьы рҽамариаша,
Зегьы азеиԥшуп дара рҵас.
Анахьгьы арахьгьы зтәы иагаша...
Илакҩакуеит гагаҵас.
Урҭ рзыҳәан, ҳажәа мроукәа,
Дук ҳамҳәаргьы ҟалауеит,
Аха урҭ рыла, гәахәтә амоукәа,
Аус иаша ԥсыргьы ауеит.
Ашлара сыхьӡазаргьы,
Исҿанаҳәызшәа асы,
Сбыргны сҟанаҵазаргьы,
Сҽасҭауам лассы...
Ашлара ҽырбагаӡам,
Иаҭахӡам ашәра,
Уи сара исԥырхагаӡам,
Санаҿу аҩра.
Ашлара бырфынхауеит,
Ауаҩы игәы анԥыруа,
Ашлацәагь ҳаҷкәынхауеит,
Ааԥынра анаауа.
Леуарса Кәыҵниа изкны
Иузҿысҭуам харантәыла,
Сгылоуп сузыԥшны,
Исаҳауеитаз уажәааныла,
Уара угәеисра абжьы!
Уара угәеисбжь исзыннажьуеит,
Упоетра аҭак.
Уара угәеисра сгәы канажьуам,
Еицаҳҳәошәа ашәак.
Хашҭра ақәло изыҟалашам
Сара сзы улакҭа,
Уи бзанҵыкгьы исанаҳәашам
Угәыӷрақәа рҵыхәтәа.
ҭынчра снаҭом гәалашәарак,
Ҳа ҳаиԥырҵра атәы...
Уа иааунырын цәалашәарак,
Ус уҳәеит аҽны:
«Апоезиа угәы ацәкоумыжьын,
Уи иазкы уцәашьхәы,
Ухатәы бызшәа гәыгәҭоумыжьын,
Уиала иҳәа уҿахәы!..»
Апоет изы апоет иашәа
Гәуп изҟәырҷахоу.
Апоет изы апоет иашәа
Гәылоуп ишрыԥхоу.
Снапы аанкыло саагәыдкылан,
Сныжьны уцеит аҽны.
Аха убриижьҭеи аҽазнымкыло,
Иушьҭоуп сара сгәы.
Иузҿысҭуам харантәыла,
Сгылоуп сузыԥшны,
Исаҳауеитаз уажәааныла
Уара угәеисра абжьы!
Акырҵуама, са ссолдаҭра
Арра иалҵижьҭеи қәрала?
Аха сгәы иауам шаҳаҭра,
Сқәыԥшра ахьчоит маӡала.
Акырҵуама, сҭабиа еималан,
Ашәҭ ахылиааижьҭеи адәы?
Иҟыруа алаҳәажәқәа халан,
Имыфҩижьҭеи сара сзы?
Акырҵуама, ҭынч сырцәажәо,
Аҽыснаҭеижьҭеи скалам,
Хәыцырҭала смыргәыжәажәо,
Сцәаҳәа артәоижьҭеи гәырҩа злам?
Сара издыруеит изыхҭнысҵаз,
Сқәыԥшра ақәра ныҟәцаны.
Уи сбиографиа иахьанысҵаз,
Гәыбӷан сышәымҭан аӡәгьы.
Иахьагь сабџьар хианы икнаҳауп,
Сџьаз-хылԥа мцала ибжьоуп.
Иахьа иаҳа сымч еихаҳауп,
Асолдаҭраз са сыхиоуп.
Са сџьынџьтәыла иаҭаххозар,
Сгылахп сабџьар кынԥааны;
Сбыргра ақәра ҟәыннамшьозар,
Убри иасҭап, ҭоуба уны.
Сара издыруеит изыхҭнысҵо,
Сбыргра амчра еизганы.
Уи сбиографиа иахьанысҵо,
Гәыбӷан сышәымҭан аӡәгьы.
Сықәылт амҩа ацәылашамҭаз,
Сҽыжәлан ауп сышцо.
Сназго срашь ацашьа жәбандаз,
Дарбану иахьӡо!..
Срашь аԥырцәқәа еилаҭыруеит,
Иалаӡсауа аԥша.
Срашь сара сышьхәа адыруеит,
Иџьбароу зхыԥша...
Аҽаҩызатәны ахыҭҟьара,
Шьхеи гаҿеи срыхга,
Сагоит иацҵо сгәалаҟара,
Лҩеи ԥсҭҳәеи срыҟәга.
Дыди мацәыси ахҭыгәларгьы,
Срашь еиҵахауам,
Агыгшәыгқәа ирылашәаргьы,
Ирыцәшәаны ирҳауам.
Абас иарбан хачҳара азҭаз,
Сара срашь зыбжьа?
Сымратәылаҿ сымҩа азгәазҭаз,
Слахьынҵа аамҭа мжьа?..
Издыруада срашь рыбжьазар
Ерцахә ашьапаҟны?
ма Абрыскьыл ирашь иахшазар
Ҷлоу аҳаԥаҟны!
мап, хақәиҭроуп амчра азҭаз,
Сара срашь ааӡа,
Иареи сареи ҳразҟы еимаздаз,
Ҳлахьынҵа амҩа аԥҵа!
Ҳамҩа нагоуп жәҩангәашәԥхьара,
Уахь ҳара иаҳзыԥшуп.
Уахьтә иаҳԥылоит алашара,
Уаҟа ҳгәашәқәа аартуп.
Сдәықәылт уахь ацәылашамҭаз,
Сҽыжәлан ауп сышцо.
Сназго срашь ацашьа жәбандаз,
Дарбану иахьӡо!..
Иазааурызеи ашлара анаҳзааиуа,
Ҳақәра хьаҵны, ашьҭахьҟа имгьежьыр?
Аха, уи аҵкыс ҳара ҳгәы анаиааиуа,
Изыҟалоума ҳаҷкәынрахь ҳамԥшыр...
Ҳаҷкәынроуми, ҳа ҳџьабаа бзабаахо,
Иаҳԥызгало, аԥхӡы ахьырша.
Ҳаҷкәынроуми злахь ҽыԥныҳәа амаахо.
Изырлахҿыхуа ҳашықәсқәа рхыԥша.
Ҳаҷкәынроуми – ҳабиԥара ахьышьҭра
Иазынҳажьуа ҳашәақәа зҳәауа,
Гәрагарала ҳаҽхәаԥхьыӡ назышьҭуа,
Ҳгәалаҟара мҵәыжәҩала изгауа.
Ҳаҷкәынроуми ҳажәымҭа зырҽеиуа,
Ақәра ҳиааины, тәанчара ҳанцо,
Наунагӡа ҳаеҵәахә зыршеишеиуа,
Ҳа ҳазхьымӡаз амҩақәа шьҭаҵо.
Нас ишԥааури, ашлара анаҳзааиуа,
Ҳақәра хьаҵны, ашьҭахьҟа имгьежьыр?
Аха, уи аҵкыс ҳара ҳгәы анаиааиуа,
Изыҟалоума ҳаҷкәынрахь ҳамԥшыр!
Ҳаҭыр уқәҵо уи дуԥылоит,
Дгәырӷьо, игәашәқәа узартуа.
Дузыгәдууа – угәыдикылоит,
Ибла гәыразқәа ччауа.
Уи уныҳәаҿа ааникылар,
Духаҵгылоит деилыхха.
Уи тәамбашақә уиҿагылар,
Дуҿагылоит доумаха...
Уи иџьынџьҭыԥ ахьӡ ахухыр,
Иуанаижьуам знымзар-зны.
Уи иҳаҭгәынқәа рыхьӡ рнухыр,
Ихы ақәиҵоит игәы ԥжәаны.
Уи иҳалалреи игәы зҩыдеи
Иабиԥарахьынтә иаауеит.
Уи иламыси иҟазшьа ҷыдеи
Иара изы ҭоурыхра руеит.
Уи зыда дхәарҭам иџьынџьтәыла,
Ишьам ԥсадгьыл Аԥсынроуп.
Уи зыда дхәарҭам, гәыразыла,
Ауаҩытәыҩса игәыбылроуп.
Ус анакәха, аишьцәа дышәтәыми,
Игәы аартыми есқьынгьы.
Ус анакәха, дыхьчатәыми
Нап идкылан уаҵәазгьы!
Адунеи ашәарҭара амоуп,
Еилашуеит агәы.
Уи зӡатәузеи, уи аргамоуп,
Дшәарҭахеит ауаҩы...
Анацәа, шәыбжьы ақәшәыргароуп,
Анра амч еицҵоу,
Зегь реиҳагьы шәҿахәы шәҳәароуп,
Гәырҭынчрак ҟамҵоу.
Ауаҩы дзыхшаз шәара шәакәзар,
Агәаҟра чҳаны,
Ауаҩы дзааӡаз шәара шәакәзар,
Шәгәыҳәԥы иҿакны...
Шәара ишышәҳәауа дҟалароуп
Ауаҩы дуаҩны,
Аԥсҭазаараҿ уи деиқәхароуп,
Адгьыл данцәахәны...
Уи азыҳәан шәеидгылароуп,
Анра амч еицҵо,
Уи азыҳәан шәҿахәы шәҳәароуп,
Гәырҭынчрак ҟамҵо.
Еилаҟәыбаса иқәҵахарцаз,
Аибашьра азынџьыр,
Ауаҩытәыҩса рҭынчра еиқәхарцаз,
Анацәа шәеибадыр!..
О, анацәа, зҳақ наӡаша,
Анра-ԥара зшаз,
0, анацәа, згәахәтә иахьӡаша,
Ауаҩы дзыхшаз!..
Шәгыл шәхәыҷқәа шәгәыдырӷәӷәала,
Адгьыл ҵысратәы,
Иҿаԥҽхарцаз шәиԥхьыӡрала
Абџьарқәа рҵыхәтәы.
Ауаҩытәыҩса иеиӷьу дарбан,
Зыԥсынҵры ӡбатәу,
Ауаҩытәыҩса иеиӷьу иарбан
Гәцаракра ззутәу!..
Ауаҩ имра ԥсымрамхароуп,
Ашәахәа ацәԥсуа.
Ауаҩ иадгьыл џьаҳанымымхароуп,
Аԥсаҭа цәгьаха.
Анацәа, шәахаанымхароуп
Шәгарақәа рбылра,
Шәымаалықьцәа азрыцҳамхароуп
Шәгәыҳәԥқәа ргәыӡра.
Убырҭқәа зегьы гәанаҭароуп
Ауаҩытәыҩса ихшыҩ,
Убырҭқәа зегьы еилышәкаароуп,
Анацәа, шәеигәныҩ!..
Уаҳа ԥсыхәа шыҟам гәашәҭа,
Дыхьчахарц ауаҩы.
О, ашәарҭамра шәымчқәа ашәҭа
Анацәа зегьы!
О амашәыр, шаҟа игәнаҳау удыруанда,
Иаалырҟьаны ауаҩытәыҩса данбылуа...
Агәырҩацәгьа лаӷырӡыла иԥушәахьанда,
Усҟан акәхон ианудыруаз са сгәырҩа.
Сара издыруеит уара уцәаҩа шлахьынҵадоу,
Уара амашәыр, уара мыжда, бла зхаӡам,
Иҳәа, иарбан дызрыцҳаумшьо, иԥсы мшаҭоу,
Ауаҩытәыҩса, аԥсҭазаараҿ хәызмаӡам?
Иҳәа, иззакәу са саҳәшьцәа ԥсынҵры зрумҭаз,
Изурхьамҭаз рашьцәагь даргьы рлахьынҵа?
Иҳәа, иарбан гәҽанҵарала аԥша занумдаз,
Урҭ ргәыӷра уа узаԥылауаз маӡа?
Зҿумҭуазеи, уара, амашәыр, ишәиԥхьыӡхаша,
Дзырхьугӡазеи амышьҭацәгьа мҩабжара?
Изкыдуршәазеи аџьалцәгьала риеҵәахә шаша,
Жәҩан иаҵәарахьтә уи иамоуа лбааԥшра?
Аеҳәшьа лаӷырӡ ҳара аешьцәа ҳзахубаазеи,
Иааҳаураӡар иҟалозыз, иаачҳаны?
Аҽнышьыбжьон рыԥсынҵрымҩа зурлашьцазеи,
Аҽнышьыбжьон ҭаацәарак зегь нырҵәаны?..
О, саҳәшьцәа ртәы згәалашәо шәхаҵкы сцароуп,
Шәа шәгәыԥшаара иҭанаҵоушәа збоит рыԥсы.
Шәара шәымҩаҿ амашәырқәа шәҟәыблаахароуп,
Шәа шәызқәыло мҩамшхароуп шәара шәзы!
О, амашәыр, шаҟа игәнаҳау удыруанда,
Иаалырҟьаны ауаҩытәыҩса данбылуа...
Агәырҩацәгьа лаӷырӡыла иԥушәахьанда,
Усҟан акәхон ианудыруаз са сгәырҩа.
Санныҟәогьы аанҿасрада,
Санылаҵогьы амхаҟны,
Сыԥсы анысшьогьы гәата-бӷата,
Уи мҩанызоуп сара сзы.
ҭоуба анысҳәогь ҩызарала,
Ԥсахра азымдырӡауа сгәы,
Сырцәажәауа хатәы бызшәала,
Уи мҩанызоуп сара сзы.
Санҽыжәлогьы ҭацаагараҳәа,
Скәымжәи скабеи сышәҵаны,
Сандәықәырҵогьы шәаџьҳәараҳәа,
Уи мҩанызоуп сара сзы.
Санбыллогьы бзиабарала,
Лара лҿаԥхьа зегь ҵәахны,
Имлак-ҩакуа, гәрагарала,
Уи мҩанызоуп сара сзы.
Ианысҭаауа агәалашәара,
Исанаҳәошәа сҩызцәа ртәы,
Еиннариоушәа ҳцәалашәара,
Уи мҩанызоуп сара сзы.
Сқәыԥсычҳара анҵаулоугьы,
ҭынч лоунытә сылбааданы,
Ргәыбзыӷшьа анысмоуӡогьы,
Уи мҩанызоуп сара сзы.
Са сгәырӷьара ҳәаа амаӡамшәа,
Санышьҭнахуа сыҭҟәаны,
Инасԥырҵырц аҭахӡамшәа,
Уи мҩанызоуп сара сзы.
Ахәылԥазтәи амра ашәаԥшьқәа еилыбзаауа, ахрақәа
иргәыдыҷҷалон. Аԥсабара аныжьра рцәымӷызшәа, урҭ иаҳа-иаҳа иҭаауан, нас «уаҵәы шьыжьымҭанынӡа бзиала» рҳәозшәа,
инкыдыблааит! Уи акәхеит, еилгеит амши аҵхи. Аха амза
ихьҩежь-гәыргәылха, мрагыларахьтәи хәыҷы-хәыҷла алаша-ра иацҵо, ишеишеиуа ажәҩан гәыцқьа икыдланы иҩеиуан.
Аеҵәақәагьы цәырҟьацәырасуа, амза лашара иацәыԥха-шьозшәа, рыҽраӷаны ажәҩан инаҿаԥсеит. Урҭ дырзыԥшуа
акәаскьа абарҵаҿы дтәан Есҳаҟ. Уи хәыцрак дҭанагалазшәа,
илақәа ҭаа, дҭынчӡа днахәаԥшит амза кәымпыл. Нас иҭа-ҭынжәга аацәыриган еиҵаҵаны амаҵурҭахь дынхьаԥшит.
Иҭахызар акәхарын «мцак сзааг» хәа ҿиҭырц, аха амаҵурҭаҿы
иҭакәажә Хьылқан лыда уаҩы дшыҟамыз анааигәалашәа,
лара даарыцҳаишьан, иҽааникылт. Уеизгьы изымчҳауазшәа
аниба, иарӷьа џьыбахьтә сԥычкак аацәыриган, цырак нҭыхны
иасыркуеит ҳәа ацәа инахьишьуан еиԥш, Хьылқан амаҵурҭа
дындәылҵын, ашә ныдҵаны, лкәаҷаб кны акәасқьахь лҿыҩал-хеит. Есҳаҟ уи аниба,
– бара бкәаҷаб шысзаабгара, – иҳәан,
асԥычка цыра дырҩегь асԥычкацәа инҭаҵаны дналҿаԥшит.
– Аџьоумбеит, иахьа ашьыжь ауми сԥычкак ҭәны ианугаз,
уанбагьалгеи?
– Изгазар инысхит бгәахәуама, – акәаҷаб ала иҭаҭынжәга
амца наиркын, апақ-аԥақ ҳәа дахо, алҩа неиҿагалан, иԥынҵала
ишьҭит. Иҭаҭынжәга амца шакыз аниба, иааиҿыҵихын, – сара
саасҭа бара ҳаиҿыбкаауа бҟалахт, уи аҵкьыс бкәаҷаб бырцәар
иаҳа ибзеиӷьуп, – иҳәеит.
Хьылқан лкәаҷаб ырцәаны абыркьыл инықәыргыланы,
дааиасын Есҳаҟ дахьтәаз иладахьшәа днаидтәалт.– Уара,
ҳгаз нҵәарц егьагым, жәаха акәампаратиаҿ ианааргагьы
ҳара иааҳхәаанӡа инеимҵәа иргеит. Издыруада, ауардынқәа,
ма хколнхара машьына Очамчыраҟа ицозар, ҳгазуедра ду
раҳҭарын, иаҳзааргартә еиԥш урацәажәароуп.
– Шәара аныхра азыҳәан шәшыҟоу аахәараз шәыҟазар,
шьҭа иага ҳбеихахьазаарын... Ҵыԥх уи ауедра азна
Очамчырантә иаахәаны иаазымгаргьы шәабацоз. Ӡыкәыр
иакәын, иахьа хәлаанӡа абригадақәа дрылоуп, уаха данааи-лакь акы даԥхьауашәа, акы иҩуашәа, ҵхыбжьонынӡа дтәоуп
ацәашьы ихаркны, еиҿкаарак ҳәа акы шәымаӡам.
– ыы нас, ҳгаз нҵәоит ҳәа ианаахәлалакь ҳаиқәылашьца
ҳтәап ҳәа уҟоума. Ӡыкәыргьы уахынла зны-зынла аҵх анԥи-ҽуа џьара ихәара акы ҟаиҵозар акәхап...
– Ихәара акы ҟаиҵозар закәызеи, уи иқьаадқәеи икаран-дашьи рыла шьарда бзыҟаиҵара дыҟоуп!..
– Амарџьа, амарџьа, уаҩы хжәашәа уҟоуп, аҷкәын игәы
уамыслан ус гәыԥҵәага ажәала. Изыҟаимҵозеи, уи ибзоура-лами аԥшаҳәауаа рыбригада аӡахәа шкәакәа злеиҭарҳаз. Ал-сабедгьы саргьы жәаха Сангәлиаа рахь чмазаҩбара ҳанцоз,
ахҵысҭа ҳанхыҵын ҳашнеиуаз, ҳналагылеит аӡахәа еихашь-шьы еилақәаҭны, аракәақәа хәхәа-хәхәаӡа. Аха иахьамоу
иџьашьатәны ишԥаҟоу уҳәара-уазеи! Уи уаҟа еиҭарҳарц
ираԥшьызгаз Ӡыкәыр иоуп, насгьы уаҟа инҭеибаз аџьабаа
аҵыхәала игхан, дшыҟаз угәаламшәои?! Зны аҵармақьа ӡыла
иршьышьны иақәиҭәаларын, зны анышә адиҳәҳәалаларын. Уа
дшыҟаз анирхәлоз ыҟан.
– Дзызку убри ауп, убригьы анизыҟамҵа, нас... – иҳәан,
Есҳаҟ иажәа далымгакәа дааҟәыҵит.
– Уара аубиџьыр, убри аӡахәа шкәакәа анеиҭарҳауаз,
шәаргьы хәыҷык рымхны иаажәгар ауҭраҿы иҵаҳамҵози.
Бзиа ишԥазбои абри ажь шкәакәа! Шьоукы уи иалхны уалыр-ла аҩы ҭарҭәоит. Ҳара фатәысгьы иҳамам.
– Аӡахәа шкәакәа ҳара ҳҿаҩадгьылаҿ акгьы алшом. Иб-гәалашәома, шықәсык архантә ԥашәқәак аазган аҩнашьҭахь
иҵасҵеит. Азныказ ибзиахошәа аҽснарбеит, аҿаларагьы
бзиашәа иҟан, аԥсаатә ирфон акәымзар, ашьҭахь инықәҩаа
ицеит.
– Уи ҳара ҳҿаҩадгьыл акәу џьушьома изырҩаз, цқьа игә-цараҳамкит. Иҵоуҵеит, уаҳа хлаԥшра аумҭеит, иалшахуазз
ани ықәмҩаакәа, нас хир абап ҳәа уҟазма, – днеиҿаԥшит
Хьылқан.
– Иалша закәызеи, ҩ-ԥашәк бызгылар баркьаҭара быҟан.
Ишҩаз иаҳа иеиӷьуп, мамзар ҳуҭра ашәшьыра ианаргон, ара-кәақәа хәхәа-хәхәаӡа, арахь феидак алаӡамкәа, – иҳәеит
Есҳаҟ, Хьылқан илҳәаз игәамԥхазшәа.
– Нас, уара, ани аԥшаҳәауаа рыбригадаҿы еиҭарҳаз бзиа-хеитеи! Уи сынтәа ажь ҿаҳашт, излаҟоу ала.
– Уи уажәазы ибзиахашәа аҽунарбоит, аха акгьы алшом
ара. Ҳа ҳҿы ианаало аҳарданжьы ауп, – иҳәан, иҭаҭынжәга
неиҿыҵеикит Есҳаҟ, дырҩегь иԥынҵа алҩа нҭырббуа.
– Иҟаҵазар, ҳадгьыл зегьы анаалоит, иҟоумҵар – акгьы
анаалом, – лыбжьы аармаҷшәа, ус налҳәеит Хьылқан.
– Ҳара ҳҿаҩадгьыл ианаалои ианымаалои бара исбыр-ҵахуеит, ара сшықәыз сажәитеи, зегьы анаалоит ҳәа баауеит.
Шәара аҳәсақәа ишәымҳәо убахьоу?.. Иҟабҵарауазеи, нас
аӡәыр бикума?!
– Сара иҟасҵоит ҳәа акәым, аха иҟазҵарц зҭаху ргәы
ахшәмыршәан...
Есҳаҟи Хьылқани абас ишеицәажәоз, ирымбаӡакәа ашь-ҭалара аамҭа ааит. Амза, ԥыхьа зыԥштәы зхыгга иҟаз, уа-жәы иаҳа еилыбзаауа, ишамшамуа, ахаҿы цқьаӡа акыр аҽы-ҳаранакхьан.
Хьылқан Есҳаҟ иахь дынхьаҳәшәа, – ушьҭал, ушьҭал,
уагьааԥсами, сара Ӡыкәырраа сырзыԥшып, – лҳәеит.
–  Уи аҟара бансыцәнымхо, уаҵәы ахҿарраҿы бсызнеи-ны фархьқәак нхыбгаргьы зыԥсазыз...
– Ахҿарраҳәа узҭоу адгьыл еиӷьу уаҳа дгьыл ыҟамшәа, уа
уҽҭоушьырц уҟоуп сынтәа.
– Адгьыл бзиеи адгьыл цәгьеи ибдыруаҳа... Сиарҭа ҟаҵа,
сиарҭа, – иҳәан, ахәарахәараҳәа дааимҳәеит Есҳаҟ.
минуҭқәак рышьҭахь акәасқьеи амаҵурҭеи реиҿаԥшьыра
ауадаҟны, аххы ихга, ацәа дынҭанагалеит Есҳаҟ. Хьылқан
абарҵаҿы дкыдиалашәа дтәан. Уи лыҷкәын Ӡыкәыри лыӡӷаб
Хьҵыси аизарахьынтә раара дазыԥшын.
Аколнхара «Алашара» акантора ҩнылашаауа ацәашьқәа
ҩныҷҷон. Кәапеишәа уаала иҭәны иҟан. Араион аҟынтә иҩе-из Спирдон Ҳагба, араион агрономцәа реиҳабы, дцәажәон.
Ибжьы ҿацаӡа, дмыццакыкәа, ииҳәо дазхәыц-азхәыцуа, џьа-ра-џьарагьы дааҭгылалон. Амҵ ԥыруазар иуаҳауан. Зегьы
ӡырҩуан: – Шәыдгьыл ҿаҩадгьылуп, уи ҳаргьы иаадыруеит,
аха аҿаҩа дгьыл уаҳа ҳнаҭом ҳәа мацара ҳаагылар, акгьы
иаԥсам. Шәара шәколнхара планс иаду х-геқтарк аӡахәа
шкәакәа ааӡара шәылымшо шәыҟам. Шәыдгьылгьы уи аны-маало иҟам. Аус злоу шәара шәоуп, шәара. Ауаҩы иҭаххар
адгьыл иалимыршара иҟоузеи! Ажь атәы бзианы издыруа
агроном Ӡыкәыр Ахсалба дшәымоуп. Иаҭахуп игәцаракны,
агроԥҟара ишаҳәо аусура, – иҳәан, иажәа даалгеит.
Инеихәаԥшы ааихәаԥшит итәаз аколнхацәа, аха еиҳа-раӡак Ӡыкәыри аколнхара «Алашара» ахантәаҩы мақьҭаҭи
инарҿаԥшит. Ԥыҭҩыкгьы рыбжьы нхәыҵакшәа акы неибырҳәа-ааибырҳәеит.
– Акры зҳәарц зҭахыда? – ибжьы аарылаиргеит ахантәаҩы
мақьҭаҭ, аха аӡәгьы ҿимҭит.
Ԥыҭрак ашьҭахь, – иҟалозар сара жәақәак сҳәар сҭахуп, –
дҩагылеит Ӡыкәыр.
– Ара изҳәақәаз ыҟоуп, Гыд, манча уҳәа аӡахәа шкәакәа
ҳадгьыл ианаалом ҳәа. Уи ииашам. Ишиашам ҳнарбеит ҵыԥх-цәа аԥшаҳәауаа радгьыл (ахԥатәи абригадаҿы) иҵаҳҵаз аӡа-хәа шкәакәа. макьана уи алҵшәа ду аманы иҟам, аха иахьа
уахьахәаԥшуа даара ауаҩы дақәгәыӷратә иҟоуп. Нас шьоукы
ишәҳәоит: инеизакны х-геқтарк адгьыл ақәаҵаразы иҳазҭада
ҳәа. Ишԥыкәу адгьыл шҳамам. Аӡиқәа аԥшаҳәа аӷдарадгьыл
ҩыззӡа ишьҭоу дгьылӡами?! – ибжьы иаҳа иҩаҳаракны, илаԥш
аизараҿ итәаз зегьы инархигеит Ӡыкәыр.
Зегьы уамашәа ирбеит Ӡыкәыр Аӡиқәа аԥшаҳәа аӡбахә
анааиҳәа. Ари ҵабыргны иҳәоу, ус дахыччашәа иҳәоу ҳәан-гьы ргәы иаанагеит шьоукы, аха Ӡыкәыр еиҭанациҵеит: – сара
саӡәыкны схы сеигӡом, среигӡом сымч-сылшара, сдырра, Аӡи-қәа аԥшаҳәаҿы аӡахәа баҳча ааӡаразы. Араион агроном-цәа реиҳабы, аҩыза Ҳагба Спирдон ишиҳәаз еиԥш, аус злоу
ҳара ҳауп, – илақәа лассы-лассы иҟәысҟәысуа, иӡамҩақәа
ҭыҟаԥшьааӡа, иԥынҵа аазыхәхәаны, зны-зынла иџьымшьқәа
дырҩахо данцәажәоз иҵегь иҳәаланда угәахәрын.
Ауу аарыхгеит аизараҿы итәаз, избан акәзар Аӡиқәа
аԥшаҳәа, ӷдарамзар акгьы ахьыҟамлац аҟны аӡахәа шкәакәа
ыҵаҳҵап ахьиҳәаз, уамашәа избақәаз ҟалеит.
–мап, дад, уаҟа акгьы алшом, ҳџьабаа иаԥсахом, ана кыр
ҟалонда ҳабацәа ықәмлози, — ацәажәабжьқәа нархылҩуан
абыргцәа ахьтәаз.
–Шәӡырҩы, шәыххь згеит, шәӡырҩы, — дҩагылеит мақьҭаҭ,
– сара еиӷьны иазысԥхьаӡоит араион аҟнытә иааны иҟоу
агрономцәа реиҳаби ҳара ҳколнхара аҿтәи агроном Ӡыкәы-ри игәарҭарц ҳадгьылқәа. Реиҳа аӡахәа анаалоит ҳәа иалырхуа аҟны ҳагьаагылоит. Уи зыԥшра ҟамҵакәа архиарагьы
ҳҽазаҳкуеит уаҵәы иахымгакәа. Ҳадгьылқәа ҳазгәашәҭароуп,
– иҳәан, Спирдони Ӡыкәыри днарыхәаԥшит.
Аколнхацәа реизара ианалга, амза шашаӡа ажәҩан агәа-ҿы ихалахьан. Акантора иналбаан зегьы, доусы рыҩнқәа
рахь рҿынархеит. Хәылԥазижьҭеи ауаа ршыкьбжь зыҩныҩуаз
аканторагьы аҵх аҭынчра инатәнатәит. Аха дырҩегь ана-ара
иааҩуан зыҩныҟа ицоз рцәажәабжьқәа, ана-ара иубон урҭ
рцәашьқәа, ана-ара игон алашбыжьқәа, аха ԥыҭрак ашьҭахь
иааҭынчрахеит.
Ӡыкәыри Хьҵыси, Спирдон дрыманы аҩны ианааи, Хьыл-қан дышьҭалахьан. Аҭаацәа цәыкьа крыфан еилгахьан, аха
асас ирҭаз изы Хьҵыс даагьагьан, абӷьааҳәа абысҭа луит, ус
акрыныкнылхын рыхәқәа лыманы акәасқьа азалаҿ дныҩналт.
Ӡыкәыри Спирдони акрыфара иахьаҿызгьы Аӡиқәа аԥшаҳәа
аӷдарадгьыл акәын излацәажәоз.
– Ажәак басҳәарц сҭахын Шьушьа, аха быццакуазар,
даҽазны ҭынч ибасҳәап. Уеизгьы сгәы иаанагоит ибасҳәарц
исҭаху баргьы ибдыруеит ҳәа, – иҳәан Ӡыкәыр лассы-лассы
ихы-иҿы аԥштәы ԥсахуа, ииҳәогьы рацәак иҿамшәо, иԥхашьа-ԥхаҵо иҿаԥхьа игылаз аԥҳәызба дналҿаԥшит.
– мап, сыццакӡом сара, аха ари абаҳчаҟны ҳамацара ҳшеи-цәажәо џьара аӡәы ҳаибар ихәарҭам, уара узгьы, сара сызгьы
иԥхашьароуп, игәы иаанаго иаадыруазеи?! Иуҳәарц иуҭаху
аҳәара уцәыхьанҭамзар, ус... ма... – аԥхәызба дааԥхашьан,
ашацаҳәа днаидҟьан лҿыналхеит.
– Баангыл, Шьушьа, знызаҵәык баангыл! Шьушьа, ибас-ҳәоит, Шьушьа! – Аха Шьушьа аӡахәа абаҳча иалгаз амҩа-хәасҭа аҵәирҭаҿ даннеи, дааҵәин, наҟ днавалеит. Уаҳа дим-беит. Шьушьа, Шьушьа ҳәа ан  ҿиҭ аҭҳараҳәа иара ибжьы
даар ҿыхеит. Илақәа ҟәысҟәыс уа иаа хитит, аха азал иҩназ
алашь цара жәпаҳаҳараӡа акгьы инарбомызт. Аԥхыӡ ии-боз хьухьууа игәы аҵанӡа инаӡон, уи бзиа иибоз аԥҳәызба
Шьушьа лсахьа цәырҟьацәырасуа илакҭа ихгылан. Иараз-нак иааигәалашәеит иацы аҭаҭын жәла анкарԥсоз, Шьу-шьа лыхцәы ҵакны, лмаӷрақәа ҵыркәакәан, аԥхӡы лҿашы,
лӡамҩақәа ҟаԥшьшьӡа, лхы-лҿы еилыбзаауа, лыблагә еиқәа-ҵәақәа ҳалалӡа, лыџьымшьқәа ԥаџьхаӡа, лшьапы хтны
арадқәа днархыԥа-аархыԥо аҭаҭын жәла акаԥсара данаҿыз.
Урҭқәа ргәалашәара еиҳагьы иааиланаршыҩкит Ӡыкәыр иб-зиабара. Ахәыцра дҭанагалан, ацәа зынӡаскгьы иҽизамҭеит.
ҩынтәҟагьы днаҳәы-ааҳәит, аха дзыцәо дыҟамызт.
Шьушьа ԥҳәызба қәыԥшын, илхыҵуан зеижә шықәса.
Лыблақәа ҭыԥхо, илҳәо лдыруа, илуа лдыруа, ақыҭаҿы ҳаҭыр
лықәны дыҟан. Еиҳарак аҭаҭын аарыхраҿы акәын аус ахьы-луаз. Аколнхара «Алашара» аҟынгьы аҭаҭын ҟаҵаҩ бзиа ҳәа
дрыԥхьаӡон. Ас иҟаз аԥҳәызба Ӡыкәыр бзиа дзимбарызыз.
Иаргьы лара леиԥшҵәҟьа ҳаҭыр змаз, зҟазшьа бзиаз ҷкәынан.
Уи Шьушьа лзы ибзиабара еиҳараӡакгьы иӷәӷәаны ианыҟала,
ҵыԥхцәа Кьалашәыртәи ақыҭанхамҩатә техникум далган
дааижьҭеи ауп. Арҭ аҩыџьагьы заҵааира рыԥсқәа еилаҵәауа,
рыбзиабара аҽарӷәӷәауа, аҽарҭбаауа иалагеит, Ӡыкәыр агро-номс аусура даналага инаркны. Аха аҩыџьагьы ирцәуадаҩын
рыбзиабара ацәыргара. Рыгәқәа рҟны иҵәахны ирыман
урҭ змырҭынчуаз абзиабара. Ӡыкәыр, дҟәызгаӡа, зны-зынла
ахәыцра ааихатәалон, ус игәы иаанаго: «Шьушьа бзиа дыз-боит сара, аха лара дшыҟоу цқьа еилкааны издыруандаз».
Ларгьы иара изыҳәан убасҵәҟьа акәын дшыҟаз. Ӡыкәыр заҟа
ихәыцхьаз, заҟантә Шьушьа ԥхыӡ дибахьаз иара аӡәы заҵәык
иоуп издыруа...
Аха ԥхыӡла лыхьӡ ҳәаны анҿиҭ аӡәыр иаҳазар? Иханы
дышьҭоуп Спирдон, анаҩстәи ауаҭах аҿы дышьҭоуп иаҳәшьа
Хьҵыс. «Сыбжьы аӡәыр иаҳазар Шьушьа лыхьӡ ҳәаны
сцәырҳаны санҿыха» ҳәа дхәыцуа, деиҭанаҳәы-ааҳәит. «мап,
уи лыбзиабара аҵәахраҵкьыс, еиӷьуп дук хара имгакәа, иа-артны иласҳәар зегьы. Иласҳәап лхаҭаҵәҟьа», – ааигәахәт,
нас ихәыцра аҽааиҭанакын, игәалашәеит аколнхацәа иаха
ахәылбаҽхатәи реизара аан излацәажәоз аӡахәа шкәакәа
ааӡара атәы. Аха адгьыл? Иабаҟоу адгьыл? Аӡиқәа аԥшаҳәа
аӷдара дгьыл ада, егьырҭ радгьылқәа акака ирызкәп. Џьара
ихаҳәроуп, џьара сыпроуп, џьара аҭаҭын иазкуп, џьара
ӡбаароуп... Аӡиқәа аԥшаҳәа адгьыл аӡбахә иҳәеит аизара
аҟынгьы, уажәы дахьышьҭоугьы уи дазхәыцуеит: «ирабжьыз-геит уаҟа аӡахәа аԥашә аҵаҵара, аха уашьҭан акы налымша-кәа иҟалар, ҳџьабаа ыӡыр... Сыбла ихырбало, ҽԥныҳәас
исырҭо иалагар!» Ас дызмыцәо ахәыцра дшаргәаҭеиуаз,
иааигәалашәахт аԥшаҳәауаа рыбригада аҟны иҵарҵаз аӡахәа
шкәакәа. Уи аныҵарҵа ҵыԥхцәа ауп, иара атехникум далган
данааз ашықәсанҵәҟьа. Уи уаҟа иҵарҵарц ирабжьызгаз иа-ра иоуп. Азныказы, ианыҵарҵа ашықәсан еилҩаауашәа иҟан,
аха иара даалаган, зны аӡахәашьапқәа анышә рыдиҳәҳәалон,
зны арҵәыра аиҭон, зны акы рыҵаиргәыон, зны Аӡиқәа аԥша-ҳәантә уардынла анышә еиқәаҵәа ҩаҭаны ирыҵеиԥсон. Уи
игәалашәон аӷдарадгьыл аҟнытә анышә еиқәаҵәа ҩаганы
изҵеиԥсаз аӡахәашьапқәа иаҳа ишеиӷьхаз, лассы ишрызҳаз.
Аӡиқәа аԥшаҳәа ҳәа изышьҭоу адгьыл зынӡа иҟоуп
ԥшьбаҟа-хәбаҟа геқтар. Уи Аӡиқәа аԥшаҳәа захьӡырҵаз, уа-ҟа мрагыларахьтә иавсны илеиуеит ӡы-хәыҷык Аӡиқәа за-хьӡу. Аӷдара ҳәа изашьҭоу усгьы идыруп, ахаан ӷдарамзар
уи адгьыл аҿы уаҩы акы ықәимбаац, уаҩгьы акгьы лаимҵац.
Есышықәса ааигәасигәа инхо анхацәа аӷдара анҩалакь,
амца ықәҵаны ирбылуан. Уи шаҟантә ирбылхьаз здырхуа-да?.. Абылфҩы ықәшәшәы акәын блыншьҭахь ишыҟаз. Аха-ан ауаҩы цәышьхәеи кәаҭани аимырбацызт. Абри адгьыл
ҳҭалап, ихаҳкаап, акы лаҳҵап ҳәа зҳәақәахьазгьы ыҟан, аха
абыргцәа, жәытәижьҭеи уи адгьыл цқьа издыруаз ирҳәон:
«шәанаџьалбеит, ани бзианда ҳабацәа ҭамлози, иара ҳаргьы
иҵегьы ҳҟатаӡа, ҳамч ҳаланы ҳаныҟаз ҳақәымлози акыр
иаԥсандаз». Ари заҳауазгьы рџьабаа баша иӡырҳәа ишәаны,
уи адгьыл аҭалара, уаҟа акы алаҵара рзыгәаӷьуамызт. Аха
аамҭа аҽаԥсахуеит, иҽиԥсахуеит ауаҩгьы лшарала, ҟазарала.
Уи иагьилшоит иԥсахыр адгьыл аԥшрагьы. Аԥшаҳәа адгьыл
заҟа ӡы авсхьоузеи? Уа заҟантә амца ықәҵаны аӷдара рбыл-хьоузеи? Аха уажәгьы ишыҟац иҟоуп. Иаамҭоуп уи адгьыл
ауаҩы иҽыназикыр». Абас дхәыцуан дахьышьҭаз Ӡыкәыр.
Уи лаԥшҵашәаран ибон Аӡиқәа аԥшаҳәа зегьы ҭырҭәааны,
аӡахәара еихашьшьы иҟазшәа; аха ихәыцра ааимҟьахуан,
усҟан ицәҳәыразшәа, анаара аӡахәашьапқәа хҩааны иқәгы-лазшәа ибон. Уи идыруан, адгьыл мацара иақәгәыӷыр акгьы
шалымшоз, аха дыҟами ауаҩы, иҟами ауаҩы илша, инапы,
идырра, агәцаракра иҟаиҵо. Дуаҩыми иара Ӡыкәыргьы, аг-рономра атәы бзианы идыруеит, иналкааны ажь атәы. Нас
игәы еилаԥсо дызхьаҳәхьачарызеи Аӡиқәа аԥшаҳәа азы.
Ԥшьаала ацәа дынҭанагалеит Ӡыкәр, аха дзыцәахуа дыҟазма, даалҵит. Дырҩегьых Шьушьа лыбзиабара шаҟь-шаҟьо
ицәаижьы ааимнадазшәа ибеит. Уи лсахьа илакҭа ишыхгы-лаз деиҭанҭанагалеит ацәа ихаакәакәараӡа. Иҟаларын Шьу-шьагьы убысҟан лыбзиабара хьухьууа, ахәыцра дыргәаҭеиуа
дамазҭгьы лиарҭаҿ, иҟаларын уи лыԥхыӡ Ӡыкәыр далазҭгьы.
Иҟаларын иацы аизараҿы Ӡыкәыр данцәажәоз ииҳәақәаз
лгәалашәозҭгьы, уи исахьа лыбла ихгылоушәа дыҟазҭгьы.
– Бара, ҳасасгьы Ӡыкәыргьы ацәа иашьра иҟоуп иахьа.
Бнеины Ӡыкәыр дбырҿыхаруазеи, – иҳәан Есҳаҟ, Хьылқан
амаҵурҭа ахәшҭаараҿы акәты аҵәы иахаз ыргьежьуа иахьыл-ӡуаз дныҩналт.
– Урҭ иахьа шарԥазӡа ианцоз уара уцәаԥсымҭаз акәын, –
лыкәты даахан амца нхәыҵлышьшьааит Хьылқан.
Есҳаҟ уамашәа ибеит уи илҳәаз: – Ҵабыргыҵәҟьану?
– Ааи, ҵабыргымзар иабаҟоу нас... дара усс исымам усҟак,
аха Хьҵысгьы дшыҩагылаз аҭаҭынжәла акаԥсарахьы дцеит,
какал лымкӡакәа.
– Ицеит, аха иабацеи асҟак шьыжьӡа? Ианцоз ббозҭгьы
бырзымҵааӡеи нас?
– Сырзымҵааӡеит, Ӡыкәыр ашә днылагылан: – ԥыҭрак
ҳанхоит, ҳанхынҳәуа азы какалк ҳзыҟаҵа, – иҳәеит.
– Ԥыҭрак ашьҭахь, Хьылқан Есҳаҟ ихәы аахылхын акры-неиҿалҵеит. Есҳаҟ уаҳа дхьамԥшыкәа, иеихеи иеигәышәи
аашьҭыхны, агәашә дынҭыҵит. Ус, ҩ-мҩак ахьеихагалаз дан-неи, егьи амҩала дааиуан Бадра, аха Есҳаҟ дхәыцуа днеиуан,
Бадра дгәеиҭаӡомызт.
– Есҳаҟ уаангылшь, Есҳаҟ! – иҳәан, Бадра ибжьы наиргеит,
иеиха ду ихәда иқәкны, аҿы цырцыруа, ҿыц ишихыз мҩашьо
удырратәы. Ианааидгыла, аԥсшәа неибырҳәан, аҩыџьагьы
рҿынархеит.
– Сынтәа иҳалоу ԥибашәароуп Есҳаҟ уаргьы саргьы. қәацә
иҳәысҭа ахҿара уаҿуп ҳәа саҳаит. Саргьы Аӡиқәа нырцә ма-жьа иқьаԥҭа сҭаларц сгәы иҭоуп. Амала, сынтәа ахыдҵақәа
иаагаз, геқтарк аҟынтә аашә ԥуҭ аџьықәреи ақәаарыхра
ҳцәуадаҩхар ҟалап. Уара ишубо сыздыруам, аха... – иҳәан Ба-дра Есҳаҟ днаихәаԥшит.
–  Дад, Бадра, абри сара сахьубахьоу сааихьеит, аха
макьана исымбацызт, ма аӡәы иҳәонгьы исмаҳацызт хара
ҳҿаҩаҿы калаҭшәкы инареиҳаны геқтарк иҭыҵит ҳәа. Убригь
даара аамҭа бзиак ақәшәаны ианыҟалоз акәын. Ажәытә
калаҭқәагьы уажәтәи акалаҭкәагьы еиҟароуп. Ажәытә акалаҭ
иҭыҵуан ҩԥуҭк, уажәтәигьы уиаҟара ауп иҭыҵуа. Жәаха
ахыдҵақәа аныжәгоз саргьы изгеит ахыдҵа, аашә ԥуҭ геқтарк
аҟынтә аарыхразы. Калаҭла иуҳасабыр иҟалоит ԥшьышә ка-лаҭ. Сыздыруам, дад, ҿыла аҳәара мариоуп, аха анагӡара ауп
аус злоу.
–Аа, ажәа ируҭаз узынамгӡар ҳәа уацәшәозар ҟалап, Ес-ҳаҟ? – дааԥышәарччеит Бадра, – уиаҟара уанацәшәоз изуҭи-уазз ажәа?
– Дад, ауаҩы знык ажәа аниҭи уск ахьӡала, уи дыԥсӡозар-гьы инеигӡароуп. Ажәа иуҭиуа узынамыгӡар хьымӡӷуп. Нас
иабаҳҭии ажәа? Ажәлар зегьы ишраҳауаз, ҳаиҳабырахь, дад.
Уажәшьҭа иаҳзынамыгӡар ԥхашьарами. Убри сацәшәаны
ауп, абар иахьа хымшуп қәацә иҳәысҭа абнара еималахьаз,
снапсыргәыҵа аӡаӷьа аанахәо, ахҿара сзаҿу. Ауаҩы иџьа
аниԥылауа аамҭазы ихы аџьабаа зеимырбарызеи, аҽаҩра ду
аарыхразы.
– Иаха аизара аҟны уҟаӡамызт, Есҳаҟ, Ӡыкәыр иуеиҳәазар
акәхап. Уажәы дырҩегь аӡахәа шкәакәа хә-геқтарк ыҵаҳҵарц
аплан ҳадырҵеит; ҳколнхара адгьыл уи азы иманшәалам
ҳҳәеит, аха ҳаҷкәынцәа рыхшыҩ ԥыруеит. Ӡыкәыри, михеи,
Ҷути, убас иҵегь адгьыл шԥаҳамам, Аӡиқәа аԥшаҳәа дгьылми
ҳәа иқәгылеит. Очамчырантә ахылаԥшҩы иҟазгьы Ӡыкәыр  гьы
ирыдырҵеит иахьа ҳадгьылқәа гәарҭарацы.
– Аӡахәа шкәакәа хә-геқтарк уҳәоу, иабаҵаҳҵо хә-геқтарк?
Рхы еижьаны ҳрыманы Аӡиқәа аԥшаҳәа иҭамлара џьушьоу
ҳаҷкәынцәа, – иҳәан, Есҳаҟ ихы дҩаханы Аӡиқәа аԥшаҳәахьы
днаԥшит. – Уи акәхап, иахьа ашьыжьӡа уи ахылаԥшыҩгьы
Ӡыкәыргьы еиманы ицон, рхабар ыҟаӡам макьана, адгьылқәа
гәарҭозар акәхап.
Ус еицәажәо ишнеиуаз, амҩа ҩџьараны иахьааиҟәыҵуаз
ианнеи, иааҭгылан рҭаҭынжәгақәа цәырган иааиҵарҵеит.
– Уԥши, Есҳаҟ, лахьхьи аԥшаҳәаҿы ҩыџьа наԥшы-ааԥшуа
иахьгылоу, Ӡыкәыри Очамчырантәи иааз агрономи роуп ҳәа
сыҟоуп, – иҳәан, иҽыҩеиҵыхны аԥшаҳәа адгьыл блала иааи-мидеит Бадра.
– Дара роуп, ааи, аха абри Ӡыкәыражә дхагазаргьы, ани
ахылаԥшҩы ишԥеизымдарри анаҟа акгьы шыҟамло, – иҳәан,
иҭаҭынжәга неиҿыҵеикын, аҭаҭын ахара дналагеит Есҳаҟ.
– Имдыркәа, уи агрономцәа зегьы дреиҳабуп рҳәеит:
урҭқәа имдыруанда агрономцәа хыс дрырҭарымызт, – ихы
иҿы ааихаччеит Бадра.
– Сеидру, Бадра, сыздыргәышьом. Амала абри ҳара ҳажәа
ҳамеижьакәа инаҳагӡароуп, урҭ аҷкәынцәа ртәы рзынамыгӡар
дара ирбап...
– Есҳаҟ, иҭаланда џьушьҭ, абни Аӡиқәа аԥшаҳәаҿгьы,
баша ҳгәахы еибанаркуа ибжьахеит дгьыл ҭбаарак, иалшо
ҳамбарызи.
Ус аҩыџьагьы неицрыҵын еиҟәыҵуаз амҩақәа инарныле-ит хаз-хазы. Ԥыҭрак ашьҭахь Есҳаҟ ахҿара дахьаҿыз иаҳауа
далагеит, Аӡиқәа нырцә мажьагә иқьаԥҭа аҟнытәи Бадра иеи-ха аҟыгәбжь. Есҳаҟи Бадреи бригадак иалан, аха рзвеноқәа
хаз-хазын. Урҭ, дара ишырҳәаз еиԥш, сынтәа ахыдҵақәа ры-ман аҽаҩра ду аарыхразы. Аҩыџьагьы уахьрыхәаԥшуаз акыр
рықәрахь инеихьан, еиқәлацәоума уҳәаратәы иҟан. Досу
хынҩажәижәаба хынҩажәижәаба шықәса усгьы иреиҵа-мызт, аха аусура ргәы азыҳәо иҟан. Уск рыманаҵы ҭынч из-тәаӡомызт. Урҭ злеиԥшымыз акы заҵәык акәын: Есҳаҟ иаҳа
дуаҩы фархьшәа дыҟан. Далаугалаанӡа ахәмарреи амцхә
ацәажәареи иҭахымызт. Знык далаугалар, нас иуаԥимгозҭгьы,
дуҵахомызт. Бадра уаҩы еихацалак, уаҩы хәмарҩык, утәгьы
зфо, зтәгьы уҿазҵо ҳәа ззырҳәоз аӡә иакәын. Иаагылазар-гьы ахандеира акәын занааҭс ирымаз арҭ. Аусура бзиа ир-бон. Рықәрахь ишнеихьоугьы, абан нырцә-аарцә рҟыгәбжьы
еигәныҩуа, аусура иахьаҿу.
Есҳаҟ иеигәышә неимӷыҵраҵаны ахьаца каиҿарц дны-қәылт хыхь. Ахьаца ԥыҭкгьы иҳаракын. Уи хәбаҟа-фбаҟа
шықәса ҵуеит ас иҳараку ҵлакы дықәымлеижьҭеи. Уажә
хыхь, ҳаракынтә блала иааимидеит зыхҿара даҿыз аҳәысҭа.
Нас ажәҩан далалазшәа игәы иаабан, илаԥш неиҵыхны
даанаԥшы-ааԥшит. Игәы изаҟәымго Аӡиқәа аԥшаҳәа адгьыл
илаԥш надхалеит... Ашьауардын млашь хыхь аҳауахьынтә
ҵаҟа иагәаԥхаша џьара акы абар алақәа шаҟь-шаҟьо, агәы
хыҭ-хыҭуа ишыԥшуа еиԥш, дазыԥшуан Есҳаҟ Аӡиқәа аԥша ҳәа.
Гәанала иагьааиҳәеит: «еҳ, аҷкәынра, аҷкәынра!» – аԥшаҳәаҿы
адгьыл гәазҭоз Ӡыкәыри Спирдони илаԥш анаарықәшәа –
«шәара шәеиԥш сыҷкәынандаз!» – ааигәахәт. Нас иеигәышә
ааимӷыҵрихын ахьаца акаҿара дналагеит...
Амра акырӡа иҩхалахьан еиԥш, Ӡыкәыри Спирдони ика-ра-уараха ашьшьыҳәа аколнхара аправление аҟны иныҩналт.
Уаҟа дрықәшәеит мақьҭаҭгьы.
– Шьыжьымҭан сааин араҟа саашәзыԥшит, арстәи шәаауаз
џьысшьан, аха шәанысымба, шәышцаз здырын, уахь џьара
ҳаиқәшәап сгәахәын, аҩбатәи абригада шыҟаз сакәшаны саа-ит, — иҳәан, мақьҭаҭ, Спирдон днаихәаԥшит.
– Уара уусқәа урыԥҳарҟьар ҳҭахымхеит, насгьы уахь ҳара
ҳамч зқәмхоз акгьы ыҟамызт. Еимаадеит шәыдгьылқәа Ӡыкәы-ри сареи; игәаҳҭеит иацы аизараҿы Ӡыкәыр зыӡбахә ихәаз
Аӡиқәа аԥшаҳәагьы. Ҳәара аҭахым, Ӡыкәыр дацәымҩашьо
идырит уи адгьыл аӡахәа баҳча ишазктәу. Егьырҭ иаабақәаз
зегьы раҵкыс уа иаҳа ианаалоит ҳәа азысаԥхьаӡоит саргьы.
Уажәшьҭа иаҭаху шәагрономи шәареи шәыжәҩа неибыҭаны,
агроԥҟара ишаҳәо аус азуроуп.
Спирдон ииҳәауаз дазыӡырҩуан мақьҭаҭ. Нас даахәыцшәа
ҿааиҭит: – уи уажәраанӡагьы ҳҭалар акәын. Иуҳәаз саҳаит,
Спирдон, уажәшьҭа аус злоу ҳара ҳауп.
Акраамҭа еицәажәо итәан, иалацәажәон аҭаҭын феида атәы,
аԥшаҳәаа рыбригада аҟны иҟоу ақәаҵа атәы. Спирдон ацара
иҽыназкуа дҩагылан, – кәҿиара шәоуааит мақьҭаҭ, Ӡыкәыр,
саргьы уажәшьҭа сдәықәлап, мамзар Отаԥтәи аколнхара «Аб-занхара» аҟны усқәак сымоуп, хәылбыҽха уа сҟалароуп.
– Уцозаргьы ҽыла умцои, Спирдон, абар сҽы ара ашҭаҿы
иҟоуп. Шьапыла удәықәаҳҵома, – акантора ахышә дынкылԥ-шны иҽы акәадыр ақәны, аӷәра ашьапы иахаршәны иҳәуа
иахьықәыз дназыԥшит  мақьҭаҭ. Нас индәылҵын, амар-дуан иналбааит... минуҭқәак рышьҭахь Спирдон, мақьҭаҭ
иҽыхәа дақәтәаны, аправление аԥхьа иҿаз агәашә дынҭы-ҵит, Ӡыкәыргьы дицын. Ԥыҭк ианынаскьа, – аҳы, Ӡыкәыр шьҭа
уаангыл, амала аӡахәа иеиҭашәҳауа аҩы ҳнаҭо иалагаанӡа
умԥшыроуп уара, – иҳәан, дааччеит Спирдон.
– Ачара уфарцы уҭахуп акәу, ҳаи-ҳаи!
– Ааи, ачара... аха шьҭа санаауа исоуҳәароуп аԥҳәызба
Шьушьа дызусҭоу.
Ӡыкәыр даашанхеит азныказы, Спирдон Шьушьа лыхьӡ
анааиҿшәа, иааигәалашәеит иахатәи аԥхыӡ, нас дцәырҳаны
иҿыхара.
Спирдон аҟыр-ҟырҳәа дааччан, – уара исоумҳәеит, аха
сара рацәа уаҿаскит Ӡыкәыр, – иҳәеит.
Ӡыкәыр дааилашыҩкит, ииҳәо иҿамшәо, ихы-иҿы аԥштәгьы
аҽаԥсахит, даагачамкшәа.
– Бзиала, Ӡыкәыр, бзиала!
–Абзиаӡа, Спирдон!
Аҽыхәа дзықәтәаз апҟеҩ ҳәа иҟамчы анаахиҟьа, икәаруа
аҿынанахеит. Ӡыкәыргьы даахынҳәит ихы ларҟәны, дхәыцуа.
«Иаха лыхьӡ анысҳәоз Спирдон иаҳазаап, уаҳа иазҳәодаз»
ҳәа дхәыцуа даақәԥсычҳаит Ӡыкәыр.
О-о-рырр, о-о-реи! – иҳәан, Бадра икәаҭан ацәқәа ирыц-раҳәаны, иаргьы рышьҭахь дгыланы Аӡиқәа аԥшаҳәа адәы
аҵыхәан даақәгылт. Даанаԥшы-ааԥшит, аха уаҩы тәыҩ -са
дыҟамызт иара иаамҷыдарахаз.
– Ҳаит, угәарӡааит Ӡыкәыр, шьыжьымҭанӡа шәнеи умҳәази!
Иабаҟоу егьырҭ? – ихала ацәажәара даҿын Бадра. Ацәқәа
ахьгылаз рыхқәа ладырҟәын инышьҭафҩы-аашьҭафҩит, аха
абылфҩы зқәышәшәы иҟаз анышә аҟны рқьышә нышьҭшьны
иаазыхашаз акгьы ыҟамызт.
– Сара схала соуп иааз; саа закәызеи, шьарда узыҟасҵара
сыҟоуп ари адгьыл ҿажәк аҟны.
– Умшәан Бадра, умшәан! Ухала уакәӡам; егьырҭгьы
уажәыҵәҟьа иаауеит, – ибжьы ааиргеит Ӡыкәыр, Бадра ишь-ҭахьҟа.
– Зыцәгьа уҳәо ушә дылагылоуп ҳәа, араҟа иаразнак ад-гьыл уаалҵызшәа уаазгазеи Ӡыкәыр? Иабаҟоу егьырҭ, ари
зегьы зшәырцәаӷәо Кәашәи сареи ҳаума? Убрыгь санаауаз
ицәқәа ҵеиҳәозшәа збон акәымзар, егьырҭ аӡәымзар аӡәгьы
сылаԥш иқәмшәеит.
– Сыцәгьа зауҳәауадаз Бадра, уцәқәа роума? – дааԥы-шәырччеит Ӡыкәыр.
– Сара исҳәауа сыцәқәа ишраҳауа еиԥш, урҭ сара ишс-зыӡырҩуа еиԥш, абри шьоукы-шьоукы ишәаҳҳәо шәазыӡы-рҩуандаз абраҟа, ӷдарамзар акгьы ахьыҟамло адгьыл аҿы
ҳҭажәгаларымызт, – алаф ҳәо ацәқәа рахь дынхьаԥшит Бад -ра, иџьымшьқәа дҩарыхан, илахь неизырҵәауа.
– Бадра, хаԥхьаҟа унаԥшла, ус уҳәозар ҳамбари... Араҟа
аӡахәара еихашьшьы, ажьымжәақәа ахьныҳәҳәы, игәазыр-ҳагаха... Усҟан, иахьа зегьы раԥхьа ушааиз угәалашәар,
иумҳәашеи: – араҟа аӡахәа аиҭаҳара сара соуп иаԥшьызгаз,
раԥ хьа напазыркыз ҳәа, абзиара ухы иаргауа.
– Ҳаԥхьанӡа акыр бжьоуп, уанӡа ԥшӡала ҳнеит... Уи акәым
иуҳәаша, иабаҟоу егьырҭ? — деиҭанаҵааит Бадра.
– Абан иахьаауа!.. – аҩыџьагьы адәы ахахьы ианыҩаԥш
ирбеит ф-уӷәк раҟара еицырхашьшьы, ацәаӷәацәа адәы
аҵыхәахь алеира ишаҿыз.
...Амра аԥхьатәи ашәахәақәа Ерцахә инавҵыԥшын Аӡиқәа
аԥшаҳәа адәы рыҽнықәрыԥсеит. Ацәаӷәацәа еихагыла-еиҵа-гыланы адә ду азбжак рымҽхакны ицәаӷәо рҿынархеит.
Ахаан цәышьхәеи, кәаҭани, ҽагеи, бахаи зымбацыз адгьыл
аӷдара дацқәа еиқәаҵәа-еиқәаҵәаӡа иалпҟҟон, зны-зынла
урҭ акәаҭан ацәеиха инаҿыҵачуан, аха лабала, ма шьапыла
инас-насын еиҭа намырхуан. Абылфҩы зқәышәшәы иҟаз ад-гьыл акәаҭан ацәеихала инарҵауланы иаарҳәуа ианлықәла,
афҩы аҽеиҭанакит. Зегь раԥхьа дшааиз еиԥш, зегьы рҵыхәан
дықәгылан, зегь реиҳа зцәаӷәахьаз, аҳаҳаира ҳәа ицәқәа
дрыҵаҟьо Бадра. Уи зны-зынла иҩадахьҟа иқәгылаз рахь
илаԥш наиршәуан, аӡәы сиҵамхандаз ҳәа игәы иаанагауа.
– Ирҵауланы амарџьа, Бадра, ирҵауланы... Заҟа ирҵа-уаланы иуцәаӷәо аҟарагьы аԥашә иазеиӷьхоит, – ихәан Ӡы-кәыр, Бадра днаидгылт.
– Аҵауларазы аӡәы сиҵахар ҳәа усцәымшәан, сыцәаӷәамҭа
макьана уаҩы имырџьаӡацт, аха иумбои, Ӡыкәыр, акәаҭан
санлақәыӷәӷәалак, ҵаҟантә нышә ҟаԥшьык ыҵнаҳәоит, –
иҳәан, ицәаӷәарсҭа дынхыԥшылт Бадра,
– Уи акгьы иаԥырхагаӡам: ҵаҟатәи анышә ҟаԥшьи
хыхьтәи анышә еиқәаҵәеи еилалароуп, еилаӡҩахароуп.
Уашь ҭан аԥашә шьапқәа рзы ажрақәа анҳырхиалак ашьҭахь
иҭаҳаԥсоит анышә еиқәаҵәеи арахә руаци еилаҵаны. Урҭ
рҟны аӡахәа аԥашә адацқәа рацәаны идәықәнаҵоит. Усҟан
адгьыл ҟаԥшьгьы абааԥсгьы мчыдахоит, – иҳәан, Ӡыкәыр, уи
днаидҵны егьырҭ ацәаӷәацәа рахь иҿынеихеит.
Ӡыкәыр дахьнеиуаз ацәаӷәасҭа нышә ҟәыԥс-ҟәыԥсуа ишьҭа
анхалон. мра зымбацыз ҵаҟатәи анышә акәаҭан иаанар ҳәыз,
амра анлықәш, ачабаба ԥха еиԥш, ашьшьыҳәа ахылҩа-ԥсы л-ҩа ахылҵуан.
Ацәаӷәацәа рыԥсы неиҭаркырц инатәақәеит. Урҭ рыцәқәа
ахьгылаз, аӷәапа-сапахәа ижаҳәон, зны-зынла рыхқәа нар -ҟьа-аарҟьон. Ацәаӷәацәа рыгәҭаншәа итәаз Кәашә, Ӡыкәыр
иахь дынхьаԥшын, – ацәаӷәара ҳалгар нас ишԥазаауеи, иараз-нак аӡахәа ыҵаҳҵома? – иҳәан, дыниазҵааит.
– мап, ацәаӷәара ҳалгар, иаҳчалтуеит, нас еизша-еизшаны
ажрақәа ҳархиоит, аӡахәа ахьыҵаҳҵаша. Ажрақәа иҳархио
аршььнак-аршьынак иҵаулазароуп. Урҭ рыбжараҟынӡа ауа-ци анышә еиқәаҵәеи еилаҵаны ирҭаҳаԥсароуп. Нас, убри
ашьҭахь ауп аӡахәа аԥашә аныҵаҳҵауа, – иҳәеит Ӡыкәыр.
– Ари зегьы азхара ауац ҳазҭода ҳара? Ари азыҳәанмоу,
ҳуҭрақәа рызхара ауац ҳзыԥшаахуамеи! – ҿааиҭит уажәраанӡа
ҭынч итәаз Алиас.
– Иҳауеит, Алиас, ауац ҳмоукәа изгозеи, агәаҳәара ҳаур
иаҳмоуа акгьы ҟалом, – иҳәан, Ӡыкәыр дҩагылан, Бадра
икәаҭан амаақәа кны, – аҳы, амарџьа, шәеиха, – ацәқәа ибжьы
нарықәрганы ацәаӷәара дналагеит. Егьырҭгьы ҩагылан, доусы
ркәаҭанқәа рахь рҿынархеит.
...Абри аҽны инаркны, хәымш рыла Аӡиқәа аԥшаҳәа
аӷдарадәы зегьы цәаӷәаны, ичалтны ишьҭан. Афымш рыҽны
аколнхара «Алашара» иалоу ҳәсала-хацәала иҩҭалан, аӡахәа
шьапы ахьыҵарҵашаз ажрақәа дырхиеит. Ӡыкәыр имахәар-қәа ҵаркәакәаны, ҩ-метрак иҟаз лабак хыркәшаны икны,
днеиҭ аԥа-ааиҭаԥауа, зны ишәо, нас иахьишәаз аҵәқәа нарсуа,
аҭбаареи аҵаулареи заҟа ржышаз нараҳәауа, радк аҟынтә
егьи арадахь диасуан. Шьоукы ажра иаҿын, шьоукы ауац аар-гон уардынла. Аҳәсақәа еимакыҿакны акалаҭқәа рыла анышә
еиқәаҵәа ааргон адәы аҵыхәантә. Уаҟа дрылан Ӡыкәыр бзиа
иибоз Шьушьа. Уи аԥхәызба уа лыҟазаара иаҳагьы амца инар-куан Ӡыкәыр. Уи зны-зынла илақәа хааӡа дынцәыҵыԥшны
Шьушьа лахь днаԥшуан. Иареи лареи рылаԥшқәа анааиқә-шәа лакь иааицәыԥхашьаны рыхқәа нхьадырҳәуан, рыгәқәа
рҟ ны иҵәахыз рыбзиабара рныԥшыр рҭахымзшәа.
– Бара, абри Ӡыкәыр иҵегьы данқәыԥшыз хагак иакәын,
абас ҷкәына бзиарак илҵып ҳәа сыҟамызт, аха ҳаҷкәынцәа
даареиӷьны дҟалеит, – лҳәан, машьқәала лбаҳа ныҵарсны,
лнапы нахшьшәа илыдгылаз Шьамсиа дналыхәаԥшит.
– Уи ҷкәына бзиахеит, ааи, аха уажәшьҭа иқәнаго аӡәы
лахь дынхьаԥшыргьы цәгьамызт, – инаҭалкит Шьамсиа. –
машьқәала, аҷкәынцәеи аӡӷабцәеи реибыҭаразы бара боуп
иҟазашәа иҟоу, ибықәҿиоит уи, Ӡыкәыр џьара хар змам аӡәы
днаизыбкыр, чаракгьы ҳамфози!.. – инеибарччеит. Убысҟан
ҭәырӷә дук азна анышә еиқәаҵәа лыманы даарыдгылт Шьу-шьа.
–Шәзырччозеи? Ҳаргьы иҳашәҳәар хмыччари! – лҳәан
Шьушьа лҭәырӷәы– ианыз анышә ажра инҭалԥсеит.
– Ӡыкәыр ԥҳәыс дизаҳҳәарц ҳаӡбит, Шьушьа, – лҳәан
машьқәала, рҩадахьыҟа ԥыҭк набжьаны ахацәа аус ахьыруаз
днаԥшит.
Шьушьа иудырратәы лыԥштәы аалԥсахит. Лыбзиабара
лныԥшыр ҳәа дшәазу здыруада, лҭәырӷәы нықәлыкшан, – иб-зиами ус акыр шәылшозаргьы, – лҳәан днарыдҟьеит.
– Бара, акы басҳәашан! – машьқәала Шьамсиа дналҿаԥ-шит – Ӡыкәыр, Ӡыкәыр иоуп, аха абри Шьушьагьы дыԥҳәызба
ҟаимаҭми?!
– Дҟаимаҭымкәа, ани ҭаџьгәагәа аԥсцәеирымга лыԥҳа
дышԥаҟаимаҭымхоз, – иналаҭалкит Шьамсиа. – Убырҭ аҩыџьа
ракәын еиқәнагаҵәҟьозгьы, – нацылҵеит.
– Усоуп, Ӡыкәыри Шьушьеи еикәнагом ҳәа уаҩы иҳәашам,
— машьқәала ажра анышә еикәаҵәа иҭаԥсаз баҳала днаха-аахан иааиҟаралтәит.
– Амарџьа, аҳәса, шәымгылан, иаҳцәыхәлоит, – рҩадахьыҟа
ибжьы ааиргеит Ӡыкәыр.
Аҳәсақәагьы, аицәажәара иааҟәыҵын, ажәжәахәа аусура
иналагеит.
Аӡахәа аҵаҵарада зегьы рыхианы ианалга амчыбжь аҽ-ны, аӡахәа шкәакәа ыҵаҵо рҿынархеит, аџьџьа рыхга. Дыр-ҩегь Аӡиқәа аԥшаҳәа ҭырҭәааны аус руан имтәаӡакәа.
Ӡыкәыр анышә ихьтата, изнапыкала аӡахәа еиҭаҳатәқәа кны
ишыҵарҵаша надырбо, дгьежьуа дрылан. Иалгеит аӡахәа
аҵа ҵара. Планс ирыдыз хә-геқтарк рҭыԥан, дара ф-геқтарк
ыҵарҵеит. Иҵарҵеит, аха уажәшьҭа аҟалашьа ауп... Убри зегьы ргәы иҭан, убри иазыԥшын, Аӡиқәа аӡаԥшаҳәа адгьыл убар
иузымдыруа, зызҳара иаҿыз аӡахәа хыҽырбало иқәгылан.
Аӡахәа қәыԥш аракәа иазҳауа, иҟато абӷьы ҿалон иԥшӡаӡа...
Ицеит ҩы-шықәса. Август мза анҵәамҭазы акәын. Аӡахәа
ҿыц ахьиз Аӡиқәа аԥшахәа Аӡиқәа ақәаҵа ҳәа ахьӡхалт.
Уи ақәаҵаҿы есымша дубон Ӡыкәыргьы, аӡахәа аракәақәа
днарыхәаԥш-аарыхәаԥшуа. Уи ихадарала аҩбатәи абригада
ари аҽны аҵармақьа ӡыла иӡҩаны иақәызҭәоз аҷкәынцәа
аханӡатәи арад инақәырҭәан, инаскьашәа агәашә ахьҿаз
ааигәа иааикәагылт. Урҭ рус иалгеит, ицарацы рҭахын, аха
Ӡыкәыр изыԥшын: уи арадқәа дрыбжьоуп, днарыхәаԥш-аарыхәаԥшуа. Ус, нҭыҵҟа агәашә иаадгылеит аҭаҭын ка-зармахьтә, аусура шьҭахь, хәылбыҽха зыҩныҟақәа рахь ицоз
аҳәсақәа, аӡӷабцәагьы рыцны. Шьушьа рышьҭахьшәа дааиу-ан, лылаԥш Аӡиқәа ақәаҵахь ирханы. Ӡыкәыргьы, ичаз хылԥа
ду ала ажь шкәакәа иманы аӡахәаҭра даалҵын, днарыдгылт.
– Агьама жәба, ари раԥхьаӡа иҿалаз ажь ауп, – иҳәан,
Ӡыкәыр, Шьушьа дахьибаз иихәо рацәак иҿамшәо, инарыди-цалт. Ажь рыҭа-рыҭо дышнеиуаз зегьы рышьҭахь игылаз Шьу-шьа дналыдгылт. Азныказ лыла дынхыԥшылт, аха егьырҭ рҟны
акы иныԥшыр ҳәа дацәшәо, – зегьы ишәыхьӡеит, – иҳәан,
ихылԥа иҭаз ажьымжәа заҵә Шьушьа иналымҵаикит. Шьу-шьа дҟаԥшьхо, ажьымжәа абжа аамылхын, егьи абжа ахылԥа
еиҭанҭалҵеит. Ӡыкәыр дааԥышәарччан, ажьымжәа-бжа Шьу-шьа инлыжьыз аанкыланы ихылԥа неихеиҵеит.
– Ҽаанбзиала, ҽаанбзиала! – рҳәан, жьымжәак-жьымжәак
кны, ажь ыфо рҿынархеит.
Ԥхны мшын. Амра шьыбжь аарахьы инеихьан. Охәреи
аӡымҩас ацәқәырԥа хәыҷқәа рыԥсы ҭоушәа, аԥаҩқәа ина-рывс-аарывсуа, ахаҳәқәа ирҿачча-хәмаруа илеиуан.
Абар ашоураха, амра иабылны иҟаз гәыԥҩык зҽызкәабоз
ахәыҷқәа, иҟьантаз-ҟьантазӡа, аӡы ихықәгылаз ахаҳә шкәакәа
иахьықәиоу. Ахахә шкәакәа азганкахь ала иҵамҵамуа аӡыжь
ҵаула ду ҭатәан. Убри аӡыжь ду аҿы акәын есԥхынра Ԥақәашь
ақыҭа, Урҭа аҳаблаҿтәи ахәыҷкәа ӡҭаларҭас иахьрымаз.
Ахәыҷқәа ахахә ду аҟны рхы еилакны шәҟәык аԥхьара
иаҿын. Ашәҟәы иаԥхьауаз Володиа, иҽмырҵысӡакәа дахьы-қә иаз, имгәацәа ахахә ацара алсзар акәхап, дзыԥхьоз аҳәоу
анҵәамҭа аҟны даннеи, инацәхыԥ нақәирӷәӷәан иааиҵәа  ӷәеит,
нас ихы дааҩахан иҩызцәа днарылаԥшын, – инхаз уашьҭан
ҳаԥхьап, – иҳәан, ашәҟәы аҿы наркны имаҭәақәа ахьықәыз
инарыҵаиҵеит.
– Убри нахыс ауп иаҳагьы иахьбзиоу, аинтерес ахьамоу,
ҳшаҿу халгап аԥхьара, – руаӡәк ҿааиҭит.
– Уашьҭан ҳаԥхьап, уашьҭан, – иҳәеит даҽаӡәых. Иааимар-кит. Аха ашәҟәыԥхьара иаҿыз Володиа егьырҭ изыӡырҩуа
раасҭа иара иаҳа дааԥсан, иаԥхьа иқәтәаз иҩыза длеигәҭа-сын, иаргьы дууаӡа дыԥан хыла аӡыжьахь дцеит. Уи дзыгәҭа-сыз дааҟәараҟәанҽеит, аха иҽалмырҩрыкәа, иҽырман  шәала-ны убригь иҿынеихеит аӡыжь ахь. Агәаԥ-саԥҳәа егьырҭгьы
аӡыжь рыҽналарԥсеит. Азнык азы аӡыжь зегьы аагазгеит, нас
иԥышәырччан нырцә-аарцә аҟәара иныкҿаҵәа-аакҿаҵәеит.
Ԥыҭрак ашьҭахь, урҭ рқьышә хәыҷқәа хиаҵәаа-хиаҵәаа-ӡа, аӡыԥсы рхьыкәкәа, ахаҳә шкәакәа ду иҩхалан, дыр-ҩегь рымгәацәақәа уи иадҵаны инықәиеит. Володиа ибжьы
нҭыганы ашәҟәыԥхьара деиҭаналагеит. Аха абри аамҭазы
лаҳәаԥштәыла иҽеиқәа самсал ашаха аҿаҵаны, ҽыкәбалла
иҩеиуаз Ԥачлиа Ҷаҷ даамҩахыҵын, аӡыжь шыҟаз, «чоу»
ихәан, дкаууа иҿааихеит.
Ахаҳә иқәтәан ашәҟәыԥхьара иалагаз ахәыҷқәа рхы иҩа-хан ианынаԥш, Ҷаҷ аӡыжь дынхықәххылахьан. Урҭ ирдырит
Ҷаҷ иҽеиқәа аӡыжь аҿы икәабарацы ишааигаз.
– Ҳара иузалаҳшьуеит аӡыжь, ҳара иҳаҭ, – рҳәан ахәыҷқәа,
Ҷаҷ дахьықәгылаз аҟәарахьы инхықәибаҳәалт.
– Шәара ҽыс исзышәкәабараҳа... – дааԥышәырччан, ахәыҷ-қәа зегьы илаԥш нархигеит Ҷаҷ. Уи урҭ драхәмарт акәымзар,
егьиҭахыҵәҟьан руаӡәк иҽы ииркәабар. Аха дара рацәаҩын,
руа изиркәабара диздырам. Ашоура иакны иҟаз аҽы ахы ҟьо,
ашаха иахо, иԥашашо игылан.
– Аҳы, абри ахаҳә шкәакәа хәыҷы аӡыжь иаласыршәуеит,
раԥхьа изыԥшаауа сҽы исҭоит акәабаразы, – иҳәан Ҷаҷ, хаҳә
хәыҷык аӡыжь агәҭа акәаԥҳәа иналаиршәт.
Ахәыҷқәа арҵәаа-сырҵәаа ааҭдырган аӡыжь рыҽналарыԥсеит. Еимдон акыраамҭа, зны ихалон аӡыжь ахыхь, зных
ҵаҟа ицауан, аха ирзыԥшаауамызт ахаҳә хәыҷы. Дук мырҵы-кәа ахаҳә шкәакәа хәыҷ збаз Володиа, Ҷаҷ иҽы акәабара
азин аниоу, уи дақәтәаны аӡыжь дналалт. Уи ԥыҭраамҭак аҽы
икәабон, аӡыжь иалшьуа. Аҽы ахьыӡсоз иаргьы деигәырӷьаны
даҵаҳәҳәон, иӡаарҟәрыло.
– Шьҭа иазхоит Володиа, уԥсынҵры духааит, баба, шьҭа
арахь иааг, – иҳәеит Ҷаҷ, иҽы Володиа иахьизикәабаз
игәы иахәаны. Ибааӡажжыраха иҟаз иҽы дақәтәар, иеиқәа
арбааӡар ҳәа дшәан, иҽы аҿы ианкны иварԥало дызлааз ала
дцеит Ҷаҷ. Володиагьы иҩызцәа рахь дынхалеит. Рхы ааилак-ны ашәҟәыԥхьара еиҭаналагеит:
«...Иҟасҵарызеи ауаа рзын! — адыд аиҳа амч аманы ҿааиҭит
Данко». Наҟ иҟаларызеи ҳәа ргәы хыҭ-хыҭуа рхәыцра зегьы
ашәҟәы иаҭаны, ажәак раҩшәар ҳәа ишәаны иазыӡырҩуан
Володиа дзыԥхьоз, зны-зынлагьы иааҳәацымыцуан, ахаҳә
ацара рзымычҳауа. Володиа даҿын аԥхьара:
«Абри аамҭазы иара инапала игәышԥы ааԥыжәжәаны
иааҭиган, игәы ихы иаавганы иҳаракӡаны иҩышьҭихит». –
Ашәҟәыԥхьара иазыӡырҩуаз зегьы неихәаԥшы-ааихәаԥшит.
« – Шәаала! – ибжьы рдуны инарганы, Данко аԥыхьа еиԥш
раԥхьа дгылан, игәы цаҳә-цаҳә ҳаракны икны, раԥхьаҟа
рымҩа ырлашо иҿынеихеит...
Хара иаԥхьаҟа адә ду дазыԥшуан иҽырԥагьан, агәаӷьра ду
змаз Данко, уи дгәырӷьаҵәа зых иақәиҭыз адәеиужь дазыԥ-шуан, дагьааччеит даазԥагьаны. Нас дынкаҳан – дагьыԥсит.
Агәырӷьра ду рыма, игәырӷьаҵәа иҟаз ауаа ирызгәамҭеит
ари иԥсра, ирызгәамҭеит Данко игәы еикәаԥхо, уажәгьы
имыцәацкәа дахькажьыз иваршәыз, абылра ишаҿыз. Аҵыхә-тәаншәа урҭ рахьтә уаҩы ҽгәаҭак игәеиҭан, даашәашәа днақә-ԥалеит иԥагьаха иҟаз агәы... Иаргьы, икәицха инеимышәшәан
ицәеит...»
минуҭқәак рышьҭахь ахәыҷқәа ашәҟәыԥхьара изҿыз иал-геит. Азнык азы зегьы хәыцрак инҭанагалан, ҿымҭуа ига-чам к ха иаанхеит. Урт ганкахьала Данко дахьыԥсыз гәалсыс
иҟарҵеит, аха даҽа ганкахьала, уи игәы ҭыхны ажәлар амҩа
дырбаны, длашарбагаха драԥгыланы иахьымҩеигаз, ихы
ахьрықәиҵаз агәыӷәӷәара ду рнаҭон, уи иаҳа иаиааиуан
агәалсра ироуз аасҭа.
Володиа ашәҟәы дзыԥхьоз аҿы наиркын, ацәа деиҭа-нахәаԥшит «м. Горки. Аҭакәажә Изергиль» ҳәа ахьаныз.
Ахәыҷқәа рхәыцраҿ далан Данко.
– Шәара аӡәыр абас шәзыгәаӷьру? – иҳәеит Арушьан,
егьырҭ раҵкыс иара иаҳа агәаӷьра имазшәа даазԥагьаны.
– Ҳақәшәар, ҳаргьы уааҳхымыччаӡан, усҵәҟьа ҳзыҟам-ҵаргьы, ххы ҳаигӡауам, – наҭеикит Володиа дхәыцуа. Уи
ашьҭахь акраамта рҽыркәабон ахәыҷқәа, урҭ ирхыргон аԥхын
мшы.
Акыр шықәса цеит. Ахәыҷқәа рҽахьыркәабоз Охәреи
аӡы ихықәгылаз ахаҳә шкәакәа ду аҟны заҟантә урҭ неи-ны рҽыркәабахьазыз, заҟантә еихәмаруа ргәы нибарха-хьазыз, заҟантәгьы еинаалахьазыз! Даргьы ари аамҭала
заҟа ирызҳазеи! Ихәыҷқәоума урҭ уажәы, абар аҷкәынцәа
ҟаимаҭқәа. Аха зегьы даарылукааратәы еиԥш изҳа-изыӷьеит
Володиа Ԥачлиа. Уи «ашьеи ахши еилеиҭәо» хәа шырҳәо
еиԥш, дқәыԥшӡа, ижәҩахырқәа ҭбааны, иӡара-паџьҳа ааих-ҵәарашәа, иблақәа ҭиқәараанӡа иџьымшьқәа амзаҿеиԥш
икыдыхәхәала, иԥынҵа маҷк иаазыхәаны, ихы-иҿы аазы-гьежьны, иҿцәажәара хааӡа, ахгәарԥхара уиҭон, аччара иҿы-қәыххуа, агәадура иныԥшуан.
Урҭа аҳаблаҿы «аҷкәын ҵар, аҷкәын ҟәыбҷа» ҳәа акәын
Володиа ишизырҳәоз. Ари заҳауаз иаб Дигәеи, иан Агреи
агәырӷьара ду рыман, аха уи рацәак ирындырԥшуамызт.
– Ҳәарас иаҭахузеи, дад, аҵеи бзиа зегьы дырҵеиуп, зегьы
дыртәуп, Дигәа имацара дауитәыху, – иҳәан, ашҭа ду аҵыхәан
аҭәаҵла игылаз аҵаҟа ашәшьыраҿы итәаны ицәажәоз
аҭаҳмадацәа руаӡәк ҿааиҭит
Ажәабжь ҳәара даҿын илабашьа ныҵакшо уаҩ бырг
аԥшьык.
Аҽны мҽышан. Ԥақәашь ақыҭантәи арԥарцәа, Очамчыра
иҟалараны иҟаз араионтә ҽырҩрахь аҽазыҟаҵаразы рыҽқәа
ықәдырҩуан. Аколнхара «Адырра» аҿтәи аҽцәа дрылагылан
иҽеиқәа ҿаша дақәтәаны Володиагьы. Уи дҽаԥха-ҿаччо, иԥс-уа кәымжәы, ихҭырԥа рқьақьа, иаҳәа ӷьазӷьаз, иӡара ҭкәы  цәаа,
зегьы еинаало, аҽыбӷа далиаазшәа акәын дшыҟаз.
Наҟ-ааҟ ажәлар гылан ирацәаҩӡаны. Урҭ рыгәҭа акыр
иҩаскьаганы ашаха акәыршаны иҭахкаан, убраҟа иарсын
абыцақәа. Урҭ аҳәа цыр-цыр ала рхыҵәҵәаразы еицлабуан
аҷкәынцәа. ԥыҭрак ашьҭахь, аҽцәа руаӡәк иаҳәа ҭкәыцәаа,
абыцақәа хыҵәҵәо иҿынеихеит, изхымҵәакәа. Уи ишьҭахь
даҽа хҩыкгьы раҳәақәа кны иниаҟьеит. Ус ахҵәара Володиа
иааидгылт. Иҽырԥа-ҽырԥо иҽеиқәа ҿаша аакәшан, азныказы
аҽаарҭынчит. Володиа ишьхәа наирбеит иҽы. Наҟ-ааҟ игы-лаз ажәлар асаркьа еиԥш уи иаҳәа ццышә нарҿаҷҷеит. Иара
аҽцәа зегьы дахьреиҵбыз аҟнытә иаҳа ауаа рылаԥш изырха-ны изыԥшуан. Атта-ттаҳәа абыцақәа хыҵәҵәо ицоз Володиа
заҟа бла гәыблы изыԥшуазыз. Зегьы хыҵәҵәаны, ачаз хылԥа
асахьа зманы астолб ахы иқәыз аҭәа хаҽра иаҳәа наӷришьын
ирууаӡа иршәит, нас аӡыжь иалҵәрааны ирҳан ицо акалмаҳа
еиԥш, адәы днықәлт. Игылаз ажәлар акраамҭа анапеин ҟьа ра
иаҿын.
Аҭаҳмадацәа иеидгылаз руаӡәк Дигәа днаихәаԥшын, –
дад, аҵеи бзиа думазаап, дугымхааит, уи аҳәаҟьараҿы зегьы
дреиӷьхеит, ахәы игеит, – иҳәеит.
– Ҳаи, џьушьҭ, Алмахсиҭхеит, машәырк имыхьуанда, ииго
зҭахыда, – иҳәеит Дигәагьы даазгәыдуны. Дигәа игәы иаана-гоз, Володиа иан аҭакәажә, лыҷкәын иҽырхәмаршьеи иаҳәа
ҟьашьеи лбоошь ҳәа акәын. Аҽықәрҩра ианалга, ахәыл-быҽха ажәларгьы еимпны, гәыԥ-гәыԥла рыҩныҟақәа рахь
рҿынархеит.
– Уара ари иҽырхәмаршьеи иаҳәа ҟьашьеи рыла ианшьцәа
рахь дцеит убама, – лҳәеит Агра, аҽырҩрахьынтәгьы Дигәеи
лареи хынҳәны, рыҩны иааин, абарҵаҿы итәаны ишцәажәоз.
– Ианшьцәа рахь дца закәыхзеи, урҭ абаз шьҭырымԥаауази,
сара мыжда! Ианшьцәа рахь акәым, аха сыҷкәынра аасгәа-лаиршәеит.
– Ус уара умсааит, уаныҷкәыназ ус ушыҟаз, баша уҽхәоит
акәымзар, ахаан аҽы урҩуа усымбацызтеи?
– Усҟан бара иббоз сара схаҭа сакәын акәымзар, сҽы
ауббахуаз, – дааччеит иварахьшәа дынхьаԥшны Дигәа, нас-гьы инациҵеит, – уи аҵкыс уаха кәтык ҳзыбшьыр, ибџьа-ҳамшьари.
– Акәтыжь афара угәаԥхауа, алафҳәара уҭахны, акалақәа-шәа узбоит уаха, измааноу сыздыруам, аха уарԥысра угәа-лашәеит ҳәа сыҟоуп.
– Бара бзыҳәан есқьынагьы сарԥысуп сара, аха иахьак
зынӡа сшьамхы сыҵԥраауа ауп сшыҟоу!
– Уара умацара уакәу џьушьо ус иҟоу, саргьы сҭыԥҳахазшәа
схы збоит, – лҳәеит Агра; дналбаан, «дәышьшье» ҳәа акәтқәа
днарыԥхьеит амаҵурҭа аԥхьа.
мызкы ааҵхьаны Володиа иаб Дигәа дычмазҩхан, агәаҟ-ра далагеит. Азныказы «акы наилакьакьазар ихгап» рҳәан,
аҳақьымгьы дизаарымгеит. Аха уи ичымазара иаҳа-иаҳа
данарӷәӷәаӡа, аҳақьым дааганы дихәадырԥшит, ахәшәқәа
рзын арецеԥт иҩит, агәырқәа ҟаиҵеит. Амҽышаҽны Володиа,
ахәшәқәа раагаразы дҽыжәлан ақыҭатәи ахәшәтәырҭаҿы да-хьнеиз, адәаҿы астолб ҳарак аҟны икнаҳаз арадио аҵаҟа ауаа
рацәаҩны еилашьшьы ишгылаз ибеит. Уи игәы иаанагеит, урҭ
абжьааԥны еиԥш, иахьагьы арадио иазыӡырҩуеит ҳәа. Аха
данаарыдгылаӡа, зегьы акы ргәы иаланы, еиҵаӷәӷәа ишыҟаз
гәеиҭеит. Иидырқәоз аԥсшәа нараҳәаны, иаргьы дӡырҩуа даа-гылт. Ус арадио абжьы аагеит:
«Асовет Еидгыла ауаатәыҩса, аҳәсеи ахацәеи!
Иахьа, 4 сааҭк рзы ашьыжьымҭан, Асовет Еидгыла иарбан-заалак претензиак азыҟамҵаӡакәа, аибашьра рыламҳәаӡа-кәа, Германиатәи ар ҳтәыла иақәлеит, ирыжәлеит ҳҳәаақәа
акырџьара аҭыԥқәа рҿы...» – ицәажәон арадио хрыжь-хрыжь.
...Асовет Еидгылахь, абри еиԥш абрагьҩҵас ақәылара
иҟарҵаз азы аҭакԥхықәра зегьы, зегь рылаҵәҟьа издыло
Германиатәи афашисттә еиҳабыра роуп». Арҭ ажәақәа заҳа-уаз неихәаԥшы-ааихәаԥшуан, лақҭала еицәажәауа.
«Ҳара ҳус – ииашаусуп. Ҳаӷа дыцҟьашәҟьа дықәҵахоит.
Аиааира ҳара иаагоит». Абжьы ааихсыӷьт арадио.
Володиа ахәыцра дамҽханакуа, ахәшәқәа иоуз иманы,
аҩныҟа даахынхәит.
Аибашьра аӡбахә ажәала иаҳахьан, ашәҟәаҿы даԥхьа-хьан, акиносахьаҿы дахәаԥшхьан акәымзар, уаҳа акгьы из-дыруамызт уи. «Аибашьра, ауаҩи ауаҩи еиҿагыланы аибашь-ра... Избан, избан афашисттә Германиа ҳтәыла изақәлаз,»
дхәыцуан Володиа амҩа дахьықәыз. «Саб ачымазаҩ ари
иаҳар, иаҳагьы деицәахоит, уи аҵкыс исҳәарым», – ааигәахәт.
Аха, Володиа аҩны даннеи, аибашьра шыҟалаз атәы
раҳахьан, уи атәы иаҳахьан ӷәӷәала ашоура зманы ишьҭаз иаб
Дигәагьы. Ачымазаҩ ахәшәқәа ирҭон, агәырқәа шыҟарҵац
иҟарҵон.
Аибашьра аныҟала жәохә мшы ааҵхьан, Володиа аррахь
иԥхьеит. Урҭа аҳаблаҿы уи иҩызцәа аӡәырҩгьы Аԥсадгьыл
ахь чараз ицахьан. Усҟан Володиа жәаа шықәса ихыҵуан. Ҽнак,
Дигәа ибара инеиз игәылацәеи игәыцхәцәеи ахьеидтәалаз
ирыӡбеит: «аусҳәарҭаҟны ираҳҳәап, Володиа иаб игәабзиара
иааԥеиԥшырц уи хәыҷык дааиӷьхар, нас дцап аррахь» ҳәа.
Аха ари Дигәа ианиаҳа:
– Дад, Володиа, сара снышьҭаххызар сыбзиахап, усцәым-шәан. Изуцәызӡарызеи, маҷк сгәы ԥшаауашәа сыҟоуп, аха
уҩызцәа ахьцо урыҵахар сҭахым, уца, дад.
Сара аҩны сыҟоуп, анапы сыгхар ҳәа ушәома, – иҳәеит.
Абри аҽны ашьыбжьышьҭахь Володиа дырхианы, аррахь
днаскьаргарц агәылацәа иааиз еикәаӷӷа ашҭаҿы игылан.
Дигәагьы, аиарҭа дшылоу иԥа амҩа дықәлар игәы канажьыр
ҳәа дшәан, дааҵыгәгәан, имаҭәақәа ааишәҵаны, илабашьа
кны, ашьшьыҳәа амардуан дналбааит.
– Сара иахьа сшыҟоу сыҟазар, уаҵәы сгылап ҳәа сыҟоуп, дад,
ҳаӷоу иаџьал цәгьахеит, – ҿааиҭит уи мчыла дааԥышәарччан,
ичымазара инмырԥшуа.
– Саб, саргьы хьаас сҟашәымҵан, сҩызцәа зегь ахьцо ауп
сахьцо, шәысцәымшәан, – иаб днаиҿаԥшит Володиа.
– Аҳы, дад, шьҭа днышәмырхан дыхиазар. Умҩа хаирхааит!
– абас иҳәан, агәашә аҟны иҽааникылт Дигәа.
– Уан уара дукәыхшами, с-Володиа, сызкәырбану!.. – уаҳа
акгьы лзымҳәакәа, лгәы ԥшааны лылаӷырӡқәа нхаддылан,
лыҷкәын дналгәыдлырӷәӷәалеит Агра.
Игылаз зегьы Володиа дгәыдыркылеит, нас иҽы иаахан
дынҽыжәырҵеит агәашә нҭыҵ. Иара данынҽыжәла, даа-хьаԥшын лаԥшыла рашҭа ааимидеит, ркәасқьеи рмаҵурҭеи
днарзыԥшит. – Бзиала! Абзиараз ҳаибабааит! – иҽы ишьхәа
нарбаны, апҟара-пҟараҳәа иҿынеихеит уи, Очамчыраҟа ица-хьаз иҩызцәа дрыхьӡарацы.
Амҩаду ала дышнеиуаз днадгылт Ԥақәашь ақыҭсовет аш ҭа
адә ду, иагьааигәалашәеит аакьыскьа уа аҽқәа анықәдырҩ уаз
амш. Уи аҽны иаҳәа цырцыр кны, абыцақәа ихиҵәҵәаз, уажәы ҳтәыла иақәлаз ҳаӷа хәымга исолдаҭцәа ракәызшәа игәы
инарбон. Ила ҭхаха днықәыԥшит аҽшьапышьҭа зынпыҟҟала
иҟаз адәы иаҵәа...
Амра акыр илеихьан, уи Очамчыра даннеи. Уаҟа иара
иеиԥш Аԥсадгьыл ахьчаразы еибашьра ицоз арԥарацәа
жәпаҩ ӡак ыҟан. Урҭ, агәақьҳәа ар рашәа ҳәо, еишьҭагыла ны
ахәылԥазӡа Очамчыратәи адәыӷбастанциахь рҿынархеит.
Аԥсадгьыл ахьчараз ицоз Аԥснытәи аҵеицәа жәпаҩӡа зҭаз
адәыӷба, арҵәааҳәа иҳәҳәан, идәықәлеит.
Архәҭаҿы даннарга, Володиа раԥхьатәи амшқәа раан,
ахәыцрақәа дыхҭакны дрыман. Арахь, адәахьы рацәак инир-ԥшыр иҭахымызт, аха уеизгьы маҷк аҩныҟа гәхьааигома уҳәо
дыҟан. Ԥыҭрак ашьҭахь иҩызцәа дрышьцылт, иареи дареи
еибадыруазиижьҭеи акырӡа ҵуашәа иҟалеит; дыхҭазкуаз
ахәыцрақәагьы есааира иныҵаба-ааҵабо, иԥхьбо иалагеит.
Арратә ԥсҭазаара датәнатәуа, иаҳа-иаҳа дарлахҿыхуа, игәамч
азнарҳауашәа ибон. Уи иҩызцәа асолдаҭцәа рҿы ибзиабареи
иаҳаҭыри, идырреи, иҟәыбҷареи иаҳа-иаҳа рыҽӡырыргон,
рыҽдырҭбаауан.
Володиа арратә ԥсҭазаара аилашыра акыр инаҭеит, акыр
инардырит ԥыхьа аасҭа иаҳагьы иуаажәлари иԥсадгьыли рзы
ибзиабара ӷәӷәахеит, аԥсҭазаара иаҳа ҭакԥхықәрала дахәа-ԥшуа дҟалеит. Иара дызлаз ашьаҟауаахәҭа аҟны иара иеиԥш
иқәыԥшыз асолдаҭцәа жәпаҩӡак ыҟан. Урҭ аҽазыҟаҵара
иаҿын, абџьар хкқәа рнапаҿы иааргон, икылкаан ахысшьа
рҵон, аԥшыхәра рҽазыҟарҵон, аибашьра аамҭа аҭагылазаашьа
рҽадыршьцылон.
Уахык зны Володиа дызлаз ашьаҟауаа рырхәҭа ахьгылаз
ақалақь аҟны иаразнак адырра ҟарҵеит, аӷа иҳаирпланқәа
иахыԥраауа ақалақь иақәлеит ҳәа. Ақалақь акәша-мыкәша
иҟаз апрожеқторқәа рыбз дуқәа ҭҳәаны, ишаҟь-шаҟьо, еим-дауа, ажәҩан агәы ҵырԥссауан. Аӷа иҳаирпланқәа ажәҩан
ахь рыбжьы цәгьа гон акәымзар, рхаҭақәа уаҩы ибомызт,
аҵхгьы ӷәӷәала илашьцан. Ус аӷа иҳаирпланқәа руакы апро-жеқторқәа иаарымԥыхьашәеит. Уи гәазҭаз ҵәҩанҵәыҟа ихы-суа абзарбзанқәа, аумазегь рымҽхак, иааҟәмҵӡакәа иа ра ие-ихсуа иалагеит.
Володиа иҩызцәа асолдаҭцәеи иареи гәаӷкрыла аӷа
иҳаирплан агәышҵа иаҵаԥшуа аҭабиа иҭатәан. Иара Володиа
раԥхьаӡа абыржәоуп аӷа иеибашьыга абџьар хкқәа иреиуоу
ихатәы блала ианиба.
Ҵәҩанҵәыҟа ихысуа абзарбзанқәа апрожеқторқәа иры-мԥыхьашәаз аҳаирплан рышьҭуазма, уи аҳауаҿы азныказы
абжьы цәгьахаӡан, нас ихәхәаӡа амцабз нацрыддын, хланҵы
инҭалт. Ари збаз асолдаҭцәа, Володиа Ԥачлиа дназлаз, игәыр-ӷьаҵәа иааҟалеит.
Абри ашьҭахь мызкы аҟара ааҵхьаны, Володиа дызлаз
архәҭа афронтахь идәықәырҵеит.
Аиашами иаҳҳәаша, Володиа азныказы афронттә ԥсҭазаа-ра ихлахаҵ ааргьежьит, игәаҭеиуа ахәыцрақәа изцәырҵуан:
«мшәан, абра аума афронт, ар еигәыдланы иахьеибашьуа!
Абраҟоума аԥсадгьыл аразҟы ахьырӡбо?» – дхәыцуан
акыраамҭа уи. Аха хәыҷы-хәыҷла датәнатәуан афронттә
ԥсҭазаара.
Аилаҩеиласра, абзарбзанбжьы, абомба ҭҟәацбжьы, ажәы-лара, зны аҭабиаҿ ахыхьчара, даҽазных аԥшыхәра... Заҟа
угәаладыршәозеи аибашьра шықәсқәа! Володиа уахынла-гьы ҽынла еиԥш иԥхьаӡо далагеит, иҳабла Урҭа аҿаҩа еиԥш,
аукраинтә қыҭақәагьы игәыбылра рыздухеит.
Абар шьҭа акыр ааҵуеит Володиа афронт аҟны дыҟазижь-ҭеи. Волга аӡымҩас ду инаркны, зны шьапыла, зны машьына-ла, зны абзарбзан азқәаҿ дықәгыланы, зны атанк дақәтәаны
дцауан ар ду дрылагыланы, амраҭашәарахь. Аха инҵәомызт
афронтмҩа. Ар ду, Асоветтә Ар, урҭ цон ижәылауа, ицон уа-хынлагьы ҽынлагьы, ицон амш цәгьазгьы аҵх лашьцазгьы,
ицон аангылашьак рымаӡамкәа.
Ицон, аӷа иқәылаз дԥыххаауа, амраҭашәарахь амцабз кар-ҷҷо. қалақьк ма қыҭак Асоветтә Ар рыхәҭақәа ианырга лакь,
Володиа иҩызцәеи иареи гәырӷьаҵәа, рааԥсара рхашҭны,
илыхҿыхӡа иааҟалон.
Винница ақалақь аладатәи аганахь ала акыр верс наб-жьаны, бнара хәыҷык аҿы хәылбыҽхак Володиа адҵа иоуит
аԥшыхәцәа ррота акомандир Казаков иҟынтәи, адивизиа аш-табахь апакет игаразы.
– Ҳдивизиа аштаб аҟны инаганы ирыҭатәуп ари. Еилукаау?
– иҳәеит акапитан Казаков, Володиа дихәаԥшуа.
– Еилыскааит! – аҭак ныҟаиҵеит Володиа. Адивизиа аш-таб афронт аԥхьатәи ацәаҳәа инаҟәыҭханы бнаҽыгәк аҟны
игылан. Уи идыруан Володиа, акырынтә уахь дцахьан. Абар
уажәгьы амҩа дықәылт. Адәышша дықәланы дышнеиуаз,
иааиԥылт аҽцәа рырхәҭа иеиуаз ҩыџьа. Руаӡәк дақәтәоуп
ҽеиқәа ҿашак, ашьапы хьышьашьӡа, егьи – ҽыз ҳаракык. Во-лодиа азныказы даашанхеит, аҽеиқәа ҿаша аныҟәашьалеи
аԥшралеи иара иҽеиқәа акәызшәа ила инарбеит. Иааигәа-ӡахеит аҽцәа. «мшәан, сыла сажьома, мамзар ҩ-ҽык ас
еиԥшны изыҟаларызу?» – ихы дназҵааит Володиа. Аҽеиқәа
иақәтәаз данааидгыла, ицәа аихӡыӡаан, «Кәупра, Кәупра»
ҳәа иҽеиқәа ахьӡ ҳәаны, уахь иҿыҩеихеит. Аҽцәа иҟалаз
рзымдырит. Аҽеиқәа ҿаша ахы иаахан, иара иадыруаз ауа-ҩы иб жьы анаҳа, азныказы иӡыҩӡа иаангылт. Нас иаакьыр-кьырын, ашьапы шьҭышьуа, аԥынҵа ҭхыр арго, ахьӡ зҳәаз иахь
инхьаԥшит. Уамашәа ирбеит ари аҽцәа. Урҭи Володиеи еиба-дырт, еилибакааит еицәажәо.
Кәупра гылан Володиа ахы идшьылауа, игәыкуазшәа,
аԥыжәҩа ҳаракӡа, агәчамақәа кәымпылӡа, аԥырцәқәа еилб-заауа.
– Аҩны уаныҟаз аҵкысгьы уеиӷьхеит, сҿаша Кәупра, –
иҳәан, алакҭа дынҭаԥшит Вододиа дгәыкуа.
– Аныҟәареи ахылаԥшреи агу џьушьома, аҩыза Ԥачлиа, –
аҽыз ҳарак иақәтәаз ҿааиҭит.
– Уара иуднагалеижьҭеи акырҵуоу ари? – азҵаара
ныҟаиҵеит Володиа, иҽы иақәтәаз асолдаҭ ҽуаҩ Коваленко
иахь.
– Шықәсык аҟара ҵуеит. Аиаша уасҳәарами, абри аҽы-џьба ра акәымзар, шьҭа сара сыбаҩқәа егьаџьара иҟа  заарын,
заҟантә сҭахараны сахнарԥахьоузеи, – аҽеиқәа ахәда ааи-шьшьит уи инапсыргәыҵала, нас инациҵеит: – ну, Воронои,
ԥыхьатәи уԥшәма дудырма? Умшәан, аибашьра ҳалгар, уаргьы
саргьы Аԥсныҟа ԥсшьара ҳцап.
– Иахамышҭыцзар, аҩны саныҟаз акры асырҵахьан, анапы
иасыршьцылахьан, аха арраҟны изеиԥшроу сыздыруам, уара
иурҽхәоит, аҩыза Коваленко, уи сеигәырӷьоит, – иҳәан, Воло-диа иҽы аварахь дааиасын даагылт.
– Усоуп, усоуп! Ҳара ҳ-Узбекстантәи ауахьад ирхылҵызшәа
ауп ишыҟоу, – наҭеикит Коваленко иҩыза аузбек ҷкәын, зхы-зҿы еиқәаӡа иҟаз.
– Шәара шә-Узбекстантәи аҽқәа абри рыҵахозар, уаҳа
сақәтәаӡом, – даахәмарт Коваленко усгьы нацҵаны, – нас уҽы
иаурҵахьаз саргьы исоуҳәар ҟамлари, Ԥачлиа?
– Изуасымҳәозеи. Иара уақәтәаны ушнеиуа, унапа-ла арӷьарахьтәи аԥыжәҩа унас-насыр, адыхҳәа иаангы-ланы ҵаҟа инышьҭалоит, игыларц ануҭаху иҩаҳаракны
ахәда унапсыргәыҵала уеиҭанасыр, ахьшәҭҳәа иааҵҟьоит.
– Воло диа иҽы иаирҵахьаз атәы аҳәара даҿын. – Амала
сызлауҳәо уиоуп, аҳаҭыр бала, аҟамчы аархара дук ианаа-лом. Иаарԥшқашәа ушьхәа наурбар уи азхоит, иԥыруеит.
Исгәалашәеит, ахьӡ ҳәаны, маҷк аӷәра наҿаурххар, икьакьа ӡа,
ашьҭахьтәи ашьапқәа ирықәгыланы иҽырԥоит.
– Нас иаурҵаз ахамшҭыцзар уажәы иҳамбари, – иҳәан, Ко-валенко, маҷк аӷәра наҿархханы, «Кәупра, Кәупра» ҳәа дна-қәцәажәеит. Аҽеиқәа ахәда ырхәан зназы иааԥашашан, нас
ашьҭахьтәи ашьапқәа рыла икьакьаӡа иҩагылт.
– Иахамшҭыцзаап жәбама, – даагәырӷьаны ҿааиҭит Воло-диа. – Шьҭа уҿыҩахеи, аԥыжәҩа напыла унас-насны, убрыгь
агәалашәозар ауп санамырԥхашьа Кәупра, – нациҵеит уи.
Коваленко иҽаарманшәаланы, ишьхәа наирбан, адәы
дҩы қәылт, ус аԥыжәҩа днахьысит. Аҽеиқәа адыхҳәа иаагы-лан ҵа ҟа инкаиеит... Аҽуаҩ асҵәҟьа ҟанаҵап ҳәа игәы иаа-нагомызт, аха урҭқәа блала ианиба игәы ҭгәырӷьаауа, иҩы  зеи
Володиеи ахьгылаз дааин: – иҭабуп, даараӡа иҭабуп Ԥачлиа!
– иҳәеит. – Уҽы уацәымшәан, амала ҳҭахар, иуасҳәозеи,
ҳаицҭахоит, ма мзар гәцаракрак агсыжьыр хәа умшәан. – Ко-валенко иашьак иеиԥш Ԥачлиа днаихәаԥшит.
Арҭ аҽцәеи Володиеи ахьеибабаз, иахьеибадырыз даа-ра агәалаҟара ду рнаҭон. Нас, зеиԥш ҟамло егьыҟам ҳәа,
радресқәа ааимырдеит, ԥхьаҟатәи аибадырра рыбжьа  зарц
азы.
Володиа иҽы изхара избозма, уи дақәтәаны иқыҭа Ԥа-қәашь дналс-аалсны иааимидазшәа дааҟалеит. Иҽы ахы аа-ишьышьын, ацламҳәа иӡамҩа надикылт. Иара аҽгьы ала ҭаа
Володиа инаихәаԥшит, «умшәан, усырԥхашьарым» аҳәозшәа.
Еиԥырҵит Володиеи аҽцәеи.
Ԥачлиа Володиа дызлаз адивизиа есааира амраҭашәарахь
инаскьон, аӷа дхьацауа. Иара уажәы аԥшыхәҩ ҟаза ззырҳәауа
иакәны дыҟан. Хәылбыҽхак аԥшыхәҩцәа ррота акомандир
Казаков, Володиа дааиԥхьан адҵа ииҭеит.
– «Абз» ҳҭахуп. Ари акырӡа зҵазкуа усуп, Володиа. Фрицаа
иреиуоу аӡәы даҳмоур ҟалом. Иеилукаау?
– Еилыскааит, – акапитан илакҭа дынхыԥшылт аԥшыхәҩы
Володиа.
– Уара умацара умч ақәхарым, нас ҩызас иуҭахыда
ҳаԥшыхәҩцәа рахьынтә? – дназҵааит акапитан.
– Сара сзы зегьы дара роуп, шәара ишәҭаху дсыцышәҵа.
– Сара сиццоит, – иҳәеит наҟтәирахьшәа игылаз Смирнов
Пиотр.
Смирнови Ԥачлиеи еиҩызцәа бзиақәан. Урҭ афронт аҿы
қәабышьҭак еицҭачон, уимоу, руаӡәк имҳаҵә аныӡлак, егьи
имҳаҵә ала креицырфон, мышкы инеибамбар рзычҳауамызт,
аӡәы дахьцоз егьигь дцар акәын. Ажәакала, арҭ аҩыџьагьы
афронт ԥсҭазаараҿы зеиҩызара еиларҭәахаз, зҟазшьақәа
еилибакааз, иеизыгәбылуа ракәны иҟалеит.
– Ибзиоуп, шәеицца шәҩыџьагьы, – иҳәан, акапитан Каза-ков, аԥшыхәҩцәа цқьа иазырхәыцны иреилдиркааит ахсаала
хәыҷы иикыз инацәа ақәкны идырбауа. – Шәышнеиуа бна-рак шәнадгылоит, уи шәҳәазаны мацара шәылсроуп, фрицаа
шәгәарымҭартә еиԥш. Ус шәынхықәгылоит ӡҭачык, уи аӡҭачы
ҟәҵәа хәыҷык ацрыганы ицоит, аҟәҵәа шәаццароуп ҩ-верск.
Нас шәарӷьарахь шәаагьежьны, ачаз ҭәаҟәа дуқәа зықәгылоу
дәы ҳаракык шәнықәлоит. Адәы ҳаракыра ахьаанҵәо нхыҵ
шәналаԥшуеит Карловка ақыҭа. Уаҟа анемеццәа рырхәҭа гы-лоуп. Еилышәкаароуп урҭ иҟарҵо, бџьарс ирымоу, абзарбзан
хккәаси иарбан танкқәоуи уаҟа игылоу. Аха зегь реиҳа ҳара
иаҳҭаху «абз» ауп. Еилышәкаау? – акапитан инеимда-ааимдо
днарыхәаԥшит, ахсаала надыркны.
Аԥшыхәыҩцәа аҩыџьагьы еилаҳкааит ҳәа аҭак ныҟарҵеит.
Урҭ ԥыҭрак ашьҭахь адҵа ироуз анагӡаразы рҿынархеит. Аҵх
такәы илашьцахьан, аха ана-ара ихаууала зны-зынла аракета-қәа иаадырлашон. Ицоит аԥшыхәҩцәа рҟытбжьы мыргауа, зны
иҳәазо, зны рыҽҩышьҭыхуа. Урҭ иахьшәарҭаз аҭыԥ инахыс-ны, аӷа ишьҭахьала иаахыкәшаны, акапитан ишреиҳәаз еиԥш,
Карловка ақыҭа иалаԥшуа фасарак инылашьшьны иаатәеит.
Илашьцоуп аҵх, макьана ашара акры агуп. Аԥшыхәҩцәа
ирҭахуп иаашаркканы рыкәша-мыкәша аҭыԥ рылаԥш нахьы-рыгӡарц. Ирхыргеит аҵх гәаҽанызаарыла, мыцәарыла, ҭаҭын
ахарада.
Ус, амрагыларахь иаацәылашеит. Ԥачлиҳеи Смирнови рҭыԥ
ырманшәаланы, ҳаскьынлеи бӷьынҵәлеи рҽыхҩаны итәан,
аланырԥшыгала иԥшуа. Урҭ ақыҭахь ирбон анемеццәа еилаҩ-еиласуа, ажәыларазы аҽырхиара иахьаҿыз. Ирбоз зегьы ртәы
блокнотк ианырҵауан карандашьла.
– Ара ҳаштәоу «абз» ҳазҭода? – хәыҭ-хәыҭла ҿааиҭит Во-лодиа иҩыза иахь.
– Уажәы «абз» агара ҳҽазаҳкыр, иааго сыздырам, аха дара
ҳара ҳаргар ҟалоит, – иҳәеит Смирнов дааԥышәырччаны, иб-жьы аархәыҷны.
– Уаханӡа ҳааԥшырцу нас?
Ааи, ҳааԥшыр еиӷьуп, – аҭак ныҟаиҵеит Смирнов.
Амш ахәылбыҽхарахь инеит. Еилаҩеиласуан аӷа ирхәҭа,
атанкқәа, абзарбзанқәа зыцраҳәаз амашьынақәа, афашисттә
дамыӷ рынпыҟҟала аӷьӷьа рыхгон. Аԥшыхәҩцәа рыла иабон
арҭқәа зегьы. Урҭ, афасара иахьылатәаз аладахьшәа 200-ҟа
метр набжьаны ӡыхьк ыҵыҵуан, уи аӡыхь аҿы лассы-лассы
фрицаа ааины рқәабшьҭқәа рыла аӡы ҭтаны ицон. Аӡыхь
авараҿы ааигәаӡа, бомбак ахькаҳаз, анышә ҭыжааны иҟан.
Убригь гәарҭеит Ԥачлиеи Смирнови.
– Сманшәаламхозар иҟоуҵаша удырп, Петиа, сара аҭы-жааҿы слеип, – иҳәан, Володиа дҳәазо иҿылеихеит, иҩыза
афасараҿы дааныжьны. Уаҩы ишәара иҟаз аҭыжаара дын-ҭаԥалт анемеццәа дрызгәамҭаӡакәа уи. Шьҭа игәы аҭра
иҭамгыло, аӡыхь ахь фрицк иааира дазԥшуеит, ашәарыцаҩ
бзиа ашәарах данахаҩо еиԥш. Дук мырҵыкәа, анемец леите-нант флиага хәыҷык кны, аԥхӡы иҿашы, аӡыхь дынхықәгылт,
аӡы ижәрацы. Володиа игәы аҭҳараҳәа еисуа, уажәымзар-уажәы дышнаҵҟьара дтәан. Анемец леитенант ихәда
аҳәынҵәрақәа ааԥыртланы, иҽааларҟәны инапқәа рыла иҿы
иӡәӡәарацы аӡы анааиҿеиҭәоз аамҭазы, атаз ааиҿыҵгеит
илымҳашьаҭа шыҟаз, уи инақәырццакны дырҩегь иӡамҩа
иаахеит аҭаҷкәым ӷәӷәа, ашьа нҭыҵәрааит иԥынҵа, уи азны-казы даанапҟьа-шьапҟьеит, аха уаҳа илымшакәа дынхышәҭит,
ихлахаҵ гьежьны.
Володиа икәша-мыкәша иаразнак лаԥшыла иааимданы,
алеитенант иабџьар ааиҟәныхны, ишьапы данкны дырҳәазо,
аҭыжаахь диманы иҿынеихеит. Уа ишәарҭам, избан акәзар
иааилалашьцаанӡа уи иаҵәахуеит аҩыџьагьы. Арҭқәа зегьы
ибон Смирновгьы.
Ианааилашәшәуаз Ԥачлиеи Смирнови анемец фицар дры-маны излаазала рҿынархеит.
Адырҩаҽны Володиа дызлаз архәҭа ажәылара аҽа  зы-ҟаҵара иалгеит. Абри аҽны Володиа арзаҳал иҩит аком-ҿареидгылахь иадкыларазын: «Сшәыҳәоит ВЛКСмар иад-қәа рахь сшәыдышәкыларц. Исҭахуп акомҿар хьӡы шысху
ӷәӷәала аӷа иахьырхәра, иаҳагьы сымч-лшара самеигӡакәа,
Ҳаԥсадгьыл сыхьчаларц, иаҭаххаргьы схы ақәысҵарц». Воло-диа игәахәтәы дахьӡеит, уи акомҿареидгылахь дрыдыркылт.
Иааит ажәылара аамҭа. Абар, Володиа дызлоу аԥшыхәҩ цәа
ргәыԥ адҵа ҿыц аиуит. Уахынлан, амҩа иқәылт аԥшхәыҩ  цәа
ргәыԥ, ицоит бнала. Володиа Ԥачлиеи Смирнови зԥызаны
инеиуаз аҩызцәа ргәы рыӷәӷәа акыр инаскьеит. Ари ҟалеит
Коломиатәи араион, Раковчик ақыҭаҿ. Абар иааигәаӡоуп
анемец ипулемиотқәа ахьгылоу аҭыԥ. Володиа дҳәазо уахь
иҿынеихеит. Апулемиотқәа руакы уи дангәанаҭа, ҿааихак
ҟамҵаӡакәа ахысра иалагеит. Аха иара дҳәазо, иԥсадгьыл
иқәиааз ашәаԥыџьаԥи аҳаскьыни ицырхыраауа днеиуан.
минуҭқәак рышьҭахь уи иикыз играната наӡеит анемец ипу-лемиот ахьықәгылаз аҭабиаҿы. Уи акәхеит, аҽеиқәнакит апу-лемиот, наӡаӡа иҽеиқәикит апулемиотҭырҟьаҩ – анемецгьы.
Володиа иҩызцәеи иареи уа анемеццәа аӡәырҩы тҟәаны
ирҳәынҷеит. Аха абар афлангахь аӷа иитәыз даҽа пуле-мотк амцаԥшь ықәнаҵо иалагеит, уи амаҭ абыз еиԥш, ицыр-цыруа аҵса-хы аҿыҵышәшәон имитәха. Ахысра, амцабз,
аракетақәа... Володиа иҩызцәеи иареи шьҭахьҟа цашьа
рзыҟаҵом ирҳәынчаз анемеццәа рыманы, ари апулемиот
ахысра иаҿнаҵы, уи рымҩа ашәаҳауан, еибгала иашьҭуамызт.
Дааиԥхьхәыцааит азныказ Володиа, ихы данааҩаха илаԥш
нақәшәеит афлангахь аӷа ипулемиот ихысуаз. Дҳәазо уахь
иҿынаихеит. Иҩызцәа амҩа рзылхтәын. Аха уи иарӷьажәҩа
ахы ақәшәеит, иарӷьанапы иакыз аграната аршәра алым-шо иҟалеит, нас иарма напала иԥсахын, ддәықәлт дҳәазо,
иаԥхьеи ишьҭахьи ицәыҵасуеит апулемиот иаунажьуаз ахы
цаҳәцаҳәқәа. Володиа адгьыл далиаазшәа, иҽышьҭарӷәӷәаны
ԥхьаҟа дцоит. Адгьыл, уи дзықәиоу иԥсадгьыл, уажәы иаҳа
иԥхазшәа, иаҳа дагәыдыҳәҳәаланы ицхраауазшәа, «умшәан,
афырхаҵа!», – аҳәозшәа ибон иара. Ҿааихак ҟазымҵоз апуле-миот азааигәара Володиа даннеи, иарма напы иакыз аграната
иршәт, аха аӷа ипулемиот аҟынӡа изымнаӡакәа иԥжәеит уи.
Володиа ибеит апулемиот ахысра ишаҟәымҵыз. Ишԥеиу-ри шьҭа? Иаԥхьаҟа ишьҭахьҟа ахысбжьқәа еиқәтәом, ара-кета мацәысуеит, цәыжә-цәыжәҳәа ахқәа аршәаа иасуа ив-ҟьоит. Иаразнак ахәыцра дааимнадеит иара: игәалашәеит
данхәыҷыз Охәреи аӡхықәаҿ дзыԥхьоз м. Горки иҩымҭа
ашәҟәы, игәалашәеит Данко ифырхаҵара атәы, уи иажәақәа:
«Иҟасҵарызеи ауаа рзын!...»
Ихаԥыц еихарӷәӷәа, дырҩегь напыла иԥсадгьыл иҽы-нагәыдырӷәӷәаланы иааишьшьын, иҟәыԥсаара иаҿыз иарӷьа
напы ахьаа иамаз чҳаны, ԥхьаҟа иҿынеихеит акомҿар ҷкәын,
шәара зқәымыз афырхаҵа, аԥсуа Володиа Ԥачлиа. 0, заҟа
иҭахызыз уи уажәы Данко иеиԥш игәышԥы ааԥыжәжәаны,
игәы ҭганы, иҩызцәа рзыҳәан икәалӡханы икызар. Ақәар-шҩы еиԥш икаԥсоит аҵса-хы, идыдуеит афронт еиужь ду.
Уи дҳәазаны дахьнеиуаз адгьыл дзықәиаз дназхәыцит,
егьигәалашәеит, зны Ԥақәашьтәи ашкол данҭаз, алитература
дзырҵоз арҵаҩы «Сара сыԥсадгьыл бзиа изызбои» ҳәа атема-ла идирҩыз аҟынтәи ҳәоук: «Сыԥсадгьыл – сан, иаҭаххаргьы
схы ақәсҵоит...» – дхәыцуеит Володиа. Нас дышнеиуаз аӷа
ипулемиот, аҭабиа ихықәгылаз, гәышԥыла иҽнагәыдижьлеит.
Уи аҵыхәтәантәи ахқәа инаҿыҵышәшәаз, бахәаԥшь дук инаа-хазшәа иара игәы инадҟьацылеит. Апулемиот уаҳа аб жьы
мгаӡо инеиқәтәеит, иаргьы уи днахаҳаит ихәамц зегьала. Аха
ергьҳәа ихы дааҩахан данԥшы, аракета иаамацәысыз инарбе-ит, зымҩа ааиртыз иҩызцәа агәырқьҳәа ԥхьаҟа рыҿшынархаз,
уи деигәырӷьаны дааԥышәырччан, ихы наиқәҳаит. Дҭахеит
акомҿар ҷкәын фырхаҵарыла, ихы ақәиҵеит уи иԥсадгьыл.
Хымш рышьҭахь Володиа дызлаз архәҭа акомандирцәа
ашәҟәы ҩны идәықәырҵеит иҭаацәа рахь абас анҵаны:
«Аԥснытәи АССР, Очамчыра араион, Ԥақәашь ақыҭан ииз
Ԥачлиаа Володиа Дигәа-иԥа, асоциалисттә ԥсадгьыл азы
идикылаз аҭоуба еиламгакәа, афырхаҵара дуӡӡа ҟаҵаны
дҭахеит 25 маи мза 1944 шықәсазы. Джуп Станиславтәи ао-бласт, Коломиатәи араион, Раковчик акыҭан, ауахәама игылоу
арӷьарахь 20 метр набжьаны».
Уажәы ааигәа хәылбыҽхак, сара Ԥақәашь акыҭсовет аҟын-тәи Урҭа аҳаблахь сышцоз, гәыԥҩык абыргцәа сна рыхьӡеит.
Урҭ ахьцоз иалацәажәон:
– Ааи, дад, ауаҩы инапала иразҟы иара ичаԥозароуп, иа-хьа ҳхатәы напала аҭынч ԥсҭазааразы, аибашьра аҟамлара-зы ашәҟәы ҳнапы шаҵааҩыз еиԥш, – иҳәеит иҩеиуаз раԥхьа
игылаз аҭаҳмада. Нас сара даасыхәаԥшын, – уаргьы аибашь-рахь уҟазар акәхарын, дад? – днасазҵааит. Сшыҟаз аҭак
ныҟасҵеит.
– Ҳҵеицәа ҳаиқәдырхеит, дад, ҳаԥсадгьыл рмыхьчеи, шьҭа
акы рхьымӡагәышьонда дара, ҳара ажәцәа иҳалашәхузеи аха,
– ҿааиҭит исывагыланы инеиуаз аҭаҳмада.
– Аума рылымшеи ҳҵеицәа, аума. Шәымбои, иахраҭ бзиа-хааит Ԥачлиа Дигәа, уи иԥа Володиа иҟаиҵаз ахаҵара, дад, зе-гьы ҳзы ихьӡырҳәагоуми, уи ижәлари иқыҭеи имырԥхашьеит,
– иҳәеит ашьшьы-шьшьыҳәа дцәажәо уаҩбыргк. Нас ахәы
ҳазқәланы ҳцоз аҟынтәи ақыҭа зегьы ибарҭан, уи лаԥшыла
иааимидан инациҵеит: – Дигәа иҷкәын Володиеи егьырҭ
ҳҵеицәеи роуп акәмзар, абас ҳқыҭақәа, ҳҳаблақәа шәҭуа,
ирызҳауа, игәырӷьахәӡа изыҟалозма!..
Сара схы сааҩахан ақыҭа сналаԥшит ахәы ҳарак аҟнытәи.
Абаҳчара еихашьшьы, аԥсаатә рашәаҳәабжьы гәырӷьахәӡа,
аҳауа афҩыхаа лаҳалаҳауа, ганкахьы аколнхацәа русу-ра ашьҭыбжь го, даҽаганкахьы еицхрышьшьы арахә ҳәуа,
игәазырҳагаха, иԥшӡараха, ибеиараха сналаԥшит аԥсуа қыҭа.
Заҟа илахҿыхроузеи, зака гәаҳәара унаҭоузеи уԥсадгьыл
аԥсабара, заҟа гәахәтәыхьӡарыла умҩа арҭбаауеи, уи заҟа
ԥхьаҟа уԥеиԥш уақәнаргәыӷуази, заҟагьы уарҷкәынуазеи, за-ҟа умч иацнаҵозеи! Нас абри еиԥш иҟоу аԥсадгьыл хазына,
аԥсҭазаара лашара, ажәлар гәыҭбаа, Ԥачлиа Володиа иеиԥш
хаҵарала ухы зрықәумҵарызеи!..
Шәача ақалақь... Амш ашьыбжьышьҭахьрахь инеихьан.
Ииультәи амра аҽырцаҳәцаҳәӡаны ашоура канаршуан. Убас
ишыҟазгьы амшын агаҿахьтә игәыҟаҵагаха зҿаазхоз аԥшахьы
ҳалал, зыԥсы зшьоз ауаа инарҿахәмаруа, ашәаԥыџьаԥ рыб-ӷьқәа ырлацәҟәысуа, зегь рыкәа иҭалон, рхырҿқәа гәыдкыло,
ргәы ааҟаҵаны абаҳчара иныҵашьқьыруан.
Ашәшьырақәа рҿы итәаз аԥсшьаҩцәа хәыҷи-дуи рцәа-жәабжьқәеи рыччабжьқәеи гәырӷьахәха ана-ара абаҳчара
иҭыҩуан. Урҭ ргәырӷьаратә бжьы иацшәаҳәозшәа, аԥсаа
рацәа еибарҷырҷыруан аҵла рымахәқәа рахь. Агаҿахь улаԥш
науршәыр, еибаркьииуа, еилаԥырԥыруа аҷныш ԥсаатәқәа
ахьеилоу убон, амшын рыҽӡаарслауа.
Шәача, Шәача... Ари ақалақь шаҟаҩ ԥсшьаҩцәа рыбзиаба-ра ахьыԥшузеи, шаҟаҩгьы аратәи амра цаҳәцаҳә рҽарбылны,
рымч ҭаҵаны, ргәабзиара рыӷәӷәаны ицахьоузеи!..
Абратәи абаҳчақәа руакы иныҵалт ашьшьыҳәа, иҟәбаҟә-шәо, Асҭамыр Бганбеи, уи иԥшәмеи, хәышықәса зхыҵуаз рых-шара хәыҷы Беслани, ҭынч акы иалацәажәо, еибарччо. Бес лан
хәыҷы дхычԥыԥырӡа, ихахәыԥшқа еилбзаауа, зны иани иаби
раԥхьаҟа драԥыҟьон, зны рышьҭахьҟа диасуан, кәырҷыжь
хәыҷык ыркәаркәалеиуа. Абаҳчара абжа ааиҩыршахьан
еиԥш, рыварахьтә иаалырҟьаны аӡәы ҿааиҭит: – Асҭамыр!
Асҭамыр!..
Асҭамыри иԥшәмеи, харахаԥшуа, иааҭгылт. Дырҩегьых
ауаҩы иҿыҭбжьы ааҩит: – Асҭамыр! Уара уами сызҿу, Ас-ҭамыр!..
Хаҵеи ԥҳәыси рылаԥшқәа ҿызҭуаз ауаҩы инеизыҩт. Асҭа-мыр аҭҳарцәҳәа дааҿыхазшәа: – Ефим! Ефим! Ефим, уара, уара
уоума ари?! – иҳәан, знапқәа рхаханы иара ишҟа зҿаазхаз
ауаҩы иахь днаҭрысит.
Арҭ аҩыџьагьы рҽынеигәыдрыжьлеит, еигәыдибаҳәҳәа-ла уа, шықәса ҩажәа еицәыӡны иҟаз, анык илыхшаз аишьцәа
гәакьацәа реиԥш. Рҽырзеиҟәымкәкәаауа, рлакҭакәа ихиба-ԥшылауа, еигәыдибаҳәҳәала игәыдибакылон. Ари збоз
Асҭамыр иԥшәмеи, Беслан хәыҷи, егьырҭ аԥсшьаҩцәеи, иҟалаз рзымдыруа, ишанханы арҭ аҩхацәак ирыхәаԥшуан. Аз-нык азы ргәы ааԥшаан, иаамхагәырӷьаны рылаӷырӡқәагьы
нхаҟәҟәалт еигәыдибаҳәҳәалаз ахацәа. Аха нас реиԥылара
ирнаҭаз агәырӷьара амҵәыжәҩа аашьҭнаԥааит. Даргьы еима-ны асқамқәа рахь рҿынархеит.
Изусҭцәада асҟак еицәнымхауа, еигәыдибаҳәҳәалауа,
згәырӷьаратә лаӷырӡ хаҟәҟәала еиԥылаз, зыкәша-мыкәша
игылоу ауаа зыршанхаз арҭ аҩхацәак!? Иабеибабахьоу, иа-беибадыруеи? Абри азҵаара аҭак заҳарц зҭаху уреиуазааит
аԥхьаҩ, уаргьы.
Ааԥынра аамҭан. маи мза аҭәымҭазҵәҟьа акәын. Аиба-шьра еилашыҩкӡаны есааира ахыԥша арцәгьон. Аԥшатлакә
иаҩызаха, афронт еиҭанеиҭасуан, ашьаӡа-гәаӡа каршуа, абыл-фҩы аҿышәшәо, аԥсҭазара шьаҽуа. Џьара шьҭахьҟа инеи -ҭаҵуан, икәанызануа, абахә жәпа иагәыдыҽҽало аӡыцә-қәырԥа
егьалымшакәа, ашьҭахьҟа ишхьагәгәауа еиԥш; даҽа-џьарах
изеиҭамҵуа иаанхон... Зегьы дара ракәын, афронт иамҽхакны
иамаз ацәаҳәаҿы ауаҩытәыҩса ишьа ықәыжжуан, адгьыл
қьуан, аԥсҭазаара қәԥон.
Абас ишыҟазгьы ааԥынра иара атәы ҟанамҵар аумызт.
Аԥхарреи ашәҭреи згәыҵаҳәҳәа иаацәырҵыз ааԥын мра
афронтаҿ аибашьра иаҿагылаз асолдаҭгьы игәалаҟара арлах-ҿыхуан, игәыӷра арыӷәӷәон, иԥеиԥшымҩа дықәнар ԥшуан.
Ааи, аибашьра аамҭа ааԥынразтәи ашәҭқәеи ашьеи анеи-лататоз, ашәҭ фҩыхааи аԥсцәаҳа ифҩыцәгьеи анеилаҳантоз,
аԥсҭазаареи аԥсцәаҳаи анеиҿагылаз аан ауп асолдаҭ Бганба
Асҭамыр 1942 шықәсазтәи ааԥынра данаԥыла.
Ааԥын мшқәа руак азы, еиҵәҟаҟараӡа ача зқәыҳәҳәы иаа-хьаз дәы дук аҿы ҿыцха диан асолдаҭ аԥсуа арԥыс Асҭамыр
Бганба. Уи дызлаз архәҭа аӷа имацәаз иҭакны иҟазиижьҭеи
шьҭа жәамшҟа ааҵуан. Аҵса зҭадырҭәо ачуан ду иаҵацеиуа
ауарқь мца иахагылоушәа, аԥхӡы рылхәаҭа, ашьа каршуа, аӷа
имацәаз еимгәыцҟьаа аҭаҵаразы икәԥон Бганба дызлаз асо-вет еибашьцәа, урҭ бзала аӷа рхы ирҭомызт. Аха иара аӷагьы
есааира имчқәа еизыркәкәауа амацәаз ирҭшәон.
Аҽны ицәалашәара бааԥсны, ихы-игәы акәмаҷха, ихы
аашь ҭихын амра дҩаҵаԥшит Асҭамыр, аха уи хаарак аҵаны
им беит. Ацәаҟәа хьамҭа ихәдаџьал инықәҳазшәа, дырҩегь
ихы наикәаҽын адгьыл хьшәашәа инықәиҵеит. Нас,
иарӷьа ӡам ҩа наирҳәын, ачаз иаҵәара инылеиҵеит. Ихиҿы
қәыԥш иарӷьа нацәкьарақәа анаахьишь, ижәпахахьаз ижа-кьа џьаџьаӡа аҽааинардырт, уи имсеижьҭеи шьҭа жәамшҟа
иреиҳан.
Амра ашәахәақәа, еихьыс-еиԥысуа, Асҭамыр дгәыдыркы-лар рҭахызшәа дааиԥхьыршьшьааит, ихахәы иалаҳәуа, икәа
иҭало, иџьымшь паџьҳа ԥшӡақәа зҵатәоу илахь иадцырцыр-ло. Ҿыцха дахькаиаз, ашьхыҵә реиԥш, хәыцрашәк ихы
иҭапа пон, дыргәаҭеиуа. Ус бжьыцәгьак ааиаҳаит харантәи.
Иӡамҩа адгьыл иаақәиҭхан, ихы дааҩахан ачаз иаҵәара
инылирҳәҳәеит, игәы ҵыс-ҵысуа.
Ачарҭа адәы ду ахьаанҵәоз абна ҳәыгәра иаалыҩрын, еиба-рӷьарӷьаруа, ауама рымҽхак, амариалқәа реиԥш еиқәаҵәа-еиқәаҵәаӡа, рҿаархеит аӷа итанкқәа, ашьа рықәтата, зҭыҩра
иааҭыҵыз аԥсцәаҳа ихшыбаҩқәа реиԥш игәыӷырҭарӡгаха,
игәкажьгаха.
Асҭамыр азныказ игәаҵанӡа инҭыԥсааит, дцәышҟҟараӡа
шьакәарак ҳәа илаӡамызшәа, ихы нхьаиршьшьын адгьыл
хьшәашәа еиҭанықәиҵеит. Ахәыцра, ахәыцра, дырҩегь ахәы-цра дынҭанагалеит. Аха ахәыцра аамҭа абаимоу уажәы, аԥс-цәаҳа ицқәа хырџьаџьа, дҳәашьҳаха иара дихәлеигәарц иш-ҟа дҳәазауа ааира данаҿу аамҭазы.
Асҭамыр илымҳа адгьыл инықәирӷәӷәеит акы дазыӡырҩ-уазшәа... Сишь, абар адгьыл агәеисбжьы ахьиаҳауа, хәыҭхәыҭла
акы ахьианаҳәауа: «Арԥыс, угәы рыӷәӷәа, аҳаҳаи умшәан!
Ахаҵа дызқәымшәо егьыҟам, аха даиааиуазар ауп хаҵарала.
Уара узықәиоу аԥшәымас узмоу, уззеибашьуа, ухы зқәуҵарц
иуҭаху, ҭоуба зуҭаз уԥсадгьыл гәакьа соуп сара. Уара сшухь-чо еиԥш, саргьы усыхьчап усгәыҵаҳәҳәан... Аха иудыруазеи,
аԥсра хырԥашьа амоур, нас?.. Нас аԥсра уаԥылароуп хаҵаҵас,
убасҟан уԥсадгьыл иаҳагьы гәбылрала иара анышәнапаҿ
уаднакылап акәа уҭаршәны, иара агәыҳәԥыхшала иааӡахьоу,
иа ра зхы ақәызҵахьоу аҵеицәа аӡәырҩы шаднакыла-хьоу еиԥш. Уи иахьчап убаҩқәа, уи уаханаршҭуам бзанҵы,
бзанҵы...»
Ицәажәоит иԥсадгьыл, иаҳауеит уи агәеисбжьы. Аха аԥхьан зыбжьыцәгьа ааҩыз аӷа итанкқәа анааигәалашәа,
ихәы ц ра еиҭааиԥҟьеит, уажәраанӡа ицәажәоз адгьылгьы аб-жьы ааиқәтәазшәа игәы инарбеит. Абар, аԥсцәаҳа иеихатә
хаԥыцқәа рӷәырбжьы ахьгауа, ааԥынра иаршәҭыз адгьыл
шьапхыцла ицәыӷьӷьа-цәыԥԥуа иахьааиуа. Абар аԥсцәаҳаи
Асҭамыри еиҿаԥшуа иахьааиҿагыла, ахәыцраҿ акәымкәа
лабҿабаҵәҟьа.
«Зегьы дара роуп, сара устәуп, шьаҿак усырҟаҵарым,
сҿаҵахә уакәын...» иҳәозшәа, аԥсцәаҳа дааиуан.
«мап, изалшом... – асалдаҭ ҷкәын ибызбызуа мцабзк
ҩеихыддызшәа ибеит. – Скагәыгәны ишԥыкәу аԥсцәаҳа
сшиԥыло, снапы сҩаханы схы исҭарц?! мап... Аԥсра анакәха
– еиӷьуп ушгылоу уԥсыр, ҵаҟа ушкагәыгәу аӷа дааухагыланы
улышьҭаирҟьацыр аҵкыс...»
Ахьшәҭҳәа ихы дааҩахеит Асҭамыр, иблақәа ҭҳаца ажә-ҩанахь инаиршәт. Нас ачарҭа ду днықәԥшит. Днышьҭасын
иарӷьа напала ача иаҵәара ааимирттаан, инацәақәа адгьыл
иналарԥсны, напсыргәыҵак азна анышә еимлагәа иаашьҭи-хын игәы инадикылт, иқьышәқәа ҵыс-ҵысуа: «Сыԥсадгьыл,
сыԥ садгьыл, снышәнап, сызкәыхшоу. Уара уҿы аԥсра,
уара узы аҭахара... Уара ухьӡала ақәԥара...» Игәы аҭҳара-ҭҳараҳәа еисуа аҩагылара иҽыназикуан еиԥш, ишьҭахьҟала
ибӷаҟны акы хьшәашәаӡа изқәа ашшара илақәыӷәӷәеит,
дышьҭанарҟьыцрашәа. Игәы нҭыԥсааит Асҭамыр. «Издыруа-да аӷа итанк абжьы смаҳаӡакәа иааины иаасхагылазар!..»
– ааигәахәт. Ицәалашәара бааԥсны, еергьҳәа даахьаҳәын
днаԥшызар – абар аԥсцәаҳа цәҩежь дахьылеиҿаԥшыз. Иав-томат кны афашисттә салдаҭ уа дихагылан... Уи даӡәымызт,
инаҩс жәпаҩык анемец салдаҭцәа еидгылан.
Уи акәхеит, Асҭамыр дытҟәаны даарымпыҵархалт аф-рицқәа.
«қом, лоус... қом...» – рҳәан илеицрас-ҩеицрасын, драԥца
рҿынархеит.
Ишьапқәа еилага-еилагауа, иблақәа алашара рыцәмаҷхауа,
акаҭа иалахаз акалмаҳа еиԥш, игәы ԥаҭ-ԥаҭуа акәын дышнеиу-аз Асҭамыр. Уи дыхҭазкуаз ихәыцрақәа еибарххо, ишьеи-идеи
ирҭагьежьуа, уажәы-уажәы рҽеиздыркәкәон игәаҵанӡа. Аха
амца аҿаҳәараан ахәа зқәдмырҳәҳәыз ахәышԥырӷ еиԥш, уи
ихәыцрақәа хәыҷы-хәыҷла иаҿыцәаауан. Анемеццәа драԥцаны инаскьацыԥхьаӡа иаҳа-иаҳа дара рыжәпара далаҳауан,
иаҳа-иаҳа еиладырҭәауа акаҭран еиқәаҵәа далагылазшәа
ибауан.
Аҭҟәа дзаԥцаны инеиуаз анемеццәа украинтә қыҭа
хәыҷык инадгылт. Ақыҭа азааигәараҿы, дәы дук аҟны реиз-гара иаҿын иара Асҭамыр иеиԥш иҭҟәаны иргаз асалдаҭцәа.
Асҭамыр ишьҭагыланы иааиуаз анемец иавтомат ашьхәала уи
изқәа дыҩкыдсылан, адәаҿы итәаз аҭҟәацәа даарылеицалт
дырӡагәӡагәуа.
Аҭҟәацәа ирыкәшаны иҟарулуаз анемеццәа, зҿаҵахә иа-ниаз алашәага млашьқәа реиԥш, рыблақәа шаҟь-шаҟьо, еи-барччо исамырҟәылуан, агәалаҟара рыманы.
Асҭамыр дназларцалаз аҭҟәацәа днарҿаԥш-аарҿаԥшит,
аха иара дыздыруаз ма иидыруаз ҳәа аӡәгьы илаԥш иқәм-шәеит. Лоу нытә даақәԥсычҳаны, ҵаҟа днатәеит. Изымычҳазт,
даа ҳәын варала адгьыл хьшәашәа днықәиеит, анемец ҟар-улцәа ахь гылаз аганахь иҿы нарҳәны. Уи иблақәа мчыда ха,
атыҩ иакыз амза еиԥш ицәышшӡа, аихаҟәысра рцәыхьам  ҭа ны,
инаҩсшәа иччо игылаз анемец салдаҭ дихәаԥшуан дгачамк-шәа. Анемец салдаҭгьы иара дкылкааны дихәаԥшуашәа ани-ба, дааскьан иурыс бызшәа ҟыжә-быжәқәа рыла дҿараантәуа
ҿааиҭит: «Лоус, умираи, да? Что смотри? қушаи хочу, да, ка-пут да?..» – Анемец иоурыс бызшәа анынҵәа, ибжьы нҭиган,
ихатәы бызшәала ибз алагара иналагеит, ииҳәоз заҳауадаз
акәымзар...
Асҭамыр игәахы еибакуа, аԥшатлакә еимнарпыз аԥҭақәа
реиԥш, ихәыцрақәа харабӷьара рҽырԥсаҟьон. Уи ихы-иҿы
иасааира аҽармашьцон. Аха игәаҵанӡа имхьаҳәхьачауа,
аԥсы ӡаны икыдтәалан агәыӷра. Агәыӷра, агәыӷра.., Шаҟа
аҵанакуазеи абри еиԥш аҭагылазаашьа бааԥсы аан уи.
Агәыӷра уҳәеит ҳәа, дзықәгәыӷрызеи иҭҟәан аӷацәа рнапаҿы
иҟоу асолдаҭ. Ихаҭа дыҭҟәоуп, аха итҟәам игәыӷра. Уи кәалӡ-ра азнауеит асолдаҭ игәы ахаҭа. Иҭҟәоу, иҭҟәаҵәҟьоу, аӡы
ҭҟәа иҭашәаз акәиц еиԥш згәыӷра ҿыцәааз ауаҩы иоуп. Аха
Асҭамыр игәыӷра агәра игоит, уи ҿыцәаауам...
Дааҳәын, ибӷа адәахьы ирханы, дҟәазгаӡа аҭҟәацәа дры-лаԥшуа днатәеит. Уанӡа еибадырхьаз аҭҟәацәа рыхқәа неид-кыла-ааидкыло еицәажәон. Шьоукгьы ӡырҩуашәа, рылақәа
ҭхаха итәан, дара ирыхәоз акраҳар рҭахны.
Аҭҟәацәа рыжәпара агәҭаншәа дтәан арԥыс аԥшьк, хаҿ-ҟьаҟьак, ирнаашәа ихаз исалдаҭ хылԥа хәыҷы ихцәы ав-ҵыҳәҳәо. Уи ибжьы хәыҵакны ацәажәара даҿын урыс
бызшәала:
– Шәгәы кашәмыжьын! Ааԥынра аамҭа ашыкьымҭаҵәҟьа
ҳҭагылоуп. Иазҳап ашьацра, еинчылап адәқәа, иеҵәахап иҵегь
абнара... Усҟан имариахоит абналара, аҩра, аҽыҵәахра...
– Ацәажәара даҿын арԥыс аԥшь, иааигәара итәаз аҭҟәацәа
днарылаԥш-аарылаԥшуа.
Бганба Асҭамыр арҭ ажәақәа анааиаҳа, игәаҵанӡа икы-дтәалаз агәыӷра хәыҷы ԥыхьа аасҭа уажәы иаҳа аԥсы ааив-нагазшәа ибеит. Нас дааҳәазашәа иун, ицәажәоз арԥыс аԥшь
изааигәарахь днасҭхарацы иҽыназикит, иаԥхьа итәаз асолдаҭ
ивара дышнаваӷәӷәаз изгәамҭаӡакәа.
Асҭамыр дназваӷәӷәаз асолдаҭ ҭҟәа дыхьшәашәаӡа, хаара
нацәак иҵаӡамкәа, уажәымзар-уажәы дшытҟәацра, Асҭамыр
иахь даахьаԥшны ус ҿааиҭит:
– Уабацои уара, амшә маҟеиԥш уҳәазауа? Уара уакәхын
иҳагыз ара, ача ршо џьушьома, џьым. Уԥсы қьалықьашауа,
уахьтәаз уазымки? Наҟ унаскьа, наҟ! – имч ааизыркәкәаны
варала Асҭамыр днеигәҭасит уи.
«Ари згәы кыдӡаахьоу аӡәы иакәзар ҟалап, аҟыҿыҳәа
дыцҳауа, схы илазгалар еицәастәуеит» ааигәахәын, Асҭамыр
ишьҭахьҟа дынхьаҵит.
Уажәраанӡа ицәажәоз арԥыс аԥшь ацәажәара даҿын:
– Ааи, адәқәа еинчылап, абнақәа еималап, аха уаанӡа аихац
аҟнытә доусы иара ихы дшахәауа ауп. Ауаҩы ихатәы иара
иӡбароуп...
– Ӡбашьас иҟоуҵоузеи, ақәыџьмақәа реиԥш равтоматқәа
кны иҳадгылоуп, иумбои... – ҿааиҭит даҽаӡәы.
– Ус ауп, аха есминуҭ, ессааҭ, есымша абналараз ахәыц-ра, еимгеимцарак аԥшаара, аҭҟәараҟынтә аԥырра – абриоуп
ҳара ҳзы уажәшьҭа иаанханы иҟоу. Аха уи агәаӷьра аҭахуп,
агәаӷьра... – Иажәа ахыркәшара иҭахцәамкәа, идгәыԥлан
иааигәара итәаз зегьы рлакҭақәа рҿы акы иԥшаарц иҭахыз-шәа, днарзыԥшит ацәажәаҩ. Уи иблақәа шаҟь-шаҟьо иш неи-уаз рҽаадырҭынчын, Асҭамыр Бганба иҟны ианааи, зынза ҵәык
иааҭгылт. Нас иблақәа еиҭамацәысын, кылкаарыла Асҭа мыр
диҿаԥшуа ҿааиҭит:
– Уара у-Кавказтәызар ҟалап узлазбо ала, ус акәӡами?
– Ааи, с-Кавказтәуп! — еергьҳәа ибжьы ааҭигеит Асҭамыр.
Егьырҭ итәазгьы иара инаихәаԥшит.
Еԥхьан Асҭамыр данеиҭаҵуаз дыздыӷәӷәалаз, ара ача ршо
џьушьома ҳәа иазҳәаз асолдаҭ ҭҟәа, дырҩегь иблақәа ааҭар-хәлакны, иажәақәа кьакьаӡа Асҭамыр илеигәыдиҵеит: – Кав-казтәимхкәа ззуҳәахуеи, даараӡагьы иухьчеит... У-Кавказ шьҭа
уԥхыӡгьы иалашәарым, анемеццәа рҟамчԥҵаҵа еибгазар...
Асҭамыр уажәраанӡа игәаҵаҿ ихәандалеиуаз игәыӷра арҭ
ажәа хьшәашәақәа рышьҭахь аҽаареиџьит. «моу, ублақәа
шьашәы иҭарблааит, сара сызларбаз, сара сакәушәа уҭҟәаны
узгаз, усыдызцалазеи, иарбан сзыхҭоукыз?» – ааигәахәын
цәымӷрыла уи иахь дынхьаԥшит.
– Уара уаԥхьахьоума Пушкин иҩымҭа «Кавказтәи аҭҟәа»
Уи аҭҟәа мариала аӷацәа ихы римҭеит, – иҳәеит даахыччашәа
аҭҟәацәа руаӡәы.
– Дыздукылауа дызусҭада, – нациҵеит даҽаӡәы.
– Уақәшәашьа ухаҵашьоуп! – инҭырҳәыцаа аԥсуа жәаԥҟала
аҭак ныҟаиҵеит Асҭамыр.
– Угәы каумыжьын ашьхауаҩы аҭҟәа. Иудыруазеи мышкы
зны Кавказҟа ҳаиҭананагар: Зеиԥш ҟамло егьыҟам, ауаҩы
зегьы дрықәгәыӷуазароуп... – Асҭамыр игәы ирӷәӷәарц
иҭахызшәа даацәажәеит арԥыс аԥшь.
– Ԥхыӡла ибашт уи и-Кавказ, ԥхыӡла, кыр ихәозар, лабҿаба
дагьақәымгәыӷааит... – ибжьы ҵәыҵәӡа даҽаӡә иажәақәа
аарылаҩит. – Уқырҭуазар акәхап, кацо? – нациҵеит зҵаарала.
– мап, саԥсуоуп, Аԥснытәуп! – наҭеикит Асҭамыр, маҷк иб-жьы ааҭганы.
Асҭамыр икәша-мыкәша итәаз аҭҟәацәа рылаԥшқәа иара
иахь инадырхеит.
– Аԥснытәиуп уҳәама? Издыруеит, издыруеит... Аԥсны
снеихьеит сара. Атуристцәа ргәыԥ салан, шьапыла қлыхәра
акаҵәара ҳхыҵны, агаҿа Амшын еиқәа аҿықә аҿы ҳнеит.
Аҟәа ақалақь аҿы ҳаҟан, исгәалашәоит, – ҭынч-ҭынч дцәажәон
арԥыс аԥшь.
Абарҭ ажәақәа Асҭамыр игәы дырӷәӷәон, иара дзызгәакьаз
итәылаҿацә, иԥсы изалымхуа иԥсадгьыл лаԥшҵашәараны
уажәы ибауазшәа игәы ааҟалон. Ихәыцрақәа ааизыкәкәан,
урҭ имч рықәымхауашәа аниба, иоуразоуроу иҽынариҭеит,
нас иаразнак дышьҭԥаа дрыма икаууа Аԥсныҟа ицеит.
Аӡыхкыраҿ аӡы аноурыжьлак, аиаҳәа ахы аҭбаара ила-жәланы хланҵы аҿанынанахо еиԥш, ихәыцрақәа лаижәлан
игәаҵахь рҿылархеит. Абар дырҩегьых рынхарҭа аҭыԥаҟны
дахьнанагаз уи ихәыцра. Ԥанаҩ ашьха ашьапаҿы... Ҿаҩа
дгьылуп. Ӡыԥшаҳәаны инашьҭуп. Рыҩны аԥхьаҵәҟьа иҵәи-ҵәиуа «раӡныԥсараха ицоит ашьха ӡиас Дәаб. Аӡы нырцә-аарцә ихықәгылоуп аҳардан ӡахәа змоу алҵла дуқәа, ахәыр-ма ҵлақәа. Урҭ дрықәланы шаҟантә раԥхьатәи ажьӷырла
ифахьа зыз Асҭамыр; урҭ рымҵан дгыланы ажьҭаара аан ша-ҟа мҵәышә иаб имҵигахьазыз. Абан урҭ аҵлақәа рымҵантә
ибоит рӡыхтарҭаҿы иҭагылоу ахаҳә шкәакәа ду; уи ахаҳә
дықәгыланы заҟантә аӡыжь далаԥалахьазыз. Абан ркәаскьа
ашьҭахь ажәытәтәи аҵангәара абаашьхәҵа ду инашьҭу
ахьаанҵәо, абаа хыҽҽы ахьгылоу. Абаа ааҩыс зҽеимартаӷа
игылоу шамираҵла аҵаҟа заҟантә акакан цәҟәниршьахьазыз,
абаашьхәыҵа иҵагылоу араҿарақәа рымҵан иҟәашшӡа икаԥ-соз аԥша какан шаҟантә иҟәшәахьазыз. Абан ркәаскьа ашь-ҭахь ашымҳаҵла игылоу авараҿ ашьхымӡаҭраҿ ашьхымӡақәа
еиваӷӷа аҳәиҵәҳәа ашьха ахьырҭоу. Асҭамыр иаб Шьаҳан
ашьхымӡақәа аниԥшлоз, уи ашымҳа аҵаҟа ашәшьыраҿ
дтәаны шаҟантә шаҟа цхасаранџь ифахьазыз. Шаҟантәгьы
ашымҳа ҵла амахә ду аҿы ауаргьала кнаҳаны иҩызцәеи иа-реи еибархәмархьаз... Абраҟа, Анҷара аҳаблаҿы ауп раԥхьаӡа
Асҭамыр иԥсадгьыл абзиабара ахы ахьизцәырҵыз, адац ахьа-иркыз. Абарҭ зегьы ихәыцра иалан иара.
Игәалашәараҿы иаацәырҟьеит данқәыԥшӡазтәи хҭыск.
Ԥхы нран, амш шәшьын. Иаадыды-мацәысын икыдхаҽа ақәау-ра иналагеит. Усҟан иара ркәасқьа абарҵаҿы дықәгыланы
адәахьы дыԥшуан. Ус аԥша асра иааҟәыҵын, амшгьы аах  кәеит.
Аԥсҭҳәа еиқәаҵәақәа еилҩыруа ашьхарахь идәықәлеит. Ақәа
анаахкәа, Асҭамыр хәыҷы дгәырӷьаҵәа амардуан дналба-ан ашьац ра днылалеит, ишьапы хәыҷқәа хырҟьаҟьа. Рыҩ  ны
аԥхьа иҿаз агәашә ааиртын, аҩаршьҭра дҭагыланы ҷҟьап-ҷҟьапҳәа аҩар ҭҟьо иҿылеихеит. Рӡыхтарҭаҿ данынхықәгыла,
Дәаб аӡы хәашьҟаҟҟараӡа, еибаха-еибафауа, агәылшьап еиԥш
илеи уан. Аӡхықәаҿ, лахьхьи илаԥш нарықәшәеит рҳәарақәа.
Урҭ ирымариашан нырцә акәараҿы ихықәгылан ажәқәагьы.
Аха ихышхыҵәо илеиуаз аӡы хәашь аҭалара нырцә акәара
ихықәгылаз ажәқәа ирзыгәаӷьуамызт. Ажәхьақәа руакы
аарцә ҟа аԥа анаба, иҟаан аԥахьы инаԥшит. Уи гәазҭаз аҳәыс
хәыҷы акәапаҳәа аӡыцәқәырԥа аҽналанаршәит. Аҳәыс ԥыҭк
инаскьахьан еиԥш аӡы иаамҵанарсит, ахы ӡааҳәҳәо.
Асҭамыр хәыҷ ари аниба, ҿиҭуа далагеит, аҳәыс аӡы иагоит
ҳәа, аха ааигәа уаҩы дыҟамызт.
Зԥа аӡы ишагоз гәазҭаз ажә, иаразнак ахы ҩышьҭнахын аӡы
аҽналанажьит, ацәқәырԥақәа ирыхо, аԥа иацхраарц аҭахны.
ҩын ҭыԥк аҟара иаалгәыгәны алҿар зхылиааз аҟәараб-жьара аӡы ахымҵәацкәа иҟан. Убри аҟәарабжьара ахәдан
аҳәыс хәыҷ лҿықәнажьлеит. Аҳәыс аингьы уаҟа илеит.
Асҭамыр иҟаларызеишь ҳәа, аҳәыси ани дрыхәаԥшуа дгы-лан, урҭ шеиниаз аниба, игәы аахьаҵит. Аӡы хышхыҵәо илеиу-ан. Аҳәыси ани иаарыкәыршан ӡыхәашьыла итҟәан.
Абарҭқәа зегьы игәалашәон Асҭамыр уажәы, дыҭҟәаны
дахьтәаз. Нас ииулакгьы ихәыцрақәа даарылҵын аҭҟәацәа
даарылаԥшит.
Асҭамыр, аҭҟәацәа ахьтәаз адәы иавган инагаз амҩаду
ахь акраамҭа илаԥш кыдхаланы дыԥшуан. Ус машьынак
амҩаду иаамҩахыҵын дара аҭҟәацәа рахь аҿаанахеит, аса-ба шьҭырббы. Амашьына анаарыдгыла, анемец ҟарулцәа
рҽыриашан инаԥылт. Хҩык афицарцәа амашьына иааҭыҵит,
Руаӡәык акапитан ичын иман. Жәҩантә аиаҵәа кыдызԥааз
дара ракәу џьушьап, аҭҟәацәа ианаарылаԥш, рхырҿқәа аар-ҿықәлашан, инеибарччеит.
Анемец капитан имгәацәа аҭасҳаԥра иақәыз имаҟа ҟьаҟьа
ҽырбашақә дааҩахашәа иуит. Нас еилаҟәаҟәо урыс быз шәа ла
ацәажәара дналагеит:
– Шәара, аурыс салдаҭцәа, шәхы ҿышәхит, аԥсра шәа-цәынҳархеит ҳара. Акоммунистцәа аибашьра шәаҿарыжьын,
аха шәыԥсы ҳаԥшәмахеит. Уажәшьҭа шәымшәан... Шәара
шәҩызцәагь шәара шәеиԥш иҳазҿыхыр, рыҽҳарҭар, ԥеи-ԥш бзиа шроуа жәдыруоу... – дцәажәон акапитан, ихәдаџьал
ԥсыла анарҳә-аарҳәра ицәуадаҩны, Германиа инаркны Ук-раина аҟынӡа амҩан ашьа иижәхьаз дарцәыцәызшәа.
– Урыстәыла ҳара ҳнапаҿы иаагар, нас шәызхарагьы
шәфап, шәызхарагьы жәжәып... Шәара шәиаҵәа ахькы-ду уб рахь Германиа дуӡӡахь ауп, – иарӷьанапы дҩахан
мраҭашәараҟа инаирхеит.
Аҭҟәацәа нақәацарак рымамкәа, ргәы еиҟәыҷҷо итәан.
– Шәыԥши уара, ҳирҭхаџьрашәа, дкако ииҳәақәо шәаҳауоу...
– ҿааиҭит арԥыс аԥшь, аԥхьан ицәажәоз. – Уаҳцәынхом, ус
ухәы уфааит... – нациҵеит.
– Уара уеиԥш егьаҩ аабахьеит, егьаҩгьы ргәы ҳақәгыла-хьеит, уаангылишь макьана... – игәахы ԥыжәжәо аҭҟәацәа
иреиуаз даҽаӡәы иажәақәа нарылеиҵеит.
– Шәаангыл, шәаангыл, ииҳәо ҳазыӡырҩып, иара амала-гьы еилаҟәаҟәо ауп ишиҳәо, ижәдыруазеи џьанаҭҟа ҳдәы-қәиҵозаргьы... Иаашәычҳа, шәҿы ӷьар ҳәа шәшәома, – игәы
ааҵкапит даҽаӡәы.
– Дук мырҵыкәа ҳара ҳар ду Урыстәыла рнапаҿы иаргашт.
Амала, убраанӡа шәара ишәеиуоу аӡәы абналара иҽаназик
ԥеиԥш цәгьоуп изыԥшу. Иабыкәху шәахьыбнало, ҳара ҳамч-ра шәампыҵыҵны. Апартизанцәа, абандитцәа рахь акәзар,
урҭ рҵыхәтәа аԥҵәара ҳаҿуп. Сшәазҵаауеит, шәарҭ анемец
бызшәа здыруа ӡәыр шәыҟоума? Шәыҟазар арахь шәаалҵ! —
анемец капитан аҭҟәацәа зегь илаԥш нархигеит.
Анемец бызшәа здыруаз ыҟазаргьы ҟаларын, аха аӡәгьы
ҿиҭуамызт.
– Аӡәгьы шәыҟам акәу? – дааиԥхьхәыцаан, – абнауаа
рбызшәа мацара ауп шәара ижәдыруа. Анемец бызшәа
шәдырҵахуазма... Шәымбои, ҳара шәара шәбызшәа апыҟҟа-ҳәа ишаҳҳәо! – идгылақәаз днарыхәаԥшит.
Анемец фицарцәа рбызшәала акы ааибырҳәан инеибарч-чеит. Нас амашьына инақәтәан, излааз амҩала ицеит.
«Аӡы шцара шәцааит, ишәҳәақәо закәызеи... Ҳаҭҟәаны ҳа-хь шәымоу азмырхахкәа, ҳшәыргәыбзыӷырцгьы шәаҿыхуп,»
–игәахәуан Асҭамыр, амашьына ицаз дашьклаԥшуа.
Аурыс салдаҭ арԥыс аԥшьи Асҭамыри рылаԥшқәа ааиқә-шәеит хаха. «мшәан, абри арԥыс аԥшь «егьырҭ раасҭа иаҳа
срыцҳаишьоума» ааигәахәт Асҭамыр.
– Ишәарҭан ишәымоу адокументқәа лҭаӡны ишәҵәахы, ма
иԥыршәх дара рнапаҿы иҟамлартә еиԥш, – ибжьы ааиргеит
арԥыс аԥшь. – Адокументқәа урҭ ирымԥыхьашәар аҵкыс ма  -ӡа иаажыр еиӷьуп.
– Аӡәы ар иҳәон, аӡәы амажәа иҳәон ҳәа, ҳхаҭақәа ҳаҭҟәа-ны ҳрымахуп... Адокументқәа рхы ианырҟьааит рҭахызар.
Здокумент иацәшәо апартиа иалоу роуп... – ҿааиҭит ԥхьанӡа
Асҭамыр игәыҵасыз асолдаҭ ҭҟәа.
Аҭҟәацәа шьоукы-шьоукы анемец ҟарулцәа ирымбара-тәы еиԥш, рџьыбақәа рахь иаанапыршьшьын рдокументқәа
аацәырыргеит маӡала ирыхәаԥшуа. Асҭамыргьы ихы аалар-ҟәны икәахьынтәи еиқәаҳәӡа асолдаҭ ԥхӡы иарҟәкхьаз сах-ҭан ԥараҭра ҟьаԥс хәыҷык аацәыригеит. Уи аҿы ааиртын
иаагәылихт акомҿареидгылатә билеҭ. Азныказы ицәеижьы
ааихӡыӡааит, идақәа ааибарххеит. Абилеҭ ацәа анааирт, абар
жәохә шықәса анихыҵуазтәи ипатреҭ ахьақәырҷабу, ихы-иҿы ҭҭәааӡа, иблуза шкәакәа хәыҷы ахәда еибартны, ихахә
еиқәаҵәа аҩада иқәԥхьаҳәаны...
Арҭқәа аниба, ахәыцрақәа даамҵадырсын, иаҩсхьаз ашы-қәсқәа дырхыруааны, акомҿареидгылатә билеҭ анидыркуаз
амш аҟны дынкылыргеит. Уи аҽны шаҟа дгәырӷьозыз иара.
мыч ҿыцк илалазшәа ихы ибауан. Убриижьҭеи иҵуеит аа-шықәса. «Убысҟан снапы иадыркыз сбилеҭ уажәы схатәы на-пала иԥырсхуану?.. Иареи сареи абра ҳаиԥырҵуану? Избан
сыҭҟәаны сахьыҟоу азу?» Ибилеҭ аартны деиҭанахәаԥшит.
Аҵыхәтәантәи абӷьыци ацәеи рыбжьара иагәылаз апатреҭ
хәыҷы илаԥш нақәшәеит. Уа ианын иаҳәшьцәа хәыҷқәа рпа-треҭ. Абар урҭ рыблақәа ҭырхаха иара иахьиҿаԥшуа. Апат-реҭ ахьагәылаз еиҭанагәылеиҵан, абилеҭ аҿы ааиркуаны,
аҩадахьыҟашәа аӡәы иӷыз-ӷызбжьы геит. Днаԥшызар, бинт ла
зхы ҿаҳәаз салдаҭ ҭҟәак аԥсхыхра даҿын.
Аҭҟәацәа шьоукы уахь рҿынархеит, Асҭамыр дназлаз.
Аԥсхыхра иаҿыз асолдаҭ имчқәа ааизыркәкәаны дҩеихан
ҿааиҭит: «Сароу... сара бзиа узбоит... сыԥсадгьыл... Ааи,
сыԥсад... шәабаҟоу сҩыз?.. Бзиа узбон, бзанҵгьы, аԥсра...» –
Дыш па тоз иқьышәқәа ааԥсыдахан иҽааирҭынчит уи наӡаӡа
дмааԥшӡакәа.
Анемец ҟарулцәа ахьгылаз иааибарччеит: «Умираи, да
лоус, капут, да?» ҳәа рбжькәа ргауа.
Ԥытрак ашьҭахь, Асҭамыр дназлаз аҭҟәацәа хәҩык раҟара
аарылырган, иҭахаз асолдаҭ ҭҟәа днаскьаганы дыддыржит
ԥслышҵлак аҵаҟа. Аԥсы анышә дазҭаз аҭҟәацәа рҭыԥаҿ иааит.
Асолдаҭ дахьыржыз иахагылаз аԥслышҵла ҵарақәак налатәан,
асолдаҭ ижыз игәы иқәҩыр рҭахызшәа, ашәаҳәара иналагеит.
Адәы иаҵәа акаршәра ду иагәылҳәаны инагаз амҩала
анемеццәа инарцон уаҳа злымшо иҟаз аҭҟәацәа. Амлакреи
аӡбакреи, агәырҩареи ззеилалаз рымч рылӡааны, ирыц-ҳа хә ха, инеидаҳала-ааидаҳало акәын ишнеиуаз. Даҽакы
ирзеиԥшмызт аӡы... Рҟарҟқәа бахьан, рҿыҵақәа бажәхахьан,
ргәышабахьан, рқьышәқәа хцәышаахьан ишьадаха. Аха
иабаҟоу аӡы, аӡы мыжда, аӡы?..
Асҭамыр ԥшьымшын чаӷьа имфациижьҭеи, уажәшьҭак
ӷәӷәа лаӡа иныԥшуа иалагеит, иблақәа рылашара маҷхауан,
ишьа м хқәа иҵаҟәалауан. Уи аҭҟәацәа рколонна ашьҭахьҟа
даанхауа далагеит.
Инарцоз аҭҟәацәа дгьыл ҭаҳарак инхықәгылт. Ус рылаԥш-қәа нахьысит аҭаҳара иҭысны ицоз аӡымҩас хәыҷы.
– Аӡы, аӡы!.. – иаразнакала ари ажәа аҭҟәацәа рколонна
ахы-аҵыхәа ааимнадеит. Уажәраанӡа уи аӡымҩас гәазымҭацыз
шьоукы рыблақәа ҭырхаха аӡы иназыԥшит.
– Аӡы, аӡы!.. – абри акәӡан аткәацәа рыжәпара иалыҩны
иуаҳауаз.
Аколонна аԥхьа инеиуаз анемец салдаҭцәа – аҽцәа аӡы
инхықәгылт, уа ихыз абагьыр иахәаԥшуа. Абагьыр ҭшәан, маа-кыра амаӡамызт, иааилышьны иҟаҵаз акакәын.
Аҟарулцәа реиҳабы анемец афицар иӡбеит, аҭҟәацәа аба-гьыр иқәмыжьлакәа, аӡы иҭацаланы ирыргарц. Нас немец
быз шәала аҟарулцәа дҩарықәҟаан адырра риҭеит. Аҟарул  цәа
ԥыҭҩык абагьыр иаақәгылт, ар рпарад рыдыркыло џьушьап,
ус ҿыҭуа: «Лоус, суда, суда, иди, вода...» – Иҟаҟалеиуа равто-мат қәа рыла аҭҟәацәа инаргәыҵасуа, арахә реиԥш аӡы
иҩҭарцалт.
Иӡбакуа иҟаз аҭҟәацәа ари анырба иаҳагьы иааигәырӷьеит,
ҳазхарагьы аӡы аажәып ҳаа ргәы иаанагауа. Агәырқьҳәа
аӡы инҭалт. Ақәабшьҭ хәыҷқәа рыла абанка хыжәжәарақәа
рыла, егьызмамыз рхылԥақәа рыла, зынӡас егьызмамыз
рнапсыргәыҵақәа ргәаҩаны, доусы зегьы рхы ишзахәоз ала
аӡы иазыҭрыст, аӡы ржәуан, аӡы рҿарҭәон...
Асҭамыргьы икансервтә банка хыжәжәарах хәыҷы ҩын-тәҟа инӡааикшалан, аӡы аатаны днаҿыхәеит, аҟәырқь-аҟәыр-қьхәа илбаадауа. Убри аамҭазы хыхь ацҳа иқәгылаз ане-мец ҟарулцәа руаӡәы иҵәыҵәӡа быжь бааԥсык нҭицеит,
иу рысшәеи инемец бызшәеи еилаҟәаҟәо. Уи иажәақәа ир ҳәоз,
амгәахь шәыхьны шәыннарҵәоит, ишәымжәын ҳәа акәын.
Дрықәҟааит, дрықәҟааит, аха аҭҟәацәа рыԥсы аӡы иӡаахалан
рҽырзаҟәгомыт.
Аӡы иахьӡааԥшылоз аҭҟәацәа рхы-рҿқәа бабаӡа, рԥын-ҵақәа рҭынханы акәын рхы шырбоз. Иара аӡымҩас хәыҷгьы,
«сыжәга, акыр сшәыхәозар шәара сышәтәыми» аҳәозшәа,
икәазо ирхьынԥашалан илеиуан.
Аҭҟәацәа аӡыжәра ианаҟәымҵӡа, анемец ҟарулцәа реиҳа-бы афицар аҟарулцәа дрықәҳәҳәеит, ирымуазар шәреихс ҳәа.
Ацҳа иқәгылаз анемеццәа аҟәҟәаҳәа ахысра иалагеит.
Аԥсрацәгьа зҭаху дубахьоу... Аҭҟәацәагьы агәырқьҳәа
нырцәҟа рҿынархеит. Аха урҭ рышьҭахьӡа иааиуаз аӡәы из-хара аӡы имжәыцзар акәхарын, инапсыргәыҵа лӡаарсланы
аҿыхәара дналагеит. Напсыргәыҵала изхара изымжәуашәа
аниба, днеиҳәҭҟәыҟәлан иқьышә лӡаакны аӡы данлаҿыхәоз
аамҭазы, аҟәҟәаҳәа анемец зҿааирхаз ахы цаҳәцаҳәа ижә-ҩахыр иҩалаҟацеит. Уи акәхеит. Дыҩхышәҭын аӡы дыҩ ӡаа-ҳалт. Икәазо хыхь ашьа ҩхаҵәалт аӡы. Иааигәара игылаз шьо-укы дышьҭырхырц рҽыназыркит, аха аӡы иӡааҳалаз асолдаҭ
аӡы даҵәаххьан.
Асҭамыр аԥаҩ данҩықәгыла нахыс исалдаҭ магәқәа ир-хыжжны аӡы ирҭаҭәаз амаршәа куа, ашьшьыҳәа днеиуан.
Аҭҟәацәа хышәҟа метра инаскьахьан еиԥш анемецтә
афицар аԥсшьара азин ҟаиҵеит. Аҭҟәацәагьы аттаҳәа ҵаҟа
рҽынкарԥсеит, аԥсааиҭакра иаргәаҟуа.
Асҭамыр, аӡы зҭыжжуа иҟаз имагә ааишьихын ахәы лар-ханы, иконсервтә банка акылҵәарсҭа нышәла иаашьыхны,
аӡы нҭеиҭәеит. Абанка иазымккәа амагә иҭахаз аӡы иара
инеиҿыҵеикит. Ишьап аԥхӡыфҩы ахышәшәо даныҩаҿыхәа,
иқьышәқәа алымт ҩықәнартатеит.
– Аԥсуа, узхара аӡы ажәха уадымраӡеит акәу?! – иҳәеит,
Асҭамыр ишьҭахь итәаз аӡәы.
Асҭамыр данаахьаԥш арԥыс аԥшь днеиҿаԥшит.
– Умагә акыр ҭахазар ишсуҭара... – илаԥш Асҭамыр имагә
ахь инаиршәит арԥыс аԥшь. Асҭамыр амҩан еиликаахьан уи
арԥыс аԥшь Саша шихьӡыз. – Смагә иҭахаз хәарҭам, иу жәыр-тәы иҟам, Саша, усҭеит, ари ыжә! – иҳәан, аӡы зҭаз ибанка
хәыҷы Саша иахь инаирххеит Асҭамыр.
Саша иарӷьа напала абанка хыжәжәарах иқьышәқәа ирыб-жьакны, изхара иҟарҟы анааирцәаак, иблақәа ааҟәысҟәысит.
– Иҭабуп, аҩыза иҭабуп! – иҳәан, абанка зтәыз инеииркит.
Аҭҟәацәа, доусы ирымаз афатәқәа аацәырырган, акрыфара рҽыназыркит. Реиҳараҩык акгьы рымаӡамызт, рыла
ҭаа ус итәаны иԥшуан. Сухар ҽыҭқәак зараҟьа цырақәак,
жмих чхәарқәак змази измамзи уҳәа, иеибадыруаз ааи-дыбзиалахашәа руит, инеимда-ааимдо.
Асҭамыр, инеиҿаиршәрыз ҳәа акгьы имамызт, даҽаӡәгьы
дызидбзеиламхакәа; ус дкахәыцуа дтәан. Ԥыҭрак ашьҭахь
иџьыбахь инапы ндәықәиҵеит, иудыруазеи, аџьма имԥсыша
амаҵә азылаҟәуеит ҳәа, џьара акы ҭаханы иҟазар... Сишь,
икьакьаӡа акы инапы нақәшәеит. Изакәхарызеишь?.. Ианаа-ҭига, пачкабжак амохорка цәаакӡа, аԥхӡыфҩы ахышәшәо
днахәаԥшит.
Аҭаҭын дахаӡомызт уи, аха иџьыбаҟны иахьнанагаз иха-ҭагьы игәалашәомызт. Заҟа иҭахызыз уи сухар ҽыҭны икы-зар...
– Ашьхауаҩ унацҳа, уҟарҟы ааимнахп, – иҳәан, арԥыс аԥшь
Саша сухар ҽыҭк Асҭамыр иахь инеирххеит. – Исымх, исымх,
иҳаманаҵ ҳҿаҵа еиҩшаны еицаҳфалап, ианҳамам усгьы
иҳамам... – нациҵеит.
– Иҭабуп, аҩыза! – Асҭамыр инапы наирхан иааимихт.
Ахәырд-хәырдҳәа хаԥыцла иаалаганы Асҭамыр иныл-бааидеит ҿаҵак асухар. Иаанхазгьы нарҳәы-аарҳәуа дахәа-ԥшуа икын. Иара иеиԥш егьызмаӡамыз аҭҟәацәа иреиуаз
аӡәы Асҭамыр ивараҿ иқәабшьҭ хәыҷ ихы иаҵаҵан диан. «Ари
илымкаа исфар, амгәахьгьы снархьп» ааигәахәын, Асҭамыр
иикыз асухар ҽыҭ хәыҷы абжа аамԥиҽын уи инаимҵеикит.
Ииаз асолдаҭ иоуз ачаӷьа иҿахьы индәықәиҵеит.
Аҭҟәацәа ҩадыргылан, рҿынадырхеит.
макьанагьы ҳабаҟоу, ари алагамҭа ауп. Ҳаԥхьаҟа аԥсцәаҳа
ибаҳча еихаҳа ҳҭадмырԥшышеи, – ҿааиҭит руаӡәы.
– Иумуӡахт, арҭ ҳандырҵәарц ҳаргонда, ариаҟарагьы
џьабаа ҳадырбаларымызт, мамзар ҳдамра ҳнапала инаҳаржны,
аҟәҟәаҳәа илаҳгәыдҵаны уаҟа ҳалҭарыжьрын, – нақәҿиҭит
даҽаӡәых.
– Угәыӷла, џьым, угәыӷла. Убригьы акыр иаԥсоуп уара узы, –
иажәақәа нарылеижьит аганахьшәа инеиуаз аӡәы.
– Угәы ишԥаанагоз, каамеҭ ҟалеит анырҳәа ахәац абла
ҭнахуан ҳәа, аҽнышьыбжьон аԥсцәаҳа ҳхы иҭаны, ҳгәыӷрақәа
рҵыхәтәа ԥаҳҵәап ҳәа уҟоума?.. – Асҭамыр игәы иныҵаххшәа,
ҿаҵақәак иифаз имч ааҭарҵазшәа ҿааиҭит.
Аҭҟәацәа рколонна инарцоз Лозоваиа ақалақь инадгылт.
Аха, ақалақь иаламгалакәа, иахыкәыршаны дәык аҿы илкы-лыргеит. Адәы иакәыршаны еихацла иҭахкаан, ацгәыҵәҟьа
зкылымсуа.
Асҭамыр иблақәа шаҟь-шаҟьо, аихац аанда анҭыҵҟа апу-лемиотқәа зхықәгылаз аҭабиақәа инарзыԥшит. Урҭ рнаҩс
зшьапқәа еимҟәыҭха иҳаракны игылаз абутка днахәаԥ-шит, убригьы апулемиот хықәыргыланы, ҩыџьа анемеццәа
хыхь иқәгылан, аҭҟәацәа рлагер ашҭа рнапсыргәыҵа еиԥш
иқәыԥшуа.
Асҭамыр гәалаҟарак ҳәа имаӡамкәа, деиҵакы-еиҵакуа
днатәеит. Убри аамҭазы ишьҭахьҟа аӡәы ибжьы ааиргеит:
– Ашьха уаҩ, иумаҳаӡои уара, ашьха уаҩ!.. Асҭамыр да-наахьаԥш, амҩан асухар изҭаз арԥыс аԥшь Саша иакәын
ҿызҭуаз.
– Уаҟа ухала утәазар аҵкыс, уааи арахь, сара сахь! – иҳәеит
дырҩегь Саша.
Асҭамыргьы ииҭахыз уи акәын, исалдаҭ шинели ибанка хы-жәжәарахи аашьҭыхны, днеины Саша днаидтәалеит, ус ҳәауа:
– Шьоукы-шьоукы заҵа урыддмыртәалара, аҟыҿыҳәа
ицҳауа, ргәы ҵкапуа ауп ишыҟоу...
– Гәыбӷанс ируҭагәышьоузеи... Иухьӡузеи уара ашьхауаҩ?
– азҵаара ныҟаиҵеит Саша.
– Асҭамыр сыхьӡуп, Бганба сыжәлоуп, – наҭеикит.
– Сара Кузнецов сыжәлоуп, – ихы наиирдырит, игәы ҳалал-ӡа, – Ленинградтәуп, уажәшьҭа сацәыхарахеит умҳәозар.
Еизгәакьаӡақәоу шьоук реиԥш рҽааидырхалеит аҩы џьа гьы.
Уажәшьҭарнахыс урҭ рымаӡагьы раргамагьы акы акәзаашт.
Амра нҭашәан, алашьцара ҳанто абызкаҭаҳа еиԥш еи-хацла иҭалаҳаз алагер инахатәеит. Асҭамыри Сашеи рсалдаҭ
шинельқәа руак нарыҵаҵаны, руак нарықәҵаны инеиваиеит.
Ахҳәаҵә ылзгахьоу аџьықәреирҭа ду аԥшацәгьа ҩаласны
еилараа, еилаҟәыбаса ианышьҭанаҵо еиԥш, аҭҟәацәа рлагер
аҩнуҵҟа икаиан дара. Иоузыцәахуаз, зегь реиҳа ирзыхьанҭа-раз аӡы акәын, аӡыдара иагон...
Ауха уаӷоу-саӷоу иширшаша идыршеит. Ашьыжьымҭан
амра ҩхашлон еиԥш, алагер агәашә иааҭалеит уалырқәак
зықәгылаз еидара мҩангага машьынак.
– Аӡы... Аӡы... Аӡы ҳзааргеит, аӡы! – арҭ ажәақәа алагер
аҩнуҵҟа иаарылаҵәеит.
Аҭҟәацәа ҩеибарҵысын, агәырқьҳәа ауалырқәа зынгылаз
ама шьына илажәлеит. Ашьхыҵә реиԥш амашьына иадпапа  лон
урҭ. Амашьына ачарҭ ашьҭахьтәи аган аартны, ԥыҭҩык ҩха-лан, ауалырқәа аӡы рҭырто иалагеит. Амҵқәа реиԥш, игәа ҟ ха
иҟаз ауаа, аӡы атаха рибамҭо, амашьына ианлақәпапа, ане-мец салдаҭцәа автоматшьхәала икшауа аҭҟәацәа иаарылалт,
амашьына иадырцарацы. Аха уаҵәы иадуцара уҟоуп. Аӡба
ин ҵәоз ауаа иаҳагьы еижәыланы ауалырқәа рахь еихон.
Ԥсы хәа анырзамҭаӡа, х-ҩык анемеццәа амашьына иҩхалан
ачарҭаҿ иақәгылаз ауалырқәа иларгәыҵасын, инхыршәҭны
хланҵы илҭарҵеит. Аҽырҳәа аӡы кәазо адгьыл илықәтәеит.
Аӡы ахькаҭәаз рнапқәа шьҭшьуа, уи злабоз адгьыл иахәаԥ-шуа, ганха икажьыз ауалырқәа рыбзауа игылан аҭҟәацәа.
Астамыри Сашеи аҽанышәара иҟарҵаз башахеит, урҭ ари
аилагьежьра каплак аӡы рзалымгеит.
Аҽынтәи амшгьы гәаҟрала идырхәлеит. Аха иааиуа аҵх
шԥархыргари? Ақьыбжьы, аӷыз-ӷызбжьы, «аӡы, аӡы» ҳәа
ауазырбжьы зхылҩуаз аҵх гәырмаҷгаха аҭҟәацәа рлагер
аҽааханажьт.
Имамиқәараха алаӷырӡ зҿаҳәҳәы иҟаз аҵх шеит. Ԥыҭ-рак ашьҭахь иҩыҵхахаз амра ашәахәақәа алагер агәарԥ
инықә наԥсеит. Аха аҭҟәацәа рзы уи хаарак ҳәа аҵамызт.
Урҭ ирҭахыҵәҟьаз – ажәҩан алакыҵа ааҵыршәааны, иаа-дыдымацәысны аҽырҳәа қәаршҩы ӷәӷәак нарылаҭәар акәын.
Усҟан рнапсыргәыҵақәа ақәаршҩы инаҵакны, ибажәхахьаз
рҿыҵақәа рмырцәаакышеи..
Амра ҩхашалахьан еиԥш, аҭҟәацәа еишьҭархәхәа иааид-дыргылеит. Уи змааназ макьана акгьы рыздыруамызт. Ама  ла,
иаци жәаци раасҭа иахьа алагер агәарԥ аҿы иаҳа анемец
салдаҭцәа рхыԥхьаӡара шырацәаз гәарҭон.
Асҭамыри Сашеи еиваӷәӷәа еишьҭагылоз рышьҭахь даргьы
нагылт.
Алагер агәашә аҭаларҭаҿы ааҵәақәак рыхқәа ҿаҳәаны
игылан. Ус аҭҟәацәа реишьҭагыла акоманда ҩарҭан, ааҵәақәа
ахьгылаз ахь рҿынадырхеит. Ааҵәақәа ирыдгылан ҩыџьа
аполициацәа, ҭанақьтә ҟәрышькақәак кны.
Аҭҟәацәа реишьҭагыла аԥхьаӡа игылаз аурыс салдаҭ иԥаҵа
иҿыҵач, деидаҳала-еидаҳало, дҩаҩаӡа ааҵәа даныҩаха гы ла,
ҟәрышькак азараҟьа ааҭыхны ихылԥа инеизҭарԥсеит. Убыс -ҟан ауп аҭҟәацәа ианырдыр ааҵәақәа ирҭаз закәыз; иаразна-кала иагьааимдырҟьеит «азараҟьа, ҳзыршоит, азараҟьа» ҳәа.
– Азараҟьа иаҳагьы аӡба ҳаннарҵәарц ҳаҟоуп, – ааи-ҿыҵҟьеит Асҭамыр, иаԥхьа игылаз Саша диҿаԥшуа.
– Иудыруазеи аӡгьы ҳарҭар, арыгь ҳақәгәыӷуазма, – на-ҭеикит Саша.
– Шәара избо акырқәа шәҭаххеит, азараҟьа, аӡы... Издыру-ада ахәшеи ачеи шәҭахызар. Ишәырҭап, шәаангыл, ишәырҭап,
– иҳәеит Асҭамыр ишьҭахь игылаз аҭҟәа.
Аҭҟәацәа азараҟьа рҿы иҭаԥсо, ацәа шамаз илбаардон. Уи
збаз анемеццәа «Лоус, шакалад, да, кушаи, кушаи» ҳәа еи-барччон.
Аҭҟәацәа еишьҭаргыланы аихамҩа станциаҿы инарге-ит. Астанциа ҟәыбаса еилажьын. Аганахьшәа игылан еидара
мҩангага дәыӷба дук, авагонқәа еицрыхәхәа, рышәқәа аар-тны. Авагонқәа ахьаанҵәоз аханӡа мраҭашәараҟа ахы рханы,
ахәхәаҳәа иқәыԥсычҳауа игылан апаровоз, ачымазаҩ бааԥс
иеиԥш аԥхӡбаа алыҩруа.
Аҭҟәацәа ирдырит адәыӷба дара ишырзыԥшыз, мдыршьа-гьы амамызт, рҿыԥшылара аамашьцахеит. Урҭ рҿаԥшылара
шбааԥсхаз гәазҭаз анемец фицарк ибжьы ааҭиган, ус дҩа-рықәҟааит:
– Азҩа шәылалазшәа шәзеиҿаԥшуазеи? Шәгәырӷьар,
шәшәаҳәар, шәыччар шәыхәҭоуп... Ишәыбаргәузеи, шәҳааӡарц
ауп шәзааго! – аурыс ажәақәа рҳәара ицәуадаҩны акәын
дышцәажәоз.
Дук мырҵыкәа аҭҟәацәа ааԥхьаӡаны адәыӷба иҩҭарцалт.
Уажәраанӡа еимыртаӷа иаартыз авагон шәқәа аӷьӷьаҳәа иааи-маҳаит, реихатәы ӷәарӷәалқәагьы адәныҟала инеиҿашәеит.
Авагонқәа рыҩнуҵҟа еивҵаҟҟы, иқәықәма-сықәмаха
иааилахеит аҭҟәацәа. Урҭ шьҭа адәахьы иҟаз ҳәа акгьы рбо-мызт. Уажәраанӡа ма дунеик иқәымԥшуази, убригь ина-лыхәдахеит...
Анааилашәшәуаз аамҭазы аҭҟәацәа зҭаз адәыӷба аԥхьа-ӡа игылаз апаровоз агәы ааилахынҳәын, наҟ-ааҟ аԥаҵа шла-қәа ааикәанарҳәын, инҭыҵәаан аҿынанахеит, мчыла идәы-қәырҵауазшәа.
Алашьцара жәпаҳаҳараӡа, убла аҵәыршы ҭакызар иум-бартә еиԥш акәын авагонқәа рыҩнуҵҟа ишыҟаз. Авагон
акәынҭхәқәа руак аҿы Асҭамыр иҽыкҿарӷәӷәаны варала
ҵаҟа диан, аҭӡывараҿы мацәаз хәыҷык иаҟараны абру ҭыԥ
акылҵәарахь иҿы нарҳәны. Уа дкылԥшны дук акгьы ибомызт,
аха иаакылышәшәоз аԥша иԥсы инаргон. Ацәа иҽеиҭарц
иҭахын, иауамызт акәымзар. Ахәыцрақәа иқәпапа изцәырҵ-уан, уажәазы уи дзызхәыцуаз Саша Кузнецов иакәын. Аҭҟәа-цәа ԥхьаӡаны еихша-еихшаны авагонқәа ианырҭарцалоз, Са-шеи иареи еиҟәнагеит. Саша даҽа вагонк ахь дагеит.
Асҭамыр ихы здикылара, дназацәажәалара, иаргамеи
имаӡеи назеиҳәалаша ҩызак иҽидихалар цәгьа ибомызт.
Авагонаҿы аҩызцәа мачхәызма, аха аҩызаҵәҟьа, угәаҟра
уцеиҟәызшо, зҿаҵа абжа узҭо, ма изуҭо, зыгәра уго аҩыза
гәакьаҵәҟьа иоуп абриеиԥш аҭагылазаашьаҿы иаҭаху. Абри
дазхәыцуан Асҭамыр Бганба.
– Еи, аҩыза, уцәоума? – ҿааиҭит Асҭамыр ивараҿ иқәиаз
аҭҟәа.
– мап, сыцәаӡам. Сзыцәондаз исыбаргәызыз, иауам. Ак-руҭахызма? – наҭеикит Асҭамыр.
– Исҭаху здырхуама... Ишуҳәара, абри ҳазҭоу адәыӷба
ҳахьаго ҳәа угәы иаанагозеи? – дназҵааит хәыҭ-хәыҭла егьи,
– мраҭашәарахь, Германиаҟа акәхап, уаҳа иабыкәу... Уа-ра утәқәа рахь уагоит ҳәа угәыӷуазма... – ҩысҭаарак ҳәа
аҵаӡамкәа ҿааиҭит Асҭамыр.
– Усоуп, аха ҳнаргаанӡа амҩан ҳрыцәҭахар? – ибжьы
аармаҷны инеиҳәеит егьи.
– Умшәан, ҳара ҳаиԥш егьаҩы ирылаӡахьеит арҭ ҳҿыхцәа.
Закәыхи, ҩ-метрак адгьыл ауп ирыцәҳарӡуа. Уигьы аԥхьа-шәоуп, нас ҳдамра агәы неимарҩызны инықәгылап... –
игәалаҟара маҷны ҿааиҭит Асҭамыр.
– Уахь ацара уара ушԥахәаԥшуеи? – азҵаара аахжәаны
инықәиргылт Асҭамыр иацәажәоз.
«Ари ауаҩ сара сгәы иҭоу еиликаарц аума ииҭаху? –
ааигәахәт Асҭамыр. – Зегьы дара роуп, усгьы алашьцара си-нарбом, иара дшыснамырбо еиԥш, ԥсахҩык иакәзар сиҿагы-ла ны мап ицәысымкуеи». – Аԥсуаа ажәаԥҟаны иҳамоуп,
зышхәа уҭоу иашәа уҳәароуп ҳәа. Исҭахны сцо џьушьома
уахь, – Асҭамыр иажәақәа ааҿахиҵәеит.
– Германиаҟа ҳаргар аҵкыс, афронт аҿы ҳҭахар иаҳа
еиӷьымзи, – ибжьы аархәыҷны ҿааиҭит егьи.
– Афронт аҟны уҭаханда иубаргәызыз. Ухабар угәыцхәык
имаҳауа, уӡырҭа-уԥсырҭа уаҩы изымдыруа, атәым дгьылаҿ
уиаҵәахә ҭашәар еицәоу иҟоузеи, – ихаԥыц ааиқәирӷәӷәеит
Асҭамыр.
Арҭ аҩыџьагьы заҵааира рыгәҭакы рыцәхибатуан. Ԥыҭ-рак ашьҭахь Асҭамыр ивараҿ ииаз даахықәтәалашәа иун, ус
ҿааиҭит:
– Уеизгьы угә иаанагозеи, аҩыза?
– Еимҟьарак шызбалак абналара ауп... – даахәыҭ-хәыҭит
Асҭамыр.
– Бналашьас иуӡбахьоузеи?
– Авагон аҟынтә ахышә хәыҷы акылԥара... – наҭеикит
Бганба.
Арҭ аҩыџьагьы абас ишеицәажәоз, рааигәара ииаз аҭҟәа
дааҿыхан, иҽаарыххан ибжьы нҭигеит:
– Шәзеибархәыҭ-хәыҭуазеи аспекулиантцәа реиԥш, бы-жьра-быжьҵәа шәцааитеи...
Асҭамыри иҩызеи рыбжьы ҭганы аицәажәара иааҟәыҵт.
Адәыӷба ықәҳа ицон, ақәыџьма ԥсыцәгьа млашь ауса
мҵарсны абнахь ианцо еиԥш. Асҭамыр иблақәа ааихмыр-сыӷьӡакәа авагон хыхь ахышә хәыҷ иамаз ахь дыԥшуан.
Адәахьы ишшаз гәазҭаз аҭҟәацәа аахәантеи-сантеин,
инықәтәа-аақәтәақәеит ицәыс-жьысуа.
Асҭамыр ганха иблақәа даарцәыҵыԥшшәа, иаха дзацәа-жәоз ивараҿтәи аҭҟәа днеиҿаԥшит. Уи дцәышӡа, ихы-иҿы
абааны, ихахәы қамсысӡа, илымҳа шьаҭаҿы акаҷырақәа
анпыҟҟала, иарӷьарахьтәи иџьымшь иҩацәхыкны ашәахсҭа
анын. «Абыржәы знык даацәажәанда иара иакәу иакәму сым-дыршази» игәахәуан Асҭамыр. Нас ихаҭа дааимҳәан, иҩы   ра
дыҵхауа, ус ҿааиҭит, егьи ирцәажәара иҭахны:
– Иахатәи аҵхгьы ҳхаагеит, иахьатәи амш ҳзыхгар...
– Ҳара ҳзыҳәан аҵхгьы амшгьы зегьакоуп, акгьы ҳазрылам
урҭ, – иҳәеит аҭакс Асҭамыр иваиаз. Асҭамыр уи ибжьала ди-дырт иаха дзацәажәоз шиакәыз.
Аҭҟәацәа руаӡәы, авагон агәҭаншәа итәаз, ҿааиҭит:
– Аҭҟәацәа решелонк аҟны вагонк адашьма амца ацрар-ҵан ҳара ҳтәқәа абналара ишаҿыз иақәыркызаап. Ԥшьҩыхәҩык рыда авагон рыҽкылырҩырны ицахьан еиԥш, анемец-цәа иаагәарҭан, аешелон аанкыланы, авагон аҿы иаанхаз
ҩҭыган аҟәҟәаҳәа иреихсны иршьит ҳәа, иаха ҳахьааҭгылаз
астанциаҿы аихамҩа усзуцәа ишеибырҳәоз саҳаит.
Аҭҟәацәа уамашәа ибаны инеихәаԥшы-ааихәаԥшит. Аӡә-гьы дахьтәаз ишьапы аӷәра илықәикшеит. Уи ажәпара гәеиҭа-уазшәа.
– Арҭ урцәыбналаны уабацахуеи? – даацәажәеит аӡәы.
– Уаныбнало ашьҭахь уркыргьы дырҩегь авагонахь уаар-гондаз иубаргәызыз, укәалкәало укнаҳан уршьуеит. Уиҵәҟьа
сҭахым макьана. Сыԥсы ҭазарц сҭахуп, – даацәажәеит иаахы-қәтәалаз даҽаӡәы.
Асҭамыри уи игәыла асолдаҭ бырги ираҳауаз ақәҿырҭуа-мызт. Авагон аҩнуҵҟа маҷк иааҭынчрахеит. Шьоукы ыцәан,
шьоукы еиҿахәыҭ-хәыҭуан.
Асҭамыр иџьыбахь инапы ндәықәиҵан карандашь хы-жәжәахак аацәыригеит. Нас ҿыцха днықәиан аӷәраҿы ҩырак
анҵара дналагеит. Ивараҿ ииаз асолдаҭ бырг илаԥш Асҭамыр
ииҩыз инақәшәеит: «Уахатәи аҵх ҳхы иаҳархәароуп. Адәыӷ -ба знык аҳәаа инахысыр – зегьы башоуп».
Асолдаҭ бырг акарандашь Асҭамыр иааимихын, еергьҳәа
уаԥхьаратәы аӷәраҿы инаниҵеит: «Уаха, ианаалашьцо нахыс
ахышә иамоу адаҷ аԥҟара уҽазырхиала!»
Аҩыра аҵыхәтәантәи ажәақәа Асҭамыр игәы аадырӷәӷәеит.
Нас акарандашь зкыз иааимидан ус наниҵеит: «Излаԥаҳҟозеи
адаҷ?»
«Ацҵар змоу арыҭәа сымоуп» – иаҭеикит егьи ҩырала.
Уи акәхеит. Арҭ еицәажәеит, ирыӡбеит ишныҟәашаз. Ава  -гон адашьмаҿы ианырҵаз аҩыра Асҭамыр инацәа ду нахьи-шьын иааимеирҩызит.
Ауха аҭҟәацәа рвагонаҿ лассаамҭа иҭынчрамхеит. Аҵх
агәы ааиҩнашахьан еиԥш, Шепетовкатәи астанциа инадгылт
аҭҟәацәа зҭаз адәыӷба.
Асҭамыр ашьшьыҳәа даагылан, адаҷ еихда ахьамаз ахышә
хәыҷы акны днадгылт. Нас адаҷ ахы ахьҿакыз арыҭәа на-хьирст. Ихаԥыц аҿҿа арго, игәы аҭҳара-аҭҳараҳәа еисуа,
арыҭәа анаадирӷәӷәала «аҿаҩ» аргеит.
– Уарбан ахышә иаԥырагылоу, ҳара амалагьы аҳауа ҳазхом,
наҟ уаԥырцқьа, наҟ... – аҭҟәацәа аӡәы ибжьы ааиргеит.
Асҭамыр ԥшьаала иҭыԥаҿ дааин, иикыз арыҭәа иҩыза
инаиҭаны ус иҳәеит: – аешелон дәықәлар, аус иаҳа имариахо-ит, арыҭәа абжьы адәыӷба абжьы иаҵанарӡуеит.
– Ицәам ыҟоуп, ԥшьаала. Аешелон андәықәло Анцәа иды-рп. Иҳацәшар зегьы башоуп, – даахәыҭ-хәыҭын егьи ахышә
хәыҷ ахь иҿынеихеит. Адаҷ ахқәа ахьаркыз аагәеиҭан, ары-ҭәа нымҩаниҵеит.
Аамҭа шаҟа цаз здырхуада... Аха уи рхы иархәаны адаҷ
еихда ԥҟаны, ахышә кылыкка ахы иаақәиҭыртәит. Уажәшьҭа?
Уажәшьҭа аԥароуп иаҭаху.
Адәыӷба ааҭагәҭасын аҿынанахеит. Астанциа ааныжьны
акыр инаскьахьан еиԥш, Асҭамыр ицхыраарала асолдаҭ бырг
ахышә дынкылԥеит. Асҭамыр азнык азы игәы нҭыԥсааит. Уи
иҩыза дкылууаа дцеит, аха дзыниаз здыруада... Уажәшьҭа
иара цхырааҩыда ихала дыԥароуп. Дҩеихан зых иақәиҭыз
ахышә ихы лкылирҳәҳәеит, аха хыла дыԥар ишәарҭан. Нас
даахьаҵын, ишьапқәа рыла иҿынеихеит. Дкәалкәало ава-гон анҭыҵҟа иҽаахьнирҳалт. Иццакӡаны ицоз адәыӷба
аԥша иннадоз иаразнак ицәеи-ижьи ирылсит. Зыԥшрак ҳәа
ҟаҵатәымызт. Адәыӷба даҵамшәарц азы, ишьамхқәа авагон
аҭӡывара иаадирӷәӷәалан, ишилшоз ала иҽнадиҟьеит.
Атахҳәа Асҭамыр длышьҭасит. «Шьҭа умшәан, сара устәуп»
аҳәозшәа, адгьыл наиҵаӷәӷәеит иҳалалӡа. Ишьамхқәа ҵыс-ҵысуа дҩагылт Адамыр. Аҵх каууа, ажәҩанаҿ аиаҵәақәа
каҷҷо даныҩаргәыдыԥшыла, даақәыԥсычҳаит. Хара инеи  -хьаз адәыӷба абжьада шьҭыбжь ыҟамызт. Аӷа итыл ҵаулаҿы
дшыҟаз анааигәалашәа, ихәыцрақәа ааилагьежьит.
Заа иԥахьаз Асҭамыр иҩызеи иареи еибаԥшаарц азы еи-бадыргас ирымаз инароуны атрышә асра акәын.
Асҭамыр адәыӷба мҩа арельсқәа дрыбжьаланы акыр дна-скьеит, атрышә дасуа, аха иҩыза ихабар ибомызт. Ус, иҿаԥхьа
аӡәы ицәаара алашьцара иаалибааит. Дызусҭхарыда? Иҩы-зеи иареи реибадырга атрышә бжьы наиргеит. Аха аҭак
ыҟамызт. «Издыруада аихамҩа зыхьчо анемец ҟарулцәа дре-иуазар?» – ааигәахәт Асҭамыр. Абри еиԥш аҭагылазаашьа аан
раԥхьа зыбжьы ззыргаз ахаҵа аиааира игоит ҳәа иаҳахьаз,
ааигәалашәеит уи.
– Уарбан иааиуа? – иныҵакӡаны ибжьы наиргеит.
– Уара уарбан? – еергьҳәа аҭак ааҩит урыс бызшәала.
– Арҭ аҩыџьагьы шәаԥырҳаԥуа ианааизааигәаӡаха ауп
ишытҟәацәаз анеилибакаа.
– Ҳара ҳтәқәа уреиуоума? – дазҵааит Асҭамыр.
– Ааи, аешелон аҟынтә сыԥеит, – наҭеикит егьи. машәыр-шақә еиҿаҳаз аҭҟәацәа аихамҩала даҽа ԥыҭк инаскьеит,
Асҭамыр иҩыза, заа иԥаз ихабар аабозар ҳәа атрышә иасуа.
Аха аӡәгьы ихабар ыҟамызт.
Ус амрагыларахь ашарккара иалагеит. Есааира абналацәа
рыкәша-мыкәша аԥсабара аҽыхнатуан, алашьцара ахыҵуан.
Ус, аихамҩа армарахьҟа бна иаҵәара дук иҩагәыдыԥшылт
аҩыџьегьы. Иаамҩахыҵын, ииун мза 14 ашарԥазӡа Шепе-товкатәи абнара инылалеит.
Еибадырит, еилибакааит Бганба Асҭамыри Заицев Ефими.
Абнара агәҭа ӡҭач хәыҷык ихықәтәаланы акраамҭа еицәа жәон
урҭ. Рсалдаҭ маҭәақәа шыршәу ақыҭахь икылсыр ишәарҭан,
абжьарак иҟарҵарыз...
Ахымш рыҽны ашьыбжьышьҭахь аҩыџьагьы қыҭак ашҟа
икылсырц рыӡбеит. Изхықәтәалалоз аӡҭачы аҿы инеин, аӡы
ааржәын, ааигәатәи ақыҭахь рҿынархеит.
Аҽынтәи амш шьыжьаахысижьҭеи алахь еиқәын. Ажәҩан
агәы аԥҭақәа аҵачуан. Зны-зынла амра ашәахәақәа нцәырҟьа-цәырасуан.
Ԥыҭрак ашьҭахь ажәҩан ааимаҳан ахаҽаҳәа ақәа аҿыла-нахеит. Асҭамыри Ефими ҵла дук инаҵагылт. Аха ақәа нызкы-лоз аҵла абаҟахыз... Роуразоуроу аӡыԥсы рхьыкәкәа еилыст,
ахьҭагьы иаакит.
Ашьыбжьышьҭахь иааԥшыс-ӡысын амш хкәеит, аԥҭақәа
инеилыҩры-ааилыҩрын, амра хааӡа инықәыҷҷеит.
Асҭамыри Ефими амра иныцәтәалан рҽаадырбашәа рун,
рымҩа инықәылт. Ицон мҩахәасҭала, уи иахьнанагоз рызды-руамызт акәымзар.
Амра акырӡа иласкьахьан еиԥш, абнара ахьаанҵәоз ине-ит. Рҿаԥхьаҟа иахьԥшуаз лаҵарҭа дәны инашьҭын, иқәыҳәҳә
акартош аахьан. Адәы анаҩс ҩнқәак гылан, уаҟа акәын ақы  ҭа
ахьналагозгьы.
Асҭамыри Ефими ҿымҭ ихәыцуа игылан, зынӡаск ирзымдыруа ақыҭа иаразнакала алалара рзымгәаӷьуа. Ус ишԥшуаз
аҩн шьыхқәа игылаз руак аҟынтә ԥҳәыск лҽага кны акартош
ахьылаз ахь лҿаалхеит. Дааҭгыланы, лҽааларҟәшәа, акартош
арашәара дналагеит.
Арҭқәа зегьы рбон Асҭамыри Ефими ԥшуа иахьгылаз.
Асҭамыр иҽеиҵҳәан, инацәа неиҿыҵакны, инароуны ат-рышә дасит.
Атрышә абжьы заҳаз аԥҳәыс дхарахаԥшуа, иахьынтә на-ҩыз лзеилымкаауа днаԥшит. Асҭамыр дырҩегь инароуӡаны
ат рышә дасит. Аԥҳәыс игәалҭеит атрышә иахьынтәасыз. Аран-ӡа бааи, аранӡа ҳәа Асҭамыр инапы иҟьеит.
Акәапаҳәа лҽага нкаршәны, аԥҳәыс лҿаалхеит.
– О, Анцәа ҳрыцҳашьа, ҳара ҳтәқәа!.. Шәабаанагеи ара?! –
лҳәан, украин бызшәала лыбжьы нарықәлыргеит.
– Ааи, усоуп, баҳцәымшәан. Ҳбыҳәоит мҩакы ҳақәыбҵара-цы! – ҿааиҭит Бганба.
– мҩас шәызқәысҵагәышьарызеи. Ҳқыҭаҿы анемеццәа
ыҟоуп. Абжьарак ишәзысхәыцрызеи... – дааӷьаҵәыӷьаҵәит
лара.
– Иаҳҭахыҵәҟьоу, абарҭ иаҳшәу ҳамаҭәақәа ԥсахны баша-маша маҭәақәак ҳзыбыԥшаар ауп. Убри аҟны ԥсыхәак ҳзыбурц
ҳбыҳәаҵәҟьоит! – нациҵеит Заицев.
Аԥҳәыс дааиԥхьхәыцаан: – шәааԥшы, иҟасҵалакгьы жәбап,
– лҳәан, днагьежьны дцеит.
– Лыгәра аагаӡеит иаразнак ала, аха ауаҩ, ирыцҳашьара
лҭахушәа дыҟоуп лцәажәашьала, – иҳәеит Ефим.
– Иудыруазеи, амаҭәақәа еилаҳәаны илыман лҿаалхар,
алахшақәа лышьклаԥшуа иаалышьҭалар... Еиӷьуп ҳнаскьашәа
ҳаатәар. Лара данаауа усгьы даабоит, – Асҭамыр иџьыбаҿ
иҭаз арыҭәа хьшәашәа инапсыргәыҵа нахьирст.
Ԥыҭк иласкьан хьацаҵла дук ашьапы инаватәеит аҩыџьа-гьы, аԥҳәыс дызлаауаз ахь иԥшуа.
Сааҭк аҟара цахьан еиԥш, еилаҳәара дук кны, карзинкак-гьы навакны абналацәа ахьынлыжьыз аҭыԥаҿ дааит аԥҳәыс.
Даргьы дгәарҭан, иналԥылт.
– Сманшәалахеит, разҟы шәымазаап. Абар, абра акыр
ишәыхәозар. Ари акарзинкагьы ишәфаша ҭоуп. Шәызлазбо
ала амла шәнымҵәокәа шәыҟам.
– Ҳарҭ уажәыҵәҟьа хҽааҳаԥсахп, иаҳшәу амаҭәақәа бара
иахьыбҭаху ига! – дналҿаԥшит Ефим.
Асҭамыри Ефими абнара инылалан рымаҭәақәа рыԥсахит.
Анхаҩы маҭәа хьыжәкәыжәқәа аныршәырҵа зынӡа даҽакала
иҟалеит урҭ.
– Арҭ рыла егьаџьара ҳцап, – иҳәеит Асҭамыр, ишәҵатәқәа
дрыхәаԥшуа,
– Ацара акәым, иаҭаххар аӡәгьы ҳалхатәап. Ҳлаҭәалшьа-рым угәахәуама? – ҿааиҭит Ефимгьы даасамырҟәылшәа.
Иршәырхыз асолдаҭ маҭәақәа рџьыбақәа ааиԥхьыр-шьшьаан, иаҳҭаххап ҳәа ргәы иззаанагоз ааҭыргеит. Ефим
ипилотка хылԥа хәыҷы аҵырҟаҿы ар рымаҭәа аԥштәхәы
змаз арахәыц зкылдаз агәыр аалихын, аԥҳәыс иналгаз ахыл-ԥа кәаҟьа аҵырҟаҿы иналаҵаны, арахәыц аарқьақьаны ина-кәиршеит.
– Иудыруазеи, џьара иаҳҭаххар, ани зхабар ҳцәыӡыз сҩы-за итәакәын, иҳамазааит!.. – иҳәан, Асҭамыр, арыҭәа аашьҭи-хын иџьыбахь индәықәиҵеит.
Ашьҭахь инеидтәалан акрырфеит, рымч ааҭарҵеит. Рыб-лақәа аахтит, рҿыԥшылара аалахҿыххеит, ршьамхқәа ааӷә-ӷәахеит.
Ирцәынхаз афатәгьы акарзинка инрызҭалҵан ааигәатәи
ақыҭақәа рыхьӡқәеи, излацашаз амҩақәеи рыӡбахә нарал-ҳәеит аԥҳәыс. Даргьы иҭабуп ҳәа налаҳәаны, ркарзинка аашь-ҭыхны мрагыларахь рҿынархеит.
– Амҩабзиа шәақәшәааит, Анцәа шәихьчааит! – нары-шьҭалҳәеит аԥҳәысгьы.
Иныҟәон Асҭамыри Ефими. Иныҟәон бнала, мҩахәасҭала;
иныҟәон уахынлагьы ҽынлагьы; иныҟәон ҳаблак аҟынтә
даҽа ҳаблак ахь, қыҭак аҟынтә даҽа қыҭак ахь. Иныҟәон
мраҭашәарахьтә мрагыларахь. Ианааԥсалак чаз еиқәҵарак
ма ҭәаҟәак иналаион, мамзаргьы абнараҿ ҵлакы инаҵа тәон.
Аҩыџьагьы аӡәи-аӡәи еибамбар рзымчҳауа иҟалеит; дара
инҭкаангьы еибырҳәахьан «ҳаԥсы ҭанаҵы ҳаицызароуп,
ҳанԥсуагьы ҳаицыԥсыроуп» ҳәа.
Аӷа итыл ҵаула аҟны урҭ ахьнанагалакгьы ақәылаҩ изы
ҽеик раҳауамызт. Уимоу, ақәылаҩ-анемец иоуп шәаргьы абас
шәынкыдгәгәало шәдәықәлара зыхҟьаз ҳәа разҳәоз рацәаҩын. Ари дара иаҳагьы илахҿыхӡа ргәалаҟара азнарҳауан.
Аха ргәы иамыхәаз ажәабжьк анраҳалак рҿаԥшылара
аацәгьахон.
Асҭамыри Ефими Винницатәи аобласт абжеиҳараӡа ааи-ҩыршахьан ныҟәарыла. Урҭ шьыжьымҭанк қыҭа дук иалс-ны ишнеиуаз, нымҩахыҵшәа аҩнқәа игылаз руак аԥхьа
агәашәаҿ уаҩы ԥшьагьаҭҳак, аԥшькы, ихы-иҿы ҭҭәааӡа, им-гәацәа аалгәыгәны ичаз хылԥа ихаҵаны даарыниеит. Уи амҩа-нызаҩцәа даарыхәаԥшын нарықәҿиҭит:
– Еи, арԥарцәа, шәшаангылара уа!
Асҭамыри Ефими аахьаԥшит, зҿыҭбжьы газ иахь. Ҿызҭыз
данаарԥыла аԥсшәа иарҳәеит, иҿаԥшылареи ихамҩаԥгашьеи
ргәамԥхо.
– Шәабантәаауеи ашьжьымҭанӡа, насгьы шәабацои? –
днаразҵааит иаахжәаны.
Амҩанызаҩцәа ари еиԥш азҵаара акырынтә ироухьан, аха
асҵәҟьа ирымкьыкьны, иаахжәаны, ихаарадаха ирмаҳацызт.
– Ҳабантәаахуеи, Карповка ақыҭантәи ҳаауеит, пан, ҳцоит
ҳзынаӡозар Днепропетровскҟа, – даацәажәеит Ефим.
— Карповка уҳәоу? Иахьа Карповкантәи шәшаауа шәара
шәымсааит. Иахагьы шәымныҟәакәа шәыҟамызт абгақәа
реиԥш, – ршьапы инаркны рхаҟынӡа иааимидеит блала,
гәрамгарҭас ишикыз иныԥшуа.
– Уахынла ҳара рыцҳақәа ҳакәым, пан, шәаргьы ишә-цәуадаҩхар ҟалап аныҟәара. Ҽынла еергьҳәа ҳныҟәоит, уа-хынла акәым... – аҽырмкьыкьра акгьы ишаԥсамыз гәаҭаны
ҿааиҭит Асҭамыр.
– Ибзиоуп, аха ишсашәҳәара шәызусҭцәада, џьым, шәара?
Ишызбо ала, аҭҟәацәа рлагер аҟынтәи шәыбнамлакәа
шәыҟам...
Пан, изакәызеи иҳадышәкыло! Аҭҟәацәа рлагер аҟынтә аб-налара зылшо ҳара ҳакәхума. Ибнало итҟәоу, ибаандаҩу роуп.
Уи ҳара Анцәа ҳақәумыршәан. – Амаӡа аҵәахра алзыршаша
ахаҿԥшылара иҭо, иблақәа аашаҟь-шаҟьеит Ефим.
– Ишакәхалакгьы арахь сара шәсышьҭаланы шәшаалара!..
– ачаз хылԥа зхаз иџьыбахь инапы ндәықәиҵеит. – Днеп-ропетровскынӡа акәзар шәахьцо, ҳшәыцхраап, – иажәақәа
ааирԥшқеит цәаҭаларыла.
Ефими Асҭамыри инеихәаԥшы-ааихәаԥшит, гәыла
еицәа жәо.
Ахҩыкгьы еиманы ишнеиуаз, гәашәк инадгылт. Уаҟа ашҭа
ҭахкааны ҩын дук ҭагылан. Агәашә ианынҭала ауп Асҭамыри
Ефими «Сельуправа» ҳәа аҩыра икыдыз ангәарҭа.
Амҩанызаҩцәа излеилыркааз ала ачаз хылԥа зханы иры-ниаз ауаҩы аҭыԥантәи «Сельуправа» деиҳабызаарын. Уи,
аполициа иреиуаз ҩыџьа ааиԥхьан, адҵа ҟаиҵеит, Асҭамыри
Ефими хәыц-хыц еимырдарц. Ианеимырда ашьҭахь зегь реи-ҳа гәҩарас иркыз Ефим ихылԥа аҵырҟьаҿы ар рымаҭәа аԥш-шәахә зманы арахәыц зыҵдаз агәыр ауп. Уи аҩыза арахәыц
аҭаны агәыр ныҟәызго исалдаҭыз иоуп ҳәа иԥхьаӡаны, акт
рҩит.
Асҭамыр иџьыба иҭырхыз арыҭәаҵар уиаҟара агәхьаа
рымкит, ҵаҟа адашьмаҿы иқәыршәын аҿы еимырхьахьа.
Асҭамыр ԥшьаала Ефим ивара днахьысын икаршәыз
арыҭәа ахь днеирԥшит. Ефимгьы иблақәа арыҭәа иназыҩт.
Асҭамыр иарӷьа шьап аԥынҵала арыҭәа ахәы данынагәҭас
аҿы ааиханакит. Уи иаанагоз: «Иаҳҳәаз ҳҳәеит, ҳҿы ааихых-ны ҳамаӡа аӡәы иаҳмырҳароуп» ҳәа акәын. «Еилыскааит» ҳәа
Ефимгьы ихы ааирҵысит.
Амҩанызаҩцәа егьа рундазгьы, егьа рҳәандазгьы, егьа
иӷьаҵәыӷьаҵәындазгьы акгьы рмыхәеит.
Урҭ, бџьарла еибыҭаз ҩыџьа аполициацәа нарываргыланы,
араионтә жандармериа ашҟа идәықәырҵеит. Ашьыбжьышь-ҭахь Винница аобласт аҿы,  монасҭиришьчатәи араионтә
жандармериа аҟны инкылыргеит. Асҭамыри Ефими ажандар-мериа аначальник иуада ашә авараҿы ианнарга, уанӡа дара
мҩаԥызгоз аполициацәа ирымаз акт адежурни инаирҭан,
иаахынҳәит. Асҭамыри Ефими уажәшьҭа анемец жандармцәа
рнапаҿы акәын иахьыҟаз.
«Аҵла иалыҩрыз амаҭ ицҳаит ҳәа, ари аҩыза аразҟыдара
уаҩы ибахьоума», – ааигәахәт Асҭамыр, игәахы ԥжәо, ацәажәара
ицәымӷны, илакҭа аҭаԥшра цәгьаны, ацәҟьа иаҿашәаз ахьшь
еиԥш игәы ҭамгыло. Ефим иакәзар – дагьеицәан, иԥштәы ихы-гга, ихаԥыцқәа аҿҿа рыҵгон. Уи, абжьас еиԥш, уажәым  зар-уажәы дҩаҵҟьаны дыцҳарашәа акәын дшыҟаз.
Дук мырҵыкәа ажандармериа аначальник икабинет ашә
ааимҟьеит. Асҭамыри Ефими уахь иныҩнарцалт.
Ажандармериа аначальник уаҩы еиқәак, ихы-иҿы патаз-ӡа, илымҳа ашьаҭаҿы ашәахсҭа аныззала, иҟыԥсцәа гьал гьа ло,
иџьымшь ахәқәа бабаӡа, ҩыга столк дахажьын.
Аҭырџьман ила Асҭамыри Ефими акырӡа иҭиҵааит уи. Ар
рҿы аҟазаареи, аҭҟәареи, абналареи зынӡак рхахьгьы иаа-рымгеит абаандаҩцәа. Ажандармериа аначальник уи ага-нахьала урҭ рҟынтә ихәарҭаз, иаԥсаз акгьы анизеилымкаа ӡа,
ихы-иҿы ҩхшәаан, инапы астол илықәикшеит, немец быз-шәала дхәааны. Уа уажәы дхәааны ииҳәаз ажәақәа аиҭа гаҩ
еиҭеимгеит. Наҟ идәылыжәга иҳәазар акәхап, индәылыргеит.
Дук мырҵыкәа ажандармериа аначальник иҟԥсцәа кы-дышьшь, икабинет даадәылҵын, хыхьтәи аетаж ахь дцеит.
Анемеццәа иреиуаз аӡәы уахьынтәи дналбаан, Асҭамыри
Ефими иаԥцаны, аначальник дахьтәаз ахь иҿыҩаихеит.
Иахьыҩхалаз рылаԥш нақәшәеит «Реихскомиссар» ҳәа ашәаҿ
ианыз аҩыра. Даргьы инарыгәҭасын ареихскомиссар икаби-нет ашә инаддыргылт. Иаатит акабинет ашә.
Абар, амаҭ еиԥш иблақәа цыр-цыруа, қәыԥшк, игәы не-мецтә орденԥсараха, ихәда кылҳәан, ихахәы еиқәаҵәаӡа
дахьтәоу, зҿаҵахәы иазыԥшу абжьас еиԥш, монасҭиришь -чатәи ареихскомиссар. Уи иҿаԥхьа дтәан аҭырџьман ԥҳәыз-ба. Аҭырџь ман лҿаԥхьа дтәан ажандармериа аначальник.
Ареихскомиссар ишьҭахь, аҭӡывараҿы икнаҳан СССР акар-та ду. Уи акарта лаԥшыла иааимырдеит Асҭамыри Ефими,
рыгәқәа еисуа.
Аҭырџьман лыла абаандаҩцәа акыр азҵаарақәа рырҭеит.
Ашьҭахь ареихскомиссар иарӷьа напы дааҩахан, «Деутшланд»
– иҳәеит.
– Уаҟа ауаҩра шәылырхып, шәызхарагьы шәҿарҵап, ҳәа
шәеиҳәоит пан ареихскомиссар, – лҳәеит лыбжьы ҵарӡа
аҭырџьман.
– Ус акәхашт, аха Германиа ҳнаргаанӡа ҳагьырцәыԥсыпеи.
Иаҳа еиӷьми, уахь ҳдәықәрҵаргьы дара рымаҵ ауп иаауа, ара
ҳаҟазаргьы змаҵ ааулаша апанцәа мачхәума, ҳҿыхыҩцәа.
Ҳаҳәоит макьаназы абраҟа џьара уск ҳдырулааит, – иҳәеит
Ефим, илаԥш кыдхалауа.
Ареихскомиссар дааԥышәырччан, «Кавказ, Кавказ» иҳәан,
ишьҭахь икыдыз ахсаала днахәаԥшит, нас аттаҳәа ажәақәа
неишьклеиҵеит.
– Ибзиоуп, пан ареихскомиссар адҵа ҟаиҵоит, Германиа-ҟа шәдәықәрҵаанӡа, араҟа џьара усурак шәзырԥшаарц,
Ишәаҳау? – лыблақәа аалырмацәысит аҭырџьман, лыхцәы
лнапы налшьуа.
– Иҳаҳаит, иҳаҳа! – наҭаркит абаандаҩцәа. Абри ашьҭахь
анемец салдаҭцәа ҩыџьа аарԥхьан, Асҭамыргьы Ефимгьы
аҭы ԥантәи ашьақар зауад ахь идәықәырҵеит. Ашьақар за  уад
аҿы Асҭамыри Ефими аҽҭраҟны ҽуацҭгаҩцәас акыраамҭа
аус руан, зны ӡаагаҩцәасгьы иҟан. Ашьҭахь ажәҭрахьы ииар-геит. Арҭ аҩыџьагьы араҟа гәҩарас ирымкырц азы, ҽыргаӡа
ҟаҵа ны, ихырччагаха акәын рхы шымҩаԥыргоз. Урҭ азау-ад адиреқтор пан Гурски ижәхьақәа зҭагылаз аказарма-гьы дрыцқьалон. Зны адиректор иԥҳәыс паниа Гурскаиа,
ажәҭра шыдрыцқьо збоит ҳәа, ажәҭраҿы днеит. Даргьы ауац
аизыҳәҳәара иаҿын. Лара днарыхәаԥш-аарыхәаԥшын ус
ҿаалҭит:
– Шәара шәзықәшәаз шәхы анышәрааларц шәаҿуп
акәым зар, шәҟазшьала маӡак зҵоу, акы згәы иҭоу, џьнышқәак
шәакәымкәа шәыҟам...
– Ҳара, паниа, ҳаџьнышқәанда уацгаҩцәасгьы ҳҟалозма,
иахьеиӷьыз ҳамцози. Иахьеиӷьу ҳара ҳаҵкьыс еиӷьу аха-дыргылоит. Ус ауп аԥсҭазаараҟны ишыҟоу, – иҳәеит Ефим
урысбызшәала цас иажәақәа еилахәо, иҿаԥхьа игылаз Гур-скаиа лгәалаҟара ахькыду аилкаара дазышәарыцо.
Гурскаиа арҭ ажәақәа иаҳагьы уамашәа илбеит, нас лыбз
ашҳам ноулышьҭит:
– Аурысцәа акацаԥцәа шәрымфакәа шәахьеиқәҳархаз
шәгәырӷьалар шәылшоит. Анемеццәа раара шәыԥсы иаԥ-шәмахеит. – Лыблақәа неиҭарԥа-ааиҭарԥо, уажәымзар-уажәы
днарҿаԥаларашәа, инкылкааны дрыхәаԥшуан, нас лажәақәа
аарымкьыкьны инацылҵеит: – ажәқәа рыҵа цәаакуп, ишәы-мбаӡои, ирзеицәами... Уи жәдыруеит, аха цасҳәа акәхап
изыҟашәҵо. Ацәаакыра иқәыӷьӷьаны иқәышәх, аказарма
аартны иааншәыжь ибарцазы. Хәылбыҽханӡа ажәқәа ыҵа-шәымгалан! – днагьежьны дцеит, лхы ҵәи-ҵәиуа Гурскаиа.
Асҭамыри Ефими неихәаԥшы-ааихәаԥшын, ажәҭра аӷәра
аӷьӷьара иналагеит.
– Уара, Ефим, абарҭ гәҩарас ҳрымаҵәҟьоуп, убама.
Лҳәашьақәа гәоуҭоу, «маӡак зҵоу, акы згәы иҭоу» ҳәа закәызеи
илпатҟалеиқәо, – иҳәеит Асҭамыр.
– Иҵегь ҽыргаӡарала ахымҩаԥгара аҭахуп ҳара ҳзы,
Асҭамыр, – ашәахь дындәылԥшит Ефим.
Ԥыҭрак ашьҭахь ажәҭраҿ иахьырӷьӷьаз ауац цәаак ҭәырӷә
дук иаанырҵан, Ефим иаашьҭихын адиреқтор пан Гурски
иҩны абарҵахь иҿынеихеит. Адиреқтор иԥҳәыс Гурскаиа
ашә аартны абарҵаҿ лаақәгыламҭеи, Ефим иҭәырӷә кны уаҟа
инхаламҭеи ааиқәшәеит.
– Паниа, ари абаагари? – длазҵааит Ефим. Гурскаиа
лԥынҵа ауацфҩы инҭаҳаз лхы лыхнахрашәа, аҵықь-ҵықьҳәа
дааимсеит, лгәы аахынҳәын, «ххит» ҳәа лҟырҟы аарыцқьаны,
Ефим днеигәыдыжьцәалеит. Уи инашьҭарххны ажәақәа неи-гәыдлыԥсалт.
– Иабаагари закәызеи, абнауаажәқәа... Абригь ахьыжәгара
шәзымдыруоума шәшыҟоу, быжьра-быжьҵәа шәныҵабгааит.
Игатәуи, иахьгатәуи шьахәлаҵәҟьа ишәҳарҵап, шәаангыл.
Арахь, абарҵахь усс иамоузеи ауац, ауацгаҩцәа шырҳәаҵә  ҟьо
шәыҟоуп акәымзар, наҟ ауҭра аҵыхәахь иганы икашәыжь!..
– Ишьахәуп, паниа, ишьахәуп. Убригь аадыруазааит... –
иҭәарӷәы иманы абарҵа дналбааит Ефим.
Ажәҭра арыцқьара иаалгон еиԥш, азауад адиреқтор Гурски
иԥеи иареи еиманы рыҩны абарҵа иахалт. Уахьынтәи дук
мырҵыкәа ихагалаӡаны аччабжь ныҩныҩит. Ефим иҟаиҵаз
атәы Гурскаиа лхаҵеи лԥеи иралҳәазар акәхап. Уи акәхарын
ркьатеиахы ԥызҵәауазгьы.
Иччалааит, иччалааит, иччаҵәҟьо аҵыхәтәан иччо иоуп, –
иҳәеит Ефим.
...Азауад ажәҭраҿы жәхьаҩыс иҟаз Нина Прокопенкои,
Асҭамыри, Ефими есааира иаҳа-иаҳа еибадыруа, еиҿцәажәауа
иалагеит. Ажәхьаҩ, лгәалаҟара зеиԥшраз, уи лхымҩаԥгашьа-қәа дара ргәы иахәон. Лара анемеццәа рзы ҽеи лҳәомызт. Ус
анакәха изалҳәоз Асҭамыри Ефими рыгәра лгоит ауп. Даргьы
лара лыгәра рго иҟазарц рҭахын. Иара убас егьыҟалеит.
Ажәхьаҩ Нина Прокопенко лыбзоурала Асҭамыри Ефи-ми апартизанцәа рыӡбахә раҳаит. Даргьы хәыҷы-хәыҷла
илыҵаланы, ҽмыршьагала илазҵаауа, апартизанцәа рфыр-хаҵарақәеи, урҭ иҟарҵоз аоперациақәеи дышрыдгылоз еи-лыркааит.
– Апартизанцәа ахьыҟоу абна ахьакәу здыруанда, сшыԥ-ҳәысугьы уахык ара саангылозар дсырбарын, – лҳәеит
шьыжьымҭанк Прокопенко ажәхьара дахьаҿыз, Ефими
Асҭамыри днарзыԥшны.
– Усҟан ҳаргьы ҳнабхьыԥшрын, – иҳәеит Асҭамыр иаа-лырҟьаны.
– Урҭ ахьыҟоу анеира ус имарианда, анемеццәа егьараан-гьы инеихьазаарын, – ибжьы ааҵакны инақәҿиҭит Ефим.
– Аԥсцәаҳа иеиԥш ауп анемеццәа апартизанцәа ишры-цәшәо, рыӡбахә нараҳар рхы рыхнахуеит, рлахаҵ гьежьуеит,
рыблақәа кылҵыҵуеит, ргәы шҳамхоит, – лҳәеит Прокопенко.
– Уажә аакьыскьашәа Уман акалақь аҿы аҭҟәацәа ахьҭакыз
алагер аҿы ҳара ҳтәқәа ҩыџьа нарылырган, «Арҭ партизан-цәоуп» ҳәа аҩыра рыбӷа инанҵаны икнаҳаны иршьит. Урҭ
рымч зықәхаз иҭакыз роуп, мамзар апартизанцәа рыԥсы шҭоу
џьеи анемеццәа рхы рырҭап.
Асҭамыри Ефими Прокопенко илҳәоз иазыӡырҩуан.
– Нина, акы сбазҵаашан, абарҭ апартизанцәа рхабар уаҩы
имбо рышьҭа абадырӡуеи? – иҳәеит Асҭамыр.
– Урҭ иахьабалакгьы иҟазар ҟалап: абнаҿы, ақыҭаҿы,
адәаҿы, ақалақь аҿы, ҳара иаабом акәымзар, – наҭалкит
лара.
– Знызаҵәык убарҭ иреиуоу аӡәы ҳнигәыдԥшылазшәа
ҳаҟандаз Асҭамыр уаргьы саргьы! – ибжьы ааицәоуцәахеит
Ефим.
– Шәнигәыдԥшылар иҟашәҵарызыз? – лхы дааҩахеит
Прокопенко.
– Иҟаҳҵашаз шаадыррыз, иабаҟоу акәымзар... – наҭеикит
Асҭамыр.
– Акыр зычҳаз акыр ибеит рҳәоит, шәнеила ус. Иҟоу
жәдыруоу, абри иаҳҳәо аӡәы иааиаҳар, сара жәхьаҩык,
закәыхи, аха шәара шәзы ихәарҭахом! – ргәырҽанҵауа лажәа
ааҿахылҵәеит Прокопенко.
Абарҭ ахҩык иасааира гәрагарала абас реицәажәара
ашьаҭа аҳауа, адац арыӷәӷәауа аҿыҩанахан рыгәҭакыҵәҟьа
ацәыргара, рымаӡа аргамара аҟынӡа инеибагеит.
Асҭамыри Ефими еилыркааит Нина Прокопенко лаҳәшьа
гәакьа арҵаҩ ԥҳәыс маӡалатәи апартизанцәа ргәыԥ дшалаз,
апартизанцәеи лареи шеимадаз. Ари аҩыза амаӡа аилкаара
дара рзы ижәҩангәашәԥхьаран, амҵәыжәҩақәа рнаҭон.
Ԥыҭрак ашьҭахь ашьақар зауад аҟны еиҿкаахеит маӡалатәи
апартизантә гәыԥ. Абри агәыԥ иалаз зегьы раасҭа иаҳа ӷәӷәала
аус руан Асҭамыри Ефими. Урҭ иаҳа ишәарҭаз аусқәа нарыгӡон.
Азауад ашҭа аҩныҵҟеи уи анҭыҵҟеи икыдырҵа  лон аӷа
ицәымӷреи иҿагыланы ақәԥареи ртәы зҳәоз алистовкақәа.
Азауад аус азыруаз амотор ахәҭақәа амхны иржуан, уаҟа
егьырҭ аусуцәа рыҩнуҵҟагьы маӡа апропаганда мҩаԥыргон,
араионтә центр аҿы иаауаз ицоз анемеццәа рхырхарҭа еи-лыркаауан.
Алистовкақәа икыдырҵақәози, азауад аҿтәи аусуцәеи
ргәалаҟарақәеи зеиԥшраз рыла, урҭқәа збоз анемеццәа
гәҩарас иҟарҵахьан убраҟа акы шыҟаз аҟара. Уи зегь реиҳа-гьы гәҩарас иҟаҵаны иман ашьақар зауад акомендант Цель-нер. Аха инарҵауланы даназхәыцлак игәы нҭыԥсаауан, уи
аҩыза агәаанагарақәа адәахьы инирԥшырц иҭахымызт, иара
ихаҭа ицәымӷын азы. Уи еиԥш агәаанагареи ахәыцреи мчыла
хара иҟәигон.
Шьыжьымҭанӡак азы ашьақар зауад ашҭаҿы ауама
рымҽхак жәпаҩык анемец салдаҭцәа неит. Аусуцәагьы аизара
иаҿын.
Асҭамыри Ефими дара зызку ажәҭра арыцқьара аус ахь
ишнеиуаз, ианынаԥш игәарҭеит азауад адиреқтор пан Гурскии
акомендант Цельнери анемец салдаҭцәа ирыгәҭылагыланы
ишеицәажәоз. Урҭ иаҳа рылаԥшқәа неизыҩит злаба кьаҿ
хәыҷ ыркәаталеиуа, зыбла саркьа цырцыруа, зӡамҩақәа кы-лырчааны, зԥашь кылышьшь игылаз акомендант Цельнер.
Цельнер уаҩы наӡа-аӡак иакәын, иԥынҵа агәаҩарақәа ҭыкка,
ихәарҽхахьоу ашьхымзаҭра аҿышәҭақәа реиԥш, унацәа ду
нҭашәаратәы, иҭиааз ахәы кылыҳәҳәо.
Асҭамыри Ефими цәалашәара бааԥсык рныруа инеихәа-ԥшын, ажәҭрахьы рҿынархеит. Уаҟа Нина Прокопенко ажә -хьара даҿын. Уи данырба ргәалаҟара маҷк иаалахҿыххеит.
– Нина, жәабжь ҿыцс иҟоузеи? Арҭ анемеццәа иаҳзаарга-зеи шьыжьымҭан? – длазҵааит Асҭамыр.
– Иаҳзааргахуаз... Ҳара ҳхаҭақәа ҳрымгааит, – наҭалкит
Нина, нас лыбжьы аармаҷны инацылҵеит: – шәгәышәҽаныз,
усура џьара ҳаргараны иҟоуп, анемеццәа раара зызкугьы
убри ауп.
– Иабыкәу хахьырго, ибазҳәада? – дааццакит аҭаказ
Ефим.
– Азауад анхамҩа аиҳабы пан Катавшьчук ашьыжьымҭан
ус даҿын. Абан иара ихаҭагьы дахьаауа...
Нина хланҵы дыԥшуашәа, ажәхьара аалырццакит.
Амра ҩаскьахьаны еиԥш ашьақар зауад аҿы аус зуаз ауаа
ааизырцеит. Акомендант Цельнер иразинатә плашь қашә-қашәо, уи аҵаҟа итапанча амҳаҵә имгәацәахьы ирханы, ила-ба хәыҷы кны днарылаԥш-аарылаԥшуа дгылан. Уи аусуцәа
еизыргаз рхыԥхьаӡара шмаҷыз ангәеиҭа, урыс бызшәала
ихыжәжәа-хыжәжәо ус ҿааиҭит:
– Абарҭ роума, абарҭ заҵәыку? Иабаҟоу егьырҭ. Еизышәца
абыржәыҵәҟьа!
Ԥыҭрак ашьҭахь хынҩажәаҩык раҟара аусуцәа ааизыр-цан, аидара мҩангага амашьынақәа ҩба инарықәдыртәан
иры маны рҿылархеит. Анемеццәа зықәтәаз амашьына асаба
шьҭырббы аԥхьа ицон.
Аулицеи аихамҩеи ахьеихдоу ашлагбаум аҿы ианлеи
амашьынақәа ааҵәин, аихамҩа иаваланы верск аҟара ила-скьеит. Уаҟа адгьыл хәадараны иҩашьҭын. Аусуцәа ахәада иа-нынхықәгыла, абар ахәада еиҩырффа ибыжьҵәрааны ицоз
адәыӷба ҟәаҟәаса иахькажьу. Аихамҩа арельсқәагьы тарны
рҭыԥ иқәҟьаны ишьҭан.
Асҭамыри Ефими ргәы нҭгәырӷьааит, апартизанцәа ры-ҟаҵамҭа аргама рыблала ианлалаԥш. Уимоу, руаӡәыкгьы
иааизымычҳазт: – абарҭ роуп ашьоуцәаҵәҟьа! – иҳәеит иб-жьы ааиамхаҭыганы.
Аҽны хәлаанӡа хымаԥсыма аихамҩаҿ аус ддыруан азиф-ҭи, ажьакцеи рымҟәыҵатата. Анааилашәшәуаз аламҭалазы
ахәада абжьҟьара аихамҩа рыцқьаны, уа, ианыжьлаз анҳәа-ны, адәыӷба быжьҵәраа ицартә еиԥш иҟаҵан.
– Иахьа шьыжьымҭан ҳашнахәаԥшыз еиԥш уаҵә шьы-жьымҭангьы зашәа убыс ҳнахагылаша! – иҳәеит Асҭамыр
дааҟәындҟәындын.
– Ааи, апартизанцәа алаӷәым аҵаҵаны иԥыржәалааит,
ҳара аԥхӡы ҳҿашы, азифҭ ҳаганы, ҳламгәа ҭаҿаҳәа аҟаҵара
ҳаҿызааит хаҳада, џьшьада... – иҳәеит дгәамҵ-хамҵуа аусу-цәа руаӡәы, Асҭамыр ииҳәаз аҭакс.
Ефим дахьгылаз Асҭамыр днеихәаԥшын, иқьышә инàпы
наԥыракны, ацымхәра умҳәан ҳәа игәы иҽаниҵеит. Асҭа-мыргьы, уаҳа мҳәакәа иблақәа дырцәыҵыԥшуа, ихы аалаир-ҟәын игылаз ауаа рыжәпара дналашьшьит.
Аихамҩаҿ усура ианнаргаҵәҟьа, акомендант Цельнер
машьынак длақәтәан Уман ақалақь ахь дцеит, уи аҽны уаҳа
дагьыхнымҳәит. Егьырҭ анемец салдаҭцәа ракәын уа хлаԥш-ра зуаз. Урҭгьы ахәылбыҽха амашьына илақәтәан ашәа ҳәо
аихамҩастанциа шыҟаз ицеит, аусуцәа ашьақар зауад ахь
рҿыҩарханы.
Аҽны хәлаанӡа аихамҩаҿ аус зуаз ауаа кара-уараха, уа  ҳа
рылымшо ашьақар зауад ахь игаз амҩа ианыланы иҩеиуан
шьапыла. Урҭ рышьҭахьҟаӡа алашьцара рҽалакны ицәажәо
иааиуан Нина Прокопенкои, Асҭамыри, Ефими.
– Аихамҩа ҳдырҟаҵеит, аха уи дук ԥсынҵры амоур ҟалап,
– лҳәеит Нина лыблақәа ааҟәыс-ҟәысын.
– Уахыки-ҽнаки ари аихамҩала дәыӷба зныҟәаӡомызт.
Убригь зыԥсоузеи! – даалкьшәа иҳәеит Асҭамыр.
– Ааигәатәи аихамҩастанциа абыкәу иахьыҟоу? – дназ-ҵааит Ефим.
– Уи ахьыҟоу жәдыруазар иҟашәҵарызз? – лҳәеит Нина.
– Ихәарҭоу акрыҳзыҟаҵонда иҳабаргәызыз... – иажәа
ааиԥхьбеит Асҭамыр.
– Ариабжьарак, иахазаҵәык ада, абни аихамҩала ҳара
ҳтәқәа мҩанганы дәыӷбала мраҭашәараҟа ргара ишаҿу иаҿуп
рҳәеит, – лгәы иаланы даацәажәеит Нина.
– Ҳара ҳтәқәа дарбан? – Асҭамыр дааҭрыст.
– Ҳара ҳтәқәа, уаҳа дарбан!.. Германиаҟа аусура ҳәа ирго
аукраинцәа ҿарацәа. Урҭ ҳара ҳтәқәа рами! –лҳәеит Нина.
Абри аамҭазы урҭ ахьынтәаауаз рышьҭахьтә хара арҵәаа
ааҭнаргеит мраҭашәараҟа ицоз дәыӷбак. Ахҩыкгьы ааҭгылан
алашьцара иалҵәраа инеиуаз адәыӷба инахьыԥшит.
– Абни адәыӷбагьы ҳара ҳтәқәа насыԥдақәа ракәхап иаго,
– рыцҳашьарала ҿаалҭит Нина.
Адәыӷба абжьы ааиқәтәеит. Алашьцара иалыҩуаз апаро-воз ақәыԥсычҳабжьы заҵәык акәын.
– Ари макьана астанциахь ирыдыркылом, уи азоуп ара
адәыӷбақәа реивысырҭаҿ изааҭгыла, – лҳәеит Нина.
Ахҩыкгьы хәыҭ-хәыҭла иааилацәажәан амҩаду илымҩа-хыҵит. Иаахҵәаны дәыла адәыӷбақәа реивысырҭахь рҿынар-хеит алашьцара рҽалакны. Урҭ ныҟәон сааҭбжак аҟара.
Абар, рҿаԥхьа иаацәырҵит адәыӷба ду. Ана-ара авагонқәа
рыҩнуҵҟантә ацәажәабжьқәа гон. Ирҳәоз украин бызшәан.
Авагонқәа рыҩнуҵҟантәи рцәажәабжьала, урҭ Германиаҟа
иргоз аҿар шракәыз ҩашьомызт.
– Ҳпартизанцәа ирдыруандаз сыԥсыхгьы, ус еибгала
идәықәырҵозар жәбарын, – лыбжьы аархәыҷны лҩызцәа
днарҿахәыҭ-хәыҭит Нина.
– Авагонқәа рышәқәа ыҵарҟаца иакызар акәхап адәахьала?
– иблақәа ҭаа днаԥшит Ефим.
– Зны-зынла авагон ашә иамоу аихатә ӷәарӷәалқәа ааи-ҿаршәаны, адәахьала даҷк анлакәдыршогьы ыҟоуп, – ус
акырынтә ишылбахьаз налгәалалыршәеит Нина.
– Адаҷ аҿаршәны мацароу? – дназҵааит Асҭамыр.
– Ааи, адаҷ мацара наҿаршәаны... Аҩнуҵҟала уи уаҩы
изаа ртуам. Адәахьала анемеццәа роуп усгьы знапаҿы иҟоу, –
назгәалҭеит Нина.
– Нас игәаҳҭарын ус акәу акәму, – ихәеит Асҭамыр.
– Ҳара ҳнапы ҭацәуп, игәаҳҭеит ҳәа иалаҳхгәышьоузеи!
Ус сҳәеит ҳәа, шәара ара шәаатәа, сара игәасҭап. Анемеццәа
сырбаргьы гәҩарас сҟарҵом – лҿыналхеит Нина.
Вагонк, ҩ-вагонк, х-вагонк... Иазхоит. Еилкаауп. Даахынҳәын
лҩызцәа ахьынлыжьыз дааит.
Асҭамыри Ефими абыржәоуп ианеилыркааҵәҟьа Нина
Про копенко лхаҭагьы апартизанцәа дышрылахәыз.
– Ишәасымҳәази! Даҷла ауп авагонқәа рышә злеиҿаршәу.
Иҟаҳҵарызеи?.. Лом хәыҷык, мамзаргьы ац ҵар змоу рыҭәак
зыԥсазеишь абыржәы! – дааӷьаҵәыӷьаҵәит Нина.
– Арыҭәа бҳәама, Нина? – Асҭамыр ихәы-ижьы ҩеилагылан
иџьыбахь инапы ндәықәиҵеит...
Ԥыҭрак ашьҭахь авагонқәа рышәқәа рҟны иҿарҵәины иа-маз адаҷқәа арыҭәа ҵар ала рхыҵәҵәабжьы аҷаҩ-аҷаҩҳәа
алашьцара иналаҩит. Арыҭәа неимда-ааимдо аӡәы дааԥсар
аӡәы иҿынеихон. Нинагь арҭ дрышьҭагыланы авагонқәа
рышәқәа ахьеиҿакыз лқьышә надкылан: «ашәқәа аартуп,
шәхы шәахәа!» хәа нарызҽылҭуан.
Афақь зхәылҟьо игылаз апаровоз арҵәаа ааҭнаргеит. Уи
инақәырццакны адәыӷбагьы аҿынанахеит.
Нинеи, Асҭамыри, Ефими ахьшәҭҳәа инеиҭаԥан алашьца-ра рыҽналадырӡит. Ажәҩан каххаа еилган. Амза мгылацызт.
Аиаҵәақәа ракәын иԥсаҟьаны ажәҩан икыдыԥсалаз.
Адырҩаҽны ашьыжьымҭан ашьақар зауад аҿтәи аусуцәа
ажәабжьны иаарылаҩит, иаха дәыӷбак Германиаҟа иргоз
аукраинатә ҿар, иацы аихамҩа ахьыдрыцқьаз ааигәара
авагонқәа рышә аартны, шамаха зегьы бналаны ицеит ҳәа.
– Иҟоу жәдыруоу, хлопцы? – ҿаалҭит Нина, шьыжьымҭанк
ажәхьара дахьаҿыз, Асҭамыри Ефими рахь днаԥшны. – Адҵа
шәоураны шәыҟоуп абнара ду ахьтә, шәгәышәҽаныз!..
– Изакәытә дҵоузеи? – аҭак иаҳарацы дааццакит Ефим.
– Уашьҭан ишәасҳәап, уашьҭан! – хшыла иҭәыз лведра ду
лыманы лҿыналхеит.
Асҭамыри Ефими рыгәқәа ҭынчымкәа, ажәҭра аказарма
арыцқьара иаҿын.
Ашьыбжьон урҭ аҩыџьеи Нинеи анааиқәшәа ирыӡбеит
уаха анаалашьцауа еиниараны азауад анхамҩа аиҳабы пан
Катавшьчук иуадаҿ. Катавшьчук иԥҳәыси иареи Уманҟа ицан,
уаҵәашьҭахьынӡа иаараны иҟамызт. Ианцоз руада ацаԥ ха қәа
ажәхьаҩ Нина Прокопенко илзынрыжьт. Урҭ уи лыгәра ргон,
дара ргәакьак леиԥш. Уимоу Нина, афатә аҟаҵараҿы, ауада
аилыргараҿы, адашьма аџьырқьраҿы асариа-хәша ахыхраҿы
Катавшьчук иԥҳәыс длыцхраалон.
Азауадаҿтәи маӡалатәи агәыԥ, Катавшьчук иҭаацәеи иа-реи аныҟамыз иуадаҿы акырынтә еинианы амаӡаусқәа иры-ла цәажәахьан. Уаҟа ишәарҭамызт, гәҩарасгьы уаҩы иҟаи-ҵомызт.
Аҵх, ҭаацәа ду рышьҭаларахь инеихьан еиԥш, Асҭамыри
Ефими пан Катавшьчук ишә инас-наст. Урҭ шракәыз лдырын
Нина ашә аалыртит. Акраамҭаӡа еицәажәон ари ауха урҭ.
Аҵыхәтәан Нина ус ҿаалҭит:
– Адҵа хьанҭоуп, ианаҳзынамыгӡагьы абнара ду ахь
шәрыдыркылом.
– Иарбан дҵоу? Ҳара иҳадырҵазар, ишԥанаҳмыгӡои! –
Асҭамыр иблақәа ааихаччеит.
Азауад акомендант Цельнер дԥырхтәуп, акомендатураҿы
игҿагылоу ашәақьқәа рзатуарқәа рыцқәа ԥыҵәҵәатәуп! Аб ри
ауп адҵа, – лҳәеит Нина. – Ари шаҟа иаарласны иаҳзынагӡауа
ауп – нацылҵеит.
– Ашәақьқәа рзатуарқәа ртәы мариоуп. Уа аӡы анрызназго,
ашәақьқәа ахьыгҿагылоу акоридор сыбжьысны ауп сышнеи-уа. Урҭ сара иахәыстәып, срыҭәеи сареи ҳаибгазар, – наҭеикит
Асҭамыр.
Аҵх агәааиҩнашара инахысхьан еиԥш, пан Катавшьчук
иуадаҟны иааҭынчрахеит.
Абри ашьҭахь даҽа уахык зны, ажәҩан аԥсҭҳәа хатәаланы,
ақәаԥсата еимаҵәан алеира ианаҿыз аамҭазы, ашьақар зауад
акомендант Цельнер дгагалеиуа арыжәтә иҽаргаӡаны ади-реқтор Гурски иҩны абарҵа дналбаан иҿынеихеит. Дҳақь-ԥсықьуа аныҟәараҵәҟьа ицәуадаҩны, ақәаԥсата дархь-шәашәарц иҭа хызшәа, иразинатә плашь аԥхьа еимадаӡамызт.
Уи да хьыҩназ аҩны абарҵаҿ амардуан дыҩхалон еиԥш,
ишьҭахьҟала агәақьҳәа ахысбжьы геит. Ахы зықәшәаз амшә
еиԥш, Цельнер ихәаабжь аҵх иҩалаҩит. Иаргьы даабалыба-ҭан амардуан длаҿаҳаит. Иарӷьанапала ииулакгьы имгәацәа
зықҭа ду иадыз итапанча аҭра иааҭихын, ахы ахьирхоз ҳәа
изымдырӡо, аҵықь-аҵықь ааҭиргеит. Убри аамҭазы ашә
ааимԥааны абарҵахь иаадәылҵыз иара иԥҳәыс лгәаҵаӷара
иҭашәеит итапанча инҭҟьаз ахқәа. Ларгьы абарҵаҿы аӷәра
днықәҳаит.
Ауаа еигәныҩт. Ҳәҳәарахеит, ҟаарахеит. Ажандарме-риаҿы иҟаз анемеццәа аҟәҟәаҳәа ихысуа, ракетала алашара
ықәырҷҷаауа, еилаҭыруа акомендант Цельнер иҩнахьы рҿы-нархеит.
Ашьақар зауад акомендатураҿ иҟаз аполициацәагьы раб-џьарқәа кҿынԥааны агәгәаҳәа иҩдәылибаҳәеит. Урҭгьы ахы-сбыжьқәа еиқәтәозшәа анырба, рзатуарқәа ҩхадырша лан
инарыҵхеит. Аха уаҳа умԥсуанда, ззатуар еибгоу абџьар ауп
иҭҟьо, ззатуар еибгам, абџьар – лабоуп. Анемеццәеи аҭыԥан-тәи аполициеи ишзахәоз Цельнер иуадақәа рахь ицон.
Убысҟан акомендатура аҩны ашьҭахь кьыба дук надыргы-ланы, хҩык ауаа ашьҭахьтәи аԥенџьырала ауада иныҩналан
патронала иҭәыз аиашьыкь хьамҭақәа нылбаарган, акьыба гьы
наҟ алашьцара инахәлажьны рҿынархеит. Акомендатураҿы
иҟарулуаз аполициа дахьгылаз илаԥш иныҵашәеит.
– Шәарбан инеиуа, шәаангыл уа?! – ибжьы наиргеит, аха
аҭак имаҳаит.
– Шәаангыл, шәаангыл, мамзар схысуеит! – дырҩегьых
иаарыӷәӷәаны инарықәҿиҭит.
Инеиуаз ахҩык, акгьы рмаҳаӡазшәа ишцац ицон. Аҟарул
ианиамхацәгьахаӡа ишәақь иикыз нарықәкны азатуар ҩхар-ша ла дҩаҵхеит. Ахьеҩ ааҿыҵгеит. Иаарццакны еиҭанеиқәик -шеит, аха имхыст. Нас апатрона ааиԥсахын еиҭанеиқәикшахт,
аха башан, ахьеҩбжьы акәын уи иабџьар иаҿыҵгоз. Игәы
ааҭрысын ашәаӡыӡара дамҽханакит аҟарул.
Еиқәеидараха алашьцара рҽалакны инеиуаз ахҩыкгьы
уаҳа рцәаара имбо илаԥш иныҵаӡит. Иаргьы ишәақь ахь-ҭымҟьаз дыԥхашьаны, маҷ-маҷ ишьҭахьҟа дааскьан ашә
азааигәа даагылт, ахысбыжьқәа ахьгоз ахь дыԥшуа.
Адырҩаҽны ашьжьымҭанӡа  монастиришьче араионтә
центр аҟны ажәабжьны зегьы иаарылаҩит: «Иаха ашьақартә
зауад аҿы апартизанцәа лажәлан акомендант Цельнер
дацәнымхартә дырхәит, иԥҳәысгьы дыршьит, акомендатура-гьы рҳәны аџьаԥҳаны ргеит» ҳәа.
Нина Прокопенкои, Асҭамыри, Ефими акгьы рзымдырӡо-шәа, ҽыргаӡа-ҽырдагәа ҟаҵаны ажәабжь ана-ара ирҳәоз
иазыӡырҩуан. Аха уи ажәабжь урҭ рзы иҿыцмызт, иҟаҵәҟьаз
аҵабырг еилкааны дара ишырдырҵәҟьоз уаҳа уаҩгьы из-дыруамызт.
Уҩыза дувагылазар думбартә еиԥш аҵх лашьцан. Уа-жәымзар-уажәы алаӷырӡқәа лаҿыҵкьасап уҳәаратәы, ажә -ҩан ауразоуроу ԥсҭҳәеиқәаҵәала иҵҟьан.
Ашьақар зауад аус ахьауаз аӷәаҳабжьы заҵәык акәын аҵх
аҭынчра иалууа инаҩуаз.
ҭаацәа ду шьҭалахьан еиԥш ҩыџьа ахацәеи ԥҳәыски уа дак
иааҩныҵын, еиқәеидараха алашьцара жәпа иналалан рҿы-нархеит. Ицон урҭ инеиҿахәыҭхәыҭ-ааиҿахәыҭхәыҭуа, адә-қәа инархысуа, аӡышьҭақәа инарҭысуа, дук уаҩы иҿархасыр-ҭа мыз амҩахәасҭақәа рыла.
– Абар аихамҩаҿ ҳааит. Анемец ҟарулцәа ҳрымбакәа
знык убри ҳнахысны наҟ адәы ҳзықәлар нас ҳцеит! – ҿаалҭит
аԥҳәыс, лыбжьы аархәыҷӡаны, уатәи амҩахәасҭақәеи, аихам-ҩа ахысырҭеи шылдыруаз лажәақәа ирнырԥшуа.
– Усгьы аихамҩа ҳахымсыр ауам, иаҵаҳҵо лаӷәымк
ҳаманда, ҳмаршәа шыхиоз жәбарын, аха иҳамамеи, аҩсҭаа
ихәхаша... – дааҟәындҟәындит ахацәа руаӡәы.
– Аихамҩа аԥжәара атәы акәым уажәы иуҳәаша, ҳхаҭақәа
ҳамгәацәақәа ԥырымжәакәа, ҳгәарымҭакәа ҳазцааити...
Аихамҩа аԥжәара ҳаԥхьаҟа ҳахьӡап... – наҭеикит егьи.
– Ԥшьаала! – Аҟарулцәа ракәхап, шьаҿашьҭыбжьқәак
гоит, ишәаҳауоу?! – лҩызҵәа ргәырҽанылҵеит аԥҳәыс. Зегьы
рыԥсы ӡаны ҵаҟа адгьыл рыҽнаҟарартәит.
Абар амагә шьҭыбжьқәа ниасит, аихамҩа арельсқәа ирыб-жьаланы, ҟыргә-ҟыргә ҳәа. Аха урҭ ашьҭыбжьқәа ааҩуан
акәымзар, дара зтәыз асолдаҭцәа рынаургьы алашьцараха
уаҩы ибомызт.
– Арҭ ҩыџьа-ҩыџьала ауп ишеицныҟәо, ишәоит азы... Шьҭа
ихынҳәны иаанӡа наҟ ҳаиасроуп, шәсышьҭал! — лҿыналхеит
аԥҳәыс. Егьырҭгьы реидарақәа аарҩыҵракны ршьаҿақәа аа-дырццакит, рҽыларҟә-ларҟәуа.
– Уажәшьҭа ҳгәарҭааит рҭахызар, зегь реиҳа ишәарҭаз
аҭыԥ ҳахысит, – длахҿыхӡа аԥҳәыс даацәажәеит, аихамҩа
иахыс ны, ачархырсҭа адәы ду ианлықәла.
Аҵх агәы ааиҩнашоны еиԥш, Хвилиа ҳәа қыҭа хәыҷык
аҿы инаӡеит. Аукраинатә ҩыншьых шкәакәақәа инарывс-аарыв суа ишлеиуаз, иааҵәин баҳчарак иныҵалт. Ақыҭаҿы
иҭынч ран, наҟ харантә лашыбжьқәак ааҩуан акәмзар.
– Шәаангыл! – лҳәеит аԥҳәыс лыбжьы ныҵакны.
Илывагылаз ахацәа рҭыԥаҿ иадырсызшәа иааҭгылт реи-дарақәа шырҩыҵракыз. Аԥҳәыс днеин заԥхьа игылаз аҩны
ашә напыла днас-насит. Аҭак ыҟамызт. Дырҩегь деиҭанасит.
Аҩнуҵҟала ашә иамаз аихатәы ӷәарӷәал аиҿыршәарҭа абжьы
аагеит, уи инақәырццакны ашәгьы аатит.
– Нина, саҳәшьа сыхаара! Бхала боума, иабаҟоу бҩызцәа,
урҭ быцмааӡеи? – дԥышәырччо, агәалаҟара лыманы ашәхымс
лшьапы нхылгеит Нина лаҳәшьа, арҵаҩ ԥҳәыс Таниа Проко-пенко.
– Ишԥамааи, абар изакәытә алымқәоу! – Нина даахьаҳәын
аҭӡыварахь иавагылаз Асҭамыри Ефими лнапы нарықәылкит.
Арҭ зегьы аҩныҟа ианыҩнеибагала ауп рнапқәа еибаркуа
аԥсшәа анеибырҳәа, ианеибадырқәа.
– Шәызҵоу аиашьыкьқәа закәызеи, ашьақар ҳзаажәгеит
ҳәа сыҟоуп? – лҳәеит Таниа Прокопенко даархысамырҟәыл-шәа, лыблақәа неиҭарԥа-ааиҭарԥо, лысасцәа дырҿаԥшуа.
– Ааи, шьақаруп уи, анемеццәа ирҿаҵатәу шьақаруп, –
наҭалкит Нина, лқьышә ааԥшӡахан.
Ефими Асҭамыри, аиҳәшьцәа рцәажәара рҽаламырхәуа,
игачамкшәа иахьтәаз, Таниа Прокопенко лыӡбахә шраҳахьаз
еиԥшҵәҟьа дыҟоушь ҳәа илызԥшуан.
Аишьыкьқәа рҿы аҩырақәа ирныз данрыԥхьа ауп Таниа
урҭ ирҭаз шпатроназ анылдыр. Лхы дааҩахан ус ҿаалҭит:
– Оҳо, ари апартизанцәа ротриад шәахьалало азы
раԥхьатәи взнос ҳасабла иалажәгаларц акәхап изаажәга! Ари
ауп даргьы зегь реиҳа ирҭаху. Афырхацәа, афырхацәа! Уаҟа
баша шәықәымҵит, напы ҭацәыла шәаҳзымааит,
–  Нас бара бгәы ишԥаанагоз, Таниа? Напы мацара ҳаап
ҳәа быҟазма! – дааччеит Нина, лҩызцәа днарҿаԥшын. – Дара
аӡәыр дааихьоума? – нацылҵеит зҵаарала.
– Даргьы уажәыҵәҟьа имааишеи. Аус злаз шәара шәеи-бганы, уаҩы шәгәеимҭакәа шәаара атәы акәын, – лҳәеит Та-ниа.
Асҭамыри Ефими «дара аӡәыр дааихьоума» ҳәа аиҳәшь-цәа злацәажәоз апартизанцәа шракәыз рдырын, ажәак раҩ-мыр шәо иӡырҩуан.
– Сишь, аӡәы ашә дасуеит! – лҳәеит Нина. Таниа, иаразна-кала ашә аамыртыкәа, уи асшьа дназыӡырҩит. Нас лыбжьы
лахҿыхӡа ҿаалҭит: – шәара шәоума, хлопцы? – ашә аалыртит.
Иааҩналт хҩык арԥарацәа, роуразоуроу бџьарла еибыҭа-ны, ҟанҭаруазла еиқәныхла. ҩыџьа немец маҭәала еила ҳәан;
егьи – ҭеиҭԥшла иаҳа иҩарылыҳәҳәошәа иҟаз ишәыз урыс
салдаҭмаҭәақәан, хыхь немец плашьк изақәын акәымзар.
– Хәылбзиақәа! – иҳәеит аурыс салдаҭмаҭәа зшәыз, аӡәа-ӡәала рнапқәа рымхуа. Иара уи иоуп раԥхьа иааҩ налазгьы.
– Бзиара збақәаша! – наҭаркит егьырҭгьы еихьымӡа-еиԥымӡо.
Урҭ ахҩык иааҩналази аиҳәшьцәа Прокопенкоааи еиба-дыр уеижьҭеи акыр шааҵуаз мҩашьо, еизгәакьоу, еиҭаацәа  роу
шьоук реиԥш акәын ишеицәажәоз.
– Абарҭ роума, Нина, иаҳзаабгаз ҳалымқәа? – иблақәа
ҭҳаца, иҿаԥшылара хааӡа Асҭамыри Ефими рхы инаркны
ршьапаҟынӡа блала иааимидеит аурыс салдаҭмаҭәа зшәыз
арԥыс.
– Ааи, Саша, абарҭ роуп! – наҭалкит Таниа.
– Афырхацәа, афырхацәа! Шәара шәусура атәы аадыр-уеит ҳара. Амала уажәраанӡатәи шәусура еиԥшхом уажә-шьҭарнахыстәи, – дцәажәон аурыс салдаҭмаҭәа зшәыз. –
Сишь, сишь шәаангыли, уара, абри ауаҩ џьара дызбахьоушәа
сыҟоуп... – Бганба днеиҿаԥшит уи.
Асҭамыргьы зныказ дҟәызгаӡа даанхеит, аха игәала-шәара ааимҟьеит иаразнак: — Саша, Саша Кузнецов!..
–иҳәан, даа гылан иҽынеигәыдижьлеит. Аҩыџьагьы ааигәы-дибаҳәҳәалеит.
Арҭ омашәа ибаны ирзԥшуан егьырҭгьы.
– Аферым, аферым. Раԥхьаӡа ҳанеибадырызҵәҟьагьы уеи-лыскааит Кавказтәи ашьа цқьа шулаз, агаҿатәи ацәанырра
цаҳәцаҳәра шумаз. Шәихәаԥши, уара!.. – иџьашьаны дцәа-жәон Саша Кузнецов, Асҭамыр Бганба диҿаԥшуа.
Ԥыҭраамҭак ицәажәо итәан. Досу дзыниаз, дзынҟьаз дзын-ԥаз атәы иҳәеит иааркьаҿны.
– Иҟоу жәбома, абнара ду ахь апартизанцәа ротриад ахь
шәҳадаҳкылоит. Издыруада уахь ацара шәацәшәозар, иаахтны
ишәҳәа! – Асҭамыри Ефими рҿаԥхьа азҵаара нықәиргылеит
Саша Кузнецов, иавтомат ишьамхы иқәкны дахьтәаз.
– мап, мап, Саша! Ҳшәонда аранӡагьы ҳаарымызт, – на-ҭеикит Асҭамыр.
– Уи шәыгәгьы иаанамган зынӡа, – нациҵеит Ефимгьы.
– Арҭ ишәо иреиуоума, шәрыхәаԥши! – лажәақәа на-рылалҵеит Нина, иналгаз ргәымшәара дадгылауа.
– Зеиԥшыҟам, уажәшьҭарнахыс шәаргьы ҳаргьы аӡәы ҳауп,
ҳаԥсрагьы ҳабзарагьы еилоуп. Аха ҳара ҳаззықәԥауа аԥсра-зы акәым, аԥсҭазаразы ауп. Апартизанцәа ҳаԥҟара шыҟоу
жәдыруазааит: зегьы – аӡәы изы, аӡәы – зегьы рзы, абриоуп
ҳара ҳзакәан. Ҳара ҳзы уахынла – ҽынлоуп, ҽынла – уахын-лоуп. Еилышәкаау? – днарҿаԥшит Кузнецов.
– Еилаҳкааит, еилаҳкааит, – аҳәаха рибамҭо ҿаарҭит
Асҭамыри Ефими.
– Уаха инаркны шәара шәпартизанцәаҵәҟьоуп, шәшьоу-цәоуп, аӷа итыл аҿы, – иаахиркәшеит Саша Кузнецов.
Арҭ еицәажәонаҵы, Таниа Прокопенко фатәы-жәтәыла ас-тол аалырхиеит. Зегьы надтәаланы акрыфара иналагеит. Ԥыҭ-рак ашьҭахь аԥшәмаԥҳәыс Таниа, фырџьанк ауатка ҳзыжә ҳәа
иналыдыргалт.
– Исыдшәымгалар иаанысымкылар ҳәа шәшәоума? –
Афырџьан аақәылхит Таниа: – Ҳаԥсадгьыл азы, апартизанцәа
рфырхаҵаразы, аԥсҭазааразы... – илжәит.
Егьырҭгьы, амцхә мҳәакәа, аӡәк иеиԥш рфырџьанқәа аа-ныркылт.
Еҵәаџьаа жәҩан агәы ихалахьан еиԥш, Прокопенко Та-ниа лҟны иааиз хҩык апартизанцәа, уажәы ихәҩыкны, аҩеиҳәшьцәа бзиала ҳәа нараҳәаны, индәылҵны, алашьцара
ина лалеит абнара ду ахь, апартизанцәа рхәышҭаарахьы рхы
рханы.
Шабельниатәи абнара ду (Винницатәи аобласт) иԥхоу,
игәакьаӡоу хатәы хәышҭаарак еиԥш акәын апартизанцәа
ша хәаԥшуаз, егьшрымаз, иаргьы апартизанцәа агәыҵаҳәҳәа
иахьчон, иаҵәахуан, иарԥхон.
Абри абнараҿы еиԥылауан апартизанцәа рымҩахәасҭа-қәа; абри абнараҿы ицәыҵлашаауа ихәыҵыҷҷон урҭ рхәыш-ԥырӷымца; абраҟа ҭоуба руан «Аԥсадгьыл азы» ҳәа хьӡыс
измаз апартизанцәа ротриад иалахәыз аҵеицәа – ақәԥацәа,
аӷа иҿагыланы ашьоуразы; абраҟа ипартизануан Бганба
Асҭамыри Заицев Ефими. Урҭ шаҟантә шаҟаџьара х-цаҳәцаҳә
рԥылахьазыз аоперациақәеи ажәыларақәеи раан; шаҟантә
шаҟаџьара аӷа хәымга имацәаз иҭашәахьазыз; шаҟантә,
шаҟаџьара аӡәы изыҳәан аӡәы ҭоуба иухьазыз гәаныла.
«Асҭамыри Ефими ԥсык еицырхоуп, дара ҩыџьа ыҟоуп,
аха аӡәы роуп, мгәак ауп ирымоу, крыфагасгьы мҳаҵәки
қәабышьҭыки рызхоит», – рҳәалон аотриад аҿы апартизан-цәа хәмаруа.
Зны, Ефим Заицев дыҟаӡамкәа, Асҭамыр Бганба гәыԥҩык
апартизанцәа ицҵаны акырӡа ихьамҭаз дҵа ӷәӷәак анаг-ӡаразы аштаб аҟнытә дрышьҭит. Ԥыҭк ашьҭахь Заицев, опе-рациак аҟынтә аотриад ахьгылаз аҭыԥаҿ данааи, иҩыза
гәакьа диқәмшәеит. Ахьшьыцба еиԥш илақәа аашаҟь-шаҟан
аземлианкақәа ааимидеит. Асҭамыр дҵа нагӡара дыш-дәықәрҵаз аниарҳәа, аотриад аштаб аҿы азин аарымхны,
иҽыхәа длақәтәан апҟараҳәа дҩарышьҭалт.
Аурҭ иҿанаҳәо, асы ԥуа дцон уи, Асҭамыр дзыцны дҵа
нагӡара ицоз агәыԥ рышьҭа дхыланы. Иҽы амаҳмызақәа аир-боит, аԥыжәҩа ҳаракӡа иԥыруама уҳәаратәы афақь ахәылҟьа
ицоит, ишәахха аԥхӡы алҩыруеит: «Издыруада Асҭамыр
мыҟәмабарак дақәшәар, иҟамлои ари еиԥш ихьамҭоу адҵа
анагӡараҿы деибганы дзыхнымҳәыр. мап, ҳара ҭоуба еидаа-улахьеит, ҳахьцоугьы ҳаицызарц, ҳаицықәԥаларц, ашьоура ҿы
ҳаԥсуазаргьы ҳаицыԥсырц». Ихәыцра ааихицан, Ефим иҽы
ишьхәа наирбеит.
Абан, сыла ихҟьаз адә ду аҵыхәан асыҭәҳәа иналибааит
дҵа нагӡара ицоз агәыԥ, абан Асҭамыр раԥхьа дахьгылоу.
Иқьышәқәа ааԥшӡахан изымчҳакәа ҿааиҭит:
– Еҳе-еи! Асҭамыр!..
Асҭамыргьы, цәалашәарак ҟәандаӡа иааизкылсын, аҿы ҭ-бжьы ахьгаз ахь даахьаҳәит: абар Ефим дԥырны дкаууа да-хьааиуа. Игәы нҭгәырӷьааит Асҭамыр, нас иаргьы дзықә тәаз
аҽы ахы ааирҵәиит: Ефиим! – ҳәа ааҿыҭны, уахь иҿылеихеит.
Егьырҭ апартизанцәа ааибарччеит арҭ аиҩызцәа ирзгәдуны.
Ефими Асҭамыри алымқәа реиԥш ҽыҳәҵәыла ианааидых-хыла, ишҽыжәыз иаагәыдибаҳәҳәалан, еихәаччауа иаагәы ди-бакылеит знык, уи рызхомызт, аха рыҽқәа ҭынч ирыҵагыло-мызт, урҭ ԥашашо раӷәрақәа ирыхон. Аҩыџьагьы рҩызцәа
ахьгылаз ахь рҿыҩархеит еиԥхныҩланы, аӡәы аӡәы диԥҟьар
иҭахымызт, аҩыџьегьы еиҟараны акәын икаууа ишҩеиуаз.
«Арҭ дара реиԥш, рыҽқәагьы еибабоит, шьамхык ауп ирыҵоу»
– иҳәеит апартизанцәа игылаз руаӡәы.
Аҽны аныҟәатә ӷәӷәа рыман, ицон бнала, дәыла, мҩа-хәасҭала, партизантә грапарала. Асаҿы аҽқәа аныҟәара
рцәуадаҩын, аха ишԥаруаз... Уаҩы рҽимырбацәакәа адәыӷба
мҩа ацҳа рҽазааигәартәырц ицон. Аухатәи аӡын ҵых иа-лагӡаны аихамҩа ацҳа ԥыржәарц акәын дҵас ирымаз.
Абар еихашәы-еикәашә аахәлеит; уажәшьҭа аҵх апар-тизанцәа рзы иҽынлоуп. Аҵх аҵхыбжьонра аҟынӡа имнеиц-кәа, иахьақәгәыӷуаз ҭыԥк аҟны рыҽқәа ааԥхьакны, асы
аԥш тәы зыԥштәыз рплашь шкәакәақәа рыҽҭаҳәҳәаны, ра-в то матқәа рымҟәыҵарӷәӷәа рҿынархеит. Акыргьы шьа-пыла иныҟәеит урҭ. Нас бна ҽыгәра хәыҷык инылатәан
ишныҟәашаз аарыӡбеит, хәыҭ-хәыҭла еицәажәауа.
Аихамҩа ацҳаҿ анемец ҟарул дышгылаз, дахьгылаз, асме-на анырԥсахшаз аамҭа – арҭқәа зегьы еилкааны ирыман апар-тизанцәа. Ацҳа алаӷәым аҵаҵара аус ихы иадиҵеит Асҭа мыр,
даҽа партизанк дидыргыланы. Аҟарул шьҭыб жьы да иқәхра
ҩыџьа ирыдырҵеит.
Рыплашь шкәакәа рҽынҭарҳәҳәан, абнара ҽыгә ааныжьны,
икаианы рҿынархеит, адгьыл рҽаҟаратәны, жәҩала асы ԥуа.
Абри еиԥш аан амшәареи, агәаӷьреи, ачҳареи зегьы ирыцкуп.
– Сишь, абан зцәеи-зжьи ақәыџьмақәа ирфахьоу, зваҵа-рақәа хаххала адәы иқәжьу аҽы еиԥш, аҵх шкәакәа иналырбааит аихамҩа ацҳа. Уи иаҵсны ицоз аӡы абжьы гаӡомызт,
аҵаа цәгьаха ацәа иҭалазар акәхап. макьана дәыӷбакгьы
ыҟамызт.
Аамҭа шаҟа цаз здырхуада, аха анемец ҟарул шьҭыб жьы-да иҭыԥ дықәҵан. Уажәшьҭа уи дзыԥсахуаз асмена ааиаанӡа
ац ҳа алаӷәым аҵаҵаны хыма-ԥсыма аԥырҵтәын.
Асҭамыр инацәкьарақәа адшәыло, ииулакгьы ацҳа агәҭа
алаӷәым аҭаны даалгон еиԥш, «Ҳальт! Ҳальт!..» ҳәа аихам ҩа
арельсқәа ирыбжьаланы иааиуаз анемеццәа рыбжьы аӡын
ҵых иналҩит, урҭ асмена зыԥсахуаз ракәхарын...
Асҭамыри иҩызеи, мацәыск еиԥш, рышьҭахьҟа инеиҭа-ԥеит, нас ишьҭаҳәазо рҿаархеит. Убри аамҭазы қәршыҩҵас
ане меццәа рыҽкажьны ахы цаҳәцаҳә ҩоурыжьит. Аопера-циа аус аргамахеит, шьҭа иԥыркаауазыз... Апартизанцәагьы,
Асҭамыри уи иҩызеи рхьаҵра иацхраарц автомат мца
аҿынадырхеит. Наҟ-ааҟ аиҿахысра, амцабз аижәҵара, агәа-ҽанызаара...
Асҭамыр игәы аҭра иҭагылом, игәы еисуеит, уи ццакры-ла ац ҳа иеиҭаз алаӷәым ԥжәозу иԥымжәозу – абри акәын
иихәыцуаз. «Иԥымжәар, нас?.. Зегь башахеит, аҩызцәа
ахьымӡӷ дсыргеит ауп. Еиӷьми, арҭ еиҿахысуанаҵы, сеиҭаа-хынҳәны алаӷәым акаԥсуль ҿыц асҭар...» – ааигәахәт. «Абри
еиԥш аҭагылазаа шьа аан даҽаӡәы иазҵаара аҭахым, ухала
иуӡбароуп, уҭахар гьы адҵа наугӡароуп!» – ихәыцра ааила-гьежьит иаразнак.
Аиҿахысра еиқәтәомызт, анемеццәа ракетала амцабз
ықәдырҷҷон, аха апартизанцәа ркылкаара уадаҩын. Урҭ ры-плашь шкәакәақәеи аси рҽеимардеит.
– Уара уцала, сара сшәыхьӡоит, – иҳәеит Асҭамыр иҩыза
днеиҿахәыҭхәыҭны. Нас даахынҳәын, дҳәазо ацҳахь еиҭа-ҿынеихон еиԥш, арҵәааҳәа иҳәацәо, иоумагаха, ҩахьхьи
амҩа архәараҿ иаавыҩрын, идрырҳаз агәылшьап еиԥш,
мра ҭашәаратәи иаауаз адәыӷба илаԥш нақәшәеит. Убасҟан
аихамҩа ибжьаланы ахысра иаҿыз анемеццәа дгәарҭазар
акәхап, ахы цаҳәцаҳә ааижәырҵеит.
Адәыӷба адырра аҭара иахьымӡакәа, ацҳа илықәыххит апа-ровоз, афақь ахәылҟьо, иҳаш-ԥышуа. Ацҳа агәҭаны иаама цәы-сит, нас митәык ԥжәеит, иаадыдызшәа. Адгьыл хыџхыџит, ал  ҩа
ықәчит, аӡы аҭра иҭыҵын аԥаҩқәа аҽрықәнажьит. Аҳәҳәабжьи, ахысреи, амцабзи, аилаҩеиласреи ракәӡан аратәи аӡын
ҵых иалыҩуаз.
Ацҳа ахьхыз аҭыԥан, амцабз ҩхатәалт, ажәҩан ҵыблаауа.
Уи акәша-мыкәша асы ҵәаны ацара иалагеит. Апартизан-цәа ргәы еисуа, адгьыл рҽамаданы ахьаҵра иаҿын. Аха
дабаҟоу Асҭамыр, уа дрылаӡамеи, дҭахазар? – Ефим ихәы-ижьы ҩеилагылт, ихы дааҩахан даанаԥшы-ааԥшит. Убасҟан
амцабз ахьықәыҷҷоз ахь, аӡәы ибжьы ҭахәаҽӡа еергьҳәа
ашыкьбжьы иналҩит:
– Ефиим! Ефиим! Уабаҟоу?..
Заицев цәалашәара бааԥсык аҽааинардырит, ихьӡ аҵх
ианалҩ. Аха изҿызҭыз иахьынтәҿиҭыз изеилымкаауа, илым  ҳа
азкыдҵа дааӡырҩит. Ахысбыжьқәеи аилаҩынтра ашьҭыб жьи
егьидырҳауамызт.
Апартизанцәа, анемеццәа рхы иаҿамшәарацы, еидгәыԥ-лан акәымкәа, рыҽраӷаны ишьҭаҳәазауа рҿынархеит, адгьыл
рҽалыриааны.
– Ефим! Ефим! – дырҩегь еергьхәа ауаҩы иҿыҭбжьы ацҳа
ахьԥжәаз ахьтә Заицев илымҳа инҭаст, аҵх иалууаа.
Заицев иаразнакала Асҭамыр ибжьы идырит. Иҩызцәа,
шәхьаҵны абна ҽыгәраҿ шәаҳзыԥшыз ҳәа нараҳәаны, иара
даахынҳәын Асҭамыр ибжьы ахьгаз ахь иҿынеихеит дышь-ҭаҳәазо. Днаскьацыԥхьаӡа иаҳа-иаҳа ашәарҭара дазааигәа-хон, аха иҩыза гәакьа игәыблра игәы арыӷәӷәон. Ус дыш неи-уаз, иҳәазаны ицоз аӡәы, играпара ашьҭа даниеит. Аграпа раҿ
ашьа ҟаԥшьшьӡа асы ишылататаз гәеиҭеит Ефим, егьидырит
Асҭамыр дышхәыз. Ишьҭа дынхылт дааццакны.
– Асҭамыр! – ибжьы рхәыҷны ҿааиҭит Заицев.
– Ефим уоума? Ефим, сҩыза гәакьа! – азныказы ихьаа
аахҽызшәа ибеит Асҭамыр, даақәыԥсычҳаит. – Сшьапы, сарма
шьапы сыхәом – нациҵеит.
– Умшәан, Асҭамыр, умшәан сашьа! – иҳәан, Ефим иҩыза
днаидыххылт.
Секундк иадамхаргьы аамҭа ырӡтәымызт. Ефим иплашь
шкәакәа акалҭ аамаԥжәаны Асҭамыр ихәра ааҿеиҳәеит, нас
изнапык ала аҩыџьагь равтоматқәа кны, егьи иарӷьа напа-ла Асҭамыр иҩыҵра дныҵаӷәӷәаны, дицхраауа, адгьыл рҽа-ҟәымҭхо ишьҭаҳәазо мацара рҿынархеит. Ишәарҭаз аҭыԥ
инацәыхараны ԥыҭк ианынаскьа, рыԥсы ааиҭаркит. Асҭамыр
аӡыжәра иҭахын, уаԥсҵәык азна асы неиҿеигалан, иҿы
инҭарӡыҭны инылбааидеит.
– Ефим, ҳадҵа ҳзынагӡамашь? – дназҵааит Астамыр.
– Ушԥазҵаауеи! Инаҳмыгӡакәа, иҟоу умбо!.. – Ефим инаиа-ҭеикит. Аҩыџьагьы аҵҳа ахьԥжәаз ахь инаԥшит. Уахь амцабз
ықәыҷҷауа, алҩа еилаҳанто ихатәалан, ихышәҭыз адәыӷбеи
иԥыржәаз ацҳаи абылра иаҿызар акәхарын.
Рыԥсқәа анааиҩырга, Ефим иԥсы изалымхуаз иҩыза дҩа-иҵагылан абна аҽыгәрахь диман иҿынеихеит. Зны ишьҭа-ҳәазон, икәыруан, зных ишьамхгәыгәланы ицон, анемеццәа
рхы цаҳәцаҳә рҽаҿамкуа. Абнараҿ рҩызцәеи дареи еи-ниеит. Уантәи дгьыл ҭаҳарак рҽарҭон, рыҽқәа ахьыԥхьаркыз
аҭыԥаҿ инаӡеит. Уи нахыс ирыбаргәызыз, ҽыла рпарти зантә
хәышҭаарахьы абнара ду ахь идәықәлт.
Асҭамыр ишьапы шхәызгьы, знык аҽыбӷаҿ данҩеигәышьа
иуҭахуазыз...
Ашарԥазӡа абнара ду инылалеит зыдҵа нагӡаны иаауаз
ашьоуцәа. Шьҭа шәарҭа рымам, абнара ду иагәыҵаҳәҳәа акәа
инҭаршәны иаднакылеит.
Асҭамыр Бганба ишьапы ахәра иахҟьаны мызкибжаки
анышәтә қьала (аземлианка) ахәышәтәырҭаҿ дышьҭан. Уаҟа
хы лаԥшра игмызт. Аотриад аҿтәи аҳақьымцәа – ахьирург цәа
рҟынтә агәцаракра иман.
Шьыжьымҭанк азы Асҭамыр лабада, ишьапы дықәгыланы,
дахьышьҭаз аземлианка дааҵыҵын адәахьы иҿынеихеит. Ихы
дааҩахан, илақәа ҭҳаца абнара ду данлылаԥш, дааԥышәыр-ччеит. Уи дгәазҭаз Ефим дааины иҽынеигәыдыжьланы даа-гәыдикылеит. Уи ашьҭахьгьы шаҟаџьара аоперациақәа рахь
еиццазеи арҭ аиҩызцәа.
...1944 шықәса, ианвар мза анҵәамҭазы ижәылауа, аӷа
дыцҟьашәҟьа инеиуаз Асоветтә Архәҭеи «Аԥсадгьыл азы»
ҳәа хьӡыс измаз апартизантә отриади рҽеимардеит, аф-ронт бжьҵәаны. Апартизантә отриадқәагьы архәҭа ирыла-гыланы иқәԥон. Ефим Заицеви Асҭамыр Бганбеи еиҟәнагеит
хаз-хазы. Урҭ анеиԥырҵуаз аҽны акыраамҭаӡа изеидымҵуа
игәыдибакыло, еигәыдибаҳәҳәало игылан.
Убриижьҭеи иҵуеит жәохә шықәса. Жәохә шықәса рышь-ҭахь ауп Ефими Асҭамыри иҭаацәараха, еибга-изҩыда, Шәа ча
ианеиқәшәа.
Абар, урҭ рыкәша-мыкәша агәырӷьареи аиааиреи зныԥш-уа аԥсабара дара ахьалагылоу. Зыԥсадгьыли зыхшареи
ԥхьа ҟа тәи рԥеиԥш, ԥхьаҟатәи рразҟы амцабз иалган из-ыхьчаз абацәеи анацәеи роуп ара зыԥсы зшьо, зыччабжь
го, зашәаҳәабжь абаҳча иҭыҩуа, агаҿаҿ амра зҽазырбылуа,
анышьқәа рыла амшын ихылан инеиааиуа. Убырҭ иреиуоуп
аиҩызцәа Бганба Асҭамыри Заицев Ефими.
– Илаша-лашо изакәытә гәазырҳагоузеи, шәаҳәшьа ду
дшәыкәыхшахааит! – ҿаалҭит Шьахәсна, лхы-лҿы агәырӷьара
ықәҳәҳә дахьтәаз.
Ихазыноуп, ааи, ихазынаҵәҟьоуп! – налаҭалкит Шьахәсна
лаҳәшьеиҵб, Бигәаа Дауҭ-иԥҳа маглониа дуанҭо астол гьежь
дахьадгылаз.
– Нан, ари алашара аажәгеижьҭеи акыр ҵуама, шәгәы-лацәагьы ирымазар акәхап? – зҵаарала лажәақәа ных-лыркәшеит Шьахәсна.
– ҩымзҟа роуп иаагеижьҭеи иҵуа, саҳәшьаду. Ҳацуҭаҿы
инхо зегьы рыҩнқәа рахь инаргахьеит, – лҳәан маглониа,
илкыз афымцатә уанҭа нхалырҵҵалан, ашьҭахьтәи ашьапы
инықәлыртәеит.
– Шәымкьаҭеи, нан, шәымкьаҭеи... Ҳгаз шәҳәом, ҳкәаҷаб
шәҳәом. Аҩнраҿы ари еиӷьу акрыҟахума измоу рзы, – даа-ҵашьыцит Шьахәсна, ахьшәҭ-ахьшәҭҳәа лыблақәа ҟәыс-ҟәысуа. – Ари ҳара ҳҿы ианыҟало Анцәа идырп, – нацылҵеит.
Шәара шәҟынгьы лассы иҟалара иҟоуп, – лаҳәшьаду лгәы
аалырӷәӷәеит маглониа, ашыҩ-шыҩҳәа луанҭа аныҟәашәа
иацҵауа.
– Нанхеит, уи мышкы зны ҳара хҿгьы ишыҟалауа саргьы из-дыруеит, аха лассы иҟалозар ҳәа ами... Есқьынгьы ҳара ҳаԥсы
ҭоу џьыбшьома, сызкәыхшоу! – ԥшьаала ҵаҟа дынкаԥшит
Шьахәсна, адашьмаҿы икаршәыз ауарҳал ду ацәаҳәақәа
иалдаз лыблақәа рыдхалауа.
Шьахәсна лашьеиҵыб Дауҭраа рҟны иахьа ашьыбжьон ауп
данаа. Лара дызмоу лхаҵа Ахсалба Бақьмырза, Ԥанаҩ ашь-ха ашьапаны иаҵатәоу Ахьацара ақыҭаҿ дынхоит дбаӷьаӡа.
Бақьмырза иҭаацәарагьы иныҳәоу ҭаацәароуп, аџьџьаҳәа,
уахык иадамзаргьы уаарылаԥхьар, абра сыҟаӡандаз иаҳауеи
ҳәа угәы иаанагап.
...Бақьмырза иарԥысра асакьаҳәымҭаҵәҟьа дҭагылан.
Ҽаҩ раҭагаланшьҭахь зны, мықә ауахәамақәа рааҩс, Дәаб аӡы
аарцә адә ду аҿы ҽырыҩрак ыҟан. Аҽырыҩраҿы еизеит аб-жьуаа аӡәырҩы, аҽы змазгьы, аҽы змамызгьы. Аҿаҩа  хьынтә
аҽцәа илеиз дрылан Бақьмырза Ахсалбагьы, иҽеиқәа ҿаша
дақәтәаны. Убри аҽырыҩраҿы ауп Бигәаа-ԥҳа ҭышькәеи иа-реи ахьеибабаз. (Шьахәсна даныӡӷабыз ҭышькәа лыхьӡын).
Убри аҽны инаркны ауп уи ибзиабара дамырҭынчуа,
дыргәаҭеиуа аҿанаанаха.
Ԥыҭрак ашьҭахь қьаӷьариак ила Бақьмырза даалаган,
ҭышькәа ажәа лниҵеит. Ақьаӷьариагьы аргама аус инапы аир-кит. Аха ҭышькәа лҭаацәа ианраҳа, ҳаӡӷаб аҿаҩарԥыс дыш-ԥаиаҳҭо, иаҳмаҳаша ажәоуп рҳәан, ахәгьы-аҿгьы иқәмырԥш-уа рыҽдырцәгьеит.
Лара ҭышькәа лхаҭа лгәаҿы илымаз абзиабара мцабз заҵа
имыцәарыз, иаҳагьы аҽарҭбаауан. Ҵаны Бақьмырзагьы лгәы
ззымцашаз иакәӡамызт, иблақәа тҳаца; ижәҩахырқәа ҭбаа-ны, игәышԥы ҟьаҟьаӡа, иԥсуа маҟа иӡара ааихнаҵәарашәа,
ҳаракык, еиқәакы, ицәажәашьа хааны.
Бақьмырза иус аргама иамуашәа аниба, маӡала дашьҭалт.
Шьыжьымҭанк Бигәаа рҳаблаҿы ажәабжьны иаарылаҩит,
ҭышькәа маӡала Ахсал Бақьмырза диццеит ҳәа. Дауҭраа
рыҩны ҳәҳәарахеит, ҟаарахеит. Аха ауа-агәыцхәы уҳәа ауаа
ҟаимаҭқәа рҽаазыркын иааныркылт.
ҭышькәа аҿаҩаҷкәын Бақьмырза дахьиццаз дахырҟьаны
акраамҭа лҭаацәа дырбомызт, аха ишнеи-шнеиуаз ргәы
аахьаԥссан, рыԥҳагьы дырбо иалагеит. Уижьҭеи акрааҵуеит.
Уажәы архауаҩы, аҿаҩауаҩы ҳәа еилых рымоума, уи аҩыза
аҟазшьа дара рҿы иҟам иахьа.
Шьахәснеи маглониеи азалаҿы аицәажәара иахьаҿыз,
маглониа луанҭатәқәагьы аалырмариеит илымбаӡакәа.
маглониа лаб Дауҭи лан Гьегьашьеи аҩны иҟамызт. мыр-кәылатәык диман Гьегьашьа лаҳәшьа, убрахь ицан, имаацызт.
Агәашә абжьы геит. маглониа асоф днықәгылан данынаԥш,
Дауҭи Гьегьашьеи амӡырха абжара ааиҩыршахьан, аӷды-мдыҳәа еицәажәо иааиуан.
– Саб, шәынзырхеи асҟаамҭа, шәахьыҟаз еибгақәоума зе-гьы? – лаб азҵаара наилҭеит маглониа.
– Еибгоуп, дад, еибгоуп... Ирыбаргәузеи! Аха бан дшыҟоу
бымдыруеи, лаҳәшьеи лареи иахьа еибабазшәа рызхара
еицәажәеит, дысмырццакит, – налаҭеикит иԥҳа.
– Дныжьны уаарауазыз, саб, илықәнагоз уиакәын, –
акыркырҳәа дааччеит аԥҳәызба.
– Саҳәшьеи сареи ҳакәым, аха уара умаҳәылеи уареи
шәыгә қәа шәырдеит цәажәарала, – лҽналалырхәт Гьегьа-шьагьы.
– Сас даҳҭоума, дад? – Дауҭ рыҩны аӡәы дшыҟаз ицәа
иалашәауа дназҵааит, акәасқьа амардуан данаахала.
Дауҭ дзызҵааз аҭак иаҳаанӡа, азал ашә даалагылт Шьахәсна,
дԥышәырччауа.
– Уаҳәшьа дукәырбанхааит, с-Дауҭ! – ларӷьа напы ыргье-жьуа, лашьа даагәыдылкылт Шьахәсна. Нас даахьаҳәын Гье-гьашьеи лареи еизӡатәуа инеилаҵәеит.
Иҳалалӡа аԥсшәа ааибырҳәан инатәақәеит. Дауҭ ажәа қәа
еишьҭарххуа, Бақьмырза раԥхьа днаргыланы аӡәаӡәала зе-гьы ртәы дазҵааит. Шьахәснагьы азҵаарақәа рҭак ҟалҵауан.
– Анцәа иџьшьоуп, зегьы шәеибгазааит, – иҳәеит Дауҭ. –
Ҳара уахь иаҳҿахасырҭам, ҳҽазҵәылхны ҳамҩеиуазар, аха
шәара агаҟа есымчыбжьа амҩа шәықәуп, шәаакыдгылар
иҟалауазеи, амбатә ҳабжьоушәа, хаибамбеижьҭеи иҵӡауа -зеи! –ахарара дара инарыдиҵит Дауҭ.
– Ус ауп, уаҳәшьа дукәыхшахааит. Аха аҿаҩауаа ҳтәы иу-бац, есқьынгьы ҳаилахоуп. Агаҟа ҳанцалогьы амашьынақәа
ҳшәаҩыргоит, – Шьахәсна лхы ҿылхызшәа луит Дауҭ иҟаи-ҵаз аҽԥныҳәа аҟнытә.
– Иара уи зҳәо шәбара дшаҿыз ишьапқәа ҵхаахьоушәа
ауп дышцәажәо, уск иманы џьара дааузырҵысышам. Уусқәа
зе гьы нырҵәаны ууа дузбома?! – ҿаалҭит уажәраанӡа ҿым-ҭӡакәа игылаз Гьегьашьа. – маглониа, нан, баҳәшьаду ам ла
дабыр кызар ҟалап, сара анышәахә, – нацылҵеит лхы шәиуа.
– Сан, саҳәшьаду данааиҵәҟьа абысҭоура сҽазыскын, аха
илымуит, хьшәашәак даласыгӡеит. Уаххьазыҳәагьы ҟаҵа сы-мам... Шьҭа бара бнапы ҳануп, – даасамарҟәылт маглониа.
– Унан, бан дыԥсааит, ҳара ҳзымааргьы бтәаны блы-хәаԥшуазаарызма... Ибыхьзеи, ус быҟаӡамызтеи?! – иаарԥ-шқаны лыԥҳа гәыбӷан налылҭеит Гьегьашьа.
Гьегьашьа дааскьан Дауҭ днеиҿахәыҭ-хәыҭшәа: уаҳәызба
шсуҭара уара, – лҳәеит.
Аха Шьахәсна уи иаанагоз аулзымдырхуаз, дҩаҵҟьан,
– уаҳа шәыцәгьа сымбааит изуазар, ссасума сара, џьбеит, –
дӷьаҵәы-ӷьаҵәуа Гьегьашьа дналԥырагылт.
– Уа бтәа, ҭышькәа, уа. Ҳаргьы ҳнабыдыбзиалаханы
кәтыжьк ҳфар ибдыруеи, кәтымзар иҳамоузеи, уи бхы ахыб-баауама! – Дауҭ иҟәныз иаҳәызбаҭра ааԥхьеишьшьит.
Шьахәсна илылшоз ала днарҿаԥеит, аха иамуӡошәа аныл-ба, – ауадаҩ шәышԥаласҵеи, џьбеит, – лҳәан даахьаҵит.
Гьегьашьа лыԥҳа даалыцырхырааны афатә ҟалҵеит: аҟыз
ажьы еиҵачаԥан илжәит, акакан сыӡбал арашы хыҵәҵәало
иаақәлыргылт.
Крыфаншьҭахь аҭаацәа акраамҭа еицәажәо итәан. ма-глониа арадиоприомник аалырҵәин, ашәақәа ахьаҳәаша
иаашьақәлыргылеит.
Гьегьашьа дҳәарԥсаруа, акалдуеиахь деимдо, акы аԥшаара
даҿын, аха дзышьҭаз анылымбаӡа, дааин Дауҭ днаиазҵааит:
– Уара, абри ҳкәаҷаб ахьыҟоу удыруазар, изгазеи мшәан?
– Изакәызеи бызҿқәоу, аӡәы ар иҳәон, аӡәы амажәа иҳәон
ҳәа, афымцалашара ҳалаҷҷа ҳтәахуп, лара лџьазтә кәаҷаб
дашьҭоуп, асаба лымҟәыҵатата... Наҟ бшаҟәыҵра, иазыбуазеи
уи?.. – Дауҭ иажәақәа ааиркьакьеит.
– Амшразы афымцалашара ҟалеижьҭеи ҳкәаҷаб сылаԥш
иныҵамшәац. Идәылган икашәыжьзар акәхап, уаҳа изгодаз, –
аԥшаара деиҭаналагеит Гьегьашьа.
– ҭышькәа дбыкәыхшоуп, ишԥакарыжьуаз акәаҷаб, иа-хьԥхьашәкыз шәгәалашәом акәымзар, – лҽналалырхәт Шьахә-снагьы.
– Ибзиоуп, аха уаха иазыбуазеи, иалаҟабҵозеи, аа? –
азҵаара ныҟаиҵеит Дауҭ.
Шахәсна урҭ рылаҿымҭӡакәа днарҿаԥшы-аарҿаԥшуа
дтәан, ражәақәа маҷк икьакьазаргьы, ус еизыгәдуны ишыр-ҳәоз аилкаара шлымаз дырдыруа.
Дауҭ изҵаара аҭак иаҳаанӡа дааиԥхьхәцаашәа инациҵеит:
– аа, исгәалашәеит, исгәалашәеит, аҽаԥараҿ ҵәымӷк иахар-ԥоуп.
– Акы ахьыҟауҵо угәалашәо уҳамандаз, иҳабаргәызыз, –
дҟәындшәындуа аҿаԥарахь лҿыналхеит Гьегьашьа. Уахьынтә
џьазтә кәаҷаб дук лыман дааин – асԥычка шсуҭара, – лҳәан,
Дауҭ иаԥхьа даагылт.
– Бара, ари шьҭа иакуа џьыбшьома. Ибҳәарауазеи изыбҭаху!
– иџьыбахьтә асԥычка цәыргара дналагеит Дауҭ.
– Иакуеит, иакуеит, – днахан инаимҵалкит. Дауҭ асԥыч ка
ааихьшьны акәаҷаб ахы ианлықәирс, ԥыхьа ишаклоз еиԥш
акәымкәа, иԥхашьа-ԥхаҵауашәа «сыкҿашәмыжьхьази, уажә
сышәҭаххама» ҳәа агәы иаанагауа, абла ҭааӡа инарылаԥшит
акәаҷаб.
Шьахәсна дахьтәаз, лыблақәа ааихмырсыӷьӡакәа зны
афым цалампа дахәаԥшуан, зны акәаҷаб дахәаԥшуан. Нас
лыбз лқьышә инықәлырҵәрааит:
– Ари акәаҷаб макьана аԥсы ахьалоу ҳара ҳҟны ауп, иара
ада ахьҳамам азыҳәан. Шәара ишәыбаргәузеи, агәахәтәыхьӡа-га ззырҳәо шәылакнаҳами, сшәыкәыхшахааит.
Гьегьашьа қьынсҭак лыԥшаан, акәаҷаб аҟырҟы илҭарԥаны
афҭил дҩахан, алашара иаазырҳаны, алҩа ахылббы илы маны
дындәылҵит. Амаҵурҭаҿ днеин, ауха ирзылшьыз аҟыз иақә-ҵыз аҵысхә ааизылыҳәҳәан, аказармахь лҿыналхеит.
Гьегьашьа лҵысхә ԥхьакны, аказарма ашә ныдҵа даа-хынҳәын, акәасқьа амардуан даныҩхала, лқьышә ааҭ лыр-қәацәаан, илкыз ацәымза днаҿаҭәҳәан илыркьаҭеит. Дауҭ
ацәажәара даҿын, ишьҭахьҟа дкыдиаалашәа. Гьегьа шьа
дынҩнала, иажәа дааҟәыҵын, ихы налзырхашәа ҿааиҭит:
– Абыржәоуп ианыздыр акәаҷаб ззыбҭахыз, аҵысхә бым-ҟәыҵатата. Уи уаха аҭыԥ иқәбымҵар акыр ибцәафар ҳәа
бшәозма?!
– Аҵысхә акәын узламцәажәацыз, усаӡ злам умҳаҵә
алаҵауа... Ахчы татаӡа, ухы ылаҵан уаныцәо ауп аҵысхә бзиа
ианубо, абжьааԥны иуҭахӡам. Уиаҵкыс ҳмарҭақ абӷа ԥум-ҵәан, амарџьа, – лхаҵа ииҳәаз даахысамырҟәылит Гьегьашьа,
акәаҷаб ауаџьаҟ аҿышәҭа иҭаргылауа.
Аҩны, кәтык ма ҟызк аныршьлак, Гьегьашьа уи иаақәҵыз
аҵысхә аказармаҿ еиҳәажәк аҿы еизылгалон, хчык азха-ра ҟалеит ҳәа анаалгәахәлак, ахҟьа наҭаны иаашьҭылхуан.
Ахчы ззумҳәара иҟоузеи. Гьагьашьа лыҟаҵамҭа ахчы акы
иалаҩашьозма! Амгәацәа унасыргьы аҽаарданы еиҭаҩы-лыззон, аԥсыԥ ҭарчызшәа ибымбылӡа.
Аҵх ҭаацәа ду рышьҭаларахь инеихьан. Ԥыҭрак ашьҭахь
аҩнаҭаҿы иааҭынчрахеит.
Акәасқьа абарҵаҿтәи афымцалампа ада, егьырҭ дыркьа-ҭеит. Ауаџьаҟ аҿышәҭа иҭагылаз акәаҷабгьы, хыхьынтәи ауа-џьаҟ ақәцә иҭысны илеиуаз аҳауа лбаанадозшәа, ихырсысуа
алашь цара иалатәан, «шьҭа зегь ҳаиԥшхеитеи, ишԥажә бо» ҳәа
маӡа имақаруазшәа.
Адырҩаҽны ашьыбжьышьҭахь, Ахьацараҟа иаагаз амҩаду
анҵәарҭаҿ иааҭгылаз амашьына «Победа» дааҭыҵит Шьахәс-на, чаз карзинка дук кны.
– Нан, сумыркьаҭеи, ибзиарахан иуԥылааит, сымҵарс-ны сышԥааугеи! – даахьаҳәын ашофер џьшьара наилҭеит
Шьахәсна,
– Ди, аҩнынӡа бымгакәа схынҳәуамызт, аха аринахыстәи
амҩа маншәалам, – налаҭеикит иаргьы.
– Сукәыхшахааит, уаҳа ишԥоуури, аҩны сааугеите! – да-меигӡакәа аԥсшәа нкалырҵәеит Шьахәсна. – Саагагаԥса
аԥара удызгаларгьы, ҭакәажәык лԥара хәыҷқәа ҳәа, иуаҭәаум-шьарҳәагьы сшәоит, – аԥара иҭара лҭахызу илҭахым
зу лара
илдырп, аха усгьы аӡбахә лҳәеит.
– Иауазеи аԥара бымсхыртә, – лажәақәа ааирҽеит ашо-фер.
– Иҭабуп, нан, иҭабуп. Уԥсынҵры иацлааит! – лышьҭахьҟа
шьаҿақәак ныҟалҵеит.
Шьахәсна лгәы-лшьамхы лыҵԥраауа, аӡхықә иаваршәны
иҩагаз амҩала лҿыналхеит. Ларӷьарахь дхыԥшылон Ԥанаҩ
ашьхақәа ирбжьҟьаны иаауаз Дәаб аӡымҩас.
Дәаб џьара иӷьуп, џьара ишьшьуп. Џьара абахә жәпара
ианаагәыдыҽҽалалак, аныҟәашәа аармаҷуеит. Аха ԥыҭк иа-ныласкьалак, ҩаԥхьа агәышԥы ргыланы, «ҩахьхьытәи абахә
аҟны акгьы сылымшеит, аха лахьхьытәи аҟны слеир иазаазго
жәбап» ҳәа имақаруашәа еилацәқәырԥоит.
Аҩада аӡыгәҭахь иҭашьқьыруа иаауаз аԥша Шьахәсна
дгәыднакылон. Ларгьы рыҩны дазааигәахацыԥхьаӡа агәа-дура дамҽханакуан. Уи аҩны дҩеир, аҭаацәа дрылатәаны
иралҳәашаз атәы дазхәыцуан. Ус иаалгәалашәеит ақьаад ила-ҳәаны лкарзинка иҭаз, Гьегьашьа илылҭаз аџьазтә кәаҷаб.
Шьахәсна лыблақәа ааҟәыс-ҟәысын, аӡымҩас аибаха-еибафара дназԥшит. Уи иаҳа-иаҳа ахәыцра дамҽханакуан. Ус
лышьҭахьҟа бжьык геит.
– Аҭакәажә боума инеиуа? Бара боуми сызҿу!.. –
Даахьаԥшзар, абар Бақьмырза илабашьа кны дахьааиуа.
– Уабаҟаз уара? — дааԥышәырччеит Шьахәсна.
– Сабаҟахыз, аӡлагара иахьа ҳара иаҳтәымзи, ԥшкы аха-ԥ саны саауеит. Џьаракыр сбыцәцазар ҳәа бшәома, – дна-ласамырҟәылт Бақьмырза. – Ишԥаҟакәоу Дауҭраа, еибга-қәоума?..
– Анцәа ишиҳәара, срыкәыхшахааит, ирыбаргәузеи,
ихазынахәха иҟами!
– Шьапыла баауама мықәнтәи?
– Шьапыла сышԥаауаз, уажәаҟара машьына аныҟамызгьы
аӡәы акала даахьан, ашҭа аҟынӡа машьынала сааит. Арахь
шәышԥаҟақәоу?
– Бара бцеит ҳәа ҳашԥаҟалап зыбгәахәуаз, иҳабаргәузеи!
– даалзыгәдуны ҿааиҭит Бақьмырза.
– Санцоз аӡлагара аԥш ахаԥса ҳәа уасҳәарц сгәы ишҭаз
исхашҭит, сара аубаџьыр, – лхы гәыбӷан налҭеит.
– Џьара ацара жәбагәышьар акы аушәгәалашәахуа, ус ауп
аҳәса зегьы шәышшоу. Дауҭ аҩны дыҟазма?
– Дыҟамкәа, дабоушьҭуеи, с-Дауҭ... Бзиа иубоз аҭаҭын ҟа ҵа
зҭоу кәалаԥқәак узааиҭит, – нацылҵан, лкарзинкахьтә кәа-лаԥк аацәырганы Бақьмырза инеилыркит.
Аҭаҭын ҟаҵа зҭаз акәалаԥаҿ ианыз аҽуаҩи асыԥсақәа
зқәыжьыз ахрақәеи рсахьа илаԥш анаарықәшәа, Бақьмыр  за
идырт иара бзиа иибоз аҭаҭын ҟаҵа ахаҭаҵәҟьа шакәыз.
– Ихәы-иҿы еигымхааит, дырҩегь Дауҭ иакәгәышьоуп
сызгәалашәаз, – иҳәан, акәалаԥ ааихырԥаны ҭаҭынҟаҵак
неиҿыҵеикит. Ус. раԥхьаҟа амҩа аҵәирҭаҿы иаацәырҟьеит
иахьабалакгьы иныҟәо амашьына «Виллис».
Амашьына еивҵаҟҟы хәҩык раҟара ақәтәан. Шьахәсна
азныказы лгәы наҭрыст, лгәылҽанӡамкәа амашьына анаа-цәырҟьа. Бақьмырза зынӡаск уи уамашәагьы имбеит, иды-руан иахеижьҭеи амашьынагьы иара иақәтәазгьы рҳаблаҿ
ишырҭаз.
– Бақьмырза, ҳара лассы ҳаахуеит, абзиараз!.. – иҳәеит
амашьынаҿ ашофер идтәалаз арԥыс еиқәа, ихахә еиқәаҵәа
ԥшала еилбӷьаауа.
– Ҳашәзыԥшуп, дадраа, ҳашәзыԥшуп... Бзиала шәаабеит!
– наҭеикит Бақьмырза, ихьӡ ҳәаны ахьиқәҿырҭыз игәы аз-духауа.
Шьахәсна иҟаз-иныз ҳәа акгьы лзеилымкаауа, амашьына
ицаз дашьклаԥшуан.
– Изусҭцәада арҭ, рнапы ҟьо, уара уабардыруеи? – Шьахәсна
лыԥшәма днаиазҵааит.
– Сара уаҩы сизымдыруа сыҟоума, уи бзаҵашьыцзеи
бара!? – дазԥагьашәа даацәажәеит иаргьы. – Иацижьҭеи, бара
ибмаҳац акәымзар, ахьацараа ҳхылԥа аҵыс ҭоуп..
– Закәызеи шәхылԥа аҵыс ҭазҵаз? – изакәыз лассы аил-каара лҭахны дназҵааит Шьахәсна.
– Изакәу бымбои, знапы зҟьоз абни арԥыс мықәтәи афым-цастанциа зыргылаз анџьныр иакәзаап, уи Быҭә Едгьац ди ԥоуп.
Иацижьҭеи Дәаб аԥшаҳәақәа еимырдоит иахьыманшәала ха-ша гәарҭарц. Ҳҿаҩа колнхарақәа рзы афымцастанциа дыргы-ларацы иҟоуп, ҳара ҳҳаблаҿ иақәшәоит рҳәоит.
– Ҵабыргны иуҳәома?! – даагәырӷьеит Шьахәсна.
– Ааи, ааи, сабгәышьа иԥсаныс убыс шакәу! – агәра лиргеит
Бақьмырза иҭакәажә.
– Ҳашԥадыркьаҭоз уи аҩыза агәахәтәхьӡага аабар!
Изеиԥшра хазыноу удыруоу! С-Дауҭраа рыҩны унеир, иубац
ракәу џьушьома! – дааҽхәеит лара.
– Уи шаабарыз, ҳанԥсра ҳахыԥааит, – алҩа ҩеиҿыҵаирббит
Бақьмырза, инацәабжьара иҭаҭынҟаҵа бжьакны.
– Ҳара ҳҟны аасҭа мықә агәарад иаҩызахеит, илаша-лашо,
– Шьахәсна лхаҵа днеиҿаԥшит.
– Бшаҟәыҵра, агәарад иаҩызамхакәа ззыбҳәахуеи...
мықә уажәы иҳамбеит. Уи збырҽхәогьы здыруеит, адаӷь иара
зҭоу аӡмах зегьы иреиҳауп аҳәоит. мықә аҵкьыс Ахьаца-ра еицәахозар, уахагьы наҟ ҳахыргааит, – игәы инаҵаххшәа
ҿааиҭит Бақьмырза.
Абас еицәажәо ишнеиуаз, ахыгәҳәа ргәашә ду инадгылт.
...Ахәылбыҽха Бақьмырза иаҳаҭа аашьҭыхны аӡлагарахь
иҿынеихеит.
– Бара, акәаҷаб шысзаабгара, исцәыхәлеит бымбои,
аӡлагара ашыла сцәамҵәар ҳәа сшәоит.
– Уара аубиџьыр, улақәа ирыгхаӡо уалагама, – лҳәан,
мықәнтәи иаалгаз акәаҷаб ахьықәгылаз иаақәлхын, дын-дәылҵит Шьахәсна.
– Бара аҵысмҩас абла ҭыбымҟьои, сара иԥсыша, –
дналзгәдуны илҳәаз инаҭеикит, акәаҷаб лымхуа.
Аҩны ирымаз акәаҷабқәа изымдыруа дыҟазма Бақьмырза,
Шьахәсна илыркыз днахәаԥш-аахәаԥшын: – ари ҳара ҳтәы
акәӡам, иабаҳаднагалеи? – иҳәеит, асԥычка аркны ахы
иқәшьуа.
– Ари мықәтәуп! – лҳәеит Шьахәсна, сасык дылҭазшәа
лкәаҷаб пату ақәҵо.
– Дара икарыжьыз акәаҷабыжә аума, банаџьалымбеит,
мықәнтәи бызҵазза иаабгаз?!
– Дара икармыжьӡеит уи...
– Нас ҳамҭас ибырҭама?!
– Аиеи! – лҳәеит Шьахәсна лхаҵа исамырҟәылра ацас-ҳәаҵәҟьагьы.
– Шәеигымхааит! – иҳәеит Бақьмырза ихәмаршьала, –
маҷкгьы даахырхәашәа. – Амала, уомашәа иббаратәы иҟоуп
ҵыԥх иахьбырымҭаз! – нашьҭеиҳәеит.
– Ҵыԥх афымца рмоуӡацызт...
– О! Убри бҳәар саҳаит! Ажәак ала, ираҭәарымшьаз
акәаҷабажә ауп бара ибырҭаз, аха ҳаргьы лассы иҳаҭәаҳамшьо
ҳаббап. Едгьац иԥа деибгазар, иаарласны афымца ҳалаир-ҷҷап! Усҟан, уажә избо џьысшьоит, бкәаҷаб алҩа ахылбыбуа
Ачамҳараҟа ианцо!
– Иауазеи, уара, Ачамҳара?
– Ажәытәтәи быхәԥҳараа афымца анроуа седроу. Урҭ
ирымазааит, ҳамҭас ираҳҭап, бара ҳамҭас ишбырҭаз еиԥш!
–иҳәан, дааԥышәырччеит Бақьмырза.
Бақьмырза иԥсыԥ акәаҷаб ианнас, ииҳәаз агәамԥхазшәа
иаабалыбаҭеит, ицәома уҳәаратәы. Аха инапсыргәыҵа џьаџьа
гәаҩала илҭеиҳәҳәан, аԥсы ааиқәирхеит усгьы ааҳәаны:
– макьана, акәаҷаб, макьана умыццакын, иҵегь аныҟәатәқәа
умоуп!..
Шьыбжьышьҭахьын. Ҽаҩраҭагалара асакьаҳәымҭазтәи
ам ра иагәарԥхаӡаны иԥхон. Аколнхацәа рурақәа рыбжеи-ҳара ӡак адәы иқәыргахьан.
Арха амхырҭа аандаҿ иҿаз агәашә ду уахьынҭало арма-рахьҟа игылоу аказарма еиҵҳәа ауразоуроу ԥшцәалала
иҭәын. Аказарма азганк зегьы рымҽхак аԥш ацәырҳәра
иаҿын, аҭаҳ мадацәа инарыдкыланы, ҳәсала-хацәала, хәы-ҷла-дула, бри гадак иеиуаз аӡәырҩы.
Ахьы еиԥш иҩеижьҟҟараӡа ицәырҳәны еиқәырԥсоз аԥш
алапҟьара ахьдуз азы ишьҭууа ашьха еиԥш ихалон. Аԥш-цәырҳәцәа рышьҭахьҟа, аԥш ԥаҵа алатата, аԥырча бахҵәаӡа,
мышбзиала ишҭыргаз мҩашьо, ахьхьаҳәа еиқәыԥсо, ихачла
иҩеиуан.
Зны-зынла шьоукы аагыланы аԥырча неиқәгәа-ҩеиқәгәаны
иаадырдон.
Адәахьы зҿы рхашәа аԥш цәырҳәра иаҿыз ибжьы наир-геит:
– Ани ицо дыжәбауама? Шәизыԥши, шәизыԥши, ҳаи, ан-цәеиныс дышкаҳауа...
– Аӡәы иуааҳәцәа ашьхаҟа ирԥшуан ҳәа, закәызеи иуба-хыз? – ҿааиҭит даҽаӡәы.
Аԥш цәырҳәцәа рыбжеиҳараҩык уахь имнаԥшыр рзыч-ҳауазма. Рылаԥшқәа неиқәшәеит инхызаза-аахызазауа аҽы-б ӷаҿ зкәадырырҭа ианыжьлаз аӡәы. Уи иҽы ахала даманы
инеиуан, аанда аҽавакуа. Аҽуаҩ дыцәан, ашькылқәа ракәын
аҽыбӷаҿ дынкыланы дызмаз. Аҽгьы ацашьа злаҟаз ала надик
акәын, ҽыџьбаразар, дахыҩрынгьы дкаҳахьазаарын...
– Иашьӡаны иҟоу аӡәы иоуп, аха дызусҭхарыда шәымҳәои?
– иҳәеит аԥшцәырҳәцәа руаӡәы.
– Дызусҭзаалакгьы џьара дҭаҳагәышьоит, дымҩахаагап! —
ибжьы наиргеит мзауҷ.
Ари иажәа инашьҭарххны: «ҭәышьшье, ҭәышьшье» ҳәа
ҿааиҭит ибжьы ныҵакны мзауҷ ивараҿ итәаз арԥыск.
Аҟыр-ҟырҳәа зегьы ааибарччеит.
– Ԥшьаала, дад, ԥшьаала, ԥхашьарами... Иара аҩы да-шьызаргьы, ус иахәҭам, – днарабжьеит қьаламаҭ. Аччабжьқәа
ааиқәтәеит.
«ҭәышьшье» ҳәа аҿыҭбжьы заҳаз аҽан амгәацәа кылшь-шьы, ҩ-гәыцәк змоу ашәарыцага ашәақь асамԥал харшалақәа
реиԥш, икьацәӡа алымҳақәа ҩханаршалан, агәашә иаартыз
инҭалт, аӷәра наҿазкуаз ауаҩы дауақәтәахыз...
Аԥшцәырҳәцәа ари анырба иаҳагьы иҩеибарччеит.
«Дакәшан дҭалт ҳҽыҩҷкәын, дакәшан», «амҩа ишәҭ, ам-ҩа», «прауа-прауа», – абжьқәа рылҩуан аԥшцәырҳәцәа,
ркьатеиахы ԥҵәо.
Шьоукы аказарма иныҵеибаҳәан, аҽуаҩ иԥыларц рҿы-нархеит.
– Амарџьа, иакәымк иашәымҳәан, аҩы иашьны иҟоу
есқьынагьы ихьымӡӷ рацәоуп, ихы ҟәнишьоит, – иҳәеит қәаб-лыхә дааимҳәан.
– Ус ауп, дадраа, иҽы даанага, иара даа, ишакәхалакгьы
ҳа ра даҳҭааит, дҳадаҳкылароуп ҳаҭырла, – нациҵеит қьа-ламаҭгьы.
Аҷкәынцәа аҽуаҩ иааидыххылеит, аха уи дырдырратәы
дыҟамызт, ихы-иҿы хҭарԥала иҭаҳәҳәан, иполта акалҭқәа
аӡагабаа рыцрыкәкәо, аӷьфҩы иҿышәшәоз гәырхынҳәыгаха.
– Бзиала уаабеит, уҽыжәҵ! – рҳәеит инаидххылаз
аҷкәынцәа, аха аҭак зҳәо дабаҟоу, даабарџьеишәа иуит, ибз
аҟәаҟәа ԥҵәаны, иблақәа изхымтуа.
Дызбоз еиҭаҩеибарччеит. Аччабжь игәы иқәыҩзар акәхап,
ихы дааҩахашәа иун, «уфф» ҳәа шьҭыбжьык ҩеихылҵит.
Нас ихы нхьынҳалан, дыхбыкьны иҿылеихеит. Уа идгылаз
лаимҵасын, акәадыррҭа даахҳәаны, деимакы-еиҿак аказар-ма аԥхьа днаган, аԥырча бахҵәа лаиҵажьны днадыриеит.
Дзықәтәаз аҽан, абла ҟәбарқәа ацәкәымжьыр рыхтатала,
инхҩа-аахтуа, «сара изулакгьы дкамыжькәа шәара шәҟынӡа
даазгеит, уажәшьҭа ида шәхамшәалааит, иахьышәҭаху ды-жәга» ҳәа ранаҳәозшәа, ирыхәаԥшуан аказарма авараҿ иа-хьҿаҳәаз. Аҽуаҩ ихы-иҿы злаҭаҳәҳәаз ихҭарԥа ааԥыртны,
иполта ахәда ааԥхьадыршәҭызар, абар ассир: ргәыларатәи
ақыҭаҿы инхо Аҵәызба Хымҵ иакәын. Азныказы аҷкәынцәа
гачамкшәа инеихәаԥшы-ааихәаԥшит, нас ихҭарԥа ихы илақә-ҵан, «цәамҭхаа уоуааит» ҳәа русурахь рҿынархеит.
қьаламаҭ игәы иазымычҳазт, дҩагылан икәымзцәа хылԥа
хәыҷ азна аԥш аалихын, аҽы ахьҿаҳәаз инаган инамҵаԥсаны,
иҭыԥахь даахынҳәит. «Еҳ, уара уеиԥш аӡәы аԥшәымас дсы-мандаз, иԥаџьԥаџьуа изеиԥш ҽҵарақәаз убарын изысааӡа-рыз» ҳәа агәы иаанагозшәа, аҽы ахы ааланарҟәын, аԥшфа ра
иналагеит аӷәырџ-ӷәырџҳәа.
– Хымҵ ҟадыџь, арстәиала ицарҭамызт, аха иҽы иахьаҭахыз
дамгози, – ҿааиҭит абырг мзауҷ.
–Дахьцо-дахьаауа ҳәа акры идырхуама, дыԥсны дыҟоупеи,
– иҳәеит аҽуаҩ дҽыжәызхыз аҷкәынцәа руаӡәы.
– Дад, ари баша изырҳәаз џьышәшьома «Хымҵ» ҳәа, аҩы
баны стол дахьахымҵуаз азы ауп уи зихьӡхалаӡа, – қәаблыхә
иикыз аԥш лапҟьа аахьеирҵәан, ашьхәа ҩылаԥиҵәеит аҿаҩ-ҳәа. – Абанс аҩы зҽазыршьуа ауаҩ абри аԥырчажә даҩызоуп,
– нациҵан, иикыз аԥырча цыра ишьҭахьҟа инаиршәит.
– Е-е-е, дадраа, сышлаӷәаӷәаӡа сахьыжәбахьоу сааихьеит,
абар ԥшьынҩажәи жәаба шықәса сырҭысуеит, аха макьана
схаҭагьы исымбац, аӡәы иҳәонгьы исмаҳац амцхә арыжәтә
аҽадцалара ауаҩы цәгьарамзар бзиеракахь дкылнагеит
ҳәа. Ари жәытә-аахысгьы убысоуп. – қьаламаҭ иарӷьарахь
даахьаԥшшәа, иқьышәқәа ааимирӷәӷәан, ижьцәа ибзахыцә-қәа илықәҵаны аҵкьыртҳәа дынкажьцәеит.
– Ус ауп, қьаламаҭ, ус... Амцхә аҩыжәра ауаҩы знымзар-зны ахьымӡӷ инаргоит. Иугәаламшәои, аҩыжәра иахҟьаны
Ҟазылбақь иԥа мҳалдыз дзықәшәахьоу, – нақәҿиҭит қәа-блыхәгьы.
– Исгәаламшәакәа... мҳалдыз иқьаф ҭызза, иҟыԥсцәа гьал-гьало, амцхә ижәыргьы илаӡартә дыҟан, аха аҽнышьыб жьон
ахьымӡӷ инаргеит, – иҳәеит қьаламаҭ.
– Уи закәызеи? Ҳаргьы иҳаҳар ҳҭахуп, иҳашәҳәа, – рҳәан,
ажәақәа неиларԥсеит аӡәырҩы.
– Ишроуҳәара қәаблыхә, уара иаҳа иудыруеит, сара уи
рацәак исгәалашәом, – қьаламаҭ иҽаацәхьеикит.
– Саргьы зегь аусгәалашәахуа, аха ианышәҭахха исҳәап, –
дналагеит қәаблыхә. – ҭауади-аамсҭеи ианрааз акәын. Иӡбахә
шәаҳахьеит Ҟазылбақь, уаҩы имҳәааит уи иӡбахә. Убри
ԥак диман мҳалдыз ҳәа. Уи ҭауадаа рыҷкәынцәа аӡәы ди-цәыжәламызт, хамаԥагьак, ҵҟьаҩык иакәын. Зны қазыл бақь,
ҭхьына инхоз ибзыцәашьақәак сасра днарԥхьеит. Казыл-бақь иахьиԥхьаз ихаҭа дцаратәы дыҟамызт, дычмазаҩны
дышь ҭан. Иԥа мҳалдыз, хар змамыз ауаа лаицҵаны дишь ҭит.
Нхацәақәакгьы ҽышькылкҩцәас ҳәа ҳрыцын, ҳада ԥсыхәа ау-рымахыз...
Ҟазылбақь ибзыцәашьа чара ду иуит, иуа-иҭынха ад-галаны. Ауха иштәаз идыршеит, аҽынгьы еиндаҭланы
аԥшәма цәеи асасцәеи аҩыжәра иалагеит. Аха асас даны-сасха ҳаҭырла ихы мҩаԥигароуп акәымзар, ишакәхалакгьы
иауама. Сыԥсымзар Ӡаԥшьын ҳәа сыҟоуп, аԥшәмацәа ире-иуаз аӡәы, «ҳасасцәа аҩы иаҳаршьит, уаҳа рылшом» ҳәа
дахыхәмаршәа иааиҿ шәаз ажәақәа амыждараз мҳалдыз
имаҳаи. Иаахьымӡӷишьан, «асасцәа уаҳа рылшом захьӡу  -зеи!» иҳәан, дҩарылаҟааит. Нас аҵәцақәа аарымихын, иры-макуа иҿааихеит. Аха мҳалдыз иижәыз анилсӡа «уажәшьҭа
зегьы шәахыҵ!» ҳәа днарықәҟааит. Узықәҟаауа роума зцәа
азна аҩы ыжәны иҟоу ауаа, урҭ рычҳарагьы ҵаӷамхои. «Абнатә
рбаӷь ааны, аҩнатә рбаӷь дәылнацон ҳәа, аԥшәмацәа ҳастол
ҳахицарцгьы игәы иҭоуп ари», рҳәан иааибарччеит. «Ааит,
сара сакәызма абнатә рбаӷь ҳәа шәызхыччо» ҳәа дҩаҵҟьан,
уажәы избауа џьысшьоит, мҳалдыз иҟама хәыш ду ааҭҳәаны
даарылалт, игәаау абын -ҳәа еиԥш илақәа ҭыҵны ицо.
Еилагьежьрахеит, уаӷеимшхара...
Саси аԥшәымеи узеиҩымдыраауа ишеилаҳантоз, ишы-ҟала здырхуада, мҳалдыз иҟама ццышә аабрын, иара иԥын-ҵа акәацәра ахәдырра илаахан, расашәпак иаҟараны инҿ-нарҟьеит.
Ҳәҳәарахеит, ҟаарахеит. мҳалдыз ашьаҟәада иҿашы,
цәгьала дырҟажеит. Уи иԥынҵа иамшәаз ақәацәра надыр-гәагәалашәа иҿаҳәаны, иааулакгьы иҩныҟа даагеит. Аха
иԥынҵа ахәдырра ӷьауа иҟахызма, икашәеит. Ус иҿырҟьаны
ишыҟаз иаанхеит иҭыкка. «мҳалдыз иԥынҵа еиԥш», «мҳалдыз
иԥынҵа ҭыкка», «аԥынҵаҟь кылыкәкәа» ҳәа изырҳәо иала-геит. Иаргьы, уаҳа ауаа рышҟа дызкылымсуа, дыччархәха
даақәхеит. мҳалдыз ари анихьыз иарԥысра аҭәымҭаҵәҟьа
дҭагылан, ԥҳәысгьы дааимгацызт, иццахуадаз, ус даанхаӡеит.
Иара дабиԥазаҵәын. Убра иааԥҵәеит Ҟазылбақь ишьҭамҭа
аҵыхәтәагьы. Абри зегьы зыхҟьаз амыцхә аҩыжәра ауп,
дадраа, ишәымбои уи дахькылнагаз, – иажәа ааҿахиҵәеит
қәаблыхә.
– Абарҭқәа зегьы зхаҳҳәаауа абна аԥырча илажьу Аҵәыз  ба
Хымҵ иоуп. Ҵәызаа ус иҟагәышьамызт, аха «аџьма иреицәоу
абоура азынхоит» хәа, иара дырҭынхеит, ихәылеикааит. Убри
ҳара дыграны, джьымдырны дҳалоуп макьана, – нашьҭеи -ҳәеит қьаламаҭ.
– Хымҵ уажә даабама, уи ҵәыца ду баны, ҵәыца хәыҷ
шьҭызымхуа иами, – нақәиҳәеит мзауҷгьы.
Абас аԥшцәырҳәраҿ ажәабжьқәа рҳәара аус иамыхәозар,
акы иаԥырхаганы ҳәа иҟамызт, уи иаҳагьы аус арлахҿыхуан,
иармарион.
– Аҵәца ду атәы шыҟоу шәымбои, дадраа, – аӡырҩрагьы
аусурагьы еиԥымҟьакәа ҿааиҭит қьаламаҭ. – Ажәытә ҩыжә-гас иҳа маз аҩыҵәца хәыҷ акәын. Усҟан ус изыҟаз арыжәтә
иеиг ӡон азы акәмызт, ус иҳаҭырын азы ауп. Уажәы аҩыжәга
аҵәцақәа абаҟоу, исыҟ-сыҟуа чаиҵәыцала ауп аҩы шыржәуа.
Сасык дааир урҭ наимҵаҳаргылоит, иумжәыр ҟалом исым-жәыр ҟалом ҳәа ҳахәдацәақәа ҵибакаауа. Ҳаҭырс иамоу-зеи уи?! Ҳаҭыр моу, ипатудароуп, насгьы шәазхәыцишь
аҵәца дуи аҩыжәреи ауаҩы дахькылырго. Изааӡарызеи,
аиныхрақәа раангьы аҵә ца дуқәа рыла аҩыжәра иала-геит шьоукы. Ари зын ӡа иламысдарами, иалоузеи ҳаҭырс.
Аҩы шаҟа ужәыз акәым, за ҟа патула иужәызи, заҟа ухы
ҳаҭыр ақәуҵази, ууаажәлар рқьабз заҟа иухьчази – абри
ауп аус злоу. Аиныхраҿы аҩеимакра ҳаӷоу ибааит, ишыб-зоу ԥсроуп. Шәымбои ана аԥырча илажьу дшы ҟанаҵаз. Ани
аҩыза шәара Анцәа ишәҟәырхуп, уанӡа шәхы шԥанажәгои,
дадраа! – қьаламаҭ дааиԥхьхәыцаашәа Аҵәызба Хымҵ
дахьышьҭаз ахь илаԥш наиршәит гәамԥхарыла. – Абанс
иҟоу ҳара ҳқьабз бзиақәа ахьихьчараҳа чаӷьа иҿамшәааит,
аӡагәадаражә. Уи иаҳагьы шьҭахьҟа ҳаигоит акәымзар, ԥхьа-ҟа ҳизгома, ҵәабаак шәҵәак арбаауеит ҳәа. Дадраа, иҳамоу
ақьабз бзиақәа: апатуқәҵара, аихаҵгылара, асасдкылара,
аицәыԥхашьара, ачеиџьыка, ақьиара ҳнапы нарыкәыршаны
иҳахьчар, аӡәгьы мап ахиҳәаарым ҳәа сыҟоуп. Убри шәаз-хәыц! – қьаламаҭ иажәа аахиркәшеит.
– Ус ауп, қьаламаҭ, ус ауп... – жәпаҩык рыбжьқәа
ааиныҩт.
Аҵәызба Хымҵгьы аԥырча дахьалажьыз дааҳәыцымыцит,
урҭ ирҳәоз ажәақәа ицәеи-ижьи ирылсны игәаҟынӡа инеи-уазшәа.
Алтә қыдқәа еиҿажьны амаҵурҭаҿы амца еиқәыз иаха-кнаҳан аҭуџьтә чуан еиқәаҵәа дуқәа ҩба. Ачуанқәа рҿы
ихәар-хәаруа ажәра иаҿын аҟәыд.
Ахәышҭаара нырцә-аарцә, аҟәыджәра знапы ианыз ра-кәхап, ихырсысуа ҩыџьа ахацәа тәан, ариабжьарактәи рааԥ-сареи рымцәадареи рныԥшуа. Урҭ, амцашыра ахьырншу-аз, рӡамҩақәа кылҟаԥшь-аакылҟаԥшьааӡа акәын ишыҟаз.
Руаӡәык, ацәа анизымчҳаӡа, ишьҭахьҟа иҽынхырнааны арымӡ
игылаз днықәиеит. Уи дшықәиаз еиԥш, иаразнак ихәламшәа
акы иҵнакаазшәа, ахырхырҳәа ихәда абжьы гауа, ацәа
дылҭаҳәахаа даман ицеит.
Егьи иҩыза, ахәышҭаара аарцә итәаз, амца анилсӡа даа-цәыс-жьысшәа иун, ихы дааҩахеит, иблақәа нҭаркәымпыл-ааҭаркәымпылуа. Акәаҷаб ҭаа ишакыц иакын, ахәышҭаара ахчныза авараҿ аԥшәмацәа рыцгәыӷра ду агәышԥы амцашыра
иамҵаккы, алацәақәа еиқәыжьны, ҭынч аҽырқьақьаны иши-ац ииан. «Зегьы рҭыԥ аҿы иҟоуп» – ааигәахәт зхы иҩаханы
зылаԥш амаҵурҭа иааҩназыргьажьыз ауаҩы. Зҭыԥаҿы иҟа-мыз зтәашьа ԥсахны арымӡ иқәианы ицәаз заҵәык иакәын.
«ҩыџьа ахацәа-баба дуӡӡақәа, ҳхәыҷымкәа-ҳҳасымкәа,
аҟәыд ҳшадтәалоу инҭаблы ицар, мамзаргьы ашьжьымҭан
ижә ны иаҳзырхьымыгӡар ахьымӡӷыҵәҟьа аагеит, уаҵәы
жәла рык еилнаргап ҳәа ҳзықәгәыӷуа иара ауп», – ааигәахәын,
ачуанқәа днархаԥшит. Аҟәыд қәнагала ажәра ишаҿыз ани-ба, инапқәа еикәарҳәшәа ишьамхы илықәикын, ихы лхьа-рҩрны инарықәиҵеит. Уи иҟны ацәа ԥыҭраамҭак иааира
азымгеит. Аха ҭыԥ инамҭозшәа аниба, иҩыза иеиԥш, иаргьы
иҽынхиршәҭын, дзықәтәаз арымӡ лаҟә хәыҷы днаниалеит,
игәы харххала. Ацәа иҽеимҭарацы зназы иблацәақәа ахьы-шәҭхьышәҭ ҳәа иааирҟәыс-ҟәысуеит, амаҵурҭа-ӷаӷа ду ахы-бра инаҵаргьежьуа. Ажәытә маҵурҭа ҵыкка, ҭуан амаӡамкәа,
хыхь иқәдаз ахәблқәеи ақьырсҭақәеи акаҭран рхьыр-шьызшәа, еиқәаҵәамҳаҳараӡа алҩақ иаӡрыжәхьан, амцабз
ахьрыҵаҷҷоз ицырцыруа акәын ишыҟаз, Урҭ шаҟа рхыҵуа
здыр хуада, шаҟагьы мца рыҵацеихьоузеи!.. Аха уахеиԥш
мца рыҵамцеижьҭеи акрааҵуеит.
Арымӡ лаҟә хәыҷы иқәианы амаҵурҭа иаҵаԥшуаз ауа-ҩы ихы нхирнаан ачуанқәа деиҭанархаԥшит, аҟәыд ҩар-ҩаруа, ашәах-бла ҟәбарқәа алпыҟҟа, ижәпаҳаҳараӡа ажә-ра ишаҿыц иаҿын; иаргьы убри акәын ииҭахыз, ихы
даахан иаарманшәаланы инықәиҵеит. Дук мырҵыкәа ацәа
дынҭанагалеит...
Амаҵурҭа ӷәтәы лампала еиҩкаан, агәҭа ашә ҿаҵаны,
азымҩатәырахь ӡакы аҟара иҩышьҭыхны ӷәыла ихӷәын. Аб-жьаратәи ашә аркын. Наҟтәирахь ацәарҭаӷәы аҿы ршьап қәа
еилаԥсаны ҳәсақәак ыцәан. Урҭ рааҩсшәа иԥшьыркцаӡа
иҿаз аԥенџьыр хәыҷы иамариашан ҵаҟа игәылҭәааӡа гарак
гылан, аԥшқа дахьыцәаз иԥсыԥ лагаҩагабжь ахылҵуан.
Аашар хәашан, ԥсыжра мшын. Акырӡа зықәрахь инеихьаз,
аҩнаҭа аиҳабы Соуҟар дыԥсны дыкҿоуижьҭеи уаха хәахан.
Амаҵурҭа аҩадахьы игылоу ахьатә кәасқьа ду азал аҟны ауп
Соуҟар дахьыгҿоу. Аҷаԥшьаҩцәа анкарахаӡа рыхқәа ны-қәырҵа-аақәырҵеит...
Уажәазы акәасқьаҿгьы амаҵурҭаҿгьы аҳра зуаз ацәа
акәын.
Уи уамашәа иубаратәгьы иҟам, икараԥсараха иҟаз ауаа
аҵх ааимгеимцара рхы иархәаны лацәааихьшь хәыҷык
рзыҟаҵар, уаҵәазы ирзеиӷьхоит. Уаҵәы ауп аус анрымоу...
Амӡырха анҭыҵҟа аџьтә масар аанда илаваҵаны ихәхәаӡа,
мшьамбала ихыбны, зныктәи атәараз уаа хышәҩык еилзыр-гашаз ашьаԥа ду еиҵҳәа, анартәарада ус амамкәа ихианы
игылан.
Ҽаҩраҭагалантәи аҵх ыкәҳа ацара иаҿын... Ус арбаӷь
ҿыҭбжьқәа иааиларԥсеит. Уи згәы иқәҩыз, аҟәыд хлаԥшра
азызуаз руаӡәык: «иҳацәшама, анаџьалбеит» ааигәахәын,
адәахьы дындәылԥшит. Аха макьана ашара акрагын. Нас
амҿырҟәараҿы днеин мҿы ҩақәак ааҩнеигалан, ачуанқәа
зхакнаҳаз амца ааирӷәӷәан, деиҭанықәиан, дыцәеит.
Амҿ-ҩа иаразнак амцабз иамҽханакит, аҟәыд аҩарҩа рра
аарццакит.
Ачуанқәа ирыҵацеиуаз амцабз еиқәҵәиашо иаҳа-иаҳа
иазҳауеит, иҭакархон. Хыхь иқәыз аӷәы еиқәаҵәа самсалқәа
руак агәҭаншәа, аихымца ашьанҵа ианааҿаркшо еиԥш, аԥыр-қьҳәа ацыԥхьқәа наҿыҵаддит, нас ихәажжаӡа амца аӷәы
инаӷралеит, абылра иалагеит, аха игәазҭода? Зегь карауа ра-ха ицәан.
Амцабз аҽыкшаӡаны, «ари сзырбаз» аҳәозшәа, иасааира
амаҵурҭа ахәыблқәа амҽханакуан. Ус, илакьылакьуа амаҵур-ҭа иақәыз аисыр инахьыст. Уиакәхеит.
Еҳ, ацәа, ацәа... Уи иазгәаҭома зҟалара иаҿу арыцҳара,
аԥсра аиҭаԥсра ззырҳәозгьы абри ами...
Цәгьарак шыҟалаз ацәанырра иалашәазшәа ахәшҭаараҿы
ииаз ацгәыӷра аацәыс-жьысын, аблақәа ааиқәнахит, нас
иҩагылан ашәахь аҿынанахеит.
Убри аамҭаз акәасқьа абарҵаҿы Соуҟар иҭаца Тара-зиа арҵәаа-арҵәааҳәа лыҳәҳәабжь геит, уаҩы игәы ааҭна-шьааратәы. Аҳәҳәабжь згәы иқәҩыз аӡәырҩы, аҭахцәа
иреиуоу шьоукы ашамҭаз иаазар акәхап рҳәан, иахьықәиаз
иагьымааҳәит.
Амаҵурҭа ақә аурозоуроу амцабз иамҽханакхьан. Тара  зиа
лыбжьы аҵх ашамҭа иалыҩуан абылра, абылра ҳәа дӷызы-ӷызуа.
Ауаа еигәныҩт, иҿыхеит амаҵурҭаҿы ицәазгьы, аҟәыджә-ра знапы ианызгьы, злацәа ааихьызшьырц иқәиаз аҷаԥ  шьа-цәагьы. Зегьы рыԥсы ргеит, идәылҵит ирулакгьы. Угәы иаана-геи, хыхьтә ахаҳә леиуа иалагар, доусы рхы рнапы ақәыркуеит.
Аха убысҟан ишԥеиуеи макьана знапы зхы ақәкышьа ззым-дыруа амцагьы, аӡгьы, аԥшаӷьгьы – зегьы ззеиԥшу, агара ига-роу аԥшқа хәыҷы...
Аӡҟы дызгараз агара амаҵурҭа аиҩкаара азымҩатәирахь
ишгылаз згәалашәаз ан разҟыцәгьа дааӷызы-ӷызын зыбжеи-ҳара амцабз иамҽханакхьаз амаҵурҭа днагәыдлеит. Уи
акәхеит... Даҵәахит ларгьы алҩа, даҵәахит амцабз. Арҭқәа
збоз ауаа зынӡа ирзымбатәбарахан, аҳәҳәарада уаҳа ируа
иақәымшәо иаақәхеит.
Таразиеи лыԥшқеи еиниоу еинымиоу збода, уи гәазҭода,
издыруада, амцабз ажәпареи еилаҳантоз алҩа хәашьи уаҩы
акы идырбо ҳәа иҟамызт.
Еҳ, амца, амца, зны-зынла шаҟа угәыҭшьаагоузеи!.. Аха
уара гәыбӷан умам. Ухлаԥшыдаха уанықәха, уангәыгәҭажьха,
ухахьынахоз умцози, ишуҭахыз уҽумҟьози. Ус ауп ишузакәа-ну, ус ауп ишуԥсабароу. Аха ирхароузеи аԥшқеи уи иани?..
Ауаа еибарҳәҳәоит, еилагьежьуеит, еилаҭыруеит. Шьоукы
уедрала, ерыӡла, ԥҳалла – ирымԥыхьашәаз зегь рыла аӡаага-ра иалагеит – ауп, иабахәарҭоу, гәларшәысгьы иахәом, иараз-нак амцабз инахәланарпҟоит.
Зегьы гәжәажәон, зегьы қьызқьызуан, зегьы еилыхон, аԥш-қеи ани рзы рылаӷырӡ амцабз иазмырбо ирҿыкәкәон. Ассир
ззырҳәозгьы абри ами. Аашар Соуҟар иҵәуара иааираны
иҟоу ауаа, Соуҟар икәыба даҽа ҩ-кәыбак шадгылоу рбар?...
Амцабз зхысыз аԥсыбаҩқәа рацәаха, ирыцҳахәха изҭаԥсоу
акәыбақәа гәыҭшьаагаха, ихлымӡаахха иаараԥгылар... Арыц-ҳара, арыцҳара...
«Иԥсыз, иԥсӡаз мцала иблыз роуп ҳәа, зиарҭа зхы нылаҵа-ны иԥсыз ауаҩы иԥсра – ԥсроума...» рымҳәашеи.
Амцабзи алҩеи еицлабуашәа ауп амаҵурҭа иахылууааны
ажәҩан ишаҵагьежьуа. Аеҵәақәагьы шәаҟьазшәа, арыцҳара
иҟалаз рбар рҭахымызшәа рҽырҵәахуан.
Аха сишь... Абар ахәыҷы икьаасыбжь ахьго амцабзи ал-ҩеи рыгәҭаны. Абан лхәыҷы дылгәыдрыӷәӷәаланы ан лыгага
амцабз ацырддуа иахьаацәырҵуа, абан аԥсҭазаареи аԥсреи
ахьеиҿагылоу. мшәан, ари лабҿабоу лаԥшҵашәароу?.. Из-дыруада, аԥшқеи ани еибга еизҩыда амцабз иалҵырц зҭа-хыз ауаа ус рылаԥш иднарбазар, ргәы иажьазар, ргәыӷра
дрыӷәӷәозар?!.
Ахәаша ашьыбжьышьҭахь, амра ласкьаӡахьан еиԥш, агәы-цхцәаҵәҟьа лықәлан Соуҟар дырҵәуеит, уи ашьҭахь аԥсыж-ра иаамҭан. Аԥсы дызҭаз акәыба нылбаарган, ус иаԥуп ҳәа,
акәасқьа аԥхьа амӡырхаҿы хынтә инышьҭарс-нышьҭарсны
агәашә шыҟаз рҿынархеит. Акәыба артын, уи ахҩа кны шьоу-кы аԥхьа инеиуан.
Соуҟар ихы-иҿы шьаҳиҭӡа, ижакьақәа мҵысӡо, рҽырҭынчны,
илахь акыҷырақәа еидҩалаӡа, иԥынҵа ҵаӷаӡа, иӡамҩақәа
ҭашәашәа, ибла хьшәашәақәа еиқәрҟаца ихҩан. Знызаҵәык
уи иблақәа аахтны игәарԥ днықәԥшыр ус иҳәашан: «Еҳ,
сыгәнаҳа шәықәшәааит сеиныхра наԥшьызгаз. Уабаҟоу смо-ҭа ԥшқа? Дад, бабаҟоу сҭаца Таразиа? Бара бакәымзи нап
сыдкыланы сныҟәызгоз, ахәыҷы иеиԥш сызкәабалоз, схарԥ
ахәда ҵҟәашааӡа, сымаҭәа лиларкха, сцәарҭахчы бымбылӡа,
сықәыртәаны сзааӡоз, лымт схьысны уаҩы симбацызт. Бара
бакәымзи «баба» ҳәа сгәы ҟаҵо исацәажәалоз. Баба бхаҵкы
ицаз даныржуа амш аҽны бмыткәма игәы иқәҩӡомеи, ба-ба ҟоу, дад бызбаӡомеи? Иабаҟоу сыԥхӡаша зыдҵаны сна-пала ис ыргылаз сжәытә маҵурҭа ду? Изакәызеи анаҟа
ирацәаххыраха еилажьу? Избан, арацәа рҭатата ахәа ила-гылоу ачуан еиқәаҵәақәа згылоу иарбану? Еҳ, сеиныхра
наԥшьызгаз сыгәнаҳа шәықәшәааит...»
Акәыба назгауази уи иашьҭагылаз жәпаҩӡеи агәашә инҭы-ҵын рҿыҩархеит адәы ԥшӡа ҳаракырахь, анышәынҭрақәа
ахьыҟаз ахь. Ауаа рыжәпара иалагыланы рхы рыкәаҽ инеи  уан
иаха аҟәыджәра знапы ианыз, ачуанқәа амца рыҵазырцеи-уаз ҩыџьа ахацәагьы. Урҭ гәаныла рхы гәыбӷан арҭон, рхы
ршәиуан. Аха ишԥарури. Арыцҳара иҟалаз зыхҟьаҵәҟьаз, из-ха раҵәҟьоу дара ракәымкәа, аиныхра шакәыз Соуҟар иҭыӡ-гәарԥ унықәԥшыргьы иубоит.
Зылахь еиқәыршьшьы, ҿымҭ зыхқәа ларҟәны акәыба иа-шь ҭагыланы инеиуаз ауаа рышьҭахьҟа ихьаԥшны Соуҟар
иҭыӡгәарԥ анықәԥшра рцәыхьанҭан.
Аԥсы анышә даҭаны иаахынҳәуан еиԥш, ҩыџьа аҷкәын цәа
еицны агәашә инҭалт. Иқәымҵыцыз ауаа урҭ нарыгәҭыларкит.
– Иҟоузеи, иҟоузеи? Таразиеи ахәыҷи шԥаҟоу шәымҳәои?
– азҵаарақәа нарықәрыԥсеит.
– Ахәышәтәырҭаҿ иаразнакала ҳрыдыркылт, ацхыраара-гьы ҟарҵеит Таразиеи ахәыҷи шәахсҭахәыҷқәак рнымхало-зар, егьрыхьуам ҳәа ҳарҳәеит ахәшәтәыҩцәа, – нараҭеикит
ахәшәтәырҭахьынтә иааз аҷкәынцәа руаӡәы.
– Сара Ачамҳара ақыҭан раԥхьаӡа аҵара зманы избаз,
мадлеи-иԥа Хьычԥыԥыр иакәын. Уи писарс ҳусҳәарҭаҟны
аус иуан. Ҷкәына пылҳаҭк, иԥаҷаҷарқәа аужьны, ихылԥа абз
ырнааны, икаландашьқәа иџьыба икылырҳәҳәаны, еиҳаб ди-зымдыруа, еиҵбы дизымдыруа, иеиқәа аџьыбақәа калкало,
уа жәы дызбо џьысшьоит.
Дануацәажәоз улакҭа дхыԥшылаӡомызт, абнаҟа дыԥшуан,
илақәа шаҟь-шаҟьо, – ҭынч-ҭынч ацәажәара даҿын Алхас.
– Уажәы дабаҟоушь уи аписар? – иабду днаихәаԥшны
ҿааиҭит Естат.
– Уи, ҳзакәан ҿыц анышьақәгыла, ихы нбыжьга-аабыжь-гауашәа ддәықәын, нас аколнхара ҳаналала, усымш еилыр-гаҩыс дҳаман, аха ҳусмышқәа бжьаирӡуа далаган, уаҟа  гьы
дамырхит, ашьҭахь адәқьанахь диаргеит, акы даԥсахоз џьшьа,
аха уаҟагьы аԥара иамхафазаап, афоуҟаражә, дыл  ҭар хәа ша
даман ицеит. Ҵара хәыҷык иман, аха изхәарҭа  зыз, ахшыҩ
имамызт, дад, ахшыҩ... Ауаҩы хшыҩла дныҟәозароуп, ихшыҩи
иҵареи еимадазароуп, мамзар дыԥхашьар ҟалоит....
Забду изыӡырҩуа итәаз Естати Нуцеи неихәаԥшы-ааихәаԥшит, Алхас ииҳәауаз ажәа ҟәышқәа гәынкылауа.
– Уажәы иҳабаргәыузеи! Ачамҳараа мацара ҳҵеицәа
заҟаҩы аҵара рҵаз, заҟаҩгьы амаҵура иалоу рхыԥхьаӡара
абанӡанаӡои! Естат, дад, уара жәа-класск урылгеит, аха уи
узурхом. Иуҭахуп уҵара ацҵара. Уца, дад, уца, аҵара ҵа!
Иумырԥхашьан ҳабиԥара. Ҳабиԥара ианакәзаалакгьы хьымӡӷ
аамгаӡац. Иҟоуҵо зегьы уазхәыцла, ууаажәлар уахьыр-зеиӷьхаша, уахьрыхәаша уашьҭаз! – Алхас иҭаҭынжәга нцәы-риган, атах-атахҳәа инапсыргәыҵа инанҟьаны аццышә қәа
нҭыршәшәаны, аиҵаҵара дналагеит.
Естати Нуцеи еиҳаби еиҵби ракәын. Аҩыџьагьы аакьыс кьа
ауп Ачамҳаратәи ашкол ианеицалга. Естат иҵара иациҵарц
иҭахын, убри азы ииҭаххашаз ашәҟәқәа еиқәыршәаны оскваҟа идәықәиҵахьан анџьнырратә институт ахь. Уи иаҳәшьа
Нуца Аҟәатәи аҳәынҭқарратә арҵаҩратә институт аҭалара
лҽазлырхион, убригьы лышәҟәқәа ганы иалалҵахьан.
Адырҩаҽны анаашоз оскваҟа амҩа дықәлараны дыҟан
Естат. Убри азоуп ауха амаҵурҭаҿы иан Таразиа ифатәқәа
рырхиара дзаҿыз, имаҭәақәа уанҭаны изҭалҵауаз. Убри азо-уп Алхасгьы акәасқьа абарҵаҿ дтәаны имоҭацәа ажәаҟәыш-ла дызрацәажәауаз.
– ыскәа, дад, уажәы иааигәахеит акәымзар, анкьа дар-бан Чамҳаратәыз уа ицаны аҵара зҵахьаз. Аха уажәтәи аамҭа
бзиахә ақалақь харақәа ааигәанатәит, амҩақәа арҭбааит,
ашықәсқәа арласит. мыскәа аҵара дҭоуп рҳәеит Аҟалӷьы Ед-гьы иԥак. «Аиба икәакәар былуам» ҳәа, иан дыҟам, иаб ды  ҟам,
аха иара аҵара иҵоит мыскәа... мыскәа, дад, уи анра изнау-еит, абра изнауеит, ибаргәузеи. Ажәытә аамҭаз акәзар Едгьы
иԥеи, сара смоҭеи заҵа мыскәаҟа шәцаны аҵара шәымҵарыз,
абраҟа, шәымгәацәақәа цәҳәантаԥсӡа, аӡага баа шәаганы
абнара шәылазаарын. Аха аамҭа бзиахә шәхьымӡеи, аамҭа,
– иҭаҭынжәга неиҿыҵеикын, алҩа иԥынҵала ишьҭуа, аҭаҭын
ахара дналагеит Алхас.
Адырҩаҽны Естат иани иаҳәшьеиҵби деиҵаҳәа-еиҵача
Очамчыранӡа днаскьаргеит. Адәыӷба днақәтәан иара моск-ваҟа дцеит. Уи ашьҭахь хымшҟа ааҵхьан Нуцагьы Аҟәатәи
арҵаҩратә институт аҭаларазы аекзаменқәа лҭиирацы дцеит.
Авгәыст мза анҵәамҭазы, Нуца аекзаменқәа лҭиин, аҩны
дҩеины дшыҟаз, Естат исалам шәҟәы роуит осквантәи. Уи
ашәҟәы убас анын: «Аҳаҳаи, хьаас сҟашәымҵан, сҭаацәа!
Аекзаменқәа ибзианы ирысҭеит, аинститут аҟны срыдыркы-леит. Сентиабр мза акы азы аҵара ҳалагоит. Салам ачамҳараа
зегьы! осква иҟоу шәыҷкәын иҟынтә. Естат Ҳаџьымба».
...Ишоуран аҽны, амра кыдшәома уҳәаратәы амра иканар-цеиуан. Аҳаскьынқәаҵәҟьа хьашьшь аканӡара рҽазыркуан.
Ачамҳара ақыҭан ари еиԥшҵәҟьа ашоура бааԥс уаҩы имба-цызт. Аарҩара ацқәа хырџьаџьаны, игәырмаҷгаха, аӡыхьқәеи
акәарақәеи ҭарбауа, аџьықәреиқәа рыбӷьы кыдыршьшьуа,
иоумагаха иаарҭатәеит.
Аарҩарацәгьа иҟалаз кәыркәа лаҳаҵәҟьа ҿанаҵомызт,
аџьы қәреи лапҟьа акәым. Ақәа иаргәаҟуан зегьы! Аха иабаҟоу
ақәа? Ажәҩан каххаа иҵәцоуп, ԥсҭҳәацк убом. Ачамҳара тәи
аколнхара «Аиааира» амхқәа қәа рымбеижьҭеи шьҭа мызкы
аҟара ҵуан, уажәшьҭа ирзычҳаҵәҟьомызт.
– Ԥсыхәа змаӡам убахьоу!? Акы сыӡбеит, шәгәы иаанаго
сыздырам, аха уиадагьы ԥсыхәа ҳамам, – иҳәан, аколнхара
«Аиааира» ахантәаҩы ҿааиҭит аправление аизараҟны.
Зегьы уи иахь инхьаԥшит, ииӡбазеи ҳәа ргәы иаанагауа.
– Ишыжәдыруа, Улыс аӡымҩас ҳамч ақәхом, аԥаҩқәа
ҳаракуп, уи мҩахганы иааганы ҳамхқәа ирыҵаҳҵаанӡа, да-ра былуеит, убри аҟынтә акәара мҩахганы Ҳаџьымаа рӡыхь
иҭабаз аҟынӡа иаагароуп, нас аӡыхь ашьҭрала ҳамхқәа ры-вара аҟынӡа илеиуеит. Уаҟа аӡышьҭра аажәагәаны, архаҟа
анышә ԥҟаны, илықәаҳҵар, ҳамхқәа еиқәнархап ҳәа сыҟоуп,
– иҳәан, иааркьаҿны иажәа далгеит.
Аколнхара «Аиааира» ахантәаҩы иаԥшьигаз аус егьыма-риамызт. Аха аправление ачленцәа ирбон уиадагьы ԥсыхәа
шыҟамыз. ԥыҭраамҭак иадхалеит уи алацәажәара.
Адырҩаҽны абригадақәа зегьы мыругала рҽеибыҭаны
акәараҟны инеит, аарҩара иабашьрацы. Аарҩарагьы «иҳаи-бар бап шәареи сареи» ҳәа имақаруазшәа, иаҳагьы ашоу-рацәгьа карҵәаны, иҭакараха аҽынарықәнарӷәӷәеит. Ачам-ҳараа ишзахәоз аԥхӡы рҿашы аус руан абаҳақәеи аҽагақәеи
мҩанҵо, ашәа ҳәо.
Ахәымш рыҽны акәара ду газго, илакьылакьуа, игәыҟаҵага-ха амхқәа инарыҵалеит. Аџьықәреи шьапқәа «Оҳ, гәышьа»
рҳәозшәа, рымҵәыжәҩақәа хахаӡа ажәҩан инаҵаԥшит.
Ииасит шықәсқәак. Ачамҳара ақыҭагьы аҽеиҭакуа, аҽыр-ԥшӡауа, аҽеиҿкаауа азҳа-зыӷьара иаҿын.
Шьыжьымҭанк ачамҳараа иаарылаҩт, Алхас Ҳаџьымба
имоҭа Естат осква дызҭаз аҵара далганы дааит ҳәа. Уи заҳаз,
ааигәа-сигәа инхоз агәылацәа, Естат иҩызцәа, иқәлацәа неин
идныҳәало, иеигәырӷьо аԥсшәа иарҳәеит. Естат иаара иҭаа -цәа раҟараҵәҟьа иеигәырӷьеит «Аиааира» аҿтәи апарторга-низациа амаӡаныҟәгаҩ қәҭелиа ҭарашьи, аколнхара ахантәа-ҩы мақьҭаҭ Шларбеи.
Шьоукы ус рҳәон: «мшәан, Естат ԥшьышықәса дуӡӡа мос-к ваҟа дцаны аҵара иҵон, иҵара далганы даныҟалахгьы,
ақа лақь ахь даангыландаз усура, ара Ачамҳара иҟаиҵозеи,
ақыҭаҟны?» ҳәа.
Даҽа шьоукы ус рҳәон: «Афырхаҵа Естат, иҵара далга-ны иқыҭа дазааит. Уи иаара Ачамҳараа бзиарала иаҳныԥшуа
иҟамлозар шәымбари!»
Естат данааи мчыбжьык ашьҭахь, қәҭелиа ҭарашьи аколн-хара ахантәаҩы Шларба мақьҭаҭи драцәажәеит, Улыс аӡы
афымцастанциа аҭаргылара аԥшьгаразы.
– Ҳара ҳаҷкәын дынџьнырхан данаҳзаа, афымцастанциа
ҳӡаҟны иҭасыргылоит аниҳәа, ҳара ҳзы жәҩангәашәԥхьа -рами, уи иааҳадиҵауа аказы ҳхы ҳаигӡо ҳаҟам, – рҳәеит ари
заҳаз.
Уи нахыс Улыс аӡымҩас аӡхықәқәа рҟны днеиуан есымша,
уаҟа акы гәеиҭауан, акы ишәауан, дазхәыцуан. Иблокнотаҿ
акы аниҵон. Ахәылбыҽха дкара-уараха аҩныҟа дхынҳәуан.
Анаахәлалак, какал кны, алампа истол инықәыргыланы,
ақьаадқәа наимҵеиҵон. Дыҩуан, сахьак ҭихуан, акы иҵәа-ӷәон, акы иаҵишьуан. Зны цәаҳәақәак алидон, нас ианиху-ан, еиҭаниҵон, ишәон-изон, дхәыцуа дадтәалан аҵх агәы
еиҩнашаанӡа. Дыштәаз, арбаӷьқәа анааиларԥсозгьы ыҟан.
мызкы ааҵхьан анџьныр қәыԥш Естати, апарторганиза-циа амаӡаныҟәгаҩ ҭарашьи афымцастанциа апроект араи-он анапхгаҩцәа рахь иаларгалт. Ԥыҭрак ашьҭахь уи шьақә-дырӷәӷәеит. Афымцастанциа аҟаҵара азин роуит.
Улыс аӡы ахықәан аҟыгәбжьқәа геит, ауасҭацәа рашәабжь
аақәҩит аӡыԥшаҳәа. Ачамҳараа алагеит афымцастанциа ар-гылара. Урҭ ирҭахыз амаҭәахә – ацамет, акьыр, ақьырмыт, аи-халых ҩаганы, агәақьҳәа аусура еиладыршит. Ахацәа шьоукы
ацамет еиладырҭәон, шьоукы ақьырмыт еиқәырҵон. Уаанӡа
иҳалшап ҳәа ргәы иззаанамгоз аусқәа рылдыршо иҟалеит.
Аусураҟны ауми ауаҩы аԥышәара ахьиоуа, аҟазара ауаҩы иа-хьиоуа.
Улыс аӡы иаҳа иӷьны аԥаҩқәа иахьрыбжьасуаз ацамет
иҭадырҭәоз аҿыгҳара жәпаӡа ашьхынгылара аҩагара иаҿын
ишзахәоз.
Естат имаӷрақәа ҵаркәакәаны, аԥхӡы иҿашы, минуҭкгьы
дна р ԥыршәомызт аус зуаз. Аусура ргәы азирхаҵон, ашәа
аныр ҳәоз ашәа рыциҳәон, аҭаҭын ианàхоз дрыцахон, ашоура-зы рҽаныркәабоз аӡы дрыцҭалон, ианыхәмаруаз дрыцхәмаруан. Ажәакала, ачамҳарааи иареи еилаҵәаны, иара идырреи
дара рымчи еидҵаны аус руан.
Иааилалашьцахьан. Анаара аиаҵәақәа нкыдыҷчалеит
ажәҩан агәы, иҭәны иҟаз амзагьы иҩежьҟанҭалеиуа Ерцахә
ахра инцәыҵыԥшын Ачамҳара ақыҭа иналаҷҷеит, ашәахәақәа
лашьҭуа, аха Ачамҳара ақыҭа иалаҷҷауаз амза ашәахәақәа
раҵкыс, икаҷҷон афымцалампақәа. Уи збоз амза ԥхашьа-ԥхаҵазшәа, иара иаанашьҭуаз алашара афымцалашара
иналаӡҩеит.
– Дадраа, абриами агәахәтәыхьӡара захьӡу. Ачамҳара
ақыҭан ас уахынла икаҷҷап ҳәа згәы иаанагодаз ажәытәан.
Аха ауаҩы илымшо егьыҟам, дад! Абарҭқәа зегьы ауаҩы ил-шартә дҟазҵаз ҳаамҭа ҿыц ауп, ҳаамҭа ҿыц! – иҳәан, Алхас
илақәа ааҭгәырӷьаан, алашара злаҷҷа иҟаз иқыҭа дналаԥшит.
– Аӡӷаб лхаҳәатәы мацара даужьны, лаӷәра днақәиҭыбтәыр,
дышнеи-шнеиуа бхы бналырсыргьы ҟалоит. Усҟан «иауауеи»
бымҳәашеи. Ԥшьаала абра бааигәара, былаԥш ахьынаӡо бкалҭ
дааҵакны дбымази. Убри иаҳа ишеиӷьхо абри Шьардын ихы
апашражә мсааит. Изакәызеи шәызҿқәоу?! Аӡӷаб лакәхума
Тҟәарчал ицаны зыхгьы ныҟәызгауа, ҳаргьы ҳныҟәызгауа!
Аӡәы иаҳахьоума... Уи лоуп ҳназхәаԥшуа, аубиџьыражә.
Ҳара ҳааныжьны иабыкәху лара дахьцауа. Анаԥшцәагьы
ирҳәарызеи. «Лани лаби – быргцәақәак, рхәышҭаара иныҽ-ҳәажьны дцеит рыгәхьаагьы мкыкәа» рымҳәашеи. Убри илҳәо
баргьы илымабырҽхәарц баҿуп! – Шьардын ацәажәара
даҿын, иҿаԥхьа ахәышҭаара нырцә итәаз иԥшәма малиха
илаԥш лзырханы.
– Убри атәы еиҭауҳәахуама, уара? – малиха лыџьымшьқәа
ахьшәҭҳәа ианҩаҵԥа, лылахьгьы ааизкаҷын ацәаҳәақәа
ҩанпыҟҟалеит. – Уи лареи сареи иҳаӡбахьеит. Уи атәы
зежәымзар-ҩажәантә иуаҳҳәахьеит, улымҳақәа ираҳауазар,
удагәамхазар. Сыӡӷаб уажәшьҭа акомхозаа (аколнхацәа
«акомхозаа» ҳәа акәын дышрышьҭаз) лхацәа иқәсырԥшаанӡа
рхы агәараԥшьҳәа еинырҟьааит. Аҵларкәыкә абажә иана-хыкәласуа еиԥш, ишаалхыкәласуаз уаҳа лылам, дырфарц
егьрыгым. Уажәраанӡагьы зымҩа иахьынеиԥырхо наҟ дыр-ԥырҵны дцар акәын. Аха уара, лаб хазына, уи узгәаҭауа
уҟахума. Зегьы зхароу уара уоуп. Инаҳҿаурхьуа мацара иа-хьа уажәраанӡагьы игәагәо абри аус ааугеит. – малиха ла-жәақәа ҵәыҵәматаҟьаӡа еишьҭарххы зҿыналырхаз Шьар-дын дырхәшәтәрашәа лгәы илнарбон. Аха урҭ ажәақәа заҵа
иара дрымхәышәтәрыз, иаҳагьы игәахы еибадыркуан.
– Акомхозаа ируазеи, бара, быӡӷаби бареи шәҵыхәа шәаҳә-ҭарҽылан шәцарц шәҭахызар, урҭ ирхароузеи, аа?! Убысҟак
быҟәџьыр цәгьоуп акәымзар, акомхозаа акгьы рхарам.
– Ишԥыкәу ишырхарам. Изхарада нас? Лара лоума, сара со-ума? Зны аҭаҭын ахь ддырхеит, зны аҟанҷааӡара рҳәеит, зны
даҽакы... Лнапи лшьапи еиҟәыдды... Арахь илоузеи, илырҭа-зеи, даба ишуҳәара Џьа-мшкы азы ҩ-манаҭку? Наныкьара,
сшәыркьаҭеит, ус даргьы уаргьы шәбысҭахә уны ишәфааит.
Абан, унаԥшишь ублақәа аахтны дабаҟоу Кьамшьышь иԥҳа,
дабаҟоу Кыԥса иԥҳа, дабаҟоу Селма лыӡӷаб? Суазҵаауеит
иабаҟоу, ишааугара. Ицеит иқәҵны, егьшырмоуз рбан, ице-ит ргәы аныԥҵәаӡа. Сынтәакәым, ҵыԥхгьы ддәықәысҵаз  шәа
сыҟанда с-машьқәала. Уара ҳаухҟьеит ҳәа, џьбеит, уажәшь-ҭа дбалдаҳәы-балдачо џьара маӷазиак аҟны акәзаргьы
аус луазаарын.. Лара лаҵкыс еицәоу, лаҟара ззымдыруа-гьы рҽынахга-аахгауа, мра царак рхы иқәмырԥшӡо рхгьы
ныҟәыргоит, рҭаацәагьы ирыхәоит, – аџьықәреи зымҵәаны
аибафара иаҿу аӡлагара алу еиԥш, даҟәымҵуа, лыԥшәма
ихәлаӷӷра даҿын малиха.
– Зҭаацәеи зынхамҩеи ирԥырҵны ицо Анцәа иишәихьоу
роуп. Убырҭ аӡагәадарқәа роума быԥҳагьы баргьы шәызҵа-шьыцуа, аа? Ус акәзар ҳаншәырхаҵәҟьеит, шәара шәымсааит.
Иарбан урҭ бызреилаҳара бара, абзиа ҟарҵеит бгәахәуама.
Ҳаӷоу-саӷоу иҟаиҵара ауп иҟарҵаз. Уи хьӡы амоу аҳа хьӡы
рмоуааит урҭ ирхьыԥшны ицоугьы, зхацәа рҳәатәы хазымҵо,
зхаҳәатәы мацара ҟазҵо аҳәсақәагьы.
– Уара иабоуԥырхагоу ҳаӡӷаб иахьылзеиӷьу дцозар, уиа-ҟара угәахы зеиҟәнарҷҷо иарбану? Уажәа гәымхақәа рыла
думҟын, амарџьа, зынӡагьы ақәҿумҭын, усаӡгьы алоумҵан.
Сыӡӷаби сареи иаҳусуп уи.
– Сысаӡ шәыласымҵакәа, сара сыхуааданы сшәымоума,
бара? Бцәажәашьоузеи, быбз шьашәы иҭарблааит. Сыцәгьасыбзиа, аҭаацәа среиҳабуп ҳәа схы сыԥхьаӡоит, уааишь-унеишь салоуп. Иарбан сыӡӷаб лтәы сзаламцәажәара.
– Уеиҳабызар, уабызар, уԥҳагьы абҵас улызныҟәа, иа-хьылзеиӷьу ахь мҩакы дықәҵа, даарымхны џьара ддәықә-ҵа, мамзар уагьаламцәажәаӡан. – малиха аҟәыҵрагьы лгәы
иҭамызт. Шьардын иажәақәа иаҳагьы дырзаапкны ацыфа
рылҭауан.
Рыԥҳа лыӡбахәала аҩыџьегьы уаҳа нарылымшо цәажәа-рыла еибаркареит, аха абри абриоуп ҳәа иарбанзаалак акаҿы
ирызкылымгеит. Шьардын иагьа иунадазгьы иԥшәма лажәа-қәа изхьамрыҟәҟәеит. Зегь дара ракәын, лара илҳәац лҳәон.
– Сара сакәым, бара абжьуаа зегьы бҿагылазаргьы бызла
аӡәы дбыхәарҭам, – иҳәан, дналҟәаҵит игәы аныԥҵәаӡа.
– Абжьуаа уҵәуара икылсааит, иуҳәашазеи!.. – наҭалкын,
малихагьы акыраамҭа дпарпаруан, аха лажәа ацыфа ана-моу, аарҩара аан аӡы зҵабоу аӡлагара еиԥш, ашьшьыҳәа
дааиқәтәеит, лыблақәа ҭархәлакны, хланҵы дыԥшуа.
машьқәала шьыбжьон аахысгьы аҩны дыҟамызт. Ус адәа-хьы агәашә абжьы геит. малиха ашырҳәа лхы аныналырҳә,
абан амӡырха абжара ааиҩылшахьан машьқәала. Шьардын
уахь дагьымхьаԥшит, агәашә иҭалаз иԥҳа шлакәыз идырзар
акәхап. Нас исахҭантә қьаса нцәыриган, ахы ааԥыртланы,
иҭаҭыныжәга аиҵаҵара дналагон еиԥш, малиха илзымычҳа-кәа ҿаалҭит:
– Амарџьа, улеиӷьны лгәы доумыршьын, лара амалагьы
аџьабаа дафаны дûҟоуп.
Шьардын лықәҿимҭит. машьқәала амаҵурҭахь дмааикәа,
дышиашаз ркәасқьа ду амардуан дыҩхалан, азал ахь
дныҩналт.
– Аџьабаа дафеит закәызеи... Лҩызцәа иҟарҵо ауп лар-гьы дызҿу. Ауаа ируа шәымбаӡои, уаха-сахаҳәа аусура иа-ҿуп, рынхара-рынҵыра иаздырҳарц. Џьабаада иауандаз, зе-гьы ҳшьамхы еиқәыршәны ҳамтәози. Аџьабаа лхы иалырбар,
ибза бааны илԥылап: илшәылҵап, илыҟәнылҵап, дарҽеип,
лы па ту шьҭнахп. Бара беиԥш иҟоу шьоукы аџьабаа ҳаҭыр
ақәырҵом, аха...
– Сыӡӷаби сареи ҳаҟара аџьабаа уара ухы иаурба-хьоума арҭ аҩышықәса-хышықәса. Ҳџьабаа ԥынгала ама-ны избом сара. Уажәшьҭа иазхоуп, бзабаак ахьылбаша,
акы ахьылхашәалаша дықәҵны дцааит, – лыбз аҟәаҟәа
аалырцәаакын, дырҩегь акараканаԥшь нықәылҵеит малиха,
хаарак ҳәа аҵамҵакәа.
Ус машьқәала дқашәкаҷо, лани лаби ахьтәаз амаҵурҭаҿы
дааҩналт, лҿаԥшылара цәгьаны, лан дахьтәаз ларӷьарахь даа-иасындналыдтәалеит.
– Ибарҳәазеи, нан, ибырҭоу ашәҟәы? – азҵаара ныҟалҵеит
малиха.
Шьардын, иарбан шәҟәу илырҭоз ҳәа уамашәа ибаны, уи
атәы иара акгьы шизымдыруаз иныԥшуа дгачамкшәа дтәан,
ииҳәара иҿамшәауа.
– Баша смааԥсеи рышә сшылагылаз, рышә амаҭаԥшь
ылатәааит. Исырымҭеит, сан, ашәҟәы сырымҭеит... Ашәҟәы
акәым, зынӡа срышьҭырцгьы ргәы иҭам, – лҳәан, инеимда-ааимдо лани лаби днарҿаԥшит машьқәала.
– Егьаурым, нан, ашәҟәы бырымҭазаргьы, дара шаанҵәара
инҵәозаргьы бара иахьақәыбкыз бцоит. Ҳкомхоз ахантәаҩы
ҭа рашь, дук мырҵыкәа сыӡӷы саахо зкәыба снахагылаша, иа  ра
игәыцхәцәа аӡәы бреиуанда бимышьҭуазар ббарын. Аха мыш-кы аҳра зауз шәҩык рхы хисеит ҳәа, сынтәоуп данаҳзаа  рышьҭ,
арахь ԥсеиҩгарак ахьҳауша ацара ҳақәиҭитәуам. Уаангылишь,
акомхоз избац акәзар, уаргьы егьырҭ реиԥш лажәхырԥа узы-руп, Анцәа исиҭар. Џьбеит, иара хантәаҩыс дҳауаанӡа изҭахыз
рхы ахьынахоз ицон, урҭ рыхәҭаагьы ҳара ҳаҵазза иаауан.
– малиха лыԥҳа ашәҟәы ахьлырымҭаз лыԥсахы еиҟәнарҷҷо
даман.
– Уи ҳхантәаҩы ашәҟәы зиҭаша иишьҭыша иара идыруе-ит. Иқәақәра згааит, уажәы дшыҟо изынагӡар, акаҿы ҳкыли гар
ҟалап, Анцәа иҳәозар! – Шьардын ҿааиҭит.
– Уҳ, иудыруаҳа, марҭх, уара аб бзиа иеиԥш, лаԥхьа
унагыланы, думан унеины, иааргәыбзыӷны, даарымхны,
ддәықәуҵахрым. Ҳаӷоу дуқәгәыӷааит, ас здырыр сара схаҭа
сҽазысымкуази, – лыԥҳа лахь дынхьаҳәит малиха, Шьардын
ииҳәаз, амца аҵарцеиуа.
«малиха лҟны исҳәо егьалнадом» ааигәахәын, Шьар-дын иҭаҭынжәга ахәы абӷаӡара кны, иԥҳа лахь даахьаԥшын,
иажәақәа аарԥшқаны, ус ҿааиҭит:
– Дад, машьқәала, исҳәо баҳауоу!? Бан ибабжьылгауа аус
ҽеим, сҳәатәы халҵозар. Быргцәак ҳхәышҭаара ҳаҽҳәажьны
иабыкәху бахьцауа. Ҳазлоу ауаа рҿгьы ԥхашьарами. Баҟәыҵ,
дад, баҟәыҵ... Убри уажәшьҭа ажәоуп ҳәа бхахьгьы иаабымган.
Тҟәарчал бахьҩеиуа, иаразнак ахыбжа бымҵарҵауа џьыбшьома. Ҵабыргуп, баншьа дбыцхраашт, ҳаздыруа ыҟоуп,
урҭгьы быцхраашт, аха иаҭахым, дад, ашьшьыҳәа абра
бҽаанкыл.
– Сара усҟәаҵын, уажәы уԥҳа лахь уиаст, уи дыргәыбзыӷны
мап лурҳәарацы. меҳ умоуп. С-машьқәала шьҭа дгаӡам,
илзеиӷьуи илзеицәоуи лзеилымкаауа, – лхаҵа днеиҿаԥеит
малиха.
– Саб, иуҳәақәо саҳауеит, аха шьоукы рцасҳәагьы иана-қәыск сцоит. Сыплан азы шәара шәдыруадаҩр ҳәа шәшәоума.
Ицаз ртәы ҳара ҳшаҵо еиԥш, сара стәгьы шьоук наҵалап, –
лҳәеит машьқәала.
– Аиеи, нан, аиеи. Бара бцар акомхоз агәы ҟазҵаша ҟам  лар
ҳәа имшәааит. Бара быпланаз акы наҳарҳәаргьы, уахь уалба-гас ҳәа баб ҽагак нарылаижьлап, радқәак нарзеилиҳәалап.
Рышәҟәы рхы ианырҟьааит. Иқәҵны ицаз шоурышьҭыз ала
ашәҟәқәа рымаз џьыбшьоума, аха рхы иахәеит. – малиха ла-ра лтәы иалмыргар лымуҵәҟьарц иақәкны дцәажәон.
– Анацәа зегьы рыхшара рахь абри ибҳәо аҩыза рҳәо иа-лагар, ҳабакылнагои, бара? – иаахҵәаны азҵаара нықәиргылт
Шьардын. – Ус зҳәо аҳәсақәа шәҟынӡагьы днаӡап ҳкомхоз
ахантәаҩы ҭарашь, – нациҵеит.
– Днаӡа закәыхзеи, сыцәқәа ҭеикра дыҟоуп, уоореи...
Исиҭаз сымихып, изгарым... – лыҽлыркьакьон малиха иаса-аира.
– Сынтәатәи ааԥынра иааиуа азы ҳкомхоз аҟны ачаибыӷь
ҿыхра иалагозаап, уи даараӡа ҳкомхоз иаҵасырц иҟоуп. Из-ылшо уи ахашәалахә ду рнамҭашеи, – машьқәала лмаршәа
куа ацәажәара даҿын Шьардын. – Бара бнаҳхыҵны бцар, нас
ҳара ҳакәхума ачаи акралызхуа.
– Аҳыҳ, ачаибӷьы аҿыхра акәын уԥҳа илыдумгалацыз.
Ачаибӷьы аҿыхрахь лара дназышьҭхуада, дара ртәқәа нарым-гои, урҭ гаӡақәоу џьушьома. Акры злыҵуа аус ахь дареи дара
ртәқәеи наргоит, егьызлымҵуахь идырсаҳәҭырша ҳмачхәума,
– днацыцҟьахт малиха лыԥшәма ииҳәаз. – Бцоит, нан, бцо-ит, сара ибасымҳәеи бцоит, – лыхәда адашқәа ҩеибарххеит
аҵыхәтәантәи лажәақәа раан.
– Бара ибҳәеит, аха сара исҳәом, дцаргьы зуам, ааи, шьҭа
быҽшьы!.. – ичҳара нхыжжит Шьардын.
– Уара иузҵаауада. Уара уҳәатәы хаҵаны, сыӡӷаб аӡаӡа
лхьыкәкәа, ара дықәсшьып ҳәа уҟоума.
– Ееи гьыди, сыбмыргәаацәан акәымзар, бахьсазҵаашагьы
ббарым. Ибмуӡар даҽакгьы здыруеит, – даамақарт Шьардын,
иблақәа аарыцәгьаны, ихы-иҿы ааихшәааны.
малиха лыблақәа аҟәыс-ҟәысра иааҟәыҵын, ԥыҭрак
иҟәыз гаӡа иаанхеит, лыхәда адашқәагьы рҽырӡеит. Лыбзгьы
ашьшьыҳәа иахьҭатәаз аҽааиқәнакит, бзиарак иазҳәазар...
Амҽышаҽны акәын. Шьардын, есқьынагьы еиԥш, абри
аҽы н гьы аҭаацәа раԥхьа дгылт. Ажәқәа ихьеит, урҭ аҳәара  қәа
нарыҵцаны, агәашә илҭицан, аԥшаҳәахьы илавеиҵеит. Иар гьы,
фархьқәак аазгап игәахәын, иҭаҭыныжәга иҿыҵакны, рҿаԥ-хьа илеиуаз аӡиас аҟәара илгаз амҩахәасҭала иҿылеихеит.
Аҟәара днылсны алтарраҿ длеиаанӡа лаӷьатәи иаауаз рколн-хараҿтәи дара рбригада бригадирс иамаз махьал қәҭылба
дааиԥылт.
– Шьыжьбзиа, Шьардын! – ҿааиҭит махьал.
– Бзиара збаша, дад, – аҭак ныҟаиҵеит Шьардынгьы.
– Амҽышаха, шаанӡа ужәқәа рҭыԥ иқәҵаны, џьара умцокәа
уҟам?! – иажәақәа ҳалалӡа даацәажәеит махьал.
– Сабаушьҭуеи, дад, аха сгәы иауам, знык сааҿыхар, нас
адәахьы исыхоит, аиарҭа схы сзылакуам сылақәа ҭызза
сааԥшуа.
– Абри шьжьымҭан ицәалахало ауаа убыс иҟанда, ацәар-ҭа рхы рзыламкуа, аха урҭ мчыла иҵумцакәа риарҭеи дареи
узеиҟәыхуам, – дааԥышәырччеит махьал. – Шәара шәахь
акәын сахьаауаз, Шьардын, – нациҵеит.
– Ҳара ҳашҟа акәзаргьы, бзиала уаабеит! Уаала, дад,
аҩныҟа… – ашьжьымҭанӡа даазцазеи ҳәа игәы иаанагеит аха,
иакәым акы иаҳарҳәа дшәазшәа, «цәгьароу бзиароу?» ҳәа
азҵаара аҟаҵара изымгәаӷьит Шьардын.
– Ара уанызба, аҩныҟа снеиӡом, ара иуасымҳәои, – иҳәеит
махьал, цәгьарак зҵамыз акы иҳәарц шиҭахыз инырԥшуа.
Аҩыџьагьы раԥхьаҵәҟьа аҟәараҿы иқәжьыз, ахьацаҵла ду
ашьапы ашәпара инықәтәеит.
– Закәызеи, дад? – дназҵааит Шьардын, зныкаҵә иблақәа
аашанхашәа.
– Ҳаи, џьушьҭ, уи уиаҟара имбатәбароу акы акәым, уаҩы
иӷыӷигартә еиԥш, аха уеизгьы аҭаацәа реиҳабы снауацәа-жәап ҳәа ауп. Иацы ҳколнхара аконтораҿы машьқәала
днеин, соушәышьҭ, сшоушәышьҭуала ашәҟәы сышәҭ ҳәа
аҳәара ҟалҵеит. Саргьы уа сақәшәеит. Азныказы агәра
ҳзымгеит, дыхәмаруа илҳәомаҳәагьы ҳгәы иаанагеит. Аха
иҵабыргыҵәҟьазаап, Кәазанҟа сцоит, уа саншьа уск салеиҵап
ҳәа даҿын. Ҳколнхара ахантәаҩы, ишудыруа, ԥыхьатәиқәа
дреиԥшым, ахәгьы-аҿгьы дықәимырԥшит, дагьшимышьҭуаз
аахтны илеиҳәеит. Аха лара дгәаан: «зегь дара роуп, ашәҟәы
сышәымҭаргьы сцоит» лҳәан, ашә нкыджьланы дындәылҵны
лҿаалхеит. Ари уа иҟаз аӡәгьы иаҳгәамԥхеит. «Ишԥыкәу
Шьардын – жәларак еицырдыруа анхаҩ бзиа ҳәа изышьҭоу
иԥҳа, аколнхарагьы лаб инхамҩагьы нкажьны дышцо, иаргьы
ибз алоума абри аус» ҳҳәан, иҳазуаҭәамшьеит. Нас аколн-хара ахантәаҩы ҭарашьгьы исыдиҵеит, снауацәажәарацы.
Сара сцәажәара абоуҭаху, Шьардын. Аха аӡӷаб ацара лгәы
иҭаҵәҟьазар, дхьарҟәҟәаатәуп, иумуроуп.
– Иуҳәо саҳауеит, дад. Абзиара узыҟалааит. Ҳара аҭаацәа
ҳзыҳәан абааԥсы зҭахым уоуп. Аӡӷабгьы лхаҳәатәала, мам-заргьы лан лҳәатәы мацарала Кәазанҟа ацара иақәылкызар-гьы, даԥхьҳарыҟәҟәаап. Уи азыҳәан, уарҭ ахантәаҩы ҭарашь-гьы, уарҭ уаргьы, уарҭ даҽаӡәгьы алацәажәатәыс, џьабаас
ишәысҭарым. Амала, соушәышьҭ ҳәа машьқәала деиҭанеир,
акакаиҳәа арахь шәлыҵаҟьа. Уи сгәы иалсуа џьышәымшьан,
аҳаҳаи. Сыӡӷаб изқәылкыз здыргәышьоит, сгаӡоу џьушьоума.
Ӡӷаб хшыҩла акы лҳәазаргьы ҳамч лықәхап, наҟ иҳарцәап.
Ҳамч мхаргьы ҳазлагылоу ҳгәылацәа ҳаӡбахә шәаҳап. Аха
уанӡа инаагарым ҳәа сыҟоуп. – Шьардын ихы дақәгәыӷӡаны
ацәажәара даҿын.
– Ааи, ус ауп, Шьардын, амарџьа, уара даҽаӡә ихшыҩ
аууҭахыху. Иҟоу рышьҭра акәым, ицахьоугьы ҳзыргьежьуазар
ҳәа ҳгәы иҭоуп, мчыла акәымкәа, хаала, дара рхала
иааратәы. Ҳара ҳколнхарагьы абар, абӷа еиҵнахуеит: сынтәа
егьаҳазҿыхыргьы, егьаҳзырҳаргьы ачаибӷьы ҳамҵаҳарц
ҳаҟоуп. Акры зуз акры игашт, егьзымузгьы рхы иавырбалаа-ит. Ҳабригада мацара иадырԥхьаӡалоу ачаи шаҟа ыҟоузеи!
машьқәалеи уи лҩызцәеи ракәхароуп ачаибӷьы аҿыхраҿы
ҳҿызхыша. Аӡәы џьара ддәықәҳҵо ҳаҟахума... – ҭынч
ацәажәара даҿын махьал.
– Иуҳәо бзианы еилыскаауеит, дад. Акомхозаҿы акраа-зышьҭуа аарыхра хкы аныҟала, зыԥсы цқьоу, ахы змоу ауаҩы
хадас данеиу, ажәлар рџьабаа ибзабаан ирԥимгаларц зал-шома – ихы дааҩахеит Шьардын, рҿаԥхьа аӡымҩас илеиуаз
дхыԥшылауа.
– Аԥсыцқьаразы уажәтәи ҳхантәаҩы изы шәгәы ҭынчыз,
Шьардын, – иаахҵәаны инеиҳәеит махьал.
– Дад, аиҳабы иԥсы аныцқьамха, ииҳәогьы рацәак егьал-надом. ҭарашь иӡбахә бзианы ирҳәоит, аллаҳ диныҳәааит. Иԥсы
цқьазар, аус идыруазар, ажәлар раҳаҭыр ибозар, рыԥхӡаша
рԥигалозар – урҭ рныҳәаԥхьыӡ иқәымшәои. Усҟан иҿаругьы
ибыргугьы аӡәыр џьаракыр дцауа џьушьоума, дадхеит! –
Шьардын иажәақәа дрызхәыц-рызхәыцуа акәын ишиҳәоз.
– Ауаҩы акры аниух акыргьы иоур иҭахуп. Изааӡарызеи,
сынтәанӡа ҳусура дук лҵшәа амамызт. Сара иубо абырггьы
абри хьаас исыман, ҭакәажәык ацуҭа зегьы лыгәхьаан, арахь
лара усс уаҩгьы димаӡамызт ҳәа.
– Шьҭа ус ҳзыҟалом, Шьардын. Ҳаԥхьаҟа егьаауроуп, егьа-агароуп. Убыс егьыҟалоит, уи азы уҭаацәагьы уаргьы шәгәы
рҭынчны шәыҟаз! – абригадир дааҿаԥха-ҿаччеит.
Арҭ аҩыџьагьы абас ажәеи-ажәеи шынеихырҳәаалоз,
иры з гәамҭаӡакәа амра ҩыҵхахан ашәахәақәа нарҿанары-ҳәҳәит. Абригадир махьал, ихы-иҿы ашьыжьтәи аҳауа анаа-ланы, дҿыҟаԥшьааӡа, иҵегьы ацәажәара игәаԥхауа дыҟан.
Аха дҩагылан – ишеибаҳҳәаз ауп, Шьардын, – иҳәан, ацара
иҽыназикит.
– Аиеи, дад, исаҳаит. Уи аӡбахәала уаҳа аатәыс иуоурым, –
наҭеикит Шьардын.
махьал, аус аҭыԥ иқәысҵеит ҳәа игәахәны, дызлааз аԥша-ҳәа давалан дцеит. Шьардынгьы алтарра днылалан, фархь-қәак ааидыҟәшәаланы, аҩныҟа иҿынеихеит.
Агәашә данынҭалаҵәҟьа игәеиҭеит, иԥшәма малиха лхы
касы шкәакәа еицарса хәыҷык акәыршаны, лҽеилаҳәан
абарҵаҿ дшықәгылаз. Ифархьқәа амҿырҟәараҿы инкеиԥсан,
акәасқьа амардуан дыҩхалон еиԥш, машьқәалагьы лчама -дан кны азал даадәылҵын лҿаалхеит.
– Шәабацои, бара, шәҽеилаҳәаны? – днаразҵааит Шьар-дын.
– Ҳабацои умбои, Асҭамԥылҟа ҳцоит. Иазууазеи ҳахьцо?! –
хаарак аҵамкәа лажәақәа ааҭлырҟьеит малиха.
– Асҭампыл акәым, быжьра-быжьҵәа бцаргьы салаӡап. Иа-хеижьҭеи ибцәажәахьоуала, бхы бнамырхькәа быҟам, иҿа-ҳәаны… – даацәажәеит Шьардын.
– Уара уҟны ахыхь моу, ачахотка ауаҩы изҵысып. Бзиаг  ьы
ҳааиуеит… – лыхәда адашқәа ҩылыззеит малиха.
– Саб, саншьцәа рҟынӡа ҳцоит, ԥыҭракгьы ҳаанҿасуеит.
Ҳхьааумган. Акрыф, ана адулаԥ иҭагылоуп ухәы, ҳаанӡа амла
уҽоумыркын! – акәуа еиԥш лцәа дынҭашьшьын, гәыбзыӷрыла
ҿаалҭит машьқәала.
– Ихәы аҵәы ахьыршьааит, амла дагар ҳәа бшәауама, аҩны
дыҟоуп, иибо ифалап. Ҳдәықәҵа! – леилаҳәара аашьҭылхит
малиха. – Уԥсы иасҭаша ҳкәытқәа акы рмыхьааит, – нацыл-ҵеит лцәажәашьала.
Шьардын абас иаалырҟьаны иԥҳаи иԥшәмеи Тҟәарчалҟа
рдәықәлара уамашәаҵәҟьа ибеит. Анс иҳәеит, арс иҳәеит,
аха изхьамырҟәҟәеит. Илаба рыхха дзырҿамгылт акәым-зар, иааҟаимҵазҳәа егьыҟам, аха изнымкылт. Урҭ аҩыџьа-гьы еиҳәҭаԥало агәашә илҭыҵны рҿанынарха, «аӡы шцара
шәцааит» иҳәан, даахынҳәит. Акраамҭа акәасқьа абарҵаҿы
дтәан дхәыцуа, аҭаҭын дахо. Нас ихы дааҩахан ус ҿааиҭит:
– Ееи гьыди зауалеи, зегь иреицәасшьоз аҭаацәа рҳәа-тәеиқәмшәара сара сыҩнаҭаҿы сышԥақәшәеи, аха иумчҳар
иааг, – даақәыԥсычҳаит.
Абри ашьҭахь, аԥшьымш рыҽны, ахәылбыҽха малиха
дқьыԥаха, карзинкак кны лымацара агәашә дааҭалт. Шьар-дын амаҵурҭа абарҵаҿы дтәаны калаҭк ахырҷара даҿын,
аткьацқәа еилыԥшаауа. Уи малиха дшааз ибеит, аха ицәгьан-ибзиан лылаҿимҭӡеит. «машьқәала дабаҟоу, дзымаазеи?» ҳәа
длазҵаар иҭахын, аха «уи даарацы акәым дызцаз, даангы-ларц ауп», ҳәа аҭакс иаҳарҳәа дацәшәаны ақәҿиҭуамызт.
Иԥшәма лцәаҩа имдыруази.
Амшқәа акыр цеит. Шьардынгьы еиликааит машьқәала
Ткәарчалҟа аамҭала баша аанҿасра дшымцаз, ииурызыз
акәым зар. Урҭ амшқәа шихигаз иара идырп, игәы еилаххуа,
амҵ дазыҵҟьо аҟынӡа днаӡеит, иахьыгәнигоз.
машьқәала Тҟәарчал дахьҩеиз, ланшьа иҟаиҵаз ацхыраа-ра абзоурала усурҭак лзырԥшааит. Аашар какалк кны лу су рахь
дцон, аахәлар – дгәарлон. Убыс мацара акыр мза лхылгеит.
Зны, абригадир махьал қәҭылба иҩызаки иареи еицны
Кәазан иахьҩеиз, ԥаҵасарҭак иныҵалт, аԥаҵасара рҭахны.
Рԥаҵақәа ааддырсан, уи ахәԥса ҳшәоит ҳәа махьал иҩызеи
иареи акасса инадгылазар, абар ассир. Акасса дҭатәоуп
машьқәала, лыблақәа кам-камуа, лқьышәқәа ҵәаԥшьла ихы-ршәааны, лыџьымшьқәа паџьҳаӡа, лнацәхыб хыҟаԥшьаа
хиаақәа хәхәаӡа, акәтрыхьшь ашьапхыцқәа реиԥш.306
– Ҟоҳ, машьқәала боума? Шьыжьбзиа. Бысзымдырырц
егьаасыгымхеит, – налықәҿиҭит махьал.
–Бзиара збаша, бзиала иаабаша, махьал! – наҭалкит лар-гьы, гәаныла «шьашәы уҭарблааит, уабаанагеи ара?» ҳәауа.
–Ибыдсныҳәалоит бмаҵура! – даахәмарит иара.
– Абзиара узыҟалааит, иҭабуп. Изымҳәарызгьы дубарын.
Аԥара шәымсхыртә иауазеи, уиак сылшоит ара сахьыҟоу, –
лнапала махьал илыдигалаз аԥарақәа наҟ днарыхеит. Акасса
акылҳараҿы иааҭлырҳәҳәаз лнацәкьарақәа махьал илаԥш
анаарықәшәа, ҵыԥхцәа зны шьацҳәала бнацгәык икхьан, уб-ри ашьапхыцқәа ааигәаладыршәеит.
– Иҟалома, аԥара бымгакәа, ҳаибадыруеит ҳәа, аԥаҵасаҩы
иҟынтәигь иԥшӡамеи, – иҳәеит махьал, аԥарақәа лара лахь
днарыханы. Имуӡошәа анылба ларгьы илыдылкылт.
–Бзиароума, шәаазцазеи? – днаиазҵааит машьқәала, акас-са ашә аартны днылагыланы.
– Бзиароуп, ара бгәы мҿыӷьӡои, излабычҳауазеи, – лыгәхьаа
дагозшәа ҿааиҭит махьал.
– Агәҿыӷьра ҳәа уазымҵаан, иахьахәлаанӡа суаауаӡа
абри акасса хьшәашәа сҭатәоуп. Саншьагьы – уажәы зназы
уа аусура балагар, нас даҽаџьара акы бзаҳԥшаап иҳәан, аха
саамахаӡеит. Даҽаџьара сара исызҭода, сҵара ду ыҟам, сдырра
ду ыҟам, – лхы даахашшаашәа луит машьқәала.
– Ус егьа иҟазаргьы бқалақь уаҩхеит, уажәшьҭа ҳара бхы
ҳаҭәабымшьаргьы ҟалап. Ҳаи-ҳаи, ус сҳәеит, аха ҳаргьы
ԥыхьеиԥш ҳаҟам. Ҳабӷа еиҵаҳхит акыр. Бара бҩызцәа аџь-џьаҳәа ачаи бӷьы ахьҿырхуа ббар, баареилаҳап. Ахашәалахә-гьы роуеит, еицлабны аусгьы руеит! – днахыҽхәеит махьал.
– Усгьы дара акы иеиԥшханда, сара срыцәцазаргьы егьау-рымызт, – лыбла налыршәит машьқәала дахьгылаз.
– Ҳколнхара ахантәаҩы ажәытәтәиқәа иббахьоу аӡәы
диеиԥшым. Ибналан ицазгьы ҳархынҳәыроуп анаҳҳәа,
«шәмыццакын, урҭ дара рхала аара ргәаԥхаратәы иҵегь ҳус-қәа еиҿаҳкаап» иҳәеит, ҳаргьы ҳаиҿамгылт. Дара ицазгьы,
ҩыџьа-хҩык шәыда, аҩеира иаҿуп, – иҳәеит махьал.
– Шәхантәаҩы дҿыцшәа дыҟоуп, аҩымсаг ҿыц ибзианы
аҩнрагәы аԥссоит ҳәа, аха наҟ днықәлааитишь, асба шьҭир-ббуа далагар, шәыблақәа хнакышт, аҭрыцқьаара шәахьымӡо, –
лажәақәа аалыркьакьеит машьқәала. – Амала сани саби ргәы
иашәмырган.
– Урҭ бара икажьны бааит, аха ҳара икаҳажьуам. Уиаҟа ра
ргәырҩа багонда, рхәышҭаара иҽҳәажьны баауазма, – даац-ралеит махьал. – Аха урҭқәа зхароу бымала бакәым, бан-гьы лыбз алоуп ари. Уажәы бнеишь ҳколнхараҿы, ԥыхьеиԥш
ҳаҟазар ббап. Ирҳәауа бдыруоу: «Ҳныжьны ицаз ҳхаҵкы
инылаҩры ицааит, урҭ рыдагьы ҳаԥхашьартә ҳаҟам!» ҳәа
ауп ирҳәо. Уи аҵкыс, ашьшьыҳәа бҩеин бааҳалагылар –
ҳабригадагьы ргәы иахәап, бҭаацәагьы ргәы иаахәап. Ара,
бара быда ԥсыхәа рымамшәа, аԥаҵасарҭа акасса бҭатәоуп,
бара ибҳәан еиԥш, агәҿыӷь баго.
– Уи ҳаԥхьаҟа иаабап, сара уахь сҩеиуоу, шәара арахь
шәаауоу, – лхы налырҳәын аҭак ҟалҵазшәа луит лара лтәала
машьқәала.
Абас арҭ шеицәажәоз ауу рымҽхак ԥшьҩыкҟа аԥаҵасарҭа
иааҩналт. махьали иҩызеи, машьқәала «бзиала!» ҳәа на-лаҳәаны индәылҵит. Ларгьы даахьаҳәын лкассаҿ днатәеит,
ахәыцрақәа лхы иҭагьежьуа.
Хәылбыҽхак малиха, дааԥса-дкараха аусурахьынтәи аҩ-ны дааин, лчеиҿыхга лкаҵкәыр хәыҷы абарҵаҿы инаргы-ланы дныҩналан, абысҭахь зҭаз рхьыруа чуан аакныхны,
адәахьы дындәылҵит. Ачуан лнапы нҭылшьын, «дәыршьшье-дәыршьшье» ҳәа акәытқәа днарыԥхьан, аҳәиҵәҳәа арпыҵы
нарымҵалыԥсеит. Акәытқәагьы рыԥшәмаԥҳәыс лыбжьы шаа-раҳаз еиԥшҵәҟьа агәырқьҳәа еизеит, арбаӷьгьы арцынагьы
еилаҩҩы. Урҭ хыма-ԥсыма ирымҵалԥсаз арпыҵы рыҟәшәон.
Ачуан аӷьӷьабжьы заҳаз рла ду Карабашьгьы акәасқьа
аҵаҟахьтә аҿаанахеит, аҵыхәа ду ырқьақьаны. Уи азныказы
акәытқәа иаарылаххын инеимнарпит, аха рацәак акәытқәа
шацәымшәоз анаба, иаргьы аҽаарҭынчын ахы ааланарҟәит.
Убри аамҭаз Шьардын мҿеидарак иманы агәашә дааҭалан
амҿырҟәараҿ инкеиԥсеит. Иԥшәма ачуан аӡәӡәара дшаҿыз
ангәеиҭа, амцеиқәҵара сара илҟәыскып игәахәын, мыҿҩа-қәак иман амаҵурҭахь иҿынеихеит...
Рҽеилырганы уаххьа ыфаны ианаатәа, малиха лхаҵа лхы
наиқәылкын ус ҿаалҭит:
– Уара, абриабжьарак даараӡа схәыцхьеит ҳаӡӷаб лзы. Уб-ри Тҟәарчал лыҟазаара лзаԥсамшәа избоит, уара угәы ишаа-наго сыздыруам, аха. Ауаа иҟарҵауа умбои, уаха-саха ҳәа
аҭәырқьра иаҿуп, акыр шырхашәалоз рбан. Ачаи иԥнажәарц 308
иҟоуп. Акры зуз акыр иауеит, ҳара абыргцәа, аубиџьырқәа
ҳауп ҳәа. машьқәала, сымш, лҩызцәа срыҵашьыцуеит...
– Аа, быхшыҩ ааима, Анцәа иџьшьоуп уи еилбырго бахьы-ҟалаз. Бара беиԥш быԥҳагьы лхаҟны иааира иҟоуп, баангы-лишь макьана, – налаҭеикит Шьардын.
–Иарбану сзаангылоу, лхы иҭагалазар еилылымкаауа
џьушьоу, слыкәыхшахааит, аха ари ҳкомхоз сынтәа ас ишыб-зиахоз иалылдыраауазыз, илазҳәахьа да? Абар иҵуазеи
Тҟәарчал дыҟоуижьҭеи. Лысаҟала ажәак уаҩы имаҳац, зе-гьы дырнаалоит. Аха, џьбеит, ара ҳааҵраҿы ахашәалахә ду
аазышьҭуа шыҵажьу, ҳара ҳалыхәдааны ҳзыҟаларызеи, ҳала
ҭаа ҳахәаԥшуа. Ҳаԥҳа ара дҳамазар, лҩызцәа аӡәы диҵахоз-ма! – малиха лыԥшәма днеиҿаԥшит.
– Нас сцаны машьқәала даазгар бҭахума? Блымҳа сар-кьада иббараҳа уи ббарым. Дшыбгаз еиԥш даага! – иблақәа
ааирцәгьеит Шьардын.
– Уабхәараагьы умбарызи, угәгьы ааумырҿыцрызи ҳәа
ауп... Џьара умцеижьҭеи шықәсыбжак ҵуеит. Уанаауа аӡӷаб гьы
днаухьырԥшны дааугар, нас дҳашьҭуазма. Аха ишуҭаху. Уара,
аубиџьыр, абзиа ануарҳәогьы еилукаарц уҭахым акәымзар, –
лҳәан малиха дынхьаҳәит.
– Сабхәараа уажәы исымбеит, ирҭахызар дара ааны сыр-бааит. Уамашәа исымоу, – ҳкажьны ицаз лоуп, – иԥҳа лцара
атәы еиҭааигәалеиршәеит Шьардын.
– Ацара атәы акәым иҟоу шьҭа, лаара атәы ауп ҳаз ла-цәажәаша, – лыблақәа рыҭра иааҭашаҟьеит малиха.
– Уи акәзар иҟоу, быԥҳа дааратәы бара иҟаҵа. Кыԥса
иԥҳаҵәҟьа даан мышкы шә-кьылак ачаибӷьы лызхом, лаб-гьы ашәшәыҳәа длылаҽхәо, иацы абадақь дасуан, агазеҭ да-нырҵеит, лпатреҭ ҭырхит ҳәа. Дзымҽхәарызеи, дад, – Шьардын
иажәа аахиркәшеит.
...Хымшҟа рышьҭахь  малиха, Тҟәарчалнӡа сцоит лҳәан,
лҽааилаҳәаны аҩны дындәылҵит. Шьардын уи лыцҭәа имды-руази, лылаҿимҭӡеит.
малиха Тҟәарчал ҩымшҟа дыҟан, нас лыԥҳа аус ахьылу-аз даарымылхын, хәдаҟала, Гәыԥ шыҟаз длыманы лҿаалхеит.
Амра ааҭашәоны еиԥш, Аӡиқәа аӡы ихыз ацҳаҵәры инықәсын,
дара рколнхара иаҵанакуаз адгьыл ианлықәгыла, машьқәа -ла лныҟәашәа аалырмаҷын ус ҿаалҭит:
– Сан, бмыццакын, ԥыҭк иааҳархәлап, мамзар аҽны шьыб-жьон схьагәгәа сахьаауа, сызбо сырцәыԥхашьоит.
– Ишԥыкәу уи бшацәыԥхашьо, нан, бхаҵа бкаижьны баауа
џьыбшьоума. Быҩныҟоуми бахьаауа, – наҭалкит ан.
машьқәала дхынҳәны лаара даараӡа деигәырӷьеит Шьар-дын, инирԥшуамызт акәымзар.
Ҽнак, шьыжьымҭанӡак машьқәала лани лареи чаибыӷь
ҿыхра еиццеит. Уаҟа аӡӷабцәа ркасы шкәакәақәа ԥырԥыруа
аџьџьаҳәа ачаирҭа ихылахьан. машьқәала дышнеиз анырба,
зегьы налеигәырӷьеит.
– Аа, машьқәала, бзиала баабеит! Быԥсы шьаны баҳзааит.
Уажәшьҭа ачаибӷьы аҿыхраҿы ҳаицлаброуп, ҳаиҳа ҿызхуа
ҳәа, – иҳәеит абригадир махьал Кәҭылба, дԥышәырччо дахь-гылаз.
– Ҳаицлабып, ҳаицлабып! Аха иахьаҵәҟьа саҿашәымкын,
снапаҿы иаазгап, нас иаҳиааиуагьы даабап! – наҭалкит
дҿаԥха-ҿаччо машьқәала. Нас лхцәы аԥара лызқәахь инаԥ-хьалыршәҭын, ачаи арадқәа днарыбжьагылт.
ҩахьхьи, ачаирҭа агәашә аҭаларҭаҿы еилагылаз Шьар-дыни, Кыԥсеи, Базалеи уҳәа абыргцәа аӡәырҩы ачаибыӷь
ҿызхуаз аҿар рахь иԥшуан.
– Ҳколнхамҩа аусқәа аныманшәалаха абӷа еиҵнахуа иа-налага, уи иацәыбналоз аҿаргьы хынҳәны иаан, шәыԥшишь,
рнапы ахьы аԥссо абан иахьҭоу! – иҳәеи Базала.
– Ус ауп, дад. Анхамҩа урманшәалар, амхалдыз еиԥш
уаднаԥхьалоит, иухоит. Зегьы раԥхьа иргыланы уи зыбзоуроу
ҳколнхамҩа ахантәаҩы ҭарашь Базба иоуп, абан иаргьы да-хьаауа! – иҳәеит Шьардын.
Зегьы аныҩаԥш, аколнхара ахантәаҩы ҭарашь Базба иҽыз
иҵакәаруа, адәынаа еихҵәаны ачаирҭахь дааиуан.
Зықәрахь инеихьаз амшә маҟыш, аԥа мышәҳәыс хәыҷ
аварԥало, шымҳафара ашьхантәи аԥсҭаҟа илбаалон. ма-ҟыш ахаԥыцқәа каԥсахьан, алымҳақәа ирыгхахьан. Аха урҭ
зегь раасҭа хьаас иамаз есааира аблақәа алашара аахь-рыцәмаҷхауаз акәын.
Аҭакәажә иҟәнылшьаз арбаӷь иагеит ҳәа, ишнеи-шнеиуаз
маҟыш аблақәа цаӡеит, илашәхеит. Уи ныҟәгатәны аԥа хәы-ҷы иаадхалт. Уи нахыс мышәҳәыс хәыҷ иалшоз ала ан кра-ҿанаҵон, ирыцҳанашьон...
Зны урҭ ҟәба-ҟәшәо рҭыҩраҿ иштәаз, маҟыш ус аҳәеит:
– Нан, сҵәҩаншьап, абарҭ сыблақәа рзы ҳнашәа-аашәар
шԥоубари. мала атәара аҵкыс мала аныҟәараҳәа, иудыруазеи
џьара хәшәык ҳзыԥшааргьы...
– Изаманоуп, сан, быблақәа ирыхәо акы ҳзыԥшаауанда, уи
акәымзи ахазына, – аҳәеит мышәҳәыс.
Шьжьымҭанказы рымҩаныфа аашьҭырхын, амҩа инықәылт.
Ицон мышәҳәыс хәыҷы аԥхьа игыланы. Акыр мышныҟәа
иныҟәахьан еиԥш, иаарԥылт имлаҟымлаҵәо абга қәыџьмажә.
– Шәабацои шәеибарҳәаго, дабоугои мышәҳәыс уан
аҭакәажә? Џьара дыбжьаурхәашара уҟоуп лажәымҭыҽха.
– Дабазгагәышьахуеи, лыблақәа цеит, умбои, џьара хәшәык
ҳауазар ҳәа ҳдәықәуп, – аҭак ныҟанаҵеит мышәҳәыс.
– Оо, аблақәа уҳәама? Абла атәы мариам. Сааԥсоуп
акәымзар, уи атәы здыруеит сара, – ҿаанаҭит қәыџьмажә.
– Сукәырбанхааит, ус акәзар унҳазрыхәаԥш сыблақәа! –
аҳәеит маҟыш, хәарҭарак ауаз џьшьаны.
– Ибзиоуп, исылшо шәыгсыжьрым, ахәшә шәзыҟасҵап. Аха
зны ӡыхьла иҿыӡәӡәаатәуп уан лыблақәа. мышәҳәыс, уара
уцаны ӡыхьк аага, уаанӡа сара ахәшә сырхиап, – аҳәеит.
мышәҳәыс аақарамҽан, ӡаагара ицеит. Аӡы ахьыҟаз ԥыҭк
набжьан. Уантәи ихынҳәны иааизар – уаӷеимшхара, маҟыш
ашьа аҿыҵҩруа икажьын. Уи арыцҳа аԥа аныҩахагыла,
аҽаарӷәӷәашәа ус аҳәеит:
– қәыџьмажә ауп сызшьы, қәыџьмажә ҽеи ҟанаҵахьазма
зныкыр, ҳамҩаныфагьы мҵарсны инылахәаша ицеит, сымч
мырхакәа. – Уи акәхеит, маҟыш аҽааиҵнахит.
мышәҳәыс ан иԥсыз инадтәалт игәыкы-ҵәыкуа.
Ус шәарыцаҩык амҩахәасҭала дшааиуаз мышәҳәыс гәеи-ҭеит. Азнык азы ишәақь аахаиршалан инақәикит, нас иам ха-цәгьахан иҽааникылт. Ашәарыцаҩ идырт урҭ, аха мышәҳәыс
аҿаԥхьа иԥсны икажьыз амшә аниба, заламдырак ишақәшәаз.
Ашьшьыҳәа дара рахь шьаҽақәак ныҟаиҵеит, мышәҳәыс
мшәакәан, ан иахагылан.
Ашәарыцаҩ ишԥеиурыз, гарӡганла мышәҳәыс хәыҷ ашьа-п қәа ааидҿаҳәаланы инышьҭеиҵан, маҟыш ацәа аахыхны,
ахәамц анышә нақәиҳәҳәан, мышәҳәыс хәыҷ иман иҿы неи-хеит. мышәҳәыс хәыҷ уажәы-уажәы игәыкуа, ан ахьжыз ахь
ихьаԥшуан.
Ашәарыцаҩ ахьшьцәа иреиуаз аӡәы иакәын. мышәҳәыс
ԥыҭрак ахьшьцәа рқьалаҿы иҵаҿаҳәан, иарҭоз ахш ахәапаҳәа
ижәуа. Ианрышьцыла, агарӡган ашьапы инахдыршәан, иноурыжьт. Уи нахыс ихәмаруа, ибажәгәаламуа ааԥҭраҿы иры-лан. Ахьча лақәаҵәҟьа ирышьцылахьан. Зны-зынла ан ацәа
илатәаны ибылгьон иара, усҟан ан аԥсы анҭаз еиԥш агәы
ааҟалон. мышәҳәыс иахашҭуамызт қәыџьмажә ирызнауз,
иалшозыз акәымзар...
Ҽнак, ахьшьцәа арахә рыманы хара игәарҵит, рыхьча-лақәагьы уахь ирыцын. Аҭыԥ иаанхалт мышәҳәыси зшьапы
зыхьуаз џьма-гыдыки.
қәыџьмажә млашьуа иахьгәараз, арҭқәа гәанаҭан, ус агәы
иаанагеит: «ахьшьцәа рлақәагьы даргьы арахь иҟоуп, аҭы ԥаҿ
уаҩ дахымзар акәхап, слықәыԥш-ҩықәыԥшып, издыруа-да акы сҿаҳар». Аҿыланахан, ааԥҭрақәа рааигәара инеит,
аха лашбжь гомызт. Ишьҭагәыгәны иҳәазауа, арахә рбора
авара аҟнынӡа инеит. Иԥшызар, ақьала аԥхьа мышәҳәыс
шыхәмаруаз абеит, уи аладахьшәа ижаҳәо итәан аџьма-гыды.
қәыџьмажә ахаԥыцқәа аҿҿа рыҵго, аҟырҟмыџь ныҭҳәаны,
мышәҳәыс ахь абжьы наргеит:
– Уара мышәҳәыс, аранӡа уааишь, аранӡа!..
мышәҳәыс хәыҷ аашанхеит, еиҵакы-еиҵакуа, ишәаны
аҿынанахеит.
– Уара уоума ԥшәымас ааԥҭра иаху, уаҳа иҟада?
– Уажәазы сара соуп аԥшәма, – аҳәеит мышәҳәыс. – Сан
лыншьан абра икҿоуп, снапы нықәысшьлоит, сгәы ааныскы-ларцы.
– Уан илуазеи, дыԥсыма? – акгьы азымдырӡозшәа абыӡ-гәырқәа ҩеиланаргылт қәыџьмажә.
– Дҭахеит залымдарыла, – ахы ааланарҟәит мышәҳәыс.
– Дҭамхеит, аха ахьшьцәа дуцәыршьит. Урҭ ахьшьцәа за-кәқәоу сара ибзианы издыруеит. Уи аҵкыс санцо усыцца,
иуаҳауоу? – мышәҳәыс инақәҵәҟьеит қәыџьмажә. – Уажәы
унеины ани аџьма-гыды аранӡа исзааци... Уласы! Уласы!
мышәҳәыс хәыҷ иҟанаҵара азымдыруа, илак-ҩакуа ус
аҳәеит:
– Усҵәҟьа аргама ари аус уҽазумкын, ана ақьалаҿ мура
ыҵатәоуп, уаагәанаҭар, уусқәа быжьнахп. Еӷьми, унеины,
ани абора унҭагәыгәыр. мурагьы уабарым, уахь гәҩарас
иҟанаҵаӡом уи. Аџьма-гыды уи иузҭасцалап...
қәыџьмажә, мура аӡбахә анаҳа иаакәанызанит. мышә ҳәыс
иаҳәаз инақәшаҳаҭхан, илеин абораҿ инҭагәыгәт, ацламҳәа-қәа ырлаго, аҿаҵахәы иазԥшны.
– Амарџьа, маҷк абора аашә саахап. мура уфҩы акыр
ҟалоит, шәара ақәыџьмажәқәа шәыфҩы цәгьоуп, – аҳәан,
мышәҳәыс ачалт ду ныднажьлеит, лаба дукгьы ныланажьт,
ахьшьцәа ус ҟарҵо амбахьазыз.
Ус ахьшьцәа, агәырқьҳәа арахә рыманы, ааԥҭра аҩадәахьы
ахәала иаахалт. мышәҳәыс хәыҷы қарамҽо анапқәа ҟьо,
инарԥылт.
Ахьча-ламурақәа иаразнак қәыџьмажә афҩы ркын, иҵаруа,
ауама рымҽхакуа абора иаакәшеит. қәыџьмажәгьы шаҟь-шаҟьо абора ашә илагәыдлеит, аха уаҵәы уцара уҟоуп....
Адырҩаҽны қәыџьмажә ацәа рҟацаны ақьала аԥхьа амра
ицәкнаҳалан. Ахьчалақәа рыбзи рқьышәи ааихьшьуа ахшьы-рахь акәац иахан.
мышәҳәыс хәыҷы ан ацәа илатәан, аблақәа цәҟәныршьо,
ихәымсысӡа, ус агәы иаанагон: «Еҳ, сан рыцҳа, қәыџьмажә
ацәа сара ишызбаз быблақәа ирбарауазыз!»
Иҩеижьӡа, зыԥштәы цахьоу ауарҳал џьаџьа ду еиԥш, ихыр-ҟәдаа ишьҭан ачарҭақәа аукраин қыҭа Сосновка мраҭашәара
аганахьала. Амрагыларахь ала Сосновка иадын абнара. Уа
аҵааҵлақәа ҟәаш-ҟәашӡа аныцә еиԥш еилагылан.
Ақыҭа Сосновка абнара иахьаԥныз апартизанцәа рзы
иманшәалан. Афашист солдаҭцәа уи аҟынтә ари «ақыҭа
мышьҭацәгьа» ҳәа иашьҭан.
Хәылԥазык гәыԥҩык апартизанцәа абна иахьҩылшәаз,
ачарҭа аҵыхәаҿ аҵлашьапқәа рыҽрывак иааҭгылеит. Уаҟа
дрықәшәараны дыҟан Сосновка ақыҭаҿтәи маӡалатәи агәыԥ
хадас иамаз Афанас Петренко иԥа микола хәыҷы: мико-ла апартизанцәеи маӡалатәи агәыԥи еимадаҩыс дрыбжьан.
Иара ихыҵуан жәахаҟа шықәса. Ажәа ахы умҳәакәа аҵыхәа
узҳәом, абар уи дышпартизанхазгьы:
Уахык зны, аби-ԥеи рымала аҩны итәан. Ус иаалырҟьаны,
ибжьы ныҵакшәа ҿааиҭит микола хәыҷы.
– Саб, апартизанра саргьы салалар иҟалозеи, акы сры-хәарын, сыҟәнырымшьозар...
– Кыр ҟалома, аха апартизанра иаҵанакуа удыруоу?! Уара
макьана ухәыҷуп, убаҩҵәҟьа мшәыц. Умыццакын... Уи акрыз-бахьоу арԥарцәа зегьыҵәҟьагьы ирылшом.
микола, иблақәа ҟәысҟәысуа, иаб ииҳәаз ажәақәа илымҳа
рызкыдҵа дӡырҩуан.
– Апартизанраҿ ахәыҷы иҟаиҵогьы рацәахоит, – иҳәеит уи
илахь ааиқәҵаны.
– Апартизанцәа рыӡбахә уара иабауаҳахьоу, микола, ӡәыр
иуеиҳәама?
– Урҭ рыӡбахә саҳәара заҭахузеи, сара схаҭа исымбои...
Уажәы аакьыскьа дареи уареи шәеицны ҵхыбжьон ҳаҩны
шәанааз сыцәаз џьушьома! Уи ауха шәара ишәҳәақәоз зегьы
саҳауан. Сыԥсы инахырӡаан аӡәгьы иасымҳәеит. Уи азы сара
шәысцәымшәан.
Афанас иеиликааит уажәшьҭа уи иҿаԥхьа амаӡа аҵәахра
акгьы ишаԥсамыз. Убри аамҭаз адәахьала аҿыгә-ҿыгәҳәа ашә
асыбжь геит. Аби аԥеи ааиҿаԥшит. Дырҩегь ашә асыбжь геит.
– Саб, ҳара ҳтәқәа роуп ас ашә иасло, иаасыртуеит, – иҳәеит
микола.
Ашә аартра азин аниоу, днеин, аҩныҵҟатәи аӷәырӷәал
аалыршәан, ашьшьыҳәа иааиртит. Иааҩналт хҩык ахацәарԥар,
абџьарла еиқәных. Афанас ихы-иҿы ихаччо ашырҳәа дҩа-гылан, аԥсшәа реиҳәеит, рнапқәа рымхуа. Еибартәақәеит.
микола иблақәа ааихмырсыӷьӡакәа, уажәада иимбацыз,
изым дыруаз ауаа дрыхәаԥшуа дгылан. «Абарҭ ракәхап
апартизанцәа – ашьоуцәа!» – ааигәахәт иара.
– Ари ахаҵарԥыс уара дутәума, Афанас? – дҵааит
апартизанцәа руаӡәы.
– Ааи, Павел, ари сара сфырхаҵа иоуп, – иҳәеит Афанас. –
Ишәгәаламшәои, микола ҳәа зыӡбахә шәасҳәалоз? Аԥшәымас
ҳаҩны иахугьы иара иоуп, афашистцәа акы изырымур...
микола иаб днаизыԥшит, «акы изырымур» ҳәа ииҳәаз ажәа
шигәамԥхаз мҩашьо.
– Афашистцәа акы шизырура дыҟоума, ари иеиԥш ахаҵа, –
иҳәеит апартизанцәа руаӡәы.
Афанас иҩызцәа иаахтны иреиҳәеит микола хәыҷы апар-тизанра далалар шиҭаху.
– Иара ихаҭа ус иҭаххазар, дымшәозар, амаӡа аҵәахра
илшозар, мҩамш иқәлаша, дхьымӡӷаҳшьоума! Иаҳагьы дахь-ҳахәаша ҟалоит, – ихәеит Павел захьӡыз апартизан, иҩызцәа
днарыхәаԥшны.
– Еилукаауоу уи иаҵанакуа, микола? – иҳәеит Афанас,
иҷкәын ихы наиқәкны.
– Ибзиаҵәҟьаны еилыскааит, саб!
– Уеизгьы? – дҵааит Павел.
– Амшәара, амаӡа аҵәахра, агәаӷьра, иаҭаххаргьы аха-қәҵара!.. – иаахҵәаны аҭак иҳәеит микола.
– Афанас, уԥа дхәыҷызаргьы, иеилкаара дууп. Ари акаҿы
ҳирԥхашьо дыҟам. Нас узицәшәарызеи, дҳацхрааит... –
иаахиркәшеит Павел.
Убри аамҭаз дырҩегь хрыжь-хрыжь адәахьала ашә асыбжь
геит. Иааилаӡырҩит итәаз зегьы. Инеины ашә анаадырт,
дааҩналт аихамҩа аусзуҩцәа рформа зшәыз уаҩы патаз
еиқәакы.
– Хәлыбзиақәа!
– Бзиара збаша, Андреи! – инеихаҵгылт зегьы.
микола насҭхашәа дгылан, дрыхәаԥшуан. Уи хаҭала Анд-реи димбацызт, аха ибжьала дидырит, игәалашәеит акырынтә
уахынла рыҩны дшаақәахьаз.
– Андреи, иҟоузеи, шәусқәа шԥацои? – даацәажәеит Афа-нас.
– Усыс иҟоу убриоуп – жәаха ҳазлацәажәоз атәы шәгәа-ламшәои, иааины иааҳадгылт. маӡалатәи аԥшыхәра иҟа-на ҵо адырраҭарала, абыржәтәи амҽышазы ҳхьыбҿар ааҳ-хыҟәшәаны Германиаҟа рдәықәҵара аус аиҿкаара иаҿуп.
Идәықәрҵауа рсиа шьҭыхуп, акомиссиаҿгьы ирыхәаԥшхьеит.
Урҭ еизыргоит Соколовкатәи астанциаҿы, уантәи дәыӷбала
Германиаҟа ихырҵоит... Амҽышаҽны...
Ари ираҳаз ргәы иҵаххны инеихәаԥшы-ааихәаԥшит зегьы.
– Аамҭа маҷны инхеит, ишыжәбо еиԥш. Иахьа ԥшьашоуп,
амҽышанӡа ҩымш роуп инха. Абарҭ аҩымш ирылыршаны акы
анаҳзыҟамҵа, башоуп – ҳҿар ганы ахәура иҭарҵоит. ԥшра
аҭахым, – иҳәеит Афанас деикәашәаны.
микола игәы еилашуа, иԥсахы ԥжәо, деиҵаӷәӷәа дгылан.
Дыгәжәажәо дхәыцуан, акы сзыӡбозар хәа. Дхәыцуан Ан д реи,
дхәыцуан Афанас...
– Урҭ зладәықәырҵо адәыӷба злеиқәыршәоу закәытә ва-гонқәоу еилкаатәуп, насгьы адәахьала асапатқәа иҿарҵо
гәаҭан, ирзыбзиахаша ацаԥхақәа ԥшаатәуп, – иҳәеит Андреи.
– Аха авагонқәа иҿарҵо асапатқәа реилкаара мариаӡам.
Уажә аакьыскьа Уман астанциаҿынтә аҿар аныргоз, адәыӷ-ба адәықәлара минуҭқәак шагыз ауп уи иҭарцалаз аҿар
ашә қәа рхаркны, асапатқәа шырҿарҵа. Насгьы, машинистс
изықә гәыӷуаз иакәмкәа, даҽаӡәы днаргеит. Аихамҩа абом-ба аҵаҵаны иԥыржәар, иҭаз аҿар ҭахон азы – ирзымгәаӷьит.
Убарҭкәа ирыхҟьаны уи адәыӷба иҭаз аҿар ахьнанагаз,
ирлахьынҵахаз Анцәа идырп...
Абри ашьҭахь, дук еидымхалацәакәа, иҟарҵашаз рыӡбеит
апартизанцәа реилацәажәараҿ. Доусы адҵақәа рырҭеит. Адҵа
иоуит микола хәыҷгьы.
Амҽышаҽны акәын. Ашьыбжьышьҭахь микола днаԥшы-ааԥшуа Соколовкатәи адәыӷбастанциаҿ днеит.
Астанциа ахыбра хәыҷы аладахьы, адәҳәыԥшраҿы, ауаа
рыжәпара дналаҳаит, ашьха ангыло еиԥш, ауу рыхга. Урҭ
рнаҩс арымӡааҩ – аҿар, аҷкәынцәа, аӡӷабцәа, аџьабара
иалоушәа, рхы рыкәаҽ еилагылан. Иҵәуоз дубарын, ус
иӷьаҵәыӷьаҵәуаз дубарын...
Амза атыҩ ианакуеиԥш, урҭ ирыкәшан игылан афашист
солдаҭцәа, иҩаҩаӡа ашәақьқәа зкыз аполициацәа. мико-ла азныказы игәы аҵанӡа инҭыԥсааит. Иблақәа шаҟьо дна-ԥшы-ааԥшит, аха макьана адәыӷба гыламызт уа. Ашырҳәа
даақәгьежьаан, аихамҩа иаваршәны иҿыҩеихеит. Аихамҩеи
амашьынамҩеи ахьеихагалаз даннеи, дааҭгылт. Аҩадахьҟа
иааиуан еидарамҩангага машьынак, асаба харчыла. Ама-шьына солдаҭцәак ақәгылан. Уи аихамҩа ааихҵәаны астан-циахь аҿыланахеит. микола игәы ҭамгыло, гәҩарак иоун, ама-шьына ахьцазахь ддәықәлт.
Аихамҩастанциаҿ еизаз ауаа рыжәпара уажәы иаҳагьы
еиҳан. микола дыхрааӡраауа, амашьына илаԥш иҵмыжь,
дазышәарыцо, днеиуан. Ус, ихарацәамкәа ауама амҽхак, па-ровозк аҵәаабжь геит. Аҩадантәи авагон ҭацәқәа зыцраҳәа -ны иааиуаз апаровоз, ашьшьыҳәа иааҭгылт.
«Абри акәхап ҳара ҳтәқәа Германиаҟа изларго...» –
ааигәахәт микола.
Аидарагага авагонқәа рышәқәа ҟьаҟьаӡа иаартын, рыҩ-нуҵҟа ҩбаны еихаргыланы ақәиарҭа еизадақәа (анарақәа)
рыкҿаҟаҵан. Авагонқәа рышәқәа лаԥшыла иааимидеит ми-кола хәыҷы, аха урҭ рӷәарӷәалқәа ус ирыдыжьлан, сапат
рҿаӡамызт. Нас адәыӷба даваланы иҿыҩеихеит, дхарахаԥшуа.
Аидарагага авагонқәа рыдагьы, адәыӷба аҵыхәани ахани
рҟны апассаџьыртә вагонқәа ҩба рыцраҳәан. Урҭ аҟарулцәа
зҭало ракәхап, ааиӡбеит микола. Ус, илаԥш нарықәшәеит аи-дара мҩангага машьына иақәхны, ҩыџьа аполициацәа иа-шьыкь хьамҭак еимакы-еиҿак, адәыӷба аҵыхәан иацраҳәаз
апассаџьыртә вагон ахь ирыма ишнеиуаз. Авагон ааигәара
игылаз анемец солдаҭ инеивсын, аиашьыкь ҩхагалан, рҽад-мырхалакәа авагон иналбааит.
микола ари аиашьыкь гәҩарас иҟаиҵеит иҭоузеишь ҳәа.
Нас, ишьаҿақәа рыссо, дырҩегь авагон ахь дынхьаԥшит,
иҭахӡамшәа. Адәыӷба днахыкәшан, егьи аганахь дааиасит.
Уи рахь уаҩы дгыламызт, Авагон агәҭаншәа асаркьа хышәқәа
руак маҷк илашьҭын, аҳауа ҭаларцаз акәзу здырхуада, мико-ла, ишьапԥынҵа днықәгылан, иҽыҩеиҵыхны асаркьа ахышә
данлықәыӷәӷәа, хланҵы инҭашәкәеит. Дадымхалаӡакәа
дна цә-ҟәныззан, ацыӷ еиԥш, дынкылԥеит аҩнуҵҟа. Иԥсы
ӡа, акупе ашә аартны, авагон акаридор ахь дныбжьаԥшит.
Абан аиашьыкь ахьыбжьагылоу. Уи днахагылазар, еиқәаҵәа-еиқәаҵәаӡа амазут рҿатата, рцаԥхақәа рҿыҵазза асапатқәа
ҭоуп. Дылҭасын ҩ-сапатк аарылԥааны, ацаԥхақәа шрымаз,
икәа инҭеиҵеит. Ашырҳәа даагьежьын, акупе длыҩнапҟан,
аҩнуҵҟала алыкә ныларшәны днеин, ахышә дынкылԥшит.
Уаҩгьы дыҟамызт. Ахьышәҭҳәа дынкылԥан, адәы днықәгылт.
Уи икәа иҭақәаз асапатқәа, акәуақәа реиԥш, ихьшәашәаӡа
ицәа-ижьы ианыруа, инапала иааиԥхьишьшьааит. Адәыӷба
хара-хара днадҵны иҿынеихеит. Дышнеиуаз, аполициа ире-иуаз аӡәы днеиҿаҳаит.
– Уара амӡышәа цәаҭачшәа иҟоу, араҟа усс иумоузеи,
ухрааӡраауа?! Анҭ игылоу урылаҵаны ухырҵар уҭахызар, уан
лкалҭ уҵхны?! – днеиқәҵәҟьеит аполициа иҽхыршәааны.
миколагьы адәыӷба дадҟьаны иҿынеихеит.
Германиаҟа иргоз аҿар авагонқәа инарҭацаланы, адәахьа-ла аихатә ӷәарӷәалқәа неиҿаршәны, асапатқәа рҿарҵеит.
Ауаа рҿыҭбжьы, руазырбжьы, агәыцхәцәа рҵәуабжьы, апаро-воз ақьыбжьы – зегьы неилаӡҩеит игәырмаҷгаха. Уажәшьҭа
адәыӷба ааигәарахь уаҩы днарышьҭуамызт, асолдаҭцәа акә-ша ны игылан.
Адәыӷба ахантәи апассаџьыртә вагон авараҿ дгылан не-мец офицарк, ибласаркьа ҵаӷақәа дрылԥшуа. Уи инап иа-хаз асааҭ днахәаԥшын, инаҩс игылаз аефреиторцәа ҩыџьа
акы нареиҳәеит. Урҭ еибарыҩны шьҭахьҟа рҿынархеит. Уи
инақәырццакны асолдаҭцәа рҽааизырган, рыҽшаны аҵы-хәтәантәии аханӡатәии апассаџьыртә вагонқәа инарҭалт.
микола дхыцәӡа, аԥхӡы иҿашы, игәжәажәо игылаз ауаа
днарылсын, апаровоз, иҽазааигәеитәырц иҿынеихеит. Хыхь
апа ровоз ибжьагылаз амашинист илаԥш наиқәшәеит микола.
Азныказ даагачамкит. Уи Андреи иакәын. «Уи ҳара ҳтәқәа рахь
акы зҳәо, дара рахь аҽак ҟазҵо ԥсахҩызар?!» – игәы иналак-шеит микола. Рылаԥшқәа неиқәшәеит.
Амашинист Андреи микола хәыҷы дидырт. Уи иқьышә ина-пы наԥыреикын иааирҵысит, «зегь маӡоуп, микола, акы уԥсы
иахумырӡааит» ҳәа аанаргауа. микола иҽаархаҵан апаровоз
дназааигәахеит. Аха Андреи инапы иирбан – иҽааникылт.
Дук бжьамкәа илеиҩеиуа игылаз анемец офицер, иарӷьа
нап дааҩахан, аԥхьатәи апассаџьыртә вагон дынҭалт. Уи
инақәырццакны астанциа аҵәҵәабжьы геит. Апаровоз афа-қьлҩа ҩықәнарчит, агәы еисуа, аԥсыԥ ахәылҟьо. Дырҩегь ауаа
рҿыҭбжьы, руазырбжьы, рҵәуабжьы, апаровоз ақьыбжьы –
зегь неилаӡҩеит, игәырмаҷгаха.
Амашинист Андреи дахьықәгылаз ихы нҭырҳәҳәаны ми-кола ишҟа инапы иҟьеит, «арахь уааи» ҳәа. микола дыццак ны
иҿынеихеит. Апаровоз ҳақьԥсықьуа, ижәпаҳаҳараӡа алҩақ
нықәнарчит. Алҩа иналалаз миколеи апаровозаҿ иқәгылаз.
Андреии рнапқәа ааиниеит. Абар уажәы аҩыџьагьы ахьеива-гылоу. Адәыӷба ашьшьыҳәа аҿынанахеит мраҭашәарахь.
– Афырхаҵа, микола афырхаҵа! – дааԥышәырччеит Ан-дреи.
– Ари шәдәыӷба Германиаҟа аума иахьцо?
– Ари, уареи сареи ҳаибганы, Германиа аҳарбарым, микола.
Игәоумҭеи авагонқәа рышәқәа рҟны иҿоу закәытә сапатқәоу!
Урҭ ирзыбзиахаша ацаԥхақәа уара ишумоу здыруеит.
– Ацаԥхақәа шсымоу шәара иалыжәдыраауазеи, ишәаз-ҳәада уи?
Адәыӷба шцац ицон, асыс ԥшқа ҿаҵахәыс имҵарсны зҭыҩ-рахь ицо абга еиԥш афақь ахәылҟьо.
– микола, уӡырҩла, – ибжьы ааҭигеит Андреи, адәыӷба ахь-цоз ахь дыԥшуа. – Архәара ду ҳаннавало адәыӷба аныҟәашәа
армаҷуеит, усҟан аҟарулцәа зҭоу аҵыхәтәантәи авагон
аҿухуеит, уи аиҿакырҭаҿ абри алом навҵарԥаны ишумчу
аҩада уҩахар, асал ааҿшәоит, нас уаҟа ишгылоу ҳпартизанцәа
ахьӡоит...
Уара ушзахәо, уҽӡаны аҿар зҭоу аҵыхәтәантәи авагон
ахыбрахь уҩхалоит, уи аамҭаз адәыӷба ԥхьаҟа идәықәсҵоит.
Авагонқәа рхыбрала уҿаахан, уааиуеит аҟарулцәа зҭоу аԥ-хьатәи авагон ахь. Кыр ҳанынаскьалак, адәыӷба дырҩагьых
аныҟәашәа сырмаҷуеит. Убасҟан уналбааԥан, авагонқәа
реиҿа кырҭа асал ааҿуршәоит, ԥасатәи еиԥш. Нас сара уи ава-гон апаровоз ишацраҳәо, ахы иоужьны иахьымаара идәы-қәсҵоит. Еилукаау микола?
– Еилыскааит, аха шәара?..
– Сара усцәымшәан. Апаровози уи иацраҳәоу аҟарулцәа
рвагони рхы иаужьны, снылбааԥаны уара ушҟа сааиуеит.
Сухьӡаанӡа ҳара ҳтәқәа зҭоу авагонқәа рышәқәа раартра уа-лага, зыԥшра ҟамҵакәа, уцаԥхала.
Лашьцеит. Адәыӷба ықәҳа мраҭашәарахь ицон... Ус инавалт
аихамҩа зывганы игоу абнаршәыра.
микола игәы хыҭхыҭуан, уажәымзар уажәы адәыӷба аан-гылара дазыԥшны. Абар аныҟәашәа армаҷуеит уи, иааҭгылт.
микола али-ԥси рыбжьара апарҭвоз дналбааԥан аҟарулцәа
зҭоу ашьҭахьтәи авагон днаҵаххит. Напыла игәеиҭеит алом
авҵарԥарҭа, ашырҳәагьы дҩахеит. Аиҿакырҭа анааҿшәа, иа-ра дыԥан егьи авагон дахьынԥашалеит. Адәыӷба дәықәлеит
акгьы ҟамлаӡазшәа, иҭрысӡаны. микола, аԥша иӡывасуа, иха-хәы бӷьыжәаа, ишьҭахьҟа данынаԥш, иабаҟаз иаҿихыз авагон,
архәара иаҵәаххьан.
Иара, абжьас хәыҷ еиԥш, авагонқәа рхыбрала акаҟынтәи
аҽакахьы диасуан. Аԥхьатәи аҟарулцәа рвагонаҿ даннеи,
дҟәыҟәӡа даақәтәеит, илом имҟәыҵарӷәӷәа, дырҩегь адәыӷ ба
аныҟәашәа анарҭынчуа дазыԥшны.
Адәыӷба цон аҵых лашьца аҽагәылҳәо. Ус хәыҷы-хәыҷла
аныҟәашәа иагнархо иалагеит. микола иаразнак авагонқәа
ахьеиҿакыз, напыла игәеиҭан, ломла асал наҿиршәеит.
Аҟарулцәеи анемец офицари зҭаз авагон аманы апаровоз
наҭрыст, ҽыҳәҵәыла аҵх лашьца иажәлозшәа. Уи ахы иаужь-ны идәықәызҵаз Андреи даныԥа, варала дынцәыҵаххит, аха
егьимыхькәа даагылан, микола иахь иҿынеихеит.
Иццакы-ццакуа авагонқәа рышәқәа ирҿаз асапатқәа раар-тра иаҿын миколеи Андреии. Аҿаргьы иҟалаз рзымбатәбара-ха, иҭибаҳәа абнара рҽарҭон.
Ԥыҭрак ашьҭахь мраҭашәара аганахь мцабзк ҩаҵҟьеит
амацәыс еиԥш, уи инақәырццакны адгьыл ҵысызшәа, имитә-ха дәыӷбақәак реиҿаҳабжь аҵх иналаҩт игәыҭҟьагаха...
...Адырҩаҽны, амра акыр ихашлон еиԥш, Шепетовкатәи
абнара илагалаз амҩахәасҭа ианыланы, еицрыхәхәа ицон
аҿар. Урҭ ирышьҭагыланы инеиуан рхы рыкәаҽ, амамиқәара
рҿатәаны, аџьабара иалоушәа рылахь еиқәшьшьы, иаха
иҭҟәан иргаз жәпаҩык анемец солдаҭцәа, аҟарулцәа, наҟ-ааҟ апартизанцәа рывагыланы. Урҭ раԥхьа днеиуан, иавтомат
ихәда иахшьны, апартизан хәыҷ микола.
