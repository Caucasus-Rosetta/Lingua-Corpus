НИКӘАЛА КӘЫҴНИА

Аҩымҭақәа реизга
Ажәахатәи атом
Ажәеинраалақәа
Аиҭага

Аҟәа
Аԥҳәынҭшәҟәҭыжьырҭа
2018

ББК 84 (5 Абх) 6-5
Кә 94

Кәыҵниа, Н. Ҭ.
Кә 94
Аҩымҭақәа реизга. Ажәахатәи атом :
ажәеинраалақәа, аиҭага / Никәала Кәыҵниа. – Аҟәа :
Аԥҳәынҭшәҟәҭыжьырҭа, 2018. – 560 д.

© Кәыҵниа, Н. Ҭ., 2018
© Аԥҳәынҭшәҟәҭыжьырҭа, 2018

САРА ШЬҬА…
Сбеиаҵәҟьазар – шьҭа сӷархом,
Сӷарны – мал ду сзырҳауам.
Сахьугалак – шьҭа сҳәынҭқархом,
Исысмырҳашагь ссырҳауам.
Исзадмыртуа ашә сагьадхом,
Сҽыласыжьуам аӡәгьы игәашә.
Саԥсазаргьы – слауреатхом,
Саҵалашам шьоук рааҵәажә.
Сагьашьҭалом ахьӡ исымам,
Сара исымоу узсыцәгом.
Ҭыԥ сазыҩуам хыма-ԥсыма,
Иргатәымзар – шьҭыбжь сыргом.
Икәашатәымкәа сзыкәашашам,
Иҳәатәымгьы узсырҳәом.
Ианеишьҭоугьы шьоук еизашшуа
Иаасыцрасларгьы сыҳәҳәом.
Сузырҟәышуам, сузырхагом.
Сургаӡаргьы ауама шьҭа!
Уаҩытәыҩса сиԥырхагам,
Схы саиааилароуп еиҭа.
Ирацәоуп – ианыӡ – исцәыӡуа,
Имыӡша ирықәысҵоит сыԥсы.
Хшуп, гәаӷым исыцәхыҵуа, –
Уамак смыхьааит, абааԥсы!

3

Ацәыкәбар еиԥш амахә самшәо
Абар сахьыжәбо ҵлакаҿы…
Сыҟоуп сара сыҟаӡамшәа,
Иақәтәогь дарбан уаҵәы сҽы?
2006

АШӘҬ
Дышԥахазыназ уи зегьрыла!
Ашәҭ ҳәа илышьҭан зны Аԥҳәыс.
Ашәҭ канӡеит. Ашәҭ сахьҵәыуоит:
Сара издыруан уи закә шәҭыз.
2006

***
Адгьыл сықәымшәеит арыц еиԥш,
Машәыршәа, ажәҩан салшәан.
Еидарақәак саргьы срыҵан,
Исшәалон араҟа суалқәа.
Аԥсҭазаара санаргәашоз
Мышқәак усгьы срылаҭхаџьуан.
Сахьынҳалан сааиуан сиаша,
Сырцәырацәан зны, сагьмаҷын,
Аҟамзаара сзақәшаҳаҭхом,
Аҟазаара цәгьахагәышьеит.
Ацаҟьа ду баша садхо,
Акаҵәара гамкәа инсыжьуеит.
2006

4

СЫҞАН – СЫҞАӠАМШӘА
Урҭ насхысит сҵәаӷәаны,
Иеиҭааидтәалахт сыҟаӡамшәа.
Аха сгылаӡом схәаны,
Сӡамҩагьы лабжышк намшәом.
Урҭ аргәамҵуазаап сымхы,
Иаақәыргеит рахәқәак ҭарҵан.
Икәадамхаӡеит сшьамхы,
Сналашәан, салԥеит амца.
Иахьынҳалахит сцәаҳәак,
Инахашәеит рыхәдагь шахан.
Иҟам-иным еизыҳәҳәа.
Иргон амҩадуахь иахан.
Анышә сарҭахьан сырцәааит,
Сеиҭаҿалахт слапҟьа дуны.
Срыӷрагылазшәа иҵәааит,
Ҭыӡшәак наргон иртутуны.
Саднамкылеит урҭ рхеилак,
Иахьыҩналоз сыҩнармыжьлеит.
Аха мчыла уахь саннеилак,
Еижәибаҵо арахь исыжәлон.
Инасхысуан сҵәаӷәаны,
Еиҭааидтәалон сыҟаӡамшәа.
Аха сгылаӡам схәаны,
Сӡамҩагьы лабжышк намшәом.
Сықәҵит аӡынреиԥш лассы,
Саарыдыххылт ааԥын сацны.
Иамуит, сыламӡит асы.
Ашҭаҟны сҩагылеит сшьацны.
2006

5

***
Санынабхьыԥш, – убысҟак бхаразма, –
Аеҵәеиԥш ажәҩанаҿ бкәеицеит.
Бшааиуаз адунеи ду базнан,
Снапы банӡалеит, сгәы бҭаӡеит.
2006

САРА СЦОИТ, УАРА УААУЕИТ
Иуаарагәышьоуп адунеи,
Уи рацәакгьы ҳзалагәышьам.
Сара сцоит, уара уаауеит,
Зегьы наумҽхак, амца схыжьуа.
Саргьы убасшәа акәхарын, нас,
Санаацәырҵ, арахь сшааиуаз
Ухы иԥнаҟартә уҟаларыма
Акгьы шыҟам ара узиааиуа?
Амш ду амра уханарцеип,
Адәы уаақәхап аҭакарха.
Аха усгьы ԥхьаҟа уцеи,
Амалгьы уоуп зны уааӷархаргь.
Усгьы арантәи иузгарыма
Гашьа змамкәа иҟоу уаҳа?
Нцәахәысгьы шьоукы урымаз,
Урзыргыларыма укаҳар?
Сара сцоит, уара уаауеит.
Саахьаԥшын – иухам, иушьам…
Иуаарагәышьоуп адунеи,
Уи рацәакгьы ҳзалгагәышьом.
2006

6

***

Клялся льдами вершин:
Спи, подруга, – лавиной вернусь я.
Б. Пастернак

Ибжьаӡыз ба бакәу, са сакәу?
Ҳабаҟоу, ҳшааиуаз ҳабагеи?
Иаабо ԥхыӡума, илакәу?
Ҳрыбжьамӡама ашьхеи ҳара агеи?
Адгьыл ҳацәтәымхазар, ажәҩан
Ҳҩалашәкәа ҳцахзаргьы ҳҩыџьагь?
Бабаҟоу уи ажәҩан санажәуа,
Адгьыл санықәу сқыџьқыџьуа?
Издыррын бахьамҟьо, бахьаахо,
Џьара снабхьыԥшыртә еиԥш бааигәазар.
Адгьыл бышԥақәхеи бысхьааха,
Ажәҩангьы схабгеит багазар!
Ибжьаӡыз са сакәзаргьы сакәзааит,
Сҿажәкуа ацәҳәырақәа срықәзааит.
Быбла анҭаԥшра сақәӡааит
Арахь саныбзыхынҳәуа ссыԥсан.
2006

ДАҼАЗНЫКГЬЫ АԤСҬАЗААРАЗ
Иаҳнамырҟаҵацыз арбан!
Иҳаԥхахалон, ҳаннажьуан.
Аҵәыргылеиԥш амш ҳахнарԥон,
Аҵх аӡыжь еиԥш ҳаланажьуан.
Ҳаҿаԥалон – ишьацҳәамызт,
Ҳнанашьҭуамызт ашәиҭышәи.

7

Иаҳнарҳәон иахьанӡа иҳәамыз,
Иаалагылон иааин ахышәаҿ.
Адгьыл иқәын инаурха,
Ажәҩан иаҵаԥсон иццышәха.
Иааҳадтәалон зны аҽырхаан,
Ҳланашьҭуан зныхгьы ҳҽыжәҳәан.
Иҳамҵаԥсан ԥыҽха-ԥыҽха,
Иаҳзымыҟәшәо, иаҳзеиԥымшьуа.
Иԥсҭаҵаган ҳажәымҭыҽха,
Иҳадтәалан ҿымҭуа-ԥсымшьа.
2006

ДАРЫҞӘА
Иусқәа зегь иаԥхьаҟа ишьҭам,
Дықәлан даауам иара аҩныҟа…
Иаҳҳәаран иҟоузҳеи шьҭа,
Лахьыцәгьа Дарыҟәа даныҟам?!
Иаҳҳәашаз ыҟан – иҳәам,
Иаҳҭашаз ыҟамыз – иҭам.
Дарыҟәа аҩныҟа дхынҳәуам,
Аамҭа мҩаслап иа ида.
Иаҳхәыцуан, иҳаршалон ицәгьа
Датәамбакәа ҳаидарагь иаҵаз.
Днеиуан Дарыҟәа лахьыцәгьа,
Ус, егьҟамлазшәа, иҽырхаҵан.
Ҿымҭкәа ҳаатәапи уажәы,
Ҳазхәыцуа иаҳхароу, иаҳхарам.
Ишәым аӡәгьы араҟа ашәы,
Аха ирызхом зегь ԥхарак.

8

Ҳәатә ҳамам ҳарҭ уажәазыҵәҟьа,
Дарыҟәа ҳабжьара даныҟам.
Дхынҳәуам Дарыҟәа лахьыцәгьа,
Дхынҳәуам Дарыҟәа шьҭа аҩныҟа!
2006

АЦӘГЬОУЦӘА
Цәгьа рмуӡацшәоуп ацәгьоуцәа шҳалоу,
Иааҳадтәалоит иааины игәыбзыӷӡа.
Избоит, ана ԥҳәыск дылхьынҳалоуп
Шьтәык, уи иахьала егьихьӡом.
Егьихьӡом, уаҵәы моу, уаҵәашьҭахьгь,
Иханы итәоугьы дырдыруеит.
Дычча-ччо дааҭалалоит ҳашҭа,
Ҳабжьара деиҭаатәоит дцырцыруа.
Ацәгьоуцәа ахьнеилак еиларсуп,
Ԥашәкаҿ иҳауп дара рдацқәа.
Ианықәрыԥса, рмацақәа хәмарзаап,
Ицеит инеимбӷьыжәаа имшацкәа.
Ихәлаанӡа еибарыҩны рҿаархап,
Ирзеиӷьу рбазар араҟа…
Ацәгьоуцәа анымӡалеит арха,
Ацәгьоуцәа алаҳаит Аҟәа.
Схәыцуеит: «Абарҭ ирхадада?
Иҟамкәоу уаҳа шьҭа риааишьак?
Даацәырҵуеит ус аҩы иҽаҭан
Ихаҭаҵәҟьа – иуанаҳәоит иааишьа.
Инықәикшоит ус иҭаҷкәым,
Ацәгьоуцәа анысҳәа, дрызгәааны,

9

«Иубарым, – иҳәахуеит, – иакәымк
Ҟарҵо урҭ арахь еиҭааны!!!"
Уа акгьы ихәыцуеит сызгаша…
Уашшуазар – иабыкәу уахьашшуа!
2006

ҨЫЏЬА
Реимак аанымҵәо, ицон рыхқәа раҳан,
Аҳәынҵәа неишькларҟьон игәааны.
Ирыбжьаз аарызрыбжьымхит урҭ уаҳа,
Ишьҭарҵеит ҵлақәакгьы нарааны,
Рышьҭа ихылаз амҩан ирышьҭаӡт,
Уаҩ дзалымҵит раамҭа дкәашо.
Дара ыҟам. Ирыбжьаз шьҭоуп уа иахьышьҭац,
Ирышьҭалан иааиуа ахҟьашо.
2006

***
Сҩызцәа ражәа зны санаргәыбзыӷуаз,
Исзырҳәалон аҵарақәагь ашәа хаак,
Ҵхи мши саԥхьаҟа сдырԥшыхуан,
Аԥсҭазаара салаӡсон – сыхнахуан.
Аеҵәақәа ажәҩан иалакнаҳан,
Сықәгылан дгьылк анапсыргәыҵа.
Крысҭахызма сара усҟан уаҳа,
Снеиааиуа џьанаҭ баҳча сыҵан.
Сгәы сажьон усӡа ицарызшәа,
Саамҭа саԥхьа икаршәын иуарҳалха,

10

Изакәызеи иахьа сгәы зызԥызжәо,
Сызҵахазгьы сара абас исуалха?
Саргәыбзыӷуа шәахәак цәыҵыԥхашам,
Рашәа хаа шԥааиқәтәеи дара аҵаргьы!
Ԥша цәгьак аахәыҵҟьеит, сырцәагашоу,
Иҟалап машәыр бааԥск ҟанаҵаргьы.
2006


***
Аҵәы сшахаркьакьоу аранӡа санаа,
Сцашт сара арантәгьы аҵәы сшахаркьакьоу.
Иџьаршьозааит уи еснагь ахәанаа
Ахәы иахьықәтәоу уаҟа рҽырԥагьан.
Сиит Сара ус, зегьы-зегь срызгәаҟуа,
Срышьҭан зегьы-зегь, арахь сагьырхьымӡо.
Уара еилыкаа изықәрыжьыз сҟәаҟәа
Арҭқәа зегь… Идмырцәонда сымцахә,
Сҭармыжьуанда иахьаасыхьӡо тышак,
Исҭахыз уаҳа!.. Снаҵҟьоит асыԥса.
Аӡынра цап, уара, асгьы сы аушам.
Сыԥсы ацәызгеит шысҳәаз… сыԥсызаап!
Усшәа рбеит еибарыҩуа исышьҭаз,
Сыԥсы ааиҭаскырц, снеины сахьнықәиаз.
Урҭ сара схы ахьсырхаҵәҟьаз сырзышьҭуам,
Иагьызцом наҟ, иԥхаршьоу иахьынтәааз.
Сара аҵәы сахаркьакьами – сшырбац,
Снанылахт уи амҩа сҩагылан.
Сызҭаҳаран сыҟаз ажра снахырԥан
Снанагоит амш, иԥнашәошәа исылоу.

11

Сгәыӷуеит: саазар абасала аранӡа,
Иара абасала сымҩа нсырҵәароуп.
Сыԥсы ааиҭаскырц сахьаатәаз ара амҵа,
Сыбла ихгылоу сызхымҵыц каҵәароуп.
2006

***

Я кончился, а ты жива.
Б. Пастернак

Изуз, исҳәаз, исымҳәашаз…
Сымшқәа еилахәашьт, сдырҳәацәеит.
Изызбазеи нас зегь башан?
Сара схеит – сара сынҵәеит.
Сара сымҿа Сара исымҩан,
Сахьагаз сагеит – саӡеит,
Адгьыл сықәҵит схылҩа-ԥсылҩан,
Иаша ажәҩан сагьазцеит.
Изызбазеи, нас, санаахьаԥш,
Ҳнеихуаԥшшәа ҳа ҳаицны?
Схынҳәызар акәхап схьааха,
Бӡам инықәыз лаӷырӡны.
2006

***
Аҵх салоуп. Амш мшымхазт,
Арахәыц еиԥш сарххацәеит.
Изакәызеи, мшәан, исзымхо,
Сзыргәаҭеиуа, ажәла нҵәеит!
Уаҳа сылам, уаҳа сылам,
Иҟам сашьҭоуп, сыԥшаауеит.
Иабаазгари даҽа тәылак?
Ԥшаашьа амам ҽа дунеик!
2006

12

***
Рыхқәа ааҵәыҵдырҳәҳәеит, ҳара ҳажны.
Рхәыԥсқәа хаххала иааилагылт,
Ирзымдыруа рхы ахьдырхара.
Изызҵаауа ма аӡә даанрыжьызҭгьы!
2006

***
Дкара-уараха дыҟамыз, дышҽыжәыз дыцәеит.
Данааԥш-иԥсҭазаара ихыԥсаахьан,
Ачараҟны дызхахацәаз аишәаҿ
Иижәыз аҩеиԥш.
2006

***
Сыԥсҭазаара сымҟәыҵшәан,
Инылашәеит сҿаԥхьаҵәҟьа ашьацра.
Сазыԥшуеит сыблақәа ҭраа.
Слаҟәны – иаашьҭысхыр шԥасҭаху,
Сыззыԥшымыз кашәарахк еиԥш,
Илакәшьо – иџьашьо, еиҭаџьашьо,
Аха сымчыдоуп. Аҩысҭаак
Дысхыччо дгылоуп хара.
2006

***
Уааи, ҳаиҽхьынтәалап, сыхазына.
Ҳабацо уҳәоу? Ҷлоуҟа!
Ацаразы ҳцап, аха ҳанаауа
Аҟырҟырҳәа иаҳхыччо
Ҳааскьаргар ҳәа сшәоит, аф аст!
2006

13

***
Алӡынрак ааԥын сазыԥшын.
Асы ԥуа санын мҩакы.
Аԥша ҵәыҵәы сыцәхалан
Аҷҷаҳәа исхаҵаауан сахьцоз.
Ус ааԥын сашҭа иааҭалеит.
Сарҿыхан, ишәҭышха иаасԥылеит.
Сҩалашәкәар шԥасҭаххеи ажәҩан,
Саргәаҭеицәо санаақәхо лаԥшык!
Ахьаԥшха смаӡацкәа имҩасит
Сааԥынра, ԥхынрак сшазыԥшыз.
Исхагылан ажәҩан казказуа,
Амш ҳәа, ҳаи, закә мшыз!
Ҭагалантәи амш барақьаҭӡа
Салаԥшуан арантәи, сазцон
Сналагыланда ҳәа сыццакуа.
Гәаныла иааҿыхуа мыҵмыџьқәак.
Сеиқәышла амра сыцәтәалан,
Уаҟа иагьсықәнаут асы.
Аҷҷаҳәа исхаҵаауа, амза сықәыҷҷо
Сахьнеиуаз сцәа сҭыԥсаауан.
Нас, ҩаԥхьа сеиџьыԥӡа,
Алӡынрак ааԥын сазыԥшын.
2006

АԤСААТӘ АЖӘҨАН ИАЛЫШӘШӘОИТ…
Ԥхыӡхап избо, иарбан уаҳа, ԥхыӡхап!
Аԥсаатә ажәҩан иалышәшәоит аҳарҭ еиԥш…
Изысҭаху уара идыр сыԥсыӡхар,
Сцоит аҵаӡахь, ара иҳаун шәарҭак.

14

Амҩан аӡәы амла ҳәа дыҳәҳәахуеит,
Ишьҭанеиуа зынӡагьы дызцәажәом.
Иԥсы ҭырхырц акәхап, ҽаӡә дырхәахәан,
Схалоит ҳәа далагеит уи ажәҩан.
Аха џьеи арантә ацаха ирҭап,
Уигьы дгәыӷуа ҳара баша дҳалан.
Дынхагәышьеит ари адгьылаҿ ҭыԥда,
Иԥсы игарын… еҵәак дзахьынҳалар,
Адәы иаҵәа иаақәгылеит аҽыхәа,
Аӷәра иахо… Иҵирҟьар – дабаго?…
Ари ԥхыӡхап, ишԥасҭаху сҿыхар,
Аха сказза сықәиоуп ауаҩага.
Аԥсаатә ажәҩан иалышәшәоит аҳарҭ еиԥш.
2006

***
Афырҭын иазымгаз иҵжәан
Сыҵла гылан иџарџаруа.
Уи зны бӷьыцк еиԥш санампыҵшәо
Ԥшоуп инеиуа исылахәмаруа.
Адгьыл сықәшәап саҭахӡамкәа,
Инасықәҭәо қәа цәыкәбарқәак.
Адунеи ҟадыџьгьы сшамкуаз,
Сналаӡып наҟ – сырбарҭам.
Исхашәышәуа аԥша ҵәыҵәыми,
Уи ашәа хаан исаҳашам.
Аҩны изымтәаз ақәа ицәыми.
Урҭ срымбакәагь срымкәаҳашеи.
Исымпыҵҟьеит дунеик амаа –
Сусқәа цәгьа еилаԥаҭоуп.

15

Сахәаҽыр ҳәа сшәоит аргама
Аҵх: ааҵәажә еиԥш схы иҭарԥоуп.
Уи даалԥалоит арахь, сҵәылхуа,
Џьнышк – сызҿамԥшуа, сызҿаԥшуа.
Исыздыруам сышә изылхо, –
Иааиқәтәом, исыдгәаҟлоит аԥша.
Исцәыцәар ҳәа сшәахуеит сымца…
Ибжьаӡоузеи шарԥазынӡа!...
2006

***
Ихы рнапы аақәшьуа идтәалоуп ахыда.
Уара узҭахыда, гаӡа , уара узҭахыда,
Иухагылазааит аҭахызаргьы
Акарпыжә еиԥш ухы ҟаланы!
Дара еилыҵыргьы ҟамлоз шәара шәеиланы,
Аха иуҭахымехеит.
Иумоушь иахҭнуҵазгьы дырны?
Уақәтәазаарын иахьа ҽыхәак кәадырны.
Аӷәра идыркуама ас баша-машак!
Адунеи ду амаа укушәагьы убашан.
Ирыцыркьыкьтәын,
Ӡмахқәакгьы ирҭыстәын.
Акы уԥызгалоз амҩақәа ирныстәын.
Акы мацароума,
Амал ду урҳашан,
Угәы зырчыхәчыхәуаз жәақәакгьы уаҳашан.
Уаарывамгылеит, гаӡа, зегь здырцәоз,
Мап нарцәукит унықәлар узмырцәоз,
Ааҵрақәа урываз, нас, иҟоузеи ааҵраҿ?
Улаиан уцәар, улшоит ашьацра.
Уааԥшын, унаԥшы-ааԥшуеит, сҟәыш. Узҭахыдашь?
Ихы рнапы аақәшьуа итәоуп уажәгьы ахыда.
2006

16

***
Исыманда сықәра жәа-шықәса ахыхны,
Ахра саҿысны, Ерцахәынӡа сцон.
Иахьанӡа сзыркараз сеидара шьҭыхны,
Саԥхьа инеиуа шьамхыҵарк сихьӡон.
Ах, изгазеи сымчқәа зегь ныхны,
Мҩадук ианыԥсалоуп сусқәа еиԥхьытта.
Исышәҭ ма сықәра хәы-шықәса ахыхны,
Зегь снарылагон ҿыц сара еиҭа.
Хәы-шықәса иеигӡаз, хы-шықәса сымаз –
Ԥсҭазаарак иаҩсып – амбатә ҭаӡап.
Санысрын анҵәамҭахь инеиуа са сымҩа,
Зҭак ҟаҵам зегьы рҭакқәа ҟасҵап.
Ах, ишԥазбо дунеик аасырҳәырзшәа,
Снаскьар сара наҟ даҽа аԥсык.
Саԥхьа ишьҭоу баагәара дук хызжәарц
Ҳазшаз исиҭар сҭахын ҽа шықәсык,
Ҽа мышқәак имыцәонда сымцахә,
Суаҩыми, сгәаҟуа сзааз ауаа рзоуп.
Ианаму, суҳәоит, снаг ма уаҵәынӡа,
Акыр иаԥсоуп уи, акырӡа иаԥсоуп.
2006

***
Ҳшахәаԥшуаз инаҳавсны ицаргьы ауазшәа,
Иаакылсит аӡынра – иааҳалаҳаит исха.
Схы ҭууа, сзынҟьаз арахь санԥазшәа,
Зегьы срылҵны, саагылт ус ганха.
Саркьак саныԥшылазшәа, саргәаҭеит кыҷырак,
Иааџьасшьит сшьамхы абас изыркәадаз.

17

Сханы иқәтәан уажә ааигәанӡа ҵыск ҷырҷыруа,
Издыруадашь уи аналшәаз, иахьагаз.
Ажәҩан салан саргьы зны сыԥсаатәха,
Еҵәак кыдшәан ус, сгәы ҭыԥсааит.
Слеиуан сара ажәҩан аҭӡы садхо,
Сыԥсы ахәагагь сыман ҽнак сышәзааит.
Сшьа дыртәахьан, рыцҳа, ԥхара сыцмызт,
Схы ргахьан, сыгәгьы ргахьан, сшаауаз.
Акымзарак иахьа араҟа иҿыцымызт,
Аха иџьасшьон усгьы асы шауаз.
Ақәа шлеиуаз икыдҵәан ахаҽаҳәа,
Исыхьзеи сара амҩан џьара акырцх,
Адгьыл саҳәон,
Сгылан ажәҩан саҳәон,
Иныдҳалаз агәашә дуқәа сзатырц.
Рацәак бжьамшәа сыҟан ҩаԥхьа ааԥнынӡа.
Сгәаҟуан саԥхьа храк санаҿаха.
Арахь сзалымҵуа, иагьазмырцәо сымцахә,
Аӡынра аакылсит – иааҳалаҳаит исха.
2006

***

Мчи гәырҵҟәыли шԥакәашеи
Рацәак иҟамлаз сылша!
Б. Шьынқәба

Саргьы гәаҟрак сымагәышьан, –
Сызмыргылаз, сызмыртәаз.
Уи аансыжьыр исзынмыжьуа –
Исхьынҳалан иара абас.
Исхьынҳалан, сахьынҳалан,
Сгәы шьҭнахуан уамашәа,

18

Сҳәыԥыӡыԥуа каҭак салан,
Сыԥсы ҭнахӡар ҳәа саршәан.
Акгьы аарылымшакәа уаҳа
Адунеи дуӡӡеи сынцәеи,
Сус ду сшашьҭаҩуаз сацәкаҳаит, –
Сақәӡит, сақәхәашеит, сынҵәеит.
2007

***
Аԥсҭазаара иузышьҭымхуа еидароуп.
Сара соума, сыҷкәынцәа ааԥсеит!..
Адгьыл уахьықәу мацара ахьухароу
Ахаан уахамтәац унеины мазеи.
Арахь уааԥсеит уеидара ушаҵаз,
Аҵх уамырцәеит, амш ухәнажәеит.
Ухы шьҭухын – ажәҩан ду уаҵаст,
Уахьынатәаз адгьыл уаршәеит.
Уи иаразнак иулсит цәаакыран,
Хьҭаны иулалт, угәы еиҵанарӷәӷәеит.
Уҽнадкылан уаагылон маакырак
Ахы аалахеит адунеи:
Иааҳәит уи ҽнак уара узыҳәа,
Иузулымхуа иулахеит хык.
Инҵәарыма абас ала аныҳәа,
Дааузхьамԥшӡо ҩызак, ҭахык?
Уаԥхьа игылоуп иузымгац баагәарак,
Бжьык адгьыл иқәлан иаауеит…
Аԥсҭазаара иузышьҭымхуа еидароуп.
Сара соума, сыҷкәынцәа ааԥсеит!
2007

19

ИЗЫЛГАМ АЖӘЕИНРААЛА
I
Сҿаны сегьҿамкәа, сажәны сагьажәымкәа,
Сҟәышцәамкәа, сгаӡамкәа, схы стәны,
Зегьы среиԥшшәа, иршәым акгьы сшәымкәа,
Сара абра саакылст аҵыхәтәаны.
Саанаԥшы-ааԥшит. Иҟоузеишь араҟа?
Иҟац. Сара сашьҭалеит аҿыц.
Бла иамбо ак нықәысҳәан сҟәаҟәа,
Схы сыхнахуа сназхәыцит цәыӡк.
Адгьыл иқәӡыҭит,
ажәҩан иалаӡит ишнеиуаз,
Сызхьынҳалаз, хьӡы змам акы.
Еилкаашьа амам уи абасгьы сзаргәаҭеиуа
Иснарбарцгьы изашьҭоу ҽа мҩакы.
Аамҭоуп уи, исцәцаз, сызхьымӡаз,
Снацәкьарақәа аӡеиԥш ирыбжьыкәкәаз.
Иабыкәу уи сашьҭалан сахьымцо,
Исыхьӡаран иҟоугьы сыз, иқәаз,
Аха иамам, иамаӡам хнырҳәышьа
Аӡ иагаз, иқәнаҭәҳәаз аԥша,
Инысмыжьыр амуа, исзынмыжьуа,
Аамҭак сыбла ихгылоуп сахьыԥшуа.
II
Иҟаз ыҟан, узаԥырҵуам иҟамызшәа.
Ицәгьа-абзиа, сара салиааит уи,
Амҵәыжәҩақәа сызҭаз, сыгәгьы ԥызжәаз
Аамҭа, сеиҭанагәылсыр ҟамлари?

20

Сцәыкәбаруп. Сара уаҟа слаӷырӡызар?
Сан лӡамҩа снықәкәрзар шьыжьык?
Шәареи сареи ҳхацәахан ҳаицызар,
Сышҿыхара сарҿыхазаргьы бжьык,
Салаӡрыма, анаџьалбеит, аамҭа аӡыхәашь?
Схылҩа-ԥсылҩан сазцарыма жәҩан?
Издыруадаз еиӷьзаргьы сымҿыхар,
Ԥша ҵәыҵәык сханы ишәышәуан,
Аамҭа аԥша ҵәыҵә. Иаасыцрыхо,
Сахьцалакгьы исышьҭан. Сацәынхарц
Анцәа сиҳәо, самҵагылан ныхак,
Шьоук анахь ианҭахәмаруаз аҩарӡ.
Ааԥынран ҳәа сарҳәоит, ааԥынрамыз,
Ҵабыргыҵәҟьан, сара зны саниз.
Аҿа ҩеиуан усҟан, мра шәахәамыз
Сара сыблақәа ирхыҷҷалоз уинахыс.
Санынықәла ҳашҭа скаҳа-бӷало,
Адунеи сзыԥшуан ишанхашәа.
Изылбазеи сан сынхазшәа схала, –
Дзагазеи иаразнак уи ашәа?
III
Адунеи ду ҭбаан, игәазырҳаган,
Аха уи, иагәыҵак зықь маӡа,
Иӡхыҵраха иадыҽҽалон ҳага.
Сара уи абазбоз, агаӡа,
Сара схәыҷын, сара салан ацәа,
Амҵәыжәҩақәа снаҭон са сыԥхыӡ.
Исывганы иргон арахь ахацәа.
Саб иашьагьы иара убасҟан дыӡт.

21

Иабаздыруаз уа макьана идыртәыз,
Макьана сара сзыҳәан зегь маӡан.
Сналаӡсеит ӡыжьҵас аамҭа исырҭаз,
Аҭакарха сназынгылаз амҩа цан.
Амҩа шәарҭан. Уи ианыз аныӡлан,
Иаатит Сара сҿаԥхьа зны иҭыкка.
Агыгшәыгқәа срылан сара ԥхыӡла
Ашара нас снаԥылон, агәра мга.
Ари адунеи ду, иахьа схыцәӡа
Сназлагылаз, сгәыҭҟьа-ԥсыҭҟьаха абас.
Ацәаха рмоуит, уара, рхы ықәҵа,
Икараха ахарантә иаауаз.
Урҭ аауан агәаҩақәа ирҭысны,
Ашьха дуқәа ирхыҵны, инҵәаха,
Амҩан имлашьны, аҵаа иардысны,
Иаауан анышә даҭан наҟ раӷа.
Иаауан рыгәқәа каршәны урҭ аҩныҟа, –
Иахьнықәҳауа ицәарц, рыԥсы ршьарц,
Иабардыруаз усҟан рҿаԥхьа иҟаз,
Егьшалагоз арыцҳақәа рхы ржьарц –
Егьҟамлазшәа, имҩасрашәа иназлаҳаз,
Ирзааиз ԥшак ҵысны иагарашәа…
Ахада дхадан, уи дагьрыԥсцәаҳан,
Аха рҿы ааихаркит зны, ианшәа.
Настәи сара сымч зқәымхо хҭысқәоуп,
Еиҭаҳәашьа змам ажәабжьуп… Нас
Исыздыруам сара агәаҟ сҽыззыскуа,
Аха шәахьагаз ауп сахьагаз,

22

Идырԥшыз – идыргәыӷыз – идырҩашьаз,
Шәымҩа сымҩоуп, шәҵыхәтәа сҵыхәтәоуп.
Сара уи сахьымцаша сагашам,
Сара уи саныҵуам, зегь акоуп.
2007

ԤСШЬАРАК САҲӘО
Акәтаӷь былгьошәагьы сжьанда,
Исырбанда зегь раҳаҭ;
Сҽынеиуыжьны сыԥсы сшьанда,
Салҵны саақәтәанда апылҳаҭ!
Аха иамуит, иамуӡаҵәҟьеит
Са сызрылҵуам ҭыӡшәақәак.
Еилахеит абзиеи ацәгьеи,
Срыбжьахеит еилагақәак.
Уахьынҭыҵуа иҟоу шәарҭоуп.
Иаауҿагылоит умҩа зкуа.
Аҩны утәаргьы анышә уарҭоит,
Еиддырӷәӷәалоит аҭыӡқәа.
Иҭабгазшәа сыҟоуп сыцҳа,
Ишьоуп адгьыл, уи егьшьам…
Сара ахәыҷӡа соума, рыцҳа,
Адунеи ду аԥсы аршьам!
2007

ДСЫХЬӠЕИТ УИ…
Дсыхьӡеит уи сыӷба анӡааҟәрылоз,
Дсыхьӡеит уи санарҭоз аӡы.

23

Ауаа рацәа дрылан, днарылаӡ
Дцаргьы ҟалон уи иацы, –
Лыблақәа хылҩар слымбазшәа,
Дәы иаҵәак днықәлар дласны.
Дааҭгылеит аҳәҳәабжь лаҳазшәа,
Сагьааҵалкит лылаԥш дразны,
Дхааны, дыԥшӡаны, дыԥсҭаҵаганы.
Сабаҟаз? Сабацоз?.. Сыԥшын,
Сҭынхадаха саван сара ага,
Сааигәара игәрымуан амшын…
Ажәҩан кеикеиуа исхагылоуп,
Шьҭа сымҩагь сахҟьашам бзанҵы…
Ирхьымӡеит зыӷба ӡааҟәрылаз,
Иагеит, ирцәагеит урҭ аӡы.
2007

СААУЕИТ САРА СДӘЫ ИАҴӘА НЫЖЬНЫ
Сара ӡқәак сырхылахьеит снышьны,
Урҭ срырхьеит, сырхыст ҟәарақәак.
Саауеит сара сдәы иаҵәа ныжьны
Сыцәхалахьеит џьара амҩангьы қәак.
Бна тоурақәак срылан, сдырҟьалеит,
Сыжәҩа ҭҟьазшәа акыр сыԥшаауан.
Аҩада схалеит, алада сҭалеит,
Сыԥхыӡ иалаз дунеикаҿ сааԥшуан.
Саауеит сара, арахь исыцрыхо,
Ауаа рахь, шьоукы срыцәшәаны.
Сышьҭоуп цаҟьак амҵан сыԥҽыхан,
Аҳауа салоуп сара сашәаны.

24

Схьаауп, сыԥхыӡуп, нас сыхәрыбӷьыцуп,
Сцәыӡуп, ԥшаашьагь сымам зынӡа.
Ус, шәаахьаԥшыр, – сыбжьаӡуазма! – сшәыцуп,
Шәлымҳагь ак ҭасҳәоит аргама, маӡа.
Саауеит сара ашьха сырхыууаан,
Сыԥсаатәны, сышьҭыԥраа, суаҩны.
Сымҩа саркаран, иҵәуатәыз ҵәуан,
Саауеит сара счарақәа уны.
Саауеит сара сдәы иаҵәа ныжьны.
2007

***
Ҳидхалеит, рымшуп, еиқәымшәак,
Инарылажьуа дааиуеит хыԥҽыгак.
Аиашада ара ак аҭахымшәа,
Дцоит имҩахәасҭа наҿыган
Хра цәгьак. Уа даҿакнаҳауп,
Дзымцошәа анибагьы уаҳа.
Иҟоуп иқьышә анҭаԥырҵәо,
Амҩа данықәхало дҿажәкуа;
Хаха-хымшгьы дандырцәо,
Дыхьчоушәа данрыцырҵо ажәқәа,
Аха дшыҟац –деиқәымшәан –
Даатәоит араҟа уи ахьча.
Акымзарак уаҳа иҭахымшәа,
Дылаиан дыцәоит акәахьча.
Ихы иаҵоугьы ииашоуп, ихчым.
2007

25

КАРФАГЕНАА
Иқәԥраауа, иблахкыгаха идыргылан,
Иҟәыбаса ишьҭарҵеит Карфагьен.
Иеигәырӷьашәа аԥшӡара иаԥылаз
Ргәы архәашьит. Рхы еиланагеит.
Анышә иарҭаз абацахуеи, инышәхап.
Ирҳаҳарц ирзымфашагь иахалт.
Ианықәырҵа ақалақь ду ццышәха,
Аныҳәа ду иман авандал.
Ирызхагәышьом усгьы шьоук ирымоу,
Иахьынҳалоуп иаагылазаргьы атәым.
Сара уи дсыздыргәышьом, даурыму
Ддаҽаӡәу, иагәыҵанакыз Рим,
Аха уи Карфаген ичалтит,
Хҩахаха амоуа даҽазны.
Ан лыхшара ахыдара ду иалҭеит,
Инышьҭарҵеит лаԥхьа дара шьны.
Иҟаӡамызт, аха усгьы иҟан
Иблахкыгаха игылаз Карфаген
Ауаа рхәыцраҿ, ихынҳәуан рыҩныҟа.
Иқәҳәан урҭ арантә аԥша иагеит.
Иҟан урҭ, карфагенаа, шыҟац,
Иҟанаҵ идмырӡыз абызшәа.
Уи аныӡ – уаҩ дыхнымҳәт аҩныҟа,
Уара ари егьумбан уамашәа.
Хҩаха рмоуит карфагенаа уаҳа,
Иааскьаӡеит ишааиуаз рҵыхәтәа.
Ишеилаҳара Карфагенгьы еилаҳаит,
Аамҭа асаба неин ианахатәа.
2007

26

***
Ашәи ишьҭарҵан, дацәцеит, ахымҩас
Ихьымӡеит усгьы – иақәкын иԥсы ацарҭа.
Атышақәа ирҭаҳаанӡа ирхыууааз
Днаган бжьрабжьҵәа дарҭон
Дырзаҭазҭгьы, аха дырцәыбжьаӡуан
Рҿаԥхьаҵәҟьа дынкабон уи дшәахха.
Уԥшыр, дкылԥон ана агәыр аҵа,
Ажәҩан дадырҷаблан дацыԥжәахан.
Дрызнымкыло, дымшынха, даарыцәхыҵуан.
Днарышьклаҽҽон, дыцәқәырԥо, ҟәаракаҿ.
Рхаҿы дынхомызт уи, дыԥхыӡын,
Дхәыцын, аха дыҟаӡан араҟа.
2007

***
Исҳәогьы здыруеит, изуагьы сақәшәоит,
Сагьнеиуеит, – сыҟоуп, сыԥсыма! –
Аха адәы сықәхеитеи лакәшәа:
Исыдгыло дсымам!
Ацаҟьа садхоит – схалара џьысшьоит.
Инсырҵәароуп санылазар сымҩа.
Еиԥшьышьа змамгьы неиԥысшьуаз, –
Исыдгыло дсымам!
Избоит аҩысҭаак сыцҳа иҿаҟәазшәа,
Уи снықәҟьоит наҟ хыма-ԥсыма.
Акы сеиԥшхаргьы амуаз нас-насшәа, –
Исыдгыло дсымам!
Сықәгара иашьҭоу ӡхыҵраха исыҵоуп.
Уи азоума аранӡагьы сзымааз.
Сыршьхьазаарын, аха сымԥсыц ауп.
Исыдгыло дсымам!

27

Сзыдгылаша рҟынӡагь снарышьҭуам.
Стәанда ара сҭанасыма!
Сара сакәушәа исыхәаԥшуеит рыжьҭааҩ.
Исыдгыло дсымам.
2007

***
Сара сызҿыз аус акгьы снамҭеит.
Сыԥсы афеит. Сымҩасит схы ақәҵан.
Зынӡа иснааломызт сцәамаҭәеи саамҭеи,
Аха иахьа сызлацәажәо уи акәӡам.
Сара исхагылаз арсын аҵәҩан еиԥш,
Аԥша санақәтәаз, санҭагьежьуаз рашҭа.
Сара исзамуаз дара ирзауанеи,
Иарбан, нас иҟаз шыҟаз зырхашҭуа!
Рышә сылаҳаит ҽнак, смықәшәатәымыз,
Сырзылымго, инасаҩымсуа, сқәыцха.
Наҟ-наҟ сара сзынгьы ак шәатәымыз,
Аха ирымамызт урҭ уа уи азхәыцха.
Ишԥарҭахыз ицарц инасхыԥан,
Сыҟаӡамшәа араҟа, срымбазшәа!
Сҩаҵамԥшырц ари ажәҩангьы рхыбуан.
Ирылшозар. Илеиқәеит уа атазҳәа.
Ианшәа, саԥхьа ишьҭалт иуарҳалха.
Сыԥхьаркит, рхы иадырхәан гәыҳәыжәқәак.
Бна тоурак акраамҭа даргьы саргьы ҳалхон,
Ишарылеит ус ирзымхьаӡаз рыжәқәа.
Сара исышьҭамыз, зынӡас рхы рхашҭит.
Раанда каԥсар ҟалон – рыҩнқәа еилаҳар,
Сара усҟан сааҭалахьан ашҭа.
Шьҭа, усҟан, схы иҭамызт урҭ уаҳа.

28

Исыхнаԥаазаргьы хымҩаск зны схылԥа,
(Сыԥсы аҭыхра иашьҭазгьы аратәхап)
Срыцәцахьан агәыр аҵа скылԥан,
Салан сара ажәҩан ду сыԥсаатәха.
2007

***
Фолкнер иахь ишьҭақәа нагоуп,
Биолль иҟны дыҟан даауеит.
Хемингуеи иҟны иарсуп иҽага,
Уаҟагь тәашьа имамкәа ибеит.
Достоевски амҩан даацәырҵуеит,
Карамазоваа ихьӡан дыршьаҳаит.
Дышдәықәу иаԥсуара ицәырӡоит,
Иаԥсшәагь уаҩҵас ирмаҳаит.
Кафка џьара дихьынҳалоуп.
Камиу дзиԥырҵуам, аф аст.
Ҳааигәа дыҟоушәа, дҳалоушәа дҳалам,
Даман ицоит тарантаск.
Уԥшыр, иџьоушьап, – иҵас дызгада! –
Дылатәоуп Маркес ишәхымс.
Нас иҽыҩнеикуеит, ԥасеиԥш, иуада,
Ддәылҵрангьы дыҟам арахь даҽа хымз.
Ддәықәлашт, дышнеиуа, дылхо асы-мҟәыл,
Гәаҩақәак дырҭысп дыбӷьаауа.
Дыԥшаауа ддәықәуп шәаргьы саргь ҳахьыҟам,
Дызҵоугьы тәымуп арахь данаауа.
Усҟан, данааиуа, ҳадгьыл данаалом,
Иқәӷьацом араҟа икаиршәыз арыц.
Иԥырҵны инеиуеит аԥхьаҩцәа бналан,
Дашьҭан, длашьҭаӡгьы дцеит иара аҿыц!
2007

29

АХЫСЫБЖЬҚӘА
Ус, игеит, аԥсҭа ҭырцәажәо,
Уи ахысыбжь дыдрабжьны.
Инаган абџьар иарҭеит ажәа,
Иури Воронов дышьны.
Иахьымаара аиаша бнарҵан,
Иашьклахысит уи ҽазнык.
Ацәаԥҽыга дықәтәан барҵак,
Лыҳәҳәабжь иаҩижьуан анык.
Азакәан џьара аҽардагәон,
Аҽаӡон – икәараҵон.
Икнаҳатәыз аӡәгьы дҩаган,
Ивагылаз дықәҳа дцон,
Имаӡамкәа, наҟ, ԥырхага, –
Дыԥхашьом, дагьахьырхәым.
Инапы санын ахага,
Исыҵоушәа стәан лаӷәымк.
Адәы дықәын уи, абахҭа
Ззыԥшыз – иҭадмыртәаз.
Нас кашыррахеитгьы зҳәахда
Рҽанеибырҭоз ҭәа зыҳәҳәаз!
Ргәы ҭыган, рхы шьҭыхны,
Арахь иаауан шьоук гьежьны.
Нас ибналахтт ҳаԥсқәа ҭыхны,
Зураб Ачба ду дышьны.
Идәықәлахит еинҟьа-еиныруа
Ицаз аӡәы ихьӡарашәа.
Аха иҟаҵәҟьаз издыруам
Иқәҵыз, иагаз агәыԥжәа.

30

Бжьарыбжьаҵәа анышә иамоуп,
Ԥшаашьагьы амаӡам маӡак.
Дмақаруеит аӡә аргама,
Акы дақәгәӷуеит гаӡак.
Идыргәааз шьоук еижәылоит.
Иасны ихырҳәоит аӡәы ицәа.
«Ибаргәузеи шәара ишәылам,
Дызмагәышьам шәоуп нцәа», –
Абас шиҳәоз гәарабжьарак
Дыбжьагьежьуан идыршәаз.
Шьоук агәыдлахьан баагәарак,
Шәас, рымшын, хыла шәас!
Еиҭадәықәлахт анҭ еижәылан,
Мышмыхәла ддырбон шьыжьны.
Шәабацои, сҵаауеит сааҭгылан,
Ҭамара Шьаҟрыл-ԥҳа дышьны?
Аҩсҭаа дҳалалоу, ҳарҩашьан,
Зегь ҳаиниҟьахуоу, нас, џьнышк,
Ҳаибарыҩуа ҳашьҭоуп иашак,
Убри ҳшашьҭоу ҳагьыԥсышт.
Дкылатәоуп даҽа хагак,
Иҽаҭашәа анаҟа акәакь.
Угәы ҭымҟьан, дуԥырхагам,
Сара исықәкуп уи ишәақь.
2007

***
Адгьыл сықәхеит схы агарҭа
Сымаӡамкәа – ажәҩан бгоит.
Адгьыл шәарҭоуп, адгьыл шәарҭа,
Аӡлагара дугь лагоит.

31

Ҳахәлашәома, анаџьалбеит,
Алу, сақәшәа ҳазлаго?
Џьнышқәак ахәархь саҿаркуеит,
Тышак схықәхалт – сызҭабго.
Ари ԥхыӡу, лабҿабаҵәҟьоу, –
Еилыргоушәа – еилыргам.
Исықәҳауа хан дук саҵҟьоит,
Адунеи ҭшәахеит, сакуам.
Исыламкәа саақәхар уаҳа,
Сгәы кыдбангьы сыԥсышт.
Ажәҩан ҭыкка салакнаҳауп,
Самхәаҽуанда ара лабжышк!
***
– Ҭынчра ҳаргьы иҳаиҭом, иаргьы имам.
Деилагеит даазқәылаз – даҳԥырхагоуп.
Зегьы дрыхьӡарц ддәықәлеит хыма-ԥсыма,
Акы дагоит, сымҩашьозар, дырхаган.
– Даҳԥырхаган уи даагылазаргьы,
Аҵәы данахатәазгьы, мап, иахьа акәым.
Иҟалап шьҭа лассы дааԥсаргьы,
Уԥшыр, ицыхцыхра нҵәара ақәым.
– Дзымгыло аамҭа дамыртәашеи,
Изышьҭымхуа даҵоуп, дыхәнажәап уи.
Икыхт дахьынҳалаӡан аиаша
Иаргылара џьушьап иани иаби…
Ҭынчра уаҩы иҭан дсыртәаӡахуам,
Схаҭа ҭынчра сымамкәаны сшами.
Ирҳәо саҳауеит, иагьсаҳаӡахуам.
Ирҳәо – амца иаҵасуа аԥшами.
2007

32

ДНЕИУАН УИ, ИМАЛА, АЛАҚӘА ААИШЬҬАШУА
Днеиуан уи, имала, алақәа ааишьҭашуа,
Дхарахаԥшуа, ихацәан-ихабган.
Ихьӡазгьы ихьымӡазгьы лахь ирҭаш уа,
Аха игәы иаирсуам уи абга.
Дабаацәырҵ, мшәан, дыҟанеи дыӡны,
Зегьы ираҳап уи, дыздыруа, иахьаҵәҟьа.
Ихы агәҭа ианнықәло иблақәа ҭыҵны,
Дыцҳар илшоит, даахьаҳәны, алацәгьеиԥш.
Алапҟьақәа ишькларҵап аҳәсақәа аацәырҟьан,
Абриоуп дзыцәшәо уи уажә зегь реиҳагь.
Иаԥхьа иқәырҵар рылшоит иаацәырган…
Аха иникылап – ираҳәатәу реиҳәап.
Дизынкылар уаҩ џадрак, гәаҵәажәпак.
Иԥҳәыс гаӡа данлырлашә, имбазаап
Иҟаз… Амала, усгьы, дышԥашәҭуаз
Лара усҟан! Аф асааит, аф асааит,
Ибӷа ԥылҵәеит лхаҵа ҽардаџгьы.
Агәаҟ, ашьҭахьоуп уи данҿыхаз.
Ааигәа уҭхаџь, анкьа зны уҭхаџьгьы,
Зегьы угәалашәоит; умш уҿаӷыӷуа.
Уанаақәхалак, урҭ ааиуеит аԥхыӡ еиԥш
Ихаакәакәаран, митә иалашоу хҭысқәан.
Уҽаалеиқәукуеит учҳара анхыҵуа,
Уҿаԥхьа ицәырҵуа сахьа ссирк усҟан.
Алақәа ишьҭашуа рҿаархан, дахьыҟоу
Изымдыруа даақәхахт уажә, џьара лабакгьы
Икызар цәгьазма ахаҵа дахьныҟәо,
Тәамҩахә иоуран анимбо иахьакгьы.

33

Дахьырҿаҳаз рҭахымхакәа даарак,
Шьоук мҩахыҵуеит, ишааиуаз, даагәарҭан.
Иааиқәыӷәӷәеит, аиашаз, еидаран,
Имоурашәа ибеит иара хгарҭа.
Иац акәын ишә ианылатәаз, илӡаартә,
Ианиашьапкуаз
Иац акәын – ирхашҭит!
Ишԥабзиаз ари амш дагьахьымӡар, –
Дынҭалар рҭахымкәа аӡә иашҭа!
Қәоурак иалагеит ахаҵа дышдәықәыз,
Ибзиан уи уаҳа иаахымкәар.
Ихы ахьхазгьы ихашҭит, иабыкәу
Дахьымцара уи иахьа имгәаз!
Дгылоуп, дгылоушәа шибогь деилыхны,
Ихы икәаҽ… илаиҵаз аарыхны.
2007


АҞӘА ААНИЖЬУЕИТ АЛЫҚЬСА ЛАШӘРИА
Ажәлар рыӡхыҵра ихыршәлоуп акәыба.
Уи наргоит бираҟк еиԥш ишьҭыхны, уԥшыр.
Инеиуеит Алықьса дзымбацгьы қьыпшәыпуа,
Егьрыгым шьапыла инаӡарц Кьалашәыр.
Рышьҭахьӡа игылоу Басла дхыԥшылоит,
Уи неиуеит ихыҵны, ихәашьӡа.
Иаԥхьа игылоу шьоук цәажәоит еидшылан,
Ирҳәо умаҳазшәагь узцом ҽыргаӡа.
«Ицны идәықәлеит Аҟәаа зегь хыҵны,
Иара араҟа изимоузеи, мшәан, ҭыԥ?!».

34

Ирҳәац акәын, еиҭарҳәон ирҿыцны,
Аӡәы изхомызт дахьцәажәоз иԥсыԥ.
Аҟәатәи ашьха ааԥшуан уажә еиҭымха,
Даагәыҵаҳәҳәа дазымкызт аҵеи.
Иџьыба дҭыхон хаҵак, ҭаҭынхап
Дзышьҭазгьы… Алықьса дҳацәцеит!
Ицназго дызбом, афы рмысааит…
Уаргьы дуҭахын уи, саргьы дысҭахын.
Иахьаниҵаз ахааназ ианызааит:
«Дыҟанаҵ дыҟан, дуаҩын…»
Сгәы сҭацәажәон сахьнеиуаз: «Уабашшуеи,
Иуҳәар изоуҳәода? Иргылоуп акәаԥ…»
Ажәа рыман уа ажәа зумҭашагь.
Иҳәоугьы иҳәамгьы зны иааизыкәкәап.
Исхашҭран сыҟам игәылак исеиҳәаз
(Дҵәуо, дицны дааиуан иԥҳәыс):
«Иуадақәа аанижьит… Уаҵәызны имузеихап…
Иҩызак имҵарсны игарым, афы имыст!...»
Амш еилгарц иаҿуп, аха ибзиам
Аамҭа ҳазнылаз – рацәак ҳаилахәым.
Аҟәа аанижьуеит Алықьса Лашәриа,
Далган дахьырго зынӡа ишаҭахым.
2007

***
Уара узыҳәан ажәала иҽишьуеит,
Иубап даҵоушәа ауахәа.
Иахьихәаша ахәша ахьишьуеит,
Иахьимыхәо – аҵәаӷәа.
2007

35

***

Душно – и все-таки до смерти хочется жить.
Осип Мандельштам

Иԥеиԥеиуа аҭакар бааԥс адгьыл иахаҳаит.
Иԥсырмаҷгаха, ишааиуаз, саргьы иаасхаԥеит.
Акы аасылнаршом уи сара уаҳа, –
Салахеит, алҩеиԥш сахәаҽуа збеит.
Ашәшьыра сҽыҵак саагылан, исмыхәеит, –
Аҵла злаҭалаҳау бӷьык аақәацом.
Ара шьоук аргәамҵит, ана шьоук еилыхеит.
Хәыҷгьы дугьы рыԥсы рызхаӡом.
Рыхқәа рыкәаҽшәа ашьхақәа гылоуп,
Архақәа хнаблааит, амра рхацеит…
Сара сымшқәа среигәырӷьо срылам,
Сара сыҵхқәа хьаахан, имцеит.
Сықәнагалеит бла иамбаӡо цәҳәырак,
Аԥслымӡ шьҭыхны аҿаанахеит ԥшак.
Исмоурашәа збеит сахьнеиуаз ҿааҳәыра,
Иасуан хара аамҭагь ашақә.
Сшьапы сықәнаҟьарц иаст ифырҭынха.
Зны исыцраст, ҽазнык исыцраст.
Аха аԥсраҵәҟьа анааскьа, исҭахымхазт.
Снеи снаҿагылт сара убас, –
Дшәаны акәу, даахьаҵит аԥсцәаҳа.
Сҿаԥхьа дышьҭалеит зны дхаҳәханы.
Ҳазшаз сиҳәон нас снапқәа раҳан,
Абра ажәҩан цқьазарц сханы.
Анцәа сиҳәон аԥсеивгаха соурц,
Адгьыл иқәҵаны ицарц аҭакар.

36

Сызнылан сааиуаз сымҩа насроурц
Сҿагьынасхеит саԥхьаҟа, абар.
Исҭахын ажәҩан ахь схалар сыԥсатәха,
Убас еиԥшгьы иҟаз бзиарак схын,
Иҳаҵарҵо амца сырцәарын снаҭәҳәан.
Сыԥсы аҭазааргьы дара исҭахын.
2007

АХАҾЫДА
Шәара шәтәала, уажә сара сызҿыда?
Ааигәа дыҟоу, хара дыҟоу уи?
Уахьнеилакгьы дыҟоуп Ахаҿыда.
Ахаҿыдарагь, цқьа уназхәыцыр, изакәи?
Ауаа дрылоуп ауаҩы замана,
Уаҩытәыҩса ахаан игәы нмырхо.
Ирҭахызар, дгылоуп днеи аганаҿ,
Дара арахь еилазаргь еибарххо.
Иара иусым уск иҽалеигалом,
Ишықәнаго ибозаргь уаҵәы иус.
Утәа ахьырҳәо дтәоуп иҽеидыԥсалан,
Уца анырҳәа, дҩаҵҟьоит аҽадҳәыс.
Деиҟәжәо дтәазаргьы, ажәак имаикышам
Аҿыгәҳәа ихы инықәсуа еиҳабык.
«Ҳара ҳзы!» рҳәар, иҽҭаижьып атыша.
Дыԥхьаркуазар,
Иҽеиҭашт уи ҳаԥык.
Иҭахӡамкәоуп инапы дышҩахо
Еизаракаҿ – ус шьоукы ирҭахуп.
Дахьыҳәҳәаша, имоукәа акы аҳәахагь,
Иҿахәы изымҳәаӡац ҿахәуп.

37

Дыҟоушәа зырбозеи, мшәан, ҽыда,
Дҽыжәлан уи даннеиуа апҟара?
Дыҟоуп, аха дыҟам Ахаҿыда.
Дцоит, аха уи дызцом хара.
Дыԥсыхьшәашәоуп аԥсраҿы даннеиуа,
Дгагоуп ачараҿ – дырбаӡом.
Уԥшыр, уи ҩада иҟоу дреиуам,
Лада иҟоу ҩызас дрыԥхьаӡом.
Иқәгәӷны инапы акы анырҵом,
Зегьы дыртәуп – уаҩытәыҩса дитәӡам.
Дҟьалахьеит – дахьынтәааиуа издырӡом,
Дахьцо иҟоу усгьы изыԥшӡам.
Акгьы змыхьда ара, зхы ԥҽыда?
Изеилоузеи жәларык еицәгәышуа?
Игәы ҭҟьазар акәхап Ахаҿыда,
Дцеит, рҳәеит, дақәтәан наҟ аԥша.
2007

ИРЕИӶЬУ
Иреиӷьу имҩа ахаҳәқәа аныԥсалоит,
Дназқәыххран иҟоу ацҳа рҿаҟәоит.
Иреиӷьу иҽыхәа ахьгылоу рыԥсы алоуп.
Иақәтәаран иҟоу ибаҩ рҟаҟоит.
Насшәа, еицлабны, уҳәан-сҳәанқәак рҿыцны,
Аҵәы иахаркьакьа, мҩа дук ахь ицәырҵп.
Измыцәаӡо аҵх ишалоу ишьыцны,
Уаҵәызны иҿасша урҭ иага рхәыцп.
Иреиӷьу иҭәа рхны амца анацрарҵо,
Иҩнгьы былтәуп ҳәа ишьҭырхып ҳасабк.

38

Уаҳа хҩаха имоуа дҟарҵарц ауп
Дахьҭарыжьра урҭ зашьҭоугьы ақәаб.
Иреиӷьу аԥхьа ддыргылан – иархагеит,
«Аҵыхәахь! Аҵыхәахь!» – иасуеит атрышә.
Иахьцалакгьы иахьа дырԥырхагоуп,
Иара иахьаҵәҟьагь дарҭашт анышә.
Аха иреиӷьу иӷба ӡааҟәрылом,
Дрылсны дааскьоит цәқәырԥақәак.
Иуара иашьҭоуп – агәымхақәа дрылам,
Ириҭоит уажәы-уажә урҭ зегь рҭак.
Уи дахьнеилак хара ҳәа егьидӡам,
Ианимыхәа, – ус акәхоит, сашьа, –
Иреиӷьу дыршьып аҟәҟәаҳәа инаигәыдҵан,
Иреиӷьу дышреиӷьу днымхара џьшьа.
2007

***
Ауаҩра ихнахыз, ламыслаҵәҟьа иааӡоу,
Цәгьеи бзиеи ирылаԥшны издырхьоу.
Исықәырҵан, еидара дук саҵоуп;
Ижәдыруанда шаҟа ӡыхәашь срырхьоу!
Сахьатәым саԥырҵуеит инкыдҟьан ашәқәа,
Сызхара ахьысҿарҵо сыҩнахашам.
Сышнеиуа срылахаргьы зны алажәқәа,
Сара ахаан, ахаангьы слахшахашам.
2007

АУАХЬАД
Срылан збахит ауахьад…
Дара цон агәгәаҳәа ихыҵны.

39

Избеит иаауазшәа урҭ ԥылҳаҭк
Иалҵны, еивасны, рҽырҿыцны.
Адәқәа ирнымыз иԥшаха,
Ианынрыжь урҭ ҿаҩеи гәаҩеи,
Аӡәгьы раӷәрақәа рҿархха,
Изнымкыло, ицон еиваҩуа.
Рхы иақәиҭын аԥшеиԥш,
Мҵәыжәҩада аҳауа иалан.
Урҭ азхәыцуамызт рԥеиԥш,
Урҭ ирымамызт агәала.
Ицоит, ухаҵоуп, урыхьӡа,
Уаахьаԥшаанӡа инауԥырҟьап.
Амш иаԥылон иласӡа,
Аҵх иагәылалар –иагәылҟьап.
Избеит иаауазшәа урҭ ԥылҳаҭк
Иалҵны, еивасны, рҽырҿыцны.
Срылан збеит сара ауахьад.
Дара цон агәгәаҳәа ихыҵны.
2007

***
Аҽазықәымкуа иаақәызбааит хәы-ԥшӡак
Сҿара хага, сынзыжьхьоу сҿара.
Ихьааха ак сыцрасит – уа сқәыԥшӡан!
Сақәымшәо збеит сахьцара.
Сџьашьо иасықәнакт сҿара алаԥш.
Ацәаҳеиԥш ҵәҩанк сахарԥоу, –
Убранӡа снеиу иахьала, –
Иазымдыруа аӡә сакәушәа абоу?
2007

40

***
Ицаз цеит, акгьы узырҿыцуам,
Аха усгьы, аха усгьы, афы аст,
Гоголь амца иақәиҵаз абӷьыцқәа
Еиқәырхашьак рымоушәа исыцраст.
Ижәдыруама, сыҳәҳәоит, уара, изуа,
Шьақәыргылашьа амам акгьы еиҭа!
Гоголь амца иақәиҵаз абӷьыцқәа
Срылабылуа џьысшьалоит схаҭа.
2007

***
Уаҩ дашаҭом аԥсҭазаара: ирныкшан,
Рыԥсы ҭнахып сыԥсы ҭызхуагьы шнеиуа…
Ухы амра икацеиуа анықәшуа
Ишыԥсыша зхашҭуагьы среиуам.
Сахьнықәло наҟ амшқәа ааиласышт,
Исыҵалап ӡыхәашьқәак хыҵны.
Саахьаԥшаанӡа сааԥынра мҩасышт,
Ҽа ҟәарак ахь сцашт сымҩахыҵны.
Исымнаԥаап аамҭа иснаҭаз,
Ҽазныкгьы «Зегь башоуп!» аасҳәахуеит…
Аԥсҭазаара, мап, уаҩ дашаҭом,
Аԥсҭазаара, иашаз зегь ннахуеит.
2007

***
Игәы ҭәымкәа, иԥсы ҭәымкәа,
Иҽрыцҳатәны, иҽырџьыҟә,
Уи, рацәакгьы ихы итәымкәа,
Ишьҭихырц даҿыхуп ихә.

41

Уаҩ дигәалашәом ихада,
Дарбааӡаргь ҟалома қәак!..
Дыҩнаршәуп иара иитәым уадак,
Инеидкыло иитәым цәаҳәақәак.
2007

ЛАԤШЬАА РҬАЦА
Дықәгьежьаауеит Лаԥшьаа рҭаца:
Аӡы даҵоуп Лаԥшьаа рҭаца,
Амҿы даҵоуп Лаԥшьаа рҭаца,
Амхы лрашәоит Лаԥшьаа рҭаца.
Дықәтәоуп аҵла акьышәкьышәра, –
Ажь лҭаауеит Лаԥшьаа рҭаца.
Асасцәа аҿуп иасны аҩыжәра,
Дҩынаҳауп Лаԥшьаа рҭаца.
Аԥш ҿырхын, калаҭк даҵоуп,
Абарҵаҿ аҟәыд лыпҟоит.
Арахь уи макьана дҭацоуп,
Гәылацәакгьы дырҟаҟоит.
Аӡлагархь – Лаԥшьаа рҭаца,
Ачараҿгьы – Лаԥшьаа рҭаца.
Аԥсра дагым Лаԥшьаа рҭаца,
Аԥсхәра дагым Лаԥшьаа рҭаца.
Ажәа лымам Лаԥшьаа рҭаца,
Ашәа лыцым Лаԥшьаа рҭаца.
Дтәам. Дыцәам Лаԥшьаа рҭаца,
Зегьы идырҽхәо Лаԥшьаа рҭаца.
Зегь идырџьогь лара лами,
Амитә иақәшәаз Лаԥшьаа рҭаца.
Лыӡбахә дыршоит маӡа-аргама,
Зхы аха змоуз Лаԥшьаа рҭаца.

42

Ауаа ирылоу лымҳаҭасым:
Аӡы дшаҵаз, амҿы дшаҵаз.
Дара шдәықәыз ашақә иасуа,
Дрыхнаҳәаазаап Лаԥшьаа рҭаца!
2007

***
Саныҟам, аҭак ансызрымҭо,
Сцәа анысхихуа ламысдак,
Иадгыло дарбанушь сҩымҭа –
Хьчатәыс уи зауша дызусҭа?
Ахы ахьчап, уаҳа уаҩ дахәом,
Иазнеи, уи иазымнеи ламысла, –
Амҩа анылнахуа икаххаа,
Ҳанеилгогь иареи сареи усла.
Ираҳаша раҳап исыцрыхогь,
Уаҟа идагәоу дызусҭа?
Сыԥсы змаздаз са сныха
Изыҟьашьуа дыҟам ламысдак!
2007

ИСЕИГӘЫРӶЬО АӠӘ ДЫЗБААНӠА…
Исеигәырӷьо аӡә дызбаанӡа, сықәҳа,
Аанҿасрада, схы ахьынахоу сцалап, иҳәеит.
Иаасҿаччақәар, сгәы ҭыԥраап агәықәха,
Уи ҭызфааз ртәы џьаргьы исымҳәап, иҳәеит.
Исымдыруеи, дҳаиӷьуп ҳәа аӡәы иааиҳәашам,
Исырымҭондаз уи азын шьапҿаршә, иҳәеит..
Сышҭахаҵәҟьо рбаргьы шьоукы ҳәҳәашам,
Иеилатәазаашт ааҵраҿ рыгәқәа каршә, иҳәеит.

43

Схы зқәысҵаз схы ианырҟьап, иаалаган,
Иагәҭасны жра дук инҭарыжьп, иҳәеит.
Ари аԥсҭазаара аӡлагара салагап,
Ма сышгәаҟуа мҩабжарак саанрыжьп, иҳәеит.
Сҽеихагәышьар, исеигәырӷьо дызбаанӡа.
Бзиак ҟаҵо, ҽа бзиарак нацҵо, иҳәеит,
Снарзаҵхалап хьҭа иакызгьы амца,
Аԥсҭазаара аӡеилашра саццо, иҳәеит.
Исԥырӡаауам амҩан, зны саашәаргьы,
Исықәпапар, ҳаиҵагьежьны ҳаиқәԥап, иҳәеит.
Исеигәырӷьо уаҳа уаҩ дсымбаргьы,
Адгьыл ду сакәшан избалап, иҳәеит.
2007

АЦӘГЬАҲӘАҨ
Уа уцәгьа са исаҳәо,
Са сыцәгьа – ҽаӡәы…
Ал. Лашәриа

Дҳалоуп дышҳалац,
Уа уцәгьа са исаҳәо,
Инаган са сыцәгьа наиаҳәо ҽаӡәы.
Даалаҳауеит сышә зны агәараҳәа,
Уамак ҟалазшәа… Иршоит аҵәы.
Иҽсыважьны дсыццоит ачарахь,
Ҽаӡәы дицуп уахьтә данаауа.
Сцена дықәӡамкәа дасны дыхәмаруеит.
Ижьоит, иҟаҭәоит уи ауаа.

Иԥинара абаҟоу, деиԥшхеит алацәгьа,
Дгәаар,
Ицқәа аахирџьаџьоит – дыцҳап.

44

Ӡы уазымӡәӡәо уҟаиҵап уи иахьаҵәҟьа.
Ибаҩқәагь ыҵихырц далагап ҳаб.
Дыҩны днеиуеит, абар, еиҳабык иахь,
Ушьхәа уқәиҟьарц дрыҵоуп мцқәак.
Ашьапала ажә ианыхнаршәҭуеиԥш аныга,
Ухш дагәҭасны иалеиҭәоит қәак.
Акыргьы дҩеихьеит уи цәгьаҳәарала.
Даазыхаз зегь уи ала иаагоуп.
Ицәа ихырххьеит шәынтә дыкҿацала,
Аха дызҿыц даҿуп, зегь акоуп.
Сыцәгьа науаҳәо, уцәгьа са исаҳәо.
Уантәи арахь деиҭаауеит дгьежьны.
Данаҟәымҵӡа, иааҩит иаха аҳәҳәабжь…
Дкармыжьзааит алажә еиԥш дышьны!
2007

***
Сааԥынра аиаанӡа ишԥанҵәеи,
Сыԥхынра аакылсуаны ишԥацеи!
Амца ҩыҵҟьаанӡа икамцәеи,
Ашәҭ аҿалаха амаӡеит.
Сзеигәырӷьоз сымнаԥааит аамҭа,
Имҩасит – ицеит, иканӡеит.
Иҟаз-ианыз ак сызгәамҭеит, –
Ааиха соуаанӡа сцеит.
2007

АҚӘЫЏЬМА
Сара, абна илырцаз ақәыџьма,
Адәышкәаӷьаз саақәырцалт исышьҭаз.

45

Ахәда ԥызжәаз сара сакәӡам уџьма,
Аха уаргьы ухын иахьанӡа сышьҭа.
Сылашәмыргылт абна, шәыгәқәа шымыз,
Шәеибарҳәҳәо кыргьы ажәырҭ шәылхеит.
Шәара шәҟәынтә бзиа сазыԥшымызт,
Шәааскьара сызлымсуа ԥҭа еишьылхеит.
Уи аԥсра акәын. Рацәак агмызт,
Рацәак агмызт акаҭеиԥш исхаҳарц.
Ари ԥхыӡмызт, ари усгьы илакәмызт,
Избеит царҭа шсымам шьҭа уаҳа.
«Ахәда ԥызжәаз сара сакәӡам уџьма»…
Исмоугәышьеит сара абри аҳәахагь.
Сара, абна илырцаз ақәыџьма,
Сышьны сышьҭоуп, абар, уаха ҩахоуп.
2007

***
Деиҭазбахит сан рыцҳа ԥхыӡла,
Абарҵа дықәтәан,
қлаԥадума ак ԥо.
Ашҭа сықәгылан
Краамҭа сыԥшыхуеит,
Аха лара лхы дааҩахахуам уаҳа.
Сыбжьы налықәсыргар…
Сҿы еимаҳәахны
Акы иакызшәа, сыбжьы сызҭкаауам.
Сцар сҭахыхуп ашҭа сынҭыҵны,
Уи налаҳәаны сан, аха, аа,
Сыбжьы сызҭымкааит, ларах,
Лхы дымҩахаӡо уаҳа,
Абарҵа дықәтәоуп,
қлаԥадума ак ԥо.

46

Ус агәараҳәа иныдҳалеит ҳгәашә.
Уахь сынхьаԥшуеит. Иҿааихахуеит… саб!
Иара иоуп! Даҵоуп ааҵәак.
Аӡлагарахь дыҟан, ашыла ҳзааигеит.
Снаиԥыххылан… сыԥхыӡгьы аанҵәеит.
Сеиҭымха саақәхеит санааԥш.
Сан ақлаԥадқәа шылԥоз сазхәыцуа.
2007

АНАҨС ИҞОУЗЕИШЬ, АНАҨС?
Анаҩс иҟоузеишь, анаҩс?
Иҳаздыруам уахь инаҩз,
Еилыхаран ҳара ҳҿы.
Иҵакәашон аӡә иҽы.
Ҽаӡәы дҽыжәырҟьон, дахьцаз
Уи сыздыргәышьом зынӡас.
Анаҩс иҟоузеишь, анаҩс?
Иҵарцалахьеит шьоук аҩ,
Урҭ ирымаӡам ҳәатәык;
Аха дхаргалахьеит тәык –
Ҳанизаамхәа – ҳазҭиуа.
Ирылагылоу ес ииуа.
Ҽак анылахьеит абӷьыц.
Иабыкәушь Аиаша ахьыӡ?
Ишааиуаз дарбан изшьаҳаз?
Уи иара акәӡам, ишәаҳаз.
Шәааин, ақьаадаз иашәырбаз
Аԥсаӡам, рҳәеит, абазк…
Анаҩс иҟоузеишь, анаҩс?
2007

47

***
Амш ҳацәцазаргьы, ҳахәмарра нымҵәац.
Адәы ҳаибарыҩуа ҳшықәыз ицәҳарҵәеит.
Ҳабжьқәа икылырҵәоит ажәҩан агәы.
Амра ҳхы иҭанарцеизааит, ҳазықәгом
Адәеиужь – иаҳиааиуеит ҳхәыҷра.
Амбахьчаҩ, ашьабысҭеиԥш, уажәы-уажә
Дышьҭыԥоит – аԥхӡы иҽанаршын.
Ҳара ҳаиԥш, уигьы дӷьазкхьеит.
Амхылдыз еиԥш, акы ҳаиднакылан,
Ҳахәмаруеит, амра ҭашәаргьы ҳамбо.
Иҟоу хәмарроуп усгьы адунеиаҿ,
Ҳара ҳзеицәада! Ҳахәмаруеит ҳаргьы.
Ҳдәы иаҵәа ашьапы иаҳаргазааит,
Уи иахатәазааит иԥеиԥеиуа аҭакар,
Иаадыруеит акы: ари амш,
Амш хазына зтәу ҳара ҳауп.
Алахәмарха ҳашәҭ, уара, сшәыҳәоит,
Алагәырӷьаха ҳашәҭ ахәыҷқәа!...
Аха ус «Ихәло иалагеит, нанраа,
Шәымӷьазки, мшәан, амрагь ҭашәоит…»
Ари сара сан лоуп. Деиқәышла,
Дахьгылоу иаалҟьоит лнапгьы.
«Аҩныҟақәа, нанраа!» – нацылҵоит насшәа,
Аха, лажәақәа агазшәа аԥша,
Ҳара ҳазҿыц ҳаиҭаҿуп – ҳахәмаруеит.
Ҳабжьқәа икылырҵәоит ажәҩан агәы.
Ҳамш нҵәахьаҵәҟьану?! Ҳахәмарра нымҵәац.
Сыжәҩа ихшьуп, абар, сымпахьшьы.
Сҽыкәабан саадгылт асаркьа,
Слымҳа ишҭаҩуа харантә схәыҷра абжьы.
«Снеиқәышла сышԥацеи!» – ааҩуеит сгәаҵахьтә.
Арахь, «Аҩныҟақәа, нанраа!» ҳәа

48

Хара, хараӡантә, ишааҩыц
Иааҩуеит, еиҭааҩуеит абжьы.
2007

ЗНЫ-ЗЫНЛА
Аӡыблареиԥш,
Мшқәак унарылашәоит зны-зынла убас,
Ухы аҟыгә аақәгазшәа,
Уахьынтәаауа ухашҭуеит, иубом уахьаго.
Иубом уара усҟан
Ма ухахьы иагьузаагом
Абри абри ауп ҳәа уназхьынҳалаша акы.
Уҳәҳәар уҭаххоит,
Аха убжьы узҭкаауам, уҿаҳахуп;
Адунеи агәаӷгьы укуеит уара
Зны-зынла убас,
Умч ақәхо уҟазҭгьы, иаарҳәны,
Агәараҳәа уаԥхьа инышьҭоуҵон уи.
Адгьыл ҭацәызшәа,
Уи уаҳа уаҩ данӡамшәа баны,
Уанаатәо ухы леимлагәа,
Иуоурым уи знуҟьаша ҭӡамцк.
Угәы ҭыршьаауеит уаԥхьаҟа иааиуа,
Уԥсы ҭырхуеит ушьҭахьҟа инхаз.
Укнаҳауп, укнызхуагьы дуоуам,
Угәаҟуеит зны-зынла убас…
Инапы ианхалазшәа адгьыл гәаҵәажәпак,
Уԥсы ааивызгаша акы ыҟаны убом,
Уԥсы ааивызгаша увыҩрны ицоит.
Урышьҭалар –
Рышьҭахьҟа ацҳақәа хырхуеит.
Ураԥысыр ҳәа ишәозар акәхап, иаапкуп.

49

Амҩа уаркареит, иулшаҵәҟьом уаҳа,
Уҿажәкуеит, аӡқәа зегь ҭабазаргьы ҟалап.
Ианузамуа иузамуазаап мчылагь,
Иаауҵакәымпылуеит уҽнықәукын қдык.
Унамҵасыр –
Амахә ҩа ԥҵәахуеит аҿаҩҳәа,
Аӡа укыр, иара уа иаатаруеит.
Ухы аҭыԥ иқәҟьазшәа
Уцәажәоит ухала уахьнеиуа
Ажәҩанаҿ дыҟам ҳәа Анцәа.
Зны-зынла убас…
Зны-зынла убас…
2007

ԤСРАМ АԤСРАГЬЫ
Цәыӡда уԥшаауан уанҩыҵшәа нахысгьы,
Уааԥсеит, ԥшаашьа умам шьҭа ас.
Аха усгьы, утәам аха усгьы,
Уазааигәахо убоу узышьҭаз.
Ухьаԥшын, иубоит, иухам, џьара иушьам,
Ақәа уцәхалеит, илеиуеит асы.
Акы уахьӡар, ҽакы уахьӡагәышьом.
Угәаҟуеит, угәаҟуеит… Иззы?
Иуџьыршьаша акырџьара иуџьыршьом,
Ираҳаша рмаҳаит, ирбаӡом
Ирбаша, уи уара уагьахыршьаап,
Уара шьҭа рацәак узцаӡом.
Алеиԥш, ԥшоума иааҟәымҵӡакәа иууа?..
Ԥсрам – ҩаԥхьа инақәтәар уҽы,

50

Ӡәыр дынхозар араҟа иухьҵәуо,
Унхаӡозар ара аӡәы игәаҿы!
2007

***
Издыруеит сымҩашьо: сшан сара Аиашаз,
Исҭахын, абираҟ еиԥш, ишьҭыхӡан искырц.
Аха аамҭа сыԥсҭазаара арашон,
Иаҵаҵәо иааиуан Аиашагь асырӡ.
Уи сыхнаҵон сара зны-зынла убасшәа,
Аҵәаҟьеиԥш амшын ахь сагон ицәқәырԥо.
Ари адунеиажә иахьада исымбацшәа,
Ҟәаракаҿ саатәон нас, исыхьыз џьабо.
Исхьаан агәаҵәадақәа хьаас ирмоуӡаз,
Сызҵаз шьҭыхшьа змамыз гәырҩан.
Шьыцрак ашәшьыра еиҵыхуа аҽароуӡон,
Саԥхьаҟа ишьҭазгьы узнымлаша мҩан.
Уахь, саԥхьаҟа, иҟан Аиаша,
Уахь ауп уи сымҩагь ахьгаз.
Снангеит ус сҽыхәа ԥашашо
Амц аиааира ахьагаз.
2007

АНЫШӘЫНҬРАҚӘА РҞНЫ
Сара ибзиан издыруан арҭ ауаа.
Ҳанеиԥырҵыз, саахәыцын, иацоуп.
Ршьапышьҭыбжьқәа гоит санырҭаауа,
Аха иахьыҟоу хароуп. Хараӡоуп.
Амҩа сықәуп уахь сынкахәыцуа,
Исҭахымкәа сцоит. Аха сцоит.

51

Исхаҳаз арҭ аԥҭақәа хыҵуам,
Исхьымӡашагь ааит – исыхьӡоит.
Срацәажәо сгылоуп арҭ ауаа
Срылаӡшәа срылоуп иахьак.
Уаҳа аҳәалыҳәа асы аҩуам,
Илеирангьы иҟаӡам қәак
Дара рзыҳәан. Икаххаа мра ԥхашам,
Ԥҭа хылом. Ихыҵуам жәҩан.
Иҟам – шьҭа ара иаҭаххашам,
Иҵхуп ара шьҭа рыҵәҩан.
Издыруада иниаҟьаз ԥхыӡзар
Излоу – рыԥсы ҭамшәа, иҭашәа?
Издыруада ихьаарго егьмыӡзар,
Ирбозар ицаз аауашәа?
«Изгаша згеит сара аамҭала, –
Иааҩуеит иныҵакшәа бжьык, –
Аха исыман сынхеит сара агәала:
Сыҟанаҵ сиеиӷьымхеит тәык.
Исзымгаша аидара сшаҵаз
Акыргьы сааскьеит, аха нас
Схы саазымҩахт ахаҵа,
Стәитәыххеит сышнеиуаз, афаст…»
«Сарах аиҳабырақәа срышьҭан,
Скаион, џьара ус аҭаххар.
Аҳәакама зқәыиаахьоу сышҭа
Ԥшӡагәышьан, еиӷьны сзынхар.
Аха исымазма анхаха
Сеихо мардуанк санаҿаз.
Смыцәаргьы сылшалон хаха
Усҟан, иансааз, санҿаз.

52

Иахьныхтәыз сымчқәа сызнымхит,
Сышрышьҭаз иргаз, иааргаз;
Схазыҳәа уаҳа саазнымхеит,
Саақәхеит саԥсамкәа абазк…»
«Саргьы иаасзымдрит сшыԥсышаз,
Адунеи сымбеит уаараны.
Саԥхьаҟа сзымԥшит сшыԥшышаз.
Сыҟам арахь саараны.
Арахь – зегьы-зегь ахьыҟоу,
Игәаҟуа иахьықәхаз сыԥсы…
Хынҳәышьак ыҟанда аҩныҟа,
Уа сшәымбарызеи лассы…»
«Сара акы аасымбеит схада,
Ԥҳәыс даасымгеит ианахәҭаз.
Агәы саақәхеит сҭынхадан.
Сымала, срыцҳахәха, нас.
Сҷан ршеит сара сышьҭахь,
Иақәшәаз иргеит, иеинарсит.
Џьаргьы ианым иахьа сышьҭа,
Аԥсраҵәҟьа анакәха – сыԥсит.
Иахьа издыруа дырны,
Саақәлартә сыҟанда адәы,
Снақәтәон сҽыхәа кәадырны, –
Исыман усгьы аҳәатәы, –
Снарылсуан, саарылсуан ақыҭан,
Исымоу-исыхӡу зегь рызша,
Амарџьа, ишәмышьҭын ҳәа иҵакыдан
Раамҭа алакҭа иҭасырԥшуан.
Саҭамыз ҳәа иасҳәарын хаҵак,
Амҵәыжәҩақәа лысҭарын ԥҳәыск.

53

Лымҩа сақәныҳәон ҭацак,
Снааиҵгәон иаԥхьаҟа арԥыск.
Исыламкәа сыҟазаргь уаҳа,
Ишьҭысхуан икаҳаз аандак.
Исхысхуан уеизгьы-уеизгьы гәнаҳак,
Уиала иҟасҵон зегьы рҭак…
Сабаҟоу хәашабга, сабахьӡо!..»
Иааҩуа ажәа ааҿахҵәоит.
Адгьыл сахьықәгылоу сбахӡа
Схаҭагь акы сарҳәацәоит.
Ус, уи издыруа бжьык ауп,
Илҳәамҭан иаагоит ҭакәажәык:
«Ишәызгәамҭаша ацҳа ҳабжьыгоуп…
Шәыҟами уахь, иага шәыг.
Шәыҟами, шәыҟами, нанраа,
Амра ахьышәхаԥхо ихааӡа.
Уа иҟашәымҵан шәара гәамра,
Уа цәгьа шәымуроуп зынӡа.
Сара бга иақәтәақәаз среиуан, –
Уи зызӡаран сыҟоузеи шьҭа! –
Аҵх лашә салан сгәеигәеиуа,
Сеиқәаран, сџьангаран схаҭа.
Сымшала лҽылшьит разҟыдак,
Хаҵак ахызаҵә ихьӡеит.
Сыԥсцәаҳаха салан ақыҭа,
Насшәа сахьымаара сцеит.
Аха уанӡа – ашьтәы сара! – уанӡа
Исшаргьы ауан шә-насыԥк.
Ах, сышԥалажьтәыз амца!
Сҭыԥ саниеит уажәы, сҭыԥ!...

54

Риашашьак амандаз, шьыри!..»
Иааиқәтәоит ус ԥшьаала абжьы.
Еицҿак жәларык аауазыруеит,
Нас зегь аанхоит еиқәышьшьы.
Адгьыл иҵыҩуа бжьқәоушәа,
Арахь иааскьоит ҽа бжьқәак.
Сушәа ак леиуеит, иқәоушәа.
Зҭак ыҟам – иҟам аҭак.
2007

УИ ДЫҞАН СЫҨНЫ
Анатоли Передреев изкны
Уи дыҟан сыҩны. Дхыцәӡа. Дыҷкәынӡа.
Даахәмарит, дсасымшәа даатәан.
Иҿымцәанда иҳәозшәа, днаҵхахит сымца.
Игәы аҳәо исыцижәт… атәан.
Ауха аҩынаҳа илзикит жәеинраалак,
Иҳабжьысуаз аӡиасгьы дырт.
Ианаажә, ҳзалымҵуа аҵх еиқәа ҳалан,
Ашамҭазшәа ҿыц ҳаибадырт.
Идыруазшәа дыҟан ишыҟам хынҳәышьа,
Ԥшак наиҵасны даман ианца.
Дцеит уи имамкәа аниба ара ԥшышьагь,
Дцеит. Аха дзымцеит зынӡа.
Дзымцеит сҩыза ҳагаҿа ааныжьны,
Ҳашьха дуқәа наӡаӡа днарԥырҵ.
Аԥсҭазаара амшын деиҭанхылеит днышьны,
Ажәҩақәа наҵшьуа уаҵәызны дхынҳәырц.

55

Абар дааины дахьаақәгылаз сашҭа.
Даасҿаччашәа, уаҳа акгьы мҳәа…
Иага схашҭхьеит сара. Аха исхашҭуам
Ажәҩан иалдан игоу ицәаҳәа.
2007

***
Анцәа идырааит сышнеиуа сеихәызҵәо,
Аха усгьы акы сеихәнаҵәашт.
Иаасхахап изысмыхәаӡо сҩызцәа,
Сзынхалацәаз сымҩагь аанҵәашт.
Убасҟан, уаҳа арахь хәарҭа ансымам,
Иныдҳалаз ашәқәа анакӡо,
Мҩакы днықәлоит, абар, хыма-ԥсыма
Са сҩызак, – амш иаргаӡо.
Уи издыруам иаԥхьаҟа ишьҭоу,
Дыззыԥшым акы ықәҳа ишаауа;
Аҟәара иасуа ацәқәырԥ ду ишьҭа
Аныхны, ихьаҵны ицаргьы шауа.
Ушыҟаз злардырран иҟоу цәаҳәакгьы
Ннажьуам аамҭа, ус агәаԥхар.
Уужәра убас иқәнашьп аҳәҳәага,
Иаарангьы иҟам уаҟа ак лоуҵар.
Акы санахьымӡо, ҽакы санахысцәо,
Уигьы егьигьы сгәы ианҭашуа,
Анцәа идырааит сышнеиуа сеихәызҵәо,
Санықәнагогь арантә сара аԥша.
2007

***
Аԥсҭазаара иснарҳәеит ауаз,
Саргаӡеит, сарҟәышит, – зегьы здыруан,

56

Иагьысымбеит сықәлан сахьаауаз
Аиаша иахыҳәҳәо ҳаракырак.
2007

***
Амҩан иага рыцҳара уԥылап,
Ашәа ҳәо мацара узцарым.
Угәы ҭызшьаауа иҭызԥаауа анашьҭагылам –
Ухы уҩахан жәҩан иаҵәа убарым.
2007

***
Еилибакаашьа ҳамамзаап, иаууеи!
Сеидара уара узы еидарам.
Сара аԥсра аҟынтә саауеит,
Уара уцоит ачарахь.
2007

***
Амҟәыл каҳаит, аԥша асит ифырҭынха…
Еиқәыбгар ҳәа сшәон иацы адунеи.
Кәымрак сыҩнатәан сара сеиҭымха,
Ԥсеиқәырхагак ыҟангьы сымбеит.
Саақәхеит ҳазшазгьы сиҭахымшәа,
Уи сара дсызгәаазшәа аказы.
Иамуазаап ҵлак еиԥш саргьы схымжәар,
Ари амш иҭнамхыргьы сыԥсы!
Сзықәгылаз адгьыл агәра згомызт,
Сгәы иснаҭеит уи ҭабгарашәа.
Сара сыԥшын, аха амш еилгомызт,
Исԥырҵуамызт зны саназыршәа.

57

Ус, аԥша анааиқәтәа, аԥҭа ԥхьацан,
Иаасҿаԥхеит жәҩан ахьтә шәахәақәак.
Исзышьҭымхуа усгьы еидарак саҵан,
Сласӡа адәахьы иныҟасҵеит шьаҿак.
Настәи усмызт, нас акгьы уадаҩмызт,
Ацәгьа иашьҭахх бзиарак аауан.
Исымпыҵымшәаз скалам даҽак аҩуан,
Ҽа дәык сықәын, даҽа храк саҿан.
2007

***
Мҩакы сануп асаба ргылан.
Аамҭа ҽуроуп. Аӷәра уаах!
Иуздыруам уаҵә иуԥыло,
Уҭазыжьуагь џьара аӡмах.
Аҽқәа дәықәлеит рҽырхаган,
Аԥхьа игылоуп уара утәы.
Унықәыххуеит шьҭа ага,
Уҽаақәукында џьара адәы.
Аха ицоит аӷәра умжәа,
Уагоит аамҭа-ҽхага наҟ.
Уаргьы аԥхьахә уҭахымшәа
Ушнеиуа, ишьҭухуеит абираҟ.
Ауаа ируҭа, иузрымҭа,
Усгьы иҟоуп аҳәатәы.
Абираҟ уара инасымда.
Инҵәахьеит, абар, са сдәы!
2007

58

***
Сгәы иааҵалеит ихьааха
(Хьаас исоуа усгьы изӡом):
Сара ари ахәыҷы сылхаанхом,
Сара ари аҷкәынгьы сихьӡом.
Аха избеит, зегьы рҿыцны,
Адгьыл ҽа цәак аханы.
Ицоит, ицоит сыԥсы рыцны
Ахәыҷқәа ахьнеиуа еиханы.
2007

***
Аԥсҭазаараҿ амцхә здырцәоу,
Сзаақәымгылт аамҭа самшны.
Сышьҭахь дгылоуп сымцахә зырцәо,
Симбеит саԥхьа инеиуаз дхьаԥшны.
Идмырцәац макьаназ сымцахә,
Ахьҭа самгац, самгац амла.
Сааԥшыр амуа, сцаргьы сзымцо,
Сеиҭангылоуп сымҩа зхамла.
2007

***
Игәы инаҭон, игәы инаҭоит:
Дахьцалакгьы дрылыҷҷоит.
Иацтәиқәа рахь иацы дадын,
Иахьатәиқәагь дрылачоит.
Иузиҭо иҭ, аха
Иԥсы мыжда ҭәышамеи.
Дгылоуп уи дхаҿыдаха,
Дыззыԥшугьы мҽышами.
2007

59

ЕИЗАРАК АҾЫ
Дад, иауазар, ҿымҭ уаатәанда.
Уажәа ҭлапҟақәа агәыԥҵәа
Ҳадыргон, ҳаԥшуп – инҵәанда!
Инырҵәа, нас, инырҵәа.
Уагьықәнагоит наҟ, иуроуӡан,
Имҵанарсуеит уажәа аԥша.
Сизыӡырҩуеит, ажәа имоузаргь,
Уара уганахь ҿымҭ иԥшуа.
2007

САХА РЫМАМ
Сгара зырҵысуазгьы ԥшьаала днаԥырҵуеит.
Даарымашь, сыԥшуп, уи дмаарыма?
Гәыӷрак сыман, санкараха – исцәыӡуеит.
Зегь ыӡуеит ара – саха рымам.
Сныҟәо саннықәла, сыҩны сынҭыҵуеит
Агәашәгьы. Шьҭа ӡәыр сибарыма?
Схәыҷыми, шәабаҟоу, мшәан, смыӡуеи!
Аԥсыхаҵәҟьагь рымам урҭ – саха рымам.
Абар, амҩа сангылоуп. Сабацо?
Сцаргьы – иахьазны схынҳәрыма?
Дзыҟамлеи уаҳа исышьҭало хаҵак?
Аҳәсагь ықәҵу? Аа, саха рымам!
Сышнеиуаз амшын ду схылеит, сагьхыӡлап,
Инхаз нас схабарк раҳарыма?
Аф рысааит, аӡәы сааимбаӡакәану ԥхыӡлагь?
Адунеи амаа ркуп – саха рымам.
Аҩныҟа схынҳәын, еибарыҩны исԥылом,
Уабаӡыз ҳәа ма аӡәы дҵаарыма?
Сахьааиз, скәаҩӡа, садырсызшәа сгылоуп.
Сџьаршьаргьы рылшом урҭ – саха рымам.

60

Уеихап, уқәҵып иахьаҵәҟьагь арантәи,
Уамкыр, жәҩан ахь уԥры ма!
Арахь, ишааиуаз аамҭа саражәит.
Сҭынхадаха стәоуп – саха рымам.
Саԥхьа ишьҭоу шьҭоуп, уи сахыԥан
Сцартә сара зны сҟаларыма?!.
Даара иццакуеит иаҵоугьы скәыба:
Ирымам, урҭ саха рымам!
2007

***

М. Ч.

Ажәытәтәи Рига иалыҩуа ауарӷан
Абжьы гәыҿкаагоуп, Марис, иаҳҳарҳап.
Иудыруаз, сгәы кыдызххьоугьы сраӷам,
Уи зырҟәандо ааҩыр – сызнарҳап.
Ҳшьапышьҭыбжьқәа рыда шьҭыбжь ахьыҟам
Ҩ-бызшәак бызшәак еиԥш иҟаҵа,
Амҩа ҳақәуп уаргьы саргьы аҩныҟа,
Ҳхада акы ҳашьҭамшәа зынӡа.
Ҳазлацәажәо – уи ҳаԥсы злахаз ауп,
Иаҳгәалашәо
Иахьӡуп хашҭра зқәым.
Ихьааго ҳамшқәа ԥырны иахьымҩасуоуп, –
Иаҳзырхынҳәуам инанаҳкшәа рхыцәкәыкәын.
Сгәы арахәыцқәа уаҳа иумырххан,
Снықәсуеит уаҵәы арантәи сыԥшаха.
Ажәытәтәи Рига иалыҩуа ауарӷан
Абжьы гәыҿкаага сашьаҳаит уаха.
2007

61

***

Марис Чаклаис изкны

Ҳаччаз ҳара уаҟа, ҳахәмарыз,
Ҳҟьалаз,
Ҳаибаԥшааз џьара амҩан,
Ҳаҟан уаргьы саргьы, Марис,
Абри адгьылаҿ ҳаҟамзар амуа.
Уразра Аҟәа зегь иазнан,
Ҽакала усымбеит сара Рига.
Ҳаиԥылан ҳаиԥырҵӡар ауазма,
Ҳашьҭақәа ҳамҩақәа ирныган.
Инужьуамызт ҳашьхақәеи ҳагеи,
Ухырхуан ҳаԥсуареи ҳажәеи.
Нас, аамҭа аԥшатлакә ушԥагеи!
Иааҩыз иаразнак саражәит.
Хәмарразар амуеи, ухәмарыз,
Уааигәа саагылоит иахьаҵәҟьа.
Усзымхо саақәурхеит, Марис,
Иҟамшәагь сыҟоуп аԥсраҵәҟьа.
2007

***
Сырԥырҵуеит, аӡәаӡәала инсыжьуеит
Сызцыз, сзышьҭаз, сызмадаз.
Аӡә дыҟамшәа дыҟоуп, дыԥсгәышьеит
Аԥсҭазаара акраамҭа изаҭәаз.
Сырԥырҵит рԥырҵра сҭахымкәа
Схы назыдкылан саауаз.
Сырԥырҵит исгәымкәа, исхымкәа
Исышьҭалан иааиуаз еивас.

62

Ӡыбларак ҳалашәан ҳшааиуаз,
Иалҵхьаз арахь имааԥшит.
Срыцҳара схала саиааиуан,
Исыцыз са сзыҳәангьы иԥсит.
Сиԥырҵит, ҳнықәлахьан, сҩызак,
Маӡа-аргамашәа зны сызҭихьаз.
Сгәылакгьы дшааиуаз дыԥсызаап,
Ааигәоуп сара уи ансаҳаз.
Иҩеиз дышҩеиз сиԥырҵит, –
Избахьаз иакәмызт зынӡа.
Сашьак, иҽирҟьалаӡан, дсырӡит,
Исымам шьоук рахь дыԥхьаӡа.
Дсырӡит исмырӡшаз ахааназ,
Ԥҳәыск – зхы иҭагьежьуа аԥша.
Шьоук рашҭа сҭашылон ихааназ,
Уажә сгылоуп арахь срыцәгәышуа.
Сымҩа аӡә даангылеит шьыбжьаанӡа,
Шьыбжьышьҭахь ҳамҩа нҵәахьан.
Иснидоз аԥшаҵәҟьа саргәамҵуа,
Днылаҳа дшааиз еиԥш дцахьан.
Мариала хыдак сиԥырҵуеит.
Дынсыжьт санимыхәаӡа ҟәышк…
Аԥсҭазаара иагаџьара иссирӡоуп.
Иагаџьара уи сланарҟәышт.
Мҩакы санылан сзаныҵуам,
Исхьымӡаран иҟоугь сыхьӡоит.
Крыздыруоу нас-насшәа сахьыӡуа,
Схы саазаԥырымҵуа сцоит.
2007

63

***
« – Ҳшәышьҭы, – иҳәеит Баграт, –
уаҩ дыҟам араҟа.
Уажәраанӡа ҳазҿызгьы ӡҭахысран…»
Дтәан дыхшәааӡа уи, аҵабырг иаҿаҟааз.
Ицәгьан даҽа хра цәгьак аҿысра.
Ҳнеиуан ҳаишьҭалан,
Ус ҳамамшәа уаҳа,
Ажәақәа иаҳҳәаз ҵакыдан.
Гылашьа имамшәа збон ара икаҳаз,
Иааиҵагыларц рҽазыркыргьы ақыҭан.
Еибамбашаз еиҿыхон макьанагь,
Аҭӡамцқәа ирныҩны игон иаҳмаҳашаз.
Дтәан уи ибз лаихәлашәа аганаҿ
Насшәа аӡыхәашь ҳазҭоз абашаз.
« – Ҳшәышьҭы, – иҳәеит Баграт, –
уаҩ дыҟам араҟа…»
Ҳишьҭалан ҳнеиуан уи ҳаилашуа.
Иагьабаидыруаз дшықәнагоз Иҟаз
Ашә анааимҟьоз иҩнасыз аԥша.
2007

***
Имҩит уи жәеинраала заҵәыкгьы,
Цәаҳәакгьы нанимҵеит ақьаад.
Дсымбеит инарылеиҵо ҵәыкгьы,
Ихы нкыдҟьо дашьҭан амааҭ.
Ахәхәаҳәа иналидон ҵыруак,
Ажәла аҳәиҵәҳәа иҟьон.
Дахьыҟаз, дагьзыҟаз идыруан,
Аԥынгыла зегь раԥхьа данҟьон.
Игәыхьхаз сабиҵас дарҵәуон,
Ихымгар – иҭнахуан иԥсы.

64

Иҩызцәа дырҩызан,
Иуацәа дрыуан,
Дыҟан уа узы, сара сзы.
Амаҷ наиаахар – даргәаҟуан,
Амҵәыжәҩақәа инаҭон амаҷ.
Деилукаар – ҽазныкгьы дуҭаауан,
Иааигәа уҭхаџьуан, уҭхаџь.
Ажәҩан имбацшәа иахьада,
Игәы арԥшаауа, даҵаԥшуа дтәан.
Ашьацраҿ игәы адгьыл иахьадыз.
Насыԥла мацара дарҭәуан.
Кәарак ахьнеиуаз ахьхьаҳәа,
Иахьҭамбац даргәырӷьон цәгьашәа.
Дцон уи аҵлақәа ак раҳәо, –
Иҵахьан аԥсабара абызшәа.
Даауан уи ҵыс ԥшқәак иман,
Аҭра ихшәеит ҳәа, жәаха.
Инаиҭан наҟ итәы-имаа,
Имҩа днаниҵеит иаӷа.
Чаракаҿ, икәашоз дрылан,
Ԥсрак аҿы акыргьы дџьабеит.
Иԥыларан иҟам дырԥылон.
Уи зегь иаҳаит, зегьы ибеит.
Адгьыл иԥсы ықәхеит. Сабиҵас
Даақәгылт акы ахьыр ҳәа дшәо.
Изымҳәац дышьҭнахуа ианиҵас,
Бӷьыцшәоуп махәыкгьы дшыҿшәо.
Даманы инеиуеит аӡиас,
Агареиԥш цәқәырԥак дарҵысуеит.

65

Рымҩа ианнықәло шьоук ниас,
Дрыцны ҽазныкгьы дыԥсуеит.
Нас ҩаԥхьа дҿыхоит ашамҭаз,
Роркестр аахәмаруеит аҵар.
Хәыцра еилахәашьк иҽамҭо,
Иҭахуп иара имҩала дцар.
Дҩаҵаԥшыр ажәҩан ҵамҵамуа,
Рышьҭа дынхылоит аԥсаатә.
Идыруеит ишыҟоугь иахьамуа,
Иауроуп ҳәа дгылоит уажәнатә.
Уахынла дрыцуп еҵәаџьаа,
Игоуп асар рымҩагь ҭҳәа.
Амшқәа дахьрылоу дыҭхаџьуа
Гәаӷк ахь ахаангьы дхынҳәуам.
Имч-илшарақәа ныхӡам,
Адгьыл ду инаҭоит алша.
Дықәланы днеиуеит дгәыбзыӷӡа,
Лакҭа хаауп иаргьы дызҭаԥшуа.
Дсымбеит инарылеиҵо ҵәыкгьы
Дызлоу, аранӡа дызлааз…
Имҩит уи жәеинраала заҵәыкгьы.
Дпоетым ҳәала уара нас!
2007

КАДИХАН
(Ахәыҷқәа рзы)
Сара санду Кадихан
Днаган дықәдыртәеит ахан.

66

Илҭахызма – лгәы ԥнажәеит,
Ҵаҟа днышьҭаԥшын, даашәеит
«Аԥацха, – лҳәеит уи, – аԥацха!»..
Илҭахызаап мцакы днаҵахар.
2007

***
Сҿаԥхьа иаацәырҵт агагеиԥш баагәарак.
Иҟалап избазаргьы уи ԥхыӡ.
Дҵаны исоуит: «Уажәланы иугароуп!
Уеиқәхароуп, иамуазаргьы – уӡ!».
Схы шанысҟьоз исыршеит ауха.
Срыдыҩрны скаҳаит аҭыӡқәа.
Ашамҭазшәа сахҟьашон аԥҽыхак.
Ашамҭазшәа икыдбгон ақәа.
Аха игатәын усгьы абаагәара.
Схы анҟьарын даҽазныкгьы аҭӡы.
Ишьны саԥхьа ишеилажьыз уа аруаа
Ахашҭшам абаагәара ду бзанҵы.
Уи иабон: саргьы сгылан скаҳаит,
Шәахәақәак сгәы инықәсын сааршьышьит.
Акгьы ыҟамызт иубашаз уа уаҳа,
Иара саргьы убра џьара сыршьит.
2007

ИААҨУА БЖЬЫК
Сара, адгьыл ду иқәлаз ааӡабла,
Зҩымҭақәа кьыԥхьым, зашәа нагӡам,
Шьоукы сырдыруазар акәхап аҳаблан,
Аха урҭгьы сырдырыр сҭахӡам.

67

Сара ишәымҵԥаан изгаз егьыҟам,
Сашьҭамлацызт ахаан џьара атәым.
Сара сгәы каршәны сҿаасхон аҩныҟа.
Сахьатәым сара аамҭалагь сатәым.
Сазыԥшымызт сцәа сҭалар иснаҭо.
Ԥсран – аӡәы иҿаԥхьа снеины скаиар.
Сахьааиуаз, сахьыҟаз, сахьнеишагьы гәаҭо,
Уи сара сакәны збон – аҳәынҭқар.
Сара сдунеи аӡыхәашьқәа иртәымызт,
Ишсыҵаҵәалозгьы урҭ зны арахь.
Схыхәхәозшәа сымбеит –
Сахьнеилакгьы сҭәымызт,
Инасықәрымҵеит иааин шьоукгьы акьахь.
Сахьыҟаз уазҵаа аҿаԥа анырҿарҵоз,
Исышьҭазар акәхап – уаҩы симбаӡеит.
Мцла иеибарку ихоумҵаша анхарҵоз
Сатәымызт араҟа, снылаҳа сцеит.
Сцеит, аха араҟа зныкгьы инысмыжьит,
Сцеит, аха араҟа стәан есымша.
Сзызгәамҭаз ҩагылан иҳәатәымгьы рҳәагәышьеит,
Ихы иҭоуп ҳәа аилага аԥша.
Сара араҟа ӡәырҩы сырԥырхаган,
Уи ус шакәу рҳәон сызҭахыз,
Дара ртәала сыџьнышын, сегьхаган,
Срыман сара исеиԥшыз шьоук хыс.
Сара адунеиажә иналӡаауа среиуам,
Сцазаргьы аамҭала абрантәи сыбжьаӡ.
Уаанаԥшы-ааԥшыр, мҩа дук ала снеиуеит,
Ма џьара сылатәоуп ашҭаҿ ашьац.
2007

68

***
Сажәымҭыҽха наҟ сықәҵып ҳәа сыҟоуп…
Аӡәы синԥан ара, ҽаӡәы сихҟьашеит!
Сгәы иқәгылан изымтәаз шьоук ныҟәоит,
Атыша дҭаҳап ҳәа игылан иааԥшуеит.
Наҟ сықәҵып ҳәа сыҟоуп иахьаҵәҟьа…
Исырҭоит ара зегь шьапҿаршә.
Сацәыбналар шԥасҭаху ацәгьа,
Сахьымаара снылаҳа сцар…
Сҩызак иҿааихоит дысҿаччо,
Дыҵашәа ишәара анышә.
Даагылоит ицқәа хырџьаџьо,
Са сзыҳәа иҭахушәа иҩныжә.
Дхызаҵәха дсылахеит сгәыла,
Сынирхарц данаҿугь сыхирҵәоит.
Ауаа араҟа еизуаам, еидгылам,
Урҭ сгәы арахәыц, дырххацәоит.
Снарылҵып. Иудыруеит усгьы
Саниаргьы сахьеиқәхаша ҭыԥк.
Агәараҳәа зны ашәқәа ззакызгьы
Иоухьеит дышнеиуа насыԥк.
Снарылҵып. Сҩаҵаԥшып ажәҩан.
Ашара снаԥылап сласӡа.
Уаҟа акаанагап сажәа,
Ҿымҭ саатәап ма зынӡа.
Снарылҵып. Сааҭынчхап ахаҵа.
Усқәак ҟалап сназыхьӡо.
Аха сабацо, сабацо, сабацо,
Зегь згароупеи сықәлан сахьцо!
2007

69

***
Ах, изеиӷьын дшыӡра дыӡыр,
Дыргар аасҭа дыжәжәаны;
Ихабго – ижәлар рахь дынҭыҵыр,
Ажьеиԥш дцәыҵатәан дшәаны.
2007

***

И. А.
Ҩаԥхьа икыдхаҽа аҿаанахахит қәак,
Ишдырҵысуаз хәыцрақәак ргара.
Уаҩытәыҩса ихы иҭамшәац цәаҳәақәак
Лқьышә иқәкны уи даԥылт ашара.
Лгәы инҭыԥраа, ахьхьаҳәа еихышәшәеит.
Изакәызеишь гәҭыхажәан иҳарҳәо?
Адгьыл урҭ азеилымкаар ҳәа дшәеит,
Ажәҩан иаҵалҳәаргьы иамаҳар ҳәа.
2007

***
Иқәргахьоу ԥацхак аҟны
Иқәыргахьоу хәышҭаарак
Дыҿҳәатәаны ихы иҵәуоит,
Игәы дкыдхоит, рыцҳа,
Аԥсҭазаара иаркарахьоу
Ҭаҳмадак.
Измыргаз ибжьы гәыҭшьаагаха
Сара сҟынӡа иааҩуеит иахьагьы.
Еиқәылара џьшьа амца даҵхоит,
Деиҭаҵхоит сабду гәаҟ,
Деиқәышла дахьтәоу…
2007

70

МОСКВАНТӘИ ДААРГЕИТ АПОЕТ
Иуа Коӷониа игәаларшәара иазкны
Иуа Москвантәи дрыман иаакылсит.
Дычмазаҩы ӷәӷәоуп, дышьҭарҵоит, дышьҭырхуеит.
Аратәи аҳауа ҩы-џьбаран илсит.
Дызлазгьы даалҵын, ҭынч днарҿаԥшыхуеит.
– Иаажәгама? – ихы ашьҭыхра илшаӡом Иуа.
Днарыҵаԥшит иблақәа гәыӷрак нархылан.
Ицазшәа дназразҵааз наҟ инархууа,
Ирҳәара рҿамшәо иҩызцәа ихагылан.
– Сҩымҭақәа аажәгама? – деиҭаҵааит даагәаҟшәа.
Иаахазшәагь дааҟалт иаразнак ахызаҵә,
Иҩызцәа ахьгылаз амитә ианақәшәа;
Зҭак изрымҭо аҭак иҭахызаап.
– Нас… Даҽазны… Ихьааумган, ҳахьымӡои… –
Дакуа-дашьҭуа дцәажәон ицәажәоз.
Дуазыруа днаӡарц иҭаххеит уи нахьхьынӡа,
Иахьынрыжьыз уа џьара Иажәа.
– Сара сабашәҭахыз, урҭ ракәын… урҭ ракәын… –
Ибла ҭырхаха, инаизацымҵеит уаҳа.
Иҳәоу ҳәоуп, аха иҳәамгьы ԥсра ақәым.
Даагылахьан иааигәара дааины аԥсцәаҳа.
2007

***
Сара сҟалан, шәырк еиԥш, наҟ сагьниаст.
Снышьҭарҵеит уарҳалк еиԥш сырбаны.
Ссырӡны салалт сара Бзыԥ аӡиас,
Кәыдры анхыҵ – сагеит сыцәқәырԥаны.
Арыц еиԥш, ҽнак аӷьара сыхшәалеит.
Сыҵла џьарџьарха исхылҵит аҟата.

71

Аԥхӡы ԥхьаҳәо, кыргьы шәсырманшәалеит,
Акрызуан исықәызшәа аҟәада.
Сымӡыҭуа Ерцахә ақәцәа сықәхеит.
Абрыскьыл иеиԥш, сҭарцалт аҳаԥы.
Сыԥсы анҭырхуаз фасаракгьы сылагәыгәхьеит,
Лыкәа сҭыԥа сҿаасхеит акаҳԥы.
Сныжьны шәанцоз наҟ, аӡқәа шәрырны,
Шәыбжьара сара схылеит сыцҳаны.
Абаҳчараҿ сеиҭаҿалахт зны сшәырны,
Сыҿшәеит уахьтә исмаҳашаз саҳаны.
Рылаԥш самбо стәахьеит аҵыхәахь.
Сҳәынҭқарны схы збахьеит сшаауаз.
Ԥсыхәа змамыз иасҭеит сара ԥсыхәа,
Иамуаз саҿын, наҟ иныжь иауаз.
Схы ларханы аҽнышьыбжьон сыкнаҳан,
Сцәа схырхырц иашьҭан цәа зхаӡам.
Жәантә сашҭа дҭысцеит сара аԥсцәаҳа,
Саӷа бааԥск иахьанӡагь сиаӷаӡам.
Аус акгьы анырзалымхуа еисрыла,
Сықәнаӡәӡәарц ишсыҵарҵо аҩарӡ,
Сынкаҳауа џьара ҳаԥсцәа срылоуп.
Саҿуп урҭ ирзымҳәацыз дсырҳәарц.
Сыҿҳәаршәуп ахәышҭаара амца скәицха,
Сыццышәха ажәҩан салоуп шьыжьымҭанк.
Агәыр аҵа скылнарԥалоит сгәыҵха,
Чмазарацәгьангьы ицәырҵып уи уашьҭан.
Аӷа сахо џьушьап, иахьа хәлаанӡа
Мцакы сҿанарцеиуеит амш – ублып!
Аҵх сахьалоу иареи сареи ҳаиламӡо,
Акы иақәнахра џьысшьоит сыҩны ахыб.

72

Схы збалоит зынгьы схаҭа схыбны,
Суаџьаҟны алҩақ ҩысҭышәшәоит.
Сеилагазшәа, сҿынасхоит схыԥхыԥны,
Сықәнахшоу, сыҵзырҟьаз саршәоит.
Аҵабырги амци сцәеилаҩашьо,
Иҟоу сымбо, имго саҳауа,
Сшааиуа, сеиҭанадгылоит сиаша,
Сыркәымпылк иаҩызан иазҳауа.
Абарҭқәа зегь снырны, сҽыреиџьыԥшәа
Сахьаатәо, исхызго зегьы рҭакс,
Саԥхьа инықәлоит, схаҭагь сгәы рхымшәо,
Қьаад ианыҵран иҟам цәаҳәақәак.
2007

***
Аамҭа цашт иҳауаанӡа ахьаԥшха,
Иҟаз шыҟаз наҟ инаухаршҭуа;
Издыруеит, ҳаԥхьаҟа игыло д-Багаԥшьхом,
Д-Арӡынбан дааҭалом уи ҳашҭа.
Ҳаԥхьаҟа игыло игылаша иакәхар,
Ҳашнеиуа зны иҭылашап ҳашҭа.
Аха усҟангьы илакәымхо лакәхом,
Аха усҟангьы иухамышҭуа ухашҭуам.
2007

АЦЕНЗУРА АԤСЫМҬАЗШӘА
Ианысмыхәаӡа ирыхәаша рхәыцит:
Иԥсы сарҭарц иақәыркт аԥсцәаҳа,
Исгәыдҵан сыршьызшәа наҟ инасхыҵит,
Ҳилгеит, шьҭа илшои ҳәа уаҳа.

73

Ицеит урҭ гәырӷьо, гәаҩак иҭысны,
Аринахыс иаҳҭом ҳәа ажәа.
Еибак-еибашьҭуа рымҩа ианысуан,
Иахьнеиуаз иныҵакшәа ицәажәон.
Урҭ ирҳәон шьҭа рымҩақәа шаатыз,
Шәарҭа шыҟам, ишрымам ԥырхага.
Аринахысгьы аӡә уаҳа дыршаҭом,
Дрыддыртәалом дааган ҽа хагак.
Аха ирыхьыз; иҭысаанӡа агәаҩа,
Ибжьы аарыхьӡеит урҭ дыдроушәа,
Иназқәымгылац дгьылкаҿ инаҩуан,
Инараҳәо гәҭынчра шырмоуа.
2007

***
Адгьылгьы ажәҩангьы шәарҭоуп – уабацо!? –
Сгәы ҭынчым, иац еиԥш, иахьагьы.
Ишьҭысхыз аидара шьҭасымҵац, саҵоуп.
Ирҳәо саҳарц сҭахым иаӷьуагьы
Сзыргәыбзыӷуагьы – сымҩала сцашан,
Снаскьашан ҽа ԥыҭрак – срышьҭыр.
Ҳәатә змам сахьыҟоу дазашшуеит,
Исықәҵахуагь дааиуеит ҳаҭыр.
Иузеиԥымшьуа неидҳәало, инеилышьуа,
Ихәы укыр, иҿы узымкуа хазы,
Исоур цәгьа ибом аӡә араҟа цәгьаԥсышьа,
Маӡа исхихырц даҿуп уи сыԥсы.
Иҵӡозеи, лаҳәакгьы сабан исхаҟыруеит,
Сышьҭа ихыхуп анахьгьы абгасса…

74

Санизи сахьизи сарҳәан, издыруеит,
Анцәа идырааит санԥсуа, сахьыԥсуа.
2007


***
Амҟәыл ҳабжьаҳар, о, сҽарҳа,
Иҟало усҟан базхәыц:
Аеҵәақәа кыдышәшәа рҿаархап,
Аӡиасқәа хыҵп.
Асыԥса анаҳалап ҳамҩа.
Илеиуашәа ахаҳә
Иагап иҟәыбаса иҳамоу –
Амш ааскьап аҽыркьаҳә.
Рҿаархап арахь имақаруа
Ихәмаруа иқәлан иаауаз,
Ҳҟалом акәараҵәҟьагь ҳаруа,
Иаҳҳәап иҳазҳәозаргьы уазк.
Хҩахашьа ҳақәшәарым уаҳа,
Дунеик еиқәыбгап…
Ҳашнеиуа амҟәыл ҳабжьаҳар, –
Анаҩс егьҟамлап.
2007

***
Саауеит сара арахь зегьы-зегь сыман,
Сгәы иҭамӡо, схы иҭамӡо алагӡо сцәа.
Сыԥсы ахаԥыруа иахоуп Хиросима,
Еиқәырха Нагасаки ҳәа сиҳәоит Анцәа.
Ибгар ҳәа сшәазшәа саҵаԥшуеит ажәәҩан:
Адгьыл анаҵаԥжәа – иҟәыбаса ицоит.
Ихызаҵәха аҳауа иалыҩуа сажәа
Хыҭҟьаран нырцәгьы аарцәгьы ирыхьӡоит.

75

Суаҩуп. Акгьы салаҟам уаҳа.
Суаҩуп. Зегьы срылаҟоуп, сшоуп.
Уаҵәы сгыло – иахьала санкаҳа;
Сҭәуп, схышхыҵәоуп, сыбжоуп.
Срыцҳауп, мариала аамҭа сарҩашьоит.
Схы ҭыкәкәаӡазаап, ахаҳәгьы еиҟәнажәоит.
Араҟа сатәымзар –
Снықәхәаша сцашан,
Уи сахьымаара акәхар ҳәа сшәоит.
Еҵәак аакәеицеин, амҵәыжәҩақәа снаҭеит,
Ажәҩан ду салԥаа сагоит ҽа еҵәак.
Инсыжьуеит ари адгьыл, сахьнеишагьы гәаҭоуп.
Инымхазар алшоит уанӡа рацәак.
Иара убасҟангьы схьаԥшп сшәа-ӡыӡо.
Ашьац зқәиааз шҭакы сынҭаԥшып,
Еилкаашьа шамам саныӡуа, сахьыӡуа,
Сгәаҵа исызҭымгаз сгәаҵаҿ изжып.
2007

***
Адунеи зегь зырлашо, ԥсҭазаара ҳазҭо,
Иаҳхагылоу, иҳаԥызоу ҳамҩа аханӡа,
Уахь, амҩаду ахь, изгаз сымҩахәасҭа,
Схаҭа иназгон зны снапқәа инарынҵа.
Иахьугалак амра мроуп. Аха усгьы, –
Иақәшәаз дыздыруеит, иҳәон санихьӡа
Ажәҩан иахькыду амца шакызгьы,
Игыларгьы шалшо уи зны еиқәаҵәаӡа.
2007

76

БАРА БЫЖӘҨАН ААИХЫККЕИТ
Сара сыҟам,
Аха адунеи ду ҿыцуп.
Ишышлара ишлаз адунеи.
Бара шәарҭа бымам,
Бара Анцәа дбыцуп,
Ишааиуазгьы быжәҩан ааихыккеит.
Изакәызеи, нас,
Бара арахь ибхало?
Ишыбҳәара, изааилои еишьҭаххы,
Ихьааны, инымҵәаӡо гәалан,
Аҟаҵәыҳәа иалҟьало бгәахы?
Ихьаабымган,
Шьҭа адунеи сацәыӡуп, –
Исхашәеит ишааиуаз аҟәараӷ.
Бара шәарҭа бымам,
Бара Анцәа дбыцуп.
Анцәа дбыцуп! – сымшуп сара еиҭах.
2007

***
Ауаа срылоу џьысшьоит сышрылац, –
Сыҷкәынра агәы сыма, сеилыхха.
Иара убас мацара зны снарылаӡп.
Иара убас мацарагьы, аха…
Скарахоу, сдунеи аагазҽазуеит.
Сдырҵысуоу гарак санҵаны?
Аха ус… ҳаи, мшәан, исзырбазеи
Сыцәоушәа… кәыбак сҭаианы!
2007

77

***
Иҟалазеи, арҭ зыргәыӷьуеи, –
Иԥызҵәозеи, мшәан, ркьатеиах?
Са сгәы сыхьуеит, схы сыхьуеит,
Агәашә аҟынӡагьы сызнеиуам.
Исызцасу, зынӡа игәыӷьит…
Исызрыцлоит урҭ уажәы
Инна лгәыхьи, Инна лхыхьи,
Сыбла ихымҵуа аӡәы лшәи.
2007

ИҞАМ АТӘЫЛАҾ
Снанагеит ус сара иҟам атәылаҿ.
Снықәлеит ашьац иаҵәа зқәиаахьаз дәык.
Лакәк аҿы инанагаз сакәызшәа сгылан,
Иакызшәагь сгәы иснаҭеит иахьак сара стәык.
Нас, саанаԥшы-ааԥшын, сналалеит стәыла,
Иҟам атәыла, исцәыӡхьаз, сыззааз.
Сымҵадырсырц ара амҩақәа сԥылон,
Срыман ашьхақәа ирҿалон урҭ нас.
Џьара – имҩахәасҭан, џьара – ицҳа кнаҳан,
Агәаҩақәа ирҭысуан, архақәа ирнын.
Сцон скара-уараха, исыламкәа уаҳа,
Џьара сақәтәан иҿыжуа ауардын.
Иҟам атәылаҿ исԥылон зегь ҿыцӡа.
Са сзыҳәа икәеикәеиуа иҭарҭәон аҩҿа.
Избомызт араҟа ахааназгьы сыӡӡо,
Иагьақәшәон араҟа аамҭа сшьаҿа.
Иҟам атәыла ачарақәа иртәылан,
Адгьыл ду иқәлан иааскьоз ашәан.

78

Иҟам атәылаҿ зегь амра рызгылон,
Исҳәон сара уаҟа: ахаангьы сажәуам!
Ахацәа иртәылан иҟам атәыла,
Аҳәсақәа ссирын – иахьнеиуа аалашон.
Ихызшьаауа дыҟамкәа абнақәа срылан,
Сгәы каршәны ҵлак амҵа исыршон.
Алада иҟаз иахын сара сыхьыӡ,
Аҩада иҟазгьы зтәыз сара соуп…
Ус зегь ааиласит, исзымдыруа исыхьыз,
Рак еиԥш сырҟәыбан, уи амҵан скаԥсоуп.
Иҭабазшәа сгәы иснаҭеит аӡыхьқәа,
Сҿажәкуа сыдгьыл саннықәҳа шьыжьык.
Уаҩы издыруам анаҩс сара исыхьуа,
Сеиқәхар – ҩаԥхьа арахь саагьежьып.
Сгәыӷрақәа шсыцыз сцеит сара слалӡаа
Уи атәыла – исцәыӡхьаз, сыззааз.
Сара шьҭа араҟа акымзарак суалӡам,
Сыҷкәынхогьы сыҟам, аф аст!
Иага аамҭа царгьы, сыԥсахәага ҭазар,
Иҟам атәылаҿ сынхароуп сшынхац!
Ари лакәми, сшааиуаз схәыҷхазаап,
Сшьапқәа хырҟьаҟьа сылоуп ашьац.
2007

***
Иауан-иашәан ак сҭахымкәа
Стәоуп иахьа сгәы сыцәбажәха.
Иахнарҟьаӡеит, ма ақәа хымкәо,
Иабасҭаху шәара шәашәхагь!
Схәы архиароума, сгәы рхиамеи,
Исырҭошәагь зызбои ашҳам?

79

Сара сусгьы уаҳа хы амам,
Цәгьала садхалеит сыҭҳашуа.
Амш назгахуеит ирбылгьан,
Зегьы срылоуп – акгьы салам.
Идәылгатәу наҟ идәылгам,
Иҩналаша арахь иҩналом.
Анцәа идырааит, уара, идыртәу.
Ирхәаҽызшәа збоит Аиаша.
Анцәа идырааит Амш иахьыртәу,
Сыԥсы иҭнахуа анҭанаҵашагь!
2007

САИДА ДЕЛБА
«Амацәыс ашьҭа» иадызҩылаз
Бара бнаҩс иԥсыда, иида?
Аиааира згада бара бнаҩс?
Иабабдыруеи урҭ, Саида,
Изнаҩуамызт уахь, изнаҩ,
Ара иҟаз, зегь кабан,
Асаркьалбыжь гоит, абан.
Бара бакәзар, нас, Саида,
Иахьа иаҳзасуа асаркьал?
Еиқәлымҳаха қалақь қыҭа,
Иааныркылеит рӷьалпал.
Адгьыл ҭынчмзаап – иҳәҳәоит.
Ажәҩан хыхьынтә ак аҳәоит.
Урҭ рыбжьара игоит быбжьы,
Дыдрабжьым уи, иԥшқацәоуп.
Нас баатәахуеит беиқәышьшьы,
Сгәы бахьысыртә бааигәацәоуп.

80

Быхьӡ исхамышҭуа хьыӡны,
Сӡамҩа инықәсуеит лаӷырӡны.
2007

АԤСЫНРАЗЫ
Знык аранӡа иоур ааиха,
Деигӡо џьумшьан уара амааҭ,
Ақырҭуа иааихәап, аурыс иааихәап,
Ахә ахҭниҵан ҽа милаҭк.
Иаарыҵаркып ԥацхагь хангьы,
Дара иртәыҵәҟьоушәа, уаҵәы…
Изыҭиӡом уи ахаангьы
Аԥсуа ида даҽаӡәы!
2007

***
Издыруеит, хара ҳәа егьидӡам,
Ацәгьа изурымызт бзанҵы.
Аха дыршьит инаигәыдҵан,
Дыршьит инаигәыдҵан иацы.
Ԥсҭазаарак ҿахҵәоуп, иаанкылоуп.
Идыргылт абраҟа акәаԥ…
Аџьабацәа дрылагылоуп
Уи дызшьызгьы. Уеилагап!
2007

***
Зегь иоугәышьоит аӡә мариала.
Аԥхьахә ирҭоит изыхәҭам.
Ахан дықәтәаӡаргьы дхалан,
Ихадам уеизгьы дхадам.

81

Зегь иоугәышьоит аӡә мариала,
Аха дрыдтәалоуп дшәаны.
Мариала иҩу ажәеинраалак
Саԥхьа иқәуп иԥжәаны.
2007

***
Иеиӷацәаз неины иеидгылеит,
Сара исмыхәазт хаз-хазы.
Иааидгылеит – иаасҿагылеит
Иҭаҳххып ҳәа шьҭа иԥсы.
Рхы иаст, иҳәеит, рныха,
Изымцаӡеит саргьы сырӡ.
Егьаналымҵ, ианысмыхәа,
Рацәак рыгым еибарԥсырц.
2007

***
Ҩаԥхьа рымҩа инанылахт
Лыгажәыки ҭакәажәыки,
Рнапқәа ааибадыркын.
Шьоук нархыччеит урҭ гәаныла,
Иаарыҵашьыцт шьоук наԥшын.
– Шәабацои? – ҳәа иҵааит иахьгылаз
Егьырҭ дара рахь иааскьан.
– Ҳахьымаара, – иҳәеит алыгажә,
Мчылашәа уа дааччан.
– Аиҳараҩык рахь, – лҳәахит
Аҭакәажә лылахь еиқәҵаны…
Нас архәара урҭ навалеит,
Ахәыҷқәа реиԥш,
Ҩаԥхьа рнапқәа ааибадыркын.
2007

82

***
Ԥеиԥш бзиа рымаӡам уи атәылаҿ
Аҟырҟырҳәа ихыччо
Игылан ауаҩ ҟәыш иахьизыԥшуа.
СГӘЫ ААКЫДГЫЛАН
Сара – иҭыжьым аҩымҭақәа равтор,
Сара – иҳәам ажәа иаргәаҟыз,
Сазгом сықәганы ӡыхәашь дук сашәҭар,
Сара сыҟан, сҟалароуп араҟа!
2007

***
Лаԥшҵашәаран имҩасуеит ачара,
Игәагәо инеиуа агәырҩоуп.
Убригьы зны аԥхыӡ еиԥш ицароуп,
Арахь, инымҵәаӡо мҩоуп
Уи зынхалаз. Иамаӡам хҩаха.
Илзышьҭымхуа дцоит ҭакәажәык.
Амш аацәырҵзаргьы икаххаа,
Арыцҳа дылаҳәоуп шәык.
Агәырӷьара анымхалеит амҩа.
Уи шааиз еиԥш иаразнак ианца,
Илзеилкаауам ақәра ду замоу,
Агәырҩа абасҟак зыннаҵуа.
2007

***
Ирымагәышьам шьҭа хнырҳәышьа
Хыдарыла зны иуцәцаз
Урҭ амшқәа. Иҟагәышьам,
Уаҵәгьы изыҟалом зынӡас.

83

Арахь иаақәлом рҽырҿыцны
Зны иуҵасуа узкыз.
Иааиз ааины, иӡыз ыӡны,
Иҟалашагь уазыԥшыз.
Уабаҟаху, уаҳа улам,
Узахьӡом аԥша иагаз,
Ашьапгьы иузықәыргылом
Унапала зны иурбгаз.
2007

***
Цәгьеи бзиеи рышьхәа ахьеивҵаз
Саргьы сыҟан – зегьы збеит.
Абзиа бзиан, аҽарҽеиӡан,
Ауаа раԥхьагьы иҽырбеит.
Аха насшәа, ацәгьа абзиа
Инахыст икәаҳаны,
Ари збарҭан ауаҩ қьиа,
Ари сҳәом исаҳаны.
2007

***
Аҵла џарџар гылоуп дацла.
Аха убригьы ыҵҩаашт зны.
Инысымҵыз уара иузацлааит,
Саргьы сықәҵуеит шьҭа лассы.
Иҿҩаахьеит сахьгылоу сымахәк,
Игәаҩаӡа сгәы иҭаԥшуеит.
Сыҽсыриашартә аамҭа сымах,
Сара истәымыз адунеи!
Иахьанӡагьы абас сынкылан
Сызкузеи, мшәан?! Сыхжәаны

84

Агәараҳәа слеирын хыла,
Сыхгьы наҟ сгәы ахшәаны;
Аха вҵиаақәак аасыҵаст,
Снаскьаргьы шьҭа ирҭахшәа.
Урҭ иаадырлашоит слакыҵа…
Шьҭа сцарагьы сцааит сыхжәа!
2007

***
Ахыдақәа ирзеимакыраз
Аҟәышқәа аларгалт жәаха.
Ииҳәо иҿамшәо ауаҩыраз
Дгылан дрыхәаԥшуан ганха.
Ахыдақәа рус пылҳаҭын –
Еилыргашьа змам аус.
Шәаргьы саргьы ахара ҳадын.
Зынӡа иамуша ахьауз.
Урҭ аҟәышқәа ражәа ажәамыз,
Дҟалар уи назаҳауаз.
Аха ахыдақәа еиқәшәамызт,
Ихы ибон ара аӡәы аҳас.
Ивагылоз ақәлон амца,
Ирыцымныҟәо иҽидыршьуан.
Измыргәамҵшаз цәгьа иаргәамҵуан,
Аҟәышқәа рҟәышуа ирыбжьан.
Шәаргьы саргьы баша ҳадхон
Иҵарҟаца ашә иаркыз.
Икарахоз ақәшаҳаҭхон
Узырхагахоз аус.
Иахьыҩнаркыз инеиҩеиуан,
Инхалон иҿаббаӡа.

85

Рхы аус ауан ианнеиуаз,
Арахь иаадәылҵт игаӡаӡа.
Идыршанхеит урҭ ақыҭа:
Ас еилымгара рымбац!
Ихыдақәан усгьы ихыдаз,
Идыргьежьуан ублахаҵ.
2007

***
Рацәак сызнымхеит, шәанаџьалбеит,
Шәнаскь-ааскьа, шәнасыцрыҵ.
Уи насыԥми – амца салԥеит,
Адунеи ду сықәлеит ҿыц.
Сымҩа абагоу, схы абахоу?
Сзааларыма сықәлан сшаац?
Сахьымӡаӡац ссирк абаха,
Аҵх ишысҭаху исмыршац.
Шәаха сымам исыцрыхо,
Рацәак сыбла шәабаӡом,
Исзыҟаҵом шәара ишәыхәо,
Сахьымцашагь шьҭа сызцом.
Уи насыԥми – амца салԥеит.
Адунеи ду сықәлеит ҿыц!
Рацәак сызнымхеит, шәанаџьалбеит,
Шәнаскьа-ааскьа, шәнасыцрыҵ.
2007

***
Нкылашьа рымамшәа урԥылар, –
Ижәны иҟазу урҭ, –
Ишааиуаз мҩашьо еидшылан,
Иацны иаакылсит аурҭ.

86

Рыҿқәа ҭбо, аҭакараха,
Иаҳәеит ахацәа арыжәтә.
Аԥшәма, ҭаҭынкгьы инархан,
Ииҳәаз ажәак ауп: «Ирышәҭ!»
Нас ашҭа иамкит аҩыџьагь,
Иаршаҟьо игылан агәаӷ.
Даацәырҵит убасҟан деиқәҩыча,
Урҭ лымбаӡозшәагь ларах.
Ҳагәхьаа икӡамкәаны ицәҳаз
Зынӡа деилагазар ҟалап.
Дрымихырц дашьҭоушәа алыцәҳа,
Агәашә дааҭалеит ус лаб.
Аӡәы иҭахын иҽирҽеиқәар.
Егьи дузынкылом – дыбрын.
Џьнышреи ҩысҭаареи зеилгар,
Дымҵарсны арантә дыргарын.
Дыргаргьы, саахәыцуеит, дабарго,
Царҭагь анрымам уажәы?..
Циганцәак, хазынак деимаркын,
Еиважьуп аҟәада рҿашәы.
2007

***
Сара исзыԥшаарым Аҿыц.
Сара саҿызароуп сызҿыц.
Изхыҳәҳәатәым ҳәаак санхыҵ,
Нас акрыҟоума, сагьыӡп.
Зыгәра сзымгаша сызгом,
Сахьагазынтә сузаагом.
Даҽаџьара схы сзырхом,
Суаҩымзаргьы суаҩхом.

87

Сахьынҳалаӡам ицаз,
Салаӡахьеит сызлаӡаз.
Сызлаҟаз салаҟоуп аҵәхәыӡ.
Сара саҿызароуп сызҿыц.
2007

***
Адәы сышԥақәу? Шәара шәшықәу.
Схы сҭахымкәа, схы сгәаԥхо.
Абжьы аргацыԥхьаӡа акәукәу,
Сназхәцуа шьҭа исзынхо.
Саауеит ифан, зынгьы ижәны.
Исҵахьеит саргьы ҵарак.
Сцәырымҵыргьы даарак сҟәышны,
Иҟасымҵанда гаӡарак.
2007

***
Премиак рымоуп инеигәыдҵо,
Инеимҵасуа, еимырххо.
Изызгазгьы уаҩ дихьымӡо
Днеиуеит, ишьҭоу иаӷахо.
Ала кәалаак рцәагазшәа
Шырбо, дцеит уи – дызрыцәцар.
Аусқәа ыҟоуп ара абасшәа, –
Деимырыжәжәашт уи ихьӡар.
2007

***
Иеиха шьҭԥааны, дсышьҭоушәа ахага,
Сықәҟьа снеиуеит, иарбану сзыршәаз?

88

Арха сықәӡом,
Сықәӡом сара ага,
Сҿара ныжьбны, саақәыххт сахьажәуаз.
Сшьамхы аркәадеит аамҭагь, ҳәарада,
Исышьҭалан иааиуаз шьоук саԥыст.
Аха сеибазырфо ҭаха снаҭом,
Саҵаӡрашәа снарбоит уи асхыс.
Сара сгәаҟуеит,
Сара снеиуеит иархан,
Сара сцоит, абар, сажәуа, сажәуа
Иҟалап снықәнаҭәҳәазаргь зынӡа арха,
Исхууааны идәықәлеит ԥшак шәышәуа.
2007

АԤСШӘА
Угәыԥҳәыхшын, угарашәан, уныхан,
Жәҩан икыдыз мраны усхаԥхон.
Сраҳаҭӡа сурцәон, сагьурҿыхон,
Слаҳәны саныҟазгьы сурԥхон.
Мҩакы сануҵеит мҩа змамыз,
Хракы саҿугеит, саҿахан.
Уахьгалакгьы усмаҳар ауамызт,
Схоугаларц уаҿын уара ахан.
Усыдмырҳәарц иалаган, ирзамуит,
Сқьышә уқәкын усгьы сахьцалак.
Иаармарианы, аԥсшәа, уара уами
Исзырҟаҵоз сахьнеилак зегьы рҭак.
Уара усыцны сдац-ԥашә ыҵырхуазма
Иҳақәҳауаз арахь ицәқәырԥаны!

89

Ухышхыҵәан, уара сдунеи уазнан,
Иҟалозма уцаргьы ушьҭабаны!
Аибашьра мца уалҟьон ухыҭҟьаран,
Ураԥыза унеиуан ҳара ҳар.
Изгарымызт ахаан ара баагәарак
Аӷа дшааиуа дыдрабжьны уиаҳар.
Уара иуцны игылон иҟамзыгьы –
Абри адгьыл зхы ақәызҵахьаз зны.
Рыуаҩрагь цәырҵуан, рыламысгьы,
Аԥсышәала ицәажәонаҵ Аԥсны.
Уара амҵәыжәҩа суҭеит, сзымԥыррызеи,
Уԥсеивгагоуп, иулахеит сыԥсы.
Сымҩа иага имҩамхаргьы санысуеит,
Бжьы-шьхакы сырхысуеит уара узы.
Сыҟан, сыҟоуп еснагь уахьсаҳаша,
Исҳәашагь уара ула иҳәоуп.
Аԥсышәала иназгоит сара сиаша,
Уажәа ссирқәа рылагьы сҭаҳәҳәоуп.
Уара улакәуп, уара инымҵәо жәабжьуп,
Ухшыҩуп, арахәыц па еиҟәуршәоит.
Уара ажәҩан уаҵызбааит, ушәаԥшьуп.
Уара сажәеинраалақәа еиқәуршәоит.
Иҳамам уара уда еилибакаашьа,
Ҳаӡт уара уанаҵа ҽа бызшәак.
Укаҳауазар убызшәа уканажьуам,
Аԥсышәала саҳәоит даҽа ажәак.
Сахьнышьҭало ажәақәакгьы сдырцәом,
Срыман аҵх иалоуп, ишәсырҳаштӡ.
Сгәы иҭыхо срыхьӡару сыздырцәом.
Самҵагьежьуа самҵахеит абааш.

90

Уара убаашуп, иҟалом уеилаҳар,
Ууасхыр ду саларсааит схаҳәны.
Уара уҟалар – акгьы саҳәом уаҳа,
Адунеи сеиҭақәлахуеит схынҳәны.
Угәыбзыӷуа, уара цәгьа уҟәымшәышәуп,
Уеибакуеит умцоушәа, уџьбароуп.
Уааныжьуп, ушьҭыхуп, уԥышәоуп.
Иаҳа уахьанаалогь ароуп.
Ари адгьыл зцәажәом уа уда,
Акы аҳәаргьы – цқьа исаҳауам.
Уаныҟам – сара сызҭахыда,
Убжатан – суаҩны исызҳауам.
Саатәоит иаразнак аф сысны
Уанааиқәтәа, уанналаӡҩа ԥшак.
Махәыкаҿ џьара, уҟармаҵысны,
Унықәыԥраар зны сшузыԥшуа,
Ажәҩан салалап суцны,
Сашәаны, иҳәам ажәаны:
Уааи, нас, ара зегь рҿыцны
Ицәыраагап ҳарҭ уажәааны,
Ицәыраагап иаҵаӡыз аԥсшәа,
Аамҭа иагаз, иагаӡаз.
Ҳаахәыцып, маҷк ҳагәқәа хьаԥссап,
Ҳашьҭалан ҳнеилап ицаз.
Аԥсшыәала ахаҳәқәа ҳарцәажәап,
Арҩашқәа дәықәлааит иҭрыс.
Урҭгьы ираҳап ҳара ҳажәа,
Ишҳарҭо аҭакгьы, анцәиныс.
Аԥсышәоуп аҿаҩақәа ирҿыҩуа,
Архақәа ирықәлан иаауа.

91

Аԥсышәала иҵҟьароуп ҳҽыҩқәа,
Адәқәа инархысуа икаууа.
Абар асаркьалбжь ахьааҩуа,
Аԥсышәан уи ықәыҽҽоит дәык.
Аамҭа аԥсышәала иаҩуа
Сартәоит сара сеикәаҭәы.
Аԥсшәа аџыр еиԥш ианыӷәӷәоу,
Расамахәны атәыла таруам.
Зегь сыхәоит аԥсшәа ансыхәа,
Иансмыхәо – исыхәаша ируам.
Аԥсшәа иаҳзааиуа мшаԥшароуп,
Аԥсшәа сеибызҭо доуҳауп.
Дунеиуп, жәларуп, иҳахшароуп,
Аԥсшәа исымоу иреиҳауп.
Аԥсшәа бналазшәа убазар,
Ухаҭагьы арантәи убнал.
Аха ихынҳәыроуп, афассаит,
Уасла, уеиҭасла асаркьал!
2007



***

–Быгәра згом, сшьы, быгәра згом,
Бамҵагыларгьы бнеины аныха.
– Сауҭааргьы уи, ҳаилнаргом,
Зегь убап, ушнеиуа уааҿыхар.
– Аха сыжәҩан ԥҭаны бзахаԥом,
Бара бахь сзагозеи ак сыхан?
– Сара уара уаҳа бзиа узбом…
– Сара бара быда исымаӡам ԥсыхәа!
2007

92

АИБАШЬРА ЕИЛГЕИТ!
«Аибашьра еилгеит!» – ааҩит гәырӷьаҿҳәашан.
Убасҟатәи хысыбжь аҵыҩуан жәҩан.
Аеҵәақәа зегь кыдышәшәа ицашан,
Ишнеиуаз иааиқәымтәар урҭ шьыжьымҭан.
Аибашьра еилгеит! Ҭынчроуп, кашырроуп!
Дықәлан дкәашарц даҿуп шьапыхҵәак.
Рҽеигәыдрыжьлан ҩыџьа, – еибадыруам, –
Игәыдибакылоит, дырныҳәоит Анцәа.
Лшәы лхьыхәхәа дҩаҵаԥшуеит ажәҩан,
Лылахь-лыџьымшь лӡатәуеит анык.
Акы иҳәарц даҿуп, аха иажәа
Иаҵанамкуашәа ибоит уажә митәык.
Ацашьагь аашьагь иақәымшәо хаҵак,
Иҭаацәа даарылаԥшт игәы ԥшаацәаны.
Агәашә ахь дыҩны лҿыналхоит ҭацак,
Арахь, илԥыло уаҩ дыҟам. ҵаны.
Иаанхеит ихара-хаԥшуа ишгылаз,
Анышә длыҵапҟеит ажәабжь аазгаз.
Нас ихысуа ақыҭақәа ирылан,
Амҩақәа ирнын иара нас –
«Аибашьра еилгеит!» – макьана ирызхамҵоз,
Иаразнак ихарҵаз, жәларык ззыԥшыз.
Сара сҿаԥхьа еиҭаҵҟьахуан амца,
Еиҭаҳәашьа амам еиҭа сназлаԥшыз.
Дәык сықәланы сцон сыԥсылмыткуа,
Скаҳауан, сгылон, ажәҩан схаԥжәон.
Сышьҭа ихыланы зҿаазхаз амыткәма
Иҭҟьоз аасҭагь саршәон.

93

Иааҩуан уи сара сан рыцҳа илмыткәман,
Саҳәшьа илыҳәҳәабжьны слымҳа ҵнахуан,
Сара ԥхьаҟа сцон сыԥсылмыткуа,
Сара ҵәык сшахац еиԥш сахан.
Сқьышә иаақәыхх ажәак ауп: «Аҩныҟа!»
Сахьиз, сахьааӡаз, нас иахьсызҳаз…
Сцон сықәлан уахь, акгьы ахьыҟам,
Агәра зго, иагьысзымго исаҳаз;
Ҩынгьы ыҟам сахьнеиуа уа, гәарагь,
Ацышә ахаҳан, иқәнаӡәӡәеит қәак.
Сахьынҳалеит машьынажәк гәаргәаруа,
Сцарц сара наҟ, сахьцалак.
Ус сгәы еиҭааҭыҩт: «Аҩныҟа!»
Арахь, амцагь скуп, аха, иааг.
Уаҳа сабацо, сцоит акгьы ахьыҟам,
Уахь, зегь ахьыҟаз, исымам ҽа мҩак!
2007

АШҬА ИААҚӘЛАР...
Ашҭа иаақәлар рыԥсқәа ааҭалан,
Рыгәқәа ҭҟьашан ҳани ҳаби.
Рыхқәа кны абра иааидтәалон.
Ирҳәашазгьы ааҳҳарҳапи.
«– Издыруада, бара, ҳҩашьан,
Ҳҭанагалазар шьоук рашҭа?…
Иббахьоума ас еиԥш нхашьа,
Зегьы здыруаз зегь рхашҭу?!
Иҟалазеи аанда каҳартә,
Ҵәҩан азырсуа дыҟаӡаму?»
« – Иаҵалазар, уара, гәнаҳак,
Иқәнагазар уи, ианаму?!»

94

« – Ус уҳәаргьы, аҩны гылоуп.
Иҵарҟаца ашә аркымеи…!
« – Адәы иқәуп, абна илоуп,
Арахь иҟам – аха рымам».
« – Уеизгьы иаақәлалоит, са стәала,
Аха, ирыхьи, ргәашәгьы гәашәым.
Ҽаҩра ҭаргалом сынтәала,
Еиԥыргалом аҿеи ажәи.
Икаҳауеит рца еицаҟьагь,
Иланашьҭуеит ԥша ӷәӷәак асыр!».
« – Џьыкак ықәрымхуоу аҳаҟьа,
Уҭра рзылаӡам, уара, ассир!»
« – Анаџьалбеит, ихзырҵәада,
Ибаҳчоума, абаҳчагь ықәҵит.
Ишԥаҟоу, мшәан, ҳада, ҵәада!..
Рыцҳарахеит – шьоукы ирықәӡит!..»
« – Иаақәлалозар, ӡыкгьы ржәышан.
Аха аҵеџь хазына рыцқьам.
Изурызеи сара иԥсыша,
Сабацари сара арыцҳа!..»
«– Ӡахәа зқәыло ҵлагьы гылам,
Даамҩахымҵуоу шьҭа сасыкгьы.
Ара иҟамзаапеи ԥыла.
Дыргәылашәом, сгәахәуеит, ԥсыкгьы»..
Рыԥсқәа ааҭалаҵәҟьар, сацәҩашьом, –
Иара шәаргьы агәра шәсыргапи, –
Иақәымшәо арантә ацашьа,
Ашҭа иаақәхон ҳани ҳаби.
2007

95

ЗГӘЫ НДЫРХАЗ
Сгәы ндырхеит ааигәа сгәы нызмырхашаз,
Ражәала, рҿымҭрала, рус ала, ус.
Сгәы ндырхеит исхыкәласуа исхашшааз,
Рус сыламкәа усс сзауз.
Сгәы ндырхеит иахьылатәаз шьацрак,
Рыхқәа неидкыло мҩакы иахьаныз.
Сгәы ндырхеит иахьаватәаз ааҵра.
Сгәы рхылартә сымбо шьҭарнахыс.
Урҭ рнапқәа ирҩахеит саныхраз,
Урҭ исхьырҳәеит, иааиқәшәан, аҵәаӷәа.
Урҭ саԥхьа иаагылеит еилыӷраа,
Иҩахан иркызшәа реиха…
Сгәы ндырхеит ӡмахқәак иаарҭыҵны,
Акы мҵарсқәан иқәла ишаауаз.
Сгәы ндырхеит урҭ ируаз иазхәыцны,
Зегь ҟарҵеит дара ртәала ишауаз.
Икәеикәеиуа сҵеџь аӡы ҭыртан,
Ианыржә – илҭажьцәан ицеит.
Ирзеилан хыбжакгьы рырҭан.
Ирмаҳац бызшәақәакгьы ддырҵеит.
Урҭиуеит урҭ уи абызшәала.
Иаархәарц иаҿуп гаӡақәак.
Ус иаҳа русқәа маншәалоуп,
Рымҩақәа аатуеит иахьцалак.
Сгәы нзырхашаз уааны индырханда,
Иҭырԥаанда ӡыхәашьк рыԥсыӡ.
Изынхозар, иахьырҭаху инханда,
Дара иртәында иԥшаауа рцәыӡ.

96

Икарахеит исышьҭоу иҳашҳашуа,
Икарахеит, рышьхәақәагь хеит.
Сгәы ндырхеит, уара, сгәы нызмырхашаз,
Сгәы ндырхеит. Индырхеит, индырхеит!
2007

***
Дкарыжьит дышҿаз уи игәҭасны,
Амҩаду аҟны иаашьҭгеит атаз.
Ицон шьоук иааигәара имҩасны, –
Ҽырдагәа ҟазҵаз, егьзымбаз.
Далаган дгыларц, – дырхәахәеит,
Дышьҭарҵеит аҟәада иҿашәны.
Ианца инаиԥырҵны – ихы дҩахеит,
Дҩагылеит нас уи… дажәны.
2007

***
Схьаақәа ҿыцхо,
Сыгәҭыхақәа ирыцла-рыцло
Сшааиуаз, иахьынҳалеит сыԥсы ахац.
Сара шьҭа сабацо, мшын сыӡхылом,
Игьежьуам шьха схалан сыблахаҵ.
Стәоуп абраҟа,
Адунеиаҿ зегь неидхәыцло,
Рыцҳарак сналаҳауа – рыцҳарак сацәцар.
Избахьоу зегь збазшәа зны ԥхыӡла,
Исҭахшәа сызхьымӡазгьы сахьӡар.
Амш сара истәымхар, аҵх салоуп,
Аҵх саргәаҟыр –
Амш сыԥсы снаршьап.

97

Снеины џьаргьы сгылам сҽеидыԥсалан,
Уаҳа мҩа аныҟам, схы зжьап.
Салацалап сгәыӷра,
Уи ауп, ҳәарада,
Сеибга-еизҩыда аранӡагь саазгаз.
Сара ахаангьы аӡыблара сҽаҭан
Сдәықәломызт, сыҟоуп зегь рцас.
Схьаа схазы иныжьуа, ианышәцәызӡо,
Аҵаа еиԥш сгәы акы ианҭанаԥҽуа,
Сыгәҭыхақәа уеизгьы қьаадк ианысҵоит,
Даҽа аамҭами избогь сахьыԥшуа.
Иааиуа ираамҭоуп,
Уи сара истәхашам,
Сара истәыз ӡык еиԥш иҭыкәкәоит.
Аха усгьы снеиуеит, сузыртәашам,
Макьа сусқәа срылоуп, снагәагәоит.
Еилыргашьак роур арҭ абӷьыцқәа,
Ишәмаҳац акы-ҩба нашәаҳап.
Иажәит ҳәа шәызхәаԥшуаз рҿыцуа
Сҿынасхаргьы амуеи – исызҳап.
Еиҭаҳәашьа сзаҭахыр сызлаҳаз,
Рхынҳәышьа сзаҭар ицо, дад,
Крысҭахызма усҟан сара уаҳа,
Аха зегь анӡалаӡом ақьаад.
2007

***
Аамҭа анахаҳа иарӡӡарц Помпеиа,
Адгьыл ҵысны ианаҟәыбагь Олимп,
Ахы шьҭыхны аԥсҭазаара неиуан,
Агәы ҭыганы иаақәгылон Рим.

98

Иӡхыҵраха иааиуа акы дазынкылом,
Дшаҿагылац ауаҩы даҿагылоуп аԥсра.
Иабаӡаргьы уи иамамшәа ԥыла.
Анышә иаҵәаххьоу арзӡуам Мсыра.
Саргьы аамҭа иаргыло асаба.
Ақәыршәшәо сааиуеит ажәытәтәи Ҵабал.
Анаҟәаԥиа иаԥеиԥшу ҳасабуа,
Сымцахә сыма храцәгьак саҿалт.
Сааигәа, игәааны, Амшын Еиқәа гәрымуаз,
Диаскуриа аӡы аҵа ихнаҩаз,
Акгьы иазгом ажәытәтәиқәа ирымаз,
Аԥсы ҭалароуп аамҭа иарҩаз.
Уи иқәнагаз аҩырақәа ирыман,
Ацәқәырԥа рыҵаҽҽа арахь имҩахыҵп.
Хылҩа-ԥсылҩан жәҩан иагарыма
Ҳаазгаз ҳара аранӡа – имыӡп.
Имыӡп Ерцахә еиԥш ирылыҳәҳәо игылаз,
Аԥшатлакә иарҭаз, иҵҟьо имцаны.
Сара уаҵәтәи амшгьы саԥылап,
Хаҵашьа змамгьы еиҭа ихаҵаны.
Усҟан аамҭа иарӡрым Помпеиа,
Мшаҽнеиԥш ахы ҩышьҭнахп Олимп.
Ишнеиц еиԥш аԥсҭазаара неилап,
Аха уи ҳара ҳзы иҟаларым.
2007

***
Иҷкәын ихьӡузеи? Ҽадҳәыс,
Иара ихьӡиҵеит уи ус.
Иԥҳәыс ҟадыџь Мараса
Ишԥалеиҳәои? Зараза.

99

Иан илеиҳәоузеи? Ҿаҵа
Иашьа – Кылҳәа, иаб – Ахца.
Иара ихьӡузеи? Гаӡа.
Анаҩс ак ацысҵом сынӡа.
Ирхаӡамкәа уаҳа цәа,
Еилагылоуп аҭаацәа.
2007

УАБАЦО?
Амҵақьақьаҩ абзиа ҳәа ианишьҭоу,
Аӷьыч ҩызас данышьҭырхуа.
Акаҳԥы дымҵарс данырго,
Афыҩгара ифҩы анырмаҳауа,
Рҽандырдагәо ирмаҳаша раҳаны,
Убла ҭызхуа ианавсуа илашәханы,
Абзамыҟә данрывадыртәо днаганы,
Агаӡақәа рҽырҟәышны ианеилатәоу,
Зегь ыҵазырбго амҩа анирҭо, –
Ашьтәы-цқьа иԥсы анҭарҵо,
Аханы итәаша аҵыхәан дантәоу,
Иқәгылан иҳәҳәаша анҿимҭуа,
Зҿы еихактәу ҿааихак анимам,
АҴыхацәа инаргоз дахьнаргаз даныцәо,
Абз иадыргаз ибзгьы аниҿырхуа.
Зыбӷа ԥырҵәаз данаагыло дхырхәо,
Иршьыз дызшьыз дандырҽхәо,
Ажәа зҳәаша ианирымҭо ажәа,
Ашәа зҳәаша даниасуа амыткәмахь,
Ԥсышьацәгьа рызҭо ибаҟа андыргыло,
Абла ҭзыргәырӷьо аҵеџь ианҭарыжьуа,
Аҵеџь иҭырто ианаларҵо ашҳам,
Узлаҟоу ааныжьны, узлаҟам анырҳәо,
Аиаша мцуп ҳәа ухы иананырҟьо,
Зыгәра умгаша цасгьы агәра анырго,

100

Зыԥсы ҭоуҵаз уԥсы анухырхуа,
Адгьыл анугәо, уанамкуа, уанхагоу,
Амҵ уаназыҵҟьо, амш уанааԥшуа,
Ажәҩан уанхало, уалҟьан уанлеиуа,
Уеиқәхаӡаргьы, ҭахык дахьумоуа,
Уабацо уӡоуӡоууа, уабацо уӡоуӡоууа?
Уабацо, уабацо, уабацо?!
2007

***
Исыгхаз ранаҳәеит асаркьал ду иасны,
Амш иднарбеит сара исыхьыз,
Аха ишцара ицаӡаанӡа имҩасны,
Исзеилымкааит урҭқәа зегь згәыхьыз.
Иҟам акеиԥш исԥырнагарц акәхап,
Аҵх иаҵәахит амца сыцразҵаз.
Аха иҟаҵәҟьоу шәасҳәаргьы илакәхап,
Сара сеиԥш гәаҟрагь шәыгхом ихазҵаз.
2007

***
Зынӡагьы сшәаӡом сыԥсыр ҳәа,
Исҳәом уи азгьы, ихаҵа;
Сымшқәа сзырхынҳә, сыҵхқәа сзырхынҳә,
Арантә сықәга наҟ зынӡа, –
Наҟ, иахькажьу ссы бымбылӡа,
Сышьҭа ахьнагоу ианданы.
Ашҭа сықәҵа, аҩны сдәылцан,
Сыԥсы исхаҳауа ҭаны.
Самкып усҟан ҳгәарабжьара,
Амҩаду ахь сыҩуа сцап.

101

Исоуран сыҟоума ԥсшьара,
Акы збапи, акгьы сҵап.
Сҩаӡарц ажәҩан сахьынҳалап,
Сыкәа иҭаԥсан еҵәақәак.
Сзыргәаҟуа, иахьа иҳалам
Срылагылаз сахьцалак.
Сызхьымӡақәаз усгьы имаҷым,
Избап зны срыхьӡарашәа.
Амш иааиуа салаҭхаџьып,
Салагәырӷьап уамашәа.
Ус сышәгәырӷьа-гәырӷьа-хәмаруа,
Аамҭа сыҵла сыҿнаршәап.
Инаскьар, исықәмақаруа,
Уҵх ааиуеит ҳәа саршәап.
Мшәан, саашәаҵәҟьама сыԥсыр ҳәа?
Сыԥсы ҵаауама абас сара?
Ииашазар ауаа ирҳәо,
Имшәо даҩнажьлоит аԥсра.
2007

***
– Иҭыхтәуп ҳәа рҳәоит скардиограмма,
Сшьақәыӷәӷәара шьҭыҵцәеит, иацәшәатәызаап.
Сышьҭалароуп хәышәтәырҭакаҿ аргама.
Исымбакәа, сшааиуаз, хьаала сҭәызаап.
Сгәы самгар, схы сагаргьы алшоит.
Уиеиԥшым ҳәа нацырҵоит гәаҵәажәпак.
Аԥсҭазаара аҵла џарџар салшәоит
Схы самыхәар. Схыхәаҩны санбажәбеи!
«Укардиограмма, амарџьа, укардиограмма!»
Сара сзыҳәа иақәԥалоит урҭ амца,

102

Арахь, уԥшыр, зегьы уҳәар аргама,
Дара роуп сагьназгаз иахьа абранӡа!
2007

***
Мшәан, уабаҟоу иацы исыцыз,
Шьоукгьы рҵыхәа иахьыԥшыз?
Иузеилымкаау ушысцәыӡыз,
Изумамзеи акгьы хыс?
Иумазаргь, уи ҵәахшәоума
Ушынҭыҵыз ҽыргаӡа?
Акыр зоума, акыр шәоума,
Иара аамҭагь кыр анца?
Иурҭама уаҟа ахыбжа,
Узыдхалозеи уахьнеиз?
Иухәома иахьа иуԥшааз,
Уззыԥшузеи уи анаҩс?
Атәашьа уақәымшәеит уахьтәашаз,
Иумҳәашагь акы уҳәоит.
Иузыхаахеит, рыцҳа, аҵәаша,
Унап ҟьамсарқәак еизнаҳәҳәоит.
Ҳхы уасып уас анырҳәа,
Ҳгәы уасып ирҭаххар.
Уабацо, мшәан, урҭ ахырҳәар,
Уаргьы усҟан урххатәхар?
Уҿааухозар акәхап, сҩашьом,
Ухы укәаҽшәа арахь,
Гаӡақәакгьы идумырбашеи
Иузҭоушәа уара агәаӷь;
Узлаҟаӡам уалаҟоушәа,
Игатәушәа угәрагьы.

103

Иуҳәо ҳәоушәа, уажәа ԥҟоушәа,
Ихәарҭоушәа уаарагьы.
Уабаҟоу, нас, сеиҭаҵаашан,
Еиҭасҳәашан… Аха, ных,
Сара аӡы сҭахысуеит баша,
Ҵакгьы амам уҭоурых.
Иҳабжьагылт, – уи ҵәахтәума, –
Лацәгьак, абаҩқәа зырххо, –
Уара зынӡа хьаас иумам,
Сара даара сгәы нзырхо.
2007

ИҞАДА АРАҞА?
Ари сара еилкаашьа сзаҭом иахьанӡагь:
Иҟаҵәҟьоу ҿырҭуам, рҽырӡоит.
Иҟада араҟа ҳәа убжьы наургаанӡа
Иҟам иаразнак иаацәырҵуеит.
2007

УАРА ИУААӠАЗ, ИУХЬЧАЗ АҶКӘЫН
Уара иуааӡаз, иухьчаз аҷкәын,
Ублақәа шааԥшуаз дулгеит – уишьит.
Иузааиз амш уԥсы анармаҷуаз
Дахьнықәхәашаз арахь дымгьежьит.
Дцеит уи дықәҳа адгьыл ахьҿажәкуа,
Уа ахаангьы иқәӷьацо иҟам арыц.
Агәхьаа икым уи амҩан иҿашәкуа,
Ишәҳәо иаҳартә еиԥш дҟазҵашагь дымиц.
Дахьымаара шыҟоу днеиуеит уи иархан,
Игәырԥсаҳәагаз зегь ишьҭахьҟа иныжь.

104

Дабацо усгьы дықәла, аҭакарха?
Ишәусым! Дҭаркыр – дышнеуа дыҭрыжьп!
Дҭаркхьеит, дыҭрыжьхьеит, –
Иарбан ихимгац!
Ихигарангь дыҟоуп уи шәи акы.
Иабыкәу, даахәыцуеит, ишьҭыбжь ахьымгац!
Дцалароуп – шәынтәгьы ушнеиуа дҭакы.
Иеиркааит,
Ус имам уаҳа арахь уи,
Дынхароуп, дыԥсыроуп уахь, дахьагаз.
Аха арахь чмазарацәгьаны дҳахьит,
Даҳхаагаран ҳаҟазар акәхап нас-нас.
Аха уанӡа ҳазнымшәаша маҷым,
Ҳамч зықәхаша акрахьыҟоу аабап.
Аха уара уиркаразеит аҷкәын,
Ушышлара уагьаршлеит уи, аб.
Иузааиз амш уԥсы анармаҷуаз
Дахьнықәхәашаз арахь дымгьежьит.
Уара иуааӡаз, иухьчаз аҷкәын
Ублақәа шааԥшуаз дулгеит – уишьит.
Арахь, уааиуеит иахьанӡагьы илакәшьо
Уҿаԥхьа дахьаацәырҵуа анаҟа, ааигәаӡа
Аԥарԥалыкьқәа дрышьҭан ашҭа дахьакәшо,
Иччабжь ахьнаҩуа арантә хараӡа.
2007

МАП АЦӘЫСКУЕИТ
Егьҟамлакәа, митә ҟалазшәа,
Иршо, ирыман исзаауа,
Ихыԥҽыгахо нас-насшәа,
Инарылаҳауа ауаа –

105

Мап ацәыскуеит, иқәнагалар –
Уи арантә ицап ишааз.
Мап ацәыскуеит, сусгьы алам
Ихырҵәаган зны ишаз.
Дшәаҳәаҩуша сценак дықәуп,
Дагьгәыԥҵәагоуп уи, бжьы зхам.
Аха иуарҳәашам «ак игуп»
Уи иашәала зыгәқәа рԥхам.
Мап ацәыскуеит, игәаԥхап ҳәа
Снапқәа сзеинҟьом уи изы.
Мап ацәыскуеит бара исабҳәогь,
Иаҵаҵәҟьамзар уи быԥсы.
Ажәа ирҭан, атрибунахь
Аӡәы днеилоит есымша.
Сара уаҟа атәаха сымам,
Слымҳа изкыдым, сзизыԥшуам.
Мап ацәыскуеит ари ажәа,
Инеиҵыху, аха иҳәам.
Избеит ахыдара саражәуа,
Срахәхан ажәырқьҳәа сыҳәуам.
Сахьынҳалом аӡәы изымхо,
Уи иснаҭашам насыԥк.
Мап ацәыскуеит сара мчымхак,
Изыхәҭаз, ицәыргаз ҭыԥк.
Ҳа даҳтәуп ҳәа, шьоук рымҵәыжәҩа
Иҵагылоу данаԥсам,
Дырҽхәо иныҳәаҿагьы сзыжәуам,
Дымԥсит сымшым дахьыԥсуа.
Мап ацәыскуеит, сара иснаалом
Аӡәы иҿаԥхьа аҳәазара,

106

Сынирхозаргь уи сеихбаала,
Ҭыԥ дук сиҭозаргь сара.
Ирмыхәо мҩақәак ирнысқәеит
Исывыууаан ԥхьаҟа ицаз…
Мап ацәыскуеит, мап ацәыскуеит
Амц – аиаша зыхьӡырҵаз.
2007

***
Сыцәан сҭаҳәахаа. Сшааиуаз, сааҿыхан,
Сыбла иаахгыло рҿаархеит бла иамбогь.
Агьама збахьан, аԥсҭазаара ҿыхаан,
Аха, сҿанынасха, амахә еиԥш, самԥан,
Игәасҭеит реихақәа рыманы иамхоз,
Ираӡар, сыҵла шьҭазҵоз ихәархьны,
Усҟан, изҿалоз ахра иаҿамхоз,
Адгьыл сықәзыжьран иҟаз, уи сархьны.
Иамуит – нас сара сзыҳәангьы ишамуа
Акырџьара, уааӡыӡартә иахьшәарҭаз.
Акыр снаскьеит сара ӡыбларак сшамаз,
Акырынтә сынхеит сара исымамкәа хгарҭа,
Аха сҿыхеит, сышҿыхара сҿыхеит,
Избо салагеит урҭ, бла иамбогь.
Сабаҟоу макьана, амаӷқәа сҿыхап,
Амҩа сахьықәу жәантә сыӡқәагь ҭамбо.
Аха сагоит сара саԥхьаҟа ак сыхан
Иара уиада ҽак ыҟамшәа уаҳа.
Сахьымхәыр сышнеиуа сахьнықәтәаз сааҿыхан,
Еиҭа сыцәарц сҭахымхар сынҭаҳан.
2007

107

АЦҲА КНАҲА
Дшәан, дзықәлом ацҳа кнаҳа.
Иара кнаҳауп еиқәҟаца,
Аха уалгеит ҵаҟа уҭаҳар:
Аӡиас аҵҟьоит ихәашьӡа.
Уара уҭәыцуп, уныхшәалар –
Ушьҭнаԥааит, уагьагаӡеит,
Изгәаӷьыз, рыҽдырманшәалан,
Ацҳа иқәсны баша имцеит.
Аӡнырцә иҟан зышьҭа ихылаз,
Рыԥсҭазаара рбон аӡнырцә.
Иаашәазаргь ианхықәххыла,
Ирт, уара, рызегь ырт!
Исҳәарызеи сара уаҳа,
Инаугәҭаст – аӡы уагоит.
Уара узықәлом ацҳа кнаҳа,
Аха усгьы угәра згоит…
Иузыԥшуп уара ацҳа кнаҳа.
2007

***
– Уца, – лҳәеит, – усгьы урылахеит аҳәса, –
Иаҳа иахьузеиӷьу… уахьымаара уца!
Уахьысымбо уқәҵ, иахьа акәзааит, уаҵә акәзааит,
Амала, уқәҵ, уца, уцаӡа!
Дгылоуп акраамҭа, дақәшәом ацашьа.
Дгылоуп, ииҳәара изымдыруа аҭакс.
Иҿынеихоит нас уи дышиашоу
Сцоит ҳәа арантә сахьцалак.

108

Архәара днавалт – дцеит уи дынкацәа,
Анцәа идырааит наҟ дахьагаз.
– Абас ауп ишыҟоу, – лҳәоит уи, – ахацәа.
Урықәгәӷла, уԥшыз уара нас!...
Иҭыкка ажәҩан дааҵахеит. Насшәа
Адунеи дамкӡо даақәхеит аԥҳәыс.
Лиарҭа даақәтәон бжьык аалаҳазшәа,
Агәашә ахь зынӡа дшыԥшымыз, дшыԥшыз.
Аԥенџьыр илахеит амза гьамгьамуа
Уи дамырцәеит, даргылеит ҽакы.
Машәырк имыхьында, аалгәахәит, уи амҩан,
Ҩнык дамкзаргь, ҽа ҩнык уи дакы.
Лыбла даахгылеит, иԥхыӡымшәа, иԥхыӡшәа,
Даацәырҵит сык дылхо, ихацеиуа аҭакар.
Илбеит аԥҳәыс ицахьаз зегь рҿыцшәа,
Деилагарызшәагь ашамҭазшәа дмаар.
2007

***
Дыдрабжьума, мшәан, ак ааҩуеит.
Изымбаз ажәҩангьы цқьашәа.
«Хымԥада, уахь асгьы аҩуеит», –
Сҳәахуеит сара ара саншәа.
Излоу иԥсра убааит уаҳа,
Зегь аныҟало сынтәоуп!
Ицахыр ажәҩангьы леилаҳан,
Убз уаасуа уаҟа уштәоу!
2007

109

РАЖДЕН ГӘЫМБА СИЗХӘЫЦУА
Ауаҩы ԥшӡа, ауаҩ ҟәыш, ауаҩ нага,
Ауаа ирҭахыз, ауаа зҭахыз,
Ԥшьаала давалан днеиуан иац ҳага.
Дцарызшәа шьапыла ҳадгьыл днахыс.
Уи дыҟан ацәгьаҿ, уи дыҟан абзиаҿ,
Ақалақь далан, ақыҭа датәын.
Ауаҩ бзиа иакәын уи, ауаҩ қьиа,
Игәы имырхькәа мацара дгатәын.
Аха дызтәозма ахаҵа игәы имыхьуа,
Изырхьуа шәкы аныҟаз – дыршьуан.
Иԥсы ааивигарц днарҿыхәон аӡыхьқәа.
Дгьыли жәҩани дыԥсаатәха дрыбжьан.
Ахра даҿан уи, шьхатәыла даԥамыз.
Арҩашқәа рышьҭыбжь ахьааҩуа ашәаны
Илымҳақәа кыдҵа баша дыԥшуамызт, –
Акы ахьыр ҳәа адунеи дацәшәаны.
Адгьыл датәын уи, араҟатәи адгьыл,
Жәҩан ахь дышьҭнахуан игәы аззырҳауаз.
Сиқәшәахьан дкамҳарц аҵла ду иҽадкыл
Дышгылаз – дархаго ааигәантә иаҳауаз.
Иҟаз, иҟоу, иааиуа дыртәыртәуан,
Урҭ зегь симфониан џьарак иааилаҭәон.
Иумаз ҳәа адунеи зегь наирҭан.
Иахиҳәаара иԥшаарцгьы днатәон.
Дшаргәыбзыӷуаз, дшаргәаҟуаз аԥшалас,
Дагон уи арантәи фырҭынк дышьҭжәаны, –
Дзалымҵуа далахарц мышкызны жәеинраалак,
Абри адгьыл дшықәу дынхарц дашәаны.
2007

110

***
Исыздыруамызт сусқәа ирзызуаз
Сара сымҩа, иҳәеит, амца ананыз;
Дҽыжәыҳҟьап ҳәа рҽабаақәа ирысуа,
Асаба ргылан сышьҭа ианхыз.
Саԥхьаҟа ишьҭаз ацҳақәа хыхуа,
Сышьҭахьҟа инсыжьуаз аццышә иарго
Иааиуаз сырҿаҳар, сҿаԥхьа игәыбзыӷуан,
Рҿынархон нас еиҭа сыбаҩ лаго.
Сыгәнаҳа иаҵалар урҭ – ирызгомызт,
Ишәон: ишнеиуа џьара инарыхьӡон.
Рыгәқәа тҟәацуан: рыӡлагара лагомызт.
Сара сеиқәшәан, инасыдҟьангьы ицон.
Аха иабацоз ицрагьы, ихынҳәыхуан,
Иашьҭан , иҳәеит, уск сызгарыз.
Анцәа идырааит анаҩс сара исыхәаз,
Аха сырмоуит анаҩс ҿаҵахәыс.
Сыразра сыццхраау, сычҳара аиааиу,
Урҭ снарылган сагеит сара акы.
Аха ӡхыҵроу џьысшьоит уаҵә иааиуа,
Сшәалоит сагарҳәагь иҳалоу аҿкы.
Игәра анысзымго, иҳәеит, зыгәра згаша,
Схы агәра анысзымгогь сҭахоит амацәаз.
Сыҵхқәа сызрылҵуам, сымшқәагь арашоит,
Схы еимлагәа, сынкахәыцуа сзыртәаз.
Ҩаԥхьа исыздыруам сусқәа ирзызуа,
Сагоит, иҳәеит, сшагац агәыԥжәа.
Избоит, иҳәеит, рҽабаақәа ирысуа,
Асаба ргыло арахь иаауашәа.

111

Абри адгьыл иқәмӡааз уаҳа,
Уара иушьклаҳәуа, са сызшьаҳаз…
Уҵәҩан ыҵызхыз ҵәҩануп дызхаҳаз,
Абри ауп ааигәа ажәабжьны исаҳаз.
2007

***
Сыԥсит, уара, иҟамлац ҟалама?
Иргылатәын џьара усгьы акәап;
Инҵәеит иара абраҟа са сдрама,
Шьҭа уи иахәамԥшуа дҟалап.
Сызнысыз амҩа ҿыц инаныԥшылан,
Иахьанӡа ирызгәамҭаз акы рбап.
Иныҵакшәа акгьы рҳәап еидшылан,
Сшыԥсугьы, аӡәы аҵәы снахаирԥап.
Ирҳәап шьоукы иҟам ыҟахызшәа,
Иҟаҵәҟьаз ҳәатәымыз, ирымҳәап.
Сырҭахушәа, сырҭахымшәа, исхысшәа
Инасаҩсып урҭ, аха дыҳәҳәап.
Зегьы здыруаз, сара сдунеи иалаз,
Сара сеиҳагь бзиа изҵахьаз.
Уи далыԥхо далан сажәеинраала,
Илмышьҭырцгьы дашьҭан ицахьаз.
Даанышәкыл уи, иҟамлац ҟалама?
Сусқәа зегьы шьҭа рҵыхәа ааԥҵәа,
Инҵәеит иара абраҟа са сдрама.
Сызлашәыҳәо,
Исхашәмыргылааит, уара, аԥсцәа!
2007

112

***
Краамҭа аԥшәмацәа еилыхон.
Иҟарҵон урҭ схәы-сыԥхь.
Ссасны сырҭан уи ауха.
Ирыманы рбон насыԥ.
Крыфа-крыжәны, ашьҭахьы,
Снеиуан аҵх ду агәахьы.
Иарҭак сырҭан, ибымбылӡа
Сахьнылаиаз… ухаҵоуп, уцә!
Акы сагон абра сдәылцан,
Сахҟьашазшәагь бо лабыҵәк.
Илабыҵәуп алабыҵә,
Сышԥахьҟьашоз!.. Уцә наҟ, уцә!
Ааҵра иаван ԥшак гәаҭеиуа,
Амза ылахеит ахышә.
Гәаныла сыҩуа снеиуан,
Арахь исԥылахуан сыҩныжә.
Шьҭа шәаҿызаап сырџьара:
Ахаҵа дзыцәом тәымџьара!
Сагьзыцәаҵәҟьом, шәиаша иашоуп,
Ҭыӡқәак сгәаҟуа срыбжьахоит.
Уаҳа аҩны сындәылыҳәҳәашам.
Сасра сыҟан – сыбжахоит.
Шьҭа шәаҟәымҵын сырџьара:
Ахаҵа дзыцәом тәымџьара!
Ишԥазури, сахәом, сахәа,
Сузыргылом, сузыриом.
Акгьы иснаҭом ара агәахәа,
Иҟоу ыҟангьы иснарбом.
Ишԥазури, сҳәоит, сыԥсны,
Схы збар сыҩны ссасны!
2007

113

***
Абраҟа дтәан уи, иара абраҟоуп
Ахыкәалаа иааиуаз дахьагаз.
Згәы дықәҳаз анышәаӡа гәаҟуеит,
Иазышьҭымхуаз еидарахон изҵаз.
Иҭаххазар ҟалап зны дҩагылар,
Иҿынеихеит ԥшьынаԥха. Аха нас
Деиҭанықәҳаит иаԥхьа, агәы ҭарҽылан
Ари адгьыл гәыԥшқа, дзааӡаз.
2007

***
Адгьыл иқәӡыҭу, иалашәкәоу ажәҩан
Сара абри адунеи сгәазырԥхаз?
Цәыкәбарк еиԥш аԥсҭазаара сажәын,
Шәҿажәкуа шәаанхеит шәара нас.
Иааихышәшәеит сара сымшқәагьы бӷьыцқәан,
Иццышәха имҵанарсит аԥша…
Аамҭа саражәыр ҳәа сшәан, сыҽсырҿыцуан,
Сгәыӷуа уаҵәтәи амш сазыԥшуан.
«Зегь шыбзиахо жәбап, уара!» – сымшын,
Сыззыԥшыз акы збеит, ак сымбеит.
Инасыҵасны аԥсҭазаара аӡы-мшын
Сагеит, саанагеит – исхаԥеит.
Санналашәаз иац акәын, иац акәын,
Иахьцаз сызгәамҭеит,
ԥсаатәк еиԥш иԥрын.
Исҳәо убоит, нас – ара зегь еицакын.
«Аԥсҭазаара ԥхыӡуп». Ус ауп, апринц.
2007

114

***
Акы ҳаиԥырнаго, – аԥсракәмыз, амарџьа, –
Џьара снықәхәашо збеит сара ԥхыӡ.
Сааԥшуан бхала бықәтәоушәа абарҵа,
Саныӡ сара сшыӡра – абра санахыҵ…
Сҭалан, аҭыҵшьа сақәшәомызт гәаҩак,
Дәышкәаӷьазк сықәнакт, исыҵҩааит ашьац.
Ԥхьаҟа инымҵәаӡоз наарак саҿаҩуан,
Сымчқәагь абаҟаз, иакын сыԥсы ахац.
Аха сцон Сара усгьы сҽырхаҵо,
Схьыдыҩруа, саакаҳан сҩагыло еиҭа.
Исыхан сызгозеи, сабаҟоу, сабацо?
Абар, егьсыгым, сынхыҵп ахәада.
Бара бықәтәоуп нахьхьи џьара абарҵа.
Сылаԥш наӡартәгьы иҟоуп Нхыҵ…
Акы ҳаиԥырнаго, – аԥсракәмыз, амарџьа, –
Џьар аснықәхәашо збеит сара ԥхыӡ.
Санааҿыха, аԥсҭазаара сгәы аҳәо,
Ах, исымангьы шԥазбеи насыԥ:
Иааскьон иҽыҩха арахь апҟараҳәа
Акыцрх, – иқәкәашон уи ҳаҩны ахыб.
2007

***
Аҟәа даҵәахра џьишьон уи уадак,
Иҽыныҩнеикыр, акраамҭа дрымбар.
Аха Аҟәаагь, аиԥш збахьада,
Иара ида ҳәатә рымам, абар.
Кыр сазыҵәахуа сыҟазар, қыҭоуп
Сара сызҵәахуа ҳәа иҿынеихеит ҽнак,

115

Дахьнеиз уаҩ дрымбеит иара ида,
Ишьҭарҳәоз ишьҭаҩуа ицон дахьцалак.
Пицундаҟа дықәҵын, деилыркаахьан уаҟа,
Иԥсы ишьозшәа зны далан Афон.
Аха амшгьы аҵхгьы ддыргәаҟуан,
Раԥхьа дызтәомызт – лаԥшыла дырфон.
Ахаҵа даҵан убас еиԥш гәнаҳак…
Иаақәыххуан лассы-ласс иқьышә:
Ажәҩан уазымгар, уабацари уаҳа,
Уазыҵәахран уҟам анышәгь!
2007

***
Сымшқәа ахышәшәоит сыԥсҭазаара , иацлом,
Нас, сгәырӷьа-гәырӷьо сызлақәлои адәы?!
Шьҭа ибшьамӡшагьы хәыҷы-хәыҷла ибжьаӡлап,
Сара истәымшәа иҟалап сара стәы.
Амра ҵлакашәара илеихьеит, саашәароуп.
Сыблақәа хызҩом, иҟасҵом ҽыргаӡа;
Иҟоугьы иҟамгьы ззароуп, исшәароуп,
Снатәан цқьа сназхәып слахьынҵа.
Сназхәыцып анҵәамҭахь ишнеиуа са сныҳәа,
Даҽазныкгьы са исзасп асаркьал.
Исоурашәа сгылам сахьааиз ҽыԥныҳәа,
Џьанаҭ агәашә анысзаатуа – сынҭалт.
Аха ари амш сахьнеиша сазнагом,
Ари амра аҽазышьҭымхуа иԥхоит.
Самбаӡацшәа адунеи аҽардагәан,
Аҵыхәтәантәи шәахәақәакгьы схаԥхоит.
2007

116

***
Ушьҭа дхызаарын дхысхысуа,
Дахьааунио ихы угәарԥхо…
Дхаҵам маӡа иушьклахысуа,
Ҳаԥык дамоуп мра аныԥхо.
Иҟоуҵаша уаргьы иудыруан,
Даацәырҵызҭгьы зыԥсы зӡаз, –
Иҭиԥаар иаҳәа аҿы цырцыруа,
Даауҿагылар хаҵаҵас.
2007

***
Иусӡамшәа ауаа изырҳәо,
Иахаркьакьо дара аҵәы,
Дагьырхыччо аҟырҟырҳәа…
Ҳара дҳалоуп ус аӡәы.
Изакәызеи усгьы изырҳәо?
Изырҳәахуазеи, акагьы.
Дҵәылырхуам уи, дагьхьырҳәом,
Дыҟан рбом зынӡагьы.
2007

АИБАШЬРА АНААИЛГА
Снаԥш-ааԥшын,
Џьаргьы ҽеи сымбеит.
Анхара ду ажыц ахаԥеит.
Атанк ықәсит ашҭа цәаӷәаны…
Амҩа дықәуп ҭакәажәык дхәаны.
Иахьагаз лыздыруам лҭаацәа.
Аҟәырҿҳәа даацҳауа аҵәа,
Ҵлак амҵа дтәоуп ашьапыхҵәа.
Излазбо ала, акыргьы дымлашьуеит.
Сихәаԥшын, иблахаҵ гьежьуеит,

117

Аха уигьы иҟаҵәҟьоу иӡоит,
Длаԥшықәысҵан, дҩагылан дцоит.
Иашҭа дҭагылоуп нхаҩык.
Изжәхьан сара араҟа ҩык,
Аиԥш абаҟаз, ҩызма, иара шьан.
Анхаҩы хара наҟ дыԥшуан,
Иҩны былны игылан, илашәӡа.
«Шәца, – иҳәон уи лаԥшыла, – шәца,
Ара акгьы ыҟаӡам – сеимҵәоуп...”
Анаҩстәиқәа уи еицәоуп.
Ашҭа иқәжьуп агәамсам.
Лаҭра нымхеит, гәашәгьы ҿам.
Ажәакала, еилыбгеит,
Анхара ыҟам, ԥшак иагеит.
Арахь дықәларым уаҩы.
Адгьыл иқәҟьоит абылфҩы.
Сыԥшын, уаҟа, ааигәаӡа,
Алҩаҵә ҩеиуеит ихәхәаӡа.
Ус анакәха, уара, ус
Аусқәа цашам шьҭарнахыс.
Аӡәы илихуеит аҵәҩан.
Сара сеиԥш, аӡәгьы дыҩуан
Дахьысымбоз џьа дтәаны.
Зегь ҳааидгылт аҵыхәтәаны,
Ҳхы ааидаҳкылеит џьарак.
Ҳаԥхьа ицәырҵуеит шә-зҵаарак.
Сҩызак сааҵеикт ижәҩахыр.
Дсыцнаскьароуп уи акыргь.
Зҵаарак дадгылоуп сашьак…
Иҟамлонда ҽа еибашьрак,
Ҳаҽҭаҳхрын, уара, ҳцәа.
Анцәа ҳрыцҳашьа, Анцәа!
Деиқәырха, дыхьча Ауаҩы…
Адгьыл иқәҟьоит абылфҩы.
2007

118

ДЫԤСНЫ ДШЫҚӘЫЗГЬЫ
Дыԥсны дшықәызгьы, дзеиӷьыз рацәаҩын.
Сыҟан ибжьы аагахрашәа аӷьеҩҳәа.
Издыруаз иакәын уи, дуаҩын,дуаҩын,
Иҳәатәызгьы иахьҳәатәыз иреиҳәон.
Сыԥсрын, иҳәон, исымазар аԥсыха,
Сцарын, иҳәон, аԥсҭазаара слалӡаа.
Аҽеиԥш ишгылаз ицәаз аӡә дирҿыхон,
Иказза ишьҭаз ҽаӡәгьы ацәа даалҵуан.
Дыԥсны дшықәызгьы, ргәырҽанын иусқәа
Ирышьклаҳәуаз, дықәзырхалоз дзымцо
Дџаџаӡа данрылагылаз. Усҟан,
Ишзымҩаӡоз гәарҭон иара иҿынӡа.
Дыԥсны дшықәызгьы, игылан изыгәдууа,
Ицәшәон анахь ааҵра иавагылаз.
Зегьы ирдыруан – дуаҩыҵәҟьан уи, даԥсыуан.
Дцаргьы, дцомызт дышцара, дынкылаӡ.
Дыԥсны дшықәызгьы…
2007

***
Ҳааиҿагылеит дзымцо, сзымцо.
Сааирҟьалеит нцәа дызмам.
– Изакәызеи, мшәан, узхьымӡо! –
Иҳәан, днылатәеит агәам.
– Утәа, – иҳәеит, – уаргьы абраҟа,
Ҳалацәажәап ҳара уск.
Днасшәагьы иуит уи сҟәаҟәа,
Аргама сыҟьашьра зҭахыз.

119

Ҳашԥалатәо, агәам гәамуп.
Иаҳмоузшәа даҽа ҭыԥк!
Иҟалазеи уаҳа иамуа!
Иааивҵахеит ара сыԥсыԥ.
– Ишԥагәаму, сара истәарҭоуп!.. –
Ииҳәо саҳан, сааилышшоит.
Сара истәарҭоуп, иагьсиарҭоуп.
Уаатәа, – иҳәеит, – еицҳаршоит.
Уаҵәҟьа ухы наидушьылап,
Аха изууеи Нцәа дызмам!
Ҳгыланаҵ абра ҳаидшылан
Ҽа шьоукгьы ылхахуан агәам.
Ари лакәу, мшәан, иԥхыӡу?
Зегь еилкаами, акгьы еилкаам.
Акрыздыруоу сшәыцму, сшәыцу,
Иднагалаз Нцәа дызмам.
2007

***
Лышьҭа ихыми инеицәхасуа,
Ҷкәынцәақәак асуа ашақә.
Уа шәеилаз шәеилаҩеиласуа,
Дагахьеит арыцҳа ԥшак!
Шәхаҭақәагьы цқьа дшәыздырӡом, –
Дшәымоуп шәара убас еиԥш ԥҳак,
Лхы каканӡа, лаҳә чамгәырӡа,
Илкуп даацҳауа ҽадҳак.
2007

120

***
– Иара иусгьы, сара сусгьы
Санынарыҵалаз сынтәоуп.
– Дызҿузеи, мшәан, иара усгьы?
- Апарламент аҟны дтәоуп.
2007

***
Схы сазныжьзааит – сыԥсы ааиҭаскып.
Ҿаха-ҿымҭрак сналаӡ сцап.
Ара сыҟазааит – сыҽҭаскып,
Сызлашам акгьы ҟасҵап.
Иҳабжьаз уи ацҳа хысхып,
Шәзызмааиуа, уахь сымцо.
Схазыҳәа сыԥсы ҭысхып,
Зны сызхьымӡоз снарыхьӡо.
Сынхаргьы ауеит сеихбаалан,
Баҩлашала схала счап.
Аӡәгьы изыскрым сажәеинраала,
Инеиужьӡан сыԥсы сшьап.
Сахьнықәҳауа сыцәап скаххаа.
Ара сыԥшәымаз, сегьсасыз.
Сшааиуа исмоукәа ауаа раха,
Аӡәы исеиҳәап зны сшыԥсыз.
2007

***
Сылжьеит, иҳәеит, уи сышԥалжьеи!
Схаҭа сшааиуаз джьа-жьо.
Сылшьит, аха уи сышԥалшьи,
Адәы саақәхеит сыбжьажьо.

121

Агәра сызгом зыгәра згаша,
Ихасҵаша сызхаҵом.
Сзаауам арахь сышиашоу,
Арантә сықәҵынгьы сызцом.
Схынҳәуан сара, ус хынҳәышьак
Ыҟахызар, аха избом.
Дынсыжьуазар, уи дсызныжьуам.
Сахьцо дцозаргьы дсызгом.
Сара изжьоз сгаӡарала,
Схаҭа жьашьала сзымжьаз,
Сылзеиқәырхом ус мариала,
Ахәшә сылымҭеи сызшьуаз.
Адунеи ду сылахәмаруеит,
Џьаргьы исымам сара ҭыԥ.
Аха сцом уеизгьы смақаруа,
Лара илымазааит насыԥ!
2007

***
Абри адгьыл аҟноуп, илакәшәа,
Иԥхыӡшәа зегьы сахьрыниаз.
Иара абраҟоуп амитә сахьақәшәаз,
Уи сахьацәцаз сара нас.
Абраҟоуп иахьсыхәаз санкаҳа,
Сахьҭаҳаз сахьҭыргазгьы зны.
Дысхагьежьуан усҟан аԥсцәаҳа,
Сықәызшәа анырбоз сыԥсны.
Ишәозшәа сусқәа маншәалан
Ицар ҳәа – сшыҟоу иахьа ас, –
Абраҟоуп сахьырхәыз ажәала,
Ашәала сыхәра ахьсырӷьаз.

122

Сахьжьаз-сахьҟаҭәҟьазгьы абраҟоуп,
Ибатәыз, ибатәымыз сырбоуп.
Сыргәырӷьоуп абраҟа, сыргәаҟуп,
Сахьнеилак абри адгьыл саԥоуп.
Издыруеит, сышнеиуа, сацәыӡуеит, –
Субар, саахә, нас, уаҵәгьы!
Абри адгьыл сызлақәҵра сазхәыцуеит,
Ҽыԥныҳәа наимҭакәа аӡәгьы.
2007

***
Адәышкәаӷьаз иаақәхеит, абнақәа хыршьаан.
Уаагылар унеины ақыҭа аханы,
Аҵыхәан игылоу ахыбрақәа удыршан, –
Ианкаршәраха,
Убас зегь убон иааигәаны.
Ишьҭарҵеит араҟа аџ-ҵлақәа еилараан.
Ашә-ҵла ҟьантазқәа ықәган иргеит.
Иаақәлеит ԥша цәгьак арахь имақаруа,
Абнара илсуаз акәарагь ҭабеит.
Ӡиасын, мшынын уи сара сзыҳәа,
Џьара иҭаҳарчуан – ҳанхылон ҳаӡсо.
Схәыҷымыз, салагылан аныҳәа,
Абыӷь ҩежьқәа зны сыкәа иҭаԥсо.
Абна ду инымҵәаӡо баҳчаран сыҵан,
Џьара бацәын иҿысхуаз, жьынҵәрын.
Саныргылан сакын напсыргәыҵак
Аԥсабара, нас, ԥсаатәшәа сыԥрын,
Сцеит арантәи ҽнак зегь ааныжьны,
Иԥсыршьагаз ԥша хаак сында.
Аԥсҭазаара аӡы-мшын санынхылоз снышьны,
Саап ҳәа сгәыӷуан арахь сара еиҭа.

123

Абар сахьаақәлаз сеиқәышла шьыбжьышьҭахьк.
Адгьыл иқәҟьа исԥылеит былфҩык.
Схәыҷра хагахан сышьҭахьҟа исышьҭан,
Ишьҭан амҩадугьы асаба аныҩҩы.
Аамҭа иаргылаз асабагь анацла,
Уԥсрын, Анцәа-ауаа, аҭакарха, ухәаҽны!
Икәаҩӡа шҭакы иқәгылаз ра-ҵлак
Сеиқәнархеит, – сара сахьчеит аҽны.
Сгәы иснаҭон ари адгьыл саԥазшәа,
Стәымуаҩны сышԥаақәхеи уажә ас!...
Ижәбазаргьы ԥша цәгьак насыҵас сагазшәа,
Сҭоуп сара усгьы акәара иҭабаз.
2007

***
Иԥсы цәгьамыз, изыфаша иҿарҵон.
Изгашагь игон уи ахыхь.
Нас дырқамса-ырқамсо днарцон,
Дшыҩуаз мацарагьы дгәыӷьт.
Икәа иҭаҵәахын ишәха…
Дбеиахеит нас уи атәы.
Уажә ҿиҭуам. Иҿаргәазгьы нышәхап.
Иҟоуп араҟа аҳәатәы.
2007

АХАЦӘА ЦОН АКӘЫБА РЫМАН
Асаба аргылон амашьына,
Уԥсы армаҷуан аҭакар.
Ахацәа цон акәыба рыман,
Иуҵәуарын урҭ убар.

124

Ижәны дыҟан аӡәы ӷәӷәала,
Дыцәҳауан, алафгьы иҳәон.
– Иҳаркьаҿпи ҳамҩа… Ахәала! –
Имаҳар ҳәа дшәоу, дыҳәҳхон.
Аҭак ҟаиҵон амашьына
Назцоз – иажәа агон аԥша, –
Ихы ҭырҳәҳәан акабина
Амра икыдшәоз ихашуа.
Ажәа еимаркит ус ишнеиуаз,
Амашьынагь џыџӡа инҿаст.
Дҳәацәон арыжәтә иарԥеиԥеиуаз,
Ргәы анԥижәа – иагьиҿаст.
Акраамҭа уа еиҿыхо,
Иҳәо иҳәатәымыз, иҳәатәыз,
Иахьнықәлаз еибаргәыбзыӷын,
Избон рымҩа иахьаныз.
Ахацәа цон акәыба рыман,
Иуҵәуарын урҭ убар.
Асаба аргылан амашьына,
Уԥсы армаҷуан аҭакар.
Хкыдкыларҭа ҟаларыма?
Сгәы иааҵачуан сыԥсы.
Ахацәа цон акәыба рыман.
Сара сзы акәзар, сара сзы?!
2007

***
Сыԥсы ҵаауп саргьы, шәара шәеиԥш,
Аԥсра сҭахым макьана, исҭахыҵәҟьам.
Аха изеиԥшрахаша здыруада сԥеиԥш,
Иҵарӡа сыбзиа ианалакшо сыцәгьа.

125

Сара истәуп урҭ, сыцәгьагь сыбзиагь,
Акы салаҟан сыҟам шәызлаҟам.
Сқьиамкәа сықәлан снеиуам сҽырқьиан,
Сыцәгьагь еидаран иқәҳалоит сҟәаҟәа.
Суаҩыми, сахьҭаҳаз сызҭаҳаз сыздырцәом,
Бзиарак ашьҭа схылоит сызҭыҵыр.
Зегь схьаахан, сыгәҭыхақәа сдырцәом,
Иҟалап схьаа мацарахагь сыӡыр.
Снеилоит ус, рацәак схы сҭахымшәа,
Адунеи ду збан игәхыршәаган.
Аха аԥсҭазаара, мап, сгәы ахымшәеит,
Еилыскааит уи шҭамӡогьы шәагак.
Аԥҭақәа схаӡсо исхоуп абамбеиԥш,
Сааины сгылоушәа сыҟоуп сахьыҵҟьаз.
Сыԥсы ҵаауп саргьы, шәара шәеиԥш,
Аԥсра сҭахым макьана, исҭахыҵәҟьам.
2007

***
Исыргылап ҳәа сыҟоуп снарыха-аарыхан,
Снарԥырҵып ҳәа сыҟоуп сызлахаз.
Сара истәқәоуп урҭ, сара исыгәҭыхоуп, –
Сыԥсҭазаара арахәыц-пеиԥш изырххаз.
Снарылҵып наҟ схаҭагьы сызхьаау,
Сызҵәуаран иҟоу зны, исызхьуа:
Исыцрыхало, зны-зынла исызгәаау,
Сара сзын ома зегь згәаӷьуа.
Снықәхәашап цәҳәырак ахьгьы схала,
Сныбжьаӡып ҽнак гәырӡ-шашәаӡ.
Исышьҭалаз баша шьхакы ихалап,
Икарахар, наҟ, иахьааз, ицап.

126

Ашәҟәы иамҳәап, сыхьӡ арадио иамҳәап.
Саргьы сдәықәыз сасуа џьара ашақә.
Рацәак ргәы дсырхьрым дыҟаӡам ҳәа.
Шәаџьҳәаҩык иеиԥш аҿаанахаргьы ԥшак.
2007

***
Изакә аҩысҭаароу сеидроу сызлаҳаз,
Аха избеит лаԥшҵашәарашәа абас:
Рнапқәа еикәдыршан, – ииааины аԥсцәаҳа, –
Иааилагылахт арантә иҳацәцаз.
Ишәахуан урҭ аӡә храк даҿыбгар ҳәа,
Тышак дҭаҳар руамызт ҽаӡәы.
Иеилагылан, ҿымҭ ҳара ак ҳарҳәон,
Иларҵогь сымбеит уаҩы аҵәы.
Иааилагәырӷьахт, иаагахит уа рыччабжь,
Игәырӷьон – ирымангьы рбазаап насыԥ.
Уи агәырӷьара, ӡиасны ихыҽҽан,
Иааивнагеит ара маҷк са сыԥсыԥ.
Рнапқәа еикәдыршеит,
– илакәызгьы уи акәын, –
Еинышәашьа зны араҟа измауаз.
Ражәа акын урҭ, ихоуҵоума, – илакәын! –
Аиӷацәа еидгылан иааиҵагылт уск.
Аус усын, рацәакгьы ҳәатәызма,
Инагӡатәын – иаатәын, ицатәын…
Иааидгыларц азыҳәан, схәыцуан, иԥстәызма!
Иҟоу ҳназхәыцпи, сархшь уҭаҭын.
2007



127

***
Сдырҿыхеит,
геи шьхеи еиқәҿырҭын,
Мҩакы санырҵеит ашамҭаз.
Урҭ амчи алшареи насырҭан,
Уӡы-мшын сналадыршәт, аамҭа.
Самгарц исыхан аӡы аҵахь,
Сыӡсон сыжәҩақәа ҭыхны.
Сыӡхыҵыр, снықәҳалон дәаӡак, –
Ицарц шьоук анашьҭаз саныхны.
Ахҩахарҭа аныҟам уабацо?
Аха усгьы срыцәгылон.
Еидарак саҵарҵан, саҵан,
Ашара сгәыӷуа саԥылон.
Сзырҿыхаз геи шьхеи еиқәҿырҭуан,
Саацәырҵуан – исышьҭаз сырцәыӡуан.
Иахьыргаз сымбар сара исырҭаз,
Рҿыцшьа змоу зегь сырҿыцуан.
2007

АРИ АМШГЬЫ
Сгәы аасымҟьеит, сшьацәхныслан:
Ари амш сара истәу мшым.
Иццакуа уца, унасаԥысла, –
Сара иахьа ҽеи сазыԥшым.
Усгьы сҳәон, аха тәашьа
Сымазма араҟа, – цатәын.
Сырхәыцуа, сыргәыӷуа, сырҩашьо,
Иааиуаз амш ду сатәын.
Ӡыбларан салан, сахьнеиуаз
Сажьон акы – сахҟьашон.

128

Иҭакарха саԥхьа иԥеиԥеиуан,
Сагон, санаагон – сеикәнаршон.
Мыш дыун, ихьааха исныруан,
Сацәцар ҳәа ишәаны иаасҿаҳәуан.
Лаҳәоушәа иаасхалон иҟыруа.
Аҭакарха, аргама слаҳәуан.
Иуарқьха исҿаҳан, акраамҭа
Аҳауа сызхомызт – схәаҽуан.
Саԥхьаҟа иҟоу сызгәамҭо,
Садырсызшәа сгылан сыԥшуан.
Аамҭа ӡхыҵрак иаҩызан,
Исышьклаҽҽо арахь иаасыхьӡон.
Уи уаҩ изнымкыло ҽызаап…
Ари амшгьы ниакәкәа ицон.
2007

***
Сахьыҟоу ароуп, аха аракәӡам.
Иааин иаасҿатәоит , игәаӷьны.
Хьушәа ицырцыруам ажьакца,
Саԥхьа иахьнықәырҵо ихьны.
Игәааны инхьаҳәуеит – срыздырӡом –
Ишааиуаз арахь срыгәҭакны.
Ирныҵуеит қьаадқәак ирнырҵо,
Ишьҭарҵоит наҟ икәыкәны.
Иныҵашәкәа ицоит сара исыцыз.
Мцы амҳәо снарбахуеит сызжьаз.
Саргәрӷьошәа исҿаччоит сызқәыӡыз,
Исаԥгылан инеиуеит сызшьуаз.
2007

129

ААМҬА САРАЖӘУЕИТ
Агәы кыдбозар акәхап уи, сажәуеит.
(Икыднаҵашоу здыруада аԥсаҭа.)
Исзаанамго иҟоузеи! Саражәуеит.
Сышнеи-шнеиуа сагаӡоит схаҭа.
Иахьааскьо алым еиԥш, исыжәлан,
Сҽеидыԥсалан, сгылан сазыԥшуам.
Ицәгьазаргьы уи иага агәыжәла,
Слалакәаҳа изцашам наҟ агәам.
Сахәлабгаргьы сахәлабгааит ҳәа сгылам,
Иҟоу, исзыԥшу зегь аабаны,
Искуп сара, исыжәло аамҭа нкыло,
Лаба дук асаса иҭарԥаны.
2007

***
…Зегь здыруаз, акы идыруаз
Иҟаӡамкәа далоуп рымц.
Дықәыԥшуамызт адгьыл цәҳәыран,
Дазыԥшымызт асгьы ԥслымӡ.
Дабацари, уара, иҿажәкуа,
Зӡыша ззеиқәмыртәо бзанҵык?
Иаажәг иҿажәкуа инеиҿашәкуа,
Иԥсы ааивызго џьара ӡык!
2007

ЗЕГЬ ЫҞАН
Иҟамлац иҟало арбан абраҟа?
Абри ажәҩан ду аҵаҟа, иҿыцӡам,
Зынӡа иҿыцӡам агәаҟцәгьа сзыргәаҟуа,
Ирнысҵогь абра уажә абӷьыцқәа.

130

Макьанагь еиқәымтәац аччабжь ауп иааҩуа,
Игоит аҵхаҽанаҩнашо аҳәҳәабжь.
Аамҭа ианнахуеит изхыццакшәа иаҩуа.
Аанкылашьагь амам аԥсҭазаара еиҭаҳәан.
Амра гылахьеит зқьынтә ишамшамуа,
Амзагь зқьынтә икыдлахьеит ажәҩан.
Зқьынтә иаухьеит араҟа зегь шамуаз.
Ирҳәахьеит, еиҭарҳәахьеит Ажәа.
Иддырбахьеит ара иҟам акы ыҟан,
Иҟоу рҵәаххьеит, уи машәырӡам.
Адунеи дуҵәҟьагь неихьеит атыҟәаҿ,
Ара ацәгьеи абзиеи неижәырҵан.
Иамбац сашьҭан ари адгьыл санаақәшәа,
Аӷьара схыршәлан акраамҭагьы срыцны.
Адунеи ҟадыџь шоуп уеизгьы лакәушәа,
Снахысрашәа збеит зегь рҿыцны.
Аха иабазгоз, иабаҟаз уи усгьы,
Ԥшаашьа аман иҟазма иамбац.
Зынӡа иҿыцмызт амҩа сызнызгьы,
Иҟац шыҟаз снеит сара амбаҿ.
Краамҭа срабашьуан амци иара амцеи,
Иҟамлеит урҭ ирылҵынгьы цашьа.
Ихоуҵаша акоуп ҳәа иааргаз сызхамҵеит,
Слақәхәашагь сцеит сара сиаша.
Иҟалозеи, цәгьеи бзиеи неиҩысааит,
Аха ацәгьара аиааира рцәагахуеит.
Иҟан, иҟан ара уи аҩызагь, –
Сгәы ахәуеит, бааԥсылаӡа сгәы ахәуеит.
2007

131

ААМҬА ААНГЫЛЕИТ
Иадырсызшәа аамҭа аангылеит

– џьаргьы ицомызт,
Ашәа аҳәомызт амахә иқәтәан ҟармаҵыск.
Снаԥш-ааԥшын, аҵлаҿ џьара бӷьыцк қәацомызт.
Избеит сыкәша-мыкәша иҟаз зегь шыԥсыз.
Аԥсҭҳәақәаҵәҟьагь ӡсо иаҵам ажәҩан,
Аҿы ааихашәеит сааигәа илеиуаз рҩашк.
Еилагьежьуа ауаа ахьеилоу уаҩы дцәажәом.
Ишгылац усгьы ҿымҭ игылоуп баашк.
Аамҭа аангылеит, рҽаԥыражьны амҩа ркызшәа,
Аҿы еихакуп игәырԥсаҳәагаз ӡыхьк.
Избеит сара адунеи ду ааиҵақьызшәа,
Саргьы уа сааҭгылеит, уама сыхь.
Ажәҩан иалаз ашьауардын уахь иххалеит,
Инхеит џьара амҵәыжәҩа дуқәа еиҵых.
Сханы икнаҳуап изымқәацо амра ахала,
Аамҭа цом, арахь, ус акыргьы ҵыхт.
Аамҭа аангылеит зны. Ианнеиуаз аӡқәа хыҵӡан.
Изамысуа урҭ егьаақәхеит хыла аԥан.
Аамҭа аангылеит сара сзын иџыџӡа, –
Быҟан, быҟан! – быҟамызшәа збан.
2007

***
Ахьӡ иашьҭоу ахьӡ рымаз,
Амал иашьҭоу ирыҭ амал!
Ирцәумырӡын ртәы-рымаа
Иҭагылоу заб икәал.

132

Арахь иаашьҭы арахь иахо,
Наҟ инеиуа шьҭы иахьцо.
Дхахалааит, уара, ихахо,
Дтәаз дааԥсаанӡа егьҟазымҵо.
Аҭыԥ иашьҭоу думыргәаҟын,
Аҭыԥ иуҭар – иԥсы ишьап.
Мыцҳәарала иааиуа араҟа,
Иҳәалааит , нас, ихы ижьап.
Зегь цалааит еилаҩеиласуа,
Ирықәӡамшәа ааԥсара,
Иахьырҭаху – ашақә иасуа…
Аԥсҭазаара сыҭ сара!
2007

***
Еиҩызара дуӡӡак иаханын,
Ашьаҭа хшыҩуп изкыз.
Уи аҭоурых дугь сахаанын,
Сахан саргьы убра акы ԥсыс.
Ахара игылазгьы игәарҭон, –
Избарц зҭахымызгьы ирбон.
Игылан, иҟамызт шәарҭа,
Ианҟьазгьы иаразнак ианԥон…
Ихьаауп, иузхымгаша аками,
Абас ҳаздынҵәалоз, абас
Хылаӷьарак ахь ҳаман
Ишнеиуаз, зынӡа иахьыбгаз.
2007

133

***
Аԥҳәыс ацхыраара даҳәоит.
(Цхыраара араҟа изҭахымда!)
Дкаҳар ҳәа сшәоит агәараҳәа
Инықәшәан издыруа ихымҭа.
Издыруа – аилымга, агәаҩа,
Укаҳар иумыхәо – гәаҵәажәпа,
Иеиԥш изаԥырымҵуа ҿаҩа,
Рха дгьыл иазымааз дабажәбеи!
Иитәым цәаҳәак дахьынҳалоуп,
Инкылан дтәоуп иара иҭыԥым.
Аҵәы ыршо мацара дахьҳалоу
Ицоит, ицоит агәқәа ҭыԥан.
Иаӷәра ааиҿарххазаргьы усми,
Иаҳәазар акәын дызусҭоу.
Лҽынкылашәа дааиуеит, дыԥҳәысми,
Аха илызрапом ибысҭа.
Дҽыжәлоит, абар апҟараҳәа
Дахьнеиуа, амҩа ианыршәлан.
Аԥҳәыс ицхырара даҳәом,
Ахацәа ашьа цқьақәа аныржәуа.
2007

***
Ҳаидтәалоуп иҳамамкәа царҭа,
Ҳхазқәаны, зынӡа ҳзаҵәқәаны.
Гәҭыхақәак ԥсеивгаха ҳарҭом,
Аамҭа ҳзауеит иқәаны.
Аҿаанахоит зныхгьы апыҟҟаҳәа,
Иқәкәашоит икырцхушәа ахыб.
Иҟам ҟаланда ҳәа ҳгәы аҳәом,
Иҟоу аабаргьы ҳҭахым.

134

Иахьӡуп уи агәыбжьыхга,
Уартәоит иухьызшәа амыхьтә.
Умшқәа зегь башаӡа иныхуа,
Ушнеиуа, иаацәырҵуеит угәыхь…
Ҳаидтәалоуп амитә ҟалазшәа,
Ҳақәнагар еиӷьшьо иаауа.
Ҳаидтәалоуп иҟоу ҳамбазшәа,
Рыжәҩа ҭҟьазшәагь ауаа.
Урҭ ҩашьеит, хымԥада, иҩашьеит,
Ма аамҭа иааиз иаргаӡеит.
Иахьцәажәо аиаша уаҳашам,
Изҳәашаз наҟ рыԥсы рӡеит.
Изызкылсырзеишь урҭ зегь анеиза?
Идәықәлазшәа збоит еигәаны.
Ҳара иаҳтәуп адунеи зегь,
Ҳаидтәалоуп зынӡа ҳзаҵәқәаны.
2007

***
Жәымҭа шкәакәа сзыԥшызаргьы амуеи,
Саџьал ааигәазаргьы алшоит, сашьа.
Сахькылнаго сеидроу нас сара ари амҩа,
Аха сышьҭахьҟа усгьы сгьежьуам.
Саԥхьаҟа иҟоуп ашәарҭақәа акымкәа,
Саԥхьаҟа иҟоуп урҭ, сызмышьҭуа.
Сара аранӡа сааизар скәыкәымкәа,
Сеимыжәжәа сызгарыда, о, шьҭа!
Исаахо мариала исынԥашам, сажәыми,
Сшааиуа сыбаҩқәа ирылго аҿҿа,
Ҩаԥхьа сашҭа саақәлап саԥшәыман,
Сҿоушәа збахрагь сыҟоуп санҿам.

135

Аҽеиҵых, иқәлан ицоит сара сракәа,
Иакуп уи адацқәа аларԥсны анышә.
Сышьҭахьҟа игылоу баагәарак мырбгакәа,
Уахысны узцашам сыҩныжә.
Уи аҩныжә сзааӡаз ауп, иагьхануп,
Аиԥш ҟалапҳәагь сыҟам са сзы.
Изларҳәо ала, ари адгьыл иахаануп,
Ари адгьыл иагьықәхоит сыԥсы.
2007

***
Иахьанӡа дыҟазар, иахьалагьы дшәыгхон, –
Дызцомызт уи шәымҩа данылан.
Дыҵыҩрны иҿааихаргьы амуаз – дгыгшәыгхон! –
Џьаргьы дшәызгомызт шәбираҟ ихаргылан.
Дтәомызт ахаангьы кәыкәымдрак иҽавак:
Ажьеиԥш дшәаԥырҳаԥуа адгьыл данымызт.
Еиӷьны ибон уи абга, абга ду дафар,
Бгахәыҷык ааицрыхо – иҭахымызт.
Адгьылаҿ уаҳа ишизамуаз аниба,
Ихы ахьигара изымдыруа даақәхон.
Наҟ ишьҭеиҵеит абџьаргьы книԥаан,
Дцеит нас ажәҩан дҩалаӡ, дыԥсаатәхан.
2007

***
Адунеи наҳәуеит, иааҳәуеит, аха
Имаҷуп арахь узыхьӡо.
Иаауа дааумышьҭыр ауеит, аха
Инкылашьа умам ицо.
2007

136

***
Ҳара ҳаума, зегь ахаршҭуа адунеиажә
Ашәышықәсақәа ирылыууаа инаскьоит.
Сара гәашәк аҟынӡагьы сызнеиуам.
Сыжәҩан саҵагылаанӡа еиқәыбгоит.
Уара еилкаа иқәзи иазынхази
Ари адгьыл – ишьҭоуп иҭыккаӡа.
Аамҭа-фырҭын ӷәӷәала арахьгьы икҿасит,
Ԥси бзеи макьана еилыргаӡам.
Узықәгәыӷран иҟоузеи, зегь ацҟьеит,
Акырцх еиԥш ҳара иҳалалаз ҳаӷәыхт.
Ажәҩан бганы алеира аӡәгьы даҵҟьеит,
Аха цқьа дагәалашәом ҳҭоурых.
Сзықәгәӷуа: ддәықәлеит уи дыԥшаахуа,
Адгьыл бӷьаҭуа,
Аамҭа иҽамҭо тәыс.
Икны дгылоуп, иаалихызшәа ахәа,
Хьы мацәазк.
Са сакәын иара зтәыз.
2007

***
Аӡы дызҭалом аӡӷаб хәыҷ – ихьшәашәоуп,
Ихьшәашәацәоуп, аха амшын
Ахьарчҳәа аҟәара иасуеит, иара иашәоуп
Уи иахьыҩуа абжьы. Снаԥшын,
Аӡӷаб хәыҷ даргәыбзыӷуеит уамашәа.
Бымшәан бара, аӡӷаб хәыҷ, бымшәан!
Быҽналажьи знык, багәыднаҳәҳәалап,
Баашьышьып, бцәеижьгьы инанырп.
Ибымҵасны багом багәылахала,

137

Ибахәмаруа, маҷ-маҷ шәеибадырп.
Шьамханынӡа ибзааихьеит, игәаӷьы!
Нас беихап арахь, аҟәарахьы.
Аӡӷаб хәыҷ дымшәакәа аӡы лҽалҭеит,
Агәра ганы даццоит, улзыԥшы!
Иҟалаз ан дахьтәоу иаагәалҭоит,
Илықәлыргылоит арантә уи лыбжьы.
Аха аӡӷаб хәыҷ уаҳа ҽак лхым,
Амшын датәуп, аҭыҵрагь лҭахым.
2007

САБАҞОУ?
Хҭысқәак,аӡыжь еиԥш исхыҵәан,
Снаргоит аҵахь исыхан.
Сыцәап ҳәа салаган, сзыцәом,
Сҿыхар сҭахуп, сегьызҿыхом.
Ажәҩан салоуп сыԥсаатәхан,
Адгьыл снықәҳаит сыԥҽыхан…
Сымца саҭәҳәо, сеиҭаҭәҳәо,
Ҳаиҿыхоит, ҳаиҿыхоит, ҳаиҿыхоит,
Ара шьоуки сареи – ӡи мцеи.
Санҿажәк – ҿамҩақәакгьы насдыржәуеит.
Нас изышьҭазгьы иахьымӡеи:
Сыхәда ашаха ахадыршәуеит…
Сабаҟоу?..
2007

***
Дсабаха даҵаԥсан рышьхәа.
Ԥас дрымшьазар – дԥаԥсамыз.

138

Данаархәоз ихҭнырҵеит уи ҟәрышьқәак,
Дырҭиуан – акапеигьы даԥсамызт.
2007

***
Дсылнахит, иҳәеит, уи дҵысхан,
Схагамхакәа сылзыԥшуан.
Адунеи ласхеит аҵысхә еиԥш,
Лхы ианааҭагьежь аԥша.
Лаԥхьа иҟаз акы дагхон,
Дама инеиуан хараӡа.
Ус лара лхаҭа дыԥсаатәхон,
Ажәҩан дҩалашәкәон дласӡа.
Дышрылаӡаз уахь алакәқәа,
Аԥсҭазаара данаршәа,
Адгьыл хьанҭа адыжә аақәгон,
Избон дцазшәагь деиҿышәшәа.
2007

***
Даауан дыдрырҳан даауазшәа,
Ашшыҳәа, дкыдхаҽа ақәеиԥш.
Дҿыцәаауа иҿааихеит уи насшәа,
Амза атыҩ ианакуеиԥш.
2007

***
Аамҭа сырхынҳәыр сҭахуп, уара, шәсыцхраа,
Алакҭа сҭаԥшыр сҭахуп хара инхаз.
Иааиуеит уа џьара сӡыхь цқьақәа ыҵхәраа,
Уа зегь цқьоуп, уара, дмиӡац исаӷаз.

139

Амш сыԥсы афомызт уаҟа, иаасԥылар,
Сымҵәыжәҩақәа еиҵысхырц, ахьӡы сыхьнаршон.
Амза гьамгьамуа игәырԥшаагаха игылон.
Анасыԥ акәа сышҭаршәыз иаашон.
Агәыразра, ақьиара ӡиасха ихыҵуан.
Ихышхыҵәан инеиуаз рҩашк сацәқәырԥан.
Ахаан имажәрызшәа адунеи аҽарҿыцуан,
Саргьы, маалықьк иеиԥш, хшла скәабан.
Саламҳаӡацызт сышнеиуаз сызлаҳаз,
Сыззыԥшымыз, аԥсҭазаара иацыз пылҳаҭк.
Иагьыӡит, хынҳәышьак амамкәа уаҳа,
Дунеи лашак, сгәы ҿызкаауа, дад.
Салагыламызт сара уа ҟыба-ӡыбак,
Исымбозу, гьангьашрак иамамызт ҭыԥ.
Сахьымсӡакәа аҵәыргылеиԥш сахыԥан
Сцон сназдыххылоз – насыԥын, насыԥ!
Адунеи ду сазымкуа, сыжәҩан хәашьымкәа,
Гәынхарак наузҭо ак сымамкәа хыс,
Аҩы сашьушәа, арахь, сагьашьымкәа,
Аҩныҟа саауан сара сымҩа саныс.
Аеҵә срацәажәар сылшон сааҭгылан,
Сыкәа иҭаԥсозшәагь збалон иҿышәшәа.
Аҵх салыхәхәа ашара саԥылон,
Гәырӷьаҿҳәашак згарц саауашәа.
Саауан арха дгьылқәа сырхыууа,
Ашха дуқәа сышьҭахьҟа иныжь.
Саауан сызлаҟаз егьмырӡкәа, саԥсуан.
Аԥсҭазаара аӡы-мшын ихын сара снышь.
Иабыкәу, сҵаауеит, нас, уи сахьаркараз,
Сахьыҟаз – сахьагаз, сахьашаз?

140

Сышьҭа ихылан иаауама имақаруа
Сара арантәи сықәзыҭәҳәо ԥшак?
Иҟалап уи сышьҭнахыр аҵысхә еиԥш,
Ишьҭоу қдык еиԥш цәқәырԥак сарҳәазар.
Аха уанӡа сыԥсы зегь ааҭысхуеит
Инсыжьхьоу дунеик ахь снаӡарц.
Иаауеит уа џьара аӡыхь цқьақәа ыҵхәраа,
Уа зегь цқьоуп, уара, дмиӡац исаӷаз…
Аамҭа сырхынҳәыр сҭахуп, уара, шәсыцхраа,
Алакҭа сҭаԥшыр сҭахуп хара инхаз.
2007

***
Аџьныш сыҽисымҭеит, деихало деихыҵуа,
Сыкәа дҭаларц уи зны данаҿыз.
Сыҟамызт уи нас-насгьы сиххәыцуа, –
Бла дамырбакәа сымҩа саныст.
Аха сышьҭа даахыҵуам, исыгхаз,
Исыцлаз, сызлаҟоу зегь бо.
Ҩаԥхьа сҿаԥхьа даацәырҵуеит дмаалықьха,
Ддәықәларц, днеиларц ихы сынҭарԥо.
Ида ԥсыхәа смоуа сынхаргьы,
Сеиқәхарц мацара, сишьыр ҳәа сшәангьы,
Мап, сара аџьныш сыҽисҭом ахаангьы,
Иааигәа сызгылом сшажәра сажәынгьы!
2007

***
Сымҩа ркуеит сара уаҳа саазмыхәаз,
Сашәа згәы иҭамлаз, сажәа змаҳаз.

141

Хылаӷьарак ахь сыргоит дара сыхан,
Уҟаҳҵоит ҳәа уа џьара аҳас.
Дара ртәала, исыцрыхо, сыржьахуеит.
Иҟам сдырбахуеит. Иҟоу рҵәахын.
Дара ртәала, адунеи аԥсы ашьахуеит,
Иҟоу кашырроуп. Рхеиԥш сырҭахын.
Сырҭахуп иахьанӡагь. Дсыцәнымхо даацәырҵын,
Аӡә дысзасуеит, днатәан, аҭамӷьар.
Уи ихарала анкьа зны сырӡын,
Иҟаларын сара сыхәрақәагь ӷьар,
Деиҭаақәымлар асцена. Дцәымҟырӡа,
Сааилыԥсааит, уи дықәзаап адәы!
Иԥшышьала, иахьа иҟоу издырӡом,
Ишимамгьы издырӡом ҳәатәы.
Аха ицәажәода ана, ауаа ахьеизаз?
Ажәа ирҭоит зегь раԥхьа ҳәатә змам.
Имҩеишаз ҩеизаап, имлеишаз леизаап, –
Ус иҳәоит ацәажәаҩ, – ҳзылҵуам агәам.
Иҟоу ыҟоуп, – измам ауп еилыргашьа.
«Ԥхьаҟа!» ҳәа иҳәҳәо шьҭахьла дцоит.
Иҽадкылан дгылоуп аӡә агәашьа,
Дхәыцуеит уи – ус зегьы дрыхьӡоит.
Укьатеиах ԥырҵәап са сызмыхәаз,
Сашәа згәы иҭамлаз, сажәа змаҳаз:
Хылаӷьарак ахь снаргоит дара сыхан.
Уҟаҳҵоит ҳәа уа џьара аҳас.
2007

142

***
Ҳусқәа ҽеим сахьыԥшуа.
Даҳмоуа ҳнымханда ҳазжуа!
Ус кыр ҳахьуазма, сашьа,
Зегь ззеиԥшу роуп ҳазшьуа.
2007

***
Сааԥсеит сара, сыблахаҵ гьежьуеит.
Исзымдыруа сартәом, издыруа сашьуеит.
2007

***
Сара ақыҭа иарааԥсаз хаҵоуп,
Сара ақалақь иаргәаҟыз уаҩуп.
Уахьгьы арахьгьы сеидара саҵан,
Иахьанӡа уахьгьы арахьгьы сатәуп.
Сахьугалак, сахьнеилак – аратәуп.
Сымҩахәасҭан наарак саҿгоуп.
Сара ажәҩан иалаӡыз ԥсаатәуп.
Сара арантәи сахьымаара сгоуп.
Арахь сырхынҳәуп ҽнак, сара сыда
Ԥсыхәа рымамшәа, сыгәхьаа иагошәа,
Аха саднамкылт уаҳа ақыҭа,
Ақалақь сабоит уамашәа.
Арахь ани сеидарагь саҵоуп,
Исылсыз уаҩ иимжәыц ҩуп.
Сара ақыҭа иарааԥсаз хаҵоуп.
Сара ақалақь иаргәаҟыз уаҩуп.
2007

143

***
Амла иакуа иифо имам,
Амал иалаҳаз изыфом.
Аӡәы имаркт итәы-имаа,
Иргахьеит урҭ игәы ҭыфаан.
Аилымга адиплом имоуп,
Аилыҷҷа аган давоуп.
Аԥшӡа дигеит хәымаа-жьымаак,
Акьаҳә ханк дыҩноуп дрыхлафуа.
Игәаҟхьоу роуп идыргәаҟуа,
Изуц қьаф руеит зегьрыла.
Ақыҭа иалырцаз уажә Аҟәа
Усҳәарҭа дук дахагылоуп.
Згәы бзиоу хы ихагылам,
Зхы бзиоу игәы бжьысхьеит.
Амҩа зырҭаз – уа дангылоуп,
Мҩа змамыз – дырцәанысхьеит.
2007

ЕИБАРЫҨНЫ УИ ДКАЖЬНЫ ИАНЦОЗ…
Аӷба анӡааҟәрыло
зегь раԥхьаӡа издыруа
Аҳәынаԥқәа реиԥш, иааскьоз баны.
Акылҳарақәа иркылкәыруа, иазхәыцуа иахьыруа,
Ашәқәа иркылибархо, ицон иқәԥаны.
Ицон иааиуа егьи аӷба иаԥыларц.
Еилан, еилкаашьа змам акы рҳәон.
Иара газҽазуа амшын ду иӡыхгылан,
«Акаԥдан!»ҳәа арантә шьоукы ҳәҳәон.

144

Дцәымҟырӡа апалуба даақәԥалеит хаҵак,
Дамазар еиӷьшьо иахьала ҳаԥык.
Лкасы лхылԥаан анаҩс шьоукы рҭаца,
Даалывакьыркьырит, аҽҵыс еиԥш, каҳԥык.
Дааиуан урҭ аҩыџьагь зны иҩыҵрак
Уи ахыда, ахыда-ахада.
Аҳәса ирҭахымызт анаҩс акы азхәыцра,
Аӡы дарҭон ахыда ихаҭа.
Еҳ, дхыдазма иацызны, дынцәамыз,
Ишьапқәагь рыӡәӡәашан, ироур лагьанк.
Иахьа иааилгеит, иахьа дырзеицәамыз,
Иахьа рҽарҭеит урҭ даҽа ганк.
Исахьа кыджәан ианрырҭа, иангылан, –
Ркьатеиах ԥнаҵәон, – икәашон.
Аӷба ааскьон амшын ду ихылан,
Шьоукы ирхацәон, шьоукы ирызшон.
Ирызшон урҭ, избахьаз ракәмызт,
Ирхалеит сҿаԥхьа ҽа цәак…
Сахьыҟаз аракәын, сахьыҟаз аракәмызт,
Сиҵаԥшуа сгылан Анцәа.
Изаҳарыдаз шьҭа сара исҳәоз,
Аиааира аназымгоз ахшыҩ.
Бжьыкгьы гон «Ухыс, уара, ухыс!» ҳәа,
Избон амца иҩалԥозшәа ҽыҩк.
ИҴыҵраха амҩақәа ирнылаз
Инарыцлеит ҭынч аҩны итәаз.
Еилкаа уара схәы-сжьы еилазыргылаз,
Сызшьуаз – шьоу икаҭәаз…
Хыхь ажәҩан аԥшҭақәа анхыла,
Иааҩуан уи иалыҩны «SOS».

145

Аԥсҿыхҩы дрышьҭаԥшуа дгылан,
Уи дкажьны, еибарыҩны ицоз.
2007

***
Сара уара сутәымызт,
Сара даҽаӡәгьы ситәымызт.
Сымзааҿан, зны сҭәымызт…
Сара ахаангьы стәымызт.
Сыршьуазаргьы скыдҵан,
Сара хара сыдӡам.
Исҳәалоит уи, исҳәац,
Стәымызт, уара, стәым ҳәа.
Сытҟәангьы сыргазааит,
Сҭакынгьы иаатәазааит,
Сҟьалан мҩа санымызт,
Сара ахаангьы стәымызт!
2007

***
Ибзикыз зегь башазар акәхап, –
Мшума. ҵхума, цәаҳәоума…
Дышнеиуа дҿаҳаушәагьы даақәхап.
Иахьанӡа иҳәоу акыр ҳәоума?
Бықәланы бнеилон бҽырдагәан,
Уазырбжьык уаҳа ибмаҳама?, –
Дыссирха даныҟаз алакәаҿ, –
Бахьыҟаз еилкааҵәҟьангьы иҳамам.
Насыԥ лаша анбымаз анбыкәу?
Имҳәалоз «Гәыӷрак насыбҭан…»

146

Шаҟантә ҿнаҭхьоузеи акәукәу,
Шаҟаамҭа дтәарызеи днасыԥдан!
Амҩа деиҭақәларгьы дагхап,
Ихагьежьуа ихалаз лаҳәоума?…
Ибзикыз зегь башазар акәхап, –
Мшума, ҵхума, цәаҳәоума…
2007

***
Саршәеит сара абригьы: зны ҳаицыԥсыхыр!
Ус ааигәаԥхахыр , ҳашнеиуа, Ҳазшаз!
Иҵарҟаца ҳаҩны ашәгьы адыркыхыр…
Ауаа рацәа срылаԥшит уахь, сахьыԥшуаз.
Ҳаицымиит, иҳамангьы збом еицыԥсышьа,
Аха ари аҩыза схы ианҭашәа,
Ҽакала иҟалеит арантә са сыԥшышьа,
Иагьызбеит шәарҭак арахь иааскьошәа.
Сгәы сынҭаҳәҳәан, адгьыл сырҿыхеит,
Ажәҩан сықәҳазшәа збеит ибганы.
Иҳамам, иҳамам, Ҳазшаз уара, аԥсыха
Уажәгьы, уашьҭангьы, нас – ҽазынгьы.
Сара сышьҭахь инсыжьуа даашаҭа,
Уи дбаҟоуп. Илыхьӡуп Сҭынха.
Уи лыдлаԥса аамҭа акгьы снаҭом,
Абас ианаацәырҵуа зны исаӷаха –
Лахьынҵала, машәырла зны ҳаицыԥсыхуа!
Иҭамшәаран
схы икәицны иҭашәеит.
Исыхәара дарбан, Ҳазшаз данысмыхәа!
Ари, схы иҭамшәаран иҟаз, саршәеит.

147

Иаасԥырымшәо исыцуп уи – «ҳаицыԥсыхыр!»
Ҳаицнымхар ауамызт араҟа ҳара.
Еиӷьын заа сара наҟ инасыхар…
Ҳаиҟәнагома, уаахәыцыргьы, аԥсра!
2007

САРА СЫҞАМ
Сара салгеит. Сара сыҟам уаҳа.
Сыццакы-ццак мҩакы снангылом.
Иузыргылом усгьы аҵла каҳар.
Сара сыҵлан. Сара абраҟа сгылан.
Аԥша саргәаҭеиуан, сбыӷьқәа ҿӷәыхаа
Иагахьан иагараан, цқьа имшацкәа.
Уи сканажьит сара абраҟа исыхан,
Ишыскыз адгьыл иаларԥсӡаны сдацқәа.
Сара салгеит. Сара уаҳа сшәыхәом,
Сышәԥыларан сахьыҟазгьы сышәԥылом.
Измам иамам, иамагәышьам ԥсыхәа.
Аԥсҭазаара араҟа акәаԥ аргылом.
2007

***
Исгәалашәо сгәаламшәо сыҟазар шԥеиӷьыз!
Сара исхашҭхьоу схашҭхьеит усгьы, исцәыӡхьеит.
Ҳара ҳамҩақәа шааиуаз ианеихыс,
Ҳашьҭақәагь уаҳа ирбарҭам, ианыҵхьеит.
Ицаз аамҭа иазыхынҳәуа дгәаҟуеит,
Дҳәыԥыӡыԥуа акаҭа дшалаӡоу далоуп.
Арахьгьы дыҟам уи , уахьгьы дабаҟоу,
Еилкаашьа амам дызҭыҵуа, дызҭалогь.

148

Адгьыл датәымхар, имҵәыжәҩақәа еиҵыхым –
Ажәҩангьы даднакылом, дыкнаҳуап.
Иҽаларԥс махәык икызаргьы – дцыӷым –
Илшом, илшаҵәҟьом уи ара уаҳа.
Иабаҟоу ахәыцхагь, аха исымоума мхәыцшьа,
Ицази иааиуеи рыгәҭа сыбжьахазар.
Снаргошәа збозар сдацқәа зегь ыҵжәан,
Иҟалап сара схазар, схаӡазар.
Исгәалашәо ракәзар иӡыхәашьха исыҵоу,
Сышьхәа сықәҟьан сахьымаара сазҭо?
Издыруадашь уи, уаҵәызны сахьыӡуа,
Кәапеик абаҟоу сӡыхь хәыҷгьы зласто?
2007

***
Уабацари ицәыҵатәаны ианушьклахысуа?
Уаахьаԥшаанӡа урҭ анышә рҽарҭоит.
Шьоук рышьҭоушәа ҟарҵоит ихысхысуа.
Иҟам, уара, иҟаӡам ахгарҭа!
Уҟазҵада усгьы уара цәҟьарас?
Ма харас иудырҵогьы рҳәанда.
Икылатәоуп. Уи ауп узыркараз.
Деиҭанхыԥоит анаҟа аӡәы аанда.
Дамоуп абнаршәыра иушьклахысуа
Ма иҽырҩашьан даватәоуп уи ааҵра.
Исыздыруам сара абри иазызуа,
Сшыԥшаауа снылаӡуеит ашьацра.
Гәырӡ-шашәаӡ… Дабацарыз, дабаца?
Издыруада, увараҿ уи дтәазар?
Данынкылԥоз зны агәыр аҵа, –
Амца икымыз, –
Дышҭәара дарҭәазар?

149

Дыҟаӡам уи арахь даацәырҵуа,
Хаҵаҵасгьы даауҿагыло дааины.
Аҵх зҽалак ицәыҵатәан узырӡуа
Дзымцаргьы ҟалап уара дуиааины.
Саԥхьа ишьҭоуп, исзымдыруа иазызуа,
Ари саргьы иснаҭаӡом ахгарҭа.
Уабацариицәыҵатәан ианушьклахысуа?
Уаахьаԥшаанӡа урҭ анышә рҽарҭоит.
2007

***
Исырбеит адунеи зегь рҿыцны
Згәы скыдлаз зны сыхәшаха.
Сизыҟалеит уи сыхәрабӷьыцны
Сыԥсы ҭыхуа изызназгаз жәаха.
Инаихыкны агәгәаҳәа идыдыргьы,
Ус дшәарымызт сангәаа исыршәаз.
Еиқәхашьа имам уи иага иургьы.
Схызаҵәны згәаҵа сҭашәаз.
2007

ДЦЕИТ УИ…
Дцеит уи арантәи дыбналан, ддыршәазшәа,
Иԥсы иман, днықәхәаша дцеит.
Дахьымаара дцеит уи, абриоуп сара ишәасҳәо,
Уаҳа акгьы изаламкәа араҟа адунеи.
Дцеит уи, адгьыл днықәсны, дфырҭынха,
Даадыды-мацәысны днаҵууаан жәҩан.
Дцеит уи арантәи, ибазшәа дшызнымхоз,
Зынгьы дкыдыбган қәоушәа дауан.

150

Кырцхны дрылаҳаит ҽнак апыҟҟаҳәа,
Рҩашны аҽҽаҳәа иҭирцәажәон аԥсҭа.
Срыхьӡап ҳәа днеиуан цхыраарак иаҳәоз,
Цхырара имоуа араҟа ихаҭа.
Дцеит уи арантәи, – нкылашьа змамыз,
Адгьыл иқәгьежьуа иқәыз аԥша.
Дцеит иахьихәҭамыз,
дцеит ианихәҭамыз,
Дцеит уи, уаҳа арахьгьы дмааԥшуа, –
Иангәырӷьатәыз дгәырӷьаны,
иахьықәԥатәыз дықәԥаны,
Ибз кылырҳәҳәан аԥсҭазаара инарбаны.
2007

ИЦАЗ ЦЕИТ
Ицаз цеит, уахьынҳалоуп башаӡа.
Иузалхраны иҟоузеи уеиҭашьҭалар?!
Иузыргылом иааган уаԥхьа, ишашаӡа,
Амҩагь гам иҭыган ҳара ҳашҭала.
Ицаз цеит, уаақәгылом ухахаӡа,
Аҵәыргыла, ԥасеиԥш, узахыԥашам.
Иузышьҭымхуа урҳәазарцгьы уахаӡом,
Урхыбаала ус уахьтәоу узхыбааша.
Уахьылбааз улбаахьеит, узхалаӡом,
Ашәашьыра уааҵатәеит умчыдаха.
Иахьуԥхьалоз ухыдара уалацом,
Уара шьҭа уахьгьы иузыԥшыда аха.
Изубозеи иҟам шьоукы урыцушәа,
Урҭ ықәыӡәӡәан иргахьеит аӡыхәашьқәа!

151

Иажәыз ажәит, иузыбада иҿыцушәа,
Иухәаран иҟам зны иумыхәашаз.
Ицаз цеит, уҷкәынхом, иазурханда, аха
Урзалымго ӡеибафарак уамами.
Уҽырҭынчны уа џьара уаатәанда, аха
Гәы ҟадыџь, гәы ҟадыџь иауамеи уи!
2007

УАЗЫРРАК
Сыҟам сара уаҳа уахь схынҳәраны.
Снықәларгьы, сара уахь сатәхашам.
Иҟалагәышьеит ус, иҟамлараны.
Уабашшуеи!
Исыԥхьо уаҩ днымхеит, аха усгьы,
Сгәы акәхап, уахь инасыԥхалоит.
Иҟоуп сҿарбаӷьа сызкызгьы.
Насыԥхару?
Анасыԥ абаҟоу, афы амысааит,
Иҟаҵәҟьоу уашьҭазар – рыцҳароуп.
Иауазар, даҽа ԥыҭракгьы ҳнеивысааит,
Сҳәан, аха ишсыцҳара
Иаасҿагылеит уи, сымшаҭаӡо.
Исышьҭоуп сахьцалак алажә еиԥш.
Саргьы аламала ҽасҭаӡом,
Саԥылаӡом ажә еиԥш.
Арыцҳареи аамҭеи узынкылаӡом,
Иузыруша ианаарҭаххо иузыруеит.
Сабаҟаху, сара уаҳа сылаӡам,
Суазыруеит!

152

Саԥырыргеит саб инхара, иаалаган,
Насыԥушәа мҩакы снанырԥшыланы.
Снеиуан сара срыҵалан сгәалақәа,
Шьҭақәак сырхыланы.
Аԥсҭазаара ахьӡны акы салашәеит,
Мшынын уи, сахәаҽуан санзымыӡса.
Ҟәарак сықәтәоуп. Сеивнагоит исгәалашәо,
Санымызшәа.
Абри адгьыл сықәызго шԥарацәоу!
Аха сашьҭоуп, сашьҭоуп ахкыдкыларҭа.
Ара стәам салаԥшуа аба рацәа,
Исымам тәарҭа-гыларҭа.
Дгьылыбжьахак абра сгәаҵа иҭагьежьуеит,
Сарҵысуеит уи арантәи, сгароушәа.
Сахьзымнаӡо сеиханы сеиҭагьежьуеит, –
Ӷбакы сӡыхнагароуп-тәа?
«Сыҟам сара уаҳа уахь схынҳәраны»
Шысҳәоз, сеиҭаақәгылеит ҳашҭа ду.
Агәашә сынҭалт гәаныла сыҳәҳәаны,
Снархыԥшыло ҳашьҭақәа.
Ҳаимзырпыдаз? Сгылоуп схарахаԥшуа.
Ҳаимзырпыз аамҭеи арыцҳареи,
Ҳаарыцҳашьан, ихьаԥшынгьы иҳахәаԥшуам.
Игылоуп ишыцҳара.
Иацрыхоит урҭ иаҳа иахьсыхьуа,
Исабашьуеит иузҭам агәаӷь ҳәа.
Ус иаагоит, бжьы рацәа ааихсыӷьуа,
«Уааи арахь!» ҳәа.
Иааҩуеит уи сан рыцҳа илыбжьушәа.
Инацылҵоит усгьы: «Уалга! Уалга!..»

153

Уеилагап зегь ануза, зегь анушәа…
Сан сабалго?..
Сара сиазар сҭахуп абра, ҳашҭаҿ,
Сгәы каршәны, сҽеиҵыхны, ашьацраҿ.
Ара сыҟан акымзарак схашҭуам.
Сабашьуеит абжьаӡра!
2007

***
Зегь ҟалоит ара сара сыдагь.
Ажәагь рҳәашт, ашәагь рҳәашт.
Ачарақәа руп ҳара ҳқыҭан,
Ашьацра цәырҵәо икәашашт.
Ажәла ҟьо аӷьара ихылап, –
Ааԥными, ицәаӷәап, илаҵап.
Амҩа змоу рымҩақәа ирнылап,
Инықәхаша ицап.
Еиԥырҵып, ишнеиуа еиԥылап,
Еилаҵәап зыԥсы еихәлахаз.
Рҽааибарк, икаҳаз дыргылап
Амш даҽазныкгьы иззыԥхаз.
Иаргәырӷьап қәак ахаҽаҳәа
Аҿаанахар ҽнак дара рзы.
Иааиуа аԥсҭазаара ргәы аҳәо.
Инеилап ирықәнауа асы.
Аамҭагь неиуеит, изкыда,
Иага уааццакыргьы, узахьӡом.
Зегь ҟалоит ара сара сыдагь,
Сара… сара сҟалаӡом!
2007

154

***
Шаҟа шьаҵа сырхахьоузеи гәықәха,
Ишьҭасҵахьоузеи шаҟа маҭәагь ԥсахны?
Аха сцоит макьанагь ԥхьаҟа сықәҳа,
Ақәа схьыҵәҵәо, џьара асымҟәыл сахан.
Сышьхәақәа хеит, сшьаҵоума, ухәыцыр,
Сахьынтәаауа арантә уԥшыр – иубарҭам.
Иҟалоит сара гәырк еиԥш џьара сыӡыр,
Саҵахаргьы жәҩан, исмоуа хгарҭа.
Шьоукы наскьаган,
саауеит шьоукы срыцны,
Ишанхашәа иаасыхәаԥшуеит сызԥыло.
Сара аӷьара сыхшәалахьеит зны срыцны,
Иаахьаԥшаанӡагь сыхҳәаны саагылон.
Сбыӷь ҩежьны сыҿшәахьан ҭагалан,
Аӡын асы илдан сара сышьҭа.
Аԥша сагеит.
сыццышәха ажәҩан салан,
Икарахангьы исышьҭыҵхьан исышьҭаз.
Аеҵәеиԥш сҭалон сара скыдшәан,
Хәылԥазык саакыдлон сымзаҿоушәа.
Иалаӡазеи, иргахьан сгәы кыджәан,
Саазгозеи ҽа ԥсҭазаарак соушәагь?
Сабааӡеи? Аҳәаақәа зегь сырхысхьан.
Даҽа ҳәаақәак сара саԥхьа ишьҭоума?
Ишсыхац адгьыл сыхоит имхылдызха,
Сара сыԥсы анааиҭаскуагьы шьҭоума!
2007

155

ИААМҨАХЫҴЫЗ
Акриҿалҵан ҭакәажә-ҭацак,
Дааидтәалеит дааскьаны.
– Уцозаргьы шьҭа уабацо,
Ункаҳауа. ҵхагәаны! –
Абасгьы лҳәан, днаиҿаԥшыхит,
Иаацәырылган насшәа лафк,
Лаԥшылагь даалыргәыбзыӷит
Иҟаҵаны дахьтәаз иқьаф.
Дҳәыҵәыҳәыҵәуа акы даргәаҟуан,
Дынкахәыцуа краамҭа дтәан.
Нхашьа имамызт араҟа,
Цашьагь имамызт арантә.
2007

АКЬАНЏЬА
Анцәа сара адәы сықәиҵеит сшаны.
Уара уаалаган, ахьӡы схьыршаны,
Хәмаргак еиԥш, абас, скьанџьаха,
Сынкылугеит ауаа рахь жәаха.
Исыхәаԥшуан урҭ шанханы,
Излазбоз ала, рыгәгьы сзынханы.
Ирбац сабаҟаз, ирдыруаз сакәмызт,
Амалуаҩ сиԥҳәысын – скьанџьан.
Сызлазгьы ԥхыӡмызт, илакәмызт,
Снеиҭаҵит, мчыла сааччан.
Ируит ҳәсақәакгьы ччашәа.
Дыцәҳазшәа саҳаит ауаҩхжәа.
Усылаҽырбон аганаҿ уахьгылоз,
Иныҵакшәа арахь уаалацәҟәыст.

156

Инасхуган нас уара улаԥш,
Иналхыӡсеит наҟ аӡә иԥҳәыс.
Унанылазшәа збеит аӡәы иџьам,
Сара усгьы уа узыҳәа скьанџьан.
Аха хаҵакгьы, – ахацәа шәеиԥшызаап, –
Илаԥш сааҵашәан, уаҟа каҭак
Сҭашәазшәа саагылт, афы имысааит,
Сышьҭагь дынхылт сахьцалак.
Ихароузеи, умгәаан, думырџьан,
Сыхәмарганы ибеит уигь – скьанџьан
2007

СГӘЫ ААХЬАԤССАНЫ
Убзиахар – сыбзиахап, уцәгьахар, ахаҵа,
Сыцәгьахап саргьы усҟан – саапкып.
Иҳамбаӡакәа аӡыхәашь ҳаицаццап,
Ма ирызмырцәо мцаны ҳаибакып.
Убзиара сыдлар, сыбзиара ухнахып,
Сашҭа уааҭалап ҽнак уҭахны.
Ҳабжьара илеиз ԥарда еиқәаҵәак снахап,
Уагьсыртәап сара сеишәа аханы.
2007

АԤСАХҨЫ
Тәымџьара иҟоуп аԥсахҩы ибжа,
Даахәоуп ма бааԥсыла ддыршәеит.
Иҽеиҭеит, даццеит ихәаша аниԥшаа,
Инеины инаиқәҳан, аҿаҩҳәа дыхжәеит.
2007

157

***
– Саргьы бзиарақәак узызухьан, сҩыза…
Иугәалашәома, уԥҳәыс даныԥсыз, –
Уи умшынҵа адаҟьақәа ирнызааит, –
Раԥхьа саагылт узҭахыз.
Лымҩахь днаскьаго, сгылан слыхцәажәеит,
Лыхьӡ ҳараскит, рыцҳа , даԥсан.
Баша инысхит ҳәа сыҟаӡам сажәа,
Исҳәеит исызламҳәазгьы бзан.
– Исхашҭран сыҟоума уи, уара уажәа!
Исымоугьы уасҳәап уажә хыс:
Саргьы ажәҩан далаҵан сцәажәап,
Дынкаҳан дыԥсыр уара уԥҳәыс!
2007

ГЬЕРЗМАА ХЬЫБЛА ЗНЫ ИЛҲӘАН ЕИԤШ…
Уаарылаҳан иузыԥшымыз,
Уаарызцәырҵын иузыԥшыз,
Зегьы рзыҳәан зны умшымыз,
Зегьы рзыҳәан насгьы умшыз!
Уԥсҭазаара маҷк изроууа –
Иузынагӡо уус нагӡа!
Уқәымхакәа цашьа умоуа,
Дцанда рҳәаанӡагь уца!
2007

***
Аҭак зыԥхықәу зегь, ҳәарада, аҭак рыԥхықәым,
Ԥхьа инеиуа зегь, рнапқәа рзеинҟьан,
аԥхьахәқәа дыркым.

158

Адә иқәу зегь рхы иақәиҭны адәы иқәым,
Иҭаку зегь баандаҩцәаны абахҭақәа ирҭакым.
2007

***
Ауаҩы дахьцалакгьы, дахьааҭалогь дакәшан,
Иҽынкажьуа дзышьҭоу ауаҩ иоуп.
Ауаҩы дишьҭалоит агәаҟра данақәшәа,
Зегь раԥхьа иргылогь уаҩроуп.
Ауаҩы дишьҭоуп ауаҩы данызнымхо,
Ауаҩы диԥырҵуам уаҩҵас данзынха.
Ауаҩ иоуп ауаҩытәыҩса изымхо,
Дмақаруа иҿанааихо аӷа.
Акридыруоу дышнеиуа дзыниаша,
Иаџьал зны иаԥхьаҵәҟьа ишьҭоуп…
Дыԥсны данықәугьы, иуасҳәоит аиаша,
Ауаҩы изымхо, дад, ауаҩ иоуп!
2007

***
Ианухша уанырзымиааи,
уҟамызшәа наҟ уанырхып,
Уҽы ыҵурҟьар аӷәра укымкәа,
унықәлаанӡагь унахҟьап.
Уҽумырдагәа-удырдагәап,
убла хумҩар – убла ҭырхып,
Раԥхьа
угылар – раԥхьа убӷарҵап, урыцҟьап.
2007

159

ГӘЫРӶӘӶӘАГА АЖӘАК АЦЫМХӘРАС
Г. Апачиди илызкны
Ахьаа бымоуп бызго хьааны,
Уи баргылеит бырҩаны.
Агәырҩа цаӡом иуҭааны.
Ибызхымго гәырҩаны
Иныҩнаҳаит уи быҩны,
Инабхысырц бкәаҳаны.
Агәра згоит, ари мышкызны
Ибулакгьы наҟ бацәцашт.
Бҵәуоит уажә беиҵақьызқьызны
Бахьамҵатәоу бара ббааш.
Аӡәы ссиршәагь уи ибашт,
Аха ибаашын бара ббааш.
Инагәыдлар – ирызгомызт,
Рышьҭахьҟа игьежьуан.
Ҭынчран, быжьгьы гомызт,
Бара уа быхьчан.
Ибхалашо бтәан бхы-бҿы,
Баҳкәажәын уа, баҳҭынраҿы.
Иԥсыршьаган уи ишәшьыра,
Игәыҭгаган ихыԥша.
Быҽрымҭакәа аӡқәа брыруан,
Бымҵарансуамызт аԥша.
Аӷба бҭан, амшын ихыз, –
Бааигәа дыҟан бызҭахыз.
Иҟалозма уи ӡаҟәрылар!
Иадхәашалаз цәқәырԥақәак
Ицхлымуа арахь ижәылон,
Аха шәрылҵуан иахьцалак.
Бгәы ҭыган – быӷба бҭан,
Баԥхьа дгылан акаԥдан.

160

Иҟаз ыҟамкәа, иныбжьаӡны,
Зегь абацеи, мшәан, шьыжьык?
Амш иацны, аҵх иацны,
Инаскьама, игомеи бжьык?
Адунеи ду ҭалт хагәха,
Бара бхы баназынха?
Нас ҩаԥхьа беиҵақьызқьызны
Бнеихагылоит, бизыԥшуа
Бгылоуп бара уа аф бысны,
Баркәыкәызшәа иасуа аԥша.
Наҟ иагандаз уи, аԥша,
Бызлахаз бдунеи рхәаша!
Аԥсҭазаара ус имцароуп,
Лаӷырӡыла, беилшьаауа.
Агәра бгароуп, агәра бгароуп
Уаҵәтәи амшгьы шаауа.
«Брыцҳахәха бҽибмырбан!» –
Ибжьы ааҩуеит акаԥдан.
Аха усгьы иара ида
Аҵх аабхаҳар – ишарым.
Ибурызеи, уаҳа иҭам,
Инхаз бымшқәа шәызшарым.
Бара ибтәыми урҭ, инхаз,
Былабжышқәагь азырхаз.
Быӷба хушәа амшын бхылар,
Гәыӷрак баԥхьаҟа багап.
Абаа ргарц ианаадыххыла,
Иамур уаҳа, инеиқәыбгап…
Игәырӷәӷәагоуп, ԥхьа багашт,
Быбла ихгылаз уи абааш.
2007

161

***
Ари – ҳара иаабац, иҳаҳац, аха,
Еиҭасҳәоит ҽазнык, инахымга:
Иаҵахеит,
ишаҵахара зегь аҵахеит.
Аԥшӡара аиааира ахьазымгаз.
Аҳәынҵәа иларшәу ахьы-цқьа,
Ихьыми, иахьышьҭоу ицырцырлашт.
Ацқьа ацқьара ацәыӡуам, –
Ибырлашны избоит сара абырлаш.
Алеишәа цәгьоуп, афы амысааит,
Аамҭа уеицанакшт, иудыруаз.
Ауаҩы дажәызааит, дкыҷызааит,
Дынхоит дгәыразны агәыраз.
Имаҷҩым, аԥшӡара, иуқәӡуа…
Сара адәы сықәызма сымгәаз!
Ҟаҵатә сымаӡам, сықәҵуеит
Аԥшӡара аиааира ахьазымгаз.
2007

АҼАГЕИ АШӘАҚЬИ
Иара даабаанӡагь иаабеит уи иҽага.
Агәашә дылагылан ижакьақәа еимиаан.
Исгәалашәоит, амла дацәааган.
Иаҳҭазшәа ибон уи рахә ҭиаак.
– Саауеит схәыҷқәагь сыман уаҵә ашьыжь,
Ҳувагылан ҳрашәоит ҳара хәлаанӡагь…
Амла ушакуа иумаӡам цәашьагь, –
Ҳафа иахҭнаҳҵоит, иуасҳәо, ҳџьабаа зегь…

162

Абас иеиҳәон саб уи ахаҵа
Ихәы нықәҳаҳа ифаанӡагь дахьаатәаз.
Иаабон, имлашьра еидара ӷәӷәан даҵан,
Ирацәан уи игәҭыхақәа, ихьаақәа.
– Альашьцара хаҳалеит ҳабла.
Амла ҳзаиааир – ҳиааирақәа ириааиран…
Иагаҩ арашәатә рымоуп аҳаблан
Иԥсыршьаган ирзыҟаҳҵап ҳааира.
Урҭгьы егьырҭгьы ирзыҟаҳҵап русқәа.
Ҳаарыдгылап ара рашәатә змоу зегь… –
Абас иҳәон ахаҵа дхысхысуа
Арантәи данцозгьы. – Ҳаи, закә аамҭоузеи,
Амгәахә азыҳәан мацара хандеира –
Иамоузеи гьамас! – иҳәон сара сабгьы. –
Иҟаланда шәа шәзыҳәан ма ҽеирак… –
Даатәон иусқәа инарыҭо ҳасабқәак.
Адырҩаҽны иаакылст хәыҷгьы дугьы.
Хәыҷгьы дугьы рҽагақәа ирыҵан.
Лиарҭа даалҵын, рыцҳа, ҳандугьы,
Даҵаҟьо дгылан наҟ ала ирыцааз.
Сара исхашҭхьоу иага ыҟоуп, сауҿаху,
Аха исхашҭран сыҟам ахаангьы
Ҳаишәа иқәмацәысуа рҿанаархаз,
Дандыршанхоз ирхагьежьуаз ҳангьы.
Ажәак ауп илҳәаз кыршырфоз: – Сыԥсында!...
Лажәа иара уаҟа иҿахылҵәеит .
Аҿаҵа еимакны, ихәыҷқәоуп, имеисында.
Егьирахь, иҟоу жәбоит – ҳаибадырцәеит…
Иахьанӡагь рышьҭыбжь алҟьоит аҳабла
Рҽага ҿ-ҟьаҟьақәа раахоит ахаҳәқәа.

163

Ишыхгылац, ихгылоуп урҭ ҳабла,
Ҳнарыхәаԥшлоит ҳахьгылоу, ҳамхьаҳәкәа.
Ахәыжә-хәыжәҳәа аҩынашәа иаҵоуп
Даҽа ҩынтәгьы идрашәап, иаҳҭахызар.
Иԥсы ааивыгашәа дыҟоуп ахаҵа –
Ихәыҷқәа амла иацәигеит аҩыза.
Иусума рҩашушәа илеизар рыԥхӡаша,
Аччашьа зхашҭхьаз еибарччо иаагылоит.
Амла акәзаап аԥсҭазаара зрашо!
Анцәа ирыҭ урҭ уаҵәызынгьы ԥыла!
Аха уаҵәызны урҭ иудыруа ракәхом,
Ҳгәашәаҿ игылоу иикугьы ҽагам.
Адунеи ааҳәит, уара, илакәха,
Ари амҩагь ҳабаго, ҳабаго?!
Ишәақь ҳақәкуп изҿаҳҵаз, изҳаржәыз,
Ари адгьылгьы ҳамакуа дгылоуп.
Аха, аԥсҭазаара атышахьгьы ҳаршәыз,
Икамҳарц иаҿуп Аԥсынтәыла…
Иҟаз, иҟоу, избо сархагоит.
Жәларык ааилагылоит еилақь.
Иахьанӡа сыбла ишыхгылоугь аҽага,
Сара исықәкушәа збоит уи ашәақь.
2007

***
Уажәа рмыхәозар – жәа урҭом.
Уаларгалом зынӡа рус.
Ирзеиԥшушәа ироуит ҳәырҭак.
Урҭахызарц – урахәыз.
Уҽанраал, дад, рыкәашашьа.
Унапқәа рзеинҟьала ианцәырҵ.

164

Уацныҟәала дара риаша,
Уара уиаша агааит асырӡ.
Унарыдгыл, иахар – уахап,
Ргәы ҟазҵаша ак ҳәаны,
Уаргьы уаагыл уҽырӷаӷан,
Маҷгьы угома еизыҳәҳәаны.
Унанагап урҭ рчараҿ,
Аӡәгьы дуцаслап анард.
Унеила ус, ԥҳәыск дуаруаруа
Ианылҟьаанӡа ухы аҟәарҭ.
Имбааӡакәа ӡыхәашьгь ирда?
Сара усеиԥшхар, афы умыст,
Уажәа рыхәашам – жәа урҭом.
Уаларгалом зынӡа рус.
2007

АЗАҴӘ
Сгылоуп снаԥшы-ааԥшуа ацәҳәыраҿ –
Ауаа ақалақь иамкуа иахьеилоу.
Сыбжьы заҳаша аӡә дахьыҟоу схынҳәыроуп!
Амҩақәа сырныланы снеилап.
Инымҵәаӡоу амш амҩан саркараргь,
Иудыруеи уа аӡә дысԥылар идагәам.
Ихароуп сахьдәықәлазгьы даара.
Иабаҟоу, ара акәым, анна акәым!
Сназыцҳаша ак ҭахзаргьы сшәыра.
Сынҭаԥшызар – уаҳа умԥсыхит!
Сылагылоуп, сааԥшын, абнаршәыра.
Ҩаԥхьа амҩахь исыхеит.

165

Сҟьалазар акәхап, нас, жәырҭуп
Сызлоу иахьантәаракгьы сылхо.
Сара исырҭом ара шәара ишәырҭо,
Зиарҭеи зтәарҭеи бымбылхаз.
Акымзарак сымам. Уаҩытәыҩса дыҟам.
Шьыжьык саацәырҵит сҭынхадан.
Сгәаҵа иҭыҩуеит: «Аҩныҟа! Аҩныҟа!»
Акы збом ара уажәы схада.
Аха исҳәо ажәҩан иаҳашам,
Адгьыл иаҳаргьы – иархагоит.
Снеиуеит сара снацҳауа ҵәашак,
Ҩныда-гәарада. Ишәымҭо ԥырхага…
Изаҵәым дарбан, уааҭгылан уаахәыцыр,
Ишнеиуаз инымхада зхала!
Иҟалоит зны агәыр еиԥш урцәыӡыргь,
Уааи, уара, уааи, ҳаидынхалап!
Ҳаԥсқәа неихәлаҵәа, рыцҳа, ҳаицызаап,
Ҳабанӡазцо асгьы зугәахәуа!
Ҳзышьҭакәаруаз рыбжагьы мцызаап,
Ҳаицылап, рыцҳа, сыхәмаруам.
Аха аԥырҳәа дыҵҟьоит агәықәха,
Дҭынхоушәа снеи сназыдгылаз.
Анцәа дидырааит игәыларантә иқәхәааз,
Дцеит уи бнаршәыра дук днылаӡ.
Сшыхәмаруаз адгьыл ҭацәызаап,
Ухы наздукыло дааг, нас!
Саҵаԥшын, амза заҵәызаап.
Икыдуп ҩахьхьи аҽардагәан…
Абраҟа ҳаиԥырҵып уахала.
Исҳәарын иҟои иҿыцу

166

Азаҵә, агәаҟ. Ауаҩ ҟьала, –
Иӡыз, арахь зегьы ирыцу!
2007

ДЫШԤАҞОУ-БА?
Дышԥаҟоу ҳәа уаргьы уҵаахуеит!
Дышԥаҟаху, имам хар.
Қыдуахәак еиԥш аҭәыц дахоит.
Иаҳә ҭыргәыгәны, уҭаххар.
Днықәлалоит ҳаӡлагарахь,
Уи ҭагылоушәагь, ҵаны.
Ирҵыслоит ҳандугь лгара.
Лиарҭа дгароушәа баны.
Дышԥаҟаху, ибз дасуеит,
Ианимоулак ҽак дӡысуа.
Ахәышәтәырҭахьгьы дқәасқәасуеит,
Иԥсы ҭеиҵарашәа иԥсуа.
Сан дабацеи имшуп, рыцҳа.
Илабашьа иҽанҵаны,
Илызирхарц даҿуп акәыцҳа,
Дахьымаара џьа дцаны.
Амҿырҟәараҿ аиха шьҭихуеит,
Дасны мҿык измыршьшьаӡо.
Иҽеилыхны ӡынгьы ҳкәара
Дҭалоит ларӡса ҟаҵо.
Ажь иҭаауеит уи, гәаныла,
Даҵалан даауеит ашәыр.
Жәаха дцон мҩакы данылан,
Ихьӡагәышьеит Кьалашәыр…

167

Даҽазныхгьы иааиуа дрыццоит,
Дыргаз џьишьоит даахынҳәыр.
Аринахыс дыӡыр – дыӡӡоит,
Џьара иаархатәуп амҳәыр.
Дышԥаҟаху, деиҭанҭыҵыр –
Жәамшҟа ҳишьҭаз дыԥшаауа.
Илабашьа џьара ицәыӡыр –
Даҽак аашьҭихуеит дшаауа.
Иҵагылангьы дрызҽыжәҵом,
Ҿаҵақәак ифар дарҭәуеит.
Дзымшьыша ҩык изыжәӡом,
Ҵәыцак акәзаргь – дахәнатәуеит.
Ҳашҭа дуаҿ даалеиҩеины,
Цәыблаҟы дылкаанӡа диоуп.
Дышԥаҟаху… ичгьы леины,
Дкәаԥҷаҷараӡа дҳазтәоуп!
2007

***
Ишьҭоуп аҭоурыхгьы аамҭа ианҵаалан,
Иарԥсасиуам уи сара сымца.
Иага сеиҵаларгьы даҟьак санӡалом.
Снаскьароуп Реми Ромули рҟынӡа.
Анцәа идыргааит насшәа сахьалго,
Зны, уҿаахан, сахьалагаз сзыԥшаа.
Уҭаххап, сықәыртәа снаган сахьалҟьо,
Иаҭаххап, ацәҳәыраҿ абжьымрак сықәшааит.
Амҩа сахьықәу исымнахааит сыбжа,
Амала, усгьы сахьынтәаауа здыруаз.
Издыруа здыруеит – алаҵәҟьа сшахымшаз,
Сзықәхазеи, нас, адгьыл суазыруа?

168

Уажәы-уажә снарыхо исҿыхо,
Искуп уи иаларԥс снапхыцқәа.
Аамҭа иазымгац бааш дук саԥҽыхан
Сахьышьҭоу, рҿыцшьа змам ансырҿыцуа,
Сзыҟоу сеидроу ихыстуашәа ужәрак,
Иласҵо иснаҭаран иҟоугь уздыррым.
Аамҭа аӡыхәашь угәы аҳәо иауужәра,
Уи уазымгакәа уҭалангьы узыррым.
2007

ҚӘРАХЬЫМӠАК ДЫСГӘАЛАРШӘО
Ҿымҭӡакәа сааиуеит, суцәыбналаз џьушьап,
Сагьааццакуеит, исышьҭоу сарырҳау.
Арахь иҟамзар акәхап сџьушьо, –
Сагьшәахуеит сахьааиуа сыԥсыр ҳәа.
Рацәак нымхеит ҳәа сыҟоуп, сгаӡамзар, –
Сшаагыло сзымаауа-сзымцо, –
Аамҭа сыбла ианаахнахуа амса,
Уԥшызаргь, уԥшымзаргь – ҳаихьымӡо!
Иумбахыз зны уцазшәа унасԥырҵны, –
Саргьы санаатәаз уныжьшәа.
Сара усҟан сдәықәлахьан ссырӡны,
Мшын дукгьы схылахьан снышьшәа!
Уаԥхьаҟа иуԥылоит ушьҭахьҟа инужьуа.
Сшахуа аԥсра абла сынҭаԥшыр ҳәа,
Ҿымҭӡакәа сааиуеит,
суцәыбналаз џьушьап,
Сагьаццакуеит, исышьҭоу сарырҳау.
2007

169

ИҞОУМА ИҞАЦ?
Иҟоума иҟац? Ажра иҭарыжьма иузҭымго,
Абираҟ еиԥш ишьҭыхны, иахьырбаша иктәыз?
Амҩа ирҭама, ҳара даҳтәыхуп ҳәа, еилымгак,
Ахаан уаҩытәыҩса ихәаран иҟам цәылдызк?
Иҟоума иҟац? Инаган амц иахҭынҵоума
Аиаша ҳәа иршьоз, ирхаз ауаа ԥсыс?
Иаарҳәума зегьы – уаблыртә ахьшәашәа цоума,
Аца хьшәашәаӡа лхы иаҵоума ԥҳәыск?
Иҟоума иҟац? Ажәа имхума изҳәаша,
Иззымҳәаша дарсуа дрыман ианнеиуа абадақь?
Иҟоума уаҟа уҩагыланы унеины уахьашшуа,
Царҭа умоуа, укҿацалан уркуоу уара акәакь?
Иҟоума иҟац? Иумоугьы уцәыргома иахан, –
Ируҭо рзымхакәа, унаган уарҭома аус?
Амш иунаҭаз шьаҟәадан арахь иануҿнахуа,
Изгәалашәо уа уаҩ дынхама уара ушуаҩыз?..
Иҟазар иҟац, ируц руазар иахьанӡагь,
Ицаргьы аамҭа , шықәсыла абас даҽа хышә,
Сиаз сара абраҟа абри абахә ду амҵан:
Хараӡа исзеиӷьуп, самаз, самаз анышә!
***
Усгьы иумбара акрыҟоума араҟа:
Аҭакарха, еидтәалоуп ҩыџьа лаҳәны!
Аԥҳәыс илҳәоит, еиҭалҳәоит дзыргәаҟуа,
Днатәоит уи нас наҟшәа днаҳәны.
Дкахәыцуеит зжакьа еимиаау ахаҵа,
Ҟаҵашьа изамҭо ара акы аҭак.
Аӡы рхыҵәарц егьагым, иабацо,
Иҭагьежьуа иҭоуп уажә каҭак.

170

Аԥҳәыс даахьаҳәын, – лажәақәа шҳамхап, –
Илҭахушәа уа лхы лыркәыкәырц,
Ирзымхәышәтәыз хьаа цәгьаӡак дамхо,
Ажәак ауп лхаҵа иалҳәогь: «Усԥырҵ!»
Ахаҵа дгәаҟуа дықәхоит ажәада.
Иаагьежьуеит дахьтәоу иблахаҵ,
Иҳәақәахьазар акәхап уажәадагь,
Иаргьы аҿааирхеит лышҟа: «Быбжьаӡ!»
«Сыжтәуп, анышә леиҩыжааны сжы!» ҳәа
Аннацылҵа, ахаҵа дааҭрыст.
Дҵәуон нас уа акраамҭа акьыжыҳәа,
Дааҟәымҵӡакәа дҵәуон аԥҳәыс.
Иааиуазгьы, ицозгьы, иҟазгьы рбомызт,
Иардагәеит, иарлашәт аҩыџьагь зшьуаз.
Итәан урҭ, игылан арантәигьы ицомызт,
Аҿаанахан, нас ԥшакгьы нарзаст.
Урҭ ирзышьҭымхуа еидара дук иаҵоуп.
Ԥаҩк ихықәгылоуп. Анцәа еиқәырха!
Ус, ихы дааҩахашәа ахаҵа,
– Иазырха, – иҳәеит, – шьҭа иазырха…
2007

***
Иуасҳәап ҳшаауа:
Ишалшо , ишауа.
Ибзиароу џьымшьо
Ауаҩы дҭазырхо.
Арацәа ҟәнымшьо,
Амаҷ наҳзырхо.
Иуасҳәап ҳшаауа:
Ҳҵаауа, ҳаԥшаауа.

171

Иаабаз мҵарсны
Иԥхьамкуа ҳхазы.
Ихьааго, иҳарӡуа,
Ицәгьамхо ҳаԥсы.
Иуасҳәап ҳшаауа,
Иуасҳәап ҳшаауа…
2007

***
Имашәыршәа, днасыцәхасны,
Дыччо днасԥырҵит уи аԥҳәыс.
Лара лоума. мшәан, жәахазны
Сахьынҭыҵыз сназҿаԥшыз?
Даасҿаччашәа луит, даахьаԥшшәа,
Жәа мҳәаӡакәа акы лҳәеит.
Иабабжьаӡи сара саԥсшәа?
Сынкахәыцуа саахынҳәуеит.
Сылгәаԥхазар сара ахыда?
Лара лакәзар сыззыԥшыз?
Сгәы иҭысҳәаауа зҭахыда,
Ԥшак дагахьеит аԥҳәыс!
Сыҷкәынӡамыз сара усҟан,
Сынхеит ус, сҳәалахашәа.
Наҟ дысцәыргеит лара лусқәа,
Хгьы лбахуазма лхашәа,
Даахьамԥшит сышҟа уаҳа,
Ллакҭа сынҭалмырԥшит.
Нас, ҳабжьара зегь неимаҳан,
Сеиқәышла иахьа сааԥшит.

172

Исзеилкаауам иаасҿамацәысны,
Лаԥшҵашәарак еиԥш ицаз,
Саазыргылаз уажә сырдысны,
Сымҩа анҵәамҭаҿ дызсыхьӡаз.
Салсны саауеит аҳәса ртәыла.
Хәыцра гәарҭак сеимдырххоит.
Зегь налыҵарӡ, саԥхьа дгылан,
Лхы ҽазныкгьы исгәалырԥхоит.
2007

***
Ашәахәа сҿахәмаруа саақәгылт абарҵа.
Анасыԥ ахьӡын амш иаанагаз.
Шьыжьымыз, аҵар рашәақәа еиларҵон,
Усҟан, саныҟаз ара зегь ауас.
Ашҭа сахьнықәлаз садырсызшәа сгылан,
Иахьада исымбацшәа адунеи , саашанхан.
Ажәҩан саркьа кеикеиуа исхагылан,
Гәаныла уи снаҵалт, сыԥрырц сҭаххан.
Амҩа сыԥхьон, – арантә сызныԥшылоз, –
Избон, избомызт, снанылар, иахьгаз.
Сҿанынасха, ҭакар бааԥск аншылон,
Амра кыдшәо исхакнаҳан убас,
Иԥсырмаҷнгахеит сымш ду шьыбжьаанӡагь,
Ас ианца уи, схы еиҟәнажәарын.
Амца шакуеиԥш инеихьысыр ашьанҵа,
Сахьныдсылоз сбылуан – уаашәарын.
Ԥшак ааҵысит ус агаҿа шыҟаз,
Ажәҩан иаҵала орҿаархеит ԥҭақәак.
Сара схынҳәыр сҭахын шьҭа аҩныҟа,
Иматанеиуа ианаҳәоз зегь қәак.

173

Аԥлакь сангылоушәа ишын сшьапашҵа,
Иԥеиԥеиуа амҩа ианхалт аҭакар.
Саԥхьа имаатуаз гәашә дукгьы сажәҵа,
Снанагоит сымш ду, абар…
Атәаха смоуит снеины ашәшьыраҿ,
Ԥшак ахәхәа-ахәхәаҳәа исысмырст.
Сымҩа саман ианнеиуаз ахшьырахь,
Сышьҭахьҟа аашьа шыҟам снардырт.
Избеит сара адгьыл ааҳәызшәа,
Санналаҳа ҽнак ҽа дунеик.
Аҟәараҳәа сеиҵасуан, слаҳәызшәа,
Мца ԥхарак ахьыҟоу ҳәа снеит.
Сара исыцныҟәо иҟамызт аамҭа,
Сҭанамырԥшит уи аблақәа хты.
Саццоит уи аӡиас ду сҽамҭо,
Сиеҵәа ҭалаанӡа амца ацрыдды.
Уруа иҟамызт насшәа сахьырыз,
Унхартә иҟамызт нас сахьынхаз.
Снанагеит иутәымыз ахьыруаз,
Иутәыз, иҳәатәыз иахьаӷаз.
Исымбашаз збеит сара аргама,
Сымш – сыԥсҭазаара – акыр иауцәахоу…
Сыхәмаруа снеиуеит салахәны драмак,
Лафқәак шысҳәогьы, ҵәыкгьы сахоуп.
Адунеи зегь еимыздоит лаԥшыла,
Слакәшьо сышрымоу араҟа еилагас.
Исзыԥшым шьоук рыҩны сныҩнашылоит,
Уаҟа иҵәахушәа амш исцәагаз.
2007

174

ҲМАҶҨУП
Ҳмаҷҩуп. Ибзиан ҳара ҳрацәаҩызар,
Адгьыл хыкәымпыл ҳақәны ҳхыцәхәыцха.
Ибзиан абас ҳазмаҷыҩхазгь ҩызар,
Аха ирымам, умбо, уи азхәыцха.
Ҳара ҳмаҷҩуп. Исыздыруам изызбо,
Зны-зынла, ҳаҟаӡамшәа зынӡасгьы.
Сгәы ахьҿыӷьуа қлаԥадума исԥо,
Ҳаҟамзаргьы ҳҟалароупеи цасгьы.
Аҵәыргылеиԥш, инықәсны, иаҳхыԥо
Ҳхы иԥырхагоуп, атазҳәа дышьҭасуеит.
Шьоукгьы ԥсуеит ҳәа сыҟоуп иаҳхыбаан,
Абыкь уажәы-уажә иаҳзасуеит.
Аха ихьаауп – ҳмаҷҩуп, аф асыртә,
Ҳзықәтәоугьы иҳаҵԥраауа ҽында.
Абри шысхьаау егьсыгым сымҩасырц:
Иҳадгыларц иааз ҳрымхәаҽында!
2007

***
Дарбан уа зхьаа цәгьа иаргәаҟуа, –
Инықәырҵаз зыԥсы злышәшәаны?
Ацхыраара лас алԥраауеит Аҟәа,
Уи сашьҭаԥшуа, саагылоит сшәаны.
Сгәы сааҭахәыцуеит: дзашьада, дзаҳәшьада?
Дзаныда, дзабыда, дхәыҷу изыршәаз?
Сыбла даахгылоит хаҿылашак дшьадан,
Иԥсы наихшәазшәагь збоит уи сшыԥшуаз.
Ацхыраара лас, амарџьа, уласымхар,
Уихьӡарым уи, игәаҟуа иузыԥшуа…

175

Саргьы шаҟаџьара сагхазеи гәықәха,
Амҩа сшықәызгьы сақәтәан аԥша!
Џьароума сахьымцаз, даӡәума сызхьымӡаз,
Башаӡа сгәаҟуан – баша сласуан.
Шьоукгьы мааӡозар акәхап са сҟынӡа….
(Рацәакгьы сыгмызт – жәахазны сыԥсуан.)
Акраадыруама иҟало, иныло,
Згәы зызмырҭынчуа срыцуп, сыртәуп.
Сыԥшуеит сара башаӡа сгылан,
Ацхыраар лас, ццактәуп, иԥыртәуп!
2007

***

З. К.

Сыбжьы науқәсыргон: «Уҟоума, уҟа?»
«Изуазеи сыҟамкәа!» – иааҩуан аҭакс.
Сгәы каршәны сҿаасхон аҩныҟа.
Сцар шауазгьы сара сахьцалак.
Уара уҟан, издыруан убжьала
Ухы угәы шазҭазгьы, сашьа.
Сыԥсы сшьон схы нықәҵаны ԥшьаала,
Ԥсшьашьа ахьыҟам сналԥашәа, ажьа.
Адунеи ду ласын уамашәаҵәҟьа,
Аҵысхә еиԥш сагон саргьы аԥша.
Исбарҭамкәа сацәыхаран ацәгьа,
Агәқәа ирҭамызт гәаӷк еилашуа.
«Уҟоума, уҟа?» – Гәаҩак иҭаҳан
Аӡәгьы аҭак аасимҭеит зны ус.
Иҟалазеи, мшәан, уҟамкәоу уаҳа?!
Иску сымпыҵҟьама, – сақәшәама аус?

176

Иаалырҟьан аԥша аст ифырҭынха,
Акы исыҵнаԥааит адгьыл сызқәыз.
Сабацари уахь гәыӷрак сызнымхар,
Сызҵаара аҭак ҟамлар шьҭарнахыс?
Уабаҟоу, уабаҟа? Уқәлан уабацеи,
Уанӡа имнаҩуа игәаҟуа сыбжьы?
Дгьыли жәҩани мышкала ирыбжьаӡуа
Аацәырҵыргьы амуеи, иаахыҵыр ашәшьы.
Аха уаҳа умԥсит, уара, уаҳа!
Хылҩа-ԥсылҩан сҿаԥхьа укабоу,
Ибган зҿаазхаз ахра ҳабжьаҳау,
Схы сыкәаҽ сымала стәоуп.
Ишԥасҭаху ма ҭәыцк сахьынҳалар,
Шәахәакгьы аасҿаҷҷар иансызша.
Аха иауам уи, – исазҳәо ушҳалам, –
Уахьыцәоу угәы иқәшәышәуа аԥша.
2007

***
Аҳәатәқәа сымоуп зқьи аашәи,
Урҭ сыргоит сахьзымцо, исыхан…
Ақьаад сшадтәалаз сажәит.
Ҳәашьа замамзеи сыгәҭыха?!
2007

***
Сгәы ҭнаргәырӷьом иааҩуа ашәазаргь,
Избом шәахәа злыҷҷо мшызар.
Издыруада сыхәда хжәазар,
Еицәоу саԥхьаҟа исзыԥшызар?
Гьама змазгьы ргьама аныхаам,
Бла данамбо иааиуа асас,

177

Сыҵла џарџар абӷьы ҿӷәыхаап,
Иқәызгаша ԥша цәгьак асу.
Сабадәықәлеи , уара, схыҽҽо,
Аԥсҭазаара сылахәмаруа?
Аҽаԥа Џьамхәыхә иеиԥш, сӡышо,
Саҵагылоуп хәлаанӡа арҩаш.
Асы леиуоу, ахаҳә леиуоу?
Исымамшәа зызбои ԥыла?
Иҟоу срышьҭанаҵоит сышнеиуа.
Иҟам усгьы дысзыргылом.
2007

***
­Ухы урхеит мҩа ахьгамыз
Уара уқәыԥшын усҟан кырӡа.
Иабаздыруаз ас ушгәамыз,
Усымазшәа збон удырӡан.
Сгәы сыхьуан уажәак саахар,
Ушсоушаз здырма ухыхьны.
Учча-ччо уҿанаауха,
Уансымҵаҳа зынгьы угәыӷьны,
Уназгон ужәҩа саҵагылан,
Удсырбеит жәларык ушьҭыхны.
Сазыԥшымызт уа уахьтә ԥыла,
Иусҭарын сыԥсгьы ҭыхны,
Аха удәықәлеит мҩа ахьгамыз…
Ҳнеиԥырҵит ҽнак. Ҳаисызар?
Иабаздыруаз ас ушгәамыз…
Ауаҩы дыԥсит дыԥсызар.
2007

178

***
Иԥсыз дыԥсит, инхаз дынхеит.
Инхаз деихеит.
Дахьцо уара идыр аха…
2007

***
Шьыжьык саацәырҵит сшәыцны,
Сызбаз шанхеит – сыргәаԥхеит.
Снаскьеит акырӡагьы сшәыцны,
Сцәыкәбарын махәык сахьыкәкәеит.
Сықәҵит ара санызнымха,
Арахь саанагеит, сандыршәа.
Сықәсит адгьыл сфырҭынха,
Сыбӷьын, ҵлакы саныҿшәа.
Сҟәашӡа ажәҩан ду саҵан,
Суарҳалха ашьацраҿ сышьҭан.
Скаҳәуан ашамҭазшәа, - сӡаӡан,
Скыдхаҽа қәоушәа сауан.
Ҟәарак сықәлахьан схыҵны,
Аӡиас ҭыкәкәазшәа иаатәап…
Сырбазар ҟалап нас сыԥхыӡны,
Слакәны сраҳазар ҟалап.
2007

СШАДГЬЕЖЬЫЛО СЦӘАҲӘА…
Исҳәаран иҟаз смырҳәа,
Сшадгьежьыло сцәаҳәа,
Сышгәырӷьо ма сгәы ԥжәаӡаны,
Зны аԥсра сагашт сеихәҵәаны.

179

Сцеит ауп акәаԥ рацәа ргылан.
Иааиуагьы сышьҭақәа ирхылан
Иргылап абас џьара акәаԥ, Иажәа изымҳәакәа инхап.
Ишԥоуури! Ари уанархага,
Уршьап уара иухәаԥшуа хагас.
Уаҩ дцахьоума арантәи, ҵаны,
Зегь баны, зегь уны, зегь ҳәаны!..
Зны, сшадгьежьыло сцәаҳәа…
2007

***
Ауаа дахьрылоу иҽырхаҵан
Иажәа ҭлапҟақәа ҵакыдоуп.
Данкылдырԥо агәыр аҵа
Ркьатеиах ԥҵәоит ақыҭан.
Иаакыдиргоит игәгьы адыжә,
Имжәӡакәа абас дышԥашьу!
Илҳәо дацуп иԥҳәыс-адажә
Дҟәаҿҟәаҿуа аҩны дахькажьу.
2007

ԤХЫӠЛА
Сан дсымбеижьҭеи даара крааҵуан,
Иаха дызбеит лара ԥхыӡла.
Давахын абрахь џьара ааҵра,
Ашҭа днықәлахт. «Унасыцла!»
Сҽадкыл сгылан сара агәашьа,
Сназхьыԥшылаз ӡиаск сырырц.
Лҿаныналха наҟ агәашә ахь,
Исҭаххеит сахьылго здырырц.

180

Даасацәажәеит уи ажәада,
Дацәшәахуазшәа аӡә длырҿыхар.
Сааиқәахьеит, лҳәеит, уажәадагь,
Насшәа, саԥхьаҟа днасыхан.
Анкьа-анкьаӡеиԥш дҿахын,
Дагьаасҿаччеит, лышьҭа схылан.
Исзеилымкааз: сгәы ак ахәон,
Даҽакыхгьы сашьны сгылан.
Аха усгьы уахь снеиҭаҵуан,
Сан сахьылгоз, мҩа ахьгамыз.
Лаԥшҵашәарак еиԥш дыбжьаӡуан,
Лара лакәын, дагьгагамыз.
Сылзынмыжьуа, дысзынмыжьуа,
Ҳаишьҭагылан амҩа ҳақәын.
Сырхыԥшылон ҳаԥхьа аӡыжьқәа.
Ари ԥхыӡын, ари лакәын.
Аха избомызт иара ԥхыӡны,
Илабҿабоушәа сыԥхыӡ салан.
Ҳҿынаҳхахт хәык ҳанхыҵны,
Ҳнеиуан даҽа хәыкгьы ҳхалан.
Ус, сааԥшызар, иԥҭа ҟәашхуп
Сгәы раҳаҭӡахан сызгаро.
Мшын дук ихушәа ҳашхәа,
Схәыцра ахара сагароуп.
Сахьцалакгьы ԥхьаҟа сцозааит,
Сгәы раҳаҭыз – иарбан уаҳа!
Аха маҷкгьы саашәозаап:
Иҟалоит арантәи скаҳар!
Ус даацәырҵуеит саԥхьа илыгхан,
Дагьаацәажәоит сан-аҭакәажә:

181

– Ажәҩан уалоуп умаалықьхан!
Шьҭа унеила уҽырдагәан,
Унарылҵны угәы еиҟәызжәо.
Иуҭахузеи ус ахьумам!..
Зегь анызза, зегь анысшәа,
Сахьагоз сымбеит уа сымҩа.
Исхагылаз амра цамызт,
Сагон хәыцрак сылӡаакәкәала.
Снаԥшын, сангьы дыҟаӡамызт,
Дсыцәцеит уи аҳауа длалаӡ.
2007

***
Асцена иқәушәа имыхәмаршеи
Уи иашьцылоу шнеиуа насгьы:
Урҭ аацәырҵып рԥаҵақәаршан,
Иархагазшәа иҟалазгьы.
Агәра згагәышьоит усҟан суак
Дахьрыхәаԥшуа ихы шихыҵуа,
Сара сызшьыз сара сырҵәуарц
Мышкызны арахь ианаамҩахыҵуа.
2007

***
Сызмыхәаз сырмыхәеит – снараҩсит, снарԥырҵит.
Исхашҭырц, сырхашҭырц, сҽасҭеит ҽа ганк.
Сышнеиуаз сыҟамшәа сышьҭақәа сырӡит,
Ирбеит сҩалашәкәа сцазшәагьы жәҩан.
Сыҟан сыҟамшәа, адгьыл санымшәа,
Аргама сцәыкәбарны скабазшәа шьыжьык.

182

Данышәазар акәхап, рҳәеит, уи дызнымшәоз,
Имыргозар араҟа уаҳа ибжьык.
Рыԥсы ааивыргеит, игәасҭеит, сызмыхәаз,
Иацәцазшәа рбеит урҭ акы – изшьаҳаз.
Сара снеиуан сақәтәаны сҽыхәа,
Саламгәырӷьо исырҳаз – исаҳаз.
Снеиуан шьҭахьҟа иныжьуа сызмыхәаз,
Снарылмууаар – хаҳәын исзауаз.
Саламҳарцаз машәыршәагьы рӡыхәашь, Сыҟан – сыҟаӡам уаҳа – сымҩаст.
Сымҩаст, аха ажәҩан ду салам,
Џьаргьы дыҟам ҳәа иаархам амҳәыр.
Згәы казыршәыз рыцәа аасырҟьалап,
Исзыԥшӡамкәа шьыжьык саахынҳәыр.
2007

***
Абыӷь ҩежьқәа ҳашьҭаԥсо, ҭагаланха,
Аҳәиҵәҳәа жәлакы ҳҟьарц ҳаҿуп.
Ицахьоу ааԥны мшык ҳаланхо,
Арахь зҿаазхаз ӡынрак ҳазыԥшуп.
Ҳагәнаҳа зықәшәаша амш ҩашьоу,
Ҳҩашьан адәы ҳақәу ҳхаҭақәа,
Иаҳгәалашәом иахьа шәахьоу ҩашоу,
Агәхьаа ҳкым ҳацәхалацәаргь ақәа.
Хыдарак ҳаԥхьоит амҩаду ахь,
Амш иаҳнамҭо аҵх иаҳзаанагоит.
Ус змам ахьтәоу идыртутууа
Инаҳавган наҟ аԥша иагоит.
Аԥша иагоит иахьа ҳгәы зырмаҷуа,
Бжьра-бжьҵәа ицахьеит иац ҳазшьуаз.

183

Ҳнаскьоит ашәымҭа иҳаҭоу ҳалаҭхаџьуа
Рыгәра аагарц ҳҭахыхынгьы ҳазжьаз.
Иаҳҟьоит ажәла – иҭаагало сыздыруам,
Иаԥсамзхаргьы амуеи акы абазк.
Аха усгьы ишьҭоуп иаҳҿацырцыруа
Уи, ҭагаланха ааԥынра ҳзырбаз.
2007

***
Акәтаӷь былгьоз џьысшьон адунеиаҿ,
Схы збон маалықьцәақәак срылан.
Исыԥхьан, дәы иаҵәак сықәланы снеиуан,
Исԥылозгьы чча-ччо исԥылон.
Исхалашоз амра есааира ишьҭыҵуан,
Сымҩа ахьы шәахәа аныршамыз.
Сласӡа хәы ҳаракык схыҵуан,
Иааиуаз амш ду сазшамыз.
Агәыразра аҳәаақәа неиҵнахуан,
Уи акәын иҟаӡаз стәылан.
Џьанаҭуп араҟа ҳәа сҳәахуан,
Ажәҩан кеикеиуа исхагылан,
Адгьыл иахыҩуаз ашәа хаан,
Ажәа хаан слымҳа иаҳазгьы.
Амаҷ саргәырӷьон, сыхнахуан,
Амаҷ ауп маҷ-маҷ исыззырҳазгьы.
Дыҟан збомызт цәгьа зыршоз,
Зҿаазхоз снарыцлон, сгаӡамызт.
Схәыҷызма, шьҭа зегьы здыршаз,
Сымҩа гәаӷла игаӡамызт.
Сабаанагеи уи, сара сымҩа?
Араҟагь иаангылом, сабаго?

184

Сышԥаржьеи – гәыӷрақәак сыман…
Сызлаҳаз аӡыхәашь сархагоит,
Сахәаҽуеит… Арахь, зны
Акәтаӷь былгьоз џьысшьон адунеиаҿ.
2007

***
Насыԥла уи дҭәызшәа сыҟан гаӡа,
Абар ианысхыз ҽнак имшынҵа:
«…Сҭыҵуам шьоура ҳәа, дҟасҵом аӡәгьы ӷас
Сара. Ацәгьаҳәареи ашьыцреи ирыхәхаз»!..»
2007

АРХИВ АҞНЫТӘ
Изҩыз срықәӡит – срықәырфеит, срықәыршьит,
Исзымҩыз – сызхьымӡаз схаҭа санашьуаз…
2007

***
Ахеиԥш ак сылҟьеит – сырхәызар ҟалап.
Сгәаҟуа адәы сықәхеит – смыцхәызар ҟалап.
Срахәыц-поуп срахәыц – сырххазар ҟалап,
Убас еиԥш сырххазар – иазхазар ҟалап.
Гәкылҵәагак дсыдхон – сихәхазар ҟалап.
Дуаҩызшәа сыҟан – драхәхазар ҟалап.
Идагәоушәа анызба – сыҳәҳәазар ҟалап.
Исныӡбоит, исныӡба – ҳмеихәазар ҟалап.
Исҿыкьаса идәықәлаз қәазар ҟалап,
Аҟәҟәаҳәа илеиуа хаҳәызар ҟалап.

185

Ианаахынҳәуа сырӡны – сырԥылар ҟалап.
Срыҵалап ссырӡны – сӷьырак иагап.
Иамуа шамуа – иауазар ҟалап.
Сабылцәоит амра – сԥыруазар ҟалап.
Сгәаҟуа адәы сықәхеит – смыцхәызар ҟалап.
Ахеиԥш ак сылҟьеит – сырхәызар ҟалап.
Сырхәызар ҟалап – сыршьызаргь ҟалап.
Ихәлазар ҟалап – шьыжьызаргь ҟалап.
2007

***
Даагылеит иблақәа ҭызхуаз имбазшәа.
Илымҳа ҭаԥызжәоз имаҳазшәа ҟаиҵеит.
Уи дшаҟь-шаҟьеит аҭӡамцқәа дрынԥазшәа,
Икажьтәу шьҭыхны, инапы акәырша дцеит.
Дцеит, аха усгьы дабацо, ихы абахоу?
Имҩа данымҵыр – дагоит џьаҳаным.
Дҳалазар илшон ара дхаха-чахо.
Иаҳзеиԥшу дгьылкгьы, акрааҵуеит, ҳаным.
Ихамҳаит уи мчыла аҩныҟа даазыхаз,
Имҵарсны арантәи ииго кәалаауп.
Деикәагьежьуа ддәықәуп дакызшәа аныха,
Усгьы иҳәахуеит: «Сара ацәгьа сҟәыблаауп…»
Арахь, ицәгьада ибзиа збахьада,
Ашәи ишьҭоуп уи, иагьихьӡоит.
Еилкаашьа амам дахьыҟоу, дахьаду,
Ҵәахышьа змамгьы иԥсы аҵаҟа иӡоит.
Абар, дшаҟь-шаҟьоит аҭӡамцқәа дрынԥазшәа,
Икажьтәу шьҭыхны, инапы акәырша дцеит.

186

Даагылан иблақәа ҭызхуаз имбазшәа,
Илымҳа ҭаԥызжәоз имаҳазшәа ҟаиҵеит.
2007

СЫМШИ СЫҴХИ
Абри амш ауп сара истәу,
абри аҵх ауп исзынхаз.
Сахысхьеит сара изхыстәу,
саӷаны сынхеит сзаӷаз.
Дысзышьҭыхрым даҽаӡә ҩызас,
дҩызоуп ҩызан сызцаауаз.
Абри адгьыл саҭахызаап,
адгьыл сгәаҟрақәа заҳаз.
Слаӷырӡызаап, сыӡхыҽҽазаап,
сынхазаап ус, сыцәқәырԥаӷьы.
Сырцәажәызаап, сыгәгьы ҿазаап,
срымҵаԥсаргьы ауеит сыхьны.
Сымш макьанагьы имшызаап,
сԥыруа салазар ԥсааҵас.
Уаҵәтәи амшгьы сазыԥшызаап,
гаӡарылашәа, хәыҷҵас.
Ах, иабацо сгәыӷра саман,
сахьзымнаӡо, зегь сырбо?!
Иҟоу, иҟаҵәҟьоу сымбама,
аамҭак салоуп сыцәқәырԥо.
Иахьысхысуа Анцәа идырааит
уи, уажәы-уашьҭан скәаҳа,
Даҽа ӡиаскгьы снырааит,
Хәык сынхалахааит иаҳа.

187

Иарбан уаҳа, иарбан уаҳа.
зегьы иҳамами ҽҳәарак.
Избоит, ажәҩан салакнаҳауп,
иҟасҵҵаанӡа ҽа шьаҿак.
Исоурыма сара уи аха,
амш лассы ианысцәынҵәо?
Исыҭ, уара, сажәа аҳәаха, –
ԥхьаҟа сдәықәлеит сеихацәо.
Аха аҵхгьы сара истәыми,
уи сахьналаӡуа иауыз.
Аҩы ҭасҭәоит, аирыӡ ҭәымеи,
аԥаҭхь ыжәым исҿакыз.
Саамҭа еиқәаҳау агәараҳәа,
сабак гылоит сахьыԥшуа.
Адгьыл саҳәоит, ажәҩан саҳәоит:
анцәа ԥшӡала иаҳзырша!
Сахысхьеит сара изхыстәу,
саӷаны сынхеит сзаӷаз.
Абри амш ауп сара истәу,
абри аҵх ауп исзынхаз!
2007

***
Снеиуан, лабашьак еиԥш, иаасыҵарсуа ицахьаз.
Сшыҟамлац акәын сшыҟаз иахьа ас:
Саԥхьа ишьҭамыз қдык сахҟьашон,
Шәынтә сызнысхьаз мҩакы сеикәнаршон.
Саԥылон сыбла иххалаз шьыжьык,
Слымҳа иҭаҩуан еиқәтәахьаз бжьык,
Ччабжьыкгьы ҿыпны саԥхьа икаԥсон.
Хьӡашьа змамыз сахьашьҭаз сааԥсон.

188

Мыткәмак ааҩуан, сыԥсаанӡа сызшьуаз,
Сҿаԥхьа даагылон симжьазшәа сызжьаз.
Сеиқәышла сахьгылаз џьасшьахуан – сҿан.
Мҩахәасҭак санылан, наарак саҿан…
Снеиуан, аԥсҭазаара аҩеиԥш санашьы,
Схәыҷра сыхьҵәуо сыжәҩа аҽахшьы.
2007

***
Имҩа ианрыжьлеит иааган қыдбажәқәак.
Дҳашьҭрым ҳәа дҳаԥысны иқәҳан ицо.
Аха, ианааимҟьа иаԥхьаҟа агәашәқәа.
Дцеит уи, дцаӡеит дрымбаӡо.
Ақыдбажәқәа ахьышьҭац ишьҭоуп иахьагьы.
Баша иаӷьуеит иаӷьуагьы…
2007

АԤЫЗА ИЗЫ АБАЛЛАДА
Абираҟгьы шьҭыхны идыркызаап,
Днаган раԥхьа дандыргыла.
Игәы ааҭгәырӷьазаап аԥыза.
Днеиуазшәа амшын дхылан,
Ԥхьаҟа дыԥшуан уинахыс:
Иара иакәын аԥсҟы зкыз!
Инасыԥын дахьырхыҳәҳәоз,
Драԥхьагылан дахьаауаз,
Иахьынаӡоз иара ииҳәоз,
Уи зегьы дахьырхадаз.
Иара иакәзаап иззыԥшыз
Имҵахырхәоз, ихьыԥшыз.
Амш бзиан, аамҭа бзиан,
Ирыламызт аҟыҟ-ҿыҟ.

189

Еиманы ицон иниас,
Еицҭацәажәарашәа ҿык.
Ражәа ажәамыз, рус акын,
Бираҟк рызегь ирхакын.
Ргәы ԥҵәазшәа, ус, ишнеиуаз,
Хылаӷьара дук илҭалт.
Уара идыр изыргәаҭеиуаз,
Иааиланаргьежьт аӷьалпал.
Инеишьҭалеит ихысхысуа,
Еибаргәаар – инеиҿахысуа.
Иҟоу-иану зегь батәызаап,
Иқәҵатәызаап зегь рҭыԥ.
Идырҟьалеит ицәа аԥыза,
Имамкәа дҟарҵеит насыԥ.
Ибеит ддәықәлазшәа дҭәаны,
Дааԥшит ҵәык дахатәаны.
Дықәрыкшар ҟалон иаразнак
Дшахатәазгьы уи аҵәы.
Шьоукгьы дәықәын ашақә иасуа,
Иуҳарбахып ҳәа уаҵәы.
Дмақар уи, уаҳа дыммақар,
Дрыԥхьаӡомызт шьҭа ҳәынҭқарс.
Иара убригьы азмырхакәа,
Арахь рҿаархеит иаӷацәа.
Нас абарҭқәа деимдмырххакәа
Дабацарыз иара нҵәа.
Дзықәшәаз дақәшәеит уи, дангәаҟ.
Ишьҭыхны ддәықәлеит абираҟ.
Ишԥеиурыз, нас, драԥызан,
Драԥхьагылан, дырхадан.

190

Иҳәҳәо иааиуаз иҿахысуан,
Дхысуан, джәылон ихаҭа.
Иоуран дыҟамзаап насыԥ,
Дыԥсуазаргьы абра дыԥсып.
Ахыкәалаа уи дагашан,
Иқәкны раԥхьа иҭдырҟьаз.
Изнымкыло иҽы ԥашашон,
Иагьизгәамҭеит данахҟьаз, –
Диҵамшьыцуа наҟ, аҵыхәахь,
Иҽыжәкьакьа иааиуаз зҽыхәа.
2007

***
Зегь изеиԥшны
Аҽҳәа дыҽҳәажьуп гәаҵәажәпак.
Дузырқәацом уи ус аламала.
Агәаҵәажәпа ҽакалагь дышԥажәбеи!
Агәеилыҷҷа дыԥсит зегь шигәалаз.
2007

АХАГА
Днеиуеит ақалақь иалоу ахага,
Дааҭгыло, иԥыло рлакҭа дынҭаԥшуа.
Имамшәа шибо иахьала ԥырхага,
Иҿынеихоит дақәтәан аԥша.
Амахә иҿшәаны инҭалаз бӷьушәа,
Машәыршәа, ма ус игәаԥхан,
Иҳәа-имҳәа, уа акы иҭахушәа,
Дныҩнаҳауеит иимбац ханк.
Акы инахоит, иаахоит, инахоит,
Излеибо ала, араҟа, иац еиԥш.

191

Аҟырҟырҳәа иахьеидтәалоу иччахуеит,
Аҩы еиқәырҭәоит, иамеигӡо, аӡеиԥш.
«Шәеилахақәоума?» – днаразҵаан дназлаҳаз,
Даахан даатәоит уи ҟәардәык.
Ирҳәара рзымдыруа, рсасақәа раҳан,
Иааԥшуеит, ирбазшәа митәык.
Ҩаԥхьа аҟырҟырҳәа иааччахуеит,
Аҵәыцак инкыл ҳәа идыркуеит,
Аха наҟ иԥырыргарц днахоит,
Игәаӷгьы бааԥсыла идиркуеит.
«Иабажәгеи, иабажәӷьычи усгьы?..»
Дазҵаауеит ибла иабаз.
Ибла иабаз рымоума уссгьы,
Иаԥсоушәа иҟам абазк.
Иеилатәоуп урҭ злаҳаз иардагәан,
Иарлашәын – иҟоу рбаӡом.
Иара иахьиҭыԥу аракәым, аракәым,
Аха дгылангьы дцом.
Дырбеит урҭ ахага дқьачақьны,
Ирҭаххеит уи дықәла дкәашарц.
Ианиму, ирыман ак чақьны,
Ирҭахын арантә дадыргарц.
Еихало-еихыҵуа, иҩналон, иҩныҵуан,
Ицон, иаауан шьоук арахь.
Иргәамԥхаз наҟ агәыр еиԥш ддырӡуан,
Аӡә дрыман иқәҵан акьахь.
Имҵарыжьуаз, дыԥшын, ԥылгыдымызт,
Алақәа ирырҭоз баҩын.
Агәыҳәыжә, иага иҿарҵаргьы дҭәымызт,
Изныҟәон драхәушәа, арахь дуаҩын.

192

«Шәеилагама?» – деиҭаҵааит ахага,
Аха ирмаҳаит уи, аф аст.
Уи акәхеит, ирмоурашәа ишыҟаз ԥырхага,
Дыԥшатлакәха ахан ду дыҩнаст.
Ирбеит иаразнак ашәқәа ҿыҟьҟьазшәа,
Хыхь иҟаз цазшәа ҵаҟа.
Ахагагьы, имҵәыжәҩақәа иҟьазшәа,
Дцеит џьара наҟ дылҭапҟа.
Амҩақәа ирныԥраа ицон «Мерседес»-қәак,
Аҵх иалан, ирбомызт ишшо.
Инеиуан ахацәа ҿыхан иасеисқәа,
Рцәысырҭа ааныжьны, рҵыхәа шьҭакшо.
«Ҳабаиқәшәеи, – рҳәон, – ауаҩ ага,
Акы ааигмызт, ҳаццышәха ҳаигон…»
«Уиҟәаҵ наҟ, дхагами, дхага…» –
Иҭахәаҽӡа ҽа бжьыкгьы аагон.
2007

ХАҴАК
Иԥҳәыс дкаҳԥуп. Ихәыҷқәа бжьысхьеит.
Иарах, иҟоу акгьы мҳәа,
Ҳамҩадуқәа зегь дырнысхьеит.
Ԥшьаала давоуп аԥшаҳәа.
2007

***
Уи ауха иаазмыцәеит амшынгьы,
Ибылгьан аҟәара уажәы-уажә ишаахоз,
Ргәы ааҭнарӡыӡон иԥшугьы иԥшымгьы,
Иааилагьежьуан, ишәахха, ихьааха.

193

Аԥслымӡ ықәнагеит, иаӡәӡәеит ахаҳәқәа.
Аҟәара иқәнажьт иааган қыдқәакгьы.
Ирызгәаазу иаԥырҵны иазхьаҳәқәаз,
Иаарнамҭеит уаҳа акы аҭакгьы.
Иааҟәымҵӡакәа игәрымуан уи шаанӡа,
Уара идыр, нас, иагәалаз абасгьы.
Ашамҭазшәа схыԥшыло исызхамҵаз:
Ҽырҵыс амамкәа ишьҭан уи зынӡагьы.
Ихьыдыҩршәа иқәиан, икараха ишьҭан,
Сара сеиԥшҵәҟьа –
амчқәа – зегь алӡаа…
2007

ИУАСҲӘАХЬАЗ ИНАЦҴАН ИУАСҲӘО
З. К.
Иузышьҭымхша шьҭухрашәа зубаз сыздыруам,
Иузгәамҭоу уаагылазаргьы уи ушаҵаз.
Тәашьа ма иҟоума иналдан аҵыруа.
Аӷьара ухызаргьы ауама наӡаӡа.
Иумоузшәа сыҟоуп уҽахьааҵоукуа шәшьырак,
Иҟамлазшәа уара узыҳәа ма мҽышак.
Абри адгьыл узықәхаз закәызеи ууазыруа,
Арахь ианухашҭуа мышкызны ушыԥсыша!
Уаагылар акәын уахьнеилак аӡәыҳәа,
Уихьӡар акәын хәышәтәырҭа иҭагәаҟуаз.
Угәы иналҟьон хьаак аҟаҵәыҳәа,
Еидаран инықәҳан уи уара уҟәаҟәа.
Алада иҟаз укараха ушашьҭаз,
Аҩада иҟаз бжеиҳан ушахьымӡоз.

194

Ухы ухашҭуан, сашьа, ухы ухашҭуан,
Уаргәаҭеиуа уаатәон уагьахьзымцоз.
Зегь русқәа уара иануусха,
Зегь рхьаақәа уара ианухьааха,
Акырџьара аԥсҭазаара акырынтә уардысхьан,
Нкылашьа змам цәқәырԥоушәагь иуаахон.
Иҟаларыз, нас, маҷӡак уаахьаҵыр,
Уԥсы ааиҭоукыр уааины ҟәаракаҿ.
Адунеи ду акрахьуама ҳаӡыр,
Ҳара ҳакәым, сашьа, ҳара ҳакәым,
Ҳаиҳа зылшозгьы мариала иланашьҭит,
Ицеит уи, аԥсҭазаара, ичалтны, ирхысны.
Уԥсы ааивыган уаақәгылар ашҭа,
Ицарын наҟ аԥҭақәагь хыҵны.
Имаҷызма изиааиз, иазханеи иргылаз,
Иҳәатәызгьы рацәан – иҳәатәымыз.
Иҟамшәа убама адгьылаҿ ԥыла,
Уашшыртәгьы уабаҟаз,

– уеиқәшәан, уеикәаҭәымыз,
Аха иқәхама гәы цҳафыр иамуа,
Инымҵәаран иҟоу амҩа уанызшәа,
Издыруада уа, иара уи амҩаҿ,
Ушгылаз, иаразнак, мышкала уеиҟәызжәаз.
Ари адгьыл ҳаныҟам егьахьуам,
Ҳара ҳада ажәҩангьы бгашам.
Уи ус шакәу здыруа иирҳахуам,
Шьҭа сара араҟа исҳәогьы башоуп.
Еиқәҵамкәа инхеит анаҟа қьырмытқәак…
Иургылоз… уи ухаҭа иубаҟазу?

195

Сшьапы сықәнаҟьар алшозаап мыткәмак,
Аџьар еизаз срылаҳар шԥазуеи!
2007

***
Џьара инҵәароуп амҩа узнылаз,
Ушьҭнахыргьы – нас инҭаҳап.
Уҟаӡамызшәа, ункылаӡ
Уцагәышьоит, иарбан уаҳа!
Исҭахым ари сазхәыцыр,
Исҭахым зынӡа сашшыргьы.
Аха учҳара уцәхыҵыр,
Иҟалоит угәы уцәшыргьы.
Имаҷума уи еиҟәызжәо,
Аха сааиуан инеиқәҳәало,
Сцарызшәагь сыҟан усшәа,
Избеит иахьа шьҭа сыбӷало.
Исылшари, сымчқәа ныхцәоуп,
Сҽыргәыӷуа сааиуан баша.
Сыԥсгәышьозаап – сгәы сыхьцәоит.
Дыҟоу сеидроу сшәаџьҳәагьы зҳәаша.
2007

***
Ҳазҭоу ашоурагь ҳазгәаҭм ахацәа,
Адәы ҳақәми зны-зынла ҳҩашьан.
Аԥҳәыс лызхәыцрагь ҳаалнахуеит ацәа,
Ҟалашьа анаиуа измамгьы ҟалашьа.
Иааҳгәалашәоит усҟан, ҳәарада,
Ишҳаду ари адгьылаҿ уалқәак.

196

Амҩа ҳақәлазшәа шьыжьык апарад ахь,
Ҳнаргоит аҳәса ҳазаҵәра ҳалган.
2007

***
Сыжәҩа хьыржәоит исхьынҳалац,
Ианбашьҭасҵо сызҵаԥсыз?
Иаҳмыхәаӡоз акы ҳалаӡт,
Иаҳхаԥеит уи ҳшазыԥшыз.
Ҵасу, қьабзу, ҽа хыԥҽыгоу,
Ицаз аамҭа иацәынхоу,
Ҳахьзымхало храк иаҿыгоуп,
Уи аҩысҭаак игәарԥхоуп.
Садырцалаӡеит исмыхәо,
Рацәаӡакгьы саамыргәамҵ,
Сара аҭӡамц салашьыхуп,
Иӷәӷәахап ҳәа уи аҭӡамц.
АНЦӘА ИҲӘОЗАР
Еибашьра бааԥсык ҳхаагеит, Анцәа иҳәозар –
Иҟаларым ҳәа сыҟоуп ҽа еибашьрак.
Анцәа иҳәозар, – уқәгылан уҳәҳәозар,
Зыҽзырдагәо уаҩ дҟалом зынӡак.
Анцәа иҳәозар, иаагоу шьала иҿыхны,
Мариала, инагәҭасны ирҭирым.
Гәык ҭыргарым ара гәык ҭаԥҽыхны,
Ирку аӷәра рымпыҵҟьаргьы рурым.
Дҽыжәырҵарым, нас зышькыл иангылан
Дҽыжәызҵаз ирыжәло агаӡа.
Аргама иҳәатәу рҳәарым ицәыҵагылан,
Аҵәыршаҩ рааигәа ддыргыларым зынӡа.

197

Анцәа иҳәозар, идырҳәап изҳәаша
Иахьанӡагьы иҳәамкәа ус инхаз.
Уаҩ дахыршьаауа иҟаларым Аиаша,
Дҟарҵарым уи нас-насгьы ӷас.
Анцәа иҳәозар, аҽыхацәа неицхыраан,
Ддыртәарым урҭ реилымга аханы.
Аӡы даларыжьрым аӡы измыруа,
Ҭыԥ дук зегь азыҩрым еиханы.
Игәықәхаха ирылоу хьӡыда-цәада
Ирҭарым, џьушьҭ, усгьы ахьӡ-аԥша.
Рхы иагырхан, ишаҭатәу даашаҭан,
Уаҵәтәи амш абрантәи иазыԥшуа.
Ҭәа збаз ҭәа иҳәҳәеит ҳәа, иҩашьан,
Рҿынархарым рыԥсы рызмырҭәуа.
Анцәа иҳәозар, иҟалап уахьашшуа
Аӷьычцәа ирго рмал ианатәнатәуа.
Ҳахьырмышьҭуа мчыла ҳцалагәышьап,
Идырны цқьа ҳахьынтәаауа, ҳахьцо.
Анцәа иҳәозар, ҳалҵлап ҳазларыжьуа
Цәгьа дырны бзиа ҟазымҵо…
Иааиуа амш саԥымлашеи, сааҿыхар, –
Ари аҵх саламӡкәа исызшар.
Анцәа иҳәозар, исоуп ҽакгьы аҩыха,
Иҩу иаԥхьо, иадгыло дҟалар.
2007

***
Аҭаҭын цыблаахеиԥш дахькадыршәыз,
Дҿымцәаауа дыларшәуп асаба.
2007

198

ҾЫМҬ
Рышьҭыбжь цәгьан урҭ, ажәа еимаркын,
Иахьтәаз иамкит, еибаршын.
Ирзышьҭымхуаз иашак наргон,
Иара дкылатәан дыԥшын.
Иара дрылатәан рыгәҭаҵәҟьа.
Ицәгьароушәа ибан, аган
Иҽнаҭашәа, иалҵуаз ацәгьа
Блаҵыхәала дазыԥшуан.
Амца ркын, итәон, игылон,
Ахацәа ашәыта рҿатәан.
Иара дрылаӡамкәа дрылан,
Иара дыҟаӡамкәа дтәан.
Дтәан, гәаҟ, игәы хыҭхыҭуа,
Урҭ анеилгақәа ашьҭахьы,
Днеин шьоукы дырҿахәыҭхәыҭуан,
Иара убри азаҵәык гәаӷьы.
Ҿымҭ данылеит настәи имҩа.
Иара уи акәын дызлаауаз.
Иалигазу? Уигьы иман,
Иҟан ус дызхыԥсаауаз.
Ҭыԥын. Уи акыргьы иԥхамыз.
Иара изыҳәан имыцхәын.
Имш рххамызт, иҵх рххамызт,
Ҿымҭӡакәа иҭыԥ дахын.
Дыԥсыхьшәашәаха даацәырҵлон,
Даҿыҵәҟьоушәа акы даҿын…
Шьоук неиуан ашҭа цәырҵәо,
Ирзаҿамкуа раӷәра ркын.
2007

199

***
Ахагацәа иртәылоуп уи атәыла,
Амц иахьарҭаз Аиаша ҳәа хьӡыс;
Днаган ау дкьаҿӷәыӷәӡа дахьдыргылаз,
Акьаҿ дауушәа ахьырбо зегь рыҵкыс.
Еилымгароуп иҟоу, уара, ахьырԥар
Ахьрымоу шьоукы тәцәас иҟаҵаны.
Изакә рыцҳароузеи, мшәан, иахьырбогь
Агаӡа – дҟәышны, аҟәыш – дгаӡаны!
2007

АМАРДУАН
Сҩеиуа, сҩеиуа, сцон саҿалан
Ажәҩан ахь игаз мардуанк.
Аԥҭа ҟәашқәа зны срынтәалан,
Зны сахьгылаз ахь саауан.
Уи мардуанын. Саҿагылан.
Саҵаԥшыхуан ҩада ханк.
Ԥхьаҟа сназгоз мчык сылан,
Сцон саҿалан амардуан.
Ҩада иҟаз шьоук ааԥшыхуан,
Ирҳәо рҿамшәо, исыцәшәашәа.
Ҵаҟа игылаз ҵаҟа исыхон,
Уахь уабацо ҳәа уҽыхәжәа.
Сара сымҩа сыхәнажәомызт,
Уимоу, даараӡак сласын.
Ажәҩан салан, аха сшәомызт,
Сгәы ааҭымҟәеит аказын.
Ари иаргәаау, – цқьа уазхәыцла, –
Даҽакы иаргәамҵу иԥшуаз, –

200

(Иҟамло ҳәа акрыҟоу ԥхыӡла!)
Сыцәгьа изнаргахьан Ҳазшаз.
Амардуан сызҵаз аасыҵхын,
Иқәымкьысуа ҵаҟа дгьылк.
Рацәак сыгмызт, наҟ сынхыҵхьан,
Исзыԥшуан арахь шьоук гыл.
Иаалырҟьаны ԥшацәгьак асхит,
Иаасыцрыхо, сгәаӷ акит.
Ахангьы сҿаԥхьа иаагазҽазхит,
Ашәқәагь ныдҳалан иакит.
Иҟахызма ԥхьаҟа ҩеишьа,
Лбаашьагь ыҟазма ҵаҟа!
Ҵаҟантә, хыхьынтә шьоук рҽеиҩша,
Акы акәын ирҳәозгьы: «ҵапҟа!»
Сзыхдырҟьози, сахьагази.
Исзыԥшызи ас санца,
Схахьы исзаамго, атрышә сасит,
Еилагеит ҳәа арҭ зынӡа.
Амардуан ԥхьаҟа снаҿаҩит,
Аха сҿаԥхьа уи аанҵәеит.
Иара убасҟан аччабжь ааҩит,
Сахьгылазгьы сааҳәҳәацәеит.
Иччон ҵаҟантә аҟырҟырҳәа,
Иччон сахьзымҩаӡаз шьоук хыхь.
Слымҳа иҭаломызт урҭ ирҳәоз,
Ирҿыҵуазшәа збон акәыхь.
Иччон ахацәа рсаса раҳан,
Аҳәса рыц хырџьаџьа иччон.
Сара ажәҩан салакнаҳан,
Сара сыԥсахы еиҟәыҷҷон.

201

Акгьы ахьыҟам ахь сыԥшыхуеит, –
Ажәҩан аҵа ҭыккаӡа.
Сшәазаап ус, ара сааԥшыхуеит, –
Аҩны сышьҭахуп агаӡа.
Снаԥшы-ааԥшуеит: сыҟоу, сыӡу, –
Сызкынхалеи сара абас?
Еилкаашьа змам: ԥхыӡму, ԥхыӡу,
Ԥхыӡу, ԥхыӡму, мшәан, сызлаз?!
2007

***
Аԥхыӡ еиԥш, исхашҭыр ауазма,
Ари аныҟалаз иацоуп:
Исгәыҵаскыз дысгәыҵаӡит иаразнак,
Исгәыҵаӡыз сыԥсы лыхҭынҵоуп.
2007

САРА АӠӘГЬЫ СИТӘӠАМ
Иеиханы иаарыдгылеит иааиз,
Ԥасатәиқәа инареиархан рызқәа.
Диашоуп, рҳәеит, араҟа иаиааиз,
Ишҽеимызгьы гәасҭеит аусқәа.
Ихы шьҭыхны даагылеит ахаҵа,
Рҭак ҟаиҵеит зҵаарақәакгьы.
«Ҳара даҳтәыми, дабацо!» –
Икәашоит, изӡатәуеит ҳәсақәакгьы.
Даагәырӷьеит дҩазгаз днарылаԥш,
Ԥшьаала рҟәаҟәа днас-насқәан,
Дныҟәеит ахаҵа уа хыла:
Иааикәиршеит урҭ ҟанҭаруазқәан.

202

«Сыҟоуп ара!» ҳәа дыҳәҳәахуеит,
Еилымгак давахан ааҵра.
Аброуп ҳәа иарҳәан уахьахәо,
Ицәырҵәашәа дааиуеит ашьацра.
«Схаҵа дшәықәӡит, сыжәбароуп!» –
Ԥҳәыск дрызнымкыло дрыжәлоит.
Ҳара даҳтәын ҳәа Хапара,
Уи арахь дыҩнарыжьлоит.
Ҷкәынак дрыцуп аҳәыс еиԥш,
Ирҭоит уажәы-уажә аԥырча.
Дцарц иҭахуп днараԥысуа,
Дҽадҳәысуп – макьана ирыздырӡом…
Абарҭқәа баны иучҳарцаз,
Иумазар акәзаап ҩ-гәыкгьы.
Шәара сышәтәуп ҳәа, – дыԥхарҵан, –
Дхынҳәит арахь хыркәыкәыкгьы.
Анцәа иџьшьоуп,
Сара аӡәгьы ситәӡам –
Сара стәӡам!..
2007

***
Иага ссир сара саԥхьаҟа ицәырҵып,
Ишнеиуа, аамҭа ааҳәып иагарыла.
Иага дырӡып нас, иага дырӡып,
Иҟамзышәа сызлиааз атәылаҿ.
Иуурызеи, иҭахаз иҭахаз ауп.
Ицазгьы цеит, иузынклыом.
Сыбла ихгылоу сышьҭахьҟа инхаз ауп, –
Иааины уажә саԥхьаҟа игыло.
2007

203

***
Ҳанеилыҵыз уи уажәоума –
Ҳаиԥырнагеит аамҭак.
Уажәа сара сзы иажәоума,
Слымҳа иҭалашам уҭак.
Снеиуам, сыҟаӡам учараҿ,
Угылам уааины сыԥсраҿы.
Ашҭа иқәзаргьы ихәмаруа,
Ублаҿ иааиуам сара сҽы.
Ублаҿ иааиуам хан хьыҵәцараз
Исыргылаз сара ҿыц…
Сара исхара, уара иухара,
Ҳаицәыӡит ҳара, ҳаицәыӡ.
Сагьазҵаауам, мшәан, уабаҟоу,
Уамаӡамеи Нхыҵ, Аахыҵ?!
Арахь, иаха усхагәаҟуан,
Угьежьуа уалахын сыԥхыӡ.
2007

ААМҬА АНҼЕИМХА…
Аамҭа дҽыжәнаҟьар алшоит аҽҟаза.
Аԥхьахә агарагьы иарҭом аҽыҩ.
Ахы ихы шьҭыхӡаны дтәазаап,
Уаҩы иҭахымкәа иаақәхар ахшыҩ.
Ауаа бааԥсқәа раамҭа аныбзиоу
Ахҩахаха ирҭома аҟәыш.
Уи дызлабзиоу, уи дышуаҩқьиоу
Уазҳәода, ихәгьы лаҟәышт.
Ацәгьа ирцәагозар – аамҭагьы ҽеиӡам,
Иҟамлашашәа убоит уара ҽеи.

204

Изеигӡаша ықәыргоит, иеигӡом.
Аӡыхәашь аҽҽаҳәа ихҽҽеит.
Аҩыза уирҟьало, агәыла урҩашьо,
Данаагыла аҭынха днаскьаны,
Уаҵә ианаашогь ҽеирак ҟалашам,
Аамҭа ҽеим, иҽеиҵәҟьам, ҵаны.
Иларгашам иҵақь данҩарго,
Иҩаргаз данаақәтәо уа дмықәшәатәха,
Еишьҭалан иааиуа ахҭысқәа уеиларгап,
Ухы дықәҳарц иҿааихап уаӷа.
Аамҭа иалаӡуа иалаӡша ракәӡам,
Уи анҽеимха – изырҽеиуа дагоит.
Уҭахызар унеины ухы ақәҵа, –
Аиаша алу иахажьны ирлагоит.
Ахы ианҩахаша здыруада иргәаҟу,
Иԥсымкәа-ибзамкәа иааиуа, ихәыржәаз.
Аамҭа ҽеим ҳәа уазҳәогь дабаҟоу,
Рыгәқәа рымҟьан иахьцаз – иахьдыршәаз.
Адгьыл аҵыхәан, сааигәарагь акәзааит,
Аамҭа анҽеим – ҽеик уаҳауам.
Аамҭа анҽеим уиашара уақәӡааит,
Амц уанацца – уагоит иахьакәӡам.
Аамҭа анҽеимха – угәыӷрақәа ныхуа
Ушнеиуа, урҭ акакала инҵәап.
Зны унзырхаз, иахьанӡа узықәгәыӷуаз
Даакылсны дааулгап – мышкала ухирҵәап!
2007

205

АҲӘАТӘХАМҴА
Згәы иахәо ҟасҵо дҟаларыма?
Гәрагас сара акырџьара сшьам.
Сҳәатәхамҵоуп – сахьыргара рымам,
Сыҽуроуп – макьана сыбжьам.
Макьанагь закәыхзеи, сажәупеи,
Сжакьа ҟәашӡа ишлахьеит.
Скьаҿгьы еилыӷраа исшәупеи,
Уигьы акырӡа ихахьеит.
Сызмыҩит алада анырҳәа,
Срыламызт аҩада ицоз.
Сымшәеит ашәқәа сцәакыр ҳәа,
Сырцәымшәеит иҩны исыхьӡоз.
Исышьҭан, зны саԥхьаҟа игылан,
Ицон, сахьцалакгьы исыхьӡон.
Сыҩны схала саахылон,
Срыцәцон – сара скәараҵон.
Зныкгьы сымцеит иахьцатәымыз,
Иҳәатәымыз зныкгьы исымҳәеит.
Ус рҭаххазаргьы – стәымызт.
Сахьыргаз ааныжьны схынҳәуеит.
Сыҩуеит сара стәала – сарымоуп,
Сшәап сара ма сыԥхашьап!
Сҳәатәхамҵоуп – сахьыргара рымам,
Сыҽуроуп – макьана сыбжьам.
2007

ЗЫҼРЫЗҬАЗ
Рҽанрырҭоз сырзымгазт, сықәхазшәа ацәҳәыра,
Аԥша аасыцрыхо, саагылеит хазы.

206

Дгьылбжьаха саақәхеит, аӡыхәашьқәа ирыруаз
Саарылган, ҿымҭ, иааивыган сыԥсы.
Сқәыԥшын усҟан, мариала рҽанрырҭоз,
Еилкаашьа анысзамҭоз сҩыза идырбаз.
Сыԥсы ҭасҵарц саҿын сара аԥсырҭаҿ,
Ианысзалымгоз ақәԥара абазк.
Инеины иҭалон ираҳаз асаса,
Иаҵашәон изҵыҵран иҟам шьапык,
Аха рхы иаазамыхәаӡеит уаҳа,
Инҭеибагәагь ицеит урҭ ҳаԥык.
Иаауан урҭ уахьынтә, сҩызагьы дрыцны,
Блаҵыхәала инхаз иаҳзыԥшуа.
Инаргозшәа уарҳәон усқәак рҿыцны,
Ицәгьан рлакҭа, иӷәӷәан рхыԥша.
Рҽанрырҭоз аарлаҳәа амҩа ианылаз,
Ианифа, ианижә, данҭәы, даныԥха,
Мшаԥы кәтаӷьк икызшәа.
дычча-ччо дуԥылон,
Днауаҩсыр – акала иеиӷьмызт уаӷа.
Мариала зыҽрызҭаз мариала еидкылан,
Иахьырҭахыз иажәҵан – иргылан, иртәан.
Ажәырҭ бааԥс иахо абнара илан,
Зных апҟараҳәагь иҽыжәлан иаауан…
Сааины сыҟазаргь сеидроу сыԥсырҭаҿ,
Исзыруа здыруада ахаҳә еиԥш сзынԥаз.
Аха усгьы срылам зыҽрызҭаз, –
Сиеигәырӷьо сгылоуп ари амшгьы сзырбаз.
2007

207

АМҨА ИАРКАРАЗ
Сыҵҟьеит, сыҵԥеит акырџьара амҩан,
Снеиуан нышәашьа змамыз сзанымшәо.
Иасыруеит ҳәа саҿыхын иахьамуагь.
Иахьырбоз сара ари адгьыл санымшәа.
Иҟам ҳаҟоуп ҳәа сҿаԥхьа иаацәырҵуан,
Иалаҟоушәа рҳәон урҭ излаҟам.
Рҽабаақәа ирықәтәан, ашҭақәа цәырҵәан,
Еилауаҭыруа иаагылон абраҟа.
Иара абра ахыдара аԥыжәара анамаз,
Ҳаблақәа ҭибахуа аҟынӡа ҳаиҿыхон.
Ишԥацоз аамҭа сызнымкыло саман,
Адунеигьы сыриашарц саҿыхын…
Акымзарак ыҟам иахьала сзыргәаауа,
Снеиуеит сшәо, сымгылар ҳәа скаҳар:
Сара абри адгьыл уаҳа саҭаауам,
Сара абри ажәҩан саҵаԥшуам уаҳа!
2007

***
Дгәасҭеит аӡәы дысцәазшәа, дысжьызшәа,
Исцәыӡны иҟаз аӡә иакәны дсыԥшаахт.
Схаҭа уаҟа инасгәыдҵан сыршьызшәа.
Салаԥшуа стәами хлымӡаахк.
Амыхьтә аанагоит арахь ҳтелевизор,
Адиқторгьы убас ажәақәак лҿышәшәоит,
Иҟоу зегь ҳәазар, иҟоу зегь ҩызар…
Сахьтәоу схы еилаԥсар ҳәа саашәоит.
2007

208

АНЫШЬ НАСКЬОИТ…
Снышь наскьоит амшын ихыхәхәала,
Иахьааха нахьхьи сҟәара сахьанԥаз,
Дааныжьны снеиуеит – сабацо сыбналан? –
Схы сцәымӷызтәыз, зны бзиа исзырбаз.
Сызхьынҳало акгьы ыҟаӡам уаҳа,
Сҽаларԥс саатәоит сара мшык.
Иҟалом ак сыхьыр, сацәкаҳар,
Снацәхыӡла сцаргьы уи мшынк.
Сбаӷьаӡа адгьыл сықәгылоуп уаҟа,
Избом инасыҵыууаа зны ицарашәа.
Иҟоу саргәаҟуам, иааиуа саргәаҟуам.
Адунеи ду ԥшӡоуп уамашәа.
Сабанӡазцо уи амш сахьынҳалан, –
Сеиҭанҟьарыма зны сахьанԥаз?
Снышь наскьоит амшын ихыхәхәала,
Уи дааныжьны… схы бзиа исзырбаз.
2007

***
Аеҵәақәа ҭалоит ажәҩан икыдшәан.
Абна тоурақәа цәҳәыран иааԥшуеит.
Ршьамхқәа рыҵӡаауеит ахрақәа кыдшәаан,
Абаагәарақәа аамҭа риааит – иархәашеит.
Рхьышьҭра рыԥсахит аӡиасқәа шнеиуаз,
Аҟәара иаақәхеит урҭ ааҭыкәкәан.
Адгьыл иқәуп ҭакар бааԥск ԥеиԥеиуа,
Исабаха игылоит ахаҳәқәа рлаган.
Аамҭа ӡышхәас ҳанамоу, ҳанажәуа,
Ицазгьы цеит, аха иаазгьы анажәуа,

209

Иҟоуп, ишгац игоит ҳара ҳажәа –
Ҳаԥсшәа – ҳаԥсы ҭанаҵаргьы ауашәа.
2007

АХРАҚӘА РЫМҴАН
Қәацәкгьы сыргылеит ахрақәа рымҵан,
Арахь санааскьа исцәыӡшазгьы сцәыӡуа.
Еиқәысҵеит абраҟа аарлаҳәа сымца,
Аӡынха ахьҭа сцәа сҭанарӡыӡон.
Ашьха уарбақәа алаӡсон ажәҩан,
Арҩаш абжьы ҭахәаҽӡа иааҩуан.
Аамҭа иахылҵуаз алҩақ бааԥс сашәын,
Сҭысны саауан сара гәаҩак.
Сагьаашьҭахеит арҭ ахрақәа рымҵан,
Сымчыдаха, саԥхьаҟа сзымцо.
Сгәы ансымҟьа, схы санахьымӡа,
Ишыцәара иагьыцәашан сымца.
Аха ахрақәа гылеит баагәаран.
Акгьы смыхьырц, сааҵакны рыжәҩа.
Исықәымҳарц исыԥсаха еидарак,
Алакҭа аархаауан сыжәҩан.
Агәы аарԥшааит иныжьны сахьымцаз,
Ԥхарак снаҭон адгьыл сзықәгылаз.
Амра саԥылон сыхрақәа рымҵан,
Аԥсрагьы сара араҟа саԥылон.
2007

***
Зегь изеиԥшны адәы дықәуп
Агәаҵәажәпа – уԥсы, унха.

210

Уи дахьыҟамгьы абыкәу,
Дрылоуп ууа, уҭынха.
Иҽырӷәапшәа, иҽырҽеишәа,
Ихы ауаарашәа имбаӡо,
Дуцахатәоит дааины аишәа,
Иҽырҟәышуа, иҽыргаӡо.
Зегь изеиԥшны, иҵакыдан,
Ажәақәакгьы иҳәоит убас,
Иеиԥшу уиқәымшәац ақыҭан,
Дшаԥсамгьы убоит абазк.
Дманшәалахагәышьар, нышьла
Амшын дхылоит днауԥырҵ.
Дцоит амҩаду уаныжьлан,
Арахь уаҳа дымхынҳәырц.
Даарылымӡааит уаҳа ажәлар
Зегь ззеиԥшу уи, сашьа…
Унеила, унеила, агәаҵәажәпа,
Уара уашьрым сара сызшьуа.
2007

ИКНЫРХЫЗ АСАРКЬАЛ
Уаҩы издыруам уи ахьыргаз,
Зны икнырхыз асаркьал.
Инхеит ус изҵаара дырган,
Аамҭа иаман наҟ ианҭал.
Абжьы гомызт иара уаҳа,
Абзгьы аҿыхны ирҵәахын.
Ахаҭыԥан даҽак кнаҳан
Ааигәазны, уахь сыԥшын.

211

Ицаз аамҭа шьҭа акгьы аҩуам
Шырҳәоз, уи Иахьа иаԥшьуп.
Хараӡантә макьанагь иааҩуа
Икнырхыз асаркьал иабжьуп.
2007


***
Сналаԥшит ус, сышнеиуаз, сааҭгылан,
Аԥсҭазаара ацәҳәыреиԥш иҭыкка.
Сҿажәкуеит, арахь уаҩ дыҟам исԥыло,
Уара идыр, нас, жәларык ахьага.
Сабацо, саԥхьаҟа инымҵәо сакароуп,
Сышҿажәкуа, абраҟа сышгылоугьы сгәыӷьп.
Аха сымҩа аханынӡагь сагароуп
Аԥслымӡраҿ, ацәҳәыраҿ, исыԥшааз ӡыхьк.
2007

СГӘЫ КЫЛЖӘАН СЫШЬҬОУП
Сгәы кылжәан сышьҭоуп. Исҿахысыз
Дааугара уҟоуп – дыбналт.
Дцәыҵалеит иқәҵаны хызак,
Дхәыҵалеит дааины уарҳалк.
Иҩаҵҟьан ишьҭалаз дарбан, –
Амҩақәа ирну иԥшаауа?
Машәыршәа аӡәы дибар ма
Бнакы дылҟьа дшаауа!
Уаҳа! Дыӡит ахаҵа,
Дхылҩа-ԥсылҩоуп – дкабеит.
Ишьҭыҵуам усгьы, дабацеи?
Ишьҭанҵәеит баша – дрымбеит.

212

Сгәы кылжәан сышьҭоуп. Афрысрытә,
Аганаҿ игылоу шәкы рҳәоит.
Дырдыруеит урҭ исҿахысыз,
Ԥҳәыскгьы арҵәаа дыҳәҳәоит.
Уи лмыткәма далоуп сызқәыӡыз,
Хьӡыкгьы лҳәоит-илҳәаӡом.
Хаҵак, зычҳара хыҵыз,
Дҩагылан… дахьцашагьы дцом.
Сгәы кылжәан сышьҭоуп. Игәжәажәоит.
Изгада, мшәа, исыҵԥааны сҽы?..
Абар уи дгылан дахьцәажәо,
Ажәа анирҭа аԥсраҿы!
2007

***
Сыуацәа еизызган, сҩызцәа саарыԥхьан,
Исыкәаӷӷа урҭ аасыртәан,
Иҩым ажәеинраалақәак срыԥхьон,
Иҳәам ажәала исырҭәуан.
Ирбон – гәалақәак срыҵан,
Хьақәак сыцрыхон цәгьашәа.
Сҩагылар – ирбозушь? – сырцәыӡуан,
Иҟазу сцар саауашәа.
Ираҳази ара ирмаҳази
Ириҭозшәа сшыҟаз ҳасаб,
Саԥхьа итәаз дааҿарҳасит, –
Ацәа дакызар ҟалап.
Аҳәҳәабжь иаҳахызшәа, сыуак
Дҩаҵҟьан, уа днадыртәеит.
Сдәықәлеит иҟаз сахыууаан,
Ҿаҳа-ҿымҭрак сарҭәеит.

213

Ашә ахь дыԥшуазаарын сҩызак,
Днаҵҟьеит дгыланы лак.
Иҩымшәа иҟоугьы ҩызаап, –
Иҿасызшәа збеит сцәаҳәақәак.
Дцеит уи дахьымаара, днылаӡ:
Сажәа ауцәахаҵәҟьоу, – дыбналт.
Даагәамҵит ашьҭахьшәа игылаз:
– Шьҭа иаҳшәыркында какалк!
2007

***
Исцәынҵәо сымшқәа ирылахаз гәықәхак
Сыбла даахыҵуам дыџьнышха.
Дысхыччозар акәхап сахьгылоу исыгхан,
Иф ҳәа аҿааирхеит ишәхагь.
Сара сгылоуп сахьгылац сеиџьыԥӡа.
Иабасҭаху исҭахым ишәха!
Симҵакәашарцгьы адгьыл ду сықәӡам,
Ажәҩан саларҵозаргь сыццышәха!
2007

НЫШӘЫНҬРАК САХЬААХАГЫЛАЗ
«Сыччаԥшь сҿықәба ицон, схы сҭахымкәа
Сышнеиуаз исықәҳаз ацәа хаа салҵуан.
Адунеи ду салаԥшуан
рацәак агәра сзымго,
Иара убри азакәхап сагьзалӡааз.
Уара уеиԥшҵәҟьа амш ҿыц саԥылон.
Сара снаҩс даҽак ыҟамшәа уаҳа…

214

Аҩыра аныҵхьеит хаҳәык схадыргылан,
Снышәынҭра шьҭами иҭаҳан.
Сышԥаҟаз, санбаҟаз, сахьыҟаз абыкәу?
Гәырӡ-шашәаӡ сшыӡра санбаӡи?
Адгьыл иахашҭит схагаха сшықәыз,
Саагәыҵакны саҵәахт наӡаӡа…»
2007

***
Кәымпыл сара дысҩызоуп, аха аиаша
Сымҳәар ауам, уи иаҳа имаҳа:
Ихазы дыбзиоуп, са сзы дбашоуп.
Аҵәа сҭахуп ҳәа, дықәтәоуп алаҳа.
2007

***
Араҟа ижугьы даҵәахит аамҭа.
Уи сахьизхәыцуа игьежьуеит сыблахаҵ.
Хышә шықәса амра шкыду изгәамҭац,
Хышә шықәса амза шгыло имбаӡац.
Арантә избоит баагьы ԥсгьы еишьҭоушәа,
Ирхашҭны ишыԥсыша, иуаарамшәа адунеи.
Даҽа хышә шықәса раԥхьаҟа ишьҭоушәа,
Еибаргәаҟуа иқәлан иаауеит.
Иаауеит амра аҭашәамҭа изахьымӡо,
Аҵх ирнаҭошәа амш ирцәагаз.
Ах, шаҟа бжьоузеи уаҵәынӡа,
Дарбанушь уанӡагь инеиуа, аф аст!
2007

215

***
Иааизхьаԥшит дызлиааз данрылӡаа.
Дшаҭахыҵәҟьаз рбеит уи Аԥсны.
Дҟаларызмашь уи иеиԥшу дырхылҵуа.
Аха, дабаҟаз, днаргон… дыԥсны.
2007

СЫНХАРГЬЫ СЫԤСЫРГЬЫ
Зегь акакәшәа сынхаргьы сыԥсыргьы,
Сцаргьы, сықәлан сааргьы ауашәа,
Рыгәхьаа скымшәа сҩызагьы сдыргьы.
Адәы саақәгылт ҽнак уамашәа.
Ажәҩан ахь иҟаз сцәалаӡит ажәҩан,
Адгьылаҿ иҟаз гылеит иааҳәны:
Идәықәлеит аԥша иаманы сажәа,
Сара ара санаатәа слаҳәны.
Акгьы сзаламкәа збеит зегьы змажьыз
Адунеи ду – самҟәыҵшәан саауа.
Исызгәаҭозма арантә сара исқәашьыз,
Унхаргьы ахьауа, уԥсыргьы ахьауа.
Убасҟан ауп сынхаргьы сыԥсыргьы
Ауашәа анызбазгьы ҽнак.
Ҳазшаз снеигон аӡыхәашьқәа срырган,
Иагьыҟалон арантә сахьцалак.
«Ҽакы уашьҭамлан, – ааҩуан, – ухада!
Ухы заҵәык уаиааи, еиқәырха!..»
Аха сымала стәазма, сҭынхадан,
Сҽы-ццышә ааныскылт, аӷәра аҿархха.
Снарызхәыцит сышьҭахьҟа инсыжьуаз,
Снарзгәаҟит саԥхьаҟа иԥшыз.

216

Урҭгьы егьырҭгьы зны ирыхьӡатәгәышьан,
Амҩа снықәлар акәын сышшыз.
Сцон сара нас аанҿасрада сықәлан,
Сымҩа ианаҳалоз сымамкәа усс.
Анышә сеиҭарц дсышьҭаӡан сықәлак.
Игәгьы аангылт уи сышьҭа дышхыз.
Иааиуан еилшәа рымамкәа сыргьы –
Схәыцшьа зхәыцшьаз, сымҩа зымҩаз.
Ԥхьа сцалароуп сынхаргьы сыԥсыргьы,
Изҩыз ԥжәаны икасыжьуаз, сыҩуаз.
Аӡиас аангылом ургьы узмыргьы,
Уагаргьы унхаргьы, уазнеила аӡнырцә!
Сыԥсыҵәҟьаз џьыршьоит сынкаҳан сыԥсыргьы,
Сыҟоу џьыршьоит снантәалар скәадыр.
Сара стәалоуп сышнеиуа зегь дырны,
Акгьы сзымдырӡо, сҩашьо, сеикәшо.
Амҩа сықәуп, сынхаргьы сыԥсыргьы
Саамҩахыҵуеит арахь уаҵә аншо.
Сынхаргьы сыԥсыргьы,
Сынхаргьы сыԥсыргьы…
2007

***
Амш еиҭасып аҵх еимаҳап,
Амра гылап, амза ԥхап;
Икарыжьып ирмыхәо уаҳа,
Акы рзымхап, ак рызхап.
Ирыцәҭалаз алҟьа илеилап,
Иааныркылап изыхьӡо…

217

Аԥсҭазаара аҽарҽеилап.
Даргәаҭеилап иацны ицо.
Иумбара акрыҟоу насгьы,
Акрыҟоу нас иумаҳара!
Зҵаароуп арахь сеилазырхазгьы:
Ҳара ҳабаҟало, ҳара?!
2007

ИНСЫЖЬУА РАХЬ
Саха шәыман збомызт саныҟаз,
Исмоуит шәара шәахагь зынӡа.
Егьҟамлазшәа шәхынҳәы иахьа аҩныҟа,
Саха шәызҭада, шәымҩала шәца.
Ус мацароуп аамҭагьы шеикәшо:
Аӡәы ара дынхоит, ҽаӡәы дцоит.
Иҟоу сашәҳәап мышкызны ҳанеиқәшәо,
Араҟа ҳаихьымӡазт, уаҟа ҳаихьӡоит.
2007

***
Дзыҩнатәоу иара имыргылеит,
Дызлачо иара имырҳаит.
Иузеиҭеиҳәало даауԥылар,
Иара итәым, џьара иаҳаит.
Иԥыхьашәо акы нижьуам,
Дықьуа дрыҵоуп аҽадҳәыс.
Иаҳҳәом, аха дитәӡагәышьам…
Дитәӡагәышьам иара иԥҳәыс!
2007

218

АӠӘЫ ЛЗЫ
Гәамуп уи даагылазаргьы илшо.
Дыхжәоуп. Дҿаасҭоуп. Ус дишеит Анцәа.
Дрыҵалан аҩныҟа иналгар лылшоит,
Илҭаху зегь ылган аҳәынҵәа.
2007

СГӘЫЛАК
Адәы дықәуп уи еиқәа уаарала,
Ирҭаз игоит. Ирымҭаз иӡап.
Дааит аранӡа иабхәа ицхыраарала,
Наҟгьы ианхәа лдырцәа рыла дцап.
***
Срылахеит ԥсы қымқымқәак,
Мҵарсцәа гәықәхақәак, гәыҳәқәак.
Дара рнаҩс акгьы сҭахымкәа
Рбоит сахьааилак, сахьцалак.
Џьара иҭалан, џьара иҭысны,
Акы ргоит икәалааха.
Адәышкәаӷьаз иқәмацәысны,
Ицоит Аҟәаҟа еиха.
Аҟәа иҭоу ахьы ҭагәышьаз,
Сара исзалам џьаргьы абазк.
Иуаарамкәа сеиқәа сышьаз,
Еицаҟьангьы схылԥа схаз.
2007

***
Дтәан иимдыршаз дырцәан,
Имаҳашаз иаҳаны.

219

Ирҭихын иԥырҵыр дырцәан,
Даарыдхалар дҿаҳаны.
Дахьрылахаз даргәаҭеиуа
Дыԥшын краамҭа дхаҳәханы.
Ихала днеиуан нас дгәаҭеиуа,
Иимҳәашазгьы ҳәаны.
2007


ТӘЫК
Адәы дшықәыз дҳәымпырҵызуа,
Дхьышьарххо, даныртәыртә,
Днарышьҭалеит дхысхысуа,
Иҽы инақәҵан икәадыр.
Икарахан насшәа иҽабаагь,
Инықәиҵеит дасны дәык.
Дрываҩуа иргылон сабак –
Дшубац, дышуаҳац еиԥш тәык.
Амҩақәа дырныст дышҿажәкуаз,
Дагьынаржәлақәеит, дбыбын.
Данырԥырыгоз, ааҵәажәк еиԥш,
Дақәжьын рышьҭахьҟа уардынк.
2007

***
Аԥсшьарҭаҿ инкыдылҵеит икарахаз анык:
«Ҳшыцәара ҳацәаанӡа ҳацәап даҽазнык!»
2007

***
Саргәаҟуеит, сарцыхцыхуеит – сманшәалам –
Исгәыднаҵоит зны-зынла ашәақь,

220

Леуарса Кәыҵниа изымҩыз жәеинраалак,
Леуарса Кәыҵниа изымҳәаз ажәак.
Белосток аума, иихьчо ҳәаами,
Дықәнакны дгылоуп араҟа идҵа.
Арахь апоет ииҳәаша ҳәамеи,
Дзызкугьы датәымеи зынӡа.
Иԥсы ааиҭеикырц дцоит аказармахь,
Иҿынеихоит уаҟа иқьаад ак анҵо.
«Арӷьа!» анырҳәа иақәуршәап арма,
Уус уанахьымӡо абас, уанахьӡо.
«Дҳаланагалазар акәхап еиқәымшәак.
Ақьаад дузаԥыргом…» – Иахьаатәаз иашшуеит
Избаз уи араҟа зынӡа даҭахымшәа.
Иаха иршеит уи, иацухагь иршеит.
«Уаҳзаԥхьа», – анырҳәа, даагәырӷьеит, иаразнак
Дҩагылеит, дааимҳәеит, иҽирҽеит.
Иаԥхьа еилақь ауаа тәаҵәҟьазшәа ибазма,
Иажәақәа рҩашха,ихыҽҽа икаҭәеит.
«Акы ыҟоуп араҟа», – иҳәахит даарылаԥш,
Иауан-иашәан иаҳәаз аазмаҳаз
Дгылан Леуарса, ԥагьа, дышгылац,
Адунеи зегь дамоушәа аҳас.
Уи дзахысуа дыҟанда ашәала!..
Саргәаҟуеит, саргәаҟуеит сара сахьцалак
Леуарса Кәыҵниа изымҩыз жәеинраалак,
Леуарса Кәыҵниа изымҳәаз ажәак.
2007

221

***
Иԥсы шҭамгьы Мандельштам,
Агәра ҳзымгеит иԥсы шҭам.
Иахьанӡагьы баша иԥшу
Ирзыԥшаауам уи дахьжу.
Дызцазеи, мшәан, нас дынкылаӡ
Збаҟа хаккала идыргылаз?!
2007

НАРҬААА
Снарылагылт ус сышнеиуаз Нарҭаа…
Ҵарамш ҵаны, ашкол аҟнытә иаауан.
Аӡәы ишәҟәы ицәықәхазаап апарта,
«Уаҵәы саар изгап» ҳәа уаҳауан.
«Ухынҳәы, уара, ухынҳәы!» – иҳәахуан
Аԥхьа игылаз ишьҭахьҟа даахьаԥш.
Ашәҟәы нзыжьыз ахьырхьыр дыччахуан,
Иҳәарызшәәа «шәҟәыдагь ус, иахьак…»
«Нарҭ дабацеи, нарҭ ахага?!» – ҿырҭуан,
Дагьхагазшәа збахит уи иаҳа
Аанда дхыҵны, днаӡазшәа аԥшырҭаҿ,
Дкәаҩӡа дықәтәан агәылацәа рлаҳа.
Аҵәаҵла рбан, лапҟьақәакгьы дыршәуан,
Ршәырақәа нкажьны кыргьы ихәмарт.
Иасуан амҩа иахьаныз урҭ аршәаа,
Нарҭ дыҩуа дишьҭан даҽа Нарҭк.
Абар, дара, иахьаацәырҵыз Нарҭаа:
Даҽаӡәгьы даарылагылт Нарҭ захьӡыз.
Иҳамамзаап, схәыцуан сара, шәарҭа,
Снарыцлар урҭ саргьы аӡәыс.

222

Нарҭаа дуқәа, ҳа ҳазхылҵыз Нарҭаа!
Шәыхьӡ сыцны сара акы сацәшәом,
Аха исмоуа саақәзырхаз ахгарҭа:
Нарҭаа аӡәы ԥсышәак ааиҿшәом!
2007

***
Шәара шәеидызкылаз ҳара ҳаиԥырнагеит,
Шәара шәышьҭызхуаз хланҵы ҳҭанаҵон,
Ҳара ҳӡаазырҟәрылаз шәара шәырнагеит,
Ҳаԥсы ҭызхуаз шәыԥсы ҭанаҵон.
Ҳара ҳзырҵәуаз шәара шәамырҵәуеит.
Ҳзырччоз шәамырччеит,шәахьымӡеит ҳзыхьӡоз.
Ашәа анаҳҳәо ааҵраҟны шәууеит,
Шәҳашьҭашәа шәааиуан, шәзымцеит ҳахьцоз.
Ҳаҟамкәа аныжәба, шәыҟан шәаацәырҵуан,
Иаҳҳәаз неиҭаҳәо шәа шәтәала, иаарҳәны.
Ҳаншәышьҭаз иаразнак шәышьҭақәа шәырӡуан,
Мцакы шәыҽҳәабылгьон, ҳанаатәаз ҳлаҳәны.
Иаҳҳәо шәлымҳа иааҭамлаӡеит ҽеила,
Ҳаибамкит бызшәала – иаҳҳәо еиқәшәом.
Шәзазҵаауеи, нас, иаҳзеилам заҳзеилам.
Шәгәы зыԥнажәо уи, шәхы зыԥнажәо?
2007

ДАҼА ЗҴААРАҚӘАК
Зегь зцәыӡыз ишԥарбо зегь зтәызтәыз?
Ишԥаҟоу имчыдахаз – зегь зымчыз?
Иабацо ирхысыз зны изхыстәыз,
Иҿахома иажәызгьы ишхәыҷыз?

223

Ҽа цәырҵшьак рымоу игәымхаха ицәырҵыз?
Зцәа зхырхыз ихоума ҽа цәак?
Ҽаӡәы изы ирҭахума аӡәы ицәырӡаз,
Уи зегьы лҭажьны ааҵәак?
Дхаҵоума, ԥҳәыс маҭәа ишәымкәа,
Лышьхәа иаазаҵымҵуа ԥҳәыск?
Ихы ибома зынӡаскгьы дажәымкәа,
Дажәны шьоукы ирырҭахыз хыс?
Бзиа изырҳәо џьара ишәаҳахьоума
Ауаа ирылҵны ирылам ауаа?
Зхы здыруа аӡәыр шәиниахьоума,
Дгьыл кәымпыл иакәшан иаауа?
2007

***
Сгәырӷьон схәыҷушәа: ҳақәсит ацәҳәыра,
Ҳшааиуаз, ҳашьҭахьҟа аԥслымӡ-ца ааныжьын!
Шьҭа – ԥсеивгаран, шьҭазыҳәа – кашырран,
Нахьхьи сара сзыҳәа иӡыхгылазгьы нышьын.
Амшын сынхылон, аҭахызаргьы схыӡлааит,
Сшаҟьо ацәқәырԥ хагақәа срылаз!
Схәыцрақәа срыман инеилааит, иагьхыҵлааит,
Ицарым сара сгәыӷрак ӡааҟәрыла.
Сышгәыӷуаз, сышнеиуаз, амшын дугьы сырит,
Снакьеит скараха акыргьы ҟәарала;
Саԥхьа бна тоурак шышьҭазгьы здырит,
Илстәны исыман, саашәаргьы, са схала.
Амза исхагылаз амҩа снарбама,
Сгәы иҭаԥхама мамзаргьы шәахәак,
Аха асаркьалыбжь ааҩуан уахәамак,
Ибжьамшәагь сыҟан шьҭа уанӡа уамак.

224

Субар сузымдыруа, сжьакьақәа еималан,
Абна тоура саалҵит шьыжьык.
Саауазшәа рбеит шьоук џьарантәи сыбналан,
Исыԥхьеит, исыхеит иаразнакгьы бжьык.
Сгылан снеин сара нас ауахәамаҿ,
Сгәы раҳаҭхашәа, сиашьапкуа Анцәа.
Ажәҩан ихалон дунеилашак саман,
Амҩа сызнызгьы абраҟа инырҵәан.
Сгәырӷьон: иааигәара сыҟан аргама
Уи, зегь Ҳазшаз, зегь зымчыз.
Издыруан агәыразра ҳәаа џьара ишамам,
Сеиқәышла сышгылаз, арахь сышхәыҷыз.
Срыԥшааит сара агәыр еиԥш сырцәыӡын
(Исхадырсызшәа рбон шьоук аџьар),
Ҳазшаз ситәын, сахьнеилакгьы дсыцын,
Иҟалозма снаиԥыршәангьы сцар!
2007

***
Адунеи хазына – адунеи гәыԥжәага, –
Сзыргәырӷьаз, сзыргәыӷыз, сызжьаз,
Иҳәа, нас, иусҭаран иҟоузеи шәагас,
Унаҳәуазар, уааҳәуазар абас?!
Сышьҭухуан, сҳараукуан усыҵас,
Саагылазшәа збеит сдоуханы,
Ицқьан, иԥшӡан зны алакыҵа,
Илашон уи ажәҩан сханы;
Уи ажәҩан, сара сызлакнаҳаз,
Сыԥсаатәны уа схы насзырбаз
Самҟәыҵшәан ахаҳә еиԥш санкаҳа,
Саԥсамызшәа сыҟан абазк.

225

Сымҵәыжәҩақәа ԥҵәоу, ирҟәыдызу,
Аамҭа еикәшара сашьуа
Анызба, исхашҭуа исусу,
Сылаԥшуан сыҵаҟа ашьа.
Аамҭа сашаҭар – сашаҭап,
Ишнеиуа, сагозар – сагап.
Ирцәыскуеит, – ус акәын иахьадагь, –
Мап зыцәктәу зегьы мап.
Сымҩа аныркуа рҽаныжьлан,
Цасҳәа шьамхылагь санысп.
Акгьы ыҟам араҟа сынзыжьуа,
Аԥсҭазаара мап анацәыск.
2007

***
Днықәҳан дыцәоит ахырхырҳәа,
Имаӡамкәа хьаа, гәырҩа.
Даргәаҭеиуам ауаа изырҳәо,
Қьаад ианырҵогьы иҩуа.
Ус имаӡам изашшуеи
Дазҭахьоуи наҟ аԥша.
Дыцәоуп, дыцәоуп, дмыцәаӡашеи,
Дмыцәаӡашеи уи дмааԥшуа!
2007

***
Сышьҭахь уаҩ дыҟам,
саԥхьа уаҩ дгылам.
Ихызжәарц саҿыхуп абаа.
Шьыжьык ԥшаҳәак сыӡхыҵран санылан,
Иааԥшны сџьаршьон ауаа.

226

Сымҵаа-сымԥшаа
сырҭашылалон гәашәқәак,
Исырҿыхаз еишьҭалан иаауан.
Даргьы саргьы
иқәҳәа икаҳажьуан қыдбажәқәак,
Акырцх анлеиуа ма асы анауа.
Харабӷьара ицеит идырҩашьаз,
Иеиҽхьынтәалазгьы неиуеит хазы.
Арахь еибарҳәҳәо зҿаазхаз аиашаз
Гәаҩак иҭоуп рхазы.
Аилаҩеилас иалыргогь маҷым
Инасыгәҭасны саԥхьаҟа ицаз.
Урҭ ахыбжа рырҭап, иҭхаџьып,
Имҟаҟаӡакәагь ирфап изыхьӡаз.
Сара сабаҟоу? Сара,сара ахага,
Сгәы зхым дысҭахым ҳәа саатәеит.
Иаазгаз сырԥырхагоуп,
ицаз сырԥырхагоуп,
Схагаха салоуп дунеик.
Срымпыҵҟьан,
сыҽураха архақәа срықәуп.
Сшәарыцо хәлаанӡа ашьха саҿоуп.
Сажәит сышнеиуаз, –
саауеижьҭеигь анбыкәу! –
Сааҭгылан, саахәыцын,
зегь реиҳагьы сҿоуп!
Исымамзаргьы исымамыз ԥыла,
Сџьаршьозаргь сџьаршьоз ауаа.
Сышьҭахь уаҩ дыҟам,
саԥхьа уаҩ дгылам,
Ихызжәарц саҿыхуп абаа.
2007

227

АҴХ ИАЛОУ
Аҵх далоуп амш иаргәашаз.
Дыцәар шԥеиҭахыз дынҭаҳан,
Аха хҭысқәак ддырԥашашон,
Урҭ ааиԥырымшәаӡазт уаҳа.
Дзыцәцаз ааины иааиҿагылон,
Имаҳашаз идырҳахуан.
Амҩа ирҭозшәа зегьрыла
Даанкыланы… дыршьаҳахуан.
Иԥхыӡушәа иагьԥхыӡмызт,
Илабҿабоушәа илабҿабамызт.
Дыбжьадырӡуан, аха дыӡмызт.
Дхаҟәӡа иуада дыҩнатәамыз.
Днацәхасны ашә шьапыла,
Дақәгылеит дааины абарҵа.
Ашҭаҿ ажәҩан даҵагылан
Ихы дҩахан, цқьа дабарцаз.
Издыруада уи игәҭыха
Имҳәаӡакәа ус иаҳаргьы.
Иахьыԥшымыз џьара ихон,
Дааилаӡыӡон бжьык иаҳаргьы.
Адәы дықәхар шамуа идырит
Деиқәыхьшәашәа, аҵх иҽалак.
Ааигәа ҽқәак ааилакьыркьырит,
Ицозу анаара иаҿалан.
Нааран имш ага зҿагылаз,
Наҟ дынхыҵрын даҽа хәыкгьы.
Аха, иԥсы игәы ианкылач,
Сыҟаз иҳәеит ҽа уахыкгьы.

228

Иԥсы инаршьар, мчы инаҭар,
Имҩа днықәларын ашамҭаз.
Инҭаҳаны ацәарада
Иҭихымызт даҽа ҳамҭак.
Дхықәхалеит наҟ дызмыруа,
Ӡиаск иҵаҵәоит ихыҵны.
Ааигәа ҽқәак еилакьыркьыруеит,
Далагылоуп дунеик хәыцны.
Аха дзыцәом, дзыцәом, башоуп,
Дкарахеит. Шьҭа ианбашо?!
Аҵх далоуп амш иаргәашаз,
Анцәа идырааит дахьагашагь.
2007

***
Рлымҳа ишҭаҩуаз ирмаҳашаз,
Иззыԥшымыз иман даахт.
Алажә еиԥш даатәан дҳашҳашуа,
Иналаирԥшит урҭ хлымӡаахк.
Иаауеит, иҳәеит, уи аранӡагь,
Иахьа анакәымха – уаҵәы.
Инаҳхысып, иҳәеит, амца.
Ихы дзахәарым аӡәы.
Ирцәатәуп амца мцала,
Ашьа карштәуп ианаҭахха.
Иҟамлааит аӡә дыбнало,
Аӡә диҿамгыло аӷа!
Згәы цада, згәы мцада
Ас еиԥш ажәабжь анраҳа?
– Амца еиқәылахьеит мцадагь, –
Иҳәеит иқәтәаз алаҳа.

229

Адәы дықәын иара цасҳәа,
Далахәмаруан даазыниаз.
– Шәааиламлани, иҟоу шәасҳәап,
Ихыҭҳәаауп сара исаҳаз…
Нас, ԥшьаала алаҳа длалбаан,
Даарылагылт уи дыччо.
Иназлаҳаз арахь иалԥаан,
Аӡә дырҽхәахуа, аӡә дырџьо,
Длаф мацараха, дқьачақьны,
Иҿынеихеит, афы имыст,
Рыԥсҭазаара абри дагны
Рбеит иахьанӡагь, анцәиныс.
Иабарҭахыз ирмаҳашаз,
Иззыԥшым иагьазыԥшуам.
Ицап иахьцо, иаап иахьааша,
Ишыдыдуагь қәа ауам.
Еилагазшәа ибон ирԥылоз,
Иҳәатәымызгьы рҳәацәон.
Ибз дасуан аԥхьа игылаз.
Ишьҭаз ркьатеиах ԥҵәон.
2007

АҶКӘЫН ДХЫНҲӘЫЗШӘА…
Ибжьаӡыз аҷкәын дычча-ччо дхынҳәызшәа,
Инапқәа рхахан дааҭалазшәа ашҭа…
Ԥхыӡк лбеит лара абас. Лгәы ԥызжәоз:
Данааҿыха, анаҩстәиқәа лхашҭуан.
Дыҩшәа дмааиуаз, лҿаԥхьа дкабама,
Днаихьыԥшит абарҵаҿ дгагоушәа.
Ицеит нас, ицеит акы даман,
Имҩа дахьынтәааз шыҟоу игоушәа.

230

Арахь дылԥымлеит аҩны дыҩнашылан,
Ҿаҳа-ҿымҭран иҟаз иуадаҿ.
Уажәада илызгәамҭац мҩакы даныԥшылон,
Ас дгәыҭҟьа-ԥсыҭҟьа дҟамлацызт уажәадагь.
Ллымҳа иааҭаҩуеит бжьыкгьы, даарҿыхан,
Дкәаҩӡа уи даалатәоит лиарҭа.
Акгьы ахьыҟам ахь гәы ҟадыџь лыхан,
Даақәхоит ан уа, илымамкәа хгарҭа.
Дтәан акраамҭа деиҵасуа, длаҳәызшәа,
Дхыԥшыло ҟалашьа змамыз ак ашьҭа.
Илбон аҷкәын дычча-ччо дхынҳәызшәа,
Инапқәа рхахан дааҭалазшәа ашҭа.
2007

***
Ишԥеилыҩри, ишԥеилаҳаи
Ҳаздыԥсыло зны иҳаргылаз!
Изызымбозеи сара уаҳа
Сзықәгәӷуаз ҩызас, гәылас?
Урҭқәа роума, уара, ассир,
Дсымамыз аӡәы ешьасгьы…
Ас ҟалома аамҭа мҩасыр,
Иара уи акәхару сызжьазгьы?
Сықәнакрызма, нас, ацәҳәыра,
Наҟ сынҭымҵыр аҭакарха?
Сахьагаҵәҟьаз цқьа исыздыруам,
Иагьысзеилкаауам санӷархаз.
Ԥшатәлакәума, мшәан, сышьҭызхыз, –
Сшәацәалоит акы сагар ҳәа.
Сыԥсҭазаара аума инысхыз?
Исаҳауам арахьгьы исарҳәо.

231

Избо избашаз анакәым,
Исҭахым, уара, ак саҳаргьы.
Инаӡашаз нагӡара ақәым.
Исцәеиҵалеит изызҳазгьы.
Схы зыдкылаз схы ианасуа,
Сгәы зхыз сгәы анырхымло,
Сара саамҭа џьаргьы имҩасуам,
Иааангылалоит уи уахынла.
Сыԥс хәыҷы зхьынҳалоу ҭәыцуп,
Исаҳахуам ҩаԥхьа исарҳәо,
Аха гәыӷрак усгьы исыцуп,
Иудыруеи уаҵәгьы исызшар ҳәа.
2007

***
Ныҳәак сымоуп , саԥыргалом,
Иалаҭәода сымш ишҳамха?
Абар, иблақәа ӡаакәкәала,
Ныхтәык сынасыԥ дахьамхо!
Дааизаргьы гәаӷла дҭәыми,
Дыԥсхьеит ӡәырҩы дрыҵашьыцны.
Дааԥсеит рҳәан, аха дтәамеи,
Днарылагахт зегьы рҿыцны:
Уахгьы-ҽынгьы ацәгьа иршоит,
Згәызҽаным итыша иҭаҳашт.
Иргәыбзыӷуа цқьа дрыздыршам,
Аха урҭ лассы еиҿаҳап.
Сара сныҳәахь амҩа дықәуп,
Исымҭакәа акы азхәыцха, –
Дсеигәырӷьошәа ачча иҿықәуп, –
Инасиркуагь арбан? Қәыцхап!

232

Сирблаҟьоит саԥхьа игылаз,
Ҽеи даҿума шьҭахь инхазгьы!
Ишԥарҭаху сцар снарылаӡ!
Абас акәхарушь нас-насгьы?
Арҭ са сакәхап еидызкылаз,
Еицәнымхо – еибаҭахӡамкәа.
Сажәеинраалақәа аӡә дрылоуп
Имагә дуқәа ишьымхӡакәа.
Ажәа ирҭар, симырҽхәашеи,
Ииҳәахуазеи уи са сзыҳәа!..
Арҭ урыцны уусқәа башоуп,
Иарбан ныҳәоу, иарбан ныҳәа!
2007

***
Амҩа уаркараз, аамҭа уаргәашаз,
Ушааиуаз гәырҩацәгьак ахы уҭанарԥаз,
Иумбан уара аԥсҭазаара башан,
Иагаџьара уаршәыз – удгьыл уаԥаз!
Ихымҵрашәа ажәҩан аԥҭақәа хызар,
Ҵысхәшәа ушьҭнахуа иасуаз аԥша,
Уаанхарц уҭахызар, уеиқәхарц уҭахызар,
Уамеигӡан, иумоу зегь рыҭ, ирызша.
2007

***
Аԥслыш хырқәақәо аӡиас ихыслон,
Амза гәыҿкаагаха икыдхалеит жәҩан.
Лыхцәы ыршан сыхәда иахалҵахьан Ӡызлан,
Адгьыл сықәӡомызт аҵх-ау саршәан.
Инахаран иччабжь ааҩуан аҩысҭаак,
Еилкаамызт уи дансыхьӡоз, дахьсыхьӡаз.

233

Исхашҭны сгылан сахьынтәааз, сызусҭаз,
Схаҿы исзаамгаӡо уаҳа сахьцоз.
Дгьыли жәҩани аагәаар – еидыслон,
Иаарыбжьҟьазшәагь збеит уа мацәыск.
Лыхцәы ыршан сыхәда иахалҵахьан Ӡызлан,
Уи дагьархаго даацәырҟьахьан ԥҳәыск.
2007

ААИРА
Иааирлашеит иҿанааиха,
ҳааиргәырӷьеит, даамҩахыҵын.
Ҳакәа дҭалеит, ҳмаӷра дҭысит,
дназхьысыз зегь ирҿыцт.
Ашәак ииуан ирмаҳацыз,
инкашәоз игылоз рыцын,
Ирыԥшаазшәа ргәы ирнаҭон
инархашҭшәа иааиуаз цәыӡк.
Иац иӷыӷкыз, уаҩ дызмыхәоз,
илыхәаԥшын,цәгьа дгәыбзыӷын,
Ачча лҿықәыххын ҭыԥҳакгьы,
дзызхәыцуаз… уи маӡан.
Иааиз ирҭеит амш ицәырҵыз,
иара изыҳәан раамҭа ныхын,
Зегь рыгәҭа ддыргылеит днаган,
арахь дхәыҷын уи, дхәыҷӡан.
2007

***
Уҽузшьуазар, уҽкыдҟьан уҽушьып,
Унхозар, иауазар, унхап.
Егьҟамлаҵәҟьазгьы џьушьап,
Џьара инаургылап акәаԥ.

234

Узмыцәар, ԥшьаала унҭыҵып,
Урыԥсахит – уахьнеиуа ууазырп.
Ҿааҳәыра умамкәа уҽурӡып,
Ауаҩы дзакәыҵәҟьоугьы удырп.
2007

***
Сахьынҭыҵыз гәырӡ-шашәаӡ сышәцәыӡу,
Адгьыл ҟьаҟьа сықәхоу сгагаха,
Сшәыцуп, аха, ишәдыруазар, сагьшәыцым,
Сара араҟа сыҟаӡам уаха.
Сара џьаргьы сыҟаӡам, саахәыцын,
Идыргылаз сабоуп сызлашәаз.
Уи ааиқәтәар, сналагылап сыӡын,
Уи ауп сара еиҳаракгьы сзыршәаз.
Иҟоушәа иҟам ахь ианеихо,
Рхы аныржьо ирымбаз башәа,
Исымаӡам сара џьаргьы анеиха,
Сышрылац ауаа срылоуп – уамашәа.
Исымбаша дааины саԥхьа дгылаз
Сыҟам сара уи дызбараны,
Игәы ирҭынчып, рыцҳа, зны санкылаӡ,
Агәра анига сшыҟам саараны.
Уажәгьы сыҟам – сқәацәӡа сшәылагылаз,
Уажәгьы сыҟам – аҽнышьыбжьон сыбжьаӡт.
Аҭакар бааԥс. Уԥсы акуеит зегьрыла.
Ихҩаахьеит араҟа зынӡа ашьац.
Сыԥса цырцыруп сҿаԥхьа ицәырҵуа.
Ишәахха рҩашуп еилаҭәаз хара.
Сыԥсы ҭанаҵоит уа араҟа сзырӡуа,
Уахь избоит исзымбац сызхара.

235

Исзымбац, сызхьымӡац, ажәҩан иалоу,
Адгьыл ду иқәу иԥшаха
Сызлаԥшыц ҽа дунеик саналаргало,
Сыкнаҳаушәа рбахуоу схы ларха,
Ирҳәо рҿамшәо, исыхәаԥшуеит игылан,
Рҽыҟаҵангьы иҟоуп дара убас,
Игәныргошәа срылангьы сахьрылам,
Еилкаашьа уаҩы изамҭо сахьагаз.
2007

***
Иоуп ауаа ирцәыбнало царҭак,
Анышәә ихы ахьеиҭо иԥшаап;
Диаз ма дхәыҵала ииарҭа,
Дагап ма ишьҭасуа ԥшак,
Аха иусқәа цәгьоуп уи ахаҵа,
Зхы иацәыбналарц иашьҭоу маӡа:
Уи ныжьны дабацо, дабацо,
Ддәықәларгьы арантә иҽкынҵа?!
СҨЫЗАК ИАЖӘАБЖЬ
Ижәны сыҟан. Саауан аҵх сҽалак.
Сгәы аҟәышрагь сымахын, сашьымшәа.
Аҿаанахар, снеин атанк саҿалон,
Иасырбарц аихаӡаҵәҟьагьы сшымшәо.
Ауаҩы дзакәыхзеи, хьаасгьы дсымам,
Хьаасгьы дсымам уи дыбнауаҩызаргь.
Сашьит, аха сыҵҟьама, сеисыма,
Уамшьыргьы ауама, аҩы ҩыӡар.
Ақалақь сахьаалалаз шьапыла,
Иакын алашарақәа зегь каххаа.

236

Сынхытаруа снеиуеит, уаҩ дысԥылом,
Ицәоуп ауаа шьҭаланы, иҭаҳәахаа.
Сара аҟьала, сара амҽеи сгәарлоит,
Сахьыҟазгьы уасҳәаӡом, усазҵаар,
Аԥша аҽарӷәӷәеит, ишсыцрыхоз аарла.
Сышԥеилнахрхи уи сара сҟьантазӡа.
Еилахәа-еилапашьуан сназызхәыцуаз,
Схаҿ инхоз рацәак акгьы иаԥсамызт.
Иҟан, иаасҭаххар, сахьымҩахыҵуаз,
Аха уахала срыхәомызт – сыбзамызт.
Ажәакала, сцон аҩныҟа сықәҳа,
Зны – сыццакуа, сааҭгылахуа нас.
Снатәар џьара, иҟалон ацәа сықәҳар,
Ашәак сҳәарц саҿыхын сахьаауаз.
Ус, сыԥшын, сылаԥш иқәшәеит сҩызак,
Уи даауан, сара сеиԥш, дхыхәхәа.
Зегь ҳзыҳәа уаха иҟаз ҩызаап,
Иароуп ҳаиқәзыршәазгьы: шьҭа шәааихәа!
Днадгылар цәгьа ибомызт гәашьак,
Аха, сара сгәеиҭан уаҳа злам,
Дласны арахь иҿааихахит нас иаша,
Ажәак ауп уи ииҳәазгьы: – Салам!..
– Уабазбахьеи? – сара сҵааит иаразнак.
Иагьыҟасҵеит иара иаԥхьа аҭак:
– Аџьармыкьаҿ! Уаагылазаргь кәацҭиразма
Уара узҿыз?.. – Иааиҿгазшәа аҿақ,
Иааихыԥсааит арыжәтә. – Уҩашьагәышьеит,
Сара споетуп, ҳҩыџьагь уск ҳаҿуп…
– Ишԥа, уара, иууазеи, Гәыгәышьа,
Ухы аҭыԥаҿ иҟоуп ҳәа сыԥшуп.

237

Уара споетуп ҳәа арахь уаацәырҵит!
Уара уус уадгылоуп – акәац!
Ааигәа шьоукы жәеинраалақәак сцәырӡеит, –
Руаӡәык уара уакәзар? – Исмаҳац!..
Сара споетуп, субахьеит, – уашьыма? –
Снаузрыԥхьап иуҭахызар цәаҳәақәак?…
Сузымдырҵәҟьоу, цас иуҳәома, Шьыма?
Снарышьҭуам ҳәа уахь, шәа шәахь, лақәак,
Калаҭк азна ҩны исымоуп, иашан,
Жәабаҟагь анылеит ааигәа «Аԥсны».
– Аиеиҵәҟьа, – сҳәеит, – аиеиҵәҟьа, иҟамхаша,
Икаԥсатәымыз урҭ зегьы кәыкәны.
Уара иукьыԥхьит!.. Акәацҭира уаҟәыҵма?
Иурҳашаз уара уиала иурҳау…
Акәацҭиҩы сара аҩныҟа дсыцмааит,
Аха, исҳәаз уаҳа имаҳау,
Инеиҭаҳәо дсышьҭоуп иара ииҳәац,
Иргьежьуеит уажәы-уажә сыблахаҵ:
– Сара споетуп!.. – Дцоит Анцәа диныҳәан,
Аџьармыкьаҿгьы икнаҳауп уи икәац.
2007

ГӘАЛАШӘАРАҚӘАК РӠЫ-МШЫН САЛАГЫЛАНЫ
Ицаз амшқәа унарылс ухырхәа-хырхәо,
Уахь хьы-уардынк уақәыртәан ургазар.
Иуқәпапан араҟа уԥсы анухырхуа
Гәалашәарақәак уеиқәдырхаргьы ауазаап.
Урҭ рҿаархоит ӡхыҵрак еиԥш, уртәыртәуеит,
Аҵысхә еиԥш рӡиас ду ухыршәлоуп.

238

Уҳахьӡа ҳәа уаԥхьаҟа шьоук ҿырҭуеит,
Ухьадырԥшуеит ушьҭахьҟа шьоук ужәлан.
Сара урҭ еиҭасдырбоит сахьынтәааз,
Маӡак еиԥш, исыҵарҳәоит сахьцашагь.
Иџьаршьоит, илакәыршьоит сахьымхаз,
Иҟарҵоит уажәы-уажә сыҟаҵашьак.
Ажәакала, срыларгалт иаакылсын,
Рхьы-уардын сақәыртәаны снаргоит.
Хҭысқәак, аҩы џьбареиԥш исылсын,
Снага-ҩаго срымами, сыхәмаргоу?
Издыруада, ҳарҭ зегь ҳкьанџьақәазар,
Аамҭа ҳанампыҵаха ҳамчыдан?
Иҟалап, уара, ихымкәаӡо қәазар
Сызцәу сара, нахьхьи џьара, ақыҭан.
Сара сеиԥш, уаргьы зны уналашәароуп
Ушьҭахьҟа инужьуа уи аӡы-мшын.
Иугәаламшәашагь зны иааугәалашәароуп.
«Исхасыршҭӡам!..» – сара баша исымшын.
Абар уажәы снеин сахьрылагылоу
Сахьцалкгьы исышьҭаз, исыцрыхоз.
Уаҵәынӡа сназго мчыму сара исылоу,
Исылымшо мчыла акы саҿыхуп.
Сыԥсы ҭами, сыҟами, сеихароуп.
Нкылашьа амам сара сгәы, сажьозаргь.
Џьара сыхәда иқәҳауеит исхарам.
Иахьцатәымгьы снықәхәаша сцалозаап.
Схагахан хара ԥшаҳәак савоуп.
Ӡык сҭалоит ухагамзар узмыруа.
Сузаммырҷо садхалеит Варшава,
Будапештгьы салатәоуп суазыруа.

239

Сахьыҟоу, сахьану рыздырӡом
Инкаҳауа зны сышьҭақәа ирхыӡлаз.
Саарзымҵаӡеит уаҳа зегь анырҵо,
Саарзымбаӡеит дара уаҳа, ԥхыӡлагь.
Адгьыл сатәым, салоуп сара ажәҩан,
Ара сыҟоуп, сынхахьеит шәахьыҟам.
Ианысҳәало лымҳа иҭамло ажәа,
Схы хамшәа рбахуеит сара аҩныҟа.
Аха аҩноуп саныҟамгьы сахьыҟоу,
Иара аброуп, издыруеит, сахьыԥсышагь.
Сара ҟадыџь, снеиу иахьа атыҟәаҿ,
Сгәы кыдгылт, акырџьара саԥсышәам.
Аха нас, аддунеи ду ахьырхьырҳәа
Иаасҿаччаны, иснарбахуеит ссирқәак,
Усс исыман сыҟаӡам исхьырҳәо,
Сагьхықәхалом ӡиас дук сызмыруа.
2007

***
Иааиҿахахоит ачараҿ, иашьыма,
Ус ҟарҵалозу уажәадагь.
Ирыҵашьыцуазшәа итәами изымааз,
Ианааилаха араҟагь ашәада.
Имҩаԥыргоит ԥсракаҿ амитинг.
Инаскьарго дарбан? Аҵәуатә!
Дрымаӡам, рыцҳа, уи ида,
Дихагылоуп иан ҟадыџь дуыууа.
Изымтәаз ақәшәом иахьнеиша,
Амҩа ианылаз анӡалом.
Ицәгьоуп аԥсҭазаара алеишәа:
Инеиуеит цәҳәырак уанцалан.

240

Аҵх-лашә иалоуп еицәыӡны
Амш рацәак знамырбазгьы.
Ианаашалак, урҭ еиҵашьцны,
Иумбар ҟалоит иахьагазгьы.
Иҟам ыҟоушәа иуарҳәоит,
Иҟоу рымбазшәа иахысуеит.
Ирылшар, хаԥык уҭаҿарҳәоит.
Удыршәарц инаухыкынгьы ихысуеит.
Еилкаашьа змам акы гәныргоит.
Ирылшоны иҟоугьы абриакоуп:
Уаныргоит, мариала уаныргоит
Рымҩа, атышахь инагоу…
2007

***
Амра ангылаз уажә акәым,
Иаанаҳалеит сымҩа аҭакар.
Ассир, исарҳәаз зегь лакәын,
Уеиларгон анаҩстәиқәа убар.
Адәы саақәгылт сдаузшәа,
Агарҭа сымамкәа сымч.
Абаа сагәыдлеит – иаухызжәах,
Сыҟоуп – сыбзам, сагьыԥсым.
Мҩакы санылеит сыфраҭха,
Сҿамыз, ссирқәак ҟаҵо.
Аа уажә баагәарак сахьадхо,
Рацәакгьы еилкаамкәа сахьцо.
Сыҟан исҳәаз раҳазшәа,
Ирҳәаз гәынкылан саауан.
Санкараха, сышьхәақәа хазшәа,
Исышьазгьы сааҩс икаԥсан.

241

Иҟан ахьӡ санашьҭаз,
Ианыӷәӷәаз акыргьы сылша…
Сықәра уаҳа сабашьҭуеи,
Иагеит, иагахьеит зегь аԥша.
Амҩа аҭакар ахьаншыло
Асаба цоит ианыҩҩы.
Саагылан сышьҭа схыԥшылар,
Саагәаҟуеит – дсызхом ауаҩы…
Уажә акәмыз амрагь ангылаз,
Аамҭа еикәшара саршәоит.
Абраҟа акәаԥ ансыргыло
Амрагь акәаԥҳәа иҭашәоит.
2007

***
Ааиха уоузар, зны уааԥши уахьааиз,
Ицо соуп сара, ацаха сыҭ.
Исхәышәтәыроуп сара исымоу хьаас,
Иааивызгароуп маҷк ара сыԥсы.
Уара дыршьа ааузамҭеит ушыԥсыша,
Иҩу зегьы уа узы баша иҩуп.
Амшқәа зегьы уара узы имҽышоуп,
Уара араҟа изыҟамло уаҩуп.
Уара ахаан уаргәаҟуам уи, сзыргәаҟуа,
Сара издыруеит – сцар, ҽазны саауам.
Изулакгьы ҟалом сара араҟа,
Исҳәалакгьы, ишысҳәалакгьы ауам.
2007

242

***
Рмаланыҟәақәа ирықәтәан, амҩа ианыршәлан,
Инеиуеит ҷкәынцәак, сылаԥш рыхьӡом.
Исаҩҟьан ицоит, ицоит рыҽсырдыршәа,
Аха сылаԥш иныҵшәартә изцом.
Сгәы дацрыхоит аԥхьаҟа инеиуа,
Ишьҭанеиуа дхьааха дсыцралт.
Аҭакар амҩа иантәалт иԥеиԥеиуа,
Асаба идыргылазгьы халт.
Урҭ ирԥылаз даҵоуп лшәыра.
Избоит, иаркуп лхы абант.
Дыздыруеит, ибзиан дыздыруеит,
Слыхьӡап иналаҩсыр абанҭ.
Аха даагылоит аҷкәын «дааҽыжәԥан», –
Аԥхьа инеиуаз иоуп уи.
Ишԥа! Дааџьасшьоит уа сара избаз,
Ԥхыӡу, сызлоугьы закәи?
Абар, снеины сыҟоуп сахьыҟам,
Бӷьыцқәакгьы саԥхьа икаԥсоуп.
Аӡӷаб дақәтәа дцоит смаланыҟәа,
Лшәыра кны игылоу са соуп!
2007

***
Ишызбоз, иеихсны иларышьҭит аԥсаатә,
Ҳәыҳәу ҵысу сгәалашәом шьҭа.
Схәыҷымыз, ихьааго, сымала саан,
Сықәтәан акраамҭа ахәада.
Иԥыруа ажәҩан иалан аԥсаатә,
Амҵәыжәҩақәа еиҵыхны иакын.

243

Ицеит сара сгәы насҟәыԥсаа.
Ишызбоз ахәгьы дыркәыкәын.
Иҵӡозеи!.. Ажәҩан иалан аԥсаатә,
Ҳәыҳәу ҵысу сгәалашәом шьҭа…
Аус шауц иауазаргьы ссааҭ,
Сларышьҭит ҳәа сыҟоуп схаҭа.
2007

***
Иусҭозма афаха, ажәха.
Қьаф уа снықәлар адәы!..
Ушьҭоуп уара сҿаԥхьа уқыдбажәха.
Еилкаауп, иагьҳәоуп уара утәы.
Ухьшәашәан, сурԥхомызт уцазар,
Сеилоухәан, сҟалар сеиқәышәшәа.
Уӡызар-усхыҵәон, субылуан-умцазар,
Угыгшәыгзар – сугон сеимыжәжәа.
2007

АЦӘҞЬАРА
Арахь иааԥшуеит саалаԥшықәҵан,
Снаскьаргьы, сааскьаргьы – иааԥшуеит.
Сыцәар шԥасҭаху схы ықәҵан!
Лақәакгьы ааҟәымҵӡакәа ишуеит.
Шьоук ахьгылоу имақаруеит,
Урҭ ирыбжьызаап, убама, иго.
Скыдҵаны срымазаап цәҟьарас.
Дарбан сгәы кылжәаны изго?
2007

244

***
Кьыԥхь зымбац жәеинраалақәак равтор
Сааиуеит иахьанӡагьы шәҟәыда.
Иҭҳажьып ҳәа сеиҳәан редақторк,
Иасҳәаз ажәак ауп: – Иҟәыдуп!
Даагәырӷьеит: – Иҟәыдзар – иҟәыдӡам
Акы иаԥсоуп уи ҳәарада.
Абасҵәҟьа аҭакԥхықәра удзар,
Иахьала ҽак ҭҳажьуам ушәҟәада.
2007

САН СЫЛЦӘЫРГОИТ
Сахьынҭыҵыз, сан сылцәыргеит
Адәеиужьқәа, арахь иаасԥылан.
Амҩадуқәагьы снарныргеит,
Сгәы каршә сахьынарнылаз.
Сан сылцәыргеит арха дгьылқәа,
Ашьха ԥагьақәа ааскьаны.
Срыцны снеиуан сыркәымпылқәак,
Схәыҷымкәа, сагьхәыҷны.
Ӡиас хагақәак снарыруан,
Сааннакылон џьара рҩашк.
Иҟаз, иҟамызгьы здыруан,
Аҭӡам садгылан абааш.
Ақалақьқәа сан сылцәыргеит,
Ханқәак срыҵаԥшуан сшанхо.
Иҩеиуаз ҟатак садырган,
Нас сҿаасхахит сеихо.
Сзырԥырҵуамызт сыбла хызкыз,
Сгәаҵа иҭымҵуа иҭахаз.

245

Сахьынҳалеит џьара искыз.
Исхьынҳалеит сзыцәцахьаз.
Сна сылцәыргеит, сан сылцәыргеит,
Сшааиуаз, ҳәсақәак-нцәахшақәак.
Ицәыргатәу кыргьы цәыргам,
Саацәхалацәан амҩан қәак.
Сан сылцәыргеит сара сҩызцәа,
Ршыкьыбжь салаӡҩоуп хара.
Зҵыхәа ԥысҵәаз, исызԥымҵәаз,
Уаҳа исзымбаз сызхара, –
Сан сылцәыргеит. Дышԥаркареи
Инеиужьны уи аԥшра!
Санаахынҳәуаз зегьы зхараз
Иаалыдгылахьан аԥсра.
2007

***
Дарбан ари аҵх салазыршәыз,
Ахьшь еиԥш снықәырсны знацәкьыс?
Сыззамыргаз, аха ашҳам сзыршәыз,
Сара схы схызхуа зегь рыҵкьыс.
Адәы дықәуп дсаӷаны, дсаӷамшәа
(Дуҿаччаларгь амуеи уаӷагьы),
Сызҿагылаз ахра схамларц, самжәа,
Уи дҭаҳәахаа дыцәоуп уахагьы.
2007

***
Умԥсыр ауазаап шәышықәса ухыҵуагь.
– Шәышықәса акрыҟоума, дад,

246

Уласызар ҷкәынҵас ахҵысҭа уанхыҵуа,
Унахыԥаргьы анулшо… – Дсацәажәоит Қәаҭ.
Уи арии адгьыл дықәӡазар ҳақмыз,
Дажәызаргь, дмааиуеи дажәымшәа зынӡак.
– Анцәа унаишьҭааит шәышықәса, уҳагмыз… –
Исҳәоит сара уи гаӡарак.
Сажәа снаҩган рацәакгьы снаишьҭуам,
Дахьаатәаз дааԥышәырччоит Қәаҭ:
– Шәышықәса схыҵит жәашықәса рышьҭахь,
Шәышықәса акрыҟоума, дад!..
2007

АҲӘҲӘАБЖЬ
Срылашәар сыбӷьыцқәа кәыкәны ишьҭазҵо,
Амца иазҭо урҭ ааизыҳәҳәаны,
Адунеиаҿ, ҽеира шыҟам хасҵап,
Шәара шәахьгьы сҿаасхап сыҳәҳәаны.
Ижәбап усҟан аҽнышьыбжьон сшыӡуа,
Анышә сазҭо шракәу сызлашәаз.
Шәнаскьа-ааскьа наҟ, исыҵашьыцуа,
Шәара амца иашәҭап исзынхаз!
2007

***
Ҟалашьа змам ишәзаҭозар ҟалашьак, –
Санаҿу ҳәашьа змамгьы сҳәарц, –
Схәыҷрахьы сыжәга арантә сышиашоу,
Саҭахымшәа зынӡа ара, сыбжьарӡ.
Снылашәыргыл ҳашҭа ашьац иаҵәара,
Саныхәыҷыз еиԥш, уаҟа сшьапқәа хтыз. –

247

Сҟәаҟәа иқәшааит аҽны амра ацара,
Аԥарԥалыкьқәа срышьҭалап сыҭрыс.
– Уҽхәужәеит, иазхеит, – ҳәа, иаасаҳарцаз,
Сан лыбжьы лыргап, иагьазсырхап.
Сынхаԥалап дааин дахьтәоу абарҵахь,
Лнапы арахь, са сахьгьы, иаалырххап.
Сӷьазкызшәа лбоу анахь адәы санықәха,
Саалыдылкылап, сцарашәа сыбнал…
Ах, сызлоу закәызеи сажәымҭыҽха:
Сантәалахуп сраҳаҭӡа сан лкалҭ!
2007

***
Схы збеит уажә сахьаатәаз сеиҭымха,
Сахьӡеит, абар, акы азхәыцхагь:
Сызҭаху зегь сыҽрысҭар – сырзымхап,
Сеимышәшәап – исыцрыхо хыцәхәыцхар.
2007

***
Сзыднамгалац ҳәа иҟада! Сахьнеилак
Исзымдыруа шьоук арахь иаацәырҵуеит.
Еиҿыркаашәа руит џьара ахеилак,
Изыдтәалоу ахәыҷгьы неицәырӡоит.
Снаразҵаан, аӡәы аҽӷьыч ҳәа ишьҭоуп.
Даҽаӡәых, абар… дцәыбзаҟаҵароуп.
Ахԥатәи дымкьыкьуп, иааигәара унаишьҭуам,
Думбаӡазшәа, наҟ уивсны уцароуп.
Ашәаргәында дтәоуп аган иҽаҭан,
Дзыцәшәо уара идыр, нас, уи иахьанӡагь.
Умлашьуазар, акрузыфом, аӡәы иҿада,
Егьырҭ реишәа узахатәом ишгәамҵуа.

248

Дрылоуп анахь хаҵак, хәынтә иԥсахны,
Хәынтә иҭины, инкаҳауа иаауа.
Дгылоуп афырхаҵа аамҭа дахәны,
Аха уи дмырбо иахьа ауаа.
Сеиҭаразҵаан, аӡә деимааӡахҩызаап,
Иҭиуеит егьи акәац ҳџьырмыкьаҿ.
Дҩыжәҩуп аҿыҟаԥшьаа, уи иҩыза
Дгәарымлац уи уахыкгьы цәыкьа
Сҵаа-ԥшаауа срылахеит атәымуаа,
Еилыскааит урҭ ахьынтәаауаз, изҿыз,
Аха сара аӡәгьы хьаас симам,
Узҿузеи ҳәа дазҵаауам уи сус!
2007

ШЬОУКЫ РЗЫ
Инарҳәы-аарҳәны, зегьы рҩашьан,
Аӡы ырхәашьны аԥсыӡгьы куа,
Ииашамкәа рҽыриашан,
Мҩакы иқәуп иццакуа,
Иаҭахызар –рыҽдыртатоит,
Ишгылоугьы гәаӷла иҭәны.
Ицәнымхошәа аӡы дарҭоит
Гаӡак, иҟарҵаз итәны.
Даажьаҵәҟьеит ҳәа иҟоуп иржьо,
Иззымиааиуагь хыла иаст.
Инеилацәҟәысны аҵәы ахьыршьуеит,
Иргәаԥхаз угәамԥахр, иугәаԥхаз.
2007

249

ИЗРЫЛЫМҴУА ИИҲӘО
Анцәа сеилоумган ари аҵх сахьалоу,
Сахьаԥыло иааиуа амш сацәшәо.
Сцарын сара арантә хара сыбналан,
Аха ишәыфҩуп уахьгьы исхышәшәо.
Исҭахуп наҟ хараӡа сынхыӡлар,
Аха ахылаха сышәҭаӡом амшын.
Сара шәара шәынсыжьқәахьеит ԥхыӡлагь,
Аха шәыгәҭа сгылахын, сааԥшын.
Абна тоура сҽасҭан, шәшәарыцо
Ҽнак уи сылшәырҟьеит ажьеиԥш.
Сышәкуп сықәыргылан шәнапсыргәыҵа,
Снажәгоит наҟ шәалахәмаруа сԥеиԥш.
– Анцәа сеилоумган! – сымшуп сахьцалакгьы,
Сахгәаҟуа бжьра-бжьҵәа ацара.
Иқәасқәасуа исышьҭоуп сара лакгьы,
Изсышьҭоу уара идыр, изсыхьӡара.
Аӡәы аиха сиркыхуеит шьҭа иҟьа ҳәа,
Ихы ықәушәа сҿаԥхьа ҽаӡәы ақды.
Изусҭцәада саԥхьа инеиуа аҟьҟьаҳәа,
Амҩаду зегь рымҽхак, шьапыхты?
Сабоуп идыргыло, иара уи акәхап
Изызкугьы – иузынкылом, иузыртәом.
Инарцарцгьы иаҿуп ҽадак иақәхәаан,
Иара ҵыгьуеит. Иургәаауагь дцом.
Анцәа сеилоумган! Ара иҟоу ҳазҳәо
Иқәԥырҵәаргьы рылшоит лабақәак.
Сгылоуп сара абраҟа сҽадахазшәа,
Саазрылымҵуа уаҳа ҽадақәак.
2007

250

***
Аԥсҭазаара аӡы-мшын иаласыжьыз
Сысабицәа, ишрызҳара ианрызҳагьы,
Сгәы раҳаҭӡа рымала исызныжьуам,
Сара урҭ срыхӡыӡоит еиҳагьы.
Избоит бна тоурак илахазшәа,
Ирылашәазшәа ишааиуаз агыгшәыг,
Даргьы сара исыхәаԥшуеит срыцәхазшәа,
Ара иагагь сыгуп, иана сыг.
Уи саргәамҵ, ҽакы саргәамҵ, сгәыбзыӷым,
Саргьы акы сагоит сеимыжәжәаны.
Сгылоуп сгәы ныхуа, сыԥсы ныхуа,
Иацтәи сысабицәа срыцәшәаны.
Агәашә сылагылоуп, амҩа иқәу
Данаауа ҳәа ара сыԥшуп сшыԥшыц.
Аха дыҟам, дахьагаз абыкәу,
Иабыкәу, мшәан, гәырӡ-шашәаӡ дахьыӡ?!
Избоит амҩан ахьҭа илалазшәа,
Иҟалазшәа, срыцҳами, машәырк.
Машьынақәак еиҿасызшәа, – уи рбазшәа, –
Ихыкәалааха ишааиуаз, Кьалашәыр.
Исаҳауеит иаразнак исмаҳаша,
Исымбаша сумырбан, Ҳазшаз.
Сара адәы сықәхацәеит сҳашҳашуа,
Скарахеит ахара сшыԥшуаз.
Сгәысҽануп сахьааиуа, наҟ сахьнеиуа,
Сҟырҟы икылагылаӡоуп сыԥсы.
Сысабицәа шлеит сышдыргәаҭеиуаз, –
Зысабицәа ирышьҭоу иахьазы.

251

Сраҳаҭӡа рымала исызныжьуам,
Сара урҭ срыхӡыӡоит еиҳагьы, –
Аԥсҭазаара аӡы-мшын иаласыжьыз
Сысабицәа, ишрызҳара ианрызҳагьы.
2007

***
Адунеи сахаануп, цқьа уаахәыцыр,
Хьеҭаа ршьа иалҵыз еибашьҩык.
Ашьхақәа уаархыҵыр, унархыҵыр,
Иубом еицҭацәажәо џьара ҿык.
Шумераа рҟынтә имоуп аӡәы агәала,
Данихуеит даҽаӡә адгьыл асармаҭ.
Аҭоурых аӡы аҵаҟа иӡаакәкәала
Ицоит милаҭк иашьҭалан милаҭк.
Аскифцәа ааскьоит мцала адәқәа, ирхысуа,
Еиҟарартәырц иашьҭоуп урҭ геи шьхеи.
Исыздыруам сара стәыла хәыҷ иазызуа.
Аха усгьы еиқәсырхарц сеихеит.
Хара сыбжьы шнаҩуаз арҵәаа-арҵәаа,
Акаршәра аҽеиуатә инықәууауан сҽы,
Срылашәан сызрылымҵуа ахазарцәа,
Сара сыршьит Ҟәбина аԥшаҳәаҿы.
2007

АЏЬНЫШЦӘА ДРЫЛАТӘАН АМААЛЫҚЬ
Аџьнышцәа дрылатәан амаалықь. Улаԥш
Узиҟәгомызт уи – убас еиԥш дыԥшӡан.
Итәан урҭ уаҟа акраамҭа дыргәылак,
Аранӡа имааҩт – дара ирҳәоз маӡан.
Рыцқәа хырџьаџьа иахьтәаз акы еимаркуан,
Игылаз днатәар, дҩагылон итәаз.

252

Ус ишнеи-шнеиуаз, акыр еиқәмақарқәан,
Ҭаҷкәымқәакгьы еимырдеит, аф аст!
Амаалықь иҟаз изамҭеит еилкаашьа,
Дҩаҭрыст аӡәы ианааиҿга аҿақ.
Аӡә дааимыхәар, иҟәардә хәыҷ дканажьуан,
Аха иҟаҵан иара иахьгьы шьаҿак.
Аҩны дакуамызт аџьнышцәа рԥыза,
Иабџьар дахон уажәы-уажә – даапкын.
Ишәан рҿаархар ҳәа ара еиҿахысуа,
Рҽаадырҭынчқәеит – ашәқәа рхаркын.
Аџьнышцәа дрылатәан амаалықь уаҟа,
Ианырфоз, ианыржәуаз –
ианаатәа ак ҳасаб.
Игәы адәахьы ихон уи, дгәаҟуан,
Аха ма ииҳәо џьеи ираҳап!
Уи уахь дназгаз идтәалоу ирусхап,
Аха сара сзызхәыцуа хазӡоуп:
Ихаҭа даақәгылар мышкызны дыџьнышха?
Дрылатәан, дрылатәоуп, ирҵаз ирҵоуп.
2007

ХҾЫХШЬА ЗМАМ
Излоудыррызеи уаҵәызны ауаҩ ихьша,
Иахьатәи иахьа иатәуп, иаабап.
Аха уқәымхааит иумоуа хҿыхшьа –
Ацәгьа уузар – ацәгьа ухы иҭаԥап.
Иагьубозааит уара уи уацәцазшәа,
Унаҩс уаҩы изымдыруа имаӡаз.
Ахы имҩахар ҟаларым нас-насшәа,
Иахьала шьоукгьы ужьаз, иургаӡаз.

253

Дҵәахушәа умбан утыша иҭаҳаз,
Узықәгәыӷуа аӡәгьы ԥшацәгьак дахнаҳәап.
Икаурцәаз абжьы мгарцу уаҳа?
Уи аҵыс иаҳәап, аҳәыҳә иаҳәап.
Иаауԥылоит ушыԥшым зны амҩан,
Сацәцеит ҳәа уԥсы ааивугазаргь иахьа.
Хҿыхшьа змам аус аныха иамоуп.
Мышкызны уи уакып уҽарбаӷьа!
2007

***
Ҳааины ҳаҟоуп. Царҭа ҳамам уаҳа.
Инхаз шьаҿақәак роуп – уеилагап! –
Нас ҿааҳәыра ахьыҟам ахь ҳанҭаҳап,
Инаргылан аҵыхәтәантәи акәаԥ.
Хырԥашьа змам ауп, уамырхаган,
Зегь ирзеиԥшу мҩоуп, уамыргаӡан.
Умыҳәҳәан адунеи аҽанардагәа,
Ишәины, уи унықәхәаша умцан.
Иазныжь уара адгьыл гәырԥсаҳәагак,
Иушьҭагылан иааиуа ргәы ҟазҵо.
Ажәа ныжь, ажәа-аҿахәҳәага,
Зегьы ихьаарго уара арантә уахьцо.
Издыруада ицәгьамхар уара уусқәа,
Ҳазшаз дылбааԥшыргьы уара узы.
Издыруада убжьаӡ умцаргьы усҟан,
Абри адгьыл иазынхаргьы уԥсы.
2007

***
Сашьҭан, ԥшаашьагь сымамызт уаҳа
Хьӡыдак – ӡы иазымго, иазымбылуа мца.

254

Сашьҭан, сашьҭан, акырџьарагь скаҳаит,
Аха сшашьҭазгьы сцеит хараӡа.
Адгьыл иқәмызт, башаӡа сгәаҟуан,
Схеит сара уи ашьҭа сышхыз.
Аха иҟазшәа сыҟан анаҟа, –
Аӡнырцә џьара сылаԥш нахьыст.
Архақәа срықәсын, ашьхақәа ирҿаҩуан,
Уантәи акаршәрахь инеиуан, шьханхыҵ.
Сгәаҵа ажәак еиԥш,
ашәак еиԥш ишҭаҩуаз,
Ишалаӡаз иалан сыԥхыӡ.
Издыруада ажәҩан икыду еҵәазар,
Иамазар ма бжьра-быжьҵәа анышә?
Ишыҟоу здыруеит, сымҩақәа нҵәазаргь,
Уҽынкыл, нас, ухаҵоуп, уанышә!
Издырит: ԥшаашьагь сымамзаап уаҳа
Суаҩызтәуа, сназго, – сахьымӡа-сахьӡа –
Иҿагылоу сааизаргьы аԥсцәаҳа,
Хьӡыдак –ӡы иазымго, иазымбылу мца.
2007

***
Ирымҳәаша ахьырҳәо, ирымуша ахьыруа
Иҟамлашагь уа иҟалоит нас-нас.
Агәхьаа умкуа уалагоит иухьырҳәо.
Уаатәоит иумаҳазшәагь иуаҳаз.
Аҿыхара уҭаххарым узыцәар,
Ԥхыӡ иубаргьы ахаҳә узауаны.
Амцеиԥш амц адунеи иахыҵәар –
Рыцҳароуп: агәқәа цап иҭыблааны.
2007

255

АХАТӘЫ
Исԥыхьашәо арахь срыхом,
Ирхамзар ҳәа сыҟоуп цәак.
Иумҵаҳаз – уи аарыхым,
Гьамагь амаӡам рацәак.
Изхыстәым акгьы иахысӡам.
Ҽхырцәажәарам – исҳәаз ҳәоуп.
Инаганы ақьаад ианысҵаз
Ацәаҳәа сара исцәаҳәоуп.
2007

***
Еиӷьзар ҟалап иахьа рыбла сахьамбо:
Еизныжьуп схи сыԥсы цқьеи раҳаҭӡа.
Сықәларан сыҟам исҭахым амԥан,
Сгылам истәым баагәаракгьы сҽадҵан.
Схаҭа, схыжәжәарахӡа, сгылазааит сбаашха,
Схырҩоз исықәиааз, амаӷқәа схыҵәаз.
Сыхьӡ назго дҟалап аҟәара ашҟа.
Сынхар ауам сара араҟа, сахьыцәаз.
Сара сҭоурыхуп, ирыԥхьам сыбӷьыцқәа,
Ргәы ирнаҭаз урҭ амца иагазшәагь,
Даацәырҵрашәа збоит зегь зырҿыцуа,
Исхысны инеиуагь русқәа еиқәыбгазшәа.
Еиӷьзар ҟалап иахьа рыбла сахьамбо,
Игылоугь мгыларц, инагәҭас ианкарыжьуа.
Аамҭа цәгьа, иҟыруа алаҳәа, самԥаан,
Адгьыл саргәырӷьо зны иҟаларушь уа?
Ашьауардынқәа ирықәкны ианхысуа,
Урҭ рымҵәыжәҩа дуқәа анԥырҵәо,

256

Аԥсцәаҳа амҩа данықәу дхысхысуа,
Ицазгьы сдырцәом, иааиуагьы сдырцәом.
Сыҟамшәа згәахәыз, машәыршәа саагәарҭар,
Сдырхәашаргьы ауеит урҭ – сыбжьаӡып.
Аха рҿанаархо анышә аӡа сарҭарц,
Снарылаҳартә асыԥсеиԥш сытҟәацып.
2007

***
Уусқәа рацәакгьы иҽеиӡам,
Ирымамшәа убозаргьы хар.
Иааиран иҟада умнеиӡар?
Узбода – иумбар, иумаҳар?
Ианышәатәны зубеи узнышәаз?
Иҵәахшәа иумоугь ҵәахӡам.
Иуҳәома, ухәыци, аԥсышәак,
Ирымҩатәшәа иуарҳәо, гәы зҵам?
Уеиқәшәоушәа анубогь зегьрыла,
Инхоит иухәҭам ахьухәҭам.
Иҟоуп урылан уанрылам,
Иҭоушәа уԥсыҵәҟьагь анҭам.
2007

***
Сгәаӷ икит уи, дшыздыруаз дырны,
Сгәаӷ икит уи, игәы санҭаԥшы.
Дцарц далагеит ӡыхәашьқәак дрырны
Аха дааҭгылеит аԥхӡы аниҿашы.
Иҿаԥхьаҵәҟьа сгылан. Днасаҩсын,
Иҿынеихеит – хьаасгьы сҟаимҵеит.
Исҳәаз илымҳақәа ирҭаҩзаап,
Бжьра-быжьҵәа дныҵапҟа дцеит.

257

Дыҟамызт краамҭа. Шықәсыла.
Жәаба цоу сыздыруам, шәык цоу,
Деиҭааины саԥхьа даагылан,
Алаԥш ҳәа исхиҟьазгьы мцоуп.
Дааԥшуан дшыздыруаз дырны,
Ишыздыруаз дырны дышлаз.
Днасаҩҟьеит, дааикәагьежь, дуазырны,
Сагьиқәымшәит уи сара нас.
Сараӡәк соуп имоугьы ԥсцәаҳас,
Иара уахьгьы, уи дахьагаз.
Ҽазнык машәыршәа ҳаиҿаҳар –
Даасылгоит. Абас ауп, абас.
2007

***
Ҳаивамтәар ҟаломызт ҳнеины ачараҿ,
Ҳџьабон ҳааидгылан ҳахьнеиз аԥсраҿы.
Инымҵәаз ныҳәак ҳалан ҳахәмаруа,
Сгәырӷьон аԥхьахә агахит ҳәа уҽы.
Ашҭа уанҭалоз сԥырны сызԥыххылоз,
Амҩа санықәлоз снаскьазгоз хара,
Уабагеи, суазҵаашт, уабацеи ункылаӡ?
Уҩуа уагьзашьҭоузеи нас сызгара?
Еилкаашьа аманы иҟоума ирыхьыз
Дара егьырҭгьы – исыцыз, сызцыз?!
Сыԥшааларын исарҳәар иахьыӡыз,
Исхаршҭны уиаахыс ус шаҟа ҵыз.
Уажә сахьгылоу схы сыкәаҽ сзызхәыцуа:
Сарӷьажәҩа згазеи абас исҟәыԥсаа?..
Еицәоузеи ишыӡра уҩызцәа ануцәыӡуа,
Имԥсыцкәа, арахь уа узы ианыԥсуа!
2007

258

***
Дыцәҳашҳауа, ллаба ырҟымҟымуа,
Дырнуп амҩадуқәа ҭакәажәык.
Шәык даадәылҵыр (иҟоу – дырҭахым уа),
Днылагылоит днеины даҽа шәык.
Амажәеиԥш, цәаҳәақәак лрапоит.
Иуҿалыԥсоит, дгәаар, икәыкәны.
Илзааигәаз уаҩ днамышьҭуа ҩраԥа,
Даауеит бираҟс акьынтыжә ду кны.
Бааԥшы ахьырҳәо зынӡагьы дзыԥшыхуам,
Дҩыҵыҩрлоит иааугәаларшәо бынҳәак…
Егьызлам азыҳәа сгәы сзыбжьыхуам:
Сыҩны иҩнаршәым илыҩхьоу цәаҳәак.
2007

***
Иҟәышра инаҭо игаӡара
Иааимнахуа, усшәа дааиуеит.
Ишыҟоугьы дзыхьӡара,
Дызхьымӡаз ихьӡан, ииааиуеит.
Дашьҭаӡахуп ауаҩра,
Дуаҩымкәа абасгьы дима?
Дацәынхазаргьы аԥсра,
Аԥсҭазаара ацәцашьа имам.
2007

***
Ацәа уахагь сыблақәа ирхылом,
Сышьҭоуп баша, саҵаԥшуа аҭуан.
Хәыцрақәак сықәҳароуп усгьы уахыла,
Ахаҳә еиԥш икьакьоуп сгәабан.

259

Снахоит, саахоит, исықәгылом схыза,
Ишьҭасҵоит, ишьҭысхуеит сыхчы.
Аҵх далыхәхәа иҿааихахуеит сҩызак,
Исымамкәа ибоу иара мчы.
«– Уцә, – иҳәоит ҭынч даасхагыланы, иныҵак, –
Уааласхап уара, маҷк уԥсы ушьар…»
Аха ацәахь сагомеи сзызхәыцуа,
Сыгәгьы иаҭахымеи сажьар…
Сзалымҵра џьысшьоит, ӡыбларак салоуп,
Иӡхыҵраха иааиуеит инымҵәаӡо уск.
Царҭа ахьсымам џьара сыкҿацалоуп,
Лыбла сыххалашәа дсыхәаԥшуеит ԥҳәыск.
Слыргәыбзыӷуеит уи, аха дсыхәом,
Сылзырцәом – гарам сара сзырҵысуа.
Ашькыл снангылан, снақәтәахуеит ҽыхәак,
Исыԥшаарц џьара ҭыԥк сахьыԥсуа.
Адгьыл сазымкуа, ажәҩан сыцәмаҷны,
Ишызбо урҭ еидыӷәӷәало наҟ-ааҟ,
Исԥаҳалаз сеидроу сара амҩан, саахьаҵны,
Сааҵагылахуеит сааины бираҟк.
Уи аҵагылаха смоурашәа збахуеит,
Рҿанаарха арахь шьоук еиваҩ.
Амш аҳаҟьа сықәҵаны сахуеит, –
Сыҵанацалоит аҵх сара аҩ.
Хәыцрашәк сықәҳароуп усгьы уахыла,
Ахаҳә еиԥш икьакьоуп сгәабан.
Ацәа уахагь сыблақәа ирхылом,
Сышьҭоуп баша, саҵаԥшуа аҭуан.
Сабаҟоу? Сабаҟам! Усгьы сабаҟоу?
Исымпыҵҟьо акы сахьынҳалоуп ихаз.

260

Снаҳәы-ааҳәуеит, саргәаҟуеит, саргәаҟуеит
Аамҭа – сшыцәара сыцәаанӡа инхаз.
2007

***
Аамҭагьы мҩасуан илакәны,
Ҳаныҟаз ҳҩыџьагь аӡә ҳакәны.
Ҳԥыруа ажәҩан ҳахьалаз.
Иаҳзеиԥшыз уарҳалын ҳзынтәалаз.
Ҳанлалбаа, асаба андыргылоз,
Мҩакоуп ҳҩыџьагь ҳазнылаз.
Амшын ҳнаган ҳанхырҵа.
Акакәын иҳамаз еидхәыцлан.
Аӡиас хышхыҵәа ҳаныруаз,
Ҳамгакәа ҳшыршаз рдыруан:
Ҳалҵәыруа ҳцон ҳахьцалак, –
Ҳатәын, ҳаицалан цәқәырԥак.
Зны, абнаршәыраҿ, ҳаныӡуаз,
Ҳкараха ашьха ҳанхыҵуаз,
Иаҳҳәозгьы, иаауазгьы акын,
Ҳнапқәа наҟ-ааҟ еибаркын.
Иҳашьҭаҩуа аҵәқәа андыршоз,
Сыԥсы шҭазгьы саныржуаз,
Исылганы ицазшәа аныршьаз,
Исхараҵа исхарам, саныршьуаз,
Исаахо бмаахара анџьыршьоз
Ҳаржьозшәа, зны, рхы аныржьоз,
Ҳрылҵит еибгала – уи ҳақын,
Сааигәара бгылан, аӡә ҳакәын.
Иҟан ианбырымҭоз ажәа,
Бтәазарц бкәымраҿ быгәжәажәо.

261

Ируа, ирҳәо смаҳазшәа,
Исҳәаша сзымҳәо сҿаҳазма!
Ҳажәақәа еицылон – ирҩашхеит.
Аԥрақәа еиҵнахуан уажә ҳашхәа.
Ус ажәҩан ҳашьҭнахит иҳаҵас,
Ҳҟалап ҳәа ишгәыӷуаз аӡы аҵа.
Аамҭагьы мҩасуеит илакәны.
Ҳаҟоуп ҳҩыџьагь аӡә ҳакәны.
Ҳԥыруа ажәҩан ҳахьалоу
Ҳзынтәалоу иаҳзеиԥшу уарҳалуп.
2007

***
Иргазшәа ҳаамҭа кәыжәкәыжәны, –
Азхьаԥшра ҳҭахымеи ҳшәаны, –
Ҳаатәама иаажәшагьы ыжәны,
Ҳҽааԥхьак, иааушагь уны?
Ажәҩан кеикеи ду хәашьыма,
Ҳаҵаԥшуам уи ҳгәырӷьаҵәа.
Ҳхызазо ҳгылоуп, ҳашьыма,
Ҳажәыма, срыцҳашьа, Анцәа!
Исырҭаз аԥаҭхь ҭасырцәызаап,
Иҭамхеит, абар, ацәыкәбар.
Исҳәо засҳәода, сзаҵәызаап,
Сызгылом – еиӷьуп саатәар.
Сыԥсҭазаара ажәҩан иахьалоу
Ишыҟам аҳәоит сара стәы,
Уи, ирхәыз аԥсаатә еиԥш инҭалан,
Инықәҳауеит саԥхьаҵәҟьа адәы.
2007

262

***
– Ашә сылахеит: сасуеит, сеиҭасуеит…
Иаазыртыша уаҩ шәыҟамкәоу, сан?!
– Исылшома, ара иагаҩ мҩасуеит,
Сыззыԥшу уаҩ дсымоума, нан!
– Сыбжьы ҟадыџь аарлаҳәа инаҩуоу,
Уи еицаку – харантәи саауан –
Арахь аҵаагьы бааԥсыла иарӷьаҩуеит,
Амцахь снабышьҭуанда, сан.
– Амца иагаз аццышә рхаҳаит,
Адгьыл хьшәашәа иагаз агаӡеит.
Уара уакәзар иааиз, аԥсцәаҳа,
Агылара сылшан саныҟала – сцеит.
– Ари сара соуп, исҳәо бмаҳама,
Ахьы-уардын иақәтәан ибзааз.
– Шьапылагьы сцоит сара, егьамам,
Ааԥсара зқәымыз зны, саныбзаз.
– Быҟоума, быҟа?! – игоит иуазырран
Уаха аҵх-лашә иалахаз бжьык.
– Сыҟоу, сара сара сакәугь сыздыруам…
Сыҟам, уаакылсыр, санумба шьыжьык…
2007

ҲАЗШАЗ ИААИРА
Ҳазшаз иааира – иааиран.
Асаркьалгьы ҳаст.
Жәларык ҳахь уааира
Ԥсҭазааран, Ҳазшаз.
Иқәлашазар адгьыл,
Шәахәазар иаҳзаауаз,

263

Ухьышьаргәыҵа ҳҽадкыл,
Мҩакы ҳнықәлап нас.
Амра ԥхап икаххаа,
Аԥшагьы неиқәтәап.
Ацәгьа ахы иааҩахар,
Уи уара иубап.
Иоурым ҭыԥ агәымха,
Агәыразра иагап.
Ара гьангьашра нымхап.
Шәахк еиԥш инкабап.
Ҳақәныҟәалап ԥҟарак,
Ахарагь ҳаԥшуаз.
Аӡәгьы иҳадым хара,
Уҳацлазар, Ҳазшаз…
Ҳазшаз иааира – иааиран.
2007

ИШЫСҲӘА-ШЫСҲӘА-ШЫСҲӘОЗ, ИҲӘЕИТ…
Ишысҳәа-шысҳәоз, ҳааиҿагылеит
Ҳара убас ҳаиӷацәаны,
Адунеиаҿ уаҩ дуԥылом
Ҳара, иубац, дҳаицәаны.
Апҟаҩ аахдырган итәарҭа,
Иагьааиҿган апҟаца,
Ишысҳәа-шысҳәоз, анышә дарҭеит
Зегь иреиӷьыз, ианихьӡа.
Ишысҳәа-шысҳәоз, аԥсцәа гылеит,
Наҟ инықәган абзацәа.

264

Урҭ рышхәақәа амшын ихылеит,
Ихыз хымызшәа инырҵәа.
Амал рымоуп, амчгьы рымоуп,
Акгьы змамыз, урзыԥшы.
Ишԥаҟалеи, арӷьа арымоуп.
Абла ихкылоуп аҵәыршы.
Ишысҳәа-шысҳәоз, аанда ԥыржәан.
Арахә алалеит амхы.
Шьоук еибарԥсит, шьоук еиндыршәан,
Ҽа шьоук неиуеит еишьҭаххы.
Ишысҳәа-шысҳәоз, урҭгьы егьырҭгьы,
Аа, тыша дук иазцоит.
Ак зылшаша ҭаха рырҭом,
Рымҩа ԥырҵәарц ирыхьӡоит.
Ахныҟәгага аӡәы иааирыхуеит,
Сазыԥшызар, ҽаӡә дабоит.
Иуԥырхагоу шьоукы ирыхәоит,
Иааины уӡыхьқәа ҭадырбоит.
Ахьӡ дашьҭоуп хьӡыда-цәадак, –
Дыҩуа ддәықәын есымша.
Ишысҳәа-шысҳәоз – изаҳада? –
Уи иагьирҭоит ахьӡ-аԥша.
Иаалаган, даара иҟәышыз,
Ихгьы иасу, ддыргаӡеит.
Даарыгәҭыларкын иӡышоз
Ӡаагара ҳәа дрыма ицеит.
Даарылагылт ибз дасуа,
Ажәа ирҭан аҿаҳа.
Ишысҳәа-шысҳәоз – иаҳдырбаз ауп, –
Аҵәа ҿалеит алаҳа.

265

Насыԥ имоуп аламысда,
Ахәша далатәоуп ҽадажә;
Изыхәҭаз даанрыжьит ҭыԥда,
Изыхәҭам данылхоз ашә.
Агәрамга ииҳәоз харҵеит,
Ирымбагәышьеит дышхәаԥсаз.
Ишысҳәа-шысҳәоз, ҵәык дахарҵеит
Згәы еилгаз, иагьырзаԥсаз.
Ишысҳәа-шысҳәоз, зегь ахызҳәаз
Ишҟа инеиуан иҳәҳәаны.
Дагьыргеит, ишысҳәа-шысҳәоз,
Иара убригьы дахҳәаны.
Ома рзаарцазаап зны иҳәҳәоз,
Игәаан, аихаӡаҵәҟьагь дырҭәеит.
Ишысҳәа-шысҳәа-шысҳәа-шысҳәоз,
Акгьы сзымҳәо саадыртәеит.
2007

АИҬАГА

Фридрих Шиллер
ДОН КАРЛОС
Испаниатәи аинфант
Адраматә поема
Иалоу ауаа
Филипп аҩбатәи, Испаниа аҳәынҭқар.
Елизавета Валуа, уи иԥҳәыс.
Дон Карлос, шьҭрала ипринцу.
Александр Фарнезе, Пармтәи апринц,
аҳәынҭқар иашьа иԥа.
Аинфанта Клара Евгениа, хы-шықәса зхыҵуа
аӡӷаб хәыҷы.
Агерцогԥҳәыс Оливарес, аобер-гофмеистерԥҳәыс.
Амаркиз Мондекар.
Апринцесса Еболи.
Аграфԥҳәыс Фуентес.
Амаркиз де Поза, мальтатәи акавалер.
Агерцог Альба.
Аграф Лерма, аҳәынҭқар ихан зыхьчо рхада.
Агерцог Фериа, ахьтәы уасцәа аорден
змоу акавалер.
Агерцог Медина Сидониа, адмирал.
Дон Раимонд де Таксис, аԥошьҭа адиректор.
Доминго, аҳәынҭқар иқьаҳиа.
Аҳәынҭқарра аинквизитор ду.

267

Картезиатәи амонастир априор.
Аҳәынҭқарԥҳәыс лпаж.
Дон Лодовиго Меркадо,
аҳәынҭқарԥҳәыс лыхәшәтәҩы.
Аҳәса, аграндцәа, апажцәа, афицарцәа,
аҳәынҭқарра астража убас егьырҭгьы.
А к т ә и а қ ә г ы л ар а
Актәи ацәырҵра
Аранжуец иҟоу аҳәынҭқар ибаҳча.
Карлос. Доминго.
ДОМИНГО
Абар, Аранжуец иаҳхаагоз амш ссирқәа
Рҵыхәтәа ааигәахоит. Баша ҳсасуазма,
Акыр исзаԥсоу спринц, ҳара араҟа?
Уаалахҿыххартә уҟаӡами уара уаҳа?
Зеилкаара уадаҩу уҿымҭра азырха,
Угәы ҟьаҟьаӡа иагьаарт уаб иҿаԥхьа!
Уаб-аҳәынҭқар уара уҭынчра азыҳәан
Акы деигӡом, зегь дырзхиоуп.
(Карлос ҿымҭкәа дгылоуп.)
Иҟоумашь убас еиԥш гәазыҳәарак,
Ажәҩан уара мап зуцәакра?
Толедо сыҟан сара, уаҟа
Испаниатәи апринц ҭоуба аниуаз аҽны,
Уи иҿаԥхьа, инапы иахьынҳаланы игәӡуа,
Аҭауадцәа асаара ихырхәо игылан.
Ф-ҳәынҭқаррак шьҭан уи ишьапаны!
Сара исгәалашәоит уи ихы-иҿы
Иуаркалеиуа ашьа шықәхәмаруаз,
Ахәыцра дуқәа рфарҭын цәгьа дышьҭнахны,

268

Аҭра иҭамгыло ишеисуаз игәы,
Ишаҟь-шьаҟьо зегьы ирыхьӡоз илаԥш
Ажәада иуанаҳәон акы:
Сара сынасыԥ иамаӡам аҳәаа!
(Карлос дынхьаҳәуеит.)
Абас, уаҳа блааиҵыхрак ҟамҵакәа,
Жәы-мза ирзынаԥшуа, ухы укәаҽ,
Улахь еиқәышьшьы адәы уахьықәу, спринц,
Аҳәынҭқарра зегь аҭынчра еиланагеит.
Уаҩытәыҩса издыруам уи зызҳәоу.
Ицәа ҟьалеит аҳәынҭқар ду,
Аҵәыуара аҟынӡа днанагеит
Уан-аҳәынҭқарԥҳәыс.
КАРЛОС
Сан? Уи сара аныс дсызҭаз
Даҭасымҵартә амч сылаҵа, зегь ҳазшаз!
ДОМИНГО
Спринц!
КАРЛОС
(Ихы инапаҿы иааганы, илахь днахьысуеит.)
Иԥшьоу аб, санацәа рҿы
Ианакәзаалак исымамызт насыԥ.
Сан лҭархаралоуп
Сыԥсҭазаара шхацсыркыз сара.
ДОМИНГО
Изакәызеи узлацәажәо, спринц?
Гәҵхас абри умоума иахьанӡагь?
КАРЛОС
Салхәдаамхаӡеи, исцәымӡӡеи
Сара саб ибзиабара, санԥса илыхҟьаны?

269

Бзанҵык уи бзиа сибаҵәҟьомызт сара,
Аха, иага умҳәан, ихылҵзаҵә сакәын.
Елизавета адәы дизықәылҵеит аԥҳа.
О, иалԥшны избода ԥхьаҟатәи амшқәа рымаӡа!
ДОМИНГО
Уара алаф уҳәоит, спринц!
Испаниатәи ажәлар рнапы дықәыргылан
Дыркуп, хьӡи-ԥшеи лырҭоит аҳәынҭқарԥҳәыс!
Изалшарыма уара бзиа уи думбо?
Угәы иуҵанаҳәо заҵәык узацныҟәома уи лҿаԥхьа?
Аԥҳәыс хазына, ԥаса бзиа иубоз,
Уажә ҳәынҭқарԥҳәысс иҟоу, –
Мап, апринц, усзеилкаауам, угәрагь сызгом!
Абзиабара аҳра ахьауа,
Аԥсабара ахаҭа иамакны,
Карлос заҵәык иоума ацәымӷра зҽазҭо!
Угәуҽаныз, апринц! Илумырдырын
Лԥа бзиа дшимбо аҳәынҭқарԥҳәыс.
Лгәы уасыр алшоит уи ала ӷәӷәала.
КАРЛОС
Ҵабыргну?
ДОМИНГО
Иугәаласыршәарц сылшоит Сарагосс иҟаз
Аҵыхәтәантәи атурнир аҿы иҟалаз ахҭыс.
Уа машәыршәа дырхәит аҳәынҭқар.
Илыцыз аҳәса рыгәҭа дтәаны дшыԥшуаз
Аҳәынҭқарԥҳәыс, арена ааигәара аӡәы
Ибжьы иргеит: «Аҳәынҭқар ашьа ихьдыршит!»
Иааӡеит аҳәынҭқарԥҳәыс ллымҳа аҟынӡа
Аилаҩеилас иахылҵыз ашьҭыбжь, иныҵак,
Цқьа иузеилмыргоз ажәлар реиҿахәыҭхәыҭра.
«Апринц»! – лҳәан, арҵәаа ааҭлыргеит,
Ҽаанкылашьагь уаҳа дақәышмәакәа,

270

Арыцҳара ахьыҟалаз лхы рханы,
Ддәықәлеит, уи ддәықәлеит деиханы.
«Мап, аҳәынҭқар иоуп!» – иҳәеит ааигәа аӡәы.
«Шәрыԥхьа, нас, ахәшәтәыҩцәа!» –
Лҽаалырҭынчын, маҷк аҟара
Лыԥсы ааивылгеит аҳәынҭқарԥҳәыс.
(Иҽаанкылан.)
Апринц, излазбо ала,
Угәы уҭахәыцуа унхеит.
КАРЛОС
Ааи, сара схырхит,
Аҳәынҭқар абас изааигәоу ауаҩы,
Зынӡа дақәшәан, ҟазарала еиқәирҽаҽо.
(Лахьеиқәҵарыла.)
Баша ирҳәом, ааҵра иаватәан
Уҳәан-сҳәанқәа зыршо,
Ифҩышәо ауаа ирышьҭоу агәмхақәа,
Ашҳами аҳәа ццышәи реиҳагьы
Арыцҳара дуқәа ҟарҵахьеит ҳәа адгьыл аҿы.
Баша ахы аџьа арбароуп ари зызҳәоу!
Умԥшын, уца аҳәынҭқар иахь,
Ҳаҭырқәҵарак уи иҟынтә уазыԥшызар!
ДОМИНГО
Спринц гәыраз, ауаа рҟны
Агәаҽанызаара ахьумоу иуџьшьатәу акоуп,
Аха иубароуп дара урҭгьы злеиԥшым.
Узжьарц иуҿагәыбзыӷуа иушьҭоу
Дилаумырҩашьан бзанҵык уара уҩыза.
Уара узыҳәан сара абзиа сҭахуп есымша.
КАРЛОС
Угәуҽанысҵоит, саб ирбатәым уи ус шакәу,
Мап анакәха, укардинал маҭәа еилаарцыр
Абзиала ҳәа азҳәа!

271

ДОМИНГО
Ишԥа?
КАРЛОС
Уақәимыргәыӷӡаз, нас, уи уара
Акардинал маҭәа еилаарцыр?
ДОМИНГО
Усхыччоит ауп, уаҳа акагьы.
КАРЛОС
Уи анцәа имҳәааит!
Ихыччашьас исымоузеи сара
Зегь зымчу, зегь зылшо ауаҩы,
Ианааигәаԥха, саб шәиԥхьыӡс иҟоу зегь
Наишьҭазҵо мамзаргьы уи
Аԥсыцқьақәа рахь днаган
Дзыргыло иаразнакы!
ДОМИНГО
Апринц, уара улахь зеиқәу,
Уи мзызс иаҵоу аԥшаара сашьҭалом сара,
Аха иугәаласыршәар сҭахуп:
Уламыс иагарыла иҟьашьызаргьы,
Ауахәамаҿ хкыдкыларҭак уоуп.
Аҳәынҭқарцәа ирымам уаҟа мчы,
Дара ракәым изкугьы ацаԥха.
Ацәгьауцәа ирананажьуа рацәоуп ауахәама.
Сара исҳәаз еилукаартә исҳәеит, апринц.
Ус акәӡами?
ДОМИНГО
Апринц, баша, зынӡа баша дудугарц уаҿуп
Гәык-ԥсык ала иузыҟоу, уара утәы!
КАРЛОС
(Имахәар аанкыланы.)

272

Мап сыцәкы, усԥырҵ уара зынӡа.
Исаҳахьеит уцқьоуп ҳәа, уԥшьоуп ҳәа рҳәо,
Уадаҩк уалаҵара рыцҳараны избоит.
Уара умҩа мҩа хьанҭоуп, икәараҵоит акырџьара,
Атрон аҟнынӡа унеиаанӡа, уи ушанугьы укарахашт.
Амцхә удыруазар, иуԥырхагахар ҟалоит.
Уахьнеиуа убасгьы иаҳәа
Уара арахь уаазышьҭыз аҳәынҭқар.
ДОМИНГО
Сара? Саазышьҭыз?
КАРЛОС
Ааи, ааи!
Избоит зегьы сшырыԥсахыз,
Исышьҭашәарыцо ишсыцу шәы-блакы.
Филипп иԥазаҵә зегьы иреицәоу
Чарҳәаҩ гәмхажәк дышиааирхәо,
Ацәгьаршрақәа еиҿызкаауа, ауҳәан-сҳәанқәа
Зыршо ирзишәо иаҳа ишеиҳау,
Аус дуқәа ирҿу ирзишәо аасҭа хараӡа.
Сара избоит… Мап! Иаҭахым,
Иаҭахым араҟа даҽа ажәак!
Сгәы ҭәуп ихыхәхәа, исамхаҳәеит амцхәгьы.
ДОМИНГО
Ахәылбыҽха аҳәынҭқар Мадрид дҟалоит,
Иеизаша зегь еизахьеит. Апринц, сара суҳәоит…
КАРЛОС
Сыԥшуам, саргьы снеиуеит.
(Доминго дцоит. Апауза.)
Филипп насыԥда!
Зԥа иеиԥшҵәҟьа инасыԥдоу! Ушаҟьоит,

273

Иузцәырҵыз агәҩбара уарҭынчуам,
Ишҳамха удақәа ирҭалеит уеилшьаауа,
Иҟаҵәҟьоу узаатыр, ҽынкылашьа уоурым,
Уаақәгылап зынӡа уҿаҳәатәха!
А ҩ б ат ә и а ц ә ы р ҵ р а
Карлос. Амаркиз Поза.
КАРЛОС
Избо дарбан? Зегь зымчу анцәа!
Родриго!
АМАРКИЗ
Карлос!
КАРЛОС
Ԥхыӡу лабҿабоу?
Ари уара уакәҵәҟьоума, Родриго?
Уааи, уаасгәдсырӷәӷәалоит. Ԥасеиԥш,
Ҩаԥхьа исныруеит, сҩыза, угәы аԥхара.
Сгәы ахәрақәа зегь ӷьазшәа збеит иаразнак.
Зегь лашеит, зегь ҽа цәак рхалт, Родриго!
АМАРКИЗ
Угәы ахәрақәа? Ҩаԥхьа зегь лашеит?
Иарбан ҩаԥхьа изырлашаз зегьы?
Џьашьахәыс ишьҭыхсуеит сара арҭқәа.
КАРЛОС
Иарбан уара, иаалырҟьан абас,
Бриуссельынтәи Аранжуец уаазгаз?
Уи зџьышсьара дарбану сара?
Аха ишԥыкәу ус еиԥш сышҵааӡо?
Даҭоумҵан, даҭоумҵан, зегь зымчу,
Насыԥ лаша зоуны зхы еилагаз!

274

Уара уоуп изџьысшьо, уара уоуп даазышьҭыз,
Уара иудыруан сымала сшынхаз,
Ишԥыкәу, нас, ус еиԥш сышҵааӡо?
АМАРКИЗ
Саҭоумҵан, апринц, џьашьахәыс иахьыскыз,
Ҽынкыларак умамкәа,
угәԥшаа-хыԥшааха уахьысԥылаз,
Аха ас акәмызт сара сышгәыӷуаз
Филипп ду ихылҵ дызбап ҳәа.
Ашыӡ зыхьыз иеиԥш, уқьышә ҵыс-ҵысуеит.
Ашоура змоу иеиԥш, уӡамҩақәа ҭыҵәраа ицоит.
Акыр исзаԥсоу спринц, изызҳәоузеи арҭқәа?
Уара уоума, агәаҟра дуқәа зхызгахьоу,
Аха фырхаҵара згым ажәлар рҟынтә иаашьҭу
Абри сара, иахьа сҿаԥхьа избо,
Алым гәы зызҭаз арԥыс нага?
Ухәыҷра зыдҳәалаз, иуцыз уҩыза бзиа
Родриго сакәны мацара сгылам
Сааины уара уҿаԥхьа уажә сара!
О, мап, ауаатәыҩса иузаарышьҭыз уаҩны
Усгәыдсыҳәҳәалоит, сыблақәа урхыԥшыл,
Урҭ иуарҳәоит сара абрахь саазгаз.
Фландриа апровинциақәа еиҵақьызқьызуеит,
Иацәыхьчатәуп урҭ аҭахара.
Урҭ ирыҵкьасо ашьа-рҩаш иахәаҽуеит,
Афанатизм лашә тәыс иамоу,
Гәы зызҭаӡам Альба
Испаниатәи азакәанқәа Бриуссель ианахирҵәа.
О, иаԥсаз Карл ихылҵшьҭра зырԥшӡо,
Уара иузыԥшуп гәыӷра дула жәларык.
Урҭ ҭамхар ада ауам, ҽа мҩак ыҟам,
Уара угәы меисуазар ауаатәыҩса рразҟы азы.
КАРЛОС
Урҭ ҭахоит.

275

АМАРКИЗ
Анцәа срыцҳашьа! Изакәызеи исаҳауа!
КАРЛОС
Уара урылацәажәоит амшқәа, хара ицаз.
Уара уеиԥш, саргьы зны Карл игәра згон.
Уи илымҳа «Ахақәиҭра» ҳәа ажәа ааҭасыр,
Деибакуан иаразнак дымцаха.
Анышә даҭоуп ус еиԥш иҟаз Карл.
Дыҟам уаҳа Карл, зны нахьхьи,
Алькала иуԥырҵыз гәыӷра дула иҭәны,
Аамҭа ссирк, ахьтәы аамҭа ҳәа изышьҭоу,
Испаниа уи азкылигарц дыԥшын,
Аха башан, ишыбзиазгьы, хәҷы хшыҩын уи зыӡбоз!
Агәыӷра еижьага!
АМАРКИЗ
Агәӷра еижьагоу, спринц?
Ишуҳәара, иарбан уи агәӷра зшьыз,
Иҭазырхаз?
КАРЛОС
Аҵәыуара азин сымаз,
Усгәыдыҳәҳәаланы сышгылоу сгәы сырдап!
Зыда дсымам сҩыза! Са сзаҵәуп,
Адунеи ду дзаҵәны дықәхеит Карлос!
Саб ҳәынҭқарс дахьыҟоу адгьыл аҿы,
Испаниатәи абираҟ аҳра ахьауа амшынқәа рҿы,
Уара унаҩс уаҩ дсымам, иуаҳауама,
Родриго, адунеи зегьы аҟны аӡәгьы,
Згәышԥы сыҽнадҵан сҵәуара дызбом!
Ажәҩан ҭбаа агәцқьара ахьӡала,
Ҳа ҳаидызкыло иҟаз зегь рыхьӡала,
Суҳәоит, Родриго, сыбзиабара мап ацәумкырц!
(Амаркиз игәы ԥшааны уи дихагылоуп.)

276

Карлос деиҭымушәа ԥхьаӡа,
Даашьҭухызшәа уи уара атронаҿ.
Аб дсымоуп ҳәа схы сшьартә насыԥ смоуит,
Амонарх сиԥоуп сара! Сҩыза гәакьа,
Аиаша-аҵабырг санаҳәозар сара сгәы,
Уара аӡәзаҵәык сузеилкааран уҟазар инагӡаны,
Аԥсабара ахаҭа Карлос иҟны
Родригогьы дунарбозар,
Ҳгәы арахәыц маӡақәа ҳаԥсҭазаара ашьыжь шараз
Иеинаалартә еиԥш бжьык еицырханаҵазар,
Уара уҟны акәзар иахьызбо нас сара
Сгәы иҭаԥсо сылабжышқәа аанызкыло амч,
Амонарх игәыразра аиҳагь ианаԥсоу…
АМАРКИЗ
Иаԥсоуп дгьыли жәҩани реиҳагьы!
КАРЛОС
О, сышԥалеии, сышԥакаҳаи сара зегьрыла,
Шаҟа срыцҳаузеи, сҳәаҩузеи шаҟагьы,
Ицахьоу ҳхәыҷра угәаласыршәарц анызгәаӷьуа,
Зынӡа иухашҭхьоу уалкгьы ушәарц санаақәгыло.
Уи ауал уқәуп уара, гәырҩа змамыз,
Џьара иамкуаз ҩыџьа аҷкәынцәа, –
Неиԥыршәашьа змамыз ахәҷқәа, –
Ҳаихәмаруа адәы ҳанықәыз аахыс.
Зегьрыла уара ушәшьыра сыҵахон, Родриго, –
Убри еиҳаз ҽа лахьеиқәҵарак смоуцызт усҟан.
Уара суаҟарахап, суеиԥшхап ҳәа
Агәӷра хаара исымаз анысцәыӡ,
Угәы ԥысҵәо,судҳәаҵало салагеит иаҳа:
Ешьак иеиԥш бзиа узбон есымша.
Угәы иахәареи ургәыбзыӷреи срышьҭаӡан.
Аха, ахамаԥагьа, уара ухьшәашәан,
Уара ухаарадан, Родриго, сара сҟны.
Шаҟантә – уара уи уздыруам зынӡагьы! –

277

Сгәы сҭаҵәуо, сеиҵаӷәӷәа саанурхахьааз,
Ахәмарраҿ усиааины, ҽа хәҷқәак угәҵак,
Сара сыгәхьаа мкыкәа уантәалоз.
«Са сзухашҭыз арбан? – суазҵаауан сеицралан. –
Сара бзиа усымбо сыҟоума иаҳа?»
Аҭак суҭеит уара усҟан уқьышә снықәҵан,
Сҿаԥхьа ушьамхқәа нарсны, абас:
«Уара ҳаҭыр сызуқәуп аҳәынҭқар ду уахьихшаз!»
АМАРКИЗ
Схәыҷ гаӡара иснарҟаҵоз аасгәалашәар,
Спринц, сара сҟаԥшьхоит иара иахьагьы!
КАРЛОС
Уи аума сара исықәнагоз? Уара иулшон,
Ес-сааҭ аҵәы сылаҵо, усхыччаларц узхара,
Аха сыгәҭасраҵәҟьа умчмызт. Хынтә
Апринц уиԥырҵит, ахынтәгьы дхынҳәит,
Убзиабара даҳәо, уиҭахны,
Иара ибзиабарагь уоурц иҭахны.
Карлос ицхрааит дыззыԥшымыз хҭыск:
Ушыхәмаруаз зны, машәыршәа,
Иаамҩануҵаз аволан аабрын
Сан-лаҳәшьа аҳәынҭқарԥҳәыс иналаахеит.
Цас илзуузшәа лбеит лара уи,
Дҵәуо дцан, аҳәынҭқар иҟны дашшит.
Саб ҭоуба иуит, абри зхароу,
Сара схаҭа, ихылҵыз апринц сакәзаргьы,
Ӷәӷәала дшахьсырхәуа ҳәа. Убасҟан
Сылаԥш уааҵашәеит уахьгылаз уеиқәԥсы.
Ҿаасҭит: «Саб, зегьы зхароу сара соуп!
Ишаауҭаххалак сахьырхәы, исыхәҭоуп!»
АМАРКИЗ
Еҳ, апринц, иаҳгәалаҳаршәарым уи!

278

КАРЛОС
Зегьы ишырбоз, ҿымҭ ишысзыԥшуаз,
Бжьара зқәым тәык иеиԥш сахьырхәын.
Аха уара сухәаԥшуа сахьгылаз,
Зегь сычҳаит, Родриго, сылаӷырӡқәа мааит.
Схаԥыцқәа еихасырӷәӷәеит, сцәышхеит.
Сгылан сшьадан, аха, иугәалашәома,
сылаӷырӡқәа мааит.
Уеиҵақьызқьызуа, уара сҿаԥхьа
Ушьамхқәа аурсит, усгьы ҿаауҭит: «Карл!
Уара иԥуҵәеит схамаԥагьара аҵыхәтәа!
Ауал исықәу сшәоит, атрон аҟны уанҩеилак».
АМАРКИЗ
(Инапы еиҵыхны иҭо.)
Ус акәхоит, Карл! Ҭоуба зуеит,
Саныхәыҷыз ҭоуба баша ишумыз.
Ауал исықәу сшәоит сара инагӡаҵәҟьаны,
Аҿҳәара ааип!
КАРЛОС
Уи аҿҳәара ааит, Родриго, ихаҵа!
О, суҳәоит, ацхыраара иҭ уҩыза!
Аҿҳәара ааит, – убзиабароуп сзыҳәо!
Сара сгәы ҭнаблаауеит маӡа гәрҩак,
Аҿымҭра сылшом! Исанаҳәааит ухы-уҿы,
Ублақәа ирхызбаалааит, уқьышәқәа ирықәызбааит
Ахара исыдуҵо, – сеилкаа!
Уара уи уеиланарӡыӡашт, аха ажәак умҳәан!
Слыҿхагахо бзиа дызбоит сара сан!
АМАРКИЗ
О, Анцәа ду!
КАРЛОС
Мап, дрыцҳаумшьан ахыда, џьара ак ҳәа!

279

Иҳәа адунеи аҟны ишыҟамлац
Ари аҩыза арыцҳара! Суҳәоит, иҳәа!
Сара исымоуп иуҳәо заа идырны:
Бзиа дибоит аԥа иан.
Рим азакәани, ашәышықәсқәа рҵаси,
Иара аԥсабара ахаҭеи рыла
Ас еиԥш иҟоу абзиабара шәиуп.
Сара ҳабацәа рзинқәа цәгьацәыԥхамшьарыла
Сырҿагылар акәхеит снеины.
О, ари амҩа, ахеивысрахь, акнаҳарҭахь ихоу!
Сара исоуит гәыӷра зцым абзиабара,
Ашәа-ӡыӡара сыцуп сахьцалак,
Ацәгьауаҩы иеиԥш, сыԥсҭазаара
Ашәарҭа ӷәӷәа иҭагылоуп, урҭқәа зегь здыруеит,
Издыруеит, аха уи сара бзиа дызбоит!
АМАРКИЗ
Аҳәынҭқарԥҳәыс илдыруама?
КАРЛОС
Исылшома сара,
Уи – Филипп иԥҳәыс, аҳәынҭқарԥҳәыс,
Лҿаԥхьа ицәырызгарц абри! Испаниатәылан!
Излаласҳәарыз сылҿахәыҭхәыҭны,
шаҳаҭ дамамкәа,
Лара лнаҩс даҽаӡә имаҳаша ажәак,
Уи илхымшәозар илхыбаауа лхаҵа илаԥш,
Илыкәыршазар дыхьчо илыцу рмацәаз?
Шьҭа жәы-мза ирзынаԥшуа иҵуеит,
Аҳәынҭқар сааигеижьҭеи сҵара сааҟәыган.
Есҽны ҳаибабоит лареи сареи, ҳнеивысуеит,
Ажәак сыхәлшәан субом, аҿаԥа сҿоушәа.
Родриго, жәы-мза дуӡӡа гәаҟроуп сара исхызго!
Сыгәҭыха сқьышә иаақәххуеит уажәы-уажә,
Аха иҭыблаау сгәаҵан мчыла исҵәахуеит.
О, ашәымҭақәак ирыдамхаргьы,

280

Уи лааигәа аҟазаара сара сзыҳәан
Изаԥсоу удыруандаз уара, Родриго!
АМАРКИЗ
Аха уаб, духашҭма, мшәан, спринц?
КАРЛОС
Анасыԥда! Ажәак умҳәан уи иӡбахә ала!
Сшахьхәуа саҳәа, ҽакы сацәыршәа,
Аха зынӡа уиламцәажәан саб!
АМАРКИЗ
Уаб дуцәымӷӡоума уара?
КАРЛОС
Мап! мап!
Сара саб дысцәымӷым, аха ацәгьа зуз
Ишьҭоу ашәа-ӡыӡара сыхьӡоит
Уи ихьӡ ансаҳауа! Родриго,
Сара соума ахара зду,
Саныхәыҷыз, тәык иеиԥш сааӡаны,
Сгәаҿы иҩаҵхахоз абзиабара ашәҭыц,
Ахҩахаха амҭакәа, икәаҳазар?
Сеилкаа! Фы-шықәса схыҵуан сара усҟан,
Иеиҿахәыҭхәыҭны зуацәгьара иалацәажәоз саб
Раԥхьаӡа акәны дансдырбаз.
Убри, сара раԥхьаӡа дансдырбаз аҽны,
Инамҩатәшәа, егьырҭ иусқәа инархыԥхьаӡалан,
Ԥшьҩык ашьра шрықәҵоу зҳәоз
Ақьаадқәа инапы рниҵеит. Ашьҭахьы
Уи сара данызбоз акы анысхараз акәын.
Знымзар-зны снимыжьцызт сахьмырхәыкәа.
О, анцәа! Сцәа ианыруеит
Рыцҳашьара шсылам схаҭагьы.
Арҭ ахәыцрақәа схы аарылызгароуп!

281

АМАРКИЗ
Суҳәоит, уажәа нагӡала, апринц,
Угәы иҭоу зегь цәырга. Ҳҩызак ҳаниацәажәо,
Ҳара ҳгәы аԥсы аҳаршьоит есымша.
КАРЛОС
Шаҟантә сара схы саҿагылан сықәԥахьааз,
Шаҟантә, ҵхагәазы, исхылаԥшуаз ацәа ишагалак,
Сшьамхқәа арсны сиҳәахьааз анцәа,
Бзиабарак саб иахь исызцәыригарц!
Аха, Родриго, ишлыҵшәадаз иара нхеит.
Абацәа рахьтә избан сара хыла
Филипп абыс дызсоурыз? Избан иаргьы,
Шәнызқьҩыла адә иқәу аԥацәа рахьтә,
Дызиоурыз абри сара исеиԥшу ԥас?
Аԥсабара, зегьы еиҿызкааз, зегьы зшаз,
Изакәызаалак џьара акы ахымшеит
Иареи сареи ҳаиԥшҵәҟьа еиԥшымкәа абас.
Жьра-цәарала ҳаидҵара злаилшазеи анцәа?
Анасыԥцәгьара! Избан, избан абзиабара
Иҭазырхаша мҩахәасҭак аҟны изеиҿанажьыз
Ҩыџьа, иеицәыбналан хазы-хаз ицоз?
Зқьышықәсала иеиӷацәаны ажәҩан иаҵаршәыз,
Нас икыдууааны зҿаазхаз зны,
Ишааиуазгьы, иеидԥыххаала ицарц азы,
Ҩахьхьи, хара, имцабз еишьылха
Хланҵы иҭалаз аеҵәақәа ҳреиԥшуп ҳарҭ.
АМАРКИЗ
Сгәы иснаҭоит хлымӡаах еиқәаҵәак ҟаларашәа.
КАРЛОС
Схы нықәысҵар, ԥхыӡ ҿаасҭақәак
Срылоуп есымша. Сыхшыҩ саанагоит
Сзыргәаҟуа зегь мчыла срылганы.
Аха срылсит, срыцәцеит шысҳәо,

282

Сеиҭаакылсуеит ҵа змам тыша дук ахықәан.
Родриго, абык иаҳасабала уи дысцәыӡыр, –
Ухцәышаахо уалагеит, зегь еилукаауеит уара, –
Ааи, абык иаҳасабала уи дысцәыӡыр, –
Дарбахын сара сзыҳәан аҳәынҭқар!
АМАРКИЗ
(Акраамҭатәи апауза ашьҭахь.)
Акыр исзаԥсоу Карлос, аказы суҳәоит, –
Уҽыззукуа, изакәызаалак иара,
Ажәа сыҭ сара ишысцәумӡо ала,
Уҩыза ансакәха, уи зегь раԥхьа
Сара ишсоуҳәо ҭоуба уы.
КАРЛОС
Зегьы, зегьы сырзыхиоуп.
Убзиабара уи сыднаҵоит, иара сатәуп.
АМАРКИЗ
Исаҳаит, дук хара имгакәа,
Аҳҭны-қалақь ахь дцоит ҳәа аҳәынҭқар.
Маӡала аҳәынҭқарԥҳәыс улԥыларц уҭахызар,
Уи ахьалшо ара заҵәык ауп, Аранжуец.
Акылԥш-кылӡырҩцәа маҷҩуп иаҳа араҟа,
Усҟак иӷәӷәам, имчым ақыҭа аҵас.
КАРЛОС
Иара убри акәын саргьы исымаз гәыӷырҭас,
Аха илҵшәадоуп!
АМАРКИЗ
Угәы каумыжьын, апринц.
Сара сыҟоуп иахьа уи сылшараны.
Париж дшыҟаз еиԥш ара, Испаниа, дыҟазар,
Гәаартыла сацәажәара шылгәаӷьуа хаҵа.
Уи лхы-лҿы ианықәызба

283

Карлос гәыӷрак изҭо џьара акы, –
Усҟан илыцу лаарылгароуп инхаз…
КАРЛОС
Урҭ аҳәса рахьтә гәык-ԥсыкала
Исзыҟоугьы ыҟоуп, иаҳаракгьы – Мондекар.
Сыгәшәа ахьылҳәара дашьҭоуп амаркиза
Лԥа изыҟасҵахьоу абзиарақәа рзыҳәан.
Уи сара дсымоуп пажс.
АМАРКИЗ
Ҳарманшәалоит уи ҳара еиҳагьы.
Ааигәа уҟаз, нас, апринц, адырра шусҭаз
Ункылҟьарц азы узырхаго лбаразы.
КАРЛОС
Сҟалоит, сҟала, амала, уара уааласы!
АМАРКИЗ
Блеихаҟәысрак аамҭа баша исырӡуам.
Абзиала, нас, спринц гәыраз, ҳаибабап!
Наҟ-ааҟ инеиԥырҵны ицоит.
Ахԥатәи ацәырҵра
Аранжуец иҟоу аҳәынҭқарԥҳәыс аԥхынтәи
лрезиденциа.Асценаҟны иубо аллеиа аханы
иҟоуп аҳәынҭқарԥҳәыс аԥхынтәи лыԥсшьарҭа.
Аҳәынҭқарԥҳәыс, агерцогԥҳәыс Аливарес, апринцесса
Еболи, амаркиза Мондекар аллеиа ианыланы иааиуеит.
АҲӘЫНҬҚАРԤҲӘЫС
(Амаркиза лахь.)
Ԥыҭраамҭак сара бсыцҟаз, Мондекар.

284

Слырааԥсоит блаҭыԥхарала иахьантәарак
Апринцесса. Былзыԥшы, уи, ааԥнынӡа
Абзиала ҳәа ақыҭа ааныжьуа,
Лгәырӷьара аарлаҳәа илҵәахуеит.
ЕБОЛИ
Сҳәынҭқарԥҳәыс лҿаԥхьа сара маӡа сымам,
Сеигәырӷьоит схынҳәны Мадридҟа сахьцо.
МОНДЕКАР
Бара уи бамеигәырӷьаӡои, аҳәынқарԥҳәыс,
Банамыргаӡеи Аранжуец агәԥҵәа?
АҲӘЫНҬҚАРԤҲӘЫС
Ихьаазгоит ари аҭыԥ ссир аныжьра,
Аҩны сыҟоушәа схы збоит ара.
Сгәы ҟарҵоит зегьы-зегь! Аԥсабара,
Акәа сҭаршәны, схәҷрахьы сагоит.
Адәы снықәларашәа сыҟоуп сыҩ-сыхәмаруа.
Франциатәи аҳауа лбааздошәа сҟалоит.
Рыԥсадгьыл ахь зегь ргәы рыхоит есымша.
ЕБОЛИ
Цәҳәырак еиԥшуп ара, зегь ԥсуп, игәԥҵәагоуп!
Ла-Трапп ахаҭа.
АҲӘЫНҬҚАРԤҲӘЫС
О, мап, сақәшаҳаҭым сара уи!
Зегь ԥсуп Мадрид. Лгәы иаанагозеи агерцогԥҳәыс?
ОЛИВАРЕС
Са сгәы снаҭоит, аҳәынҭқарԥҳәыс,
ҳҵас хазыноуп ҳәа, –
Мызкы араҟа ҳаԥсы ҳшьоит ҳара, егьи амзаз
Ҳнеи-ааиуа Ель Пардо абаҳча ҳаҵоуп.
Аӡынра зегь ҳхаагоит аҳҭны-қалақь аҟны.
Испаниатәи атрон ыҟоуижьҭеи ус аԥуп.

285

АҲӘЫНҬҚАРԤҲӘЫС
Бара бдырра зеиԥшроу ала,
Жәа бымаскырц сгәы иҭам, агерцогԥҳәыс.
МОНДЕКАР
Уажәоуп Мадрид иаҳа ианылахҿыхроу.
Шьҭа ашҭа ду акоррида иаздырхиоит.
Уи ашьҭахь ашьауӷа зқәу шырбылуа
Ҳдырбарц ҳақәдыргәыӷт ҳара.
АҲӘЫНҬҚАРԤҲӘЫС
Амаркиза! Ҳақәдыргәыӷит бҳәоу?
Мондекар агәраз лҟынтә аума
Сара абри аҩыза ахьсаҳауа!
МОНДЕКАР
Иалоузеи, мшәан, уи цәгьарас?
Ирбылуа ахара здыҵәҟьоу рами?
АҲӘЫНҬҚАРԤҲӘЫС
Сгәыӷуеит, Еболи лгәаанагара хазыми?
ЕБОЛИ
Сароу? Лгәы изаанагозеи аҳәынҭқарԥҳәыс,
Еболи, қьырсианԥҳәыск лаҳасабала,
Амаркиза Мондекар длеицәоуп ҳәа?!
АҲӘЫНҬҚАРԤҲӘЫС
Аҳ, сара сахьыҟоу схашҭит.
Аха даҽакахьы ҳаиасыпи шьҭа.
Уажәраанӡа иҳамаз ақыҭа аӡбахә акәын.
Ишԥацеи ари амза ниакәкәа иаразнак!
Сара сгәыӷуан гәырӷьарала иҭәып ҳәа
Араҟа иаҳхааго амшқәа, аха, мап,
Иҟамлеит, иамуит сыззыԥшыз.
Иара убас акәзар еснагь, ҳжьа-жьо,

286

Ҳшаго ҳара агәыӷра? Исыздыруам
Сҟаҭәаны ианымцац ҳәа знымзар-зны.
ОЛИВАРЕС
Апринцесса Еболи, ианбаҳарҳәои ҳарҭ
Дамжьеит, дамҟаҭәеит ҳәа Гомец игәыӷра,
Банбаабои уи биԥҳәысны?
АҲӘЫНҬҚАРԤҲӘЫС
Иҭабуп, агерцогԥҳәыс, бара уи
Дахьыбгәалабыршәаз уажәы.
(Апринцесса лахь.)
Исыҳәеит Гомец изы сбацәажәарц.
Аха уи зласылшари сара?
Апринцесса илыдыскыло ауаҩы
Уи лааигәа аҟазаара даԥсазароуп зегьрыла.
ОЛИВЕРЕС
Уи ибзиа рҳәоит. Ирҳәоит дагьаԥсаны.
Даара ҳаҭыр иқәҵаны дизныҟәеит,
Аҳамҭагьы ииҭеит уи аҳәынҭқар.
АҲӘЫНҬҚАРԤҲӘЫС
О, ус анакәха, уи насыԥ змоу уаҩуп!
Аха абзиабара даԥсахартә еиԥш,
Уи абзиабара илшомашь?
Еболи иҟалҵааит уи аҭак.
ЕБОЛИ
(Дыԥхашьаны ҿылҭуам, лыблацәақәа еиқәыԥсашәа
даагылоит, нас, иаалырҟьаны, аҳәынҭқарԥҳәыс
лҿаԥхьа дшьамхнышгылоит.)
Зегь зылшо аҳәынҭқарԥҳәыс!
Анцәа дсыманы сбыҳәоит, срыцҳашьа,
Исԥеиԥшбымтәын сара ахахәс ацара.

287

АҲӘЫНҬҚАРԤҲӘЫС
Ишԥа! Бара ахахәыс бсышьҭрану?
Исеилбыркаарц быдысҵом.
Зегь еилкаауп сара сзы.
Бгыл! Разҟәыцәгьароуп хахәыс ацара.
Быгәра згоит. Бҩагыл, мшәан!
Акрааҵуама бара аграф мап ицәыбкижьҭеи?
ЕБОЛИ
(Дҩагыло.)
Шықәсык азы егьагым. Усҟан
Апринц Карлос Алькала аҵара иҵон.
АҲӘЫНҬҚАРԤҲӘЫС
(Дкылкааны уи длыхәаԥшуеит.)
Имӡакәа иҳәа, нас, апринцесса,
Мап бкырц азы мзыз бымоума бара?
ЕБОЛИ
О, аҳәынҭқарԥҳәыс, сыгәра га,
Ицәырызгар сылшоит зқьы мзыз!
АҲӘЫНҬҚАРԤҲӘЫС
Ҩба ракәзаргьы имцхәуп.
Бара Гобец дыбҭахым – иазхоуп!
Уи ҳаҟәыҵып!
(Егьырҳ аҳәса рахь.)
Иахьала
Сыԥҳа хәҷы дсымбац. Бцаны
Уи арахь дысзаага, амаркиза.
ОЛИВАРЕС
(Асааҭ дахәаԥшуеит.)
Уи макьана иаамҭам, аҳәынҭқарԥҳәыс.
АҲӘЫНҬҚАРԤҲӘЫС
Ишԥа! Уи даара иџьашьахәуп!

288

Анны сыҟалара иаамҭами макьана?
Ус анакәха, аҳәара ҟасҵоит
Уи аамҭа шааилак адырра соурц.
Дааҩналоит апаж, уи иныҵакны
Аобергофмеистерԥҳәыс акы леиҳәоит,
Лара иаразнак аҳәынҭқарԥҳәыс лхы
Налықәлкуеит.
ОЛИВАРЕС
Амаркиз де Поза, аҳәынҭқарԥҳәыс.
АҲӘЫНҬҚАРԤҲӘЫС
Де Поза?
ОЛИВАРЕС
Дышиашаз
Уи Франциантәи дааит. Уаанӡа Бриуссель дыҟан.
Уи даҳәоит аҳәынҭқарԥҳәыс лҟынтә
Иааигаз асалам шәҟәы быҭара азин иоурц.
АҲӘЫНҬҚАРԤҲӘЫС
Уи азин ыҟоума, агерцогԥҳәыс?
ОЛИВАРЕС
(Даахәыц-хәыцны.)
Кастилиатәи агранд абра дааны,
Тәым дгьылк аҟнытә иаашьҭу
Асалам шәҟәы лыҭара дақәиҭызтәуа
Хҭыс арбам ҳзакәан аҟны.
АҲӘЫНҬҚАРԤҲӘЫС
Ус анакәха, схы иадыскылоит уи аӡбара, –
Дааиааит.
ОЛИВАРЕС
Азин сымазааит, аҳәынҭқарԥҳәыс,
Сара маҷк аҟара сынҭыҵырц.

289

АҲӘЫНҬҚАРԤҲӘЫС
Бцарцу? Уи бара ишыбҭаху, агерцогԥҳәыс.
Аобергофмеистерԥҳәыс дцоит,
аҳәынҭқарԥҳәыс апажгьы дцарц идылҵоит.
Аԥшьбатәи ацәырҵра
Аҳәынҭқарԥҳәыс, апринцесса Еболи, амаркиза
Мондекар, амаркиз де Поза.
АҲӘЫНҬҚАРԤҲӘЫС
Даараӡа сеигәырӷьеит, амаркиз,
Уахьызбо уара араҟа, Испаниа.
АМАРКИЗ
Уи, сара сыԥсадгьыл, уажәеиԥш
Сазыгәдуны ахаангьы сҟамлац.
АҲӘЫНҬҚАРԤҲӘЫС
Амаркиз де Поза Реимс иҟаз аицлабрақәа раан
Ахьӡ-аԥша ду иоуртә хынтә аиааира игеит.
Уи дреиуоуп испаниатәи
ҳәынҭқарԥҳәысны аҟазаара
Гәадура дус иҟасҵартә рахьаӡа исзырбаз.
(Амаркиз иахь.)
Раԥхьаӡа Лувр ҳанеиқәшәаз,
Зны усасны Испаниа усҭаап ҳәа
Уԥхыӡгьы иаламшәеит зынӡа.
Ҵабыргӡами сара исҳәо?
АМАРКИЗ
Мап,
Уи сгәы иҭамшәацызт бзанҵы.
Схаҿы исзаагомызт Франциа ҳзаҵашьыцуа иҟаз
Акызаҵәык мышкы зны ҳара иаҳнаҭап ҳәа.

290

АҲӘЫНҬҚАРԤҲӘЫС
О, зхы шьҭыхны изку испаниатәи ауаҩы!
Избан, акызаҵәык? Уара уҿаԥхьа дгылоуп
Аҳәынҭқарԥҳәыс Валуа!
АМАРКИЗ
Ус аҳәара
Шьҭа азин сымоуп, шьҭа бара ҳара баҳтәуп.
АҲӘЫНҬҚАРԤҲӘЫС
Ирҳәо саҳаит уҟан ҳәа уара Париж,
Сани сашьцәеи рҟынтә, ишуҳәара,
Исзааугазеи уара ажәабжьыс?
АМАРКИЗ
(Асалам шәҟәы налыркуа.)
Бан-аҳәынҭқарԥҳәыс дышьҭоуп лгәы ҽеимкәа.
Испаниа атронаҿ насԥ быманы
Банынатәо амш ауп уи дзеигәырӷьо дыззыԥшу.
АҲӘЫНҬҚАРԤҲӘЫС
Исзааигәаз ауаа анысгәалашәо,
Ииасхьоу амшқәа сҿаԥхьа ииасны ианцо,
Изалшома снасыԥдан сара схы сыԥхьаӡо.
Аха, ирҳәоит, амаркиз, уара
Адунеи ду убеит ҳәа, иеилукааит ҳәа
Ажәларқәа аӡәырҩы рҵас,
Иагьуҭахуп ҳәа, уахьаахынҳәыз, уԥсадгьыл аҟны,
Филипп ихаҭа иеиҳагьы еилызкаауа аӡә уакәны,
Ухы уақәиҭны атрон аҟны унатәарц.
Аха иугәаԥхап ҳәа сыҟаӡам Мадрид, –
Иҭынчроуп ҳара ҳҟны ара зынӡа.
АМАРКИЗ
Аха еиӷьуп Европа егьырҭ атәылақәа рҟны аасҭа.

291

АҲӘЫНҬҚАРԤҲӘЫС
Уи срагьы исаҳахьеит, аха иҟоуп,
Иагьырацәоуп араҟа исмаҳауа
(Апринцесса Еболи лахь.)
Сымҩашьозар, абна шәҭы ссирк ҿоуп,
Апринцесса Еболи. Исызҿыбхыр ҟамлари?
Апринцесса иахьларҳәаз дцоит.
Иҟалап агха сымазаргьы, аха усгьы
Аӡәы лгәы ҭургәырӷьеит уара ара.
АМАРКИЗ
Избеит сара араҟа ахьаа змазгьы,
Уи ҭгәырӷьаауа иҟалашан…
(Апринцесса Еболи дхынҳәуеит ашәҭ лыманы.(
ЕБОЛИ
Уныҟәеит уара адгьыл харақәа акыр рҟны.
Иаҳзеиҭоуҳәарц улшоит иага ссир.
АМАРКИЗ
О, ҳәарада! Адгьыл харақәа рахь аныҟәара,
Ашәарҭақәа рыԥшаара, рҿагылара,
Ахаҵа иуалны исыԥхьаӡоит. Аха зегь реиҳа
Уи иуалу аҳәса рыхьчароуп…
МОНДЕКАР
Адауцәа рцәыхьчароу? Аха ирылгеит,
Иҟам адауцәа.
АМАРКИЗ
Мчы змам рықәӷәӷәара –
Адауцәа бзоушәа иҟанаҵоит.

292

АҲӘЫНҬҚАРԤҲӘЫС
Уара уиашоуп, хымԥада. Адауцәа ыҟоуп,
Ахацәа роуп иҟам иахьазы.
АМАРКИЗ
Уажә ааигәа, Неапольынтәи схынҳәны сшаауаз,
Саниеит сара амҩан хҭыск.
Сгәы иасит уи даараӡа. Иҟалап
Сажәабжь шәанаргозар агәыԥҵәа…
АҲӘЫНҬҚАРԤҲӘЫС
Аха сара исымам ҽа мҩакы, –
Апринцесса исаҳарызеи ҳәа дыԥшуеит.
Иҳәала? Саргьы ажәабжьқәа бзиа избоит.
АМАРКИЗ
Мирандоль ҩ-ҭаацәарак,
Ргәы анаакыднах аиӷара ирыбжьаз,
Уи аиӷара гибелинааи гвельфааи
Раахысгьы иаауан аҽырӷәӷәо, –
Ирыӡбеит иеинышәарц, гәалагь
Рымамкәа шьҭа, ахнатә аахыс
Иеицәнымхозшәа рнапқәа еикәдыршарц.
Еилшәара зқәым аиҩызара иадырган,
Хаҵара згымыз Педро иашьа иԥа Фернандо
Иқәшәеит Колонна лыԥҳа
Анцәахша Матильда лгара.
Адунеи ршазар аахыс аԥсабара
Абасҵәҟьа иҟанамҵац ҩыџьа еиҿыԥсаауа.
Макьана лпартреҭ заҵәык ала акәын
Фернандо уи аԥҳәызба блахкыга дызлеидыруаз.
Аха ихы-иԥсы зегь шылгара илгахьан.
Дзызхәыцуаз леиҳа иибаран иҟаз
Хараӡа деиӷьзар ауеит ҳәа,
Аҭра иҭамгыло, ицон игә ҭыҵны.
Аха дыԥшын Фернандо, иҵара далганы,
Матильда лахь амҩа дықәларц деиханы…

293

(Аҳәынҭқарԥҳәыс иаҳа лыхшыҩ азышьҭны
Аӡрыҩрра далагоит. Амаркиз, маҷк дааҭгылан,
ҩаԥхьа иажәбажь наигӡоит, аҳәынҭқарԥҳәыс
Лыҟазаара иахьынӡалнаршо ала апринцесса Еболи
ихы налықәкны.)
Иаалырҟьаны лыԥсҭазаара далҵит
Педро иԥҳәыс. Дыҷкәынха даақәгылазшәа,
Зегь идырҽхәо Матильда лахь
Аҿынанахоит уи илаԥш шаҟь-шаҟьо.
Ддәықәлеит лара лахь ихы рханы.
Дибеит, иара уи акәхеит, ахы дҭарԥаны,
Дыхнахт лыбзиабара, иххәцуам игәы,
Дагьигоит Матильда уи ԥҳәысс, –
Фернандо дгәаҟуа дшыԥшыз.
АҲӘЫНҬҚАРԤҲӘЫС
Иҟаиҵазеи Фернандо?
АМАРКИЗ
Гәӷрала дыҭәны
Иҟоу, изыԥшу ҳәа акгьы изымдырӡо,
Мирондолаҟа ихы рханы даауеит.
Иҽы дақәтәаны, дԥырны ақалақь дахьаалалаз,
Агәырӷьара иамҽхакны иамоуп зегьы.
Шәаҳәароуп, кәашароуп, аҩнқәа лашоуп.
Ирымоуп аныҳәа. Амардуан дыҩхашлеит, абар,
Дырдыраанӡа иаша дныҩнаххит,
Педро, қьаф уа, асасцәа рыгәҭа,
Аишәа дахьахатәаз, уи диватәоуп анцәахша.
Фернандо ихы-иԥсы зегь ззишьҭхьаз анцәахша.
Иаразнак иагьеиликааит убраҟа Фернандо
Дзакә ссирыз дыззыԥшыз, ицәыӡызгьы дзакәыз.
ЕБОЛИ
О, гәырҩацәгьала идырҭәыз Фернандо!

294

АҲӘЫНҬҚАРԤҲӘЫС
Уажәа наугӡама, нас, ашевалие?
Сгәы иснаҭоит акгьы ыҟам ҳәа уи иацуҵо уаҳа.
АМАРКИЗ
Иҟоуп, салымгац сажәабжь нагӡаҵәҟьаны.
АҲӘЫНҬҚАРԤҲӘЫС
Излоуҳәаз ала, Фернандо уара дуҩыза бзиан?
АМАРКИЗ
Уи сҩызцәа зегь реиҳа дысзааигәан.
АҲӘЫНҬҚАРԤҲӘЫС
Нас, уажәабжь нагӡала.
АМАРКИЗ
Уи алгамҭа ҽеим.
Агәалашәарақәа сгәы ахәра дырҿыцит ҩаԥхьа,
Иацу мҳәакәа сыҽныскылар еиӷьзаргьы ҟалап.
(Ҿымҭроуп(
АҲӘЫНҬҚАРԤҲӘЫС
(Апринцесса Еболи лахь.)
Сгәы иаанагоит, сыԥҳа хәыҷ
Дысдырбар ҟалоит ҳәа ма уажәшьҭа?
Апринцесса, бцаны уи дысзаага!
(Апринцесса дцоит. Амаркиз инапы анааиҟьалак,
асцена аханы игылоу апажгьы дныҵашәкәа дцоит.
Аҳәынҭқарԥҳәыс иааиҵылхуеит амаркиз илиҭаз
асалам шәҟәы, дшаашанхазгьы аалнубаалоит. Убри
аамҭаз амаркиз иныҵакшәа амаркиза Мондекар
ак леиҳәоит. Ашәҟәы бӷьыцқәа дрыԥхьан дшаалагаз
еиԥш, аҳәынҭқарԥҳәыс амаркиз лхы наиқәылкуеит,
дкылкаангьы дихәаԥшуеит.)

295

Уара иҳаумҳәеит изеиԥшрахаз
Зыӡбахә цәыругаз Матильда ллахьынҵа.
Издыруада, Фернандо игәаҟрақәа ртәы
Еилкааны илымамзар зынӡа?
АМАРКИЗ
Матильда ԥагьа инагӡаны
Аӡәгьы иҿаԥхьа лгәы аалыртуам.
Ҿымҭӡакәоуп агәаҟрақәа
Агәы ӷәӷәа ишахнаго.
АҲӘЫНҬҚАРԤҲӘЫС
Ублақәа шаҟьо акы иашьҭоуп, –
Уи закәызеи умҳәоишь?
АМАРКИЗ
Шаҟа насыԥ ду иманы ихы ибарыз
Зыхьӡ аҳәара сзымгәаӷьуа аӡәы,
Уи дыҟазар уажәы араҟа!
АҲӘЫНҬҚАРԤҲӘЫС
Ахара здыда, нас, уи дыҟамзар уажә араҟа?
АМАРКИЗ
Ҳәашьа сзаҭарыма уи дызусҭоу, насгьы
Уаҩ деикәанамыршәарыз, дҟалаӡаргьы
Дааины уажәы арахь?
АҲӘЫНҬҚАРԤҲӘЫС
(Дшәаны.)
Арахь, уажәы?
Амаркиз, иаанагозеи, мшәан, ари?
АМАРКИЗ
Дҟаларыма уи гәыӷрак иоуны – дҟаларыма…

296

АҲӘЫНҬҚАРԤҲӘЫС
(Лшәаӡыӡара иацло.)
О, Анцәа! Агәҭҟьа саургоит уара!
Амаркиз, ҟалашьа амоума…
АМАРКИЗ
Абар дахьыҟоу ихаҭагьы!
Ахәбатәи ацәырҵра
Аҳәынҭқарԥҳәыс. Карлос. Амаркиз де Позаи
Амарикиза Мондекари асцена агәахьы инаскьоит.
КАРЛОС
(Аҳәынҭқарԥҳәыс лҿаԥхьа ишьамхқәа нарсны.)
Сыззыԥшыз аамҭагь ааит, – насыԥ змоу Карлос
Дырхьысырц илшоит акыр изаԥсоу анапқәа!
АҲӘЫНҬҚАРԤҲӘЫС
Узҿу закәызеи! Изакә хыдароузеи!
Угыл, апринц! Иҳахьӡар алшоит
Ҳакәша-мыкәша иҟоу ауаа рылаԥш.
КАРЛОС
Сгылом! Абас абраҟа сшьамхқәа шарсу,
Ҽырҵысрак ҳәа сымамкәа сынхоит.
АҲӘЫНҬҚАРԤҲӘЫС
Ахыда! Сқьиара, сгәыразра ухы иархәаны
Абас ҟауҵеит! Иухашҭит ҳәа сыҟоуп, ҵабыргны,
Уҿаԥхьа игылоу уан аҳәынҭқарԥҳәыс шлакәу,
Ушԥааи абри аҩыза ажәа уҳәарц абраҟа!
О, сара схаҭа, идырны иумаз, сара схаҭа
Зегьы-зегь шиасҳәо аҳәынҭқар!

297

КАРЛОС
Исзыԥшыз аԥсра, сымшаҭакәа, сыкнаҳаны
сыршьааит!
Блеихаҟәысрак аҩнуҵҟа џьанаҭ аҟазаара азыҳәан
Аԥсра хьшәашәа саԥылоит сгәырӷьаҵәа!
АҲӘЫНҬҚАРԤҲӘЫС
Блеихаҟәырсак аҩнуҵҟа џьанаҭ аҟазаара?
Бзиа иубо ишԥалыԥсыхәо усҟан?
КАРЛОС
О, Анцәа! Анцәа! Сцоит, саҭамыз!
Бынсыжьуеит! Исылшома, мшәан, сара
Снеины ибҳәо мчыла саҿагыларц!
Исылахәмарырц шԥалшоишь бгәаҭахра!
Бҿы иааҭшәо ма былаԥш исанаҳәо
Исыднаҵоит аԥсҭазаара ма аҭахара.
Исылабыгӡарц крыбҭахумашь уаҳа?
Амра аҵаҟа иҟоума убас еиԥш акы,
Бара бзыҳәа схы зқәысымҵо сымшәа-смырҳа!
АҲӘЫНҬҚАРԤҲӘЫС
Уца!
КАРЛОС
О, Анцәа!
АҲӘЫНҬҚАРԤҲӘЫС
Акы заҵәык ауп сара сызуҳәо исымоу,
Шәиԥхьыӡс иҟоу зегьы ушьҭасҵоит,
Иудыруазааит, уи, сҳәатәы, ануумырҳа!
Уца, Карлос! Уца, абра ҳаидгылан
Ҳшеицәажәо, ирбаз ыршо,аҟара ацҵаны
Изнаргаанӡа аҳәынҭқар.
КАРЛОС
Исыдыскылоит аԥсрагьы абзарагьы.

298

О, анцәа ду! Сара сгәыӷрақәа зегьы
Абри ҳаиқәшәара иадысҳәалон,
Шәа-ӡыӡароума исԥырхагахаз уажәы,
Абра зынӡа ахықә аҟны санааи?
Мап, аҳәынҭқарԥҳәыс, даҽа акыр
Шәнызқьынтә адунеи алыра ду иахагьежьып,
Ари аҩыза ахҭыс еиҭаҟалаанӡа.
АҲӘЫНҬҚАРԤҲӘЫС
Иҟамлааит ари аҩыза знымзар-зны!
Иуҭахузеи, анасыԥда, сара сҟынтә?
КАРЛОС
О, аҳәынҭқарԥҳәыс! Сықәԥон схы саҿагыланы,
Уаҩытәыҩса ихы дшаҿамгылаша
саҿагыланы сықәԥон!
Аха, анцәа дшаҳаҭуп, аҳәынҭқарԥҳәыс,
Изаҟаразаалак акгьы алымҵит уи!
Ақәԥараҿ сара сымчқәа зегь каԥсеит!
АҲӘЫНҬҚАРԤҲӘЫС
Иазхоуп – сара сгәы аҭынчра азыҳәан…
КАРЛОС
Адунеи зегь аҿаԥхьа сара сакәын
Бара бызтәыз, ҩ-тронк – анцәа ихаҭеи аԥсабареи –
Бзыршаз сара сзыҳәан ауп, аха дарбан
Бымҵарсны бысцәызгаз! Филипп! Филипп!
АҲӘЫНҬҚАРԤҲӘЫС
Уи уара дуабуп.
КАРЛОС
Бара дыбхаҵоуп.
АҲӘЫНҬҚАРԤҲӘЫС
Уи уара аҳәынҭҵарра ду узынижьуеит.

299

КАРЛОС
Баргьы – аныс!
АҲӘЫНҬҚАРԤҲӘЫС
О, ҿумҭын!
КАРЛОС
Ахә изшьома уи инапаҿы иҟалаз амал!
Илшома бара бгәы ԥшқа баимыргарц?
Схы ахашшаарақәа наҟ сырҟәаҵуеит,
Исҳәом насыԥ ду шсыбҭашаз атәгьы, –
Насыԥ иманы дыҟазар иара?
Аха иаргьы днасыԥдоуп, абар, нас,
Џьаҳаным еилашыра ахаҭа!
Насыԥ иоуран дыҟам уи наӡаӡа!
Бара сара сзыхӡыӡаауаз сыцәбырӡит,
Саб бхы наимада, ибҟьашьит.
АҲӘЫНҬҚАРԤҲӘЫС
Суҳәоит, ухы унапаҿы иааг, апринц!
КАРЛОС
Сара издыруеит, ааи, сара издыруеит,
Ари аԥҳәысаагара еиҿызкааз, изызҳәоу.
Сара издыруеит бзиа уи бибоу бимбоу.
Бызусҭада бара аҳәынҭқарраҿы? Аҭак ҟаҵа!
Аҳра зуоу? О, мап! Излаилшоз, мшәан, Альба
Бара амчра ахьыбку атәылаҿ иааигәаԥхо ҟаиҵарц?
Илагылозма Фландриа шьамханынӡа ашьа-рҩаш?
Биԥҳәысума, нас, бара Филипп?!
О, мап! Иабоит уи ажәҩан ахаҭа!
Ахаҵа игәы цозароуп аԥҳәыс иахьлырхо,
Аха иабыкәу иахькду иара игәы?
Уи зны иҳәаӡозаргьы ажәа ҟәандақәак,
Ишлароуп, иқәроуп изырҳәо.

300

АҲӘЫНҬҚАРԤҲӘЫС
Иуазҳәада уара Филипп иааигәара сыҟазаара
Иахьҵәуатәуп ҳәа, исымам ҳәа насыԥ?
КАРЛОС
Зҭра иҭамгыло, сара сааигәа ианыҟала
Изҵашьыцтәхоз агәы.
АҲӘЫНҬҚАРԤҲӘЫС
О, уара даара
Зхы замхаԥагьоу арԥысуп. Сгәы исанаҳәо ҽакӡоуп.
Уара уажәа хыдақәеи урҭ ирхылҟьо амцеи раасҭа
Сарҳәозар Филипп иаҳаҭырқәҵареи
Ҿымҭ ибзиабареи? Уи абырг…
КАРЛОС
О, ус анакәха… Сара схьаҵуеит…
Саҭамыз усҟан! Сара исыздыруамызт,
Исыздыруамызт бзиа дшыббоз аҳәынҭқар.
АҲӘЫНҬҚАРԤҲӘЫС
Сара уи ҳаҭыр иқәсҵар сҭахуп.
КАРЛОС
Аӡәыр бзиа дыббахьазма?
АҲӘЫНҬҚАРԤҲӘЫС
Иџьашьахәуп уара узҵаара.
КАРЛОС
Бзиа дбымбаӡацыз?
АҲӘЫНҬҚАРԤҲӘЫС
Уаҳа дызбаӡом.
КАРЛОС
Уи бзырҟаҵо бгәы акәу иҭоубоу?

301

АҲӘЫНҬҚАРԤҲӘЫС
Усԥырҵ, апринц, ас еиԥш иҟоу уҳәарц азы
Уара сымԥан уқәымлан бзанҵы!
КАРЛОС
Уи бзырҟаҵо бгәы акәу иҭоубоу?
АҲӘЫНҬҚАРԤҲӘЫС
Суалԥшьа! Ухы унапаҿы иааг, апринц!
Ахыргәаҟра ара зынӡа илҵшәадоуп,
Ҳлахьынҵа ҳхы анаҳраалоит, зегь акоуп..
КАРЛОС
Ишԥа? Ҳлахьынҵа? Ҳхы анаҳраалоу ҳлахьынҵа?
АҲӘЫНҬҚАРԤҲӘЫС
Ишԥеилкаатәу уи уеигәырӷьан уцәажәара?
КАРЛОС
Ишеилкаатәу абас ауп:
Игәы иаҭаху шыҟоу Карлос
Илшом инапқәа иваԥса атәара.
Карлос игәы иҭам, азакәан ааумырҳәыкәа
Насыԥ лаша ахьумоуа атәылаҿы
Днасыԥданы атәара.
АҲӘЫНҬҚАРԤҲӘЫС
Усзеилкаауам сара.
Мшәан, узықәгәӷуаз наумпыҵышша имцаӡеи?
Узашьҭоузеи узықәгәыӷра ахьыҟам гәӷырҭак?
КАРЛОС
Гәыӷырҭа змам аԥсцәа роуп.
АҲӘЫНҬҚАРԤҲӘЫС
Сара, уан, соума узықәгәӷуа, Карлос?

302

(Акраамҭа лылаԥш идырхаланы дихәаԥшуеит,
нас иаарымчны.)
О, уиашоуп, уара уиашоуп!
Дарбан аҳәынҭқар ҿыц азин изымҭо
Иԥсыз игәы ақәгылара, уаанӡа уи дызҿыз
Иусқәа зегьы аҳәынҵәа рылакәаҳара,
Ипатреҭқәа амца иалажьны рбылра!
Азин изымҭода, Ескуриал иахатәоу
Аҭынчра иалганы, аԥсыбаҩ рыцҳа ццышәтәны
Аҳауа иеиҭарц, аҵыхәтәаны,
Дызхылҵыз иусқәа хьӡыла инаигӡарц…
КАРЛОС
О, Анцәа дсыманы сбыҳәоит, иазырха!
АҲӘЫНҬҚАРԤҲӘЫС
Аныс имаз хатәы ԥҳәысыс дышьҭихырц.
КАРЛОС
Шәиԥхьыӡ згым аԥа!
(Зназы ҿымҭ, дадырсызшәа дааҭгылоит.)
Ааи, ҳәарада, шьҭа иԥҵәоуп
Зегьы рҵыхәтәа. Еилыккаҵәҟьа избоит
Наӡаӡа бара сара сзыҳәан бшыӡыз.
О, аргәаҟра! Ргәаҟран са быстәхар!
Икәадахеит сыхҩыш, сгәы арахәыцқәа ԥҵәоит.
АҲӘЫНҬҚАРԤҲӘЫС
Инасыԥдахаз Карл рыцҳа! Издыруеит,
Сгәы еилнаргоит хьӡы змам уҭагылазаашьа зеиԥшроу.
Уцәанырреиԥш, ҳәаа амам улахь еиқәзҵогьы,
Ҳәаа амам урҭ ириааиз амчгьы.
Уқәԥала, сфырхаҵа хәыҷ, аҳамҭа
Уара иуеиԥшу ақәԥаҩ, ҳәарада, иаҭәоуп.
Иаҭәоуп – забацәа рхаҭара амца
Згәаҿы иахьанӡагьы иххаӡа иаку.

303

Угәы каумыжьын, апринц! Рыгәқәа рымҟьан,
Егьырҭ шьҭахьҟа иахьхьаҵуа
Карл иԥа ақәԥараз дыхиоуп.
КАРЛОС
Мап, сара сагхеит. Ихаҵа, сагхацәеит сара!
АҲӘЫНҬҚАРԤҲӘЫС
Ахаҵахароу? О, апринц! Иабанӡашьҭыху,
Цқьа уазхәыц, изқәырҵо рхы-рыԥсы!
Уара ушьҭызхыз узлагылоу раасҭа
Хараӡа уҳаранакит, урҭ ирҭахуп
Ауаа зегь узлареиԥшым рбарцы,
Иарбан мчу иуҵасны ҩада узгазгьы.
Апринц, ажәҩан шиашоу шьақәрӷәӷәа,
Иаарԥшы аԥхьагылара ушаԥсоу.
КАРЛОС
Быбзиабара саԥсахарц азы исылымшара егьыҟам,
Бара бырӡроуп са сымч зқәымхо, ихаҵа!
АҲӘЫНҬҚАРԤҲӘЫС
Ухы агәра арга, Карлос! Ахамаԥагьара,
Ацәымӷра, аԥандара – абарҭқәа роуп
Иухан сара сахь уара уаазго.
Ухы рыцҳаушьом, угәы ушаҭом џьара акала,
Аха, иудыруаз, уара ухы, уара угәы
Иузынхараны иҟоу аҳәынҭқарра иаҭахуп.
Ухы уеиҷаҳа, апринц, унапаҿы иҟоу
Рмал ду ус инумхын – уи уара ухаҭа уоуп.
Абзиабара уара иууалԥшьа дууп,
Уан лахь акәын уи иахьанӡа иахьырхаз.
Иахьарнахыс уи рыҭ ауаа, аҳәынҭқарра иаҭ,
Уламыс ҽыԥныҳәа унаҭо акәымкәа,
Иуоурц нцәаны аҟазаара насыԥс.
Раԥхьатәи убзиабара сара сакәзар,

304

Аҩбатәи убзиабара Испаниа акәхароуп, апринц.
Ҳаҭыр ду зқәуҵаша, бзиа иубаша умоуп, с-Карл!
КАРЛОС
(Изҵысыз ацәанырра датәнатәны,
Лҿаԥхьа днышьамхнышгылоит.)
Бара бмаалықьуп! Бара агәы ҳалал бызҭоуп.
Адҵа сыҭ! Иаасыдыбҵо насыгӡарц сыхиоуп.
(Дҩагылоит.)
Абра, ҳазшаз иҿаԥхьа, ҭоуба зуеит.
Наӡаӡа, – о, ажәҩан, мап! –
Наӡаӡа бшысхасыршҭуа ҳәа акәым,
Наӡаӡа, ҿымҭрала, сгәаҿы…
АҲӘЫНҬҚАРԤҲӘЫС
Излаисҭари Карлос сара адҵа,
Мчы сымамзар схаҭа ус ҟасҵартә еиԥш.
АМАРКИЗ
(Дааҩнаххны.)
Аҳәынҭқар!
АҲӘЫНҬҚАРԤҲӘЫС
Анцәа ҳазшаз!
АМАРКИЗ
Уца, умԥшыкәа уца, апринц!
АҲӘЫНҬҚАРԤҲӘЫС
Бааԥсыла деилашәашт ара уаниба.
КАРЛОС
Сара сынхоит.
АҲӘЫНҬҚАРԤҲӘЫС
Изауада уи азы ахҭынҟьа?

305

КАРЛОС
(Амаркиз инапы днамҵасны.)
Сцоит, сца. Уласны ҳашьҭы, Родриго!
(Дцоит, деиҭахынҳәуеит.)
Сцоит, аха сзықәгәӷуазеи. Изгозеи сахьцо?
АҲӘЫНҬҚАРԤҲӘЫС
Уароу? Уан лҩызара.
КАРЛОС
Уаҳа акагьу?
АҲӘЫНҬҚАРԤҲӘЫС
Нидерландаа рылаӷырӡқәагьы, апринц.
(Шәҟәы бӷьыцқәак илҭоит.)
Карлоси амаркизи цоит. Аҳәынҭқарԥҳәыс лаԥшыла
уаанӡа илыцыз аҳәса дрышьҭоуп. Уи асцена агәахьы
днаскьар лҭахуп, аха убри аамҭазы
дааиуеит аҳәынҭақар.
Афбатәи ацәырҵра
Аҳәынҭқар, аҳәынҭқарԥҳәыс, агерцог Альба, аграф
Лерма. Доминго, аҳәсақәеи аграндцәеи.
Аҵыхәтәантәиқәа неины насҭха иаагылоит.
АҲӘЫНҬҚАР
(Гәынамӡарала днаԥшы-ааԥшуеит,
ԥыҭраамҭакгьы ҿиҭуам.)
Изакәызеи, мшәан, избо? Аҳкәажә,
Бара бхала быҟоум ара?
Иабаҟоу егьырҭ ибыцыз аҳәса?
АҲӘЫНҬҚАРԤҲӘЫС
Ҳаҭыр дуӡӡа зқәысҵо схаҵа!

306

АҲӘЫНҬҚАР
Аҳәса абаҟоу?
(Ицу рахь.)
Сара адҵа ҟасҵоит ари зызҳәоу
Ишақәнагоу ала шәахәаԥшны еилшәыргарц.
Иахьа аҳәынҭқарԥҳәыс илыцзарц зыхәҭадаз?
АҲӘЫНҬҚАРԤҲӘЫС
Угәы нумырхан, схаҵа, сара соуп
Апринцесса Еболи дцарц адҵа лызҭаз.
АҲӘЫНҬҚАР
Адҵа лызҭаз бҳәоу?
АҲӘЫНҬҚАРԤҲӘЫС
Ааӡаҩԥҳәыс даалыԥхьарц.
Сыԥҳа хәҷы лбара сазыхьуан.
АҲӘЫНҬҚАР
Убри азоума егьырҭ ибыцыз зеимбырпыз?
Бызлацәажәо аҳәса руаӡәы лыхҿыхгоуп,
Дабаҟоу аҩбатәи, уи лҩыза?
МОНДЕКАР
(Убри аамҭаз егьырҭ аҳәса даарылҵны.)
Сара ахара сыдуп, аҳәынҭқар.
АҲӘЫНҬҚАР
Азин бысҭоит жәа-шықәса,
Мадрид аҭӡамцқәа ирцәыхараны,
Ҳҿаԥхьа ахара ибыду базхәцларц.
Амаркиза лылабжышқәа лҿаҳәҳәы дцоит.
Зегь уи рылахь еиқәнаҵан, ҿымҭ
аҳәынҭқарԥҳәыс илзыԥшуеит.

307

АҲӘЫНҬҚАРԤҲӘЫС
Дарбан бара алабжыш зызкабҭәо, Мондекар?
Ахара зду сара сакәзаргьы, аҳәынҭқар,
Иныҟәызго испаниатәи агәыргьын
Аԥхашьареи агәнырхареи рҟнытә сахьчозароуп.
Испаниатәи аҳәынҭқарраҿ иҟоума
Ирԥхашьагоу убас еиԥштәи закәанк,
Зегьы ишырбо аҳәынҭқарԥҳәыс
Лықәыӡбара алзыршо насгьы қәмчрыла аума
Ишырыхьчо араҟатәи аҳәса рыпату?
Саҭамыз, аҳәынҭқар! Сара сашьцылам, Мондекар,
Гәыла-ԥсыла исзыҟоу лгәы нырханы лдәықәҵара.
(Лмаҟа аалымӷхны амаркиза илылҭоит.)
Аҳәынҭқар иоуп ибызгәаау, сара сакәым,
Ига абри иахьа абраҟа иҟалаз
Ахҭыс иагәаларшәаганы. Аҳәынҭқарра балҵ, –
Бара ахара быдуп абра, Испаниа заҵәык.
Бԥырны бца сара сзааӡаз Франциаҟа,
Уаҟа алабжыш арбашьа рдыруеит. О, анцәа!
(Аобергофмеистерԥҳәыс дналгәыдҳаланы
лнапқәа лхы-лҿы инаԥыралкуеит.)
Сабанӡаҟоу сара абас, с-Франциа сазыхьуа!
АҲӘЫНҬҚАР
(Иааицәымӷханы.)
Бгәы иасма сыбзиабара ибнаҭаз аҽыԥныҳәа?
Бгәы ннархама сбеиҷаҳауа исҳәаз ажәа?
(Аграндцәа зегьы ихы нарықәкны(
Строн авассалцәа срызҵаауеит:
Иҟалахьоума уахыкымзар уахык
Сыԥсы сшьарц саннышьҭало аамҭаз
Сыжәлар сырзымхәыцуа, сырзымхәыцуа
Сҳәынҭқарра ду акәакьқәа зегьы?
Аха строн ахьӡ-аԥшеиԥш, акырӡа
Иаԥсаны исымбаӡои сыԥҳәыс лыбзиабара?
Строн азы аҭакԥхықәра рыдуп

308

Саҳәа ццышәи агерцог Альбеи.
Сыԥҳәыс лыбзиабаразы – сара аӡәк.
АҲӘЫНҬҚАРԤҲӘЫС
Аха уара угәы нсырхазар, схаҵа…
АҲӘЫНҬҚАР
Ақьырсианцәа рдунеи аҟны дыҟам
Филипп иаасҭа ибеиоу уажәазы.
Сара сҳәынҭқарраҿ амра ҭашәаӡом.
Аха арҭқәа рыман са сызхылҵыз,
Са сышьҭахьгьы ирзынхашт аӡәырҩы.
Ҵҩа змам смазара алахьынҵа иахәхоит.
Елизавета Филипп иоуп дызтәу.
Араҟа сара иԥсуа ауаа зегьы среиԥшуп.
АҲӘЫНҬҚАРԤҲӘЫС
Уара ушәома, мшәан?
АҲӘЫНҬҚАР
Сышлара сацәшәом!
Мап, Филипп ашәара даналага асааҭ азы
Иԥырихуеит амзыз, ашәарҭа зырҵысыз.
(Аграндцәа рахь.)
Аграндцәа зегь ара иҟоуп, аха дызбом
Урҭ раԥхьа исыргыло. Дабаҟоу сыҷкәын, аинфант?
Аӡәгьы ҿиҭуам.
Даара сгәы изҭычым сара схылҵ.
Алькалантәи дхынҳәижьҭеи
Машәыршәагьы ихы аасықәиршәом џьара.
Иарԥысра дҭагылоуп, амца ицроуп,
Аха избан, уи илахь зеиқәузеи есымша?
Ишәабжьызго – шәгәы шәҽаныз.

309

АЛЬБА
Абри акәалӡы зду сгәы еисуанаҵы
Иҽырҭынчны дыцәаларц илшоит аҳәынҭқар.
Дшылагылоу еиԥш анцәа имаалықь Едем агәашә,
Атрон ахьчаразы дгылоуп агерцог Альба.
ЛЕРМА
Иҟалома аҳәынҭқарцәа реиҳа здыруа
Аҳәынҭқар сиԥыҩланы имаскырц акы?
Сара Филипп игәыразра убас агәра згоит,
Схахьы исзаагом уи ихылҵ
Абас ӷәӷәала, дыццакцәаны диқәыӡбап ҳәа.
Ишәарҭоу Карлос игәы акәым. Ишьоуп.
АҲӘЫНҬҚАР
Аграф Лерма аҿагәыбзыӷажәа иҳәеит.
Аха агерцог аҳәынҭқар дизыҟалоит гәыӷырҭас.
Ҳаҟәыҵып уи. (Ицу рахь.)
Аҳәынҭқарра аусқәа рҵыхәала
Сара Мадридҟа сыццакуеит.
Егьызлаӡам, асамарлықь еиԥш,
Иаарылалан ҳажәлар ннарҵәоит.
Нидерландаа рҟны аилаҩеилас ӷәӷәоуп.
Аҿҳәара ааины иааҳадгылт,
Имбатәу ҿырԥштәык дырбатәуп.
Иҩашьаз, иҟьалаз еиқәзырхо.
Инасыгӡар сҭахуп ақьырсиан
Ҳәынҭқарцәа зегьы рхыдҵа.
Уи уаҵә акәхоит, уаҵә акәхоит
Ашьаӡа-гәаӡагьы анкашуа.
Уахь инаԥхьоуп уи алаԥшра зыхәҭоу зегь.
(Аҳәынҭқарԥҳәыс дигоит,
Ирышьҭаланы рҿынархоит егьырҭгьы.)

310

Абыжьбатәи ацәырҵра
Асалам шәҟәы зку Карли амаркиз
Де Позаи ааҩналоит наҟ-ааҟынтә.
КАРЛОС
Абас ауп иҟоу, иӡбоуп. Фландриа еиқәсырхоит.
Аҳәынҭқарԥҳәыс лгәаҭахра са сзы изакәануп.
АМАРКИЗ
Блеихаҟәысрак аамҭа арӡха ыҟам.
Аусԥҟа рнапы аҵарҩит иацы.
Агерцог Альба Нидерландҟа
Ддәықәҵахоит напхгаҩыс.
КАРЛОС
Уаҵәы аҳәынҭқар сидикылартә сныҟәап.
Уи аҭыԥгьы сара исиҭарц сиҳәап.
Раԥхьаӡа акәны аказы сиҳәоит аҳәынҭқар,
Уи мап сцәикрым. Акрааҵуеит
Мадрид сахьыҟоу игәы иамхәоуижьҭеи иара.
Изакә ҽыҵгоузеи сиԥыригарц азыҳәан!
Агәра гангьы сыҟоуп, – ихоуҵоума, Родриго? –
Гәыразрак ааирԥшып ҳәа ҳаизынхар.
Аԥсабара абжьы иаҳауамызт уи иахьанӡа,
Аха, сҽазыскып, иудыруеи, Родриго,
Сара сажәақәа ддырҿыхар дыккаӡа?
АМАРКИЗ
Уеилыскаауа салагеит ҩаԥхьа,
Уеиҭаақәгылеит, Карлос, избац уакәны.
Аабатәи ацәырҵра
Иҟақәази аграф Лермеи.
ЛЕРМА
Аҳәынҭқар Филипп Аранжуец аанижьит,
Снапгьы ианиҵеит.

311

КАРЛОС
Ибзиоуп, аграф Лерма,
Сишьҭалоит уажәыҵәҟьа аҳәынҭқар.
АМАРКИЗ
(Дцарашәа ҟаиҵоит.)
Издыруада, исуҭозар напынҵа?
КАРЛОС
Мап, ухаҵкы. Мҩамш уқәлааит Мадридҟа!
Даҽазны ҳанеиқәшәо иаҳа инарҭбааны
Исоуҳәап Фландриа аӡбахә.
(Изыԥшны игылоу Лерма иахь.)
Уажәыҵәҟьа.
Аграф Лерма дцоит.
Ажәбатәи ацәырҵра
Дон Карлос. Амаркиз.
КАРЛОС
Уеилыскааит, иҭабуп ҳәагьы уасҳәоит идуӡӡан.
Аха ас еиԥш аҽынкылара ахьаҭаху
Атәымуаа рҟны ауп. Уареи сареи ҳаишьцәами?
Зны-зынла ачынқәа, ауаа зеиԥшраҵәҟьоу
Ықәҳажьларым ҳаиҩызара амԥан.
Ухаҟны иааг абри аҩыза: уареи сареи
Машәыршәа абал аҟны ҳаиқәшәеит.
Асабрадақәа ҳҿахуп ҳҩыџьагьы.
Уара тәык иеиԥш уеилаҳәоуп.
Сара, иаҳҳәап, исшәу зегь блахкыгоуп.
Агәырӷьара ҳаԥырхагамхарц акала,
Ҳачча-хәмаруа ҳрольқәа наҳагӡоит.
Аха сара асабрада сҿаҵаны сыччоит,
Уара уансаҩсуа снапқәа анкылан иурӷәӷәоит,
Ҳаибадыруеит гәыла, ҳаилибакаауеит наҟ-ааҟ.

312

АМАРКИЗ
Аԥхыӡ хазына, аха уанбанӡалоу аԥхыӡ?
Убас дыӷәӷәоума гәыла, хшыҩла с-Карл,
Амчра иоуны дхызхуа дырҿагылартә?
Ихарам, – уи угәалашәозароуп уара, –
Ӷәӷәала уԥызшәаран иҟоу аамҭа ааскьоит.
Филипп дыԥсышт, уи ихаҭыԥан
Ақьырсианра адунеи аҟны иреиҳау
Аҳәынҭқарра уара уаиушт, Карлос, хадас.
Ҵа змам тымитышак ахь зегь агазшәа,
Уи уаргылашт ауаатәыҩса урыҟәганы.
Иахьа иуаҩу, уаҵәы уаақәгылашт унцәаха.
Гәнаҳа змам уаҩхеит, ихашҭит Карл
Ауаа рҿаԥхьа ауалгьы шидыз.
Дара ауаагьы – уажәраанӡа уи
Ҳаҭыр изақән ажәа «ауаҩы» –
Иԥсыгагақәаха ицоит иҿаԥхьа иҳәазаны.
Ицәанырра бзиақәа зегь реиԥш,
Гәхьаас даҽаӡә ишьҭыхра ацәаныррагь
Ԥшьаала инеиқәтәоит. Ихы дшашьҭоу
Агәразра ицәыӡуеит уи зынӡа.
Игаӡаразы Перу ахьы инаҭоит,
Игәнаҳарақәа рзы иааикәыршан
Иаргылоит имаҵуцәа. Насыԥла
Ихы-игәы хыхәхәа, дҭаҳәахаа дыцәоит.
Ажәҩан аҟны дыҟоушәа ихы ибо.
Ацәа хаа даланаҵ уаҩ диԥырхагам,
Уи дынцәоуп. Ԥеиԥшцәгьа рзыԥшуп
Ахыдақәа, дрыцҳашьан дзырҿыхо!
Уара у-Родриго! – Уи дызгәалашәода!
Мшәан, аиҩызара агә аартуп,
Ишәом, ииашоуп, уи иахылҵуа ашәахәақәа
Ауаа ирылкьны игылоу дырбылуеит.
Уара иузыхгомызт ауаҩ иаша игәаӷьра.
Сара сҳәынҭқархуп ҳәа угәы дуны аныҟәара.

313

КАРЛОС
Ииашоуп, уаҩ дацәшәаратәгьы иҟоуп
Уара иҭухыз аҳәынҭқарцәа рсахьа.
Уиашоуп сҩыза, ирацәоуп рхы злабжьырхуа,
Урҭ нас гра бааԥсны ирзынхоит.
Сара сакәзар, сҿоуп,сыцқьоуп макьана.
Ҩажәи хԥа шықәса сырҭагылоуп.
Егьырҭ аҳәса ишырхьынҳалоу инырхуа –
Рмалқәа иреиӷьу – ахаҵа идоуҳа мчы ӷәӷәа
Аҳәынҭқарра амаҵ ауразы исыхьчоит.
Иарбан ҳарҭ ҳаиҟәызгараны иҟоу,
Мчы анрымам аҳәса?
АМАРКИЗ
Сара схаҭа!
Суцәшәо саналага, Карлос,
Узласшьари усҟан сара ҩызас?
КАРЛОС
Мап, ус еиԥш ахаангьы иҟалом.
Сзакәи сара уараа узыҳәан? Узышьҭоу малу?
Мамзаргьы уҽкажьны узыҳәо атронаҿ крыҟоу?
Уара утәуп, сара хылҵшьҭрала спринцуп,
Аха уара са саасҭа убеиоуп хараӡа.
Мамзаргьы уашьҭоу уара ахьӡ-аԥша?
Ушыҷкәыназ иужәит уи зҭаз аԥаҭхьқәа руак,
Мап ацәукит аҩбастәи аԥаҭхь.
Ҳарҭ аҩыџьагь ҳҟынтә дарбан ауал зшәо,
Дарбан ҳауа ауал зықәхо?
Издыруада уара аԥыжәара уацәшәазар?
Ухы агәра умгои?
АМАРКИЗ
Сақәшаҳаҭуп, усҭ снапы!
КАРЛОС
Уи саргьы иснапума?

314

АМАРКИЗ
Наунагӡа –
Ажәа аҵакы харҭәаан иаанарԥшыртә.
КАРЛОС
Ихылҵыз иеиԥш, гәык-ԥсык ала
Уизыҟалома аҳәынҭқар?
АМАРКИЗ
Ҭоуба зуеит.
КАРЛОС
Сазымԥшкәа, иаалырҟьаны, ԥхашьара злам
Аҿагәбзыӷажәа сатәнатәуа аҿаанахар,
Акырынтә алаӷырӡ казҭәахьаз сара,
Сгәы цәымсаханы, уаҳа сылаӷырӡқәа маар,
Сдагәахар, гәынқьыбжьыкгьы смаҳауа,
Иҳәа, ҩызаҵас, иҟьаҟьаӡа
Исзаауртуама угәы?
АМАРКИЗ
Иаасыртуеит!
КАРЛОС
Суҳәоит ҽаказгьы: иахьарнахысгьы
«Уара» ҳәа сазҳәо ҩызан усзынха.
Уи сара сгәы иахәоит уаҩы ишимбац.
Аҭакс исоуҳәо здыруеит, иаҭахым.
Аха еилкаа: рацәак зҵазымкуа уа узы
Апринц изы амбатә аанагар ҟалоит.
Нас, уақәшаҳаҭуп уара ешьас сзыҟалара?
АМАРКИЗ
Уара суашьоуп!
КАРЛОС
Шьҭа ҳашьҭы саб иахь!

315

Шьҭа сара даараӡа сыӷәӷәоуп,
Ҳшәышықәса саҿагыланы ақәԥараз сыхиоуп.
Ицоит.
Аҩбатәи ақәгылара
Актәи ацәырҵра
Мадрид иҟоу аҳәынҭқар ихан аҟны.
Аҳәынҭқар Филипп. Агерцог Альба. Карлос.
КАРЛОС
Зегьы иреиҳауп аҳәынҭқарра аусқәа.
Карлос аминистр диҳәоит раԥхьа ажәа иҳәарц, –
Уи Испаниа ахьӡала ҳәынҭқарра
усуп дызлацәажәо.
Сара суԥоуп заҵәык ауп.
(Дхырхәаны шьҭахьҟа днаскьоит.)
АҲӘЫНҬҚАР
Агерцог ара дынхоит,
Аинфант азин исҭоит иажәа иҳәарц.
КАРЛОС
Агерцог, суҳәоит даара, ҳамҭакы
Саби сареи ҳхала ҳаизынужьырц.
Зынгьы аԥа, – усықәшаҳаҭхап сгәахәуеит, –
Гәаартыла иаб диацәажәарц иҭаххоит.
Иманшәалоума уи атәымуаа шыҟоу?
Сара аҳәынҭқар дуцәызгарц сгәы иҭаӡам,
Аха саб дсызныжьтәуп ҳамҭакы.
ФИЛИПП
Альба са дысҩызоуп.

316

КАРЛОС
Саԥсоума иара саргьы
Агерцог Альба ҩызас иԥхьаӡара?
ФИЛИПП
Саԥсоума уҳәоу? Бзиа избом сара
Аԥа иалихыз анеиӷьишьо аб иалихны аасҭа.
КАРЛОС
Уԥагьара иулнаршома, агерцог Альба,
Абас еиԥш иҟоу ажәақәа рзыӡырҩра?
Тәым сасҵас, ԥхашьаракгьы сыламкәа,
Садырсызшәа аби ԥеи рыбжьара
Ианаамҭаӡам агылара сыдызҵо ароль,
Ҳамҭа дук соуазаргьы уи азыҳәан,
Исҭоубоуп, мап ацәыскуан иаразнакы!
АҲӘЫНҬҚАР
(Илакҭа ырцәгьаны апринц
днаихәаԥшны дҩагылоит.)
Ҳаизныжь, агерцог!
Альба иҿынеихоит Карлос дызлаҩналаз ашә хада
шыҟоу. Аҳәынҭқар уи егьи ашә ала дцарц иирбоит.
Мап, скабинет ахь! Сара суԥхьоит.
Аҩбатәи ацәырҵра
Аҳәынҭқар Филипп. Дон Карлос.
КАРЛОС
(Агерцог дшындәылҵыз еиԥшҵәҟьа, игәы аҭра
иҭамгыло, днеины иаб иҿаԥхьа
днышьамхнышгылоит.)
Шьҭа ҩаԥхьа усабуп, ааи, ҩаԥхьа! Иҭабуп.

317

Унапы уаах, сагәӡуеит. Ари мшаԥ-шароуп!
Сазыԥшижьҭеигьы шаҟа ҵуааз!
Избан, саб, изсымамзеи угәаҿ ҭыԥ?
Иҟасҵазеи гәнаҳарас?
АҲӘЫНҬҚАР
Аинфант!
Сара издыруеит уара гәыла ушыцқьоу,
Ара баша аҽыргызмалра аҭахым!
КАРЛОС
Абар иара! Абар уааигәа игылоу ауаа ирҳәаз!
Аха, зегь збарҭоу анцәа шаҳаҭс дҟаҵаны,
Агәра усыргоит, улымҳа иҭахәҭхәыҭны
Иуарҳәо рыбжеиҳараӡак шацәыхароу аиаша.
Сцәа зысхырхуазеи ааҵра рҽавкны, маӡа!
Сыгәра га, агәараҳәа сшьа ахьеилашуа,
Сҟазшьала сахьыџьбароу, сахьҿоу рнаҩыс
Цәгьарас сара салаҟам уаҳа акгьы.
Иҟасҵазеи гәнаҳарас? Зны-зынла
Аҽынкылашьа сақәымшәозаргьы,
сгәы разуп, ицқьоуп.
АҲӘЫНҬҚАР
Уажәақәа реиԥш, ицқьоуп уара угәгьы!
КАРЛОС
Уажәы ма бзанҵы! Ара ҳхала ҳаҟоуп.
Аҳәаа иҳабжьаз ҳабжьыхны ҳаизынхеит.
Уажәы ма бзанҵы! Гәыӷра лашарак
Избоит ихыхәхәа сгәы арҭәуашәа.
Дгьыли жәҩани ирыбжьанакыз зегь
Агәырӷьара иатәнатәуеит, ишьҭнахуеит.
Амаалықьцәа, анцәа ихшаз зегь
Ҳара иаҳзыԥшуп, саб! Ҳаинышәап!
(Иҿаԥхьа днышьамхнышгылоит.)

318

АҲӘЫНҬҚАР
Иазхоуп, угыл, Карлос!
КАРЛОС
Ҳаинышәап!
АҲӘЫНҬҚАР
(Диԥыригар иҭахуп.)
Усԥырҵ! Ари ҽырҩашьароуп!
КАРЛОС
Ҽырҩашьароума аб бзиа ибара?
АҲӘЫНҬҚАР
Уԥхашьа! Аҵәуарагь далагахт!
Усԥырҵ! Иумаҳауеи?
КАРЛОС
Ҳаинышәап! Уажәы ма бзанҵы!
АҲӘЫНҬҚАР
Уаԥырцқьа сыбла! Хьымӡӷ уманы
Аибашьра адәы аҟынтәи ухынҳәыр,
Исылшоит снапқәа рхаханы суԥылар,
Аха уҟуҵәуара сгәы хыннарҳәуеит.
Ахара зду иоуп, Карл, абас иҵәуо,
Аҽахьырхәра иашьҭало есымша.
Абас аҽахьырхәра иацәыԥхамшьо
Ҽынкылашьагьы издыруам.
КАРЛОС
Дуаҩума уи?
Дырхыԥхьаӡалоу уи машәыршәа ауаа?
Алаӷырӡ аханатә аахыс иҟан
Ауаа ргәыцқьара, риашара иадырган.
Ԥҳәыс дылхымшеит – иказымҭәо лаӷырӡык.

319

Имҵәуац ихьшәахаанӡа аҵәуашьа дшәырҵа, –
Мамзар аҵәуара рықәшәар ҟалоит даҽакала…
ФИЛИПП
Уара жәа ԥшӡала сгәыҩбарақәа схуцарц уҭахуп.
КАРЛОС
Акы аанмыжькәа, иухысцоит сара урҭ зегь.
Сҽадырԥсылан искуеит саб игәы.
Ихаҳәха иҟоу уи ахьшәашәара иаадысхып,
Абзиабара аԥсы цқьа ахаҵаны.
Дарбан уи, аби ԥеи ирыбжьагылаз?
Иԥа иҭыԥан иргылада аҳәынҭқар?
Аб аԥа иахь бзиабара имамкәа
Иҭыкка ицо амш злахеирҭәаараны дыҟоузеи
Агерцог Альба? Мап ицәумкын, саб,
Иуашьапкуа уҿаԥхьа ишьҭоу ухылҵ.
Сгәаҿы иҵхәраауеит абзиабара аӡыхь-цқьа,
Уи уҿаԥхоит, еилаарцыруеит
Аҳәынҭқар Филипп иҵәахны
Дзыдтәалоу ахьы аасҭагь хараӡа.
ФИЛИПП
Уажәа шҳамқәа умыррацәан! Насгьы, идыр,
Анҭ зцәа зхухуа, аҳәынҵәа иаурго,
Сара гәык-ԥсык ала исзыҟоу уаауп.
Урҭ ҳаҭыр рықәҵара ууалуп уара!
КАРЛОС
О, мап, бзанҵы! Сара сыхә здыруеит –
Имч ақәхоит Карлосгьы Альбаа ирылшо,
Аха Карлос илшоит иаҳагьы. Изакәызеи урҭ,
Атәымуаа рзыҳәан уара уҳәынҭқарра!
Филипп ишлара закәыхзеи урҭ рзы!
Карлос уа дутәуп, дшуԥоу еиԥш бзиа уибарын.
О, игәыҭҟьагоуп изаҵәны анхара,
Абасҵәҟьа атрон аҟны изаҵәны анхара!

320

АҲӘЫНҬҚАР
(Иԥа иажәақәа ддырхәыцын, ихы иқәжьны
дгылоуп. Ԥыҭрак иҿымҭра ашьҭахь.)
Сара сзаҵәуп!
КАРЛОС
Ус акәын, саб!
Ус акәын, ааи, аха дыԥхоумҵан,
Дарӷьажәҩаны дааувагылеит ухылҵ.
Бзиа узбалап сулаҵәан, хәҷҵас, –
Цәымӷрала усзыҟамлар уара.
Изакә насыԥузеи иуоуа, уааигәа
Бзиа узбо даныҟоу, уи дгәырӷьоит
Уангәырӷьо, дҵәуоит уанҵәуо,
Угәала игәалоуп, игәрҩоуп угәырҩа!
Уазхәыц, саб, изакә лахьынҵа бзиоу изызҳәоу
Ҩаԥхьа бзиа иубо уԥа уицны ацара,
Аҿара амш ссирқәа рымҩа лаша анылара,
Ԥхыӡ хаак еиԥш аԥсҭазаара абара!
Насыԥуп – иухшаз ихаҵарақәа рыла
Ауаа ухьӡ рҳәо, еиҭарҳәо иҟалар.
Насыԥуп иузылаҵар убас еиԥш ажәла,
Уи иахылҵуа изымарымажахо ухылҵ,
Иара уанизааԥсо уахи ҽни.
Шаҟа игәы иахәо, ишьҭнахуа убо!
Адгьыл аҟны абас еиԥш иҟоу анасыԥ
Уоур шалшо улымҳа иҭарымҳәаӡеи, саб?
ФИЛИПП
Сыҷкәын! Уара ухоуп узқәыӡбо.
Шәыга хкыс иҟоу зегьрыла иқәҵаны
Ажәа ԥшӡала уалацәажәоит
Иузсымҭаз анасыԥ.
КАРЛОС
Анцәа ибоит,
Уа уакәӡами, саб, хара сзыргылаз,

321

Аҳәынҭқарра сацәтәымушәа сҟазҵаз!
Иахьанӡа – уи хьымӡӷӡами ауаа рҿаԥхьа? –
Иахьанӡа сара, хылҵшьҭрала
Испаниатәи апринц, Испаниа стәымуаҩуп.
Сҳәынҭқархаран сахьыҟоу адгьыл аҟны.
Итҟәаны ирымоу рыцҳак сиеиԥшуп.
Иҳәа ухаҭа, иқәнагоума ари?
О, саб, шаҟантә сара сҟаԥшьхахьааз
Нхыҵынтә иаашьҭу аӡәы иҿала
Ма агазеҭқәа рыла, аҵыхәтәаны,
Зегь рышьҭахь, Аранжуецтәи
ажәабжьқәа ансаҳауаз!
АҲӘЫНҬҚАР
Аха уара ушьа еилашцәоит,
Уара иулшоз зегьы рхырбгалара акәын.
КАРЛОС
О, исыҭ сара ахырбгалара азин.
Ааи, сшьа еилашуеит, иугәаларшәа,
Ҩажәи хԥа шықәса сырҭагылоуп.
Иҟасҵахьоузеи, ԥсра зқәымкәа исҭынхо?
Схы здырит сара, сҭәит. Сыԥхеит.
Ауал зқәу ауаҩы даналырхуа еиԥш ацәа,
Сдырҿыхеит сара аҳәынҭқарра аусқәа.
Сҿара ашықәсқәа, иниакәкәа баша ицаз,
Исгәаласыршәоит ауалқәа шсықәу.
Иааит насыԥ зцу, сыззыԥшыз уи амш,
Нап асыркуеит суал дуқәа ршәара.
Аҭоурых ашьаҿашьҭыбжьқәа слымҳа иҭаҩуеит,
Урҭ ирылыҩуеит ҳабацәа рхаҵара аӡбахә.
Иааит ус дула ажәларқәа рыршанхара аамҭа.
Сҳәынҭқар, иҟалома уацәажәара зысҭахыз,
Сызуҳәо аӡбахә цәырызгар?
АҲӘЫНҬҚАР
Уагьсыҳәону? Иҳәеишь, нас.

322

КАРЛОС
Есааира изызҳауа
Аилаҩеилас иамҽханакит Брабант.
Аҳәатәхамҵацәа хшыҩ дула рҿаргылара аҭахуп.
Азинқәа иҭоу рымчра иманы,
Афанатизм аԥсеибакра даҿагыларц,
ар драԥгыланы
Агерцог Альба Фландриаҟа дцоит.
Уи иҭоуп узҵашьыцша, ҳаҭыр ду зқәу анапынҵа.
Уи анапынҵа иара саргьы
Ахьӡ-аԥша амҩахь скылнагар ҟалоит.
Абри аус аҿы сара сыгәра га, аҳәынҭқар!
Бзиа сырбоит сара афламандцәа, гәык-ԥсыкала
Урҭ шысзыҟоу шааԥшуа агәра усыргоит.
АҲӘЫНҬҚАР
Урҭқәа зегьы баша цәажәароуп!
Иулымшашоуп узышьҭоу!
Аҷкәын иакәым, ара аус хьанҭа
Ахаҵа иоуп иаҭаху!
КАРЛОС
Мап, ауаҩ иоуп, саб, уи иаҭаху!
Рыцҳарас иҟоу, агерцог Альба
Дуаҩымызт, ахаангьы дҟалашам дуаҩны.
АҲӘЫНҬҚАР
Аилаҩеилас еиқәртәашьа азҭо аршәароуп.
Агәыразра хыдароуп, гаӡароуп ара.
Уара угәы разцәоуп, агерцог урҭ еилаирӡыӡоит.
Иҟалом, сыҷкәын, иҟалом!
КАРЛОС
Саб, сышьҭы,
Сышьҭы уара Фландриаҟа, сгәыразра уақәгәыӷ,
Аҳәынҭқар иԥа даауеит ҳәа, сыхьӡ

323

Ирԥыр-ԥыруа инарго абираҟқәа ираԥнагап.
Альба зқьҩыла ауаа ахьынирҵәо,
Иалшоит шьакаҭәарада аиааира агара.
Сшьамхнышгылан суҳәоит.
Сумыҳәаӡац уажәадагьы.
Саб, Фландриа са снапы ианҵа!
ФИЛИПП
(Иԥа дкылкааны дихәаԥшуеит.)
Иара убри ала уара, аҳәынҭқарра
Знапаҿы иаазгарц иашьҭоу ауаҩы,
Иреиӷьу сыр зегь унапаҵаҟа иҟасҵарцу?
Сҭархара иашьҭоу иусыркырцу аҳәызба?
КАРЛОС
Анцәа срыцҳашьа! Зегь шыҟаз еиԥш иаанхеит,
Лҵшәа амамкәа имҩаст сыззыԥшыз асааҭ!
(Ԥыҭраамҭак даахәыцын, иаҳа иҽынкыланы.)
Агәԥшқара аарԥшны, џьара гәыӷрак сыҭ!
Сара исҭахым, сара исылшом, саб,
Абас еиԥш иҟоу аҭак ада акгьы смаҳа,
Сгәы нханы абрантәи ацара!
Абзиабара саҳәоит, схы, сыԥсы, сшьа,
Сдақәа зегь уҳәоит агәыԥшқара ааурԥшырц.
Ахаҵа ишиаҭәоу еиԥш, ичҳаны,
Исыдыскылартә еиԥш сымч азхом,
Абасҟак сануҳәа, иахьысцәукуа мап.
Уара усыҵаҟьан сыԥхоуҵоит. Ари гәаҟроуп!
Шәкы-зқьы урықәгәыӷуа, ушыԥшым,
Зегьы-зегь умпыҵышша ианцо,
Агерцог Альбеи уара у-Домингои
Аиааира иргаз рхы-ргәы анҭнарԥраауа,
Ихы хьымӡӷшьаны, аҳәҳәыҳәа дҵәуалап уԥа.
Укәша-мыкәша игылоу – аграндцәа,
аберцәа, ақьаҳиацәа, –
Рызегь ирбон, даара ухшыҩ сзышьҭны,
Улымҳа кыдҵан усзыӡрыҩрц сышудукылаз.

324

Хьымӡӷ иумырган, нас, Карлос!
Иуҭаххама, мшәан, дызгаша ахәра инуҵарц?
Дҟауҵарц зегьы ихыччо, зегьы деибадырбо?
Бзиабарала ушысзыҟоу иадырганы, суҳәоит,
Фландриаҟа сышьҭы!
ФИЛИПП
Иазхоуп, Карлос!
Еибаумыркӡан уара аҳәынҭқар иԥсахы!
КАРЛОС
Еибасыркааит, суҳәоит даҽазнык,
Суҳәоит, саб, аҵыхәтәаны,
Фландриаҟа сушьҭырц смырԥшыкәа.
Сцароуп хара наҟ, сыԥсадгьыл ныжьны,
Аиха кны исхагылоушәа збоит ара!
Аҳауа сызхом Мадридтәи ажәҩан аҵаҟа.
Ашьра зуз аӡә сакәушәа сшаҟьоит.
Тәым жәҩанк аҵаҟа ԥсеивгара соуроуп.
Уԥа иԥсҭазаара ахьӡала
Дышьҭы иахьаҵәҟьа Бриуссельҟа.
ФИЛИПП
(Иҽырҭынчны.)
Сыҷкәын! Уара уеиԥш иҟоу ачымазцәа
Ахылаԥшра рҭахуп, ирхымшәароуп
аҳақьымцәа рылаԥш.
Уара Испаниа унхоит, Бриуссельҟа дцоит агерцог.
КАРЛОС
(Деилашәаны.)
О, шәсыцхраа мчы змоу зегьы!
ФИЛИПП
(Шьаҿак даахьаҵны.)
Уҽынкыл! Ишԥыкәу ушысзыԥшуа?

325

КАРЛОС
(Ибжьы ҵыс-ҵысуа.)
Иуӡбыз ԥсахра ақәӡами, саб?
ФИЛИПП
Аҳәынҭқар иажәа иԥсахӡом, ииҳәаз ҳәоуп!
КАРЛОС
Зегь ыҵабгеит. Сара сҭахеит!
(Дцоит.)
Ахԥатәи ацәырҵра
Филипп илахь еиқәҵаны, дхәыцуа дгылоуп.
Нас днеи-ааиуа дыҩноуп. Альба, ииура изымдыруа,
уи дизааигәахоит.
ФИЛИПП
Адҵа шаауоулакгьы Бриуссельҟа
Ацара уазыхиаз, агерцог.
АЛЬБА
Сара сыхиоуп, аҳәынҭқар.
ФИЛИПП
Снапы зҵаҩтәыз зегьы ирыҵазҩит.
Амҳәыр раархоуп. Аҳәынҭқарԥҳәыс
Бзиала ҳәа лаҳәара уахыццак.
Уцамҭаз аинфант иҟынгьы ункыдгыл.
АЛЬБА
Сара игәасҭеит уи, ара дандәылҵуаз,
Иԥсы еилахәо дшыҟаз. Аҳәынҭқар,
Иара уаргьы угәы ҭынчым.
Издыруада зыӡбахә шәымаз…

326

ФИЛИПП
(Днеиааиуа.)
Агерцог Альба иакәын.
(Илахь еиқәҵаны агерцог диҿаԥшуа.)
Сазыхиоуп уажәы сминистрцәа
Сԥа иҭахым ҳәа саҳарц.
Аха сгәы иаламӡо аартра ҿыц ҟаҵоуп:
Карлос урҭ ибаны дынхом.
(Альба дцәышхоит, игәы ишамыхәаз
иарзнак иныԥшуеит.)
Ҿумҭын! Азин усҭоит уцаны
Апринц дурҭынчырц.
АЛЬБА
Аҳәынҭқар!
ФИЛИПП
Иҳәа, дарбан ухылҵ игәҭакқәа ҽеим ҳәа
Раԥхьа исхазырҵаз? Иара иакәмызт.
Усҟан сыззыӡырҩуаз уара уоуп.
Агерцог, шьҭа ҽакала сныҟәоит.
Апринц дазааигәастәуеит атрон. Уца.
Аҳәынҭқар икабинет ахь иҿынеихоит.
Агерцог егьи ашәала дцоит.
Аԥшьбатәи ацәырҵра
Аҳәынҭқарԥҳәыс лышьҭаларҭа ааҩс иҟоу азал аҟны.
Дон Карлос, апаж диацәажәо , дааиуеит абжьаратәи
ашә ала. Апринц данаацәырҵлак, амаҵуцәа егьырҭ
ауадақәа рахь ицоит.
КАРЛОС
Сароу? Сара соума ари асалам шҟәы зтәу?

327

Ацаԥхагьы? Иабантә? Насгьы, избан
зегь зымаӡоу?
Уааскьа, мшәан, арахь. Уаазышьҭда уара?
АПАЖ
Уи дызусҭоу лҳәарц акәым,
Угәы азҩарцауп илҭаху ухаҭа.
КАРЛОС
(Дхьаҵуа.)
Лара? Лара илҭаху? Уара узусҭада, аҷкәын?
АПАЖ
Сара сҳәынҭқарԥҳәыс пажс слымоуп.
КАРЛОС
(Дшәаны днаидыххылан, иҿы инапы наԥыреикуеит.)
Ҿумҭын уаҳа! Зегьы еилыскааит, ҿумҭын!
(Дласны ашәҟәы аахиртуеит, даԥхьарц акәакь ахь д
наскьоит. Убри аамҭаз дааҩналоит агерцог Альба,
апринц ихы имырбакәа, аҳәынҭқарԥҳәыс луадахь дцо
ит. Карлос зны дҟаԥшьхоит, зны дцәышхоит, ашыӡ
ихьызшәа деиҵасуеит. Ашәҟәы данаԥхьалак, уи
дахәаԥшуа, краамҭа ҿымҭкәа дгылоуп. Аҵыхәтәаны
апаж иахь даахьаҳәуеит.)
Лара лнапала иулҭама ашәҟәы?
АПАЖ
Лара лнапала.
КАРЛОС
Лнапалаҵәҟьа иулҭану? Усхыччарц уҭаху?
Знымзар-зны исымбац уи лнапҩымҭа.
Ҭоуба умукәа угәра сызгом.
Иуҳәаз мцызар, смыргәаҟкәа иҳәа ишымцу.
Схыччара аҭахым.

328

АПАЖ
Ахыччара? Сароу?
КАРЛОС
(Асалам шәҟәы дахәаԥшуеит. Нас ҩаԥхьа гәрамгарала
апаж дизыԥшуеит.)
Иҳәа, иҟоума уара уҭаацәа?
Уаб дызусҭада? Диспанума?
Имаҵ иуама аҳәынҭқар?
АПАЖ
Уи дҭахеит Сент-Кентен амҵан, –
Агерцог Саваиа ҽылатәи ирхәҭа напхгара азиуан.
Аграф Алонзо де Енар ҳәа иԥхьон.
КАРЛОС
(Имахәар аанкыланы, иблақәа дырхаԥшлоит.)
Аҳәынҭқар иоума иузҭаз уара ашәҟәы?
АПАЖ
(Игәы нырханы.)
Спринц! Сзыҟауҵазеи гәрамгарҭас абас?
КАРЛОС
(Даԥхьоит.)
«Инасҭиуеит аҳәынҭқарԥҳәыс аԥхын
лыԥсы ахьылшьо
Ашьҭахьтәи ауадақәа руакы ацаԥха.
Иаша уназыдгыло ашә уахьнаҩсуа,
Арыӷьарахь, иҟоуп уи ҭацәны.
Наӡашьа амам уанӡа ачарҳәаҩ илаԥш,
Ишәаԥырҳаԥуа абзиабара иҵәахны иамаз
Цәырнагар алшоит уаҟа аргама.
Ачҳара змаз аҳамҭа ду изыԥшуп».
(Ҿиҭуам, нас – ацәа даалҵызшәа.)
Ари ԥхыӡым, мап… абар са саҳәа.

329

Абар сарӷьа нап, абар ашәҟәы.
Ари лабҿабоуп, ари иашоуп –
Бзиа сылбоит, уи бзиа сылбоит!
Ааи, ааи, бзиа сылбоит!
(Ихы инапаҟны изаамго, инапқәа ажәҩан ахь
ишьҭыхны, асцена дықәуп.)
АПАЖ
Ҳашьҭы, апринц, сара унаскьазгоит.
КАРЛОС
Схы аҭыԥ аҟны иааип, иаасараӡа.
Исзеилкаауам, шәа-ӡыӡароу
Гәырӷьароу, мшәан, сгәы иҭалаз?
Сҟалахьоума зныкыр ас агәыӷра сыманы?
Агәрагашьас иҟасаҵрызеи иаалырҟьаны
Ауаҩы даақәгылар дынцәаха?
Сзакәыз сара сааҭк уажә аԥхьа,
Иара уажәгьы сызусҭада сара!
Даҽа мроуп уажәы икыду сханы!
Лара дсыԥхьоит!
АПАЖ
(Дигар иҭахуп.)
Апринц! Спринц, ара иаҭыԥым.
Уара иухашҭит…
КАРЛОС
(Иаалырҟьаны.)
Саб, аҳәынҭқар!
(Инапқәа наиваԥсаны, дшәаны
Даанаԥш-ааԥшуеит, нас, иҽаарҭынчуа.)
Ааи, ари гәҭҟьагоуп, сыҷкәын, ҵабыргыми?
Иҭабуп ҳәа уасҳәоит, – сара сшәаны
Схы аҭыԥ иқәҟьеит. Аха ари аҩыза
Уаҳангьы, уи угәы иҭаҵәахны аҿымҭра гәаҟроуп!

330

(Апаж имахәар аанкыланы аган ахь днеиԥхьоит.)
Иубазгьы иумбазгьы угәаҵа иҭаршәны иҵәахыз!
Уца! Сара сгәы сҭахәыцроуп цқьа!
Ҳарбар алшоит, уааццакы!
Апаж дцар иҭахуп.
Мап, уаанҿас! Уаасзыӡрыҩ!
(Апаж дхынҳәуеит, Карлос,
Уи ижәҩахыр инапы нықәкны, иблақәа дырхыԥшылоит.)
Изҭаҵәаху еиҟәжәа изго ашҳам еиԥш,
Маӡак уман. Акы анумырԥшын ухы-уҿы,
Гәыла иудыруа ухшыҩ иазнумыжьын агәра ганы!
Уаҩызаха арупор, ашьҭыбжьқәа зегь здызкыло,
Изхылҵуа, аха зхаҭа шьҭыбжьы змаҳаӡо.
Уара уҷкәынӡоуп, ус унха, гәырҩа змам,
Акы агәхьаа зкым уакәны. Изакә хшыҩузеи
Абзиабара дацҳаржәҳәаҩны ахәыҷы иҟаҵара!
Араҟа иҳәазо амаҭаԥшьқәа гәареиҵарым саб.
АПАЖ
Сара сакәзар, сныҟәалап апринц,
Испаниатәи аҳәынҭқар иаасҭа маӡак ала
Сахьбеиахаз сгәы аздуны…
КАРЛОС
Агаӡа!
Иара убри ауп зегь реиҳагьы узыцәшәаша
Уареи сареи ҳахьааиқәшәо, уԥхашьаны
Ма ушәаны уаагылала,
машәыршәагьы иунумырԥшын
Апринц ихаҭа гәыкала дшузыҟоу.
Ацәгьоура аасҭа иузеицәахоит, сыҷкәын,
Карлос гәыкала дшузыҟоу ааԥшыр!
Дыррак суҭарц ануҭахха аамҭазгьы,
Убжьы ҭумган, аҳаҳаи, убз агәра умган!

331

Угәы иҭоу уҳәарц, зегьы ишыруеиԥш умныҟәалан.
Уцәажәала блала, ҿымҭ зегь еилсыргоит.
Алашара, аҳауа – Филипп имаҵ ауп зегь ируа,
Аҭӡамцқәаҵәҟьа ирымоуп ара алымҳа.
Арахь иаауеит!
Аҳәынҭқарԥҳәыс луада ашә аатуеит.
Дааиуеит агерцог Альба.
АЛЬБА
Уца! Абзиала!
АПАЖ
Иуцәымҩашьааит, апринц, ашәқәа! (Дцоит.)
КАРЛОС
Ари агерцог иоуп. Мап, мап!
Схы снапаҿы иаазгеит. Ԥхьаҟа!
АХӘБАТӘИАЦӘЫРҴРА
Дон Карлос. Агерцог Альба.
АЛЬБА
(Имҩа ааихҵәо.)
Ҩ-ажәа заҵәык, ҳаҭыр зқәу апринц!
КАРЛОС
Ибзиоуп. Даара ибзиоуп… аха даҽазны…
АЛЬБА
Ҳәарада, ара иаҭыԥым. Иҟалап,
Усзыӡырҩырц азыҳәан, ууадақәа руакахьы
Усыццар иаҳа иеиӷьушьозар, ухаҵкы.
КАРЛОС
Ицәгьам араҟагьы. Амала,
Иуҭаху ааркьаҿны иҳәа.

332

АЛЬБА
Сара исҭахуп гәахәара дула
Идуӡӡаны иҭабуп ҳәа сҳәарц….
КАРЛОС
Иҭабуп уҳәоу? Альба иҟнытә аума
Сара иҭабуп ҳәа ахьсаҳауа?
АЛЬБА
Ааи, апринц, ушындәылҵыз еиԥшҵәҟьа
Уара аҳәынҭқар иуада ааныжьны,
Бриуссельҟа амҩа сықәларц
Адҵа сиҭеит уи.
КАРЛОС
Бриусельҟа?
АЛЬБА
Уара уакәымкәа, дарбану, апринц,
Аҳәынҭқар ду иҟны исыдгылаз,
Схырхәан иҭабуп ҳәагьы засҳәара?
КАРЛОС
Сароу? О, мап! Сара сакәым, сара сакәым!
Уҽурхиама? Уца, агерцог, мҩамш уанылааит!
АЛЬБА
Уаҳа акагьу? Фландриаҟа сахьцо
Исумҭаӡои уара уаҳа напынҵа?
КАРЛОС
Анапынҵоу? Изакә напынҵоузеи, агерцог?
АЛЬБА
Сгәы иснаҭом Фламандриатәи адгьылқәа
Рлахьынҵа аӡбараҿы даҭахуп ҳәа аинфант.

333

КАРЛОС
Сароу? Аиеиҵәҟьа… иашан… усоуп ԥаса…
Аха еиӷьуп… ааи, ибзиоуп… даара ибзиоуп…
АЛЬБА
Уамашәа избоит, апринц…
КАРЛОС
(Аҵәы аламҵакәа.)
Уара ар ураԥгылаҩ дууп.
Дарбан ари ззымдыруа? Ашьыцрагьы
Уи ус шакәу ҳәа аҿы ақәшаҳаҭханы
Ҭоуба ауеит. Сара сакәзар,
Акырӡа сҿоуп макьана. Абар,
Иара аҳәынҭқар дзызхәыцызгьы.
Иеилыскаауеит, уи диашоуп,
Зегьы-зегь рыла диашоуп.
Сиқәшаҳаҭуп зегь рылагьы, уи азхоуп!
Мҩамш! Аха, рыцҳарас иҟоу,
Сара уажәы даара сыццакуеит.
Абзиала, агерцог! Уажә ҳазхьымӡаз
Уаҵәы ма Бриуссельынтәи уаахынҳәыр иаҳҳәап.
АЛЬБА
Ишԥа!
КАРЛОС
(Ааҭгылара ашьҭахь, агерцог дшымцо анибалак.)
Уара амҩа уқәлоит аамҭа ссирк азы.
Милани Лотарингиеи, анаҩс –
Бургундиа, Германиа, абар умҩа шгоу.
Сгә иаанагоит, Германиа, ааи, ааи…
Уаҟа ибзиаӡан урдыруеит.
Апрель мза акәу, мшәан, ҳазну?
Маи, ииун, ииуль, – ааи, ҳәарада,
Август аналагамҭаз Бриуссель уҟалоит.

334

Дук хара имгакәа уиааирақәа рыӡбахә
Ишиашоу ҳара ҳҟынӡа иааҩышт.
Агәрагара ду иурҭаз ушаԥсахо
Сыҟоуп сара зегьрыла ихаҵаны.
АЛЬБА
(Инақәырӷәӷәаны.)
Уи сақәгәыӷыр сылшом, ҽыргызмалрыла
Сара акы сшаԥсам ансырбаха?
КАРЛОС
(Апауза ашьҭахь, ихы шьҭыхны.)
Уара угәы нхеит, агерцог, иагьахәҭаҵәҟьан.
Сара сганахьала, имӡакәа исҳәоит,
Шаҭара ҟаҵамызт: схы иасырхәеит
Сҿагылара улзмыршоз абџьар.
АЛЬБА
Исылзмыршоз уҳәоу?
КАРЛОС
Уажәтәи ҳаиҿагылара иаамҭам, иагьаҭыԥым,
Ҽазны ҳахьӡап, ҳҩыџьагь ишҳахәҭоу еиԥш,
Наҟ-ааҟ аиҿагылара.
АЛЬБА
Апринц, ҳҩыџьагь ҳҩашьеит,
Аха дасу иара итәала. Ҩажәа шықәса
Уара уқәра еиҳазшәа ухы ушьеит,
Сара сакәзар, сабис усыԥхьаӡеит.
КАРЛОС
Нас?
АЛЬБА
Сара сзызхәыцуа:

335

Уаб аҳәынҭқар партугалиатәи аԥҳәыс ԥшӡа –
Уара уан – лҟны ихигахьоу аҵх ссирқәа
Шԥаирхынҳәрыз абри сара снапы еиԥш иҟоу,
Дзықәгәӷуа анапқәа раанкылара азыҳәан,
Уи ибзиаӡаны идыруеит аҳәынҭқарцәа
Рхыԥхьаӡара азырҳара иаҳа ишымариоу,
Урҭ рыдгьылқәа ирыҵаркуа рзырҳара аасҭа.
Уи идыруеит аҳәынҭқарцәа рықәргыларагьы
Иаҳа ишымариоу, урҭ аҭынчра рыҭара аасҭа.
КАРЛОС
Уара уиашоуп, агерцог, уиашоуп, анаҩс?
АЛЬБА
Шаҟа шьа-рҩаш карҭәазгьы ажәлар,
Шәдыргыларц аҳәынҭқарра ахадараҿы.
КАРЛОС
Зегь иашоуп, анцәа ибарҭоуп! Ҩ-ажәак рыла
Уара иааурԥшит ҳлахьынҵа аҿаԥхьа
Аџьабааҵәҟьа збаз. Аха иуҳәозеи анаҩс?
Иалукаауа арбану, агерцог?
АЛЬБА
Занаӡӡеи илхыччаз, датәамбакәа иныҟәаз,
Гәырҩа игхараны дыҟаӡам, апринц!
Уи дыцәоуп ҳара ҳџьабаақәеи
Ҳус хьанҭақәеи ргара даниаланы.
Аиааира злаагаз ашьеи ахәрақәеи ихаршҭны,
Убла хнакуа иеилаарцыруеит ихоу агәргын.
Ари аҳәа ццышә испаниатәи азакәанқәа
Аԥнаҵон егьырҭ ажәларқәа рзыҳәан.
Изныкымкәа уи аҳауаҿ имацәысхьеит,
Атәым дгьылқәа ашьаӡа-гәаӡа рықәршны,
Агәыӷра дуқәа рыжәла ланаҵон.
Адгьыл аҟны сара сшаҳаҭуп, ажәҩан аҟны – анцәа.

336

КАРЛОС
Анцәа иакә, аҩсҭаа иакә – зегь акы акәӡами?
Зегьы ирдыруеит уарӷьажәҩаны
ушидгылаз аҳәынҭқар.
Аха, суҳәоит, уи ҳаҟәыҵып наҟ, агерцог.
Исгәаласыршәарц исҭахқәамгьы акрыҟоуп.
Сара ҳаҭыр сзақәуп саб дзыдгыло.
Уи уара уеиԥш иҟоу, Альба, ауаа иҭахуп.
Имцуп, сиҵашьыцуеит ҳәа уасҳәар
Уи араҟа; иҟалап ууаҩ дуӡӡазар,
Убасгьы акәзааит, иамаскуам, агерцог.
Акоуп сзыцәшәо: уара арахь уаанагеит,
Уаараны уаныҟаз зқьышықәса аԥхьа.
Альба иеиԥшу ахаҵа, исҳәоит имӡакәа,
Дцәырҵыр акәын адунеи ианахабго аҽны,
Аус ҟьашьқәа зегь џьара,
Аҽаҩра анеизырго еиԥш,
Реизыҳәҳәара анаҭаххоз. Убасҟан
Узмараз аус унахагылон. Уҭыԥ аҟны уҟалон.
О, џьанаҭ! Брабант! Фландриа, уара!
Абри азхәыцра заҵәык… Аха иазхоуп!
Ирҳәоит, уара Фландриаҟа уахьцо,
Иазгәоуҭахьеит ҳәа уаҟа иҭоурхаша.
Заа иазԥхьагәоуҭаз уаҩ иуџьишьаша акоуп.
Шьҭа уаҩытәыҩса дшәарҭам уара узыҳәан.
Уиашан, саб! Ушԥасзеилымкааи уара!
Альба иеиԥшу ауаа рхы злаадырԥшуа аус
Снапы иахьанумҵаз азыҳәан
Уаҩ гәымбылџьбарас усыԥхьаӡеит сара агаӡа,
Аха уара уи ала саҳаҭыр убеит.
АЛЬБА
Апринц, ас еирԥш иҟоу ажәазы…
КАРЛОС
(Деикәашәаны.)
Инагӡа!

337

АЛЬБА
Уара аҳәынҭқар уиԥоуп, сара аҿымҭра суалуп.
КАРЛОС
(Иаҳәа даахо.)
Ари азыҳәан ашьа карштәуп!
Уаҳәа ҭых, агерцог!
АЛЬБА
(Деиқәыхьшәашәа
Сара аҳәынҭқар симаҵуҩуп.
КАРЛОС
(Деилашәаӡаны дижәло.)
Уҿааха, агерцог! Цәгьаԥсышьала уҭахоит!
АЛЬБА
(Иаҳәа ҭыхуа.)
Ус анакәха…
Афбатәи ацәырҵра
Аҳәынҭқарԥҳәыс. Карлос. Агерцог Альба.
АҲӘЫНҬҚАРԤҲӘЫС
(Дшәаны луада даадәылҟьоит.)
Шәҽаанышәкыл!
(Диқәымчны, гәынамӡарала апринц иахь.)
Карлос!
КАРЛОС
(Аҳәынҭқарԥҳәыс лааира даршанхан, иаҳәа
лаишьҭуеит, дадырсызшәа даашьақәхоит, нас,
агерцог днаидыххыланы, дгәыдикылоит.)

338

Агерцог! Ҳаинышәап, иаҳхаҳаршҭып зегьы!
(Ҿымҭ аҳәынҭқарԥҳәыс лҿаԥхьа дшьамхнышгылоит, нас, ашырҳәа дҩагыланы, ихы инапаҟны изаамгакәа
ауада дныҩнҟьоит.)
АЛЬБА
(Дшанханы, илаԥш аарыхмырԥо дрыхәаԥшуеит.)
Анцәа ибааит, арҭқәа зегь џьашьахәуп.
АҲӘЫНҬҚАРԤҲӘЫС
(Ԥыҭраамҭак лгәы шҭынчым лныԥшуа дгылоуп,
нас ԥшьаала луадахь лҿыналхоит, ашә днылагылоны
еиԥш даахьаҳәуеит.)
Уҩнал, агерцог Альба!
Агерцог длышьҭаланы иҿынеихоит.
Абыжьбатәи ацәырҵра
Апринцесса Еболи луада. Апринцесса, илнаало маҭәа
башала деилаҳәаны, дтәаны арфа алырҳәоит.
Дааиуеит аҳәынҭқарԥҳәыс лпаж.
ЕБОЛИ
(Дҩаҵҟьоит.)
Даауеит!
АПАЖ
(Дыццакуа.)
Бхала боума иҟоу, апринцесса?
Апринц дмааици? Уи уажәыҵәҟьа
Ара дҟалароуп.
ЕБОЛИ
Дҟалароуп уҳәоу?

339

Ус анакәха, ара дҟаларцгьы иҭахуп.
Лакҩакра ыҟам…
АПАЖ
Дсышьҭалан даауеит.
Апринцесса гәыраз, уи бзиа бибоит,
Ааи, бибоит, убас бзиа бибоит,
Уаҩытәыҩса адунеиаҟны уаҩ бзиа дшимбац.
Уи сара агәра згартә еиԥш избеит!
ЕБОЛИ
(Лгәы аҭра иҭамгыло даанхоит,)
Уласы! Шәеицәажәозма? Ииҳәазеи иара?
Ишьара дықәҟьаны дыҟазма, ииуа,
ииҳәо дақәымшәо?
Игәы лызҩама, дидырма ацаԥха изыназҭиз?
Игәгьы лзымҩаӡеи? Иҟаҵа, мшәан, аҭак.
Издыруада, уи иҳәазар даҽаӡә лыхьӡ?
Уҿы шԥааилымго, иараби, – уԥхашьа!
О, сара исыздыруамызт зынӡа.
Уаҩы уизымычҳаартә, абас ушцәалашьшьыз!
АПАЖ
Ажжәа аҳәаха сыбҭар, апринцесса,
Аҭакгьы бысҭап. Апринц изназгеит ацаԥха.
Ашҟәгьы иаргьы наисыркит инаган.
Ԥҳәыск саалышьҭит ҳәа аниасҳәа,
Даара дыԥхашьеит.
ЕБОЛИ
Дыԥхашьеит уҳәоу?
Абзиа, зынӡа абзиа! Аламыс? Анаҩс?
Уласны иҳәала!
АПАЖ
Сара исҭахын
Даҽа ҩбаҟа ажәа иасҳәарц, аха уи

340

Иаразнак дцәышхеит, ашәҟәы насымжәаны,
Зегьы здыруеит, иҳәеит. Сара дысҿаԥшуа.
Ашәҟәы данаԥхьоуп аҭынчра ицәыӡны,
Аҵысра даналага…
ЕБОЛИ
Ишԥа, нас?
Идыруану зегьы? Убасҵәҟьа иҳәоу?
АПАЖ
Ааи, ус иҳәеит, хынтә, ԥшьынтәгьы
Лхаҭа илҩыма ҳәа исиҭеит азҵаара.
ЕБОЛИ
Схаҭа? Сыхьӡгьы иҳәама, мшәан, иаахтны?
АПАЖ
Быхьӡу? Мап, быхьӡ имҳәеит. Амала,
Цәгьаҳәаҩык дааҳзыӡрыҩны,
Аҳәынҭқар илымҳа аҟынӡа
Инеигар ҟалоит ҳәа ауп ииҳәаз.
ЕБОЛИ
Убас иҳәоу?
АПАЖ
Аҳәынҭқар, иҳәеит, иахҭниҵоз рацәаӡан,
О, даара ирацәаӡан, иҳәеит,
Бышәҟәы бӷьыц хәыҷ абара.
ЕБОЛИ
Аҳәынҭқар иҳәоу? Аҳәынҭқар?
Иумамзааит уара агха?
АПАЖ
Ари амаӡа
Даара ишәарҭоу акоуп ҳәагьы сеиҳәеит,

341

Сгәысҽаниҵеит, лымҳаҭаск иоуны
Даныҟала аҳәынҭқар, зегь шыҵабго
Атәгьы иҳәеит.
ЕБОЛИ
(Даахәыц-хәыцны, иџьашьо,)
Иашан, иџьоушьаша акоуп ари:
Зегьы идыруеит! Зегьы-зегьы! Иазҳәада?
Дызусҭада? Лакҩакрасгьы иарбан иҟоу!
Абзиабара акәмзар, ахьшьыцба аблақәа реиԥш,
Иарбан зегь збо! Аха анаҩс,
Иҟалазеи анаҩс? Ашәҟәы даԥхьеит…
АПАЖ
Насыԥуп, иҳәеит, уи са исзаанагаз.
Ихы-игәы зегь арҭәит иаразнакала,
Лабҿаба акәым, ԥхыӡгьы дазыԥшымызт.
Аха, рыцҳарас иҟалаз, убри аамҭаз
Дааҩналеит агерцог…
ЕБОЛИ
(Иаалцәымыӷханы.)
Ииуазеи агерцог?
Ииҭахыз, дабаҟаз уаҟа агерцог?..
Дынзырхазеи, мшәан? Дзыҟамзеи асҟаамҭа?
Мап, уи игәра агара иаԥсамшәа збоит.
Анасыԥ дшазхьуа атәы ҳалацәажәонаҵ
Ара дыҟазар, имамзаауаз иара насыԥ.
АПАЖ
Сшәоит агерцог…
ЕБОЛИ
Ида ухамшәалеит
Уаҩытәыҩса изхымго уи агерцог!
Иҳәа, ииуазеи, ииҭахузеи уи ара?

342

Усс имоузеи хьӡи-ԥшеи згым аибашьҩы
Сара сызлацәажәо анасыԥ аҟны?
Иҟалон апринц уи џьара дишьҭыр,
Ма ихаҭа диԥырҵыр. Иҟамлаӡоз?
Аҳәса реиԥш ауп абзиабарагьы
Иашамкәа ишеиликаауа уара упринц.
Уи издыруам шаҟа аҵанакуа
Араҟа шәымҭак. Аха ԥшьаала, ԥшьаала!
Абар ашьапышьҭыбжьқәа ахьго, уца!
Ари апринц иоуп. Хымԥада!
Апаж дындәылҟьоит.
Иабазгеи ашәа зцысҳәоз аинструмент?
Абар! Иаалырҟьан дсыхҭыгәлааит уи!
Сахьизыԥшу исырдырып уи сара ашәала.
Аабатәи ацәырҵра
Апринцесса Еболи, лассы дааиуеит дон Карлос.
Апринцесса адиуан дықәтәаны илку аинструмент
арҳәара далагоит.
КАРЛОС
(Ауада дааҩнаххуеит, апринцесса дшибалак
дадырсызшәа дааҭгылоит.)
О, Анцәа!
ЕБОЛИ
(Илкыз налымпыҵҟьаны.)
Ах, апринц уоума? Дон Карлос?
КАРЛОС
Сабаҟоу, мшәан, сара ? О, аҩсҭаа ицәгьахәыцрақәа!
Сҩашьан сара арахь сыҩнанагалт.

343

ЕБОЛИ
Аха шаҳаҭ дызмам аҳәса руадақәа роуп
Карлос дҩашьан дзыҩнанагало!
КАРЛОС
Апринцесса! Саҭабымҵарц сбыҳәоит, апринцесса!
Ашә аартын…
ЕБОЛИ
Ус акәхару, апринц?
Мшәан, иасыркитеи уи сара схаҭа…
КАРЛОС
Апринцесса, агха бымоуп, ҭоуба зуеит!
Ибгәаларшәа, бара ашә абыркыр бҭахын,
Агәра згоит уи шыбҭахыз, аха иабырку?
Иабымыркит бара ашә, – ашәа бҳәон,
Ашәа ацыбҳәон ари, иашами, иацбымҳәоз ашәа?
(Агәыҩбара лыманы днаԥшы-ааԥшуеит(
Ашәа ацыбҳәон, абар, иахьышьҭоу уи макьанагьы.
Уи сара бзиа избоит. Анцәа дшаҳаҭуп,
Уи сара сыԥсеиԥш бзиа избоит.
Ишааҭасыз еиԥшҵәҟьа абжьы-хаа слымҳа,
Адунеиаҿ зегьы схашҭны, сеиханы
Сдәықәлеит, абас сгәы ҟазҵаз, исзымдыруа
Артистка лыбла гәыкқәа снархыԥшыларц.
ЕБОЛИ
Баша зеилкаара уҭахыз акы акәын,
Иагьеилукааит, излазбо ала, уи лассы.
Апауза.
Саҳа ҳаҭыр иқәсҵарц сыхәҭоуп
Аԥҳәыс димырҟаԥшьырц азыҳәан
Мыцҳәарала зхы ҳалазырхаз.

344

КАРЛОС
(Гәаартыла.)
Избоит, апринцесса, ахыхьчара аҭыԥан
Ахҭархара сшаҿу. Сацәыхьча,
Исыдбымҵан исзынамгӡо ароль.
Ибҭахызар акәхарын бара ари ауадаҿ
Лаԥшыс иҟоу зегь бҽырцәыхьчан атәара,
Быҽрыбҭозар акәхарын ахәыцра ссирқәа.
Сара, анасыԥдара иахшаз, снабыхҭыгәлан,
Бызлаз аԥхыӡ-хаа баалысхит иаразнак.
Убри аҟнытә иаразнакгьы снабԥырҵуеит…
(Дцар иҭахуп. Илура дақәымшәо даанхоит.
Нас лхы лнапаҟны иаалгоит.)
Изакә хымҩаԥгашьа цәгьоузеии!
КАРЛОС
Апринцесса, иеилыскаауеит
бҿанԥшылара исанаҳәо,
Быԥхашьа-ԥхаҵара иснаҭоит ҳаҭыр
бықәсҵарц адҵа.
Аԥҳәыс дшыҟаԥшьхо гәаҭаны
иаҳагьы зыҽзырбабо,
Сара даара гаӡақәас исшьоит, ас иԥхашьо
Аԥҳәыс лҟны, аиашаз, схаҭа сыԥхашьоит.
ЕБОЛИ
Ҟалашьа амоума ас? Аҳәынҭқар ду иԥа
Дыхӡыргаҩым, дыԥхашьоит, арахь дегьҿоуп.
Суҳәоит шьҭа, сара схаҭа суҳәоит:
Уаанха, апринц! Асеиԥштәи агәыразра
Аԥҳәыс лшәа-ӡыӡара лыхнацоит.
Аха уара, азныказ, узлааиз ала,
Аиаша сҳәар ами, суршәеит.
(Длыманы лҿыналхоит ашәа зцылҳәоз ахь.)
Уахьсырхәырц азыҳәан уи ашәа
Еиҭаузасырҳәоит сара. Уааӡырҩы.

345

КАРЛОС
(Рацәакгьы иҭахымкәа даалыватәоит апринцесса.)
О, уи аҩыза ахьырхәра агәахәа снаҭоит,
Арахь сааира ишыснаҭаз еиԥш агәахәа.
Бара башәа слымҳа иҭаҩуан убас ихааӡа,
Ахынтә раангьы уи азыӡрыҩра сшазхиоу хаҵа.
ЕБОЛИ
Ус анакәха, уара укылӡрҩуан, апринц!
Уи хәымгароуп. Бзиабаразма изызкыз уи ашәа?
КАРЛОС
Насыԥ зцу абзиабара. Ус иеилыскааит.
Ақьышә ԥшӡақәа ажәа ԥшӡақәа рҿышәшәон.
Аха урҭ шыԥшӡаз еиԥш ииашан ҳәа узҳәом.
ЕБОЛИ
Рацәак ииашамкәоу? Апринцесса лыгәра умгеи?
КАРЛОС
Агәра ганы сыҟам еилибакаашьа рымоуп ҳәа
Апринц Карлоси апринцесса Еболии,
Урҭ аналацәажәо абзиабара аӡбахә.
Апринцесса дгачамкны дихәаԥшуеит,
Уи гәаҭаны, иара иажәа наигӡоит.
Ари агәы абзиабара мца ацрасхьеит ҳәа,
Арҭ аӡамҩа ҭыԥхаақәа дарбан рыгәра зго?
Илылшару зыхзамхаԥагьоу Еболи
Гәыӷрҭада, аҭак лмоуа, абзиабара?
Гәыӷрҭада абзиабара змоу иоуп
Абзиабара захьӡу еилызкааз.
ЕБОЛИ
О, ушаҟәыҵра! Игәргагоуп уа уажәа!
Сгәы иснаҭоит, апринц, ухаҭа

346

Унасыԥданы уҟанаҵеит ҳәа улахьынҵа…
(Имахәар аанылкылоит. Зегь реилкаара лҭахны.)
Уара улахь еиқәуп, спринц. Анцәиныс
Гәырҩак шумоу. Иџьашьатәӡами, мшәан, ари?
Иеиқәзҵазеи апринц илахь, изҭои агәырҩа?
Зхы-зыԥсы ишаҭаху иныҟәарц зылшо,
Аԥсбаара ахаҭа зыцныҟәо есымша,
Гәырӷьарала адунеи ақәзаара заҭәашьоу!
Уара аҳәынҭқар ду уиԥоуп.
Уи инеиҳангьы, апринц, уи инеиҳангьы –
Агара угарҵны адәы уаақәлеижьҭеи
Убас иуцныҟәон, уарманшәало улахьынҵа.
Амра ахаҭагьы аԥштәы ахыггар алшон
Уара ушьыцганы. Ахацәа ирықәыӡбо,
Рыхәгьы иашан изшьо аҳәса рыгәҭаны
Уара еснагь иуман адгылаҩцәа.
Ишааиз еиԥш иаразнак аиааира зго,
Иуаҩыхьшәашәаны, арахь, зегь
амца рыцразырсуа,
Амца зыцралар, џьанаҭ аҵа иҭазырԥшуа,
Анасыԥ ду рзызшо зықьҩыла,
Ҽ аԥыҭҩыкгьы рхы ргәазырԥхо ауаҩы
Ихаҭа дҟалар ауама, мшәан, днасыԥдан?
О, анцәа! Уи уара зегь иуҭеит,
Зегьы-зегь, нас избан имоу
Аиааирақәа изырбо аблақәа зихоумҵаз!
КАРЛОС
(Ихы иқәжьны, игәы дҭахәыцуа ацәажәара
дшаҿыз, данааҟәыҵ, дҩаҭрысны.)
Иссируп, иршанхагоуп, апринцесса!
Беиҭасзыхәмар ҽазнык ари аҭыԥ!
ЕБОЛИ
(Дшанханы дихәаԥшуеит.)
Дон Карлос! Уабахаргалеи ухәыцрақәа!

347

КАРЛОС
(Дҩаҵҟьо.)
О, Анцәа! Азҵаара бҭиит ианаамҭаз!
Сара сцароуп… ааи, сара сцароуп шьҭа.
Уажәыҵәҟьа!
ЕБОЛИ
(Уи даанкыло.)
Иаба?
КАРЛОС
(Игәалаҟазаара бжьысӡаны.)
Уахь, ахақәиҭа ахьыҟоу!
Соужь, апринцесса! Ара сара
Аҳауа сызхом… Сгә иснаҭоит, адунеи зегь,
Амца ацраланы, иаауеит ибылуа…
ЕБОЛИ
(Мчыла даанкыло.)
Иухьзеи, апринц, шаҟа иеилкаамзеи
Уара иуҳәо, шаҟагьы иџьашьахәузеи!
Карлос дхәыцуа дааҭгылоит. Апринцесса уи длыманы
абарҵахь лҿыналхоит.
Ушьа еилашуеит ауп иҟалаз, Карлос гәыраз.
Уҽурҭынчроуп, уаасыватәа араҟа уааины.
Наҟ иухаршҭ уара, иуԥырга узырпато.
Угәы змырҭынчуа еилнаргома ухшыҩ?
Иеилнаргозар, дыԥҳәысзааит, дхаҵазааит,
Иунылаз ахәрақәа зырӷьо аӡәгьы
Дыҟаӡами, мшәан, араҟа?
Исҳәап иаҳа еилырганы:
Дыҟаӡами уеилкаара зылшо?
КАРЛОС
(Игәы ихашҭны, ииҳәо ажәақәа ҵак рымҭо.)
Апринцесса Еболи лхаҭа лакәзар?

348

ЕБОЛИ
(Дгәырӷьаҵәа. Дыццакны.)
Иагшану?
КАРЛОС
Сбыҳәоит даара,
Аҳәынҭқар ихьӡала исзыбҩырц шәҟәыбӷьыцк.
Сбыҳәоит, апринцесса, исызҩы!
Сара изласарҳәаз ала, амчгьы бымоуп.
ЕБОЛИ
Уи уазҳәада, апринц?
Сыгәра мгакәоуп, иашан, ҿымҭ узгылаз!
КАРЛОС
Зегьы ирдыруеит ҳәа сгә иаанагоит
Уи ус шакәу. Ма маҳмызқәак срыԥсахарц,
Сара исҭахын Фландриаҟа ацара,
Аха саб иуам. Уи дшәоит, хадара рызуа
Ар сышраԥхьагылоу сыбжьы цар ҳәа.
ЕБОЛИ
Уҽургызмалуеит, Карлос! Уҿы уқәшаҳаҭха,
Уцәа уҭаҵәины усымпыҵҵәраарц ауп узҿу.
Аа, агьангьаш! Арахь уааԥшы! Арахь!
Слакҭа уҭаԥшы! Ахаҵара аусқәеи ахьӡ-аԥшеи
Ирышьҭоу ауаҩы, ихы неигома убри аҟынӡа,
Аԥҳәыс машәыршәа илымпыҵшәаз алента шьҭыхны,
Саҭоумҵан, апринц, аргама иуасҳәо –
Хьира ҟаҵамҭак еиԥш, икуа иҭаҵаны иҵәахуа.
(Ихәда ааибартны икәа иааҭигаз
Алента ааимылхуеит.)
КАРЛОС
(Иџьашьаны дхьаҵуеит.)
Ари… Мап, иазхоуп! Сара сақәкуп.
Апринцесса, бара уаҩы бизжьом.
Ба бизааигәоуп аҩсҭаа ихаҭа!

349

ЕБОЛИ
Апринц дгачамкма? Уааи, ҳаисап,
Сара иугәаласыршәарц исылшо рацәахоит.
Усазҵаа, сԥышәа, апринц!
Рацәак зҵазымкуаз алаф, уҷыт бжьы,
Баша иаауҟьаз унапы, уааԥышәырччара, –
Ааи, иҵымшәозҭгьы убарҭ зегь сылаԥш,
Иеилыскаауазар акакала изызҳәаз,
Еилымкаашьа сымазма, уазхәыц,
Уара ухаҭа исеилуркаарц иуҭаху, апринц?
КАРЛОС
Ҵаны, бара еиҿамск боуп. Сақәшаҳаҭуп,
Исыдыскылоит, апринцесса, ба бызсеисо.
Сақәбыргәыӷт сгәы амаӡақәа аабыртырц,
Схаҭа исзымдыруаз
ЕБОЛИ
(Лгәы нханы.)
Иуздыруамызт, апринц!
Иугәаларшәа. Зны угәы уҭахәыц!
Иабаҭаху аҽырдагәара? Ари ауада
Ахан егьырҭ ауадақәа излареиԥшым уи ауп,
Асабрада уҿоуҵарц аҭахым араҟа, апринц.
Уара уҟаԥшьхеит! Абар зеилкаара цәгьахаз.
Дарбан, иара ихаҭа уи дизгәамҭо,
Зҽыргызмалны Карлос ишьклаԥшуа ацәгьаҳәаҩ!
Изымбада аҵыхәтәантәи абал аҟны,
Узцыкәашоз аҳәынҭқарԥҳәыс дааныжьны,
Уи лхаҭыԥан дшалухыз апринцесса Еболи?
Уи гхан, апринц, уи гәеиҭеит
Иара убасҟан иааҩналаз аҳәынҭқаргьы.
КАРЛОС
(Дааччаны.)
Иара ихаҭагьы! Апринцесса гәыраз,
Зегь реиҳагьы аҳәынҭқар иакәын уи зымбашаз.

350

ЕБОЛИ
Ауахәама аҿтәи ахҭыс! Иугәалашәома, апринц,
Улахь-уџьымшь ӡатәуа иԥшьоу анцәа ҭыԥҳа
Лсахьа ушадгылаз, аҳәса анааувала,
Шәара ззымдыруаз аҳәынҭқар иԥа
Аҟәара-ҟәараҳәа аиҵасра ушалагаз.
Анцәа ҭыԥҳа уматанеины илоуҳәоз ажәақәа
Уқьышә иахьнықәыххыз – иара уаҟа иаанхеит.
Уҭагылазаашьа уаҩ дарччартә,
Игәгьы арԥшаартә иҟан, ҵабыргны.
Амармалташь иалхыз анцәа ҭыԥҳа
Лмахәар уахьынԥашаланы агәӡра уалагеит.
КАРЛОС
Иамоузеи, нас, апринцесса,
Уи сымцхаҵара иадырган, уаҳа акгьы!
ЕБОЛИ
Ҳәарада, апринц! Уи мцра алан иҟам!
Уаҵахар ҳәа ушәаны акәхап зны,
Аҳәынҭқарҳәыси сареи уанҳацасуаз амаца,
Изуҵәахыз, аҩсҭаа, снапҭырԥақәа.
Карлос иџьашьаны дҩаҵҟьоит.
Ашьҭахьы, амаца ахаҭыԥан,
Уҩашьаны инықәуԥсеит снапҭырԥақәа.
КАРЛОС
О, Анцәа срыцҳашьа! Анаҩс?
ЕБОЛИ
Сгәы иаанагоит мап узацәкрым ҳәа уи шьҭа.
Аха сышԥеигәырӷьеи, апринц, ашьҭахьы
Анапҭырԥа иҭаз усалам шҟәы анызба!
Уи ашәа ссирк еиԥшын сара сзы…

351

КАРЛОС
(Дналԥыҩланы.)
Уи жәеинраалан, уаҳа акгьы!
Сыхшыҩ иаргылалоит лассы-ласс
Иаразнак инкабо ашәах.
Иаҳхаҳаршҭып уи.
ЕБОЛИ
(Апринц днаидҵны днаскьоит, ԥыҭраамҭакгьы
харантәила дџьашьо дихәаԥшуеит.)
Сҽазкрақәа зегь лҵшәа рымамкәа инхоит.
Агызмал, амаҭ еиԥш, дҳәазаны дсыцәцоит!
(Дааҭгыланы.)
Ихамаԥагьара акәзар зегьы зхароу?
(Апринц деиҭеизааигәаханы, игәра
мгакәа дихәаԥшуеит.)
Усыдхалеит, апринц, аартышьа змам ачықь-маџьеиԥш.
КАРЛОС
Иара убас ауп бшыҟоу бхаҭагьы.
ЕБОЛИ
(Днаидҵны, ҿымҭ, дхәыцуа ауада дыҩноуп.
Ԥыҭрак ашьҭахь.)
Иҟалалак ҟалааит!
Зегьы аахтны исҳәароуп сара шьҭа!
Сус аӡбара унапы иануп, апринц,
Сухьчап ҳәагьы агәыӷра сымоуп даара.
Усыцхраа, нас, апринц, сеиқәырха!
Ма улаӷырӡ сықәҭәа унасхагылан, санҭаха.
Апринц дылзааигәаханы,
дгачамкны длыхәаԥшуеит.
Аҳәынҭқар мыцхә бзиа иибо
Ауаҩы хԥара – аграф Сильва Риуи Гомес

352

Ԥҳәысс сиҭахуп. Дақәшаҳаҭуп аҳәынҭқар.
Сиаархәоуп зегь заҭәазшьо. Иеилахәаахәҭит.
КАРЛОС
Ҩаԥхьа аилахәаахәҭра! Ҩаԥхьа аҭира!
Дызҭиуада умҳәои!
Еицырдыруа абжьахәаахәҭҩы ҟаза!
ЕБОЛИ
Уаасзыӡрыҩ инагӡаны. Сара аполитика
Мацара акәым сзыхәхаз. Сырҟьашьырцгьы
Исышьҭоуп ишәарыцо. Уаԥхь, араҟа зегьы убоит.
Карлос ашәҟәы бӷьыц аалымихуеит.
Аха дамыԥхьакәа илҳәо дазыӡырҩуеит.
Дарбан иашьҭало шьҭа сыхьчара? Иахьанӡа
Сҟазшьа ԥагьароуп саазгаз, апринц.
КАРЛОС
Нас, нас? Бцәа ԥырҽыма, апринцесса?
О, мап лыркы, анцәа!
ЕБОЛИ
Уԥхашьа, апринц!
Апауза.
Сара издыруеит доуҳала иӷәӷәоу
Ԥсыҽран абри шрымоу, аха уи хьымӡӷуп!
Аҳәса рыбзиабара ахә анышәшьо,
Излеилахәаахәҭуа акеиԥш ишәыԥхьаӡоит.
Аха абзиабареиԥш иҟам адунеиаҿ
Изабалакгьы иузиаамырхәо акы,
Уи зуҭо даԥсаҵәҟьазароуп, ихаҭагьы
Бзиабарала дҭәызароуп. Хәы амам
Уи абзиабара иаша. Ма ҳамҭак еиԥш исҭиуеит,

353

Ма, анышә нақәҳәҳәаны, исҵәахуеит наӡаӡа.
Диашан уи – Фиальтотәи ахьы ихнамхыз,
Изыԥсаз анирымҭа, зфельдышь наганы
Амшын ҩаԥхьа иазҭаз иршәны.
КАРЛОС
Исҭоубоуп, дыссируп ари аԥҳәыс!
ЕБОЛИ
Исыдыркылааит аҽыруаҩдура, аҽырԥагьара харас,
Аҽеиҩшара сҭахым сара зынӡа.
Исылаҵәаны бзиа сызбаз иоуп
Збзиабарагьы сылшо. Уи аӡәк дҟасҵоит
Насыԥ ду иманы, ихы нцәас ишьо.
Агәы ԥшқарахқәа реидлара, агәӡра –
Абзиабареи аԥшӡареи зықәгылоу зегь –
Мра шеишеик иахылҵуа шәахәақәоуп,
Ибыбышӡа џьарак еицҿоу шәҭуп.
Ирзысшома, схы аҭыԥ иқәҟьан, абри ашәҭ!
Аԥҳәыс лаҳаҭыр ласырҟәуама,
Игәы ҟасҵарц азы мышгаҩык!
КАРЛОС
Абри лҩыза аԥҳәызба Мадрид дыҟаны,
Иахьоума уи даныздыруа сара!
ЕБОЛИ
Сцон иахьанӡагь сара ара саԥырҵны,
Монастирк аҭӡамцқәа сырҵәахрын,
Иҟамзар макьанагьы инханы
Ари адунеи садызҳәало арахәыц-па.
Уи ноурзааит, аха сара сзы игәазырҳагоуп.
Апринц, бзиа сибом сара бзиа избо.
КАРЛОС
(Амца иҿықәыҳәҳә, дналзааигәаханы.)
Бароу? Хыхь ажәҩан аҟны

354

Дшыҟоу еиԥш ҳазшаз, дыҟоуп
Бара бзиа бызбогьы, исҭоубоуп, дыҟоуп!
ЕБОЛИ
Уара ҭоуба ууану? Ари анцәа ибжьоуп!
Агәра згоит, ҭоуба уаазар, Карл.
Изгоит уара угәра!
КАРЛОС
(Дааигәыдиҳәҳәалоит.)
О, бара анцәахша!
Агәы ԥшқа, агәы ҟәымшәышә зызҭоу!
Схәыцрақәеи, схи, сыхшҩи зтәызтәыз!
Зны заҵәык иадамхаргьы ба бызбаз
Иҳәарц илшом: бзиабара смоуц!
Ибыԥшаараны иҟоузеи бара ара, Мадрид?
Бзышьҭоузеи, амаалықь хазынахә,
Апапцәеи урҭ рҵыхәакцәеи рыгәҭа?
Ас еиԥш иҟоу ашәҭқәа араҟа ирҭыԥым!
Урҭ рҿыхра иашьҭаӡами дара еивас?
О, сара издыруеит рыцҳашьара шрылам урҭ.
Снапқәа быкәыршаны, уаҩ
дықәсыжьларым бымԥан.
Сара бызгоит џаҳаным аилашыра балганы.
Сбыҳәоит, исыҭ маалықьс бзыҟалара азин.
ЕБОЛИ
(Бзиабарала дихәаԥшуа(
О, Карлос! Усыздыруамызт сара цқьа!
Изакә гәы ҳалалузеи иузҭоу!
Уи аилкаарагь мариам.
КАРЛОС
(Инапы аалымпыҵхуа.)
Апринцесса, изакәызеи, мшәан, бызҿу?

355

ЕБОЛИ
(Инапы дахәаԥшуа.)
Уара унапы! Угәеиԥш иҳалалуп, иразуп.
Макьана иаҭәарымшьац ҩ-ҳамҭак уи иануп:
Агәргьыни Карлос игәи.
Урҭ аҩбагь лоуазар акәхап аӡәы.
Аӡәы? Иреиҳау идгьылтәым аҳамҭақәа ҩба!
Аӡәы лзыҳәан имцхәӡами, нас, урҭ?
Иҟаларыз, уара урҭ реиҩшара угәаӷьыр?
Аҳәынҭқарҳәсақәа ирзеилкаауам абзиабара захьӡу,
Абзиабара зауз аҳәынҭқарԥҳәысра лызныҟәгом.
Уи аасҭа еиӷьуп, апринц, еиҩша урҭ аҩбагьы!
Издыруада еиҩушахьазар уара урҭ?
Исцәумҵәахын!
О, ус анакәха, иссируп зынӡа! Аха, иҳәа,
Дызусҭада уи, насыԥ лаша змоу?
Сара дыздыруама?
КАРЛОС
Дыбдыруеит!
Сымаӡа басҳәоит, апринцесса, бгәы ԥшқа,
Бгәы ҳалал сара сеилнакаап.
Бара аӡәк боуп зегь раԥхьаӡа араҟа
Сыгәрагара иаԥсахаз. Бара аӡәк боуп
Иаацәырганы сыгәҭыха засҳәо, –
Мап сзацәкуам абзиабара сшархаго!
ЕБОЛИ
О, уара ауаҩы цәгьа! Аҽраргамара
Убасҟак иаҭахызма! Алаӷырӡ скарԥсатәызма,
Убзиабара абас еиԥш санаԥсаз?
КАРЛОС
(Уамашәа ибаны.)
Апринцесса!

356

ЕБОЛИ
Абас усхыччарцу!
Уԥхамшьаӡои уаҳа? Мап ацәукуама ацаԥхагьы?
КАРЛОС
Ишԥа? Ацаԥхагьы?
(Даахәыц-хәыцуеит.)
Ааи, ааи, бара биашоуп – Анцәа срыцҳашьа! –
Зегь еилкаауп!
(Ишьамхқәа ааиҵаҟәалан, аҟәардә иҽаакыдикылоит.
Акраамҭа аҩыџьагьы ҿырҭуам.)
ЕБОЛИ
(Арҵәаа ааҭырганы дкаҳауеит.)
Изакә хьымӡӷ бааԥсузеи, анцәа ду!
КАРЛОС
(Иҽааириашоит. Ӷәӷәала игәы иалырсны.)
Ажәҩан аҟнытә абас атымитыша аҭаҳара!
Бааԥысла ишәарҭоуп уи!
ЕБОЛИ
(Ахчы лхы ылагәаны.)
Схы абазгари, сабацари сыԥхашьаны!
КАРЛОС
(Лҿаԥхьа днышьамхнышгыланы(
Апринцесса! Исҭоубоуп сара ишысхарам!
О, анцәа! Сҩашьеит… Ацәанырра ӷәӷәа…
Аха. Ихаҵа, сара исҭахымызт…
ЕБОЛИ
Сыбла уҽаумырбан! Анцәа дсыманы суҳәоит!
КАРЛОС
Сцом! Игәымбылџьбарароуп абас баныҟоу бныжьра.

357

ЕБОЛИ
Суҳәоит Анцәа дсыманы! Угәыразра,
Угәшаҭара иадырганы, суҳәоит, сныжь!
Уца наҟ! Сҭаурхарц уӡбеит!
Узбаны саанхом!
Карлос дцарц иҭахуп.
Сысалам шәҟәи сцаԥхеи сыҭ арахь!
Иабаҟоу егьи ашәҟәы?
КАРЛОС
Егьи бҳәоу? Иарбан иара егьи?
ЕБОЛИ
Аҳәынҭқар иҟнытә.
КАРЛОС
(Дааҭрысны.)
Ишԥа? Зыҟнытә?
ЕБОЛИ
Аҳәынҭқар иҟнытә.
Уажәы иусҭаз!
КАРЛОС
Аҳәынҭқар иҟнытә. Изызҩыдаз? Бароу?
ЕБОЛИ
О, ажәҩан, срыцҳашьа! Сышԥеилаԥаҭеи уамашәа!
Апринц! Ашәҟәы сзырхынҳә, суҳәоит, апринц!
КАРЛОС
Аҳәынҭқар бара ибзиҩыз ашәҟәу?
ЕБОЛИ
Ашәҟәы! Ԥсы цқьа зхоу зегь сыманы суҳәоит!

358

КАРЛОС
Ашәҟәы, излаҿаԥысҽырц сылшо…
ЕБОЛИ
Са сҭахеит! Исыҭ, апринц!
КАРЛОС
Аҳәынҭқар иҟнытә ашәҟәы…
ЕБОЛИ
(Иҟалҵара лзымдыруа.)
Сгәысҽанымкәа сзыҟааз сара абас!
КАРЛОС
Ари аҩыза абӷьыц, апринцесса гәыраз,
Зегь аԥсахуеит, зегьы ираҩсуеит.
(Дгәырӷьаҵәа уи ҩышьҭихуеит.)
Хәы змаӡам ашәҟәы! Филипп имч-илшара,
Ихьы зегьы акгьы иаԥсам, ари ианадукыла!
Сара изгоит ашәҟәы.
(Дцоит.)
ЕБОЛИ
(Днаишьҭаххны.)
Сара сҭахеит!
Ажәбатәи ацәырҵра
Апринцесса лхала. Лхы лнапаҟны илзаамго,
дшанханы дгылоуп. Нас, длырхынҳәырц лҭахны, апринц
деиҭанаишьҭалоит.
Уаангыл, апринц! Усзыӡрыҩ! О, анцәа!
Дцеит! Уи дцеит! Исоуит даҽа аахак!
Сибаны дынхом. Агәыскара саақәирхеит
Сзаҵәӡа! Мап сыцәкуп! Сааныжьуп!
(Аҟәардә днықәтәоит.)

359

Апауза.
О, мап! Дсымазкуа дысиааит ауп, уаҳа акгьы!
Уи бзиа дибоит. Ҩашьара ақәым. Уи аӡбахә ала
Ихаҭа зегьы иҳәеит имӡакәа. Аха дарбан уи,
Насыԥ змоу? Сара сзы иеилкаауп акы:
Уи бзиа дибоит зыбзиабара дақәиҭым,
Иеилыркаар ҳәагьы бааԥсыла дшәоит.
Ицәанырра ӷәӷәа ицәиҵәахуеит аҳәынҭқар,
Ишԥаџьашьатәу – дамеигәырӷьоз уи
аҳәынҭқар иаҳагьы!
Аха иаб иҟны иаб ихаҭа иакәзар дзыцәшәо?
Дзырлахҿыхзеи усгьы аҳәынҭқар дзықәгәыӷуа,
Иҽкынҵа дзышьҭоу аниаҳа? Избан иара
Убасҟанҵәҟьа дзыҟалаз убас? Исзеилкаауам,
Дзыргәырӷьараны иҟоузеи апринц,
Аҳәынҭқар иԥҳәыс…
(Лхы акы ааҭашәаны дааҭгылоит. Карлос илиҭаз
алента лгәы инаджәаны днахәаԥшуеит,
иагьылдыруеит иҟоу.)
Сара слашәуп!
Абар, сыблақәа хтит аҵыхәтәаны!
Сгәы шԥазымҩеи уажәраанӡа сара уи?
Аҳәынҭқар уи ԥҳәысс дигаанӡагьы
Бзиа иеибабахьан. Ҳәарада!
Уи слыцымкәа симбацызт сара апринц!
Уи лакәзаарын бзиа иибоз, арахь,
Сгәы сажьахуан сара сакәызшәа абас,
Ихы ихашҭны, еснагь дызҿынҵәаауаз.
О, сышԥажьоу, сышԥаҟаҭәоу сара!
Сыԥсыҽра уи иҿаԥхьа иаасырԥшит!
(Дааҭгылоит.)
Аха гәӷра изҭада акала?
Ҟалашьа амоума? Гәыӷра зцым абзиабара
Асеиԥштәи ақәԥараҿ иԥсрын.
Закә гәыӷроузеи ари еиԥш аарԥшра иаҭаху!

360

Уи ақьафура илшон, адунеи аҟны
Аҳәынҭқарцәа зегь иреиӷьу дҭарханы!
Гәыӷра зцым абзиабара иулнаршом ахақәиҭра!
Шаҟа дысҿыгәҳәааны сигәӡуааз уи сара!
Изакә цәанырра мцаԥшьыз сигәыдзырӷәӷәалоз!
Хара иузгом, иага цәанырра аҵаз,
Гәыӷрак узымҭо абзиабара! Абар,
Иара игәы излаинаҭаз ала,
Аҳәынҭқарԥҳәыс изаалҭиз ацаԥха.
Ааи, уи агәра игоит, дақәгәыӷуеит
Ибзиабара хыда инарҟаҵо ашьаҿа,
Дагьааит арахь, Филипп иԥҳәыс
Лцәаныррақәа дырцәымҩашьо. Изыгәаӷьрызма,
Илшарызма уи абри еиԥш ашьаҿа аҟаҵара,
Уаанӡа иԥымшәакәа, ишигара имгакәа агәра?..
Зегь еилкаауп! Уи бзиа дылбоит.
Аҳәынҭқарԥҳәыс цқьа ззырҳәоз дхыхуп.
Изакә аҩысҭаароузеи иаалырԥшыз уеизгьы!
Уи лҿаԥхьа сшәа-ӡыӡон есымша…
Ажәҩан илбааз, ԥсы цқьа зхоу аӡә лакәны
Слыхәаԥшуан сахьлывагылаз. Ааи,
Срыҵадырӡуан уи илхылҵуаз ашәахәақәа.
Лыԥшӡара ианасыжьуамызт зых иақәиҭу
Адгьыл аҿтәи ацәанырра ҳаракқәа
Иахьрыцәгылоз хараӡа. Аха уи
Адәахьала иубоз акәын, зегь маӡан!
Ҩ-жьак ркра дашьҭан лҽыргызмалны!
Амаалықьцәа реиԥш дыцқьоушәа ҳарбаны,
Гьангьашрыла лыгра бааԥсқәа
ирықәлыҳәҳәон ахәа.
Лымцҳәарақәа рзыҳәан илзыԥшӡами ахьхәра?
Зшьа зуша дыҟоума? Анцәа ибоит,
Сматанеиуан лыхьӡала, иара убри азыҳәангьы
Азин сымоуп сара ашьаура.
Аҳәынҭқар иеиликаароуп зегьы.
Аҳәынҭқар? (Дааиԥхьхәцуеит.) Ҳәарада!

361

Ари иреиӷьу ҽыҵгоуп,
Аҳәынҭқар дузыӡырҩырц ануҭаху.
(Дцоит.)
Ажәабатәи ацәырҵра
Аҳәынҭқар ихан аҿтәи ауадақәа руак аҟны.
Агерцог Альба. Доминго.
ДОМИНГО
Исоуҳәарц иуҭахузеи, агерцог?
АЛЬБА
Аартра ҿыцк ҟасҵеит сара иахьа,
Уи азы угә иаанаго саҳарц сҭахуп.
ДОМИНГО
Аартра уҳәоу? Изакә аартроузеи?
АЛЬБА
Аҳәынҭқарԥҳәыс асасцәа ахьлыдылкыло ауадаҿы
Апринци сареи ҳаиқәшәеит. Иахьа.
Уи сгәы нирхеит. Ҳааидыслеит, иаразнак
Ҳаҳәақәа ирзыҩит ҳнапқәа.
Ҳашьҭыбжь лаҳаны даадәылҵит аҳәынҭқарԥҳәыс,
Лылаԥш наиқәшәеит аҟаԥыҳәа апринц, –
Имчын, аха иагьыхаан уи алаԥш! –
Иара уи акәхеит, иаангылт инапы,
Иаалырҟьаны сыхәда днахьынҳалеит,
Дсыцәнымхо, аҵәахҳәа днасыгәӡын,
Дныҵабеит Карл.
ДОМИНГО
(Ԥыҭрак ҿиҭуам.)
Иџьашьатәуп, иџьашьатәы!
Сгәы зызҩоз ак шыҟақәаз саргьы шьҭа изӡом,

362

Амала, урҭ хасҵар сҭахымызт иахьанӡа,
Уаҩгьы иасҳәомызт, исҩызцәаҵәҟьаз ракәзаргьы.
Иҟоуп, аҟама аҿеиԥш, ҩ-ҿык змоу аҩызцәагьы.
Имариам ҽаӡәы игәы аҭаԥшра,
Уи аилкаара цәгьоуп иаҳагьы.
Изызхәыцым, цқьа изам, ишәам ажәа,
Згәы даара инурхаз иеиԥш ишәарҭоуп.
Убри азоуп изсымоу сара макьаназ
Ари амаӡа сгәаҵан иҵәахны.
Иузхаша афактқәа умамкәа унапаҟны,
Аҳәынҭқарцәа рымаҵ аура иахыццактәым
Зны-зынла, агерцог. Изыцәгьарахар ҟалоит
Ашәарыцаҩ изқәикыз ацәҟьара ианизаақәмыршәа.
Сара ҭоуба зур сылшоит уажәы
Шьҭак сышхылаз ҳәа, аха улымҳа иаҳаз
Ма ухаҭа ублала иубаз иаҳа аҵанакуеит,
Уцәанырра иуҵанаҳәаз аасҭа.
Ҳара, рыцҳарас иҟалаз,
Ҳақәгылоуп испаниатәи адгьыл.
АЛЬБА
Иалоузеи уи цәгьарас?
ДОМИНГО
Иалоу умбо, ара аасҭа зехьынџьара
Абзиабара ахы иақәиҭуп иаҳа.
Иныҵшәан залшом уи араҟа
Рыцҳашьара злам азакәанқәа рылаԥш.
Ахақәиҭра аман иҟам
Испаниатәи аҳәынҭқарԥҳәыс лыбзиабарагьы.
Уи, ишакәым џьара лшьапы неихылгар,
Ишубо еиԥш, ҳалаԥш налыхьӡоит.
АЛЬБА
Аха сара салымгаӡеит. Иахьа Карлос
Дыҟан аҳәынҭқар иҟны. Сааҭ наҟьак иеицәажәон.

363

Апринц аҳәынҭқар диҳәон Фландриаҟа дишьҭырц.
Ииҳәоз зегь саҳауан: дцәажәон ибжьы ҭыганы.
Уи дандәылҵуаз иблақәа цәаакын.
Ихы-иҿы ықәлашо дызбахт ашьҭахьы,
Деигәырӷьон Фландриаҟа сара сахьдәықәиҵоз
Аҳәынҭқар. Уи иаҳагьы, иҳәеит, аус азы еиӷьуп.
Урҭ ажәақәа гьангьашрала иҳәам, излазбаз ала.
Аха еилкаашьас, еидкылашьас ирымоузеи урҭ?
Мап ахьицәку деигәырӷьоит апринц,
Аҳәынҭқар дазцасны исиҭоит уи иҭыԥ.
Иахысҳәаара сыздыруам, анцәиныс.
Ҳаҭыр сықәҵара акәу, арантә сықәцара акәу,
Уара утәала, абри зызҳәоу?
ДОМИНГО
Убранӡаҵәҟьа инеима, мшәан, аусқәа?!
Шықәсыла ҳҽыззыҟаҳҵоз, иарзнак
Инеилаҳа ицама? Уҭынчцәоушәа збоит, агерцог.
Уара ибзиан дудыруама дон Карлос?
Иаҳзиураны иҟоузеи, иаб иҭыԥ аанкылан,
Днеины уи атрон аҿы дантәалак?
Анцәа ибааит, сара апринц сиаӷам,
Аха хьаас исымоуп аҳәынҭқарра,
Срызхәыцуеит ауахәамеи анцәа ихаҭеи.
Апринц игәҭакқәа ҽеим, сыгәра га,
Ихеиҵарацгьы игәы иҭаӡам ҳара ихаҳҵо,
Иуаҩрала аӡәгьы дҳаиԥшым уи зынӡа!
Карлос дхәыцуеит! Ҳаҭыр изиқәуп ауаҩы!
Ишуҳәара, агерцог, абри иеиԥшу
Дзыҟалома Испаниа аҳәынҭқарс?
АЛЬБА
Ашәиқәа иалоу уаҩуп, уаҳа акгьы!
Издыруада, хәыҷ гаӡаразаргьы ихьӡо?
Иаҳа дахьеицгәарҭаша аҭыԥ ахь,
Роль хадак ахь ихоит уи игәы.
Аха уи аамҭалоуп.

364

ДОМИНГО
Агәра згацәом.
Уи ахақәиҭра дашьҭацәоуп, аӡәы иҿаԥхьа
Схы ласырҟәып ҳәагьы игәы иҭаӡам.
Иара иҿаԥхьа уаҩ длаҟәыргьы иҭахым.
Имоуп шәара зқәым, мчы ӷәӷәа злоу идоуҳа,
Ҳҳәынҭқарра ахшыҩ ду злеибарку
Арахәыцқәа игашт иԥыҵәҵәа . Ибашахеит
Абзиабара аҵыхәала ихыхра сҽахьазыскыз,
Исызиламшьит ахақәиҭрахь имоу азхьра.
Ари иеиԥшу иҟны ишәарҭоуп ари аҩыза адоуҳа.
Арахь Филипп хынҩажәи жәаба дырҭагылоуп.
АЛЬБА
Уара даара хара уԥшуеит, удыруоу!
ДОМИНГО
Аҳәынҭқарԥҳәыси иареи шьҭа аӡә роуп.
Зегьы ирцәыҵәахнаҵ, маӡала, агәымхара
Иаҿыкәкәо ашҳам урҭ ргәы иҭаҭәоит.
Цқьа анаԥш-ааԥшхагьы уамраӡакәоуп
Уи аԥҳәыс атрон ашҳам ишалырго.
Дшааԥсыҽхаз еиԥш Филипп даҽа маҷӡак
Даақәгьежьны лшьа кәапеила илташт.
Насыԥ змоу уааны ҳхы ҳаԥхьаӡонаҵы
Ираԥаагап ҳара ахҭысқәа, – ишыԥшым,
Иааидгәаланы рҩыџьагь цәҟьак иеицаҳаркып!
Игәы инықәаҳшьып аҳәынҭқар, макьана
Иаҳзымхозаргьы ршаҳаҭгақәак. Акы агәҩара аниоу,
Зегь маншәалахоит. Ишаҳҭаху иҟалоит.
Ҳзырлакҩакуа ҳәа акгьы ыҟам, агәра аагоит.
Агәра аргара изымариоуп усгьы еснагь
Агәра гаҵәҟьаны иҟоу. Насгьы
Аартра ҿыц аҟаҵаразы агәаӷьра зауз,
Имҩа аартхоит, иманшәалахоит иус.

365

АЛЬБА
Аха иеилкааны сара исымам:
Иазҳәода уи аҳәынҭқар?
ДОМИНГО
Уара уакәым, саргьы сакәым.
Ҳагәҭакы анагӡара азыҳәан,
Уазхәыц сара иҟасҵаз, ҳасабс исымоу.
Уажә дҳазхом зегь реиҳа
Ҳус иацхраауа аӡәы. Аҳәынҭқар
Бзиа дибоит апринцесса Еболи.
Уи зынӡа амца иҵасҵеит,
Абри ҳус аҿы ҳаиқәшәарц.
Напы зласкыз анагӡаха соур,
Апринцесса ҳа ҳахь даанагоит.
Уи лышьҭахь аҳәынҭқарԥҳәыс лхаҭагьы
Дшаҳҩызахо сымҩашьо агәра усыргоит.
Апринцессеи сареи, иуцәызӡом,
Ҳаиқәшәараны ҳаҟоуп уаха.
Анцәа длыцхраар, аиспан ԥҳәызба қәԥш
Валуаа ргерб даӷраԥало илкәаҳашт.
Издыруада иара уаха акәхаргьы.
АЛЬБА
Изакәызеи исаҳауа! Уцәа уҭаӡыӡа, апринц!
Иԥҵәеит шьҭа ахәмарра аҵыхәтәа!
Уара уџьасшьоит, агерцог! Ҳаиааизшәа ԥхьаӡа!
ДОМИНГО
Ԥшьаала. Дарбан иааиуа? Лара! Лара лхаҭа!
АЛЬБА
Уааигәара сҟалоит. Издыруада…
ДОМИНГО
Ибзиоуп, суԥхьоит, усҭаххар.
(Агерцог Альба дцоит.

366

АЖӘЕИЗАТӘИАЦӘЫРҴРА
Апринцесса. Доминго.
ДОМИНГО
Исыдыбҵо сазыԥшуп, апринцесса гәыраз.
ЕБОЛИ
(Лгәы ҭынчымкәа, агецрог дишьҭаԥшуа.)
Ҳхала ҳаума иҟоу? Излазбо ала,
Ашаҳаҭгьы думоуп.
ДОМИНГО
Изакәызеи ибҳәо?
ЕБОЛИ
Дарбан уажәы арантәи иццакны ицаз?
ДОМИНГО
Дарбанхарыз, агерцог Альба иакәымкәа?
Уи сара сышьҭахь ббара азин иоурц
Аҳәара ҟаиҵоит.
ЕБОЛИ
Агерцог Альбоу?
Ииҭахузеи? Уара исоуҳәар ҟамлари?
ДОМИНГО
Сара исаҳарцгьы исҭаху ыҟоуп, апринцесса.
Иацхраазеи сара асҟаамҭа сыззыԥшыз анагӡара, –
Изакә хҭысузеи араҟа бысзырбаз?
Апауза.
(Аҭак дазыԥшуа.)
Издыруада аҳәынҭқар игәазыҳәара

367

Налыгӡарц лыӡбызар апринцесса?
Издыруада, цқьа баназхәыц ашьҭахь,
Хамаԥагьарала мап зыцәкыз базааизар?
Сара сгәы аҭра иҭамгыло сыԥшуп.
ЕБОЛИ
Аҭакс иҟасҵаз иоуҳәама аҳәынҭқар?
ДОМИНГО
Сахымыццакит игәы ахәра анҵара,
Макьана аамҭа ыҟоуп, апринцесса гәыраз.
Аҭак арԥсыҽра бымч зықәхо акоуп.
ЕБОЛИ
Инагӡа аҳәынҭқар илымҳа аҟынӡа.
Сара уи сазыԥшуп.
ДОМИНГО
Апринцесса бзиахә,
Лафзар ибҳәо?
ЕБОЛИ
Сара ахәмарха сымам!
Анцәиныс уаҩ дуцәшәартә ушыҟалаз уара!
Аха уԥштәы наухыгга уцартә еиԥш
Иҟасҵазеи, мшәан, сара уеизгьы?
ДОМИНГО
Ари аҩыза сазыԥшымызт, апринцесса!
Исылшом инагӡаны аилкаара…
ЕБОЛИ
Иагьухәҭам,
Инагӡаны уи аилкаара уара иуусым.

368

Сзызхьуа зегьы рынагӡара сақәшаҳаҭхом,
Уи ус ахьакәу азхоит уара уҟнытә.
Зажәа ԥшӡа ухәаз иеилкаарагь уашьҭамлан.
Угәы арҭынчраз иуасҳәарц исылшо акоуп.
Ауахәамагьы уаргьы ари агәнаҳа
Шәадҳәалам акала. Арахь уара
Лабҿаба исурбеит ауахәама,
Цқьа иеилыргам гәҭакы ҳаракқәак рзыҳәан,
Иреиӷьу иара аԥҳацәа ахахәыс иашьҭырц шалшо.
Аха хадара злоу уи акәым, сара
Агәҭакы ҳаракқәа рҟынӡа исзымҳац.
ДОМИНГО
Апринцесса! Урҭ аҭахымкәа ианыҟало
Аамҭаз саргьы мап рцәыскуеит.
ЕБОЛИ
Суҳәоит, сахьақәшаҳаҭхаз аҳәынҭқар
Ииашан иеиликаартә ҟаҵа.
Сара сшыҟаз еиԥш сынхеит.
Аха уи аахыс рҽырыԥсахт аусқәа.
Гәԥсахеибакрала аҳәынҭқар мап аницәыскуаз,
Аҳәынҭқарԥҳәыс хазына иааигәа дызбон,
Анасыԥ имоуп ҳәа исшьон, иагьысыԥхьаӡон
Гәыкала изыҟоу аԥҳәыс лгәы анырхара
Азин сымамкәа, аха шьҭа, аха шьҭа
Сара издыруеит…
ДОМИНГО
Апринцесса, бажәа нагӡала!
Беилыскааит бышналагаз еиԥш.
ЕБОЛИ
Иазхоуп!
Ашьацҳәа даҿашәеит! Дшаҭатәым амцҳәаҩ!
Уи дылжьеит, дылҟаҭәеит аҳәынҭқар,

369

Сара сылжьеит. Испаниа зегь лжьеит!
Сыгәра га, уи бзиа дылбоижьҭеи акыр ҵуеит!
Сара уи дҿаԥызыххаауа убасҟак узысыԥшаап,
Аҟәараҳәа лцәа дҭасырқыџьқыџьып! Аҳәынҭқар
Джьоуп бааԥсыла. Ишьа кәапеила ишысто ухасырҵоит.
Иазхоуп! Илҿжәатәуп илҿоу асабрада!
Илгаз ахьымӡӷ адунеи зегь иабааит!
Амбатә ҟалааит сара уи иахҭнысҵо, –
Аха сзеигәырӷьо, схазгало ажәҩан, –
Лара иахҭнылҵо еиҳахоит хараӡа!
ДОМИНГО
Аҿҳәара ааины иааҳадгылеит. Саҭамыз,
Агерцог сааиԥхьоит арахь.
ЕБОЛИ
(Иџьашьаны.)
Избан?
Ажәаҩатәи ацәырҵра
Апринцесса. Агерцог. Альба. Доминго.
ДОМИНГО
(Агерцог диманы ауада дааҩнало.)
Ара уажәабжь агхан иааит,
Агерцог Альба. Апринцесса исалҳәеит
Ҳара илаҳҳәарц иаҳҭахыз.
АЛЬБА
Иага ус акәзаргьы,
Апринцесса дарԥхашьап ара сыҟазаара,
Сара, иашан, сыблақәа ирбо рацәак
Агәра згом. Ари аус аҟны аԥҳәыс
Лыблақәа иаҳа иҵаруп.

370

ЕБОЛИ
Уара узлацәажәо
Иеилыскааз аума?
ДОМИНГО
Иаадыруазар ҳҭахын,
Апринцесса гәыраз, ба бҟынтә,
Ҭыԥс иабыкәу, ианбыкәу насгьы…
ЕБОЛИ
Азамана! Уаҵәы ашьыбжьон сышәзыԥшуп.
Уи ацәгьа маӡа аҳәынҭқар илымҳа аҟынӡа
Иназгарц сыдызҵо амзызқәа сымоуп сара.
АЛЬБА
Сара сзаазгьы иара убри азоуп, –
Уажәыҵәҟьа инеи ааит аҳәынҭқар иҟынӡа!
Аха бара ибуалуп, апринцесса,
Бхы иадыбҵарц уи. Бара беиԥшҵәҟьа
Дарбан уи уажә зыгәра иго!
ДОМИНГО
Бара ианаабҭахха, апринцесса,
Бнацәа дахабыргьежьуеит ҳҳәынҭқар.
АЛЬБА
Сара апринц сиаӷоуп ҳәа зегьы ирыԥхьаӡоит.
ДОМИНГО
Иара убасҵәҟьа сзырҳәоит схаҭагьы.
Бара боуп ԥынгыла змам, апринцесса.
Ҳара ҳабз ҳҿы ааҭакра ахьҳақәшәо,
Азин бнаҭоит ба бусура ацәажәараз.
Знык игәы ибызнықәшьыр аҳәынҭқар,
Нас зыԥшрада аус нап аҳаркуан.

371

АЛЬБА
Аха зыԥшра аҭахым изаҟаразаалак.
Исоур ҟалоит амҩа ақәлараз адҵа.
ДОМИНГО
(Дааиԥхьхәцаақәаны, апринцесса лахь.)
Иабаагари асалам шәҟәы? Апринц
Аҳәынҭқарԥҳәыс лахь ииҩыз ашәҟәы.
Уи ҳамазар, зегьы-зегь ӡбахон.
Шәыцәалоит ҳәа сыҟоуп лареи бареи
Уадак аҟны.
ЕБОЛИ
Мап, сара хазы сыцәоит.
Избан уи?
ДОМИНГО
Иззаартрыда лчықьмаџьа?
Џьаргьы ибымбаӡаци уи ацаԥха?
ЕБОЛИ
(Дхәыцуа.)
Ааи, уи ҳахәон ҳарҭ! Иҟалап
Уи ацаԥха сыԥшааргьы.
ДОМИНГО
Ашәҟәы зҩыз
Џьара аӡәы иимҭар ҟалом.
Аҳәынҭқарԥҳәыс маҵуцәа гәарҭак лымоуп.
Руа дарбан зышьҭа ҳхылара?
Аԥара кралшоит. Издыруада…
АЛЬБА
Еилкаашьас иаҭатәузеи, имаӡами
Аинфант зыгәра иго ауаа?

372

ДОМИНГО
Аӡәы заҵәыкгьы, – Мадрид димам
Уи аӡәы заҵәыкгьы.
АЛЬБА
Иџьашьатәуп!
ДОМИНГО
Сыгәра жәга, уаҩ димам. Сашьҭан
Ус уаҩ дыҟазар сыԥшааҵәҟьарц, аха башан.
Карлос зегьы ицәымӷуп.
АЛЬБА
Аха усгьы, иахьа избеит,
Аҳәынҭқарԥҳәыс лҟынтә дахьаадәылҵыз,
Маӡала уи лпаж дышиацәажәоз.
ЕБОЛИ
(Иажәа аҳәаха имҭо.)
Мап! Мап! Уа излацәажәоз даҽакӡан.
ДОМИНГО
Излацәажәоз? Уи гәҩарас иҟауҵар ҟалоит.
(Альба иахь.)
Агерцог, уара апаж дудырма?
ЕБОЛИ
Хәыҷ леишәацәгьароуп,
Уаҳа акагьы! Издыруеит зегь зыхҟьо.
Аҳәынҭқари уареи шәеиԥылаанӡа
Ҳаиҭеиқәшәоит, нас, ҳара. Иара убранӡа
Иеилаҳкаақәап ҽа акык-ҩбак.
ДОМИНГО
(Аган ахь днаԥхьаны.)
Аҳәынҭқар акыр дақәсыргәыӷуама?
О, ианбааиуеи уи дыззыԥшу асааҭ?

373

ЕБОЛИ
Ҩымш-хымш рышьҭахь сара сычмазаҩхоит,
Аҳәынҭқарԥҳәыс лахь снарышьҭуам усҟан,
Схала суадаҟны саанхоит.
ДОМИНГО
Зынӡа абзиа! Уаҩ иимбац аиааира!
Аҳәынҭқарҳәсақәа зегь ҳарҿагылоит ҳнеины!
ЕБОЛИ
Дарбан уаҟа иҟоу? Ԥшьаала!
Исыԥхьо аҳәынҭқарԥҳәыс лоуп!
(Лҿыналхоит(
Абас ауп, нас, абзиала!
АЖӘАХАТӘИАЦӘЫРҴРА
Альба. Доминго.
ДОМИНГО
(Лаԥшыла апринцесса днаскьаго,
Апауза ашьҭахь.)
Нас, агерцог, ари аҿара ашәҭқәеи
Иузыԥшу ақәԥарақәеи…
АЛЬБА
Уара унцәеи, Доминго, –
Изакә дады-мацәысузеи уаҳа ҳзыцәшәара?
(Ицоит.)
Ажәиԥшьтәи ацәырҵра
Картезиатәи амонастир.
Дон Карлос. Априор.
КАРЛОС
(Дшааиуа, априор иахь.)
Уи дааихьоума арахь? Сгәы иалсит даара.

374

АПРИОР
Шьыжь аахыс иахьа хынтә даахьеит.
Сааҭк аԥхьа дцеит.
КАРЛОС
Аха дыхнымҳәуеи уи?
АПРИОР
Ааи, сиргәыӷт.
КАРЛОС
(Аԥенџьыр дкылԥшны аҭыԥ гәеиҭоит.)
Амҩақәа зегь ирцәыхаран
Игылоуп умонастир. Аха арҭ аԥенџьырқәа рҟынтә
Иубарҭоуп Мадридтәи абаашқәа рхықәцәқәа.
Мансанарес анаҟоума? Изакә ҭыԥ ссирузеи?!
Амаӡеиԥш, зегь ҵәахуп ара.
АПРИОР
Егьи адунеи иалагамҭоушәоуп ишыҟоу.
КАРЛОС
Угәра ганы исызҭаҵәахыз амаӡа
Унапы ианысҵеит, уара аԥсыцқьа.
Уаҩԥсы зхылаҳәоу дизымдырроуп,
Гәҩарасгьы димкыроуп сара араҟа
Сзацәажәараны сыҟоу маӡала.
Ари амаӡа адунеи ацәыҵәахра
Сыдызҵо амзызқәа рацәоуп.
Убри азоуп ҳаиниараз изалысхыз
Умонастир. Сгәы иаанагоит, араҟа
Ирыцәшәатәым ҳәа аԥсахреи аҭахареи.
Иугәалашәома сҿаԥхьа ҭоуба шууыз?
АПРИОР
Сыгәра га, усықәгәыӷ инагӡаҵәҟьан,
Аҳәынҭқарцәа рыгәрамгара анышәынҭрақәа

375

рҿы еимдом.
Ацәанырра ӷәӷәеи анасыԥи иахьырхаргалаз ауп
Ашә иахьадгылоу ашьыцра, алымҳақәа кыдҵаны.
Адунеи ашыкьыбжьы ааҩуам ҳара ҳҟынӡа.
КАРЛОС
Иҟалап, сыламыс иснарҟаҵаз гәнаҳараки
Агәаҽанызаареи ирхылҵит ҳәа угәы иаанагозар
Сшәара.
АПРИОР
Сгәы иаанагаӡом сара акгьы.
КАРЛОС
Уҿаԥхьа амаалықь иеиԥшҵәҟьа сыцқьоуп.
Анцәа иакәым, сыгәра га, ауаа роуп.
Сара сымаӡа еилыркаар ҳәа сзыцәшәо.
Уи сара сус алам, сыҷкәын.
Сара исыдыскылоит ацәгьауреи агәыразреи,
Ақьиареи агра бааԥси, амала,
Уара урҭ уеиҭарыхәаԥш , угәы уҭахәыцны.
КАРЛОС
Ҳара иуцәааӡо узымҵаныҳәо анцәа игәы ннархом.
Анцәа ихаҭагьы иусԥшьоуп уи аус цқьа.
Иаахтны иуасҳәар сылшоит изакәугьы.
АПРИОР
Избан? Иаҭахым, апринц. Ҽа дунеик ахь
Амҩа ақәлара сҽазырхио, сара мап рцәыскхьеит
Ари адунеиаҿ иаԥсам зегьы-зегь.
Исзынхаз аамҭа кьаҿ ала иаԥсоума
Урҭ рзыхынҳәра? Ихаҵа,
Иаҭахны иҟам ақьафураз рацәаӡакгьы.

376

Аха игоит асаркьалбжьы, иаамҭоуп,
Сара сцароуп анцәа сиашьапкырц азы.
(Дцоит.)
Ажәохәтәи ацәырҵра
Дон Карлоси амаркиз де Позаи ааиуеит.
КАРЛОС
Иа, Анцәа иџьшьоуп!
АМАРКИЗ
О, Карлос,
Изакә чҳароузеи иаасырԥшыз сара,
Уара уԥеиԥш ӡбахеижьҭеи, амра
Ҩынтә игылан иҭашәеит.
Аха уажәоуп ианеилсырго зегьы-зегь.
Нас, шәеинышәама шәара?
КАРЛОС
Ҳазусҭцәада ҳара?
АМАРКИЗ
Аҳәынҭқари уареи. Фландриаҟа уишьҭуама?
КАРЛОС
Зегь шыҟаз еиԥш иаанхеит.
Уаҵәы агерцог амҩа дықәлоит уахь.
АМАРКИЗ
Ҟалашьа амам! Ихасҵом, ҟалашьа амам!
Мадрид зегьы жьоума? Изларҳәо ала,
Аицәажәара шәыман. Аҳәынҭқар…
КАРЛОС
Мап сцәикит. Иара убас ҳагьеилгеит,
Ҳаизыҟазаашьа еицәахеит зынӡа.

377

АМАРКИЗ
Фландриаҟа ицо уа уакәӡами, нас?
КАРЛОС
Мап!
АМАРКИЗ
Сгәыӷрақәа зегь башахеит!
КАРЛОС
Родриго! Хадара амоуп даҽакы.
Уареи сареи ҳаиԥырҵижьҭеи
Исхызгахьоузеи, злыԥха ҳаура!
Уажә зегь раԥхьаӡа исҭаху
Уабжьагажәоуп. Ҳиаԥылароуп,
Ҳаиԥылароуп лареи сареи!
Уабжьагажәоуп. Ҳаиԥылароуп,
Ҳаиԥылароуп лареи сареи!
АМАРКИЗ
Уани уареиу? Избан?
КАРЛОС
Сара гәыӷрак соуит. Уа узырцәышзеи?
О, уҽырҭынч! Сара насыԥ сымазар сҭахуп,
Сагьыҟалеит, иашан, насыԥ сыман.
Уи атәы уажәы акәым, нас иаҳҳәап.
Уажәы исабжьга,еиқәшәашьас
Иҟаҳҵарызеи лареи сареи?
АМАРКИЗ
Исаҳәа, Карл,
Иаанагозеи ари аԥхыӡ хыда?
КАРЛОС
О, мап, ари ԥхыӡым!
Анцәа дыснықәуеит, ари ҵабыргуп!

378

(Аҳәынҭқар апринцесса Еболи
Илзиҩыз асалм шәҟәы ааҭигоит.)
Шаҳаҭра лзызуа абра иануп, Родриго!
Лхы дақәиҭуп уи ауааи анцәа дуи рҿаԥхьа.
Уаԥхь ­– иџьоушьо акгьы ыҟам уи нахыс.
АМАРКИЗ
(Ашәҟәы хыртло.)
Изакәызеи избо! Аҳәынҭқар инапала ииҩуа ашәҟәы!
Иззиҩыз дарбан?
КАРЛОС
Апринцесса Еболи!
Ҩымш уажә аԥхьа аҳәынҭқарԥҳәыс лпаж
Маӡала исиҭеит ашәҟәи ацаԥхеи.
Абӷьыц саԥхьан, дысзеилкаауам изҩыз,
Саԥхьо сҿынасхазар, уа иаҳәоит
Аҳәынҭқарԥҳәыс лышьҭаларҭа азааигәара иҟоу
Ауадаҟны ԥҳәызбак дшысзыԥшу,
Бзиа уи сылбоижьҭеи акыр шааҵуа…
Сҿынасхоит…
АМАРКИЗ
Ахыда, уцама уахь?
КАРЛОС
Анапҩымҭа сзымдрит, аха усгьы
Сгәы азҩеит сара уи дызусҭаз, –
Ла лакәымкәа дызусҭадаз Карл иҿыԥсаарыз?
Агәыӷра иаразнак сымҵәыжәҩақәа еиҵнахын,
Уахь сдәықәлеит сԥырны. Ухы-угәы зырҟәандо
Шәаҳәабжьык аԥенџьыр ахьтә исаҳаит.
Сцоит уи ахьго, ашә ааимысԥаан,
Сныҩнаххызар – иеилукаауоу
сзыниаз аџьашьатәы?

379

АМАРКИЗ
О, Карлос, зегьы сгәы рызҩоит!
КАРЛОС
Иаасыкәшаз уи амаалықь илнапқәамзар,
Сара исԥеиԥшыз ҭахаран, Родриго!
Зегь зхароу ҩашьароуп, уи дҩашьеит.
Сылаԥш иланаҳәоз ҽакала иеилылкаан,
Сзыцәнымхо лара лакәушәа еиллыргеит.
Ҿымҭ сахьгәаҟуаз, гәыҭбаарала
Дсыдгыларц лыӡбан, хыдарыла
Лгәы ҳалал сзаалыртит апринцесса.
Аҳаҭырқәҵара иснаҭомызт ацәажәара азин.
Уи лыгәаӷьра аҭынчра еиланагеит,
Иагьысзаатит агәы ԥшқа, агәы раз.
АМАРКИЗ
Уҽырҭынчны аума ишсоуҳәо, нас, абри!
Ҳәарада, зегь еилылкааит апринцесса Еболи,
Уи иаҵылхит убзиабара амаӡа!
Лгәы нурхеит лара, арахь,
Игәы тҟәаны илымоуп аҳәынҭқар!
КАРЛОС
Дуаҩыцқьоуп, дразуп апринцесса.
АМАРКИЗ
Ҽыргызмалроуп урҭқәа! Сара издыруеит,
Карлос, уи аҩыза агәразра ахә!
Шаҟа дырцәыхароузеи уи
Уара илыдукыло, Карлос!
Баҳчааӡаҩык ицхырара змаӡамкәа,
Зхала адгьыл иқәиааз, илаҳа-лаҳауа,
Игәырҭәыгоу афҩы зхылҵуа,
Ауроузоуроу ахаа-цәа зхьыкәкәо ашәҭ
Деиԥшым уи зынӡа. Ихаҵа, уи дзеиԥшу
Ажәҩан гәы хәашь аҵаҟа иҟалаз,

380

Зынӡа гьама змам ашәыр ауп.
Аладатәи ауаа бзиақәа ирҿырԥшны,
Рыцҳарыла зсахьа ҭыху ԥҳәысуп.
Ааӡара, ашьцылара – иуҭаху рызҳәа
Уи иахьа дызлаҟоу зегьы зхылҵыз.
Уазхәыц, илылшома знымзар-зны апринцесса
Аҳәынҭқарԥҳәыс иланалыжьырц, уи,
Атәым ԥҳәыс, бзиа дахьибо
Уажәраанӡа џьабаацәгьала
Лара лышҟа ихьалырԥшыз ауаҩы!
КАРЛОС
Ибзиан ус дудыруама уара апринцесса?
АМАРКИЗ
Мап. Ҩынтә заҵәык дызбахьеит.
Сгәы иаанагоит дазҟазоуп ҳәа уи даара,
Лыгра бааԥсқәа гызмалрыла иҵәахны,
Дмаалықьушәа ауаҩы иҿаԥхьа ацәырҵра.
Аҳәынҭқарԥҳәысгьы дызбеит сара уи лааигәа,
Аха апринцессеи лареи шаҟа иеиԥшымзеи!
Ахԥарареи аласреи дырцәыхараны,
Аҳаҭыр баны, ишьҭыхны илку лхы дацәымшәо,
Дцоит уи, зегьы нцәахшас дшыршьо лымбаӡо,
Изаҟаразаалак рҽхәаракгьы дазымԥшыкәа.
Уи дызныԥхаауа асаркьаҿы Карлос
Илшома апринцесса Еболи дибарц?
Апринцесса лыӷәӷәара абзиабара иахшеит,
Абзиабароуп иҟалаз
имҩақәҵагоу ҭагылазаашьаны.
Дыззыԥшыз аҳамҭа ланамшьакәа данынужь,
Усҟан…
КАРЛОС
(Дгәааны.)
Мап, мап!
(Игәы ҭынчымкәа данеи-ааиуеит.)

381

Мап ҳәа уасҳәоит. Шаҟа иунымаало
Удыруандаз, Родриго, зегь реиҳа зыхә сшьо
Ауаҩытәыҩса игәрагара!
АМАРКИЗ
Закә ҽыԥныҳәоузеи! Уи аҩыза сықәнагам.
Исҭоубоуп, упринцесса дмаалықьҵәҟьан,
Иашан, уара уеиԥш, уи лҿаԥхьа саргьы
Сшьамхқәа арсны сгыларын, лара
Илзымдыруазҭгьы умаӡа.
КАРЛОС
Аха иҟам,
Иҟам, сыгәра га, уара узыцәшәаша,
Узлаҿалкуа ҳәа апринцесса илымоу
Лхаҭа хьымӡӷ лнамыргар ауам.
Угәы ишԥаанаго, шьоура хәымгак азыҳәан
Уи лыламыс цқьазар илҟьашьру?
АМАРКИЗ
Аӡәым-ҩыџьам, Карлос, ианыԥхашьа,
Ршьа рурц азыҳәан зхы зҟьашьхьоу.
КАРЛОС
(Деикәашәаны.)
Уажәақәа џьбарацәоуп, Родриго,
Апринцесса дԥагьоуп, аха дразуп.
Сара уи дыздыруеит, сагьлыцәшәом,
Амала, баша сгәыӷра урӡырц уашьҭоуп.
Сан слацәажәоит сара.
АМАРКИЗ
Избан?
КАРЛОС
Уаҳа исшаҭо уаҩ дыҟам – исԥеиԥшу

382

Здыруазароуп шьҭа. Аха усыцхраа.
Иҟасҵари лацәажәашьас?
АМАРКИЗ
Ашәҟәы лурбарц аума угәы иҭоу?
КАРЛОС
Уи уазымҵаан, исоуҳәаша хазуп.
Ианбыкәу, иабыкәу сахьлынио?
АМАРКИЗ
Уара уакәӡамыз сан бзиа дшызбо ҳәа
Ҭоуба зуаз? Иуҭахума уажәы ушәҟәы лурбарц!
Карлос ҿымҭкәа дгылоуп.
Ублақәа ирхызбаалоит, Карлос,
Иахьанӡа исзымдыруаз акы.
Ухьаҳәны угылеит. Сыблақәа урхыԥшыл,
Сиашами сара? Исыҭ, нас…
Карлос уи асалам шәҟәы ииҭоит.
Амаркиз ашәҟәы ԥижәоит.
КАРЛОС
Ухы еилагашәа уҟоума, џьым-џьым!
(Иҽааныкло.)
Аха имӡакәа иуасҳәоит – ари ашәҟәы
Иадҳәалан сара сгәыӷрақәа акыр.
АМАРКИЗ
Сгәы азҩеит, Карлос, уи азоуп изԥызжәазгьы.
(Амаркиз илаԥш иларҟацаны апринц дихәаԥшуеит,
апринц дшылакҩакуа иныԥшуеит.)
Краамҭа ҿырҭуам.

383

Ирзеиԥшузеи аҳәынҭқари уареи шәыбзиабара?
Филипп дшәарҭоума уара узыҳәан?
Еидҳәалашьас ирымоузеи угәыӷрақәеи,
Иԥҳәыс дыԥсахны, уи ҽаӡәы дахьлышьҭоуи?
Иҟаиҵазеи убзиабара аҿаԥхьа гәнаҳас?
Ухы унапаҟны иааг! Иахьанӡа, Карлос,
Ишԥасымамыз убзиабара еилкааны?
КАРЛОС
Уи иаанагозеи, Родриго?
АМАРКИЗ
О, сара издыруеит
Зегь схасыршҭырц шсыхәҭоу. Ааи,
Ҽакала акәын ушыҟаз уара зны.
Угәы ҭбаан, убеиан, уеиҿамсын.
Угәы дунеик дук шеибгаз иҭаӡон.
Изырбгазеи, еилазыжьзеи уи адунеи?
Ахамаԥагьареи ацәанырреи ирыхәхеит.
Уҭацәит, Карл. Уара хьаас иумам
Уама иҭагылоу нидерландаа рлахьынҵа!
Ргәырҩа цәгьа лаӷырӡыла иукәабаӡом.
О, Карлос, ушԥаиаӡааи, ушԥаныхтәхеи,
Ухы заҵәык бзиа иубо уаналага!
КАРЛОС
(Акресла иҽнықәижьуеит. Апауза ашьҭахь,
игәы дышҭаҵәуо ҵәахуа.)
Сыгәра угом уара шьҭа!
АМАРКИЗ
Абас уеицразыршәаз
Уцәанырра цқьақәа уцраст имцаха.
Зхы-зыԥсы зегь узҭараны иҟаз
Уа дутәымхеит, дуцәиӡеит аҳәынҭқар.
Уажәраанӡа уара узинқәа рыгәра угомызт,

384

Длықәнагоит ҳәа ухәыцуан уи Филипп.
Иаахтны иузыгәаӷьуамызт угәы иаанагоз аҳәара.
Илықәнагаҵәҟьаз уара шуакәыз
уеилнаркааит ашәҟәы.
Аргәаҟҩы иԥеиԥшу дырны угәырӷьеит,
Насыԥ уоуит уаанӡа згәы нырхаз.
Ииашам ачҳара гәы-ҭбаа, гә-ӷәӷәа зызҭоу
Иргәрӷьароуп, аха уҩашьеит уара араҟа:
Ухы уамхаԥагьахеит, ухы уақәгәыӷт.
Ишубо еиԥш, сара уеилыскааит, аха уара
Ухы узеилкаауам, агха ухьт уажәы.
КАРЛОС
(Игәы ԥшааны.)
О, мап, уара уоуп, Родриго,
Уажәы азыҳәа агха зыхьыз.
Сыҟам сара суаҩгәыразны усҵәҟьа.
АМАРКИЗ
Инагӡаны суздыруам ауп, о, Карлос!
Уаниашам аамҭаз, иуџьшьатәу шәкы ыҟазар,
Руак алысхуеит грас иԥхьаӡаны.
Аха уареи сареи ҳаилибакааит араҟа.
Шьҭа уара улықәшәоит аҳәынҭқарԥҳәыс.
КАРЛОС
(Ихәда дахьынҳало.)
Уҿаԥхьа сыԥхашьоит.
АМАРКИЗ
Сара исыдҵа,
Исанажь иаҭаху зегь. Нап зсыркуа аус
Сышьҭнахт исыҵас, схәыцрақәа амҽханакит,
Сатәнатәит сауразоуроу. Иуаҳап лара лҿала.
Агәра усыргоит аҳәынҭқарԥҳәыс лҟны
Сышнеиуа изулакгьы. Иҟалап уаҵәыҵәҟьагьы

385

Мҩак ҳаԥшаар. Уаанӡа иухоумыршҭын, Карлос:
«Иреиҳау хшыҩзар ауаа рынасыԥ азы
Ақәԥарахь ҳазго, шә-нызқьынтә
инамӡаргьы ҳагәҭакы,
Абџьаршьҭаҵара ҳара иҳахәҭам».
Иуаҳауама исҳәо! Иугәалашәоз Фландриа!
КАРЛОС
Исҭоубоуп, инаӡароуп снап иану!
АМАРКИЗ
(Аԥенџьыр днадгылоит.)
Арахь иаауеит. Зегьы нхоит ишыҟац:
Уара упринцуп, Поза – увассал.
КАРЛОС
Ақалақь ахь уцома?
АМАРКИЗ
Ааи.
КАРЛОС
Уаангыл! Иуасҳәоит даҽа ҩ-ажәак!
Шьарда зҵазкуа адырра: «Ихдыртлоит
Фландриаҟа ицо ашәҟәқәа зегьы».
Угәуҽаныз, Родриго! Изласарҳәаз ала,
Аԥошьҭа маӡала иаиуит анапынҵа.
Аграф Таксис сара дысҩыза бзиоуп.
АМАРКИЗ
(Дааиԥхьхәыцны.)
Исырҭашт даҽа гәҭыхак! Аха егьаурым:
Иакәршан Германиала исышьҭлап.
Ицоит.

386

АХԤАТӘИАҚӘРГЫЛАРА
Актәи ацәырҵра
Аҳәынҭқар дахьышьҭало ауада.
Иаркны астол иқәгылоуп ҩ-цәашьык. Ауада акәакь
аҿы, ршьахмқәа арсны, ихырсысуеит гәыԥҩык апажцәа.
Акресла иҽадкыланы, астол азааигәара дхәыцуа дгы
лоуп аҳәынҭқар. Икуп амедалиони бӷьыцқәаки.
АҲӘЫНҬҚАР
Уи лыхшыҩ ԥыруа еснагь аҳауа иалан.
Бзиабара сызлымҭеит. Аха избахьазма
Уи лылахь еиқәнаҵо? Мап, иеилкаауп:
Дмыцҳәаҩуп лара!
(Ихәыцра даалыҵуеит. Иџьашьаны днаԥшы-ааԥшуеит.)
Изакәыз, мшәан, сызлаз?
Аҳәынҭқар заҵәык иоума араҟа ицәам?
Ашара ааигәоу? Ацәашьқәа ҿыблаауеит.
Лацәааихьшь ҟамҵакәа исхызгеит ари аҵх.
Аха сыԥсы сшьазшәа сыԥхьаӡап.
Имыцәакәа ирхырго аҵхқәа рзыҳәан
Аҳәынҭқарцәа ироуам ахҭацәыха.
Сара сҿыхоуп, ус анакәха, ишеит.
(Ацәашьқәа ирцәоит, аԥенџьыркыдыршәыла днахоит.
Шьаҿақәак неихигоны ицәоу аҷкәынцәа гәеиҭоит.
Ҳамҭакы ҿымҭ дрыхәаԥшуеит, нас аҵәҵәа дасуеит.)
Зегь ыцәоума адкыларҭа ауада аҟынгьы?
Аҩбатәи ацәырҵра
Аҳәынҭқар. Аграф Лерма.
ЛЕРМА
(Аҳәынҭқар дахьааиуа џьашьаны.)
Угәы еиҟарами, аҳәынҭқар?

387

АҲӘЫНҬҚАР
Изылашоз армарахьтәи апавилион аԥенџьырқәа?
Уара шьҭыбжьы умаҳаӡеи, аграф?
ЛЕРМА
Мап, ухаҵкы.
АҲӘЫНҬҚАР
Ԥхыӡ избоу?
Мзызда ас еиԥш иҟоу ԥхыӡ убом.
Аҳәынҭқарԥҳәыс уами, мшәан, дахьыцәо?
ЛЕРМА
Ус ауп, аҳәынҭқар.
АҲӘЫНҬҚАР
Иҽеим сыԥхыӡ, иҽеим!
Уи зыхьчо рхыԥхьаӡара еиҳатәтәуп
Ҩынтә рыла! Иааилахәлар, исҳәо умаҳауеи,
Уаҩы имырбакәа, зынӡа имаӡаны!
Исҭахым… Ишԥыкәу уара ушсыхәаԥшуа?
ЛЕРМА
Саҭоумҵан, аҳәынҭқар, аха, излазбо ала,
Ацәа угуп. Азин сыҭ уԥсҭазаара
Акыр ишаԥсоу угәаласыршәарц,
Иугәаласыршәарц абас ацәа угны
Збо ужәлар ргәы ишацәыӡуа аҭынчра.
Ма ашьыжь, иаҳа ацәа аныхаау,
Ҩбаҟа сааҭ…
АҲӘЫНҬҚАР
Сыцәарцу?
Ҭынч ацәара сылшоит Ескуриал.
Аҳәынҭқар даныцәа, ицәыӡуеит игәыргьын,
Ахаҵа иԥҳәыс дшицәыӡуеиԥш. Мап, имцуп ари!

388

Дыԥҳәысзар исҿахәыҭхәыҭны ари аҩыза сазҳәаз?
Амц – аԥҳәыс илыхьӡуп. Ахаҵа исхаирҵаанӡа
Сара ацәгьара агәра сызгом.
(Убри аамҭаз иааҿыхаз апажцәа рахь.)
Шәиԥхь Альба!
Апажцәа цоит.
Аранӡа уааи, аграф! Ииашоума ари?
(Дкылкааны дихәаԥшуеит.)
О, ажәа заҵәык алашьцара
Цҟьа-шәҟьа иагарын. Аграф Лерма,
Ииашоума ари? Сара сжьами, сжьа?
ЛЕРМА
О, сҳәынҭқар ду, сҳәнҭқар гәыраз!
АҲӘЫНҬҚАР
(Даахьаҵны.)
Аҳәынҭқар, ҩаԥхьа аҳәынҭқар,
Уааҟәымҵӡакәа аҳәынҭқар!
Ҵакы змам бжьаныҩроуп уара уҭак!
Лабашьала ахра снасны аӡы сазыԥшын,
Аха аԥслымӡра илаҭәоит ахьы ҭәаны.
ЛЕРМА
Узыргәамҵуазеи, сҳәынҭқар?
АҲӘЫНҬҚАР
Мап, мап, акгьы! Схы сазныжьны уца!
Аграф дцар иҭахуп,
аха аҳәынҭқар уи ҩаԥхьа иибжьы наиқәиргоит.
Аԥҳәыс думоума? Ахәҷқәа умоума уара?

389

ЛЕРМА
Ааи, ухаҵкы.
АҲӘЫНҬҚАР
Умшәеит акәу, нас,
Абри аҵх ага дуӡӡа абраҟа,
Уҳәынҭқар иааигәара уара уахьынхаз!
Ухы шлахьеит иҟәашӡа, арахь
Уацәыԥхашьом уԥҳәыс лыгәра ахьуго!
Аграф! Уԥырны аҩныҟа уца,
Уаҟа урыниоит уара уԥеи уԥҳәыси,
Ԥхамшьарыла урҭ ахьтәоу рнапқәа еикәырша!
Аграф! Уԥры ҳәа уеиҳәоит аҳәынҭқар.
Ушанханы узсыхәаԥшуазеи ас?
Агәра умгои? Схаҭа сышлоуп азу?
Аразҟы-цәгьа! Ухы аҭыԥ аҟны иааг!
Гра бааԥс лыман залшом аҳәынҭқарԥҳәыс,
Ԥсроуп иԥеиԥшу уи агәра зымго!
ЛЕРМА
Ҳара ҳҳәынҭқарраҿ изгәаӷьуада
Аԥсы цқьа зхоу анцәахша ссир
Агәрамгара ашҳам лхьырсра?!
Изгәаӷьуада иреиӷьу аҳәынҭқарԥҳәыс…
АҲӘЫНҬҚАР
Иреиӷьу? Акы рҵеит зегьы: иреиӷьу.
Излазбо ала, уи илықәшәом илыдгыло
Рыԥшаара. Уи азыҳәан илшәеит ирацәаны.
Сара издыруеит, илымоу аиҳа ахҭнылҵеит.
Ухы уақәиҭуп, аграф. Агерцог дааиааит.
ЛЕРМА
Адкыларҭа ауадаҿҿ ибжьы гоит.
АҲӘЫНҬҚАР
(Иаҳа иҽаарԥсыҽны.)

390

Уара уиашан, аграф, ҳәарада:
Ацәа сыгуп. Наҟ иухаршҭ
Иуасҳәаз зегь, иуаҳауама? Иухаршҭ!
Агәра га, гәыкала дузыҟоуп аҳәынҭқар.
(Инапы дагәӡырц инаимҵеикуеит.
Лерма ицамҭаз ашә изааиртуеит
агерцог Альба.)
Ахԥатәи ацәырҵра
Аҳәынҭқари агерцог Альбеи.
АЛЬБА
(Гәаӷьра имамкәа дааскьоит.)
Ас шаанӡа сазыԥшызма сара адҵа!
(Цқьа аҳәынҭқар днаихәаԥшны, дџьашьо.)
Угәы бзиоума, аҳәынҭқар?
АҲӘЫНҬҚАР
(Днатәоит, астол иаақәихуеит
амедалион, ажәак мҳәаӡакәа акраамҭа
Агерцог дихәаԥшуеит.)
Иашоуп, ус анакәха? Зыгәра игаша
Маҵуҩ димам аҳәынҭқар?
АЛЬБА
(Дыԥхашьаны.)
Сҳәынҭқару?
АҲӘЫНҬҚАР
Ӷәӷәала сгәы нырхоуп, зегьы ирдыруеит,
Арахь сара исеиҳәом аӡәы ажәак!
АЛЬБА
(Иџьашьаны.)
Ишԥа? Игәы нырхоума са сҳәынҭқар?

391

АҲӘЫНҬҚАР
(Асалам шәҟәқәа ирбо.)
Изнапҩымҭада ари? Аҭак ҟаҵа!
АЛЬБА
Апринц.
АҲӘЫНҬҚАР
(Ибла ааихмырсыӷьӡакәа агерцог
Дихәаԥшуеит. Апауза.)
Изакәызеи, нас? Иузеилымкааи?
Уа уакәӡамыз апринц ихӡыргара сацәзыршәоз?
Уиак акәзма, нас, сара сзыцәшәашаз?
АЛЬБА
Аха ажәа «ахӡыргара» иамоуп ахшыҩҵак дуӡӡа.
АҲӘЫНҬҚАР
Агерцог, уаҳа исоуҳәара умами уара?
АЛЬБА
(Апауза ашьҭахь.)
Атәыла ахьчара, аҳәынҭқар, снапы иануҵеит,
Аҭакԥхықәра ду ганы, уи иазыскуеит сымч-сылша.
Уи аусқәа ирысҭоит сара схи сыхшыҩи.
Аха сгәаанагарақәа, схәыцрақәа
сара исзынхароуп,
Урҭ срықәиҭызароуп еснагь. Авассал иакәым,
Атәитәыхгьы имоуп ари аҩыза дақәиҭызарц азин.
Сара сзыҳәан иеилкаау зегь макьана
Аҳәынҭқар ду илымҳа аҟынӡа
Инагамзар ҟалоит, иаамҭамзар ҳәа сшәоит.
Дрықәиҭны схәыцрақәагьы реилкаара иҭахызар,
Дсазҵааит ҳәынҭқарк иеиԥш акәымкәа.
АҲӘЫНҬҚАР
(Ашәҟәы наииркуеит.)
Уаԥхь!

392

АЛЬБА
(Даԥхьоит, дшәаны аҳәынҭқар дихәаԥшуеит.)
Дарбан хыдоу аҳәынҭқар изҭаз
Аџьал цәгьа зхылҵуа ари ашәҟәы бӷьыц?
АҲӘЫНҬҚАР
Дудыруама зыхьӡала иҩу ари ашәҟәы?
Уи аҟны апринц хьӡы аирбом!
АЛЬБА
(Дгачамкны, дхьаҵуеит.)
Аҳәынҭқар! Сара исҭахын…
АҲӘЫНҬҚАР
Идыруама зегьы?
АЛЬБА
(Дааиԥхьхәыцын.)
Хьаҵшьа сымам, адҵа ансиҭо аҳәынҭқар!
Ааи, сара дыздыруеит ашәҟәы зтәу.
АҲӘЫНҬҚАР
(Игәы ҭынчымкәа дҩагылоит.)
О, ашьаура анцәа гәымбылџьбара! Усыцхраа,
Кнаҳашьа хкыс исыӡбара сызхәыц!
Зегьы ирдыруеит, анықәырԥшра аӡәгьы иҭахым,
Алакҩакра ҭыԥ амамкәа иҟалахьеит!
Мап, ари мыцхәуп! Сгәы иснаҭозма сара:
Аҳәынҭқар аҵыхәтәаны – иаба? – иара
Иҳәынҭқарраҿ, аҵыхәтәаны, аиаша иаҳауеит!
АЛЬБА
(Аҳәынҭқар иҿаԥхьа днашьамхнышгыло.)
Сыҿсықәшаҳаҭуп, ахара сыдуп ӷәӷәала!
О, аҳәынҭқар! Сара сыԥхашьоит,
Иара аиаша ахаҭеи уара ухьӡи
Зегь цәырызгарц шсыдырҵоз, сшәаны,

393

Акы аҳәашьа сақәмшәо, ҿымҭкәа сахьыԥшыз.
Аԥшӡара амч аҿаԥхьа, ҳаҭырқәҵара дула
Ҿымҭкәа зегь ахьгылоу, Альба ихәҭоуп,
Альба иуалуп ацәажәара, маӡа
Аԥа ииуа аҭоубеи аԥҳәыс ԥшӡа бзиахә
Лылаӷрыӡқәа зызҳәоу шидыруагьы.
АҲӘЫНҬҚАР
(Даацакны, дацраланы.)
Угыл, ажәа усҭоит, угыл!
Умшәакәа, акы аанмыжькәа иҳәа!
АЛЬБА
(Дҩагыло.)
Сузыӡрыҩуеит. Издыруада, аҳәынҭқар,
Уара иугәалауршәарц улшозар
Аранжуец абаҳчаҿтәи ахҭыс?
Уара аҳәынҭқарԥҳәыс усҟан улыниеит,
Илуа дақәымшәо, уаҩ длыцымкәа, аллеиа аханы.
АҲӘЫНҬҚАР
Ҳа! Исаҳауазеишь, нас?
АЛЬБА
Аҳәынҭқар! Амаркиза де Мондекар
Атәыла далцан, гәыразра дула
Аҳәынҭқарԥҳәыс дахьҿылхыз азыҳәан заҵәык.
Ашьҭахьы иеилкаахеит аҳәынҭқарԥҳәыс
Лыдҵа дахымԥакәа Мондекар дышцаз.
Абаҳчаҟны уи длыцҟан апринц Карлос.
АҲӘЫНҬҚАР
(Деилашәаны.)
Абаҳчаҟны? Лара длыцны?
АЛЬБА
Аԥслымӡра ианхалт ахаҵа ишьҭа.

394

Уи ҳхыланы ҳҿанынаҳха, иаабеит
Апринц ихашҭыз ачабра. Абаҳчааӡаҩ
Игәеиҭеит, уара уанаацәырҵ,
Апринц иаразнак дныҵашәкәа дышцаз.
АҲӘЫНҬҚАР
(Ихәыцра хьанҭақәа даарылҵуа.)
Санаашанха, санаалықәымч, инеималҭәан,
Далагахт аҵәуара. Исыцыз рҿаԥхьа
Саалырҟаԥшьит, схы ԥхасшьо сҟалеит!
Схы слырбеит ахара здыз иеиԥш.
(Акраамҭа ҿиҭуам.
Ихы кны даатәоит.)
Уара уиашоуп, агерцог, –
Иалшон иакәымк сымпыҵҟьаргьы.
Уца, сааныжь ҳамҭакы.
АЛЬБА
Аха, сҳәынҭқар, макьана
Иара убри ала зегь аарԥшым.
АҲӘЫНҬҚАР
(Ақьаад бӷьыцқәа дрыхәаԥшуа.)
Иарбан уаҳа? Абарҭу? Егьырҭу?
Шаҟа цәырҵырц рылшои еизыкәкәа?
О, арҭқәа зегь амш аасҭа еихыккоуп!
Аха, ус сҳәаргьы, иара иахьанӡагьы
Иҟаз здыруан. Уи лыԥсахра ахы анакыз
Дшәаԥырҳаԥуа Мадрид данысзааугаз ауп.
Лгәы аҭра иҭамгыло, исгәалашәоит,
Сышлара инахылгеит лылаԥш. Абас
Далагеит лҽыраҩысҭааны амцҳәара.
АЛЬБА
Бзиа иибоз дицәнарӡт апринц Карлос
Аныс уи лыҟалара. Аҩыџьагьы

395

Иеиҿагәыҳәаауа бзиа иеибабон.
Аҭагылазаашьа ҿыц илоуз лгәыӷрақәа зегь
Дрықәиҭымкәа дааҟарҵеит. Аҩыџьагьы
Бзиа ишеибабоз иаахтны аҳәара ргәаӷьхьан.
Ицахьаз амшқәа рыгәқәа дырхыҭхыҭуа,
Еиҳагьы иеизхьаԥшуа иалагеит нас-нас.
Иеизааигәартәуан рықәреи рхәцшьеи,
Ақәымчра агәаӷ ирымаз иеиднакылон,
Иаҳа агәаӷьра рыманы, аҩыџьагьы
Иацныҟәон рцәанырра ирыднаҵоз. Аха
Аполитика урҭ зызхьуаз зегь
Рҵыхәтәа ааԥнаҵәеит. Ишԥыкәу, нас,
Аҳәынҭқар, лгәы лырҭынчма уи,
Амчра ду лоуны лнапаҿы? Уи дыззыԥшыз
Бзиабаран – лара илоуит агәыргьын.
АҲӘЫНҬҚАР
(Игәы нханы.)
Агерцог, уара хшыҩ дула зегь еилургеит –
Уцәажәашьа, уажәа ԥшӡа сыхнахт. Иҭабуп.
(Дыхьшәашәаӡа дҩагылоит.(
Уара уиашоуп. Апринц абаҳчаҟны дахьлыцыз,
Уи ишәҟәқәа ахьысцәылҵәахыз азыҳәан
Ахара ӷәӷәа лыдуп аҳәынҭқарԥҳәыс.
Ахара лыдуп ихыдарахаз лгәыразра иахҟьаны.
Уи лахьырхәра сылшоит. (Аҵәҵәа дасуеит.(
Адкыларҭаҿ иҟада?
Шьҭа уцар улшоит, агерцог Альба!
АЛЬБА
Гәыкала сыҟазаареи сгәы иҭыхози рыла
Угәы нсырхама, нас, аҳәынҭқар?
АҲӘЫНҬҚАР
(Иааҩналаз апаж иахь.)
Доминго уиԥхь!
Апаж дцоит.

396

Уаҭасҵом ухаҭа узыцәшәашаз ацәгьаура
Ҩ-минуҭ наҟьак сара сахьацәуршәоз.
Альба дцоит.
Аԥшьбатәи ацәырҵра
Аҳәынҭқар. Доминго.
Аҳәынҭқар днеиааиуа, дхәыцуа ауада дыҩноуп.
ДОМИНГО
(Игерцог данца ашьҭахь минуҭқәак ааҵуаны
дааиуеит, аҳәынҭқар дааизааигәаханы,
ихы-игәы алаҟаны дихәаԥшуеит.)
Сара насыԥ сымоуп, аҳәынҭқар,
Аҽынкылареи аҭынчреи уманы уахьызбо.
АҲӘЫНҬҚАР
Насыԥ умоума?
ДОМИНГО
Ҳазшаз иџьысшьоит
Сшәара ахьыбзамыҟәрахаз, насгьы
Агәыӷра ахьыҟоу… Сҳәынҭқар ду,
Амаӡа атәы саргьы ишыздыруа уцәызӡом.
АҲӘЫНҬҚАР
(Деиқәылашьца.)
Исҭахуп ҳәа уасҳәама уи аӡбахә
Ҳалацәажәар? Дарбан сара сусқәа
Аҽрылагалара згәаӷьуа? Уара иухашҭзаап
Ашәара захьӡу.
ДОМИНГО
Аҳәынҭқар!
Уи амаӡа ахьсарҳәаз аҭыԥи

397

Саҳәашьас иҟарҵази, аҩбагьы,
Сацәырыхьчоит ахара исыдукыло.
Исаҳаит сара уи амаӡа
Ауасиаҭ ажәа ахьырҳәоз, – гәкаҳарала,
Гәнаҳа цәгьас иԥхьаӡаны, уи агәнаҳаҟаҵаҩы
Рыцҳа лыламыс дшаргәамҵуа,
Даҭеимҵарц анцәа дышиҳәо еилсыргартә.
Ихьшәаны лыгха еилылкааит апринцесса,
Аҳәынҭқарԥҳәыс лзы уи иахылҵуа
Ҽеимхар ҳәагьы дшәоит.
АҲӘЫНҬҚАР
Изакә гәразроузеи!
Узаасыԥхьаз удыруеит. Гәыкала сахьыҟаз
Сусқәа цәгьашәа иеиланарԥаҭеит.
Усыцхрааны салга сҳәыԥы-ӡыԥуа сызлахаз.
Сара уара уҟынтә аиашоуп сыззыԥшу.
Исцәымӡакәа исаҳәа – изури, исхәцри?
Умаҵура иуднаҵоит аиаша уҳәарц.
ДОМИНГО
О, аҳәынҭқар! Смаҵура агәыԥшқара сыднаҵозаргьы.
Сыгәра га, уара узыҳәан, уҭынчра азыҳәан
Сышуҳәо. Иуаҳаз уаҳаит, удәықәымлан иҭҵаауа,
Уеиҭашьклаԥшуа. Уи иузаанагом гәырӷьарак,
Иухәаша ҳәа уи акгьы узаанагом.
Уаҩы ианахартә иҟоуп са исаҳаз.
Аҳәынҭқар ажәа заҵәык аниҳәа –
Аҳәынҭқарԥҳәыс хара лыдым уи нахыс.
Аҳәынҭқар игәаԥхарала, анасыԥ мацара акәым,
Агәыразрагьы ишоит, уи ҭынч иҟазаара заҵәык
Иалнаршоит уҳәан-сҳәанқәа рҵыхәа аԥҵәара.
АҲӘЫНҬҚАР
Уҳәан-сҳәанқәоу? Иҳәынҭқар изкны? Жәлар рыгәҭа?

398

ДОМИНГО
Амц! Уаҩ цәымӷс иҟаиҵаша мцуп ари!
Агәра усыргоит. Аха зны-зынла, аҳәынҭқар,
Ажәлар ӷәӷәала акы агәра анырго,
Аиаша аиҳа акапануеит амц.
АҲӘЫНҬҚАР
О, Анцәа срыцҳашьа! Мшәан…
ДОМИНГО
Излалылшои, лыхьӡ бзиа ала акәымзар,
Аҳәынҭқарԥҳәыс ԥҳәызба башак лацлабра?
АҲӘЫНҬҚАР
Сгәыӷуеит аӡәгьы илшом ҳәа
Аҳәынҭқарԥҳәыс лыхьӡ…
(Длакҩакуа Доминго дихәаԥшуеит.
Апауза ашьҭахь.)
Суҳәоит акгьы сцәумӡарц! Излазбо ала,
Угәы ак ҭыхоит, уҿы иузарҳәом.
Уҿаныԥшыларала иаразнак иеилыскааит
Иҽеим акы угәы иҭаны ушысзааз.
Ицәырга, нас, – иҟалалак ҟалааит,
Иумыргәагәан уаҳа. Ирҳәозеи ауаа?
ДОМИНГО
Аҳәынҭқар! Агәрагара рылоуп ажәлар,
Абзҳәацәа ражәа агәра ргеит,
Ҵакык рыҭан урыхәаԥшыроуп
Аԥша урҭ ирҿанагало.
Аха абри аҩыза ахьгәарарҵаӡаз…
АҲӘЫНҬҚАР
Изакәызеи игәарарҵаз? Ишҳамха иҟоу
Уи ажәабжьгьы соуҳәарц суашьапкру?

399

ДОМИНГО
Ажәлар ырԥхашьоуп, аҳәынҭқар ухаҵкы,
Гәыԥсахеибакрыла иргәаладыршәоит урҭ,
Учмазаҩы ӷәӷәаны ушышьҭаз,
Ҩышәи жәамш заҵәык аабжьысхьаны,
Аҳәынҭқарԥҳәыс дышлоуз ахшаа…
Аҳәынҭқар дҩагыланы аҵәҵәа
Дасуеит. Дааҩналоит агерцог Альба.
Доминго дгачамкны дыԥшуеит.
Исхароузеи, аҳәынҭқар?
АҲӘЫНҬҚАР
(Агерцог иахь иҿынаханы.)
Толедо!
Уара усолдаҭуп, – сицәыухьчарц суҳәоит
Абри апап!
ДОМИНГО
(Агерцог Альбеи иареи ԥхашьаны
инеихәаԥшы-ааихәаԥшуеит. Апауза ашьҭахь.)
Заа идырны ҳаҟазҭгьы
Имшәакәа абри аҩыза зҳәаз
Аҳәынҭқар игәаӷ шихигоз…
АҲӘЫНҬҚАР
Сыԥҳа хәыҷы слабӡами сара? Излоуҳәаз ала,
Сычмазаҩы ӷәӷәаны сышьҭан, сара сыԥҳәыс
Данлоуз ахшара? Сымҩашьозар, усҟан
Доминик ацқьа иџьышәшьон шәматанеины
Сымш лашара ссирны иахьсирбаз.
Ишԥа, нас, иссиру, иссирмзу?
Усҟан акәу, уажә акәу сара санжьоу?
Аиаша абаҟоу? О, шәызбоит шьҭа шәгәы сҭаԥшны.
Издыруада , ахәшьадра аҿҳәара ааихьазар, –
Ицозҭгьы, ацәгьа, ухьӡ наумпыҵышшан?

400

АЛЬБА
Ишԥа? Ахәшьадроу?
АҲӘЫНҬҚАР
Агәра сшәыргарц шәҭахума
Зеиԥш ҟамлац ари аиқәшаҳаҭхара
Шәазкылсит ҳәа баша шәшеилацәажәоз?
Ишьҭышәымхит ҳәа заа иҳасабны?
Ишәҭахума шәыгәра згарц?
Сгәыԥсахеибаркреи схьаақәеи шәыцырхырааны,
Шәыԥсықымқым шәырҭәырц шәҭахны,
Шаҟа гызмалрыла шәсышьҭоу сымбошәа,
Сԥа изысҭахыз мҵарсны игарцаз
Гәыӷра дула агерцог Альба дыштәоу сымбошәа,
Игәынхара маҷ азыҳәан ашьаура
дшазыхиоу сымбошәа,
Шәгәы иаанагома иахьаашәҭаххалак,
Ианаашәҭаххо аамҭа азыҳәан
Ишәҟьаша аҳәа шәкушәа ирхианы?
Макьаназ ачҳара сымоуп, схы снапаҟны иааганы
Сыҽныскылартә сыҟоуп, аха агәарагра анысцәыӡ,
Ижәдыр шәа шәыла нап шасыркуа…
АЛЬБА
Гәыкала азыҟазаараз абри аҩыза ҳаҳауа!
АҲӘЫНҬҚАР
Гәыкала азыҟазаара? Ацәгьара ҟалаанӡа
Угәуҽанызҵо ауп гәкала азыҟазаара захьӡу.
Иҟалаз аныҟала ашьҭахь ицәырызго
Иахьӡу ашьоуроуп. Иснаҭазеи
гәыкала шәахьысзыҟаз?
Мцра аламкәа иҳәазар шәара ишәҳәаз –
Иарбан аиԥрыҵра ахьаа цәгьа ада исзынхо?
Ашьаура иснаҭо агәахәара ашоу? О, мап!
Шәара шәеиҩысҭаацәоуп, ишәҳәаз ашьақәырӷәӷәара

401

Шәацәшәоит, иҭашәырхо атымитыша ахықәаҿ днаган,
Шәара шәамҵырц шәҭахуп шәыцқьаӡа!
ДОМИНГО
Аха иалшома ухаҭа узыхҭыгәымлаз,
Ублала иумбаз уҳәан-сҳәанла ишьақәурӷәӷәарц!
АҲӘЫНҬҚАР
(Краамҭа аҿымҭра ашьҭахь,
Доминго ихы наиқәкны.)
Адҵа ҟаҵсоит аусӡбара азыҳәан
Аҳәынҭқарра аграндцәа зегь еизгахарц.
Хадара сара ирзызуеит. Шәара ишәзаарԥшрыма
Зегьы рҿаԥхьа убас еиԥш ахаҵара,
Иаахтны аҳәынҭқарԥҳәыс аԥсахра
Харас илыдышәҵартә? Лара дыԥсуеит.
Рыцҳашьарак лоушам, апринцгьы уи изыԥхшоит,
Аха, ижәдыр, лхы анылзыриаша аҳәынҭқарԥҳәыс,
Шәҩыџьагьы шәҭахоит! Ишԥажәбо?
Шәақәшаҳаҭума абасала шәхы еиқәшәырхарц?
Шәазхәыц! Ижәгәаӷьы! Шәақәшаҳаҭума?
Аа, шәгачамкит акәу! Шәақәшаҳаҭми?
Абар амцҳәацәа гәыкала ишузыҟоу!
АЛЬБА
(Деиқәԥсы зымҩа дахьгылоу, ҭынч.)
Сара сақәшаҳаҭуп.
АҲӘЫНҬҚАР
О, акругәаӷьуеит, агерцог!
Аха, ус сҳәеит ҳәа, уалашыҩкны,
Амацасҩы иеиԥш, хьыӡ хәҷык азыҳәан,
Уԥсҭазаара ықәуҵон еснагь!
Изакәыхузеи уара узы аԥсҭазаара?
Аха сара исылоу аҳәынҭқар шьа
Авассал икасырҭәом, насыԥ ду иманы

402

Уи ихы шиԥхьаӡо здыруеит, иара иахьаҵәҟьагьы
Изыԥшаауазар сара сызирго.
Уи аҩыза уақәмгәыӷын баша! Шәца!
Шәнеи ауденциа азал ахь! Уаҟа
Шәазыԥшыз ишәыдысҵо анаҩс.
Аҩыџьагьы цоит.
АХӘБАТӘИАЦӘЫРҴРА
Аҳәынҭқар ихала дыҟоуп.
АҲӘЫНҬҚАР
Шьҭа ауаҩы дысҭахуп. О, анцәа,
Ирацәоуп уара исуҭаз. Шьҭа
Дсыҭ сара ауаҩы! Уара аӡәк уоуп
Зегь гәазҭо алаԥш-ҵар зхоу.
Дсыҭ аҩыза, уара уеиԥш, ҩызада
Схала исзыҟаҵом зегьы. Ҩызцәам
Уара ҵхырааҩцәас исуҭаз,
Рмаҵура ахә рзысшәоит, уа ҳаилгоит.
Уара иудыруеит изыцәшәо урҭ рыгра бааԥсқәа
Сара рхы ахьсырхо. Филипп игәҭаку
Адыд-мацәыс ықәырсны адунеи арыцқьароуп.
Исызцәырга аиаша! Бла иамбо уи аҿаԥхьа
Амцҳәарақәеи амҩахҟьарақәеи рыбнаршәыраҿ
Аԥшаара ицәыцәгьоуп аҳәынҭқар!
Дсыҭ згәы аарту, згәы цқьоу аҩыза,
Цәгьара аҵамк, зылаԥш уԥыло ихааӡа,
Зқьҩыла сгәыргьын ашәахәақәа рыҵаҟа иӷьацо
Дсызрылх ма аӡәызаҵәык!
\Ачақьмаџьа аартны анҵа шәҟәы хәыҷ ааҭигоит.
Абӷьыцқәа еихиршәшәоит, дыргәылаԥшуеит.(
Ахьӡқәа, егьуазымҳәо ахьӡ мацарақәа, уаҩ дызбом
Зџьабаазы ҭабуп ҳәа заҳәоу рсиаҿы.
Абар, даҽа бӷьыцқәак, даҽа сиак.

403

Ара иануп ахара зду аӡәырҩы.
Аха урҭ абасҭаху, иабасыхәо?
Ари аҩыза аус аҟны, – сыԥсҿыхраҟны, –
Ирзыҟаҵома цхырара?
(Даԥхьоит.)
Аграф Егмонт
Дзанузеи уи араҟа, Сант-Кентен данҭахоз
Иааирԥшыз ахаҵара иаҵанарӡзар идкылаз ахара?
Иԥсыз рахь данҵатәуп.
(Ихьӡ ааҵәаӷәаны, даҽа бӷьыцк аҟны ианиҵоит.
Даԥхьоит анаҩс иану.)
Амаркиз де Поза. Поза? Поза? Иашаны,
Ари ауаҩи сареи ҳаиқәымшәаӡац џьаргьы.
Аха уи ихьӡ ҩынтә иаҵшьуп. Ус анакәха,
Ус дуқәак рзыҳәан дысҭахын ауп.
Аҳәынҭқар иахь дегьшԥаақәымлеи абри ауаҩ!
Зуал иқәу диниарц иҭахыму!
Анцәа дшаҳаҭуп, аҳәынҭқарра зегь аҟны
Иара абри аӡәк иоуп сара сызҭахым!
Сиҭаххон, заманала дагьаанагон атрон аҟны,
Аҭыԥи ахьӡи ирызгәаҟуа аӡә иакәзар.
Ишԥаҟалари дԥысшәар? Аиаша иҳәоит
Аҳәынҭқар ида зхы изахәарашәа збо.
(Дцоит.)
Афбатәи ацәырҵра
Аудиенцзал.
Дон Карлос пармтәи апринц диацәажәоит.
Агерцогцәа Альба. Фериа, Медина Сидониа.
Аграф Лермеи егьырҭ аграндцәеи қьаад
бӷьыцқәак ркуп. Зегьы аҳәынҭқар изыԥшуп.
Медина Сидониа
(Хәыцрала иҭәны инеиааиуа, зылахь еиқәышьшьы
ауада иҩноу агерцог Альба ихы наиқәкны.)

404

Уара аҳәынҭқар уиацәажәон, агерцог, –
Изеиԥшроузеи игәалаҟазаара?
АЛЬБА
Даараӡа иҽеим уи игәалаҟазаара.
Медина Сидониа
Англиатәи ар иҳажәырҵоз амцашыра аҟны аасҭа
Исцәуадаҩуп сара абри азал аҟны.
(Ҿымҭ уи ихәаԥшуаз Карлос
дааидгыланы инапы имхуеит.)
Идуӡӡан иҭабуп, апринц, угәыразразы,
Иубоит уаҩы дшымааиуа сааигәа.
Сара исзыԥшуп аҭахара.
КАРЛОС
Рыгәра ганы уҟаз, сҩыза бзиа,
Аҳәынҭқар зегь шуанаижьуеи
Ухаҭа изаҟаразаалак ак шухарами.
Медина Сидониа
Сара аҳәынҭқар ифлот ду ӡаасырҟәрылеит, –
Мшын ихымлацызт уи аҩыза флотк.
Сара арыцҳа сыԥсҭазаара закәыхзеи,
Иҭахаз хынҩажәижәаба галион ирыдукылар!
Аха уара иуеиԥшу, апринц, хәҩык акьалантарцәа –
Сыхә-ԥацәа рзоуп изысҭахым аԥсра.
Абжьбатәи ацәырҵра
Аҳәынҭқар дааҩналоит ипарад маҭәа ишәҵаны.
Зегьы рхылԥақәа рхыхны иаанаскьа-ааскьан,
иааикәшаны иаагылоит. Ҿымҭроуп.
АҲӘЫНҬҚАР
(Иҟоу зегьы илаԥш нархыганы.)
Шәхылԥақәа шәхашәҵа!

405

Дон Карлоси Пармтәи апринци зегь раԥхьа инеины
аҳәынҭқар инапы инагәӡуеит. Уи, иԥа дизхьамԥшкәа,
лакҭа хаала Пармтәи апринц ихы наиқәикуеит.
Сашьа иԥа, уан еилкааны илымазар лҭахуп
Мадрид уара ула ргәы наӡоу инамӡоу.
Пармтәи апринц
Уи дазҵааит лара аԥхьатәи аидыслара ашьҭахь.
АҲӘЫНҬҚАР
Ачҳара умаз! Иаап уара уаамҭагьы,
Иахьа ахаҵара нызкыло анымҩас.
(Агерцог Фериа иахь.)
Иаҳзааугазеи уара?
ФЕРИА
(Аҳәынҭқар иҿаԥхьа днышьамхнышгыланы.)
Калаватратәи акомтур ду иорден
Ырхынҳәны иаазгеит, аҳәынҭқар.
Уи дыԥсит иахьа ашьыжь.
АҲӘЫНҬҚАР
(Аорден ааимхны, аграндцәа зегьы
илаԥш нархигоит.)
Изықәнагода, иаԥсада ари аныҟәгара?
(Альба дааиԥхьоит. Уи дааины
аҳәынҭқар иҿаԥхьа ишьамхқәа арсны
даагылоит. Аҳәынҭқар уи игәы аорден
нкыдиҵоит.)
Уара уаԥсоуп, агерцог, ақәԥаҩ гәымшәа,
Узлаҟоу иузацҵар, уаԥсахап еиҳау.
(Дгәеиҭоит Медина Сидониа.)
Ари уара уоума, с-адмирал!
Медина Сидониа
(Дгарыгаҽо дааскьоит, дшааиуа, ишьамхқәа
ларсны, аҳәынҭқар иаԥхьа даагылоит.)

406

Абри иубо соуп, сҳәынҭқар ду,
Испаниатәи аҿар рахьынтә инхаз.
Армада исыхьчаз сара.
АҲӘЫНҬҚАР
(Краамҭа иҿымҭра ашьҭахь.)
Зегьы ҳанрыжьыргьы, анцәа ихаҭа ҳанижьшам!
Сара сфлот афырҭыни абахәқәеи ирыжәсымҵеит,
Уи сышьҭит англиатәи ар ирҿасыргыларц.
Бзиала уаабеит ҳәа уаҳҳәоит Мадрид!
(Инапы дагәӡырц инаирххоит.)
Иҭабуп ҳәагьы уасҳәоит уара, агерцог,
Гәыкала исзыҟоу маҵуҩны уахьынхаз.
Ааи, сара уи ус дсыԥхьаӡоит, аграндцәа,
Сшәыҳәоит, ҳаҭыр иқәҵаны, бзиа дыжәбаларц.
(Дҩагыланы ихылԥа ихеиҵарц идиҵоит,
Нас егьырҭ ихы нарықәикуеит.)
Нас, исашәҳәозеи уаҳа?
(Дон Карлоси Пармтәи апринци рахь.)
Иҭабуп ҳәа шәасҳәоит, апринццәа.
Урҭ наскьоит. Егьырҭ аграндцәа ааскьоит,
ишьамхнышгыло, рқьаадқәа аҳәынҭқар ирҭоит.
Иара, урҭ ақьаадқәа илаԥш нархыганы,
Агерцог Альба ииҭоит.
Сыстол иқәҵа. Ҳалгама абри ала?
Аӡәгьы ҿиҭуам.
Аграндцәа рыгәҭа дзызымбозеи
Амаркиз Поза? Сара издыруеит, крааҵуеит
Уи акавалер ламысла ҳамаҵ иуеижуҭеи.
Издыруада, уи дыԥсхьазар? Мап анакәха,
Ишԥеилкаатәу амаркиз иҟамзаара?
ЛЕРМА
Европа зегь аҿтәи иныҟәарақәа дрылганы,

407

Уажәы ааигәоуп даныхынҳәыз акавалер.
Уи уажәы Мадрид дыҟоуп, дагьазыԥшуп
Аҳәынҭқар ду данидкыло аамҭа.
АЛЬБА
Амаркиз де Поза мальтатәи фырхаҵа гәымшәоуп.
Данқәыԥшыз аахысгьы зыхьӡ нагоу рахь дыршьоит.
Зегьы иргәалашәоит уи идҳәалоу ахҭыс.
Урҭ рыдгьылбжьаха Солиман ахамаԥагьа
Данакәша, гәеиҭасра ззымдырӡоз ахьырԥар,
Амагистр ду ибираҟ аҵаҟа рҽеидкыланы,
Ахыхьчара рҽаназыҟарҵоз, Алькала
Иреиҳау ашкол иҭаз руаӡәы,
Абас жәааҟа шықәса зхыҵуаз ҷкәынак дыбналеит.
Ла-Валетт дахьнеиз, аорден дырбаны,
Усгьы реиҳәоит: «Ари аорден сзаархәеит,
Аныҟәгара аҽаԥсатәра сҭахуп».
Уи, гәымшәарыла Санкт-Ельмо аидыслара ӷәӷәаҿы
Гассеми, Пиалеи, Мысҭафеи ирҿагыланы иқәԥоз
Ҩынҩажәаҩык афырхацәа рхыԥхьаӡара далан.
Адгьылбжьаха аӷа ианимпыҵеихала,
Уи зыхьчоз фырхаҵарала ианҭаха,
Амаркиз хагәха амшын иҽналажьны,
Ихала, дыӡсаны ла-Валеттҟа дхынҳәит.
Ҩымз рышьҭахь, аҭырқәцәа анықәрца,
Иҵара наигӡарц азы, уи Алькалаҟа дхынҳәит.
ФЕРИА
Ишдыру еиԥш, иара убри Поза иоуп,
Ахәшьадра бааԥс ишьҭихыз аарԥшны,
Гәымшәарыла, ҟәышра дула,
Апровинциақәа иреиӷьыз азеиқәзырхаз атрон.
АҲӘЫНҬҚАР
Иџьашьатәӡами, мшәан, абасҟак ҟазҵаз,
Сзызҵаауаз ахҩык рахьтә, иҵашьыцуаз
Аӡә дҟамлеит! Мап, уи имоуп

408

Уаҩ иимбац аҟазшьа мамзаргьы
Уи ҟазшьа имаӡам зынӡа.
Дызбароуп сара абас иҟоу ауаҩы.
(Агерцог Альба иахь.)
Амесса ашьҭахь шәеицны шәаа иареи ураеи.
Агерцог дцоит.
Аҳәынҭқар Фериа дааиԥхьоит.
ФЕРИА
Аҳәынҭқар иахьа даара игәы разуп.
Медина Сидониа
Иҳәа – дынцәоуп. Иахьа
Анцәа дызбеит сара хаҭала.
ФЕРИА
Уара насыԥ уҽаԥсоутәит, адмирал!
Сыбзиабареи сҩызареи удкыл.
Суҵашьыцит сара иахьа даара.
Аграндцәа руаӡәы
Саргьы!
АҨБАТӘИ
Саргьы!
АХԤАТӘИ
Сара сгәы аҭра иҭагыломызт.
Уара шәара ззымдыруа, хьӡы змоу еибашьҩуп.
АКТӘИ
Аҵабыргҵәҟьа уашьҭазар, аҳәынҭқар иахьа
Игәыразра аасҭагьы, ииашара атәы ҳәатәуп.
ЛЕРМА
(Иҿанынаихо, агерцог Медина Сидониа иахь.)

409

Ҩ-ажәа заҵәык удырбеиеит, агерцог!
Зегь цоит.
Аабатәи ацәырҵра
Аҳәынҭқар икабинет.
Амаркиз де Поза. Агерцог Альба.
АМАРКИЗ
(Дааҩнало.)
Сароу? Сара дсыԥхьазарцу?
Ҟалашьа амам! Џьара аӡәы уихҩашьалеит –
Уи сара сыззиҭаххарыз?
АЛЬБА
Иаҳа уеиликаарц азыҳәан.
АМАРКИЗ
Зегьы рдырра иҭахну? О, усҟан
Ихьаазгоит аамҭа ахьысцәыӡуа, –
Ҳаԥсҭазаара кьаҿцәоуп.
АЛЬБА
Уанысҵоит улахьынҵа анапы.
Ибзиан дузыҟоуп уара аҳәынҭқар.
Ухы иархә уи иҟны иуоуа аамҭа.
Узыхьӡаз уахьӡеит, иуцәцаз,
Узхьымӡаз ухы иавба.
(Дцоит.)
АЖӘБАТӘИАЦӘЫРҴРА
Амаркиз ихала дыҟоуп.
АМАРКИЗ
Уиашоуп, агерцог! Асеиԥш
Ауаҩы дманшәалахом ҩынтә.

410

Схы иасырхәароуп. Уиашоуп уара.
Аха схы иасырхәароуп уи аамҭа,
Аҳәынҭқар игәы ишаанаго еиԥш акәымкәа,
Сара сшазхәыцуа.
(Ауадаҟны даанеиҩеиуеит.)
Сзыҟоузеи сара?
Машәыршәа иҟалаз хҭысны иԥхьаӡатәу?
Избан сара, миллионҩык срылкааны,
Зегь реиҳа сазыԥшымзар шыҟалозгьы уи,
Слахьынҵа аҳәынҭқар ихы сызҭанаршәаз?
Машәыру анцәа иакәу уи згәаԥхаз?
Ауаҩы машәыршәа дзынио ахҭыс зеиԥшу
Аскульптор импыҵаҵәиуа анышәаԥшь ауп.
Ҳазшаз игәаԥхарала уи изаанашьҭуеит ажәҩан,
Ауаҩытәыҩса уи хықәкык аиҭарц.
Аҳәынҭқар сара сҟнытә иааиҭаххалакгьы,
Уи иҟынтә исҭаху здыруеит сара.
Игәы исызҭаԥсар аиаша ажәла наган,
Ихәарҭамхар ҟалом уи иахылҵуа.
Машәырс сара исыԥхьаӡоз ҟалап
Хшыҩ дула иӡбу усны. Шьҭа
Иҟала-иҟамла, зегь акоуп.
Аха, агәыӷра сыманы, сцап ԥхьаҟа!
(Деиҭанеиааиуеит ауадаҟны, аҵыхәтәаны,
дааҭгылан, аҭӡы икыду сахьак дахәаԥшуеит.)
Аҳәынҭқар даацәырҵуеит егьи ауадаҟны,
уи напынҵақәак риҭоит. Ус дааҩналоит, ашә аҟны
маҷк дааҭгылан, амаркиз дизыԥшуеит.
Ажәабатәи ацәырҵра
Аҳәынҭқар. Амаркиз Поза.
Аҳәынҭқар дшаагәаиҭалак, амаркиз уи иахь
иҿынеихоит, днеины днышьамхнышгылоит.

411

Нас дҩагаыланы, ԥхашьарак инмырԥшкәа,
аҳәынҭқар иаԥхьа даагылоит.
АҲӘЫНҬҚАР
Ҳаибадыруама уареи сареи?
АМАРКИЗ
Мап.
АҲӘЫНҬҚАР
Ибзианы сгәыргьын амаҵ ууит, амаркиз.
Ҭабуп ҳәа уаҳәара сахьашьҭоу узацәыбналозеи?
Сгәалашәараҿ зегьыҵәҟьа рхырҿқәа нхом.
Зегьы згәалашәо анцәа ихаҭа заҵәык иоуп.
Уара уҳәынҭқар иҿаԥхьа уаагылахьазар акәын.
Аха, излеилыскаауа ала, уара
Уи ахыццакра уҭахымызт, амаркиз?
АМАРКИЗ
Ҩымш заҵәык роуп иҵуа, сҳәынҭқар,
Сара арахь, Мадридҟа, схынҳәижьҭеи.
АҲӘЫНҬҚАР
Смаҵуцәа рҿаԥхьа сара бзанҵыкгьы
Уал сықәсмыжьыц. Аҳамҭа уаҳәа.
АМАРКИЗ
Сара аҳәынҭқарра азакәанқәа схы иасырхәоит.
АҲӘЫНҬҚАР
Ақәылаҩгьы урҭ ихы иаирхәоит.
АМАРКИЗ
Иаԥсоу ауаҩы – зегьы реиҳагьы.
Сара акгьы сҭахӡам.

412

АҲӘЫНҬҚАР
Ажәа цыԥхьаӡа – ахамаԥагьареи агәаӷьреи!
Исҭоубоуп сара иара убри сегьшазыԥшыз.
Сычҳара цозаргьы ихыжжы, бзиа избоит
Краныргәаӷьуа испаниаа, шәара анырзымдыруа урҭ.
Сымаҵ уурц уаҳа иуҭахым ҳәа,
Сара исымоуп лымҳаҭаск.
АМАРКИЗ
Исеиӷьу амҩа исҭарц азы сцеит.
АҲӘЫНҬҚАР
Сгәы иалоуп даара. Уара иуеиԥшу рцара
Аҳәынҭқарра азы даара идуу цәыӡуп.
Издыруада, убаҩхатәра аарԥшразы
Ара ҽҟьарҭа умоузар, амаркиз?
АМАРКИЗ
О, мап, сара издыруеит, аҳәынҭқар,
Ахшыҩ дуӡӡа змоу уара
Ишеилукаауа иаҳа сахьхәарҭахаша.
Ауал ду сыдны збоит уҿаԥхьа.
Идуӡӡаны иҭабуп ҳәагьы уасҳәоит
Исықәуҵо аҳаҭыраз, аҽхәыԥхьыӡаз,
Аха…
АҲӘЫНҬҚАР
Изакәызеи узырлакҩакуа?
АМАРКИЗ
Уара узызхәыцуа иақәнагоу ажәала
Рырԥшӡара сазыҟаҵам сара.
Атрон ааныжьны ацара ианақәыск,
Сгәы иаанамгеит уи сзырҟаҵоз амзызқәа
Уҿаԥхьа рцәыргара сықәшәап ҳәа, сҳәынҭқар.

413

АҲӘЫНҬҚАР
Рацәак рыҵарымкуоу урҭ амзызқәа,
Ицәгьоу рцәыргара агәаӷьра акәу?
АМАРКИЗ
О, урҭ сҳәартә еиԥш, аҳәынҭқар
Аамҭа сиҭозар, сеигӡома схы.
Аха мап анысцәикгьы,
Аиаша цәыргамкәа инхоит.
Ма усықәымчроуп, ма сцәымӷра
уоуроуп, аҳәынҭқар.
Руакы сзалхтәуп, инхеит абарҭ аҩба.
Иаҭыԥым алакҩакра, акы ӡбатәуп.
Аха еиӷьуп, еиӷьуп, аҳәынҭқар,
Гаӡас аасҭа цәгьаршҩыс сиԥхьаӡазар.
АҲӘЫНҬҚАР
(Дааиԥеиԥшны.)
Нас?
АМАРКИЗ
Исызуам сара, аҳәынҭқар, умаҵ.
Аҳәынҭқар дџьашьаны уи дихәаԥшуеит.
Исылшом ужьара. Амаҵура санахаургылоз
Иузыҟасҵашазгьы шьҭухит заа иҳасабны.
Уара иуҭахуп иску аҳәа, сгәымшәара,
Иуабжьызго. Аламыси аиашеи ракәым,
Сара сзышьҭоу акоуп – уара иугәаԥхо,
Ауаҩра, аԥсыцқьара саргьы хәык сзақәуп.
Снапала иушарц иуҭаху анасыԥ,
Уалс исыдуҵо сеигәырӷьаны, бзиа ибаны
Схаҭа схы ақәысҵарц сыхиоуп.
Ус акәым угәахәуама? Уакәшаҳаҭхарыма
Ухаҭа узлаҟоу удиҵар ҽаӡәы?

414

Ма изласылшарызеи, исылшо ныжьны,
Исылымшо ҟасҵоит ҳәа нап асыркырц.
Сара ауаатәҩса зегьы бзиа избоит.
Аҳәынҭқар имаҵ зуанаҵы,
Схы заҵәык бзиа избалароуп.
АҲӘЫНҬҚАР
Иумарҽхәатәуп ас еиԥш иҟоу ажәа.
Уара иулшоит, амаркиз,
Абзиара ҟауҵарц. Абзиара ҟазҵо,
Апатриот, ауаҩ ҟәыш изеиԥшзароуп
Уи ахьыҟаиҵо, насгьы ирзыҟаиҵо.
Уара иалухырц улшоит
Иаҳа уахьаԥсахаша ҭыԥк.
АМАРКИЗ
Иҟам ус еиԥш ҭыԥ!
АҲӘЫНҬҚАР
Ус акәҵәҟьану?
АМАРКИЗ
Аҳәынҭқар сара снапала иҟаиҵарц ииҭаху –
Абри аума иԥхьаӡатәу насыԥс ауаа рзы!
Абри аҩыза насыԥума сыбзиабара ду
Ауаа ирнаҭарц иаҭаху? О, мап!
Ари аҩыза анасыԥ аҿаԥхьа
Атронқәа зегьы хыџхыџрын.
Даҽа насыԥуп араҟа ауаа ирышәҭаз:
Уи хәдацәаҟынӡа ихнартәалошәа иажьоит.
Ари аҩыза анасыԥ аҳәынҭқарра
Меигӡарах иашоит, иазеиӷьнгьы абоит.
Аиаша захьӡу иара изыхьӡнаҵаз ауп,
Атрон азы ишәарҭам уи аиаша.
Аха акоума атрон зышьҭоуи
Сара сзышьҭоуи? Аишьцәа реибарԥсра

415

Сыбзиабара сзазкуама? Иауама,
Исзазҳәома анасыԥ ҳәа мамзар
Ахәыцра зин ахьамам, амҩа ахьку!
Мап, аҳәынҭқар, исылшом, иагьсыдумҵан
Ари аҩыза анасыԥ рзысшаларц ауаа.
Умаҵ сызуам, аҳәынҭқар.
АҲӘЫНҬҚАР
(Дласны.)
Аҿагылара ҟазҵо уаҩума уара?
АМАРКИЗ
(Дааиԥхьхәыцын.)
Мап, аҳәынҭқар, уара узыдгыло, ихоуҵо –
Убри оуп сзыдгыло, ихасҵо схаҭагьы.
АПАУЗА
Ииашамкәа сеилукааит, аҳәынҭқар,
Иара убри акәын сегьзыцәшәоз.
Атрон амаӡақәа рцәыргара згәаӷьуазар,
Уаҩы агәра злеигари, ҵаны,
Акы нхеит ҳәа араҟа са сзы иԥшьоу?
Сырбар ҟалоит уаҩ дзыцәшәаша сакәны,
Аха, мап, сара сшәарҭам, аҳәынҭқар!
Сгәаҭахарақәа абраҟа сгәы иҭаԥсуеит.
(Инапы игәы инадикылоит.)
Сахыччоит аартра ҿыцқәак рыҟаҵара азгәышьра.
Уи ауаа еидԥахла изку ашьамҭлаҳәқәа
Азԥыҵәҵәом, изҵоу аидара рықәнарӷәӷәоит иаҳа.
Зынӡа ихаауп, даҽа цәанырроуп
Сара сшьа еилазыршуа. Ҳара ҳазну
Ари ашәышықәса иԥшьоу схықәк хада азыҳәа имшәыц.
Сара игылараны иҟоу абиԥарақәа сыртәуп.
Аха схәыцрақәа рҿоуп абарҭқәа ахьааиуа исахьан,
Уара уҭынчра азеилгома асахьа?
Иҟам ауп уи – ишугәамԥхо анунурԥш!

416

АҲӘЫНҬҚАР
Исцәумӡан, сара соума раԥхьа абри зауҳәо?
АМАРКИЗ
Ааи, уара уоуп.
АҲӘЫНҬҚАР
(Дҩагылоит, ауадаҟны даанеиҩеины,
амаркиз иҿаԥхьа дааҭгылоит, ихазы.)
Аҳәынҭқар ас иацәажәара ҟазшьа ҿыцуп.
Аҿагәыбзыӷажәа аҳәара иаҟәыҵт.
Шьоукы ирҿыԥшны акы аҟаҵара ауаа ҟәышқәа
Рхы рыхнахуеит. Иԥысшәап даҽакы.
Иаалырҟьаны иԥушәо лҵшәагьы ацуп.
Ус анакәха, идсырбап зегьы.
Атрон шьаҭас иаиуеит адоуҳа ӷәӷәа.
АМАРКИЗ
Сара избоит, аҳәынҭқар, ауаа ушырзыҟоу,
Урҭ шаҟа иаԥсамкәа рыхә ушьо!
Згәаанагара иаша мӡакәа ицәырызго,
Аҿагәыбзыӷажәа зҳәо рахь иуԥхьаӡоит.
Сара издыруеит дара ауаа рхаҭақәа
Шракәу ус уҳәартә еиԥшгьы уҟазҵо.
Уаҩы ирыдимҵакәа, рхатә гәаԥхарала,
Анцәа ианишоз ирылеиҵаз нышьҭаҵан зымҩа,
Ирыцәдырӡт идмырӡшаз, рхы ладырҟәит.
Урҭ рхы шьҭыхны агылара иацәшәоит,
Аҽрыцҳатәра иашьцылеит бааԥсыла,
Ашьамҭлаҳәқәа иныҟәырго ирнаалт,
Ус ахәҭоушәа, ҽа мҩак рымамшәа рхы ржьоит.
Абас иҟаны иуоуит уара адунеи,
Уаб аҳәынҭқарра дуӡӡагьы абас иоуит.
Ҳаҭыр зларықәуҵарц улшозеи ауаа,
Абас акәзар урҭ уара ублақәа ишрыхгылоу.
АҲӘЫНҬҚАР
Ааи, уара узлаиашақәоугьы ыҟоуп.

417

АМАРКИЗ
Аха, рыцҳарас иҟалаз, унапаҵаҟа
Анцәа иишаз зегь иреиҳау – Ауаҩы
Дааганы, уи иҿаԥхьа нцәас ухы ҟауҵан,
Иухашҭит иара уара ухаҭагьы ушуаҩыз!
Уара ууаҩуп, анцәа иишаз ауаҩы.
Ҳцәа ианыруа зегь уцәа ианыруеит,
Ҳарҭ зегь ҳаиԥш, адгылара уҭахуп.
Ауаҩытәыҩса рыцҳа анцәа иҿаԥхьа
Дшыҟоу даҽакалоуп: иҽкажьны
Уи диашьапкуеит, диҳәоит, инапқәа раҳа,
Дрыцҳахәха диҵаԥшуеит дшәа-ӡыӡо.
Ари изқәӡбатәу, аԥсабара иархәанчаз акоуп!
Унапаҿы хәмаргас ауаҩы даныҟала,
Излаурԥшӡарц угәы иҭоузеи адунеи!
АҲӘЫНҬҚАР
Иажәақәа сгәы иалакшоит ӡыӡҵас!
АМАРКИЗ
Уара узыҳәан уи дзакәыхзеи, уи арыцҳа!
Уара уаӡәуп, зегьы урыцәцоит, иагьыҟам
Уара узыҳәан аԥҟарақәеи азакәанқәеи.
Уара унцәоуп – изакә хә дуузеи
Анцәахара иахҭнырҵо? Гәырҩацәгьан, сҳәынҭқар,
Абасҟаҩык рынасыԥ аҳәынҵәа– илакәаҳаны,
Уара унцәамхаргьы! Унхазҭгьы
Иухәаҽыз ахақәиҭра заҵәык уалагәырӷьо!
Суҳәоит ацара азин суҭарц, ухаҵкы.
Сара саланагалацәеит, сгәы ҭәуп ихыхәхәа.
Ҽынкылашьа сзыҟамҵеит, акы мӡакәа,
Сыгәҭыхақәа зегь засҳәарц сылшо
Ауаҩы иҿаԥхьа.
Дааҩналоит аграф Лерма, уи иныҵакны аҳәынҭқар ак
иеиҳәоит. Аҳәынҭқар аграф дындәылҵырц иирбоит.

418

АҲӘЫНҬҚАР
(Лерма данындәылҵ, амаркиз иахь.)
Уажәа нагӡала!
АМАРКИЗ
(Апауза ашьҭахь.)
Сара иеилыскаауеит, аҳәынҭқар, иуасҳәаз…
АҲӘЫНҬҚАР
Зегьы соумҳәац. Уажәа нагӡала!
АМАРКИЗ
Схынҳәит сара Фландриантә, избеит Брабант.
Избеит ишәҭуа, иӷьацо атәыла.
Иӷәӷәоуп уаҟа ажәлар, амч ду рымоуп.
Схәыцуан: анасыԥқәа иреиҳауп
Ҳәынҭқарс урҭ рхагылара.
Аԥхыӡ хаа еиԥш, хәыцра бзиак сшалаз,
Сара араҟа, ҳтәылаҿ, ауаатәыҩса
Зцәеижь ӡыҭхьаз рыбаҩқәа снарыхҟьашеит.
(Дааҭгылан илаԥш аҳәынҭқар инаидирхалоит.
Аҳәынҭқаргьы уи лаԥшыла аҭак ииҭарц иҭахуп,
аха илымшакәа ихы лаирҟәуеит.)
Ааи, уара иууалуп! Аха уара иулшаз,
Иууалны иуԥхьаӡаз, иагьынаугӡоз аус
Ауаҩы ицәа дҭанарӡыӡоит, аҳәынҭқар!
Ирыцҳахәха зшьа иӡаабылгьо илшом
Агәаҟра ду дҭазыргылаз ашәа изиҳәарц!
Ажәҩан аҟынӡа ихагалоу, нцәас ишьоу ракәым
Аҭоурых зыҩуа, уи зыҩуа ауаа роуп!
Филипп иаамҭа мҩасышт иҟамызшәа,
Уи аҭыԥан иааип даҽа аамҭақәак.
Аԥсы еивнагап, аҽартатап, аҽарыцқьап
Ашәышықәса иаҳа! Иреиҷаҳауа,
Ирхылаԥшуа рҳәынҭқарцәа,
Насыԥ рыман иҟалап ауаагьы.
Иаҳа рыжәҩа еибырҭап ауаҩи ауаҩреи.

419

АҲӘЫНҬҚАР
Ианбазыҟаларыз, уара утәала,
Ауаҩра зцу ҳәа узҿу убри аамҭа,
Ҳшәышықәса гәымбылџьбарамзар абасҟак?
Цқьа унаԥшы-ааԥш, иба Испаниа шышәҭыз.
Уи иахыку ажәҩан кеикеиуа ицқьоуп,
Ажәлар насыԥ ду рыманы инхоит.
Ирымоуп аҭынчра. Агәра усыргоит афламандцәагьы
Ишрысҭо сара анасыԥ иашеи аҭынчреи.
АМАРКИЗ
(Дласны.)
Анышәынҭрақәа рҭынчра! Уара
Агәра гаҵәҟьан уҟоуп зегь ирзеиԥшу,
Адунеи зырҿо, нкылашьа змам ааԥынра
Аҿагылара иақәхап ҳәа умч!
Уара агәра гаҵәҟьаны уҟоуп, абра,
Европа, иаанукылап ҳәа умала
Аффаҳәа игьежьуа аҭоурых абарбал!
О, башаӡа угәӷуеит! Зықьҩыла
Инрыжьуеит, иалҵуеит уа утәыла.
Мап уцәызкыз, удин агәра зымгаз,
Хьӡы змаз, ууаажәлар иреиӷьыз ҵеицәан.
О, англиа аҳәынҭқарԥҳәыс Елизавета
Гәаартыла илыдылкылоит, ибналаны,
Атәыла иалҵны арантә ицо.
Ҳажәлар идырҳаз амал ауп
Британиа зырбеиогьы абас.
Гранада ҭацәит, игәырӷьоит Европа
Аӷа инапала ихы ахьҭаирхо.
(Аҳәынҭқар иԥсы еилахәоит. Амаркиз, уи
гәаҭаны, днаизааигәахоит.)
Ашьаҭа укырц уашьҭоуп ԥсра зқәым,
Аха аԥсра ахаҭоуп уара зымҩа шьҭоуҵо.
Ақәмчра аусқәа ицԥсуеит ақәмчра ҟазҵо.
Дыҟам, дузыԥшаауам ҭабуп ҳәа уазҳәаша.

420

Аԥсабара уаҿагыланы баша уқәԥеит:
Уҳәынҭқар ԥсҭазаара ду зынӡа баша
Иазукит зегь реилажьра, рырбгара.
Мап, ауаҩы уара узызхәыцқәо дырхыҳәҳәоит,
Урҭ реиҳагьы даԥсоуп хараӡа.
Уи иԥыххааса ишьҭеиҵашт ишьамҭлаҳәқәа,
Ирхынҳәышт иԥшьоу изин хазынахәқәа,
Нерон уидкыланы дуқәӡбап уара.
Ари лахьеиқәҵагоуп, избанзар, уа уразуп.
АҲӘЫНҬҚАР
Дарбан уара уи агәра узыргаз?
АМАРКИЗ
(Дацраланы.)
Ааи, анцәа дшаҳаҭуп, ааи, агәра згоит!
Иаҳцәугаз зегь еиҭархынҳәны иҳаҭ!
Ауаа ӷәӷәақәа ишырҟазшьоу еиԥш,
Гәыразрала анасыԥ ҳзаага,
Уҳәынҭқарраҿ ахы иақәиҭны иҟаҵа
Ихәаҽны иумоу ауаҩытәыҩса идоуҳа.
Иаҳцәугаз зегь еиҭархынҳәны иҳаҭ –
Убасҟан аҳәынҭқарцәа зегь урҳәынҭқархоит!
(Иблақәа амца рхыҳәҳәы, шәара изымдыруа
аҳәынҭқар днаизааигәахоит.)
О, ажәаҳәара азҟазацәа зықьҩыла, –
Ара иҟам, аха усгьы араҟа исыцу, –
Рыцхырара сыманы, ухы-уҿы
иааныԥхалаз ашәахәа
Мца-қьоуқьадны исзеибаркуа сыҟазҭгьы!
Адҵа ҟаҵа аԥсабара иацәтәыму азакәан –
Аӡәы имҵахырхәара, нцәаҵас
иашьапкра – аԥыххарц!
Иҳарба изҿыԥштәу, ииашоу, ԥсра зқәым!
Ԥсы зхоу зегь рахьтә, анцәа иеиԥшҵәҟьа
Дҟамлац зегь зымпыҵаку, зегь ршарагьы зылшо.

421

Аҳәынҭқарцәа зегьы ҳаҭыр рзақәуп
Испаниатәи агәыргьын, ираԥга, нас,
Европа аҳәынҭқарцәа! Уара ианаауҭахха,
Акы ахыҵуам, аҽаԥсахуеит адунеи!
О, ирыҭ ауаа, ирыҭ ахақәиҭра!
(Аҳәынҭқар иҿаԥхьа иҽынкаижьуеит.)
АҲӘЫНҬҚАР
(Дгачамкны дынхьаҳәуеит, нас ҩаԥхьа
амаркиз ихы наиқәикуеит.)
Иџьашьатәу аӡәы уоуп! Аха – угыл – сара…
АМАРКИЗ
Аԥсабара ԥсҭазаашьас иамоу гәаҭ!
Хақәиҭроуп уи иныҟәнаго закәанс.
Абеиарақәа зегь азҭаз ахақәиҭроуп.
Зегь зшаз илаԥш ахәацҵәҟьа иахирԥом.
Уи цәаакыра агирхом бзанҵы.
Ԥсҭазаарак ыҟаӡамшәа ахьыршьо аԥсабара аҳраҿ
Иаабоит ахақәиҭра аҳра шауа.
Аха рыцҳароуп уара аҳра ахьыууа
Аҳәынҭқарраҿ! Ақьырсианцәа знапаҿы иҟоу
Дацәшәоит абжьҭахәаҽ,
Аламыси агәыразреи дрыцәшәоит.
Ахақәиҭра зегьы ирызҭо аԥсабараҿ,
Уи зхәаҽуа ирҿагылан иқәԥо есымша,
Аҳас дрымоуп дгьыли жәҩани,
Арахь, ҳабла уи дыхгылом даабартәы.
Адгьыл аҟны иҟоу згәамԥхо иоуп дызбарҭоу,
Анцәа дабаҳҭаху ҳәа уи,
Анцәа дызгәамԥхаӡо, дҵаауеит.
Иара убри ала иаҳагьы дҳареикуеит.
АҲӘЫНҬҚАР
Ишԥа, нас, убри аҩыза аҿырԥшы бзиахә
Иқәныҟәо иҟауҵарцу сара сҳәынҭқарраҿ?

422

АМАРКИЗ
Уара, уара аӡәызаҵәык – дарбан уаҳа? –
Зегьы идурбарц улшоит изҿыԥшша аус.
Иблахкыгаха атрон аҟаҵара акәымкәа,
Аринахыс уара улшара азкы
Ажәлар ԥсгахак рыҭара, ргәы аҭгара.
Ирзырхынҳә ауаа зны излаҟаз, изаԥсаз.
Ауаҩы дҟаҵа иуалԥшьа ҩаԥхьа идыруа,
Атрон амаҵ гәык-ԥсык ала иуа.
Ауаҩы иуаҩра еиҭеизыԥшаа.
Иҩшьапык данаарықәгыла ахақәиҭра иманы,
Усҟан, сыгәра га, уара уҳәынҭқарра
Ажәҩан ду аҵаҟа зегь реиҳа насыԥ змоу
Ҳәынҭқарран иаақәгылоит, убасҟан
Адунеи зегь унапаҟны аагароуп иузынхо!
АҲӘЫНҬҚАР
(Акраамҭатәи иҿымҭра ашьҭахь.)
Зхы укыз ажәа анагӡаха усҭеит:
Уара адунеи уазхәцуеит
Излаҟаӡам акала, убри аҟнытә
Иудыскылом зегь ирзеиԥшу шәагак.
Сара сҟны ауп уара абас
Раԥхьаӡа акәны иахьаауртыз угәы.
Сара уи ус шакәу агәра згоит.
Абарҭ ухәыцрақәа, амца уцразцо
Ацәаныррақәа аҳәынҭқар уиԥылаанӡа
Иҵәахны иахьумаз, ахшыҩ еилафаҷареи
Агә аҟәышреи ахьааурԥшыз азыҳәан
Иаауҳаәаз зегьы схасыршҭырц сыхиоуп.
Уҩагыл! Арԥыс, аццакра изаԥнагаз,
Сара аҭак исҭоит ҳәынҭқарҵас акәымкәа,
Ус баша ҭаҳмадак иеиԥш –
Аҳәынҭқар игәаҭахразаргьы уи.
Сара избоит иара ашҳам ахаҭаҵәҟьагьы
Абас иразу агәаҿы аус разқәа шахылҵуа.

423

Аха усгьы иузысыӡбо уацәшәа.
Сгәы урыцҳанашьарын…
АМАРКИЗ
Сароу? Ҟалашьа амоушь ус?
АҲӘЫНҬҚАР
(Дкылкааны дихәаԥшуеит.)
Сара уара иуеиԥшу уаҩ дсымбац.
Мап, мап, амаркиз! Уара уцәгьацәоуп.
Сара с-Неронзар сҭахым, иудыруаз,
Сагьыҟалом уи сакәны уара уҿы.
Иамамкәоу Филипп иҳәынҭқарраҿ
Насыԥк уаҳа ҭыԥ! О, мап,
Уара амаҵ ууеит сара сҟны.
Ус анакәха, аринахысгьы
Унхароуп ууаҩны.
АМАРКИЗ
Аҳәынҭқар, уи – сара, аха егьырҭ?
Исыхьчо схы аума, сус заҵәык аума!
Ишԥарыԥсыхәо, аҳәынҭқар, егьырҭ умаҵуцәа?
АҲӘЫНҬҚАР
Аха уара иудыруазар ԥхьаҟа игыло
Абиԥарақәа исзырҳәараны иҟоу,
Урҭ агәра дырга аҳәынҭқар
Ауаҩра зланы иибоз шаҟа аҳаҭыр изиқәыз.
АМАРКИЗ
О, зегь рыла ииашоу аҳәынҭқар
Диашазҭгьы абраҟагьы! Афламандцәа рыҩнуҵҟа
Иҟоуп зқьынтә рыла са сеиҳа иаԥсақәоу.
Аха иҟалаз саҭоумҵарц суҳәоит, аҳәынҭқар,
Раԥхьаӡа акәны дубеит, ахақәиҭра дазыхьуа,
Зхы анрааланы иҟаз ауаҩы.

424

АҲӘЫНҬҚАР
(Дацрамлакәа.)
Иазхоуп, иазха, иаҭахым даҽа ажәак!
Сара ауаа шыздыруа еиԥш, иеилкааны
Уаргьы зны иануоулак, сыгәра га,
Ухәыцрақәа рҽеиҭаркуеит иаразнак.
Аха уаҳа усымбаҵәҟьаргьы сҭахымызт.
Узласыдысхалари уара?
АМАРКИЗ
Сызлаҟоу мырӡкәа
Анхароуп сара исҭаху! Знык санааухәа,
Сзыԥсахараны иҟоузеи, мшәан, нас!
АҲӘЫНҬҚАР
Санышәом ари аҩыза ахамаԥагьара.
Сымаҵ уа, сааигәа уҟалоит шьҭарнахыс.
Иамоукын! Сара ус сыӡбеит.
(Апауза ашьҭахь.)
Изакәыз, мшәан, аиаша акәӡамыз сзышьҭаз?
Сара араҟа исыԥшааит уи еиҳау.
Абасала, исурбеит атрон аҟны сзеиԥшроу, –
Сыҩны сшыҟоу соуҳәар ҟамлари?
(Амаркиз дышхәыцуа баны.)
Уеилыскааит. Абацәа зегь реиҳа
Снасыԥдазааит сара, аха издыруада
Хаҵак иаҳасабала исымазар насыԥ?
АМАРКИЗ
О, аԥҳәыс хазынеи агәыӷра дуқәа узҭо
Аԥа бзиеи рымазаара иахьӡзар
Насыԥла аҟазаара, дарбан усҟан
Уара уеиҳа насыԥ змоу?
АҲӘЫНҬҚАР
(Илахь еиқәҵаӡаны.)

425

Мап, сара снасыԥдоуп, уи уажәеиԥшгьы
Иеилыскаауа сҟамлац.
(Акраамҭа амаркиз дихәаԥшуеит.)
АМАРКИЗ
Аха апринц
Иҟазшьа имԥсахит, ԥасеиԥш игәы разуп.
АҲӘЫНҬҚАР
О, мап, уи иубац иакәым, уи исцәиӡеит
Знык ианца иузмырхынҳәуа – сыԥҳәыс лыбзиабара.
АМАРКИЗ
Аҳәынҭқар! Изгәаӷьуада…
АҲӘЫНҬҚАР
Аҳәанҳәах! Ауаа! Сара схаҭа!
Абраҟа иҟоуп зыгәра угаша аршаҳаҭгақәа.
Даҽакгьы ыҟақәоуп, аха урҭ
Еицәоу ахь удырԥшуеит. Зыгәра гатәыда?
Ахара лыдызҵо зусдцәада хыла?
Данбаҟалеи абас дылаҳартә аҳәынҵәа?
Издыруада Еболи илыцәгьахәыцразар ари?
Доминго ицәымӷӡами ани ԥеи?
Дазхиаӡами Альба ашьоура? Мап,
Филипп иԥҳәыс урҭ аӡәгьы диҭниԥсахлом!
АМАРКИЗ
Уи сгәы иахәоит, аҳәынҭқар. Аԥҳәыс далаҟоуп
Адәныҟатәи лыԥшӡара еиҳау даҽакгьы.
Уи лгәыразроуп, агәыразра ацәгьаҳәара иацәшәом.
АҲӘЫНҬҚАР
Уара уиашоуп. Амц лҳәарц азыҳәан
Даара акрылгәаӷьыр акәын аҳәынҭқарԥҳәыс.
Гәрамгарҭас лхы сыҭара иаҳа илзымариан уи,

426

Ламысдарала ахныҟәгара аасҭа. Амаркиз,
Уара, излазбо ала, ауаа удыруеит,
Акрааҵуеит абас ауаа здыруа
Цхырааҩыс дсымазарц сҭахуижьҭеи сара.
Насгьы уара агәалаҟазаара бзиа змоу,
Иразу аӡә уоуп, снацәа зқәыскуагь уара уоуп!
АМАРКИЗ
(Дгачамкны, дшәаны.)
Аҳәынҭқар! Сароу?
АҲӘЫНҬҚАР
Гәаартыла уиацәажәон уара аҳәынҭқар,
Уагьимыҳәеит – избахьада! – ухазыҳәан аказы.
Иҟам уажәы уҭыԥ аҟны зхы сазмырхәоз.
Уара, ҳәарада, ахымҩаԥгашьа удыруеит.
Сԥа аҽизааигәатәшьа уақәшәа,
Еилкаа аҳәынҭқарԥҳәыс лгәы иҭоугьы.
Умала улацәажәарц иусҭоит азин.
Уцар улшоит шьҭа.
АМАРКИЗ
Агәра згарыма
Сгәыӷрақәа руакы нагӡахар шауа?
О, уи ус акәзар, ари амш
Сыԥсҭазаараҿ зегь иреиӷьу мшуп.
АҲӘЫНҬҚАР
(Дагәӡырц инапы наиҭо.)
Саргьы исцәыӡт ҳәа сыԥхьаӡом ари амш.
Амаркиз дҩагыланы дцоит.
Дааиуеит аграф Лерма.
Амаркиз де Поза сара сахь
Дымҵаакәа дааилар илшоит шьҭа.

427

Аԥшьбатәи ақәгылара
Актәи ацәырҵра
Аҳәынҭқарԥҳәыс лыԥсы ахьылшьо ауадақәа
ирыҵаркуа азал аҟны.
Аҳәынҭқарԥҳәыс, агерцогԥҳәыс Оливарес,
апринцесса Еболи, аграфԥҳәыс Фуентес,
егьырҭ аҳәсақәа.
АҲӘЫНҬҚАРԤҲӘЫС
(Дҩагыло, аобергофмеистерԥҳәыс лахь.)
Ацаԥха шәымбеит, нас? Ус анакәха,
Зыԥшрак ҟамҵакәа, иԥҽтәуп ачықьмаџьа.
(Иаалыдгыланы лнапы иагәӡуа
апринцесса Еболи лахь.)
Абар дахьыҟоу ҳапринцесса бзиахәгьы.
Даара сеигәырӷьоит бгәабзиара ахьеиӷьхаз.
Аха бара макьана бцәышуп даара.
ФУЕНТЕС
(Гызмалрыла.)
Зегь зхароу, лшоура шьҭыҵын, дпатон,
Адақәа уи бааԥсыла иԥхасҭанатәуеит.
Ус акәӡами, апринцесса?
АҲӘЫНҬҚАРԤҲӘЫС
Сара бара даара исҭахын,
Аха исымамзар акәхап уи азин.
ОЛИВРЕС
Сгәы иаанагом апринцесса Еболи,
Дызбо длымамкәа, дышьҭан ҳәа дзаҵәӡа.
АҲӘЫНҬҚАРԤҲӘЫС
Сыҟоуп уи агәра ганы. Апринцесса,
Ибыхьзеи, бқыџьқыџьуама, мшәан, бара?

428

ЕБОЛИ
Мап… башоуп, баша… сбыҳәоит,
Ацара азин сыбҭарц, аҳәынҭқарԥҳәыс.
АҲӘЫНҬҚАРԤҲӘЫС
Иҟалазеи, беицәахама? О, бара бгәы бааԥсуп!
Бчымазара ҳцәыбҵәахырц бзаҿузеи?
Агылараҵәҟьа былшом! Аграфԥҳәыс,
Апринцесса блыцхрааны днартәа.
ЕБОЛИ
Адәны, аҳауаҟны, сыԥсы еивызгоит иаҳа.
(Дцоит.)
АҲӘЫНҬҚАРԤҲӘЫС
Сбыҳәоит, аграфԥҳәыс, бналышьҭаларц.
Сгәы далоуп уи сара даара.
Апаж дааҩналаны аграфԥҳәыс
ак леиҳәоит, уи аҳәынҭқарԥҳәыс
лхы налықәылкуеит.
ОЛИВАРЕС
Ҳаҭыр ду зқәу аҳәынҭқарԥҳәыс,
Амаркиз де Поза, аҳәынҭқар ду
Инапынҵа иманы, дааины дыҟоуп.
АҲӘЫНҬҚАРԤҲӘЫС
Шәааиԥхь акавалер.
Апаж дындәылҵны амаркиз ашә изааиртуеит.
Аҩбатәи ацәырҵра
Амаркиз де Позаи иҟақәази.
Амаркиз аҳәынҭқарԥҳәыс лҿаԥхьа

429

днышьамхнышгылоит.
Лара уи дҩагыларц наилырбоит.
АҲӘЫНҬҚАРԤҲӘЫС
Изакә дҵоузеи аҳәынҭқар иҟнытә исзааугаз?
Иҟалома, абарҭ шыҟоу…
АМАРКИЗ
Мап, аҳәынҭқарԥҳәыс,
Бара аӡәк боуп изызку снапынҵа.
Аҳәса цоит.
АХԤАТӘИАЦӘЫРҴРА
Аҳәынҭқарԥҳәыс. Амаркиз де Поза.
АҲӘЫНҬҚАРԤҲӘЫС
(Даара дгачамкны.)
Сыбла иабо агәра згарыма, амаркиз?
Аҳәынҭқар уааишьҭма, мшәан, уара?
АМАРКИЗ
Дзаргачамкзеи аҳәынҭқарԥҳәыс уи абас?
Сара араҟа иџьоушьаша акгьы збом.
АҲӘЫНҬҚАРԤҲӘЫС
Ус анакәха, дгьыли жәҩани рышьақәгылашьа ааҳәит.
Уареи аҳәынҭқари! Имӡакәа исҳәароуп, амаркиз…
АМАРКИЗ
Ас еиԥш иҟоу аимадара џьашьахәуп ҳәоу?
Аха ҳара ҳаамҭаз иџьоушьаша рацәоуп.
АҲӘЫНҬҚАРԤҲӘЫС
Мап, ас еиԥшҵәҟьа иҟоу рацәаӡам.

430

АМАРКИЗ
Избан иара изырацәам? Аха издыруада
Зегьы иреиԥшым сакәны срыԥхьаӡо
Уаҳа сыҟамзаргьы. Зегьы иреиԥшым!
Иунаҭозеи уи, зегьы уахьреиԥшым?
Ауаа акала урыхәарц уҭахызар,
Зны дара уреиԥшха, ураҟараха.
Иабаҭаху уалкьны хазы агылара!
Дарбан иара, адгылаҩцәа ирышьҭам,
Иаҳҳәап, саргьы урҭ срышьҭоуп сыҽкынҵа,
Иаҳҳәап, исыԥшаап ҳәа сгәыӷуеит урҭ атрон аҿгьы.
АҲӘЫНҬҚАРԤҲӘЫС
О, мап, амаркиз, хәмаршақәгьы
Схахьы иаазгарц сҭахым, абас ҵакы змам
Ахәыцрақәа ушьҭыхны урымоуп ҳәа уара.
Уара баша акы иазхьуа итәо уаҩым.
Сара издыруеит узылгап ҳәа
Узқәымгәӷуа аус нап шаумыркуа.
АМАРКИЗ
Сара ус схы агәра гаҵәҟьан сыҟам.
АҲӘЫНҬҚАРԤҲӘЫС
Сара иуаҽԥнысҳәарц акызаҵәык исылшо,
Иуаҭәасымшьо, зыгәрагара сцәыуадаҩугьы…
Иуасҳәарыма уи закәу?
АМАРКИЗ
Ҩ-хаҿык умоуп ҳәа акәхап.
АҲӘЫНҬҚАРԤҲӘЫС
Уи аламысдара ҳәа азуҳәаргьы ҟалоит.
Аҳәынҭқар унапы ианиҵаз азы акәӡам
Узааз, амаркиз.

431

АМАРКИЗ
Уи азы акәӡам.
АҲӘЫНҬҚАРԤҲӘЫС
Аха угәҭакы анагӡаразы ухы иааурхәалак
Ҟалома, мшәан? Уара, ахамаԥагьара злоу ауаҩы,
Уанылама абри аҩыза амҩа?
АМАРКИЗ
Уи саныломызт, ҵаны,
Аҳәынҭқар ижьарахьы мацара акәзар
Аусқәа рхы ахьхоу. Исымоу ҽа хықәкуп.
Уажәазыҳәан уи ишсыдиҵаз аиҳагьы
Ламысла еиӷьны имаҵ зурц сҭахуп.
АҲӘЫНҬҚАРԤҲӘЫС
Амаркиз де Поза шуакәу ҩашьом,
Аха уи ҳаҟәыҵып ҳара шьҭа!
Дышԥаҟоу аҳәынҭқар?
АМАРКИЗ
Аҳәынҭқару? Сгәы иаанагоит
Ахара ӷәӷәа сыдызҵо лҟны иаарласны
Сшьа ухап ҳәа. Сара зҳәара сахымыццакуа
Исаҳанда ҳәа бахыццакцәом баргьы.
Аха азыӡрыҩра бықәшәоит! Аҳәынҭқар
Снапы ианиҵеит Франциатәи иаашьҭу ауаҩы
Иахьа дышбыдбымкылаша басҳәарц.
Сара инасыгӡеит аҳәынҭқар инапынҵа.
АҲӘЫНҬҚАРԤҲӘЫС
Абри ак аума, нас, амаркиз,
Напынҵас уара иуиҭаз аҳәынҭқар?
АМАРКИЗ
Ааи, абри ак ауп, иара убри абзоуралоуп
Иахьа ббарҭа зласоуз, аҳәынҭқарԥҳәыс.

432

АҲӘЫНҬҚАРԤҲӘЫС
Сара сазҵаауам, амаркиз, здырра суалым.
Иҟалап имаӡазар иаҳа еиӷьуп ҳәа ишьатәу.
АМАРКИЗ
Бара биашоуп, аҳәынҭқарԥҳәыс, иаҳа еиӷьуп.
Ҽа ҟазшьаки ҽа уаҩраки былазар,
Ибасҳәон бгәыбҽанызҵаша акы-ҩба,
Бацәысыхьчон шьоукы-шьоук рыбз.
Аха ирылыбхузеи урҭ? Ҳабла иамбо ашәарҭа,
Ишааиз еиԥш, ицоит, иаҳзымдыруазар еиӷьӡами?
Ацәгьаршрақәа, абзҳәарақәа рыла,
Далхтәума амаалықь лыԥхыӡ хаа!
Уи азы акәым сзааз сара арахь.
Апринц Карлос…
АҲӘЫНҬҚАРԤҲӘЫС
Апринц? Дышԥаҟоу уи?
АМАРКИЗ
Уи, аиаша абзиабара харас издырҵаз
Анкьаӡатәи уаҩ ҟәыш дук иеиԥш,
Ибзиабараз аԥсра дацәымшәакәа даԥылоит.
Аха уи ус шакәуиҳәааит иара ихаҭа.
(Аҳәынҭқарԥҳәыс асалам шәҟәы лиҭоит.)
АҲӘЫНҬҚАРԤҲӘЫС
(Ашәҟәы даԥхьаны.)
Уи ҳаиқәшәарц шиҭахыз ауп ара дызлацәажәо.
АМАРКИЗ
Ибҳәозеи аҭакс?
АҲӘЫНҬҚАРԤҲӘЫС
Иаҳа насыԥ иоушам,
Иара саргьы сшынасыԥдоу анибалак.

433

АМАРКИЗ
Аха иаҳа дархаҵап уи,
Иаҳа игәаӷьуа дҟанаҵап.
АҲӘЫНҬҚАРԤҲӘЫС
Ишԥеилкаатәу уи?
АМАРКИЗ
Франциаҟа ддәықәҵахоит агерцог Альба.
АҲӘЫНҬҚАРԤҲӘЫС
Исаҳахьеит.
АМАРКИЗ
Аҳәынҭқар знык ииӡбаз дахыԥом.
Ҳарҭ зегьы ибзиан даадыруеит Филипп.
Аха Карлос араҟа нхашьа имам.
Фландриа аҭархарагьы ҟалом.
АҲӘЫНҬҚАРԤҲӘЫС
Уи излацхраатәу акрыҟаӡан убома?
АМАРКИЗ
Ааи, иҟоуп. Аха ацхыраашьас иҟоу,
Иара ашәарҭа ахаҭеиԥш, ишәарҭоуп.
Уи акы иннамкыло ахԥарароуп.
Иҟам уаҳа даҽа мҩак.
АҲӘЫНҬҚАРԤҲӘЫС
Изакәызеи узлацәажәо?
АМАРКИЗ
Быгәра ганы бара заҵәык
Ибасҳәарц сылшоит, аҳәынҭқарԥҳәыс.
Бара бҟынтә заҵәык гәԥсахԥжәарада
Карлос иаҳар илшоит уи ажәа хьанҭа.

434

АҲӘЫНҬҚАРԤҲӘЫС
Изакә ажәоузеи? Ахәшьадроу?
АМАРКИЗ
Аҳәынҭқар дизымӡырҩыкәа, зыԥшрак ҟамҵакәа,
Бриуссельҟа амҩа дықәлароуп Карлос.
Афламандцәа рнапқәа еиҵыхны изыԥшуп.
Ибжьы шаараҳаз еиԥш, Нидерландаа
Рыжәҩахыр еибыҭаны иҩагылоит.
Аиаша аус ԥшьа гәӷырҭас даиуеит
Аҳәынҭқар иԥа. Уи абџьарла
Испаниатәи атрон еилаирхыџхыџуеит.
Иԥа Мадрид ззин иимҭаз
Бриуссель азин ииҭап аҳәынҭқар.
АҲӘЫНҬҚАРԤҲӘЫС
Уара уажәы уи уиацәажәон, ус анакәха,
Абарҭқәа шьақәурӷәӷәарц ухиоуп?
АМАРКИЗ
Ааи, сыхиоуп.
АҲӘЫНҬҚАРԤҲӘЫС
(Дааиԥхьхәыцны.)
Уацәшәартә иҟоуп, уагьаднахалоит, ҵаны, ари.
Аха, излазбо ала, уиашоуп. Уара узызхәыцуа,
Жәаҳәара ақәым, зыгәаӷьра цәгьоу акоуп,
Аха убри азоуп сгәы изахәо иаҳагьы.
Ацхырара шусҭо идыруамашь апринц?
АМАРКИЗ
Сгәы излаанаго ала, апринц уи
Бара бҟынтә иаҳароуп.
АҲӘЫНҬҚАРԤҲӘЫС
Иҟалап. Хшыҩла ишьҭыхуп,
Аха сшәоит, апринц иҿара…

435

АМАРКИЗ
О, уи хьаас иктәым, ибашоуп!
Уа иҟоуп Карл ахәбатәи ир раԥхьагылаҩцәа –
Аграф Егмонти апринц Орантәии –
Урҭ аибашьра адәаҟны шәара шырзымдыруа,
Адырра ду шаадырԥшуа еиԥш,
Ирылшоит абжьгара дуқәагьы ҟарҵарц.
АҲӘЫНҬҚАРԤҲӘЫС
(Даалахҿыхханы.)
О, уи иссиру гәҭак дуӡӡоуп.
Иузыҟаҵом гәҩарас!
Апринц аус напы аиркыроуп.
Сылахь еиқәнаҵоит, ианызбо
Уи Мадрид закә рольу имоу.
Уи заа Франциа дақәсыргәыӷуеит,
Савонагьы. Суқәшаҳаҭуп, амаркиз –
Уи аус напы аиркыроуп дымԥшыкәа.
Аха ақәԥаразы аԥарагьы аҭахуп.
АМАРКИЗ
Сара ахәҭак еизызгеит.
АҲӘЫНҬҚАРԤҲӘЫС
Егьи злеизгатәу амҩақәа усырбап.
АМАРКИЗ
Дақәсыргәыӷырц сылшома сара апринц
Иареи бареи шәеиқәшәара?
АҲӘЫНҬҚАРԤҲӘЫС
Сгәы сҭахәыцроуп.
АМАРКИЗ
Аха Карлос аҭак дазыԥшуп.
Сара исылшом, аҳәынҭқарԥҳәыс,
Уи џьара аҭакк изназымгарц.

436

(Ианҵа шәҟәы хәыҷык налиҭоит.)
Ҩбаҟа ажәа азхоит макьаназ.
АҲӘЫНҬАРԤҲӘЫС
(Акы нанҵаны.)
Уеиҭазбома?
АМАРКИЗ
Ианаабҭаххо.
АҲӘЫНҬҚАРԤҲӘЫС
Ианаасҭаххо бҳәоу? Ишԥеилкаатәу
Ари аҩыза ахақәиҭра?
АМАРКИЗ
Иеилкаа ииашан, гәҩарас ак ҟамҵакәа.
Ахақәиҭра ҳаҭоуп, уи азхоуп.
Уи лызхоуп –ииашами? – аҳәынҭқарԥҳәыс!
АҲӘЫНҬҚАРԤҲӘЫС
(Дхәыцуа.)
Шаҟа саргәрӷьарыз, амаркиз, уи –
Ма Европа ахәҭак ахақәиҭра аиур!
Исылшо ала сышшәыцхраауа агәра га.
АМАРКИЗ
(Деигәырӷьаны.)
Издыруан, сшеилыбкаауаз здыруан сара!
Агерцогԥҳәыс Оливарес ашә даалагылоит.
АҲӘЫНҬҚАРԤҲӘЫС
(Лҽаархьшәашәаны, амаркиз иахь.)
Аҳәынҭқар иҟаиҵо адҵа сара сзы иԥшьоу закәануп,
Уи иҳәатәы сшахымԥо агәра ирга.
(Лхы аалырҵысуеит.)

437

Амаркиз дцоит.
Аԥшьбатәи ацәырҵра
Агаллереиа.
Карлос. Аграф Лерма.
КАРЛОС
Ҳамала ҳауп ара иҟоу. Иуҳәарц иуҭахыз уара?
ЛЕРМА
Араҟа, аҳҭынраҿы, уара аҩыза бзиа думоуп.
КАРЛОС
(Иџьашьаны.)
Аҩыза бзиа уҳәоу? Сара исзымдыруа?
Ари иаанагозеи?
ЛЕРМА
О, саҭоумҵарц суҳәоит, апринц,
Издыруазарц исыхәҭаз аиҳа ахьеилыскааз азы.
Аха уара баша уи уацәымшәан,
Зыгәра угаша иныҵакны исеиҳәеит, –
Аиашаҵәҟьа уҳәар, схаҭа исаҳаит.
КАРЛОС
Дарбан, мшәан, зыӡбахә умоу?
ЛЕРМА
Амаркиз де Поза.
КАРЛОС
Нас?
ЛЕРМА
Уи иидыршаз аиҳа иоуҳәазар, сшәоит…

438

КАРЛОС
Ишәо – уароу?
ЛЕРМА
Аҳәынҭқар иҟны дыҟан уи.
КАРЛОС
Ишԥа? Иашану?
ЛЕРМА
Ф-сааҭк наҟьак иеицәажәон маӡала.
КАРЛОС
Иеибырҳәоз, аграф?
ЛЕРМА
Сара стәала,
Баша-маша усмызт урҭ злацәажәоз.
КАРЛОС
Агәра згоит.
ЛЕРМА
Лассы-ласс уара ухьӡ саҳауан, апринц.
КАРЛОС
Цәгьарас иаҵоузеи уи?
ЛЕРМА
Иахьа ашьыжьгьы
Аҳәынҭқар иҟны иугәамԥхаша акы рҳәақәон
Аҳәынҭқарԥҳәыс лыӡбахә ала.
КАРЛОС
(Дгачамкны даахьаҵуеит.)
Аграф Лерма!

439

ЛЕРМА
Амаркиз данца ашьҭахь, шьҭарнахыс
Дымҵаакәа уи аҳәынҭқар иахь
Днарышьҭаларц исоуит адҵа.
КАРЛОС
Убасҵәҟьоу?! Ари џьашьахәуп!
ЛЕРМА
Спринц, аҳәынҭқар ду имаҵ зуеижьҭеи
Ари аҩыза бзанҵык иҟамлац.
КАРЛОС
Ааи, аилкаара уадаҩуп. Уара иуҳәеит, аграф…
Излацәажәоз закәыз уа аҳәынҭқарԥҳәыс
лыӡбахә ала?
ЛЕРМА
Усмазҵаан, апринц! Суал азингьы снаҭом.
КАРЛОС
Ушԥеилкаатәу уара? Акы аахтны инасаҳәан,
Даҽак сцәуҵәахырц уаҿума?
ЛЕРМА
Ааи, спринц;
Акы – уара уҿаԥхьа исыдыз уалын,
Егьи сҳәынҭқар ду иҿаԥхьа исыдуп.
КАРЛОС
Ииашоуп.
ЛЕРМА
Ламыс змоу уаҩны акәын
Амаркиз дшыздыруаз сара еснагь.

440

КАРЛОС
О, уара усҟан уи ибзиаӡан дудыруан.
ЛЕРМА
Иԥушәаанӡа агәыразра гха ацым, ираӡоуп.
КАРЛОС
Иԥушәаргьы ус ауп уи ишыҟоу, аграф.
ЛЕРМА
Акраҵанакуеит ҳәа сыҟоуп аҳәынҭқар игәы анузааирт.
Аҿаанахар алшоит агәыразрагьы ашьа ацрыкәкәа,
Уи знык ахьтәы ҵәгәыр инеин ианаҿашәа.
КАРЛОС
Уара уиашоуп, аграф.
ЛЕРМА
Иаҳа иҟәышроуп,
Ҵәахышьа змам ацәыҵагәара уҽазукыр аасҭа,
Иаацәырганы уи зегьы идурбар.
КАРЛОС
Иаҳа иҟәышроуп! Аха ламыс змоу
Уаҩы цқьан ами дшудыруа уара амаркиз?
ЛЕРМА
Спринц, ус акәзар дшыҟоу уи иахьанӡагьы,
Сара сгәыҩбарақәа дырзымԥсахыр ҟалап.
Уара уакәзар, ҩынтә рыла аиааира угеит.
(Ашә ахь иҿынеихоит.)
КАРЛОС
(Дгәыԥшаа-хыԥшаауа днеихьӡаны
инапы ааникылоит.)
Хынтә рыла, сҩыза гәыраз, хынтә рыла!

441

Изакә мшы ссирузеи иахьатәи амш!
Аҩыза ҿыц дсырҳаит, дмырӡкәа ԥасатәи!
Лерма дцоит.
Ахәбатәи ацәырҵра
Амаркиз де Поза агаллереиа ала дцоит.
КАРЛОС
АМАРКИЗ
Апринц Карлос! Карлос!
КАРЛОС
Уарбан уа иҟоу?
Ари уара уоума, амаркиз?
Амонастир ахь сыццакуеит.
Усышьҭалан уаала.
(Дцарц иҭахуп.)
АМАРКИЗ
Уҽаанкыл маҷӡак!
КАРЛОС
Аха ара иаҳҳәо раҳар…
АМАРКИЗ
Ираҳауам. Аҳәынҭқарԥҳәыс…
КАРЛОС
Саб иҟны уҟазма уара?
АМАРКИЗ
Ааи, сыҟан. Дсыԥхьаны сигеит.

442

КАРЛОС
Нас?
АМАРКИЗ
Зегьы ссирхеит,
Лереи уареи шәеиқәшәоит.
КАРЛОС
Ииуаз, узиҭахыз аҳәынҭқар?
АМАРКИЗ
Аҳәынҭқару? Башоуп!
Сзеиԥшра уаҩу еиликаарц иҭахын, Исыцәнымхо сҩызцәак ирыбзоурахап.
Имаҵ зуларц дсыҳәеит.
КАРЛОС
Уара мап укыма?
АМАРКИЗ
Ҳәарас иаҭахузеи.
КАРЛОС
Нас, шәышԥеиԥырҵи?
АМАРКИЗ
Даара ибзианы.
КАРЛОС
Сыӡбахә шәаламцәажәаӡеи?
АМАРКИЗ
Ҳаклацәажәон… ус баша…
(Инҵа хәыҷы ааҭганы апринц инаииҭоит.)
Ҩбаҟа ажәа ануп аҳәынҭқарԥҳәыс
Илнапҩымҭан. Уаҵәы еилыскаауеит
Шәанеиқәшәо, шәахьеиқәшәо.

443

КАРЛОС
(Днаԥхьаны, анҵа шәҟәы хәыҷы иџьыба
инҭаҵаны, ацара иҽыназикуеит.)
Абас ауп, нас, априор иҟны ҳаиқәшәоит.
АМАРКИЗ
Уаанҿас! Уабаццакуеи? Уаҩ дыҟаӡам.
КАРЛОС
(Ҽырчча ҟаҵо.)
Ҳрольқәа еиҭнаҳаԥсахлеит ҳәа сыҟоуп,
Агәаӷьра умацәоушәа збоит уара иахьа.
АМАРКИЗ
Иахьа уҳәоу? Иџьасшьоит, избан иара иахьа?
КАРЛОС
Исзылҩуазеи аҳәынҭқарԥҳәыс?
АМАРКИЗ
Уамыԥхьаӡеи, мшәан, уи иузылҩыз?
КАРЛОС
Аиеиҵәҟьа.
АМАРКИЗ
Аха иухьзеи, мшәан, уара, ишуҳәара?
Ухы утәымшәа, иахьа акалашәа узбоит.
КАРЛОС
О, ажәҩан иқәтәоу амаалықь!
Исҭоубоуп, исҭоубоуп уара сышуԥсахо,
Избан акәзар, абзиабара ашьха ҳаракқәа рахь
Иханагалоит агәы ҭырԥрааны.
Иаасыдуҵалак насыгӡоит гәахәара дула!
Уи илыҩуеит сыҟазарц ус дук сазыхианы.
Уи иаанаго узымдырӡоишь уара?

444

АМАРКИЗ
Издырӡозаргьы, уи азыӡырҩрра
Уажә уара уазыҟаҵоума, Карл?
КАРЛОС
Угәы нсырхеит, схаҭа сгәы еиҟарамызт.
Саҭоумҵан, Родриго!
АМАРКИЗ
Угәы еиҟарамкәа иухьзеи?
КАРЛОС
Уи… схаҭагьы исыздыруам!
Иузсыҭома анҵа шәыҟә хәыҷы ҳамҭас?
АМАРКИЗ
Мап, сгәыраз Карлос, уимоу,
Суҳәарц сҭахуп, исуҭарц уара утәы.
КАРЛОС
Сара стәу? Избан?
АМАРКИЗ
Рацәак зҵазымкуа, аха уаҩ иԥыхьамшәаша –
Салам шәҟәык, гәаанагарак, баша нҵамҭак –
Зегь агәылаӡоит уи.
КАРЛОС
Аха изусҭозеи уи?
АМАРКИЗ
Зеиԥш ҟамло егьыҟам, исҵәахып,
Сара сҟны уи аԥшаара уаҩытәыҩса иҽазикуам.
Исыҭ!
КАРЛОС
(Игәы ҭынчымкәа.)
Иџьашьатәуп уеизгьы! Иаалырҟьан абасгьы…

445

АМАРКИЗ
Хьаас иҟаумҵан! Гәҩарас акгьы усҭом.
Аха агәаҽанызаара еснагь иаҭахуп.
Акгьы схахьы имааит уара узыцәшәаша.
КАРЛОС
(Ианҵа шәыҟә хәыҷы наииҭоит.)
Иҵәахны иумаз.
АМАРКИЗ
Акы ахьыр ҳәа умшәан.
КАРЛОС
Радриго! Сара уи иацҵаны иусҭаз рацәаӡоуп.
АМАРКИЗ
Сыгәра га, Карлос, акрааҵуеит
Зегь иреиҳау – уҩызара – суҭеижьҭеи уара.
Егьырҭ амонастир аҟны ҳрылацәажәап.
Абзиала!
(Ашә ахь иҿынеихоит.)
КАРЛОС
(Иҟаиҵара изымдыруа ҿиҭуам, нас
ҩаԥхьа амаркиз ихы наиқәикуеит.)
Уаанҿас! Асалам шәҟәы сыҭ арахь!
Урҭ ирылоуп еснагь сгәы иадыз шәҟәык.
Уи соуит лара лҟынтә Алькала саныҟаз.
Сышьҭан сара усҟан ӷәӷәала сычмазаҩны.
Убриак сымамкәа сгәы иауам.
Исзырхынҳә, нас, убриак. Егьырҭ га.
(Ашәҟәы аалхны игоит.)
АМАРКИЗ
Башаӡа уи ырхынҳәны иугеит.
Убри ашәҟәы акәын еҳагьы сзыцәшәоз.

446

КАРЛОС
Абзиала!
(Ҿымҭ, ԥшьаала ашә ахь иҿынеихоит,
маҷк дааҭгылоит, даахынҳәны
амаркиз ашәҟәы ииҭоит.)
Ига!
(Инапқәа ҵысуеит, илаӷырӡқәа
Хаҟәҟәалоит. Амаркиз дааигәыҵаиҳәҳәан
игәы иҽнадирӷәӷәалоит.)
Мап, саб уи аҩыза ҟаиҵом! Иҟаиҵом!
(Дласны дцоит.)
Афбатәи ацәырҵра
АМАРКИЗ
(Дџьашьаны уи дишьҭаԥшуа.)
Избац Карлос иоума абри?
Ус анакәха, уи зынӡа дсыздыруамызт акәуу?
Ма инагӡаны дысзымдыруазу? Идызбалахьазма
Аҩыза игәрамгареиԥш иҟоу аҟазшьа?
Мап! Ари цәгьаҳәароуп! Исзиузеи уи?
Ахара ӷәӷәа идыскылт. Иара убри ала
Ахара ӷәӷәа идҵәҟьангьы сыԥхьаӡеит.
Џьашьахәыс ишьҭихыр илшон уи, ҳәарада.
Ас цәаҽҭаҵәахра идибалахьазма зныкыр
Уи Радриго? Угәы унархьыртә иҟоуп, Карлос,
Аха уаҳа ԥсыхәагь ыҟам. Акраамҭа
Дсымазаашт сара сҩыза игәы нырхаӡаны!
Сыгәра ганы аҳәынҭқар ду
Снапы ианиҵеит амаӡа.
Саԥсахароуп сара уи игәрагара.
Иабаҭаху аҽцәыргарагь, аҿымҭра
Еидараха иуқәыӷәӷәом, иҟалап
Агәаҟрақәа рҟынтә уахьчозар еиҳагьы.
Дырҿыхатәума ихааӡа ацәа иалоу,

447

Еилахәашьӡа уи ихаҳаз
Аԥсҭҳәа еиқәаҵәа ибарц азы?
Хараӡа еиӷьми зны аԥсҭҳәа хуцар,
Данаҿыхо, уи ажәҩан днаҵаԥшырц ицқьаӡа!
(Дцоит.)
Абыжьбатәи ацәырҵра
Аҳәынҭқар икабинет.
Аҳәынҭқар акресла дықәтәоуп,
Дивагылоуп иԥҳа хәыҷы –аинфанта
Клара Евгениа.
АҲӘЫНҬҚАР
(Дызлаз ахәыцра ҵаула даалҵны.)
Мап! Ари, зегь акоуп, сара дысхәыҷуп!
Ас ҳанеиԥшнатә, аԥсабара мцы аҳәом!
Сыблақәа лхоуп, урҭгьы жәҩангәашәԥштәылоуп.
Изаҟаразаалак дызласеиԥшым ак убом.
Сыбзиабара иахылҵыз асаби! Сгәы быҽнадҵа, Сцәеижьи сшьеи ирхылҵыз боуп бара.
(Хәыцрак даргачамкны, ҿиҭуам.)
Сара дыстәумашь? О, иарбан уи еицәоу?
Иара ихаҭагьы сара сакәӡами дзеиԥшу?
(Амедалион ааникылоит, зны уи дахәаԥшуеит,
зны – иҿаԥхьа икыду асаркьа, нас иаалырҟьаны
амедалион адашьма илықәыжьны,ихы ҩышьҭихуеит,
аинфанта наҟ дналыхоит.)
Наҟ! Наҟ! Абри атымитышаҟны сҭахоит.
Аабатәи ацәырҵра
Аграф Лерма. Аҳәынҭқар.
ЛЕРМА
Адкыларҭа азал дныҩналеит абыржәы
Аҳәынҭқарԥҳәыс.

448

АҲӘЫНҬҚАР
Ас шаанӡа!
ЛЕРМА
Дуҳәоит дудукыларц, уагьылзыӡырҩырц лара!
АҲӘЫНҬҚАР
Абри аамҭаз! Ашара адәы ақәлаха амҭакәа!
Мап, мап! Уажәы исылшом – даҽазны…
ЛЕРМА
Аҳәынҭқарԥҳәыс! (Дцоит.)
А ж ә б а тә и а ц ә ы р ҵ р а
Аҳәынҭқар. Аҳәынҭқарԥҳәыс дааҩналоит.
Аинфанта. Ахәыҷы дыҩны лан дналхьынҳалоит.
Аҳәынҭқарԥҳәыс днеины аҳәынҭқар иҿаԥхьа
днышьамхнышгылоит. Аҳәынҭқар уи длыхәаԥшуеит
дыԥхашьаны.
АҲӘЫНҬҚАРԤҲӘЫС
Мыч ду змоу схаҵа – аҳәынҭқар ду!
Сара утрон аҿаԥхьа аусӡбара иаша саҳәоит.
АҲӘЫНҬҚАР
Аусӡбара иаша бҳәоу?
АҲӘЫНҬҚАРԤҲӘЫС
Испаниатәи аҳәынҭқарраҿ
Сара ишсықәнагам ала исызныҟәоит.
Иԥырҽит счықьмаџьа.
АҲӘЫНҬҚАР
Ачықьмаџьа?

449

АҲӘЫНҬҚАРԤҲӘЫС
Акыр исзаԥсаны уи исызҭаҵәахыз сцәырӡеит.
АҲӘЫНҬҚАР
Ишԥа, акыр иаԥсазу?
АҲӘЫНҬҚАРԤҲӘЫС
Ааи, ауаа хԥарақәа
Мцла еибаркны ҵакыс иарҭо ҳасаб азузар.
АҲӘЫНҬҚАР
Ауаа хԥарақәа? Аҵакы? Аха бҩагыли зны!
АҲӘЫНҬҚАРԤҲӘЫС
Зны ажәа сыҭ, уҳәынҭқар нацәа наиқәкны
Ахара зду дшысурбо, – мап анакәха, азин сыҭ
Аӷьыч дызҵәахуа атәыла
Салҵны ацара.
АҲӘЫНҬҚАР
Бҩагыл!
Аҳәынҭқар иԥҳәыс уи лаҭәам…
Сбыҳәоит, бгыл!
АҲӘЫНҬҚАРԤҲӘЫС
(Дҩагылоит.)
Аӷьыч баша-маша ӷьычҩым.
Ачықьмаџьа иҭан ҩ-миллионк рыхә
Абрилиантқәеи афелдышь цырақәеи.
Аха иара, урҭ акгьы дакьымскәа,
Ашәҟәқәа заҵәык игеит.
АҲӘЫНҬҚАР
Уи ашәҟәқәа сара…
АҲӘЫНҬҚАРԤҲӘЫС
Карлос итәын урҭ ашәҟәқәеи амедалиони.

450

АҲӘЫНҬҚАР
Ишԥа?
АҲӘЫНҬҚАРԤҲӘЫС
Аинфант дон Карлос итәын, сҳәеит.
АҲӘЫНҬҚАР
Ашәҟәқәа бзиҩлозма уи бара?
АҲӘЫНҬҚАРԤҲӘЫС
Иҩлон.
АҲӘЫНҬҚАР
Дон Карлосу? Сара соума абри забҳәо?
АҲӘЫНҬҚАРԤҲӘЫС
Изуасымҳәарызеи, мшәан, уи?
АҲӘЫНҬҚАР
Быгәгьы абас ирҭынчну?
АҲӘЫНҬҚАРԤҲӘЫС
Изакәызеи иџьоушьо? Сгәы иаанагоит,
Аҳәынҭқарцәа аҩыџьагьы шәзин иманы,
Уи Сен-Жерменҟа ашәҟәқәа шысзиҩуаз
Удыруеит ҳәа уара. Амала,
Ипатреҭ ахьысзынаиҭиз, гәыӷрак дыхнаԥаау,
Азин иманы уи ҟаиҵоу сызуаҳәом.
Уи аццакра иахҟьеит ҳәа сарҳәааит,
Сақәшаҳаҭуп. Аха уақәӡбар иашоума?
Уи усҟан иабеидыруаз сышианԥсахоз?!
(Аҳәынҭқар дшеикәашәаз баны.)
Иухьзеи, схаҵа?
АИНФАНТА
(Убри аамҭазы ишыхәмаруаз адашьмаҟны
амедалион збаз, уи ааганы лан илылҭоит.)
Сан, сан, бахәаԥши шаҟа иԥшӡоу ари апатреҭ!

451

АҲӘЫНҬҚАРԤҲӘЫС
Ишԥа! Ари…
(Амедалион зтәу дылдырын, иҟалҵара лзымдыруа,
дҿаҳаха дгылоуп. Аҩыџьагьы, рылаԥшқәа ааиҟәымго,
Наҟ-ааҟ еиҿаԥшуеит. Акраамҭа ҿырҭуам.)
Аԥҳәыс лбзиабара абас ала агәаҭара,
Ҵабыргны, аамсҭашәала аныҟәароуп изызҳәоу,
Аҳәынҭқар! Аха зҵаарак аҭира згәаӷьуеит.
АҲӘЫНҬҚАР
Шьҭа аҳәынҭқар иоуп азҵаарақәа зҭиуа!
АҲӘЫНҬҚАРԤҲӘЫС
Сара исҭахым, гәрамгарҭас ишьҭыхны,
Ахара здым хыдарыла дахьырхәхарц,
Ари аӷьычра уара ула еиҿкаазаргьы…
АҲӘЫНҬҚАР
Ааи.
АҲӘЫНҬҚАРԤҲӘЫС
Ус анакәха, сара араҟа ирыцҳасшьо,
Ахарагьы здысҵо уара аӡәк уоуп, –
Уԥҟарақәа зхы иззамырхәо аԥҳәыс
дахьуднагалаз азы.
АҲӘЫНҬҚАР
Сара арҭ ажәақәа знык исаҳахьеит,
Аха аҳәынҭқар дбызжьом даҽа зныкгьы,
Дшыбжьаз, дшыбҟаҭәаз еиԥш уи Аранжуец.
Бҽыбыхьчеит усҟан, аҳәынҭқарԥҳәыс,
Бмаалықьызшәа бхы насырбаны.
Сара шьҭа быздыруеит.
АҲӘЫНҬҚАРԤҲӘЫС
Иаанагозеи ари?

452

АҲӘЫНҬҚАР
Гызмалрыда, аҳәынҭқарԥҳәыс ! Ҭоуба уы,
Усҟан бара уа уаҩы бшимацәажәоз!
Зынӡа уаҩы!
АҲӘЫНҬҚАРԤҲӘЫС
Мап, сара сиацәажәон аинфант.
АҲӘЫНҬҚАР
Аинфант! Еилкаауп! Зегь шыҟоу сгәы шрызҩоз ауп!
Сыламыс абас ԥхамшьарыла иҟьашьуп.
АҲӘЫНҬҚАРԤҲӘЫС
Сыламыс уҳәоу, аҳәынҭқар? Аха араҟа
Кастилиа исыднаҵаз аламыс иаҳа иакьысуп.
АҲӘЫНҬҚАР
Изыбҳәозеи бара амц?
АҲӘЫНҬҚАРԤҲӘЫС
Избанзар, сашьцылам сара, –
Амаҵуцәа зегьы – аҳәса, аграндцәа – ишырбо,
Хара дук зду иеиԥш скыдцаланы сҭырҵаауа.
Усазҵаазҭгьы сыгәра ганы, ҳаҭырқәҵарала,
Акы мӡакәа, аиаша уасҳәон усҟан.
Аха иугәаларшәа уаҟа, Аранжуец, ушсацәажәоз!
Амаҵуцәа зегьы ишырбо, иабыкәу
Аҳәынҭқарԥҳәыс абас дахькыдырцало?
Апринц уи аамҭаз ҳаиқәшәарц даара дсыҳәон.
Уи азин исҭеит, избан акәзар,
Сара ус сҭахын, избан акәзар
Сара сзыҳәан аҵас – ианакәзаалак
Цәгьара злам, хҳәаа-ҵҳәаа змам иаҿаргылатәым.
Изуасымҳәаз, исҭахымызт умаҵуцәа ишырбоз
Суҿагыланы суеисар!

453

АҲӘЫНҬҚАР
О, бара даара акры бгәаӷьуеит!
АҲӘЫНҬҚАРԤҲӘЫС
Убри инацҵан исҳәо, усҟан
Апринци сареи ҳшеицәажәоз зуцәызӡаз,
Бзиабара имоуит уи уа уҟнытә, дшаԥсоугьы.
АҲӘЫНҬҚАР
Даԥсоуп бҳәоу?
АҲӘЫНҬҚАРԤҲӘЫС
Ааи, исҳәоит иаахтны.
Бзиа дызбоит уи, ҳаҭыр иқәсҵоит даара,
Исзааигәоу ҭахык иеиԥш дсыԥхьаӡоит.
Сара исзеилкаауам, еилкаашьасгьы иамоузеи,
Дзыҟаларызеи зны зегь реиҳа исзааигәаз ауаҩы,
Уажәы зегь реиҳа уи дысцәыхаран?
О, аҳәынҭқарра иазеиӷьу аусқәа рзы
Ауаа реидкылара узымариамзар уара,
Урҭ реиҟәҟьара цәгьахап ҳәа сыҟоуп иаҳагьы.
Ауаҩы дысцәымӷхарцгьы узсыдҵом, уи ауам.
Зегьы аахтны исымҳәар умуазар,
Исҭахым, ааи, исҭахым зынӡа
Мчыла – ацәымӷра, абзиабарагьы – мчыла.
АҲӘЫНҬҚАР
Елизавета! Сара сшыԥсыҽхало бдыруеит азоуп
Ас быгәаӷьра зыӷәӷәоу. Изныкымкәа
Сыԥсыҽра бхы иабырхәахьеит. Иазхоуп.
Ихы изнымкыло аҟынӡа днанагар ҟалоит
Филипп иахьанӡа дыԥсыҽцәаны дҟазҵоз.
АҲӘЫНҬҚАРԤҲӘЫС
Исхароузеи сара?

454

АҲӘЫНҬҚАР
Бара ахара быдзар –
Сара уи ус шакәыз агәра згоит! –
Усҟан сара сжьоуп, усҟан…
(Лнапы аауишьуеит.)
Гәырҩа сымҵәашам сара!
Аха, идыр, Елизавета,
Баргьы ибыгхом агәырҩа!
АҲӘЫНҬҚАРԤҲӘЫС
Исхароузеи сара?
АҲӘЫНҬҚАР
Икаҭәааит ашьа,
Сара сзыҳәан зегь акоуп!
АҲӘЫНҬҚАРԤҲӘЫС
Анцәа срыцҳашьа! Убри аҟынӡа унеима!
АҲӘЫНҬҚАР
Изаҟаразаалак акы сыннаклыом – аԥсабара иабжьыз,
Ҵасыз, аҳәынҭқаррақәа реиҩызара акәыз…
АҲӘЫНҬҚАРԤҲӘЫС
Сгәы ушԥалоу, аҳәынҭқар!
АҲӘЫНҬҚАР
Бгәы салоуп!
Срыцҳалшьеит, жәбома, зыламыс ыӡыз!
АИНФАНТ
(Дшәаны, лан лыҽлыларԥсны дылкуеит.)
Уара уҽургәаан, саб, сан аҵәуара далагеит.
Аҳәынҭқар ахәыҷы мчыла лан дналхьижәоит.

455

АҲӘЫНҬҚАРԤҲӘЫС
(Дшәаны, лыбжьы ҵыс-ҵысуа.)
Сара схәыҷы ауаҩ хжәа дицәысыхьчар сылшоит.
Баала, сыԥшқа!
(Ахәҷы лнапы аанылкылоит(
Аҳәынҭқар мап бцәикзар,
Пиренеинтә ҳзыхьчо шьоук ҳаԥшаап,
Убасҟан иахәаԥшааит ҳара ҳус.
(Ашә ахь лҿыналхоит.)
АҲӘЫНҬҚАР
Аҳәынҭқарԥҳәыс!
АҲӘЫНҬҚАРԤҲӘЫС
Уаҳа сылшом… Мыч кәарак сылам уаҳа!
(Ашә аалыртырц шылҭаху, ахәҷгьы ларгьы
нылаҳауеит ашәхымс.)
АҲӘЫНҬҚАР
(Иҟаиҵара изымдыруа дналыдыххылоит.)
Ибыхьзеи, мшәан, ибыхьзеи!
АИНФАНТА
(Дшәаны.)
Ашьа! Сан ашьа лыхьшуп!
(Дыҩны дцоит.)
АҲӘЫНҬҚАР
(Ииура дақәымшәо аҳәынҭқарԥҳәыс длывагьежьуеит.)
Ашьа! Иараби, изакә насыԥдароузеи!
Абас сахьырхәтәызма, исықәнагазма абри!
Бҩагыл, аҳәынҭқарԥҳәыс! Иааг бхы бнапаҟны!
Ауаа ҳхыбмырччан, бгыл, иазхоуп.
(Лнапы кны дҩаиргылоит.)

456

Ажәабатәи ацәырҵара
Иҟаз. Ишәаны иааҩналоит
Альбеи Домингои. Урҭ ирышьҭаланы
иааиуеит аҳәса.
АҲӘЫНҬҚАР
Аҳәынҭқарԥҳәыс днаскьажәга, лгәы еиҟарам.
Аҳәынҭқарԥҳәыс дцоит аҳәса лыцны.
Альбеи Домингои ааскьоит.
АЛЬБА
Аҳәынҭқарԥҳәыс лылаӷырӡ лҿаҳәҳәы,
Ашьа лыхьшы дыҟоуп.
АҲӘЫНҬҚАР
Ишԥа иара! Сзырҩашьаз
Аҩсҭаацәа роума иџьазшьо, нас, абри!
Альба, Доминго
Ҳара…
АҲӘЫНҬҚАР
Ахагахара аҟынӡа снаганы, арахь,
Зыгәра згаҵәҟьаша акы нагӡаны
Иззымҳәаз роуп аҩсҭаацәа ҳәа сара сызҿу!
Альба, Доминго
Ҳара иаадыруаз акы аанмыжькәа иаҳҳәеит.
АҲӘЫНҬҚАР
Џьаҳаным уи даара ишәыџьнашьоит.
Сара, ахара схы иадҵаны, сахьхәыроуп, –
Абас аума агәнаҳа ҟазҵазгьы шахьхәуа?

457

АМАРКИЗ
(Асцена ашьҭахь.)
Аҳәынҭқар дызбар ҟалома?
АЖӘЕИЗАТӘИАЦӘЫРҴРА
Амаркиз Поза. Уаанӡа иҟаз.
АҲӘЫНҬҚАР
(Амаркиз ибжьы шааиаҳаз еиԥш, уи иахь иҿынеихоит.)
Аа! Абар иара дахьыҟоу!
Бзиала уаабеит, амаркиз! Агерцог,
Шәарҭ шьҭа шәцар ҟалоит. Ҳаизыншәыжь!
Альбеи Домингои гачамкны,
инеиҿаԥшы-ааиҿаԥшны ицоит.
Ажәаҩатәи ацәырҵра
Аҳәынҭқар. Амаркиз де Поза.
АМАРКИЗ
Аҳәынҭқар! Аидыслара ӷәӷәақәа жәаҩа рҟны
Уара узыҳәан аԥсра иаԥылоз ауаҩы
Ас уахьизныҟәаз игәы инархьышт акыр.
АҲӘЫНҬҚАР
Уара ус угәы иаанагар ҟалоит,
Аха саргьы сныҟәар сылшон ус.
Уара аамҭа кьаҿк аҩнуҵҟала уҽзыԥсоутәыз
Иара знымзар-зны дзаԥсамхеит, мап.
Бзиа избаз, уи дызбеит, ҵәахышьа сымам.
Сгәы ахьузаарту, мра шәахәаҵас
Иарлашааит уара ухы-уҿы.

458

Ҩызас ушалысыхз зегьы ирбааит, ираҳааит,
Уи азыҳәан иуҵашьыцлааит маӡа-аргама.
АМАРКИЗ
Ари аҩыза агәрагара ду сара саԥсазтәыз
Исеиӷьыз алашьцара дахьузалымбааз акәзар?
АҲӘЫНҬҚАР
Исзааугазеи ажәабжьыс?
АМАРКИЗ
Аҳәынҭқар!
Арахь сҿанаасхоз сара исоуит
Зыгәра сзымгоз лымҳаҭаск, –
Агәеизынхара – ашьа – аҳәынҭқарԥҳәыс…
АҲӘЫНҬҚАР
Ус анакәха, уара уахьынтәи уаауеит?
АМАРКИЗ
Ӷәӷәала иџьасшьашан, ҵаны, исоуз алымҳаҭас
Изаҟаразаалак џьара акала ииашазар.
Сара уаҩы изымдыруаз аартра ҿык ҟасҵеит,
Уи зегьы ираҩсуеит.
АҲӘЫНҬҚАР
Изакәызеи уи?
АМАРКИЗ
Апринц исалам шәҟәқәа зҭаз аԥараҭра
Снапаҿы иҟоуп. Сгәы иаанагоит, уи…
(Карлос иԥараҭра аҳәынҭқар инаииркуеит.)
АҲӘЫНҬҚАР
(Дыццакны ақьаадқәа дрылаԥшуеит.)

459

Апринц иахь ашәҟәы. Иҩуеит саб аимператор.
Исгәалашәом сара ари аҩыза ашәҟәы…
(Даԥхьоит, нас егьырҭ ақьаадқәа дыргәылаԥшуа
иҿынаихоит.)
Ахырӷәӷәарҭақәа рплан… Тацит иҟнытә
Еиуеиԥшым ахшыҩҵакқәа… Ари закәызеи?
Даара издыруа напҩымҭоуп! Иџьашьахәуп ари…
(Даара ихшыҩ азышьҭны даԥхьоит,
зны – ихазы, нас – ибжьы ҩҭыганы.)
«…Ауада ацаԥха… Аԥхынтәи аԥсшьарҭа ҭыԥ…»
Ишԥа! «Уа ҳамшәа-ҳмырҳа…»
«Зеиԥшыҟаӡам аҳамҭа…»
Аџьныш! Аџьныш! Шьҭа иеилыскааит, –
Ари зегьы зыршо лара лоуп! Лара!
Лара илыхгам!
АМАРКИЗ
Дарбану лара?
Аҳәынҭқарԥҳәысу? Ҟалашьа амоума!
АҲӘЫНҬҚАР
Апрницесса Еболи!
АМАРКИЗ
Ус анакәха,
Ииашоуп апаж Енарес исеиҳәоз уажә ааигәа.
Уи апринц ииҭеит асалам шәҟәи ацаԥхеи.
АҲӘЫНҬҚАР
(Амаркиз инапы днамҵасны, ӷәӷәала
игәы шҭынчым иныԥшуа.)
Амаркиз! Сара аџьныш икаҭа сҭашәеит.
Уи аԥҳәыс лоуп, – иуаҳауама, – уи аԥҳәыс,
Иԥызҽыз аҳәынҭқарԥҳәыс лчықьмаџьа.
Агәҩара сызҭазгьы лара лоуп.
Иеилызкаауада аҳәынҭқар араҟа ихароу, ихарам?
Амцҳәара бааԥс сахәхеит. Уаҳа акгьы!

460

АМАРИКЗ
Аха уи насыԥуп, аҳәынҭқар!
АҲӘЫНҬҚАР
Амаркиз! Амаркиз! Ираӷьцәаны
Слацәажәазшәа сгәы иаанагоит сыԥҳәыс.
АМАРКИЗ
Апринци лареи рыбжьара, иаҳҳәап,
Џьара еицәажәарак ыҟаӡазаргьы,
Хымԥада, ҽа хырхарҭан иамаз уи!
Сара агәра згеит, Фландриаҟа ацара
Апринц ихаҭа ихы ишҭамшәаз амалахазгьы,
Уи аҳәынҭқарԥҳәыс дыззыҟалҵаз акоуп.
АҲӘЫНҬҚАР
Ус сгәы иаанагон иара саргьы.
АМАРКИЗ
Аҳәынҭқарԥҳәыс ахӡыргара бзиа илбоит,
Уи лгәы иалоуп лгәыӷра дахьажьо,
Дахьургыло аҳәынҭқарра аусқәа дрыҟәганы.
Апринц иҿара уи илыхәар алшоит
Хара иԥшуа лыгәҭакқәа рынагӡара аус азы.
Аха абзиабараз, мап, бзиа дылбаӡом.
АҲӘЫНҬҚАР
Аҳәынҭқарра усқәа рҵыхәала сыԥҳәыс
Иеидылхәыцло сара срыцәшәаӡом.
АМАРКИЗ
Иара бзиа дибома? Иазыԥштәума
Апринц иҟнытә бааԥсык? Ари
Иҭҵаатәу зҵаароуп. Апринц иахь
Агәаҽанызаара аҭахуп.

461

АҲӘЫНҬҚАР
Уи уара унапы ианысҵоит.
АМАРИКЗ
(Данааиԥхьхәыцлак ашьҭахь.)
Сара исзынагӡап ҳәа игәы иаанагозар
Аҳәынҭқар асеиԥш иҟоу ароль,
Усҟан аҳәара ҟасҵоит ари аус
Снапы ианҵазарц сара аӡәзаҵәык,
Уаҳа аӡәгьы.
АҲӘЫНҬҚАР
Уара унапы иануп.
АМАРКИЗ
Дызусҭазаалак цхырааҩ дысҭахым.
Иахәҭаны исыԥхьаӡо схы сақәиҭны иҟасҵалароуп.
АҲӘЫНҬҚАР
Иахәҭаны иаауԥхьаӡо! Сымаалықь гәыраз,
Исабжьугаз азы даараӡа иҭабуп!
(Аҵыхәтәантәи ажәақәа шиҳәоз
Иааҩналаз Лерма иахь.)
Дышԥаҟоу аҳәынҭқарԥҳәыс? Деиӷьума иаҳа?
ЛЕРМА
Лыԥштәы лхзыггоуп уи макьаназ дшыҟоу.
(Гәрамгарала амаркиз днаихәаԥшны дындәылҵуеит.)
АМАРИКЗ
(Апауза ашьҭахь, аҳәынҭқар иахь.)
Даҽа гәаҽанызааракгьы аҭахуп.
Апринц имоуп аҩызцәа рацәаҩны, –
Иҟалап уи Гентатәи абунтҟаҵаҩцәа
Дрымадазаргьы. Иалшоит, заа игәы иҽанырҵаны,
Дшәаны иакәым џьара ак импыҵҟьаргьы.

462

Убри аҟнытә, иахәҭаны исыԥхьаӡоит
Заа акы иазхәыцқәазаргьы цәгьам ҳәа.
АҲӘЫНҬҚАР
Аха иарбан изызхәыцтәу хыла?
АМАРКИЗ
Ианаҭаххо аамҭазы схы иасырхәарц,
Апринц иҭакразы априказ ансуҭа…
(Аҳәынҭқар дшылакҩакуа баны.)
Аха ҳәынҭқарратә ус маӡа дуӡӡаны
Инхааит уи макьана…
АҲӘЫНҬҚАР
(Апиупитр днадгыланы априказ иҩуеит.)
Аҳәынҭқарра ашәарҭа ӷәӷәа иҭагылоуп.
Ашәарҭа анааигәоу, ас еиԥш ада
Ԥсыхәагьы ыҟам. Абар, амаркиз, ига.
Иугәаларшәатәым ҳәа сыҟоуп ашаҭара анахәҭоу!
АМАРКИЗ
(Апринц иҭакразы априказ ааимхуа.)
Уи – даҽа мҩак аныҟам, аҳәынҭқар!
АҲӘЫНҬҚАР
(Ижәҩахыр инапы нықәикуеит.)
Уца, акыр исзаԥсоу смаркиз.
Ирҟьалоу сыцәа ырхынҳә, сыгәгьы рҭынч.
Аҩыџьагьы цоит.
АЖӘАХАТӘИАЦӘЫРҴРА
Агаллереиа.
Карлос игәы ҭыҵны ицо дааҩналоит.
Уи днаиԥылоит аграф Лерма.

463

КАРЛОС
Уара сушьҭоуп.
ЛЕРМА
Саргьы уара сушьҭоуп, апринц.
КАРЛОС
Анцәа дсыманы суҳәоит, ииашоума ари?
ЛЕРМА
Изакәызеи?
КАРЛОС
Аҳәынҭқар иаҳәа иҟьеит, изларҳәаз ала,
Ашьа лыхьшьы ддәылыргеит лара. Ус аума?
Аграф Лерма! Иҳәа умԥшыкәа, ииашоума ари?
ЛЕРМА
Лыԥсы лылшәшәан дахьынкаҳаз
Лԥынҵа ашьа цеит, уаҳа акагьы.
КАРЛОС
Ус анакәха, аграф, шәарҭагьы ыҟам?
ЛЕРМА
Аҳәынҭқарԥҳәыс лзы ус егьыҟам,
Аха, апринц, уи уа узыҳәа ишәарҭоуп иаҳагьы.
КАРЛОС
Аха лара ашәарҭа лымам? Анцәа срыцҳашьа!
Уҳәан-сҳәанны зегьы ирылсит, аҳәынҭқар
Ани ԥҳаи дырзыҵҟьеит ҳәа бааԥсыла,
Аргамаду иагьааԥшит ҳәа маӡак.
ЛЕРМА
Иҟалап уи иашазаргьы.

464

КАРЛОС
Изакә маӡоузеи уи?
ЛЕРМА
Апринц, сара иуасҳәаз ак узхамҵеит,
Аха уазыӡырҩ уажә ҽакы.
КАРЛОС
Аграф Лерма!
ЛЕРМА
Сымҩашьозар, апринц,
Ҩымш уажә аԥхьа иукны избеит
Ԥараҭра иаҵәак, хьыла ихырҷаны.
КАРЛОС
(Иџьашьаны.)
Ааи, исымоуп сара уи аҩыза.
ЛЕРМА
Иқәҵаны фелдышь сахьакгьы ануп.
КАРЛОС
Иауазеи, нас, уи, иумҳәои?
ЛЕРМА
Аҳәынҭқар иҟны сахьыныҩналаз,
Икын убри аԥараҭра ахаҭа.
Иҿаԥхьа дгылан амаркиз.
КАРЛОС
Ииашам уи!
ЛЕРМА
Усҟан сара сымцҳәаҩуп.

465

КАРЛОС
Умцҳәаҩуп!
ЛЕРМА
Уаҭасҵом.
КАРЛОС
Изланирхазеи уи уара угәы? Иҳәа,
Избан абас, џьныш ҽадцаларала,
Узашьҭоу аиҩызара цқьа аҵшәаара?
ЛЕРМА
Спринц, исгәаԥхеит ари угәы ахьыннархаз,
Аха уара уиашам.
КАРЛОС
О, Анцәа, агәрамгара сацәыхьча!
ЛЕРМА
Ари аҩыза ажәбажь ҿыц азы
Даараӡа иҭабуп ҳәа аҳәынҭқар ишиҳәаз
Слымҳала исаҳаит, – иара убасҟан ауп
Сара урҭ санынарыхҭыгәлазгьы!
КАРЛОС
Акы еиԥшымкәа суҳәоит, иазырха!
ЛЕРМА
Агерцог Альба игәы нырхоуп.
Апринц Риуи Гомес имхны,
Амҳәыр иҭоуп амаркиз.
КАРЛОС
(Инарҵауланы дхәыцуа.)
Сара исцәиӡеит. Изысцәиӡазеи сара?

466

ЛЕРМА
Зегь даараӡа иаршанхеит, аиашаз,
Адгылара ӷәӷәа иоуны, уи
Мыч ду змоу министрны дахьаақәгылаз.
КАРЛОС
Уи даара бзиа сибон сара, бзиа сибон.
Ихы-иԥсы аиԥшҵәҟьа. Уи абзиабара мца
Шәкыла иаҳхаагаз аԥышәарақәа ирызмырцәеит.
Аха сара аӡәк саасҭа дрыхӡыӡозар акәӡами
Аԥсадгьыл, ауаажәлар? Иҩыза заҵәык изыҳәан
Амаркиз игәаҿы ирацәацәоуп аҭыԥ,
Карлос инасыԥ акгьы аҵанакуам
Уи ибзиабара ду аҿаԥхьа.
Ауал иднаҵоз сиханаршҭит,
Чарҳәара сзиуртә еиԥш дҟанаҵеит.
Сизгәаар ҟалома? Исҭар ҟалома аҽыԥныҳәа?
Аха уи дыӡит сара сзыҳәан, дыӡит!
(Зымҩа днаскьаны, ихы-иҿы
инапқәа наԥыреикуеит.)
ЛЕРМА
(Апауза ашьҭахь.)
Спринц гәыраз, иҟасҵарызеи уара узыҳәан?
КАРЛОС
(Дихәамԥшӡакәа.)
Суҭир улшоит, аҳәынҭқар иҟны уцаны!
Ҳамҭас иусҭара сымам сара.
ЛЕРМА
Иалҵуа уазыԥшырц уӡбыма?
КАРЛОС
(Абыркьыл иҽнадҵан ахара дыԥшуеит.)
Дыӡит, уи дысцәыӡит!
Адунеи санхалеит сымала, сзаҵәуп!

467

ЛЕРМА
(Дааидгылоит игәы иалырсны.)
Ахеиқәырхара уазхәыцырц уҭахӡами?
КАРЛОС
Ахеиқәырхара уҳәоу? Уаҩ гәыразуп уара.
ЛЕРМА
Уаҳа… Акрыҟоума уара уаҳа узыцәшәо?
КАРЛОС
(Ицәа дааҭӡыӡаны.)
Уиала иуҳәарц иуҭахузеи? О, Анцәа!
Лышәҟәы исҭеит , исҭарц шысҭахӡамызгьы!
(Дгәаҭеиуа ауада дыҩноуп.)
Иҟалҵазеишь лара? Ашаҭара иуалын уи.
Иашами исҳәо, Лерма, уи дишаҭар акәын.
(Иаалырҟьаны.)
Ицатәуп лара лҟынӡа! Лгәы лҽанҵатәуп!
Исышьҭрыда уахь, о, Лерма гәыраз?
Ус уаҩ дсымам. Сымала саанхеит!
Мап, анцәа ибоит, ҩызак дысзынхеит!
Исцәалаӡуа ҳәа егьыҟам шьҭа ара!
(Дцоит.)
ЛЕРМА
(Уи днаишьҭаххны.)
Апринц! Апринц!
Ажәиԥшьтәи ацәырҵра
Аҳәынҭқарԥҳәыс. Альба. Доминго.
АЛЬБА
Азин ҳамоума аҳәынҭқарԥҳәыс дуӡӡа…

468

АҲӘЫНҬҚАРԤҲӘЫС
Сымаҵ злажәурц иарбан уажә шәзышьҭоу?
ДОМИНГО
Иаҳуалны аабоит иԥшьоу быхьӡ ахьчара,
Аҿымҭрагьы ҳалшом бҭынчра еиларгар анауа.
АЛЬБА
Ибаҳҳәарц ҳааит, аҳәынҭқарԥҳәыс,
Цәгьа-мыцәгьас иҟоу зегь бзеиҵаҟәаҟәара ишаҿу.
ДОМИНГО
Гәыкала ҳшыбзыҟоу аарԥшра ҳахыццакуеит,
Иҳалшо акрыҟазар, ибҳәо ҳазыхиоуп.
АҲӘЫНҬҚАРԤҲӘЫС
(Иџьашьаны дрыхәаԥшуеит.)
Ақьаҳиа ԥсыцқьа, агерцог гәыраз,
Шәара даара сшәыршанхеит, ҵаны.
Схаҿы иааихьазма мамзар, абас гәыкала
Исзыҟоуп ҳәа Домингои агерцог Альбеи!
Сара издыруеит уи ахә шшьатәу.
Излашәҳәо ала, ацәгьа-мыцәгьа сзеиҵарҟәаҟәоит, –
Исашәҳәар ҟамлари, нас, дарбан уи ацәгьа зыршо?
АЛЬБА
Ҳбыҳәоит, амаркиз де Поза
Бҽицәыбыхьчаларц бара ари нахыс:
Уи аҳәынҭқар иус маӡақәа мҩаԥигоит.
АҲӘЫНҬҚАРԤҲӘЫС
Сара даара сеигәырӷьоит, аҳәынҭқар
Ахшыҩ ду ахьааирԥшыз араҟагь.
Изласаҳахьоу ала, амаркиз дуаҩ гәыҭбаауп,
Ауаҩ ду ҳәа изырҳәоит, иагьиашоуп
Аҳәынҭқар уи иааигәа дахьиргылаз.

469

ДОМИНГО
Ииашану? Мап, даҽа гәаанагароуп
Ҳара иҳамоу.
АЛЬБА
Зегьы ирдыруеит
Уи ауаҩ иааимгәаӷьуа ак шыҟам.
АҲӘЫНҬҚАРԤҲӘЫС
Иигәаӷьуазеи усгьы? Аҭак саҳанда ҳәа сыԥшуп.
АЛЬБА
Акрааҵуама, аҳәынҭқарԥҳәыс, сазҵааҩуп сара,
Бчықьмаџьа бҭамԥшижьҭеи?
АҲӘЫНҬҚАРԤҲӘЫС
Ишԥа?
АЛЬБА
Издыруада, ацәыӡ шбымоу гәабҭахьазар?
АҲӘЫНҬҚАРԤҲӘЫС
Уи зегьы ираҳаҳхьоу акоуп.
Аха ииуазеи, мшәан, араҟа Поза?
Излеимадоузеи амаркизи ари аӷьычреи?
АЛЬБА
Еимадоуп, аҳәынҭқарԥҳәыс: апринцгьы
Акрызҵазкуа абӷьыцқәа ицәыӡт.
Аҳәынҭқар урҭ дрыԥхьо ишикыз рбеит,
Иара иҟны амаркиз иахьа даныҟаз.
АҲӘЫНҬҚАРԤҲӘЫС
(Дааиԥхьхәыцны.)
Ари џьашьахәуп! Схаҿы исзаагом!
Ус анакәха, сгәы ззымҩаӡоз дсаӷоуп,

470

Гәыкала ишысзыҟаз сызмырбоз роуп
Сара исҩызцәоп! Аиаша сҳәар ами,
(Аҩыџьагьы кылкааны дрыхәаԥшуа(
Ишәанасыжьырц акы аасыгмызт уи,
Цәгьарыла аҳәынҭқар шәара сызлаишәырбаз.
АЛЬБА
Ишԥа! Ҳароу?
АҲӘЫНҬҚАРԤҲӘЫС
Ааи, шәара!
ДОМИНГО
Ҳара, агерцог Альба!
АҲӘЫНҬҚАРԤҲӘЫС
(Дышрыхәаԥшыц икылкааны дрыхәаԥшуа.)
Сеигәырӷьоит сара схаҭа иахьеилыскааз сыгха.
Уи акәымзар, ахара сыдызкыло
Цәыригарц сиҳәон аҳәынҭқар.
Аха аусқәа еиӷьхеит уажә иаҳа.
Сара исылшоит арбарақәа иҟауҵаз
Срықәныҟәарц, агерцог Альба.
АЛЬБА
Ишԥа? Лафны иҳәоума ари?
АҲӘЫНҬҚАРԤҲӘЫС
Амалахазгьы!
АЛЬБА
Бара абри ала заа ихбырбгалоит,
Ҳхы неидкылан, маӡала…
АҲӘЫНҬҚАРԤҲӘЫС
Маӡала?
(Ԥагьарала, лхы ҳаҭыр ақәҵаны.)

471

Исаҳар сҭахын, иарбан уи, агерцог Альба,
Ма уара уҟны, Доминго, лхаҵа ицәӡаны,
Аҳәынҭқарԥҳәыс ҳәатәыс илоуран иҟаз?
Сиашоу сиашаму сара?
ДОМИНГО
Иззеилымкаауа дарбан уи?
АЛЬБА
Аха еснагь ииашоу аҳәынҭқар
Уажә даҽакала дныҟәар?
АҲӘЫНҬҚАРԤҲӘЫС
Иаҳа еиӷьу амшқәа сырзыԥшлап.
Абзиара рыгымзааит аҳәынҭқар иусқәа рҿы
Абзиарақәа збо.
(Лхы аарҵысны днарыдҵуеит.)
Альбеи Доминго цоит даҽа ганкахьала.
Ажәохәтәи ацәырҵра
Апринцесса Еболи луада.
Апринцесса Еболи. Карлос.
ЕБОЛИ
Ииашоумашь, анаџьалбеит, ари ажәабжь,
Зегьы ргәырҽанызҵо, иџьаршьо алымҳаҭас?
КАРЛОС
(Дааҩнало.)
О, зынӡа бысцәымшәан, апринцесса,
Асаби иеиԥш, уаҩы сиԥырхагам.
ЕБОЛИ
Апринц, ас иаразнак…

472

КАРЛОС
Исанабмыжьӡеи бгәы ахьнырхоу?
ЕБОЛИ
Апринц!
КАРЛОС
(Иҽнадцаланы.)
Иҳәа, сбыҳәоит, ианабыжьма Карл
Бгәы ахьнирхаз?
ЕБОЛИ
Апринц, иаанагозеи ари?
Ма уара иухашҭу… Иуҭахӡоузеи уара ара?
КАРЛОС
(Лнапы аанкыланы.)
Гәыԥшқарак бзаамырԥшуа, сшыбцәымӷу сынхаӡома?
Иалымшаӡои згәы нырхоу быбзиабара
ак сананажьырц?
ЕБОЛИ
(Лнапы наимҵжәо.)
Излазбо ала, апринц исгәалаиршәарц иҭахуп…
КАРЛОС
Сара сыламысдареи бара бгәыразреи ртәы.
Сара издыруеит бгәы ӷәӷәала ишынсырхаз.
Агәы ԥшқа сасит имшаҭакәа,
Арҭ абла гәыцқьақәа лаӷырӡыла исырхәашьит.
Аха иара уажәгьы сзааз
Саҭабымҵан ҳәа сбыҳәарц акәым…
ЕБОЛИ
Усԥырҵ, апринц, усԥырҵ!

473

КАРЛОС
Сара сааит арахь, бгәы шыразу,
Ишыцқьоу, ишыҭбаау дырны.
О,адунеи зегь аҟны Карл ҩыза димам, –
Уи изынхаз бара аӡә заҵәык боуп!
Бзиа сбымбоз, мшәан, бара!
Сшыбцәымӷу баанхаӡома, иҳәа,
Еинышәашьа ҳамаӡами?
ЕБОЛИ
Анцәа дсыманы суҳәоит,
Ҿумҭын, апринц, ҿумҭын!
КАРЛОС
Азин сыҭ ицахьоу амш ссирқәа бгәаласыршәарц,
Зҭак ҟасымҵаз быбзиабарахь бхьасырԥшырц еиҭа!
Ааи, аҭак ҟасымҵеит уи быбзиабара,
Аха усҟан бызлаз аԥхыӡ хаақәа беиҭанарылал,
Иара убасҟан еиԥш, бзиа сеиҭаббошәа ԥхьаӡа,
Иахьа исанабмыжьуа ианажь, нас, уи,
Бзиа иббоз, бхы-бгәы зегь зыбҭоз ауаҩы!
ЕБОЛИ
Аҳ, Карлос, ишԥыкәу, мшәан,
Гәымбылџьбарыла ас ушсылахәмаруа!
КАРЛОС
Ибхаршҭ аԥҳәыс лыԥсабара,
Уи аасҭа беиҳаха, иагьыҟаҵа
Иахьанӡа уаҩ илзыҟамҵац, наунагӡа
Илзыҟаҵарангьы дыҟам: азин сыҭ, –
Иббома, сшьамхқәа арсны сбыҳәоит, –
Азин сыҭ ҩажәа заҵәык ласҳәарц аҳәынҭқарԥҳәыс!
(Лҿаԥхьа длышьамхнышгылоит.)

474

Ажәафтәи ацәырҵра
Иҟаз. Дааҩнаххуеит амаркиз де Поза.
Уи ишьҭаланы иааиуеит ҩыџьа афицарцәа.
АМАРКИЗ
(Иԥсы игәы икылаханы даарыбжьагылоит.)
Бизымӡырҩын! Игәра бымган! Изакәызеи дзыҳәо?
КАРЛОС
(Дшышьамхнышгылац дшьамхнышгыланы.)
Ажәҩан ахьӡала сбыҳәоит!
АМАРКИЗ
(Днаиԥыҩланы, дыццакны.)
Ихы итәым! Бизымӡырҩын зхы зтәым!
КАРЛОС
(Ибжьы аарыӷәӷәаны.)
Сылныриа! Срыбжьагылоуп аԥсреи абзареи!
АМАРКИЗ
(Мчыла апринцесса днаидихуеит.)
Ԥсроуп ибзыԥшу – ианыҟабҵа шьаҿак!
(Афицерцәа руаӡә иахь.)
Аграф Кордуа! Адҵа ҟасҵоит дугарц!
(Карлос иҭакра азин изҭо априказ аацәыригоит.)
Аҳәынҭқар иҟаиҵаз адҵала апринц дытҟәоуп.
Карлос дшанханы, дадырсызшәа даанхоит.
Апринцесса дшәаны лыбжьы ҩҭылцоит. Уи дыҩны
дцар лҭахуп. Афицарцәа гачамкны иԥшуеит. Акраамҭа
ҿымҭроуп. Амаркиз ихы инапаҟны изаамгакәа
деиҵасуеит.
(Апринц иахь.)

475

Уаҳәа сыҭ! Апринцесса, бара ара баанхоит макьана.
(Афицар иахь.)
Апринц аӡә димацәажәарц уааихылаԥш,
Ажәак уи иҟны иуҿаумыршәын ухаҭагьы!
(Иныҵакны афицар даҽакгьы иеиҳәақәоит,
нас егьи иахь даахьаҳәуеит.)
Сышныҟәаз назгоит аҳәынҭқар иҟынӡа.
Уи иеилсыркаауеит иҟасҵаз зыҟасҵаз.
Ажәибжьтәи ацәырҵра
Апринцесса Еболи. Амаркиз Поза.
ЕБОЛИ
Соужь, анцәа дсыманы суҳәоит, соужь!
АМАРКИЗ
(Авансценахь диманы дааиуеит. Длықәымчны.)
Анасыԥда, ибеиҳәазеи уи бара?
ЕБОЛИ
О, акымзарак сеимҳәеит, соужь!
АМАРКИЗ
(Лнапы аумыжькәа, иҵегь дналықәымчны.)
Иеилыбкаазеи бара? Хацәгашьа бымам.
Ҽаӡәы ибызиаҳәаран быҟам ари адунеиаҿ.
ЕБОЛИ
(Дшәаны дихәаԥшуеит.)
Анцәа срыцҳашьа! Ишԥеилкаатәу ари?
Сушьырц уҭахума, мшәан, уара?
АМАРКИЗ
(Иҟама ааҭыхуа.)
Исҭахуп! Бааццакы, иаабыдгылеит баџьал!

476

ЕБОЛИ
Сара сушьырцу? О, анцәа! Иҟасҵазеи гәнаҳарас?
АМАРКИЗ
(Аҟама лгәы инадыргыланы, ажәҩан даҵаԥшуа.)
Макьана иҟоуп аамҭа.
Ашҳам алыкәкәаанӡа сҟама аԥынҵа.
Аусқәа неины иҟоуп убри аҟынӡа,
Ихьчатәуп руакы – Испаниа алахьынҵа
Ма иаԥсам аԥҳәыс лыԥсҭазаара.
(Длакҩакуеит, аха иҭыԥ дахыҵысыуам.)
ЕБОЛИ
Умԥшын, нас, усмеигӡан! Суҳәом сушаҭарц!
Сара аԥсра сыхәҭоуп, сагьазыхиоуп.
АМАРКИЗ
(Ԥшьаала инапы длахоит. Дааиԥхьхәыцны.)
Мап, ари гыгшәыграхон, шәыргәындарахон!
Аха, анцәа иџьшьоуп, иҟоуп даҽа мҩак!
(Иҟама наимпыҵыҩруеит, дласны дцоит.)
Апринцесса егьи ашә ала дцоит.
Ажәаатәи ацәырҵра
Аҳәынҭқарԥҳәыс луадақәа руакы аҟны.
Аҳәынҭқарԥҳәыс. Аграфԥҳәыс Фуентес.
АҲӘЫНҬҚАРԤҲӘЫС
Изакә еилаҩеиласроузеи ахан аҟны иҟоу?
Ашьҭыбжьқәа зегь сгәы ҭырҟьоит сара иахьа.
Аграфԥҳәыс, быԥшишь бара анахь,
Ишсабҳәара иахьа уаҟа иҟоу.
Аграфԥҳәыс Фуентес дцоит.
Дааҩнаххуеит апринцесса Еболи.

477

Азеижәтәи ацәырҵра
Аҳәынҭқарԥҳәыс. Апринцесса Еболи.
ЕБОЛИ
(Лыԥсы лгәы икылахан, дцәышӡа,
аҳәынҭқарԥҳәыс лҿаԥхьа днышьамхнышгылоит.)
Аҳәынҭқарԥҳәыс! Бицхраа! Дыргеит уи деимырхха!
АҲӘЫНҬҚАРԤҲӘЫС
Дарбан?
ЕБОЛИ
Аҳәынҭқар иҟаиҵаз адҵала
Амаркиз де Поза ҭакра дигеит!
АҲӘЫНҬҚАРԤҲӘЫС
Аха дарбан, мшәан, дарбан?
ЕБОЛИ
Апринц Карлос.
АҲӘЫНҬҚАРԤҲӘЫС
Бара беилагеит!
ЕБОЛИ
Исҭоубоуп, абыржә дыргеит, абыржәы!
АҲӘЫНҬҚАРԤҲӘЫС
Иҳәа, дызгада уи?
ЕБОЛИ
Амаркиз де Поза.
АҲӘЫНҬҚАРԤҲӘЫС
Хьӡи-ԥшеи имазааит ҳазшаз,
Карлос дахьигаз азы амаркиз ихаҭа!

478

ЕБОЛИ
Бгәы рҭынчны абри аҩыза бҳәома,
Аҳәынҭқарԥҳәыс! Абас быхьшәашәаӡа!
О, мап, бара ибыздыруам,
Бара гәҩарасгьы иҟабҵом…
АҲӘЫНҬҚАРԤҲӘЫС
Ҭакра дзыргазу? Ак ҟаиҵазар акәхап, –
Карлос дуаҩыџьбароуп, насгьы дҿоуп,
Уи уаҩы иеилкаартә иҟоуп.
ЕБОЛИ
Мап! О, мап! Сара издыруеит
Апринц дышҭадырхо, аҩысҭаа цәгьаҳәароуп
Убри зыхҟьазгьы! О, аҳәынҭқарԥҳәыс!
Уи дыԥсуеит!
АҲӘЫНҬҚАРԤҲӘЫС
Дыԥсуеит ба?
ЕБОЛИ
Сара соуп дызшьуагьы!
АҲӘЫНҬҚАРԤҲӘЫС
Дыԥсуеит бҳәоу?
Изакәызеи бызлацәажәо, бхы бнапаҟны иааг!
ЕБОЛИ
О, иззы? Иарбан уи дзыхҟьо?
Издыруеит иара абраҟа ишеилго!
АҲӘЫНҬҚАРԤҲӘЫС
(Лнапы аанкыланы дыргәыбзыӷуа.)
Апринцесса! Бгәы аҭыԥ иқәҟьеит бара маҷк.
Сбыҳәоит, бҽаарҭынч, иааг бхы бнапаҿы.
Иаҭахым оумас иҟоу зегь рызхәыцра,

479

Иаҭахым баша агәыԥжәара.
Иҟалазеи? Иеилыбкаазеи усгьы?
ЕБОЛИ
О, аҳәынҭқарԥҳәыс! Сбыҳәоит,
Бсыхәамԥшын, зегь санажьуа,
Гәыԥшқарала, гәыразрыла абас!
Сыламыс иацрасуеит уи,
Џьаҳаным иахылҟьо мцабзны.
Гәнаҳарыла иҭәу лаԥшыла
Сара исымам быцқьара абара азин!
Сбызҳәоит, рыцҳашьарак ҟамҵакәа,
Бҿаԥхьа зыҽкажьны иуазыруа,
Иахьхәыз, зхы зцәымӷу,
Хьымӡӷыла иҭәу ацәгьауаҩы дкәаҳа.
АҲӘЫНҬҚАРԤҲӘЫС
Анасыԥда! Изакәызеи бызлацәажәо?
ЕБОЛИ
Аԥсыцқьа! Амаалықь! Бара ибыздырамызт,
Ибылшомызт гәҩарасгьы иҟабҵарц,
Аԥҳәыс сахьа лыҭаны, аҩсҭаа
Ахәа жуа дышбыҵа есымша.
Сара соуп уи аҩсҭаа! Сара соуп бҭазырхаз!
Ибыцәӷьычыз сара соуп.
АҲӘЫНҬҚАРԤҲӘЫС
Бароу?
ЕБОЛИ
Урҭ асалам шәҟәқәа сара соуп изҭаз аҳәынҭқар.
АҲӘЫНҬҚАРԤҲӘЫС
Бароу?
ЕБОЛИ
Сара! Ахара быдлартә иҟазҵаз са соуп!

480

АҲӘЫНҬҚАРԤҲӘЫС
Апринцесса! Излабгәаӷьӡазеи…
ЕБОЛИ
Абзиабара… ахыдара… ашьоура…
Бысцәымӷхеит бааԥсыла, апринц бзиа дызбон!
АҲӘЫНҬҚАРԤҲӘЫС
Апринц бзиа дахьыббоз азы…
ЕБОЛИ
Бзиа дшызбоз иасҳәеит сара уи,
Аха иара бзиа сизымбеит!
АҲӘЫНҬҚАРԤҲӘЫС
Зегь еилыскаауеит сара шьҭа! Бҩагыл!
Бара уи бзиа дыббон. Еилыргоуп.
Зегь банасыжьт, зегь схасыршҭит, бҩагыл!
(Лнапы налырххоит.)
ЕБОЛИ
Мап! Мап! Иреицәаӡоу сымҳәац!
Аҳәынҭқарԥҳәыс, заа…
АҲӘЫНҬҚАРԤҲӘЫС
(Лхы лзышьҭны.)
Уи закәызеи? Сыбзыӡырҩуеит.
ЕБОЛИ
Аҳәынҭқар схихит… О, агәырҩа!
Бара бхьаҳәит… Бхы-бҿы ианызбаалоит
Бшысзыҟоу шьҭа! Ааи, сара,
Сара схаҭа исыдуп бара ибыдысҵаз ахара!
(Лхы лалырҟәӡоит.)
Аҳәынҭқарԥҳәыс дцоит. Акраамҭа ҿымҭроуп.

481

Минуҭқәак рышьҭахь аҳәынҭқарԥҳәыс дзыҩналаз
ауада даадәылҵуеит агерцогԥҳәыс Оливарес. Ҿымҭ
апринцесса даалхагылоит. Апринцесса лхы
ҩышьҭылхуеит. Ашырҳәа, аҳәынҭқарԥҳәыс
данылымбалак, иаразнак дҩагылоит.
Аҩажәатәи ацәырҵра
Апринцесса Еболи. Агерцогԥҳәыс Оливарес.
ЕБОЛИ
Дысԥырҵны дцеит! Иԥҵәеит шьҭа зегь рҵыхәтәа!
ОЛИВАРЕС
(Дналыдгылоит.)
Апринцесса Еболи!
ЕБОЛИ
Сара издыруеит, аҳкәажә, арахь баазгаз:
Ибымоуп аҳәынҭқарԥҳәыс лыдҵа. Уи…
ОЛИВЕРЕС
Адҵа ҟалҵоит ибырхынҳәырц
Аџьарсахьеи ацаԥхақәеи.
ЕБОЛИ
(Лыхәда иаахыхны ахьтәы џьарсахьа лылҭоит.)
Азин сымоума аҳәынҭқарҳәсақәа иреиӷьу
Абзиала ҳәа анласҳәо ҽазнык лнапы агәӡра?
ОЛИВАРЕС
Мариа лмонастир аҟны иеилыбкаап,
Апринцесса, блахьынҵа.
ЕБОЛИ
(Деиҵақьуа.)
Исҭахуп знык,
Зны заҵәык аҳәынҭқарԥҳәыс лбара!

482

ОЛИВАРЕС
(Даалгәыдыҳәҳәаланы.)
Абзиала, насыԥ бымаз, апринцесса!
Дыццакны дцоит. Апринцесса уи дналышьҭалоит,
аха аҳәынҭқарԥҳәыс луада днадгылоны, лҿаԥхьа
ашә ныдҳалоит. Минуҭқәак апринцесса лшьамхқәа
арсны ашә дылагылоуп, нас, ашырҳәа дҩаҵҟьан,
дыҩны дцоит.
Аҩажәиактәи ацәырҵра
Аҳәынҭқарԥҳәыс. Амаркиз Поза.
АҲӘЫНҬҚАРԤҲӘЫС
Уааит, амаркиз, аҵыхәтәаны, сгәаҟуа сшузыԥшыз!
АМАРКИЗ
(Ӷәӷәала игәы шалаҟам иныԥшуеит.
Дцәышӡа дыҟоуп. Ибжьы ҵыс-ҵысуеит.
Реицәажәара зегь аан уи даара игәы ҭынчым.)
Бхала быҟоума, аҳәынҭқарԥҳәыс? Маӡала
Даҳзыӡрыҩр илшома араҟа аӡәыр?
АҲӘЫНҬҚАРԤҲӘЫС
Уаҩ дыҟам ааигәа-сигәа. Иҟоузеи ажәабжьыс?
(Цқьа днаиҿаԥшны, дшәаны даахьаҵуеит.)
Уҽшԥоуԥсахи! Иҟалазеи, амаркиз?
Аԥсра иаҿу иеиԥш, ԥштәы ухаӡам.
АМАРКИЗ
Ишыбдыруа еиԥш, аҳәынҭқарԥҳәыс…
АҲӘЫНҬҚАРԤҲӘЫС
Апринц Карлос дҭакуп, дҭакызҭгьы уа уоуп.
Ииашоума ари? Исылшоит уараӡәк угәра згар.

483

АМАРКИЗ
Ииашоуп.
АҲӘЫНҬҚАРԤҲӘЫС
Уара уоума дҭазкыз?
АМАРКИЗ
Сара соуп.
АҲӘЫНҬҚАРԤҲӘЫС
(Ԥыҭраамҭак гәрамгарала дихәаԥшуеит.)
Ҳаҭыр сызрықәуп уара иааҟауҵо зегьы,
Исзеилымкаақәо ыҟазаргьы, аха уажәы,
Саҭоумҵан ԥҳәыс ԥсыҽк, даара сшәоит
Уҽалаугалар ҳәа хәмарра шәарҭак.
АМАРКИЗ
Сара саҵахеит уи аҟны.
АҲӘЫНҬҚАРԤҲӘЫС
Анцәа ҳазшаз!
АМАРКИЗ
О, мап, бҽырҭынч, аҳәынҭқарԥҳәыс!
Иара деиқәсырхеит, аха сара схы ҭасырхеит.
АҲӘЫНҬҚАРԤҲӘЫС
Изакәызеи исаҳауа!
АМАРКИЗ
Иарбан сара сназгаз абри аҟынӡа!
Ахагәрагара сызҭаз, крызгәаӷьуа сҟазҵаз!
Дарбан уи, зегь зымпыҵаку иеиԥш,
Ахырхарҭа ззаҭошәа збаз алахьынҵа!
Иӡбоу иашоуп. Аха, аҳәынҭқарԥҳәыс,
Сара сыӡбахә акәым излацәажәатәу уажәы,

484

Блеихаҟәысрак ԥсҭазаарак ианаҩсуа,
Уажәы, иҟалап, аҵыхәтәантәи сыҿҳәара
Аӡбаҩ инапы ианану.
АҲӘЫНҬҚАРԤҲӘЫС
Аӡбаҩ инапы уҳәоу? Сцәа сҭанарӡыӡоит
Угәырӷьаҵәа ас уахьцәажәо. Иаанагозеи ари?
АМАРКИЗ
Сара апринц деиқәсырхеит ишакәхалакгьы,
Аха деиқәсырхеит уи хәылԥазынӡа.
Дааццакит. Сааҭқәак изынхеит.
Уахаҵәҟьа далҵроуп уи Мадрид.
АҲӘЫНҬҚАРԤҲӘЫС
Уахаҵәҟьа!
АМАРИКИЗ
Сара зегь еиқәсыршәеит. Ихиоуп
Картезиатәи амонастир ахь дызлацаша аҽыуардын.
Анцәа исаҭәеишьаз ҟәрышь-мрышьқәак
Абра иҟоуп. Изымхо бара изацҵа.
Сгәы иҭыхо, иасҳәаша акры нхеит,
Карлос идыруазарц ихәҭоу рацәоуп.
Аха сара аамҭа соушам шьҭа
Уи сиацәажәартә еиԥш, хәылԥазынӡа
Бара уи дыббашт, сбыҳәоит даара.
АҲӘЫНҬҚАРԤҲӘЫС
Сгәы сырҭынчырц азыҳәан, амаркиз,
Иуҳәо ҳәала цқьа иеилырганы, –
Уажәақәа даара игәҭҟьагоуп,
Реилкаара цәгьоуп, иҟалазеи?
АМАРКИЗ
Бҿаԥхьа сгәы аасыртыроуп, аҳәынҭқарԥҳәыс.
Аӡәи-ҩыџьеи реиԥш саргьы анасыԥ сызшеит:

485

Бзиа дызбеит апринц. Уи исҭеит схы-сыԥсы.
Иара убри алагьы исгәыҵасыҳәҳәеит адунеи зегьы.
Миллионҩыла ауаа рзы
Карл игәы цқьаҟны избеит сара џьанаҭ.
О, изакә хәыцра ссирқәаз сара сызлаз!
Аха иласҵаз ажәла ахҩахаха роуаанӡа,
Урҭ зықәӷьацо адгьыл сықәҵыр акәхоит схаҭа, –
Карлос лассы ҩызада дынхашт,
Ҩызара изылуааит аҳәынҭқарԥҳәыс.
Бгәаҿы инхааит инсыжьуа ауасиаҭ,
Сара саныҟам апринц уи уантә иаҳап.
(Дынхьаҳәуеит, илаӷырӡқәа иажәа идырҳәом.)
АҲӘЫНҬҚАРԤҲӘЫС
Аԥсра иаҿу иеиԥш ауп ушцәажәо,
Аха, иашан, гәҭынчымрахап уи зыхҟьо,
Исзеилкаауам сара уажәақәа рҵакы.
АМАРКИЗ
(Ихы инапаҟны иааигарц иҭахны,
иаҳа иаарыӷәӷәаны инациҵоит(
Апринц исызиаҳәа, агәӷра дуқәа анҳамаз,
Еишьцәаҵас ҳаидгыланы, зны ҭоуба шаауз
Иаргьы саргьы, ихеимыршҭааит иара уи.
Сара исҳәаз насыгӡон ԥсраҽнынӡа,
Иара ииҳәазгьы наигӡааит…
АҲӘЫНҬҚАРԤҲӘЫС
Ԥсраҽнынӡоу? Уи шԥа?
АМАРКИЗ
Инаигӡааит иҿыцу, еиӷьу аҳәынҭқарра аҟаҵаразы
Иаргьы саргьы ҳзызхәыцуаз, ҳзызхьуаз.
Иара ишьҭаиҵааит раԥхьатәи ахаҳә!
Зегьы акы акәӡами аус изынагӡоу,

486

Уи анагӡаха иоуаанӡа дҭахоу!
Хадара злоу – ишьҭеиҵааит раԥхьатәи ахаҳә!
Ашәышықәсқәа мҩасып – иара иеиԥшу
Принцк иҟалап атрон аҟны днеины дтәар.
Ма убри апринц ҿыц инаигӡап
Иахьа имцаха ҳгәаҵа иҭалаз аус.
Апринц исызиаҳәа, даԥсаны,
Дхаҵа ӷәӷәаны данаақәгылалакгьы,
Ихеимыршҭырц данҿаз зны дзышьҭаз,
Ажәҩан ахаҭа инаҭаз агәазыҳәара
Имырҟьарц ианалагогьы деиқәҟаца дынхарц.
Уи сара иасҳәахьеит изныкымкәан.
АҲӘЫНҬҚАРԤҲӘЫС
Амаркиз, изызҳәоузеи, рхы абахоу уажәақәа?
АМАРКИЗ
Убасгьы иаҳәа, ауаатәыҩса рынасыԥ азы,
Апринц, ақәԥара удиҵоит ҳәа уҩыза иԥсымҭаз, –
Ааи, идысҵоит, азин сымоуп идысҵаргьы,
Избанзар, схаҭа исылшон ари атәыла,
Аҵх иалганы, иахьысыгӡарц ашара.
Бзиа сибеит сара аҳәынҭқар, ԥак иеиԥш.
Имҳәыр ааганы снапаҿы инасиҭан,
Иааԥиҵәеит арҭ Альбараа рҵыхәтәа!
(Дааҭгылоит, ашәымҭак ҿымҭ
аҳәынҭқарԥҳәыс длыхәаԥшуеит.)
Аҵәуара баҿуп, о, аԥҳәыс гәыраз!
Бара икабҭәо алаӷырӡ анасыԥ иазҳәоуп.
Сара соума иззымдыруа урҭ!
Аха иазхоуп! Зегь ҳасабуп, зегь ӡбуп.
Сара ма Карлос. Абас иҟан азҵаара.
Аха, ҳуаӡәы дҭамхар анаму,
Ҳәарада, сҭахар акәхоит сара.
Сыҭҵаара баламгарц сбыҳәоит, аҳәынҭқарԥҳәыс!

487

АҲӘЫНҬҚАРԤҲӘЫС
Сара сгәы азҩо салагеит… Сыԥсымзар…
Иҟауҵаз закәызеи, анасыԥда!
АМАРКИЗ
Сара амш лаша иахҭнысҵеит аҵх.
Аҳәынҭқар сиԥырҵит. Уи иҟны
Иарбан сара мчыс исоуран иҟаз?
Ишабаны ишьҭоу адгьыл аҟны
Ааԥынразтәи сышәҭ ссирқәа пытуам.
Сҩыза инапы иануп Европа алахьынҵа.
Уи Испаниа дамоуп гәыӷырҭас.
Филипп инапаҵаҟа атәыла ӡаагылоуп ашьа.
Апринцгьы саргьы гәырҩа ҳагхом
Абас сиқәгәӷны ихьӡ ахьысҳәо
Иҟасҵозар сара агха! Аха, мап,
Карлос сара сижьом бзанҵы.
АПАУЗА
Сара избон уи игәаҿы абзиабара шиуаз,
Адунеи аҟны зегь реиҳа инасыԥдароу
Ацәанырра адацқәа игәаҿы ишаҳауаз.
Сықәԥар ҟалон, аха смықәԥеит саҿагыланы,
Сара уи амца аҵасҵон иаҳагьы.
Даҽа гәаанагарак рымазааит адунеиаҿ,
Исҭоубоуп, сара уи сахьхәуам!
Аԥсра иахьазыԥшыз – сара аԥсҭазаара збон.
Агәыӷра сыман гәыӷырҭада иахьынхоз.
Исҭахын уи агәыӷра иазсырҳарц, исҭахын
Иарҵысыз ацәанырра еибасыркырц имцаха.
Аха аԥсабара амч зқәымхаз рацәахеит.
Даҽа мҩак ала ддәықәызгалеит
Усҟан сара апринц – исыӡбеит
Ибзиабара ҵакыс иамоу изаасыртырц.

488

АҲӘЫНҬҚАРԤҲӘЫС
Уҩыза ила ухы-угәы зегь ҭәын,
Сара зынӡа сухашҭит, аха, мшәан,
Сыԥҳәысӡами сара? Абџьарс ауаҩра наиҭаны,
Апринц изы усыԥхьоит маалықьс сҟаларцы!
Уара уазхәыцырц уҭахым, ацәанырра
Абас хьыӡ ду аҳҭозар, ҳгәы иҳаҵанаҳәо
Ацныҟәара шаҳцәыуадаҩхо, уи ақәԥара шаҭаххо.
АМАРКИЗ
Ҳәсас иҟоу зегьы ирцәуадаҩхаргьы,
Сара издыруеит бара ишыбцәыхьанҭамхо
Уи зынӡа! Исҭоубоуп уи ус шакәу!
Бацәыԥхашьарц былшарызма бара мамзар
Адоуҳа ӷәӷәа змоу ақәԥара иазырхаҵара?
Усс иабаимоу аҳәынҭқар Филипп
Ескуриалтәи «Аиҭакра» асахьаҭыхҩы
Игәы анҭнаго, ома ирҿиарц иахьиԥхьо!
Ахәаахәҭҩы ԥсыцәгьа изы иҟам
Арфа абжьы хаа, ддагәоуп, иаҳауам!
Икыдҟьан уи аԥҽра азин ылихт,
Аха имчым, илшом, иага иҭаххаргьы,
Ашәа-хаак уи иаҿыҩуа иҟаиҵарцы!
Аиаша заҵәык ауп ахшыҩ азы иҟоу.
Аԥшӡара – бзиабарала иҭәу агәазы.
Ари сгәаанагара зыԥсахуа егьҟалом.
Ҭоуба уы, наунагӡа Карлос
Бзиа дшыббо ала, ҭоуба уы,
Уи абзиабара ишаԥышькламсуа бзанҵы
Амци ауаа ирҳәо ацәшәареи.
Ҭоуба уы, аҳәынҭқарԥҳәыс! Ҭоуба буама?
АҲӘЫНҬҚАРԤҲӘЫС
Ҭоуба зуеит, сгәы исанаҳәо ада
Сшацымныҟәо изаҟаразаалак ҽакы.

489

АМАРКИЗ
Сара суалԥшьа насыгӡеит. Сыԥсуазар,
Шьҭа сыԥсуеит сара сгәы раҳаҭны.
(Аҳәынҭқарԥҳәыс дналеихырхәаны дцарц иҭахуп.)
АҲӘЫНҬҚАРԤҲӘЫС
(Ԥшьаала лаԥшыла днаскьалгоит.)
Исоумҳәеит, амаркиз, шьҭа лассы ҳаибабома?
АМАРКИЗ
(Даахьаҳәны, аҳәынҭқарԥҳәыс дылҿамԥшӡакәа.)
Лассы бҳәоу? Ааи, ҳаибабоит…
АҲӘЫНҬҚАРԤҲӘЫС
Уеилыскааит, Поза! Уеилыскааит. Аха, мшәан,
Уазымхәыцӡеи, иҟаӡами ҽа мҩакы?
АМАРКИЗ
Сара ма иара.
АҲӘЫНҬҚАРԤҲӘЫС
Мап! Мап!
Уара угәы иаанагоит оума ҟауҵарашәа, Исымоумкын, сара уара шьахәла уздыруеит!
Иумеижьҭеи крааҵуеит ари хысгьы гәысгьы.
Зықьҩыуаак рыцҳашьарада ргәы ҭаԥуҽыргьы,
Уара ухамаԥагьара иунарҟаҵо иаургарц уаҿуп.
О, уеилыскааит, уеилыскааит сара шьҭа!
АМАРКИЗ
(Дыԥхашьаны, ихазы.)
Ари аҩыза аҽыԥныҳәа сазыԥшымызт бара бҟынтә!
АҲӘЫНҬҚАРԤҲӘЫС
(Апауза ашьҭахь.)
Амаркиз, еиқәырхашьак ыҟаӡами уаҳа?

490

АМАРКИЗ
Мап!
АҲӘЫНҬҚАРԤҲӘЫС
Уазхәыц! Цқьа уазхәыц! Иаҳзымԥшаари ԥсыхәак?
Издыруада, сара акала…
АМАРКИЗ
О, мап, баргьы
Цхыраарак ҳәа акагьы бзыҟаҵом араҟа.
АҲӘЫНҬҚАРԤҲӘЫС
Цқьа суздыруам, амаркиз,
Сара агәаӷьра змоу аӡә соуп.
АМАРКИЗ
Уи здыруеит.
АҲӘЫНҬҚАРԤҲӘЫС
Иҟам, нас, еиқәырхашьак?
АМАРКИЗ
Изаҟаразаалак!
АҲӘЫНҬҚАРԤҲӘЫС
(Шьаҿақәак днаскьаны, лхы лықәыжь.)
Уца! Шьҭарнахыс дыздырран сыҟам
Уара иуеиԥшу хаҵа.
АМАРКИЗ
Аҳәынҭқарԥҳәыс!
(Аҳәынҭқарԥҳәыс лҿаԥхьа ишьамхқәа нарсны,
игәы ҭыҵны ицо.)
О, зегь зымчу, ишԥассиру аԥсҭазаара!
(Дҩагыланы дласны дцоит.
Аҳәынҭқарԥҳәысгьы дцоит.)

491

А ҩ а жә и ж ә а б а т ә и а ц ә ы р ҵ р а
Аҳәынҭқар иахьидикыло ауадаҟны.
Агерцог Альбеи Домингои, хәыцрала иҭәны,
ицо-иаауа ауада иҩноуп. Аграф Лерма аҳәынҭқар
икабинет даадәылҵуеит.
Уи дишьҭаланы даауеит дон Раимонд Таксис,
аԥошьҭа адиректор.
ЛЕРМА
Амаркиз дааихьоума?
АЛЬБА
Макьаназ дыҟам.
Лерма ҩаԥхьа аҳәынҭқар икабинет ахь иҿынеихоит.
ТАКСИС
(Дааҩналоит.)
Аграф Лерма, сааины сшыҟоу иаҳәа аҳәынҭқар.
ЛЕРМА
Аҳәынҭқар уаҩ дидикылом.
ТАКСИС
Аграф, сажәабжь зызку аҳәынҭқар иҟынӡа
Инаг. Уааццакы, аграф!
(Лерма дцоит аҳәынҭқар икабинет ахь)
АЛЬБА
(Аԥошьҭа адиреқтор днаидгылоит.)
Ачҳара умаз, ҳаҭыр зқәу Таксис!
Уидикылом аҳәынҭқар.
ТАКСИС
Аха избан?

492

АЛЬБА
Уара заа иумазароуп амаркиз
Де Поза изин. Уи итҟәаны имоуп аби ԥеи.
ТАКСИС
Позоу? Ишԥа! Асалам шәҟәы сызназгазу!
АЛЬБА
Изакә салам шәҟәузеи?
ТАКСИС
Бриуссельҟа идәықәысҵарц аҳәара ҟаиҵеит.
АЛЬБА
(Дизҿлымҳаны.)
Бриуссельҟа?
ТАКСИС
Аха сара уи аҳәынҭқар изаазгеит.
АЛЬБА
Доминго, иуаҳама ииҳәаз? Бриуссельҟа!
ДОМИНГО
Ааи, даара гәрамгарҭас ишьҭухратә иҟоуп.
ТАКСИС
Ашәҟәы иманы даннеиз дыԥхашьон,
Дыԥхашьон моу, даара дшәон.
ДОМИНГО
Дагьшәозма?
АЛЬБА
Иззишьҭуадаз ашәҟәы?

493

ТАКСИС
Апринццәа аҩыџьагьы –
Нассауии Орантәии.
АЛЬБА
Вильгельму?
Ара ԥсахрак ыҟоуп, акапеллан!
ДОМИНГО
Уи ус ауп, хымԥада!
Уажәыҵәҟьа унеироуп асалам шәҟәы уманы.
Ҳаҭыр ду зқәу асениор, хәы амаӡам
Уара иулуршаз аҳәынҭқар имаҵ аураҿы!
ТАКСИС
Сара суал насыгӡеит ауп, уаҳа акгьы.
АЛЬБА
Уара иууалу удыруеит.
ЛЕРМА
(Акабинет даадәылҵуеит.
Аԥошьҭа адиреқтор иахь.)
Аграф, удкылара дақәшаҳаҭуп аҳәынҭқар.
Таксис аҳәынҭқар иахь дныҩналоит.
Амаркиз дыҟаӡами уажәыгь?
ДОМИНГО
Иҿҟьаса ишьҭоуп иахьабалак.
АЛЬБА
Еилкаам. Ари џьашьахәуп.
Дҭакны дрыман шьҭрала ипринцу,
Избан издыруам аҳәынҭқар ихаҭа.

494

ДОМИНГО
Ус зыҟаиҵаз иеимҳәеит аҳәынҭқарҵәҟьагьы!
АЛЬБА
Ишԥаидикылеи аҳәынҭқар уи аниаҳа?
ДОМИНГО
Ажәакгьы имҳәеит.
Акабинет аҟнытә ашьҭыбжьқәа ааҩуеит.
АЛЬБА
Иҟалазеи уа? Ԥшьаала!
ТАКСИС
(Акабинет даадәылҵуеит.)
Аграф Лерма!
Аҩыџьагьы ааҩналоит.
АЛЬБА
(Доминго иахь.)
Иҟалазеи?
ДОМИНГО
Иԥштәы ихыгга дышԥаҟоу! Иаҳҳәап,
Иааныркылаз асалам шәҟәы аҟынтә…
Ҽеи сгәы азҩом!
АЛЬБА
Лерма диԥхьеит.
Аха изымдырӡои, мшәан, ҳҩыџьагьы
Араҟа ҳшыҟоу?
ДОМИНГО
Ҳа ҳтәы егьыҟам, ҳалгеит.

495

АЛЬБА
Абри са соума, нас, Альба ҳәа изышьҭаз,
Ахан ашәқәа зегь ҟьаҟьаӡа иззаартыз!
Изакә еиҭакрақәоузеи иҟоу!
ДОМИНГО
(Ԥшьаала акабинет ашә илымҳа
надкыланы аӡырҩра далагоит.)
Тсс! Ашәымҭак!
АЛЬБА
(Апауза ашьҭахь.)
Адамра аҟнеиԥш, иҭынчроуп уаҟа.
ДОМИНГО
Бжьы алымсуазар акәхап ари аҩыза ашә хьанҭа.
АЛЬБА
Иаауеит!
ДОМИНГО
Сегьшәоит, сегьгәырӷьоит, –
Убас еиԥш иҟоу цәаныррак сымоуп, –
Абыржәы уаҩ иимбац ус дук ҟалошәа.
Аҩажәихԥатәи ацәырҵра
Иҟаз. Иааҩналоит Пармтәи апринц,
Агерцогцәа Фериеи Медина Сидониеи, иара
убас егьырҭ аграндцәагьы.
Парматәи апринц
Аҳәынҭқар дызбар ҟалома?
АЛЬБА
Мап.

496

Пармтәи апринц
Избан? Иҟада иара иҟны?
ФЕРИА
Амаркиз де Поза иакәхап?
АЛЬБА
Амаркиз изыԥшуп.
Пармтәи апринц
Ҳара Сарагоссынтәи ҳашиашаз ҳааит.
Изларҳәо ала, Мадрид аилаҩеилас ӷәӷәоуп.
Ииашоума уи?
ДОМИНГО
Иашагәышьоуп.
ФЕРИА
Апринц де Поза дҭеикну?
АЛЬБА
Ааи.
Пармтәи апринц
Избан? Дзыхирҟьазеи?
АЛЬБА
Аҳәынҭқари акавалер де Позаи рыда
Уи уаҩԥсы издыруам.
ФЕРИА
Гәырҩа рыгмыз
Азакәан еилагараҿы ахара зду зегьы!
АЛЬБА
Гәырҩа рыгмыз! – сҳәоит саргьы.

497

Медина Сидониа
Саргьы!
Егьырҭ аграндцәа
Ҳара зегь ус ҳҳәоит!
АЛЬБА
Исыцыҩналода? Сшьамхқәа асырсуеит
Аҳәынҭқар иҿаԥхьа…
ЛЕРМА
(Акабинет даадәылҟьаны.)
Агерцог Альба?
ДОМИНГО
Анцәа иџьшьоуп! Дааит аҵыхәтәаны!
ЛЕРМА
(Иԥсы игәы икылахо.)
Иҽааникылааит акавалер дааир…
Аҳәынҭқар макьана дидикылом…
Ус дааԥшааит…
ДОМИНГО
(Лерма лахь.)
Аграф! Иҟалазеи? Ԥсы ԥшроуп иухоу!
ЛЕРМА
(Дцар иҭахуп.)
Аҩысҭаа усуп ара иҟоу, уаҳа акагьы!
Пармтәи апринц,
Фериа, Медина Сидониа
(Еицҿакны.)
Ихьзеи аҳәынҭқар?
ДОМИНГО
(Ирыциҳәоит.)
Ихьзеи? Аҩсҭаа?

498

ЛЕРМА
Аҳәынҭқар дамхаҵәуеит, аграндцәа.
ДОМИНГО
Аҳәынҭқар дҵәуеит уҳәоу?
ЗЕГЬЫ
(Еицҿакны, ӷәӷәала иџьашьаны.)
Дҵәыуану ҳара ҳҳәынҭқар?
Акабинет аҟынтә аҵәҵәабжьы гоит.
Аграф Лерма уахь дцоит дыццакны.
ДОМИНГО
(Аграф инкылара иҽазкуа.)
Аграф! Уаанҿас! Ҳуҳәоит ажәа заҵәык!
Дцеит! Арыцҳара уацәихьчааит анцәа!
Аҩажәиԥшьбатәи ацәырҵра
Апринцесса Еболи, Фериа,
Медина Сидониа, Пармтәи апринц, Домингои
Егьырҭ аграндцәеи.
ЕБОЛИ
(Дааҩнаххны.)
Аҳәынҭқар дабаҟоу? Ишәҳәа, дабаҟоу аҳәынҭқар?
Зегьы аартны иасҳәоит…
(Фериа иахь.)
Агерцог, суҳәоит,
Снаг иара иахь!
ФЕРИА
Аҳәынҭқар иахьа
Даара деилахоуп, уи иахь анеира ҟалаӡом.

499

ЕБОЛИ
Ииӡбаша иӡбахьазар акәхаап, аха джьоуп,
Джьоуп аҳәынҭқар. Сара агәра ихасырҵоит
уи дышжьоу!
ДОМИНГО
(Харантә акы лирбақәоит.)
Апринцесса Еболи!
ЕБОЛИ
(Дизааигәахо.)
Уара ара уҟоума! Зынӡа абзиа! Усоуп шаҳаҭс!
(Инапы днамҵасны, аҳәынҭқар иахь
длыманы дыҩналарц далагоит.)
ДОМИНГО
Сароу? Сара? Беилагазаап, апринцесса!
ФЕРИА
Бабацои беиханы! Дагьыбзыӡырҩуам аҳәынҭқар!
ЕБОЛИ
Уи дысзымӡырҩыр ада ԥсыхәа иоуам!
Иаҳароуп уи аиаша, – аиаша! –
Дҳәынҭқарымкәа, дынцәазаргьы.
ДОМИНГО
Бҽынкыл,
Мамзар иаҳа иеицәабтәуеит, бҽынкыл!
ЕБОЛИ
Усԥырҵ! Угылаз уа уцәа уҽҭацалан!
Сара исцәалаӡуа акгьы ыҟаӡам ара!
(Акабинет аныҩнашылара лҽыназылкуаны,
устәи даадәылҵуеит агерцог Альба.)

500

АЛЬБА
(Иблақәа агәырӷьара ду рхуп. Доминго
Иҽынаигәыджьланы дааигәдиҳәҳәалоит.)
Ауахәамақәа зегьы рҟны асаркьалқәа ирысааит!
Ҳара аиааира аагеит!
ДОМИНГО
Ҳара ҳаиааину?
АЛЬБА
Шәнеи зегьы аҳәынҭқар иахь!
Сара сыхьӡ аҳахра иҟоуп адунеи!
Ахәбатәи ақәгылара
Актәи ацәырҵра
Аҳәынҭқар ихан аҟны иҟоу ауадақәа руакы. Уахьыԥшуа
иубарҭоуп аҟарулцәа шынеиааиуа. Дыцәоушәа, ихы
инапы аҵаргәаны, астол дахатәоуп Карлос. Ауа
да акәакьахьшәа иҟоуп ицҭаку ԥыҭҩык афицарцәа.
Карлос дизгәамҭаӡакәа, дааҩналоит амаркиз де Поза.
Хәыҭхәыҭла афицарцәа ак реиҳәоит, урҭ иаразнак
ицоит. Иара, Карлос днаизааигәаӡаханы, краамҭа,
Илахь еиқәҵаны, ҿымҭ дихәаԥшуеит. Аҵыхәтәаны,
Инапы анааиҟьалак, апринц даалҵуеит.
АМАРКИЗ
Карл, ари сара соуп.
КАРЛОС
(Инапы ааимихуеит.)
Уааит акәу уеизгьы сбара?
О, уара даара угәы разуп!

501

АМАРКИЗ
Сшуҭахыз здыруан сара араҟа.
КАРЛОС
Иашан? Уи сшеигәырӷьаз ҳәашьа сзаҭом!
Родриго, агәра згоит ԥасеиԥш бзиа сшубо.
АМАРКИЗ
Уи агәра ахьуго иашан иҟауҵоит.
КАРЛОС
О, ҳара ҳаилибакаауеит макьанагьы.
Аизҿлымҳара рымазароуп еснагь абас
Уск иаҿу, агәыҭбаа ду зызҭоу!
Анагӡара уадаҩыз, агәаӷра цәгьаз
Сара сызуҳәаз, аха, иҳәа,
Мап сцәукрызма уара убри азыҳәан?
Иџьбаразароуп агәыҭбаара, агәыразра,
Аха ирцәыхаразароуп
агәымбылџьбарареи ауаҩымреи.
Сара издыруеит шаҟа џьабаа адубалаз,
Шаҟа угәы унархьыз, иуԥыругарц идәықәугалаз.
АМАРКИЗ
Изакәызеи узлацәажәо, Карлос?
КАРЛОС
Сара сызлагаз, аха зынагӡаха смаӡаз
Уара уалгап, уара инаугӡап:
Исықәгәыӷуаз Испаниа аамҭа ссирк,
Ахьтәы аамҭа ҳәа ззырҳәо зны иазноугап!
Сара стәы егьыҟам! Сара салгеит!
Уара уи удыруан. Бзиабарала
Сара сгәы ҭыблаауп, сара сҭархоуп.
Угәыӷра дуқәа рзы сыҟаӡам, сыԥсит.
Лахьынҵоу машәыру акы уизааигәанатәит
Аҳәынҭқар, сымаӡа ухы ианузархәа,

502

Уи уара дшутәхо агәра га.
Уишьалашт ԥсраҽнынӡа уи маалықьс.
О, мап, сара исымам еиқәырхашьа,
Иулшозар, уара Испаниа еиқәырха!
Шьҭа сызқәыӡбо арбан, аха усгьы
Гәала дус исымоуп, ихаҵа,
Иахьсызгәамҭацыз иахьа уажәраанӡа,
Угәыразра адагьы, уара ушуаҩ дуу.
АМАРКИЗ
Мап, сара исызгәамҭеит! Исызгәамҭеит
Карл игәыразра ду сзышьҭоу зегьы ишреиҳау!
Ихыбгалеит, еилаҳаит исыргылаз:
Исзеилымкааит, исхашҭит уара угәы.
КАРЛОС
Уи ашаҭара заҵәык улшозҭгьы маҷк!
Шаҟа сгәы ҟауҵоз уара убри ала!
Хҭынҟьас иҟоу зегьы сара исоуааит,
Сараӡәк сырхәыртәааит, дабаҭаху даҽаӡәы?
Аха иазхоуп, ҽыԥныҳәа усҭом.
Уара лыгәхьаас иумоузеи аҳәынҭқарԥҳәыс?
Бзиа дубома уи улыҿхагахо?
Саҭоумҵан! Аус дуқәа реидара хьанҭа иаҵоу
Сара сыбзиабара аха изҭада зынӡа!
Сиашамызт, саҭоумҵан.
АМАРКИЗ
Ааи, уиашамызт,
Аха – ҽыԥныҳәас исуҭо рзы акәым.
Ҽыԥныҳәак суҭартә саныҟала, усҟан
Сара исықәнамгозгьы акгьы ыҟамызт,
Исылшарымызт ас еиԥш убла аҭаԥшрагьы.
(Аԥараҭра ааҭигоит.)
Абар, Карлос, уара исуҭаз асалам шәҟәқәа.
Усҭ, ига.

503

КАРЛОС
(Иџьашьаны зны ашәҟәқәа дрыхәаԥшуеит,
зны – амаркиз.)
Ишԥа?
АМАРКИЗ
Урҭ шьҭа уара унапаҿы
Иаҳа акгьы рыхьуам.
КАРЛОС
Ишԥеилкаатәу ари? Дырмыԥхьаӡаци,
Имбаӡаци аҳәынҭқар?
АМАРКИЗ
Арҭ ашәҟәқәоу?
КАРЛОС
Зегь иумырбаӡеи?
АМАРКИЗ
Иабаауго иуҳәо, исырбеит ҳәа
Урҭ асалам шәҟәқәа акы иадамзаргьы?
КАРЛОС
Ҟалашьа амоума? Аграф Лерма…
АМАРКИЗ
Уи иоума ус уазҳәаз! Ус анакәха,
Сара зегьы еилыскаауеит шьҭа!
Заа уи згәы азҩарыдаз? Лерма иоуп, нас?
Мап, уи амцҳәашьа издырӡом.
Аҳәынҭқар имоу даҽа шәҟәқәоуп.
КАРЛОС
(Краамҭа ҿымҭ дџьашьаны дихәаԥшуеит.)
Сзыхҟьазеи, нас, сзыҟоузеи сара ара?
АМАРКИЗ
Ҩызас уаҳа Еболи дышьҭумхырц.

504

КАРЛОС
(Ацәа даалҵызшәа.)
Аа! Иеилыскааит! Зегь еилыскааит!
Рҭыԥ аҟны инеиит зегьы шьҭа.
АМАРКИЗ
(Ашә ахь иҿынеихоит.)
Уарбан арахь иааиуа?
Аҩбатәи ацәырҵра
Иҟаз. Агерцог Альба.
АЛЬБА
(Ҳаҭырқәҵарала апринц дизааигәахоит,
асцена зегь аан амаркиз уи изқәа
иеирханы дгылоуп.)
Ухы уақәиҭуп, апринц. Абри уасҳәарц
Аҳәынҭқар иҟнытә исымоуп анапынҵа.
Карлос дшанханы амаркиз дихәаԥшуеит.
Зегьы ҿымҭ иԥшуп.
Апринц, сара насыԥ сыманы схы сыԥхьаӡоит,
Зегь раԥхьа…
КАРЛОС
Аха сара сҭаркит
Сзыхдырҟьаз ҳәа ак самҳәаӡакәа,
Сшоурыжьуагьы уи самҳәакәоума?
АЛЬБА
Уи гхан, апринц. Изларҳәаз ала,
Чарҳәаҩык иоуп дақәзыршаҳаҭыз аҳәынҭқар.
КАРЛОС
Ус анакәха, сара сҭакын
Аҳәынҭқар иҟаиҵаз адҵала?

505

АЛЬБА
Ус акәгәшьоуп. Аҳәынҭқар ду гханы ихьт.
КАРЛОС
Даара сгәы иамыхәеит, аха усгьы,
Ари аҩыза аныҟаиҵа аҳәынҭқар,
Ихаҭа ирҽеироуп агха ихьыз.
(Агерцог дшицәымӷу ирбо,
амаркизи иареи рылаԥшқәа ааиқәшәарц иҭахны.)
Сара Филипп ихылҵ ҳәа сарҳәоит,
Арахь, еиҵашьыцра бааԥсыла, мыцҳәарыла,
Икылыԥш-кылӡырҩуа исышьҭоуп сахьцалак.
Исзыԥхьаӡом аҳәынҭқар иуалны иибо
Лыԥха змоу акы акәны. Агерцог,
Аусӡбара аҿаԥхьа лассы сгылоит
Ахыхьчага аҳәа згаанӡа уара уҟынтә!
АЛЬБА
Угәы иаҭаху валашьа амам, изакәануп, –
Хымԥада, аҳәынҭқар уи наигӡоит.
Унаскьагара азин иуҭар Альба…
КАРЛОС
Мап, сара ара саанхоит, аҳәынҭқар
Ма иара и-Мадрид арантә сыргаанӡа.
Абри нагӡа саб илымҳа аҟынӡа.
Альба дцоит. Иубоит уи дахьындәылҵыз
адҵақәа шриҭо.
Ахԥатәи ацәырҵра
Карлоси амаркиз Позаи.
КАРЛОС
(Агерцог данцалак ашьҭахь,
Иџьашьаны, амаркиз иахь.)
Иаанагозеи ари? Уара шьҭа уминистрӡами?

506

АМАРКИЗ
Ишубо еиԥш, мап.
(Карлос днаидгылоит, игәы ҭыҵуа.)
Инаӡеит, Карл!
Ҳазшаз иџьшьа – инаӡеит! Сара исылшеит…
КАРЛОС
Изакәызеи иулшаз? Изакәызеи узлацәажәо?
АМАРКИЗ
(Имахәар аанкыланы.)
С-Карлос, уеиқәырхоуп. Ухы уақәиҭуп шьҭа.
Сара сакәзар…
(Дааҿахоит.)
КАРЛОС
Иууазеи уара?
АМАРКИЗ
Раԥхьаӡа акәны абас усгәыдсыҳәҳәалар сылшоит,
Зегь реиҳа исзаԥсаз ахҭнысҵеит сара ари.
Ари ссируп, игәҭгагоуп, Карлос.
Схы сгәы ақәбзиоуп сара шьҭа.
КАРЛОС
Иаалырҟьаны уҽшԥеиҭоуки уара абас!
Ублақәа амца рыхҟьоит, угәы ҭыгоуп.
Родриго, усымбацызт бзанҵы абас еиԥш.
АМАРКИЗ
Ҳаиԥырҵра иаамҭоуп, Карлос.
Акы уацәымшәан, уҟаз хаҵаҵас.
Ӷәӷәала агәра сырга – иуҳалакгьы,
Ауаа ԥсыҽқәа иранарыжьуа,
Аӷәӷәақәа рзыҳәан ирԥхашьагоу,
Урҭ зынӡа ираҭәам гәырҩарала

507

Ишумырхәанчо ҳаиԥырҵра аамҭа.
Сара акраамҭа суцәыӡуеит, Карл…
Агаӡарақәа ишырҳәо еиԥш – наӡаӡа.
Карлос, уи инапы ааужьны,дкылкааны дихәаԥшуеит,
ҿиҭуам.
Уҟаз хаҵаҵас! Сара суқәгәыӷуан еснагь –
Сацәымшәеит аҵыхәтәантәи асааҭ азы
Уара уҟны аҟазаара. Ихоуҵома? –
Уи сеигәырӷьон, Карлос. Сеигәырӷьон
Ҳахьеизынхоз ҳхала. Ҳаатәапи маҷк, –
Сааԥсазшәа збоит.
Ишанханы иҟоу Карлос
иҽынаидырӷәӷәаланы днаиртәоит.
Ҿуҭуам.
Узызхәыцуазеи? Ажәа уасыршьуам.
Амонастир аҟны ҳанеиқәшәаз ашьҭахь,
Ашьжьымҭан, дсыԥхьеит аҳәынҭқар.
Иахылҿиааз уара иудыруеит, зегьы ирдыруеит.
Уара иузымдыруа, Карлос, – аԥа имаӡа
Аҳәынҭқар иеиликаахьан усҟан.
Излеиҳәаз ала, уара уҿаԥызҽуан иҟоу
Аҳәынҭқарԥҳәыс лчықьмаџьа иҭаз
Асалам шәҟәқәа роуп. Иуздыруам иара убасгьы
Сара сышидикылоз иаҳа зыгәра иго уаҩны.
(Иҽаанкыланы аҭак дазыԥшуп.
Карлос ҿиҭуам.)
Ааи, Карлос, иеилазгеит сара сҭоуба!
Сгылт уҭазырхоз ахәшьадра ахадас.
Риашашьас, хҿыхшьас иумахыз уара,
Изеиԥшраз ала иудкылаз ахара?
Иара убасҟан – ҳаиҩызара ахьӡала! –
Салауԥхьарц сыҽрыдыскылт уаӷацәа.
Усзыӡрыҩуама?

508

КАРЛОС
Сузыӡрыҩуеит. Уажәа нагӡала!
АМАРКИЗ
Уажәраанӡа исыдмызт сара ахара.
Аха, абар, исықәҷҷеит аҳәынҭқар
Сара сахь имоу азыҟазаашьа ахьы-шәахәа.
Сгәы шазҩаз еиԥш, уара уҟынӡагьы
Уи ааӡеит, аха, аргәыбзыӷра чарҳәага
Сыхнахны, ҳзызхьуаз схала рынагӡара
Сҽаназыск, иуцәысҵәахит амаӡа, изыцәшәатәыз.
Гхас исымоугьы иара убри ауп.
Аҩысҭаа хыхган сара сгәыӷра.
О, саҭоумҵан, ԥгара зқәым
Ҳаиҩызара акәын шьаҭас уи иамаз.
Дааҭгылоит. Карлос дшанханы дышгылаз,
уажәы ӷәӷәала игәы шҭынчым иныԥшуеит.
Аха, рыцҳарас иҟалаз, зегь реиҳа сзыцәшәоз
Хацәгашьа амоуит. Ухы иҭуҳәааз, агәра уган,
Уцәа уҭыԥсаауеит. Аҳәынҭқарԥҳәыс илоуз ахәра,
Ахан зымҽхазкыз ауҳәан-сҳәанқәа,
Лерма иҽазкрақәа, сара сҿымҭра уҳәа –
Зегь аст ухы, иуздыруам иууа, иуҳәо.
Улакҩакуеит. Суцәыӡрашәа уԥхьаӡоит.
Ауаҩ гәыраз, ауаҩ ԥсыцқьа, уҩыза
Ахара ӷәӷәа идҵара ануцәуадаҩха,
Аԥсахра иауҭеит даҽа хьӡык.
Уи ауаа злаҟам ссирк далаҟан убеит.
Аха уҩыза дшуцәыӡзҵәҟьаз агәра ануга,
Апринцесса лыхәда уахьынҳалеит.
Ахыда! Иукәлыршеит аџьныш лнапқәа,
Уи лоуп уара узыԥсахыз.
Карлос дҩагылоит.
Ушыццакуа збоит. Сгәы ҭыԥсаауеит.

509

Сыҩны снаушьҭаххуеит, аха сагхеит.
Ушьамхқәа арсны угылахьеит лҿаԥхьа.
Уқьышә иаақәххьеит уажәақәа. Шьҭазы
Еиқәырхашьа умам…
КАРЛОС
Уара уиашам, Родриго,
Сыгәра га, лгәы ааԥшааит,
Саарыцҳалшьеит ауп. Уаҳа акгьы!
АМАРКИЗ
Алашьцара нархаҳалеит сыблақәа,
Мҩа ыҟам, цхыраашьа ыҟам, иҟам, мап!
Иҟам уи дгьыли жәҩани зегь рыбжьара!
Схагахарц егьсыгымхеит – саақәгылеит сгыгшәыгха!
Сналзыҵҟьеит аԥҳәыс, саҳәа ҭԥаа!
Иаалырҟьан убасҟан сгәы инҭаҷҷеит
Имра лашаха гәыӷрак ашәахәа:
«Иҟаларыз сара Филипп дызжьар,
Ахара зегь адыскылар схы, зегь акы акәӡами
Уи здызаалак, ацәгьа азхеиҵоит,
Иҟалап уи дыззыԥшым адыд ихаԥжәар,
Зегь реидкылара, реидхәыцлара далагаргьы,
Иара убри аамҭа ихы иархәаны,
Издыруада, сгәахәт, Карлос
Фландриаҟа дзыбналаргьы».
КАРЛОС
Уагьныҟәама уара убас?
АМАРКИЗ
Ааи, Вильгельм Орантәи издәықәысҵеит ашәҟәы.
Аҳәынҭқарԥҳәыс бзиа дызбеит, аха аҳәынҭқар
Уара гәҩарас уимоуп ҳәа анысҵеит ашәҟәаҿы.
Лареи сареи мариала ҳаиқәшәалара
Аҳәынҭқар ихаҭа дацхрааит ҳәа асырбеит.
Сгәы ҭынчым, сшәоит, сҳәеит, даара.

510

Уара, иҟаз ануаҳа, уеиханы
Апринцесса Еболи лахь уцеит ҳәа анысҵеит.
Уи лыла аҳәынҭқарԥҳәыс лҟны унеины
Зегьы-зегь лоуҳәарц. Иара убасҟан
Уара уҭаскит унаганы, аха шьҭа
Зегьрыла исыҵаҟәалеит ҳәа ԥхьаӡаны,
Сыбналаны Бриуссельҟа ацарагьы
Сгәы иҭоушәа зҩит. Сышәҟәы рысҭеит…
КАРЛОС
(Дшәаны днаиԥыҩлоит.)
Аԥошьҭа аҟну? Анцәа срыцҳашьа!
Иузымдырӡои Нидерландҟа идәықәырҵо ашәҟәқәа…
АМАРКИЗ
Аҳәынҭқар иширҭауоу? Ааи, шьҭа
Таксис иуалԥшьа наигӡахьеит.
КАРЛОС
Сҭахеит!
АМАРКИЗ
Уароу? Избан?
КАРЛОС
Уаргьы саргьы ҳҭахеит!
Аҳәынҭқар иуанаижьраны дыҟам дунеихаан, –
Иуанаижьраны дыҟам ари аҩыза амц!
АМАРКИЗ
Амц уҳәоу? Уеиламган!
Дарбан иазҳәо уи шымцу?
КАРЛОС
(Илаԥш амаркиз иларҟацаны.)
Иазҳәода ба? Сара. (Дцарц иҭахуп.)

511

АМАРКИЗ
Уара ухы еилагеит! Уаанҿас!
КАРЛОС
Анцәа дсыманы суҳәоит, наҟ усԥырҵ!
Сынкылара башаӡа уҽазумкын!
Сара слакҩакуанаҵ, уи ҳазгаша ирхиоит!
АМАРКИЗ
Рацәак аамҭа ҳамам уаргьы срагьы,
Иуасҳәаша рацәоуп.
КАРЛОС
Аха иара уаанӡа…
(Ҩаԥхьа ацара иҽыназикуеит. Амаркиз,
имахәар аанкыланы, илакҭа дҭаԥшуеит.)
АМАРКИЗ
Усзыӡрыҩ, Карлос, сахыццакыма
Ахара шсыдыз аҳәара, ҳаныхәыҷқәаз,
Сухьчарц схара ухы ианадукылаз?
КАРЛОС
(Дшанханы дааҭгылоит.)
Сҩыза бзиа!
АМАРКИЗ
Фландриа ахьчараз ухы еиқәырха!
Уара аҳәынҭқарра аныҟәгара ууалуп,
Сара – уара узыҳәа аҭахара!
КАРЛОС
(Дааидгыланы инапы ааникылоит.)
Исҭоубоуп ари аҩыза агәыразра аҿаԥхьа
Дшымчыдахо Филипп. Уаала, ҳнапқәа еибаркны,
Иара иҟны ҳнеип ҳҩыџьагьы. Саб, сҳәап сара,

512

Иубома иҟаиҵаз аҩыза изыҳәа аҩыза.
Уи игәы арԥшаауеит, ихаҵа,
Уи усҵәҟьа игәы цәымсам, дыхнахып,
Иблақәа лаӷырӡыла иҭәып,
Ҳаҭеиҵарым ҳаргьы…
(Ахысыбжь гоит. Карлос дҩаҵҟьоит.)
Ҳаи! Дарбан изеихсыз?
АМАРКИЗ
Сара соуп ҳәа сыҟоуп.
(Адашьма днықәҳауеит.)
КАРЛОС
(Дыҳәҳәаны иҽынаиваижьуеит.)
О, хыхь иҟоу ҳаб анцәа ду!
АМАРКИЗ
(Ибжьы изҭымкаауа.)
Абас иаарласны… сгәы ианаагон…
Аҳәынҭқар уаҵәынӡа… Карл…
Ухы ахьеиқәурхаша уашьҭал… Иуаҳауама?
Ухы еиқәырха… аҳәынҭқарԥҳәыс зегьы лдыруеит…
Сара уаҳа…
Карлос деиқәыԥсы даанхоит аԥсы ивараҿы.
Ԥыҭраамҭак ашьҭахь, ирацәаҩны аграндцәа ицны,
дааҩналоит аҳәынҭқар. Иибаз даршанханы
дааҭгылоит. Зегь ҿымҭ иԥшуеит. Аграндцәа зегьы
аҳәынҭқари уи иԥеи иаарыкәшаны, зны аӡәы
ихәаԥшуеит, зны – даҽаӡәы. Карлос деиқәыԥсны аԥсы
ивараҿы дышиац диоуп. Аҳәынҭқар ҿымҭ уи
дихәаԥшуеит.

513

Аԥшьбатәи ацәырҵра
Аҳәынҭқар, Карлос, агерцогцәа
Альба, Фериа, Медина Сидониа, Пармтәи
апринц, аграф Лерма, Домингои егьырҭ
аграндцәеи.
АҲӘЫНҬҚАР
Сыҷкәын! Угәаҭахра нагӡоуп.
Сара сааит. Ааи, сара сааит,
Аграндцәа зегь сыманы ухы уақәиҭыстәырц.
Карлос, ацәа даалҵызшәа, ихы дҩаханы
днаԥшы-ааԥшуеит. Уи зны аҳәынҭқар дихәаԥшуеит,
зны – ишьны ишьҭоу иҩыза.
Ҿиҭуам.
Уаҳәа удкыл! Агха ҟалеит ара.
(Апринц днаидгыланы, дҩагыларц
инапы наизирххоит.)
Сыҷкәын , узбоит зынӡа иахьуҭыԥым,
Уҩагыл, уааскьа, уаасгәыдсыҳәҳәалоит.
КАРЛОС
(Рацәак дазымхәыцкәа иаб дахьигәдикыло мап
ацәикуам, аха иаалырҟьаны, ихы инапаҿы
иааганы, шьҭахьҟа ашырҳәа даахьаҵуеит, цәымӷрала
дкылкааны аҳәынҭқар дихәаԥшуеит.)
Уара ашьа фҩы ухышәшәоит. Усԥырҵ, ауаҩшьҩы!
(Аҳәынҭқар днаигәҭасуеит.)
Аграндцәа ааилаҩеиласуеит.
Иарбан шәзыршанхаз? Издыруада
Гәнаҳара дук сымпыҵҟьазар сара?
Сихькьысзар кьысшьа змам? Шәымшәан.

514

Сара снапала акәым уи дышҭахо,
Анцәа ихаҭа иӡбахьеит илахьынҵа.
АҲӘЫНҬҚАР
(Дласны ашә ахь иҿынеихоит.)
Шәсышьҭалан шәҿаашәха, аграндцәа!
КАРЛОС
Иаба? Уеиҭамҵын, аҳәынҭқар!
(Иҩнапык рыла мычла дааникыларц дшаҿу,
инапы ахьаамҩаниҵаз аҳәа аҭра иааҭыҵәраауеит.)
АҲӘЫНҬҚАР
Уаб уиҿагылт, нас, уаҳәа ҭыхны!
Аграндцәа зегьы
(Раҳәақәа ҭԥаауа.)
Аҳәынҭқар ишьра!
КАРЛОС
(Аҳәынҭқар инапы иҽаларԥсны. Иаҳәа ҭыхны икны.)
Шәаҳәақәа рыҭра иҭашәҵа!
Шәгәы иаанагоу мамзаргьы сеилагеит ҳәа?
Мап, сара сеилагаӡам. Аҳәа ԥынҵа
Иԥсы ықәкны ишыску ахьысгәалашәыршәо,
Аграндцәа, исҭоубоуп, ишәарҭоуп иаҳагьы.
Шәысзааигәамхан! Ишәаҳауама исҳәо?
Акы иннакылараны иҟам имашәымкын акагьы!
Сара аҳәынҭқар иасҳәарц исҭаху
Шәара шәус алам, шәаҳаҭыргьы ланарҟәуам.
Шәихәаԥш: ашьа импыҵататоуп!
Ижәбома? Шәихәаԥш: Абар ари
Амцҳәаҩ ду игәымхара иахҟьаз!
АҲӘЫНҬҚАР
(Зыгәқәа ҭынчымкәа иаикәшарц зҭаху
аграндцәа рахь.)

515

Шьҭахьҟа! Изакәызеи агәҭҟьа шәазыргаз?
Сԥа иакәӡами сара сзацәажәо?
Избар сҭахуп закә ԥхамшьароу аԥсабара…
КАРЛОС
Аԥсабароу? Иаҳхаҳаршҭып, уи азакәанқәа еилагоуп.
Уаҩшьроуп уажәы зегьы ираԥызго. Иҟам ауаҩра!
Уҳәынҭқарраҿы уи уара аҵыхәа ԥуҵәеит.
Уара узхыччо сара ҳаҭыр сзақәзарц уҭаху?
Зегьы ижәба! Ари аҩыза ауаҩшьра
Адунеи иамбаӡац иахьанӡа. Дыҟоума анцәа?
Аҭак сышәҭ, дыҟоума анцәа?
Азин имоума аҳәынҭқар, анцәа иишаз
Ишааиҭаххалак абас еиԥш дизныҟәарц?
Ԥҳәыск илыхшаз дарбанзаалак аӡәгьы
Абасҵәҟьа хара идымкәа дрымшьыц!
Уара иҟауҵаз удыруама? Иара издыруам!
Уара адунеи еимуҵәеит, иурҳәит,
Уаамҭагьы уаргьы ишәеиԥшмыз, ишәеиӷьыз,
Аԥсҭазаара иаҳа иаҭахыз душьит!
АҲӘЫНҬҚАР
(Иҽаарԥсыҽны.)
Сыҷкәын! Иаҳҳәап, сара сыццакцәеит, –
Аха уара узами изыҟасҵоз зегьы,
Уара уоума исызҭаша аҽыԥныҳәа!
КАРЛОС
Иузеилымкааӡеи, мшәан, уи дшысзыҟаз?
Уи сара дысҩызан! Иуасҳәарыма
Аԥсра дзаԥылаз? Сара сзы дҭахеит.
АҲӘЫНҬҚАР
Аҳа! Сара издыруан уи.
КАРЛОС
Саҭоумҵан, сҩыза, сахьалацәажәо ицәырган
шьҭа иҳәатәым!

516

Аха дацәыԥхашьааит акы згымкәан ирбоз
Идырра арԥыск ихшыҩ иахьаԥнагаз.
Ааи, аҳәынҭқар, иареи сареи ҳаишьцәан.
Шьак иалҵыз раҵкьысгьы ҳаизааигәан.
Бзиабаран ԥсҭазаарас уи имаз.
Иԥсҭазаара далгеит бзиабарала.
Сара дыстәын уи, хамаԥагьарала
Уанизыӡрыҩуаз, иара лафҳәарыла
Уирлахҿыхырц данаҿыз, иаауҭаххалак
Илаугаӡара анџьушьоз – ухы ужьон.
Дзышьҭаз аус дуқәа рҿы
Ихаҭа ихы уаирхәон иумырба,
Бзиа сахьибоз инарҟаҵаз усуп сҭакрагьы.
Сара сеиқәырхара иҭахны,
Асалам шәҟәы изиҩит Вильгельм Орантәи.
Раԥхьаӡа акәны уи абраҟа
Ихы иаирхәеит амц! Сара сыхьчараз
Уи аԥсра даԥылон. Унапаҿы дынхарц
Иулшаз арбан, иара сара сзы дҭахеит.
Убзиабара, уҩызара идугалан, зегь акакәхеит,
Мап рцәикит – сара сзы дҭахеит.
Аҳәынҭқар ихы иқәыжь, ҿымҭуа дгылоуп.
Аграндцәа зегь шәаны, ишанханы уи ихәаԥшуеит.
Агәра злоугазеи зҵәахра уадаҩыз амц!
Уи ихаҭа гәымхас уиԥхьаӡон есымша.
Иҩызара уашьҭахын, арахь, иузцәыримгеит
Дызлашаз аиаша ахы ианкны.
Уи уара умч ақәхомызт, аҳәынҭқар.
Уи уара дутәымызт. Иара уаргьы
Уара иуеиԥшугьы баша мап рцәимкит.
Уара иулшоз акы заҵәык акәын: ишьра.
Дагьушьит, игәырҿыхагаз иԥсҭазаара еиқәуртәеит.
АЛЬБА
(Иҽшеиҭеикуа гәаҭо, иблақәа ҭырхаха аҳәынҭқар
диҿаԥшуан. Уажәы ԥшьаала иара иахь иҿынеихоит.)

517

Аҳәынҭқар! Иҳәа ма ажәа заҵәык!
Ҳара уааҳалаԥшны ажәа заҵәык ҳәа!
КАРЛОС
Уи шәаргьы дышәзыҟан, шәаргьы дшәызхәыцуан,
Иара уаргьы насыԥ уиҭар илшон, саб.
Уараҵәҟьагьы уарҭәыртә, агәыҭбаа ду изҭан.
Унцәеитәырц илшон. Ухы уацәӷьычит, аҳәынҭқар.
Излахоурҭәааран иҟоузеи иуԥхаз?
Краамҭа ҿымҭроуп. Аграндцәа аӡәырҩы нхьаҳәуеит,
ма рхы-рҿқәа инарԥыраркуеит рплашьчқәа.
Шәарҭ, иӡрҩуа зегьы, ҿымҭ
Ишанханы ма ишәаны игылоу шәарҭ,
Шәиқәмыӡбан заб аҳәынҭқар
Ас еиԥш иацәажәо арԥыс!
Уи сара сзы дҭахеит! Ааи, сара сзы!
Шьоу тса рҭәақәоу шәдақәа ирҭаныҟәо?
Ижәдыруама алаӷырӡ закәу? О, шәсыхәаԥш –
Уаҳа шәиқәӡбараны шәыҟаӡам аинфант.
(Аҳәынҭқар ихы наиқәикуеит, иаҳа
иҽырҭынчны, иҽынкыланы.)
Уԥшуп акәу дышԥалгари ҳәа иажәа?
Ҿуҭуам. Абар саҳәа. Уара, ԥасеиԥш,
Ушысҳәынҭқару унхоит иара уажәгьы.
Издыруада, угәы иаанагозар
Аҩ сыҵалап ҳәа суцәшәаны?
Уаҳа! Сшьы иара саргьы,
Дшушьыз еиԥш сашьа, сара сҩыза.
Изысҭахузеи аԥсҭазаара, иқәсхуазеи
Сара шьҭа ари адунеи?
Сара ари адунеи иснаҭо зегь
Мап рцәыскуеит, зынӡагьы исҭахым.
Атәымуаа рҟны аԥа дыԥшаа.
Сара сҳәынҭқарра аброуп иахьыҟоу?

518

(Амаркиз иԥсыбаҩ аҿаԥхьа днышьамхнышгылоит,
акраамҭа икәшамыкәша иҟоу акы ибом, иаҳауам.
Харантә иааҩуа ашьҭыбжьқәа ааскьоит. Аҳәынҭқар
икәшаны игылоу ҿырҭуам. Иара илаԥш нархигоит. Аха
игылоу аӡәгьы ихәаԥшра иҭахым.)
АҲӘЫНҬҚАР
Аҭак ҟаиҵарц иҭахым, нас, аӡәгьы?
Зегьы ахыҵәахра иашьҭоуп.
Иара убри ала избоит свассалцәа
Зқәыӡбо сара шсакәу.
Зегьы шгылац ҿымҭ игылоуп.
Ашьҭыбжь иаҳа-иаҳа иацлоит, иааскьоит.
Аграндцәа неиҿахәыҭхәыҭуеит. Инеихәаԥшыааихәаԥшуеит. Аҵыхәтәаны аграф Лерма
мышьхәылҵла агерцог Альба днаидсылоит.
ЛЕРМА
Ари зызҳәоузеи, агерцог? Бунтума?
АЛЬБА
Ус акәзар ҳәа сшәоит. Арахь иаауеит!
Ахәбатәи ацәырҵра
Иҟаз. Ахан зыхьчо иреиуоу афицар.
АФИЦАР
(Дааҩнаххны.)
Абунт ҟарҵеит. Дабаҟоу аҳәынҭқар?
(Днарылсны аҳәынҭқар днаидгылоит.)
Мадрид зехьынџьара абџьар шьҭырхит, аҳәынҭқар!
Ахан иакәшаны ажәлар ома ҟарҵоит.
Апринц дон Карлос абахҭа дҭаркит,
Иԥсҭазаара ашәарҭа ӷәӷәа иҭагылоуп ҳәа раҳаит.

519

Дырбар рҭахуп, мап анакәха,
Ақалақь шыццышәыртәуа ала ҭоуба руеит.
Аграндцәа ӷәӷәала иааилаҩеиласуеит.
АГРАНДЦӘА
Аҳәынҭқар дшәыхьча! Шәабџьарқәа шәырхиа!
АЛЬБА
(Ҿымҭ, ҽмырҵысы игылоу аҳәынҭқар иахь.)
Убнал, аҳәынҭқар! Араҟа ишәарҭоуп.
Ажәлар еилазыргьежьуа деилкаам. Убнал!
АҲӘЫНҬҚАР
(Дшанханы дшыҟаз, даалҵны, ицу ихы нарықәикуеит.)
Иҵысыма, мшәан, атрон ахаҭа?
Сҳәынҭқарума сара стәылаҟны? Мап.
Сҳәынҭқарым сара араҟа шьҭа уаҳа.
Арҭ ашәыргәындақәа, аҳәса реиԥш иҵәуоит.
Аҷкәын ргәы ирԥшаазаап цәгьаӡа.
Зегьы срыԥсахит, бунтҟаҵаҩцәоуп зегьы.
АЛЬБА
Изакә хароузеи иҳадуҵо, аҳәынҭқар!
АҲӘЫНҬҚАР
Шәнеины шәшьамхқәа ашәырс
Аҳәынҭқар қәыԥш иҿаԥхьа!
Сызусҭада шьҭа сара?
Мчы змам абырг.
АЛЬБА
Ишәаҳауама? Испаниаа!
Аграндцәа зегьы аҳәынҭқар даарыгәҭыларкуеит,
раҳәақәа ҭыхны иҿаԥхьа иаашьамхнышгылоит.
Карлос имала Поза иԥсыбаҩ авараҿ даанхоит.

520

АҲӘЫНҬҚАР
(Инаԥар ишәыхны инкаижьуеит.)
Сҳәынҭқар наԥар наган иара ишәышәҵа,
Шәшынахыслак сыԥсыбаҩ кәаҳаны!
(Иԥсы илышәшәаны Альбеи Лермеи
рнапы днанаҳалоит.)
ЛЕРМА
Шәсыцхраа! Зылԥха ҳаура!
ФЕРИА
Уҳацхраа, зегь зымчу!
ЛЕРМА
Иԥсы илышәшәеит аҳәынҭқар!
АЛЬБА
(Аҳәынҭқар Фериеи Лермеи даарызныжьны.)
Асениорцәа, ииарҭахь дыжәга аҳәынҭқар.
Сара сцоит аҭынчра азсырхынҳәырц Мадрид.
(Дцоит.)
Аҳәынҭқар дыргоит, аграндцәа зегьы уи
ишьаҭланы ицоит.
Афбатәи ацәырҵра
Карлос имала Поза иԥсыбаҩ дахатәоуп. Ԥыҭрак
ашьҭахь, дшәаны днаԥшы-ааԥшуа, дааҩналоит
Лодовико Меркадо. Уи ҿымҭ апринц ишьҭахь
даагылоит. Карлос уи дгәеиҭаӡом.
МЕРКАДО
Сара аҳәынҭқарԥҳәыс саалышьҭит, Меркадо сыхьӡуп.
Аҳәынҭқарԥҳәыс сылхәшәтәҩуп,
исымоуп агәра злаусыргашагьы.
(Апринц амацәаз иирбоит.)
Карлос ҿиҭуам.

521

Уан-аҳәынҭқарԥҳәыс иахьаҵәҟьа
Дуацәажәарц лҭахуп. Иҟоуп
Даараӡа акрызҵазкуа усқәак.
КАРЛОС
Сара сзы шьҭа адунеи аҟны
Иҟаӡам ҵакы змоу ҳәа акгьы.
МЕРКАДО
Амаркиз де Поза анапынҵа
Узынижьит лҳәеит аҳәынҭқарԥҳәыс.
КАРЛОС
(Ашырҳәа дҩагыланы.)
Ишԥа? Сцоит.
МЕРКАДО
(Диццарц иҭахуп.)
Мап, уажә акәым ианцатәу, апринц.
Уааԥш уаханӡа. Аҟарулцәа
Ашәқәа зегь рыхьчоит.
Ахан егьи аган ахь неишьа ыҟам.
Зегь ԥхасҭоутәыр алшоит.
КАРЛОС
Иҟаҵатәузеи, нас?
МЕРКАДО
Мҩак ыҟоуп, апринц. Аҳәынҭқарԥҳәыс узнылҵо,
Аха, аиашами, уи анылара шәарҭоуп даара.
КАРЛОС
Изакәызеи уи?
МЕРКАДО
Ирҳәоижьҭеи акрааҵуеит,
Ахан агааллереиқәа ирыбжьаланы ҵхагәазы,

522

Иныҟәоит ҳәа иԥсхьоу аҳәынҭқар игага.
Ажәлар уи аҳәамҭа агәра ргоит.
Уа аҟарулцәа ахьгылоу рцәа иҭаӡыӡоит.
Уи имаҭәа ушәҵаны уҿанынауха, апринц,
Унеишт ԥынгылада аҳәынҭқарԥҳәыс лҟынӡа.
Уи луада абри ацаԥха иаанартуеит.
Уахьчап иԥшьоу ахаҿсахьа, аха, апринц,
Иуҳасабша уҳасаброуп уара уажәыҵәҟьа.
Уахьышьҭало иҟалоит абер маҭәеи асабрадеи.
Аҳәынҭқарԥҳәыс аҭак дазыԥшуп.
КАРЛОС
Ианба?
МЕРКАДО
Ҵхагәазы.
КАРЛОС
Ҵхагәазы уа сшыҟоу сызлаҳәа.
Меркадо дцоит.
Абыжьбатәи ацәырҵра
Карлос. Аграф Лерма.
ЛЕРМА
Ухы еиқәырха, апринц! Аҳәынҭқар
Бааԥсыла дгәааны дыҟоуп. Ихаҵа,
Уԥсҭазаара ашәарҭа ӷәӷәа иҭагылоуп,
Уазымҵаан акгьы. Угәуҽанысҵарц
Маӡала сааит сара арахь. Убнал!
КАРЛОС
Сыҟоуп зегь зымчу инапаҿы.

523

ЛЕРМА
Аҳәынҭқарԥҳәыс сгәы изланықәылшьыз ала,
Угәы иҭазаап убналаны Бриуссельҟа ацара.
Умԥшын! Ухы алга Мадрид!
Аилаҩеилас иҟоу уи аҟны иухәоит,
Аҳәынҭқарԥҳәыс илҳәогьы иара убри ауп.
Ас еиԥш аан мчыла уаҩы уизынкылом.
Картезиатәи амонастир аҟны иузыԥшуп.
Абар, апринц, абџьаргьы,
Зеԥш ҟамло егьыҟам, ига.
(Аҟамеи атапанчақәеи ииҭоит.)
КАРЛОС
Иҭабуп, Лерма! Иҭабуп идуӡӡан!
ЛЕРМА
Угәырҩа даара сгәы снархьит, аиашаз,
Уара иуеиԥшу аҩызцәа адунеиаҿ иҟам шьҭа.
Апатриотцәа зегьы рылаӷырӡ ргәы иҭаԥсоит.
Исымам сара уаҳа аҳәара азин.
КАРЛОС
Аграф! Де Поза уаҩ иашас,
Уаҩ гәыразс уиԥхьаӡон.
ЛЕРМА
Уца, убнал, апринц! Мҩамш!
Иаашт иаҳа еиӷьу аамҭакы,
Аха усҟан Лерма дҟалаӡом.
Уажәы иудкыл, нас, сҭоуба.
(Иҿаԥхьа днышьамхнышгылоит.)
КАРЛОС
(Игәы аҭра иҭамгыло, диргыларц даҿуп.)
Иаҭахым… сгәы урԥшааит… Сара иахьа…
Уеизгьы-уеизгьы сҟалароуп…

524

ЛЕРМА
Сҵеицәа хәыҷқәа рҳәынҭқар!
Иҟалап урҭ уара узын аԥсра иаԥыларгьы.
Сара уи сзыгәаӷьуам. Лерма дбала иԥацәа рҿы.
Уеибга-уеизҩыда лассы Испаниаҟа ухынҳәы.
Филипп иҭыԥ аанкыланы, ушуаҩу унха.
О, уаргьы агәаҟра закәу убахьеит,
Уҽазумкын уаб иҭархара.
Ашьакаҭәара уҽацәыхьча, апринц.
Филипп аҩбатәи иаб атрон дахиҳәеит,
Уажәы иԥа дицәшәоит иара ихаҭа!
Абри ухоумыршҭын. Дузылԥхааит анцәа.
(Дласны дцоит.)
Карлос егьи ашә ахь иҿынеихоит, аха,
Ашырҳәа даақәгьежьны, ҩаԥхьа амаркиз иԥсыбаҩ
иҽынахажьны иааигәыдиҳәҳәалоит. Нас
дыццакны дындәылҟьоит.
Аабатәи ацәырҵра
Аҳәынҭқар иԥсшьарҭаҿ иҟоу адкыларҭаҿ.
Ауадаҟны иҟоуп ирацәаҩны аграндцәа. Хәылбыҽхоуп.
Амаҵуцәа ацәашьқәа адыркуеит. Иеицәажәо
иааҩналоит агерцог Альбеи агерцог
Фериеи.
АЛЬБА
Мадрид ҭынчроуп. Дышԥаҟоу аҳәынҭқар?
ФЕРИА
Даара дҽеим. Ашә леихаиркын,
Уаҩытәҩса дидикылом. Амаркиз
Изиуз ачарҳәара игәы ԥнажәаз аахыс
Дузымдыруа иҽиԥсахит.

525

АЛЬБА
Зегь акоуп, снеироуп иара иҟынӡа.
Уи шьҭа ишаҭара иаԥсам.
Даара акрызҵазкуа аартра ҿыцк…
ФЕРИА
Изакә аартра ҿыцхузеи иҟалаз еиҭа?
АЛЬБА
Апринц иахь инеирц зҭахыз
Картезиатәи берк дааныркылазаап.
Уи даара игәра узымгартә дыҟан,
Иҭиҵаауан Поза иԥсышьахаз.
Афицар данкыдицала, уи агызмал дшәан,
Амаркиз иҟынтә акрызҵазкуа
Қьаадқәак шимоу иҳәеит.
Урҭ апринц ииҭараны дыҟан,
Амаркиз амра ҭашәаанӡа данзыхнымҳә.
ФЕРИА
Нас?
АЛЬБА
Урҭ ақьаадқәа рыла ҳара еилаҳкааит
Апринц Мадрид дшалҵуаз ҵхагәазы.
ФЕРИА
Апринц уҳәоу?
АЛЬБА
Иара ихаҭа.
Аӷба ааины Кадикс иӡыхгылоуп,
Флиссингенҟа игара иазыхианы.
Ақәԥара рҽазыҟаҵо, Фландриа
Апринц инеира иазыԥшуп.

526

ФЕРИА
Иаанагозеи, мшәан, ари?
АЛЬБА
Ашәҟәқәа ирҳәоит
Асулҭан ифлот Родосынтә ишаауа,
Урҭ Адгьылбжьаратәи амшын аҟны,
Маӡа ихәшьадны ишрымоу еиԥш,
Испаниа аҳәынҭқар иӷбақәа ишрықәло.
ФЕРИА
Аиаша уҳәома?
АЛЬБА
Ашәҟәқәа рыла еилкаахеит
Амаркиз де Поза Европа дзакәшаз, Аҩадатәи атәылақәа ирылеиҵон аҿкы,
Нидерландаа рхақәиҭразы ақәԥарахьы дрыԥхьаны.
ФЕРИА
Дзакә чарҳәаҩыз уҳәарауазеи!
АЛЬБА
Анаҩс, арҭ ашәҟәқәа рҟны
Аибашьра аплан нарҭбааны иарбоуп.
Уи аплан ала аҵыхәа ԥҵәахон
Испаниа аҳра-тәра.
Ҳхыхьчагақәа зегь азгәаҭоуп,
Ҳар рылшарақәа еилкаауп,
Зегь шәоу, изоуп, маҷ-саҷгьы аабжьамыжькәан.
Аҩысҭаа хәшьадроуп, аха хшыҩла иӡбоуп.
ФЕРИА
Гәрамгарҭас дҟазҵада уи ачарҳәаҩ?

527

АЛЬБА
Исалам шәҟәқәа руакаҿы иҩуеит
Даныбнало ауха апринц маӡала
Аҳәынҭқарԥҳәыс длацәажәараны дшыҟоу.
ФЕРИА
Уахоу?
АЛЬБА
Ҵхагәазы. Рацәакгьы бжьам.
Адҵа рыҭоуп изыхәҭоу.
Баша аамҭа арӡха ҳамам.
Аҳәынҭқар иахь снашьҭы.
ФЕРИА
Уахь ашәқәа аркуп, анеира ҟалаӡом.
АЛЬБА
Ус анакәха, схаҭа иаасыртуеит.
Ашәарҭа иҟоу иснаргәаӷьуеит уи.
(Ашә ахь иҿынеихоит, аха убри аамҭазы
ашә аартны даадәылҵуеит аҳәынҭқар.)
ФЕРИА
Абар иара ихаҭагьы дахьыҟоу!
Ажәбатәи ацәырҵра
Иҟақәази аҳәынҭқари.
Аҳәынҭқар иҿанԥшылара бааԥс иацәшәаны,
аграндцәа наскьа-ааскьаны, ҳаҭырқәҵарыла
амҩа ирҭоит. Иара ацәа далоушәоуп дшаауа.
Иԥсы илшәшәаны данкаҳаз аахыс иҽшимрҽеиц
мҩашьо, ишәу имаҭәақәа ҟәыҷуп. Уаҩ димбаӡошәа,
аха аӡәаӡәала рлакҭақәа днарҭаԥшуа, ԥшьаала

528

аграндцәа дрывсны днеиуеит. Хәыцрала дыҭәны
дааҭгылоит, иблақәа ҵархәалоуп. Есааира
деибакуа мацара дышгылоу, аҵыхәтәаны
даацәажәоит.
АҲӘЫНҬҚАР
Аԥсы дшәыргыл! Уи сара дысҭахуп.
ДОМИНГО
(Ԥшьаала агерцог Альба иахь.)
Аҭак иҭара уара уҽазкы, агерцог.
АҲӘЫНҬҚАР
Уи гәымхас сшиԥхьаӡоз дыԥсит. Дхынҳәааит.
Иԥсахааит сара сзы имаз агәаанагара.
АЛЬБА
(Дшәаԥырҳаԥуа.)
Аҳәынҭқар!
АҲӘЫНҬҚАР
Дарбан зыбжьы аҭгара згәаӷьыз?
(Краамҭа зегьы лаԥшыла еимидоит.)
Сара сызусҭоу шәхашҭу? Узгыламзеи,
Уара ацәыршәага, ушьамхқәа арсны?
Сҳәынҭқаруп сара ара макьана!
Избозароуп сҳәатәы шәшахымԥо! Издыруада
Аӡәы сахьицәымӷыз азы егьырҭ инхазгьы
Сатәашәымбарц шәгәы иҭазар!
АЛЬБА
Шьҭа иаԥсам,
Аҳәынҭқар ду, иԥсыз иӡбахә аҳәара!
Дыҟоуп зыԥсы ҭоу аӷа бааԥс,
Уи аԥс иаасҭа дшәарҭоуп, дыҟоуп
Иара аҳәынҭқарра агәеисырҭаҿы.

529

ФЕРИА
Апринц Карлос!
АҲӘЫНҬҚАР
Карлос диман аҩыза. Апринц изы
Уи аԥсра даԥылеит. Апринц изы!
Уи сара исымеикрын сҳәынҭқарра.
Тәамбашақә, иҽырԥагьан дсыхәаԥшуан еснагь.
О, атрон аҟынтәгьы уаҩ дылбааԥшуам
Ус иҽҭыганы! Баша икымыз апринц ихы шьҭыхны.
Агәрҩа иоуз ицәыӡ заҟараз аанарԥшит.
Абаша изы ус иҵәуом. Иԥсы аҭаҵара ауазҭгьы!
Индиа зегь ақәысҵон сара уи!
Шаҟа ирыцҳан инхозеи аҳәынҭқар имчра ду,
Аԥсы иргылара ахьалымшо, иахьазмыриашо
Иаџьал аанӡа иԥсҭазаара далызхыз агха!
Иԥсыз рыԥсы узҭаҵом. Изҳәода, нас,
Насыԥ сымоуп ҳәа сара! Анышә дамадоуп
Филипп ацәа далызхыз ауаҩы!
Иабасҭаху егьырҭ, зыԥсы ҭоу зегьы!
Дыҟан ахақәиҭра змаз, иӷәӷәаз аӡәызаҵәык…
Уи сара сбаны дынхомызт, дегьыԥсит.
АЛЬБА
Ҳара ҳакәзар, ҳаԥсқәа ҭоуп! Мап!
Ҳҽаҳшьып наҟ, испаниаа! Уи дшыԥсугьы,
Аҳәынҭқар ибзиабара ҳцәигеит.
АҲӘЫНҬҚАР
Сара сзы дҭахазҭгьы! Бзиа дызбон,
Уи бзиа дызбон! Ԥак иеиԥш дсыман.
Абри арԥыс ила аԥсҭазаара ҿыц
Ашьыжь шара збон. О, изакәыз дыззыскран
Сгәы иҭақәаз! Уи зегь раԥхьа
Бзиа сара избаз хаҵа ӷьеҩын.
Шәиԥхьыӡ сыгдырхом зехьынџьара Европа, –

530

Сыршәилааит Европа иахьабалак!
Иара иҟнытә уи акәмызт сыззыԥшыз.
ДОМИНГО
Изакә аҩысҭаа мчузеи…
АҲӘЫНҬҚАР
Ихы зқәиҵада!
Сыҷкәын? Абни агаӡоу? Агәра сызгом!
Аԥсра дзаԥыларызма Поза ахәыҷы изы!
Аарла ҳәа иакыз аиҩызара мца
Иазырҭәрызма Поза игәыҭбаа. О, мап,
Ауаатәыҩса зегьы рзы, адунеи зегь азы,
Игылараны иҟоу абиԥарақәа рынасыԥ азы
Иеисуан уи игәы. Дзызхьуаз анагӡаразы
Адгылара иоуит атрон аҟны. Нас, избан,
Изынижьзеи хыдарыла абас еиԥшгьы?
Иара абасала ауаатәыҩса рчарҳәара
Ихы изанажьрызма Поза? О,мап!
Карлос димҭиит уи Филипп изы,
Арԥыс диргылт абырг ихаҭыԥан.
Аб имра ахы хоуп аҭашәарахьы,
Уи шьҭа уаҩытәыҩса дазырԥхом.
Ианбагылари ҳәа иазыԥшуп зегь аԥа имра.
Убри азоуп изазыԥшу сыԥсра.
АЛЬБА
Абарҭ асалам шәҟәқәа иурҭашт амч!
АҲӘЫНҬҚАР
(Дҩагылоит.)
Дҩашьеит уи. Сара атрон аҟны стәоуп макьана.
Ахьӡ-аԥша амазааит аԥсабара! Ҷкәынҵас
Сшьа еилашуеит. Дықәсырхап дчачархәны.
Хыдаран дзызхәцуаз, гаӡаҵас дҭахеит.
Дҭаирхеит иҩызагьы, ирцәгьеит
ашәышықәса аразҟгьы!

531

Иаабап сара сҿагылара зеиԥшроу!
Уахык акәхаргьы, макьана адгьыл сара истәуп!
Еилахәлаанӡа убас мцакы еибасыркып,
Адгьыл иқәҳауа аццышә иалҵны
Даҽа хәышә-шықәсагьы жәла заарым.
Ауаатәыҩса рынасыԥ азы сара дсыӷрагылон,
Ирзыҟасҵап ауаатәыҩса уи аҭак!
Напы асыркып абри акьанџьа ила.
(Агерцог Альба иахь.)
Апринц дабаҟоу? Иеиҭауҳәарц суҳәоит
Арҭ асалам шәҟәқәа ирну.
АЛЬБА
Аҳәынҭқар! Амаркиз Поза иуасиаҭны
Апринц ихьӡала арҭ зегь ҩын.
Аҳәынҭқар ашәҟәқәа дрыԥхьоит, икәшаны игылоу
рылаԥш ихдырԥом. Аԥхьара дааҟәыҵны абӷьыцқәа
нықәиҵоит.Нас ҿымҭ ауада дныҩныс-ааҩнысуеит.
АҲӘЫНҬҚАР
Аинквизатор-акардинал сиацәажәар сҭахуп,
Дааиааит аранӡа.
Аграндцәа руаӡәы дцоит.
(Аҳәынҭқар ҩаԥхьа ашәҟәқәа дрыԥхьоит,
ҩаԥхьа аган ахь инықәиҵоит.)
Ус анакәха, уаха ҵхагәазоума?
ТАКСИС
Амонастир аҟны дҟалароуп асааҭ ҩба рзы.
АЛЬБА
Идәықәысҵаз ауаа игәарҭеит
Амонастир ахь ирыманы ишнеиуаз
Аҳәынҭқарра агерб зныз амаҭәақәа рацәаны.

532

ФЕРИА
Мавританиатәи агентцәа рыла
Аҳәынҭқарԥҳәыс лыхьӡала иеизыргеит
Аԥара дугьы. Уи Бриуссельҟа идәықәырҵеит.
АҲӘЫНҬҚАР
Апринц дабаҟоу?
АЛЬБА
Ҳара ҳаниԥырҵуаз
Амаркиз де Поза иԥсыбаҩ дахатәан.
АҲӘЫНҬҚАР
Аҳәынҭқарԥҳәыс лҟны алашара аркума?
АЛЬБА
Ҭынчроуп уаҟа. Аҳәынҭқарԥҳәыс заа
Рхы иақәиҭылтәит лмаҵуцәа.
Агерцогԥҳәыс Аркос лоуп уи луада
Идәылҵыз аҵыхәтәаны.
Усҟан лара дҭаҳәахаа дыцәахьан.
Дааҩналоит афицар, уи агерцог Фериа зымҩа
днаԥхьаны, хәыҭхәыҭла ак иеиҳәоит.
Фериа дџьашьаны агерцог Альба дихәаԥшуеит,
Егьырҭ зегьы урҭ иаарыкәшоит, иузеилымкаауа акы
еибырҳәоит.
Фериа, Таксис, Доминго
(Еицҿакны.)
Иџьашьахәуп ари!
АҲӘЫНҬҚАР
Иҟалазеи уа?
ФЕРИА
Ари аҩыза ажәабжь агәрагара уадаҩуп.

533

ДОМИНГО
Ҩыџьа аҟарулцәа ахьааиз изларҳәаз ала…
АҲӘЫНҬҚАР
Нас…
АЛЬБА
Иаацәырҵит, рҳәеит, армарахьтәи агаллереиаҿ
Иԥсхьоу аҳәынҭқар ду игага,
Имшәа-имырҳауа уи нарывсны ицеит.
Егьырҭ аҟарулцәагьы ари
ажәабжь шьақәдырӷәӷәоит,
Инацҵаны урҭ ирҳәо: агага шиашаз
Аҳәынҭқарԥҳәыс лахь инеит.
АҲӘЫНҬҚАР
Маҭәас ишәыз?
АЛЬБА
Иуста аԥсыцқьа имонастир аҟны
Аҵыхәтәаны дышнеиз еиԥш деилаҳәан.
АҲӘЫНҬҚАР
Аҟарулцәа иара убраҟагьы дырбахьазма?
Аҳәынҭқар шиакәыз злардырзеи мамзар?
АФИЦАР
Уи иҳәынҭқар лабҷашь икын.
ДОМИНГО
Насгьы, ажәабжьны изларҳәо ала,
Абас деилаҳәаны изныкымкәа дырбахьеит.
АҲӘЫНҬҚАР
Иацәажәара иҽазимкӡеи аӡәгьы?
АФИЦАР
Дарбан уи згәаӷьуаз? Ҳаҭырқәҵарала,
Анцәа иашьапкуа, амҩа ирҭон аҟарулцәа.

534

АҲӘЫНҬҚАР
Агага аҳәынҭқарԥҳәыс лахь инеит, нас?
АФИЦАР
Адкыларҭа азал ахь.
Аӡәгьы ибжьы иргом.
АҲӘЫНҬҚАР
(Ашырҳәа даахьаҳәны.)
Ргәы иаанагозеи аграндцәа?
АЛЬБА
Иаҳҳәара ҳаздыруам.
АҲӘЫНҬҚАР
(Дааиԥхьхәыцны, афицар иахь.)
Ршьапы иқәыргыл ссалдаҭцәа зегьы!
Зыԥшра ҟамҵакәа ашәқәа зегь арктәуп!
Сара уи агага сацәажәарц сҭахуп.
Афицар дцоит, дааиуеит апаж.
АПАЖ
Аҳәынҭқар, ухаҵкы, дааины дыҟоуп акардинал.
АҲӘЫНҬҚАР
Уиԥхь!
(Иҟоу зегь рахь.)
Ҳхала ҳаизыншәыжь.
Дааҩналоит акардинал-аинквизитор ду,
ԥшьынҩажәижәаба шықәса зхыҵуа абырг. Уи длашәуп,
илаба иҵаирсуеит, наҟ-ааҟ ивагылоуп адоминиканаа
ҩыџьа. Дызвысуа аграндцәа лаҟән икалҭ иагәӡуеит.
Акардинал урҭ дрықәныҳәоит.
Зегь цоит.

535

Ажәабатәи ацәырҵра
Аҳәынҭқари аинквизитор дуи.
Краамҭа ҿымҭроуп.
АИНКВИЗИТОР
Саԥхьа игылоу аҳәынҭқар уоума?
АҲӘЫНҬҚАР
Аҳәынҭқар соуп.
АИНКВИЗИТОР
Сгәы иаанагомызт ҳаиҭеиқәшәап ҳәа ҳара.
АҲӘЫНҬҚАР
Иҳаҩсхьоу аамҭа сгәаласыршәоит, сырҵаҩы:
Аинфант Филипп уабжьагажәа даҳәоит.
АИНКВИЗИТОР
Ихатәы иара идыруан уара уаб.
АҲӘЫНҬҚАР
Насыԥ иман дыҟан сара сеиҳагьы.
Сара ауаҩы дысшьит…
АИНКВИЗИТОР
Дзыхурҟьазеи?
АҲӘЫНҬҚАР
Зеиԥш ҟамлац аԥсахра…
АИНКВИЗИТОР
Сара зегьы-зегь здыруеит.
АҲӘЫНҬҚАР
Зегьы удыруану? Иуазҳәада? Кыр ҵуоу?

536

АИНКВИЗИТОР
Сара акыршықәса раахысгьы издыруеит,
Уара сааҭк уажә аԥхьа ухы зызцаз.
АҲӘЫНҬҚАР
(Иџьашьаны.)
Ишԥа, уара иудыруазма уи дызҿыз?
АИНКИЗИТОР
Ааи. Иусқәагьы иаргьы арбоуп
Санта-Каса иԥшьоу ашәҟәқәа рҿы.
АҲӘЫНҬҚАР
Ахақәиҭра имазма, нас, уи?
АИНКВИЗИТОР
Уи дызкыз арахәыцқәа аун, иагьыӷәӷәан.
АҲӘЫНҬҚАР
Аҳәаанхыҵ дыҟан.
АИНКВИЗИТОР
Дахьыҟазаалак, саргьы сицын.
АҲӘЫНҬҚАР
(Деикәашәаны днеиҩеиуеит.)
Уара знапы саныз дудыруан,
Изицәуҵәахзеи аҳәынҭқар аиаша?
АИНКВИЗИТОР
Узҵаара аҭак ҟасҵоит зҵаарала:
Уаҩы иуабжьиго умырҳауа,
Избан аҟьала ихәда узахьынҳалаз?
Иудыруан, уанынаиҿаԥш нахыс иудыруан
Уи дышҟьалаз. Изаҳцәуӡазеи абри?
Уҳалахәмаруазу мамзар? Иҳәа,

537

Аҳәынҭқар аӷа ихы инираалар,
Иҳаԥсыхәозеи ҳара усҟан?
Аӡәы зегь ахьианажьу азыҳәан
Иҭахароума зықьҩыла ауаа?
АҲӘЫНҬҚАР
Иаргьы ԥеиԥш бааԥс иҭан.
АИНКВИЗИТОР
Мап, уи дшьын, – чарҳәарала, хьӡыда-цәада,
Цәгьацәыԥхамшьарыла ашьа каҭәеит.
Уи ҳара даҳтәын, иԥсы зҭазгьы
Ҳнапала дҭахарц азы акәын. Анцәа ихаҭа
Дҳацхраараны дыҟан ихамаԥагьара
Шаҟа ирыцҳароу аарԥшраҿы.
Абар сара хықәкысгьы исымаз.
Акыршықәса сыззааԥсоз лыбжьахәаша ицеит.
Ҳара ҳаимҵәоуп, уара уакәзар,
Уаанхеит, абар, ашьа умпыҵатата.
АҲӘЫНҬҚАР
Саҭоумҵан! Сара сцәаныррақәа сыржьеит.
АИНКВИЗИТОР
Ацәаныррақәа уҳәоу? Абас аҭак сиҭома
Иахьа сара аинфант Филипп
Мамзаргьы ари абырг иахь абырг
Ирхо зҵаароу? Ицәаныррақәа дыржьеит!
(Дгәааны ихы ирҵысуеит.)
Ахақәиҭра рыҭ, нас, ажәлар,
Ухаҭа уаҳа ухы уанақәиҭым!
АҲӘЫНҬҚАР
Иааснычҳа, арҭ реиԥшқәа рҟны ԥышәа сымам.
АИНКВИЗИТОР
Сара уара ула сгәы наӡам. Хьымӡӷ аургеит
Хьӡы згымыз уҳәынҭқарра. Дабаҟаз усҟан

538

Филипп, бзанҵы згәы меиҭасуаз,
Шарԥы-еҵәеиԥш, еснагь зҭыԥаҿ иуниоз?
Ицаз аамҭа ухоуршҭу зынӡа?
Изҭатәымыз унапы иуҭартә еиԥш
Адунеиаҿ зегь ааҳәу? Ашҳам шҳамму?
Ацәгьеи абзиеи еилаҩашьоу?
Ирыбжьаму урҭ шьҭа аҳәаа?
Иабаҟоу ахықәкы агәымшәара?
Ахаҵара абаҟоу? Ԥҳәыс цәанырран иӡыҭу?
АҲӘЫНҬҚАР
Уи сыблақәа дрыхгылаӡам. Саҭоумҵан,
Сыԥсыҽцәахазар маҷк, аха уара
Иҟаҵәҟьоу убома, адунеи лашара уцәыӡит.
АИНКВИЗИТОР
Дзуҭахӡааз, суазҵаауеит, уара уи ауаҩ?
Иузааиртран иарбан иҟаз ҿыцс?
Иузымдыруоу мамзаргьы агаӡақәа
Адунеи шеиӷьытәтәу ҳәа аҽхәара ргәы шахымшәо?
Иузымдыруоу аҿыцаԥшьгарақәа зызҳәоу?
Ажәа ҭацәқәа ахшыҩ иԥнаҟаз зегьы ҳдырбалозар,
Азин узҭадаз уара, иаҳа имчыдоуп зықьҩыла ауаа
Хара дукгьы рыдымкылакәа, рнырҵәара!
АҲӘЫНҬҚАР
Саҭоумҵан, аха сара ауаҩы сизхьит!
Доминго иеиԥш иҟаз…
АИНКВИЗИТОР
Дзакәызеи уара узы ауаҩы!
Баша хыԥхьаӡароуп уара узы ауаа.
Сара исуалума, нас, иӡышӡа ишлаз ауаҩы
Аҳәынҭқарра шныҟәгатәу иазырхәыцра?
Адгьыл аҟны нцәас иҟоу ауаҩы
Дазымхьроуп мап ззицәыркуа.

539

Уара араҟа иушьашәалоу
Ауаа ыҟоушәа уԥхьаӡоит.
Ус анакәха, суазҵаарц сҭахуп,
Узгылазеи зегьы урхыҳәҳәо?
Иузҭада уара уи азин?
АҲӘЫНҬҚАР
(Акресла иҽнықәыжьны.)
Сара суаҩ ԥсыҽуп. Уагьазымԥшын
Зегь зымчу илшара сара сҟынтә.
АИНКВИЗИТОР
Сара сузжьом. Зегьы збоит еилыкка.
Иуцәыхьанҭахеит иныҟәуго аџьар.
Ахақәиҭра ду ухы иауҭарц уҭаххеит.
(Дааҭгылоит. Аҳәынҭнҿқар ҿиҭуам.)
Аха анцәа иуит ҳара ҳшьа.
Иҭабуп ҳәа азҳәа ауахәама,
Уи, анык леиԥш, уара уахьахьнархәуа!
Уара иухьыз агаӡара уахьырхәуп.
Шьҭа ҳара ҳахь уеиҭахынҳәит.
Абра уажә сара сгыламзар, анцәиныс,
Уаҵәы сҿаԥхьа унеины абас ушгылоз.
АҲӘЫНҬҚАР
Шьҭа иазхоуп! Уҿы ааихакы, –
Уара угәаӷьра дууп, апап!
Духашҭма Филипп? Уажәақәа ссырҳар сҭахым!
АИНКВИЗИТОР
Самуил инаур ургыларц зуҭаххазеи?
Ҩыџьа аҳәынҭқарцәа сыртәахьеит сара
Испаниа атрон аҟны инаганы.
Сара исыргылаз аҩны еиламҳарашәа збон,
Аха, дон Филипп, уара уи ашьаҭа уркәадеит!
Уара сџьабаа наган аӡы иауҭеит.

540

Иҳәа, узсыԥхьазеи уара арахь?
Ҟаҵатәыс исымоузеи араҟа? Исҭахымызт
Арахь аара сықәшәар ҽазны еиҭа.
АҲӘЫНҬҚАР
Инхеит ҽакы – зегь ҳхаҳаршҭып, ҳаинышәап!
Нас уцап. Уақәшаҳаҭума уи уара?
АИНКВИЗИТОР
Филипп дахьиашам дырны дсеихырхәозар.
Апауза.
АҲӘЫНҬҚАР
Абунтҟаҵара ихәшьадит сара сԥа!
АИНКВИЗИТОР
Иуҭахузеи, нас?
АҲӘЫНҬҚАР
Зегьы ма акгьы.
АИНКВИЗИТОР
Иаангозеи уи – зегьы?
АҲӘЫНҬҚАР
Ашьра иқәшәоит ма дыбналоит.
АИНКВИЗИТОР
Иалухузеи руа?
АҲӘЫНҬҚАР
Аб иԥа ишьра мап злацәикра мҩа сурбома?
АИНКВИЗИТОР
Аиаша ахьӡала дкыдҵаны дшьын анцәа ихылҵ.

541

АҲӘЫНҬҚАР
Ари ахшыҩҵак Европа зегь иахьугӡарц уашьҭалома?
АИНКВИЗИТОР
Зехьынџьара. Аџьарсахьа ҳаҭыр ахьырзақәу.
АҲӘЫНҬҚАР
Сара цәгьаурала аԥсабара агәы нсырхар,
Убригьы анцәа исмырҳап ҳәа уалагома?
АИНКВИЗИТОР
Зегьы рҿы еихаркуеит анцәа иҿаԥхьа.
АҲӘЫНҬҚАР
Сзинқәа зегь уара инауҭаны,
Сҽысҵәахыр ҟалома аган аҟны?
АИНКВИЗИТОР
Иҟалоит.
АҲӘЫНҬҚАР
Аха Карл сара дысԥазаҵәуп.
Иззынсыжьуада зегьы?
АИНКВИЗИТОР
Ахақәиҭра иазынужьыр аиҳа,
Зегьы ақәӡаара иазныжь, иахәхааит.
АҲӘЫНҬҚАР
Уареи сареи ҳзызхәыцуа акоуп. Ҳашьҭы.
АИНКВИЗИТОР
Иаба?
АҲӘЫНҬҚАР
Днаганы унапаҿы дынсыжьуеит.
(Диманы дцоит.)

542

Аҵ ы хәтә а нтә и а ц ә ы рҵ р а
Аҳәынҭқарԥҳәыс луада.
Карлос, аҳәынҭқарԥҳәыс, нас аҳәынҭқари
Уи иқьаҳиацәеи.
КАРЛОС
(Абер маҭәа ишәуп, асабрада иҿоуп,
уи ааиҿихуеит, аҳәа цырцырк иҩыҵракуп.
Асцена лашьцоуп. Ашә ахь иҿынеихоит, дышнеиуа
уи аатуеит. Ацәашьы аркны, харԥзаҵәы
даацәырҵуеит аҳәынҭқарԥҳәыс.
Карлос уи лаԥхьа днышьамхнышгылоит.)
Елизовета!
АҲӘЫНҬҚАРԤҲӘЫС
(Лылахь еиқәҵаны днаихәаԥшуеит.)
Згәы иаанагодаз!
КАРЛОС
Згәы иаанагодаз!
Аҿымҭра.
АҲӘЫНҬҚАРԤҲӘЫС
(Лхы лнапаҟны иааго.)
Угыл, Карлос! Ҳаиааип агәырҩа!
Ԥси бзеи ирмыхәо лаӷырӡыла
Даҳгәалаҳаршәарым амаркиз иеиԥш
Иҟоу ауаҩ ду. Алаӷырӡ рԥхашьагоуп
Ари аҩыза агәырҩа цәгьа уанҭагылоу.
Уара узыҳәан даԥылеит уи аԥсра.
Иаԥсам аус азы иҭаирхама баша ихы?
Мап, Карлос! Уи уара ишынаугӡо
Агәра исыргеит, игәы раҳаҭны

543

Дықәлеит уи аҵыхәтәантәи имҩа.
Исҳәама, нас, сара амц?
КАРЛОС
(Ихы шьҭыхны.)
Сара убас баҟак уи изсыргылап,
Зеиԥш издмыргылац ҳәынҭқарк.
Џьанаҭ ззырҳәо ҟасҵап лабҿаба.
АҲӘЫНҬҚАРԤҲӘЫС
Абас узбарц акәын, Карлос, исҭахызгьы,
Иара иԥсҭазаарагьы убри акәын изызкыз.
Абри ухоумыршҭын, апринц. Абри уасиаҭны
Исызнижьит аҵыхәтәаны, сара инасыгӡоит.
Аха уи инижьит ҽа уасиаҭкгьы –
Снапы даниҵеит Карлос. Шьҭарнахыс
Сгәы исанаҳәо заҵәык сацныҟәоит сара.
Адунеи иацәызӡо ҳәа егьсымам.
Абзиабара ҵәахтәым, иагьацәшәатәым.
Уи ҳара ҳабзиабара дадгылон.
Игәра згон аринахысгьы сгәы…
КАРЛОС
Иазхоуп, аҳәынҭқарԥҳәыс!
Ацәа салан сара иахьа уажәраанӡа.
Бзиа бызбон, санҿыхазгьы уажәоуп.
Иаҳхаҳаршҭып иҟаз зегьы. Абар,
Ига бара бысалам шәҟәқәа, наҟ
Иблы сара сысалам шәҟәқәагьы.
Уаҳа бҭынчра еилазгом, ихаҵа.
Зегь мҩасит. Сгәы иацралеит ҽа мцакы.
Шьҭа сыбзиабара адамрақәа рахь ихоуп.
Ауаа зышьҭоу, ирҭаху егьаднакылом сгәы.
(Аҿымҭра ашьҭахь, аҳәынҭқарԥҳәыс
лнапы аанкыланы.)
Абзиала ҳәа басҳәарц сааит сара арахь.
Еилыскааит ишыҟоу адунеи аҟны

544

Быцҟазаара аасҭа еиҳау даҽакгьы.
Уахы заҵәык ала игәагәо инеиуаз
Саамҭа аамҵанарсын, саақәнаргылеит схаҵаха.
Ари адунеи аҟны исзынхаз акызаҵәык ауп –
Сҩыза игәаларшәарала аԥсҭазаара.
Егьырҭ зегьы сара сгәы рцәыԥсит.
(Аҳәынҭқарԥҳәыс дылзааигәахоит,
уи лхы налықәҳауеит.)
Исабҳәаша уаҳа ак бымаӡами?
АҲӘЫНҬҚАРԤҲӘЫС
Сылаӷырӡқәа хьаас иумоуп, Карлос, –
Урҭ рынкылара сылшом, аха, ихаҵа,
Сара уџьасшьоит, сгәгьы уладууп.
КАРЛОС
Бара бынхоит сҩызеи сареи
Ҳаимаздоз бакәны, иара убри алагьы
Наунагӡа зегь реиҳагь бысзааԥсоуп.
Аха ишсылымшоз еиԥш иац ҽаӡә лыбзиабара,
Иахьа сара исылшом бҩызара, амала,
Мышкы зны атрон аҟны снанаган сҟалар,
Бара бҭынчра ахьчара ус-ԥшьаны иҟасҵоит.
Асценаҟны даацәырҵуеит аҳәынҭқар,
аинквизитор дуи аграндцәеи ицны, аха
Карлосгьы аҳәынҭқарԥҳәысгьы урҭ рбаӡом.
Сара Испаниа саԥырҵуеит аамҭала.
Саб уаҳа дызбом. Абысгьы дысшьом.
Аԥсабара абжьы еиқәтәеит шьҭа
Карлос игәаҿы. Ҩаԥхьа биԥҳәысха
Наӡаӡа зԥа дызцәыӡыз аҳәынҭқар,
Бхынҳәы уи иахь. Сара сцоит
Агәаҟра ду иҭагылоу сыжәлар еиқәсырхарц.
Сҳәынҭқархан заҵәык схынҳәуеит Мадридҟа
Ма зынӡа схынҳәӡом. Абзиала, аҳәынҭқарԥҳәыс!
(Дигәӡуеит.)

545

АҲӘЫНҬҚАРԤҲӘЫС
Карлос! Сызлоугалаз закәызеи? Уара уҟынӡа
Сзыҩаӡашам сара бзанҵы, аха уџьасшьоит,
Уагьеилыскаауеит, ихаҵа!
КАРЛОС
Елизавета!
Изакә мчузеи исоуз! Лакҩакра сыздырӡом
Бысгәыҵаҳәҳәаны сахьгылоу уажә ара.
Аԥсра сацәшәаны иацы бныжьра сзыгәыӷьрымызт.
(Даауижьуеит.)
Аха иазхоуп! Алахьынҵацәгьара саҿагыларц сцоит.
Уажә бысгәыҵаҳәҳәан сахьгылазгьы сыҽныскылт.
Изакәызеи уа зыбжьы го?
Асаркьалбжьы гоит.
АҲӘЫНҬҚАРԤҲӘЫС
Асаркьалбжьы иҳанаҳәоит ҳаиԥырҵра аамҭа шааиз.
КАРЛОС
Быҵх аабзиахааит. Гентантә
Ибзызҩуеит раԥхьатәи сышәҟәы.
Уи ҳамаӡа ахнарҵәап адунеи.
Филипп иаахтны сиҿагылоит,
Маӡак иамоуааит шьҭа ҳабжьара аҭыԥ.
Зегь еилкаахеит зегь рзы,
Ҳара иҳамам ҳзыцәшәо ус!
Уажәраанӡа исҳәаз,
Аҵыхәтәан исҳәаз мцын.
(Асабрада игарц иҭахуп.)
АҲӘЫНҬҚАР
(Даарыбжьагыланы.)
Ааи, мцы узҳәараны уҟам уаҳа!
Аҳәынҭқарԥҳәыс лыԥсы лылышәшәшаны дкаҳауеит

546

КАРЛОС
(Иҽынкажьны дааигәыҵаиҳәҳәоит.)
Дыԥсыма, мшәан? О, зегь зымчу Анцәа!
АҲӘЫНҬҚАР
Сара исылшоз зегь ҟасҵеит,
Шьҭатәи уара иуусуп, акардинал!
(Дцоит.)

АХҚӘА

Сара шьҭа…......................................................................................................... 3
Ашәҭ...................................................................................................................... 4
«Адгьыл сықәымшәеит арыц еиԥш...».................................................... 4
Сыҟан – сыҟаӡамшәа..................................................................................... 5
«Санынабхьыԥш, – убысҟак бхаразма...».............................................. 6
Сара сцоит, уара уаауеит.............................................................................. 6
«Ибжьаӡыз ба бакәу, са сакәу?..»...............................................................7
Даҽазныкгьы аԥсҭазаараз............................................................................7
Дарыҟәа............................................................................................................... 8
Ацәгьоуцәа......................................................................................................... 9
Ҩыџьа.................................................................................................................10
«Сҩызцәа ражәа зны санаргәыбзыӷуаз...»..........................................10
«Аҵәы сшахаркьакьоу аранӡа санаа...»...............................................11
«Изуз, исҳәаз, исымҳәашаз…».................................................................12
«Аҵх салоуп. Амш мшымхазт...»..............................................................12
«Рыхқәа ааҵәыҵдырҳәҳәеит, ҳара ҳажны...»...................................13
«Дкара-уараха дыҟамыз, дышҽыжәыз дыцәеит...»........................13
«Сыԥсҭазаара сымҟәыҵшәан...» ............................................................13
«Уааи, ҳаиҽхьынтәалап, сыхазына...»...................................................13
«Алӡынрак ааԥын сазыԥшын...»..............................................................14
Аԥсаатә ажәҩан иалышәшәоит…............................................................14
«Афырҭын иазымгаз иҵжәан...»..............................................................15
«Ихы рнапы аақәшьуа идтәалоуп ахыда...».......................................16
«Исыманда сықәра жәа-шықәса ахыхны...»...................................... 17
«Ҳшахәаԥшуаз инаҳавсны ицаргьы ауазшәа...».............................. 17
«Саргьы гәаҟрак сымагәышьан...»..........................................................18
«Аԥсҭазаара иузышьҭымхуа еидароуп...»............................................19
Изылгам ажәеинраала................................................................................20
Ԥсшьарак саҳәо.............................................................................................23
Дсыхьӡеит уи…................................................................................................23
Саауеит сара сдәы иаҵәа ныжьны.........................................................24
«Ҳидхалеит, рымшуп, еиқәымшәак...»..................................................25
Карфагенаа......................................................................................................26
«Ашәи ишьҭарҵан, дацәцеит, ахымҩас...»........................................... 27
«Сара сызҿыз аус акгьы снамҭеит...»....................................................28

548

«Фолкнер иахь ишьҭақәа нагоуп...»......................................................29
Ахысыбжьқәа..................................................................................................30
«Адгьыл сықәхеит схы агарҭа...».............................................................31
«– Ҭынчра ҳаргьы иҳаиҭом, иаргьы имам...»......................................32
Днеиуан уи имала, алақәа ааишьҭашуа...............................................33
Аҟәа аанижьуеит Алықьса Лашәриа......................................................34
«Уара узыҳәан ажәала иҽишьуеит...»...................................................35
«Иԥеиԥеиуа аҭакар бааԥс адгьыл иахаҳаит...».................................36
Ахаҿыда............................................................................................................ 37
Иреиӷьу..............................................................................................................38
«Ауаҩра ихнахыз, ламыслаҵәҟьа иааӡоу...»......................................39
Ауахьад..............................................................................................................39
«Аҽазықәымкуа иаақәызбааит хәы-ԥшӡак...»...................................40
«Ицаз цеит, акгьы узырҿыцуам...».........................................................41
«Уаҩ дашаҭом аԥсҭазаара: ирныкшан...»............................................41
«Игәы ҭәымкәа, иԥсы ҭәымкәа...»...........................................................41
Лаԥшьаа рҭаца................................................................................................42
«Саныҟам, аҭак ансызрымҭо...»...............................................................43
Исеигәырӷьо аӡә дызбаанӡа…..................................................................43
Ацәгьаҳәаҩ......................................................................................................44
«Сааԥынра аиаанӡа ишԥанҵәеи...».......................................................45
Ақәыџьма..........................................................................................................45
«Деиҭазбахит сан рыцҳа ԥхыӡла...»......................................................46
Анаҩс иҟоузеишь, анаҩс?.......................................................................... 47
«Амш ҳацәцазаргьы, ҳахәмарра нымҵәац...»....................................48
Зны-зынла........................................................................................................49
Ԥсрам аԥсрагьы.............................................................................................50
«Издыруеит сымҩашьо: сшан сара Аиашаз...»..................................51
Анышәынҭрақәа рҟны.................................................................................51
Уи дыҟан сыҩны.............................................................................................55
«Анцәа идырааит сышнеиуа сеихәызҵәо...».....................................56
«Аԥсҭазаара иснарҳәеит ауаз...».............................................................56
«Амҩан иага рыцҳара уԥылап...»........................................................... 57
«Еилибакаашьа ҳамамзаап, иаууеи!..»................................................. 57
«Амҟәыл каҳаит, аԥша асит ифырҭынха…»......................................... 57
«Мҩакы сануп асаба ргылан...»...............................................................58

549

«Сгәы иааҵалеит ихьааха...»....................................................................59
«Аԥсҭазаараҿ амцхә здырцәоу...»..........................................................59
«Игәы инаҭон, игәы инаҭоит...»................................................................59
Еизарак аҿы....................................................................................................60
Саха рымам......................................................................................................60
«Ажәытәтәи Рига иалыҩуа ауарӷан...»..................................................61
«Ҳаччаз ҳара уаҟа, ҳахәмарыз...»..........................................................62
«Сырԥырҵуеит, аӡәаӡәала инсыжьуеит...»...........................................62
« – Ҳшәышьҭы, – иҳәеит Баграт...».........................................................64
«Имҩит уи жәеинраала заҵәыкгьы...».................................................64
Кадихан.............................................................................................................66
«Сҿаԥхьа иаацәырҵт агагеиԥш баагәарак...».................................... 67
Иааҩуа бжьык................................................................................................. 67
«Сажәымҭыҽха наҟ сықәҵып ҳәа сыҟоуп…».....................................69
«Ах, изеиӷьын дшыӡра дыӡыр...»............................................................70
«Ҩаԥхьа икыдхаҽа аҿаанахахит қәак...»...........................................70
«Иқәргахьоу ԥацхак аҟны...»....................................................................70
Москвантәи дааргеит апоет......................................................................71
«Сара сҟалан, шәырк еиԥш, наҟ сагьниаст...».....................................71
«Аамҭа цашт иҳауаанӡа ахьаԥшха...»...................................................73
Ацензура аԥсымҭазшәа..............................................................................73
«Адгьылгьы ажәҩангьы шәарҭоуп – уабацо!?.»................................74
«Амҟәыл ҳабжьаҳар, о, сҽарҳа...»..........................................................75
«Саауеит сара арахь зегьы-зегь сыман...»..........................................75
«Адунеи зегь зырлашо, ԥсҭазаара ҳазҭо...»........................................76
Бара быжәҩан ааихыккеит........................................................................ 77
«Ауаа срылоу џьысшьоит сышрылац...»............................................... 77
«Иҟалазеи, арҭ зыргәыӷьуеи...»................................................................78
Иҟам атәылаҿ.................................................................................................78
«Иауан-иашәан ак сҭахымкәа...»............................................................79
Саида Делба.....................................................................................................80
Аԥсынразы.......................................................................................................81
«Издыруеит, хара ҳәа егьидӡам...»........................................................81
«Зегь иоугәышьоит аӡә мариала...».......................................................81
«Иеиӷацәаз неины иеидгылеит...»..........................................................82
«Ҩаԥхьа рымҩа инанылахт...»................................................................82

550

«Ԥеиԥш бзиа рымаӡам уи атәылаҿ...»..................................................83
Сгәы аакыдгылан...........................................................................................83
«Лаԥшҵашәаран имҩасуеит ачара...»..................................................83
«Ирымагәышьам шьҭа хнырҳәышьа...»................................................83
«Цәгьеи бзиеи рышьхәа ахьеивҵаз...».................................................84
«Аҵла џарџар гылоуп дацла...»...............................................................84
«Ахыдақәа ирзеимакыраз...»....................................................................85
«Рацәак сызнымхеит, шәанаџьалбеит...».............................................86
«Нкылашьа рымамшәа урԥылар...».......................................................86
«Сара исзыԥшаарым Аҿыц...».................................................................. 87
«Адәы сышԥақәу? Шәара шәшықәу...».................................................88
«Премиак рымоуп инеигәыдҵо...».........................................................88
«Иеиха шьҭԥааны, дсышьҭоушәа ахага...»..........................................88
Аԥсшәа...............................................................................................................89
«–Быгәра згом, сшьы, быгәра згом...»..................................................92
Аибашьра еилгеит!........................................................................................93
Ашҭа иаақәлар................................................................................................94
Згәы ндырхаз..................................................................................................96
«Дкарыжьит дышҿаз уи игәҭасны...».................................................... 97
«Схьаақәа ҿыцхо...»..................................................................................... 97
«Аамҭа анахаҳа иарӡӡарц Помпеиа...»................................................98
«Иҷкәын ихьӡузеи? Ҽадҳәыс...».............................................................99
Уабацо?........................................................................................................... 100
«Исыгхаз ранаҳәеит асаркьал ду иасны...»..................................... 101
«Зынӡагьы сшәаӡом сыԥсыр ҳәа...»................................................... 101
«– Иҭыхтәуп ҳәа рҳәоит скардиограмма...»................................... 102
«Мшәан, уабаҟоу иацы исыцыз...»...................................................... 103
Иҟада араҟа?................................................................................................ 104
Уара иуааӡаз, иухьчаз аҷкәын............................................................... 104
Мап ацәыскуеит.......................................................................................... 105
«Сыцәан сҭаҳәахаа. Сшааиуаз, сааҿыхан...».................................. 107
Ацҳа кнаҳа.................................................................................................... 108
«– Уца, – лҳәеит, – усгьы урылахеит аҳәса...»................................. 108
«Дыдрабжьума, мшәан, ак ааҩуеит...»................................................ 109
Ражден Гәымба сизхәыцуа..................................................................... 110
«Исыздыруамызт сусқәа ирзызуаз...»................................................ 111

551

«Сыԥсит, уара, иҟамлац ҟалама?..»...................................................... 112
«Краамҭа аԥшәмацәа еилыхон...»....................................................... 113
«Абраҟа дтәан уи, иара абраҟоуп...».................................................. 114
«Адгьыл иқәӡыҭу, иалашәкәоу ажәҩан...»........................................ 114
«Акы ҳаиԥырнаго, – аԥсракәмыз, амарџьа...»................................ 115
«Аҟәа даҵәахра џьишьон уи уадак...»............................................... 115
«Сымшқәа ахышәшәоит сыԥсҭазаара, иацлом...»........................ 116
«Ушьҭа дхызаарын дхысхысуа...»........................................................ 117
«Иусӡамшәа ауаа изырҳәо...»............................................................... 117
Аибашьра анааилга................................................................................... 117
Дыԥсны дшықәызгьы................................................................................ 119
«Ҳааиҿагылеит дзымцо, сзымцо...».................................................... 119
«Лышьҭа ихыми инеицәхасуа...»......................................................... 120
«– Иара иусгьы, сара сусгьы...»............................................................ 121
«Схы сазныжьзааит – сыԥсы ааиҭаскып...»...................................... 121
«Сылжьеит, иҳәеит, уи сышԥалжьеи!..».............................................. 121
«Абри адгьыл аҟноуп, илакәшәа...».................................................... 122
«Адәышкәаӷьаз иаақәхеит, абнақәа хыршьаан...»........................ 123
«Иԥсы цәгьамыз, изыфаша иҿарҵон...»............................................ 124
Ахацәа цон акәыба рыман..................................................................... 124
«Сыԥсы ҵаауп саргьы, шәара шәеиԥш...»........................................ 125
«Исыргылап ҳәа сыҟоуп снарыха-аарыхан...».............................. 126
«Изакә аҩысҭаароу сеидроу сызлаҳаз...»........................................ 127
«Сдырҿыхеит, геи шьхеи еиқәҿырҭын...»......................................... 128
Ари амшгьы................................................................................................... 128
«Сахьыҟоу ароуп, аха аракәӡам........................................................... 129
Аамҭа саражәуеит....................................................................................... 130
«…Зегь здыруаз, акы идыруаз...»......................................................... 130
Зегь ыҟан....................................................................................................... 130
Аамҭа аангылеит......................................................................................... 132
«Ахьӡ иашьҭоу ахьӡ рымаз...»................................................................ 132
«Еиҩызара дуӡӡак иаханын...»............................................................. 133
«Аԥҳәыс ацхыраара даҳәоит...»........................................................... 134
«Ҳаидтәалоуп иҳамамкәа царҭа...».................................................... 134
«Жәымҭа шкәакәа сзыԥшызаргьы амуеи...»................................... 135
«Иахьанӡа дыҟазар, иахьалагьы дшәыгхон...».............................. 136

552

«Адунеи наҳәуеит, иааҳәуеит, аха...».................................................. 136
«Ҳара ҳаума, зегь ахаршҭуа адунеиажә...»...................................... 137
«Аӡы дызҭалом аӡӷаб хәыҷ – ихьшәашәоуп...»............................. 137
Сабаҟоу?......................................................................................................... 138
«Дсабаха даҵаԥсан рышьхәа...».......................................................... 138
«Дсылнахит, иҳәеит, уи дҵысхан...».................................................... 139
«Даауан дыдрырҳан даауазшәа...»..................................................... 139
«Аамҭа сырхынҳәыр сҭахуп, уара, шәсыцхраа...»......................... 139
«Аџьныш сыҽисымҭеит, деихало деихыҵуа...».............................. 141
«Сымҩа ркуеит сара уаҳа саазмыхәаз...»........................................ 141
«Ҳусқәа ҽеим сахьыԥшуа...».................................................................. 143
«Сааԥсеит сара, сыблахаҵ гьежьуеит...»............................................ 143
«Сара ақыҭа иарааԥсаз хаҵоуп...»...................................................... 143
«Амла иакуа иифо имам...».................................................................... 144
Еибарыҩны уи дкажьны ианцоз…....................................................... 144
«Сара уара сутәымызт...»........................................................................ 146
«Ибзикыз зегь башазар акәхап...»...................................................... 146
«Саршәеит сара абригьы: зны ҳаицыԥсыхыр!..»........................... 147
Сара сыҟам.................................................................................................... 148
«Исгәалашәо сгәаламшәо сыҟазар шԥеиӷьыз!..».......................... 148
«Уабацари ицәыҵатәаны ианушьклахысуа?..»............................... 149
«Исырбеит адунеи зегь рҿыцны...».................................................... 150
Дцеит уи…...................................................................................................... 150
Ицаз цеит....................................................................................................... 151
Уазыррак........................................................................................................ 152
«Зегь ҟалоит ара сара сыдагь...».......................................................... 154
«Шаҟа шьаҵа сырхахьоузеи гәықәха...».......................................... 155
Иаамҩахыҵыз.............................................................................................. 156
Акьанџьа......................................................................................................... 156
Сгәы аахьаԥссаны...................................................................................... 157
Аԥсахҩы......................................................................................................... 157
«– Саргьы бзиарақәак узызухьан, сҩыза...»................................... 158
Гьерзмаа хьыбла зны илҳәан еиԥш…................................................. 158
«Аҭак зыԥхықәу зегь, ҳәарада, аҭак рыԥхықәым...».................... 158
«Ауаҩы дахьцалакгьы, дахьааҭалогь дакәшан...»......................... 159
«Ианухша уанырзымиааи...» ................................................................ 159

553

Гәырӷәӷәага ажәак ацымхәрас.............................................................. 160
«Ари – ҳара иаабац, иҳаҳац, аха...».................................................... 162
Аҽагеи ашәақьи.......................................................................................... 162
«Уажәа рмыхәозар – жәа урҭом...»...................................................... 164
Азаҵә............................................................................................................... 165
Дышԥаҟоу-ба?.............................................................................................. 167
«Ишьҭоуп аҭоурыхгьы аамҭа ианҵаалан...».................................... 168
Қәрахьымӡак дысгәаларшәо................................................................. 169
Иҟоума иҟац?............................................................................................... 170
«Усгьы иумбара акрыҟоума араҟа...»................................................. 170
«Иуасҳәап ҳшаауа...»................................................................................ 171
«Имашәыршәа, днасыцәхасны...»....................................................... 172
«Ашәахәа сҿахәмаруа саақәгылт абарҵа...»................................... 173
Ҳмаҷҩуп......................................................................................................... 175
«Дарбан уа зхьаа цәгьа иаргәаҟуа...»............................................... 175
«Сыбжьы науқәсыргон: «Уҟоума, уҟа?»............................................. 176
«Аҳәатәқәа сымоуп зқьи аашәи...»..................................................... 177
«Сгәы ҭнаргәырӷьом иааҩуа ашәазаргь...»..................................... 177
«­Ухы урхеит мҩа ахьгамыз...»............................................................... 178
«Иԥсыз дыԥсит, инхаз дынхеит...»....................................................... 179
«Шьыжьык саацәырҵит сшәыцны...»................................................. 179
Сшадгьежьыло сцәаҳәа…........................................................................ 179
«Ауаа дахьрылоу иҽырхаҵан...».......................................................... 180
Ԥхыӡла............................................................................................................ 180
«Асцена иқәушәа имыхәмаршеи...»................................................... 182
«Сызмыхәаз сырмыхәеит – снараҩсит, снарԥырҵит...».............. 182
«Абыӷь ҩежьқәа ҳашьҭаԥсо, ҭагаланха...»........................................ 183
«Акәтаӷь былгьоз џьысшьон адунеиаҿ...»........................................ 184
«Насыԥла уи дҭәызшәа сыҟан гаӡа...»............................................... 185
Архив аҟнытә............................................................................................... 185
«Ахеиԥш ак сылҟьеит – сырхәызар ҟалап...».................................. 185
«Даагылеит иблақәа ҭызхуаз имбазшәа...»..................................... 186
Сымши сыҵхи.............................................................................................. 187
«Снеиуан, лабашьак еиԥш, иаасыҵарсуа ицахьаз...»................... 188
«Имҩа ианрыжьлеит иааган қыдбажәқәак...»................................ 189
Аԥыза изы абаллада.................................................................................. 189

554

«Зегь изеиԥшны...».................................................................................... 191
Ахага................................................................................................................ 191
Хаҵак............................................................................................................... 193
«Уи ауха иаазмыцәеит амшынгьы...»................................................. 193
Иуасҳәахьаз инацҵан иуасҳәо............................................................. 194
«Џьара инҵәароуп амҩа узнылаз...»................................................. 196
«Ҳазҭоу ашоурагь ҳазгәаҭм ахацәа...».............................................. 196
«Сыжәҩа хьыржәоит исхьынҳалац...»............................................... 197
Анцәа иҳәозар............................................................................................. 197
«Аҭаҭын цыблаахеиԥш дахькадыршәыз...»..................................... 198
Ҿымҭ................................................................................................................ 199
«Ахагацәа иртәылоуп уи атәыла...».................................................... 200
Амардуан....................................................................................................... 200
«Аԥхыӡ еиԥш, исхашҭыр ауазма...».................................................... 202
Сара аӡәгьы ситәӡам................................................................................. 202
«Иага ссир сара саԥхьаҟа ицәырҵып...».......................................... 203
«Ҳанеилыҵыз уи уажәоума...».............................................................. 204
Аамҭа анҽеимха…...................................................................................... 204
Аҳәатәхамҵа................................................................................................ 206
Зыҽрызҭаз..................................................................................................... 206
Амҩа иаркараз............................................................................................ 208
«Дгәасҭеит аӡәы дысцәазшәа, дысжьызшәа...»............................. 208
Анышь наскьоит…....................................................................................... 209
«Аеҵәақәа ҭалоит ажәҩан икыдшәан...».......................................... 209
Ахрақәа рымҵан......................................................................................... 210
«Зегь изеиԥшны адәы дықәуп...»......................................................... 210
Икнырхыз асаркьал................................................................................... 211
«Сналаԥшит ус, сышнеиуаз, сааҭгылан...»........................................ 212
Сгәы кылжәан сышьҭоуп.......................................................................... 212
«Сыуацәа еизызган, сҩызцәа саарыԥхьан...»................................. 213
«Исцәынҵәо сымшқәа ирылахаз гәықәхак...»............................... 214
Нышәынҭрак сахьаахагылаз.................................................................. 214
«Кәымпыл сара дысҩызоуп, аха аиаша...»...................................... 215
«Араҟа ижугьы даҵәахит аамҭа...»...................................................... 215
«Иааизхьаԥшит дызлиааз данрылӡаа...».......................................... 216
Сынхаргьы сыԥсыргьы............................................................................. 216

555

«Амш еиҭасып аҵх еимаҳап...»............................................................ 217
Инсыжьуа рахь............................................................................................. 218
«Дзыҩнатәоу иара имыргылеит...»..................................................... 218
Аӡәы лзы........................................................................................................ 219
Сгәылак........................................................................................................... 219
«Срылахеит ԥсы қымқымқәак...»......................................................... 219
«Дтәан иимдыршаз дырцәан...»........................................................... 219
Тәык.................................................................................................................. 220
«Аԥсшьарҭаҿ инкыдылҵеит икарахаз анык...».............................. 220
«Саргәаҟуеит, сарцыхцыхуеит – сманшәалам...».......................... 220
«Иԥсы шҭамгьы Мандельштам...»........................................................ 222
Нарҭаа............................................................................................................. 222
«Шәара шәеидызкылаз ҳара ҳаиԥырнагеит...»............................. 223
Даҽа зҵаарақәак........................................................................................ 223
«Сгәырӷьон схәыҷушәа: ҳақәсит ацәҳәыра...»............................... 224
«Адунеи хазына – адунеи гәыԥжәага...».......................................... 225
«Днықәҳан дыцәоит ахырхырҳәа...»................................................. 226
«Сышьҭахь уаҩ дыҟам...»........................................................................ 226
Аҵх иалоу....................................................................................................... 228
«Рлымҳа ишҭаҩуаз ирмаҳашаз...»...................................................... 229
Аҷкәын дхынҳәызшәа…........................................................................... 230
«Ишԥеилыҩри, ишԥеилаҳаи...»............................................................ 231
«Ныҳәак сымоуп , саԥыргалом...»....................................................... 232
«Амҩа уаркараз, аамҭа уаргәашаз...»................................................ 233
«Аԥслыш хырқәақәо аӡиас ихыслон...»............................................ 233
Ааира............................................................................................................... 234
«Уҽузшьуазар, уҽкыдҟьан уҽушьып...»............................................. 234
«Сахьынҭыҵыз гәырӡ-шашәаӡ сышәцәыӡу...»................................ 235
«Иоуп ауаа ирцәыбнало царҭак...»..................................................... 236
Сҩызак иажәабжь....................................................................................... 236
Гәалашәарақәак рӡы-мшын салагыланы.......................................... 238
«Иааиҿахахоит ачараҿ, иашьыма...»................................................. 240
«Амра ангылаз уажә акәым...».............................................................. 241
«Ааиха уоузар, зны уааԥши уахьааиз...».......................................... 242
«Рмаланыҟәақәа ирықәтәан, амҩа ианыршәлан...».................... 243
«Ишызбоз, иеихсны иларышьҭит аԥсаатә...».................................. 243

556

«Иусҭозма афаха, ажәха...»..................................................................... 244
Ацәҟьара........................................................................................................ 244
«Кьыԥхь зымбац жәеинраалақәак равтор...»................................. 245
Сан сылцәыргоит........................................................................................ 245
«Дарбан ари аҵх салазыршәыз...»..................................................... 246
«Умԥсыр ауазаап шәышықәса ухыҵуагь...»..................................... 246
Аҳәҳәабжь..................................................................................................... 247
«Ҟалашьа змам ишәзаҭозар ҟалашьак...»........................................ 247
«Схы збеит уажә сахьаатәаз сеиҭымха...»....................................... 248
«Сзыднамгалац ҳәа иҟада! Сахьнеилак...»...................................... 248
Шьоукы рзы.................................................................................................. 249
Изрылымҵуа ииҳәо................................................................................... 250
«Аԥсҭазаара аӡы-мшын иаласыжьыз...»........................................... 251
«Адунеи сахаануп, цқьа уаахәыцыр...»............................................. 252
Аџьнышцәа дрылатәан амаалықь........................................................ 252
Хҿыхшьа змам............................................................................................. 253
«Ҳааины ҳаҟоуп. Царҭа ҳамам уаҳа...».............................................. 254
«Сашьҭан, ԥшаашьагь сымамызт уаҳа...».......................................... 254
«Ирымҳәаша ахьырҳәо, ирымуша ахьыруа...».............................. 255
Ахатәы............................................................................................................. 256
«Еиӷьзар ҟалап иахьа рыбла сахьамбо...»....................................... 256
«Уусқәа рацәакгьы иҽеиӡам...»............................................................ 257
«Сгәаӷ икит уи, дшыздыруаз дырны...».............................................. 257
«Ҳаивамтәар ҟаломызт ҳнеины ачараҿ...»..................................... 258
«Дыцәҳашҳауа, ллаба ырҟымҟымуа...»............................................. 259
«Иҟәышра инаҭо игаӡара........................................................................ 259
«Ацәа уахагь сыблақәа ирхылом...»................................................... 259
«Аамҭагьы мҩасуан илакәны...»........................................................... 261
«Иргазшәа ҳаамҭа кәыжәкәыжәны...»............................................... 262
«– Ашә сылахеит: сасуеит, сеиҭасуеит...».......................................... 263
Ҳазшаз иааира............................................................................................ 263
Ишысҳәа-шысҳәа-шысҳәоз, иҳәеит…................................................ 264
Ф. Шиллер. Дон Карлос. Аиҭага............................................................ 267

КӘЫҴНИА НИКӘАЛА ҬАРАШЬ-ИԤА

Аҩымҭақәа реизга
Ажәахатәи атом
Ажәеинраалақәа
Аиҭага

КВИЦИНИА НИКОЛАЙ ТАРАСОВИЧ

Собрание сочинений
Том тринадцатый
Стихотворения
Перевод
На абхазском языке

Аредактор И. Аҳашба
Компиутерла аиқәлыршәҩ С. Аргәын

Аформат 84х108/32 Атираж 300.
Иҟаҵә. акь. бӷь. 17,5. Инықә. акь. бӷь. 29.
Аҿаҵапҟа №


