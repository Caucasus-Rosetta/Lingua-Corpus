Кьыршьал Чачхалиа

А И З ГА
Ҩ-шәҟәыкны
Актәи ашәҟәы

Аҟәа
Аԥҳәынҭшәҟәҭыжьырҭа
2018

УДК 82-1
ББК 84(5Абх)-5
Ч36

Аиқәыршәара, аԥхьажәа, азгәаҭақәа
Уасил Аҩӡба

Чачхалиа, Кь. Ш.
Ч36 Аизга. Ҩ-шәҟәыкны. Актәи ашәҟәы: ажәеинраалақәа
/ Кьыршьал Чачхалиа.–Аҟәа : Аԥҳәынҭшәҟәҭыжьырҭа,
2018. – 728 д.
Г/Р 978-5-122-51-08018

Иналукааша аԥсуа поет, асатирик Кьыршьал Чачхалиа
(1918–1970) иҩымҭақәа реизга актәи ашәҟәы ианылеит
еиуеиԥшым аамҭақәа раан иаԥиҵаз ажәеинраалақәа.

УДК 82-1
ББК 84(5Абх)-5

© Чачхалиа, Кь. Ш., 2018
© Аԥҳәынҭшәҟәҭыжьырҭа, 2018

ЗИАША ИАШЬҬАЗ АПОЕТ
Кь. Ш. Чачхалиа и-100-шықәсахыҵра иазкны
Ирацәаҩымзар ҟалап, аԥсуа шәҟәыҩҩцәеи апоетцәеи
рахьтә, зыхьӡ мацарала зыӡбахә умоу узацәажәо ианеи­
лыркаауа. «Кьыршьал» ҳәа ахьӡ ануҳәалак, иӡырҩуа зегьы иаразнак ирдыруеит, еилыркаауеит узлацәажәо апоет, асатирик Кьыршьал Шамил-иԥа Чачхалиа шиакәу. Уи
зыхҟьо, ихьӡ даҽа шәҟәыҩҩык, поетк иахьихьӡым мацара акәхарым. Араҟа аус злоу, аԥхьаҩцәа, иааидкыланы
иаҳҳәозар, ажәлар ирҿиамҭақәа иахьрызҿлымҳази хаҭала
иара иахь ирымаз агәбылреи роуп. Ари аҭагылазаашьа
зыхҟьаз, ишааԥшуаз уҳәа ртәы ҳазааҭгылоит иҩымҭақәа
ҳанрылацәажәо. Уажәы ҳаиасып Кь. Чачхалиа дызлиааз,
дызнысыз иԥсҭазааратәии ирҿиаратәии мҩақәа рахь1.
Кьыршьал иабду Маҳҭы иԥа Џьангьаҭ Чачхалиа
дынхон-дынҵон Ԥақәашь ақыҭан, аамҭак азы иара уаҟа
сҭаршинсгьы аус иухьан. Иԥҳәыс, абжьыуаа рыбжьара
зыхьӡ наҩхьаз, Бедиа ақыҭан сҭаршинс иҟаз Разан Шьа­каиа
диԥҳан, Кама лыхьӡын. Разан ихҳәааны ҳаамҭа аҟынӡа
иааӡаз ҿаԥыц жәабжьны иҟоу акоуп – уи Урыстәылатәи
Аҳ Кавказтәи ихаҭарнак – Михаил Николаи-иԥа Романов
Очамчыра даныӡхыҵ, аҟәараҿы ачеиџьыка идыргаларц
иԥылауаз иҟарҵара иақәымшәо ианеилаха, иара «асас идкылара иахьа ижәбама, ишәыхьзеи» ҳәа драӷьны, иркыз
асаара ду аарымкәыцәааны, инаганы асас иԥигалеит2 ҳәа.
Кь. Ш. Чачхалиа иҭаацәеи иҭынхацәеи ирызку адырраҭарақәа
ҳаиҭеит апоет иԥа – ашәҟәыҩҩы, апоет, аҭоурыхҭҵааҩы Денис Чачхалиа.
2
Романов Михаил Николаи-иԥа (1832–1909) Урыстәыла аҳ Николаи I
иԥа иакәын. Иара 1862–1881 шш. рзы Урыстәылатәи аҳ Кавказтәи
ихаҭарнаки, насгьы Кавказтәи ар командаҟаҵаҩыси дыҟан. Ара
иаагоу афакт, Очамчыра иӡхыҵра, иаадыруа икьыԥхьу аҭоурыхтә
хыҵхырҭақәа ирным. Ус шакәугьы, аԥсҭазаараҿы иааҟало зегьы
1

3

Џьангьаҭи Камеи, излаадыруала, ирхылҵит ԥшьҩык
аҷкәынцәеи ӡӷабки: Қалашь (1864–1935), Андриа (1883–
1936), Шамил (1898–1974), Кәасҭа, Анна. Кьыршьал иаб
Шамил зегьы дреиҵбын. Андриа, Ԥақәашь аҿаҩатәи
аколнхара анеиҿыркаа, аамҭаказы, напхгаҩыс дыҟан.
Қалашь уаҩ лафҳәаҩык иакәын. Иӡбахә иқыҭа мацара
акәымкәа, хара инаҩхьан, унеишь-уааишь ҳәа ззырҳәоз
хаҵан. Аԥсны ахи-аҵыхәеи ибзианы ирдыруаз ауаҩ дыр
Чагә Чаҵә лаф ажәала дзацәажәахьаз рхыԥхьаӡара далан. Ҳгәанала, М. Аҳашба исатиратә жәабжь «Ҳаи, дад,
аписар, закә кампаниоузеи, ишааҳауҳәара!» прототип ҳасабла иалагалақәоу дреиуоуп Қалашь. Ишаадыруа еиԥш, уи уаҟа ихьӡгьы изааныжьны дцәыргоуп. Ари
афакт дыршаҳаҭуеит, ашәҟәыҩҩы ихатә архив аҟны
ишьҭоу адокументқәагьы. Урҭ ирылан 31-ҩык зыхьӡи
зыжәлеи еиқәыԥхьаӡаз ауаа рсиа. Хҩык, урҭ рахьтә,
рҟазшьарбагақәа аарԥшны изыхцәажәақәоу дреиуоуп
Қалашь Чачхалиагьы3.
Аишьцәа рахьтә аҭаацәарақәа аԥызҵаз Кәасҭеи Кьыршьал иаб Шамили роуп. Кәасҭа заа иԥсҭазаара далҵит –
машәырла дҭахеит. Уи иԥҳа Хьыкәыҷ (1915–1974) лхаҵа
д-Аҳәбан. Мушьни захьӡыз аԥа дрыман лхаҵеи лареи.
Шамил иаҳәшьа Анна Рекатәи Салиак диццеит, аха хшара данырмоу, лаб иҩнаҭахьы дхынҳәит. Шамил Џьангьаҭиԥа Чачхалиа иԥшәмаԥҳәыс Џьынџьал Қәачар диԥҳан,
Хәата лыхьӡын. Лара абаҩҷыда лылан – ачамгәыр
арҳәара дазҟазан, ахьӡыртәрақәа лҳәон, лҩызцәааҭоурыхтә документқәа ирнылом ҳәа агәаанагара ҳақәныҟәаны,
ажәабжьны ажәлар ирдыруаз аҵабыргра агәра ҳгартә иҟоуп ҳәа
иҳаԥхьаӡоит. Даҽаганкахьала, уи аҩыза адокумент ыҟангьы макьана
иԥшаамзаргьы ауеит. Издыруада, еиҭаҳәоу ахҭыс иазку аинформациа мышкызны аҭҵааҩцәа ирымԥыхьашәаргьы…
3
Шәахә.: Аҳашба М. Л. Аҭынха. Ҩ-шәҟәыкны. Актәи ашәҟәы. Аҟәа,
2005. Ад. 305.

4

лықәлацәа рҟазшьақәа аалырԥшуан. Аҭаацәара зықәшәаз
аԥсрақәа ирыхҟьаны лчамгәырарҳәара еиԥҟьауан, аха
ианлаамҭаз, ианауаз ишыналыгӡоз атәы ҳаҵанаҳәоит апоет иажәеинраалақәа рҿы иан лыбжьы чамгәырбжьны ишидикыло ахьаарԥшқәоу. Иаҳҳәап, «Сан иахалҵеит лнапала,
/ Арахәыцқәагь налырххеит»; «Сан, арҳәара баҟәымҵын, /
Исаҳауандаз иаҳауеи». Шамили Хәатеи фҩык ахшара рыман – Кьыршьал, Франиа, Ҵамал, Шьықәыр, Мафолиа, Барфынка. Кьыршьали Франиеи рыда, егьырҭ рыԥсынҵрақәа
кьаҿхеит – ишмаҷқәаз ачымазарақәа ирыхҟьаны
рыԥсҭазаара иалҵит. Шамил ихшара рахьтә аҭаацәара
аԥызҵаз Кьыршьал заҵәык иоуп. Иԥшәмаԥҳәыс Нина
Иасон-иԥҳа Зақараиеи иареи ирхылҵит ҩыџьа аԥацәеи
аԥҳаи. Рԥеиҳабы Валери (1946–1993) (иҩызцәа рыбжьара ахьӡ ҷыда «Чачхал» ҳәа иман) згәыжәла џьбараз
хаҵан, Аԥсны Аџьынџьтәылатә еибашьраан, ҳархәҭақәа
аҳҭнықалақь Аҟәа ахы ианақәиҭыртәуаз аҵыхәтәантәи
ажәылараан фырхаҵарала дҭахеит сентиабр 16, 1993
шықәсазы. Аибашьраҿы иааирԥшыз агәымшәаразы иара
ианашьоуп «Аԥсны афырхаҵа» ҳәа4 еиҳаӡоу ахьӡ. Валерии
иԥшәмаԥҳәыс Мадина Ӡлаиԥҳаи иареи рыҷкәын Дадын
дыспортсменуп, аҭаацәара далалахьеит, аԥеи аԥҳаи – Шамили Сандреи ҳәа зыхьӡқәоу имоуп.
Кьыршьал иԥҳа Жанна (1948) Еныкьаа дырҭацоуп. Уи
лԥа Дмитри Аԥсны Аџьынџьтәылатә еибашьраан дҭахеит.
Дыҟоуп лыԥҳа Елана. Кьыршьал Шамил-иԥеи Нина
Иасон-иԥҳаи рԥеиҵбы Денис (1950) дпоетуп, дпрозаикуп,
деиҭагаҩуп, дҭоурыхҭҵааҩуп. Иара дҩуеит урысшәалеи
аԥсышәалеи. Еиуеиԥшым ахырхарҭақәа змоу 9 шәҟәык
дравторуп. Денис иԥшәмаԥҳәыс Мариа Иасон-иԥҳа Гыцба дырҵаҩуп. Урҭ ҩыџьа аԥацәа рымоуп – Мардасоуи Дамеии. Мардасоу аҭаацәара аԥиҵахьеит, иԥшәма Асҭанда
Чегиаԥҳаи иареи дрымоуп Сандра захьӡу аԥҳа.
Шәахә.: Аԥсны, уҵеицәа руаӡәы. (Аԥсны Афырхаҵа В. Кь. Чачхалиа
изку аматериалқәа реизга). Аҟәа, 2016.
4

5

Кьыршьал Чачхалиа диит аҭоурыхтә аамҭа уадаҩ
азы – ареволиуциатә хҭысқәа анымҩаԥысуаз, усҟан
Кәыдрытәи аучастка ҳәа изышьҭаз, Ԥақәашь ақыҭан.
Ари ҟалеит лаҵарамза (маи) 25, 1918 шықәсазы. Абраҟа
ихигеит ихәыҷра шықәсқәагьы. Ихаҭа иавтобио­
графиаҿы ишиҩуала, иҭаацәа «бжьаратә нхацәан»,
адгьылқәаарыхреи арахәааӡареи рыла рхы ныҟәыргон.
1929 шықәса инаркны Ԥақәашь еиҿкааз аколнхара иалалеит. Кьыршьал 1926 шықәсазы дҭалоит Ԥақәашь­
тәи алагарҭатә школ. Уи даналга 1930 шықәсазы иҵара
иациҵоит Ԥақәашьтәи ихаҭәаам абжьаратә школ аҿы. Уаҟа иҵара анхиркәша иара дҭалоит Аҟәатәи апедагогикатә
ҵараиурҭа (училишьче) 1935 шықәсазы. Кьыршьал
ари аҵараиурҭаҿы иҵара хиркәшартә аҭагылазаашьа
ҟамлеит. Уаҟа аҵара данҭаз иашьа иԥсҭазаара далҵуеит,
иаби иара ихаҭеи агәамбзиарақәа ихҭаркуеит. Хаҭала,
иара иблақәа руашәшәырра анаҩсангьы, иавтобиографиа излаҳанаҳәауала, аревматизм чмазара дакны даман,
хԥаҟа шықәса аҩны иҽихәшәтәуан. Абарҭқәа ирыхҟьаны
иара, 1938 шықәсазы, дызҭаз аҵараиурҭа ааныжьны,
дхынҳәуеит иқыҭахь. Араҟа, иара агәамбзиара шимазгьы,
1940 шықәсазы далагоит аусура – рҵаҩыс Акәасқьатәи
ихаҭәаам абжьаратә школ аҿы. Ашкол аҿы иара
имҩаԥигон аԥсуа бызшәеи алитературеи амаҭәарқәа.
1943 шықәсазтәи аҵарашықәс инаркны Кьыршьал Чачхалиа ирҵаҩратә усура иациҵоит Ԥақәашьтәи алагарҭатә
школ аҿы. Араҟа иара ашкол напхгара азиуан. 1945
шықәсазы аԥсуа школқәа «реиҭакра» ахьыӡҵаны ианадыркуаз, усурада даанхоит, иавтобиографиаҿы
ишиҩуала, «ақырҭшәа ахьизымдыруаз» азы. Уи ашьҭахь
диасуеит нхара Тҟәарчалҟа. Уаҟа раԥхьа аус иуан атрест
«Кавказрацәагеологиа» Тҟәарчалтәи агеолог-ԥшыхәратә
гәыԥ акадрқәа рыҟәша еиҳабыс; нас, аԥсуа школқәа русура ҩаԥхьа ианхацыркха, далагоит аусура аԥсуа бызшәеи
6

алитературеи рырҵаҩыс Тҟәарчалтәи актәи абжьаратә
школ аҿы. 1956 шықәсазы Кьыршьал дҭалоит Еиҳау
алитературатә курсқәа, Асовет тәыла ашәҟәыҩҩцәа Реидгыла М. Горки ихьӡ зху Алитературатә институт аҿы. Убри
аамҭазы алитературатә курсқәа ирхысуан, анаҩс зыхьӡ
хара инаҩыз алитераторцәа – абалкар поет Ҟаисын
Кулиеви, аҟабарда шәҟәыҩҩы Алим Кешокови, акиргиз шәҟәыҩҩы Чингиз Аитматови. Уа иҵара анхиркәша
ашьҭахь, иара Аԥсныҟа дхынҳәны, еиҭа иусура иациҵоит
Тҟәарчалтәи абжьаратәи ашкол аҿы. 1962 шықәсазы
диасуеит нхара Аҟәаҟа. Ара иара аусура дала­гоит
литературатә усзуҩыс агазеҭ «Аԥсны ҟаԥшь» аҿы, аха
мызкы ааҵаанӡа ихы дақәиҭыртәоит. Иавтобиографиаҿы
излазгәеиҭо ала, усурада иаанхара зыхҟьаз аредакциаҿы
аштатқәа реиҵатәра ауп. Ари агәрагара шуадаҩугьы,
изыхҟьаҵәҟьаз еилкааны иахьҳамам аҟнытә, уажәазы
изҵаараны иаанҳажьуеит. Уинахыс уаҳа џьаргьы аус
иуӡомызт, дыхҭакны дызмаз игәамбзиаразы 1963 шықәса
инаркны ахԥатәи агәыԥ аинвалид ҳәа дыԥхьаӡан.
Кьыршьал Чачхалиа Асовет Еидгыла акоммунисттә
партиа далан 1945 шықәса инаркны, ашәҟәыҩҩцәа Реид­
гыла –1956 шықәса нахыс. 1959 шықәсазы иара далхын
Аԥсны­тәи ашәҟәыҩҩцәа Реидгыла анапхгарахь (правление).
Кьыршьал Шамил-иԥа Чачхалиа ирҿиаратә ҭынха
аҵак ду амоуп аԥсуа литература аҭоурых аҿы. Иахьа
уажәраанӡа иҭыҵхьеит иара ипоезиатә рҿиамҭақәа еидызкыло 14 шәҟәы: «Ажәеинраалақәа» (1955), «Сҳаб­
лаҿы» (1956), «Амахәҭақәа шәҭит» (1958), «Ашәа ҿыцқәа»
(1960), «Ашәҭи ақәыци» (1963), «Ахәырбӷьыц» (1967),
«Иалкаау» (1968), «Ааԥынтәи ахәыцрақәа» (1971),
«Ақьиацәа рымҩа» (1978), «Алирика» (1979), «Алирика. Асатира» (1980), «Алирика. Асатира. Ажәеинраалақәа
ахәыҷқәа рзы. Алитературатә ҭынха» (1981), «Иалкаау
7

аԥсуа лирика» (асериа, 1984), «Ажәеинраалақәа» (1988).
Еиқәыԥхьаӡоу аҭыжьымҭақәа рахьтә Кьыршьал Чачхалиа
иԥсы ахьынӡаҭаз зҭыжьра дахьӡаз рыбжак – 7 шәҟәык
роуп, егьырҭ акьыԥхь анырба иԥсҭазаара даналҵ ашьҭахь
ауп. Хаҭала апоет дызлахәымыз, данԥсы ашьҭахь иҭыҵқәаз
реиҳарак еиқәзыршәаз иԥа, апоет Денис Чачхалиа иоуп.
Уи акьыԥхь иазирхиеит 6-шәҟәык: 1978, 1979, 1980,
1981, 1984, 1988 шықәсқәа рзы иҭыжьқәаз. «Ааԥынтәи
ахәыцрақәа» ҳәа иҟоу аизга еиқәзыршәаз ҳәа иалкааны
аӡәгьы ихьӡ арбам, аха А. Гогәуеи А. Аџьынџьали ирхыгамзар ҟалап ҳәа агәаанагара ҳамоуп, урҭ аԥхьажәа зҩызи
аредактори ахьракәу азы.
Кь. Чачхалиа арҿиаратә мҩа данылартә, апоезиа
агәбылра икыртә аҭагылазаашьа аԥызҵаз иреиуаны иҟоуп
ҩ-факторк. Актәи – уи дахьиз, иахьизҳауаз аҩнаҭаҿы
ачам­гәыр бжьы ҩныҩуан, ахьӡыртәрақәа ииуан, амузыка
бжьы гон. Хыхь ишазгәаҳҭахьоу еиԥш, Кьыршьал иан Хәата
Џьынџьалԥҳа ачамгәыр арҳәара дазҟазан. Иҟалап, иара
дани илымҳа иҭасыз агарашәеи, иаҳауаз ахьӡыртәрақәеи
ракәзар изырҵысыз раԥхьаӡатәи ипоезиатә ҭахра.
Д. Гәлиа даныхәыҷыз иаҳаз ажәеиқәыршәақәа: «Тураа ԥҳа ааша ду, казақьына џьыба ду»5 игәаԥханы
ишеиҭеиҳәалоз еиԥш, Кь. Чачхалиагьы данмаҷыз иаҳаз,
ачамгәыр ианҵаны ирҳәоз, асамырҟәыл: «Анахь идыдит, арахь идыдит. Гәдым Шьакаиа ихы дырҟәыдит»
кыраамҭа игәынкыланы илымҳа иҭаҩуан. Иҩны адагьы,
ахьӡыртәрақәа ржанр усҟан Аԥсны даара иалаҵәаны
иҟан. Аԥхьарцеи ачамгәыри аԥсуа жәлар рыԥсҭазаараҿы
ароль ду нарыгӡон. Урҭ агәырӷьареи, алахьеиқәҵареи,
агәмырҿыӷьреи ирышьашәалаз аҭагы­лазаашьақәа рҿы
ахархәара рыман, ирынҵаны ажәлар ирылаҵәахьаз
ашәақәа рҳәон, аҿыц ашәақәагьы аԥырҵон. Ҳәарада,
Гәлиа Д. И. Иҩымҭақәа реизга. Ф-томкны. Ахԥатәи атом. Аҟәа, 1983.
Ад. 239–240.
5

8

Аԥсны еиуеиԥшым ақыҭақәа рҿы иҟан уи еиҳа иазҟазаз
арҿиаҩцәа дуқәагьы. Уи иазҟазаз ыҟан Ԥақәашьгьы6. Абас
еиԥш ашәа аҳаҭыр ахьдууз, иахьааӡагаз алагылазаа­ра
(среда) далызҳауан Кьыршьалгьы.
Иҵегь инарҭбааны ҳахәаԥшуазар, иаҳҳәар ҟалоит,
ахьӡыртәрақәа апоезиатә мҩа ианнаҵаз аԥсуа поетцәа
маҷым, Д. Гәлиа аԥхьа днаргыланы. Ишдыру еиԥш,
наџьнатә аахысижьҭеи апоезиеи амузыкеи еидҳәалоуп.
Ажәытә аамҭақәа рзы апоезиатә рҿиамҭазы амузыкатә
ган еиҳа ихадаз акәны иҟан. «Ажәытәӡан ашәеи
ажәеи еицын. Ажәытәтәи жәлар рпоет дагьшәаҳәаҩын,
дагьԥхьарцарҳәаҩын. Усҟантәи апоезиа ҭгагас, ӡыргагас
иамаз ажәақәа реиҳагьы амузыка акәын»7 ҳәа иҩуеит
В. Аҵнариа. Ари ахшыҩҵак еиҳагьы иаҵшьны иазгәеиҭоит
В. Веидле: «Поэт ведь был или слыл со времени Гомера
певцом, – пел, а не просто говорил…»8
Иахьатәи апоезиа ишиашоу иаҳзыдымкылозаргьы,
араҟа иаагоу ахшыҩҵакқәа – апоезиатә рҿиамҭа амузы­
катә елементқәа – аритм, аметр уҳәа реиԥш иҟоу аҟаз­
шьақәа рыда изышьақәгылаӡом. Арҭ аҟазаратә хкқәа
еигәыцхәуп.
9

го и краткого»9. Жәеинраалала иҩу арҿиамҭақәа роуп
ҳаамҭазы ашәақәа рмелодиа злырхуа, избанзар прозала ашәа ҳәашьа амаӡам. Ус анакәха, ажәарҿиаҩы, аамҭас
дызҵазкуазаалакгьы, амузыкатә шьҭыбжьеиҿкаашьа
агәын­­кылара злам, излымшо дызпоетхаӡом. Уи, ҳәарада,
иаа­нагом апоетцәа зегьы шәаҳәаҩцәазароуп ҳәа, аха амузыка зынӡа изцәыхароу, иалхәдоу, шамахамзар ишақә­
нагоу ажәеинраалагьы изаԥҵаӡом. Сыззааиуа, Кьыршьал
ихәыҷ­ратә шықәсқәа рзы амузыка агәбылра икыртә
аҭагылазаашьа ыҟан. Уи аршаҳаҭуеит иара ихаҭагьы агитара (иазкны ажәеинраалагьы имоуп) арҳәара бзиа иахьибоз, дахьазҟазаз. Кь. Чачхалиа данмаҷыз ишьҭикааз
ахьӡыртәрақәа рпоетика ианыԥшит иара ипоезиатә
рҿиа­раҿы, еиҳаракгьы исатиратә жәеинраалақәа. Уи
атәы дазааҭгыланы В. Аҵнариа иҳәоит: «Кь. Чачхалиа
исати­ра акәасҭха зыҿҳәигаз ахәшҭаара ианалацәажәо, ир­
ҿы­ҵашәо Д. Гәлиа, Л. Лабахәуа рыхьӡқәа роуп. Ари иашоуп,
аха уи аҟны иаангылатәым. Апоет иҵгәаз, изхаиҳаз атра­
дициақәа рымчхара иҵегь иҭбаауп. Сара сгәанала, – иҩу­
еит В. Аҵнариа, – поет-сатирикк иаҳасабала, Кь. Чачха­лиа
ӷәӷәала иныԥшит (аныԥшреи аҿыԥшреи еилар­ҩашьатәым)
аԥсуа милаҭтә хьӡыртәра аҷыда ҟазшьақәа, уи ҩашьара
зқәым апоетика, еиҳарак иналкааны асатиратә ажәа
шьҭыбжьқәа ритмикала артәашьаҿы»10.
Араҟа иахәҭаны иҳаԥхьаӡоит, аԥсуа хьӡыртәра
апоетика зырҿиара ианырыз Кь.Чачхалиа имацара шиакәым азгәаҭара. Уи аԥсуа литература аԥхьатәи
ашьаҿа­қәа инадыркны ашәра, ашьақәгылара ианаҿыз
арҿиаҩ­цәа акыр рхы ишадырхәоз азҵаара инарҭбааны
иазааҭ­гылоуп В. Агрба иусумҭаҿы11.

10

Аҩбатәи – Аԥсны асовет мчра қәыԥш аныҟәашәа
иаз­ҟазшьарбаган агәаҳәара дуи, аентузиазми. Аԥсуа
жәлар реиҳараҩык аамҭа ҿыц иадырҳәалон иззыԥшыз
ргәыӷрақәа рынагӡара. Уи аҽаанарԥшуан анхамҩаабзазаратә ӡбатәқәа рнаҩсангьы, егьырҭ, зны-зынла
иҿыцыз еиуеиԥшым аԥсҭазааратә ганқәа рҿгьы –
аҵараиураҿы, азанааҭтә кадр­қәа рышьақәгылараҿы,
аҟазараҿы, аекономикаҿы, иара убас аԥсуа литература аҿиараҿгьы. Уи аамҭазы арҿиара знапы алакыз апоет, ашәҟәыҩҩы ауаажәлар рҿы раҳаҭыр дуны иҟалеит.
Кьыршьалгьы ара дызҿыԥшшаз, «саргьы абас иҟасҵандаз
– изҩындаз» ҳәа агәазыҳәара изҭашаз аҿырԥштәқәа
рацәан. Аԥсуа литература аҽеибыҭара иаҿын. Иара маҷк
иеиҳабацәаз раԥҵамҭақәа ркьыԥхьуан, иқәлацәа еихыргон раԥхьатәи рырҿиара-ԥышәаратә шьаҿақәа.
Абарҭ аҩфакторгьы – дызлиааз иҩнаҭа, иҳабла, иқыҭа,
нас аамҭа ҿыц иаанагаз аҿыцаԥшьгарақәеи еилаланы апоезиа мцабз игәаҿы еиқәылартә аҭагылазаашьа аԥырҵеит.
Урҭ даара акрызҵазкқәо, зда ԥсыхәа ыҟамыз
шракәугьы, иазхомызт – идәахьтәиқәан, ахатәы мҩа
иқәлатәын, иԥы­шәатәын ахатәы лшарақәа. Уи алагамҭарҿиаратә процесс алҵшәақәа зеиԥшроу, хәшьарас иарҭо,
иаԥсоу иаԥсаму ацҵара зҳәаз еиԥш, азҵаарақәа рацәаны
изцәырҵуеит дарбанзаалак арҿиаратә мҩа ианыларц
иаԥшьызго. Иузеиҟәымҭхо еилаҵәоу Кьыршьал Чачхалиа
иԥсҭазааратәии ирҿиаратәии мҩа иаҿырԥшны, хыхь иаагоу аҭагылазаашьа ҳахәаԥшуазар – иқәҿиеит ҳәа ҳҳәар, –
ииашахоит. Иара иажәеинраалак аҿы апоезиазы иҳәоит:
«Сышхәыҷыз, / Исуркит угьама. /Зыҽны сгәы/ хухыз инаркны, / Саԥхьа уара / угылоуп аргама» ҳәа. Ҵабыргны, Кьыршьал иаадыруа раԥхьатәи иажәеинраала «Ааԥынра иатәу
аҟармаҵыс…» аниҩуаз 15 шықәса ракәын ихыҵуаз. Иара
ихаҭа иавтобиографиаҿы иҳәоит: «Сара ажәеинраалақәа
рҩра салагеит 1934 инаркны» ҳәа. Аамҭала иара
11

иақәшәоит ашкол далганы, Апедагогикатә ҵараиурҭа
данҭалаз ашықәс. Иалкаааны руа иарбан ҭыԥқәоу арҭ аҩба
рахьтә дахьалагаҵәҟәаз азҵаара аҭак ҳзамҭозаргьы, еилкаауп – апоезиатә ԥышәа арҳара, аизҳара иахьалагаз Аҟәатәи
апедагогикатә ҵараиурҭаҿы шакәу. Кьыршьал иқәҿиеит
ҳәа анаҳҳәо, ҳара зыӡбахә ҳамоу, усҟан поетк иаҳасабала
ишьақәгылахьаз Л. Б. Лабахәуа дахьизааигәаз, дахьидыруаз аԥхьатәи ипоезиатә ԥышәа алҵшәақәа, данизаԥхьа
иԥханы, гәахәарыла иахьидикылаз ауп. Урҭ уи аамҭазтәи
реизыҟазаашьақәа
ирзааҭгылахьеит
акритикцәеи
алитератураҭҵааҩцәеи. Р. Қапба Л. Лабахәуа изку ишәҟәы
аҿы иааигоит иара ихаҭа Кь. Чачхалиа иҟнытә ианҵаз
игәалашәарақәа. Уаҟа ҳаԥхьоит: «Сара (Кьыршьал Чачхалиа. – У. А.) акыр смаҷын, аха ашьха ацара сылшон. Саб
сишьҭлон ҳауацәа ицоз срыцҵаны, сгәабзиара ӷәӷәахарц
азы. Избанзар, аԥхынразы аҩны ашыӡ-мыӡ чмазарақәа
счычан. Ашьха ҳауа хәшәуп, изеиӷьхоит ҳәа аҳақьымцәагьы
ишьақәдырӷәӷәон.
Ашьха ҭыԥк аҿы акырынтә ҳҟалахьан Леонтии сареи.
Уи усҟан Аԥсны еицырдыруаз поетын, ахьӡ-аԥша иман. Аха
уамашәа избоит заҟа дуаҩ хӡырымгаз, қәралагьы, дырралагьы ҳаиҟаразшәа акәын ихы шымҩаԥигоз. Акранаҳфалак
ахәы ҳарак дуқәа рахь ныҟәара ҳцон. Сара сихьӡомызт, иара
ишьаҿақәа лассы-лассы еихигон. Ашьха дгьыл ҳарамуп,
уарныҟәаӡом, аха иара усс имаӡамызт. Мыцхәы иԥшӡаӡаз,
зегьы ахьубарҭаз аналихлак, ашьац қашәқашәо ҳнылатәон.
Акыраамҭа дсацәажәон, иҳәон ажәабжьқәа. Нас, маҷк
днаскьаны аҩра далагон. Сара сшыҟоу ихашҭуама сҳәо
аҟынӡа… Нас ахәы дықәтәаны ииҩлоз дсызрыԥхьон, акыр
еилызкаауа сакәушәа. Убри шьхатәылан исаҳауаз Леонти
ицәаҳәа ссирқәа зегь раԥхьаӡагьы аԥсуа поезиа абзиабара
сдыркит, аҩра саладыргеит…» 12
Қапба Р. Хә. Леонти Лабахәуа. Иԥсҭазаареи ирҿиамҭеи. Аҟәа, 1977.
Ад. 36, 38.
12

12

Кь. Чачхалиа ирҿиаратә мҩа дананылоз, зааӡатәи
ишьаҿақәа анеихигоз атәы аазырԥшуа игәалашәарақәа
аниҵеит В. Аҵнариагьы, апоет изку раԥхьатәи истатиаҿы.
Уаҟа ҳаԥхьоит: «Сара (Кь. Чачхалиа. – У. А.) раԥхьаӡа аҩра
салагеит арҩаш згәыдыҽҽалоз ахаҳә ду сықәтәаны. Уи
арҩаш иахьӡуп Мызикәара, Цаҟьазҭоу ашьха нхыҵ. Сара
сыҟан уаҟа ԥсшьара аԥсуа поет Леонти Лабахәуа сицны.
Аԥсуа шәҟәқәа рыԥхьара бзиа избон, урҭ рыбжеиҳарак
сара шәҟәыда исҳәауан. Леонти абри даара ссирс
иԥхьаӡон. Срыцҳашьаны акәзу сыздуам, «умшәан, уаргьы уҩуа уҟалоит» ҳәа сеиҳәалон. Иҵабыргыҵәҟьаны,
абри хыхь зыӡбахә сҳәаз ахаҳә ду ахы сықәтәаны изҩит
раԥхьаӡа жәабаҟа цәаҳәа инеиуаз жәеинраалак. Исымхабзиахазар акәхап, Леонти сизаԥхьеит. Сигәыдиҳәҳәалеит,
сышьҭихит, сгәыдикылеит, саргьы сгәы ԥшаазар акәхап,
самхагәырӷьацәоу – сылабжыш аахаҟәҟәалеит»13. Апоет иԥа – Денис излашьақәиргылаз ала, ари ажәеинраала
«Ааԥынра иатәу аҟармаҵыс…»14 ауп. Уи, изыхҟьазаалакгьы,
апоет иеизгақәа иахьа уажәраанӡа ирнымлацызт.
Кь. Чачхалиа ирҿиаратә мҩа анхациркуаз апоезиатә
гәаԥхара изцәырҵраҿы Л. Лабахәуа инаигӡаз ароль
иазкны М. Лашәриа иҩуеит: «Кь. Чачхалиа, иара излаи­
гәалаиршәо ала, раԥхьатәи иажәеинраалақәа дыззаԥхьаз
Леонти Лабахәуа иоуп. Абаҩхатәра ӷәӷәа змаз аԥсуа поет
ду Л. Лабахәуа иоуп убарҭ ашықәсқәа рзы ҿыц аҩра иалагаз апоет ҿа Кьыршьал Чачхалиа ипоезиатә ажәа игәы
азҭазҵаз, раԥхьатәи ицәаҳәақәа имазырҽхәаз, ажәа
ԥхала напы злеикыз аус игәы азыҟазҵаз»15.
Аҵнариа В. Л. Аччаԥшь лаша зҭынхаз // Чачхалиа Кь. Ш. Алирика.
Аҟәа, 1979. Ад. 7.
14
Шәахә.: Чачхалиа Д. Кь. Апоет раԥхьатәи иажәеинраала // Аԥсны
ҟаԥшь. 1983, сентиабр 23.
15
Лашәриа М. Т. Аибашьра ашьҭахьтәи аԥсуа поезиа // Ҳазлиааз.
Алитературатә-критикатә статиақәа. Аҟәа, 1985. Ад. 102.
13

13

Ҳәарада, арҭ ажәақәа ҵабыргуп, аха иҵабыргуп
иара убас, Кь. Чачхалиеи Л. Лабахәуеи реизааигәара
хыхь зыӡбахә ҳәоу афакт ала ишхыркәшамхо. Чачхалиа ирҿиара зегьы аҿы иаабоит Л. Лабахәуа ипоезиа инаҭаз анырра, еиҳаракгьы уи ааԥшуеит исатиратә
жәеинраалақәа рҿы.
Анаҩс апоет ҿа иажәеинраалақәа ркьыԥхьуа иалагоит апериодикатә ҭыжьымҭақәа рҿы. Ҳара излаадыруала,
раԥхьаӡа акәны икьыԥхьыз иажәеинраала анылеит, усҟан
агазеҭ еиԥш ахьӡ зманы иҭыҵуаз, ажурнал «Аԥсны ҟаԥшь»
(1938, № 2). Хымԥада, ари афакт иара изы акрызҵазкуаз
хҭысын, ихы агәрагара еиҳа иарӷәӷәон, агәацԥыҳәара
изцәырнагон. Ус шакәугьы, Кьыршьал Чачхалиа усҟан
иаԥиҵоз ирҿиамҭақәа уарлашәарла акәын акьыԥхь аҿы
ишцәырҵуаз. Иажәеинраалақәа хрыжь-хрыжь ирнылон
«Алитературатә журнали», «Алитературатә альманахи»,
«Аԥсны апоетцәа» ҳәа иҭыжьыз аколлективтә еизгеи
рҿы. Асеиԥш иҟаз аҭагылазаашьа зыхҟьоз, ҳәарада, уи
аамҭазы иҟаз аҭоурых-политикатә мзызқәа ракәын. Ганкахьала, 1937 шықәса инаркны аԥсуа жәлар зҭадыргылаз
аамҭа уадаҩ, рганахь имҩаԥыргоз ақәыӷәӷәара бааԥсы;
даҽаганкахьала – иҵысыз Аџьынџьтәылатә еибашьреи
ҳажәлар рыԥсҭазаара цәгьаӡа идыруадаҩит. Акультуратә
ԥсҭазаара, алитературагьы назлоу, аҿиарамҩақәа даара
иарҭшәеит, хыԥхьаӡара рацәала аԥынгылақәа аиуит. Убас,
аԥсуа ҩыра ақырҭуа шрифт ахь аиагара, алитературатә
журналқәа рҭыжьра аҟәыхра, аԥсуа школқәа раркра
уҳәа аамҭа-аамҭала еиҿыркаауаз «аҿыцаԥшьгарақәа»,
аԥсуа литература аҿиара ӷәӷәала иаԥырхаган. Аха иага
ԥырхага ыҟазаргьы, ҳлитература мҿиартә еиԥш ирзымшьит уи аԥшьгаҩцәа, ишакәхалакгьы аԥсы ҭан, иҟан уи
згәы ацәкамҳакәа зырҿиара еиқәызымҳәалаз, зҩымҭақәа
аԥызҵоз арҿиаҩцәа. Урҭ рхыԥхьаӡара далан Кьыршьал
Чачхалиагьы.
14

Иара раԥхьатәи ирҿиамҭақәа реизга «Ажәеинраа­
лақәа» (1955) ҭыҵит аамҭа ахаҿра аҽаԥсах­ра ианалагоз. Ҵабыр­гуп, макьаназы официалла Сталин ихаҭаратә
культ иақәмыӡ­бацызт, аха уеизгьы зхыԥхьаӡара маҷмыз,
еиуеиԥшымыз аилагарақәа, амилаҭ зҵаарагьы налакны
рызнеишьақәа рыԥсахра, рыриашара иалагахьан. 1955
шықәсазы аҭыҵра иала­гоит Аԥснытәи ашәҟәыҩҩцәа
ркьыԥхьтә орган – алите­ратура-сахьаркыратә ауаажә­
ларра-политикатә журнал «Ала­ша­ра». Уаҟа актәи ано­мер
инаркны иажәеинраалақәа ркьы­ԥ­хьра далагоит Кь. Чачхалиагьы. Иахьа уажәраанӡа ари ажурнал ианылахьеит
220 инареиҳаны апоет иажәеин­раалақәа, урҭ рахьтә 100
рҟынӡа апоет иԥсҭазаара далҵаанӡа икьыԥхьхьан.
Кьыршьал Чачхалиа ипоезиатә ҭынха атематика ҭбаа­
уп, хкырацәала еилоуп. Уи ахыԥхьаӡара иалоуп: арҿ­иа­­ратә
процесс иацу еиуеиԥшым аҭагылазаашьақәа зныԥшуа;
аграждантә, апеизажтә, абзиабаратә, афилософиатә
лири­­катә хкқәа ирыҵаркуа; асатиратә жәеинраалақәеи
ажәамаа­нақәеи. Апоет ипоезиатә ҭынха иҵегь ирссаны еихаҳшозар, иааԥшуеит ҷыдала аҭоурыхтә уааи
агеографиатә ҭыԥқәеи ирызкқәоу, ахәыҷқәа ирызкқәоу,
«ашьацмақәа» ҳәа зыхьӡҵаны иаликаауаз ахшыҩрҵагатә
жәеинраала кьаҿқәа, насгьы ажәлар рҳәамҭақәа ирылху (урҭ рхыԥхьаӡара рацәам) аԥҵамҭақәа. Ҳәара аҭахым,
ас еиԥш аихшара, инықәырԥшшәа иҟаҵоу аҟазшьа змоу
акоуп. Избанзар, имаҷымкәа иаҳԥылоит аҿырԥштәқәа
атемақәа еилаӡҩаны, акала даҽакы анаарԥшхо. Иаҳҳәап,
апоет аԥсабара асахьаҭыхрала, ирҿиаратә усура апроцесс
азааҭгыларала, абзиабаратә, ма аграждантә зҵаарақәа
зҵазкуа ахшыҩҵакқәеи ацәаныррақәеи анааирԥшуа
уҳәа уб.иҵ.
Иаҳҳәар ҳалшоит, Кь. Чачхалиа иԥсҭазаара зегьы
азы изҵаара хаданы иҟаз акәын – иус хада – ипоезиатә
рҿиара дшазнеиуаз. Ари азҵаара аҭак знык иҟаҵаны,
15

нас дацәхьаҵны иаанижьуамызт. Уи лассы-лассы
дазыхынҳәуан, ихы дацклаԥшуан, иҟаиҵахьоу ахәшьара
аиҭон. Иара апоезиа алшара дуқәа змоу доуҳатә
ҟалароуп ҳәа дазнеиуан. Апоет ихы изадкылом аиаша
ззымҳәо ажәеинраалеиқәыршәара. Ибзиаӡаны еиликаа­
уеит ари шмариа усым, еиԥмырҟьаӡакәа агәи ахшыҩи русеицура, азҵаара уадаҩқәа рыӡбара аҽазышәара шаҭаху.
Апоезиатә рҿиара иаҵоу амаӡақәеи, ҵакыси хықәкыси
иамақәоуи, уаажәларратә функциас инанагӡои уҳәа –
зҳәаа ҭбаау азҵаарақәа рыӡбара иазкуп апоет абарҭ
иажәеинраалақәа: «Ашәҟәыҩҩцәа ҿарацәа шәахь»,
«Аҩра», «Апоезиа», «Ашәа ҿыц», «Иуадаҩуп, еиуеитәым…»,
«Сашәа», «Агәыӷра», «Са сыҷкәынра аӡӷьы иаҩызоуп…»,
«Сыцәа ҟьалеит, сыцәа сцәыӡит…», «Амҩа сықәуп, сцоит
санылан…», «Ажәа уазышьҭыхуам агәеисра иалымҵыз»,
«Агәырҩацәгьа уаҩ даражәуеит…», «Акы зҩыроуп ҳәа
сымтәац…», «Исхароузеи?», «Сыеҵәахә», «Сажәеин­
раалақәа», «Ақьиацәа амҩа рызҭо», «Шәы-гәҭыхак
сыгәҭыхоуп…» уҳәа зынӡа 30 рҿиамҭа инареиҳаны.
Ажәеинраала «Аҩра» захьӡу аҿы дазааҭгылоит апоет ишьақәгылара иацу ауадаҩрақәа. Иара уи апроцесс аԥсабаратә цәырҵрақәеи аҭагылазаашьақәеи
ирҿырԥшны («ашара иаразнак изыҟалом», «аԥшқа дышиз
дызныҟәаӡом») иҟаиҵоит абас еиԥш алкаа:
Апоетгьы иаразнак дызпоетхом,
Мызкы-ҩымз изхом.
Иццакызгьы уи дызҽеихом,
Уи аҩра игәаԥхом.
Ишакәхалакгьы ҳәа аҩреи аҳәареи
Зынӡак имариоу усуп.
Аха ибзианы аҳәареи аҩреи
Даараӡа ихьанҭоу усуп.

16

Убри аҟнытә ауаҩы иуалуп
Даараӡа араӡара,
Ари ус ԥшьоуп, иус ҳалалуп –
Аԥсадгьыл амаҵура.
Ари зегьы ирылшауам,
Калам шьҭыхны иҩуа.
Иҩыргьы, рашәа ианылауам
Чамгәыр азырҳәауа.

Апрограмматә ҟазшьа амоуп уҳәартә иҟоуп
ажәеинраала «Апоезиа» захьӡу. Уаҟа автор дырзааҭгылоит
иара апоезиа шеиликаауа, дшазнеиуа азҵаара иамоу
аганқәа жәпакы. Зегь раԥхьа иргыланы, иара иԥсҭазаара
ззикыз аус – зегь реиҳа идуу акәны дахәаԥшуеит –
«иуеиҳау ахра зыҟалашам» ҳәа азиҳәоит. Апоет имӡакәа
иҳәоит «ихҭнаххьоу», «шаҟантә игәы армаҷхьоу»,
«аамҭа рацәа шақәирӡхьоу», аха иара убри аамҭазгьы
«мҵәыжәҩадагь дарԥырхьеит», ахьаа ахгашьа инарҵеит.
Иара изы апоезиа малрҳагам («сушьҭам малк улсхырц,
хныҟәгагас сышьҭа сҳарц»…), аиашаҳәара алиршартә
аҭагылазаашьа изаԥызҵо мыругоуп («Еинызҟьо зегьы
срыцкәашарцаз, срықәшаҳаҭхо схы рҵысуа, Ишкәакәаӡа
чак сфарцаз, аӡәы сиҳәо ишьапы куа, Уи азыҳәан, мамоу,
усцәымшәан. Икыдымӡаакәа сгәы-сгәаҵәа!»).
Абас еиԥш иҟоу аџьабаа ихы ацәигартә дзымныҟәои,
дзацәхьамҵуеи, даҽа уск залимхызеи, даҽа мҩак дза­
нымлазеи ҳәа азҵаара араҟа ақәыргылара ауеит.
Ҳәарада, аҭак аҟаҵарагьы мариам, апроблема инарҭ­
бааны ҳахәаԥшуазар. Ауаҩы адунеи иқәзаара қәкыс
иамоу азҵаарахь ҳкылнагоит.Раԥхьа иргыланы, ауаҩы
ицәырҵра, ишьақәгылара, иҿиара аетапқәа зегьы рҿы
аханатә ишьагәыҭтә ҟазшьақәа ируакын илаз арҿиаратә
цәаҩа. Уи ауаа зегьы еицырзеиԥшны иҟамызт, аӡәы иҿы
17

еиҳа иӷәӷәаны иааԥшуан, даҽаӡәы иҿы еиҳа иԥсыҽны, аха
иааидкыланы иаагозар, уи аҟазшьа енагь ауаҩытәыҩса
ԥхьаҟа дызгоз, иҭоурых зырҿиоз, изырбеиоз факторны
иҟан. Еицырдыруа афранцыз шәҟәыҩҩы Андре Моруа
истатиа «Ҳаамҭазтәи адунеи аҿы ашәҟәыҩҩы ироль»
захьӡу аҿы хыхь ҳазлацәажәоз апроблемазы иҳәоит:
Ашәҟәыҩҩы иқәиргылаз аҵак ду змоу азҵаара
аҭакҟаҵара иазку игәаанагара акыр еиҵыхуп, аҭыԥ дугьы ааннакылоит. Убри аҟнытә, араҟа иаагап, ихаданы
иагәылоу алкаатә хшыҩҵакқәа: актәи, – ауаатәыҩса рыбжьара ира­цәа­ҩуп зыԥсҭазаара ҭацәу (пуста), иԥштәыдоу
(тускла); уи аҵакы аҭаны аԥсы ахаҵара зылшо ахыҭҳәаа
(вымысел) ауп; аҩбатәи, – аҟазара ду иабзоураны
ауаа доуҳала еиҳа ицқьа­хоит, еиӷьнатәуеит; ахԥатәи, –
зеилкаа­ра уадаҩу адунеи, ахаҿаагара алшартә иҟанаҵоит

18

изых­цәажәоу арҿиаразы ифундаменталтәу алкаақәа
рахь. Хыхь иаагоу ажәеинраалаҿы анаҩс ҳаԥхьоит:
Аԥсҭазаареи
Ма аԥхӡашеи
Са иласыжьуам
аҳәынҵәа.
Уара суцрыҵны
уцәа ԥысҽуа
Усырԥхашьозар
жәлар рыгәҭа,
Бзиа исымбозар
ахаҳә ԥызҽуа,
Ма аус ҭазуа
аҳәысҭа,
Са сзыԥсоузеи,
аԥсра еиҭаԥсра
Захьӡу смоуи
ҳаӷеиҭа.
Нас сгылан
сара аҿраԥшра
Салагома
сеиԥхьытта!
Са сзықәгәыӷуа
енагь баадуҵас,
Зымҩа сықәугь –
уара уоуп!
Жәлар рзыҳәан
ушьҭысхт маҵугас,
Узысҭахугьы –
дара рзоуп!

19

Иаагаз ацыԥҵәаха А. Моруа илкаақәак иахьрықәым­
шәо ыҟазаргьы, ихадоу ахәҭаҿы аҟазара – ауаҩытәыҩса
иԥсҭазаараҿы аҵак дуӡӡа шамоу аҿы еинышәаны, еинааланы иҟоуп. Кь. Чачхалиа иҩуа арҿиамҭақәа зызку ажә­
лар роуп, урҭ ирзыԥшуп, ирыхәоит ҳәа иԥхьаӡоит азоуп
изаԥиҵогьы.
Ҳзыхцәажәо ажәеинраалаҿы иаҳԥылом аепитетқәа,
аметафорақәа, егьырҭ абызшәатә тропқәа. Иҳәоу зегьы, ипоезиа хадарыла ишазҟазшьоу еиԥш, иаартны
иҳәоуп. Иара убри аамҭазгьы, инеиҵыху метафораны
иԥхьаӡазар алшоит, иара ихы нарханы дзацәажәо, иааид­
кыланы апоезиеи ҷыдала ихатәы поезиатә рҿиареи
ахьракәу. Еиуеиԥшым арҿиаратә зҵаарақәа ирываргыланы иалкааны дацклаԥшуеит ихатә ԥышәа алҵшәақәагьы,
агәынамӡара ааирԥшуеит ирҿиамҭақәак рхаҭабзиара
еиӷьны иахьынагӡам.
Уцәанырра сара
исымамзар,
Цәаҳәакгьы
снатәаны исзыҩӡом.
Аха зны-зынла
сгәы иҭоу сзымҳәозаргь,
Уи аҿы саагылан
ҟалаӡом!
Иҟалоит акы
сыцәугхаргьы,
Аха сахоуҵап ҳәа
сыҟам уара аҵәы,
Иахьа ус
сыхьзаргьы,
Исыгхаз
хасырҭәаап
уаҵәы,

20

Апоезиа
убасҟаноуп
иансыҵанарҟә,
Амреиԥш
ахы-агәы
анлашам.

Арҿиаҩи аԥхьаҩи реигәныҩра, реилибакаара Кь. Чачхалиа игәы иҵхо азҵаара хадақәа иреиуоуп. Апоет акы­
рынтә уи дазыхынҳәны далацәажәоит. Иаҳҳәап, «Сааԥ­
сара наҟ исхашҭуеит…» захьӡу ажәеинраалаҿы ирҿи­ар
­а
агәҭакынагӡара, иҵоуроу алҵшәа амоу иамаму азҵаара
даргәаҭеиуеит. Уи иҳәоит:
Акыр сызҩыма ихәарҭоу,
Аҵх иԥысҽыз баша иԥысҽу,
Исызҳәама са сгәы иҭоу?
Иалакьысма шәгәы арахәыцқәа,
Мамзар ус ишәаҩсны ицоу?
Абри ауп еснагь сзырхәыцуа,
Мца қьоуқьадхан исыцроу.

Апоезиатә рҿиара қәкы хадас иамоу, апоет иус дшазнеиша уҳәа ирызку ацәаҳәақәа рацәоуп Кь.Чачхалиа
ипоезиаҿы. Иаагап урҭ рҟынтә акык-ҩбак:
Сахьцалакгьы сыԥсы сшьом,
Џьара акала шәсызжьом.
Шәгәы зырҟәандо џьара жәак,
Шәыгәқәа ҭызгаша ашәак.
(«Жәеинраалак саԥхьоит…»)

Даҽаџьара:
Ажәа мԥсыроуп, ԥхыӡымхароуп,
Изыԥсоузеи ианыхьшәа.
21

Иԥсыҽымхароуп, мраны иԥхароуп,
Уаҩы ибароуп уи алҵшәа!
(«Иуҳәаз зегьы дырны иуҳәазар…»)

Ус еиԥш иҟоу ахшыҩҵакқәа аазырԥшуа ацәаҳәақәа
ҳԥылоит ишиашоу арҿиара иазкым ажәеинраалақәа
рҿгьы.
Ишдыру еиԥш, апоетреи ауаҩреи реизыҟазаашьақәа
ртема адунеитә поезиаҿы акыр хшыҩзышьҭра ззырухьоу,
иззаҭгылақәахьоу иреиуоуп. Уи иазку ажәеинраалақәа
рымоуп аклассикцәа аӡәырҩы. Раԥхьа ҳхаҿы иааиқәо
иреиуоуп Н. А. Некрасов ирҿиамҭа «Поэт и гражданин».
Уаҟа атәылауаҩы апоет иеиҳәоит:

Абри ажәеинраалаҿы иаарԥшу апоет икаламшьҭых­
рала уалԥшьас ихы иадиҵо азҵаатәқәа ирызкуп Кь. Чачхалиа иаԥҵамҭа «Акы зҩыроуп ҳәа сымтәац…». Араҟа
иара иҳаиҳәоит ииҩуа зиҩуа игәаҿынтә иаауа аҭахрала
шакәу, «дыззымдыруа ихы дирбарц» шакәым. Иара убри
аамҭазгьы зеиӷьаҟам арҿиамҭа аԥиҵаргьы ихӡыргагоу
мыруганы, ҽырбаганы ахархәара аимоуроуп ҳәа дазнеи­
уеит:
Исҭахуп сышуаҩу сынхарц,
Сызлаҟоугьы сеиҵамхарц.
Сыҟоуп, исеиԥшу аӡә дшыҟоу,
Зегьы среиӷьым, сагьреицәам.
Сыҟанаҵ уаҩҵас сыҟоуп,
Сдунеи са сзы иҭбаацәам.

22

Зегь ргәы иахәо сзыҟамҵаргьы,
Еиҳараҩык ргәы ҟасҵоит.
Рыбжаҩык сгәарымҭаргьы,
Са суалԥшьа насыгӡоит.

Кь. Чачхалиа ажәа «ауалԥшьа» аҵакы днавала-аавало
акәымкәа, иԥсҭазаара иакредоны иҟоуп. Аԥсҭазаараҿы
абзиеи ацәгьеи дзықәшәалакгьы ичҳаны иҽанрааланы
ихигартә дыҟоуп, аха «сзылатәом агәамра, – ҿымҭуа
ацәгьа саҳангьы», – ҳәа аниҳәо ишиашахаҭоу агәра аагоит. Ари ахшыҩҵак ҳхьанарԥшуеит, ҵаҟа ҳаззаҭгыларан
иҟоу, апоет ирҿиаратә хырхарҭа хада – исатирахь.
Аха уаанӡа иазгәаҳҭап, ирҿиаратә принципқәа егьырҭ
иажәеинраалақәа рҿы лассы-лассы дшырзааҭгыло.
Иаҳҳәап, иажәеинраалак аҿы ҳаԥхьоит:
Ажәа уазышьҭыхуам агәеисра иалымҵыз,
Изыҟалом уи амца аҿыдды!
Иҳәалароуп иҭыцҟьааны, апоет игәы иҵыххыз,
Иҭигалароуп игәҭыха мхәаҽы.

Апоезиатә рҿиара иацу аџьабаа: апоет даргәа­
ҭеиуазаргьы, «ицәа арҟьалозаргьы», «қьаад рацәа ԥхас­
ҭеитәуазаргьы», ԥсшьара инамҭозаргьы, алҵшәа аԥсҭа­
зааратә ԥынгылақәа изаԥнаҵозаргьы, иара изы уи –
«иааԥсара наҟ ихазыршҭуа», «иеҵәахә зыршеишеиуа»,
ауаҩы «дзымражәуа хәшәны», дахьцалакгьы ицу, «ашәа
анизҳәа игәы ҭзыргәырӷьаауа», агәацԥыҳәара изҭауа
акәны иҟоуп. Уи ада иара ԥсҭазаашьа ахьимам, ихаҿы иахьизаамго азы иҳәоит:
Исымагәышьоуп сажәеинраала,
Ахы злымҟьауа скәылӡы.
Уи ауп сара исымаз ӡсагас,

23

Аӡ дуқәа срырган сызгалоз.
Убри ауп исымаз ԥрыгас,
Азаҵәра сызмырбалоз.
Исзынхароуп уи гәырдагас,
Ԥхьаҟа снаго смааԥсауа,
Ауаа ирысҭоит уи гәырҭәыгас,
Ҭынхас инсыжьуеит саныԥсуа.

Апоезиатә рҿиара иазку Кь. Чачхалиа иажәеинраала­қәа
рхыԥхьаӡараҿ иҟоуп егьырҭ аԥсуа поетцәа рыр­ҿиамҭақәа
рықәҿыҭра, рнырра иахылҵызгьы. Иаҳҳәап, «Шәаала,
ҳдәықәлап!» захьӡу ажәеинраала иаразнак ухаҿы иаанагоит Д. Гәлиа раԥхьатәи ишәҟәы «Ажәеинраалақәеи
ахьӡыртәрақәеи» злаатуа амҩақәҵагатә рҿиамҭа «Аҳы,
сышә­ҟәы, уеиҵамхан!», И. Коӷониа 1925 шықәсазы иҭыҵыз
ипоемақәа епиграфс ирымаз «Аҳы, сышәҟәы, уԥырла!».
Ажәеин­раала «Ҳабацәа аҳәоит» иугәаланаршәоит Баграт
Шьынқәба иаԥҵамҭа «Ҳгәыла исеиҳәон: – Дад, уаҳҭаа…»
уҳәа уб. иҵ. Арҭ аҿырԥштәқәа, В. Аҵнариа иажәақәа рыла
иаҳҳәозар, башамаша ҿыԥшраӡам, хҩылаараӡам, иҳар­
ҳәогьы даҽакуп – Кь. Чачхалиа алитературатә атмосфера
ӷәӷәала дшалахәыз, аԥҵаҩцәа рырҿиамҭақәа гәцаракны
дышрыԥхьоз, насгьы – аԥсуа литературатә процесс хаҭала
иалахәхара ада, иааидкыланы уи бзианы ишидыруаз.
Еиҭаҳгәалаҳаршәап – Акәасқьеи, Ԥақәашьи, Тҟәарчали
ашкол­­қәа рҿы акыршықәса аԥсуа литература арҵара инапы шалакыз.
Аԥсуа литература аҳәаақәа мацара рыҽҭеигӡомызт
Кь. Чачхалиа. Иара, ианаамҭаз инагӡаны аҵара иҵартә
аҭагылазаашьа ахьимоуз хаирҭәаауеит апоезиатә ҟазара
аизырҳаразы ирацәаны аклассикцәа, еиҳарак аурыс
поетцәеи ашәҟәыҩҩцәеи рыԥхьарала.

24

ҳәа В. Шкловски иажәақәа риашара бзианы еиликаа­
уан. Кь. Чачхалиа иҭынхаҿы имаҷым аҭыԥ ааныркылоит
апоетцәеи ашәҟәыҩҩцәеи раамҭазы рольс инарыгӡои,
дара рхаҭақәеи, рырҿиамҭақәеи, рлахьынҵақәеи, ирызку
ажәеинраалақәа. Убарҭ иреиуоуп: «Николаи Островски»,
«Пушкин», «Сергеи Есенин», «Ҟаисын Кулиев», «Косҭа Хетагуров», «Ашьхауаҩ» (А. Кешоков ихьӡынҩылоу), иара
убас, уамак акьыԥхь ахь ицәыримгозаргьы иеиҭагамҭақәа – М. Лермонтов, Ш. Петефи, И. Бунин, С. Есенин,
А. Ахматова, Р. Сарцевич, М. Рыльски, Л. Озеров, Л. Забашта, Р. Гамзатов, А. Ханфенов уҳәа еиуеиԥшым амилаҭтә
литературақәа ирыҵаркуаз апоетцәа рырҿиамҭақәа.
Аиҭагамҭақәа реиҳарак ари аҭыжьымҭаҿы раԥхьаӡа
акәны икьыԥхьхоит. Еилкаауп дара ахьынтәеиҭеигоз
аурыс бызшәа аҟнытә шакәу. Игәыгәҭаижьуамызт
Кь.Чачхалиа аԥсуа поетцәеи ашәҟәыҩҩцәеи. Урҭ ирызкны иара иаԥиҵеит арҿиамҭақәа маҷымкәа. Убарҭ иреиуоуп: «Дырмит Гәлиа уахь», «Д. И. Гәлиа», «Иуа Коӷониа»,
«Миха Лакрба», «Леонти Лабахәуа», еиҭа иара изку
«Апоет», А. Лашәриа изкқәоу – «Апоет дыԥсуам», «Аҩыза
игәалашәара», Б. Шьынқәба изкқәоу – «Ауаџьаҟ амца», «Са
снеиаанӡа…», А. Гогәуа изку «Ҳаиҩызара». Арҭ арҿиамҭақәа
рҿы апоет иҽазишәоит ажәеинраала ззикуа дасу иуаҩратә,
ирҿиаратә ҟазшьаҷыдырақәа раарԥшра. Иаҳҳәап, Д. Гәлиа
изку раԥхьатәи ажәеинраалаҿы автор иазгәеиҭоит иара
ишибзоурахаз «аԥсуа поезиа амрагылара», аҩбатәи аҿы
иҳәоит: – «Уҟан, уҟоуп ууаажәлар ргәахәараҿ, / Абаҳча
иҟоуҵаз ҳара иаҳзынхеит!» ҳәа. Иуа Коӷониа изикыз
ажәеинраалаҿы Кь. Чачхалиа гәлымҵәахк, збаҩхатәра
ҟаимаҭ аарԥшра иахьымӡаз иакәны дихцәажәоит. Аха убри
аамҭазгьы, иҭынхаз ахә ҳаракӡаны ишьоит, ԥсра зқәым поезиала иаарԥшу доуҳатә ҟазараны дазнеиуеит:
Убызшәа хаауп, ацха аҵкыс,
Уажәақәа цоит, ицоит еихышәшәа.

25

Уажәеинраалақәа ак еиӷьын ак аҵкыс,
Шәҟәы мкӡакәа ирҳәоит есымша!

Апоет-қәрахьымӡа хаҭала дшыҟамгьы, «уҟоуп уаҩ
дыҟанаҵ уҩымҭала» ҳәа, ихашҭрадатәиу, инаӡаӡатәиу
ала­хьынҵа идикылоит. Иара убас дааирԥшуеит «аԥсуа
ламыс азышәаҳәаҩ» ҳәа аԥсуа литература аҭоурых аҿы
зыхьӡ анылаз М. Лакрбагьы.
Аԥсуа ламыс ыҟанаҵ,
Уҟоуп, ухьӡ ԥсуам.
Уҩымҭа, ԥсыуак дыҟанаҵ,
Иамыԥхьо дҟалауам! – ҳәа изиҳәоит.

Л. Лабахәуеи А. Лашәриеи ҷыдала Кь. Чачхалиа
ҩба-ҩба жәеинраала рзикит. Урҭ хаҭала излеидыруаз,
дызларзааигәаз рхаҿсахьақәа еиҳа аконкреттә ҟазшьа
рыҭаны инагӡоуп. Л. Лабахәуа изы иҳәоуп усҟан еилаш­уаз
аҿыц ԥсҭазаара иҽацәхьамккәа дшалагылаз, ипоезиаҿы
иара дхызхуа акәны ишыҟоу аиаша жәала ахысра, абар­
барҩцәа-мазлоураа закәыҵәҟьаз раарԥшрала.
А. Лашәриа дадикылоит аҟармаҵыс, диԥхьоит
Шарԥыеҵәа ҳәа, ҩбара злаз ауаа шицәымӷыз, уигьы
«аиаша шакәыз имаз иашьас» ҳәа иуаҩытәыҩсатәии
ирҿиаратәии ҟаз­шьақәа ааирԥшуеит.
Аԥсуа поезиа иаиуоз аихьӡарақәа, аартрақәа
гәахәа дула дреигәырӷьаны ишидикылоз атәы рҳәоит
ажәеинраалақәа «Ушәҟәы санаԥхьа…», «Слатәан, саԥхьеит
уара уҩымҭа…» ҳәа Т. Аџьбеи В. Амаршьани реизгақәа
рҭыҵра иазкқәоу.
Имоуп иара убас аиҩызара-лафтә ҟазшьақәа зныԥшуа,
експромтла иҩқәоу ажәеинраала кьаҿқәа А. Џьо­нуеи,
Шь. Ҵәыџьбеи, Гь. Гәыблиеи, Ш. Ԥлиеи уб. егьырҭ ар­
ҿиаҩцәеи ирызкқәоугьы.
26

Аԥсуа литература амаҵ азызуаз арҿиаҩцәа
гәаартыла дшырзыҟаз, рықәҿиарақәа дышреигәырӷьоз,
реихьӡарақәа арҿиаратә зыҳәара шизцәырыргоз
аанарԥшуеит «Агәырӷьара газго сыҩны иазнан иҩналт…»
захьӡу иажәеинраала. Иара рҿиаратә ҭоурыхс иамоуп –
апоет Тҟәарчал данынхоз, гәыԥҩык аԥсуа шәҟәыҩҩцәа
сасра ианизнеитәи ахҭыс. Уаҟа апоет иҳәоит иҩызцәа
ахьиҭааз шаҟа агәаҳәара инаҭаз, имчқәа иаздырҳаз,
реицәажәара иара изы «ихәрақәа зырӷьаз хәышә бзиаханы» ишизыҟалаз уҳәа уб. иҵ.
Кь. Чачхалиа ипоезиаҿы аҭыԥ ду ааннакылоит аграж­
дантә лирика ҳәа изышьҭоу аҭоурых-уаажәларратә ҵакы
змоу ажәеинраалақәа. Хыԥхьаӡарала дара 100 инар­зы­
наԥшуа иҟоуп. Апоет урҭ аԥиҵон еиуеиԥшым ирҿиа­ратә
периодқәа рзы. Убри аҟнытә, реиҳарак ианаԥҵаз аамҭаз­
тәи идунеихәаԥшышьа, еиуеиԥшым апроблемақәеи, аҭоу­
рыхтә цәырҵрақәеи ахаҿқәеи рзы имаз игәаанагарақәа
рныԥш­уеит. Еиҳа изаатәқәоу рахьтә иҟоуп, аамҭа ҿыц ҳәа
усҟан изышьҭаз – асовет мчреи, акоммунисттә партиеи, уи
аԥыза­цәеи ирызку ажәеинраалақәа маҷымкәа. Ҳәарада,
Кь. Чачхалиа, поетк иаҳасабала, ирҿиара иахҭысуан
изакәа­неизшәароу аеволиуциа. Иԥсҭазааратә ԥышәаҿы
иоуаз адырра ҿыцқәа ирыхҟьаны, афактқәеи ауааи
ириҭоз ахәшьарақәеи иазнеишьақәеи аниԥсахоз ҟалон.
Убас, иара имоуп, иеизгақәа ирнымлаз, ажәеинраалақәа – «Схақәиҭра», «Абаҳча», «Сухуми», «Авожд изы ашәа»
реиԥш иҟақәоу. Арҭ рҿы автор дзықәныҟәо аҳәынҭқарратә
аофициалтә пропаганда ауп. Уи ақәныҟәара, сгәанала, иамамызт акониунктуратә ҟазшьа, апоет усҟан арҽхәаԥхьыӡ
зызкны ииҩуаз агәра ганы, ашәа азҳәара иаԥсоуп
ҳәа иԥхьаӡаны дахьазнеиуаз ауп. Ари аҭагылазаашьа
уамашәа ибатәым, избанзар иахьатәи аамҭа, урысшәала
«современность» ҳәа, аԥсуаа «ҳазҭагылоу аамҭа» ҳәа
27

ҳзышьҭоу, алҵшәақәа ахьхыркәшам азы, ҩнуҵҟала
аусқәа мҩақәызҵо апроцессқәа еилыкка иубартә иҟам,
ииашоу ахәшьара рыҭарагьы даара иуадаҩуп. «Настоящее – нечто преходящее, это текучесть, какое-то
вечное продолжение без начала и без конца; оно лишено подлинной завершенности, а, следовательно, и
сущности»18 ҳәа иҩуеит М. М. Бахтин. Аҭҵааҩцәа аӡәыр­
ҩы ишазгәарҭахьоу ала, аҭоурыхтә аамҭа ацашьа еиҳаеиҳа аццакратә ҟазшьа ахьаанахәо аҭагылазаашьа акыр
иаруадаҩуеит. Аҭоурыхҭҵааҩ, акультураҭҵаҩ И. Хеизинга
аамҭацашьақәа жәытәы ҿатәи реиԥшымзаара иазкны
иазгәеиҭон: «Совершенно иным стал сам исторический
темп перемен: что преж­де измерялось столетиями, сейчас укладывается в годы»19 ҳәа. Аԥсуаа ҳҭоурых аҿы,
ахҭысқәа ирласхаз рныҟәашәа, еиҳарак иубаратәы иҟоуп
Асовет аамҭа анышьақәыргылаха инаркны. Уи ибзианы
ианыԥшит иара аԥсуа литературагьы, аҿыц ԥсҭазаара
ашәа азыхҳәаарала, уаанӡатәи аҵкыс аԥыжәара аҭарала.
Абас иҟалаз аҭоурыхтә аамҭазы, аԥсҭазааратә хҭысқәеи
урҭ зырҿиоз ауааи ахәшьара рыҭара, уаанӡа ажәлар
зықәныҟәоз атрадициатә ҵасқәеи ақьабзқәеи ихаҭәааны
иалдыршомызт. Убри азоуп аамҭа иацыз ауадаҩрақәа дара
зхаану алитературатә рҿиамҭақәа имаҷны изырныԥшыз,
ашьҭахьтәиқәа рҿы еиҳа изаарԥшхаз.
«Аамҭа ҿыц» ҳәа ахьӡ зауз ауаажәларратә еиҿкаашьа
штоталитартәыз ахьгәаҭам Кь. Чачхалиа ирҿиара маца­
раҿы ауакәху. Аԥсуа литература акәым, иара аурыс литература аҳәаақәа рҿы иаанымгылакәа, усҟан еицырдыруаз аҳәаанырцәтәи алитературақәа рхаҭарнакцәа
рырҿиамҭақәеи рҳәамҭақәеи ирыдубалартә иҟоуп.

28

Иаҳҳәап, усҟан зыхьӡ адунеи иахыҵәахьаз, ма ашьҭахь
иахыҵәаз
ашәҟәыҩҩцәа,
зажәеи
згәаанагареи
ирызхәыцуаз: Б. Шоу, Г. Уеллс, Р. Ролан, А. Барбиус, Л. Арагон, Б. Брехт, А. Мольро, П. Неруда, Џь. Оруелл уҳәа убас
аӡәырҩы Асовет Еидгылаҿы асоциал-економикатәи,
ауаажәларратә еиҿкаашьеи рганахь ала ицоз аиҭакрақәа
адунеи аҿы иҟалахьоу, ианеиҳау – малыр змам, ианеиҵоу –
гхақәак амазаргьы, иреиӷьу акәны иахәаԥшуан. Ҵабыргуп,
анаҩс иҟалеит згәаанагара зыԥсахқәазгьы, зполитикатә
знеишьа еиҭазкқәазгьы, аха ус зегьы иҟарымҵеит, насгьы
азҵаара хада – ауаатәыҩса рсоциалтә, рзинтә еиҟараразы
ирымаз агәаанагара рымԥсахит20.
Иахьатәи аамҭа иазҟазшьахеит асоциализм лаԥшҵар­
хәыла ахәаԥшра, ақәыӡбара, азыцәҳара. Аха ус иҟамызт
19-тәи ашәышықәса аҩбатәи азбжа инаркны, ианеиҵоу
даҽа 100 шықәса. Асоциалисттә идеиа ареволиуциа иахьаларшахаз Урыстәыла мацара иазҷыдарамызт, адунеи
еиуеиԥшым ахәҭақәеи атәылақәеи амҽхакны иаман.
– рамакра
уадаҩуп. Ари ахшыҩҵак – акапиталисттә уаажәларраҿы
иҟаз аиҟарамреи, аҵоурара зламыз аизыҟазаашьақәеи,
адинтә догмақәа рылҵшәақәагьы нарыцҵаны алитератуҾырԥштәыс иаагап А. Мольро 1967 ш. ииҳәаз иажәақәа:

29

ра ишаныԥшыз атәы еиҳагьы инарҭбааны дазааҭгылоит,
асоветтә система итота­литартәуп ҳәа иԥхьаӡаны
иаҿагылаз, уи аҟазшьақәа зантиутопиатә романқәеи
зыстатиақәеи рзызкыз Џь. Оруелл (ихьӡҵәҟьа – Ерик
Артур Блер). Уи иҩуеит:
22.
Абас шиҩуазгьы,
иара асоциалисттә идеиа агәрагара дацәхьамҵит, уи
знымзар-зны аҭоурых аҿы иҟамлар ада ԥсыхәа ыҟам ҳәа
агәаанагара шимац иман23.
Ари аҟара сызхьаҵыз, иахьа аԥсуа литература азнеишьазы, ашәҟәҭыжьратә практикаҿы иҟоу атенденциа ауп.
Авторцәақәак рҩымҭақәа иаадырԥшуа ҳаамҭа иақәшәом
ҳәа иԥхьаӡаны, лассы-лассы иҟәыншьаны ҳрыв­суа
ҳалагеит. Зыӡбахә сымоу зыԥсҭазаара иалҵхьоу ашәҟәыҩ­
ҩцәа рырҿиамҭақәа роуп. Имаҷҩым аԥсуа шәҟәыҩҩцәеи
апоетцәеи зырҿиамҭақәа 1950–1960 ашықәсқәа раахыс иҭымҵыц. Алитературатә материал аҭҵаара аганахьала иаҳԥыло ихадоу ҩ-знеишьак – арҽхәаԥхьыӡи акы
иаԥсам ҳәа мап ацәкреи лҵшәала еиԥшуп – аиаша аилкаара алдыршауам. Ҳәарада, алите­ратуратә материал аиОруэлл Д. Мысли в пути// «1984» и эссе разных лет. Роман и художественная публицистика. Перевод с английского. М., 1989. С. 232.
23
Шәахә.: Зверев А. М. Набросок к портрету Оруэлла // Оруэлл Д.
«1984» и эссе разных лет. М., 1989. С. 8–11.
22

30

лыхра ахәҭоуп, хаҭабзиарала еиӷьу еицәоу еилыргатәуп,
аха убри аус аҿы ҭыԥ амамзароуп аидеологиатә,
аполитикатә, ма еиҳау еиҵоу ҳәа ашәҟәыҩҩцәа ранжирла
еишьҭаргыланы
рызнеира.
Алитературатә
рҿиамҭақәа рыҭҵаараҿы аԥыжәара зыҭатәу, критерис
иҟаҵатәу дара рсахьаркыратә ҩаӡароуп. Амилаҭтә литература аҭҵааразы, уи знысыз амҩа цқьа аилкааразы акраҵанакуеит алитературатә процесс иалахәыз
арҿиаҩцәа рҩымҭақәа рҭыжьра. Уи аганахьала иахьа
иҟоу аҽазышәарақәа – зыԥсҭазааратә мҩа хзыркәшоу
ашәҟәыҩҩцәа рырҿиаратә ҭынха аҭыжьра, ҳәарада,
иақәнаганы иазнеиуп. Аус злоу аҭыжьшьақәа роуп. Ара
иазааҭгылатәны избом ашәҟәҭыжьратә практикаҿы иҟоу
еиуеиԥшым ақәкқәеи ахкқәеи. Ҷыдала сыззааҭгыло,
иахьа иҳалагылам авторцәа рлитературатә ҭынха ауп.
Ҿыц аартырам, ашәҟәҭыжьратә практикаҿы еицазхаҵоу
акәны иҟоуп, зыԥсҭазаара иалҵхьоу автор ирҿиамҭақәа
ркьыԥхьраан ишабалак акәымкәа, акьыԥхь збахьоу
рыдагьы, иҭимыжьцыз инапылаҩырақәагьы, акьыԥхь
збаз иҩымҭақәагьы аиқәаҵәа вариант аҟынӡа (иҟазар)
рызхьаԥшра, рҭоурых аазырԥшуа акомментариақәа, ма
азгәаҭақәа рыҟаҵара. Ҳара ҳҟны имаҷны иуԥыло, абас
еиԥш иҟоу аусура иалнаршоит ашәҟәыҩҩы ирҿиара
еиҳа ихаҭәааны, инарҵауланы ишақәнагоу аилкаара,
амилаҭтә литература аҭоурых аҿгьы автор ҭыԥс иааникыло ашьақәыргылара. Ашәҟәыҩҩцәа рырҿиамҭақәа
рҭыжьраан аиқәыршәаҩцәа, инамцхәны рхы азин аҭаны,
ишырҭаху аԥсахрақәа алагало, иахьырҭаху идыркьаҿуа
уҳәа реиԥш зхыԥхьаӡара рацәаны иаҳԥыло аҿырԥштәқәа
иаанаго – атекстологиа ашьагәыҭтә ԥҟарақәа реилагареи
рықәымныҟәареи ауп.
Атекстқәа ас еиԥш рызнеира, «арҽеирақәа» рала­
галарақәа зыхҟьо, алитературатә рҿиамҭа ҳазхаану
азнеи­шьа­қәа ҳрықәныҟәаны, аҭоурыхтә аамҭа ииашамкәа
31

иаанарԥшуеит ҳәа ахаҳаԥхьаӡо азоуп. Даҽакала иаҳ­
ҳәо­­зар, алитературатә рҿиамҭа дҵас иаҳҭоит иара
иатәышьҭрам адҵа – аҭоурых аарԥшра. Ҳәарада, алитература иааидкыланы аҭоурых аныԥшуеит, аха уи
адокументалтә знеишьала ишьақәгылам. Алитературатә
рҿиамҭаҿы иззаҭгыло аамҭа ацәаҩақәа – ауаа рхәыц­
шьақәа,
рхымҩаԥгашьақәа,
рдунеихәаԥшышьақәа,
реизы­ҟазаашьақәа уҳәа рыԥсҭа­заараҿы иҟалоз, иҟалар
зылшоз уҳәа – сахьаркырала еибыҭаны, ихаҿсахьартәны
ауп ишаанарԥшуа. Уи иабзоураны, анаҩс еиҵагыло
абиԥарақәа, ииасхьоу аамҭа «аԥсы ахаҵаны» изларыдыркыло алитературатә рҿиамҭақәа рылоуп. Иҟалалоит
имаҷымкәа аҿырԥштәқәа, аҭоурыхтә ҵабырги иара
иазкны иҩу алитературатә рҿиамҭеи ианеиқәымшәо,
аиҿагылара анроуа. Уи аҩыза уаҩ дақәшаҳаҭны
идикылартә ишыҟамгьы, аҩымҭа баҩхатәра дула
инагӡазар ауаа еиҳа ирыдыркылоит, аҭоурыхтә факт азгьы убри иқәныҟәаны ргәаанагара шьақәгылоит. И. Рак
иҩуеит:
Даҽа ҿырԥштәык: Л. Н. Толстои имоуп инеиҵыху статиак «О Шекспире и его драме»25 ҳәа. Астатиаҿы Шекспир идраматә ҩымҭақәа аҭоурыхтә ҵабырги, аесте­
тикатәии, ауаҩышьатәии уҳәа акы аанмыжькәа, зегь
рыла ирџьаны акритика азиуеит. Абри астатиа анҩыз,
35 шықәса рышьҭахь иақәҿиҭуеит Џь. Оруелл. Уаҟа иара,
уамак зҵазымкуа зҵаарақәак рыда, шамахамзар, Толстои иаргументқәа ииашоуп ҳәа дрыхцәажәоит. Аха убри
аамҭазгьы иҳәоит:
24

Абасала, аҭоурыхтә иашара алитературатә ҩымҭақәа
рҿы аарԥшышьақәа еиԥшым, ииндивидуалтәуп, асубиективизм аҟынӡа иҭшәахаргьы алшоит, аха иара ҟазарала
инагӡазар, ауаажәларратә бжьы ахалартә иҟазар, амилаҭтә
литература иазынхоит. Акониунктуратә рҿиамҭақәагьы,
дара рсахьаркыратә хаҭабзиара иалнаршозар, мчыла
уи аҭоурых иалхны икажьтәым. Уи амҩала ҳҿынаҳхар,
аԥсуа литература акыр иҳарӷаруеит, аҭоурыхгьы нагӡаны
иҳазҭҵаауам.
Асоциализми, акоммунизми, апартиеи, Ленини, Сталини, Бериеи уҳәа ирызку ажәеинраалақәа авторцәа
рҩымҭақәа реизгақәа рҿы рымкьыԥхьра, ма атекстқәа
рыԥсахра иаанаго мцҳәароуп. Иахьатәи ҳаамҭазы, ма
ани, ма ари арҿиамҭа иактуалтәым ҳәа ашәҟәыҩҩы
ирҿиамҭақәа рылхра иаргументны изыҟалом. Еиҳагьы
имҩахҟьагахоит ашәҟәыҩҩы ирҿиаратә биографиа
инагӡаны аилакааразы. Даҽа зҵаароуп – автор ихаҭа
мап ацәикзар, уи зырҵабыргуа адокумент ыҟазар. Аха
убасҟангьы уи аҩыза афакт аҭҵааҩы зинтерес икыша,
дызвымсша обиектны иҟалароуп.
Оруэлл Д. Толстой и Шекспир // «1984» и эссе разных лет. М., 1989.
С. 243.
26

34

Асовет аамҭазы апоетцәа раԥҵамҭақәа ркьыԥхьра
амҩа азылызхшаз, ацензура ԥынгыла азмырушаз аҳасаб
кны, ражәеинраалақәа ирылаҵаны акьыԥхьтә органқәа
ирыдыргалон аҳра зуаз аидеологиа ианаалозгьы. Шамахамзар, урҭ рыла иаатуан дара знылоз аизгақәа.
Апоетцәа урҭ «ажәеинраалақәа-афақьдәыӷбақәа» («стихи-паровозы») ҳәа ирышьҭан. Иамазма уи аҩыза аҭыԥ
аԥсуа поезиаҿы, зҿы иамадаз, иабанӡаҟоу амҽхак? Аԥсуа
литература аҭҵаарараан арҭ азҵаарақәа ирывстәым,
игәыгәҭыжьны иааныжьтәым. Хыхь ишысҳәаз еиԥш,
аҩымҭақәа ашәҟәыҩҩы ирҿиаратә биографиа иалхны
икаҳажьуа ҳалагар, ас еиԥш иҟоу азҵаарақәа ҭакда иаан­
хоит.
Абас еиԥш иҟоу азҵаарақәа ҳрызхәыцны, уажә иҭыҵуа
Кь.Чачхалиа иҩымҭақәа реизга ианаҳҵоит ирҿиамҭақәа
иреиуаны ҳнапы аҿы иҟаз зегьы. Ишаҳҳәахьоу еиԥш, уи
играждантә лирикаҿы имаҷымкәа иаҳԥылоит аофициалтә
идеологиа иашьашәалаз, иақәныҟәаны иаԥҵаз арҿиам­
ҭақәа. Аус злоу урҭ раԥҵара зыхҟьоз – иҩуаз агәра
ганы иҩуазу, ма акониунктура шьаҭас иамазу аилкаа­
ра, ашьақәыргылара ауп. Ари азҵаара аҭак аҟаҵаразы
ҳхаҿы иаагароуп иааидкыланы Кь. Чачхалиа ипоезиа
зегьы. Убас ҳанахәаԥшлак иаабарҭахоит, «акы зҩындаз
ҳәа сымтәац» ҳәа зхы иазызҳәоз, злирикатә рҿиамҭақәа
рҿы ирацәаӡаны ажәа «аиаша» зхы иазырхәоз, зсатирала ацәгьа-мыцәгьа аҿаԥҽра қәкыс измаз, акониунктура идырны дшықәымныҟәоз, иҩуаз гәыкала ишиҩуаз.
Уаанӡаатәи игәаанагарақәа рҽанырыԥсахуаз ыҟазаргьы,
идунеихәаԥшышьа шьаҭанкыла аиҭакра ахҭым­сит. Асовет
мчреи, акоммунисттә партиеи, Ленини, Н. Лакобеи уҳәа
ирызку ажәеинраалақәеи ацәаҳәақәеи ҳԥылоит ирҿиара
анхациркуаз инаркны аҵыхәтәанынӡа. Иара Ленин
дихәаԥшуеит адунеитә ҭоурых аԥсахра зылшаз, изиндаз
ауаа рыԥсҭазааратә лшарақәа еиззырҳаз иакәны, ихьӡгьы
35

кашәара ақәым ҳәа иԥхьаӡоит. Иара убас, Аԥсны Асовет
мчра ашьақәыргылараҿы инаигӡаз ароль аарԥшра иазкуп Н. Лакоба ихаҿсахьа ахьҭихуа, еиуеиԥшым аамҭақәа
рзы иаԥиҵаз, иажәеинраалақәа: «Уи дазусҭдаз?», «Аизара». Ари апроблематика иаҵанакуеит апоет егьырҭ
ирҿиамҭақәагьы: «Март ԥшьба» (х-жәеинраалак), «Ҳпар­
тиа», «Аиааира мҩахь», «Асоветқәа рымчра», «Сыбжьы
рысҭоит», «Ҳара ҳҟноуп иахьыҟоу абри…» уҳәа убас
ирацәаны. Абарҭ рҿы иара иҳәоит Асовет еидгылаҿы
ишалыршахаз даҽа тәылак аҿы иҟам ауаҩы иԥсҭазааратә
насыԥ, дреигәырӷьоит иҟоу аиааирақәеи аихьӡарақәеи.
Лакҩакрада агәра ганы дадгылоит ҿыц ишьақәдыргыло
аԥсҭазааратә еизыҟазаашьақәа. Уи азы иҳәоит:
Сыбжьы усҭоит схақәиҭра,
Сыбжьы усҭоит сразҟы!
Ишԥассиру иахьа схәыцра,
Ишԥагәырӷьо схы-сгәы!

Ихәыцра ссирхаратәы, ихы-игәы ҭгәырӷьаратәы иҟаз­
ҵаз зегьы ибжьы риҭоит – иԥсадгьыл, ижәлар, аҭынчра,
дызхылҵыз, «зыплан иахыжь» аус зуа – аколнхаҩы, абаҳча­
ҟаҵаҩ, ахьча, «зыхьӡ адунеи иахыҵәахьоу» афырхацәа.
Аамҭа ҿыц ашәа азиҳәартә агәаԥхара зиоуа, иҟалаз
аиҭакрақәа ажәлар аԥсҭазааратә гәаҳәара ахьырнаҭаз
азоуп. Ҵабыргуп, Кь.Чачхалиа ажәытә аамҭазы имоу
агәаанагара ирҿиамҭақәа зегьы рҿы еиԥшым, ҩбаны
ишоит – аиҵахара иамаз атәы ахьиҳәоуи дазгәдуны
данах­цәажәоуи. Аха иааидкыланы ҳахәаԥшуазар,
аԥхьатәи аҭагылазаашьа ахьаарԥшу ирҿиаразы еиҳа
иҟазшьарбагоуп. Иаҳҳәап:
Аԥсны, анкьа гәаҟра згымхоз,
Уара уҟынӡа крыҟазма,
Иҿаҳаз, зыгәҭыха ззымҳәоз,

36

Изоуҳәозгьы ӡәыр думазма?
Уԥшӡара уара иутәызма,
Мамзаргьы аӡәыр дуеигӡозма…

Аԥсны иаиуз аиҭакра бзиақәа адибалоит иара
ихәыҷра ахьихигаз иҳаблагьы: «Иқәыԥхеижьҭеи Октиабр ацԥхьқәа / Шьҭа сҳабла даҽакхеит» ҳәа алкаа
ҟаиҵоит «Сҳабла» захьӡу ирҿиамҭаҿы. Ари ахшыҩҵак
аазырԥшуа ацәаҳәақәа маҷымкәа иаҳԥылоит апоет егьырҭ иажәеинраалақәа рҿгьы. Кь. Чачхалиеи
иаԥхьа зырҿиамҭақәа аԥызҵоз апоетцәеи рзы ас еиԥш
аԥсҭазаара аарԥшра зҟазшьарбагахеи, апропаганда
мацароума изыхҟьо, аҭоурыхтә ҵабыргра аҵаӡамкәа
иҟоума? Зҭак иаармарианы иузыҟамҵо зҵаароуп. Уи
уажәазы ҳагьалагом. Зыӡбахә ҳамоу апоет иԥсҭазаареи
ирҿиамҭеи ирыдҳәаланы ҳазнеиуазар, ҳәарада иаа­
боит иара хаҭала иԥсҭазааратә ԥышәа иалҵшәаз
ахәшьараҭара дшықәныҟәоз. Ганкахьала, асовет системеи,
даҽаганкахьала, – еилахәны иҟаз – уаанӡатәи аҳратәра­
тәии аколониалтәии ԥсҭазааратә еиҿкаашьеи еиҿырԥш­
ны ирызнеизар, ҳәарада, аԥхьатәи акырӡа аԥыжәара
амоуп. Акырӡа иҭбаахеит ауаҩы илшарақәа рынагӡаразы.
Шьаҭанкылатәи аԥсахрақәа ҟалеит аекономикаҿы,
аҵараиураҿы, акультураҿы. Ишьақәгылауан ааглыхра,
агәабзиарахьчарҭақәа, ицәырҵуан хыԥхьаӡара рацәала
ауаҩы иалихшаз азанааҭқәа. Ауаажәлар реиҳараҩык
имҩаԥысуаз аҭоурыхтә процессқәа гәацԥыҳәарала, аентузиазм ду аарԥшуа рҽаладырхәуан. Иахьатәи ҳаамҭа
аҟнытә ихьаԥшны, акоммунисттә идеиа ақәкы нагӡашьа
зымуаз утопиан ҳәа зҳәақәо, ега ииашазаргьы, хыхь
зыӡбахә сҳәаз аҭоурыхтә процесс иамаз апозитивтә
цәырҵрақәа ирылагылаз рзы еижьагамызт, иллиузиамызт,
аԥсҭазаара ахаҭа-ԥсаҭа акәын. Кь. Чачхалиа хаҭала далагылан шьаҭанкыла аԥсахрақәа зыхҭысуаз аҭоурыхтә
37

аамҭа. Аԥсҭазаара уаанӡа ишыҟаз иаанхар еиӷьзу еицәазу
ҳәа иара изгьы, иабиԥара иаҵанакуаз реиҳараҩык рызгьы
зҵаараӡамызт. Дара рзы хьаҳәа-ԥаҳәада еилкаан, аамҭа
ҿыц ишьақәнаргылауаз аԥсҭазаашьатә еизыҟазаашьақәа,
иарҿиоз аиҭакрақәа еиҳа ишҵоураз. Иара дақәлан
аҿыц ԥсҭазаара, дацызҳауан, иҟаз ауаажәларратә хдырра атмосфера аҟнытә иауан идыррақәа, ишьақәгылон
идунеихәаԥшышьа. Кь. Чачхалиа дшыхәыҷыз инаркны
агәамбзиарақәа дыхҭакны дышрымазгьы, ауаажәларратә
темперамент ду злаз уаҩын. Иара данқәыԥшыз инаркны, инапы злакыз аусқәа рҿы иҽаанымкылакәа,
ауаажәларратә ҵакы змаз аԥсҭазааратә хҭысқәа аӷьа­
раҳәа ихы рылаирхәуан. Убри аҟнытә, иџьашьатәӡам
апоет аамҭа ҿыц гәыла иахьидикылаз, дахьазышәаҳәоз.
Иара деигәырӷьон ижәлар ҽаԥарак иԥаны, шьаҿа
ӷәӷәала ԥхьаҟа иахьцоз, аҿиарамҩа иахьанылаз. Убри
азоуп дазгәдуны ирҿиамҭақәагьы аҿыц ԥсҭазаара иза­
зикуазгьы. Апоет игәышьҭыхратә цәаныррақәа ӷәӷәала
ирныԥшуеит апатриоттә цәаҩа зыҟәну иажәеинраалақәа:
«Сбаҳчара», «Аныҳәаҿа», «Аԥсынтәыла», «Аԥсны азы
ашәа», «Аԥсны, уӡбахә раҳахьеит…», «Аԥсны асасцәа»,
«Аԥсны ԥшӡа», «Сызқәу адгьыл, сукәыхшааит…», «Абарҭ
ашьхақәа сшырԥоу» уҳәа уб. иҵ. Апоет атәыла ду – Асовет
Еидгыла дазыгәдууп, дазыразуп, аха дызлыҵыз амилаҭ
ртәыла иазку ацәаҳәақәа еиҳагьы гәыла ирԥхоуп, аԥеиԥш
бзиа адкыланы аныҳәаҿақәа «шьҭихуеит». Еицгәарҭахьоу
Аԥсны аԥсабара аԥшӡара азы иҳәоит:
Ишеи-шеиуа сымра тәыла,
Еснагь изгымхо аԥхара,
Ӡынгьы-ԥхынгьы иҩычоу шәҭыла,
Исызҭауа агәаԥхара.
О, исируп уи афҩыхаа,

38

Уааи ҳәа саднаԥхьалоит.
Уи иаҩызоу ауаа рыбжьы хаа
Есқьынагьы уашҭа иҭалоит.

Кь. Чачхалиа игәы аладууп, дахыҽхәоит ижәлар ирылоу ахаҵара – «Аӡәы иҿаԥхьа ушьамхы нарс, / Ахаан угылан усымбац» ҳәа иҳәоит. Убасгьы иазгәеиҭоит аԥсуаа
идырҿиаз аҟазшьа бзиақәа: «Уаақьиақәоуп, иразуп, /
Аӡәы итәы иашьҭам рыҽкынҵо. /Рҿаҵа еиҩшаны иуҿаҵо,
/Дрыдыркылоит, уаҩ деилымх,/ Убриоуп дара рҭоурых./
Ргәы ҳалалуп, ргәы ҭбаауп, / Ирҳәо ԥсышәоуп, ражәа хаауп. / Асас изы ргәы аартуп, / Рчеиџьыка рнапы иакуп. /
Адгьыл иахоит, кыруцәоуп, / Ажәакала, инхацәоуп!». Абарҭ
ацәаҳәақәа рышьҭахь, сҽысзаанымкылакәа, исыз­цәырҵыз
азҵаара сҳәоит – Иҩрызушь апоет абарҭ ацәаҳәақәа иахьа дҳалагылазҭгьы? Сацәшәаны, азҵаара ҭакда иаансыжьуеит...
Кь. Чачхалиа «Сызқәу адгьыл, сукәыхшааит…» ҳәа хыс
измоу аҿы Аԥсны дақәныҳәауа иҩуеит:
Уара уҷкәынзааит, умажәааит,
Уҿахалааит есымша!
Сыдгьыл, ужәлар угымзааит,
Ирыгымзааит уара улша!
Ужәлар, шьада лаӷырӡыда,
Аԥхӡы карҭәалааит уа уҿы!
Уеибганаҵы аныда абыда
Изыҟалашам урҭ бзанҵы!

Апоет ижәлар рзы игәы иалоу рҳәоит абарҭ ацәаҳәақәа –
«Сара смилаҭ рхыԥхьаӡара / Уи ахьмаҷу са сартәом». Анаҩс
амилаҭ еизыҟазаашьақәа рпроблематикахь икылганы имоу
азнеишьа ааирԥшуеит:
39

Амилаҭ, иашьҭоу зхы мацара,
Амилаҭ ду ҳәа исыԥхьаӡом.
Амилаҭ ду ахьчалароуп
Сара сыжәлар рҭоурых.
Аиашьара са избалароуп
Иԥаршеим – агәыҭлых!
Са сеимӷәыцәтәым, шәанаџьалбеит,
Ус имаҷу деимҵәатәым.
Аҭоурыхгьы иахьа самбеит,
Ас еиԥш зынӡак иҳәатәым.
Са смилаҭгьы зны идуун,
Ашәышықәсқәа рышьҭахь зны.
Амилаҭқәа рҿы пату рықәын,
Иқәырҭәаан инхон Аԥсны.

Арҭ ацәаҳәақәа ирнубаалартә иҟоуп, амилаҭеи­
зыҟазаашьақәа рзы акоммунисттә теориа иаҳәоз –
ажәлар­­қәа зинла реиҟарара, еишьцәаҵас аизы­ҟазаа­
шьақәа рышьақәыргылара, апрактикаҿы ишхьынаа­
хаз, иахьықәым­ныҟәоз. Апоет иԥсадгьыли ижә­лари
аганахьынтә дры­хәаԥшуам, дахәҭакны «са сеимӷәы­
цәтәым» ҳәа ауп ишир­зиҳәо, ишакәым, тәам­башақә,
ишахәҭам ирызнеиуа. Ари атема иашьашәалоуп асатиратә
цәаҩа зныԥшуа «Ингороҟва ичаҟәа» захьӡу ажәеин­
раалагьы. Уаҟа иара ақырҭуа ҵарауаҩ П. Ингороҟәа,
Аԥсны аԥсуаа анықәнагала XVII ашәышықәса инаркны ауп ҳәа зынҵаны, иҭижьыз ишәҟәы «еиқәырчаҟәа»,
иԥырхагоу, амилаҭқәа реизыҟазаашьа асал рыбжьазҵауа,
аицәымыӷра зырҵысуа ҳәа дақәыӡбаны дахцәажәоит.
Аԥсуаа рыԥсадгьыл аҿы хыԥхьаӡарала рмаҷхара
амзызқәа ируаку амҳаџьырра атема азхәыцра аанар­
ԥшуеит «Амшын Еиқәа ҳагәҭа ибжьоуп» ҳәа имоу
арҿиамҭа. Иара ҩуп Ҭырқәтәылантәи Аԥсны иаан иҟаз
аишьцәа Фаҳрии Ҳақи Ажьиаа ирызкны.
40

Аԥсны ахьыӡ ҭызгоз қәҿиарак, хҭыск ҟалар деи­гәыр­
ӷьаны жәеинраалала ибжьы ақәиргон Кь. Чачхалиа. Убас
иҟоу ԥҵамҭоуп «Ицәажәаз ахаҳә». Уаҟа Г. Турчанинов
аԥсышәала дзыԥхьаз ажәытә ҩыра агәышьҭыхратә пафос
аҵаҵаны – «аԥсуа идгьыл иара идацқәа аларсуп», «аԥсуа
ибызшәа адгьыл ду иақәлоуп», «аԥсуа ибызшәа аҭоурых
иаблоуп» ҳәа дахцәажәоит. Аԥсуа жәлар рҭоурыхтә
мҩа даара ишдуу, иаҵанакуа шырацәоу апоет ибзианы еилкааны имоуп. Аԥсуа дызнысыз аҭоурыхтә мҩа,
еиҳа иануадаҩыз аамҭазы деиқәзырхаз идоуҳатә усура иалҵшәоу – ашәоуп ҳәа иԥхьаӡоит. «Ашәа азыҳәан
ашәа» ҳәа хыс измоу ажәеинраалаҿы еиқәыԥхьаӡоуп уи
алшарақәа – «амҩа хара аркьаҿуеит», «аӷа иаҳар иԥсы
армаҷуеит», «агәаҟра бааԥс хҽыгоуп» уҳәа уб. иҵ. Аха
аҵакы аарԥшраҿы хадара зуа цәаҳәақәоуп абарҭ:
Аԥсуа агәаҟра данҭагылаз,
Ҵәатәы шьаҟан иҵагылаз,
Уи дықәызҵоз амҩа иаша –
«Уа рарира, раида рашьа».

Кь. Чачхалиа играждантә лирикаҿы апатриотизм атемала иҩқәоу рахьтә иреиӷьқәоу иреиуоуп ҵаҟа зыхәҭак
аагоу ажәеинраала:
Сазҿлымҳауп сыжәлар ирҳәо –
Изыргәаҟуа, изызҵаауа.
Ишԥасҭаху сыжәлар зыҳәо
Сашьҭазарц смааԥсауа.
Сазҿлымҳауп урҭ рыгәҭыха,
Сгәы иҭыхауеит саргьы.
Амхалдыз еиԥш, ҩаԥхьа исыхоит,
Уаҳа соунашьҭуам џьаргьы.

41

Сазҿлымҳауп сыжәлар ражәа,
Сара ишьҭысхуеит ҭоуба уны.
Сазыӡырҩуеит сыжәлар рашәа,
Иацсырӷызуеит сыбжьы ҭганы.

Ҵабыргны, аԥсуа жәлар рыҿиара аԥынгылақәа,
аԥырхагақәа ирҿагылан иҟалалоз ақәгыларақәа дрыла­
хәын Кь. Чачхалиа. Уи азы авбагьы маҷымкәа иоухьан,
аха иара игәаанагара мԥсахкәа, ишиҳәаз еиԥш, ижәлар
зыргәаҟуаз иаргьы ихьаан, гәҭыхас ирымаз анагӡаразы
илшоз ҟаиҵон.
Аԥсуа жәлар рҭагылазаашьа, ркультура, рбызшәа
уҳәа еиуеиԥшым апроблемақәа раарԥшра иазкуп апоет иажәеинраалақәа «Аԥсуара», «Ахатәы бызшәа» уҳәа
реиԥш ирацәаны.
Темас изҵазкуазаалакгьы апоет иажәеинраалақәа
аиа­ша аҳәара, уи аилкаара дшашьҭоу, иҽшазишәо, хыдҵас
ишимоу рныԥшуеит. Аиаша дзашьҭаз ажәеинраалақәа
рыла хшыҩрҵагак иҳәап, хӡыргагак аҳасабала ихы
иаирхәап ҳәа акәмызт. Ипоезиатә идеал иԥсҭазаараҿы
дзықәныҟәоз апринципқәа рҟнытә иаауеит. Ҷыдала
ари атема рныԥшуеит ажәеинраалқәа: «Амҩа сықәуп»,
«Сҟар хҽны уаҩы симбац…», «Сгәы», «Сымала снеиуан
схәыцуа, сыбжьалан…», «Сылахь зеиқәу убри азакәзар…»,
«Исҭахуп сара…», «Сара сцоит…», «Сыԥсҭазаара ахь» уҳәа
уб. иҵ. Абарҭ арҿиамҭақәа рҿы аиашара ихы иадкыланы
дахәаԥшуеит. Иҳәоит иҿаԥхьа ишьҭоу, ихьанҭоу аусқәа
дшырцәымшәауа, избанзар, уи «иашәа иаҩызоуп, имҩа
иашоуп», «абзиа захьӡу, ақәра амаӡам, иԥсуам, иажәуам
енагь иқәыԥшуп». Апоет ипринципқәа рынагӡаразы
шәага-загас имоу «еснагь ииашоу», игәы шакәу ҳанаҳәоит
иажәеинраала «Сгәы». Уаҟа ҳаԥхьоит:
Сгәы, уара, сҩыза иаша,
Еснагь сузҵаауан,

42

Исурбауан амҩа шаша,
Ԥхьаҟа сугауан!

Аиаша ақәныҟәарала ахымҩаԥгашьа – амариеи ихазы­­
ҳәани акы ашьҭамзаара, «амч еиқәаҵәақәа рҿагы­лареи»
иԥсҭазаараҿы ишиԥырхагоугьы, дшабылуагьы еиликаа­
уеит, аха зегь акоуп, дацәшәаны уи амҩа даныҵуам:
Сара сбылуазаргьы, сызбылуа са исхароуп,
Аиашара сашьҭоуп, уи оуп исҿаку!
Сара сыбылрала ауаа еиқәсырхароуп,
Зымҩа сықәу, абриоуп сзызку!

Кь. Чачхалиа иҭахуп аԥсҭазаараҿы Ауаҩреи, Аиашеи,
Аԥшӡареи аҳра руа иҟаларц. Арҭ аетикатә категориақәа
роуп иааидкыланы ауаҩытәыҩса адунеи аҿы иҟазаара
қәкы хадас иамоу ҳәа иԥхьаӡоит. Ирҿиаратә усурагьы
ззикуа «агәрамгара аԥыхреи» «аиаша шыҟоу дырдырреи» роуп. Иара изидкылом, аԥсҭазаара рхәашьуеит,
аҵакы ладырҟәуеит ҳәа дахәаԥшуеит «амчи, абӷеи,
аԥареи / ианалага ацәгьа иадгыло». Убри азоуп апоет абзиа дзазышәаҳәо, ацәгьа заҿаԥиҽуа. Аха иара
дзықәныҟәо апринципқәа зегьы ирыдкыланы иауҟахзу,
«ӷьычрала иныҟәызго зхы бзабаала» иаумаҷхзу. Ииҳәо
аиаша иашаны издызкылақәо – ацәгьауцәа, аламысдақәа
рзы ихианы имоуп «икалам ԥынҵа – аԥса рыӷрызшьуа».
Ҳәарада, араҟа зыӡбахә имоу ирҿиара ахырхарҭа
хада ҳәа иушьартә иҟоу – исатира ауп. Уи ҷыдала ҵаҟа
ҳазааҭгылоит.
Кьыршьал Чачхалиа кабинеттә рҿиаҩымызт. Планк,
гра­фик ҟаҵаны акәымкәа, иажәеинраалақәа аԥиҵон
агәаԥхара аниоуаз, иахьиауаз аҭыԥаҿ. Уи азы шаҳаҭра
руеит хыԥхьаӡара рацәала инхаз иблокнотқәа. Аԥсҭа­заа­
раҿы иибоз, иаҳауаз, игәаԥхоз, игәамԥхоз уҳәа ахҭысқәа
43

атемақәа иҵарҳәон.Уи адагьы иара илаԥшҳәаа арҭбааразы,
идыррақәа реизырҳаразы еиуеиԥшым аныҟәарақәа
аԥшьигон. Иаҳҳәап, иара иҭаацәа иманы кавказтәи
ареспубликақәа зегьы дрылсны ибахьан. Аныҟәара еиҳа
инарҵауланы инардырит аешьаратә жәларқәа рҭоу­
рыхи, ркультуреи, рҵасқәеи. Уи аныԥшит ирҿиарагьы,
иныҟәара иабзоураны иаԥиҵеит ареспубликақәеи урҭ
рышәҟәыҩҩцәеи ирызку ажәеинраалақәа жәпакы.
Апоет, иара Аԥсынгьы, иҵегь еиӷьны еиликаарц азы,
еиуеиԥшым акәакьқәа – ақыҭақәеи ақалақьқәеи дыр­
ҭааны ибон, игәеиҭон ажәлар рыԥсҭазаашьа зеиԥшраз,
рынхашьа-рынҵышьа, рҭагылазаашьа уҳәа. Реихьӡарақәа
дреигәырӷьон, ргәаҟрақәа гәеиҵахарала ирыцеиҩишон.
Иажәеинраалақәак рҿы иџьашьаны, апафос ҳарак
аҵаҵаны дахцәажәоит макьана еиқәханы иҟоу ажәлар
рхымҩаԥгашьатә культура ҳаракы. «Еҳ, ишԥаҟаз, агәбылра
рылаҵәа», «ианҵәыуазгьы адунеи шԥадырҵәыуеи,
/ ианыччогьы ишԥаччои дара», «закә ажәақәоузеи
ирҿыҵышәшәо ихааӡа» ҳәа уи еиқәханы иахьыҟоу азы
дазгәдуны, аха иахьмаҷхо хьааганы дазнеиуеит. Абас
еиԥш иҟоу амотивқәа рныԥшуеит ажәеинраалақәа:
«Ашәарыцаҩ ашьха», «Ашьхауаҩ», «Ажәытә уаҩ», «Ахьча шәарыцаҩ», «Ашьха иааӡаз, ашьхауаҩы…», «Дыԥсит
ауаҩы, шәышықәса зхыҵуаз» уҳәа уб. егь.
Кь. Чачхалиа ирҿиамҭақәа рзикуан Аԥснытәи
ақалақьқәеи аҭыԥ ԥшӡарақәеи. Рыӡбахә мҳәакәа
ҳазреи­ҩ­суам ажәеинраалақәа: «Гагра», «Гагра сылашара…», «Аҟәа», «Аҟәа сыҟоуп, сынхоит Аҟәа…», «Пицунда», «Риҵа», «Сеиҭахынҳәуеит сара Риҵаҟа…», «Бзыԥ»,
«Аԥенџьыр аартуп, амш заманоуп…». Аха зегь реиҳа
зырҿиамҭақәа ззикыз, ишықәсқәа рӷьырак ахьихигаз, аус
ахьиуаз, зыргылара далахәыз, изгәакьоу, иажәақәа рыла
иаҳҳәозар, «зегь иреиӷьишьо дахьыҟазаалак, ихьӡ иахаршалоу» Тҟәарчали уи акәша-мыкәша иҟоу аҭыԥқәеи роуп.
44

«Тҟәарчал», «Тҟәарчал аԥсабара», «Салам, Тҟәарчал!»,
«Сареи сықалақьи», «Сықалақь», «Бзиа узызбо убриазами,
Тҟәарчал!», «Аҟар­мара», «Лашькьындар» уҳәа ашахтақәа
хазы ирзикыз аԥҵамҭақәа апоет иҩит еиуеиԥшым
ашықәсқәа рзы. Урҭ еицырзеиԥшу ҟазшьоуп, автор бзиа
иибо иқалақь, есааира аизҳареи аԥшӡахареи рганахь ала
аҽеиҭакра иахьаҿу. Иалкааны арҽхәаԥхьыӡ ажәақәа рзикуеит уи алзыршо ауаа – аусуцәеи, ашахтиорцәеи.
Кь. Чачхалиа зхатә џьабаала инхо – анхаҩи аусуаҩи,
уи алагьы аҳәынҭқарра амал еиззырҳауа – зҿлымҳарыла
дрызнеиуан ирҿиараҿы, раԥхьатәи ишьаҿақәа анеихигоз инаркны. Ус иҟоу ажәеинраалақәа рхыԥхьаӡара иалоуп: «Ашахтиорцәа рашәа», «Мыцхәы бсырҽхәар жәахаала…», «Ауҭраҭых ҟаҵацәа», «Ажәхьча игәала», «Ашахтиор», «Ахаҳә ахьԥырҽуа…», «Аԥсуаа рҵеицәа шәахь»,
«Ахьыблара», «Ҳара ҳауп», «Сқыҭаҿ», «Иадыҳәҳәалан
илрашәоит», «Ашахта №1», «Ҭемраз», «Тҟәарчалгресс»,
«Дубахьоума аӡәыр иахьа…». Еиқәыҳаԥхьаӡаз арҿиам­
ҭақәеи урҭ иреиуоуи аиԥшымзаарақәа рымоуп апроблема азнеишьеи анагӡашьеи рганахьала. Шьоукы, аусура
иацу аџьабаа аадырԥшуеит, даҽа шьоукы – ирлафны,
ашәа бжьы рхыҩуа инагӡоуп.
Ҳәара аҭахума, Кь.Чачхалиа ирҿиара ӷәӷәала абио­
графиатә ҟазшьа шамаз ала, дрывсуамызт дызлыҵыз иқы­
ҭеи, иҭаацәеи, иуаажәлари. Ԥақәашьи ԥақәашьааи ирызкуп ажәеинраалақәа: «Сҳаблаҿы», «Сара шәа сышәтәуп»,
«Сышьха қыҭа», «Сқыҭа мҩала», «Убри нахыс», «Шаҟа
ҵуазеи сымнеижьҭеи ҳаҩны…», «Ԥақәашьаа», «Шаҟа
ҵуазеи…»; иҭаацәа ирызку – «Ан лахь», «Сан», «Саб»,
«Бзиарак ҟасҵеит ҳәа анлаҳалак сан…». Еиқәыԥхьаӡоу
арҿиамҭақәа реиҳарак апоезиа ҳарак аҟынӡа иҩагӡаны,
ҵакылагьы формалагьы еинырнааланы инагӡоу, хазы-хазы иззаҭгыланы рыхцәажәара зықәнагақо роуп.
Аха, уажәазы ҳарзааҭгылап, апоет иани иаби ирзикыз
45

ажәеинраалақәа. Иан иара изы енагь дӷьаҵәы-ӷьаҵәуеит,
џьара дцар ихынҳәра дазыԥшуп, имҩа лныҳәоит,
агәаҽанызаара имазарц, «хьымӡӷ имгарц Анцәа диҳәоит».
Иаб иакәзар уи хаҵа ҿымҭрала, мыцхә мцәажәарыла ихы
мҩаԥигоит: аҭаҭын дахоит, «диҿаԥшуеит акгьы мҳәа». Уи –
– Дад, уабацои, умҩа абахоу? –
Ус азҵаара ҟаиҵаӡом.
Игәы иалсуеи игәы иахәои,
Сеидру, акгьы иҳәаӡом!
Аха гәыла усгьы идыруеит
Сызқәу амҩа, сахьцауа.
Иҿымҭрала исирдыруеит.
Акгьы шимам дзыцәшәауа!

Аҵыхәтәантәи ахшыҩҵак аҩбатәи астрофаҿы иқәыр­
гылоу азҵаарақәа рҭак ауп. Урҭ абарҭ роуп:
Ауаҩы ибзиабара аниҵәахуа,
Аԥсы азшьома игәы ада?
Ишиҵәахуа аниҵухуа
Ушԥаҟалои ухаҭа?

Закәытә гәыразра ҭбааузеи ирылыжжо апоет иааиго
иан лажәақәа:
Уан, исықәлацәоу аҳәсақәа анубалак,
Сара сеиԥшҵәҟьа убарҭ ҳаҭыр рықәҵала.
Уаҵкьыс еиҵбацәоу, нан, иануԥылалак,
Инаскьаганы амҩа иаша иқәҵала.
Исҭахым акгьы, акгьы сзааумхәалан,
Макьана схы сахәартә сыҟанаҵ.

46

Мышкы-ахмышк аҵыхәа иҟалозар иамукәан,
Исыԥхьаӡом сыԥсит ҳәа, уламыс уманаҵ!

Ара иаагоу ацәаҳәа зхылҿиаауа аԥсуа жәлар ркуль­
туратә ԥышәа иарҿиаз доуҳатә ҟалароуп. Ауаҩы егьырҭ
абиологиатә хкқәа дызлареиԥшым аԥстәы инс­тинкт­қәа
излауала иҽахьырҟәиҭхауа, ахымҩаԥгашьатә ԥҟарақәа
ахьаԥиҵо, ихдырра ахьазирҳауа роуп. Аԥстәқәа рдунеии иара аԥсабара ахаҭеи, уаҟа ҵҩа змам, ауаҩы
иҟаҵамҭам, аԥшӡарақәа шуԥылогьы, акультуратә рҿиара
иалхәдоуп. Уи зқәашьу, изызҟазшьоу ауаҩытәыҩса заҵәык
иоуп. Ажәлар анжәларха, икультураданы изыҟалом, акультуреи абызшәеи роуп рхаҿра аазырԥшуа. Ҳәарада, дара-дара рыбжьара аҭыԥ рымоуп еиуеиԥшым аиныррақәа,
аихьԥшрақәа, аиԥшзаарақәа, аха зегь акоуп досу ирымоуп
даҽа жәларык изларыламҩашьо аҟазшьақәагьы. Иахьатәи,
аглобализациа ҳәа изышьҭоу, ҳаамҭа акультуратә еилаӡҩара
шазҟазшьоугьы, амилаҭтә культурақәа ӷәӷәала ишырныруагьы, уаҩы имбарц залшом аиԥшымзаарақәа шырацәоу,
амилаҭтә традициақәа рыԥсы шҭоу.
Аԥсуа жәлар рҭоурыхтә ԥышәала идырҿиаз, изықә­
ныҟәоз атрадициақәа – «аԥсуара» ҳәа хьӡыс изауз,
зегь раԥхьаӡа иргыланы, изхылҵшьҭроу аԥсуа жәлар
ҩнуҵҟалатәи рдоуҳатә усуреи рыхшыҩи роуп. Ауаҩы
ихымҩаԥгашьа аԥстәқәа рдунеиаҿы иҟоу аизыҟазаа­
шьақәа иреиԥшымхарц азы ирыӡбуан, иаԥыр­ҵон
аԥҟарақәа, анормақәа. Урҭ рҽырымԥсахӡо иҟамызт,
аҭагылазаашьақәа ирықәыршәаны аҿыцрақәа алар­
галон, идырҿиауан, аха ашьагәыҭ, агәаҭа аанхон. Ахым­
ҩаԥгашьатә ԥҟарақәа раԥҵараан иахәҭам ҳәа ирыԥ­
хьаӡаз мап ацәыркуан. Убас еиԥш иҟақәоу рзы аԥсуаа
«ԥхашьароуп», «ҵасым» ҳәа ирыхәаԥшуан. Кь. Чачхалиа ҷыдала аԥсуара иазкқәоу ажәеинраалақәагьы имоуп – «Аԥсуара», «Ауаа ирҳәозеи?». Аԥхьатәи аҿы апоет
47

еиқәиԥхьаӡоит аԥсуара «шламысу», «ишгәабзиароу»,
«шуаҩроу», «ишыԥшӡоу», «ишхамеигӡароу», «аныҟәгара
шымариам», аҵыхәтәан ихиркәшоит абас:
Иулазар – иузкажьуам,
Иурҭаргьы – иузгом.
Излам дагьашьҭам,
Излоу – изхом.

Аҩбатәи аҿы апоет дазааҭгылоит аԥсуа ихымҩаԥгашьа
мотивс иамоу, дымҩақәызҵо акәны ишыҟоу ауаа
хәшьарас ирҭо, ихырҳәаауа азҵаатәы. «Ақәнамга
машәыршәа ампыҵҟьара», «адҵа анамыгӡара», «асас
идкылара», аԥсра дацәшәаны аибашьраҿы «шьҭахьла
ахынҳәра» уҳәа аҭа­гыла­заашьақәа еиқәыԥхьаӡаны,
аԥсуа ихырҳәаауа дазхәыц­ны ихы шымҩаԥиго
ааирԥшуеит. Ҵабыргуп, хыхь иаагаз иани иаби ирызкқәоу
арҿиамҭақәа ирымоу аҵаулара ара уиаҟара ианыԥшуам;
ҟазшьақәаки ҭагылазаашьақәаки реиқәыԥхьаӡа азырханы, иҟаиҵарц ииҭаху алкаақәа дрыз­кылсуеит.
Ажәеинраала «Ауаа ирҳәозеи?» Кь. Чачхалиа иреиӷьу
ирҿиамҭақәа иузырхыԥхьаӡалом. Аха уа иқәыргылоу
апроблема аԥсҭазаараҿы зынӡа ҭыԥ амаӡам ҳәа,
акритикаҿы ишахцәажәаз еиԥш, азнеирагьы иашам27.
Аԥсуа литератураҿы зхаҿсахьа аԥҵақәоу афырхацәа
раарԥшраҿгьы уи амотив еиуеиԥшым азнеишьақәа аманы имаҷымкәа иаҳԥылоит. Иаҳҳәап Елҟан «Атәым жәҩан
аҵаҟа» аҟнытә, И. Папасқьыр ироман афырхаҵа хада
Ҭемыр ихаҿсахьаҿы. Д. Наҷҟьебиа ироман «Берег ночи»
аҿы ауаҩы атрадициатә хымҩаԥгашьеи зхы иақәиҭу
аиндивидуалтә
дунеихәаԥшышьа
ақәныҟәаралатәи
ахымҩаԥгашьеи апроблема ҵарны иқәыргылоуп. Уаҟа
Кь.Чачхалиа иажәеинраала ахьӡ ахьаҳԥылогьы ыҟоуп:
27

Шәахә.: Агрба В. Б. Аԥсҭазаареи ахәырбӷьыци. Аҟәа, 1980. Ад. 39.

48

Ҳәарада, ари зыӡбара мариоу зҵаарам, ахцәажәараан
аҭоурыхтә знеишьа ахәҭоуп. Иҟалоит, ауаа рықәыӡбара
дацәшәаны ауаҩы ииашамкәа ихы мҩаԥигар, Елҟан
амцфырхаҵара дышҭанархаз еиԥш, иҟалоит атрадициатә
знеишьа мап ацәкны Ҭемыр еиԥш азнеирагьы. Аха иага ус
иҟазаргьы, ауаҩы зегь изеиԥшны, ихы мацара иааҭашәо
ҟаиҵо аҟынӡа ахақәиҭра ихы ианақәирга, «ԥхашьароуп»
ҳәа еилкаара имамкәа ацәхьаҵра, зымҩа аԥстәы
хымҩаԥгашьахь дархынҳәыр ауеит ауп иаанаго. Е. Ельшов истатиаҿы иааигоит аинтерес зҵоу аҿырԥштәы:
Аԥсуаа ҭҵаарадыррала акәымкәа, рҭоурыхтә ԥышәала
ари ахшыҩҵак аиашара иазнеит, иагьықәныҟәон. Кь. Чачхалиагьы иажәеинраалала ииҭахызгьы дызлиааз ижәлар
рмилаҭтә хәыцшьа аарԥшра акәын.
Ишдыру еиԥш, Кь.Чачхалиа ақәра дук нимҵеит,
уи иԥсҭазаара далҵит 52 шықәса дшырҭагылаз. Иара
ирҿиамҭақәа ирныԥшуеит ачымазарақәа дыхҭакны дышрымаз атәгьы. Уи атема аазырԥшуа ипоезиатә ҭынхаҿы
имаҷым, хыԥхьаӡарала 10 иреиҳауп. Ҳәарада, дара
иааидкыланы аелегиатә ҟазшьа шырныԥшуа еиԥш,
ирныԥшуеит аԥсра ацәымшәарагьы, уи хырԥашьа змам
акакәны азнеира. Иара имшқәа шыԥхьаӡоу шидыруагьы дзызхәыцуа, дзызхьаауа иҭаацәеи, иҩызцәеи, иара
иҭынхоуи роуп. Убас иҟоу жәеинраалақәоуп: «Зегь еицылеит…», «Иҭәуп са сымш гәырҩала…», «Аԥсра, аԥсра ианадамха…», «Ишԥазури, са сыԥсуазар…», «Аҵх еиҭаҳәатәуп,
Начкебиа Д. К. Берег ночи. М., 2007. Ад. 115, 196, уб. егь.
Ельшов Е. Н. Джентельмены, вам не стыдно? // Литературная газета. 2013, 8–14 мая. С. 13.
28
29

49

ишыҟоу сызҳәом…», «Иахьа заҵәык», «Сара сиарҭа самадоуп», «Сҩызцәа, шәабаҟоу?..», «Сҳақьым исабжьеигеит». Иажәеинраалак хиркәшоит анаҩс иҵабыргхаз
аԥеиԥшбарала:
Аԥсра, аԥсра ианадамха,
Акгьы нмыжь сымцап.
Сызҿыз сымч анакәымха,
Сыҷкәын дсыхьӡап.
Аԥсра мшынҵас сналалап,
Сналаҳап аӡмыжь.
Аха сшыҟаз шәгәалашәап,
Сымцеит акгьы нмыжь.

Апоет дымцаҵәҟьеит акгьы нмыжь, уи иҭынха аҵак
ду амоуп аԥсуа литератураҿы, иԥа Денисгьы иара имданы арҿиара мҩа қәҿиарала дануп. Кь. Чачхалиа абас
еиԥш иҟоу иажәеинраалақәа руак «Сҳақьым исабжьеигеит» аҿы аҳақьым, игәабзиара ихьчаларц азы иҟаиҵаша
алабжьарақәа – «аҩы умжәлан», «умгәаалан», «аԥсраҿы
умнеин», «умџьабалан», «умгәырӷьацәалан», «ашьха умцалан», «ага умтәалан», «ихьанҭоу уаҵамлан», «ицәырган
иумҳәан аиаша угәы иҭоу» уҳәа дрыхлафуоит, ишизидымкыло иҳәоит:
Ашырҳәа сҩаҵҟьеит: – Мап! Аҳақьым!
Уара исабжьоугаз акгьы сҭахым.
Абриаҟара сзычҳауазар ԥсҭазара злоу,
Са сызла иеиӷьузеи аԥсы адамра иҭоу!

Ишаҳҳәахьоу еиԥш, апоет ирҿиамҭақәа ибиографиа ӷәӷәала ианыԥшуеит. Уи акырџьара дазааҭгылоит
иԥсҭа­заараҿы дзықәшәо ахҭысқәеи аҭагылазаашьақәеи.
50

Кырџьара дазхьаԥшуеит аамҭа ирласны ишцо, иажәра
шааиуа, ихахәы шышло уҳәа ртәы. Убарҭ ажәеинраалақәа
ирылкаазар ауеит ажәақәа рырхәмаррала, рыркәара­
ҵарала, лафшақә иласу иҩымҭа «Ажәра». Уаҟа ҳаԥхьоит:
Исымбаӡакәа, исамҳәаӡакәа,
Ажәра ааиуеит аҽӡауа.
Аха саргьы исымбаӡазшәа,
Сҽыргызмалноуп сышцауа.
Анаҟа-араҟа иара сԥылоит,
Са сахьнеиуа иахьабалак.
Шьҭа саргьы сахаҵгылоит,
Ихнымҳәозаап ианаалак.

Ҵабыргны, ажәра анааилак ихынҳәыҵәҟьом, иқәра
иаҿырԥшны ҳахәаԥшуазар, апоет уи дахыццакцәаны ихы
иадикылон ҳамҳәозар.
Кь. Чачхалиа ирҿиараҿы амҽхак ҭбаауп абзиабаратә
лирика. Ари атема иазку аԥҵамҭақәа 70 иреиҵамкәа
иҟоуп. Урҭ рахьтә еиӷьны инагӡақәоу иреиуоуп, иаҳҳәап:
«Сыԥхыӡ», «Абзиабара ажәа енагь иҷкәыноуп…»,
«Ҳаиқәшәараны ҳаҟамзи…», «Аиԥырҵра», «Исхароузеи?»
(ашәа), «Бшызбо ԥхыӡла, иаҳауеи шьыри…», «Амза ахькыдыз ишеишеиуан…», «Сыԥсҭазаара гәыцәс иамоу…»,
«Исыхьыз сеидру…», «Абзиабара», «Бзиабароуп…»,
«Бзиабарала ҷкәынҵас сгәы ҭәуп», «Аӡыхь ааигәара»,
«Сҩыза лахь». Апоет абзиабара дшахәаԥшуа, ишихигауа ицәаныррақәа ртәы еихшьааланы ҳахәаԥшуазар,
уи ауаҩы иԥсҭазаара иашьаҭаны иҟоуп. Ари атемала
иҩу иажәеинраалақәа агәышьҭыхратә пафос рнубаалоит. Раԥхьатәи абзиабара, иҭакдахаз абзиабара реиԥш
иҟоу аҭагылазаашьақәа зныԥшуагьы агәкаҳара рыдаабалом, шамахамзар алафҳәарахь ииаганы, ирлахҿыхны,
51

ихиркәшоит. Апоет абзиабара дахәаԥшуеит: қәра змам,
еснагь иҿоу акәны. Уи аразҟи анасыԥи иаԥшәыманы иҟоуп
ҳәа иԥхьаӡоит. Абзиабара зҿырԥшуа лассы-лассы ихы
иаирхәо ажәақәеи ажәеицааирақәеи иреиуоп – ааԥынра,
ашәҭқәа, аԥша ҟәанда, амшын ҵаула, аҟармаҵыс абжьы,
ашәа хаа, аччара, ахәмарра уҳәа уб. иҵ. Апоет абзиабара
абстракттә еилкаарак аҳасабала ихы иадкыланы иҳәоит:
Абзиабара аамҭа иамҵәом,
Абзиабара ыҟоуп есқьынгьы,
Абзиабара иагхом, иамҵәом,
Сара исыцуп иахьагьы.
Ҳара ҳажәуеит, иара ҿыцуп,
Иара қәыԥшуп, иара мцоуп!
Абзиабара крызлоу хҭысуп,
Уи зегь раҵкысгьы иԥшӡоуп!

Иԥхеиԥхеиуа аамысҭашәаратә, аҳаҭырқәҵаратә цәа­
ҳәа­­қәа рыла иҩычоуп ихатә ҩыза Нина Иасон-иԥҳа
илызку ажәеинраала «Сҩыза лахь».
Кь. Чачхалиа дазҿлымҳаны ажәеинраалақәа ази­­
куан ҳазну аԥсабара. Ус еиԥш иҟоу арҿиам­ҭа­
қәа 50 инарзынаԥшуа иҟоуп. Аԥсабара асахьаҭыхраҿы
апоет еиҳарак иҵоуроу аганала – аԥшӡара, агармониа,
агәы­шь­ҭыхратә пафос рныԥш­уеит. Урҭ рҿы лассы-лассы иуԥылоит «ашәаҳәара», «агәырӷьара», «аҩычара»,
«аҿыхара», «ибыбышӡа», «ибзарыбзаруеит» уҳәа реиԥш
иҟоу ажәақәа. Иара дрызхьаԥшуеит ашықәс аамҭақәа,
амзақәа, егьырҭ аԥсабаратә цәырҵрақәа – уахиҽни ирыҵаркуа аамҭақәа (аҵх, ашьыжь, хәылбыҽха),
ирҷыдароу ацәырҵрақәа (аеҵәақәа, аӡаӡа, амраҭашәара).
Иубаратәы иҟоуп апоет еиҳа ишизааигәоу, ирацәаны
арҿиамҭақәа ззикуа ааԥын шакәу. Урҭ рҿы иара аԥсабара
52

аҿыхара ауаҩы анхаразы агәаԥхара изҭо акәны
дахәаԥш­уеит. Иара убас, зсахьа ҭихқәо иреиуоуп – адгьыл, ажәҩан, абна, ашьха, ага, арха, амшын, аӡыхь, арҩаш
уҳәа уб. иҵ. Ирацәамзаргьы иҟоуп аԥсабара ахырҳагара
ауаҩы ианинамҭо, иԥырхагоу астихиатә хымҩаԥгашьа
анамоу аазырԥшуа жәеинраақәакгьы. Аха убраҟагьы автор, уи шаамҭалатәу, аԥсабара апозитивтә хьышьҭрахь
ишыгьежьуа ауп хшыҩҵакыс дзықәныҟәо. Кь. Чачхалиа
ипеизажтә лирикаҿы зсахьа ҭихуа хадарала Аԥснытәи
аԥсабароуп. Убас иҟақәоу иреиуоуп: «Аамҭеикәшара»,
«Ашьхақәа рхқәа еилаԥсаны ишьҭалазшәа…», «Аҵх еивнагон аԥсы…», «Уахык зны агаҿа снавалеит…», «Аҵых
гәыраз, исауҳәауазеи?..», «Мраҭашәара ҟаитан ҟаԥшьыла
ихырҷан…», «Ашьыжь сҿыхеит, ааԥынразы сҿыхеит…»,
«Бзиа ишԥазбо, ааԥынра аамҭаз…», «Ааԥынра», «Ааԥынтәи
ашьыжь», «Аӡынтәи ашьыжь» убас ирацәаны. Кь. Чачхалиа имоуп Аԥсны анҭыҵтәи аԥсабара асахьа ахьҭыху
ажәеинраалақәагьы. Убас иҟоу иреиуоуп: «Москватәи
аҵх», «Абаҳчаҿ ахәыцра», «Ҭагалантәи Москва», насгьы кавказтәи иныҟәарақәа ирылҵшәаны иаԥиҵаз
арҿиамҭақәа жәпакы. Апоет абарҭ иажәеинраалақәа рҿы
аԥсабара асахьаҭыхра мацараҿы даанымҿаскәа, лассы-лассы асоциалтә, абзиабаратә, ауаҩышәаратә бжьы
рхеиҵоит. Ижәеинраалақәа еиҿкаашьатә мыругас ихы
иаирхәоит аиҿырԥшрақәа, аепитетқәа, архаҿытәрақәа
(олицетворения). Иара убас апоет дрызҿлымҳаны
иажәеинраалақәа рзикуеит аԥстәқәеи, аԥсаатәқәеи,
аҵиаақәеи. Урҭ рахьтә еиӷьқәоу иреиуоуп: «Ашьхыц
«рахәуп», ихырҳагоуп…», «Ажәҵыс», «Дамшә».
Кь. Ш. Чачхалиа ипоезиатә ҭынхаҿы зегь реиҳа
зҵазкуа хырхарҭаны иҟоу исатира ауп. Уи азгәарҭахьеит
апоет иаԥҵамҭақәа ирыхцәажәахьоу зегьы – акритикцәа,
апоетцәа, ашәҟәыҩҩцәа. Ари ирҿиаратә цәаҳәа ахы акит
заа – 1940–1950 ашықәсқәа рзы.
53

Кь. Чачхалиа исатиратә рҿиамҭақәа ианрылацәажәо
Д. Гәлиеи Л. Лабахәуеи рырҿиамҭақәа ирыдыркылоит. Ҵабыргны, урҭ злеидукылаша аижәлантәра рымоуп.
Аха макьана иҳәамкәа, иазгәамҭакәа иаанханы иҟоуп
Гәлиеи Чачхалиеи рсатиратә рҿиамҭақәа рыбжьара
ҭыԥ змоу аиԥшымзаарақәа. Д. Гәлиа заатәи исатираҿи
ажәахархәашьақәа Кь. Чачхалиа иҿы ишаҳԥылоуи
иахьеиԥшым ыҟоуп. Иаҳҳәап, Гәлиа иажәеинраалақәа
«Хоџьан ду», «Исыбыргузеи шьҭа сара!..» рҿы апоет џьара-џьара ажәақәа ихы ишаирхәо абжьааԥнытәи,
ишиашоу аҵакы рыҭаны акәымкәа, иаарҳәны, ирқшаны
ауп ишеилкаатәу – «сгәы даахәаӡеит», «сгәы далсит»,
«исыбыргузеи», «сгәацаԥха», «иан дикәыхшоуп». Ас
ажәахархәашьа антифразис ҳәа изышьҭоу, еиҳарак
аирониатә ҵакы змоу, стилистикатә фигуроуп. Уи аҩыза
ажәахархәашьа, шамахамзар, Кь. Чачхалиа исатира
иазҟашьарбагаӡам. Ҿырԥштәыс иаагап уи иажәеинраала
«Бадӷа»:
Хыла, хшыҩла даара дмаҷуп,
Ҵара дукгьы имам Бадӷа.
Ламыслагьы акырӡа дкьаҿуп,
Аха Бадӷа имоуп абӷа.

Ус изыҟалаз ҳәа азҵаара аҭак аҟаҵаразы
ҳрызхьаԥшроуп дара анаԥҵаз аҭоурыхтә аамҭеи апоет
ирҿиаратә биографиеи рахь. Ишаҳҳәахьоу еиԥш, апоет ипоезиа шьагәыҭс иамаз, иажәеинраалақәа заԥиҵоз
дара рыла аиаша аасырԥшып, исҳәап ҳәа ауп. Ари аҩыза
арҿиаратә хықәкы иднаҵон аԥсҭазаараҿы иҟаз ацәгьамыцәгьақәа, иажәақәа рыла иаҳҳәозар «иҭыцҟьааны»
рықәыӡбара. Дызхааныз аҭоурыхтә ҭагылазаашьа уи
нагӡаны иалнаршомызт. Асоциалисттә уаажәларраҿы
ацәгьа-мыцәгьарақәа ыҟоуп, аха еиҳа имаҷуп, нас54

гьы урҭ реиҳарак жәытә цәынхақәоуп ҳәа ахәаԥшра
рыднаҵон, аҳра змаз аполитикатә система зықәныҟәоз,
аидеологиа. Убри аҟнытә аиашаҳәара ҳәаадан иҟамызт,
ишьақәыргылан ззин ыҟази иҟамзи ҳәа акритикатә
знеишьақәа рҳәаа. Ҳәарада, ари иаԥырхаган арҿиаратә
усура, аԥҵаҩы ԥынгылас иман, ихақәиҭра имнахуан,
авсшьас иамоу амҩақәа дрышьҭанаҵон. Асатира (уигьы ҳәаадамызт аха) уи аҩыза алшара аман. Кь. Чачхалиа исатиратә жәеинраалақәа аԥсуа литература
арлахҿыхит, аԥхьаҩ аинтерес икыртә дхьанарԥшит.
Апоет 50 шықәса ихыҵра иадҳәаланы иҭыҵыз, дызхаанны изаҵәыку аиубилеитә ҭыжьымҭа «Иалкаау» (1968)
иазкны аԥхьажәа зҩыз М. Лашәриа иазгәеиҭон: «Аԥсуа
поезиаҿ аҵыхәтәантәи ҩажәа, ҩажәихәба шықәса
рыҩнуҵҟа иуадаҩуп абарҭ ажәеинраалақәа («Амбакәа
иаҳцәигоит иаҳмырбакәа», «N» амагазин» уб. егь. – У. А.)
иаарывагылаша, абас аԥхьаҩцәа ирылаҵәаз даҽа сатира ҩымҭақәак рыӡбахә аҳәара. Ажәлар ргәалашәараҿ
арҭ ажәеинраалақәа аанхеит аиаша сахьаркны
еиҭазҳәаз, аԥсҭазаара бла ҵарыла ахәаԥшра зныԥшыз
жәеинраалақәаны. Исгәалашәоит абарҭ аҩымҭақәа зныз
агазеҭқәа рномерқәа еимакны ианаԥхьоз, «абан Амбакәа
дахьаауа» ҳәа жәлар ирылаз «афацәа-агацәа» нацәахыла
ианеибадырбоз»30.
Алитература абзиабаҩцәа, аԥхьаҩцәа иазҿлымҳаны
Кь. Чачхалиа иҩымҭақәа изрызыԥшыз, ианкьыԥхьхьалак
еимакны изаԥхьоз аԥсҭазаараҿы иҟаҵәҟьази аофициалтә
пропаганда ишьақәнарӷәӷәози ахьеиқәымшәоз ауп.
Насгьы ажәеинраалақәа сатирала ирлахҿыхын, ауаҩы
дзырччаша аҟазшьақәа рыҭаны еиҿкаан.
Абжьааԥнытәи
хыхь-хыхьлатәи
агәаанагарала
ауаҩытәыҩса иԥсҭазаараҿы аччара ихадам, уамак
Лашәриа М. Т. Апоет-сатирик // Чачхалиа Кь. Ш. Иалкаау. Аҟәа,
1968. Ад. 6.
30

55

зҵазымкуа ҟалараны иахәаԥшуеит. Уи аамҭазы иара,
ауаҩытәыҩса ҭоурыхлеи хаҭалеи ишьақәгылараҿы
акрызҵазкуа феноменуп. Уи ҩ-хылҵшьҭрак амоуп
абиологиатәии асоциалтәии. Аҵарауаа афизиологиатә
мзыз мацара (арчыхәчыхәра) змоу аԥстәқәагьы (амаамын, аҳәынаԥ) ирыдырбалоит. Ауаҩы рыҩбагьы имоуп,
абжьҭгарала аччара аазырԥшуагьы иара мацара иоуп.
Ауаа рыбжьара уи культуратә цәырҵрак аҳасабала
аимадаратә, акоммуникативтә функциақәа нанагӡоит. Аччара иамоуп аҭыԥи аамҭеи, аобиектқәеи – ауаҩы дыччар
зынӡа иахьыҟамлои ианыҟамлоуи шыҟоу еиԥш. Иаҳҳәап,
аччареи акомизми ирызкны аусумҭа шьахә змоу В. Пропп
иҳәоит:
Ҳәарада, адунеитә динхаҵарақәа
ирыхҟьом аччара ақәиҭымзаара аҭагылазаашьақәа ралкаара, ирацәоуп, урҭ ирыдҳәаламкәа, ауаҩытәыҩса иҭоурыхбзазаратә ԥышәа иалҵшәаны ишьақәыргылахазгьы. Аччара ахаҭагьы азнеишьақәа еиԥшымхар ауеит еиуеиԥшым
аҭоурыхтә аамҭақәа рзы, еиуеиԥшым амилаҭқәа рҿы
уҳәа уб. иҵ. Аччара иагьакуп, иагьыҩбоуп – аччашьа
хкқәагьы рацәоуп. Уи атеориатә зҵаарақәа хәҭа-хәҭала
еиҿыршәшәаны, ганрацәала иаарԥшуп зыӡбахә сҳәаз Пропп
иусумҭа аҟны, аха урҭ сыҽрыламгалакәа сазыхынҳәуеит
Кь. Чачхалиа исатираҿы аччара аарԥшышьақәас иамоу.
В. Аҵнариа истатиақәа рыҩбагьы рҿы ажәа «аччара» ихы
иаирхәоит – «Аччаԥшь лаша зҭынхаз», «Аччара арицар». Еихшьаланы ҳахәаԥшуазар, ари аҩыза Кь. Чачхалиа ихаҭареи
ипоезиеи ирнаалоит. Аха ишазгәаҭаз еиԥш, аччара ахкқәа
рацәаны иҟоуп. Пропп асоветтә кинокомедиа атеоретик
Р. Иурениов иаликааз аччара ахкқәа еиқәыԥхьаӡаны
иҩуеит:
Аԥсуа ҭҵаарадырраҿы ари зызхьаԥшра ахәҭаны иҟоу
апроблемақәа иреиуоуп. Аԥсуаа аччара аҟазшьақәа рзы
ражәа иалаҵаны еиҳарак ирҳәақәо иреиуоуп – «ачча
лаша», «аччаԥшь еиқәаҵәа», «агаӡа ччара», иҟалалоит
еиҭа ҭагылазаашьақәак «уччару уҵәуару узымдыруа» ҳәа
зхырҳәаауагьи, насгьы еиуеиԥшым уи ацәыргашьақәа
аазыр­ԥшуа ашьҭыбжьҿырԥшратә ажәақәагьы – «акыркырҳәа», «аҟыр-ҟырҳәа», «аҽыгә-ҽыгәҳәа», иара убасгьы
иалыр­каауеит – «аԥышәарччара», «аҽхырччара», «иԥаҵа
даҵаччо…» уҳәа реиԥш иҟақәоу.
Кь. Чачхалиа исатираҿгьы аччара ахкқәа амоуп,Аҵнариа
ишиҳәо еиԥш, еснагь илашаны иҟаӡам, уи аԥыжәара шамоугьы. Иаҳҳәап, ажәеинраалақәа «N» амагазин»: («Аревизор
иҳәеит: «Вот так: / 25 нызқь аҳәеит ақт»), «Рамадан ичамадан» («Абас сарҳәеит џьоук жәаха: / Дыкны дыргеит ҳәа
деимырхха», «– Уи ауаҩ дыԥсит, – рҳәеит…» «Дыржырцгьы
рҭахым ишсаҳаз, / Избанзар дыԥсит уи дшыбзаз»). Абас
32

Иара уа. Ад. 9.

57

иҟақәоу рҿы аччара лаша рхылҵуеит ҳәа ԥхьаӡашьа амам.
Аччара лаша зхылҿиаауа апоет ирҿиамҭақәа алаф рылыжжо иҟоуп. Урҭ рацәоуп, аха аиҿырԥшразы иаагап «Еиҳа
еиӷьуп ҳәа сгәы иаанагоит…»:
Быхцәы хыбҵәеит баалаган.
Бмаӷра ҿыбҵәеит блалаган.
Бгәышԥы хыбтит бналаган.
Быҵкы хыбҵәеит бҩалаган.
Банызба сгәы акы аанаган,
Уажә ибасҳәап саалаган.
Быбзгьы хыбҵәар балаган,
Еиҳагьы еиӷьуп ҳәа сгәы иаанагоит.

Мҩасшақә иазгәаҳҭар ҳалшоит, абраҟа аԥхьаҩ ирччаразы еиқәыԥхьаӡақәоу рахьтә иҟоуп ҳаамҭазы исатираны
иузудымкылақәогьы. Иаҳҳәап, апоет ирџьо ахцәхҵәара,
иахьатәи астандарттә знеишьақәа рыла ауаҩы уамашәа
ибаны ахыччара игәанарԥхартә иҟам.
Кь. Чачхалиа исатиратә жәеинраалақәа рҿы
ицәыргоуп хкырацәала ауаҩытәыҩсатә ҟазшьа бааԥс­
қәеи урҭ ныҟәызго ахаҿсахьақәеи. Дара зегьы ҳзеи­
қәымԥхьаӡаргьы, рыӡбахә мҳәакәа ҳазрывсуам апоет
исатира ззынархоу, иџьбароу ақәыӡбарала дзызнеиуа аҟазшьақәа – аӷьычра, аҵарҭышагара, аԥсыцә­гьа­
ра, аԥсымцқьара, амшгара, агәаҵәажәпара, аашьара,
аҽхәара, ахҭыԥшшара, акариеризм, аегоизм, амҵа­қьа­
қьара, аиҩызара аныҟәымгара, ахатә гәаанагара амамзаара, амаӡа амҵәахра, ажәеи ауси реиқәымшәара, аҭагы­
лазаашьақәа ирықәыршәаны аҽеиҭакра уҳәа уб. иҵ.
Апоет ирҿиара ишаҟазшьарбагаз еиԥш, исатиратә
жәеинраалақәа рзгьы аматериал аԥсҭазаара аҟнытә игон,
58

сахьаркырала изеиԥшыркны иааирԥшуан. Иара темпераментла дҳаҵҳаҵо дызлаҟази, аԥсҭазааратә цәырҵрақәа
реиҩдыраараҿы имаз абла ҵари, аиашаҳәара дахьашь­
ҭази иалдыршон, егьырҭ ирымбакәа, ма хырҩа азуны извысуаз – ауаҩра зхәашьуаз аграқәа ргәаҭара.
Илаԥшықәҵаны иман ахәымгарақәеи аԥсымцқьареи
ныҟәызгоз ауаа. Урҭ рахьтә иара иалкааны иааирԥшуан
амаҵура дуқәа змаз, ма урҭ ирышьҭаз рхаҿсахьақәа. Зхазы иҟаз ачынуаа, зымаҵ рураны иҟаз ауаажәлар ирымоу
апроблемақәа гәыгәҭыжьны, рхатә усқәеи интересқәеи
мацара ирықәныҟәоз, акабинеттә интригақәа рыла
аамҭа зхызгақәоз рхаҿсахьақәа ааирԥшуан. Урҭ
рпрототипқәа рхы анырдыруаз маҷмызт, дара рхаҭақәа
апоет иажәеинраалақәа ирмыԥхьозаргь, иразҳәашаз
ауҟахымыз. Уи азы автор лаԥшҵахәыла ихәаԥшуан,
аԥынгылақәа изаԥырҵон, дкыдцаланы данрымақәазгьы
ҟалалон. Иара ирҿиамҭақәа дахьақәшәалак ишииҩуаз
еиԥш иҟазшьан, дыззаԥхьашаз ауаа иқәшәар, ибжьы ҭыганы аԥхьара. Урҭқәа рзы авба иҭаны апартиа иалцара аҟынӡа азҵаара анықәгылазгьы ыҟан.
Дзықәдыршәалакгьы иара аҭагылазаашьа бааԥсқәа ихы
риҭомызт, иҽеинрааломызт. Ажәеинраала «Сыԥхыӡ»
аҿы иааирԥшуеит ԥхыӡла аӡәаӡәала «афацәа-агацәа»:
Амбакәа, Софыџь, Тира, Хаџьгәаҭ, Рамадан, Тышәкәа,
Гадраҟәа уҳәа исатиратә персонажцәа дрылгазшәа.
Ихиркәшоит арҿиамҭа абас иҟоу астрофала:
Еҳ, абри ԥхыӡымкәа
Избар лабҿаба,
Асатира уаҳа ишызмыҩуа
Уи азы сыгәра жәга!

Кь. Чачхалиа исатира ианалацәажәо еилымхкәа,
адифференциациа ҟамҵакәа уахь иаҵаркуеит иажәа­
59

маанақәагьы. Урҭ егьмаҷӡам – 20 инареиҳаны иҟоуп.
Автор иажәеинраалақәа ари ажанр ишаҵанакуа ахьаз­
гәеиҭаз «Ахьажь напхгаҩи», «Абгахәыҷы акгьы ахараӡам»
рҿы мацароуп. Аха урҭ рнаҩс иҟоуп иажәамаанақәоу
арҿиамҭақәа жәпакы – «Ацгәи аҳәы­наԥи», «Аҽада»
захьӡу ҩ-жәеинраалак, «Уаа дуқәак ашьха ицауан…»,
«Ақәыџьма», «Алым ачараҿ», «Ҭакәажәык зны жьак
лкын…», «Амариал» уҳәа ирацәаны. Иара еицырдыруа
ажәеинраала «Еимаркуазеи?» жанрла иажәамааноуп, избанзар аллегориала ахархәара амоуп – аҳәақәа реиԥш
«агәҭа аиара» зҭахқәоу ауаа ирзынархоуп.
Кь. Чачхалиа ирҿиара иалоуп «Ашьацмақәа» ҳәа
ахьӡ ҷыда зиҭаз ажәеинраала кьаҿқәа. Дара строфак,
ҩ-строфак рыла ишьақәгылоуп. Урҭ рҿы еиҵымхкәа
ииҳәарц ииҭаху ажәаԥҟатә ҟазшьала лкаак аҳасабала
иҳәоит. Дара еиҳарак иморалтәу ахшыҩрҵаратә
мҩақәҵагақәак раҳасабала иаԥҵоуп.
Кь. Чачхалиа ипоезиаҿы, ауаҩытәыҩсатә грақәеи,
аҟазшьақәеи, рықәыӡбара, асатиреи, ажәамаанақәеи,
«ашьацмақәеи» рыҟны адагьы, иаҳԥылоит ҷыдала урҭ
ирызкқәоу иажәеинраалақәа рҿгьы. Иаҳҳәап: «Иҟоуп
ухы угәы ахзыршәало…», «Аҩнаҭаҿы ацәашьы ыҟам…»,
«Хымдыр Ԥагьа», «Аӡә дысҭахуп, егьи дысҭахым» реиԥш
иҟақәоу арҿиамҭақәа жәпакы. Араҟа исатираҿы ароль
ду назыгӡо аччаратә елемент ыҟаӡам, апоет ииҳәо
хәмаррада, иаартны иҳәоит.
Зымҽхак ҭбаау Кь. Чачхалиа ирҿиара иалоуп еиуеи­
ԥшым атемақәа ирызку аԥҵамҭақәа. Ирацәамзаргьы
иҟоуп Аџьынџьтәыдатә еибашьра Дуӡӡа иалахәыз аԥсуаа
рхаҿсахьақәа ахьаԥҵоу – «Аԥсуа ԥҳәызба аԥырҩы»
(М.Аҩӡԥҳа илызку),«Аԥсадгьыл абзиабара» (В.Ԥачлиа изку),
«Аҩны гылан абраҟа, алҩаҵәгьы ҩеиуан…». Иара дрызҿ­
лымҳаны ибжьы рықәиргон адунеиҿы иҟало ахҭыс дуқәа.
60

Убас, Куба иҟалаз ареволиуциа иазикит иажәеинраала
«Куба афырхаҵа», ауаҩы акосмос ахь иԥырра иахҳәааны
иаԥиҵеит арҿиамҭақәа: «Ауаҩытәыҩса дԥырлароуп»
(Гагарини Титови), «Аԥхьаӡатәи аԥҳәыс-акосмонавт»
(Терешкова). Сынтәа, «сахьцалакгьы сиаша сашьҭоуп»
зҳәоз, уи ԥсҭазаашьаз измаз, аиаша иацәхьамҵуаз
Кьыршьал Шамил-иԥа Чачхалиа 100-шықәса ихыҵра
инадҳәаланы иҭыҵуеит иҩымҭақәа еидызкыло, ҩ-томкны
иҟоу ашәҟәы. Атомқәа еихшоуп абарҭ ахәҭақәа рыла:
ажәеинраалақәа, ашьацмақәа, акьыԥхь зымбацыз
арҿиамҭақәа, аиҭагақәа, астатиақәа. Ахәҭақәа рыҩнуҵҟа
арҿиамҭақәа излауаз ала хронологиатә принципла
еишьҭаргылоуп. Аҭыжьымҭа иацуп ацҵеи азгәаҭақәеи.
Ацҵа ахәҭаҿы иҟоуп апоет ирҿиара иазкны аԥсышәалеи
урысшәалеи иҩыз астатиақәеи ииубилеитә хәылԥазқәа
рҿы иара изкны изыԥхьаз ажәахәқәеи. Азгәаҭақәа рҿы
акьыԥхь збахьаз ажәеинраалақәа зегьы изнылахьаз
аизгақәа еиҿырԥшны ирыхҭысыз аԥсахрақәа арбоуп. Ари
ашәҟәы аҿы арҿиамҭақәа аредакциа рызууп иахьатәи
аҩышьаԥҟарақәа ирықәыршәаны. Излауала ҳҽазаҳшәон
аҩымҭа раԥхьаӡа иахькыԥхьызи ианкьыԥхьызи рышьа­
қәыргылара. Уи иахьабалак иаҳзалмыршеит, усҟан­тәи
аамҭазы иҭыҵуаз агазеҭқәа рномерқәа рыҟам­заара
иахҟьаны. Ажурнал «Алашара» аҿы икьыԥ­хьқәаз апоет
ирҿиамҭақәа зныз аномерқәа зегьы арбоуп. Ас алшара ҳазҭаз ааигәа иҭыҵраны иҟоу, В. Бигәаа еиқәиршәаз
«Ажурнал «Алашара» (1955–2012). (Аҭоурых. Абиблиографиа)» анапылаҩыратә вариант ахьҳаиҭаз ауп. Уи азы
иҭабуп идуӡӡан ҳәа иасҳәоит. Ҳгәы еихьызшьқәо иреиуоуп «Аԥсны ҟаԥшь» аномерқәа рыдагьы Тҟәарчал иҭыҵуаз
агазеҭқәа зынӡа иахьҳмоуз. Ҟалашьа амамызт ҳәа сгәы
иаанагоит, кыршықәса уи ақалақь аҿы инхоз, аус зуаз
Кь. Чачхалиа иажәеинраалақәа уаҟа икьыԥхьуамызт ҳәа.
61

Издыруада, арҭ ажәақәа ирыԥхьо аӡәы ҳаԥхьаҟа рхабарк
ҳаиҳәар.
Аҵыхәтәаны, иҭабуп ҳәа расҳәоит ашәҟәы акьыԥхь
азырхиараан ацхыраара сызҭаз зегьы: Денис Чачхалиа,
уи иԥшәма Мариа Гыцԥҳа, акьыԥхьҩы Амина Кәыҵниаԥҳа,
иара убас ашәҟәҭыжьырҭа аусзуҩцәа – аредакторцәа,
акор­ректорцәа, асахьаҭыхҩы.
У. Ш. Аҩӡба

***
Ааԥынра иатәу аҟармаҵыс,
Угәырӷьа-гәырӷьо зегь рыцкыс
Иаҳәамҭан ашәак игәыҭкааган,
Изаҳауа ргәы ахәша
лбааган,
Гәахәас иамоу иԥсаанӡа,
Абжьы ырхаа иҷырҷырларц
шаанӡа
Ашәак ауп иара иадыруа,
Убри аҳәоит иҷырҷыруа.
Аха уи сгәы ахшәаӡом,
Сҟармаҵысгьы абжьы
цаӡом.

63

СХАҚӘИҬРА
Ажәытә иҟан, рҳәоит, гәаҟрак,
Анхацәеи аусуцәеи рзы илашьцаз,
Урҭ ирымбацызт бзанҵык гәахәак,
Ирҳәоит, урҭ ракәын ҳәа иҵаҳәаз.
Аҿар азкымызт ҵарадыррак,
Аԥсҭазаара бзиа азы еиҵаҟьан,
Ԥсҭҳәеилачыран еиқәаҵәарак,
Мрахәага рнамҭо ирхатәан.
Аха уи Октиабр иацҟьеит,
Иԥыххаа иашьҭит хланҵы.
Ашьажәцәа ргәы аҵӷа иақәшәеит,
Ашәақь иахылҟьаз ахыршы.
Ахақәиҭра мра ҿыц иангылоз
Убасҟан сықәлеит аԥсабара,
Асовет мчы насаԥгылан,
Исзылнахит мҩа лашара.
Октиабр дуӡӡа сара салиааит,
Сара сызҳаит, ашкол сҭалеит,
Ажәытә лашьцара шәиԥхьыӡ ақәзааит,
Сара сзыргәырӷьо сышәҭ аҿалааит!

64

АБАҲЧА
Уԥси ушьеи цәқәырԥала рымчқәа еилашуа
Агәырӷьатә ҳәыцра анухала, амра ухашуа,
Адунеи ҿыцаҿ зегь шәахәала иҩычоуп
имхәашьуа,
Уи алашара нарха дугьы абаҳча иҭаҷҷауа.
Уа иҭагылоуп ашәыр ссирқәа – алимон еилыԥхо,
Уныҵалаанӡа аԥша уҿашьқьыр, ахаа фҩы
ахьыкәкәо,
Игәазырҳагоуп иахьҭагылоу харантә икаҷҷо.
Уи иазгәаҟу, нап ахызго аԥшәмагьы даӡәым,
Аӡәы ихала дҟандааиуа ари аус даҿым.
Ара еидгылоуп аишьцәа гәарҭа рымчра еилаҵо,
Аколхозаҿ насыԥ дула зыԥсҭазаара зчаԥо.
Ргәы шԥамгәырӷьои, абаҳча шәҭышра иахьҭоу
ирҿаԥхо!
Мандаринеи патырқали рыфҩы анраҳауа,
Жәҩанҟа аԥырра иазгәышьуа убас ианрызҳауа,
Ҳтәыла амра гәыразыла ирзыԥхоит, ирызгәыкуа.

65

АШЬЫЖЬ
Амрахәага ацыԥхь кыдыҩҩ,
Иаҿалт ажәҩан ибзарыбзаруа,
Аԥсаатә рашәабжь хааӡа сгәы иқәыҩт,
Адаул иасуашәа, еицдырӷызуан.
Ӡаӡала икәабан аԥсабара,
Алымҳарыҩқәа абӷьыцқәа иааныркылт,
Адгьыл иаиоуит аԥсаҳәара,
Сеигәырӷьаны схәыцра ааныскылт.
О, ишԥабзиоу амра зқәыҷҷаз,
Зегьы еихәаччон аԥсабараҿ,
Убри аамҭаз ачаи ахь ицоз,
Сгәы арҿыхеит рашәаҳәара.
Амра анкыдлоз ацыԥхь кыдыҩҩ,
Иԥыруа иалан ачаи иаҵәара,
Абас ианыҟоу, ҳа ҳашәҟәыҩҩы
Ирацәахоит ибзиабара.

66

АШАХТИОРЦӘА РАШӘА
Аԥсҭҳәа хыҵит ахара,
Аԥша иаманы ицеит.
Абна илҵит ашәарах,
Ишәан, ицеит ашьхарахь,
Уаҟа рыԥсы рӡеит!
Ажәлар хыҵит, аа, уара,
Шәааԥшишь, идырҭәит,
Каҵӷы-кнаҳа ҳаҩара,
Иаанырмыжьит гәаҩара,
Напыла идыртытит!
Идрыцқьеит аҵла, абнара,
Адгьыл еиҟарартәит,
Кәазан адгьыл кәазара,
Аҟармара амазара –
Иаадыртит ашахта.
Тәамҩахә рымам аҳәсақәа,
Ахацәагьы убас.
Рыхәда ихшьны алампақәа,
Аамҭа ԥсшьахак амҭакәа,
Абас рҳәон ашәас:
Иаҳрыцқьеит аҵла, абнара,
Адгьыл еиҟараҳтәит,
Кәазан адгьыл кәазара,
Аҟармара амазара
Ажәлар рзы ихаҳтит.

67

***
Мыцхәы бсырҽхәар жәахаала,
Ԥсышәоушәа иҟалоит.
Рацәак мҳәакәа, гәыкала,
Иаҳагьы иԥшӡахоит.
Беицырдыруеит хьӡыла-ԥшала,
Быӡбахә заҳахьоу,
Зегьы бырдыруеит бусушьала,
Имаҷӡам бызбахьоу.
Базыласуп аҭаҭын арыԥхра,
Иҵаруп бара бгәыр,
Ибдыруеит аччара-ахәмарра,
Ибдыруеит ачамгәыр.
Ибдыруеит ибзианы аҽырбашьа,
Ибылоуп акрура.
Ибдыруеит бара ӷьеҩла анхашьа,
Аарыхшьа аҽаҩра.
Насгьы ибдыруеит абзиабашьа,
Дарбану ибатәу!
Ибдыруеит аиҳаб иацәажәашьа,
Аламыс, апату.
Ирацәаӡоуп бызлардыруа,
Аорден згәы иаку,
Ахаҿы мра ицырцыруа –
Ленин дахьану.
Ибдыруеит асас иныҟәгашьа,
Дааир быҩнаҭа.
Быҩны ацқьашьа, аилыргашьа,
Ибдыруеит зегьы рыхәҭа.
68

ИСАҲАЛАНДАЗ, ИАҲАУЕИ!..
Ачамгәырбжьы даҽакала,
Иаҳа ихааны исаҳауеит,
Шаҟа ибзиоузеи, ажәакала,
Исаҳаландаз, иаҳауеи!
Сан иахалҵеит лнапала,
Арахәыцқәагьы налырххеит,
Инаҿылшьит лнапы ԥшьаала,
Абжьы иахылҵызгьы хаахеит.
Уи лынасыԥ арахәыцқәа
Ирҿыҵакны ишԥарҳәауаз.
Дахьыччауаз, лхаԥыцқәа
Ишкәакәаӡа ишԥазбауаз.
Насыԥ шкәакәара алаздырырц,
Ачамгәыр ишԥаҳәауеи,
Сан, арҳәара баҟәымҵын,
Исаҳаландаз, иаҳауеи!

69

АМРА
Игылон амра, ацәа иалҵуа,
Амрахәага халон абахә иавҵуа,
Сыдгьыл иааныҷҷалт.
Жәҩангәы икыдлеит ирлашаган,
Ргәаҿы иҭалеит уи рԥхаган,
Сбаҳчаҿ ашәҭқәа ҿалт.
Амрахәага хыхьынтә иашьҭуа,
Ҵаҟа илеиуан иркакаҷган
Ҳадгьылаҿ иара.
Ашәҭқәа рзыҳәан игәазырҳаган,
Аԥсабараҿы ирԥшӡаган
Икаҷҷоит ҵаҟа.

70

СУХУМИ
Салам усҭоит абрантәи,
Гәыкала исҭахыми.
Уашәа аҳәоит, сгәы узаатит, узаатит
Сықалақь Сухуми.
Ацәқәырԥақәа хәмаруа
Умшын ихыми,
Уԥшаҳәа иавоуп еибарыҩуа,
Сықалақь Сухуми.
Ҷкәыни ӡӷаби бзиа еибабо
Рхәыцра уцыми.
Абзиабара ахьырчаԥо,
Сықалақь Сухуми.
Убаҳчара џарџаруа,
Какаҷла ишәҭыми,
Амузыка зырхәмаруа,
Сықалақь Сухуми.
Умҩақәа казказуа,
Цаментла ихӷәыми,
Кәашарыла иахьымҩасуа
Сықалақь Сухуми.
Афымцақәа укәаҷҷа,
Икаҷҷо иаркыми.
Уханҩнқәа еиқәыххаа,
Сықалақь Сухуми.

71

2
Москватәи ахьтәы иаҵәа,
Урҭ рылаԥш ухыми,
Ҭаацәаду ирылаҵәоу
Сықалақь Сухуми.
Кремль ахьыҵәцара
Ԥшәыма дук дахыми,
Унхара арҭбаара
Илаԥшхаа ахыми,
Сықалақь Сухуми.

ИҾЫРԤШЫГОУ
Ихы-иҿы иқәуп амцабз арԥыс,
Ашәаԥшь иҿы ианыԥхоит,
Дласуп, дԥыруеит аԥсаатә аҵкыс,
Зназы иџьысшьеит сара дыԥсаатәыз,
Зегьы дрыхьӡауеит.
Игәырӷьо ихы-иҿы ианубаалоит
Арԥыс игәы иҭаку,
Аус ахьшуа дадубалоит,
Ҵаҟантә иргыло хыхь дхалоит
Ахан иҳараку.
Ашәа иҳәоит ибжьыҵарала,
Иусқәа ргәы ҟаиҵоит.
Зегьы дрыхьӡоит иласрала,
Дҿырԥшыгоуп иусушьала,
Иду наигӡоит.
Уи ианиарҳәо иҟаиҵаша,
Ианылоит ихы-иҿы.
Лассы идыруеит ишынеигӡаша,
Ишьаҿа еихигоит ԥхьаҟа ириаша,
Дӷьеҩуп зегьы рҿы.

73

ААԤСАРАК САРА ИСЫЗДЫРӠОМ
Ааԥсарак сара исыздырӡом,
Сара ԥхьаҟа сцоит, сышцац.
Напы зласкыз сгәы ақәҿыӷьӡом,
Избоит бзиа инасыгӡарц.
Сыгәҭыхақәа гәаҟра иалам,
Иԥыруеит аԥсаатә еиԥш, имтәаӡац,
Гәырӷьеи-ччареи, уи зыхк алам,
Иарбан иҟоу имбатәхарц.
Иахьа сызҿу аҩра марҵеира
Кырҵуеит иснаҭеижьҭеи ахкы,
Сара исуалуп иҵегь арҽеира,
Сагьашьҭам уаҳа даҽакы.
Сааԥсом сара уи амҩа сықәны,
Иҟалом ԥхьа имнеилар сшьаҿақәа,
Схәыҷнатә аахысгьы сыҟоуп сазгәыкны,
Срыхьӡауеит сара сгәахәтәқәа.
Аԥхын амра ацыԥхь анкыду,
Иалшом ашәҭқәа рҿы маатырц,
Поет ҟазшьала сара исыдуп,
Исылшом исыду насымыгӡар.
Ааԥсарак сара исыздырӡом,
Сара ԥхьаҟа сцоит, сышцац.
Напы зласкыз сгәы ақәҿыӷьӡом,
Бзиа избоит инасыгӡарц.

74

ҲААМҬАҾ
Аԥсҭазаара бзиа амра азкыдуп,
Уи ҭашәо иҟалом.
Анасыԥзцым уи мшыдоуп,
Ахаангьы илашом.
Аамҭа ҳазҭоу ҳаҳзы игәакьоуп,
Ҳа ҳауп уи зыхьчо.
Ҳамҩа шиашоу ԥхьаҟа инагоуп,
Ҳа ҳазқәу ҳаччо.
Аиааира иҳамоу, уи акрыҟоуп,
Ҳгәамч еилыххо.
Ажәлар иҟоу зегь ҳаизыҟоуп,
Зыԥсадгьылаҿ инхо!
Ҳаԥсадгьыл абзиабара
Ҳәаада иӷәӷәаӡоуп.
Ибаҳчарахаз ҳаԥсабара
Быбышӡа иԥшӡоуп.
Ашла ицуп дџарџаруа,
Имч кәадаӡам.
Иаамҭазы дҿоуп, дыхәмаруа
Усдагьы дтәаӡам.
Аԥсҭазаара бзиа амра азкыдуп,
Уи ҭашәо иҟалом.
Аҭаҳмадагьы игәы зҩыдоуп,
Хьӡыда уи дышлом.

75

АВОЖ Д ИЗЫ АШӘА
Амҵәыжәҩа са исызҭаз, аԥсабара
Мырхәагала икаҷҷо исзырбаз,
Жәҩан аҟынӡа инаӡо сылшара,
Аиашала анхашьа сзырҵаз.
Сбаҳчаҭра иакәыршоу абаагәара,
Ишәарҭамкәа наӡаӡа иҟазҵаз,
Ҳаԥсаҭазаара иазҭаз ахаара,
Аҭаацәара ду аҿы сзааӡаз.
Ауаҩытәыҩсара пату ақәызҵо,
Аконституциа хазына зыӡбаз,
Ҳалшарақәа енагь иацызҵо,
Социализм аиааира зчаԥаз.
Акоммунизм ахь иҳадгыланы инеиуа,
Ҳабзиабара агәашәқәа зырӷәӷәаз,
Хә-еҵәак имкьаҭо, ишеишеиуа,
Насыԥс адунеиаҿ изыршаз.
Аиашаз адунеи акы зымшаҭо,
Уи иами мраҵас иҳазшоу,
Ахақәиҭра егьырҭгьы ирызгәазҭо,
Зыхьӡи-зыԥшеи адунеи иахьӡоу.
Амҵәыжәҩа са исызҭаз, аԥсабара
Мырхәагала икаҷҷо исзырбаз,
Оо, Сталин, са сыбзиабара,
Қырҭтәыла хазына иахшаз.

76

АГӘРА ЗГАУЕИТ САРА
Ицаҳәцаҳәо амра ԥхара
Иалаҷҷоит абра,
Аԥшгьы ҩеиуеит гәаҵаӷара,
Иаҿуп азҳара.
Ашьапы иамоуп аԥсаҳәара,
Ибзианы ирашәоуп,
Здаҟамла иӷәӷәоуп ахкаара,
Уи азы еиқәшәоуп.
Адгьыл рԥсылоуп здаҟамла,
Рҵәыгала ирчоуп,
Ҽаҩра духарц гәык-ԥсыкала,
Иара убас иазшоуп!
Дзаҵәым аԥшәма напы ахызго,
Иазықәԥо аҽаҩра,
Адгьыл еисан, амал ацәызго,
Нхацәоуп дара.
Еивагылан аҽага шьҭыршьуеит,
Аӡәк иеиԥш акны.
Иаадрыхәа рымш иазыршоит,
Ироуеит еизакны.
Агәырӷьа ирымоу рашәа ишалоу
Саҳауеит сара,
Урҭ рынхара шыманшәалоу
Блала избоит абра.
Ицаҳәцаҳәо амра ԥхара
Иалаҷҷоит абра,
Аԥшгьы ҩеиуеит гәаҵаӷара,
Иаҿуп азҳара.
77

СБАҲЧАРА
Наунагӡа сыԥсҭазаара
Мрахәагала икаҷҷоит.
Ибзиахан сыбзазара
Сеигәырӷьан сыччоит.
Сара исымоуп агәаҳәара,
Аусура хҭакны.
Иагьыҟасҵеит абаҳчара,
Азеиԥш ус сҽазкны.
Иҿалахьеит ашәырҵәақәа,
Ианаҭахьеит ахкы.
Ибзиаӡоуп ашьыҵәрақәа,
Иҟьаҟьаӡоуп абӷьы.
Бла ахьынаԥшуа еиҟәынхаланы,
Ашәыршьапқәа ааӡоуп,
Унеиуазар убжьаланы,
Аиашазы, иԥшӡоуп.
Саԥшәыманы, сҽырԥагьаны,
Анхара ашәа ҳәауа,
Сыгәлааилоит сыбжьаланы,
Сбаҳчара еимдауа.
Сыԥхӡы иарҽхәоит сыԥсҭазаара,
Қьафурала сарчоит.
Ибзарыбзаруеит сбаҳчара,
Мырхәагала икаҷҷоит.

78

АБРАҞА
Абра ԥшӡоуп, сыԥсы сзаҟәыхәам,
Сгәаҿы иӡуам аҭахра.
Абра ԥшӡоуп, абра акгьы сыхьуам,
Абраҟа ишәарҭам аԥсра!
Абраҟа сиит, абраҟа сааӡеит,
Абраҟа сызбом сызхара,
Сгәы-схы џьара ак сымхьааӡеит,
Хьаа-баа сԥыргоуп, наҟ, хара.
Сышәҭқәа иҿалаз ӡынгьы хьҭа иамкӡеит,
Сбаҳча акәзар – шәырла изазоит,
Смазара акәзар, уи сца иамкӡеит,
Культурала анакәха, ԥхьаҟа сцоит.
Сымра иахылҵуа акәзар смархәага,
Исықәыҷҷо, иԥхоит есымша,
Иахьабалак азеиԥшуп уи: ашьха, ага,
Абнара, аккара, адәышша!
Сбеиоуп сара, сыԥсадгьыл чашәроуп,
Абра иҟоуп сыԥсаса, сшьамаҟа,
Абра иааӡеит, абра адгьыл кәазоуп,
Абра иқәуп сырахә еицырхәхәа!
Аԥша ааиуеит ашьшьыҳәа ихәмаруа,
Ахәхәаҳәа инасуеит абӷьра:
Сыԥсадгьыл баҳчароуп иџарџаруа,
Сзеигәырӷьо убриоуп сара абра.

79

Сыԥсҭазаара лашоит идуу разҟыла,
Сашәаҳәабжь гоит иахьабалак!
Зегь сҭахәп, зегь збоит гәыблыла,
Абраҟа иҟоуп иахьа ақьаф.
Сырҩашқәа, скәара ӡыҷҷақәаҵәҟьагьы
Ахьыр-хьырҳәа сахьырбауа иччауеит.
Сыԥсадгьыл бзиа избоит, абарҭ зегьы
Смааԥсаӡо, сгәырӷьо сырзыԥшуеит!
Абра ԥшӡоуп, сыԥсы сзаҟәыхәам,
Сгәаҿы иӡуам аҭахра.
Абра ԥшӡоуп, абра акгьы сыхьуам,
Абраҟа ишәарҭам аԥсра!

АИШЬЦӘА ДУӠӠАҚӘА ШӘАХЬ
Аиашьара, аиҩызара, аибаҭахра ӷәӷәаӡаны,
Аҽеибыҭара, аидгылара, аиԥылара еизгәыкны,
Агәы еиҵыхра, агәамч дура, аҳәатәы еиқәшәара зегь
акны.
Ҳара ҳҟны ада даҽаџьара иабоубашеи унаԥшны!
Ҳара ҳмилаҭ рыешьара есааира иӷәӷәахоит,
Аибаҭахра доусы ҳгәаҿы ашьа алалоит, иԥхахоит,
Ҳаиниара, ҳаибабара амырхәага еиԥш ихаахоит,
Аӡәи-аӡәи ҳаибамбацзаргьы, ҳанеиниалак ҳаигәаԥхоит.
Доурысыз, дукраиназ, даԥсуаз, зегь ҳаишьцәоуп,
200 миллион ҳазхылҵыз зегь иаадыруа ҳаб аӡә иоуп,
Адунеи зегьы зыӡбахә рдыруа Октиабр ду
ҳаԥацәоуп,
Аибарфара, аичырчара – уи наӡаӡа аҵыхәа ԥҵәоуп.
Абас раԥхьаӡа изакәанызтәыз, изылшазтәыз Ленин
иауп,
Уи ицхрааз, ицназыгӡаз иҵаҩ дуӡӡа Сталин иауп,
Егьа ҳхылаԥшуа, ҳаиҵазааӡо, ԥхьа ҳназго ҳпартиа
ауп,
Уи иҳаланаҵо абзиабара аџыр еиԥш иӷәӷәаӡоуп.
Ҳашьцәа дуқәа, ҳаиҳабацәа аурыс, нас, аукраинаа,
Ҳарҭ аԥсацәагьы убра ҳалахәуп шәара шәгәырӷьара
ду хазына,
Шәашәныҳәаҿа аанаҳкылоит, шәа шәныҳәаҿа
ацәхьа аҩына,
Ажәа имоуп аталбашь, шәааизыӡырҩы уӡӷаб
уҷкәына,
81

Шәара шәныҳәа, шәа шәгәырӷьара, ҳара ҳзыҳәангьы
игәырӷьароуп,
Ҳҽазыҟаҳҵеит ҳҽазҵәылхны, иахьа зегь ҳзы гәырӷьаччароуп.
Шәашәзы иааҩуа, шәа-шәзы иаҳҳәауа ҳара ҳзыҳәан
игәахәароуп,
Хыԥхьаӡарала ҳмаҷзаргьы, насыԥла шәа
ҳшәаҟароуп.
Шәашәныҳәаҿа, иҭанымҵәаӡо аныҳәаҿа,
океанзароуп,
Шәашәныҳәаҿа иара океан зҭоу аҭра ду
иаҟаразароуп,
Океан ҭабара ақәу аҳа, шәашәныҳәаҿа ҭабара ақәым,
Амра кыдшәан ишкамшәо еиԥш, шәа шәыӡбахәгьы
кашәара ақәым.
Ҳа иаҳԥырхагоу, ҳа ҳаилазхәо адунеи аҟны
дыҟамзароуп,
Дҟамларцаз уи агьааур ҳарҭ ҳгәыҳҽанызароуп,
Идац ԥашә акыҟамкәа дыцҟьашәҟьа
дықәҵазароуп,
Ҳаиашьара, ҳҭаацәара излаӷәӷәоу инацҵаны
иаҳрыӷәӷәозароуп.
Аиашьара ду, аибаҭахра, аиҩызара ӷәӷәаӡаны,
Аҽеибыҭара, аидгылара, аиԥылара еизгәыкны,
Агәеиҵыхра, агәамч дура, аҳәатәеиқәшәара зегь
акны,
Ҳара ҳҟны ада иабоубашеи даҽаџьара унаԥшны!

АИААИРА МҨАХЬ
Шәышықәсала кьыс змамыз, зхы иақәиҭыз
адгьылқәа,
Шәарах хыбаҩ дгьыл ахьарҵәуаз, ишьҭаз баша
адәаӡақәа,
Жәытәнатә аахыс ус иҟаӡаз, уаҩԥсыкгьы
дамбакәа,
Иахьа ироуит ахшыҩзышьҭра иҟаларц аҽаҩра
беиақәа.
Убас иахьыҟаз адгьылбжьаха напы адыркит
ҳажәларқәа,
Ҳәараҭахәма, зегь ҟаҵатәуп, ириааитәуп иҟоу
ауадаҩрақәа,
Аԥсадгьылаз, ихәарҭоу азы, ақыҭанхамҩа
акультурақәа,
Ирҭбаалатәуп, ишьҭыхлатәуп иҳаурц ачарыц
ԥшӡақәа.
Ицауеит аҿар, ахьҿар, афырхацәа ззырҳәауа,
Ҷкәыни ӡӷаби иагеибыҳәауа, аҳаҳаиҳәа еицԥыҳәауа,
Миллионжәлар иахьа игәырӷьоит, идәықәлаз рымҩа
ныҳәауа,
Ленин икомҿар хьӡы згахьоу, иагьызгауа ззырҳәауа.
Атрактористцәа, акомбаинерцәа, аҟазацәа, иҵегь
убас,
Абратәи ицаз иналыхәхәа мыцхәы иӷәӷәоу зылша,
зҵас,
Аиааира зқәу енагь зусқәа рҿы, ақалақь
Комсомольск ҟазҵаз,
Дгьыли жәҩани ыҟанаҵы, есқьынгьы шәа шәҿаӡаз!
83

Ҳара ҳпартиа ҳаԥхьагыла, амҩа иаша ҳара
ҳақәнаҵоит,
Ҳара ҳамч, ҳара ҳиааира, ҳара ҳахьӡ иацнаҵоит,
Ҳҽаҩра дгьылқәа уи иарҭбаауеит, ҳҽаҩра беиа
иацнаҵоит.
Ахьӡы иҭшьушәа ахҳәаҵәқәа, ачарыцқәа ааӡоит.
Ҳа ҳпартиа игәанаҭоит, иҳахәаша ҳаԥхьаҟа,
Ҳара ҳпартиа аҭоурых ҿыц уа ианнаҵоит
иалпыҟҟа,
Уи иаҳнарбоит ашьха аҵаҟагьы амал иҟоу
иалыркка,
Ҽаҩраҭыԥны ирбеиаган, иаҳнаҭоит ҳадгьылқәа.

АЗҴААРЕИ АҬАКИ
– О, бабацои,
Бара иахьа?
Бымҩа абахоу,
Бгәы мцаха!
Быԥшӡара
Агәил ԥшӡара
Еиԥшуп даара,
Бхьыҵәҵәаха!
– Са сахьцо аума
Узызҵаауа?
Уеигәырӷьома
Уаҿынҵәаауа?
Ачаи иаҵәара
Быӷьҟатара,
Ҿысхырц ауми
Сыззаауа!
– Уа банҭало
Ашьыжь,
Аԥарԥалыкь еиԥш
Бгьежьуа,
Амра ԥхара,
Ба бгәаԥхара
Иалаҷҷома
Баԥхьа ма?

85

– Ихәмаруа,
Ихәмаруа
Иубахьазар
Еиԥш ақаруа...
– Уи закәузеи,
Иаԥшшәахәузеи?
Абла хызкра
Еиԥшу ақаруа!
Са исыздырам
Исабымҳәакәа,
Бсышьҭуам,
Аҭак ҟамҵакәа,
Са исыздыруам,
Ицырцыруа,
Ба бнапала
Исгәабмырҭакәа.
– Ачаи иахьыӡсоит
Аӡыцәыкәбарқәа,
Иҟато иҩеиуеит
Ачаибӷьы џарџаруа,
Рынаӡара,
Разынтәара,
Амра алаҷҷоит
Аӡыцәыкәбарқәа.
1938

ЕНАГЬ СГӘЫ ИҬОУ
(ашәа)
Сгәыкы балоуп бымҩашьо,
Сгәы бҭоуп бымцаха.
Са сахь бааиуеит бышиашо,
Бҭалоит сымӡырха.
Игәабҭауашәа исынхашьоу,
Бсыхәаԥшуеит быххаччо.
Сымш аҭыԥҳа,
Уи дызусҭда игьангьашу
Ачамгәыр азырҳәо?
Зыхәда мыцхәы иҵҟәашу,
Лыџьымшь ҭбаа еиҵҳәа,
Уи лакәым сзыргәамҵуа,
Сгәыкуа сзышьҭоу,
Сыцәа, сыԥхыӡ саналҵуа,
Енагь сгәы иҭоу,
Енагь сгәы иҭоу!
Ҩ-напыкла ихандеиуа
Хьыӡла амхы иҭоу,
Лоуп сара сзыргәаҭеиуа,
Сымш, сызкәыхшоу,
Сымш, сызкәыхшоу!
Лҩада иара убыс,
Лҩызцәа зегь рыҵкыс,
Цәымзашәа илашоу,
Цәымзашәа илашоу!
87

ЛОМОНОСОВ ИХЬӠ ЗХУ АУНИВЕРСИТЕТ
Шҭас иумоу заҟароузеи,
Шаҟа ииаша ҟьаҟьароузеи,
Ԥшшәы хкыла шаҟа еилоузеи,
Шәҭыкакаҷла иԥшӡоузеи!
Адәеиужь ашьац иаҵәҟаҟараӡа,
Агәашә аартуп иҟьаҟьаӡа,
Ишаарту еиԥш ҳара ҳгәы,
Уашҭаҿ шаҟа гәырӷьо иҭоузеи!
Ргәи ршьамхи шаҟа иҿоузеи,
Шаҟаҩ ҵеицәа насыԥ роузеи,
Насыԥ, аха ишаҟароузеи,
Шаҟа рбозеи, шаҟа рҵозеи!
Жәлар ирыхәо шаҟа ргозеи,
Рҵара иалган ианцауа,
Уара узбаз убри мацара,
Уи наӡаӡа агәра игоит,
Игәы убриаҟара еилнаргоит,
Знык дхалан, ҵаҟа дылбааргьы,
Уашҭа дҭысны аҩныҟа дцаргьы,
Адырра инаҭо кыр ҟалоит.
«Ала иабо хы иаԥсоуп» ҳәа,
Ажәаԥҟаны ирҳәалоит.
Гәадуралоуп сара сышузхәыцуа,
Гәадуралоуп уара сшуԥырҵуа,

88

Сгәырӷьаҵәа аԥша сырсуа
Санцо, атәыла ду сахысуа,
Са сҟалашам сааԥсаны.
Еиҭасҳәоит уӡбахә Аԥсны,
Избаз зегь раҵкыс, уеиҳаны!

АМАВЗОЛЕИ АҾЫ
Гәыԥ-гәыԥла ауаа еишьҭагыло,
Инеиуан хәыцрала иҭәны.
Ԥшьшьала ашьшьыҳәа, инҭгыла-ааҭгыло,
Еиҭа-неиҭаҵуа ақьаад ҟаԥшьқәа кны,
Инеиуан идуӡӡоу гәыблыла,
Амавзолеиахь рхы рханы.
Ақалақь иалҵуеит рҵыхәа,
Аӡхыҵреиԥш иаҳа-иаҳа ирызҳауеит,
Аԥснытәи ҳашьхақәа реиԥш рыгәҭырхәа,
Ҵҩа змаӡам ауаа аауеит, ицоит.
Ацәашьырҳәы еиԥш ашәаҿ игылоуп,
Аԥсақәа рыварс аҟарул,
Ахәыцра иалаҵәан иагәылоуп,
Ишԥаҟалоишь абзиабара агәырҵҟәыл…
Сыԥсыԥ алеиҩеира аҽааннакылеит,
Зныкаҵә схәыцра аҽакхеит,
Усҟан зынӡакыс сшанхеит.
Ҳмыхьшәашәеит иара уа ҳахьҭалаз,
Избеит ацәашьы уа иԥхауа
Ҩыџьа адуӡӡақәа ахеидиалаз,
Наӡаӡа зус дуқәа ҿиауа.
Шәа шәакәын, шәа шәоуп ҳабзиабара,
Ҳаиааирақәа шәа шәоуп рҭоурых.
Шәа шәызҿыз аус ахьынаҳагӡара
Убриоуп ҳзышьҭоу зегь ҳаиқәных.

90

МАРТ 4
Аԥсны, анкьа гәаҟра згымхоз,
Уара уҟынӡа крыҟазма,
Иҿаҳаз, зыгәҭыха ззымҳәоз,
Изоуҳәозгьы ӡәыр думазма?
Уԥшӡара уара иутәызма,
Мамзаргьы аӡәыр дуеигӡозма,
Ушьха, удгьыл, пату ақәызма,
Аԥсабара ас ишәҭуазма?..
Умшьн Еиқәа аҽеиқәнакуазма,
Атәым сасцәа анҭалауаз.
Ус нас, баша ицәкәырԥауазма,
Угаҿа ианадҭәалауаз?
Октиабр ду ацәкәырԥқәа уԥылеит,
Аԥсны узы гәырӷьа-ччарахеит.
Уԥшӡаӡа уеиҭаақәгылеит,
Уинахыс иузыԥсшьарахеит.
Ишәҭуеит уара убаҳча, уцитрус,
Ирацәаӡоуп умхы илаҵоу,
Ишәаҳәоит уа уӡӷаб, уарԥыс,
Уа, с-Аԥсны хәыҷы, иԥшӡоу.
Маҳәра ауашәа Ерцахә ашьха,
Ишкәакәоуп сыла ахҭарԥа.
Наунагӡа иухыхны угәаҟра
Уалгеит, иангылоз март ԥшьба.

91

Ушәҭуеит, укакаҷуеит, сымра тәыла,
Асовет тәыла ду ахәҭак,
Аҭаацәара дуӡӡа урылагыла,
Уӷәӷәахоит зынӡак.

ТҞӘАРЧАЛ
Асовет уаа узнеин, рус еиҵырхит,
Гәыкра уҵан иахьа ушыҟоу уҟамлаӡац.
Тҟәарчал ухьӡ сара издыруеит, иҳараркит,
Аус руеит, еиҵахарак ҟамлаӡац.
Аҵх иаҳәаз аӡаӡақәа рыԥсы ҭарҵеит,
Блас иухарҵеит афымцақәа ҭыџьџьаауа,
Аԥсҭҳәақәа ухәы ихырцан, наҟ икарцеит
Абарҭ ахацәа, нас, дызусҭа изырџьара!
Ашахтаҿы урҭ нҭалан, арацәа ҭыргоит,
Ҳамҭа дуус аԥсадгьыл азы иҭиуа.
Еицлабрала аус ахьыруа, аплан иахыргоит,
Иахьырҭахә аџыргьы ркыми итиуа.
Ахан ҩнқәа уа еимардоит дгьыли-жәҩани,
Ушьхареиԥш, усоуп урҭгьы ишрызҳаз.
Уара умали, уара ухыбреи, уара унхареи –
Урҭқәагьы рыла зегьы ирдыруеит ишузҳаз.
Тҟәарчал ушьҭыбжь ахраҿҟьақәа ирныҩаарныҩуа,
Аԥсы ҭалазшәа, ушьха агәеисыбжь саҳауеит,
Абри ажәабжь амузыкабжьеиԥш сазыӡырҩуа,
Аус ахьызуа аӷьеҩҳәа сыбжьгьы уаҳауеит.
Сызлагылоу сҩызцәеи сареи бзиабарала,
Акомбаингьы ашахтаҿ инҭаҵа,
Аус аауеит уа механизмла,
Скомбаинеруп, крызуеит смааԥсаӡо.
93

Донбас сацлабны Ерцахә ашьха садҽырбалоит,
Ахьыр-хьырҳәа ушьха рҩашқәа ччалоит.
Кремльтәи ахьтәы еҵәа угәыдыԥхалоит,
Ҳпартиа амчрала ԥхьаҟа иҵегь уӷәӷәахоит.

АҬАҲМАДА ИАЖӘА
Дад, абраҟа уажә ҳахьгылоу,
Иҟато ачаи ахьҩеиуа,
Убра, аҳәсахәыҷқәа ахьҭагылоу,
Амреиԥш ишеишеиуа,
Анкьагь иагмызт аҳаичеи,
Дад, еимҵакьачарҭан,
Еимырҟьо иҳаман аҭарчеи,
Ҳцон ахшьыра ҳҽаҭан.
Скәалаауа, ҽцәашәҩык сыцрыхәхәа,
Ажрақәа сырхыԥон.
Сҽы аԥырцәқәа еиҵыхәхәа,
Аҵыхәа аҳауа ихылон.
Исгәалазыршәаз шәасҳәап, дадраа,
Абыржәгьы иҟоуп аҳаичеи,
Аҳәсахәыҷқәа арадқәа ибжьыҵәраа,
Еицлабны иахьҿырхәа уажә ачеи.
Абриоуп зынӡа аҭарчеи ззырҳәо,
О, ара аҭарчеи иазыманшәалоуп.
Ароуп анхашәа ахьырҳәо,
Аҳәсахәыҷқәа ачаибӷьы иалоу.
Шәласы дадраа, ҳаҳәсахәыҷқәа,
Иааиуа-иҵеиуа ара шәаҳбароуп.
Реиҳа ҿызхыз ахәылбыҽха,
Абираҟ ҟаԥшь лаҭәаҳшьароуп.

95

СҚЫҬАҾ
Амш бзиан, амра каххаа,
Уи аӡаӡа арбон.
Уа мшыбзиақәа, Баслахәаа! –
Сҳәан, сҭыҵт авагон.
Ашәҭ рыфҩы хаа сара исԥылеит,
Снеиуан сыццакны.
Павели, Раули, Раиеи, Циалеи
Шыҟоу схы рханы.
Гәазырҳагоуп, аиаша шәасҳәап,
Ашәҭра ианаҿу,
Ушьамхы нарсны, ааԥын уаҳәап,
Умцан ҳәа иаҳразҟу.
Сахьынҭалаз Гыџь имӡырха,
Ибыбышӡа ишәҭын аҵәа.
Иҭагылақәаз ашҭа иқәхха –
Сҟарҵеит сгәырӷьаҵәа.
Асырӡ леиуеит ашьхарантәи,
Аалӡга абжь ду ахоуп.
Аколнхацәа збоит абрантәи,
Рыдгьылқәа цәаӷәоуп.
МТС аҟынтәи уа атракторқәа,
Иасны иаадырҳәуеит.
Иаанырмыжьит арха дгьылқәа,
Иқәланы ицауеит.

96

Амш бзиан. Амра каххаа,
Ааԥын кәыкәу иаҳәон.
Аколнхацәа, ақыҭауаа,
Аусураҿы еисон.
Абригада аӷьеиҳәа иҭалеит,
Инаргоит «аҭарчеи»,
Аус аиааиреи аус маншәалеи
Иақәшәан иандырҽеи.
Гәцаракралеи напы цқьалеи
Ачаибӷьы ааӡаны,
Павели, Раули, Раиеи, Циалеи
Иҿырхәан еисаны.
Амш иацлоит, амш иацлоит,
Амра ԥхоит, иԥхоит!
Ааԥын, аԥхын ашәҭ какаҷхоит,
Аҽаҩра ԥшӡахоит.
Амш бзиоуп, амра каххаа,
Аура зазо иҽырбоит.
Уа мшыбзиақәа, Баслахәаа!
Сашьцәа, бзиа шәызбоит!

АСОВЕТҚӘА РЫМЧРА
Абри сахьаҟәырҷахоу,
Убриоуп сара сгәы иахәо,
Сара ԥхьаҟа сызго.
Убри амра сыларсуп,
Убри са сазыразуп,
Убриоуп зыгәра зго.
Убриоуп сара сымрагьы,
Убриоуп сара сыдгьылгьы,
Са сызқәу сынхо.
Миллионҩык сара сыдагьы,
Усуҩи нхаҩи рҩыџьагьы
Уи ауп иргәаԥхо.
Убриоуп иразҟу,
Рыпату зызку,
Сыбзиабара зырӷәӷәо!

98

СЫҚАЛАҚЬ САЛАН
Снеиуеит ԥшьаала, ахәыцра салан,
Сгәы ҭәны, снеиуеит сгәырӷьарала.
Снеиуеит сара, сықалакь салан,
Сгәы иҭоу удырратә сныҟәашәала.
Сеиқәшәоуп сшыжәбо мазарала,
Сызқәа беиоуп хаҳәтә рацәала.
Сынхоит-сынҵуеит хан чаԥала,
Сзыҩноу лашоит фымца блала.
Снеиуеит сара сбаҳчарала,
Сыԥсы ахьысшьо хәылбыҽхала,
Сгәы ҭыго аччарала,
Шәаҳәабжьыла, кәашарала.
Аԥсабара аԥшӡарала,
Бзиабарала, гәаԥхарала,
Снеиуеит ԥшьаала, ахәыцра сала,
Сгәы иҭоу удырратә сашәаҳәарала.

99

ГАГРА
Уа мшыбзиақәа, дадраа,
Араҟа зыԥсы зшьақәо,
Аԥсшьарҭа ҩнаҿы Гагра
Ҳамҭак исасқәоу!
Сааит саргьы ԥсшьара,
Сшәыдышәкыл абра,
Салахәуп шәҭаацәара,
Насгьы шәыҩнра.
– Уааи асасааирҭахь,
Уқәиа, уԥсшьа,
Нас, удәылҵып аҳауахь,
Дукәыхшоуп уаҳәшьа! –
Дсеигәырӷьан, дысԥылеит,
Исымбац ҭыԥҳак,
Иаҳәшьак леиԥш сымҩаԥылгеит,
Дҳалалны убасҟак…
– Иҭабуп ирацәаҵәҟьан,
Саҳәшьа хаа бхаҵкы,
Исхашҭуам ба бсахьа,
Бҿаԥсшәа гәыкы.
Бмаҵушьеи бкырушьеи –
Уи даара иласуп.
Араҟа зыԥсы зшьо рзы
Бгәы даара иразуп.
Ара дыҟоуп Уралтәи,
Москватәи, Тҟәарчалтәи,
100

Уажә сааиуеит убратәи,
Са исыхьӡуп Кьыршьал.
Уи ашьҭахь схәыцуан,
Акырӡа сшанхан,
Амырхәага бла схьырсуа
Сахьықәтәаз ахан:
Дызусҭа изыргылаз
Абри ахра ԥҟаны,
Са сзы иҟоу гәаблыла
Игәы аҵа аартны?
Абаҳча аԥшӡара,
Абраҟа иааӡаны,
Исызҭаз аԥсабара,
Лаԥшыхаа ахҵаны?
Сымшынгьы хәмаруа,
Аҭра ду иҭашьшьы,
Ашәаԥшь бзарыбзаруа
Ихтәалон шьыжьы.
Аҵааршәыразгьы хьҭа иамкуа,
Ԥхынрак еиԥш ишәҭуп,
Абаҳчара еицамкуа,
Уи ажәлар иртәуп.

АԤСШЬАРҬАҾ
Аԥша аасырсуа, ашәҭқәа срылоуп,
Ашәҟәқәа срыԥхьо, нас, сыҩуа,
Ишәыршәыруа са исхагылоуп,
Апальма шәшьырара сызуа.
Ашьхара нҵәаӡом, хыхьӡа иҩагоуп,
Ҵлала ихыбуп ахәада.
Ҿнаҭӡом, иҭынчуп, агәы ԥагьоуп,
Иароуп иҟоу ахада.
Аҵа кылҵәоуп иҭацаментны,
Адәыӷба ҭысуеит иҵәаауа.
– Иҟазҵада абас иссирны? –
Аӡәырҩы гәасҭеит иазҵаауа.
Амшынгьы аҽыруаҩдуны,
Иҳәарԥсаруа, илакьҭауа,
Ицәқәырԥо иавоуп, ачча рдуны
Агаҿақәа еимдауа.
Ажәлар ықәуп қьафҭаҵагас,
Абри ссирс иԥхьаӡаны,
Зегьы ирымоуп гәыҟаҵагас,
Абас иахьыҟоу иԥшӡаны.
Хәылԥазыла араҟа иҟоу
Агәырӷьара џьашьахәуп,
Џьоук неиуеит асқьала шыҟоу,
Џьоукы абаҳчаҿы иҵәахәп.

102

Џьоукы ашәҭқәа ргәыдыҳәҳәала,
Уаҟа иҭырхәеит рпатреҭ.
Саргьы изыҩуеит ажәеинраала,
Абар дахьыҟоу апоет.
Ачча-ахәмар сгәы иҭнымҵәаӡо
Араҟа иҭами сымӡырха.
Сымш гәырӷьоит инымҵәаӡо,
Сыҵых ҵәцоуп есуаха.
1950

АУҬРАҬЫХҞАҴАЦӘА
Жәҩангәы икыдлан ашәахәа ашьыжь,
Амырхәага ахҿақәа налжь,
Агылара иаҿын.
Ҿаҩеи каршәреи акы нмыжькәа,
Зегьы ирықәҭәо аԥхара аԥсыԥқәа,
Аԥсабараз анасыԥқәа
Аазгоз ааԥнын.
Аԥсаатә гәырӷьон шәаҳәарыла,
Ашәа цәырган гәахәа дула
Аҳәара иаҿын.
Аколнхацәа: Фисеи, Махеи,
Сырмеи, Лизеи, Кәицеи, Чахеи,
Ҳәҳәагеи, ҽбыгеи, жыгеи, баҳаи
Шьҭырхит иццакын.
Инҭагылеит ибеиоу адгьыл,
Бара ак шәасҳәоит Фиса, уаа Гәил,
Аисара ҟаҳҵап.
Сырмеи, Лизеи, бареи, Накәеи,
Ҳреисап: Хиҷкәеи, Хәытеи, Кәакәеи.
Аколнхара ӷьеҩла ҳаҵамхакәа,
Ауҭра лаҳҵап.
Зегь ҳрыцқьап барди ҽыгәреи,
Иҟалоит шьынкеи, нашеи, ҵыбреи,
Ибзиан иҟаҳҵар.
Абар, адгьыл шыҟаимаҭу,
Аплан иацҵан сынтәа иҳаду
Алаагалап, – лҳәеит Аду,
Иаанхо абазар.
104

Хәыҷы-дуи зегь еицхыраан,
Иаакәыршаны аанда хыркаан,
Ибзиан ирцәаӷәеит.
Уац рҵәыла идырԥсылан,
Аӡәи-аӡәи аус иадшылан,
Апарникқәа ахадыргылан,
Ҳауала идырԥхеит.
Нас, сыԥшызар, ураҭагалан,
Ауҭраҭых еимгәҳәо иалан,
Аҟәара аҟара хын.
Ауардынқәа еишьҭаргыла,
Инарылмыҳәҳәо аларгыла,
Иарбан иҟам уа хкы-хкыла,
Аҭгара иаҿын.

1950

АЖӘХЬЧА ИГӘАЛА
Адгьыл – бара ахәаҿы,
Уаҟа игылоу ажәҭраҿы,
Снеит шьыжьымҭан.
Ажәқәа дрыҵан ихьауа,
Дгәамҵхамҵуа даӷьуа,
Ажәхьча Уарҭан.
– Ажәқәа, дад, ахш ааргом,
Нас, ироуҳәар, агәра ргом,
Ирбоит омашәа.
Арҭ аамҭала аџьыка рфом,
Афатә маҷуп, уи рызхом,
Иабаҟоу аҟашәа?
Уи азыҳәа, сеиқәдыршәом,
Рыфа рҳәом, рыжә рҳәом,
Срыҳәоит есымша.
Аха уи агәхьаа ркым,
Арахә рааӡара ибла ахым
Ахантәаҩы сашьа.
Са исыздырӡом «а», «б»,
Аҵара имоуп ҳаиҳабы,
Уи азы дсырџьом.
Аха издыруам убри атәы,
Насгьы ихаиҵом уҳәатәы,
Акы уҳәар иуӡом.
106

Дҽыжәҵӡом дааир, дрыхәаԥшуеит,
Иԥхьаӡоит, днарылаԥшуеит,
Акгьы игәаԥхаӡом.
Нас, иҟамчы иҽы инахҟьа,
Агәашә дынҭыҵуеит иҽырчы,
Акагьы иҳәаӡом.
Жәаха аизараҿы ҳаиҳабы,
Ашәҟәы иҳанирҵеит ҳнапы,
Ҳаг-ҳҿамырҳәа.
Ашә рацәаны иалаҳгаларц,
Аха аҟашәа ҳадигаларц,
Имҳәаӡеит ажәа.
«Абриоуп иусу зегь рыҵкыс», –
Иҳәан, дындәылҵит иара убыс, –
Ишышәҭаху иҟашәҵа.
«Сара издыруа шәара шәоуп,
Уалс исыдыз аҳәароуп»,
Абас иҳәошәа:
«Рахәгьы ыҟам, шәахәгьы ыҟам,
Адунеи хышхарҵәуп иҟоу», –
Абасоуп џьоукы-џьоукы шыҟоу,
Аҩыза, исызхаҵа.

1950

АНИ АԤҲАИ РЕИЦӘАЖӘАРА
Цәгьа быҭхаџьит, цәгьа быҭхаџьит,
басла бсамырҟәыл,
Ҳкамбашь аԥа канажьит,
имыӡааит акәыкәыл.
Издыруада бара сгәада,
напы ҳзадкылар,
Ҳаҵанаҵар ҳкамбашь ԥада,
иаҳцәымшарылар.
Ахәыҷы ба бами, иаабгар ами
бҭалан ахкаара,
Бан, сара сбыкәыхшами
ба бзы ахмыҳәҳәара,
Сара ибысҭап, нас, абысҭа
инаҵарҟәаҟәа.
Игәгьы иахәап аҵлаҳәысҭа,
иааишьшьып бҟәаҟәа.
– Ибзиоуп, сан, бымшәаӡан,
ами ҿаҳәара
Анаазгалак, исыбҭо, сан,
сан ахмыҳәҳәара?!
– Уи, ҳәарада, бысцәымԥсрада,
ахш ҳхьо ҳҟалар,
Аӡәы иҿасҵом бара быда,
ами аабгалар.
Арахә рааӡара гәаԥхарада,
изыҟалом уаҩҵас,
Напы анруҭагьы хамеигӡарада
иӷьацоит зынӡас.
Аԥшқақәа ашьабсҭа еиԥш,
икаԥачаԥо ицоит.
Лаԥш рхызар ан лыбла еиԥш,
исирӡан иааӡахоит.
108

ҲАРА ҲАУП
Абар иахьыжәбо ахаҳә ԥҽырҭа,
Ҳара ҳауп иԥызҽыз.
Ҳара ҳтәоуп ари амца еиқәҵарҭа,
Акәасҭӷақәа рхы еиҿазкыз.
Ҳара ҳауп ара амҩа зырҭбааз,
Ҳара ҳауп изыриашаз,
Ҳара ҳауп ахан зыргылаз,
Афымца блақәа ахазҵаз.
Ҳара ҳауп абаҳча зыцгылаз,
Ҳара ҳтәоуп урҭ ашәҭқәа,
Ҳара ҳтәоуп ашәыр иҿалаз,
Дара урҭ ахьҩежьқәа.
Ҳара ҳауп ана абна хызҿаз,
Нас, ани ахра ихалаз.
Ҳара ҳауп аихамҩа аҿызгаз,
Лашькьындар иаҿалаз.
Ҳара ҳауп аҵх ашамҭаз,
Ашьха кылҵәо иҭалаз.
Ҳара ҳауп ахьеиқәаҵәа ҭызгаз,
Ҳтәыла иалазгалаз.
Ҳара ҳауп крызлоу, крызныԥо,
Ашьха иадыԥхалаз,
Ҳара ҳауп аҭынчра иазықәԥо,
Ажәлар гәырӷьа-ччарцаз.
Ҳа ҳауп аӷа игыло ибӷа ԥызҵәо,
Аҭынчра еиҭа абжьазҭаз,
Абзиабара зҵыхәтәа нымҵәо,
Ачараз аҩы ҭазҭәаз.
109

АХЬЫБЛАРА
Ашьхақәа наҟ-ааҟ срыбжьалеит,
Исыкәыршаны игылт абаагәара.
Рыԥшӡара сылаԥш аҟәынхалеит,
Инеиуаз арҩаш лбааҟьара.
Аччабжь ахылҩуан уа Аалӡга,
Сазыԥшит аӡиас хыҽҽара
Ихыҷҷалоз хыхьтә амырхәага,
Иснаҭеит инымҵәо агәазҳара.
Ирласны скыдлеит мардарак,
Ашахтахь сцон «Ахьыблара».
Сахьнеиз, избеит блабаран,
Салаԥшит ахьы еиқәаҵәара.
Адгьылаҿ иқәырхәан арацәа,
Иарҭомызт аамҭа ԥсшьара.
Аҳаҳаиҳәа еицлабны афырхацәа
Иԥырххаауан арацәа каҵәара.
Исзымычҳазт срылалеит ирласны,
Мшынызшәа ицәқәырԥеит сгәаҳәара,
Сымч-сылшара сыҵасны,
Исылнаршеит жәаҩык раҟара.
Шьхәаҭыԥкгьы ныжьым иԥшыхәымкәа,
Ирцәынхома ахьы ахьыҟоу, – амал.
Иаанхома иажәабжь ҿыцымкәа,
Ашахта аадыртит ҳәа Хәаџьал.

110

Убыс ааскьоуп абраҟа ианырыԥшаа
Ахьыблара, ахьеиқәаҵәа змадаз,
Асовет нџьныр илаԥш хаа
Уаарҭымҵкәа ҳашьхақәа урҭаз.
1952

***
Аҩнаҭаҿы ацәашьы ыҟам,
Амца ус иҭаауп.
Аԥшәма хаҵа аҩны дыҟам,
Иԥҳәыс лгәы ԥшаауп.
Аԥшәма дкылсуеит ҵхыбжьон,
Ицәоуп ихәыҷқәа.
Ирҿыханы ргәы ижьжьом,
Драхәмаруа игәыӡуа.
Нас, дабаҟаз ас дыгәианны,
Иарбан дынзырха?
Гәылаԥҳәыск бзиа дибан,
Длыцуп есуаха.
Ихашәала ирҳауа
Лара убри илгоит.
Шәарҭ, ари заҳауа,
Шьҭа еилшәыргоит.
Зхи зыхшареи зҭахым,
Еилазго зьҩнра,
Гәыкала ҳара даҳҭахым,
Ус дынхарц абра.
Зыҩни зҭаацәеи ирхылаԥшуа,
Уи школан иҟазҵо,
Убри иоуп аԥсҭазаара иагәылаԥшуа,
Асовет ҭаацәа зааӡо!
1952

112

ХӘЫТА ИУАНА- ИԤА
Мызла иҵуеит ааба,
Хәыта Иуана-иԥа
Иԥхьаны дырган,
Аусураз игәра рган,
ОРС аиҳабра
Ирҭеит иара убра.
Хәыта аус иуеит,
Аамҭа цауеит…
Анахьтә аӡә даауеит,
Арахьтә ҽаӡә даауеит,
Аусқәа рыԥшаауеит,
Изеиԥшроу иазҵаауеит.
Ашәҟәқәа ҵҩа змаӡам
Ирҭауеит салам,
Иҟьоит иара икалам,
Мапҳәара зықәӡам.
Инапы нақәиҵоит,
Ақьаад арԥшӡоит.
Ииҳәаз ҟалауеит,
Ииулакгьы ауеит.
Ириҭоит априказ:
Иуацәа иаақәаз,
Наҟ аҩны итәақәаз,
Агәҿыӷь иагақәаз.

113

Ириҭоит амаҵура,
Абар иҭаацәара:
Аӡәы – абуфет,
Ҽаӡәы – амагазин…
Аха акгьы рымҳәеит,
Иҟаз макьазын.
Ирыгыз абарҭ,
Дахьрымаз «рҳәынҭқар».
Аԥара ркын дара,
Ашьара ркын дара.
Аиаша ҳамҳәари,
Ирыман рызхара.
Аха ԥшьаала ара
Иҟаз зегь ҟалеит.
Аӡә аԥара ифеит,
Егьи аԥара игеит,
Ибналеит егьырҭ
Урышьҭаз шьҭа урҭ.
«Хәыта Иуана-иԥа,
Рдокумент ҳарба,
Ишԥаҟалеи, ишԥа?»
Инаирҭеит азҵаара,
Иааиқәаз уажә ара,
Даҿуп аҳәара:
– Шәҟәы рымаӡам,
Паспорт рымаӡам…

114

Иҳәеит уи абас,
Аҵыхәтәан ажәас.
Иазҵаауа рҿаархан,
Абас еилдыргеит.
Аӡә диаҳәшьаԥан,
Егьи ианшьа диԥан.
Ахҩык бзиа дибан,
Иалҵ жәбоит абан!
Хәыта Иуана-иԥа,
Насгьы иаҳәшьаԥа,
Дрыцны ианшьа иԥа,
Ибилеҭ ааимырхын,
Иус даамырхын,
Урҭ днарыцырҵеит.
Абаҳҭа инҭаркын,
Ашә нкыдырҵеит.
1952

ТИРА ИЗЫҲӘА АСАТИРА
Тиреи сареи ҳаигәылацәоуп,
Агьҳабжьаӡам, ҳаизааигәоуп.
Ҳаицәтәымуааӡам, ҳагьеиуацәоуп,
Гәыларалагьы ҳагьеилаҵәоуп.
Сара сырҵаҩуп инеиужьны,
Абжьааԥынгьы сыҩлауеит.
Иара раԥхьа адәқьан дыҵалеит,
Наптәрасгьы абас илалеит.
Иагырханы ирзикапануеит,
Инацҵаны ахә рымихәеит.
Иҩны уҩналар иуздырам уахьыԥшра,
Иуцәеилагап ухы-уҿы аԥшра.
Зегьы-зегьы саркьа лыхуп,
Икамод, истол, ишкаф...
Уи еиԥш имамызт ажәытәгьы Шьмаф,
Ианиҳәалоз иара алаф.
Сыԥшәма лакәын ҭаха сылҭом,
Лара дцәажәоит, сара ҿысҭуам:
«Тира иҟаиҵақәо умбои,
Иԥҳәыс илзааигеит абастон». –
Абас даҟын жәаха Ҷына,
Аԥыжәац иӡӷаб еиҵыб Нина
Уи илзааихәеит ҳәа апианино,
Иҩны ихаигало зегь «хазыноуп»...
«Уара иушәу иушәыц аблузоуп,
Уара абас асыс уаҩызоуп».
116

– Аԥара бысҭоит, бара иаага,
Бара ибдыруеит ақәнага, –
Ари лажәа абас аҭаскуеит,
Аха дырҩегь абас сыхҭалкуеит:
«Тира иуеи, Тира идыри,
Тира инхареи, иҽи икәадыри,
Ицәамаҭәа, икәымжәы, икаба,
Ихҭырԥарқьақьа, имаҟа, иҟама,
Уабаихәо иуапа хәбаба...
Амал аниба иҽахарбаба.
Хәшала, қашьла аҩны дчоит,
Иԥҳәыс диман Москва дцоит.
Ианцоз дрыццеит ианшьа Ҭеда,
Иаахәан иааргеит «Апобеда».
Уара, Москва са сугамоу,
Ухы узгом». Маанас, иамоу
Еилыскаарцаз сара абра,
Тира исҭеит азҵаара.
Абас ҳашцәажәоз ҽнак зны,
Тира исеиҳәеит дразны.
«Ари зуасҳәо шьҭа еилургоит,
Избан акәзар угәра згоит.
Абазки манаҭки ауаа ирыгхеит ҳәа
Дара уи азы иӷархауам.
Уи аӡбахә ҳаӷоу иҳәеит ҳәа
Ицауеит, егьсарҳәауам».
Тира ирцәигозаап абас зегьы,
Аӡәы имхны игом рацәак.
117

Урҭ ԥхашьаны ирҳәом акгьы,
Иламзаап ҳәа ԥхашьарак.
Ари азы акәзаап уи «дыздухаз».
Рацәак мҵит ус дшыҟаз,
Тира ирҳаз ахашәала –
Игәы инаҭон: – уацәшәала!..
Дырҳаны дҿыхеит, ԥхыӡзаап иибоз,
Импыҵабеит наҟ ишибоз.
Убыс иҳәеит ари зҩыз Кьыршьал:
Уамеилаҳан, дад, аӡәы имал.

1952

***
Угха уцәымӡакәа иуазҳәо,
Зегь раҵкыс уеиӷьазшьо иоуп.
Уи ариашаразы иуцхраауа,
Уи иузгәакьаӡоу иоуп.
Зыгра имшәакәа иазҵаауа,
Изыриашо ахаҵа иоуп.
Уи ириашарц даналагагьы,
Ҳәарада, ариашара мариоуп.

119

1953

СЫЛШАРА
Сылшара ныҵасҵоит уи ахра,
Иԥшаауеит уаҟа, аблақәа ахалт,
Иԥысҽуеит амаден ашәыгәра,
Иалсхәеит уаҟа адгьыл амал.
Илашоит ашахтаҿ ацәымза,
Абракәушәа избоит сыҩнаргәы.
Акомбаин ашахтиор «иҩыза»,
Адыԥ-дыԥ ахгоит уи агәы.
Иасуеит, иԥҟаны иланашьҭуеит,
Егьирахьҟа ишьҭнахәеит акы.
Авагонқәа рацәала иарҭәуеит,
Аҳы, смашьына, уццакы!
Иҭызгоит арацәа, иҭызгоит арацәа,
Исҭахәп стәылаз, са сзы.
Шәеиҵамхан, аҳаҳаира, афырхацәа,
Иҭыжәга арацәа, шәласы!
Русҭави иаҳмыркыроуп уи амла,
Иҳарчароуп рацәала азауад.
Арацәа, арацәа, угьамгьамла,
Угьамгьамла, угьамгьамла, уара, дад!
Сылшара ныҵасҵоит уи ахра,
Иԥшаауеит уаҟа, аблақәа ахалт.
Иԥысҽуеит амаден ашәыгәра,
Иамсхәеит уи сышьхара амал.

120

1953

АРИ АНАСЫԤ ДУУП
Абзиабара адгьыл иафом,
Ажьакцагьы ҟанаҵом.
Ашьа ԥсыргьы, ажәа хьшәашәом,
Ажәрагьы ахьӡаӡом.
Акаламԥынҵа аразҟы иазкызар,
Даара лшара дууп.
Апоет жәлары дыртәызар,
Ари анасыԥ дууп.
Ашәа ззиҳәо иԥсадгьыл акәзар,
Ихаара цаӡом.
Пату зқәиҵо ижәлар ракәзар,
Ихьӡ кашәаӡом.

121

1953

АШАХТИОР
Днеиуеит дӷьеҩха иҽеибыҭа,
Игәи ишьамхи ԥыруа,
Иҩызцәагь ицны иара ида
Џьарак аус зуа.
Знык азыҳәан изыхьанҭаран
Дзышьцыламыз аус,
Аха бзиа ибон уи даара
Ашахта зегь раҵкыс.
Уи дышгәырӷьоз узазҵаауазеи,
Уахь ихы анирха,
Иеиӷьу шьҭа дызлоуԥшаауазеи,
Аҷкәын еилыхха?!
Хыбрас ихагылаз ажәҩан
Ныҟаиҵан шаҳаҭс.
Ибла ихаччо уи даацәажәан,
Абас иҳәеит ажәас:
Саби сани ирылаӡамыз
Ҟазарак сҭахуп,
Урҭ занаҭла инхацәамзи,
Са сзышьҭоу ҽакуп.
Ҳара ҳтәылаҿ арҩык ыҟоуп,
Ашахтиорра иаҿу.
Рыхьӡи-рыԥшеи адунеи иахыҵәоуп,
Дарбан ихәыҷу.

122

Амҩа рнаҭоит урҭ ҳпартиа,
Рыхьӡ акыр иаԥсоуп.
Насыԥ бзиа рымоуп Катиа,
Урҭ зынӡа иԥшӡоуп…
– Исзымдыруазар, саҭоумҵан
Ирҳәо саҳахьан.
«Анцәа ԥсуа шахта дҭоумҵан»…
Анылҳәалауаз сан.
Саргьы, нас, убри акәыз џьысшьеит,
Исалҳәаз ҵабыргыз:
Уца ашахтахь, даара иуџьысшьоит,
Сыхаара Џьгәыз.
Аколнхараҿ махәҿа еилыхла
Сара аус зулап,
Уара ашахтаҿ арацәа ҭыхла,
Удырра иазҳалап!
Арацәа иҭуго амчала,
Ҳзауадқәа ҳарчалап.
Сара иҿысхәа ачаибӷьыла
Ҳгәы ҳарԥхалап.
Ҳахьцалакгьы, иҟаҳҵалакгьы,
Ҳа ҳзышьҭоу акоуп.
Аџьа ҳарҭ иахьаабалакгьы
Изаҳҭаху ҳуаа рзоуп.
Џьгәыз дыҟеижьҭеи ашахтаҿ
Ҩышықәыса дреиҳауп.
Иӡбахә шырҳәо иара убри ашьҭахь,
Са исмаҳац иеиҳау!
123

Идырҵаз, иибаз даманшәалан
Аӷьеҩҳәа аус иуеит,
Арацәа ҭигоит ашахта дҭалан,
Хьыӡду ирҳауеит.
Аус злеиуа икомбаин
Идыруеит уи атәы.
Данашьцыла, инапаҿы иааин,
Иахыԥом иҳәатәы.
Ашахтиор фырхаҵа Џьгәыз,
Тәамҩахә ҟаиҵаӡом.
Инапы ианырҵаз, иадыркыз,
Акы агны иҟалаӡом.
Убас шаанӡа ирԥԥо имҵоуп,
Арацәа, аԥасал.
Илампа ԥхоит, убраҟа дыҵоуп
Ашахтаҿы Тҟәарчал.
Авагонқәа уаҟа игылоу,
Рацәала ирҭәуеит.
Аки-аки еишьҭагыла
Иԥымҵәаӡо ицауеит.
Абас ибзианы аус ахьиуаз
Дыцлабны, деисаны,
Жәаҩык рылша уа данҭыҵуаз.
Ихала инагӡаны…
Исмена далган, иҽеилеиҳәан,
Иблақәа ҭыџьџьо,
124

Игәышԥы ҭыган аӷьараҳәа,
Алаф иҳәо дыччо.
Дцеит иҩныҟа иҭаацәа рышҟа,
Иҩнра ахьлашо,
Хьӡуп убасҟан иара изыҳәан
Ашахтаҿы ианиршо.
– Аҩны дахьнеиз ахәыҷқәа иԥылеит,
Урҭ рыхқәа ишьышьит.
Иӡӷаб хәыҷы ихәда дхалеит,
Иблақәа лыгәӡит.
Ахәыҷқәа рангьы ирмазеины,
Ирфаша ԥханы,
Даҵамхакәа лҽырҽеины,
Диԥылт дхааны.
Аԥенџьыр иалԥхо алашара,
Ауаҭах иҩнаҷҷоит.
Иумазаргьы абас азҳара,
Аҩнаҭа лашоит.
Ҽныла дыцәеит уи дышьҭалан,
Аусаҿ иаха иршеит.
Нас, дангыла днадтәалан,
Апианино аирҳәеит.
Ахәылбыҽха рҽеилаҳәаны
Ихәыҷқәа, иԥҳәыс, иара,
Кинок рбарц еилаҳаны,
Еиццеит абара.

1953

СХӘЫЦРА
Сара сҩыза – схәыцра сыцуп,
Исыцуп игәыкуа.
Ашәа ззысҳәо сымра кыдуп,
Сгәаҵа зырԥхауа.
Сахьнеилакгьы иара сыцуп,
Исыцуп маӡала.
Еимырттаауа сыхшыҩ иагәылоуп,
Аха иубом блала.
Сшәаҳәо адәқәа снарықәлауеит,
Баҳчароуп ишәҭха.
Суаа инхо снарԥылауеит,
Ирха, иҿаҩа, ишьха.
Сгәырӷьо сцәажәоит, агәырӷьа сымҵәом,
Исаччоит акы уаха.
Слампа саԥхьа иԥхоит, исзырцәом,
Схәыцрақәа аныԥха.
Уи зыҩлароуп, скалам аанкылан,
Исымоу агәбылра.
Избоит, иаразнак сыбла ихгылан,
Салагоит аҩра.
Сара исҭахуп сыбзиабара,
Ашәаны иҟаларц.
Ажәлар иччо, игәырӷьо-хәмаруа,
Рлымҳа иасырҳарц.

126

Сара исымоуп иззысҳәара ашәа,
Идуӡӡоуп сыҩнра.
Сыжәлар дуӡӡа, исыгымхаша,
Ицами ргәыбылра!
Адунеи аҿы инасыԥ дуу
Аԥсадгьыл агәбылроуп.
Сыхшыҩ-сдырра, нас, сыламыс
Зысҭаху убри азоуп.

1953

АХАҲӘ АХЬԤЫРҼУА
Шьыжьымҭанӡа аусуцәа уахь инеиуан,
Абжьы геит ахаҳәԥҽыга абарбал,
Агәыр-гәырҳәа ахаҳә хәашо ҵаҟа илеиуан,
Ашьха акалҭаҿ инеины инанаҳалт.
Амашьынақәа уахь еиҩыҟьа-еивыҟьо,
Адыԥ-дыԥҳәа ргәеисыбжьқәа гауан,
Ахаҳә иақәшәаз ажьаҳәа ду амца аҿыҵҟьо,
Иҟәыбаса ахаҳә шәыгәра ҿнарпуан.
Амашьынақәа, аиа зқәырҵоз, ыҩит,
Аханҩнқәа рышҟа иахьыгӡауа.
Ахаҳәцәҩы ҟаза уа уи инапы азыҩит,
Ахьу-ахьуҳәа иҩеигон еиқәҵауа.
Акоммунизм ахыбрақәа аларгыло,
Аки-аки ирыбжьишьуан ацамент.
Абасами арифмақәагь шеихаиргыло,
Ажәеинраала аниҩуагь апоет.
Ихьыҵәцашха уи ахан ду ауаа ҩналашт,
Игәырӷьахәха ашахтиор иҭаацәа.
Избалакгьы, уи илаԥш аҟәынхалашт,
Избахьадаз, дад, ари еиԥш ҳәа анхара.

128

1953

ҶЫРА МЦУРА ИМАҴУРА
Са сзыхцәажәо ихьӡуп Ҷыра,
Шәҟалақәап дызбақәахьоу.
Уажә аабыкьа Очамчыра,
Ахан иргылаз жәбахьоу?
Абаатәы ҵаҟа ишьҭачаԥаны,
Хыхьӡа иҩагоуп амардуан.
Амармалташь илачаԥан,
Аԥсыӡеиԥш иҵәырҵәыруан.
Ашҭа баҳчоуп инеиҵыхны,
Изҿоуп уаҟа аихатәгәашә.
Ишынҭаацәоу, инеиужьны,
Уасажьымзар кәац рымфац.
Аҩны азалаҿ уа уҩналар,
Аџьамтәылатә ауарҳал,
Иҟалоума ула адымхалар,
Сара исымбац уи еиҳау.
Ҷыра мыжда «орсаа» еиқәжьа,
Рыхәда иахеиҵеит агьаргьаласа.
Иара убриалагь убраҟа инеиҵҳәа,
Инықәиргылеит ақаруаса.
Ус ишыҟаз ари с-Ҷыра
Изыҳәа исарҳәаз џьашьахәуп.
«Ҷыра дыҟам Очамчыра,
Избан акәзар дҭакуп».

129

Ԥыҭк ааҵызар абазараҿ,
Ҷыра иԥҳәыс адиван,
Лхы ҭаҳәҳәа, акҿырхәараҿ
Дывҵагылан илҭиуан.
Иԥжәеит Ҷыра иус ачыра
Ихынҳәит ҳәынҭқарра рмал.
Баша иужьеит очамчыраа,
Хәыҷбаҳчахеит уҩны азал.
Абасоуп ишныҟәало,
Ируҭар џьоукы амаҵура.
Аха аҵыхәтәангьы ишрарҳәало:
«Акгьы шәаԥсам, дад, шәара!»

1953

АҚӘЫЏЬМА
Аҵх еиқәараз агәы мырӡыӡо,
Ақәыџьма ҭыҵт изҭаз аҭра.
Аԥстәқәа ирышьҭоуп иреишәарыцо,
Шьаԥхак ажәроуп азхара.
Ашамҭаз иақәлеит ауасаҭра,
Қәашҭык иамҵаст иагарцы,
Аха иҭаркит ацан-гәара,
Аԥшәма дыҵҟьеит икрацы.
Ақәыџьма иазымдырт иахьцараҳәа,
Агәара иҭыԥеит иууаӡа.
Ашәақьқәа ҭҟьеит агәгәа-гәгәаҳәа,
Аҵых лашеит иккаӡа.
Ақәыџьма ԥсыцәгьа ус изцома?
Егьазыҟамҵеит аԥхасҭа.
Ахы иацҟьеит иара агәчама,
Адгьыл иқәлеит ашьаркәасҭа.
Ақәыџьма аго агәеибакыра,
Иама идәықәлеит аԥсгатәы.
Зынӡа иахашҭит амлакыра,
Хыс ишьҭнахит даҽакы.
Аха уанӡа амҩакыра,
Ауаа еибарҩны иазцахьан.
Зегь ахашҭит аццакыра,
Усгьы ишыжәбо агәы ҭҟьахьан.
Аҭшәараҿы уаҟа ирҳаит,
Ақәыџьма азыҳәа ашьацҳәа.
131

Ақәыџьма шнеиуаз уаҟа ихәааит,
Ашьацҳәа иакит еимлаҳәа.
Абасоуп ишихьуа иқәыло,
Зхы ззымдыруа, зԥсы цәгьахаз,
Аԥсра амҩоуп мҩас дызқәыло,
Даниоит ақәыџьма млашь зықәшәаз.

1953

ԤСШЬАРА ШӘАҲЗААЛА!
Ахьыр-хьырҳәа агаҿа зырччо,
Инеиҵыхла, сымшын Еиқәа, укалҭқәа,
Аҟәара уи амра ахьықәыҷҷо
Шәыԥсы шәшьала сашьцәа ҟаимаҭқәа.
Асас изы ибзиоуп, ижәдыруеит,
Ҳара ҳаамҭаҿ ишәҭыз Аԥсынра.
Ҳашьхақәа шлоуп, ицырцыруеит,
Шәаҳзааила, ҳашьцәа, ԥсшьара.
Ҳӡыхьқәа хьшәашәоуп, хәышәтәыгоуп,
Ахрақәа ирыҵыҽҽо ианаауа,
Ирхьысуа Аԥснытәи мра мырхәагоуп,
Ӡынгьы ԥхынгьы ашәҭқәа зааӡауа.
Амшын ҭырффо иаҳзааиуеит «Россиа»,
Иазааигәахо иазааиуеит ҳасқьала.
Бзиала шәаабеит, асасцәа бзиа,
Ҳшәеигәырӷьоит, дадраа, шәаҳзаала!
Ахьыр-хьырҳәа аҟәара зырччо,
Амшын Еиқәа агаҿа Аԥсынра.
Сбаҳчара шәыҵаз, ашәҭқәа шәрылыҷҷо,
Ибзиахәуп араҟа аԥсшьара.

133

МОСКВА
Абзиабара инымҵәаӡо са исуҭаз
Дгьыл ахаан исырӡуам сгәаҿы.
Есиаашар сҩагыланы ашамҭаз,
Ленин ишьхақәа срызнеиуеит ахәаҿы.
Ушьҭа уаансыжьуеит, аҩныҟа сцоит,
Снахагылоит снеины сусура.
Ушьҭа сыхшыҩ иаҳа иныҟәысцоит,
Иаҳа издыруеит изура.
Иузҳаны уаама ҳәа дсызӡатәуа,
Дысԥылашт сан, днапыргьежьуа.
«Ааи» ҳәоуп уи иаҭаскуа,
Амроуп ашәахәа зхылыжжуа.
Сызхара узбеит сыблала,
Сеигәырӷьеит идуӡӡан уаҩымбац.
Суҭан, сулаԥхьеит гәы ҳалалла,
Убзиабара дәықәызгалт изгарц.
Аԥсны сахьнеиуа, исымоуп ирасҳәаша,
Исыкәаӷӷа исыкәшан иӡырҩлашт.
Асаби игәы ишахәо еиԥш ан лашәа,
Исыхәаԥшуа рыблақәа ччалашт.
36 шықәса схыҵуан, аха
Уажәоуп иансызҳа сҩеидас,
Уажәоуп уанызба сгәырӷьахәха,
Ианызба сџьынџь, сԥашә, сдац.

134

1954

АҞӘА
Сналалеит, ҩызцәак сыцын,
Аҟәа иҟоу абульвар,
Иаасыкәыршан баҳча шәҭыцла,
Исзымычҳаит ак сымҳәар.
Амшын ацәқәырԥақәа еимлысуа
Иҩуа иаақәлеит аҟәара.
Иҳалалӡа ԥшак ааҳҿасуа,
Инаҳацәажәеит ҳазхара.
Иазымычҳазшәа сгәы иҭаз дырны,
Ахьыр-хьырҳәа ахаҳәра ччеит.
Ҳшеизгәакьаз ҳаибадырны
Ҳаибаҭахра ахә ҳшьеит.
Афымцалашара каххаа
Абульвараҿ икаҷҷоит,
Ҷкәына бзиеи ӡӷаб блахааи
Уаҟа игыланы еихәаччоит.
Бзиа ирбоит ухьыҵәцара
Бабыц ухьдырсуам ирбауаны.
Дара ирымоуп убзиабара,
Ргәы ухшәашам иааԥсаны.
Абаҳчаҟаҵаҩ аҵла ааӡара
Даара бзиа нап аиркит,
Еиҭаҳәатәуп уԥшӡара,
Зынӡа убыбышӡа упытит.
1954

135

ДЫРМИТ ГӘЛИА УАХЬ
Уара уҟны акәхеит иара иахьақәшәаз
Аԥсуа поезиа мрагылара.
Убриаҟынтәи ҳара иҳахәҭоуп,
Ҳуеигәырӷьаны анауԥылара.
Уҭыӡшәа шаҳҳәо, уашәа шаҳҳәо,
Ҳашуеигәырӷьо, ушҟа ҳнеиуеит,
Ҳгәы иахәо, ҳшьа иалало,
Упоезиа рҩашшәа илеиуеит.
Ҳцәа-ҳжьы зегь еимнадоит,
Ҳа ҳарԥшӡоит, ҳа ҳарҽеиуеит.
Ҳгәаҿы иҟоуп, гәырҟәандагоуп,
Амырхәагеиԥш иԥхеиԥхеиуеит.
Иагьа ухыҵыргьы, уара уажәуам,
Ианагь уқәуп уарԥысымҭа.
Иара убасгьы ижәуам, иԥсуам,
Иҿио избалашт уара уусумҭа.
Бзиа иубоз уара утәыла,
Агәы хәыҷымзи зегь рыла,
Ауаа ҵарадан, лашарадан,
Жәытә игәаҟуан урҭ митәыла.
Уара убылуан, угәы еилашуан,
Утәыла хәыҷ абас иахьубоз,
Аха иуҳәон, угәы камыжькәан,
Ишрыцҳаушьоз, бзиа ишубоз.

136

Уара иудыруан ахақәиҭра
Знымзар-зны арахь ишықәлоз,
Аурыс ҳәынҭқар икарона
Икәымпылуа наҟ ишхышәҭуаз.
Ус ишыҟаз адыд-мацәыс,
Уа иаакылсит иара Октиабргь,
Абар, иубеит уара узышьҭаз,
Узыргәаҟуаз уҵабырг.
Зегь зеигәырӷьаз, зегь зырччаз,
Аҷкәын, аӡӷаб, насгьы абырг,
Наунагӡа наҟ дықәызҵаз
Ауаҩжьыфаҩ, амаҭ, абрагь…
Уахьынаԥшлак-уахьааԥшлак
Аԥсынтәыла шәҭҩычахеит,
Ҳаиашьаразгьы, ҳара ҳазгьы
Икурортхеит, иԥсшьарҭахеит.
Ҳабзазара, уи уазымҵаан,
Уаҩы ишимбац барақьаҭрахеит,
Уара уашәа иара убриалагьы,
Ишышьҭыҵыз игәасҭахьеит.
Абзиабара уара иулоу
Бзанҵык иеиуам хьшәашәара.
Агәаԥхара уара иуҵоу
Уи рныԥшуеит уара уашәақәа.
Уара ҳара ҳгәы зырдууз,
Ҳара ҳпартиоуп уҿы зырцәажәаз,
Насгьы раԥхьаӡа уара уоуп
Аԥсуала ашәҟәаҿы ицәажәоз.
137

Аха ҳпартиоуп зегь раҵкысгьы,
Аҟармаҵысбжьы уара иухазҵаз,
Ихаакәакәараӡа ҳлымҳа аҟынӡа
Иуназыргӡаз уажәа иаша.

1954

НИКОЛАИ ОСТРОВСКИ
Аԥсҭазаараҿ раԥхьа иргылан
Ахаҵара, ауаҩра,
Абзиабара уара иулан,
Иҟоуҵон, иулшон, аҳәара:
Аԥсҭазаара ауаҩ ҩынтә иоуам,
Зныкоуп, хьӡыла имҩаԥгатәуп.
Дамыргәаҟуа игәы инамырхьуа,
Аус хазынахә иазклатәуп.
Иԥсҭазаара зегь афырхаҵа,
Иԥсадгьыл иеиҭоит аҵыхәтәанӡа,
Иҭнымҵәаӡо жәлар ргәаҵа,
Ааԥын еиԥш иԥшӡаӡа.
Уара уҩымҭа «Аџыр шеиларҭәахаз»
Ашәышықәсқәа ирылҵәрааны ицалашт.
Адунеи алитература аҿаԥхьа иҿырԥшыгахаз,
Абиԥарақәа уҩымҭақәа кырынтә ирҵалашт.
Уи иааӡалашт миллионла ахьҿара,
Иахылҵыз урҭ рами афырҭым,
Хьмыӡӷ адмыргарцаз бзанҵык абиԥара
Иазықәԥо, дҟамларц аиаҭым.
Убзаны уҳалагылоуп ҳара ҳусқәа рҿы,
Ҳа ҳазҭагылоу уҭагылоуп уаргьы.
Убаҩ ауп мацара инаргаз унышәынҭраҿы,
Ачҳареи агәи иумаз ҳзынужьит зегьы.
1954

139

СХӘЫШҬААРА
Аӡы урны уахьынхало,
Ҳаҩны ықәгылоуп ахәада.
Ашә аартны уахьыныҩнало,
Убриоуп сыҩнаргә ахаҭа.
Сара сқыҭа усгьы ижәдыруеит,
Ахсаалаҿгьы иануп Ԥақәашь.
Ус шәҳәашт: «Ҳара иаадыруеит,
Уқыҭами, шьҭа иурҽхәашт».
Алҩа иашәхьоу сабду ирхышьна,
Ихшьуп уаҟа еиқәаҵәаӡа.
Сан, абраҟоуп, инкнырслан,
Абысҭа ахьылуаз иԥхаҵәаӡа.
Схәышҭаара амца сгәы иҵаш,
Крахьысфалоз снатәаны,
Уи ахаара енагь издырлашт,
Са сзы ишыҟоу иаԥсаны.
Асас дааир, аброуп раԥхьа
Уи дахьнарго дтәарц иара.
Ахьҭа дамкырц, амца иҩаҵхо,
Иахьдырлашо схәышҭаара.
Дсасны даҳҭан урыск, иџьеишьеит,
Ҳбажә мца хәажжаӡа,
Ҳастол рхианы ҳа ҳадтәалан,
Игәы иахәеит уи зынӡа.

140

Саб иҳаиҳәеит аибашьраан
Урыстәыла жәытә дышцаз:
«Исхашҭуама сдунеихаан,
Сеиқәымхаран сеиқәзырхаз...
Уи доурысын, уаҩаԥшьк, лагәыӷрак,
Еиԥшыз адауаԥшь зынӡа.
Аибашьраҿы ахы ансықәшәа,
Сигеит салган хараӡа.
Иахьагь ԥсыс исхоу убри иакәуп,
Ҩыџьа аишьцәа реиԥш ҳаибабон.
Дыршьит, рыцҳа... Уи иеиԥш аҷкәын,
Са сажәит, ушьҭа дызбом.
Аурыс иеиӷьда аешьараз!..» –
Далгеит иажәабжь аҳәара.
Дук агымкәа, нас, ашараз,
Сан иҳалҳәеит: «Нан, шәаала...»
Аҩнду аҟны иҟалҵеит ҳиарҭа,
Ҳарџь мацаран илашаха,
Ҳанҭалеит ацәа наҟ ҳаҽнаҭа,
Ԥшьаала ҳацәеит ҳанҭахәхәа.
Алҩа иашәхьаз саб ирхышьна
Наҟшәа ихшьуп еиқәаҵәаӡа.
Убри аҟнамзи, сан инкнырслан,
Абысҭа ахьылуаз иԥхаҵәаӡа.
Абраҟа акәын сани саби,
Аԥацха кылыххаҟны итәаны,
Ирыхәаԥшуа мцеи кәаҷаби,
Иахьгәырҩоз иҽҳәатәаны.
141

Аха Ленини ҳпартиеи рыбзоурала,
Саб ирҿыцит ихәышҭаара.
Иааирыхәаз инапала,
Ашьапы еиӷьитәит инхара.
Ҳкәасқьа ауаџьаҟ уаҟа иамоуп,
Уажә афымца уа иҩнаҷҷоит.
Абзазара ҿыц иахьа ирызгьамоуп,
Ирдырт, ихәмаруа игәырӷьа-иччоит.
Зны-зынлагь саб дынкылсны,
Жәытәтәи ирхышьна днаҿаԥшлоит.
Ицоит аамҭа ԥхьаҟа иҭрысны,
Ҳа ҳанхарагь ԥхьаҟа ицоит.
Сан дтәоуп ахәара-хәараҳәа
Ауаџьаҟаҿ аҟәыд жәуа...
– Аԥшәма уҟоума? – аӷьараҳәа,
Уаха ҵхыбжьон абжьы ангауа,
– Иауазеи, сыҟамкәа! – акараҳәа,
Асас изы ашә аатуеит.
Иҟамчы нкыдҟьан аӷьармацаҳәа,
Дҽыжәҵуеит асас. – Бзиала уаабеит! –
Уажә абраҟа иҳәашт уи аԥхьаҩ,
Сара иагьсиҭашт азҵаара,
Аха аҭакгьы исҭашт уаҟа,
Сгәы изыҵалаз схәышҭаара.
Еибашьрыла џьоукы ргәы иҭоуп
Иҟарҵарц сыҽҳәа мшуа.
142

Ирзалыршозар иахьынеибыҭоу...
Ус дызусҭа сгәы иҭаԥшуа?
Сан сзыхшаз, са Сыԥсадгьыл,
Ргәы иаанагозар ус ҟалап,
Ихәмаруашәа иасырц «ампыл»,
Атомтә «ампыл» ахьӡ рҳәалап.
Мап, ижәдыруаз, убри залшом,
Схы ахҭнысҵоит убри азҵаара.
Сара издыруеит, бзанҵы ихьшәашәом,
Бзанҵы ихьшәашәом схәышҭаара.

1954

ТҞӘАРЧАЛ АԤСАБАРА
Амардара уахьыҩхало,
Ишьҭоуп ашьаҟьасҭа,
Наҟ ашьхара, мра здыԥхало,
Ирацәоуп аԥсҭа.
Аҽырԥагьа, ибаагәараха,
Имаҳәуеит Лашькьындар.
Аԥсабара уԥсы алахап,
Ухаланы уеимдар.
Аԥша араҟа игәазырҳагоу,
Зны иҭынчны иаауа.
Даҽазных зынӡа ихагоуп,
Аԥҭа кәалаауа…
Иаԥца иаман ахра иқәлоит,
Ԥслаҳәҵас еимдауа.
Зны хҭарԥоушәа џьара иахалоит,
Ахы-аҿы ҭаҳәҳәауа.
Абас иҟоу аԥсабара,
Иамажьуп амал.
Абриазоуп сыбзиабара
Замадоу Тҟәарчал.
Аалӡга аиҩхаа иҭрыс иҭысуеит,
Арҩашқәа ццакуа,
Уа авагонқәа еихьыс-еивысуеит,
Ублақәа хнакуа…

144

Узыршанхаша уаԥхьа игылоуп,
Аханқәа еикәаҷҷо,
Ԥҳәызбеи ҷкәынеи уа иҩнагылоуп,
Рыблақәа ҭыџьџьо.
Изылшада, зегь ҟазҵада,
Изыԥшаада ари?
Абас иазхьыда, бзиа избада
Қалақьхарц абри?
Абас иҟоу аԥсабара,
Иахьа ишыжәбо ишәҭит,
Ҳпартиа, ҳара ҳабзиабара
Тҟәарчал аанартит.

1954

АӠӘЫ ДЫСҬАХУП, ЕГЬИ ДЫСҬАХЫМ
Бзиа дызбоит аиаша здыруа,
Иаша мҩала ԥхьаҟа инеиуа.
Бзиа дызбоит зыгха здыруа,
Насгьы ирласны изырҽеиуа.
Бзиа дызбоит ауаҩ гәыраз,
Згәы ҳалалу, згәы аарту,
Иагьеиҵамхо, насгьы адырраз,
Иуаажәлар рҿы пату зқәу.
Цәгьа дысцәымҕуп ауаҩхԥара,
Здырра еиҩша-еихшан иузырбо.
Мацара иашьҭоу ахныҟәгара,
Маҭәаҩыҭәала иҽырбо.
Ацәгьа иашьҭоу, ацәгьа зхәыцуа,
Аҭыԥԥха иашьҭоу зыҽкынҵо,
Зны деиҵало, зны деиҵыҵуа,
Иқьақьо идәықәу икәараҵо.
Уара уаныҟоу, са саныҟоу,
Ҽаӡә даныҟоу аиҳабраҿы,
Зегь ируоу, зегь ирзыҟоу,
Зегь шьҭызхәа хәыԥҳасы...
Хәымгарыла, иара убриала,
Дахьынӡахәо аамҭа игоит.
Гызмалрыла, ҩысҭаарыла,
Ҳамҭак усшәа днагәагәоит.

146

Абас иҟоу, абас иныҟәо,
Ари имҩақәа хәахәоуп.
Абри иоуп са сгәы иамыхәо,
Ҳаи, дибааит уи ҳаӷоу!
Бзиа дызбоит аиаша иацәымшәо,
Аиаша иазықәԥо, изыхьчо.
Бзиа дызбоит ахәахәа ианымшәо,
Уи иахыччо, уи зырџьо.
Сара дысцәымҕуп уара уаныҟоу,
Са саныҟоу аиҳабраҿы,
Зегь ируоу, зегь ирзыҟоу,
Зегь шьҭызхәа хәыԥҳасы.

1954

СЕИДЫҞ МГӘАЦӘАТӘЫҞ
Иахьа дашьуп,
Уаҵәы дашьуп,
Ихы ихьуеит,
Игәы хәашьуп.
Иус еиҵахоуп,
Иус еилажьуп,
Ихы ларха
Ҵаҟа дкажьуп.
Абас Сеидыҟ
Мгәацәатәыҟ,
Иҩнаҭа иагым
Аҟыҟҿыҟ.
Иԥҳәыс Ҳаным,
Илҳәоит: «Уаанҿас,
Ԥхашьароуп уашьҭа,
Уаагыл уаҩҵас!»
Аха дықәԥоит,
Дыԥоит деиҵас,
Дцәаԥҽыгаханы
Дҟалеит абас.
Аҩыжәра иахҟьан,
Ауал ирҳаит,
Иареи Ԥшьҟани
Жәаха еицәҳаит.

148

Уажә даазқәылаз
Игом иҟыҟҿыҟ.
Сеидыҟ иҩызцәа
Џьоук аҩыжәцәа,
Иҟашәымҵалан
Абри аҩызцәа.
Мамзар шәагоит
Абри иахьакәым.
Насгьы дшәыхәом
Шәара аҳақьым.

1954

УАБАҞОУ, ГАДРАҞӘА?
Уҟәардәгьы татан,
Устолгьы ҟьаҟьан,
Уахьыныҩналоз адиван узгылан.
Утелефонгьы кнаҳан,
Иумоургьы угәнаҳан,
Уажәы-уажәы уасуан уара уҩагылан.
Адунеи «урцәажәон»,
Угәамҵуан, угәжәажәон,
Бжеиҳангьы уцомызт, уа уцәон уахынла.
Ихҭоукит алеиҩеира,
Уагьашьҭалт акариера,
Иуеиӷьшәа иубаз зегь увараҿ иқәуцеит.
Иахьцазгьы урҟәамҵит,
Иара уахьгьы иургәамҵит,
Зынӡакыс уаапкын, амцаԥшь ықәуҵеит.
Уҟәардәгьы уа игылоуп,
Устолгьы ҩнагылоуп,
Аха узбом, уабаҟоу, уабацеи, Гадраҟәа?
Уусгьы уамырхит,
Узлазгьы уалырхит,
Уабаҟоу, узбомеи, Гадраҟәа, уажә Аҟәа?
У-Верагь дабаҟоу,
Украиерагь абаҟоу,
Уабацеи, уабаца, ахымдыр, Гадраҟәа?
Укариера еимаҳаит,
Ухаҭагьы уеилаҳаит,
150

Ас иаалырҟьан иухьзеи, иухьзеи?
Акариерист ухьӡырҵеит,
Араҟагьы уқәырцеит,
Аха уахьнеиз уажә уаҟа иухьӡузеи?
1954

ХЫМДЫР ԤАГЬА
Аиҳабра аниуҭа нахыс уаҩыс уиԥхьаӡом,
Уиаҭәеишьом, дуацәажәо, дыхәмаруа,
дыччаӡом.
Иара иаҵкыс «еиӷьу» шьҭа уаҳа дҟалаӡом,
Цәаҭыҵра, цәаҭаларак аҵыхәа ԥҵәаӡом.
Ашацкыразы дгыланы аусура дцаӡом,
Шьыбжьаанӡа дыцәазаргьы ацәа изхаӡом.
Жәлары ирыхәаша ажәак иҿшәаӡом,
Аха дыҟоуп, акы дагапҳәагьы дшәаӡом.
Жәлары рмал иуҭар, изтәу рзы ишаӡом,
Иара ихазы дыбзиоуп, ианиго иҳәаӡом.
Аха ажәлар шыҟоу усоуп, иццакӡом,
Нас, аҵыхәтәаны акгьы рычҳаӡом.
Дыҩуам, уи даԥхьом, идырра ирҿиаӡом,
Изымдыруа дашьҭам, иахьибо дазҵааӡом,
Астол дахатәазар, дычуеит, дахаӡом,
Икабинет даадәылҵны уаҩы дибаӡом.
Ишԥаҟаҳҵари ҳәа уаҩы дизҵааӡом,
Ажәлар акрырдыруеит ҳәа иара иԥхьаӡом.
Змаҵ зуа урҭ роуп ҳәа игәы иҭашәаӡом,
Илеишәагьы цәгьоуп, иҳәатәада егьиуӡом.
Нас, зегьы ихашҭуеит, сыздырам дызшаз,
Ибызшәагь ихашҭуеит ианхәаша илырҵаз.
Аха ҳара иаадыруеит ажәлар ирыҟәҟьаз,
Аԥсҭазаараҿы убри иоуп амаа имҩахҟьаз.
152

Аӡәык-ҩыџьак ҳамоуп макьана, изӡаӡом,
Аха урҭ аамҭа дук ирызгаӡом.
Ацәгьара цәырҵуеит, ацәгьара ахы аӡом,
Аӡаӡ ааҵәаҿы, ирҳәоит, иузӡом.
Аха ажәлар шыҟоу усоуп, иццакӡом,
Нас, аҵыхәтәаны акгьы рычҳаӡом.

1954

ПУШКИН
Узҭагылаз аамҭа уаман укҿацала,
Ирҭахымызт уашәабжь аҳара.
Амалуаа маӡеи аргамеи ҵаҟа иуҵала,
Ишзахәоз иашьҭан уҭархара.
Уажәақәа џьбаран, иабылуан ргәаҵа,
Ацәымӷра ргәы ашҳам ҭанаҵон.
Уара иуҩуан ажәақәа, имԥсуаз наӡаӡа,
Жәлары ирылаҵәон, иамԥхьаӡакәа ирҵон.
Уи азы амалуаа урцәымӷын, џьара уаадырбуамызт,
Зны џьара уахыргаларын, ҽазны – ҽаџьара.
Аха уара упоезиа акы иԥнакуамызт,
Заҵааира иацлон, иаҿын аҿиара.
Урҿан зынгьы Кавказтәи ашьхақәа,
Уахьынтәи уԥшуан уара ҳаракӡа.
Терек ассиргьы идәықәҵо ацыԥхьқәа,
Илакьылакьуа илеиуан аҽкынҵа.
Ссирс иԥхьаӡамзи ашьха цыҩцыҩқәа,
Енагь апоетцәа зашәа рҳәауаз.
Ишԥазыҟалоз араҟа убжьы анымҩыкәа,
Аратәи аԥсабарала згәы иазҳауаз.
Аԥсҭазаара ааины ашәаҿы иасуазшәа,
Сҭыԥраап аҳәон ахақәиҭра угәаҿы.
Иахьагьы убраҟа угыланы ухәыцуашәа,
Избоит санаԥхьо «Кавказ» ушәҟәаҿы.

154

О, Пушкин, агениқәа ргени,
Аурыс ԥсыцқьа ду зхоу,
Апоезиа аусқәа зегьы иреиӷьны,
Ҳмилаҭ рзы наӡаӡа изырҿиаз.
Уара уҟоуп дунеи уаҩ дыҟанаҵ,
Уихашҭуам поетк дшәаҳәоны.
Ажәҩан ҳара иаҳхагыланаҵ,
Уа укыдуп апоезиаз умраны.

1955

АТОМЛА ИХӘМАРҚӘО РАХЬ
Џьоукы абри атом,
Ҭахак шәнаҭом,
Ишәҿыҵахеит есымша.
Ус ижәбода,
Иацәшәыршәода,
Дызусда имаҷу ус зылша?
Ҳара убри атом
Иаҳҳәахьеит, жәантәым,
Ҳарҭ зынӡагьы ҳацәшәаӡом.
Шәара шәатом,
Акгьы шәнаҭом.
Ҳара ишәаҳҳәо ҳажьаӡом.
Ҳа ҳшәыршәахәеит,
Шәаҳәа шәахоит,
Ари аҩыза крыжәбахьоу?
Шәа шәмақаруеит,
Шәа шәбарбаруеит,
Ԥсҭазаароума шәгәы згахьоу?
Дгьыл ҭарцәыгоуп,
Уаа нырҵәагоуп,
Шәмыцәаӡакәа шәызҿу шәара.
Џьоукы ршьала,
Рыԥхӡашала,
Амал шәашьҭоуп арҳара.
156

Шәгәы иаанагома,
Шәалагома
Атом ҭыжьра. Шьҭа шәаҟәыҵ!
Ҳшәаны ишәаҳҳәом,
Ас ахьшәаҳҳәо.
Шьҭа иаамҭоуп, цқьа шәазхәыц!
Ауаа рԥырхага,
Уи нырхагас,
Иаҟаларцаз ҳа иаҳҭахуп!
Уи ԥсыршьагас,
Мал харҳагас,
Зынӡа ибзиоуп, иџьашьахәуп.
Ҩны ырлашагас,
Нас, нырхагас,
Абас иҟоу маҭәахәуп!
Иахьа аҭынчра
Ахьчара амырӡра,
Уи миллионҩыла иазыԥшуеит.
Ҳа ҳтәы иашоуп,
Шәа шәтәы башоуп.
Ҳара аҭынчра ҳахьчауеит.
Ҳара ҳамчра,
Иеиԥшуп амра,
Аҵаа хьшәашәагь арԥхауеит.
Ҳамч дыруп,
Ҳгәы иҭоу дыруп,
Иаҳԥырхагоу иҵыхәтәа ԥҵәоуп.
157

Шәара шәатом,
Гәӷырҭа шәнаҭом,
Уиаҵкыс ажәлар рымч ӷәӷәоуп.
1955

АДИРЕКТОР МИХА
Ҳдиректор Миха
Ажәа имаскит иацуха.
Иааԥимҵәаӡеит аизара аҵыхәа,
Нас, абри ҳанамыхәа,
Насгьы ҳгәы ианамыхәа,
Снаидтәалан, иасҳәеит абас:
«Дад, аус аауп уаҩҵас,
Егьҳзымдыруашәа
Ҳумԥхьаӡан зынӡас,
Гаӡаҵас,
Иԥхашьароуп ас!
Абриаҟара аизара азнауазеи,
Угәы злақәымҿыӷьуазеи?
Аизара, еиҭа аизара,
Нас, аилацәажәара,
Мыцхәы аилатәара...
Абри иаҳнаҭауазеи,
Дад, абри ҳаҟәыҵрауазеи?
Апротоколқәа, актқәа,
Инымҵәаӡо «афактқәа»,
Ҳархәаҽуеит ақьаадқәа,
Иҳазхом атетрадқәа.
Ҳшырҿыз абарҭқәа
Реизгара,
Ҳусқәа ирмоуит аилгара.
Изаҭахузеи, избан?
Абри еиԥш аус ҳаумырбан.
Уажәы иааиуа ашәахьа,
Иуқәуп «аҿаҭахьа»,
Аизара шыҟасҵараҳәа.
159

Сшәоит дырҩегь... Аҩаша,
Уигьы ҭацәны иҟалашам.
Ахашеи, аԥшьашеи,
Ахәахәеи, аиашеи,
Ҳзеилыргом ахәашаз,
Асабшагь абашаз
Ҳаизахны ҳнатәароуп,
Амҽышагь, аиашаз,
Сыздыруам ԥсшьароу?
Арахь акгьы ыҟам иҟаҳҵаз ҳәа,
Ажәлар идҳарбаз ҳәа,
Ари ас ихәарҭам,
Ҳажәақәа рацәоуп,
Ицқьаҵәҟьаны ҳгәаҭам,
Ҳусқәа еиҵахоуп.
Аизарагь ҳагым,
Амцәадарагь ҽак акәым,
Ишубо, ҳагахьеит.
Иахьа акәым, уаҵәы акәым,
Шықәсынаҟьак цахьеит.
Ргәы ԥнаҵәеит ирыдаҳҵаз,
Акгьы ыҟам иҟаҳҵаз,
Есқьынгьы ҳаилахоуп.
Убырҭ ракәхеит «абзиақәа»,
Иҳазҭаз асиақәа,
Ақьаадаҿ ҳарҽхәоуп.
Аха убарҭ ақьаадқәа
Ираҟароу абардқәа,
Убасшәа еихышәшәоит,
Унархырҟьаны убарҭқәа,
Узмоу уамырхыр ҳәа сшәоит.
1955

АШӘҞӘЫҨҨЦӘА ҾАРАЦӘА ШӘАХЬ
Сшәылатәан, сҭәы-сыԥха,
Ҭаацәарак аҟны,
Насыԥ сымазаап уаха,
Сахьыҟоу шәыгәҭаны.
Шәгәы иахәара акы анаасҿшәалак –
Иаашәхгон аџьџьа.
Шәызбон саргьы саншәылаԥшлак,
Шәыблақәа ҭыџьџьа.
Иҵаулан сара сгәеисра,
Агәырӷьара сакны,
Уажәы-уажәы сара ахәыцра
Саман сытҟәаны.
Ишәҳәа, инызкылозеи аҷкәынра,
Аӡӷабра, аҿара?
Уи иеиԥшыми ааԥынра,
Амахәҿа апытра.
Инызкылозеи абаҩхатәра,
Аусураҿ ииз?!
Убарҭ исзыруеит ашаҳаҭра,
Шәымҩа ҭбаауп, шәаныз.
Ишәзеиӷьасшьоит, сҩызцәа хәыҷқәа,
Ибзиаӡаны аҵара!
Абаҩхатәра бзиа ҿыцқәа
Аашәырԥшларц шәара.

161

Сара исылшогь шәа ишәыгсыжьуам,
Сҟыбаҩ иалоу акы,
Ҳажәлар дуӡӡа иргәаԥхаша,
Иақәшәаратә ргәы.
Ҳлитературеи ҳкультуреи,
Рус ҳаракны
Избалааит шәызҳареи-шәдуреи,
Ҳзеиԥш ҭаацәараҟны.

1955

РАԤХЬАТӘИ АҴАРА АМШ
Фҩык ахшара,
Алашарахь
Амҩаҭбаа игоу,
Ианыланы ԥшьаала,
Шьаҿа ҭбаала,
Инеиуан ишәаҳәо.
Хҩык аишьцәа,
Хҩык аиҳәшьцәа,
Дыбыжьҩыкуп реиҵыбӡа.
Ԥхьа драԥыҟьо,
Игәы ҭгәырӷьо,
Днеиуан дҵарӡа.
Реилаҳәашьа
Ашәҭ арҩашьо,
Урҭ зегь цқьа-цқьаӡа.
Ирҿашәшәа-рҿашәшәо,
Аҳауа хьшәашәа,
Рыблақәа гәыӡуа,
Ҿымҭӡакәа,
Ирышьҭымҵӡакәа,
Ирышьҭан ргәы шьышьуа.
Ус иаасԥылеит,
Уа иааҭгылеит,
Рхылԥақәа нархых.
Урҭ зегь рыла,
Ашәҟәқәа рыла,
Иҟәыбҷаӡа еиқәных.
Ус инеиуаз,
Ахәыҷқәа иреиуаз,
Даара ирацәаҩын.
Иахьатәи амш,
163

Иазкуп шьапымш,
Аҵарашықәс ҿыц ҩаԥхьа,
Ашәҭ быбыш,
Иауеиԥшхымыз,
Ашкол амӡырха,
Гәырӷьа гәыла,
Еишьҭагыла,
Ахәыҷқәа иаадырҭәит.
Ашкол ахь ҳәа
Аҵәҵәа инасит,
Ашәқәа аадыртит!

АҞАРМАРА
Сгәы раз удҵаны гәыкала,
Суеигәырӷьаны еихызгоит сшьаҿа,
Снеиуеит ушьхақәа срыбжьала,
Афымцақәа укаҵӷы иаҿаҷҷа...
Уӡырҩашқәа, иаҩызоу аразын,
Ашәаҟьа ҟарҵоит илбааҽҽа,
Ибзиахеит абраҟа анхарҭазын,
Иҟанамҵо иҟоузеи амахәҿа!
Иахьа иухаччоит ублақәа,
Ихутыз ишашаӡа, иҭбааӡа.
Хаҳәыла ичаԥоуп умҩақәа,
Уханҩн дуқәа ҳаракӡа.
Ажәлар абзиабара иуцырҵаз,
Урҩашқәа нҵәараҳа, инҵәауам,
Ԥсабарала уара узырԥшӡаз
Амшқәа ус баша ицауам.
Аџыртә механизм аҵарра,
Ашьанҵара иаршуеит имцаха.
Абжьқәа саҳауеит џьара-џьара,
Исаҳауеит зынӡа иашәаха.
Афымца аихаӡа абылуеит
Аҽҽаҳәа иарҭәоит ишшаха,
Аӡыркәи еиԥш акәицқәа арԥыруеит,
Икаԥсоит ҵаҟа ихьыссаха.

165

Арацәа ҭыргоит аканатқәа,
Иқәныҟәоит адаҷ еицрыхәхәа.
Аус руеит асоветуаа ҟаимаҭқәа,
Ирылаҷҷауа амра ашәахәа.
Аус зуеит саргьы гәыкала,
Сузыгәдуны исырҭбаауеит сшьаҿа.
Снеиуеит ушьхақәа срыбжьала,
Афымцақәа укаӡӷы иаҿаҷҷа.

АҴЫХ
Аҵых, аҵых, сылашара,
Ахәыцра соуҭеит сеимырхха,
Ажәҩан џьашьахәуп, ахьыҵәцара,
Хыбрас иамоуп сымӡырха,
Исхагылоу илашаха.
Сырха, сышьха, сдәысакара,
Уара уахьсымоу, са исызхоуп,
Ибназ, иӡыз, аԥсабара
Уԥшӡоуп, убзиоуп, угәаԥхоуп,
Улашараха уара урхоуп!
Амра иарсаз аӡаӡа руҭоит,
Разынӡыла иукәабоит,
Ҿыц маҭәала, нас, еилоуҳәоит,
Ишар какаҷла иҽырбоит,
Сыҵых, сыҵых, бзиа узбоит.
Умза ҩеиуеит ахра иавсуа,
Амҩа иқәуп икаҷҷо.
Аԥша ҟәанда нарс-аарсуа,
Аҵых, ублақәа ҭыџьџьо,
Сухәаԥшуеит са сыччо.
Уссирхан сыҵых, усхагылоуп,
Урҭқәа ахьумоу, уара улашьцом.
Саргьы схәыцуа урҭ сыргәылоуп,
Аҵых ԥысҽуеит, сааԥсаӡом.
Сыԥсы сшьартәгьы исызхоит аҵых,
Амра ангылогьы икажжы.
Ԥкра сымам, снеиуеит сус ахь,
Амра анаақәыҷҷо шьыжьы.
167

ЛАЛА АСАБИ
Ҿыц игарлаз асабиӡа
Дыцәоуп дҭахәхәа,
Лцәа татоуп иҟәымшәышәӡа,
Иԥшқоуп лхахәқәа.
Атлаз еиқәаҵәа иаҿроушәа
Лыџьымшьқәа еиқәаҵәоуп,
Лӡамҩа хәыҷқәа амца рцроушәа
Ибылуеит, игәыкӡоуп.
Лгара ҟаҵоуп ибырлашха,
Ҳарџьуп излахиоу!
Барфын хыза шәҭы лашаха
Илықәуп дзырԥхо!
Дадтәаланы агара амаа
Лан илырҵысуеит,
Асаби хәыҷ дшыцәо дкаххаа
Лыбла дагәӡуеит:
– Сыхьӡырҳәага бгарами,
Сыӡӷаб хәыҷ, сыԥҳа.
Бани баби ҳаҟами,
Ирласны ибызҳа!

168

АКӘТЫ РАЦӘА ЗААӠАУА
Длеиҩеиуеит лара адәы агәҭа,
Акәытқәа лыцуп илцырԥсса.
Акы убашам џьара ԥсадак,
Зегь азыҩуеит аҳаса.
«Дәишье-дәишье» ҳәа данрыԥхьо,
Еилаԥыруа еизоит ла лахь,
Қәнагала кыргьы рылҭоит,
Мшы бжьарыжьуам, ирҵоит акәтаӷь.
Лылаԥш хаара урҭ ирыцуп,
Уахгьы ҽынгьы ихьчуа,
Изыҟалашам џьара цәыӡык,
Ус кәтрыбгак лзаауа.
Ҵыԥх илыман ԥшьышә арцына,
Нас, ихылҵеит акәытқәа.
Гәарҭак хылхын кәҷархазына,
Сынтәа икәтымхеи икакауа.
Абар, уажәы зқьы ирыцуп,
Лҟәарылқәа зазауа.
Дреигәырӷьо лара дрыцуп,
Акәты ферма зааӡауа.

169

ИАХЬАНӠА ИААЗГЕИТ ИҴӘАХНЫ
Иҵәахны амаӡа исымаз гәыкала,
Иарлашон сгәаҵан имхәашьуа.
Ишаанӡагь цәымзаны илашон уахынла,
Сазыԥшуан амш ишазыԥшуа.
Быбзиабара акәу, даҽаку сыздыруам,
Сцәа-сжьы иалоу сеимдауа,
Абри абасоуп ҳәа стәаны исзыҩуам,
Сбызхәыцуа схалагь сантәауа.
Аԥсҭазаара бареи сареи иаҳзеиԥшу,
Исҭахуп иаҳзеиланы иҟаларцы.
Малс адунеи аҿы иҟоу зегь иреиӷьу,
Ишәарҭам аҭынчроуп жәлар рзы.
Ацәгьеи абзиеи рҿы ҳара ҳаилшәамкәа,
Ччареихәмарреи рҿы ҳаилахәны
Ҳҟаларц – убриоуп исымаз имҳәакәа,
Иахьанӡа иаазгеит иҵәахны.

170

ИАРЫНА ХӘЫҶЫ
Иарына хәыҷы ашкол ахьынтәи
Данааилак аҩны далаҵәа,
Лашәаҳәабжь абаҳчаҟынтәи
Ираҳауан лгәылацәа.
Бзиа илбон абри Иарына,
Есқьынгьы аҵла ааӡара.
Уи еиҭалҳан амандарина,
Дааҟәыҵшам ахылаԥшра.
Иахьа ҩынтә-хынтә илымбакәа
Лыбла ахыԥар лзычҳауам,
Аарҩараз аӡы ақәлымҭәакәа,
Уи, нас, ус даагылауам.
Уи лхы-лҿы иануп ачча,
Агәырӷьа шлымоу анубауа,
Нас, даныҵоу дыхәмаруа лбаҳча,
Илбоит амахә хытаруа.
Џьара амандарина, џьара аҵәа,
Игылоуп шәырла ихыбӡаны,
Илыргәырӷьашт уи лҭаацәа,
Ишимбац уаҩы идуӡӡаны!
Аусура атәы умҵакәа
Ус ахалаҵәҟьа иҟалом,
Аус азылур, илҵар икамыжькәа
Иарына лакәхоит агроном.

171

АШӘАРЫЦАҨ АШЬХА
Ҳашьхақәа рҽҽибарк игылоуп,
Еихышәашәо рӡарақәа,
Ахаҳә ду азқәа шәарах ықәгылоуп,
Ақәасаб, абӷаџьмақәа…
Аа, акаԥкаԥқәа ахьԥхьарыло,
Рыбжьы ахыҩуеит ашьхақәа.
Ашәарахқәа ахьыҟарулуа,
Ихааӡа сгәы иқәлоит рашәақәа.
Аԥша иаман ахра ибжьысуеит,
Бымбыл еиԥшу аԥҭақәа.
Ашәарыцаҩ «ахәхәа» дхысуеит,
Ажәеиԥшьаа ирҭоит аҳамҭақәа.
Знык ианиба акы ахәангара,
Ишәақь аԥынҵа дкылԥшны,
Уи зацәцашам ахҭҟьара,
Шәарахкгьы ивсны.
Илаԥш зхысыз иара итәыми,
Илеиуеит агәышҵа шкәакәаӡа.
Шәарахжьыла иҭамҳа ҭәыми,
Ихы кашәом уи башаӡа!

172

***
Амра гылеит, аԥхара ахылҵит,
Адгьыл иқәлеит ашәахәа.
Агәил амахә ашәҭ ахылҵит,
Ажь аҿалеит аӡахәа.
Амхы ларҵеит ааԥынраз,
Гәара ӷәӷәала икәыршаны,
Амал ршарц ҭагаларазы,
Иргарц рыҩныҟа ирацәаны.
Аҩы ҭарҭәеит ачарақәа рзы,
Еибаргәырӷьо иржәразы,
Ҷкәыни ӡӷаби аҿарацәа рзы,
Аҭаца мыш дырбарцы.
Анхәа еизылгеит аԥараҿырпы,
Убри ауха илҟьарцы…
Ҳаит, амарџьа, иаашәырлас,
Иҭашәҭә ачуан ду ахьурӡы.
Чари-чари, чари-рама,
Акәашацәа, шәласы,
Аԥсҭазаара абыржәоуп иангьамоу,
Илхышәх аҭаца лкасы.
Амра гылеит, аԥхара ахылҵит,
Адгьыл иқәлеит ашәахәа.
Агәил амахә ашәҭ ахылҵит,
Ажь аҿалеит аӡахәа.

173

АӠЫ ИАҲӘАЗ
Ажәытә сшыҟаз саназхәыцлак,
Сҭоурых ахь саназкылслак,
Сҟалоит уамашәақәа,
Иааҟәымҵӡакәа иауан ақәа.
Амшцәгьа енагь иадыруан,
Адыд-мацәыс схаҵырҵыруан,
Арҩаш, ахра рхәашауа,
Са исылалон сырхәашьуа.
Сыхәаԥшра уаҩы иҭахӡамызт,
Ацҳа сара исыхӡамызт,
Енагь рылахь еиқәышьшьы,
Исхалон аԥҭақәа схашьшьы.
Сыԥсҭазаара зҭаз ԥаҩын,
Сыԥсеивгара – уи уадаҩын.
Дсымаӡамызт исыцхраауаз,
Исыздыруамызт исылақәаз.
Уажә ишубо, слакҭа,
Ашәахәа хылеит илакьҭо,
Акырҵуеит сара сзахеит,
Сеихыҽҽарагь разынхеит.
Ажәлар сара сырҭахуп,
Сԥанқәа рҿы ацҳа хуп,
Сара сакәзаап аихымца,
Исылҵуазаап афымца.

174

Сҵыхәтәа иалҵыз каҷҷауа,
Са исыхәаԥшуеит иччауа.
Акырӡа сара исылдыршеит,
Сҭынхацәа сдырлашеит,
Сыԥшаҳәақәа ҭбааӡа,
Са ирызнагоит абааӡа.
Аарҩаразы сара ақәа,
Рылазгалоит амхқәа.
Сымч-сылшара ахьазку,
Џьашьахәыс иукып сызҿу.
Абар, слашаран сахьарку,
Сара издыруеит закә разҟу!

АԤСУА ԤҲӘЫЗБА АԤЫРҨЫ
Мери Аҩӡ-ԥҳа лахь
Бара ахьӡ иҳабҭаз ԥсуа ӡӷабны,
Бара баӡәыкны иҳабҭеит раԥхьа,
Аҳаирплан бақәтәан, адҵа мҵарсны
Хыхьынтә бнеиуан, ажәҩан баҵҟьа.
Аҳауа еиҩырффо, аԥша бгәыҵарч,
Бхы бамеигӡа, ҳаӷа бижәлеит.
Иалымшаӡеит бгәы ӡыӡарц,
Зегьы ираҳаит быхьӡи быжәлеи.
Ажәҩан хәашьуан, иҟоу убомызт,
Амацәыс еиԥш амцабз алҟьон,
Аха ҳаӷа иԥсы ҭахомызт,
Хланҵы дҭабҵон ажәҩан далҟьа!
Хаҵамԥҳәыс ҳәа – абриоуп ҳазбышьҭоу,
Аӷа иҭархагоуп гәамчс ибымоу,
Мери Аҩӡ-ԥҳа, ифырхаҵоу,
Иабџьар мцоу салам бымоуп.

176

БА БРЕИӶЬАСШЬОИТ ЗЕГЬЫ
Сыԥхыӡ балоуп, сыцәа салҵыргь,
Санцәажәогьы сажәа балоуп.
Иара уажәгьы цқьа сбызхәыцыр,
Бааигәа сыҟоуп, сгәы быдхалоуп,
Хара исзымго сыԥсы аҩҭкаареиԥш,
Бзиа избо сылашара,
Сара исҭахуп, о, сыхаара,
Снадыԥшыларц бӡара апара.
Адгьылаҿ сылаԥш назгом,
Ма шҭеи гәареи сырҭаԥшуам,
Бара бахьызбо аҭыԥ уакәхом,
Харак быҟоуп, бызбауам.
Жәҩангәы иалгоуп бышьҭа мҩашьо,
Амрахь быҟоуп, снеир, бызбоит.
Убриаҟынтәи сгәы мырхьшәашәо,
Ахәыцра салоуп, сыҭҟәа сагоит.
Быԥсадгьылаз быӷәӷәоуп, бышәҩыкны,
Быԥсыбхы зегь нахҭынҵо,
Хьшьыцбак беиԥшны хыхь баҳхыкны
Фырҭын балсуеит бкәараҵо.
Ба ибеиԥшны иҟоу урҭ рацәами,
Урҭгьы сымоуп сара гәыблыс,
Аха абзиабара кәиц мцами,
Ба бреиӷьасшьоит зегь рыҵкыс.

177

АМБАКӘА ИАҲЦӘИГОИТ ИАҲМЫРБАКӘА
Амбакәа иаҳцәигоит иаҳмырбакәа,
Ԥшьаала, усс иҟамҵаӡакәа...
Аха абри атәы цәырымгаӡакәа,
Иҳазныжьуам имҳәаӡакәа.
Ҳәачахк лшьын жәаха Кәакәа,
Зынӡа еиԥшын ацыца шкәакәа.
Аҩны азыҳәан акы лҭахқәан:
Амаҭәаҩыҭәа, аҵәца, асаан...
Абазараҿ уи иахьналгаз,
Акәац ауха иахьыкналҳаз,
Уажә ибазма ани атәы Амбакәа,
Акәац ацәгашьа иаҳмырбакәа!
Аҳәынаԥқәа уа ирҟьашьызшәа,
Ашша ахьақәыз реиҳа аӡыршәра,
Дасны аихала инҭаҿаҟәа,
Иныҵаижьт иҟәардә аҵаҟа.
Ҵабыргуп ҳәа дгәыӷит Кәакәа,
Уажә ибама абри атәы Амбакәа.
Дхәыҷаахыс абри даҿӡоуп,
Аха Кәакәа уаҟа джьоуп...
Зныкгьы гәҩарас иҟалҵеит,
Аха насгьы дыԥхашьеит.
Аламыс мыжда кыр иаԥсоуп,
Адәы ҳзықәугьы убриазоуп.
Ԥшьаала, ашьшьыҳәа, акгьы мҳәаӡакәа,
Ишылдырызгьы имырдырӡакәа,
Лкәац аашьҭылхын наҟ данца,
Лӷәыцәмаҟьа инанҵа...
178

Илцәызгеит ҳәа илмырбаӡакәа,
Амбакәа имаӷрақәа ҵаркәакәа,
Иаашьҭихын имакәан,
Инҭеиҵеит, уи акәын изакәан.
Акапанга, нас, агира...
Амыцхә игоит иара ақьыра,
Избан акәзар, уи ажьакца,
Иара иамоу, уа ианацла,
Иахьа хәлаанӡа акыр ҟалоит,
Иара убриалагь акыр ирҳалоит.
Апапирос уи «Казбек»,
Аханаршәалоит иара ичек.
Ачек аҩра даманшәалам,
Ацифрақәа уа акы аншәалом,
Иблақәагьы усҟан ирбом,
Аха ирбозаргьы бзиа ибом.
Шаҟа игаша усгьы идыруеит,
Усҟан иблақәа цырцыруеит.
Абас Амбакәа цәгьала дшоуп,
Акгьы аниҵом акорешок.
Амбакәа дшеилыскааз абасоуп,
Аӡәырҩык алоуп икружок.
Амбакәа дзыҟоугьы убриазоуп...
Аха сгәы иаанагоит ирҳәап ҳәа: «Стоп!
Амбакәа, иуфахьоу узхоуп».

***
Сан иаагәалҭан ауҭра,
Нас, днеины акәытҭра
Ашә аалыртит.
Ауха шаанӡа иҿызҭуаз
Арбаӷь, аеҵә кыдызхәаз,
Еиҭаҿнаҭит.
Инҭибаҳәан аддыҳәа,
Акәытқәа акәылыҷылыҳәа
Ашҭа аадырҭәит.
Аԥш анрылҭа, аҟыԥсыԥҳәа,
Еизымԥшӡакәа, еиҳабы-еиҵбы ҳәа,
Рчыҟәқәагьы аадырҭәит.
Акакара иаҟәымҵӡо кәтык,
Адунеи амҽхакны зынтәык,
Акәытҵарахь иԥрит.
Иааҟәымҵӡакәа икакон,
Уи сангьы агәра лгон,
Иаҵоит ҳәа иахьа акәтаӷь,
Баша амала икакозаап,
Аԥшәмаԥҳәыс амц дажьозаап,
Ихын ахырҵлаӷь.
Рацәак имкакоз иаҳа рҵеит,
Шаҟа рҵазгьы лыԥхьаӡеит,
Ихылҵеит акәтқәа.
Ариак баша икакон,
Агәылацәагьы рхы ҭнаҟьон,
Ироуит аҳәатәқәа.
Кәтаӷь мҵакәа акәты икаркаруеи,
Ус муӡакәа ауаҩ ибарбаруеи
Еиԥшызаап рацәа!

180

РАМАДАН ИЧАМАДАН
Абар, арԥыс Рамадан
Ишьҭыхны ддәықәлеит ичамадан,
Днашәа-аашәан цқьа деимдан,
Аҭыԥгьы иауит зеиӷьаҭам.
Иметр шьҭыхны, адәқьан
Дныҵагылеит Рамадан.
Мызкгьы мҵыкәа, игәаԥхан
Аргылара далагеит ахан.
Иҵит даҽа ус мызкы,
Ишыбзиаз иразҟы,
Абас сарҳәеит џьоук жәаха:
Дыкны дыргеит ҳәа деимырхха.

181

« N » АМАГАЗИН
«N»-аа ирымоуп амагазин,
Исышәҭозар сара азин,
Ажәақәак шәасҳәоит убри азын,
Аус зуқәо зегь рзын.
Ҭоԥла-ҭоԥла иҵоу боуп,
Еиҳабыс иамоу ижәла «Б» ауп.
Са сзыхцәажәо урҭ рывбоуп,
Урҭ иагьиашам, иагьрывбоуп.
Аха иҟаиҵоз ихала, уамак,
Ҩызас дирҭеит уа ҭыԥҳак.
Ҿылҭуам, ԥсылшьом уи усҟак,
Узлазҵаауагь лҳәом аҭак.
– Аԥҳәызба бзиа, уа мшыбзиа!
Ибымазар абамбазиа?
– Ҟаи, мамоу, ачықәоуп,
Иара убригьы хәыҷыкоуп.
– Ишәымазар ашьаҵатәы,
25 номер, ахәыҷы итәы?
Иаалхалырччан лхы-лҿы,
– Уи еиԥш аанамгац ҳара ҳҿы.
Зыжәла бзиоу кыршәзаанагазар?
Абри иубо амаркизеҭ,
«Честное слово больше нет». –
Дааԥышәырччан, абас лҳәеит:

182

– Ԥыҭ-чыҭк аарган жәаха зны,
Ус ишҳамаз иҵәахны,
Ианырзаҳша азапискақәа,
Абырфынқәа, апатистақәа,
Иахьынҵәаз ҳәа егьҳамбаӡеит,
Анцәа иубома, егьсымгаӡеит.
–Нас, Шьушьанка, ибаҳауоу,
Уашьҭа, лассы крышәзаауоу?
–Уи седроу, Анцәа итәуп,
Иааӡаргьы ҩаԥхьа иҵәахтәуп.
Амала, баша сажәа сроуит,
Излазбо ала ара егьысмоуит.
–Ҳара ҳауп аиҵбацәа,
Ирҳәо ҟаҳҵоит ҳаиҳабцәа,
Гәыбӷанс иауҭои ҳа ҳадәқьан, –
Лҳәан, дгылеит уи дааскьан.
–Ҳара дҳамоуп аиҳабы,
Иџьыба иҭоуп инапы.
Дтәоуп лҭыԥаҿ акассир,
Иҟалаӡом дааҵысыр.
Сара абас аба сҭиуеит,
Абас ихәлоит, ишауеит,
Анирахьҟа унаԥшыр,
Ишԥабзиоу, оҳ, шьыр-шьыр!
Аҳәсахәыҷқәа рхәыцра, ргәыхь,
Урҭ рсақә, рҵәаԥшь, рдухь...
183

Насгьы «бодли» сапынуп,
Ихәҳахәҭуагьы дыҷкәынуп.
Ҳаиҳаб ду Иван Андреич,
Дуаҩ дууп, уааишь-унеишь
Уи игынгьы дҟалаӡом,
Ара дагынгьы убаӡом.
Ҳа ҳанцәажәо иара дӡырҩуеит,
Иблокнотаҿ акы иҩуеит,
Нас, дгыланы дахцәажәоит,
Аусураҿы дыгәжәажәоит.
Уи иблақәа акгьы ччом,
Уи азыҳәан усызжьом,
Аха идыруеит зегь рыҵкыс
Иреиӷьӡаны иара «иус».
Аус аауларц қәнагала,
Адахҭаҿы ҳанҭала,
Адисциплиназы џьеи акы уҳәап.
– «Шерстианое дорогое...
А хлопчатое диошево»,
Ишԥа, нас, абри рымгои?..
Иргоит, аха ирашәҳәаӡом!»
– Абас ҳакны ҳа ҳаифоит,
Иара акрыфарҭаҿ акрифоит.
Иахыҵзеи ари, егьахымҵит,
Арҭ изҿызгьы изаҟәымҵит.
Ацәгьа зуа ихы-иҿы ианылоит,
Аӡы хыҵыр аԥшаҳәа ианылоит.
184

Изхәарҭахыз ари аҩыза,
Иаарзыҟарҵан аревизиа,
Аревизор иҳәеит: «вот так» –
Ҩажәи хәба нызқь аҳәеит акт.

ТЫШӘКӘА
Ушысымбацгьы, усгьы уздыруеит, Тышәкәа,
Улабзҩабзуа уҵыхәа рышәшәауа.
Тышәкәа иумоуп ҩба здыруа ақьышәқәа:
Акы ицҳауа, егьи узырбзауа.
Тышәкәа аҭыԥаҿ, Тышәкәа анырҳәа, Тышәкәа,
Иҵаруа идәықәлоит, иҵаруа, икәараҵо.
Акы ахьыҟоугьы, акы ахьыҟамгьы ифҩышәуа,
Ак абазшәа анурқәа ҟанаҵо.
– Ла бзиазаап, – иҳәан аԥшәма, Тышәкәа
Идикылеит бзиа акраҿаҵо,
Аха ианбашаха, аттаҳәа иагәыдҵо анышәқәа
Ашҭа иҭицеит, агәымхажә ԥхаҵо.
Тышәкәа рдырит ҳаблеи қыҭеи акгьы нмыжькәа,
Тышәкәа азыҳәан бысҭахьгьы рымҵәахӡеит.
Уинахысгьы ахьыӡ уаҳа Тышәкәа,
Тышәкәа ахьырҳәоз уаҳа исмаҳаӡеит.
Тышәкәа аҩызцәа ауаатәыҩса рахьгьы иҟоуп,
Имҵақьақьо Тышәкәа еиԥшҵәҟьа узырбзауа.
Арахь акы иҳәоит, наҟ акы иҳәоит, убаҩ-бзиа дихәом,
Ахьӡ алаигарц иҟам-иным зыӡбауа.
Аха дырдыруеит Тышәкәа еиԥшҵәҟьа уи агәыга,
Уинахысгьы џьара днаган дҟалаӡом.
Ахьмыӡӷыда, ацәырԥхашьага, ацәаԥҽыга,
Уи иҩыза ҳа ҳусҳәарҭаҿы даанхаӡом.

186

ҲАЏЬГӘАҬ, АХАЏЬГӘА АҬ!
Иуаҩу иҳәома иаҳалак?
Насгьы иҳәома иахьабалак?
Иаҳҳәап, иҟоуп ак ҳәатәуп,
Даҽак ыҟоуп, уи ҵәахтәуп.
Ус дук уарҳәеит угәра рган,
Џьоукы ироуҳәеит наҟ иуган...
Зегьы урдырит узакәыз,
Уӡбахә иман жәаха Қәыз.
Иазыӡырҩуаз, ҳаҭыр зқәыз,
Зегьы уеицгәарҭеит ушхәакыз.
Уара духцәажәеит нас, Аугьан:
– Уеилаҳәаражә еилыбган,
Илаҳәақәаз уаҟа ажәмыжә,
Аҿыртлахажә, акьынтыжә,
Иумдыруеи, агәамсам,
Уаҩы имыхәо, ак иаԥсам,
Ишадмырбо аҩныргәы,
Ишнанырҵо аҭәырӷәы,
Иршәны ишҭарҵо ахԥасҭа,
Аха ишахьӡым аԥхасҭа...
Абри еиԥш ажәақәа заҭәаз,
Инаиарҳәеит убра дыштәаз.
Абри аҟынтәи, дад, Хаџьгәаҭ,
Уҿы иҭыҵуа уажәа гәаҭ.

187

Сызлауҳәо убри ауп даҽакы,
Уаӷәра уаахан иуҿакы!
Иабалак ҭымҵларатә уҿы,
Уажәнатә, иахьанатә,
Хаџьгәаҭ, ахаџьгәа аҭ!

АӠӶАБИ АҶКӘЫНИ
(С. Стальски иҟнытә)
Ԥшӡарала дыҟам бара ибаԥызго,
Бара сҵыҵындра, сыхаара!
Сара ба быда насыԥла сҭызго
Дсымам, бсыхәаԥш, сыхаара!
Аӡӷаб
Ус шԥоуҳәои, уара сутәыми,
Умгәырҩан, сымш, сыхаара!
Сҳәара аусгьы ырццактәыми
Ачара утәыми, сыхаара!
Аҷкәын
Сара быстәымхар, ажәра-афара,
Наҟ саҟәымҵуеи, сыхаара!
Мап ацәыбкыр сыбзиабара,
Ачча схашҭуеит, сыхаара!
Аӡӷаб
Ухы зургәаҟуеи? Аԥхьаҟа
Иаҳзыԥшуп агәырӷьа, сыхаара!
Ҩ-ҵәеихаҳак иубо саԥхьаҟа,
Иудырт иагьамоу, сыхаара!
Аҷкәын
Кырҵуеит срызхьуеижьҭеи бҵәақәа,
Аԥслаҳә аҳәшьа аиҵбы, сыхаара!
Ихыбкӡеит сыла, цәыкьоума макьана,
Урҭқәа сырҭаарц, сыхаара!
189

Аӡӷаб
Ичҳа, уара! Уара уџьабаа
Рыгәҭакы уи ари, уҟоуп, сыхаара!
Са сбаҳчаҿы аҵәақәа алкаа,
Макьана иҟамлац, сыхаара!
Сулеиман
Сталь Сулеиман абасоуп дшыҟоу,
Уи азы шәызбом ихаара
Ишԥаҟаиҵари, иабхәахарц иҟоу,
Диҭаар имаҳә ихаара!

30.01.1955

***
Мыз икәара арҩаш хықәан
Аӡы адыҽҽало хаҳә дук сықәтәан.
Заамҭа ааиз хәыцрак схалан,
Уи аамҭаз хәылбыҽхан.
Сладахьҟала аԥсҭҳәа ҭалан,
Са сахьтәаз исзаауан.
Иаҳа-иаҳа амра шьҭалон,
Са сахьтәаз илашьцауан…

191

ҲПАРТИА
Амҵәыжәҩа са исызҭаз, аԥсабара
Мырхәагала икаҷҷо исзырбаз,
Жәҩан аҟынӡа инаӡо сылшара,
Аиашала анхашьа сзырҵаз.
Сбаҳчаҭра иакәыршоу абаагәара,
Ишәарҭамкәа наӡаӡа иҟазҵаз,
Аԥсҭазаара иазҭаз ахаара,
Аҭаацәара ду аҿы сзааӡаз.
Ауаҩытәыҩсара пату ақәызҵо,
Анаукақәа раартышьа зыӡбаз,
Ҳалшарақәа енагь ирыцызҵо,
Асоциализм аиааира зчаԥаз.
Акоммунизм ахь иҳаԥгыланы инеиуа,
Ҳабзиабара агәашәқәа зырӷәӷәаз,
Хә-еҵәак имкьаҭо, ишеишеиуа
Ленини уареи шәоуп иаҳзырбаз.
Аиашазы адунеи акы зымшаҭо,
Мчыс иҟоу зегь раҵкыс иӷәӷәоу,
Иҿырԥшыганы ирымоу аԥхӡы казҭәо,
Зыхьӡи зыԥшеи адунеи иахьӡоу.
Амҵәыжәҩа са исызҭаз, аԥсабара
Мырхәагала икаҷҷо исзырбаз,
Ҳпартиоуп, апартиа – сыбзиабара,
Марксизм-ленинизм иахшаз.

192

АԤСЫНТӘЫЛА
Укәа самоуп, укәа сҭалоит,
Исымоуп угәадура.
Умшын Еиқәа сынхықәтәалоит,
Уа уоуп сланаԥшыра.
Аԥша исзааиуа сыдҳәаҵало,
Сыкәа, смаӷра иҭалоит.
Ак санаҳәошәа ус маӡала,
Игәыбзыӷуа исхалоит.
Ишеишеиуа сымра тәыла,
Енагь изгымхо аԥхара,
Ӡынгьы-ԥхынгьы иҩычоу шәҭыла,
Исызҭаз агәаԥхара.
О, иссируп уи афҩы хаа,
Уааи ҳәа саднаԥхьалоит.
Уи иаҩызоу ауаа рыбжьы хаа
Есқьынгьы уашҭа иҭалоит.
Хьаа змамкәа, гәырҩа змамкәа,
Ус ԥсшьара иааиуа,
Иқәҭәаа иқәуп угаҿ иамкуа,
Иахьахәлаанӡа игәлааиуа.
Ҭынч игәырӷьо зыҩнраҿ иҟоу,
Есқьынгь ихәмаруа,
Дубахьазар еиԥш убас иҟоу,
Ичча-ччоит рыбла қаруа.

193

Ԥшра-сахьала еихышәашәо,
Аԥсынтәыла, сымш!
Ухцәы бырфын еилашәшәа-еилашәшәо,
Иԥшӡоуп ушьха-уџьымшь.
Амшын Еиқәа лақьҭа-лақьҭо,
Ерцахә ҽырбоит – амаҳә,
Хҭарԥашлами излаҽырбо,
Абзиабара аҽаларҳә.
Шьабсҭоушәоуп уа урҩашқәа
Ишнеиуа, ацыԥхьқәа ырԥо.
Ашоура дакны данӡышауа
Ашәарыцаҩ, ашьха иқәу.
Ӡышхәас акәым – иӡыхәшәуп,
Ихьшәашәаӡа ианижәуа,
Шәарах ныҟәашьа иныҟәашьоуп,
Ахраҿҟьақәа нзыжьуа.
Уара ухәыҷны узырдууз,
Узырԥшӡаз дарбан?
Зынӡагьы иааигәам, иагьынаскьам,
Ианузымдыруаз анбан.
Ҳәара аҭахума, иахьа даара
Иумоуп алшара дуқәа.
Москва иаҳнаҭоит амчхара,
Ааԥсара мукәа.
Убриалами узлаҽырбо,
Убзарыбзаруа угылан,
194

Нас, ушдухо абасымбо,
Стәыла хәыҷы, стәыла!
Урзеиҭаҳәом инагӡаҵәҟьаны
Хаҭа-хаҭа иуԥырҵуа.
Рыблаҿ уаанхоит усахьаны,
Иаҳа-иаҳа ушьҭыҵуа.
Урҭ ирҳәоит: «Зеиԥш уааԥсузеи,
Уа ишааӡаз ҩашьом.
Шаҟа иуаа ламысузеи,
Аԥсшәа иуарҳәо хьшәашәом!»
Ҳәарас иаҭахузеи, зегь рыла
Ауаҩ иԥс уара иулоуп.
Абас уахьыҟоу гәыразыла,
Иухьӡу Аԥсынтәылоуп.

АԤСНЫ АЗЫ АШӘА
Уа Аԥсынтәыла, амратәыла,
Тәыла какаҷ, зегь ҳзыргәырӷьауа,
Ҭаацәара ду аҿы ирылагылоу,
Есаашар ирыладухауа.
Тәыла ԥшӡа, тәыла гәыҭбаа,
Сас изы зхы иамеигӡауа,
Зҟазшьа рбзиа, збызшәа ырхаа,
Иҿаԥхаҿаччо, игәырӷьо иуԥылауа.
Атәыла зҩыда, аҳауа тәыла,
Иузҳауеит, хьаак умаӡам.
Умшын, умра, ҳауа хәшәыла
Ҳуааӡоит, агәамч ҳалаҵо.
Уԥшӡоуп уара уаҩы ишимбац,
Угьамгьамуа, стәыла, ушашаӡа.
Ерцахә ашьха бзанҵы ихымхәац,
Иузаҿоуп гәашәс иԥагьаӡа.
Уа стәыла ԥшӡа, амратәыла,
Тәыла какаҷ, зегь зыргәырӷьауа,
Узбалааит енагь уеинҭәыла,
Есымшааира угәамч духауа.

196

АԤСУАА РҴЕИЦӘА ШӘАХЬ
Ҳара ҳаԥхьа абыржәы
Даара аусқәа ӷәӷәаны ишьҭоуп
Ҳа ҳаиԥшымкәа даҽазны,
Аус анҳамоу абыржәоуп.
Иҳагхақәаз, иҳацәцаз,
Убарҭ зегь шьҭа ихарҭәаатәуп.
Шаҟа удырыз, шаҟа уҵаз,
Убриаҟара уҩны ашә аатуп.
Аус гәцаракреи аҭамамреи,
Уаҩы ишимбац ҳа иаҳҭахуп.
Гхас иҳамаз – аныжьреи абжьамҽамреи
Ҳара ҳзыҳәан шьҭа ихьымӡӷуп.
Аԥсадгьыл ду ҳара ҳақәуп,
Аҿар насыԥла еилаҩҩы.
Иахьа мацарала инхо иакәым,
Ҳара ҳтәылаҿ ауаҩы.
Уаҵәтәи ауп иҳамоу усс,
Уаҵәашьҭахьгьы – иара убас.
Имарымажахоит ҳнапы зхысыз,
Ҳаԥхьа игылоуп аус ҿыц…
Шәа сшәылатәан шәахьызбауа,
Жәҩангәашәԥхьара са исзатуп.
Исыздаруам ишәхысҳәаауа,
Гәырӷьарыла сара сҭәуп.

197

АРҴАҨЫ
Аԥсуаа рҵеицәа ҵарада,
Еиқәылашьца аҩныжә еиԥш,
Лашарада, цәашьыда,
Иҟоу еиԥшны ианыҟаз,
Сара дсыздыруам уара уда
Аҵара аус иазныҟәаз.
Уиаахыс иҵуеит акырӡа,
Еҵәа заҵәык еиԥш, уҭкәиӡа,
Уаналыԥхоз ақыҭа,
Арҵаҩы ҳәа уаӡәыкны,
Уи уанашьҭаз уазгәыкны,
Умч адуҵон уазгыланы,
Уазааԥсон аус ду!

198

***
Ауаҩра злыхны иуааӡаз,
Уара узаҵәны узхагылаз,
Имаҷума уара иулшаз,
Иҿаҿаӡа иаҳԥылаз!
Амҩа дырбо аԥсҭазаараз,
Ҽа мҩак шыҟам аҽаџьара,
Дшеиҵахо иҵарадахаз,
Убри шиакәхо иҭынхадахаз,
Абри раҳәо, агәра дурган,
Ураԥгылан, ԥхьаҟа иугон.
Уџьа мыӡит иара ус баша:
Ӡәырҩ ықәуҵеит амҩа иаша,
Иҭабуп ҳәа зегьы иуарҳәоит:
Ҳарҵаҩ иаша Еш Омар ҳәа.
Ухы уашьҭамызт феида урҳарцаз,
Аус ууамызт амал азыҳәан,
Аус уашьҭан иҟоуҵарцаз,
Анхаҩ ихҭылҵ аҵара рҵарцаз
Амҩа иқәуҵон иныҳәаныԥхьан.
Уажә еиԥш аамҭақәа уара иухьымӡеит,
Ашколқәагь ас иабаҟаз.
Ганҩныжәзаргь ма џьаргәалзаргьы,
Ашәи аԥенџьыри саркьа рҭазма,
Ауаџьаҟ, ҳәатәума, амца ҭазма?
Хыхь икылсны ақәа адыкәкәалон,
Аӡын анаатә ҩнанаҳәалон,
Ахәыҷқәа рнапқәа, ахьҭа иарҵааз,
Аӡә иарҵәуоз, егьи иаргәааз,
Рҿала ирԥхо ианадыҭәҳәалоз,
Урхагылан урҵаҩны,
Иуаҭәашьаны убри аҩны!
199

***
Анхацәа ҽыжәҵуан уара уашҭаҿ,
Рхәыҷқәа уара уҿы аҵара иҭарҵарц,
Иуацәажәарц уара, иуҳәарц.
Аԥҳәысеибагьы лнапы данкны,
Лхәыҷы длыман дыццакны,
Акараҳәа агәашә аартны,
Уашҭа дҭалон аханы.
Зегьы урԥылон, иудукылон,
Урзыӡырҩуан, урхаҵгылон,
Рҵаҩы ааӡаҩык ишихәҭоу.
Уара иуеиӷьны сас дызҭоу,
Ҽаӡә дыҟанҳәагьы исыԥхьаӡом.
Аҿарақәа уара иуааӡон,
Хара-хара ухьӡ гон,
Аџьа иубахьаз рацәаӡоуп,
Уара уҟам иахьа, ҵоуп,
Аха иҟоуп аџьа илоуҵаз,
Иааурыхыз уара аура.
Абзиабара уара ирылоуҵаз,
Ӡәырҩы ирылнахт ауаҩра.

200

***
Ҳара ҳпартиа убас иӷәӷәоуп,
Ааӡара усаз игәаԥхоуп,
Бзиак зухьоу ихьӡ бжьаӡуам,
Ҩарк шымҩасуа еиԥш, уи дымҩасуам,
Ус лаԥшы хаак уи иахоуп,
Ус бызшәа хаак уи иаҿоуп,
Ленин дубоит дхааӡа,
Ажәа иҳәошәа – ишәааӡала!
Акәынҭхә аҿы дакҿатәоушәа,
Дуацәажәо дуҿатәоушәа,
Џьарак дзымтәо дқәац-қәацо,
Ибла ҟаҵо, инапы ҟаҵо,
Абри иоуп уара ухьӡ ҳзырҳәо,
Апартиоуп абри ҳзырҳәо,
Иахьа излаҳҳәо уара ула аду
Арҵаҩы, аԥсуа школ аб ду.

201

ЛЕОНТИ ЛАБАХӘУА ИЗКНЫ
Уарԥысра уҭамлацызт,
Уқәыԥшын макьана,
Амарда ухамлацызт,
Унаҿалон ус анаа.
Ушьаҿа инеихугаз,
Ибзиан, аиашаз,
Убжьы хаа инҭугаз,
Инаӡон ишиашаз,
Ауаҩы инилалон,
Инаҭон аԥхара.
Аԥсыҵәҟьа иагәылалон
Аиаша гәаԥхара.
Шарԥыеҵә уацгылан,
Уаԥылон ашара.
Абригадақәа урылан,
Урҭ ракәын угәаԥхара.
Аус ахьыруаз унеиуан,
Уацлабуан русушьа.
Аҽыҩқәа реиԥш иахьеисоз
Угәы иахәон рыҟазшьа.
Абарҭ шеисо еисоит ҳәа
Рзуҳәон аҿаруаа.
Ҳабригада ԥхьа ицоит ҳәа
Уахыҽхәон ухәмаруа.

202

Иуцәымӷын Мазлоураа,
Енагь ибарбаруаз.
Урҭ роуп ҳәа «ома злоураа»,
Иҽыжәлан икәаруаз.
Иуҭахын аҵықьҳәа
Ихысырц аиаша,
Ишьҭыԥарц адықҳәа,
Иҭахарц абаша.
Иласын уажәақәа,
Иунаҭон агәаҳәара.
Бзиа ирбоит аҿарацәа
Иахьагьы аԥхьара.
Аӡәи аӡәи еимырдоит,
Рылаԥш ҵар нахысит,
Ашәҟәы аркны иуарҳәоит,
Ирдыруеит «наизусть».
Аҩыза Леонти,
Исхашҭуам сара,
Са сакәым абратәи
Урхашҭуам жәлара.
Ақәра ду уахьымӡеит,
Угәахәтәы уаԥхеит.
Аха ухьӡи уԥшеи мыӡӡеит,
Ҳгәаҿы уаанхеит.
Уҩымҭа, урҿиамҭа,
Ҳарҭ бзиа иаабоит.
Уалахәуп ҳаамҭа,
Енагь ԥхьа уагоит.
203

Иахьа иҟоу аҿаруаа
Угылоуп рыгәҭа.
Ашьха, арха, акаҵәара,
Нас, ҳаҩнаҭа.
Иаԥхьахьоу, издыруа
«Тҟәарчал абжьы»,
Арацәа цырцыруа
Ирбо џьыршьоит уажәы.
Ахысбыжьқәа ирхыҩуаз
Уаҟатәи ахәқәа,
Уара уакәын ирзыӡырҩуаз,
Ианызҵоз ашәҟәқәа.
«… Аалӡга шәахха,
Ахаҳәқәа кәашоит,
Аусуцәа шәах ҳәа
Аԥхӡы рҿашуеит».
Убзиабара сгәаҵа
Иҭымҵуа иҭатәоуп.
Усхашҭуам наӡаӡа,
Енагь сгәы уҭоуп!

АХАТӘЫ БЫЗШӘАЗЫ
Анасыԥ зырбзио – ҵароуп,
Алашарагьы иара убри иахоуп.
Аҵара зыбзиоу убри ауп:
Уи нагӡаны изауз дыӷәӷәоуп.
Абзиабара уа ианацло,
Ҳа ҳаԥсуа бызшәа еинаалоит.
Уиалагьы ҳцәажәалоит ҟаимаҭла,
Ашәагьы ҳҳәоит бжьы хаала.
Ҳаԥсадгьыл ҳацәажәоит уи ала,
Ҳаччара-ҳахәмарра иалаӡоуп.
Уи акәӡоуп исаҳаз сангәарлаз,
Ан лбызшәоуп иаҳа ихаакәакәараӡоу.
Схатәы бызшәа, сыбз злабааӡаз,
Зегь раԥхьаӡа иҵатәу акоуп.
Уиала зыгәҭыха зҳәарц иалагаз
Игәҭыха аҳәара мариоуп.

205

АМҨА
Амҩа сықәуп, сныҟәаҩуп,
Исҳәом – цаҟьоуп, хаҳәуп.
Сымҩа кылгоуп наҟ хара,
Саҿуп сықәлан ацара.
Амҩа иаҳзеиԥшны иҟоу акоуп,
Са сызқәугьы убриоуп.
Санықәлоз раԥхьа, ихаҵа,
Исзымариамхеит сшьаҿа.
Иахьнықәсыргылоз – иҿыпуан,
Ҵаҟа илеиуан ихәашхәашо,
Аха иҟоуп азакәан –
Зегь ириааиуа, зегь зылшо –
Ауаҩ иоуп, нас, уи ҟазҵо,
Азакәанқәа зегьы зҵо.
Ауадаҩрақәа уи дрыцәшәом,
Имч маҷхан деилышшом.
Ус анакәха, иаҳагьы,
Уеизгьы дыриааиуеит урҭ зегьы.
Зны санылеит амҩахәасҭа,
Иара убригьы кыр иангәасҭа.
Аҟәаԥаҿаԥа рацәаӡоуп,
Са сызхысқәаз убарҭ роуп.
Адәысакара саԥхьа ишьҭоуп,
Аус ансымоу – абыржәшьҭоуп,

206

Сара издыруеит, сацәхҟьом
Сусқәа-сҳәысқәа, сеиҵахом,
Ахьӡ змоу ахџьарбара –
Убриоуп агәыхәтәы ахьӡара.
Сан исалҳәеит: «Нан, умшәааит,
Узқәу амҩаҿ умааԥсааит,
Хаҵа илымшо акгьы ҟамлац,
Игәы иҭеикыз данаҟәымҵ!»
Саб исеиҳәеит: – Дад, умтәан,
Иноумыгӡакәа угәы ак ҭаны.
Аус мариамхар, ус ҟалоит,
Ауаҩ урҭқәа дрыниалоит.
Нас, иқәыԥшу, измам аԥышәа,
Иацлозаргьы идырра есымша,
Ицәуадаҩуп есқьынгьы,
Аха дышнеиуа, ҽазынгьы
Имоур ҟалом уи анарха,
Ишоунажьуеиԥш аҽыҩ аимҭахараҿ,
Ишаго еиԥш раԥхьа ахәы
Аҽыҩраҿы уи мыцхәы.
Аҽыҩҷкәынгьы игәахәтәы
Дшахьӡало еиԥш аҵыхәтәы,
Ихаԥыруа хыхь данҩах,
Аиааираз ирҭаз абираҟ,
Ажәлар згәы хыҭхыҭуа,
Аҽыҩҷкәын изҿыҭуа, –
Абасала игәцараку, –
Убриоуп ахьӡ иҳараку!
207

Абарҭ схәыцуеит, амч сырҭоит,
Адунеи иҟоу зегь сызҿырҭуеит,
Зегь са исыԥхьоит ԥхьаҟа,
Аҳаҳаи, дырҩегь уеиха!
Саргьы ишьҭысхит скалам,
Шьҭа издыруеит ишмариам.
Сахьцо исымҩатә са снаӡароуп,
Жәлар ргәаҵа инасыгӡароуп.
Сџьа иалҵыз џьара алҵшәа,
Ираҳартә еиԥш еиқәыршәа.
Ирҳәартә ажәлар: изымҳаӡеи
Зегь иаҳзеиԥшу, зегьы ҳҵеи!

СҬААЦӘА РАХЬ
Ҭаацәак срылатәоуп,
Урҭгьы гәарҭак ыҟоуп;
Хҩык ахәыҷқәа,
Ран, нас, сара.
Аиҵыбӡа ԥшьышықәса ихыҵуеит,
Макьа дыбзамыҟәуп,
Егьырҭ аҩыџьагьы
Иҭоуп аҵара.
Аха схәыцуеит,
Ран санлыхәаԥшуа,
Рацәак лхыҵӡом,
Аха, абар, дышлахьеит.
Издыруазаргьы
Макьана дшымажәуа,
Аџьабаа лымоуп,
Хҩык лыхшахьеит.
Хҩык гараҵан
Агара игарылхит,
Ахҩыкгьы рхәы
Дырганла иҟалҵахьеит.
Зыбз ада зыхәламыз
Хҩык гараҵан
Аӡәаӡәала ацәажәара
Урҭ идлырҵахьеит.
Аиҳабы ихыҵуеит
Абар, жәашықәса,
Валерик ихьӡуп,
Дҭоуп уи ашкол.
Аҵарадагьы иара
Бзиа ибоит афутбол.
Ашкол аӡӷаб хәыҷы
209

Сынтәоуп данҭала,
Сынтәоуп напы
Аналалк аҵара.
Днатәаны лурокқәа
Ҟалҵауеит лхала,
Аиҵыбӡа далаҳҵан
Далоуп ахәыҷбаҳча.
Уихәаԥшыцыԥхьаӡа
Уаиркуеит уи ачча.
Амыч ҳәа илоу
Ахьнихша имбаӡац.
Уи уажәнатәгьы дашьҭоуп
Ажәҩанахь аԥырра,
Аҳаирплан ирԥыруеит
Ақьаад ҭыҟҟаны.
Валерик бзиа ибоит
Амариакхара, аӡсара,
Акәарақәа ирхиҵоит
Аӷбақәа ҟаҵаны.
Аӡӷаб хәыҷы бзиа илбоит
Ашәҭқәа рааӡара,
Аӡы рыҵалҭәалап,
Напы агхан иҟалом.
Илызҳаны дҟалар,
Ла лакәхашт агроном.
Абарҭ зегь иргәаԥхо
Рымҩа иқәҵатәуп,
Абарҭ зегь аԥсадгьыл
Иахәо иааӡатәуп,
Абарҭ зегьы еиԥхьымшәо
Алаԥш рыцҵатәуп.
Абарҭ зегь рҭыԥ
Иацәымшәо идырбатәуп.
210

Убасҟаноуп бареи сареи
Ҳаиҭаныҷкәынахауа,
Убасҟан бареи сареи
Насыԥ ду ҳаманы ҳҟалоит
Еиҭах.

ИУА КОӶОНИА
Аԥсабара акыраамҭа иқәлашаз,
Уии уареи шәыԥсы еилахеит.
Иужәша аӡыхь ахы аныҵнахшаз, –
Убасҟан ҳара зегь уҳаԥхеит.
Аеҵәақәа иралацәҟәуаз зыблала,
Аҵарақәа рашәабжь хаа зкуаз,
Ааԥын хәылԥаз ахәы уқәтәаны гьамала
Урҭ ирыхҳәааны гьамала ашәақәа зыҩуаз.
Аԥхын мшы амра ахҿақәа аналнаҳәоз,
Ашәҭ афҩы хаа лаҳа-лаҳа иангауаз,
Агәырӷьара акәын угәы иуанаҳәоз,
Асоцнхара згәы еизнарҳауаз.
Бзиа иудыруан ашьха ԥсҭазаара,
Уа ашәарах ссирқәа змадаз,
Урҭ зыҩуаз укалам аҟазара,
Игәылырфаҷа иаҳнаҭеит ишахәҭаз.
Урҭ уажәы арҩашқәа ццышәха,
Иалҟьаны инеиуаз имбаӡо,
Иахьагьы инеиуеит еилаҽҽо,
Упоезиа еиԥш наӡаӡа имхәашьӡо.
Иахьа ара угәарабжьара сыбжьалан,
Снаԥшы-ааԥшит, аха узбаӡом.
Сгылан акыраамҭа сшанхалан,
Абар, ҵыск аҿы еиханакӡом.

212

Издыруада угәы иахәарц азакәзар
Абри ашәа заҳәо имааԥсаӡо.
Арахь, аа, сшыҟоу, са сакәзар
Срықәыԥшуеит
«ҳаскьын какаҷла адәқәа иқәҵоу».
Уара енагь иуман гәахәарас
Ура амҵа, уашҭа ду, уҩнра.
Аԥсабара атәқәа здыруаз шанаҵас,
Са дсыздыруам аӡә ҽаџьара.
Убызшәа хаауп, ацха аҵкыс,
Уажәақәа цоит, ицоит еихышәшәа.
Уажәеинраалақәа ак еиӷьын ак аҵкыс,
Шәҟәы мкӡакәа ирҳәоит есымша!
Адунеи уқәмижьҭеи шықәсала
Крааҵуеит ҳәа исыԥхьаӡом,
Уҟоуп уаҩ дыҟанаҵ уҩымҭала,
Аха, хаҭала, иахьа узбаӡом.

АҨРА
Ашара иаразнак изыҟалом,
Ашьшьыҳәа уи аауеит,
Шарԥыеҵәа иацныҟәало,
Ашьхантәи илбаауеит.
Абрагь иаразнак изцәырҟьаӡом,
Зны ахҿақәа ҭнагоит.
Аԥшқа дышиз дызныҟәаӡом,
Аамҭа кыр игоит.
Апоетгьы иаразнак дызпоетхом,
Мызкы-ҩымз изхом.
Иццакызгьы уи дызҽеихом,
Уи аҩра игәаԥхом.
Ишакәхалакгьы ҳәа аҩреи аҳәареи
Зынӡак имариоу усуп.
Аха ибзианы аҳәареи аҩреи
Даараӡа ахьанҭоу усуп.
Убри аҟынтә ауаҩы иуалуп
Даараӡа араӡара,
Ари ус ԥшьоуп, иус ҳалалуп, –
Аԥсадгьыл амаҵура.
Ари зегьы ирылшауам
Калам шьҭыхны иҩуа.
Иҩыргьы, рашәа ианылауам
Чамгәыр азырҳәауа.

214

ҲАРА ҲҞНОУП ИАХЬЫҞОУ АБРИ
Ашәа знаало аԥсҭазаара,
агәырӷьара зцу,
Тәылакаҿ иҟам аҽаџьара,
Иара убасгьы ахаҵара
афырхаҵара захьӡу!
Ҳа ҳҟны иҟоу аԥсҭазаара,
ашәҭ какаҷ зҿоу,
Агәырӷьара, ашәаҳәара
Анапеинҟьара, акәашара
наунагӡа изызшоу.
Ҳа ҳҟны иҟоу аԥсҭазаара
Уи ҳазҭа апартиа ауп.
Ибыбышӡа абаҳчара,
Игьамазтәыз ҳа ҳҿаччара
уи иара ахаҭоуп.
Ашәа знаало аԥсҭазаара,
аиааирақәагь зцу,
Тәылакаҿ аҽаџьара,
Иубом убас ахаҵара,
афырхаҵара захьӡу.

215

ИАДЫҲӘҲӘАЛАН ИЛРАШӘОИТ
Ацәылашараз дгылт Ҭамара,
Ишьҭылхт лҽага аҿы ҵарӡа.
Днеит зегь раԥхьа рзеиԥшнхараҿ,
Аӡаӡа ақәыҳәҳә аиаҵәара
Аҭаҭынҭра дҭалеит ижәпаӡа.
Лхы иадылҵеит убас аԥҟара:
Сынтәа лхала ҩ-гак ҟалҵарц.
Иадыҳәҳала анышә агәӡара,
Излаҳәо ала агроԥҟара,
Иагмырхакәа илрашәарц.
Даҵамхакәан иҭалгаларц
Аплан иацҵаны актәи асорт,
Ишахәҭоу ала нап адылкыларц,
Афырхаҵа хьӡы ҳалалгаларц,
Лхы иадылҵаз налыгӡарц.
Арадқәа дрыбжьоуп дрыбжьыԥраауа,
Лҽага аҿы ацыԥхь аҿышәшәоит,
Лышьҭра ҳаскьынк шԥақәубаауа,
Анышә гәӡара еилыԥшаауа,
Иадыҳәҳәалан илрашәоит.

216

АМЫРКЫЏЬЫ
Амыркыџьы анҿоу,
Уаҩы илаҳәуам.
Уи амахәқәа анаӡоу,
Агәил ылнахәам.
Аԥсрахьы ахы анарха,
Укалҭ иалаҳәуеит,
Аха усҟан шәеибарххо,
Наҟ иналухәеит.
Џьоукы ианрымоу алшара,
Ԥсышәа уарҳәаӡом.
Ус наӡаӡа дызцом иара,
Ари гәеиҭаӡом.
Иаамҭа анааилак амыркыџьеиԥш
Укалҭ далаҳәуеит.
«Сыг-сымдырыц абыржәеиԥш» – ҳәа,
Уеиҳәо далагоит.
Аха, дад, ухаам, ухаам,
Мыркыџь татахом.
Укәа иҭоуҵартәы иҟалом,
Уафоит, уабыӷуеит.

217

***
Суаҭах ҭынчуп, иӡырҩуеит,
Аҵых ыцәоуп еикәашьшьы.
Сараӡәк сыцәам, стәоуп, сыҩуеит,
Иԥхоит саԥхьа са сцәашьы.
Адәахьынтәи иааҩуеит ашәа,
Иҷырҷыруа ҵыск абжьы.
Аԥенџьыр аҟынтәи аҳауа хьшәашәа,
Суада иҩналоит хәыҷ-хәыҷы.
Алашара ҵаҟа икарҵәо,
Амза икыду цәашьра ауеит.
Бзиа избо шьҭа бабацои?
Бахьцалакгьы бсыԥшаауеит.
Слампа аҭӡамц иадыҷҷало,
Сыстол саԥхьа қьаадла ихҟьоу,
Убарҭ реиԥш блашаран са сгәы бҭалеит.
Бзиабарала сзырԥхахьоу.
Иҵхәраа инеиуа ашьха ӡыхь еиԥш,
Ҭабара ақәым, уи нҵәаӡом.
Ма ииасуам аԥхын шәыреиԥш,
Иҿшәаз ашәҭ еиԥш иканӡом.
Убриазами абра сызтәазгьы,
Бзиабарала ашәа сҳәарц
Сыкәша-мыкәша зылашазгьы,
Дгьыли жәҩани зегьы рҿы.

218

ПАТРЕҬК ИАХҲӘААНЫ
Бхы-бҿы амзеиԥш игьамгьамуа,
Бырҳаны бшыцәаз бҿыхазшәа,
Быбла ҭбаақәа ҭышамшамуа,
Исыхәаԥшуеит са, сырдыруазшәа.
Ашықәсқәа ааныжьны инеиуеит бсахьа,
Иацы иҿыцны иҭырхызшәа,
Уи зегь раԥхьа иҭызхыз ԥыхьа,
Биртәеит бырхәыцны бхихызшәа.
Быԥсы ҭаны бсыхәаччозшәа,
Иснаҭоит бсахьа азҵаарақәа,
Быблаԥыџьқәа қәацқәацазшәа,
Ихызбалоит быбла хаарақәа.

219

АРБАӶЬҚӘАГЬЫ ЗНЫК ИҾЫРҬИТ…
Арбаӷьқәагьы знык иҿырҭит,
Аҵыхгьы шьҭа агәы еиҩнашеит.
Сҩагылан, са сындәылҵит,
Еиҳа схьаақәа схыжьжьеит.
Аҵых дагәа, ацәа иалаз,
Иуаҳауама уа акы абжьы,
Жәак мҳәакәа ахәыцра сшалаз,
Ус саагылеит сеиқәышьшьы.
Иӡсо ирылаз аԥҭақәа амза
Ицәырҟьацәырасуа, маҳәра ауеит.
Адгьыл иақәнаҳәеит аӡаӡа,
Ашәҭ агәилқәа бааӡеит.
Ҵоуп, иааиуеит абнахьынтәи,
Иҷырҷыруа ҵыск абжьы.
Иеигәырӷьозма ашәҭ аҟынтәи,
Ацәа еиҵамлаз абыржәы.
Усурала згәы зҟычхьоу,
Ауаа шьҭоуп, рыԥсы ршьоит.
Зымацара амахә иқәтәоу,
Иамхамцәазар ашәа аҳәоит.

220

***
Аԥша хьшәашәа ангәыҟаҵагоу,
Уи аԥхынраз ауп.
Апоезиа ангәыҭгагоу,
Аиаша аҳәозар ауп.
Аԥсҭазаара иаҿырԥшымзар,
Нас, уи агәы ахым.
Уи рифмала ихыркымзар,
Аԥхьара мариам.
Амра ахаҭагьы наскьазар,
Уазырԥхом, ихьҭоуп.
Ааԥынразы зегь шәҭуазар,
Уи ааигәоуп азоуп.
Уаҩ дзырччо, дзыргәырӷьо,
Аԥсҭазаара бзиа ауп.
Агәы зырхаҵо, нас, иҭызго –
Зегьы-зегьы иара ауп.
Аҵарақәа ашәа зырҳәо
Уи ааԥын азоуп.
Апоетгьы ашәа зиҳәо
Анасыԥ азоуп.
Уа иҩла, иҩла уаҟәымҵкәа,
Укалам ҵарны,
Иугалааит аиааира ҿыцқәа,
Уԥсадгьыл иазкны!

221

АХЬЧА ДНЕИУЕИТ
Ирахә има ашьха дықәын,
Ахьча Ҭаҭласҭан.
Икәша-мыкәша арҩаш дуқәа
Рыцԥхьқәа еиқәыԥсан.
Амырхәага кажжы ихалан,
Аҟәандара ихаҵо,
Ацәҳәыраҿ ашьха дхалан,
Аферма рахә зааӡо.
Ирахә дрыԥхьо идыԥхьалан,
Илаԥш хаа рыхҵо,
Ила хәа дуқәа идҷаԥшьало,
Ишьҭазо иаԥхьа ицоит.
Зны дазкылсуеит аӡхыҽҽара,
Ацаҟь иаҿҳәазо.
Дхыхны дамоуп аԥшӡара,
Хәыцрала дыӡсо.
Аҟармаҵыс еиԥш иҷырҷыруа
Икуп иԥхьарца,
Ишкәакәаӡа ашәах цырцыруа
Ижәуеит ахшца.
Ихьчалақәа еикәшауа,
Итәаӡом уаха.
Енагь урҭ изыршуа,
Ирахәқәа еиқәырхауа.

222

Ажәҩан хыбрас ихакуп,
Ашьхоуп иҩныргәы,
Аеҵә цәымзас изаркуп,
Иԥыруеит игәы.

СОФЫЏЬ ИСАԤЫЏЬ
Џьоукы-џьоукы анапхгаҩцәа
Уаарыхәаԥшыр, иубоит:
Иаарыдыртәалан рҭахцәа
Дара ахьыҟоу, аус рбоит.
– Суацәа: Иуана, Ҷыҷа, Арсана,
Ҭемыр, Пила, Нас, Ҳабыџь,
Сыҟанаҵы абра макьана
Исҭахуп схатә саԥыџь, –
Абас иҳәоит Софыџь.
Иҭахцәа, изыҟаӡоу иара,
Изҵәахыша иоуа агра,
Изылшаша имҽеирақәа рыхҩара,
Аус атәы рдыр ирзымдыр дара,
Даҿуп дрыхан раагара.
Аха ишыҟоу убома Софыџь,
Уи ҵарбгагоуп са «схьыҵәҵәа».
Иудыруаз, инаҵшәар усаԥыџь,
Унылаҳауеит аҳәынҵәа.

224

АБЗИАБАРА АШӘА
(Аурыстә аҟнытә)
Ирҳәалоит, нас, сара сыԥшӡамшәа,
Дызсышьҭоузеи, нас, сара сахьцалак?
Ахьҭагьы ақәагьы усс имаӡамшәа,
Дысзыԥшуеит сахьцо иахьабалак.
Шьаҿак ааихызгар иара, хымԥада,
Даасԥымлар ҟалом џьара уа.
Ибла ҭраа, сара исхмырԥауа
Дсыхәаԥшуеит, сара дысҿаԥшуа.
Иаха ахәылбыҽха иҳәеит дааҭгылан:
«Быбзиабара сызхгом сара шьҭа».
Дыԥхашьо, снапы аанкылан,
Днагәӡит убра слакҭа.
Убри иакәзаап сара сыԥсҭазаара,
Сызхәаччо сара иахьарнахыс.
Са сакәзаап имыш-ихаара,
Са сакәзаап иԥшӡоу зегь рыҵкыс.

225

АБЗИАБАРА АШӘА
– Сбышьҭан, сымш, фаха-фымш,
Абаҳча сыҵан сеимдауа.
Бабаҟаз, сымш, бабаҟаз, сфелдышь,
Шарԥыеҵәеиԥш быблақәа ччауа.
– Абра иԥшӡоуп, абра ишәҭуп,
Сбаҳчароуп абраҟа, ааԥынроуп!
Абарҭ ашәҭқәа зегь цхала иҭәуп,
Инымҵәаӡо са сзыҳәан мазароуп.
– Нас, иҟамлари ҳхы еидаҳкылар,
Ашьхыцқәа реиԥш ҳаизгәышьны,
Абри абаҳчаҿ ҳанхалар,
Абри ацхала ҳа ҳчалар!

226

***
Сгәы хәыцуеит, сгәы ӡбоит,
Сгәы бынҭымҵәо бзиа бызбоит.
Сгәы хаҳәым, сгәы ак ҭоуп,
Исыздыруам, – илакьҭоуп.
Издыруада исныббозар,
Аха сара исзымҳәозар?
Абзиабара ус иахәҭоуп…
Сгәы хаҳәым, сгәы ак ҭоуп.

227

БЗИА ИЗБО ЛАХЬ АУП САХЬЦО
Са сахьцоз ҳәа сзымдыруа,
Сбызхәыцуа сцон.
Сцон сара, сгәы сыҵԥраауа,
Амҩагьы сыхҟьом.
Абзиабароуп амҩа схымҟьо
Сгәы иҭоу назыгӡо.
Избан акәзар, бзиа избо
Лышҟоуп са сахьцо.

228

САРГАМЕИ СЫМАӠЕИ
(Ашәа)
Амҩа сықәын, сықәын, сықәын,
Сахьцо сзымнаӡеит.
Сгәы ак ҭоуп, иҭоуп, иҭоуп,
Иҭоу сзымҳәаӡеит.
Ажәҩан ҵәцоуп, асаркьа иаҩызоуп,
Аеҵә кыдыӷӷа.
Амза каҷҷоит, абаҳча сыҵоуп,
Сеимдо есуаха.
Ашьхарантәи ԥшахьк аауеит,
Сахьтәоу исықәшәауеит.
Уи маӡоушәа ак аҳәауеит,
Ус уа исыкәшауеит.
Амра ангыло икаҷҷо,
Ацыԥхь ывҵгауа,
Са даасԥылоит уа дыччо,
Лаԥсшәа цәыргауа.
Аха исҳәоит, исҳәоит, исҳәоит,
Баша исырмаӡеит,
Сгәы иҭоу ба боуп, бзиа бызбоит –
Саргамеи сымаӡеи.

229

ӠӶАБК ЛСАХЬА
Ахьа сеиԥшны
Сгәы ҭырхьахьа,
Иаартны ишәасҳәоит
Ӡӷабк лсахьа.
Хаҿы гьамгьамк,
Дықәын лҭәымҭа,
Ашьшьыҳәа дныҟәоит,
Рацәак ҿымҭуа.
Лӡара ҳҳәаргьы,
Лыхцәы ҳԥаргьы,
Иҟалап метрак
Еиҳахаргьы.
Лгәышԥы ҭыган,
Лыжәҩа рџаџан,
Аҽарҳа деиԥшым
Узҳәом, иашан.
Наӡа-ааӡак,
Мыцхәы илылан,
Лшьаҵатә ҳаракқәа
Дрыхгылан.
Гәилԥштәыла
Ҵкык еизадан,
Илыдҳәаҵала
Лцәа аҽаҭан,
Шьыбжьаанӡа
Убриоуп илшәу.
Лқьышәгьы
Ҵәаԥшьуп излашәу.
Ашьыбжьышьҭахь
Лыҵкы ӷрами,
Ҳаӷеимшхара,
230

Мцак лыӷрами.
Нас, дааҭыҵны
Хәылбыҽха,
Хара инлыжьуеит
Лымӡырха.
Џьоукгьы лдырқәоит
Илыдбарбарло.
Аҵых цахьеит
Уи дангәарло.
Изхәарҭоузеи
Аԥшра-асахьа,
Ишшәасҳәаз еиԥш,
Сара хыхь ԥыхьа,
Аус даҿым,
Занааҭ лымам,
Абар, дыҟам
Ламыск лылан.
Дыжәбандаз шәарҭгьы,
Иаҳауеи,
Ишәҳәара шәыҟан:
Иауауеи!..
Аколнхараҿ аус луам,
Ддәықәуп дыбналаны.
Ныҟәаразар, дцап шәаны,
Лымаҭәа лыҽхьынҳәаланы.
Илыздырӡом «ԥхашьароуп»,
Иагьа лхы иҭагалала.
Ихалҵом, зегь дара роуп,
Баша амалагь уаламлан.
Ас иҟоу рацәаӡам,
Имаҷуп ҳара ҳқыҭаҿы.
Аӡә лоуп иҟоу, аха иԥшӡам,
Ԥхашьароуп ла лҭыԥ аҿы.
231

ДАМШӘ
Уажәаабыкьа сара Ԥақәашь сыҟан,
Мҽышан. Қьафла сыԥсы сшьеит.
Уаҩ деигәырӷьоит данцауа иҩныҟа,
Дычмазаҩызаргьы, ихьаа ихыжьжьуеит.
Атрымҳәа иԥо, ҳла гәыбзыӷуа исԥылеит,
Иаҭаххеит ицәажәарц, аха иҿаҳан.
Ашьапқәа рыла сыжәҩахыр ааннакылеит,
Сшыгәхьаанагаз џьашьахәуп, иумҳәан!
Убри аамҭазы абгахәыҷы иашьҭаломызт,
Ахәда снапы анакәсырша, агәы ҟанаҵеит.
Агәы иаҭахыз ицәажәаны уи иазҳәомызт,
Аха аҟазшьала усгьы инанагӡеит.
Ааӡара уи еиԥш издыруа ҽак абаҟоу,
Уи ахьдухаз – иахашҭуам аҩнра.
Иԥстәызаргьы, агәы разызар, угәы ишԥахәо,
Асаби иеиԥш, иунаҭоит агәбылра.
Аха дыҟоуп аӡәы, ааӡара зхашҭуа,
Уажә ала акәым, са сызҿу ауаҩ иоуп.
Дануаҩдуха, аҭыԥ анирҭа, нас, уихашҭуеит,
Ус иҟоу иуиҭауа – агәырҩоуп.
Уџьабаагь наган зегь аӡы иеиҭоит,
Уигь измырхакәа, уҟаиҵоит цәгьасы.
Узго аӡы ибаргьы, кәапеик азна алеиҭәоит,
Ахьӡ дашьҭоуп мацара ихазы.

232

Аха уи иаҵкыс ахьӡ амоуп сара с-Дамшә,
Иаҳа иалоуп изааӡаз игәбылра,
Иҟоуп иҟанаҵ, иарӡуам аԥшәма иџьамш –
Иԥсаанӡа иахьчоит аҩнра.

***
Санхәыҷыз ачымазара хҭаскуан,
Ашәахсҭақәа кыр исыннаҵеит.
Аҵара сҵарц сгәы иҭаскуан,
Аха иамуит уи, иснамырҵеит.
Зегь дара роуп, сара саҟәымҵит,
Саиааит счымазара… сымканӡеит!
Схьаақәа зегьы наҟ икасыԥсеит,
Исҭахыз, сгәы иҭаскыз насыгӡеит.
Даҽакгьы сашьҭоуп. Аамҭа сымоуп,
Схы иасырхәашҭ уи аамҭа сыццакуа.
Иара уигьи саиааип ҳәа сыҟоуп,
Исыцхраауеит сара Москва.
Чмазарас исымоу – сҵара ахьмаҷу
Убри ауп, уаҳа даҽакӡам.
Аха уигьи саиааип ҳәа сыҟоуп,
Угәы иҭоукыз ҭоукит, иацәшәатәӡам.

234

ААԤЫН
Иаҵәараха, иԥшӡараха,
Ааԥынра ааҟалеит,
Иахьабалак аҿаҩа, арха
Аԥсаа ашәаҳәара иалагеит.
Дасу ишырдыруа ашәа рҳәоит,
Зегьы иззыркуа гәырӷьароуп.
Ауаагьы ҩнапыкла инхоит,
Мчыс иҟоу еидгылароуп.
Азеиԥш ус аӡәк иеиԥш
Зегьы убри иазааԥсоит,
Аԥсадгьыл, ан лкыкахш еиԥш,
Иҳалалӡа иааӡоит.

235

ИНГОРОҞӘА ИЧАҞӘА
Инеиԥишьын уахынлеи ҽынлеи,
Хыс инеиҭан «Георги Мерҷуле»,
Зықь раҵкыс инеиҳаны ашәҟәы адаҟьа,
Иҩит днатәаны Павел Ингороҟәа.
Ишааҭыҵыз еиԥш, иҳауит ари Аҟәа,
Аха ишәасҳәоит, аҩызцәа, имӡакәа,
Аиашареи амцреи аанымхеит имҵакәа,
Убри ашьҭахь убас хымзгьы мырҵӡакәа,
Аҭакгьы наиарҳәеит аҩызцәа мыччакәа,
Насгьы имаанҿасит убраҟа дмырџьакәа.
Амилаҭ еилыхра шиласыз убраҟа,
Имӡакәа инаиарҳәеит аҩыза Ингороҟәа.
– Иарбан, уара, уиаҟара узыргәаҟуа,
Аҭоурыхтә фактқәа узрышьҭоу еицакуа,
Шәышықәсала ҳаешьара ааиуазар еицамкуа,
Ҳаргьы иаадыруеит ҳәа ҳаҟоуп ҳуеицәамкәа?!
Ари ҳара ҳгәала иуҳәоит иԥшӡамкәа,
Қырҭуагьы ԥсуагь иуарҳәоит имӡакәа,
Ахәыл збаз акамбашь, аанда мбаӡакәа…
Уара уоуп ҳәа ҳаҟоуп, аҩыза Ингороҟәа.
Уара иумазааит, дад, ушәҟәы еиқәырчаҟәа,
Иаԥхьо ҳәа уаҩ дызбом уи ҳара ҳ-Аҟәа.
Ҳаешьара иазыҟазҵаз абас аиҵаҟәаҟәа,
Уара уоуп ҳәоуп ишаадыруа, Павле Ингороҟәа.

236

***
Аамҭа сыман сыҷкәынра ианасакьаҳәымҭаз,
Абзиабара сыман, сбышьҭан сыҽкынҵа.
Са сзықәгәыӷуаз ажәа аҭак ахьсыбымҭаз
Зынӡак иазмырцәгьазар ҟалап слахьынҵа.
Аха са брыцҳасшьоит, бара бахьышьацәхныслаз,
Ҳабзиабара ибызгәамҭаз акәхап изыхҟьа.
Убри акәзаргьы ҟалап изыхҟьаз бхахәышлара,
Аха быбзиабара исымаз – сымоуп ҩаԥхьа.
Бара бзықәгәыӷуаз са сҟны иахьа ианыбымба,
(Уи амал акәын), усҟан иахьыҟаз бцеит.
Абзиабара ажәа ибасҳәаз хамҵакәа банахыԥа,
Амалгьы анасыԥгьы наҟ ибыцәцеит.
Шьҭагьы ибзымдыри иҟаз абзиабара шакәыз,
Аԥареи аҟәарџмарџи шракәмыз зыхә шьатәыз.
Усҟан цәаныррала ибзымдырзаргьы иахьакәыз,
Иахьагьы ибзымдыруеи абзиабара ахьҵәахыз.
Сара абзиабара исылаз сара сыҟанаҵы,
Сгәаҵаҿ исымоуп, аимаажә еиԥш иаасырҳәуам,
Уи амҩа шьҭыхны сара сықәныҟәонаҵы
Схахәы шлазаргьы, сгәы ажәны ишлауам.

237

СҲАБЛАҾЫ
Иҳаракуп иахьынхо ахәы,
Иԥшӡоуп иара убас мыцхәы,
Аԥсабарагь иаҵәоуп.
Аҩадахьҟала ашьхара аатуп,
Аладахьҟа аԥсара лбаашьҭуп,
Аҿаҩақәа рацәоуп.
Ҳаԥхьаҟа иубоит Очамчыра,
Ачаиплантациақәа реилачыра,
Инашьҭуп ашкәаӷьаз.
Иаҳхагылоуп ажәҩан саркьа,
Ҳа ҳақәынхоит адгьыл чашәра,
Схәыҷы аахыс сзааӡаз.
Адәқәа ҩычан шәҭыкакаҷла,
Ашәақәа зхыҩуаз уаҟа шьхацла,
Ацхаршәы зыԥшаауаз.
Аԥарԥалыкьқәа сраԥхныҩлауа,
Сҩызцәеи сареи ҳаигәныҩлауа,
Агәарԥқәа ҳанрыбжьаз.
Уиаахыс ииасит амшқәа, аҵхқәа,
Иқәԥхеижьҭеи Октиабр ацыԥхьқәа,
Шьҭа сҳабла даҽакхеит!
Рҽҽибырҭеит нхара-нҵырала.
Схәыҷрагьы-сдурагьы угәырӷьала,
Аамҭа уара усзыԥхеит.
Сахьыхәмарлоз аҭыԥқәа анызбалак,
Минуҭқәак убра ианысхызгалак,
238

Иахьиасыз са схәыҷра,
Ианызбалак срылсны ҳгәылацәа,
Раԥхьаӡа избаз ианхтыз сылацәа,
Исымоу енагь згәыбылра.
Ҳәара аҭахума, сгәы ҷкәынхауеит,
О, сҳаблауаа, шәаԥхьа схырхәауеит,
Иадысҵоит шәа шәҿаԥхьа схы ауал,
Сышьхәаҭыԥқәа сара исхасыршҭуам,
Саб иқәлацәа шәа шәысхасыршҭуам,
Шәыҷкәын соуп, ижәбац – шә-Кьыршьал.
Ииашоуп, шәшынсыжьыз шәыҟаӡам,
Шәхы шлазаргь, шәгәы џьара шлак алаӡам,
Шәыԥсҭазаара иаҳа ихаахеит.
Саргьы сышәзымдырратә сыҟаӡам,
Сдырра еиҳазаргь, ҽырзажәра сылаӡам,
Сыбзиабара иаҳа иҭбаахеит.
Шәынхарақәа ршьапы абаа аҵашәҵеит,
Шәхашәала ду иаҳагьы иацышәҵеит,
Аколнхарала шәҟалеит шәбаӷьаӡа.
Баҳчала шәцоит шәеихышьшьыла,
Шәбеиахеит, издыруеит, шәыла-хшыла,
Шәеиҷаҳаны арахә шәааӡеит.

САХЬИЗ СҲАБЛА
Абарҭ ашьацқәа зегьы сшьапы хтны сырхысхьан,
Абарҭ ашәҭқәа зегь напыла еиԥхьысшьшьаахьан.
Сеигәышә хәыҷы сазқәынҵа абгарра санҭаз,
Уи даара акрааҵуеит – сара саныхәыҷӡаз.
Аҵәыргыла ҳахыԥон, ҳасуан акьыброу,
Ахәыҷқәа бзиа ирбо, ахәыҷқәа рыԥсы зыӷроу.
Зны иҟаҳҵаларын арасеиҿарԥа,
Зны ҳахыԥаларын икны алаба.
Абас акәын ишысзыҟаз, ишсызгәакьаз абра,
Сқыҭан, исгәалашәо иахьысхызгаз схәыҷра.
Иахьагьы схәыҷу џьысшьоит уара абас уанызбо,
Схәыҷраблоуп иахьагьы сара уара иухызго.

240

СЕРГЕИ ЕСЕНИН
Упоезиа цәеи-жьи иалсны агәаҵаҟынӡа инеиуа,
Аӡыхь еиԥшны аҵаҿ инҭаҭәоит.
Џьара-џьара уажәақәа амра еиԥш
иԥхеиԥхеиуа,
Афымца еиԥшны сгәашьамх еимнадоит.
Аҭоурыхаҿ ухьыӡ нужьит иуулакгьы,
Сергеи Есенин ҳәа ухьӡ рҳәалашт.
Уашәа бзиақәа рҳәалашт иахьабалакгьы,
Аҳәсахәыҷқәагьы бзиа урбалашт.
Ҳарҭ ҳанаԥхьо уҩымҭақәа рҟәырҷаха,
Сара издыруеит џьара-џьара ушыԥсым.
Џьара-џьара исуҭом ухәаччаха,
Зхазҭаз цәыкьа џьаҳаным.
Аха «Ан лахь» ҳәа иуҩыз ажәеинраала,
Амырхәага еиԥш аҟәанда сханаҵоит,
Аусурахьынтәи сааԥса аҩны санааилак
Уи саҿуп, саԥхьауеит исҵоит.

241

ЧЫХЬА
Ухы лыхҭынҵа, уҽкынҵа,
Улышьҭан есымша,
Укәараҵон умтәаӡо
Уҵх ус ианша.
Арахь-анахь,
Ақәахь-аҷыхь
Усс иумаӡамызт.
Ахыхь-агәыхь,
Уанцоз уи лахь
Уара иулаҽуамызт.
Ушьаҿа еихҳәа,
Угәы ашәа аҳәо
Лымҩаду уанын.
Угәы аартны.
Уҿы аартны,
Уҟан лара лзын.
Дузхаӡомызт,
Егьузҳәаӡомызт,
Унаӡаны дубар.
Узцаӡомызт,
Узтәаӡомызт,
Иуҭахын акы уҳәар.
Убла ԥшӡақәа
Убла еҵәақәа,
Ччала икәабаны
Инымхаӡакәа,
Дузымхаӡакәа,
Ухынҳәуан дбаны.
Уааиаанӡа,
Уҩналаанӡа,
Дырҩегьых уҩнаҭа,
242

Аҵых цаанӡа,
Ишаанӡа,
Дхәыцуан лхаҭа.
Убзиабара
Лылабара
Адырҩегь иазхьуан.
Уԥсҭазаара лызкуа, ахара
Еиҭах улызцауан.
Амца укуан,
Убылуан,
Иузырцәаӡомызт,
Угәыкуан,
Ак уҩуан,
Иузеиқәыршәомызт.
Ахы укуан,
Ашьапы укуан,
Агәҭа уцәынхон.
Ари аргаман,
Зынӡак уаман,
Лыбзиабара уарыххон!
Аҵыхәтәаны
Ҿа лурҳәеит,
Уанылԥырымҵӡа,
«Быда схәарҭам,
Сыбла хҩеит» ҳәа, –
Уанылҟәамҵӡа.
Абас иҟан иҭоурых
Чыхьа ԥсцәеирымга,
Чыхьа ахәымга,
Чыхьа ашьых,
Чыхьа аилымга.
Чара иуит,
Жәра иуит,
243

Имаз еидгала
Иуа-иҭынха
Ураҭагалан.
Шықәсык ҵит,
Ҩбагь ҵит,
Уажә ааскьа сыҟан
Ахәыҷгьы диит,
Игәгьы брит.
Абри аҩны аҩныҵҟа
Хәмарра ыҟам,
Ччарагь ыҟам,
Ҭыӡшәа рымҵәаӡом,
Аҩны дыцәом,
Аҩны дыҟам,
Уахынла дгәарлаӡом.
Ихы зыхҭниҵоз,
Иԥсы зыхҭниҵоз,
Усс димаӡам.
Ихҭылҵыз,
Иԥҭылҵыз
Ргәыблра имаӡам,
Игәы ихашҭит,
Иԥсы ихашҭит,
Атәым ҳәсақәа
Убырҭ рахь дхьаԥшит,
Ицеит иблақәа.
Дырхаргалан,
Ауаргьала
Данҵаны ддыршәуеит.
Ихыргьалан,
Иҭаргьалан,
Рқьышәқәагь изыршәуеит.
Ирышьеиҵоит, иршәиҵоит,
244

Имоу деигӡаӡом.
Имазар иқәиҵоит,
Ихьуа гәеиҭаӡом.
Дыԥсымкәа, дыбзамкәа
Зегьы деицгәарҭеит,
Ӡбарҭак дамҭаӡакәа,
Иханы аӡы дарҭеит.

ГХА ХӘЫҶЫК
Абыргцәа, шәхаҵкы сцеит,
Ҳаицәажәап иаахтны,
Дҳарцәажәап аҭаца,
Лхы-лҿы аахтны.
Илашәҳәа даҟәыҵырц
Ажәытәра ацәынха.
Лкасеиқәаҵәа лхылхырц,
Данылбо аҭынха.
Шәлацәажәа шәҭаца,
Ишәзаанагаз иаха,
Шәыҷкәынгьы, аҩнааҵра
Иавоу дынҵәаха.
Уи аамҭа жәытәран,
Ажәытәра еиҵаха.
Ибнаран, ижәырҭран,
Ақыҭа кҿаха,
Амаҳә дыгәӡасуа,
Ихәда ақәа ҭакәкәа,
Хыла абна дасуа,
Данцоз дыбнакуа.
Аҵәыцак шьҭаҳхып,
Аҩызцәа, уаха.
Иаҭахым, иаԥаҳхып,
Ажәытәра ацәынха.
Иахьарнахыс шәҭаца
Лцәажәара азин
246

Ҟаларцаз, са саҵәца
Шьҭысхәеит убриазын.
Гамарџьас, абхәа,
Саҭамзааит сара,
Еицамкааит укәымжәыхәа
Ҽакала џьара.

АЖӘМЫЖӘ ААЗГОИТ
(Џь. Родари иҟынтә)
– Еи, аҭаҳмада! Уаагылшь хәыҷӡак,
Иҭоузеи узҵаланы иноуго усакь?
– Изгоит амагә ашьхәа зҵаӡам,
Насгьы маӷрак акгьы иаҿаӡам,
Убас чамгәыржәк рахәыц зхаӡам,
Чаиршыгак, маа змаӡам.
Чуаныжәк абас ақәыршәра иагахьоу,
Насгьы цәгьала ажьакца иафахьоу.
Дназгоит министрк партфелк зыкӡам,
Уи дҟалеижьҭеи шықәсыкгьы ҵуам.
Атәыла зегьы аибашьрахь дрыԥхьеит,
Ссакь аҵа дҭоуп, уигьы дажәмыжәхьеит.

248

АНАПТӘРА ԤШШӘАХӘЫС ИАМОУЗЕИ
(Џь. Родари иҟынтә)
Аус иарбанзаалак ахатә хәаԥшшәа амоуп,
Абар, уаԥхьа дахьгылоу абулкаҟаҵаҩ шкәакәа,
Илаԥыџь, ихахәы, иџьымшьқәагь шкәакәоуп,
Шаанӡа дгылоит зегь раԥхьа дмаашьакәа.
Деиқәаҵәаӡа рацәала дышәны дгылоуп акочегар,
Хәаԥштәы рацәала дҷышәуп амолиар.
Аусуга маҭәа ишәҵаны жәҩангәыԥшшәла,
Азауад ахь дныҟәоит аусуҩ мчыӷәӷәала.
Уи инапы шәыга сабала иҷышәуп,
Амалуаҩ инапы ишкәакәа ҟәымшәышәуп,
Инацәкьарақәа ԥшқоуп, инапхыцқәа шьҭуп,
Усугак ишәны дубом, инапқәагь ҟьышьым,
Иудыруаз уи уара! Ишкәакәоу – урҭ рцәоуп,
Аха амалуаа русқәа еиқәаҵәоуп.

249

АЦӘГЬАҲӘАҨЫ
Уҿаҟны иуеиҳәоит аԥсшәа,
Насгьы ак иҳәоит дуаҩызшәа.
Ак аниҭаху, уи дкакоит,
Дувагьежьуеит, нас, дқьақьоит.
Ихы иазеиӷьу ауп дзышьҭоу,
Иуеиҳәо акәӡам игәы иҭоу.
Ианулшо хәԥҳас уиԥхьаӡоит,
Ианулымшо цәымӷс уҟаиҵоит.
Ианиҭаху ула дакӡом,
Уҩны дагны дубаӡом.
Есқьынагьы иуацәа ҿыцуп,
Иеиҳабыроу зегьы дрыцуп,
Аӡәы даницу, егьи дихыччоит,
Цәгьаҳәарыла урҭ еичирчоит.
Иеиҵа зылшо знык даниба,
Иҭихӡауам инапы иџьыба.
Иара игәанала убас дыҟоуп:
«Сагьаҩысҭаауп, нас, сагьҟәыӷоуп»,
Ажьабаӷь еиԥш ибла ҭҟыҟуп.
Инеиԥыло аԥсшәа реиҳәоит,
Ианиаҩслак иҽиреимҳәоит,
Дахьугалакгьы абри дуаҩым –
Ари хәыцны иӡбаны иҩым.
Ибла иҭаҳауеит ихцәы.
Сара дыздыруеит убас аӡәы.
Занааҭс имоу цәгьаҳәароуп,
Ԥсышәа иҳәозар – кыр гароуп.
Даагылазар мыцҳәароуп,
Дызҿу, убри даҿҳәароуп.
Аллаҳ, амарџьа, дсышәмырбан,
Зыбз иаҩызоу абарабан.
250

Дыззымдыруа дырдыраанӡа,
Даҽазных еиԥылаанӡа,
Дуаҩу џьызшьо ҟалақәоит,
Азныказы еилагақәоит.
Ҩымш еиқәыкны аус изуам,
Аусура бзиа ибауам.
Иџьатәы кнышька зегь ҭәхьеит,
Урҭ рыԥсахқәашьагь иҵахьеит,
Исцәыӡит ҳәагьы неиҳәалоит,
Џьоукгьы уи агәра ргалоит,
Ҩымш, хымш, нас, уааԥшыр,
Иҟалома ани дмааԥшыр.
Ахы ҭамшәеи иҷапан –
Зегь еицырҳәеит: уҳамбан!

АӠАХРА
Аӡахрагьы акры аҭахуп,
Даара ибзианы иӡахтәуп.
Акыр иаԥсоуп ашәҵара,
Уцәа иақәшәо, уӡара,
Ибзианы иуанҭаны –
Амаҭәақәа анушәу.
Ирифмоуп арахәыц,
Аӡахырсҭа уара уазхәыц,
Ииашаны иқәырҳәуп.
Машьынала бзиа иҩуп.
Аҳәынҵәрақәа ҿаҵаны,
Аибаркырсҭақәа ҭԥаны,
Қәнагала еибаркуп.
Аџьыба бзианы иҿаҵоуп,
Ахәда ҽеины ихҵоуп,
Иавубои, нас, абри аблуза,
Исоуҳәароуп уара, сҩыза?
– Џьара акы агны избауам,
Уара умсит узжьауам.
Зны иԥылҟеит, нас, илхәеит,
Илӡахит, илуанҭеит,
Икналҳаит, илмырҽит,
Иумбои, уазыԥши?
Ухьӡала иҵәахуп,
Дара ибзиангьы иӡахуп.
Уажәшьҭа иагхо уара иухароуп,
Избан акәзар иурхароуп.
Ибзиаҵәҟьан иӡахуп
Аӡахрагь краҭахуп.

252

ЛЕНИН
Адунеи иқәынхо
Иӡбахә раҳахьеит,
Хәыҷыс иҟоу зегь
Иаԥхьан ирҵахьеит,
Владимир
Илиа-иԥа
Ленин!
Уи илихыз амҩа
Ҳа ҳажәлар ықәныҟәоит,
Ихәыҷугьы идуугьы
Имҩа иақәныҳәоит,
Владимир
Илиа-иԥа
Ленин!
Бзиа ирбо уи иаҟара
Дызусҭа, дабаҟоу?
Иус дуқәа иҿио рылоуп
Дыбзаны дызлаҟоу,
Владимир
Илиа-иԥа
Ленин!
Имыцәаӡо аеҵәақәа
Ҳаракны икыдызҵаз,
Имҩашьаӡо мҩала
Ҳара амҩа ҳақәызҵаз,
Владимир
Илиа-иԥа
Ленин!
253

Ҳамҩақәа зырлашо,
Изырӷәӷәо ҳгәашәқәа,
Дыррала ҳзырлашо,
Изырӷьацо ҳԥашәқәа,
Владимир
Илиа-иԥа
Ленин!
Адунеи аҟны амра
Шыҟоу еиԥш лашарас,
Уара уоуп иҳамоу
Мыч дуӡӡас, лшарас,
Владимир
Илиа-иԥа
Ленин!
Ухшыҩи удырреи
Иаҳзынужьыз ҳа ҳааӡоит,
Иаҳнаҭоит амҵәыжәҩа
Ажәҩан ахь ҳхалоит,
Владимир
Илиа-иԥа
Ленин!
Амилаҭқәа риешьара
Изыршәҭкакаҷыз,
Адунеи уара уеиԥшҵәҟьа
Дамоуц хшара,
Владимир
Илиа-иԥа
Ленин!
Адунеи аҟны уаҩ дықәнаҵы,
Уара уҟоуп хшыҩрҵаган,
254

Дгьыли жәҩани еимаданаҵы
Коммунизм уамырхәаган,
Владимир
Илиа-иԥа
Ленин!

АҬЫНЧРА АМҨАЛА
Аҭынчра зҭахым дызусҭда,
Ус адәы иқәу аӡә иакәымзар хыда,
Аҭынчра бзиа ирбом џьоукы.
Аха аҭынчразы миллионҩы еидгылоуп,
Аҭынчразы рнапқәа еиԥылоит,
Еиқәшәоит рҳәатәгьы!
Абыржәшьҭа уаҳа ашьа камҭәарц,
Уажәшьҭарнахыс абџьар ҭымҟьарц,
Аибара ҳамбарц,
Абацәеи анацәеи ахәыцра иамгарц,
Рхи рыхшареи амла иамкырц,
Шәарада ирызҳаларц,
Есымша иацло рҵаралашара,
Реибаҭахра, риешьара
Енагь идырӷәӷәаларц,
Абри азами ҳпартиа зықәԥо,
Ҳпартиа аусқәа бзиа изырбо
Ахархьуаа – адунеи!..
Абриазами, нас, агәылацәа,
Ҳара изҳауз адгылацәа,
Ҳзеибадыруа дареи ҳареи!
Аҭынчра иашьҭоу еиҭанеиааиуеит,
Аҵыхәтәаны аҭынчра ааиуеит
Ажәлар рнапаҿы.
256

Ҳара ҳус ҭынч нхароуп,
Абри ԥхьаҟа иаагалароуп,
Ҳаиҵамхауа акаҿы.
Ленин дызқәыз амҩа шьҭыхны,
Аешьара аусқәа еиҵыхны,
Аҭынчра ҳа иҳахьчоит.
Ленинизм аидеиа амч ала,
Ҳпартиа гәакьа анапхгарала
Енагь ԥхьаҟа ҳцоит!

САРА ШӘА СЫШӘТӘУП
Сзыхшаз шәысхашҭуам,
Сара шәа сышәтәуп!
Шәџьабаа ԥхасҭастәуам,
Усҟан са сыԥстәуп!
Шәгәы иалсуа ныҟәызгом,
Шәсырԥхашьом, мамоу!
Шәа шәҿаԥхьа исықәнамго
Сҿыҵашәаргьы, уамоуп!
Шәсыԥсахәазар, исықәнагоит
Сынкыдҵан ашьра.
Исзышәҳәалак саҭәахоит
Убасҟан сара.
Сара сҭыԥ сцәыӡуеит ҳәа
Сҟалом, слаҳәуа.
Идыдуеит, имацәысуеит ҳәа
Сшәаны, схынҳәуа.
Идыдааит аҭахызар,
Иагьхылааит анаҟәа,
Сара шәа сышәхылҵзар,
Сыҟоуп шәнапаҵаҟа.
Ҩ-ҿык сара исымам,
Сҟаманы сышәкым!
Зхазы иаԥшәымам –
Уи иӡбахә ҳәатым!

258

Шәџьабаа аӡы иазҭо –
Уи иабгьы диԥам.
Аламыс ду гәазҭо –
Шәа шәыхьӡ лаирҟәуам.
Иҟалоит, дызмоу дамҵыр,
Зынӡагьы дыԥсыр,
Иҟалоит, кыр дгәамҵыр,
Ԥсышьалагьы дымԥсыр.
Шәыҷкәын ҳәа дшыжәбац,
Дышџыру дынхар.
Ахьӡ ҳәа уаҩ иимбац,
Иҟалоит иҭынхар.
Рылахь ада ԥымҵәакәа,
Дызҵеиу данроу,
Адунеиаҿ анасыԥқәа
Ҟалом убри иаҟароу.

АМАХӘҬАҚӘА ШӘҬИТ
Аԥхара ҟалеит, асқәа ӡыҭит,
Ашьац ықәыҳәҳә иаҿуп аара.
Ихахаӡа иҟаз амахәҭақәа шәҭит,
Амш есааира иаҿуп азҳара!
Аҟармаҵысгьы ашәҭмахә иқәтәаны
Ашәа ласк аҳәоит, абжьы хааӡа.
Ахьҭеи аҵааи рҟынтә ахы иақәиҭны
Иахьазыҟалаз азы ааԥынра ԥшӡа!
Аӡқәа ракәын, рыҭрақәа ирзымкуа.
Иҭәын, ихыҵны ицоит ихышьшьы.
Адгьыл ацәҟьарақәа уаҳа имжьыжькуа
Иҟалом, аӷьара иаҿуп еимашьшьы.
Акәарақәа рыбжьы ахьхьаҳәа еиларыԥсеит,
Рымчқәа ҭалан, ицоит ихыҽҽо.
Ахҿақәа аԥшыцқәа реиԥш адгьыл иқәԥсеит,
Амра игылаз ԥхоит икаҷҷо.
Аԥсабара аҽаҩычеит, еинылт бӷьы иаҵәала,
Ашәырҵла махәҭақәа ибыбышӡа ишәҭуп.
Ҳамч ианацла, ҳамш ианацла,
Иаҳзааиз ааԥынра, уи ҳара иаҳтәуп.

260

АН ЛАХЬ
Сан, са сзыҳәа кыр џьа зыхҭысхьоу,
Баԥхьа иргылан сгара бырҵысуан.
Уахашаанӡа ахьҭа аабысуа аԥацхаҿ
Быкәа сҭаршәны, гәыԥҳәыла сбааӡауан.
Бынцәыҵакьакьо, бхы бамеигӡо, ба баарыхәан,
Иахьагьы бсышьҭоуп, быԥсы кәалкәало.
Иҭабуп ҳәа басҳәоит, сан, ба бҿаԥхьа схырхәан,
Сыԥсеиԥш избо, сан, сзыҿҳәароу.
Аамҭа цеит. Исылалт ба беиԥш саргьы ашла,
Суаҩыбжара сҭалоит саргьы лассы.
Схәыҷы ҳәа бсышьҭоуп, саргьы убас хәыҷҵасла
Сҟалоит банызбо, ахәыҷ-цәа схьыссы.
Аҩны саннеилак, кыраамҭа сбымбацкәа,
Ба балагоит бсыкәшарц, аха изуам.
Ирыцлазшәа избоит былахьаҿ арӷазқәа,
Сан, бажәызаап сҳәаргьы, мап бкуеит, ибуам.
Бзиоуп, нас, анкьеиԥш бҭыԥҳазааит,
Амала, ба бызлиааз аамҭахь бхынсырҳәуам.
Бара бысхашҭуазар, исыгхо сара исымазааит,
Ан лҳақ зегь сшәоит ҳәа са исҳәауам.
Џьабаас акы сацәшәо џьыбымшьан,
Са сгәаҿ иҟоу бара боуп, сцәашьы.
Абри абыржәы исҳәаз сажәа ҟәныбымшьан,
Быҷкәын сакәзар, салҵзар бара бжьы.

261

Уаҳа акгьы сылымшаргьы, бара бсырԥхашьом,
Сыԥсы ҭаны, ибшәысҵом абзаратә шәы.
Ажәа мыцхәы басҳәарц сара ибаҭәасшьом,
Ҳаҭыр ақәысҵозар ҳаԥсуара, ҳкәымжәы!

Т У-104
Закәызеи, мшәан, сыла иаба,
Иааиуеит саԥхьа Ту-104!
Акалмаҳеиԥш иӡсо ашьшьыҳәа,
Ма иахоузеи иара абжьы ҳәа.
Иабантәаауеи, исаҳауазеи,
Ашьамхы ҳәа иарҵысуазеи!
Ҽнак ала адунеи еимнадоит,
Нас, аҭыԥаҿ иааны инатәоит.
Абри еиԥш аҽхыцәгьа аӷәра зкугьы,
Дзеиԥш ҽҟазоуи, нас, убригьы,
Шәара шәтәалагьы шьҭа шәазхәыц,
Дзакәхарагьы уи ауаҩ ҿыц!
Аҵәца иҭазар, аӡы ҵысуам,
Абӷа ҭынчуп, уи ааԥсауам.
Ахы иакәыршаны аҳауа ҟьо,
Дгьыли-жәҩани еимырҟьо,
Иҳаракӡаны имԥыруеи,
Иакәымшауеи адунеи,
Ари аҩызак убарым,
Ицо ишиашоу, зымҩа брым.
Иабоубашеи ҽак иарада,
Зны иҟоуп уи Канада,
Зны Лондон, зны Париж,
Америка, зны Берлин.

263

Шьыжь деиҭаҵыр хәылԥазынӡа,
Уи дшыҟоу адунеи аԥынҵа,
Ианааилатәо уаххьазы,
Днашәылатәан дчаразы,
Адунеи зегь еимданы,
Иҟоу-иану зегь баны,
Уаҵәы ддәықәлоит ҽаџьара,
Џьарак еиԥш, иагьаџьара.

***
Аԥсадгьыл ахьчараҿ уаннеи,
Убла ихгылароуп иухьчо рпатреҭ!
Ауаҩ ҽнак диуеит, ҽнак дыԥсуеит,
Ахаҵа изыҳәан иҟалом каамеҭ!
Дшәаны ишьҭахьҟа дгьежьуам,
Ахаҵа дышгылоу дыԥсуеит.
Ахаҵа дышгылоу дыԥсуеит,
Дшьамхнышланы дыԥсуам!

265

АГӘХЬААГАРА
Сзыцәом, исыхь сыздырам, сзыцәом,
Аҵх агәы еиҩнашоит.
Ахәыцра самоуп, ахәыцра сымҵәом,
Исысны сҿанаҳәоит.
Уажә избо џьысшьоит агаҿа ықәҭәаа
Иқәу аԥсшьацәа.
Уажә избо џьысшьоит адәыӷба ықәԥраа,
Иназго аныҟәацәа.
Уажә избо џьысшьоит Аҟәатәи ашьха,
Игылоу иҳаракны.
Аԥснытәи ажәҩан ҳарак ҵәцашха,
Абаҳчара еибаркны.
Уажә избо џьысшьоит амра ицеиуа
Ала зцәа-зжьы былны,
Зыԥсы шьаны араҟа инеиуа,
Иҟоу згәы азҳаны.
Ма ашарԥазы, ма ахәылԥазы,
Ма уаха ҵхыбжьон,
Усгәаламшәо саныҟаз ҳәа
Ыҟам, усызжьом.
Иагьа ихәыҷызаргь, ауаҩы итәыла
Дуӡӡоушәа ибауеит.
Дахьцалакгьы, иара итәыла
Аӡбахә иҳәауеит.

266

Гәырдугас имоуп, уи дархәыцуеит,
Игәы иҭоуп есымша.
Аӡбахә имоуп, уи ирҿыцуеит,
Иҩымҭақәа еиқәыршәа.
Саԥхьа игылан избо џьысшьоит,
О, сзыхшаз Аԥсны!
Бзиа избо уара уреиӷьасшьоит,
Узбандаз сноухьыԥшны.
Ҵабыргуп, зегьы уреиӷьуп ҳәа
Ара исҳәар – имыцхәуп,
Аха сыԥсыр – сахьыржуа ҳәа
Зегь раҵкыс усҭахуп.

***
Иаха аҵых смыцәаӡакәа исыршеит,
Снаҳәы-ааҳәуа сшылхоз сцәарҭа.
Ус сшыҟаз, сышгәаҟуаз, иаашеит,
Адәахьы иауан ақәаԥсаҭа.
Сыла ихгылазшәа Аԥснытәи ашьхақәа,
Сахьрызхәыцуаз избон еиқәхарԥа.
Исаҳауазшәа аҵаргьы рашәақәа,
Иахьеилаҭәоз ҳамшын ацәқәырԥа.
Баграти сареи џьара ҳаиқәшәахызшәа,
Ҳзымеицәажәазшәа убасгьы ҳазхара,
Кьахь Ҳаџьараҭ ибжьы саҳахызшәа,
Нас, саланагалан, сагеит наҟ хара.
Ашьхара скыдланы сҩеиуазшәа,
Зны схаланы сықәлазшәа ахәада.
Зны избон амҵәыжәҩақәа ылызгазшәа,
Аха, нас, исцәыӡызшәа ахаҭа.
Саб хҭарԥала ихы-иҿы ҭаҳәҳәаны,
Ҽыла дааҭалазшәа иаартны агәашә,
Уи аамҭаз сан амца дыҽҳәатәаны,
Ихылхәазшәа напыла ашә.
Алҩа ахыбра еиқәаҵәа иалсны
Ҳашҭа иҭазшәа, ахи аҵыхәеи еимдауа.
Саҳәшьагьы аконторахьынтәи ирласны,
Избахәеит, абан, дахьаауа!

268

Саб иаҳәшьа дахәаԥшуеит лыхцәышла,
Иахьышлаз лгәы иалоушәа, ишьышьуа.
Зны-зынлагьы илгәырҩало лабжышла,
Шәышықәса лхыҵуеит, илбоит илыцәцауа.
Аалӡгагьы абжьы аԥшаҳәахьынтәи,
Исаҳаз џьысшьоит абар уи абжьы!
Наҟ иҵегь ашьхара ашьапаҟынтәи,
Иаауеит ГРЕС-лҩа ҭашьшьы!
Абарҭқәа роуп сара сызмырцәаз,
Схәыцрақәа ҟазымҵаз сааԥсаны.
Абзиабаракәын абриаҟара исхыҵәаз,
Иаашеит, сықәлоит умҩа, аҩныҟа, Аԥсны!

***
Сеиҭахынҳәуеит сара Риҵаҟа,
Исгәаласыршәарц ихьарчуа ацәқәырԥа!
Иҭатәоу ихьшәашәаӡа ашьхақәа рыҵаҟа,
Ишгылаӡоу игылоу касыш зхарԥа!
Уажә избо џьысшьоит, азениткақәа реиԥш,
Ажәҩан иаҵахысуашәа игылоу аԥсаҵлақәа.
Уажә избо џьысшьоит, аласахақәа реиԥш,
Хыхь ахәы иқәланы инеиуа аԥсҭҳәақәа.
Занацәа ҳәра идәықәҵаны иҭаку аӡарақәа,
Атрым-трымҳәа ишыԥо еиԥш, ианықәла адәаҿы,
Иалууа-алууа ианнеиуа аглисерқәа,
Уажә избо џьысшьоит урҭ Риҵа агәаҿы!
Уара убара инеиуа цәыкәбарк-цәыкәбарк ҭыргаргьы,
Уаҳа акраҭахума уара уҭарбара!
Аха ӡцәыкәбарла акәым, қәабла уҭигозаргьы,
Уара убзиабара иақәым ҭанҵәара!
Ӡынгьы хьҭа удырсуам иукәшоу ашьхақәа,
Ацәашь еиԥш иухагылоуп Еҵәаџьаа ӷӷаӡа.
Иугәыҵаҳәҳәаны иуӡрыжәуеит рышьхақәа,
Иӷыӷкыр ҳәа ушәошәа, ирыҭо абааӡа.

270

САЛАМ, ТҞӘАРЧАЛ!
Уа саныҟаз иахьагьы-уахагьы,
Сыла уаныхгылаз ушьхақәа еикәырша,
Алҩақ икоуԥсоз сыбла ихыларгьы,
Ма афабрика асаба санархәаша,
Усс исымамызт, акгьы гәасҭомызт,
Сцәа иаду схарԥ еиԥш усыԥхьаӡон.
Сгәы уҭан, аха ԥшьаала, ҿысҭуамызт,
Игәасҭауамызт, ус аамҭа цон.
Ашамҭазы ҳәа убжьы сарҿыхон,
Сҽеилаҳәан сдәықәлон, нас, сыццакуа,
Аусура бзиабара сара сгәы иҭыхон,
Ашколаҿ уаҟа исзыԥшын ахәыҷқәа.
Исԥылон рацәала иҭәны авагонқәа,
Аххаҳәа иқәлан иахьцоз аканат.
Амашьынақәа ирықәыжьны абар ауарганқәа,
Ашахтқәа рахь ирыман иахьнеиуа уажәнатә.
Аалӡга акәзар – ахаҳәқәа ирыкәшо инеиуаз,
Аԥшаҳәаҟынтәи абжьы саҳауан,
Нахьхьи астанциаҿ афымца ишеишеиуаз,
Сыеҵәахә акәымзи, сгәы иазнарҳауан.
Аҵықь-аҵықьҳәа ацаҟьа ахьԥыржәоз,
Алҩа еилахәашь акаӡӷы инаҿатәон.
Уи абжьы шьҭкәыцәаан, ахрақәа еимыздоз,
Инеимда-ааимдо, кыраамҭа ашәаны ирҳәон.

271

Уажә зынӡа ҽакала сгәы узыбылуеит,
Шаҟа ҳаизгәакьаз аныздыр уажәоуп,
Ирласны уахь Аԥсныҟа снықәлауеит,
Убзиабара ашьамх иаҵоу џьбароуп.
Сыблаҿ иузҳаит, издыруеит уара уира,
Хәыҷык суеиҳабызаргьы, егьҳабжьам,
ҳаиқәлацәоуп,
Сықалақь ҳәа исымоуп сара угәадура,
Аџьа иудысҵахьоугьы имаҷӡам, ирацәоуп.
Ҩыџьа еибааӡаз еиҟәыргар – ишыгәхьааибаго,
Убасоуп угәхьааган ушсымоу есқьынгьы.
Ас сыҟаӡамызт, избап сахькылуго,
Уажә убзиабара суҭеит еиҳангьы.

АЖӘҴЫС
Ажәҵыс, ажәҵыс, уааи арахь,
Иуеиӷьасшьауам сара сқәахь,
Ауаа рзыҳәан абзиара,
Иҟоуҵахьоу ақьиара,
Есқьынагьы уара уахьчоит,
Есқьынагьы уара уарччоит.
Ашәа бзиан уара уазҟазоуп,
Сыхкаараҿы аҭәа кәазоуп.
Иалаҟаҵа уара уҭра,
Иазырҳала уҭаацәара.
Уҭра ҟоумҵан аԥша ахьусуа,
Уара дызусҭа иулакьысуа?
Ҳаҩны уҟоуп, угәы уаҳаргом,
Уара уцаргьы, уҭра хҳарбгом.
Ааԥын уаанӡа ҳалакьысуам,
Ҳаҩны ақә хыбуп, ақәа кылсуам.
Уара убжьы хаа змаҳауа,
Дзыҟалару игәы азҳауа?
Зашҭа уҭамло ихы хьымӡӷишьоит,
Зашҭа уҭалаз дкьаҭаз џьишьоит.
Ашәа ануҳәо акәлыҷлыҳәа,
Ныҳәак иеиԥшуп ҳара ҳзыҳәа.
Уаҳзаала есааԥынра,
Иургәырӷьоит ҳаҩнра!

273

***
Иҟоуп сахьиз, схәыҷра ахьиасыз,
Иҟоуп сара ашкол сахьҭаз.
Иахьагьы иҟоуп ҳ-Аалӡга ииасуаз,
Есымша сыӡсауа сызҭаз.
Иҟоуп ҳаҵлақәа, са сызқәылоз,
Хкыс иуҭаху ашәырқәа анҿаз.
Исыман аҩызцәа, са сзыдгылоз,
Иара убасгьы џьоук икаҳцалоз иԥхарс.
Иҟоуп убас уаҩы ихамышҭӡо,
Ахәыҷра аҵкысгьы иԥшӡаз.
Аҭыԥқәа ахаан сгәы зхымшәаӡо,
Иҟоуп иахьагьы сзааӡаз!
Аха иҟоуп абраҟа сықалақь,
Сықалақь – изахьӡу Тҟәарчал.
Зегь иреиӷьысшьо сахьыҟазаалак,
Сыхьӡ иахаршалоу – Кьыршьал.
Рифмала акәым ҳшеизааигәоу,
Ҳаизааигәоуп гәыла убас,
Ан лыхшара дшыгәхьаалго,
Игәхьаазгоит убас хәыҷҵас.
Иҟоуп абзиабарақәа маҷымкәа,
Аки-аки урҭ еиԥшым.
Ма исҳәо сажәа уаламкәа,
Ма изыҩуа сышәҟәы уананым,

274

Иудыруаз, абри зыҟалом,
Сыҟанаҵ, сыҟоуп уара уҿы!
Аԥсшәа рацәаны салалом,
Иҭоу зегь сызуаҳәом сгәаҿы.
Уара ухьӡи сыхьӡи еидыскылоит,
Исҿыҵакуп уажәы-уажәы еихшьал.
Ушьхақәа ршьапы гәыдыскылоит,
Исалам умоуп Кьыршьал!

АЛ
– Аӡәы симырҽхәац, – аҳәеит ал, –
Идырҽхәоит араса!
Даҽак акәым, исаҳахьеит,
Идырҽхәо аҳәаса.
Аҷандарҵәҟьагьы символс
Имоуп апоет.
Аха абри сара сзиҭахым,
Схәыцын – акы сымбеит.
Ихәышҭаара рԥханы излеику,
Ари сара соуп.
Жьҭаан схыцәқәа дықәуп,
Исымоу – иара изоуп.
Ԥҳәыс данааиго, амҳара злихәа,
Сара стәоуп аӷәы.
Нас, исыхьзеи, иабадихәа,
Иалоуп сара сгәы.
Са сабаҟоу, ицәгьангьы ибзиангьы,
Са сзы акгьы рҳәом.
Са саҟара дабаҟоу ақьиагьы,
Аха ҭоурых саҳәом.
Сара сылоуп аусқәа злеибо,
Дызланхо, дазланҵуа.
Даҽаџьоукуп бзиа иибо,
Ашәақәа рзаԥҵауа.

276

Са соуп раԥхьа ара иқәнагалаз,
Иибаз ҵлас.
Са исыздыруам исыдибалаз,
Изызуз цәгьарас.
Амжәагьы са сышьҭахь иааз акоуп,
Аҷандаргьы, иаҳҳәап, убас.
Са среиӷьымзаргьы, зегьакоуп,
Сагьеицәам урҭ рыҵкыс!
– Угәы коумыжьын, ал,
Уи аамҭалатә усуп.
Икаԥсоит амжәакакал,
Аҷандаргьы ԥсыҽуп.
Уара уеиҭазҳаз, узааӡаз –
Уи уара иудыруеит.
Уи хьаас иҟоумҵан,
Уара узыԥсоу рдыруеит.
Апоетгьы иҳәахьеит, –
«Ал, ахәырма, нас, амжәа,
Арацәаххыреиԥш еиҟәыншәыла
Уаҟа ирықәуп ажьымжәа…»
Нас, ари, ус анакәха,
Аҭоурыхгьы уалоуп,
Иахьа уҟоуп убзиахәха,
Уусқәагь маншәалоуп.

ААМҬЕИКӘШАРА
Амза гылон ахра иахысуа,
Ажәҩан каххаа иҵәцан.
Акәшамыкәша еибарлацәҟәысуа,
Аеҵә ажәҩан иаҿаԥсан.
Агаҿантәи аԥша хьшәашәа
Ахәхәаҳәа исысуан сахьаауаз.
Аҵар гәырӷьан, ирҳәон ашәа,
Уиала иудыруан ишшауаз.
Еиҭашьҭрақәлеит, иааит аԥхара,
Ҿыцбарахла ааԥын ааит.
Цәа ҿыцк ахалеит аԥсабара,
Амш иацлеит, амш иазҳаит!
Еикәшан уаҳа зышьҭра иқәымло
Схәыҷра – идухаз, ԥхьа уцала!
Узхысыз амҩа уеиҭашзықәымло
Дырны, иулшо ҟаҵала.
Аамҭеи амши урмацлабын,
Урҭ шьҭрақәлоит есшықәса.
Иааҳәны иуарҳәом: «уара асаби»,
Уанажә, умч анкаԥса.

278

АШЬХАУАҨ
Ашьха иааӡаз ашьхауаҩы,
Ашьха ҳауеиԥш згәы цқьоу.
Ашьхатәыла шәарыцаҩы,
Ашьха икыду, зшәақь еиҵоу!
Хра иааӡаз храныҟәаҩы,
Злабашьа аихаҩа ахоу.
Шәарах иеисо, храҿ имааԥсо,
Ахьшь аҩыза блаҵар зхоу!
Ахра амаҟаҿы тәыҩала иӷәаԥсо,
Ашәақьԥынҵа зеиархоу.
Аԥсуа шьхауаҩ зхы мыц амҳәо,
Ашәарыцаҩ хьӡы змоу.
Шәарахжьыла, баҩлашала,
Аҭыԥ аҿы ауаа зырчо,
Ажәеиԥшьаа рҿы хьыӡла-ԥшала
Дыҟоуп, дыҟам дзырџьо!
Ишәақь мцымҳәеи ибла ҵари,
Ахи ахәшәи зызмырхо,
Шәарахк ицәцар, дабацари,
Ибла ҵарқәа зеиархоу?
Анаатә асуа, аԥша анықәло,
Ахра ахықәцәа асы ԥссо,
Згәы меицакуа, ԥхьаҟа идәықәло,
Акгьы усыс иҟамҵо,

279

Еихымцеи шьанҵеи уи иахьимоу,
Амца ацреиҵар ацәымса,
Иаацәыригар ирӷӷаны имоу,
Иԥхеиԥхеиуа имзаша.
Хьҭа дакырцгьы ишԥазалшо,
Знык данҭала аҳаԥы,
Урҭ ахьимоу игәы хьшәашәом,
Ма илаҳәрыма иа инапы?
Ашьха иааӡаз ашьхауаҩы,
Ашьха ҳауеиԥш згәы цқьоу,
Шьхатәыла, шьха шәарыцаҩы,
Абратәи ашьхақәа ирԥоу!

ҞАИСЫН КУЛИЕВ
Сеигәырӷьеит, аҩыза, иубеит уҽы,
Уԥсы зланы иуааӡаз.
Хьаас иҟоумҵан иӡыз уҟамчы,
Изгаз қәашьс имаӡас.
Умилаҭ маҭәа, ууапа ушәҵаны,
Шьхауаҩҵас уҽеибыҭа
Уеиҭаақәгылеит, угәы разны,
Ухәыҷра ахьиасыз уқыҭа.
Ухәышҭаараҿы амца еиҭеиқәуҵеит,
Унхара еиҭа ацәа ахалеит.
Уахьцалакгьы уашәа уаҟәымҵит,
Иуҳәоз бзиабаралеи гәҭыҷҷалеи.
Уи ала еиҭоуҳәон угәаҟрақәа,
Ԥхыӡ иубаз ԥсит алаҳәа.
Убжьы рныҩуеит уара ухрақәа,
Ухьчо урымоуп уҭалаҳа.
Иуман уара агәҩарақәа,
Ишуцәымӡуаз ушьха гәарақәа,
Урҭ урҩашқәа шымхәашьуаз,
Урҭ рышьҭыбжьқәа, еицакра зқәымыз,
Ахаан аӡәы ишизымхәаҽуаз.
Урҭ ухәрақәа штатамхоз,
Аԥсабӷьы иаҵә шкамԥсауаз,
Аԥшӡара шамԥсахәаз,
Анаҟә еиқәа ишамҵәахәаз.
281

Зыԥсадгьыл зҭаху – уи акгьы ихьуам,
Ари ҩашьарц шԥаҟало!
Ауаҩы дахьиз – убра дааӡоит,
Агәамч иман даџьынџьхауеит.
Сеигәырӷьеит, аҩыза, иубеит уҽы,
Уԥсы зланы иуааӡаз.
Хьаас иҟоумҵан иӡыз уҟамчы,
Изгаз қәашьс имаӡаз.

АКЬЫԤХЬҨЫ ԤҲӘЫЗБА
Киут-ԥҳа Ц. илыхьӡынҩылоуп
Сҩымҭақәа сыман сбызнеит ҵыԥх,
Убарҭ зегь брыԥхьан, иахыбгарц акьыԥхь.
Ииашоуп, уи азыҳәан ажәак сыбмырҳәаӡеит,
Икьыԥхьны исыбҭан, исыманы сцеит.
Раԥхьатәи средактор – уи бара боуп,
Раԥхьаӡа иахьысыз – уи бара бнапоуп.
Бара боуп иаԥхьаз, анбанқәа ҟәшәауа,
Иқәызҵаз адаҟьақәа уа еихыршәшәауа.
Есышықәса абас иназгоит аҩымҭақәа,
Даҽаӡәы исызиҭом, бнапы ахымгакәа.
Нас, убри ашьҭахь ианназго аҭыжьрахь,
Сгәы даҽакала иаиуеит аҭынчра.
Иаҳа иазааигәан алашара абарц,
Бара бнаҩс иаԥхьо иаҳа еилиргарц.
Иҭабуп ҳәа басҳәоит, раԥхьатәи скьыԥхьыҩ,
Раԥхьатәи средактор, раԥхьатәи саԥхьаҩ.

283

АБАҲЧАҾ АХӘЫЦРА
Снатәеит Твертәи абульвараҿ,
Сыԥсы сшьарцаз ԥыҭк аҳауаҿ,
Абҵара мзазтәи аԥшаӷьы
Иарԥаџьԥаџьуан аҵла абӷьы!
Иҿнаршәазгьы абӷьыц кашәом,
Адгьыл аҿы лассы инаӡом.
Аҳауа иалоуп иԥыр-ԥыруа,
Зны икашәаргьы, зны ишьқьыруа.
Ажәҩан цқьоуп, амш каххаа,
Ицәоу асаби иҭаҳәахаа,
Иан длыман гәаргәалеила,
Дахьҭоу уигьы, абар, дыгәлаиуа.
Ихы-иҿы ианубоит ахәыҷы ачча,
Игәы иахәазшәа абри абаҳча.
Ибзиоу ԥхыӡла уа даныцәа,
Дԥыруа дрылан амаалықьцәа.
Саргьы ахәыцрақәа сыкны срыман,
Ахәыҷы, уажә ицәоу, саԥхьа дгылан,
Стәан абраҟа, сыԥсы сшьон,
Амра хәмаруа иаҳхаҷҷон.
Абаҳча ҭәын ахи аҵыхәеи,
Ауаа маҷым, ауаа еилыхоит.
Ицәажәо, ашьшьыҳәа еимдауа,
Иҭоуп абаҳча згәы азҳауа.

284

Са санхәыҷыз, санысабииз,
Са схәыҷра, нас, уи закәызиз?
Сыԥсуа ԥацха аԥша ҩнасуан,
Алҩа еиқәараҿ схәыҷра мҩасуан.
Сара сзааӡаз, сара сгара –
Убриоуп исзырбаз аԥсабара.
Исымазаргьы абзиабара –
Сан исзылҳәоз ашәа хаара,
Уареи сареи кыр ҳабжьоуп,
Уара ушырааӡо даҽакӡоуп.
Уара иубауа иахьанатә –
Сара ианызбауа абыржәоуп.
Ас абаҳча са исзырбодаз,
Гәаргәалеила уахь сызгодаз,
Агара сгаран, са сҿаҳәан,
Деилахамзи насгьы сан.
Суаҩыбжара шьҭа снахысит,
Иахьа убара кыр сархәыцит.
Уажәоуп ианыздыр уи сара,
Схәыҷра шеиԥшмыз уа ухәыҷра.
Аамҭа ыҟан шьҭа шьыбжьон,
Стәан абаҳчаҿ, сыԥсы сшьон.
Абаҳча ыҵырҭәаа уаала иҭәын,
Хәыцрашәк рыла сара сҭәын.

ҼНАКТӘИ АИНИАРА
Ҽнак зны сықәла, сҩыза
Ҳаиқәшәан, еибаҳҳәеит абри аҩыза:
– Ушмоскватәу шьҭа сацәҩашьом,
Уажәеинраалақәа агәра сдыргеит,
Агазеҭаҿ сара срыԥхьеит,
Изуцәызӡозеи, сыԥсы сдыргеит.
Ԥыхьеи уажәи усзеидкылом,
Шьҭа ҵакыла еҳа иҭбаахеит,
Асахьақәа убла ихгыло,
Урҭ шәшьырада даҽакхеит,
Нас, гәыкрылагьы иурҵарит,
Иаҳа угәаҵа иҭахауеит.
Хшыҩ ҵарылеи гәамчлеи,
Иаҳа-иаҳа иузҳауеит.
Иаҳа-иаҳа ашәшьы хыҵуеит,
Урҭқәа ныжьны унаскьауеит,
Укаламгьы иаҳа иуҟьауеит.
Уажә уазнеит амҩа ахьыҟаз,
Илашоуп уи амҩа шьҭа.
Заҟа уҵаз, заҟа уныҟәаз,
Уи аныԥшуеит умусҭа.
– Иҭабуп, абзиара умаз,
Усызҿлымҳан ас сара,
Иахьсыдуҵаз нас угәыраз,
Уахылаԥшуа сызҳара.
Абзиара сыдукыло,
Исазҳәауа сыгха мӡауа,
Мҩаныз, ӡаҿыз, уахьысԥыло,
Иҭабуп сҿаҿы изҳәауа.
286

Сеидру, саргьы аҟәыд сыпҟома,
Москва дуӡӡа уахь санца,
Акы снымԥшкәа сҟалома,
Анс ҳҳәеитҳәаҵәҟьа зынӡа.
Абас ҳаицәажәеит, егьыс ҳаицәажәеит,
Ҳаччеит, ҳахәмарит ҳаигәдуун,
Иҟоу-иану кыр еибаҳҳәеит,
Ҳазланеиуаз амҩа дуун.

ИҞАЗҴАЗ ИОУААИТ
Идыргылеит аҩын бзиа,
Жәлары ирзеиԥшу иҭбааны.
Апоетгьы ашәа бзиа,
Инаԥиҵеит иахҳәааны.
Аха изыргылаз изыҳәан,
Уаҩ макьана егьимыҩӡац.
Избан акәзар, убри ахыбра
Жәҩан аҟынӡа имҩаӡац.
Адивангьы надлыргылеит,
Уи анаҩс абуфеҭ.
Ашифонергьы ҩналыргылеит,
Лсервиз ианылҵеит акамфеҭ.
Акара-караҳәа апианино,
Абжьы ахара иуаҳауеит,
Лыӡӷаб хәыҷы изахьӡу Нина,
«Мравалжьамиер» алырҳәауеит.
Ари ауасҭа ааҵра аҟынтәи,
Иҟалазеи ҳәа дӡырҩуеит.
Шаҟа хаҳәи, нас, қьырмыти,
Ҩеигаз игәырҩауеит.
Иара дызну уи асиа
Заҵааира игәагәауеит,
Иара иҟаиҵаз аҩны бзиа,
Иара иаԥхьа џьоукы иргауеит.

288

«Измааноузеи?» – исзымбатәбарах,
Аиҳаб иҟаз санизҵаа,
Дзалымҵызшәа ацәа далахт,
Дсыхәаԥшуеит, ибла ҭраа.
Абас иҟоуп макьана азыҳәа
Ауаҭах азҵаара ус.
Аха ижәбалап абри азыҳәа
Аты еиԥш срымкуазар исыс.
Идыргылеит аҩны бзиа
Жәлары ирзеиԥшу, иҭбааны,
Апоетгьы ашәа бзиа
Аԥиҵахьеит иахҳәааны.
Аха изыргылаз изыҳәан,
Асиа акәымзар егьызбом.
Ианыҟоуҵа уара уимыҳәан,
Узызиҳәара еиԥш сара избом.

АУАҨЫ ДАХЬЫӶӘӶӘАХАУА
Афырҳәа сҿынасхеит иаансыжьын ашәшьыра,
Иахьцеиуаз амра, адгьыл агәы еиҩжәауа.
Убраҟоуп ауаҩ иахьиауа анҵыра,
Аџыр еиԥш дахьыӡрыжәхо, дахьыӷәӷәахауа!
Исҟьеит аҽага, амца аҿыҵыддуа,
Исҽеит ақыцәқәа, – аҳаскьын егьиаԥсам.
Амыӷ рыҟәнысхит, ашәҭқәа ахьыпытуа,
Ашьапы иамысхит иамаз агәамсам!!
Рацәа иҟаҵоуп гәыкала, еи гиди зауале,
Аура абас ианыҟоуҵа иабацои иҟамлар!
Абриами иагу ҳәа џьара акы узавалом,
Сзашьҭоузеи ҳәа зыбз иафо мышгашақә ак имҳәар.
О! Сгәы ишԥахәо амраца исықәԥхо,
Сымхду сҭагылан сҽага сҟьалар.
Гәыкала дзышьҭалаз ауаҩ имч шԥақәымхо,
Егьа иус хьамҭазааит, иҟаиҵоит игәаԥхар.
Сышьҭахьҟа иаансыжьит, сыҵыҵит ашәшьыра,
Снеит иахьцеиуаз амра адгьыл агәы еиҩжәауа.
Абраҟоуп иахьиауа, ауаҩ ачҳара, анҵыра,
Аџыр еиԥш дахьыӡрыжәхо, дахьыӷәӷәахауа.

290

***
Аӡӷаб хәыҷы хьӡыс илымоуп Лала,
Уи данизҵәҟьа хьӡыс илиҭеит лабду иашьа.
Иӡбынгьы иман, нас, иагьиҳәеит игәанала,
Дҟалааит ҳәа илзырҳәартә зегь ҳаҳәшьа.
Нас, даахьаԥшын иара сышҟа, снапы даниҵеит,
«Дад, амарџьа, аӡӷаб цқьа дшәааӡа!»
Ииҳәаз ажәақәа лгәы иахәашәа уи наҟ дыцәеит,
Иманшәалаз лгараҿ, ихааӡа.
«Шәнапы дықәыргыланы, насгьы мра лмырбакәа,
Дшәааӡа ҳәа сара ишәасҳәом, шәааӡырҩы!
Иаҩымцакәа, аԥагьарагьы лыламҵакәа,
Илзырҳәартә рацәа длылҵит ауаҩы».
Абар, аашықәса сынтәа дрылгеит аӡӷаб Лала,
Ҵыԥх далаҳҵан, абар, далоуп аҵара.
Ҳаргьы ҳныҟәоит лабду иашьа ишиҳәаз ала,
Илоуааит ҳәа зегь илзырҳәартә нагӡара!

291

ҲАИҨЫЗАРА
А. Гогәуа иахь
Уареи сареи қыҭак ҳаицалымҵит,
Ҳқыҭақәа ӡиаск еиҩнашоит.
Ҳабзиеибабара аӡы иагоны иамымҵит,
Ҳаеҵәахә ҳаракны илашоит!
Иаабаз, ианхаҳтыз ҳалацәа,
Уара Гәыԥ ауп, сара – Ԥақәашь.
Ҳазхылҵыз нхацәоуп, ҳабацәа
Ахьеибабо, ус рҳәалоит:
– Иаҳхылҵыз еишьцәас иҟеибаҵеит,
Аҩыџьагьы знылаз мҩакоуп.
Абаҩҷыда Анцәа ирылеиҵеит,
Ҳзеигәырӷьалаша уаргьы саргь абриоуп. –
Аиҩызара еиҩызшо ӡы ыҟаӡам,
Еизааигәоу ҩ-сак реиԥш еидуп,
Иаҳҳәап, нас, уареи сареи ҳаҟаӡам,
Ҳџьынџьшьҭра зеиԥшыҟам иркуп!

292

***
Уҿых, сҩыза, уҿых!
Угылан уаалеиҩеи!
Ушьапы неиҵухп,
Умбои, амра ҩеит!
Ажәлар гылеижьҭеи иҵуазеи,
Умбои, амхы иахьҭоу!
Узыраашьауазеи,
Сыздыруам угәы иҭоу!
Уааԥсаны уаныцәалак,
Уцәа иаҳа ихаахоит.
Уҽҟьаны аус ануулак,
Иаҳа угәаԥхахоит.
Уҿых, аҩыза, уҿых!
Угылан уаалеиҩеи!
Ушьапы неиҵухып,
Умбои, амра ҩеит!

293

ЗАԤХЬАҞА ИХӘЫЦУА
Иудыруазар сара сызҭагылаз,
Уамашәа икны ссирс иуԥхьаӡап.
Цҳаҵәрын усҟан сзықәгылаз,
Исзуҳәарын: дналшәар, ҵаҟа дцап.
Иҵаулан сыҵаҟа, улаԥш зымнаӡо,
Агәмычҳа игьежьрын иблахаҵ.
Аха иҟами гәқәак имшәаӡо,
Уи еиԥшқәа рҿгьы згәы иҭам еиҵахарц!
Амахәҩа зкыз сауиҩызахымыз,
Уажәымзар-уажәы ҳәа сыԥшуан.
Сара сҩымҭа џьоукы ианырҭахымыз,
Сыбызшәала саҟәымҵыкәа сыҩуан.
Издыруан, сара сышҭынхадамыз,
Сыцҳаҵәры ԥымҵәакәа сынхар.
Аԥсҭазаараҿ сара сшыхәҭадамыз,
Сара сус саҟәымҵыкәа изулар.
Аринахысгьы имчхашт, иаумариаху,
Абзиабарахь есқьынагьы иҩадоуп.
Сызхалар, убасҟаноуп саншьахәу,
Сахьыҟазаалак, убриоуп сгәы иҭоу.
Скыдзаап уи ахра иҩашьҭу,
Иџаџаӡа ацаҟьақәа злыԥшуа.
Шьамхыла урҭ сара еимыздалап.
Ашәарах шанханы исзыԥшуа.

294

Сааԥсар, арҩашқәа снарҿыхәалап,
Ашәа ахьырҳәо саҳалап акаԥкаԥ!
Саҿызаап, ахрақәа рахь сныҟәалап,
Есқьынагьы аҳаракырахь сцалап!
Азҩыдарагьы ахьыҟоу убрами,
Ацаҟьеиԥш ауаҩы дахьыӷәӷәахо.
Аҳауагьы амаҷар еиԥш иџьбарами,
Акаҷыҷ еиԥш угәы еилзырххо.
Аҵла татоуп аиха зырцагәуа,
Аиха ахәеит аҵламҿы иӷәӷәоу.
Ахьҭа иахәуам ахьшьыцба аблақәа,
Ирхаԥыруа ахрақәа ирхоу.
Ишԥа, нас, аԥынгыларақәа ззыҟаҵоу,
Зымч ԥызшәо ауаҩытәыҩса изоуп.
Аԥсҭазаарагьы изырԥшӡо, изырхаауа,
Ашарақәагьы ахьалоу азоуп.
Саргьы сҽаршьцыло абра сыҟоуп,
Ҵалашәызаргьы сыблахаҵ мгьежьӡеит.
Уа иааӡаз шәарахк еиԥш сықәныҟәоит,
Сгәы ҭрысны шьҭахьҟа сымцаӡеит.
Алабжыш абзиабароуп изхылҵуа,
Ацаҟьа жәпа иалсуа аӡеиԥш!
Згәы камыжькәа заԥхьаҟа ихәыцуа,
Иуадаҩзаргьы, аиаша дазнеишт!

АШЬХЫЦИ АШӘҬЫЦИ
– Мшыбзиа, раԥхьатәи ашәҭыц,
Ахьҭеи аҵааи ирыцәцаз.
Ушьҭарнахыс ахьҭа уамкырц,
Ааԥынрами иугәазырԥхаз.
Ажәлар срыхәоит, сашьҭам ахьӡ,
Мшыбзиа, раԥхьатәи ашәҭыц,
Ухаҵкы, аԥшәма, сас дуҭоуп, –
Шықәсынаҟьак иумбац ушьхыц,
Угәашә иҭалаз иахьа са соуп.
Уеигәырӷьозар, ашә аарти!
Бзиа ишԥазбо укәа сҭаларц,
Иҵәахны иахьумоу амати!
– Уааи, сымш! Уааи, сыхаара!
Сгәы усҭоит, ига зынӡа.
Уахызбаауада са сынхара,
Ухандеила убжьы хааӡа!
Сыхәда хысҵәоит уара узыҳәа,
Усхаԥырла, сгәы ҟаҵа.
Чара анууа нанҳәа азыҳәан,
Сымҭак ҳажәлар ирҿаҵа!

296

БЗЫԤ
Ахра ҵәцашқәа еибарӷьазӷьазуа,
Итҟәацызшәа анаҟә рыгәҭа,
Ахаҳәқәа ирхыԥо, еиҵас-еиҵасуа,
Бзыԥ ҭысны ицоит аԥсҭа.
Бзыԥ аӡиас Риҵа иалсуа,
Ахы ахьыҵнаго – уи аброуп.
Аԥсы аманы, еихьыс-еиԥысуа,
Иаанымҿасуа изҿу цароуп.
Ачахәажәа хшыла иажәуазшәа,
Ахаҳәқәа ирхыҽҽо ицоит иҭҟьа.
Иахьрыцәхыҵыз урҭ иацәшәазшәа,
Абахәқәа гылоуп, рыԥштәы рыхҟьа!
Нас, ишнеиуа, иеиԥшхоит ахыз,
Ашә хырхызшәа ихәашьӡа,
Иааԥсаны иқәу, амҩа иԥнашәаз,
Ихырсысуа ицоит ишьшьӡа.
Ааԥын! Ашәха ахәша ацрыҵуа,
Амра анақәшлак ишӡыҭуа,
Ааԥын ашьха асы анышьҭыҵуа,
Убасҟан акәхап Бзыԥ анхыҵуа,
Ақәабршыреиԥш еилашуа!
Арха ианықәсуа зынӡа иҭынчуп,
Икеикеиуа ицқьоуп иара.
Аҵа ахаҳәқәа убоит иахьаҵоу,
Бзыԥ аӡиас цоит хара.

297

ГАГРА СЫЛАШАРА…
Гагра, Гагра сылашара,
Гагра, суҳәоит, уӡырҩы.
Сара иуасҳәом сымацара,
Узҭаху иуарҳәоит аӡәырҩы.
Бзиа ушызбо иамам ҳәашьа,
Усыргәыбзыӷырц баша исҳәом.
Аԥшқа иеиԥшуп уара узҳашьа,
Ас избан ҳәа уаҩ дуаӷом.
Амшын ааигәа уҽхықәкылан,
Уеиҭаҳәатәны унхауеит,
Ӡынгьы-ԥхынгьы ушьапы ҭаргылан,
Мшын ӡыла иуӡәӡәауеит.
Угаҿа ҭбаа ҽыкәабарҭоуп,
Иҭацәны иубашом уҟәара.
Ҷкәыни ӡӷаби ирыҽырбарҭоуп,
Мыцхәы ируҭоит гәаԥхара.
Аҳауа иумоу гәабзиара хьчагоуп,
Уара уҳақьымуп, ухәышәтәҩуп,
Ухьӡи-уԥшеи хара инагоуп,
Ԥсшьара иузааиуа рацәаҩуп.
Гагра, Гагра сылашара,
Гагра, суҳәоит, уӡырҩы.
Сара иуасҳәом сымацара,
Ҳара иуаҳҳәоит аӡәырҩы.

298

РИҴА
Ихықәгылоуп иаакәыршан аԥса,
Иҭашьшьны иҭатәоуп ҵаҟа иара.
Аҩрффақәа инарго асыԥса,
Рыԥшӡара сызбом сызхара.
Сарҵаруеит аҳауа хьшәашәара,
Сышьҭнахәеит зынӡа сԥыррашәа,
Шьамхыла ираԥызгап ашәарах
Сҳәартә сҟалоит уамашәа.
Гәазырҳагоуп Риҵа аҭаԥшылара,
Агәы рыцушәа иснарбоит аџьоуҳар,
Имаҷума иумоу аҵаулара,
Исгәаԥхоит абраҟа аԥсшьара.
Абыржәоуп ашьхақәа ианырхысуа
Уашәақәа рацәаны, ихааӡа.
Риҵа ԥшӡа аглисерқәа еихьысеиԥысуа,
Рышьҭақәа анҵаны ицоит ихәхәаӡа.
Ауаатәыҩса унапы узрывҵамҵо,
Есаашар иазнеиуеит ныҟәара.
Аԥшӡарақәа избахьоу урыламҵо,
Убзиабара згоит хара.
Аԥша хьшәашәа аԥса рыфҩы алачуп,
Илаҳа-лаҳауа рыфҩы гоит ихааӡа,
Убзиабара сгәаҵан иаларсуп,
Иҵаулоуп уара уеиԥш зынӡа.

299

Ашьыжьымҭан ивҵнарпуеит ашьхарахь,
Иҭанаԥсоит амра ашәахәақәа.
Хыхьынтәи илбаауеит ашәарах,
Сыԥсала ирызцоит аҭҳәаақәа.
Ашьыбжьон иаақәгылоит иқәырҭәаан,
Аџьџьаҳәа еилоуп жәлар ара.
Нырцә-аарцә ахрақәа ирныҩуа,
Арадио аҿуп ашәақәа рҳәара.
Гәырӷьарыла иҭәуп, аҭаҳәылара,
Ашьхақәа еимаркуеит нырцә-аарцә,
Гәазырҳагоуп Риҵа аҭаԥшылара,
Уажәы-уажәы иахыҩуеит ахьарч.
Иуҭаауеит, иуҭыҵуеит хьыжәлара,
Уӡбахә раҳаны иаауеит Аԥсынра,
Знык изоухьоу ублаҭаԥшылара,
Игәырӷьара иамам ҵыхәаԥҵәара.

« ДЕД МОРОЗ »
Ҵыԥх аахыс зыӡбахә ҳамҳәалоз,
Уахантәарак «дед мороз»,
Иалмас шьҭыхны аус уа,
Аӡқәа рҿы асаркьа рҭасауа,
Иахьабалак ацҳақәа хҵауа,
Ашкәакәа адгьыл иашәҵауа,
Ихамы шкәакәа ишәҵаны,
Аиолка давҵит иҽӡаны.
Илаба иҵшьуа иара абра,
Даҿуп абри еиԥшқәа рҳәара:
– Уа, шәнеиааит ҽааныбзиала,
Ишәзаазгеит сара абзиара,
Ишәзаазгеит агәабзиара,
Аӡынра, аӡынра еиԥшны,
Аҵлақәа ашәыб рықәыжьны,
Аԥхын аԥхынра еиԥшны,
Шәбеиара беиара ацҵаны,
Шәа шәӡыӷраԥшь-ӡыӷраԥшьӡа,
Ишәзырҳәо адауаԥшьқәа,
Ишәхьыкәкәо ииашан ахшцәа,
Ахши ашьеи реиԥш шәеилыԥхо,
Шәымза лашо, шәымра ԥхо,
Шәнеилааит ҽааныбзиала,
Сдәықәлоит сара, бзиала!
– Дышәмышьҭын акы иҿамҵакәа,
Ишәымҭақәа аҳамҭақәа,
Иадыркит алампақәа,
Еилыџьџьеит иханы амцақәа,
Ирҭеит, ирҭеит шаҟа изгоз,
Ивеибаҳәан «дед мороз».
301

Ашәа шырҳәоз ишыкәашоз,
Ишкаԥсоз, ашәыб шиқәышәшәоз,
Дцеит шықәсык ныҟәара,
Игеит шықәсык изхара!

АӠЫНТӘИ АШЬЫЖЬ
Цқьа имшацызт са санҿыхаз шьыжьымҭан,
Аха сиарҭаҿ сымгылацкәа ус сышьҭан.
Иахантәарак аҳәылыҳәа асы ауан,
Аҵла рымахә ҵаҟа илеиуан, ихьыссуан.
Анаҟа-араҟа аҵла рымахә ԥыҵәҵәауан,
Ҷит-ҷитҳәа ҵыск ахала абжьы гауан.
Иаха ари аҵх бымбыл иарҭа ҟанаҵеит,
Аҭаца леиԥш, касыш аҵла ирханаҵеит.
Москва ыцәан ираҳаҭны ҭынч иаха,
Инеиужьны ибыбышӡа, иԥшӡаха.
Џьара ҟәҷырак ари иамам, иуанҭоуп,
Ауаа мгылац, зегь макьана ус ишьҭоуп.
Аԥенџьыр аҟны сынкылыԥшит избаразы,
Уаҩы дымнеиааиц адәы дықәлан аказы.
Бзиа избо арҭ зегь раҵкыс ахәыҷқәа роуп,
Аха иабаҟоу, имҿыхац, ус ишьҭоуп.
Ас ишыҟоу рдыруазҭгьы урҭ ара,
Лабахылагьы инукылашан џьеи дара!
Рышәаҩақәа рышьаҵаны, икәалаауа,
Аҽырҩраҟнеиԥш, идәықәымлашаз иҵәаауа.

303

ААԤЫНТӘИ АШЬЫЖЬ
Ааԥнуп, ашәҭқәа быбышӡа,
Уахьынаԥшлак иубоит.
Адәы иаҵәа, адәы ԥшӡа,
Ӡаӡала иҽырбоит...
Амра еиужьны иқәыҷҷоит,
Хьи-раӡни еилаԥсо.
Ачаи ашьапқәа рҿы ихәыҵаҷҷоит,
Аимхәыцқәа еихаԥсо.
Ацәыкәбарқәа кәалыкәаџьоит,
Иалыжжуа абыӷьҿа.
Игәырӷьазшәа иухәаччоит,
Ақаруа еиԥш еилыџьџьа.
Аххьа уарҳал кадыршәызшәа,
Иԥшӡоуп шьыжьы.
Ачара абыржәы иашыкьымҭоушәа,
Игоит аҵар рыбжьы!

304

ААԤЫН ҚӘА
Амш шыжәбо иахьа ихәарчаруеит,
Аҵларкәыкәгьы иаҳәоит «қәи-қәи».
Ашҭа агәҭаны аҳәа хәмаруеит,
Измааноузеи, исаҳә, Ӡыркәи?
Аԥша ҟәанда ҵаҟа ишьҭаҭәҳәоит,
Асаба шьҭыԥсса иама ицоит.
Ажәҩан аҵан адыдбжь ааҩуеит,
Амацәыс арӷаз аннаҵоит.
Ақәаршҩы ааит апыҟҟа-пыҟҟаҳәа,
Аҽышьҭыбжьқәа реиԥш игоит хара.
Аҿынанахеит аҩар агәырқьҳәа,
Ихыҵны инеиуан, иҭыҵны аҭра.
Аҽқәа ракәын рыхқәа рықәыршә,
Изқәыршәшәан иҩит, ақәа иацәцарц.
Ахылҩаҵә рылач, са санынаԥш,
Иҵагылан убраҟа кәацәк!
Аха убри аамҭаз аԥырҳәа иҵыгьуа,
Ирылалт ҽык, ирыҭо аган.
Рҟәыдтәыкгьы ахы рҿыгәуа,
Иаҵаланы иацәон ан.
Амш еилгеит. Амра хәыҵԥхеит,
Икьыркьырит ҽак хара.
Адәқәа рахь аҩызцәа ирыԥхьеит –
Аԥыжә-ԥыжәҳәа иаҿыз аҳәра.

305

Адәқәа иӡбашуаз рыԥсы ҭалеит,
Аӡы роун адақәа.
Зынӡа иҿыцӡа ашәҭқәа ҿалеит,
Икәаба игаразшәа адәқәа.

АԤХЫН ҴХЫ
Анаҟа идырцәеит, араҟа идырцәеит,
Иахьабалак ацәашьы.
Уаҩԥсы дныҟәом, ауаа ҭынчхеит,
Ицәоуп аҵх еиқәышьшьы.
Ҽырҵысра амам, аԥша ныҟәом,
Бӷьыцк џьара иҵысуам.
Аԥсабара абас ианыҟоу,
Иԥхашьом, исасуам.
Иара насгьы аҳауа хьшәашәоуп,
Ақәа ауны ихкәахьан.
Кыр аҵхгьы цахьан, ииашоуп,
Агәы еиҩнашахьан.
Ҟытԥсытбыжьгьы улымҳа иҭасуам,
Маҵакгьы абжьы гом.
Аамҭа цоит, ицоит, иаанҿасуам,
Ашарахь еигәоит.
Ажәҩан аеҵәа кыдыԥсалоуп,
Кәицшәа еилыԥхоит.
Аҵх ссиршәа сыԥсы алоуп,
Каамеҭшәа исгәаԥхоит.
Иреиҩаӡошәа аҽрывахала,
Ԥҭақәак раҩсуа ицоит.
Жәҩангәы ҩычоуп хьы еҵәала,
Икаҷҷоит, икаҷҷоит!
Аҟәарҭ акәҷарақәа ирылатәоушәа,
Амза гьагьаӡа,
Аеҵәа зааӡо ран акәушәа,
Иԥхоит илашаӡа.
Уакы-уакы, хланҵы инҭалоит
Аеҵәа кәкәаӡа.
Урҭ ирҳәозшәа шьҭа ҳашьҭалоит,
307

Ицон ижжаӡа.
Ичаразны рышьҭа нрыжьуан,
Аххьа хҵаӡаны.
Рхаҭақәа наҟ исцәыӡуан,
Исԥырҵуан рыҽӡаны.
Иааԥсан ицәаз икараха,
Иамоу ацәарҭа.
Ирхагылоуп хьыҵәцараха
Ажәҩан ахаҭа.
Разын ӡаӡала аҽакәабоит,
Нҭынчраха адунеи.
Ҽаҩра беиа иналаҭәеит,
Иааӡагоу аматеи.
Абахә иавҵуа амра гылоит,
Ашьхара аҽахшьы.
Уҽаларба, аҳәазшәа иаԥылоит,
Иаман ампахьшьы.

АШЬХЫЦ
Ашьхыц,
Ашәҭыц
Инҭатәоит,
Ахаа
Уахьтәи
Иҭнагоит.
Нас, ашьхымзаҿ
Еизнагоит,
Ацха уаҟа
Иҟанаҵоит.
Нанҳәа аҟынӡа
Ус ҳаԥшуеит,
Нас, ацха
Ҳа иҳаԥшуеит!
Ҳаиуацәоуп,
Иҳамам ӷанџь,
Иаҳҿарҵауеит
Асаранџь!
Ҳашҭа иқәуп,
Ашәа рҳәоит.
Ашәҭқәа ирылоуп,
Ахаа рфоит.
Гәарцарада,
Гәархрада,
Дара ибзиаӡоу рахәуп,
Рыҩны-ргәара
Дара ахуп.
Урҭ ҳанхамҩаҿ иаҭахуп!

309

ҼАҨРАҬАГАЛАНТӘИ АҴХ
Хрыжь-хрыжь ԥшак асуеит,
Иаӡрыжәуеит ииашан уаҩы игәы.
Ҳқыҭа сналалт, са сымҩасуеит,
Џьара исԥылеит уаҟа ацгәы.
Џьара ҵыск амахә иқәтәан,
Ашәабжь ссирха игоит хара.
Даҽаџьара ауардын иақәтәоу,
Даҿуп акиҳәа аҟьара.
Анаҟа-араҟа алақәа ахьшуа,
Исаҳауеит сахьцо иахьабалак.
Амцақәагь збоит сахьыԥшуа,
Аиқәҿыҭбжьқәа гоит алушәак.
Сахьцоз алмҩанык амаҵақәа
Еибарҵырҵыруа игон рыбжьы.
Са сгәырӷьара ааԥымҵәаӡакәа,
Сцон ахаацәа схьыжжы.
Ҿыц еиқәырҵаз аԥҳәаҟәақәа,
Аҳәсҭақәа рҿы сахьԥшуа,
Даҽаџьарагь аҭәачаҟәақәа
Избоит ахаафҩы рхышәшәауа.
Аҳәсҭа иҭоу аҽқәа хыррҳәа
Уакы-уакы иасуеит ашақә.
Ԥсааҭәқәагьы ашырсырҳәа
Исхаԥырны, ицеит аушәақә.

310

Харантәила ҽык кьыркьыруеит,
Арахьынтәигь иҟалеит аҭак.
Иахьеиқәшәашаз еибадырит,
Уаха иакәшашт ацуҭак!
Ажәҩан мза лус иахазшәа,
Илашон иахькыдыз игьагьаӡа.
Аеҵәақәа џьықәреи рыцны иахаԥсазшәа,
Избон харантәи иԥшӡаӡа.
Ахәаны санхала ԥыҭк сааҭгылан,
Акаршәра еиужь ду сықәыԥшуан.
Ҽаҩраҭагалантәи аҵх еинҭәылан,
Са сеиԥш иаргьы са исыхәаԥшуан.

ҬАГАЛАНТӘИ МОСКВА
Абаҳча рыбӷьы ҩежьхеит,
Еилышәшәоит хәыҷ-хәыҷы.
Икаԥсаз зегь ҩахьеит,
Ицоит ихыҷхыҷы!
Аԥша асуеит, ҿыхьҭоуп,
Иҿацоуп, иҵәыҵәуп.
Анышә мацара ахьышьҭоу,
Аҭыԥқәа ҟьҵәуп.
Аԥҭа лаҟәқәа хылоит,
Иубоит иааигәаны.
Зны-зынла ажәҩан уахынла,
Иубоит агәы еилганы.
Ахыбрақәа ирықәыԥсоушәа,
Акәицқәа ԥсаҟьаны,
Аханқәа ажәҩан иаласоушәа,
Иахьԥхо аеҵә еилацәҟәны.
Убас идырԥшӡоит ақалақь
Наҟ-ааҟ еиқәыҷҷо,
Ауаа неиуеит ишзахәалак,
Амҩақәа еихыҵәҵәо.
Лассы-лассы ара амш
Агәы еилахәауеит,
Зны-зынла иаакылҟьан,
Амрагьы ԥхауеит.
Аԥхын маҭәақәа шьҭарҵеит,
Ауаа аԥхақәа ршәуп.
312

Ахылԥақәагьы рхарҵеит,
Злымҳақәа лашьҭу.
Иџьоушьаша, иара убысгьы,
Абриаҟара ихьҭоуп,
Хәыҷгьы дугьы, хаҵагьы ԥҳәысгьы
Абаҳчақәа ирҭоуп!
Аԥша иҿнахәа аҵлабӷьыцқәа,
Рхы иқәыԥсо итәоуп,
Уаҟа иҭыҵуам қәак рмыскәа,
Москва ус иахәҭоуп!

МОСКВАТӘИ АҴХ
Иаалырҟьаны уахыкала адгьыл ажәызшәа
Ҵаала ахы зегьы ҟәашӡа ишлеит.
Ашьыжьымҭан хыхьынтәи ажәҩан иалыҩрызшәа
Асы ҟәашӡа адгьылаҿ илеит.
Асы рӷыӷкны ибзианы идырҩазшәа,
Иласуп, абыб еиԥш уҿы иаҿаԥсоит.
Уӡамҩақәа ҭырблаауеит, ԥырӷны икаԥсоушәа,
Уаргьы уарҩазшәа, уласны уҟанаҵоит.
Анаатә асуеит, абжьы мыргаӡакәа,
Аӷа еиԥш иқәҭәхоит асы ԥссауа,
Шьыбжьаанӡа асы ауан иаахымкәаӡакәа,
Ажәҩан агәы ацәырԥшӡа ҭыԥ анҵауа.
Ҽааныбзиала, аӡын! Аӡын игәыҟаҵагоу,
Гәамчи гәабзиареи зцу есқьынгьы.
Гәабзиара хьчагоу, иԥсыршьагоу,
Дхәыҷыз, ддуз – зегь рызгьы!
Иахьа сцоит сара, сцоит ҳ-Аԥсныҟа,
Уажәабжь рызназгап, исҳәап уҭыӡшәа.
Аха ихарымҵар ҟалап убраҟа,
Асҵәҟьа цәыкьоу?! Ирбап омашәа.
Аха мап, Москва шьҭа иаамҭоуп,
Ишаамҭоу еиԥш иааит аҽырӷәӷәаны.
Иахьа иауз асы раԥхьатәи ҳамҭоуп,
Аха ҳаргьы ҳаԥылт ҳҽырԥханы?

314

Анаатә асуеит абжьы мыргаӡакәа,
Аӷа еиԥш иқәҭәҳәоит асы ԥссауа.
Шьыбжьаанӡа асы ауан иаахымкәаӡакәа,
Ажәҩан ацәырԥшӡа ҭыԥ анҵауа!

БЗИАБАРАЛА ҶКӘЫНҴАС СГӘЫ ҬӘУП
Иахьа асаркьа иснарбеит сшышлаз,
Снапгьы налсшьит ашьшьыҳәа схахәы.
Аха угәы иаанамгааит уаԥхьа сшьамхнышларц,
Абыржәоуп сыҷкәынра, ианаақәышәшә схәы.
Ауаҩ иқәра шықәсыла иԥхьаӡатәума,
Насыԥи разҟи иман дықәзар адәы.
Ихахәы шлазаргьы, усс иҟаҵатәума,
Бзиабарала ҷкәынҵас ауаҩ игәы анҭәы!
Дшыҷкәыноу иажәыз убри иоуп ишәарҭоу,
Игәы анышла, нас, инасыԥгьы ажәуп.
Ибаҩ анхәарҽха, иҷкәынрагьы абоубарҭоу,
Амаҭәажә еиԥш ацәеижь баша иҟәнуп.
Схахәы шлазаргьы, жәаа шықәса срықәуп гәыла,
Иааиуа амшқәа сырԥылоит, истәуп.
Ашьхарахь игылоу ашарԥыеҵәа санацгыло,
Абзиабара сымоуп, ҷкәынҵас сгәы ҭәуп.

316

***
Бара бзыҳәан схы сыргәаҟит,
Шықәсык сраҳаҭны сызмыцәеит.
Сҟазшьақәа зегь сыԥсахит, –
Ҳқыҭа зегьы сахыҵәеит.
Шьардаӡа џьа быдызбалеит,
Насгьы аамҭа кыр сыцәцеит.
Бхы сҭалеит, бгәы сҭалеит,
Убасгьы аԥсшәа хаа бсырҵеит.
Ачара уи аҿҳәара ԥысҵәеит,
Исыгыз-исыбзаз еидгалан,
Сықәлеи-суеи ирыхсырҵәеит,
Чара бзызуит ҭагалан.
Аҩрҩашк реиԥш, ҳабзиеибабара
Еицыланы иахьеилалаз,
Енагь иалоуп ҳгәалашәара,
ҲаНасыԥқәа ирыншьалаз!

317

***
Аамҭа х-сааҭк ҟалеит аҵых,
Шаҟа ҵыз ҳәа егьсымбаӡеит.
Аха уи азы аҩра сауаҟәыҵых,
Иҟьаҟьаӡа иаасыршаӡеит!
Џьашьахәуп, бзиа иубо аԥҳәызба
Улыдтәалазаргьы, иузыршарым,
Аха ашәарыцаҩ ашәарах аниба,
Урҭ ааныжьны дызцарым.
Иаԥхьа цаҟьоуп, хаҳәроуп, тышароуп,
Урҭ данрышьҭоу – акы ибарым.
Иахьцалакгьы дгьежьуа дрышьҭоуп
Ахаҵа, згәаҭа брым.
Иара убас акәхап саргьы ишсыхьыз,
Исымбаӡакәа ишсыцәшаз.
Амуза, иааины сыбла хызкыз,
Исгәанамырҭеит аамҭа ицаз.
Иансыршахгьы, ма ак сылшандаз,
Аҵых иԥысҽыз иаԥсахартә.
Абзиабара, ашьа иалаҭәаз,
Сыгәҭыхақәа зегь азҳәартә!

318

***
Ахәажәцәа быҟәнылеит,
Балагеит бажәуа.
Уи амҩахь банылеит,
Бышьҭахьҟа быԥшуа.
Бхахәы ашла алаԥсеит,
Избоит уи сара.
Бцәеи-бжьи кабыԥсеит,
Уаҩы ибоит хара.
Ибыхьзеи, бызражәзеи
Иаарласны абас?
Мшәан, хаҵа бзымцозеи
Иамоузеи ҿҳәарас?
Бзызку дарбану,
Дыхнымҳәуеи дахьцаз,
Быбзиабара иалкааны
Наӡаӡа изыбҭаз?
– Бзиабаракоуп исоухьоу,
Сытҟәаны сакуп.
Исаҳауам исоуҳәо,
Исоуҳәо аҽакуп.

319

АБЗИАБАРОУП АГӘАԤХАРА ЗҴОУ
Мап бҳәаргьы бажәа са сацралом,
Амахә ҩа хыбҵәаргьы зны ибзахоит,
Быбзиабара исоуз уи са сахашәалом,
Иаҳа-иаҳа сама иҳаракхоит.
Сусқәа рҿы исыцҟоуп, амчра иара иснаҭоит,
Сеибнаҭоит аӷьеҩҳәа, лшала сеиқәнаршәоит.
Акаба ҳәынҵәрақәа реиԥш сеибаркны самоуп,
Ашьха рҩаш еиԥш еибафоит, еилаҽҽоит.
Бзиабара злоу амҩа иара илихәеит,
Аҭахызаргь храцәгьаз, ицаҟьаз.
Аԥсабара уи ауп, уаҳа иалухәеи,
Абзиабарагь убри ауп изыхҟьаз.
Снеир быҟам, уа бҭыԥ быԥсаххьеит,
Беиҭаҵны бнаскьеит иҵегь наҟ хара.
Исҳәом: шьҭа сымчыдоуп, иҟасҵахәеи,
Сацрыҵуам, сашьҭоуп иахьызбо сгәаԥхара.

320

ИШԤАЗУРИ?
Инҵәаӡом уахатәи аҵых,
Сылацәа ҭаауам,
Уи азы аҵых ауеиҭаҵых,
Аҭыԥаҿ иҵысуам.
Ишар, сыгәгәаӡа дәык снықәлоит,
Сымшгьы хәлауам.
Зынгьы быхьӡ ҳәаны быснықәуеит,
Уаҳа сгәы иауам.
Исцәыхьанҭоу еидарак саҵоуп, –
Сыԥсы сызмыршьо.
Бара бсызҵаауам: «Уара уабацо?»
Ибасҳәом сгәы зыжьжьо.
Инҵәаӡом, сымыш, сыҵых,
Сгәы бысзыҭкаауам.
Ишԥазури, абриоуп сгәы иҵхо,
Баҟәыҵит, шәҟәы быҩуам.

321

***
Зны сыхәмарит,
Зны сыччеит,
Зны сгәааит,
Зны сџьабеит.
Сахьцалакгьы
Сыббылӡеит!
Ибеиӷьыз уаҳа
Дсымбаӡеит.
Ҭынч сышьҭалан
Сызмыцәеит,
Аҵх духеит,
Уи нымҵәеит.
Амш акәын –
Исзымхеит,
Быгәхьаазымгакәа
Саанымхеит.
Ашықәси ашықәси
Еишьҭалеит,
Саргьы сықәрахь
Сынҭалеит.
Ас сышнеиуаз,
Аамҭа цеит.
Бара гәхьаас
Сҟабымҵеит.
Ишԥазури, нас, сара,
Схы сзырхомеи ҽаџьара?

322

АӠЫХЬ ААИГӘАРА
Азна аӡыхь ныҟалҵан
Аԥҳәызба леирыӡ,
Ддәықәлеит ирласӡан,
Аха лмацәаз лцәыӡт.
Абӷьааҳәа инаргыланы
Амҩаҿы леирыӡ,
Дызлааз дынхыланы
Днашьҭалеит лцәыӡ.
Илгәалашәеит иаразнак,
Иахатәи лыԥхыӡ,
Ҵыкҟәаш заманак
Иӡахны ишылшәыз.
Шьаҵатәыкгьы ҿыцӡа
Ашьхәа ҳаракны,
Ҷкәына еилҟьа қәыԥшӡак
Дцазшәа илыркны.
Абар, иахьылбаз
Лабҿаба лыԥхыӡ.
Иақәылҵеит ԥхыӡ илбаз
Иахьатәи лцәыӡ.
Абар, днаԥшызар,
Ԥхыӡ илбаз аҷкәын,
Илгәахәит, сыԥсымзар,
Абри ихаҭа иакәын.

323

Дааигәаны днеиԥылеит
Дшааиуаз убыс,
Илаԥш хаа налԥылеит,
Илгәалашәт лыԥхыӡ!
Лаԥхьа иара иҳәеит:
– Ибымоума цәыӡ?
Лцәа дҭаӡыӡеит,
Илыхьызшәа ашыӡ.
– Акы сцәыӡын, аха…
Дцәажәеит дҟаԥшьхо,
– Иӡыргь егьаурымызт, аха… –
Лылаԥш ҵаҟа ирхо.
Инацәкьыс инахихит:
– Абар, бмацәаз!
Иблақәа даахырхит
Ирҳәазшәа: ҳаиуацәаз!
Игылан акыраамҭа,
Ҿырҭуамызт аӡәгьы,
Ирҳәозшәа абри аамҭаз
Ҳаиқәшәап ҳәа уаҵәгьы!

БЗИА БШЫЗБО БАМҲӘАКӘА…
Ахәыцра сшалаз схы ахьнықәысҵаз,
Самхацәазаап, игәасымҭеит.
Ԥхыӡла бааин, са сахьыцәаз,
Срыцҳамшьакәа аӷәы сахьықәиаз,
Иҟәандаз жәакгьы сабымҳәеит.
Бгылан, бгылан ҿымҭ-ԥсымшьа,
Са исыхәаԥшуан быблақәа,
Изхәарҭахыз, хымҳаџьымшьа,
Сааигәа бааин, бара гәышьа,
Бсыхәаԥшуан ҿымҭӡакәа.
Бтәар, баахәмарыр, бгәы иҭоу сабҳәар,
Исабҳәар бажәа ҟәандақәа,
Сгәы ахәра иамаз уи ала иҿабҳәар,
Ибдыруаз, иара убри акәзар,
Ахәыцра исымаз ибамҳәакәа.
Схәыцит, схәыцит, схахәгьы аршлеит,
Бзиа бшызбоз ибамҳәакәа.
Аӡынра ииаст, амш иацлеит,
Быбзиабарагь сгәаҿы иҭалеит,
Ашәҭқәа рҿалеит амахәқәа.

325

ЛАССЫ ИСЫЗХМЫРТЛАЗ АКОНВЕРТ
Сыҟамкәа иааргазаап шәҟәык сыхьӡала,
Аԥошьҭамҩангаҩ изеиҳәоз уаҩ димбеит –
«исызишәҭ».
Иҟаиҵалакгьы, ԥшьаала аҩны азал
Ашәҟәы нывҵырҳәҳәаны, убрахь иҩнаиршәт.
Сшааиз еиԥш, аҩны ашә аартны саныныҩнала,
Сылаԥш нақәшәеит икаршәыз аконверт.
Аиаша сҳәарами, сҟалеит даҽакала,
Ишьҭыхны ахыртлара мыцхәы ихьанҭахеит.
Акыраамҭа схәыцуа, ихсмыртлакәа сгылан,
Нас, абӷьааҳәа иаахызжәеит акьыԥшь.
Шәҟәык сыхьӡала аконверт иагәылан,
Аҵыхәтәанынӡа саԥхьеит ианыз ак нмыжь.
Иаразнак сеигәырӷьан сгәы иадыскылеит,
Исанаҳәаз ажәабжь мыцхәы сазгәыкуа.
«Уара узышьҭаз аҵара уаднакылеит…»
Енагь еиԥш уеиҭасхылаԥшит, Москва!

326

***
Аԥсҭазаара ҭыԥкаҿ џьа иаанҿасуам,
Зны инаскьоит, ҽазных иааигәахоит.
Ауаҩытәыҩса убриазоуп акыр зихҭасуа,
Амшбзиа зынгьы иааилахәоит.
Амшын ацәқәырԥақәа неиуеит
ишьҭаҟьашьҭасуа,
Акалҭқәа рыла агаҿа ашәауеит,
Быбзиабара амцабзоуп сгәы иҭасуа,
Са сажәақәа убриоуп еиқәзыршәауа.
Снеир быҟам, уа бҭыԥ быԥсаххьеит,
Бнеиҭаҵны бнаскьеит иҵегь наҟ хара.
Исҳәом! Исҳәом! Быбзиабараз иҟасҵахәеи,
Сбыцрыҵуам, сбышьҭоуп бахьызбо, сгәаԥхара.

327

АГӘХЬААГАРА
Кырҵуеит сара Москвантә сааижьҭеи,
Аха исмоуц макьана ԥсшьаха.
Сыиашьареи са саб иашҭеи,
Макьана исмоуц рылаԥхьаха.
Сусқәа кажьны са схы исзаҭом,
Исҭахуп ҳәа бзиа ԥсшьара.
Исылшонаҵы, са схы сшаҭом,
Исымазаргьы аилахара.
Саҭашәыҵан, шәгәы иалымсын,
Сҭахырақәа рҿы са сымнеира.
Ҳаинымиаргьы ас иаарласны,
Уашьҭан ҳахьӡап урҭ рырҽеира.
Зызхара сзымбац, сан хахәышлагьы,
Ичҳауа даауеит, абарҭ зегь дырны.
Ианизымычҳалак, саб иакәзаргьы,
Днасышьҭалоит иҽы кәадырны.
Аха са сзышьҭоу аусқәа,
Идырны имоуп нас ишбашам.
Дтәоуп, дхәыцуеит, иҿы ааихыхны,
Ҳаухашҭӡеит ҳәа жәак иҳәашам.
Сызҭагылоу зеиԥшроу аамҭа
Акы дахашшаартә ибом.
Дтәоуп, иҭаҭын дахо ҳамҭак,
Нас, дыҩҽыжәлан дцоит.

328

Сара сыҩуеит, хҩаха сымам,
Иахьа ара сыҟоуп, уаҵә – ҽаџьара.
Сымҩа кьаҿым, иара сықәуп,
Аҩра, адырра сашьҭоуп сара.

СГӘЫ БЫМАЗ
Уа схырхит, схырхит
Бара быблақәа.
Сгәы сцәырӡеит, иҭырхит,
Дырра сымҭакәа!
Нас, сызхәарҭоузеи,
Ас сангәыдаха?
Ушьҭа исшаҭозеи,
Сҭалоит бымӡырха.
Бгәашә аԥхьа ал игылоу,
Аӡахәа акәшаны,
Уа сыббозар сшаҵагылоу,
Былаԥш нсықәшәаны,
Уааи арахь ҳәа сарҳәозар,
Былаԥш исықәшәаз,
Ибымысхәам сгәы исцәыбгаз,
Уахь бара ибымаз!

330

***
Ҳанхәыҷқәаз, ашкол ҳанҭаз,
Иахьа банызба исгәалашәеит,
Сгәаҵа ааҭбырлашеит,
Бҭызбааит уа бышҭаз.
Исгәалашәеит зны ҳахьтәаз,
Ҳәаса-кака ахьыҟаҳҵоз,
Насгьы сендыс ҳанаҵалоз,
Ҳхәыҷра ишахәҭаз!
Исгәалашәоит, ашәҟәы аныбзызҩы,
Бҵәуо аҩныҟа банцаз.
Сан схацәа ианкыдылҵаз,
Бара санбыхҟьаз.
Иахьа ари еиԥш аԥсҭазаара
Ҳхәыҷқәа роуп измоу.
Ахәыҷра еиӷьу амазара,
Дызусҭа изоухьоу!
Иахьа банызба иныҳәахеит
Са сзы бара ббара.
Сыбзиабара сагәылахеит,
Исылшом ахгара.
Схәыҷра ашша сгәы икыду –
Уажәыгьы имӡыҭыц.
Быбзиабара, ҳхәыҷра иамҭоу,
Сцәа иалоуп, имцаӡац!

331

***
Сҽы аӷәра иаҵасуа апҟараҳәа снеиуан,
Сҟамчы сҩахаанӡа, исыҵҟьон ԥсааҵас.
Сбырфын хҭарԥа ԥшала иԥеиԥеиуан,
Игәаӷьны исазҳәодаз: «Аҽуаҩ, уаанҿас!»
Алмҩанык аҵлақәа цон исаҩыҟьҟьан,
Скәаруа агәарԥбжьара сбыжьҟьаны сахьцоз.
Ашкәаӷьаз снықәлеит, «чоу» ҳәа инаҵсырҟьан,
Скаууа снеиуан, дызусҭа исыхьӡоз!
Слымҳа иавакны аԥша аршәаа иасуан,
Сҽы аӷәра саахеит, иҵәырҵәан ашьац!
Бзиа избоз лқыҭа салан, сымҩасуан,
Лара лҿы сымнаӡац, макьана дсымбац…

332

***
Ҳхәыҷқәан ҳҩыџьагьы аҵара анеицаҳҵоз,
Мыцхәы ҳаидҳәылон убасҟан ҳара.
Аикәыршараҿы маҟала баныԥхасҵоз,
Иӷәӷәаны сшыбмысуаз бдыруан бара.
Ҵабыргуп, ҳқәыԥшқәан, аха цәаныррак ҳаман,
Изакәыз ҳзымдыруа ус иҳазҳауан.
Уаха санҿыхалак сан слазҵаауан: – ишама?
– Ашара макьана иабаҟоу! – лҳәауан.
Шьыжьымҭанӡа ҳашҭа аҟынтә агәил ҿыхны
ибызназгон,
Быҩ бнасԥыланы исымх ибгауан.
Абӷьыцқәа амхны иргәаҩо еимабыџьгәон,
Аҷҷаҳәа рыртҟәацра бзиа иббауан.
Ашьапы зҳауаз абзиабара убыс иаҳхаагон,
Ҳхәыҷра ааԥынра, амра азыԥхауан!

333

***
Бзиа бызбон, аха игәаӷьны исызҳәомызт,
Егьараан ибзысыҩхьан ашәҟәы снатәаны.
Иахьахәлаанӡа бызбаларгьы, ббара
сызхомызт,
Нас, бахьцаз ҳәа сымбеит аҵыхәтәаны.
Ашәҭқәа срылалан даарагьы еимыздеит,
Рҽаадмыртыцызт, макьана еикәаԥсан.
Убасҟан убри ала ацәанырра сырҭеит,
Узышьҭоу ара дыҟам, амала умааԥсан.
Ӡыхьк аҿы снеит. Иҵхәраан инеиуан,
Ахьхьаҳәа абжьы гон иахьцоз ицқьаӡа.
Издыруан, зны-зынла убрахь бнеилауан,
Аха уаҟагьы быҟам, иҭацәуп иккаӡа.
Абзиабара исанаҳәеит абас иаасҿагыланы,
Акы ҳзеилам ҳәа дымԥшаакәа уанца.

334

***
Абзиабара ашьа иалоу алахоит, иалҵуам,
Уажәны уҟәашӡа ушлааит аҭаххар.
Саби хәыҷык иԥхыӡ еиԥш, уи наҟ имҩасуам,
Мышкы зны угәаҵаҿ иҟалоит иҭахар.
Жәаа шықәса ҳрылгеит ҳарҭ ҳаиҟәнагеижьҭеи,
Хаҭа-хаҭа ҳамҩақәа ҳаиҟәыргеит хара.
Уажә ааскьа еизаракаҿ, егьҵуам бызбеижьҭеи,
Ҳаблақәа зеихәамԥшит аҽны ҳазхара.
Ҳцәа иалаз иаразнак ихәыҵҟьеит, ишызбоз,
Ацәашьеиԥш аԥырқьҳәа иакит иххаӡа.
Ҿыцны исгәалашәеит анкьа бзиа бшызбоз,
Ҳалаԥшқәа леилаҵәахт дырҩегь ихааӡа.
Ҳабзиабара анкьа игәаӷьны иаҳзеибымҳәоз,
Иҟазаап адацқәа уажәыгь ибзаӡа.

335

***
Бзиала ҳәа басҳәеит саныбԥырҵуаз,
Бсыхәаччо исбыркит бнап ҟәашә.
Сҽы наҵырҟьаны башҭа санҭыҵуаз,
Бнапала иаабыртит агәашә.
Мҩак сымоуп, уи сымҩа санылоит,
Ԥыҭраамҭак иҟалоит бсымбар.
Ба бҟны сыҟоуп хәыцралеи гәанылеи,
Ибаҳалашт лассы-лассы схабар.
Снеиуеит ҳәа анбасҳәа, еижьагам,
Исҳәаз, хымԥада, инасыгӡашт.
Убасҟан бысԥыла, смархәага,
Еиҭаарт са сзыҳәан агәашә.

336

***
Нықәс-аақәс, нықәс Сагьаса,
Џьудар-иԥа ҵыхәа рышәшәа.
Ушыҽхәауаз иааԥсеит усаса,
Иаартны ишумаз аԥша ҭашәшәа!
Уажә араҟа уҟоуп анаҳҳәо,
Убжьы ыҵаҩуеит нырцәтәи ақәаҵа.
Уажәы амжәа уқәуп шаҳҳәо,
Ушықәу аабоит абратәи аца.
Уара уахьгәарло, уара уахьгәарҵуа,
Уџьатә шәҟәы иумоу убри анҵазар,
џьарак ушзымтәо, ауаа шургәамҵуа,
Феида шумам наурҳазар,
Издыруада укаркарра,
Аҵыхәа ԥҵәар убарбарра.

337

АХЬЧА
Ақәа кыдҵәоит, иубом ажәҩан,
Ахьча икәыршан дгылоуп иоупа.
Ҩызас имаӡоу, данықәу амҩан,
Аихаҩа зхоу икуп илаба!
Хыбрас дназҵагыло ҳәа имоу ахраҿ,
Дхәажажаӡа дызҭоу иԥхаӡа.
Егьа ибааԥсызаргьы, қәа знеиуам уи аҵаҿ,
Аҩныргәы еиԥш иҟоуп ибаӡа!
Иуасақәа иманы даԥшәымоуп уи ахраҿ,
Бжак анаа иаҿоуп иӷӷаӡа,
Илабашьа наҵаргыланы иҩыҵраҿ,
Иҵыргәан дгылоуп бааҵас дыӷәӷәаӡа.
Дықәгыланы ахраҿҟьа аԥынҵаҿ,
Иаирҳәоит иҿарпын абжьы хааӡа!

338

***
Бзиа иубаз илуҭеит иулшаз уажәақәа,
Абаҳча шәҭы ҿамхеит, зегь уркәыкәит!
Ирымхны илуҭеит аҵар рашәақәа,
Аеҵә кыдхны жәҩан ауркит.
Абарҭ зегь ззуҭаху лара дрыԥсоума?
Са сгәанала, аҩыза, абри дурҽхәацәеит.
Абри зегь зуҳәо дхухырцаз аума?
Аԥсабара лҵыхәала зынӡа ихәрҵәеит.
Уара бзиа иубаз шәҭыкгьы лзымааӡеит,
Џьара ҵлакгьы еиҭалҳан избом иазҳауа.
Нас, бзиарас илыланы иубазеи,
Нас, узлышьҭоузеи абри улҿынҵәаауа?!
Аԥсҭазаараҿы, нас, абри лыгәрас иугазеи,
Абриоуп исоуҳәарц са сзызҵаауа?

339

***
Сыеҵәахә жәҩан агәы ианкыдлашо,
Ишаанӡа икаҷҷо ианыԥхоз,
Ахыҵнамхыц ҳәа анысзырҳәоз аӡы иижәша,
Саԥхьаҟа сылшарақәа ртәы зҳәоз,
Уахашаанӡа ианакыз имыцәаӡо,
Са исызиашаны ианаҿыз аԥхара,
Сгәаҳәаны уахгьы-ҽынгьы смыцәаӡо,
Сыҵәҩан арсны саҿын анхара!
Нас, исцәыӡит, иахьцаз ҳәа егьызбомызт,
Дарбану сзымдырит ак засҳәара.
Алмҩанык сгәы иалаз сызҳәомызт,
Сагахьан сшаҿыз агәырҩа!
Аха шьҭа издырт, издырт уи иахьа,
Сыеҵәахә, узбеит ҩаԥхьа!

340

АҨЫЗА, ИШԤАУХЬИ, АБРИАҨЫЗА!
Ҳаиҩызцәа бзиан, аҿаҵа еиҩаҳшон,
Утәы-стәы ҳамамызт, иҳамамызт еилых.
Ҳагәра еибагауан, ҳамаӡа еибаҳҳәон,
Аха аҵыхәтәаны ус иҟамлеит ҳҭоурых.
Аарлаҳәа аԥсшәа сеиҳәо далагеит,
Уԥсҭазаашьоузеи ҳәа уи са дсызҵаауам.
Идсымбалақәацыз идызбало салагеит,
Аха иҟалазеи ҳәа саргьы сизҵааӡом.
Избан акәзар, сара издыруеит акгьы еимаҳамкыц,
Улахь ахь уџьымшь ыҟоуп зҳәахьада мамзар.
Абзиабара исымоу макьана сцәа иалымҵыц,
Гәҭыха хәыҷык илымҳа аҟынӡа исҭахуп инасыгӡар.
Аха аҵаа еиԥш ихьшәашәаӡа ԥшак наҳабжьаст,
Шәеизааигәахара шьҭарнахыс исҭахым аҳәозшәа.
Сыгәгьы аахьаԥссан ишанхазшәа иаанҿаст,
Аԥсы маҷханы ҳамҭак аԥсы ашьозшәа.
Машьынала дсаҩсуеит, сибар иааникылом,
Иусҳәарҭахь даннеило, џьара снеихьыԥшлоит.
Шықәсыкахь зныкгьы аҩныҟа даадгылом,
Џьоукы аиҳабыра анрырҭалак ус иҟалалоит.
Уара ухалазар, сара сеигәырӷьоит,
Сара сухамышҭын знык уанҽыжәла.
Са сакәзар уанҽыжәлоз уҽыжәызҵаз,
Нас, ҽыҳәҵәыла сара усжәымлан.

341

АҼАДА
Аҽада иарҭеит азҵара:
Измааноузеи, дад, уара,
Ухаҭа ухәыҷуп, мыцхәы удуум,
Улымҳаи убжьи мыцхәы идууп?
– Сара саниуаз, сара сызшаз,
Исиҭеит амҵәыжәҩа кыр иаԥсаз.
Сыбжьгьы ашәазы акәын изыбзиаз,
Аха иубоит абжьы ҳәа иҭысцаз,
Акы уаҵымӡааӡар уҳәацәап,
Аидара убӷа ԥнаҵәар.
Ӡых иақәиҭу слымҳақәа
Роуп, нас, ишԥа, ирзымҳакәа?! –
Аҳәан, инықәлеит ахәада,
Иҟаан, азуҳәа аҽада.

342

ИАМЫРХЫЗ
Амаҵура ирҭеит, раионк деиҳабуп,
Амчреи анапхгареи инапы иакуп.
Шықәсык ихыҵаанӡа имамызт хар,
Зны-зынла мшыбзиа иҳәон игәаԥхар.
Ҩышықәса ихыҵын дырҭалеит ҳԥа рахь,
Анеирагьы уадаҩхеит уахь иара иахь.
Ателефон изыҟауҵар, иҳәоит сеилахоуп,
Ажәак иҳәаргьы, иԥхьаӡоуп иазхоуп.
Заҵааира деицәахо наҟ иҿылеихеит,
Ажәакала иуҳәозар, ари дчынуаҩхеит.
Зынӡак ихашҭит мшыбзиа аҳәара,
Иҳәозаргьы иҳәоит иалкааны џьара.
Иҩызцәа аҵара ицызҵоз ихашҭит зынӡа,
Иԥсеиԥш иибақәоз, иара ицқәаз уаанӡа.
Есқьынагьы акәапеигьы аӡы аанагом,
Еиҳаракгьы иара иҩыза аамҭа изгом.
Сара соуп ҳәа дышдәықәыз деилыркаан иара,
Ҽнак игәиҽанӡамкәа ицәцеит имаҵура.
Уажә ихашҭхьаз иҩызцәа иреиҳәоит аԥсшәа,
Ахара иахганы иҟаз иара иакәызшәа.
Ицәа дҭамӡо дычны дшыҟаз дуакаӡа,
Ахәша ихьыршьызшәа дҟалеит дҟәатаӡа!

343

АҲӘЫНАԤИ АЦГӘИ
«Ахаҳәгьы уршыр иԥжәоит», –
Аԥсуаа ирымоуп ажәаԥҟас.
Наџьнатә аахыс ирҳәоит –
Ацгәы аҳәынаԥқәа ирымоуп ӷас.
Ҳәынаԥык зны ахы агәы ахшәаӡеит,
Иара азыҳәан хақәиҭрак ҟамлаӡеит.
Аԥсҭазаара ииасуан абас.
Ахы иахашшаарц иашьҭалеит,
Иаҳҳәозар, намыслеи, иашалеи
Иагьныҟәеит уи, уаҩҵас.
Еизнагеит афактқәа рацәаӡаны,
Ашшыԥхьыӡаҿ зегь инҵаны.
Алым ахьӡала иҩны арзаҳал ишахәҭаз,
Инеит ашәарахқәа раҳ ахьтәаз.
– Абри еиԥш, абри еиԥш ауп сзыниаз,
Убри азыҳәан ауп сыззааз.
Азакәан сара саҵанакуа иҟазар,
Исҭахуп уара иудыруазарц,
Закә рыцҳароу аҳәынаԥқәа ҳзықәшәаз.
– Азалымдара шәара ишәызныҟәызго,
Исыҭ ашәҟәы, иубап ишеилсырго,
Уара хьаас акгьы ҟоумҵан,
Сара сҟны ушыҟазгь џьара иумҳәан,
Аҭыԥ иқәҵоуп ҳәа иԥхьаӡа,
Угәы рҭынчны ашьшьыҳәа шәыҩныҟа уца!
344

– Ҳаи Анцәа ииныҳәаша!
Иахьа сара адунеи шԥасзылаша,
Џьара иҟазар закәан иашара,
Сыԥсҭазаара иамҵәап ҳәа сыҟоуп ашара!
Акгьы ҟанамҵаргьы ма исмацәажәеи уаҩҵас,
Ауаҩ ҟәыш дагьууанда, дагьуаӷанда,
Исаҳаз ажәа мацарагьы сгәы шԥарҟәанда!
Уи анца абгахәыҷы аанаԥхьан,
Аԥхьа астолаҿ иқәыз ашәҟәы ианыз инаԥхьан:
– Абри ашәҟәы усҭ, уара иутәуп,
Абра иаҳәо аиашареи амцреи еилыргатәуп,
Ирласны абри аус аҭыԥ иқәҵа,
Аҭыԥ ишықәуҵаз ала аҭак ашәҟәы ааганы,
Абраҵәҟьа саԥхьа иқәҵа!
Абгахәыҷы иаразнак: – Саҳ, ухаҵкы!
Уара ишсоуҳәаз еиԥш иҟалоит ацкы! –
Аԥхьатәи ашьапқәа шьҭыхны,
Алацәақәа еиқәыԥсо аҽеиҵыхны,
Ишыҟанаҵалац еиԥш аиҳаб азын,
Илхны ацара азин,
Индәылҵны ицеит, аԥсы ӡаны,
Алым иахәҭаз зегьы нагӡаны.
Нас, инатәан ашәҟәы ҩны
Ашшыԥхьыӡгьы егьигьы акны,
Аконверт инҭаҵаны, ашә наркны
Идәықәнаҵеит, наҟ, ԥошьҭала,
Иукып уашьҭа уаҵәы, уашьҭала!
Ишаанагауа еиԥш ҳгәы,
Абри ашәҟәы иаиоуит ацгәы.
345

Иаразнак иасит уаҟа аҵәҵәа,
Аԥхыӡбаа ахьыҵәҵәа.
Аҳәынаԥ иаԥхьан иаанагеит,
Ахаԥыц аҿҿа аахгеит:
– Усзашшит акәу, афырхаҵа,
Сара укылысхып агәыр аҵа,
Исықәнагоит исзуҳәаз зегьы,
Иузҳәалакгьы ҳәала егьагьы.
Даабап иаҳа зылшо,
Уаҵәтәи ашара ҳауа изызшо.
Убри ашьҭахь ишны ишыҟаз агәы,
Инатәан аҭак ҟанаҵеит ацгәы:
– Иҭабуп, абгахәыҷы, исзыҟоуҵаз ус дуӡӡоуп,
Ашшыԥхьыӡ еилкааны аҭыԥ иқәҵоуп!

***
Ҩ-напык умоуп, ҩ-шьапык,
Алымҳақәагьы умоуп ҩба.
Уи зегь иадыруа роуп,
Аха иумазаап ҩ-ҿык.
Ҩбаны иубоит, ҩбаны иуаҳауеит,
Ҩба уҳәоит, иуаҳауеит – ҩба.
Ушԥаҟалеишь, сабиц, иаҳауеи!
Убжьысӡеит зынтәык,
Ушаабо лабҿаба.

347

СГӘЫ ДАЛОУП МАХАЗ
Икаԥсеит иажәын ихыбрақәа,
Иаб гәышьа иҭынхаз.
Уаҳа џьаргьы акы ацымҵакәа,
Иаргьы дажәит Махаз.
Иаанда ахьыԥжәаз еимамдаӡакәа,
Иеиԥшхеит ақьаԥҭажә.
Агәы ҿыӷьны иԥырымҵӡакәа,
Ус иаанхеит илажә.
Имӡырхаҿы убри ила акәын
Гәашәсгьы изаҿаз.
Ҩызас имазгьы убриак акәын,
Аиашазгьы, Махаз.
Ицгәы цеит агәылара,
Иныжьны ихәышҭаара.
Ахы агәы анахшәа аԥшәымадара,
Иалшози иара.
Иарҳәақәахьан акырџьара,
Уалал ҳәа аҭаацәара.
Аха енагь ахырԥагьара
Инаҭомызт ахьӡара.
Аӡә лыжәла цқьа игәаԥхомызт,
Акака иҳәаларын.
Ҽаӡә лсахьа игәы инаӡомызт,
Аӡә деиқәан, аӡә даԥшьын.

348

Иара итәала, иара иқәнагоз,
Уаҳак дҟамлаӡеит.
«Саамсҭоуп» ҳәа аамҭа шигоз,
Иара ус даанхаӡеит.
Ажәытәра мыжда дзалымҵӡакәа,
Ԥсҭҳәоушәа ишихаԥаз.
Џьара акы дазкылымсӡакәа,
Ус дааиуан Махаз.
Ушьҭа иццо мап ҳәа реиҳәом,
Цәгьагьы ибауам,
Аха иабаҟоу хырҩ изыруеит,
Ихьӡгьы рҳәауам.
Игәы ақәԥҵәеит иаргьы азаҵәра,
Деилаҳауа ибаӡеит.
Ифеит, игеит имазара,
Аҿыц имырҳаӡеит.
Иладахьы аҳажә игылоу
Ааҵә ҟанаҵеит.
Игәаҩахан абажә иагәылоу,
Ақәа ҭас ибааӡеит.
Сгәы далоуп акы еиԥшымкәа
Дахьажәыз Махаз.
Шьаҭамырӡгак диҭнымхаӡакәа,
Иара ус дахьынхаз.

АГИТАРЕИ АРАХӘЫЦҚӘЕИ
Арахәыцқәа агитара иахаз,
Сара исзымдырит изакәхаз.
Аимак роуит урҭ иӷәӷәаӡаны,
Аха реимак сара избом
Акагьы иаԥсаны.
Ус аҳәеит актәи арахәыц:
– Сара сахоуп аханы,
Сара шәсызхәыц.
Сара сыҟамкәа ашәа шәара
Ишәызҳәом ихааны.
Сыбжьы ҵаруп, зегьы ишәылыҩуеит,
Ихааӡа ауаа ргәы сықәыҩуеит.
Сара сыҟамзар,
Шәара шәыбжьы дагәахон,
Ашәа ишәҳәозгьы башахон.
Арахәыц ду зынӡа иаапкӡеит,
Абжьы гәаҩаӡа зынӡа ибыбӡеит:
– Абан шәызҭауа сара соуп, егьа шәымҳәан,
Сара сакәымзар, шәара
Шәыбжьы хаарак аҵаломызт,
Аӡәы шәара дышәзыӡырҩртәы шәзыҟаломызт.
Шәыбжьы ҵәыҵәӡа угәы кылнаҵәоит,
Аӡаӡ еиԥш иҵарӡа.
Егьырҭ арахәыцқәагьы акака рҳәеит,
Дасу рхы дара идырҽхәеит.
Ачҳара змаз мыцхәы даара,
Арахәыцқәа зегь зхаз агитара,
Акгьы мҳәаӡа,
Ирзыӡырҩит аҵыхәтәанӡа.
Насгьы иаҳәеит ажәак,
Убриалагьы иҟанаҵеит аҭак:
350

– Зегь шәызлаҽхәо, дадраа, сара соуп,
Сара саҟара издыруа дарбану шәзыԥсоу,
Зегь сара соуп шәеидкыланы шәызмоу,
Шәара еимашәкуа
Акагьы иаԥсаны избом, мамоу!
Абарҭ реимак-реиҿак назаҳаз,
Агитара зтәыз Махаз
Иаашьҭихын агитара,
Арахәыцқәагьы уа ишахаз
Иааирхиан, далагеит арҳәара,
Абри еиԥш иҟаз ажәақәагьы рҳәара:
– Доус шәа шәтәала ишәеиӷьу дыҟам,
Ииашоуп, уигьы ҵабыргуп!
Аха шәа шәтәы ззымдыруа,
Шәеиқәзыршәо даныҟам,
Шәара шәеинаало, шәҳәатәы еиқәшәо
Аҟалара даараӡа ибыргәуп,
Арахәыцқәа агитара иахаз,
Сара исзымдырит изакәхоз.
Махаз инацәкьарақәа назҿаԥсаз
Арахәыцқәа еилдыргеит изыԥсаз.
Аидгылара, аиқәыршәара, аицырӷызра
Ауп зегьы иреиҳау,
Мчыс иҟоу, бџьарс, ишәаҳау.
Абарҭқәа зегьы рҿы иҟоу рҿиаҩыс,
Зегь ҟазҵо, зегь зыӡбо ауаҩ иауп.
Иааҟәыҵын аимак ирымаз уаанӡа
Иаҳәеит агитара! Иаҳәеит ихааӡа!

АМШӘ
Сынтәа цәыббын,
Амшә быбын,
Абна илалт ихәаауа.
Иара ццакын,
Амла иакын,
Амҩа иқәлеит иԥшаауа.
Цәгьала игәжәажәоит,
Адгьыл ажәжәеит,
Даара игәааит агәаҭа,
Бзиа иамбеит, аха агьамбеит
Иафашаз ҳәа
Уи сынтәа.
Акгьы азымуа,
Насгьы игәрымуа,
Аҭыҩра инеин инҭатәеит.
Игәамҵхамҵуа,
Ахы иасуа,
Нас, иаагылан, ус аҳәеит:
– Сгәы маҷхеит,
Саамҭа кьаҿхеит,
Иҟалап сыԥсра аар лассы.
Цәгьала игәжәажәон,
Адгьыл ажәжәон
Иацәшәон амшә цәгьала аԥсы!

352

ԤШЬҞАН ИГӘЫЛЕИ ИАРЕИ ЕИБЫРҲӘАЗ
Ҳгәылак дыҟан, ихьӡын Ԥшьҟан,
Ииҳәоз ажәа узавсуамызт, иԥҟан.
Даагылазар ҽадак изанын,
Иҽада иманы амҩаду данын.
Ҽнак Ԥшьҟан игәылак дизааит,
Игәыла иааиз Ԥшьҟан дизҵааит:
– Иҟамлари, Ԥшьҟан, абри уара,
Ҽнак исуҭар уҽада ауаара.
Игәы иаанагаз убриоуп: Ԥшьҟан дирџьарц,
Ҽырхықәымҵалашәа самырҟәылк иҳәарц.
Урҭқәа-урҭқәа рҿы Ԥшьҟан деиҵахаломызт,
Дааилаԥсангьы изыҟаломызт.
Ԥшьҟан дааччан, иҳәеит абас:
– Абриак ауп исымоу сара ҽадас.
Схәыцит, аха ҽадада сынхоит,
Уара иусҭар, ҩ-ҽадак шәҟалоит.

353

ЗЕГЬ ДЫРТӘУП, ИҴАТӘУП
Ухәыҷызар уҟала хәыҷҵас,
Уҽырзажәны уҟамлан.
УАнцәажәогьы убас уаҩҵас
Уцәажәала, умҟаалан.
Уан иуалҳәо иҟаҵа ԥҟарас,
Уахымԥакәа инагӡала.
Думазаргьы абри иеиԥш хшарас,
Иубаргәузеи ҳәа дырҳәала.
Улыцхраала данеилахоу,
Хәылԥазыла ажәқәа лзаацала.
Урҭгьы уара урылахәуп,
Аҳәарақәа ааӡала.
Аӡба ианакуа, аӡы дыржәла,
Ами рхны ирзаагала.
Бзиа иубалар арахәжәла,
Хышхарҵәыла удырчалап.
Уҵатәқәагьы, ианаамҭоу,
Утәаны ууадаҿы иҵала.
Иануаамҭоу ушәҟәқәа шьҭыхны
Нас, ашкол ахь уцала.
Уа уахьнеиуа уҿырԥшыгаз.
Уҩызцәа, уқәлацәа рыгәҭа.
Ашколаҿ удҵа ныҟәга,
Ак нумыжьын уара ухәҭа.
Уаб уицхраа даныцәаӷәо,
Ацәқәа раԥхьа угыл.
354

Ма аҭаҭын дахарц аниҭаху,
Амца ума уиԥыл.
Аӡба дакыр изнагала
Аӡыхь ҭкааны,
Иулшо ҟаҵо акакала
Ицқьакәакәараӡа, ихааны.
Ажь аниҭаауа амҵәышә иҵга,
Даҵаҵа акалаҭ,
Акы нмыжькәа ажьыргәыцқәа,
Аиаҳәа шьазар гәаҭ!
Аанда ахьыҟаиҵо уидгылаз,
Абыцақәа иркла.
Игәаҭ ахы шеидикылаз,
Аанда шыхиркуа.
Уахәаԥш арахә кры ахьриҭауа,
Аԥҳә хыхәа.
Арахә бзиа уи ишибауа,
Рхы-ргәы шьышьуа.
Иухоумыршҭын ианаамҭоу,
Аҳәаҭра ашә шарктәу.
Идыр аусқәа ахьынаибыҭоу,
Аҵатә еиԥш ишҵатәу.
Уаныхәыҷу уҽызуршьцыло,
Убри акәхоит угәаԥхара,
Анхараҿ аб иааиҵагыло,
Уакәхароуп уара!
355

Абарҭ зегьы мышкы ухала
Иуоур ҟаҵатәыс,
Иудыруазароуп уадымхало
Ишыҟаҵатәу аус!
Аԥхьа иргылан иуҵароуп
Аҵара, ауаҩра,
Зегьы рзы ауаҩы дуаҩхароуп,
Данрыхәо жәлара.
Аԥсҭазаара шьалашьыным,
Иҟам ахәша ахьшьны.
Иҟоуҵароуп уара идырны,
Ԥхьаҟа иаԥсаны.

СЫҼҴЫС
Ан иахьацу икәаша-кәашоит,
Абла иахоу кәалыкәаџьоит.
Ихәыҷуп, аха изеиԥшу рашьуп,
Ахаҿы ԥшӡоуп, алахь ҷашьоуп.
Сыҽҵыс макьана аин иацуп,
Избо ирҳәоит: цәгьа имархәацуп.
Икьыркьыруа бжьык ҳәа ахоуп,
Цаха ҟаԥшьыла аԥырцәқәа ԥоуп.
Иубар, сашҭа уи анҭало,
Атрымҳәа иԥо ианықәԥало,
Зны иныҟәо, зны икәаруа,
Даҽазныхгьы ианыхәмаруа.
Избалакгьы иԥсы азцоит,
Гәазырҳагас иԥхьаӡоит
Иҳархәҳа ҳәа иагьаҩ сыҳәап,
Аха аӡәы џьеи исырхәҳап.
Абри аҩыза ансоу аҽҵыс,
Иасҭарызеи, нас, хьӡыс?
Иара сааӡоит сара Ԥақәашь,
Хьӡысгьы иамазааит – Арашь!

357

ИАХЬА ЗАҴӘЫК
Иахьа заҵәык, иахьатәи амш –
Саб иҩнаҿы убри ауп исзынхаз.
Иахьа заҵәык сызхара санынаԥш,
Шәара ижәдыруеит схы ахьсырхаз.
Иахьарнахыс ари амра сықәԥхом,
Аԥша асуам са сзыҳәан, қәа ауам.
Иахьарнахыс сара шьҭа акагь сыхәом.
Ижәдыруеит – сахьцо схынҳәуам.
Санхәыҷыз, ахәыҷраамҭа схызгахьан,
Шәҭи какаҷи – убарҭ ракәын са стәы.
Сшыхәмаруаз ҳадәқәа зегь цәысҟьахьан,
Иҟамларгьы сҭахымызт сҳәатәы.
Сҩеидасны сарԥысны саныҟала,
Са исыхьӡаз аамҭа ду снықәуан.
Скәалкәало уи снашьҭалан гәыкала,
Снеит аԥсҭазаара ду ахықәан.
Ҵара дук исҵартә еиԥш сақәымшәеит,
Аха сыжәлар ирзыскит сгәырҵҟәыл.
Сацәаашьан усҟан сыҽхьасымкит,
Ибашаз сымҳәеит самырҟәылк.
Акомҿар салалеит иансаамҭаз,
Сшыҷкәыназ нап асыркит уи амаҵ аура.
Уи акәын сара исыԥхьаӡоз ҳамҭас,
Уаҳа даҽакы сашьҭамызт сара.

358

Аус аҿы срылан ақыҭақәа,
Апартиа исыднаҵаз нагӡо.
Сдәықәмызт ашәшьыра схы ныҵакуа,
Акакала сусқәа срыхьӡон.
Уиаҟара зегьы ажәа шәзасыршьуазеи,
Аамҭа исымоу шаҟароу зегьы ижәбоит.
Са саамҭақәа акьасеи аԥасеи
Иахьа заҵәыктәи сымш еиҩнашоит.
Арахь сашьеиҳаб баагәарас исхагылаз,
Зегь аӡы иасҭеит, иниахны иџьа.
Иахьагьы ухырқәақәо сҽы уадгылаз,
Иҭабуп заҵәык ауп иуасҳәо, Гәанџьа.
Егьи зыхьӡ сзымҳәо аӡә дыҟазаргьы,
Ажәа заҵәык ласҳәоит иахьа,
(Аԥсуа ҵасла, издыруада, ихәарҭамзаргьы,
Шәара сшәыриашап ҩаԥхьа):
– Иҳахшаз, ҳаҷкәынра зыдӡылахьаз,
Анра абрагьы рзуны ргәыхәтәы иахьыгӡа.
Сара шьҭа сшәыхәом иахьарнахыс,
Имԥсӡазар, бгәы бадыргарым зынӡа.
Шәарҭ шәхәыҷқәоуп, дад, сара ишәасҳәозеи –
Ан лҳақ цәгьоуп ашәара.
Лыԥсы ҭанаҵы, аԥсреи абзареи
дрыбжьашәымҵан,
Шәылԥырымҵын, дныжьны мҩабжьара.
Абри ауп ишәасҳәо, уаҳа исымоузеи,
Исышәҭаргьы исышәымҭаргьы гәыбӷан. –
359

Ишәылшо ҟашәҵа абзиара аганахьала,
Деилымкаакәа уаҩы шәимаӷан.
Бзиала ҳәа шәасҳәоит, сықәлацәа,
Бзиала, исзааԥсаз иахьа абра.
Сазнажәга шьҭа анышәеиқәаҵәа,
Аҳа, сазнажәга сдамра.
Нарцәра ыҟазар, сабгәышьа дысԥылап,
Сан, акы хьаас иҟабымҵан.
Анкьа еиԥш, иҽышькыл ааныскылап,
Хьмыӡӷ игап ҳәа са сзыҳәан бымшәан.
1958

АШӘА ҾЫЦ
Зны амҩа сшықәу,
Зны астол сшадтәалоу,
Нас, ахәыцра сшалоу
Ииуеит ашәа ҿыц!
Зны ашәҭқәа сдырхәыцуеит,
Ахҵысҭа сынхыҵуеит,
Абаҳча сынҭалоит,
Снаха-аахо амахә ҿыс.
Зны сԥыруеит гәыла,
Сыџьбароуп шьамхыла,
Ахра саҿалан
Сҩеиуеит аҩада.
Зны арха санысуеит,
Зны агаҿа савалоит,
Сныҟәаҩуп, сыԥшааҩуп
Цәыӡда, гәалада.
Ахьы мырхәага сықәыҷҷоит,
Уи сара исыхәаччоит.
Арҩаш разнышха
Инеиуеит ихәыҵаҵәо.
Аԥсаатә рашәабжьи,
Арахь арҩашбжьи
Саарыгәҭылакны,
Сырҩычоит амахә ҿыс!

361

Абарҭқәа среигәырӷьоит,
Аҩада сҳараркуеит,
Сыбжьы ырхаа ирзысҳәоит,
Сара ашәа ҿыц!

СҼЫХӘА ИАҴӘА
Абыржә еиԥш
сара сымгәырӷьац,
Сҽыхәа иаҵәа
снақәтәеит иахьа.
Макьана
ҟамчы ҳәа ахысымҟьац,
Иҿыцӡоуп скәадыр,
Нас, иара аххьа.
Са исааӡеит,
исыбжьеит снапала,
Иазыӡырҩуеит уи
сара сыбжьы.
Исҭахым
иасырҵарц аҽхьынтәала,
Уи ажьы цар,
схаҭа сакәушәа
Исыхьуеит
са сжьы!
Снеиуеит сыбжьалан
ҽырԥала,
Наҟ-ааҟ иоуны
иахьгылоу гәаран,
Сааԥсара
сханаршҭит
мышкала,
Сҽыхәа иаҵәа
шьҭхысаа ицауан.
Исымҩатәны
џьара сынкыдымгылт,
Алмҩанык сызбоз
ирҳәауан:
363

– Рацәа иқәлацәа
дрыланаргылт,
Мышрақә
уи аҽы иааӡауан!

СЫԤСАДГЬЫЛ
Исықәымԥхааит амра аԥсыԥ ԥхара,
Суцәыӡааит наӡаӡа уара,
Уара узы сеигӡозар сыԥсахаара,
Иқәгылар уара уҿаԥхьа азҵаара.
Сызлаухәозеи, абар, сахьыҟоу,
Усҭ, иухҭнысҵоит сыԥсы!
Уара уоуп сара зыҟны сыҟоу,
Сара сзы иуҭахым абааԥсы.
Сыԥсадгьылоуп цәеижьыс исықәу,
Уи абзиабароуп исылоу баҩыс.
Блас исхоу амроуп исызгәку,
Аԥсадгьыл змоу иоуп иҟоугьы уаҩыс!

365

АШЬХАУАҨ
Ашьхарҩаш казказуа илеиуеит иццакны,
Аҳауагьы хьанҭам, ихьшәашәоуп,
иласуп.
Уара, сышьха, думоуп ауаҩы дааӡаны,
Дургәаар илакҭақәа уҳаԥ еиԥш
илашьцоуп.
Дыҵурҟьар уԥшатлакә аҟара дласуп,
Дургәыбзыӷыр урҩашқәа реиԥш
ихала длакьҭоит.
Дахьурԥшәымаз даԥшәымоуп,
сасырҭан дсасуп,
Дубар дызҩыдоуп, ишьеи-ихши
еилаҭәоуп.
Иламыс цқьоуп, иалшом ихәашьырц,
Изылшода мамзаргьы ажәак уи азы
аҳәара!
Шәарахҵас игәы ҭрысны иҟалоума
днаскьарц,
Ашьхауаҩ дҩашьом дугаргь иагьаџьара.
Ишьхақәа дреиԥшуп, ихы лаирҟәуам,
Уара унапы ҟьашьызар, инапы
уиркуам!

366

АԤСЛЫШ
Сыԥслышҵла, ахачача,
Абӷьы ҳалал, ашҵа ҟәаш.
Сқьышә иқәлоит уанызбо ачча,
Сгәы иаанаго уасҳәалашт.
Ҵәҩанс уҵәыԥсан уанасырсыз
Ажра ахықәаҿы,
Усҟан акәын сара санқәыԥшыз,
Иузҳауан сыблаҿы.
Уижьҭеи иузҳаит уеиԥынчыла,
Итәӷәырԥсеит умахәҭа.
Саргьы сухәаԥшуан гәыблыла,
Усыхьчарцаз хымԥада.
О, са сыԥслыш, о, са сыԥслыш,
Изҿоу абыҕь ҟәаш,
Уара уеиԥш сышлеит, усыхәаԥш
Ҳаихьӡеит ҳәа уҽхәалашт!
Са сышлара, шьҭа шлароуп,
Ҽакы узахҳәаауам.
Исҭаху есқьынагь аҷкәынроуп,
Аха шьҭа ихынҳәуам.
Аха уара уеиԥш сымахәҭақәа,
Аҳауа лбаадо,
Сбырграз, гәырҩа сымҭакәа,
Иҩеиуеит иҟато!

367

О, сыԥслыш, о, сыԥслыш,
Изҿоу абӷь ҟәаш,
Иаасызкы уара улаԥш,
Ушәшьыраҿы снаиашт.
Ушәшьыраҿы ажәеинраала
Сыҩуеит суҵаԥшуа.
Ҳаиԥшуп уаргьы саргь шларала,
Аха иҿоуп ҳа ҳагәқәа!

368

АДҴА
Са сызҵалаз аидара,
Ус агара мариам,
Аха издыруеит
Ишхәарҭоу даара,
Убри аҟынтә са сшәауам.
Жәлары рзыҳәан
Амаҵ шууа,
Аԥсра уи ԥсрам.
Урҭ рзыҳәан
Алу уаҵазаргьы
Ҭәицк иаҟарам!

369

АПОЕЗИА
Сшыхәыҷыз
исуркит угьама.
Зыҽны сгәы
хухыз инаркны,
Саԥхьа уара
угылоуп аргама,
Ерцахә
уаҟараха уҳаракны.
Уара иуеиҳау
ахра зыҟалашам.
Уаатәи ашәарыцаҩ
дырџьатәым.
Уи ахықәцә
ихалаз дбашам,
Дхаҵоуп,
уи ҳәара аҭахым!
Уара убзиабара
исыхҭнаххьоу,
Изасҳәалакгьы
аӡәы сыгәра игарым,
Уахи ҽни
шаҟа сургәаҟхьоу
Сынсырԥшрым,
иҟаз егьаурым.
Аамҭа заҟа
уқәсырӡхьоу
Иабаҭаху
уи џьашьатәым,
Шаҟантә уара
сгәы урмаҷхьоу,
370

Мҵәыжәҩадагь
сурԥырхьоу ӡатәым.
Сыԥшреи ссахьеи
ыҟаӡамкәа,
Сҭугахьоузеи
уара шаҟаџьара.
Шаҟаҩ рылаԥш
сыхмырԥаӡакәа,
Иҟоуҵахьоузеи
еилаҳауа сбара!
Шаҟаҩ ыҟадаз
сара сыззымдыруаз
Исызурҵааит,
ҭыӡшәас сҟарҵеит.
Ахьаа ансымаз,
сануазыруаз,
Схьаа шысхызгашаз
сурҵеит!
Сыгәҭыхақәа уасҳәон
иуцәымӡакәан,
Гәажьжьарыла
суацәажәон
ихааӡа.
Ҵабыргуп,
исыцәугхо
азыҳәан,
Уара узҭаху
аӡәгьы схы
ишьышьӡом.
Уара уеимакны
«ҳаиқәԥаргьы»
аддыҳәа,
371

Уи азыҳәан
аӡәгьы
сицәыԥхашьаӡом.
Уцәанырра сара
исымамзар,
Цәҳәакгьы
снатәаны
исзыҩӡом.
Аха зны-зынла
сгәы иҭоу
сзымҳәаӡозаргь,
Уи аҿы саагылан
ҟалаӡом!
Иҟалоит акы
сыцәугхаргьы,
Аха сахоуҵап ҳәа
сыҟам
уара аҵәы.
Иахьа ус
сыхьзаргьы,
Исыгхаз
хасырҭәаап уаҵәы.
Апоезиа
убасҟаноуп
иансыҵанарҟә,
Амра еиԥш
ахы-агәы
ашлам.
Убасҟаноуп
маҵуралагьы
санылаҟә,
Сыԥсҭазаара
акагьы
ианаԥсам.
372

Ҵабыргуп, уара
угәцаракымзар,
Уԥанқәа зегьы
здыруа сҟамлар,
Иагьагьы ҟасҵааит,
аҭахызар,
Иҟалоит
даара сҳәалахар!
Аха умцабзны
сгәаҿы уизар,
Тәымуаҩымкәан
уалазар сшьа.
Гәыла-ԥсыла
сара устәызар,
Уцарым унасхылҵны
унасхыжьжьа.
Сара сушьҭам,
малк улсхырц,
Хныҟәгагас
сышьаҭа сҳарц,
Ма исҭахума
ӡәыр уисырхәҳарц,
Ухә ыҵхны
исыман сцарц.
Еинызҟьо зегьы
срыцкәашаларцаз,
Срықәшаҳаҭхо,
схы рҵысуа,
Ишкәакәаӡа
чак сфарцаз,
Аӡәы сиҳәо,
ишьапы куа.
373

Уи азыҳәан,
мамоу, усцәымшәан.
Икыдымӡаакәа
сгәы-сгәаҵәа!
Аԥсҭазареи
ма аԥхӡашеи,
Са иласыжьуам
аҳәынҵәа.
Уара суцрыҵны
уцәа ԥысҽуа
Усырԥхашьозар
жәлар рыгәҭа;
Бзиа симбозар
ахаҳә ԥызҽуа,
Ма аус ҭазуа
аҳәысҭа,
Са сзыԥсоузеи,
аԥсра еиҭаԥсра
Захьӡу смоуи
ҳаӷеиҭа.
Нас, сгылан
сара аҽраԥшра
Салагоума
сеиԥхьытта!
Са сзықәгәыӷуа
енагь баадуҵас,
Зымҩа сықәугь –
уара уоуп!
Жәлар рзыҳәан
ушьҭысхт маҵугас,
Уззысҭахугьы –
дара рзоуп!

АРАҾЫС
Ҳуҭраҿ, санхәыҷыз
Сара еиҭасҳаит араҿыс.
Акәша-мыкәша искәаҳаит,
Ишнеи-шнеиуаз уи иазҳаит.
Иалагеит атәӷәырԥсара,
Иҵла духеит сара сра.
Шьҭа иузҳәомызт иԥшқан,
Уи иҿалеит акакан.
Уахьыԥшлак еимҿаԥа-еимҿаԥа,
Иҿарыԥхаа иҿалт араԥа.
Аҭагалара ааит аҽаҩра,
Иҟәыбатәхеит сара сра.
Аԥшаӡа ҽҳәакны иӡуа амцаҿ,
Ақәаура ианаҿыз раԥрбаамзаз,
Ара ианаласҵа алапҟьа,
Уи иналгеит ахьхьа.
Нас, исыҟәшәон акакан,
Дсыдыԥхьало сҩыза Кан,
Ҳнықәибартәеит уаҟа арымӡ.
Нас, ашьшьыҳәа игәылхәа арыц,

375

Аԥш иадкылан ихааӡа,
Иаҳфон. Ҳамца хәажжаӡа,
Иалыԥхаауан ҳхәышҭаара, –
Ҳахьыҽҳәатәаз асаара.
Саҳәшьеиҳаб илыхьӡуп Хәыхәа,
Бзиа илбоит аџьынџьыхәа.
Илыма дцан уи арыԥхь,
Акакан ҿых, игәылх, ирыԥх,
Аҩҿа иалх ақалмышь,
Аџьынџьыхәа уаҟа инҭылшьт.
Нас, ахыбраҿ илырҩан,
Иацҟаҵан аҵәарҩа,
Асас данааиуа азын уи,
Ашәындыҟәраҿ илҵәахит.
Иаргьы саргьы ҳанхәыҷыз,
Сара еиҭасҳаз сраҿыс,
Уажә идухан, аҽаҩра
Ҳнаҭо иалагеит ҳа ҳра.
Ишыжәдыруа еиԥш, ҳ-Аԥсынра
Имаҷхо иалагеит ара.
Избан акәзар араҿыс
Ирԥхьаӡоит ааӡара ус хәыҷыс.
376

Ара дуқәа ааԥсара мукәа,
Инарықәрыжьын ауардынқәа,
Азауадқәа ирзырган уахь,
Иаҿыҵаркит ахы ахәархь.
Еиҭаҳамҳар араҿар,
Иалшоит рышьаҭа нҵәаӡар.
Убри азыҳәан, ахәыҷқәа,
Еиҭашәҳала ара хәыҷқәа.

АПОЕТ ДЫԤСУАМ
Ал. Лашәриа изкны
Даҟам, даҳцәыӡит наӡаӡа,
Ҳаԥсуа поет гәыҭлых,
Гәырҩацәгьан дынҭалеит ҳгәаҵа,
Алиошьа ҳҩыза лахҿых.
Ибжьы хаа ҳархақәа ирныҩуан,
Иажәақәа ҳгәаҿы ишәаҳәон,
Хәыҷгьы дугьы Алықьса дырдыруан,
Зегьы-зегьы иара иҿҳәарахон.
Поетрала иара дышәхьазаргьы,
Уаҩықәрала макьана дымшәыцызт.
Ҳабацәа рҳәашьала иаҳҳәозар,
Иижәша ӡыхь ахы ыҵнамхыцызт.
Игәы иҭаз акакәын, иӡомызт,
Абас акәын ишимаз ҟазшьас.
Ҩба зҳәоз дибаны иуӡомызт,
Аиаша акәын имаз иашьас.
Аха игәҭыха анагӡара дахьымӡеит,
Дышқәыԥшыз икьаҭеит икәиц.
Илацәақәа наӡаӡа еиқәиԥсеит,
32 шықәса роуп иниҵ.
Амҵәыжәҩа змоу иажәақәа ԥсаатәҵас,
Иҭазаашт ҳбаҳчара еимдауа.
Аҟәандара ааԥынтәи мырхәагаҵас,
Наунагӡа ҳгәы иҭаҵауа.

378

САРА СУАЛ
Са слахҿыхуп,
Сыгәгьы акалам,
Са схаднеиҩуп,
Са суаҩуп!
Ауаҩра сашьҭоуп,
Сзышьҭоу
малым,
Аҩра сашьҭоуп –
сышәҟәыҩҩуп!
Гәыкоуп исымоу,
Ҩ-гәык сымам,
Ауаҩы изыҳәан
Сгәы разуп.
Ҿыкоуп исымоу,
Ҩ-ҿык сымам,
Ҩ-ҿык ныҟәызго,
даҽаӡәуп!
Са исаҭәасшьоит
Уаҩ иаҭәеишьо,
Амода сашьҭам,
сҽырбаҩым!
Уҳәансҳәан
сашьҭам,
Аиаша сашьҭоуп,
Аиаша сымбар,
сықәԥаҩуп!
379

Акыр сылшар,
Избаз ирҳәап,
Садызцалеи,
сыҽхәаҩым.
Са сыԥсы цәгьам,
Аԥара сашьҭам,
Аҭыԥ ԥха ахьызбо
сыԥшааҩым.
Са смаҵура,
Убриоуп ауаҩра,
Маҵура ыҟам
уи еиҳау!
Хәыҷгьы дугьы рҿы
Са схы назгоит,
Сқәышә уаҩ
дықәысҵом, шәаҳау?!
Сҽырзажәны,
Ма сыҽражәны,
Сара сҭыҵуам
амӡырха.
Са исылшоит ҳәа
Данызба алымша,
Уи сихцәажәом
деиҵарха.
Схыскәачран,
Сҽыркьакьан,
380

Сыҽзыҟасҵоузеи
сыҽхыршәааны?!
Ажәҵысҵәҟьагьы
гәыбзыӷупеи,
Абызшәа хааупеи
уаҩ изын!
Амрагь ҳаракны
Икыдуп, ишыжәбо,
Аха иԥхоите
ауаа арзы.
Ашьхыц акәзаргь
ахы еигӡом,
Иаахкәар
ақәеи аԥсатеи,
Ашәҭ инҭалан,
арахь иааҭыҵӡом,
Иҭнамгакәа
амати!
Уаҩ изыҳәан
ихырҳагоуп,
Изыҟанаҵоит асаранџь.
Ус ныҟәнагом
иуԥырхагоу,
Агәы ҷыдам,
иамам ӷанџь.

***
Са слахҿыхуп,
ашьа сылоуп,
Агәы иаҭахуп
ашьа ԥха.
Убри еиԥш ауп
Ауаҩы ишиҭаху,
Ауаҩыиҟынтәи
Агәыԥха!
Ауаҩы дрыцҳашьа,
Ауаҩы изеиӷьашьа,
абзиара,
дуҭахха.
Угәы цқьаз
амра еиԥш,
Ашьха ӡыхь еиԥш
ицқьаны,
иразыз еилыхха!
Ауаҩы дуаҩызар,
Игәы хәызаргь,
Уи акызаргь
иԥсы ахәыц,
Исылшо ала
Са сицхраауеит,
Ихәра иақәысҵоит
ахәрабӷьыц!

382

Цҳас сыҽхысҵоит,
Нас, дықәысҵоит,
маакырас
Снапы исыркуеит.
Сшьамхрҟәара,
дықәсыргылоит,
Днаҳаракны
хыхь дыскуеит.
Амҩа исҭоит,
сылша исҭоит,
Сжьы ԥысҟоит
иаҭаххар!
Идырны исымоуп,
Аԥсны ирхоу
ак шакәу:
Ауаҩ беиагь
Ауаҩ ӷаргь.
Сара исуалу,
Утәыс исыду
Ауаҩ иҿаԥхьа
маҵурас,
Абри еиԥш акәуп,
Пату сзақәуп,
Даҿак сымам
сара еиҳау!
Аӡә игәы иаанаго
Са исыздыруам,
Сара исыду
Абриоуп уалс.

***
Иуадаҩуп, еиуеитәым
Апоет аԥсҭазаара.
Зны акаршәраҿ
Зны ахықәаҿы –
Иқәгылоуп аԥаҩ.
Азалымдарақәагьы
Дрықәшәоит џьара-џьара,
Аха дшәаны
Уи дыҵалом аҩ.
Аӡәи ҩыџьеи рҟны
Иаҳалашт уи иаҭәам,
Ашҳам илазҵақәогьы
Ҟалашт.
Аха акыҟоуп
Уи ауаҩ дызлашәарҭам:
Дпоетзар,
Дышпоету дынхашт.

384

СХӘЫҶРА АШӘА
Еиқәа кьаҿла аброуп сахьықәыз,
Аҵәыргыла сахыԥауа.
Абар, «дгьылшьҭас» иахьыҟасҵоз,
Абар, ахаҳә ахьсырԥауаз.
Абар, ақьала ахьсызгылаз,
Адәаҿы ашыш гәарада.
Хара иагон, нас, аԥшалас,
Ашәа исҳәоз уарада.
Уа акамбашьқәа ахьысыхьчоз,
Адәы сахьықәыз ԥсшьарада,
Зны сахьҵәуоз, зны сахьыччоз,
Исымҽхак лада-ҩада.
Акәарақәа, абар, иахьыскуаз,
Ҳнышәаԥшь иалхны адамбақәа.
Исгәалашәоит схы иахҭысхәаз,
Сызхәарҭахыз кәарада!
Аӡлагара уа иҭагылаз,
Илагон аффаҳәа қьырада,
Адәаҿы ақьала исыргылаз
Исыргылеит ҵәымыӷда.

385

АԤХЫӠ
Еибах-еибафо
Илеиуан ӡы хәашьык,
Ирбылгьауа ақыдқәа.
Ахықәаҿ бгылан,
Ибыман хәыцрашәк,
Ибгәыдкылан бнапқәа.
Сшыԥшыз,
Быԥан балаԥалеит,
Бысцәырӡеит ацәқәырԥқәа.
Сцәырҳаны сҿыхеит,
Саахықәтәалеит,
Сылаӷырӡ сҿыкәкәа.
Ишыԥхыӡыз анеилыскаа,
Сгәырӷьаны сааччеит.
Санынаԥш,
Аԥенџьыр нцәыҵраа,
Амырхәага аасҿаҷҷеит!

386

АЏЬ
Иабахьоузеи,
иахҭысхьоузеи,
Иахыҵӡоузеи иара?!
Иахаану дунеи
уаҩ дықәым,
Изгәалашәо ахәыҷра?!
Ари аџь шаҟа
шықәса ахыҵуа
Зыԥхьаӡода нас,
Дарбан мҩасҩу
иамырхәыцуа,
Иахәаԥшхьоу
уаҩҵас!
Шаҟаџьара
ашәахсҭа
Анузеи ианпыҟҟа?
Иарганы икажьуп
аарыжәысҭа
Иҿаҟәа-ҿаҟәа!
Шаҟа баска
ҵәымӷ алоузеи,
Аџьду
ашьапаҿы?!
Шаҟа аҽрыцәгьан
игылоузеи?!
Иаабуам мчы!
Шаҟа махәҭа
ҳнажәжәахьоузеи,
Иасхьоу иара аԥша.
387

Шаҟа гәаҟра
ахнагахьоузеи,
Аха иӷәӷәоуп
алша!
Адунеи напқәа
шаҟа иӷәӷәоузеи,
Ашәшь аҟәныссы!
Мшәан, уажәыгьы
агәы иалоузеи,
Аџьымшьқәа еимассы?!
Акыр сархәыцит,
сааҭгылан,
Иара сазыԥшуа,
Иагьа гәаҟра
ирылагылан,
Ахала игәышьуа!
Аӷа изымгәаӷьт,
ахы инамҭеит,
Ишыҟазгьы
ирыӷӷа!
Адац изԥымҟеит.
Адгьыл еимыртаӷа, –
Иҵаулан,
наҟ иалалон,
Ашьапы аҳауан.
Абыргцәа
Ашьапы инадтәалон,
Ажәабжьқәа рҳәауан.
Аҿы зцәажәом,
Ауаҩытәыҩса
иеиԥш,
Ииашоуп, ҵабыргуп,
388

Аха иахьгылоу
абахә ду еиԥш,
Иӷәӷәаӡа еибаркуп.
Нас, еилаӷьеит
уи ахәрақәа,
Аҭыџь еиԥш еиларҭәоуп.
Иаханаршҭит
агәаҟрақәа,
Ианыҷкәыноу
уажәоуп.
Уажәгьы игылоуп
Иҽырба-ҽырбо,
Амахәҿақәа шьҭых,
Сахьамҵагылаз
исгәаланаршәон
Ҳаԥсуаа рҭоурых.

***
Н. Лакоба изкны
Уи дызусҭдаз?
– Уи даԥсуан.
– Уи даԥсуан,
шәымбаӡеи?
Икәша-мыкәша
абаҳча гылан,
Убраҟа джымзи
Аԥсны аҵеи!
Уи даныржуаз
абаҳча хырхәан,
Ашәыб рықәыршәын
касыс.
Ажәлар гылан,
ргәы рнархьуан
зда дрымамыз
дахьыԥсыз!
Ҵыскгьы гәаҟуа
амахә иқәтәан,
Зны ихало,
зны илбаауа.
«Ҵәит! Ҵәит!» – амҽхак
Уигь ҵәуан,
Аԥа ацәыӡызшәа
агәы ԥшаауа!
390

Еишәара-еиҵахара
Ажәлар ықәҵит,
Анышә даҭан
уаҟа рҵеи!
Нас, ибаҩгьы
Наҟ ирцәыӡит,
Иахьыӡыз ҳәа
егьрымбаӡеит!
Жәлары дыртәызҭгьы
Уи дыԥсума?
Уи дыбжьаӡну?
Иҟалом!
Уаҩы дахьимбо
Уаҟа джума?!
Уи дзыҷкәыназ
Ргәы дҭынҵәом!
Дызмаз дроуит,
Ргәы дааҭымхкәа
Ицазеи ашықәсқәагьы
шаҟа?
Идамра аҭыԥан,
ашәҭқәа ҿымхкәа,
Издыргылеит абаҟа!

КУРА
Ашьхақәа
ҳаргәылсны
Ҳнеиуан
дәыӷбала,
Жәхьанеиԥш
иҩеихьан
Амрагьы убас.
Арҩаш еиԥш
ицқьоу
ажәақәа
гәыкала,
Исҭахуп
сузыразны
Уара узы ак сҳәарц.
Уара
иухырымҳәаац
аҽхәаԥхьыӡ
иҟоузеи?
Урҭ рылымкаагь
иуасҳәозеи
сара.
Шаҟаџьара
ҳаиԥылазеи,
Нас, ҳаиԥырҵзеи,
илакьылакьуа
Қарҭ ақалақь
иалсуа Кура!
Апечкаҿы
аспираль
Нархәа-аархәо
ишыҟоу еиԥш.
392

Ақалақь
ахаҿсахьа
Уныҷҷалоит
уара.
Сара суԥхьаӡозар
ухатәы
ҷкәынак иеиԥш,
Кәыдры
бзиа ишызбо
еиԥш
Бзиа узбоит
уара!
Уара ушьхақәа
анызба,
Исгәалашәеит
сышьхақәа,
Сгәаҿы
абзиабара
Ҿыхеит
ҩаԥхьа.
Сыблақәа
кыдхалан
Ушьхақәа
срыхәаԥшуан.
Агәырӷьара исзааиз
ҿыцуп иахьа!
Ушьхақәеи
сышьхақәеи,
рышьхәақәа
еивҵазар
Рыцәгьеи
рыбзиеи
393

Еилахәуп
азоуп.
Урҭ ирыҵаҽҽо
аӡиас
цауазар,
Шьхаӡиасқәами,
ихәашьуам
азоуп!
Сара сқьашананы
хыхь
сышәхагылазаргь,
Сара ишысҭаху
шәсызбом
сызхара!
Сышьхақәеи
ушьхақәеи
еиԥшызар
ҟазшьала,
Сеилаҳан
сеигәырӷьоит
Шәарҭ иахьа
шәбара!
Еиқәлацәоу
қәрала,
Еишьцәоу
ӷәӷәарала,
Ахаангьы
изқәымыз
Хьмыӡӷык
агара.
Амра
измырӡыҭуа,
394

Ахьҭа
иазмырлаҳәуа,
Ианагь
ишыҟац
иҟоу шәара.
Аарҩараз изгымхо,
аҵаа
иазнымкыло,
Зыҽны
ахы ыҵнахыз еиԥш
иаҿу ацара,
Кәыдры
уахнысшьалоит
Кура уанызбо,
Ссасым,
саԥшәымоуп
Уара уҿы сара!

МАМСЫР ХӘЫҶЫ АУАСҬА
Инеишәиҵан иԥраҳәа,
Иџьыба инҭеиҵеит ажьаҳәа,
Иара убасгьы ирыҭәа еимҿаԥа,
Изқәыршәмыз џьара асаба,
Ишьалашьын, ихәархь, иҟыга...
Еидигалаз амыруга,
Инықәиҵеит зегь аацәырган,
Уахьрыхәаԥшуаз убла хыркуан.
Дныҩнагылан алашараҿ,
Аус ахьиуаз аҿаԥараҿ,
Идырҵаз ашкол аҿы иара,
Дналагеит ауасҭара.
Аӷәқәа хиҵәон ахәархь ала,
Игәаҭаны ишишәаз ала.
Блаҵыхәала араҟа шәынтә уа,
Уи дахәаԥшуа, ишьалашьынуа,
Дацклаԥшны аура-аҭбаара,
Инарҳәы-аарҳәуа кырынтә даара,
Ашьапқәа ҟаиҵан иҭыҟҟа,
Инҭеиршәит аҿаҟәа.
Иҿынахан нас, днеин,
Аӷәқәа имаз ирмазеин,
Инаганы ахы инықәҵан,
Дааҭгылан акыр дхәыцуан.
Нас, ибзианы еидицалеит,
Дасны аҵәымӷ налеицалеит.
Абар, аҟәардә хәыҷ ԥшӡаӡа,
Ишааҟаиҵаз иласӡа.
Нас, абри иами ихаҭа,
Мамсыр хәыҷы, ауасҭа.
396

***
Ацәа далҵын ахәыҷы,
Ихы нылихит ихчы,
Иан дирҿыхеит уа,
Длыхо, лызҿыҭуа.
–Бгыл, иааит саамҭа,
Бзырцәазеи асҟаамҭа.
–Мап, – лҳәеит, – схәыҷы,
Уцә, ухы ылаҵан ахчы...
Дҳаҵҳаҵоит ахәыҷ даара,
Ашамҭазы имацара,
Еиҭа иҳәахт: – Са сҿыхеижьҭеи,
Сара сзыҳәан ишеижьҭеи
Акырҵуеит. Бгыл, сан!
Ашкол ахь сыццакуеит!

397

ЛАШЬКЬЫНДАР
Ашьха ҳарак
акьышәкьышәра,
Инеины
аԥсҭҳәа нахатәар,
Џьоукы ирҿалон
Нас, ацәышра,
Ирхарахон
Лашькьындар!
Хыхь иҟазыз?! Ԥсыцқьа
итәарҭан.
Неишьа амам ҳәа
ирыԥхьаӡон,
Идыды-мацәысыр,
жәлары ҿарҭон,
Ашоура змазгьы
дарпатон.
Уажә ҳхалеит,
ҳагьахысит,
Хәыц-хәыц
ҳақәуп еимдауа.
Ашьапаҟныҵәҟьа
адәыӷба аҿысит,
Ибжьоуп
есымша икәалаауа.
Аха ԥшьшьаала
иҭынчӡа игылоуп,
Иԥхашьаԥхаҵо
маҳәра уа,
Аԥсҭазаара
агәҭа иагәылоуп,
Лашькьындар
аупа шьқьыруа!
398

АШАХТА №1
Сҽеиласҳәеит, скаска схасҵеит,
Слампа сыхәда инхысшьит.
– Сҩызцәа, шәаала, шәабацеи?
Сҳәан, урҭгьы рызҿысҭит.
– Уа мшыбзиақәа! – ҳәа нарасҳәан,
Сныҵалеит ашахт,
Исҳәаз аҭак насырҭан,
Инеихәаԥшын, иааччахт.
Аӡә дынсыжьит, ҩыџьа нсыжьит,
Аӷьараҳәа сцоит.
Зыҩны иҩноу иеиԥш сгәы касыршәит,
Слампа уа илашоит.
Алмҩанык ҳахьымҩасуа,
Арҩашбыжьқәа гоит.
Авентилиациа аус ахьауа,
Аҳауа ҳҿашәшәоит.
Џьара ҳкыдлеит амардара,
Иҳаракны иҩашьҭуп.
Сымч уаҟа исшәеит даара,
Аиаша ами иҳәатәу.
Қыдқәак аабан, ҳнарықәтәеит,
Ҳамҭак ҳаԥсы ҳшьеит,
Аԥхӡы иҳалҵуазгьы наҳақәбеит,
Ҳааԥсара ҳхыжьжьеит.

399

Ҳҩеибаргылан, амҩа ҳақәлеит,
Ҳаиҭацоит ԥхьаҟа.
Џьара ҳҽыриашо, џьара ҳаҽҳархәоит,
Ҳаикәшоит хәдаҟа.
Џьара ҳҭалоит, џьара ҳхалоит,
Агәашәқәа ааҳартуеит.
Џьара ԥшьынаԥха ҳкылсуеит,
Ҳкаскақәа ааҿыҿуеит.
Ас аӡә иоума, ҩыџьа роума,
Ирацәоуп анапқәа.
Имеицлабкәа зыҟалома,
Иацҵо рыдҵақәа.
Ара дубап ҵыԥх иҭалаз,
Ақыҭаҟынтәи иааз.
Ара дубап зхахәы еиқәышлаз,
Шәҩык ауаа зааӡаз.
Гугушвили, нас, Антонов,
Акыр џьа збахьоу,
Изыԥхьаӡода шаҟа тонна,
Рнапы иҭнагахьоу.
Ҿыцныҟәаҩык иакәызшәа акәын,
Зны дшааз Заабеҭ.
Агәеилфаҷара змаз аҷкәын,
Иарҳәеит: – Бзиала уаабеит!
Уажә наҟ рҵаҩыс иара дрымоуп
Ашахтаҿ аҿар.
400

Ддепутатуп, Кремль даԥшәымоуп,
Фышықәсоуп абар!
Ашыр-шырҳәа, ахьхьа-хьхьаҳәа
Алента ҵыс-ҵысуеит.
Арахь арацәа агәгәа-гәгәаҳәа
Авагонқәа ирҭанаԥсоит.
Еҵәаџьаа реиԥш, еицрыхәхәа
Рацәала ирҭәны,
Еивҵарԥахаан адәыӷба иаман,
Ицоит иԥырны!

АШТОЛЬНИА ҾЫЦ
Ашьыжьымҭан амра
ивҵнарпыз амырхәага
Ахҿақәа реиԥш
аԥсҭа иҭанаԥсон.
Уи аамҭазы
сгәырӷьара
Иамамызт ашәага,
сгәы ҭыԥраауа
Машьынала сцон,
Сзықәтәаз амашьына
Еидарамҩангаган,
Еиқәаҵәаӡа
ишәны иҟаз
Ашпалқәа анын.
Ашофер ириҭауан
Ашахтаҿ инаган,
Уи ада ихәарҭамызт,
аштольни иаҭахын.
Ҳнеит. Амла иакуа
аҵарахәыҷқәа
Афатәаз
ран ишазыԥшу еиԥш,
Иааигандаз ҳәа
иццакуа изыԥшын!
Иақәырхит
иадибаҳәалан,
албааха сымҭакәан.
Џьоукгьы ӡыжәра ҳәа
рҿынархеит,
Аӡба иаршын.
402

Ацаҟьа иалачаԥан
аӡ труба лбааган,
Аԥхӡы алнаҳәозшәа
ибааӡаӡа адәахьы,
Избан акәзар
уигь шьҭамызт,
баша игәаҩан,
Ашьха рҩаш
хьшәашәа ҭаланы
Иаауан ахахьы.
Аалӡга инацәхыкны,
абахә ҩыҵаҟны,
Аабатәи аштольниа
снадгылеит агәашә!
Ԥҳәазбак дааиуан,
хәшәқәак
лгәыҵакны,
Санылба сылзымдрит,
Са сахьгьы
даахьаԥшит.
– Мшыбзиа, аԥҳәызба,
бара бҳақьымхап?
Иаразнак иналысҭеит
уаҟа азҵаара.
– Ииашоуп, судырит! –
иаарласны инаҭалкит,
– Ҳаргьы араҟатәи
маҵуцәоуп! –
лҳәеит лара,
Ҩыџьа еицны иааиуан,
Аштольни иҭыҵны.
Руаӡәк инапы
ашьа цон иаацрыкәкәа!
403

Абинт, абамба, аиод
аацәырган,
Иҿылыӡәӡәеит,
иҿалҳәеит,
Ԥшьаала дмыццакуа.
Уи ашьха алаӷәым
ԥызжәауаз дреиуан,
Араҟа ауп
иахьхәыз инапы,
Аха уиаҟара
Машәырда
инхаз дреиуан,
Ԥсыҭбарада
дыҵыҵит уи
аҳаԥы!
Ари ашахта
егьырҭ ирҩызам,
Аа-верск тунельны
ицароуп Хәаџьал.
Абрахьынтәи аштольниа
еиԥш,
Наҟынтәи убри аҩыза
Неиҩымсрада иҟалароуп
иеиԥгал.
Уа, нахьхьи, Хәаџьалоуп
ахазына ахьааԥшыз
Меигӡарахда ахьеиқәаҵәа
ахьааԥшыз амал.
Тунелла акәымзар,
адәахьала
уаҩ дахәом.
Аӡын ашьха улбаанашьҭуам
уанхал.
404

Асы
иаҿҟьаны илеиуа
Иархәеит аҵлақәа,
Аҳәаццышәеиԥш
Иланашьҭуеит хланҵы.
Абри азын ауп
убрантәи
ашьха кылҵәаны,
Изырҭаххаз
нахьхьынӡа
иргарцы.
Уи адагьы абраҟа
иҭадыргылараны
иҟоуп
Агидростанциа,
иахьылбааҽҽо аӡы.
Аха уигьы ҟалоит
Адгьыл аҵаҟа,
140 метр
Аӡы ахьыԥо
хланҵы.
Араатәи арацәа
Русҭави иачашәуп,
Аметаллургиатә зауадаз
ибзиоуп иара.
Агазгьы маҷымкәа
араҟа иубарҭоуп,
Аӡы асԥычка
алауршәыр
Иалагоит абылра.
Ҩынҩыжәа верс
Нхыҵ-аахыҵ
ашьхара.
405

Хьеиқәаҵәа-рацәала
ибеиоуп акыр.
Убри азын ауп
рхы изамеигӡо
Асы задыруа.
Амеханизм,
аџыр.
Ашьха дырхыџхыџуеит,
Иҵырҟьоит адац.
Алаӷәым аҭаны агәақьҳәа
иԥыржәоит,
Иаабоит ассирқәа
зда ҟамлац.
Ашьха иаҿалан,
аекскаваторқәа
ҩеиуеит,
Ажәырқьҳәа
акамбашь
еиԥш
Иаҿоуп иаҿаҳәуа.
Анахь, арахь
ахысбыжьқәа
Ахрақәа ирхыҩуеит,
Аԥсаҵлақәа
гылоуп,
Ишәо-ирҳауа.
Атрактор,
абульдозер…
Иарбан ара
иҟам,
Адық-дықҳәа
Ргәеисыбжь
406

Гоит хара.
Аусуцәа ара иҟоу
Рымч еибыҭан,
Ҭаацәаракны
иаҿуп анхара!

АӠЫЛБААҼҼАРА АҬЫԤ
Абахә ҩыҵа ивҵаҽҽауа,
Иццакуеит Аалӡга.
Ацыԥхь ацәқәырԥа иагәылҷҷауа,
Иунарбоит амырхәага.
Хыхьынтә абахә иалыҽҽауа,
Илеиуеит арҩаш кәара.
Ашаха еиԥш еиҵытлауа
Илаҭәоит аӷӷара.
Ашәа рҳәоит ашьха ҵарқәа,
Еибарҷырҷыруа!
Наҟ-ааҟ ашыц шьап ҿарақәа,
Игылоуп ицыҩцыҩуа.
Аԥша ҟәанда ахәы инықәсуеит,
Ахаҳә ахцәы иналшьуа,
Ацаҟьа дуқәа харҟәысуеит,
Ацәа хаа иалоушәа.
Ашыцламшә ала ахаҳә ҩычоуп,
Иахьышьҭоу кыршықәса.
Даҽакала араҟа ҭынчроуп
Игәахәуеит имҩасуа.

408

АБРАТӘУП
Ашәышықәсқәа
Араҟа
ахаҳәқәа ирхыҵуан,
Аӡар ықәԥалон
тәыҩала еисуа,
Шәышықәсала
ашьхақәа
Араҟа ихәыцуан,
Адыд-амацәыс
Адгьыл арҵысуан.
Аԥхьарца бжьы
Ҳахрақәа ирныҩуан,
Инеимда-ааимдо
аԥаҩқәа иргаларын.
Ацәгьа зуаз абрагь
уахь дазыҩуан,
Иаӷацәа рҟынтәи
ихы ихьчаларын.
Аха уажәы ахаҳәқәа
ханха игылоуп,
Ашәа ҿыцуп,
иаҳәо аԥхьарца.
Уажә ақалақь
агәыҵакны игылоуп,
Тҟәарчал,
Фымцаркыла,
ахаҿы ԥшӡаӡа.
Саԥхьа днеиуеит
афырхаҵа абраҟа ихьчоз,
Шәақьым иику,
Мап, уи даҽакуп!
409

Убри акәын исацәажәо
Абраҟа иччоз,
Уи иахьа амыруга
ҿыц икуп!
Уи иахьа ашахта
арацәа ҭигоит.
Дшахтиоруп,
амаҭәа ҿыц ишәуп!
Уи иахьа аӡәырҩы
араҟа ираԥигоит,
Ирҭо адҵа,
иарбан, дазыԥшуп.
Уи иахьа
идырра кыр иацуп,
Иубахьац иакәӡам,
дҿыцуп,
даҽаӡәуп!
Дзаҵәым,
Ихалагь иакәӡам,
Уи иҩызцәа,
иашьцәа рацәаҩуп.
Тҟәарчал дааӡеит,
уи даԥашә-дацуп,
Аԥсадгьылаз
Иҟоу маҵуҩуп.
Уи иахьа аус ду
иаԥхьа игылоуп,
Дацԥыҳәаны
дшыҟоу атәы шәымҳәан!
Уи далмасхан,
ахра агәҭа дагәылоуп,
Дазықәԥоит
быжьшықәсатәи аплан.
410

Уи дреисоит арацәа
аҟаза дуцәа,
Колчик уҳәаргьы,
иҩыза
Мамаи.
Хадас дрымоуп
гәыԥҩык ашахтиорцәа
– Еиҵахара ҟамлароуп,
аҳаҳаи! –
Ргәы ҭигоит
иара иусушьала
Драхәмаруеит,
иҳәоит асамарҟәыл.
Бзиа дырбоит
зегьы-зегьы
иҟазшьала,
Акы даргәааргьы
деиԥшуп апырпыл.
Игәамԥхаз уеиҳәоит,
абла ҭыцҟьаан,
Ажәа иуеиҳәаз
ашьҭахьҟа
игьежьӡом.
Амҵ иазыҵҟьо иеиԥш,
иҟалом дыҵҟьан.
Уи «данеибашь» –
баша «деибашьӡом».
Адырҩаҽны,
уаҟа, иумбарц
залшом,
Атемп иигаз
иунаҭоит
алҵшәа!
411

Ажәа аниҳәа
еиҭеиҳәом
уи дакәшо,
Еилацалоуп иажәа
уамашәа!
Дуаҩуп,
аԥсҭазаара
агәҭа далоуп,
Аҩызцәа имоуп,
Имоуп аҭаацәара,
Изышәцәызӡозеи,
Аҩыжәрагь иԥсы алоуп,
Аха ихшыҩ ижәуам,
идыруеит изхара!

МҨА БЗИА
Сыбла шәыхгылоуп шәшысымбацгьы,
Шәарҭ зегьы-зегьы сышьхақәа.
Шәбара сдәықәлоит иара убасгьы,
Шәарҭ сара сыгәҭыхақәа.
Сҟамчы сҩахоит, сҽы насыҵԥрааит,
Сашҭа, сгәашә аансыжьт.
Исышьҭаҿырҭуеит: – Хиамҩа уқәлааит,
Уцеит, нас, ҳа ҳааныжь?!
Сынхом, схынҳәуеит сара ирласны,
Уажә сахьцо снаӡап.
Нхыҵ-Кавказ зегьы снахысны,
Ажәабжьқәа шәзаазгап.
Снаҿалап ашьха, анаа…
Балкариа-Ҟабарда.
Снарылсып даӷьсҭанаа,
Гунибгьы ахаҭа.
Еибаха-еибафо игәрымуа иахьнеиуа,
Сынҭаԥшып Дариал.
Избап Ҟазбег ду мра зхацеиуа
Асыԥса уарҳал.
Избап снеины, иахькыдыршәылоу,
Кавказ ушьагәыҭ.
Иуасҳәап сыԥсы шулоу,
Аԥснытә саламк науҭ.

413

Нырцә-аарцә ахра зыбжьы аныҩуа,
Избап ахьшьцәа уа.
Ашәарах еиԥш, ахраҿ иҩуа,
Зхы-зҿы ччауа.
Ашәа хаақәа сырзыӡырҩып,
Сара Нхыҵ-Кавказ,
Урҭ рыбжьы ашәазы ихазыноуп,
Дызбап икәашогьы алаз.
Хҭырԥа шкәакәа, уапа еиқәаҵәа,
Кавказ маҭәа зшәу.
Ақәбас маҟа, ҟама чаԥа
Зӡара па иаҟәну.
Ҟабардагь ԥсуа хаҵак
Иудыруеи дызбар.
Аҟәарасеиԥш черқьез ҭыԥҳакгьы
Уаҟа дысгәаԥхар.
Адыгьааи абазинааи,
Иҟалап, ус рҳәар:
– Асҟаамҭа узаҳзымааи,
Иабаҟаз ухабар?!
Издыруада исырԥхашьар,
Сара сеиԥш даргьы.
Ҳаишьцәоуп, краадыруазар,
Шәнықәлала шәаргьы.
Аешьара еиҟәызшауа
Изыҟаларым шьха.
Милаҭ дыҟам ҳаҟәнызшьауа,
Ҳара ианаҳҭахха.
414

Нхыҵ-Кавказ иахьабалакгьы
Сара сышьаҭа ҳауп.
Амилаҭ дызусҭзаалакгьы,
Зегьы-зегь ҳа ҳауп.
Избан акәзар аӡә ҳакәушәа,
Ҳаишьцылоуп ҳара.
Сахьнеилакгьы, стәымушәа
Схы збаӡом сара.
Иандиеви Кулиеви,
Аткаи, Рашьыд, Расул,
Ҳахьеиқәшәалакгьы, ибзиами,
Иаҳҳәоит асамырҟәыл.
Кешокови Џьгәаҭани
Иаҳагьы ҳаилахәуп.
Черқьезтәылеи с-Аԥсынтәылеи
Зынӡаск еигәыцхәуп.
Ҳаешьара иаҟәыблаазарц
Сҭахуп, абааԥсы.
Ҳаџьымшьқәа реиԥш ҳаизааигәазарц,
Ҳаибабаларц лассы!
Ерцахәи Ҟазбеги реиԥш,
Ҳаӷәӷәазарц есқьынгьы.
Ишеибабо ани ахшареи,
Ҳаибабаларц зегьы.
Лаҳәаԥштәыла сҽҽиқәа шьҭхысаа,
Сцоит сеилыхха.
Шәызбарцаз, сашьцәа нхыҵаа,
Сҭалоит шәымӡырха.

***
Ауаҩы дахьымнеиц
Дгьылаҿ даннеиуа,
Ихаҿы иҟоуп ахәыцрақәа:
– Дарбан исԥыло
уа сахьнеиуа,
Исыҭо ашәҭшьыҵәрақәа?
Иарбан блақәоу
са исԥылауа,
Насгьы ишԥасыхәаԥшуа.
Иарбан напқәоу
иныскылауа,
Аҭакс сара исылшауа…
Абас санхәыцуаз,
ҳмашьына
Иқәԥраа инеиуан асазан!
Алмҩанык амхқәа рзылан,
Иҟалахьан аԥшаӡа!
Арирахь – ачарҭа,
Анирахь – азараҟьа,
Абар, акартош
ахьлаҵоу!
Абар Ҟәбина
Адгьыл ҟьаҟьа,
Адгьыл ԥсыла
еиқәаҵәоу!
Абар Черқьесск ҳахьалаԥшуа,
ацәашьқәа еилакәалы-кәаџьо!
416

Абар, схәыцрақәа
ахьеилашуа,
Сшыҟарҵаз схабыхацо!
Ҳааит, абар,
Черқьезтәыла,
Аҟарачқәа ахьықәынхо.
Ачерқьезқәа,
ашәуақәа,
Ҭаацәаракны
иахьеиланхо!
Избеит сара
рхнышьнак еиҩызҵәаз,
Иахылҵыз ашәуаа
ҳабшьҭра.
Избеит сара
Нарҭаа ирхылҵқәаз,
Избеит аҭыԥқәа
исхамышҭра!
Сара исԥылеит
алаԥш гәакьақәа,
Бзиабарала исыхәаԥшуа.
Сара исаҳаит
абызшәа гәакьа,
Сгәаҵанынӡа
изырԥшаауа!
Сара исыкәшеит
анапҟәандақәа,
Уааит, ҳашьа, ҳәа
сазҳәауа!
417

Сара исԥылеит
исгәыдхахало,
Ахәыҷқәа ашколқәарҿ
иаԥхьауа.
Агәырӷьара
еихсыӷьны шԥаҟало,
Ирацәоуп
скалҭ иахауа!
Асабицәа сгәыдыркыларц
Сыхәда иахьынҳалауа!
Абасоуп ҳара ишаҳԥылаз
ҳашьцәа,
Зыӡбахә шәасҳәауа!
Ҟәбина аӡы
иахьа ишаҳаҭуп,
Ҳашьхақәагь ируеит
шаҳаҭра!
Ҳарҭ ҳаешьара
Насыԥ шақәу!
Ишамоуа Насгьы
гәхашҭра!

БАҚСАН
Сгылоуп схалан
Ельбрус ашьха
ҟәаш аҿы,
Сыҵаҟа ишьҭоуп
Ахаҳәқәа
еиҟәыԥԥа,
Арахь рԥаҵа
иаҵач,
Аԥҭақәа ракәзар,
Ирханаҵоит
ахрақәа ахҭарԥа.
Аҵармақьеиԥш
Анаҟә ахьыԥсасиуа,
Арҩаш аҵҟьоит
Ахәараҳәа ишуа!
Иҿҟьаҿҟьо
инеиуеит
Абжьы абахәқәа
ирныҩуа,
Ахаҳәқәа еигәыдҵо,
иԥо-икәашауа!
Аброуп Бақсан
Ахы ахьыҵнаго,
Аброуп Бақсан
Ахьылоу амышәкәан.
Аха верск нахыс
иалагоит
ацәажәара,
419

Иузҳәома
знымзарзны
иԥшқан!
Абжьас еиԥш,
Еиҵас иууаӡа
Ианықәслак
аладахьтәи аԥаҩ.
Иҟәыбаса ацыԥхь
ықәнаҵоит,
Избалакгьы
дыҵанаҵоит аҩ!
БақсанГЕС ҳәа
астанциа нҭадыргылеит,
Бақсан амч
иаргьежьт абарбал.
Аӡы хәашь
алашара нахылҵит,
Икаҷҷо
аҩнқәа инарыҩналт.
Бақсан иахьа
ҽаҩрааӡагоуп,
Бақсан иахьа
лашароуп ахаҿы!
Бақсан иахьа
зегьы ирыхьӡырҳәагоуп,
Ҩнаҭацыԥхьаӡа
иҟоуп,
Иҟоуп амхқәа рҿы!

420

Ихәыҷымкәа, нас,
идухахьада,
Иламыдаз
ихәыҷны амышәкәан.
Алмҩанык
аӡ иалалақәаз
ыҟамызҭгьы,
Ас идуны
иҟаломызт
Бақсан!

***
Аҵх еивнагон аԥсы,
Аҿы иақәыршәуп акасы!
Ҵыск аҷытбжьы уаҳаӡом,
Иахьыз седроу, ишәаҳәаӡом!
Асы шьҭоуп шьамхахьы,
Иҵаауеит адәахьы!
Унылаԥалар, ашьыгрын
Сыҵаршәума уҳәарын!
Ушьапы ашьҭыбжь хара ицоит,
Ааԥҵәарак ҳәа ҟамҵаӡо.
Икәалыкәаџьоит еҵәак,
Еибарлацәҟәуа алушәак.
Зны-зынла рбаӷьк ҿнаҭуеит,
Абжьы аҳауаҿы иӡыҭуеит.
Аҵх ыцәоуп иҭаҳәах,
Аамҭагь амоуп меигӡарах.
Асы цырцыруеит разыншәа,
Аҵх лашоуп уамашәа.
Абымбыл иарҭа уа иҟаҵоуп,
Ибырлашха иԥшӡоуп.
Сыла абна ҭаҳәҳәаны,
Игылоуп ашәыб ахҩаны.
Бымбыл цәарҭа еиԥш уеилаҳан,
Иуҳәап, сыцәан снылаҳан.

422

КОСҬА ХЕТАГУРОВ
Иахьа ахәыцра агәҭа сагәылоуп,
Ушәҟәы сымҵоуп иаартуа.
Косҭа бзиа, Хетагуров
Ашәышықәсақәа ицо ирхууа!
Уҩымҭа-ашәҟәы саԥхьа иқәуп,
Ужәҩахыр уоупаҭарԥа.
Ҳара ҳтәылаҿ ҳаҭыр уқәуп,
Ишкәакәаӡа ухҭарԥа!
Унапы аҵыргәан ухы, ухәыцуа,
Уҟамачаԥа уҟәынҵаны,
Иуҳәон ашәа агәы зырҿыцуа,
Ужәлар рыԥсы ахаҵаны.
Уҩымҭа саԥхьоит, иаартны
исымҵоуп,
Игәыҭшьааган иуҩуеит.
Сыҭӡамц аҿы упатреҭ кыдҵоуп,
Уцәажәаӡом, уӡырҩуеит!
Сара сыҟан уара утәылаҿ,
Мышла иуҳәозар жәабаҟа.
Иаахымҵӡац уажәыгь сыблаҿ
Уаҟа избаз убаҟа!
Иуҳәон ашәа, иагьыноугӡеит,
Иаанумыжьит угәҭакы.
Уԥсым, уҟоуп наунагӡа,
Уаҳа иуасҳәои даҽакы.

ТЕРЕК АԤСҬА
Терек уӡбахә здыруан шәҟәыла,
Насгьы исҭахын убара.
Аха иахьоуп хықәкыла,
Уанызбауа сара!
Ԥхашьаразаргь здыруада,
Иаҳҳәап, аӡәы игра иӡоит,
Ҩба сылам, аиашада,
Сахьцалакгьы, сиаша сҳәоит!
Ара имаац поет дыҟам,
Улакә ҭыԥқәарз ак зымҳәац!
Ҽаџьара дыҟа, ара дыҟа,
Цырҟьак убзиабара зымгац.
Зынгьы Пушкин даан шьапыла,
Убаагәараҿ дыԥхьахьан.
Зны ҽыла, зны уардынла
Лермонтовгьы дылбаахьан.
Лев Толстои арахь дықәын,
Ухра ҵәцашқәа џьашьауа.
Уԥшӡара пату изақәын,
Ибон абқәа ара икаууа,
Ирҳан ахра иахьаҿысуаз,
Ркаламшьапқәа калаӡа,
Ашәарыцаҩ дахьреихсуаз,
Ма дахьреиҩаӡоз иҽӡа!

424

Терек, иссируп уеилашышьа
Уеиҵытлауа, уахьцо уеиҵас.
Алым гәрымшьоуп уа угәрымшьа,
Уласышьа – зынӡа абжьас!
Ашьхақәа цәыш-цәышӡа,
Игылоуп ицазшәа рыԥшшәахәы.
Аӡын аҵаа иаку идысӡа,
Аԥхын амра збо мыцхәы.
Агәылшьапцәа зхоу Дариал џьаџьа
Уара иумоуп уи ҭыҳәҭеис.
Терек, уԥан ҵаҟа ухаҽҽоит,
Исаҳауеит арахь угәеисыбжь.
Ахрақәа хыбрас иаҳхагылан,
Акәа ҳҭалон, ҳҭысны ҳцон.
Терек, усахьа сгәаҿы инкылан,
Аԥсуаа ирзеиҭасҳәарц сласӡон!

АХӘЫЦРАҚӘА
Ахәыцрақәа срылан,
Ахықәан сгылан,
Иаасыкәыршаны
Ашьхара ԥшӡан.
Амрагь ашәха еиԥш
Амшын ихгылан,
Иԥсаҟьаны ацыԥхьқәа
Аисырра иаҿаԥсан.
Минуҭқәак рышьҭахь
Амра нӡаалеит,
Заҵааира иԥхашьозшәа
Уи ҟаԥшьхауан.
ГРЕС иахылҵуазгьы
Алҩақәа хиаалеит.
Аԥшалас аҵасуа
Иама ицауан.
Исызиашан саԥхьаҟа
Нарчхьоу ахәы,
Арахьынтәи абахә
Сара исҿыԥшуан.
Иаасыкәыршан,
Ашьхақәа исызгәакьоу мыцхәы,
Ирҭахушәа ак сарҳәарц
Сара исзыԥшуан.
Арирахьҟа аисырра,
Еиахоуп са сызқәа,
Анирахьҟа исеиҽырбоит,
Ашьха Лашькьындар.
Сыблақәа хыркуеит
Арахь аҩын ҿыцқәа,
Избоит: абаҳчара,
426

Аԥсара, аҷандар.
Ахәыцрақәа аҳәиҵәҳәа,
Инасхыҵны рҿынархеит,
Ашьхыц ангылоу еиԥш
«Аӷу» дырган.
«Узгылоузеи, уадырсызшәа»!
Бжьык насыҵаҟьеит,
Машьынаккьы насаҩҟьеит
«Ажыжә» арган!
Аҭҳарцәҳәа саалҵит,
Сиеиԥшума иҿыхаз?
Амашьынақәа ықәԥраа,
Инеиуаз Кәазан.
Исгәаламшәо сыҟоума
Ажәытәӡан ишыҟаз,
Сгәы исанаҳәон:
Ишыҟаз умӡан!
Изымбац излеидыруеи
Анкьа ара ишыҟаз?
Иҭахәлакын ишамаз,
Амра алакҭа.
Уи иалидыраауеи
Лашькьындар шныхаз?
Амшәқәа ишыртәарҭаз
Нас, аԥсҭа.
Уи иидыруеи
Ишабрагь ҵәахырҭаз,
Аҵыхәтәантәи аҳгьы
Дшыркыз абра?!
Уи иалидыраауеи
Шьмаф ишиқыҭаз
Анхацәа ҭацаланы
Ишимаз атәра?!
427

Абамба аныпытуа еиԥш
Абнара ишылаԥсаз,
Еибарҟаауа аџьма,
Нас, ауаса?!
Уи иалидыраауеи
Асыга икылаԥсан,
Абраҟа ишырсуаз
Амаҭәа – акәмызцәа.
Иахааным иидыруеи
Ахьшьцәа ишырҭыԥыз,
Зжьы цәнарҵәахьаз
Абҭәа – акәмызцәа.
Акәахьча шакәыз
Ирыҵаз, ирықәыз,
Убри шакәыз ирымаз
Риарҭа, рцәарҭа!
Уажә араҟа
Ачча насҿықәыжжит,
Аԥырра зҽазызкыз
Саҩызоуп аԥсаатә.
Ашьхақәеи аҩнқәеи
Еиԥшны снарыхәаԥшит,
Сҿаԥхьа иӷьазӷьазуа,
Икыдуп асааҭ.
Ажәлар рнапала,
Иҟаҵоуп абаҳча,
Ақалақь саԥхьа
Ишьҭоуп аҽыртаӷа.
Ажәақәа ирылҵит,
Иҟам иахьа акәахьча,
Аханқәа радла
Игылоуп икаӷӷа.
Тҟәарчалтәи ашахтиор
428

Донбастәи диеисоит,
Иԥсҭазара иазеиӷьу,
Инапала ичаԥоит,
Ахәмарреи аччеи
Иҩнаҭа иҩнеиҵоит.
Адунеи аҭынчра
Агарцаз дықәԥоит!
Аԥсадгьылаз деигӡом,
Имч илшара,
Имамыз ихӡымыз…
Иԥсыҵәҟьа аҭаххар,
Аҵара иҭеиҵоит,
Иааӡоит ихшара,
Ирылихәеит: аҳақьым,
Анџьныр, ауасҭа…
Иахьа абар зегьы
Сылаԥш зхьымӡо,
Исгәалазыршәо
Ажәытә, аҿатә!
Алшара ҿыцқәа
Ахьузымԥхьаӡо
Убри азын ауп,
Жәҩангәашә ахьаҳзаат.
Џьоукгьы рбомбақәа
Рҳәазо идәықәуп,
Ауаҩ иԥсҭазаара
Капеикшәагьы ирбом.
Усҟан ҳара ҳҟны,
Ауаҩ ҳаҭыр ду иқәуп,
Ахан издыргылоит,
Аибашьратә рҳәом.
Абас иаҳхылаԥшуа
Гәахәа дурала,
429

Ҳаԥсҭазаара
Асааҭ еиԥш
Ианагь изырхио,
Ҳпартиа, иҭабуп!
– Иузаҳҳәоит гәыкала,
Убираҟ ҟаԥшь ҳаманы
Ԥхьаҟа ҳцоит ҳшәаҳәо!

АШЬХАУАҨ
Алим Кешоков ихьӡынҩылоуп
Еилаарцыруа
ахра цәышқәа
Ирықәыршәым
уаҟа сабак,
Урҭ рықәцәаҿы
аԥацәа ԥнашәоит,
Еилаԥыруа,
ашьхауарбак.
Урҭ иднарҵоит
аԥырышьа,
Зны ԥхьа
идәықәҵо,
Зны ираԥысуа,
зны иҳаракхоит,
Зны икәараҵоит,
хланҵы иҭаҵо
Еихьыс-еиԥысуа!
Арахьынтә избоит,
Арҩаш ҭрысқәа,
Аҽыҩқәа реиԥш
ибыжьҵәраа
инеиуа!
Иҟәаш-ҟәашӡа
ахш хыҵызшәа,
Иахьеилашуа
ашәах кәеицеиуа!
Аԥша анаслак
иқамызуа,
431

Ашьха ҳаскьын
нхыхәа-аахыхәоит.
Ахрақәа
ажәҩан иаҵакьысуа,
Иуҳәап,
убарҭ иреихырхәоит!
Аҭәа зырхәа
иеимгәҳәо далоуп,
Афрангь абжьы зхоу
ичаала ҟьауа,
Аԥсабара
абра рыԥс алоуп,
Ашьхаруаа
абраҟа инхауа!
Згәы разу,
зыламыс цқьоу
Аныга иҭоу
ахш аҟара,
Ашьхауаҩ
зыбаҩ ласу,
Абра иааӡаз
ԥслаҳәк аҟара!
Бзиа избоит,
ишьха тәыла
Ҳаҭыр изақәуп
ихаҟара!
Изгәыдзыҳәҳәало
бзиа ибаны
Диԥылазшәа
иԥҳа хаара!
Игәи игәаҵәеи
шеидҳәалоу еиԥш,
432

Абратә
ишьхақәа дрыдҳалоуп.
Урҭ рыбзиабара
абратәи
арҩашқәа реиԥш,
Ицәқәырԥауа
ишьа иалоуп!

ТҞӘАРЧАЛГРЕС
ГРЕС атрубақәа алҩа ирҭыҵуа,
Жәҩангәы иалоуп ихәхәаӡа.
Алашара афымца иахылҵуа,
Сыҩны иҩналоит иԥхаӡа!
Саланхауеит, сҽаласырԥхоит,
Иаласыршуеит суанҭа.
Сыфатә-сыжәтә алаҟасҵоит,
Салаҽырбоит сыҩнаҭа.
Баша инысхәам, еиҿыскаауеит,
Ианысҭахым – избылуам.
Сара издыруеит, еилыскаауеит,
Уигь ахала иҟалауам.
Икәыркәыруа аҭел иҭалан,
Уи ахьымцара убахьоу?!
Ухы иаурхәар ирманшәалан,
Иахьумыхәо ҟалахьоу!
Ашахта аҩнуҵҟа иара ыҟоуп,
Ашахтиор изы илашоит.
Адәахьакәзар – иара ныҟәоит,
Аканатқәа еикәнаршоит!
Астанокқәа ԥсуп иарада,
Усда игылоуп, акгьы ҟарҵом.
Ахазына аиԥш збахьада,
Аусураҿы иааԥсаӡом.

434

ГРЕС атруба алҩа иҭыҵуа,
Ажәҩан иалоуп ихәхәаӡа.
Ҳалашарақәа еихазырҿыцуа,
Бӷас иҳамоу иӷәӷәаӡа!
Уаала-уцала, сылашара,
Аҭел уҭала укәыр-кәыруа!
Уацхраала ҳҭынчнхара,
Зхатә џьабаала акырзуа!

ԤАН ЗМАМ АУАҨЫ
Ауаҩы даԥсахар
Зегьы дырҵеиуп.
Аха дхәаԥсахар
Ирҳәоит дԥаршеиуп.
Иагьа иауҳәаргьы
Иуҳәо иаҳауам,
«Ауалыр аҵа змам,
Ӡыла иузырҭәуам».
Амҵ дазыҵҟьоит,
Ҽеик изыҟаҵом.
Ауаа еиниҟьоит,
Аҵәы рылаиҵоит.
Амашәыр импыҵҟьо
Уаҩы изыҟаҵом,
Шәалҟьамроушәа
Наҟ дныҵабоит.
Ҩ-ҟәардәк дрықәтәоуп,
Ҟәардәк атәы изыҟаҵом.
Амахә ҩа иқәтәоу
Нхашьа имаӡам.
Арахь ихы укыр,
Иҵыхәа узкуам.
Аҵысхә ицрыппуеит
Илҵуеит агәам.

436

Сҩыза, иуасҳәо
Убри ауп, уааӡырҩы,
Ҩызас дышьҭумхын
Абри еиԥш ауаҩы.

ААӠАРА АЛҴШӘА
Ишьаҵақәа сабацк
џьара ирықәымшәац,
Икьымсыц иара
ахаан абыбыц.
Амлеи ахьҭеи дрымкыц,
ихы далымԥшыц,
Иҵыҷҷо хьыла,
ичаԥоуп ихаԥыц.
Чареи ԥсхәреи,
еизареи
ҽнак дрыгымхац,
Ԥарала деибыҭоуп;
ихоуп, ишәуп, иҟәнуп.
Шәшьырала дааӡоуп
амра-ца иқәымԥхац,
Ишиҭаху ихы дақәиҭны
адәахьы дышьҭоуп.
Иани иаби рыхәда
дықәдыртәалон,
Убри акәын иааҟәымҵӡакәа
изҿыз данхәыҷыз,
Иреиӷьыз иалаԥшны
адухь иқәырҭәалон,
Иан ихахәы рҳәра
дагахьан дшаҿыз.
Аҵара дахьҭарҵазгьы
уи агьилымҵит,
Зегь сымоуп,
иазызуазеи ҳәа
дҭыҵит ашкол.
Знык џьара данызца,
438

Нас, арахь
дкылымсит,
Зны аҩыжәра
дханагалт,
Нас, афутбол!
Иани иаби
ажәит,
дубахьоума имхауа,
Рыбла шааԥшуаз
Рхыбрақәа каԥсеит.
Арахь акәзар, аԥа
дрымам ирыцхраауа,
Избан акәзар
рыҷкәын дырмааӡеит.
Арҭ зланыҟәиго ҳәа
шьҭа егьсыздыруам,
Ишьаҵақәагьы
уаанӡеиԥш
ицырцыруам.
Ихәдацәаҟынӡа
иқәиҵеит ауал.
Излеишәозеи шьҭа?
Издырӡом аарыхра,
Џьабааԥсак ахьиоуша
усурҭа иԥшаауам.
Иҟаҵаны иуҭаргьы
Дацәаашьоит
ацаҭыхра.
Иҭыхны иуҭаргьы
иган илагауам.
Иулагогьы абаҟоу,
ажәаҟынтә
исҳәоит ҳәа,
439

Адырҩегьых илыгажәцәа
ируа дахатәоуп.
Ма игәы иаанагом
Рацәа сыԥхашьеит ҳәа,
Рыхәдаҿы даныхәыҷыз
дахьықәдыртәаз
дтәоуп.
Иахьа
иани иаби
ажәуп,
Дубахьоума имхауа,
Рхыбрақәа ракәзар,
абар икаԥсеит.
Аха дабаҟоу аԥа?
Дыҟам дрыхәауа,
Избан акәзар –
дразқәынҵан
рыҷкәын «драаӡеит».

СҨЫЗА ЛАХЬ
Нина илызкны
Ага сыҟа, ашьха сыҟа,
Амра анцеиуа, асы анауа,
Сааԥса-скараха аҩныҟа
Амҩа сықәны санаауа,
Бара боуп са схәыцра иалоу,
Гәыла исыцу сахьцалак.
Аԥхыӡ ссирқәа здызбало
Схы нықәҵаны саниалак.
Бара боуп са сгәаҟра иахәо,
Исыҵагылоу шьаҟа ӷәӷәас.
Схы ласышьҭыр – ибуам, бҩахоит,
Бсыкәшоит сара ҟармаҵас.
Са сыззықәԥо аус базықәԥоит,
«Ҳрыцҳашьа» – ҳәа бымҳәаӡац.
Бгәыӷра аџьаҳаным сахнарԥоит,
Са сзы шәарҭа ҟамлаӡац.
Бых иазеиӷьу акагьы башьҭам –
Бамеилаҳац ашәҵатәы.
Баанымгылац бхы шаҭаны,
Ҳаԥхьа иҟан аҟаҵатәы.
Иҳачҳауеит, ҳхы алаҳагӡоит,
Ҟәыди бысҭеи ҳфонаҵы.
Аха ақәнамга схы ақәысҵоит,
Сгәы аус ауанаҵы.
441

Аус хәыҷқәа сыбҭом хьаас,
Сеидара аӷьырак бгоит.
Дҳаӷоу, дҳауоу ҳара иаҳҭааз,
Знык даныбба, деилбыргоит.

1962

***
Уара иуааӡаз убри абаҳча,
Иҿалеит амахә хьырхәаны,
Уџьабаазы ҳарҭ уҿаԥхьа,
Иҭабуп уаҳҳәоит ҳхырхәаны!
Убзиабара ҳара ҳгәаҵаҿ
Имцоуп, иҟоуп, ицәаӡом.
Диеиԥшыми, нас, арҵаҩ-ааӡаҩ
Ааԥынра инымҵәаӡо…

443

АШӘА АЗЫҲӘАН АШӘА
«Уа рарира, раида рашьа» –
Аԥсуа шәоуп ари ашәа.
Аԥсуа агәаҟра данҭагылаз,
Ҵәатәы шьаҟан иҵагылаз,
Уи дықәызҵоз амҩа иаша –
«Уа рарира, раида рашьа».
Ашәа амҩа хара аркьаҿуеит,
Аӷа иаҳар иԥсы армаҷуеит.
Ашәа агәаҟра бааԥс хҽыгоуп,
Ажәҩан уалазҵауа ԥрыгоуп.
Ашәа бџьаруп, абџьар иаша –
«Уа рарира, раида рашьа».
Агәаҟ ихәра хәшәыс иамоуп,
Иалнацәцәаауеит ашҳам иалоу.
Абри шакәу дырны иаԥырҵеит,
Исхашҭып ҳәа уаҩы ианимҵеит,
Ашәа анакәха, иамам хашҭшьа, –
«Уа, рарира, раида рашьа».
1963

444

СНЫҞӘОН МЫЗКЫ
Сҽи скәадыри неиқәҵаны,
Соупа рҽны исыҽхьынҳәала,
Сҽы сҟамчы ҵар нахҟьаны,
Сҿынасхеит аԥшаҳәала.
Аалӡга сырит, Мықәгьы сырит,
Ақыҭақәа срылсны сцон.
Исзымдыруаз кыргьы здырит,
Снаԥшы-ааԥшуа стәыла збон.
Џьапуа Нестор иашҭа сҭалеит,
Хаха сыҟан, уа ссасын.
Ҵәыџь Иуака ишҟагь схалеит –
Сзықәтәаз аӷәра са искын.
Археи ҿаҩеи кыр еимыздеит,
Адлеи Мхаз сиҭан уахык,
Ақәа схызгеит, аԥша сныздеит,
Даанысмыжьит уа-ҭахык.
Сымзк аҽны аҩныҟа сгәарлеит,
Сыҽгьы саргьы ҳааԥсаха.
Сгәаҿы, ашәа, шьҭа ухәмарла,
Уааԥсара уаԥсаха!
1963

445

МЫШЬТАТА
Шаҟа ибзиоузеи абри ахьӡ,
Ақәыԥш цәа ахами – Мышьтата!
Ирасҳәарызеи абри зыԥсахыз,
Азин насгьы ирызҭада?
Излабзиоу зегь раԥхьа иргылан,
Аиаша ҳҳәозар, хымԥада,
Дыхәмаруа есымша ашәҭқәа дрылан,
Ихәмаруа иарҳәон Мышьтат.
Игәыдыҳәҳәала ашәҭқәа иман,
Аҩныҟа дгәарлар Мышьтата,
Азҵаара ирҭон инеиԥылан:
«Арҭ узҭада, Мышьтата».
Шьапеимаада адәы данықәыз,
Ашьац ианҵо ишьҭақәа,
Убасҟан акәын пату анрықәыз,
Зегь изеиԥшын Мышьтата.
Ианырыԥсах ихәыҷра ахьӡ,
Дандуха иҽиԥсахт, хымԥада.
Са исыздыруам убри иахьа
Изырԥсахыз Мышьтата?
1963

446

***
Бзиа бшызбогь, сыбԥырымҵыр ада,
Избоит ԥсыхәа шсымам, ишыцәгьаӡоу сус:
Агәырӷьара балаӡоуп ҵыхәаԥҵәарада –
Гәыԥжәароуп, гәаҟроуп сыхҭыс.
1963

447

АШӘҬҚӘА РЫГӘҬАНЫ
Абаҳчара сныҵалеит ҽнак,
Снеит инас,сырсып ҳәа ԥшак.
Аԥша асит. Ашәҭқәа зазеит,
Ихырхәауа са сахь иҽырбеит.
Мыркыџьык ашәҭқәа ирыбжьызбааит,
Сналасын иаразнак ирыбжьысԥааит!
Ҳамҭакы иаанхар уи абра,
Иалагар ҳәа сацәшәеит аҿиара.
Хырҳагара злам амыркыџьы,
Исымбароуп ашәҭқәа рыгәҭаны!

448

БЗИА УЗЫЗБО УБРИАЗАМИ, ТҞӘАРЧАЛ!
Сыԥсҭазаара абраҟа адацқәа аҳазар,
Абраҟа сааӡазар, абраҟа сызҳазар,
Саҵагылазар абраҟа са суал,
Нас, бзиа узызбо убриазами, Тҟәарчал!
Аус зуазҭгьы абраҟа снапала,
Сныҟәауазҭгьы абраҟа мҩапала,
«Ахьы еиқәаҵәа» сыԥшаазар Хәаџьал,
Нас, бзиа узызбо убриазами, Тҟәарчал!
Абраҟа скаҳазар, абраҟа сгылазар,
Аха усгьы Тҟәарчал сыргылазар,
Ахра, ашьха смааԥсакәа санхал,
Нас, бзиа узызбо убриазами, Тҟәарчал!
Абраҟа суаҩхазар, абраҟа сыҩуазар,
Абраҟа сгәаҿы амца еибакуазар,
Уара улашараха сгәаҵа уанҭал,
Нас, бзиа узызбо убриазами, Тҟәарчал!
Аԥхӡы сылҵзар, аӡба сакызар,
Сыҩнапык наҵакны урҩаш зжәызар,
Ахаҳә снықәтәан искызар какал,
Нас, бзиа узызбо убриазами, Тҟәарчал!
Иреиӷьу сышықәсқәа усҭеит уара,
Шьҭа суаҩыбжара сахысуеит сара,
Сгәы аарты уааины! Усҭ ацаԥха!
Иубап сашәақәа, излоу ашьаԥха.

449

Уара убзиабара иахылҵыз абра,
Сара исылшоит ԥхьаҟа агара.
Убриоуп сгәырӷьара, убриоуп сара смал,
Нас, бзиа узызбо убриазами, Тҟәарчал!
Уара сара усашәоуп, уара сгәаҿы уиит.
Уара сгәаҿы ухыҵит, уахьынтәи уԥрит.
Аеҵәақәа реиԥш ажәҩан ухалт,
Нас, бзиа узызбо убриазами, Тҟәарчал!
Сыблақәа удхалоит, сыблақәа, ихаҵа!
Сгәы аҵан иаларсуп ухьӡ ԥхаӡа.
Уареи сареи иҳабжьазҵо дыҟам асал,
Нас, бзиа узызбо убриазами, Тҟәарчал!
Ирҳәоит: «Ааӡара иацуп агәбылра,
Аха аибааӡара – еиҳагьы аӷәӷәара»,
Иҟам даҽа мазарак, иҟам даҽа малк,
Абзиабара аҵкыс иеиӷьишьо Кьыршьал!

Д. И. ГӘЛИА
Каламԥынҵала амарқьаф иҭугахьаз аҟара,
Зҵеџь ӡыҭызымгацгьы дҟалап аԥҳәыс…
Уара ацәаҳәақәа ашәҟәы иануҵахьоу раҟара,
Зца лапҟьа ҭазымԥсацгьы дҟалап нхаҩык!
Ажәак уара шаҟантә иухәаз аҟара,
Дҟалап ауасҭагьы зеиха ҵарны изымхыц,
Уара ажәлар ирзуҳәахьаз ашәа аҟара,
Сҳәоит ҳәа иалагар, абжьы цап аҟармаҵыс.
Амилаҭқәа зегьы бзиа иубон ухы аҟара.
Знык уҩны инеиз ихы ибомызт сасыс.
Аҵыхәтәанӡагьы аус ууан уаныҷкәыназ аҟара,
Есқьынгьы ухандеиҩын, бзиа иубауан аҿыц!
Иааурыхит аҽаҩра ашьхақәа раҟара,
Иуман аџьабаа, иуман ахҭыс.
Унхаҩын, «уеибашьҩын», иаургон уиашара,
Узцәымӷыз уриааиуан, иаԥсамызт унацәкьыс!
Ауадаҩрақәа урықәшәеит уара уԥсҭазаараҿ,
Аха ақәԥараҿ еиҳагьы уӷәӷәахеит.
Уҟан, уҟоуп ууаажәлар ргәахәараҿ,
Абаҳча иҟоуҵаз ҳара иаҳзынхеит!

451

АУАҨЫТӘЫҨСА ДԤЫРЛАРОУП
Амацәыс еиԥш,
аҳауа дналаӡит,
Аҭоурых аҿы
иҟамлац ҟазҵаз.
Уи збаз ҳаӷа
далаԥсит,
Иарбан заароу
изымдырит изааз!
Уи аамҭаз Иури
акосмос дахьалаз
Дахьнеихьоу,
дахьааихьоу,
Аҭыԥқәа иҳәауан.
Ақалақьқәа,
ашьхақәа,
Аӡқәа ахьлеиуаз,
Адгьыл дахьакәшоз,
зегьы-зегьы
ибауан!
Ауаҩытәыҩса
Адунеи днықәлазар
инаркны,
Гәҭакыс иман
Ажәҩан иҳаракыз.
Анаука ацаԥхала
Асовет уаҩ иоуп
Раԥхьаӡа ихаланы
Жәҩан-гәашә
азыртыз!
Иури Гагарин –
ахаҵа ихаҵа,
Адунеи иамӷеиҵеит
Ашьана – амацәаз!
452

***
Ҳгәыҳҽанӡамкәа Титов Герман,
«Восток» дақәтәан даамацәыст.
Акосмос далалт жәҩангәы дхалан,
Аеҵәақәагь ааилацәҟәыст.
«Ирашь» дақәтәан. Имҩа нымҵәеит,
Дааԥсан днықәиарц иҭаххеит.
Игәы раҳаҭны Герман дыцәеит,
Ажәҩан усҟан ишанхеит!
Аеҵәақәа зегьы еихәаччоит,
Урҭ изыруеит ҷаԥшьара.
Арԥыс дыцәоуп. Амза аҽашәоит,
Аха дазбом агәазхара!
Уи данҿыха дшымраз дҿыхеит,
Адгьыл дазылбааит дкаҷҷо.
Асовет уаҩ ихьӡ духеит,
Ҭоурых ҿыцуп ихьӡ зҳәо!
Жәибжьынтә дакәшан жәаа рзы дҭалеит,
Ахьӡырҳәага, жәлар рҵеи,
Хәыҷгьы-дугьы идныҳәалеит,
Дагымхарцаз адунеи!

453

***
Ауаҩытәыҩса илымшо егьыҟаӡам,
Адгьыл мацараҿгьы дныҟәаӡом.
Зылшара дгьыли-жәҩани ирыларсу,
Иҟада ауаҩ иаҟара иласу!
Ауаҩ изын ауаҩы ишозаап анасыԥ,
Дгьыли-жәҩани илшарақәа рыларсуп,
Аҭынчрагьы убриала иҟалароуп,
Ауаҩытәыҩса даҟәымҵӡакәа дԥырлароуп!

454

ИСЗЫМГӘАӶЬИТ
Бааигәа сыҟан са банызбо,
Сыгәҭыха басҳәарц сҭаххоит.
Исзыгәаӷьуам, нас, ишызбо
Сзымцәажәаӡо сҿаҳахоит.
Наҟ банцалак, исҳәақәаша
Ҳарҭ ханеиқәшәо ҳәа исыӡбоит.
Ҳанеиниалак, амца иагаша,
Исҳәо сҿамшәо инасҿабоит.
Абас сыҟоуп, шаҟа ҵуазеи?
Сыгәҭыха сҿы исзамырҳәаӡеит!
Шаҟагьы ӡы ниасны ицахьоузеи?
Са сыбзиабара мцаӡеит!
Аха изхәарҭои, ибасҳәақәаша
Шьҭа ҳанеиқәшәо ҳәа исыӡбоит.
Ҳанеиниалак, амца иагаша,
Исҳәо сҿамшәо инасҿабоит!

455

КУБА АФЫРХАЦӘА
Куба аҵеицәа, урҭ фырхацәоуп,
Ахақәиҭра Куба ишуеит.
Куба аԥацәа рабџьар иаҵоуп,
Рхақәиҭра рыхьчауеит!
Кубаа ауӷә иаҵагылом,
Иаӷрагылоуп иԥҵәаны!
Кубаа ртәыла иалагылом
Ушьҭарнахыс итәцәаны.
«Куба иақәым шьҭахьҟа ахьаҵра!»
Иҳәоит дгылан иара аҵеи,
Афырхаҵа Фидель Кастро,
Зыхьӡ ахыҩхьоу адунеи!
Куба аҵеицәа еиҭа шьала
Рхақәиҭра шьақәдырӷәӷәоит.
Куба аӷацәа баша мала,
Уи аҳәаахь иҳәазоит.
Куба иамоуп адгылацәа,
Шәаԥырцқьа ашьажәцәа наҟ!
Кубаа неиуеит игәырӷьаҵәа,
Ирхаԥыруеит рбираҟ!

456

***
Сан сгара анлырҵысуаз,
Сан лыбызшәа ислырҵауаз,
Са исаҳауаз ихааӡа,
Иара убриоуп са сзааӡа.
Санымцәажәо сыбызшәала,
Сгәы иҭоу сызҳәом ирманшәала;
Инаӡартәы агәаҵаҟынӡа,
Изеибагом сажәа – аихымца.
Уи ансымам ашьа сылам,
Уи ансымам сангьы дсымам,
Сан дысхашҭны сҟалаӡом,
Сан дансымам сшәаҳәаӡом!

457

ЕИМАРКУАЗЕИ?
Кыҷын иман аҳәақәа,
Хәыҷи дуи жәабаҟа.
Уи изгылан аҳәаҭра,
Ахыбгьы еиԥшын аматра.
Аҳәаҭраҿы аҳәақәа ҿыҿуан,
Ииашан, улымҳақәа ҵырхәан.
Кыҷын исҭеит азҵаара:
– Ирылалазеи абанҭ убра?
Еимаркуазеи уҳәақәа,
Хәыҷгьы дугьы жәабаҟа? –
– Ус дук рыман ҳәа игьызбом,
Аиашами, усызжьом.
Еимаркуеит, – иҳәеит иара, –
Зегьы агәҭаны аиара!

458

САРА САХЬЫНХО
Сара сынхоит сышьха акалҭаҿ,
Иахьылбааҽҽо арҩаш хьшәашәа,
Ԥшәымас амра ахьыҟоу стәылаҿ,
Ԥсра ахьақәым Дырмит иашәа.
Сара сынхоит амшын ҿықәаҿ,
Ацәқәырԥ былгьо иахьыхәмаруа.
Сара сынхоит ацитрус тәылаҿ,
Амандарина ахьыџьоуҳаруа.
Сара сынхоит мааԥсарада,
Ртәыла аршәҭра иахьазықәԥо;
Аԥсшәа ахьуарҳәо меижьарада,
Иуеигәырӷьан рнапқәа ахьурҭо.
Сара сынхоит ашьхеи агеи
Инеиужьӡан иахьеиҽырбо,
Амшыни, амреи, аҳауеи
Агәабзиара ахьырчаԥо!
Сара сынхоит абри атәылаҿ,
Аешьара ацҳа ахьхырҵо.
Гәыла ибеиоуп с-Аԥсынтәыла,
Аԥсуа кәымжәы ахьыршәырҵо!

459

***
Лыччабжь ааҩуеит
Акыркырҳәа,
Ашьха ӡыхь еиԥш
еилыхха.
Сҽылцәысхьчом
Амца скырҳәа,
Са сахьгылоу
сгәы ҵарха...
Лыбзиабара
Зынӡа имцабзха,
Сара исԥылоит
еиқәҵәиашо.
Саргьы имкьаҭарц
Амца саҵхо,
Агәҭа салоуп
сеиқәҟьашо!

460

***
Уахык зны агаҿа снавалеит сымала,
Сылаԥшгьы неиуан амшын иагәылала.
Гәаныла снеиуан амшын еиҩырссо,
Ацәқәырԥақәа наҟ-ааҟ еиқәыԥсо.
Амшын акалҭқәа саԥхьа ишьҭалон,
Хыхьынтә амза лашара хыҷҷалон!
Хьаԥштәыла ахыза аххьа цеицеиуан,
Ахыза ҭынчмызт, ахыза гәаҭеиуан...
– Уцәа, сыхаара, уцәа, дад, сԥа! –
Аҳәозшәа, ицәажәон уаҟа ацәқәырԥа,
Амшын сабиҵас ахьыр-хьыр иччон,
Амза лашара абла ҭыџьџьон.
Издыруада ишьҭаланы ицәар шьҭа,
Аха иаҭахым абымбыл – ацәарҭа!
Сгылан схәыцуа кыраамҭа сымала,
Сылаԥшқәа неиуан амшын иагәылала!
Сыргауазшәа збауан ацәқәырԥақәа сых,
Амшынаҿ, о, избоит сара сҟәых!
Хьаԥштәыла ахыза аххьа цеицеиуан,
Ахыза ҭынчмызт, ахыза гәаҭеиуан.

461

АЦГӘИ АҲӘЫНАԤҚӘЕИ
Уажә ҳаазқәылаз, аҳәынаԥқәа
Аца ишҭоу иҭаӡоуп,
Аха ацгәы, ҿымҭӡакәа
Ахәышҭаара иҽҳәатәоуп.
Иԥсылацәахан итәаамаауа,
Ашьи-ашьи еиқәҵо,
Ауарҳал аҿы инеиҩеиуа,
Иныҟәоит икәырбзо.
Иқәгьежььаауеит аҳәынаԥқәа,
Иԥхьарҵәоуп рмаӷра.
Иаҿуп тәамҩахә рымамкәа,
Ацгәы амаҵура.
Акы аацәырҟьоит: – Иуаҭәасшьо
Исымоузеи сара?
Кәымжә кьаҿк ӡахны, уцәа ианаало
Иузаазгеит абра.
Егьи: – Хәыдхаҵакгьы ухьӡала,
Иаазгеит, ахьыҵәҵәа,
Иудукылар гәык-ԥсык ала
Сҟалон сгәырӷьаҵәа!
Анаҩстәи: – Напхаҵакгьы
Аҳкәажә илзаазгеит. –
Ахәыҷқәа рзыҳәан маҭәақәакгьы
Аацәырган ианарбеит.

462

Акакала еиқәырҵауеит
«Аҳамҭақәа» еиқәырчаҟә.
Ацгәгьы аԥаҵақәа аршауеит;
Ишьахәуп, ишьахә!
– Уара агәабзиара уманы
Уҳаманаҵ ҳара,
Ҳхы ҳаигӡом, ҳаԥсы ҭаны
Ҳҭыҵуам ухәура!
Абас ныҳәаҿак ааннакылеит
Ҳәынаԥк ацгәы азы.
Егьырҭ адруҳәа иҩеибаргылеит,
Ирыҳәеит итәаразы.
Агызмалқәа, џьеи итәахрын,
Иржәит инҭыркәкәа,
Акылҳара иас илҭакәрын,
Ицеит илҭакәкәа!
Ацгәы иаҭахәу зегь амоуп,
«Ицәоуп иҭахәхәа».
Аҳәынаԥқәа чара рымоуп,
Ихәмаруеит есуаха.
Иауауеи ацгәы, узҿқәоу ҽеила.
Аԥшәма еилимыргац.
Иаауҵихыр, уԥаҵақәа рыла
Дыҟоуп уирҳәазарц!

БАДӶА
Хыла, хшыҩла даара дмаҷуп,
Ҵара дукгьы имам Бадӷа.
Ламыслагьы акырӡа дкьаҿуп,
Аха Бадӷа имоуп абӷа.
Ибаргәузеи ахҭыԥшша Бадӷа,
Акадифа тата дықәтәоуп.
Илашара ианшьа – игәаҵӷа,
Иаҳаҭыраз ҭыԥ дук иҭоуп.
Акридыруашәа абаџ-абаџҳәа,
Аусқәа ҟәаҟәан еилаижьуеит.
Аха Бадӷа имоуп абӷа,
Иага иургьы ианарыжьуеит.
Ирбоит зегьы, дҽеиӡам Бадӷа,
Аха усгьы дрычҳагәышьоит.
Ирҳәоит: «Баба, имоуп абӷа,
Ак ҳҳәаргьы, иҳалшагәышьои!»
Еҳ, абри абӷа, абӷа мцацәа,
Ахҭыԥшшақәа амч ду рызҭо,
Абри абӷа наҟ ианбаԥҵәо,
Бадӷа ида ҽаӡәы имыхәо!

464

***
Иахьа унсыжьуеит, Аҟәа, аамҭала,
Ерцахә шыҟоу схы сырхоит.
Аха усызныжьуам сажәеинраала,
Са сахьцо уаргьы узгоит!
Усымгакәа сцар схала,
Ԥсшьарак сыман ҳәа сҟалом,
Сгәы уанадым уадыӷәӷәала,
Ауапа сшәызаргь сазырԥхом!

465

МАЦИ ЖЬАЦИ
Мац дахатәан аӡлагара,
Жьац инеигаз аидара,
Еиҵарпапа ацәгьа ҭан,
Ацәгьаҳәара игәы иҭаӡан.
Мац иахатәаз аӡлагара,
Жьац даҵихит аидара.
Гәахәас икны диԥылт даара:
– Усзаазгазеи сҩыза хаара?
– Имаҷӡам, исымоу иуасҳәаша,
Иуасҳәаргьы, – угәы иахәаша.
– Утәеишь амарџьа, Жьац
утәеишь,
Ҿыц ажәабжьқәак насызҳәеишь!
– Бзиак иҿыҵшәом уа узы
Кәыҷыта.
Изимоузеи абас агәыҷыда?
Ишәзеибоухьоузеи шәарҭ цәгьарас.
Ишәымоузеи еиӷарас?
– Уи са соума, уара узынгьы...
Дҳаӷрыӡаауам ԥсынгьы-бзангьы,
Ҿы иузаҭәамшьо иҳәахьеит,
Са слымҳала исаҳахьеит.
Мац дҩагылоит ауаҩ гәаҩа,
Ацәгьа лҭеиԥсеит алуҭаҩа;
Аӡлагара ԥырны илагоит,
Мац ахәыцра дыкны дагоит.
466

Арҭ аҩыџьагьы еибаҭахӡам,
Еибабанык имаҭәахәӡам.
Дара аҩыџьагьы еибажьарц
Иаҿуп, насгьы ҳа ҳаржьарц.
Башоуп ишәҳәо, Мацгьы Жьацгьы,
Ишәылшаӡом ҳа ҳажәжьарцгьы!
Мацгьы Жьацгьы шәыжәҩа ҭҟьоуп,
Шәызқәгылоугьы шәыцҳа ԥҟоуп!
Ԥсроуп ишәҳәо, ацәа шәцәоуп,
Шәа шәеиԥш шәусқәагь
еиқәаҵәоуп!

АШӘҬ ҴЛА
Ааԥынра анааи, сара
Сымахә ҿиаақәа сышьҭит,
Аха Ҟәырҕа еихала абра,
Даалаган ихиргәыдит!
Сҿы зцәажәом, сгәы иазҳәом,
Сылабжышқәа каҭәауеит!
Сыхәра схала исызҿаҳәом,
Нас, имжьыжькыр сагауеит.
Аҟармаҵыс сааигәа иааирым,
Ианысҿамла абӷьы иаҵәа.
Иагәарԥханы ишәаҳәарым, –
Иҷырҷыруа игәырӷьаҵәа!
Ас ахьысҳәо схы сахашшуа,
Ҟәырӷа хәыҷы саҭоумҵан!
Сааӡара уахылаԥшла,
Аиха скуп ҳәа скоумҿан!

468

АԤА

к. л.

Ан дгәаҟуеит, дышнымхо лдыруеит,
Ахәшәқәа илырҭо лыхәаӡом.
Уаҩ даныҟам даауазыруеит,
Аӡә даныҟоу илырзаӡом.
Цәашьҵас лԥа дылхагылоуп,
Ак лыгижьуам илшауа.
Аԥсра хьшәашәа даҿагылоуп,
Аԥсра, уаҩ дзымшаҭауа.
Шаҟа ҵуазеи шьҭа шықәсыла
Дырҷаԥшьоижьҭеи агәылацәа;
Иҽынеиҵыхны лԥа дышьҭалан,
Инеихьимшьыц илацәа.
Илахь неиқәҵан ак леимҳәац,
Ихәшәыми иажәа ҟәандақәа.
Иан игәазхара иимбац,
Иаалҟәигаӡом иблақәа.
Ишубо лыбла нҵаакәкәалауеит,
Ацәа даман иҭалошәа.
Лыҷкәын ҿиҭӡом, дыгәжәажәауеит,
Дышәны анаҟә далоушәа.
Лнапы разқәа днарыхәаԥшуеит,
Дыргәыҵаҳәҳәа икәӡашоз.
Илаӷырӡқәа неишьҭалауеит,
Аламалак имааӡоз.
469

Ан лнырхара ӡәыр илшозҭгьы,
Абри ауаҩ илшарын.
Аԥацәа зегьы абас ҟарҵозҭгьы,
Аԥсрагьы амч маҷхарын.
Аума ихигеит, аума еиқәаҵәа,
Аха иҟәнишьон иҟаиҵоз.
Инеиқәылԥсар ан лылацәа,
Нас, лцынхәра дизҭодаз!

АГӘЫӶРА
Аҽыҩ зтәу енагь дгәыӷуеит,
Иҽыҩ иагар иара дгәырӷьоит.
Абаҳчааӡаҩ енагь дгәыӷуеит,
Ибаҳча иҿалар иара дгәырӷьоит.
Ажәлаҟьаҩ енагь дгәыӷуеит,
Икаиԥсаз анаа иара дгәырӷьоит.
Иара саргьы убас сгәыӷуеит,
Ашәа ансызҳәа сгәы ҭгәырӷьоит.

471

***
Диазҵааит аӡәы: – Ирҳәозеи са сзы,
Иуаҳауазеи уахьынаԥш-ааԥшуа?
– Ирҳәоны исаҳахьоу убриоуп уара узы:
«Уижьоит ублақәа шааԥшуа!»
Диазҵааит даҽаӡәы; – Ирҳәозеи са сзы,
Иуаҳауазеи, ишԥоубо сусушьа?
– Ирҳәоны исаҳахьоу убриоуп уара узы:
«Дҳамбац уи иеиԥш уаҩ-аашьа!»
Дсазҵааит саргьы: – Ирҳәозеи са сзы,
Иуаҳауазеи схы аныҟәгашьазы?
– Ирҳәоны исаҳахьоу убриоуп уара узы:
«Иҟоузеи абри ауаҩ иқәгашьас?»

472

АМҨА СЫҚӘУП
Аԥсҭазаараҿ сҿаԥхьа иқәгылоуп,
Аус дуқәа ихьанҭаӡоу!
Урҭ гәышԥыла са сырԥылоит,
Ҳаибадыруеит, срыцәшәаӡом!
Сымҩа ԥхьарҟәо сара исԥылар,
Иҭаҟәҭаҿо амҩапа,
Уи сацәшәазшәа са саагылар
Ԥхашьарами, нас, ишԥа?
Сашәа иаҩызоуп, сымҩа иашоуп,
Мап ацәыскуам са сразҟы!
Ԥхьа санымца исҳәо башоуп,
Иаԥхьарыда, нас, сышәҟәы?!
Сышлааит, сшықәу сара уи амҩа,
Аха сыҷкәыноуп, сгәы ажәуам.
Сангылоуп сҽышькыл, апҟацаҳәа
Ԥхьаҟа снеиуеит, сааԥсауам.

473

АБГАХӘЫҶЫ АКАГЬЫ АХАРАӠАМ
Ажәамаана
Акәытрыбга,
Ашьарақәа ахьырааӡоз
Иҟарҵеит еиҳабыс,
Иаргьы иауан аус!
Аха убраҟа
Гәҩарас иҟарҵеит,
Рацәак аамҭа мцеит.
Иқәгылеит зҵаатәыс:
– Абри еиԥш агәрамга
Акәытрыбга
Аҳәа ферма еиҳабыс
Изыҟашәҵазеи?
Ашьарақәа фатәыс
Изамҵашәҵазеи?
– Ҳара ишаадыруаз
Акәытрыбга ҳәа акәын.
Иара ахьыҟаҳҵаз
Аҽаџьара акәын... –
Абас ианыцәгьаха аус,
Уи иахьамаз «иаамырхын»,
Ауаса рфермаҿы
Иҟарҵеит еиҳабыс!
Абраҟагьы абгахәыҷы
Акагьы ахараӡам,
«Аусура» азынгьы
Хар амаӡам.
Зегь ахароуп
Абга ду,
Абгахәыҷы иазылызхыз
Амҩа ду!
474

САШӘА
Сашәа, архақәа
Урхыԥраа уцала,
Ашәарах шьамхыла
Уара урыхьӡала.
Ақәыԥшра уманы,
Сашәа, уцәқәырԥа.
Ушьауардынушәа,
Ухал, уҽырба!
Сашәа, унеила,
Аԥшаҳәақәа урныс,
Аԥсҭақәа урҭала,
Абахәқәа урҿыс!
Сашәа – сыԥсҭазаара,
Сара сгәацаԥха,
Са саныҟамгьы,
Сашәа усҭынха!

475

***
Иуҳәаз зегь дырны иуҳәазар
Уацәымҩашьо ақәнага,
Нас, суҳәоит, иҟалозар,
Аԥсҭазаараҿы иҳарба!
Иноумгӡозар ажәа иуҳәаз,
Ус ахала ианынха,
Изҭахыда, уара иумаз,
Уара иухьӡым аҭынха...
Ажәа мԥсыроуп, ԥхыӡымхароуп,
Изыԥсоузеи ианхьшәа.
Иԥсыҽымхароуп, мраны
иԥхароуп,
Уаҩы ибароуп уи алҵшәа!

476

БЗИА УРБАРТӘ УАНЫҞАЛА...
Аҭакԥхықәра сыдырҵеит ҳәа
Зынӡа уҽумырчын,
Уара уеиԥшгьы, ус ҳҳәеит ҳәа,
Иоухьеит аӡәы ачын.
Уара иуоузар аҭакԥхықәра,
Идырҳәа иузыркыз!
Ргәы уахәап ауааԥсыра,
Иагьузырҳәап ус:
«Дад, адура угымхароуп,
Ҳа ҳзын кырзылшаз,
Ухьӡырҳәаган уриҭароуп,
Уеиԥш аҵеи дзыхшаз!»
Абас узырҳәартә уҽыҟаҵа,
Бзанҵы уҽумырчын.
Бзиа урбартә уаныҟала,
Иуҭахӡам ачын.

477

***
Сыцәа ҟьалеит, сыцәа сцәыӡит.
Ахәыцра самоуп сыкҿацал.
«Шьҭа ушьҭал, умоурахә мыӡит,
Уҽырҭынчны уцәа уҭал!»
Абас ҳәаны аӡә ҿиҭуашәа,
Адәахьынтә исаҳауеит.
Аха нас инхәыҵашәа,
Аԥша иаман ицауеит.
Сара сиарҭаҿ ҭынч сызиоума,
Сус сыхьымӡар ҳәа сшәауеит.
Ажәеинраала аҩра мариоума,
Ҳшеикәҟьашо иҳаршауеит!

478

СЫДГЬЫЛ
Сара садгьыл баҳча дгьылуп,
Снапала иқәҵоуп...
Сара сыдгьыл дгьыл ԥсылоуп,
Ҽаҩрала иԥшӡоуп.
Сара сыдгьыл, сара усануп,
Уара уоуп сзааӡаз.
Сара сзыҳәа уара ушьамуп,
Уара сызкәыхшаз!
Ан дызхашҭуа, илгәыҵасуа,
Ихьӡым уи аҵеи,
Сыдгьыл уара иуласҵауа,
Дсымам адунеи!
Сыҟанаҵы пату уқәҵаны,
Иукәсыршоит снапқәа.
Сыԥсыр, сызқәа наудҵаны,
Сыцәоит сынҭахәхәа!..

479

АПАКЕТ
Хышықәса дуӡӡак,
Стол дук еиҵҳәа,
Ишьапы иҵҳәа,
Убра дахатәан.
Џьоукы ирҳәоит:
Дӷьазкит ҳәа,
Астол дакит ҳәа,
Дпаззӡа даханы,
Уи арыжәтә ижәуан!
Ахыбра ақәа кылсуамызт,
Акгьы усыс имамызт,
Даҵатәан ашьшьыҳәа
Исахьарку аҭуан.
Ддәылҵны ԥша иирсуамызт,
Аус усгьы иуамызт,
Аҩнынӡа машьынала,
Усгьы дцауан!
Аусура ҳәа дашьҭан,
Изеицәааӡозеи,
Иахьа аилатәарақәа
Хәба ҟаиҵауан.
Ақьаад игмызт,
Ақәҵарақәа маҷмызт,
Аха сара исымбеит
Ак наигӡауа!
480

Дтәан. Дҿарҳасуан,
Аԥшандага аԥша инарсуан,
Уахынлагьы алашара
Иҩнаҷҷон икабинет!
Аҵәҵәа дылзасуан,
Аамҭала инабжьаршәуа,
Имаӡаныҟәгаҩ дыҩналаанӡа
Ихиртлом апакет.
Аҵыхәтәан пакетк
Ихәыҷӡаз изаарҭиит,
Аха уи акәзаап
Зынӡак аҭакар.
Имаӡаныҟәгаҩ
Апакет изаалыртит:
– Аусура уамхуп,
Аҩыза Макар!

***
Салазҵазеи ҳәа уаанымгылан,
Ахәахәа баны.
Ихьча аиаша, аԥхьа угылан,
Уаҳәа ҵар ҭԥааны.
Убасҟаноуп уара уанхаҵоу,
Акыр уанаԥсоу;
Аԥсҭазаара уанашьанҵоу
Ужәлар уанырԥоу!

482

АПОЕТ

Л. Лабахәуа изкны

Поетк дышиашоу уара уиашан,
Поетк дышфыз уфын!..
Уажәа аҩызан амра шаша,
Схахәы ҟәымшәышә, абырфын.
Сгәы иақәшәон, сҩыза, уцәаҩа;
Жәлар рус ушамадаз.
Ашәа рзуҳәон арха, аҿаҩа,
Ҿыц анхара иалагаз!
Ақәыԥшра уаман уара ушьҭыхны,
Аха умҩа ылуххьан.
Поет гәыла умҵәыжәҩа еиҵыхны
Уашҭагәара уҭыԥраахьан.
Улаԥыџь ахәыц шкәакәа,
Уара иумаз шьанаҵас…
Иахьанӡагьы исхамшҭӡакәа,
Сыбла ихгылоуп шанаҵас!
О, апоет, уажәа хысуеит,
Уажәа иаҩызоу амацәыс!
Са саӡрыжәуеит, са сархәыцуеит,
Са иаԥысҵоит ашәа ҿыц!
Ишьҭоуп саԥхьа ишәҭыкакаҷны,
Ааԥынра быбышӡа!
Есааԥынра иааиуа уацны,
Угылоуп саԥхьа ушашаӡа!

483

***
Аусура далалеит,
Ауал иқәиҵан.
Адырҩаҽны ишәеит,
Седру иҟаиҵаз!
«Ачалт» даҵалеит,
Имызк аҽны.
Апрокурор дишьҭалеит,
Ашәҟәқәа еиқәыршәаны...
Асуд дриҭеит
Иус ӡбатәыс,
Хәышықәса ирҭеит,
Абахҭа дҭадырст!
Хәымшгьы мҵыцкәа,
Иахигеит иус,
Иаадыршшан абӷьыцқәа,
Еиҭарӡбит ҿыц.
Уажәраанӡа ивырбоз,
Уи зегь башахеит.
Аԥара нцәыҵирҳәҳәан,
Иара «диашахеит».
Ԥыхьа аҵкыс еиӷьызгьы,
Иоут амаҵура.
Ари аус зыӡбазгьы
Дџьаршьеит жәлара!

484

– Усоуп, дад, аԥара
Акралшоит, акыр?
Иалшоит ачара
Аиныхрагь – уԥсыр!
«Акрызмаз иабдугьы
Изиуит аԥсхәы».
Ари ажәаԥҟа уажәыгьы
Мчамоуп мыцхәы!

***
Амчра ирҭеит,
Ибӷа дырӷәӷәеит,
Имчгьы анациҵа
Нас, дыӷәӷәахеит.
Аха рыцҳарас
Иҟалаз убриоуп,
Зегь ихашҭын,
Иҳәеит – сара соуп!
Иара ихашҭыз,
Дара дырхамшҭит.
«Агәхашҭра» имаз –
Хара дамшьҭит!

486

ԤҲӘЫЗБА ԤАГЬАК ИЛЫЗКНЫ
Ԥҳәызбак ланшьа
Еиҳабырак ирҭан,
Иаалырҟьашәа ҽнак,
Адунеи дамкуа,
Лԥан дахыԥан
Дҟалеит оумашәак!
– Саншьа ииҳәаз,
Саншьа ииуз,
Саншьа иахь сцоит;
Саншьа ирҭаз амашьына
Аԥхьа сынҭатәоит.
Саншьа амшын ааигәара
Изгылоуп ахан,
Уи иакәиршеит
Аихатә гәара,
Убас игәаԥхан...
Саншьа изыҩноу аҩнымаҭәа
Шә-нызқь иаԥсоуп.
Саншьа идиван уаннылатәа,
Даара акыр иаԥсоуп!
Саншьа иҿы дыҟан
Аминистр,
Уажә ааскьа дааны.
Убри аминистр
Инизҿысҭыр
Акы сҭахханы,
Жәак сирҳәома
487

Ак азыҳәан,
Дымԥыруеи ԥсааҵас!
Саншьа иаҳаҭыр мацараз,
Са срымгои сымҵарс!
Ба иббахьоума
Сара саншьа
Аԥсаатәқәа дызлатәоу:
Ари Агәышьа,
Ани Аршьа,
Ҟәараса, Татоу...
Арҭ зегьы ауигахәа,
Иигауа аӡә лоуп!
Иаҳаракгьы сгәы иахәауа
Аԥҳәызба Тата лоуп!
Егьырҭ ргәы иажьагәышьоит,
Агәырҩа иагоит,
Иахьа саншьа
Акыр илшоит,
Уи сара
Агәра згоит.
Иахьа жәантәҟа
Иҽиԥсахәеит,
Иара саргьы – убас.
Саншьа даара
Ихы дахәоит –
Иаԥсада инацәкьыс?
Ус даацәажәеит
Лҩыза Гәлиза:
488

– Ната, бааӡырҩы,
Хымдыр ԥагьа,
Бара бҩызцәа
Са избахьеит ӡәырҩы.
Амаҵура баншьа ирҭаз
Ажәлар роуп изтәу.
Ихазы акәым уи зирҭаз,
Ибдыруоу змаҵ утәу?
Иареи бареи шәыда
Дыҟам аԥсы зхоу?
Шәҩыџьа шәоума
Ҳара ҳқыҭан
Иҟоу, кыр иаԥсоу?
Анцәа иџьшьоуп
Иахьшәанамхо
Шәарҭ аиҳабра!
Уаҩ дгәазымҭаз
Зхы аҷыдахаз,
Аамҭа изгом хара.

***
Имшац, аҵх ацәа иалоуп,
Шарԥыеҵәа агыламҭаз,
Хәыцрак схалан смырцәо самоуп,
Сгәы иснаҭоит: сгыландаз!
Убри аамҭаз аԥссаҩы
Лҩымсаг абжьы гауеит,
Амҩаду дананым уаҩы,
Уи амҩаду лыԥссауеит!
Иаашеит. Ашьыжь иказказуа
Ицқьан, амҩаду ԥссан!
«Иҭабуп!» – басҳәоит сахьымҩасуа,
Иҭабуп ҳәа басҳәоит, сан!
Ба бџьабаа ззымдыруа,
Иззеилымкаауа бџьаԥса,
Дыббозар аӡәы, дымшаҭакәа
Бҟьымсар далакны дыԥсса!

490

СЫБЖЬЫ РЫСҬОИТ!
Сыбжьы усҭоит, схақәиҭра,
Сыбжьы усҭоит, сразҟы!
Ишԥассиру иахьа схәыцра,
Ишԥагәырӷьо схы-сгәы!
Сыбжьы усҭоит, сара сгәакьа,
Ленин ипартиа ду сызлоу!
Сыбжьы усҭоит: сиаша-саркьа,
Сыԥсҭазаара кыр иаԥсоу!
Сыбжьы усҭоит, са Сыԥсадгьыл,
Сшьамтәыла, сызкәыхшоу!
Сара усымоуп сыԥсы уадкыл,
Уара узыноуп са сызшоу!
Сыбжьы рысҭоит са сызхылҵыз,
Сара сыжәлар ԥхьаҟа ицо!
Арахә има ахьча игәарҵыз,
Ахра иқәу ахшца ҟаҵо!
Абаҳчаҟаҵаҩ, абаҳча иҵоу,
Аколнхаҩы иҿызхәа ачаи!
Сыбжьы рысҭоит ифырхацәоу,
Зыхьӡ адырхьоу адунеи!
Сыбжьы рысҭоит зус иазҟазоу,
Дарбанзаалак аӡә дынмыжь.
Ҳаихьӡарақәа уасхырс ирыҵоу,
Аус зуа зыплан иахыжь!

491

Сыбжьы асҭоит сара аҭынчра,
Ишьақәгыларц адунеи!
Иҟамларцаз абџьаршьҭыхра,
Еизынхарцаз аниԥеи!
Сыбжьы усҭоит, схақәиҭра,
Сыбжьы усҭоит, сразҟы!
Ишԥассиру иахьа схәыцра,
Ишԥагәырӷьо схы-сгәы!

АҨЫЖӘРОУП ИМОУ ҬЫӠШӘАС
Аҩы ужәуазар
иуцижәуеит,
Ашәагьы уциҳәоит,
заманалагьы
Иуиҭоит абан.
Жәохә аҵәыцакгьы
ыжәны иуиҭауеит
Ирҭәны,
ианыргыланы асаан.
Иарбану иуҭахә
аныҳәаҿа ҭаижьуам.
Арахь
ибаӡом ишшаз,
Инаҩсан итәақәоу
астол иахижьуам,
Аҵыхәтәаны
иныҳәоит ҳзыхшаз!
Иҟазшьа бзиахәуп,
абар, дԥаԥашькын,
Аҳәсақәа
рхы ҭиҟьеит бызла.
Аҩы иижәыз
дамоуп дараапкын,
иреиҳәоит:
– Шәааины сышәыгәӡла!
Нас, ҿиҭуеит:
– Бабацеи аҩынаҳа!
Ирласны
саҵәцақәа ирҭаҭәа!
Аӡба сакуеит,
иазыбуеи сыгәнаҳа.
493

Са изгароуп
аиааира аҵыхәтәа! –
Иныҳәоит аԥсуара,
иныҳәоит ачеиџьыка,
Иныҳәоит: ажь, аӡахәа...
Абас мгәала дуеисоит,
иуҭаху ықәиҵоит,
– Уааи, уареи
сареи еиҳа зыжәуа!
Иара иижәуа умжәыргьы
аҵәы улаиҵоит,
Дгәаауеит
иԥсахы ԥыжәжәауа!
– Иарбан сызуаҭәоумшьо,
саҵәцақәа зурхынҳәуа,
Иудыруазааит
ишақәысҵо схы. –
Ихаԥыц еихарӷәӷәо,
игәы шыхынҳәуа,
Ихы-иҿы
ианубаауеит мыцхәы!
Афараҿ иуцифоит,
ажәраҿы иуцижәуеит,
Аха аусураҿы – мамоу!
Аиҩызараҿгьы
амҩабжара уаанижьуеит,
Сара исыздыруам
абри змааноу.
Станциак аҿы дгыланы
ажәабжьк иҳәозаргьы,
Аҩыжәроуп
имоу ҭыӡшәас.
494

Шаҟа иԥхашьароузеи,
сара ԥыҭк сықәындаз
Абри аҩыза имамкәа
ҟазшьас!

САРЕИ СЫҚАЛАҚЬИ
Сара сықалақь
ҭаҳәҳәоуп,
Ихкаауп шьха гәарала,
Уи ажәуам,
икаҳауам, икаԥсом.
Уи ашәа азысҳәоит
сара гәаԥхарала,
Махәҿала аусураҿ
уаҟагь сааԥсом.
Ачамгәыр
арахәыцқәа реиԥш
«ахьхьа» рыхгоит
арҩашқәа,
Нырцә-аарцә
еиндырҩуеит,
Рыбжьы еиқәшәаӡа!
Ажәҩангьы ҳхагылоуп
Араҟа ихьыҵәцараха,
Икаууа ицоит амшқәа,
Сгылоит сласӡа.
Исымоуп аишьцәа,
Исымоуп ақәлацәа,
Урҭ са исывагылоуп,
Абраҟа саӡәым!
Ҳахәмаруеит, ҳаччоит
Аус ҳҽадцаланы,
Зегьы еицышьҭаҳхәеит,
Ҳаиҵахом, ҳаигым!
Ашьхақәа реиҟәԥара
Иалҵәраа инеиуеит,
496

Аалӡга еихыҽҽара
Цыгәхыршәҭ ҟаҵауа,
Аԥша хьшәашәа ҭаланы
Араҟа илеиҩеиуеит,
Ахрақәа инарывсны
Ицоит игәыӡуа.
Унаԥшыр убжьыԥшны
Наҟ, аиҩхаа,
Ҭаҳмадаҵас иӡышӡа
Иубауеит Хәаџьал.
Ишаԥу еиԥш, есқьынагь,
Уа, асы ауеит заа,
Ирыбны иақәжьуп
Асы жәпа ахәдаџьал!
Иахьыз азымдыруа,
Алахь еимарџахәуа,
Ишәаны иангылаз
Ақьышә иаҵәаӡа,
Аԥсуа поет
Леонти Лабахәуа,
Убасҟан абра игеит
Ибжьы ҿацаӡа!
Уиаахыс шаҟа ӡы
Цахьоузеи иалсны,
Шаҟа бла ҭалахьоузеи
Агәаҵа еимдауа?!
Амшқәеи аҵхқәеи
Цеит ирласны,
Ашәарахгьы шәан
Ицеит икаууа!
497

Аблақәа ҭыџьџьо, абар,
Иаҵәаџьаа реиԥш,
Сықалақь сыхәаччоит,
Иаҿуп азҳара.
Икәалыкәаџьо,
Абар, унагәылаԥш,
Иба, уи акәша-мыкәша
Иаҿу анхара.
Аӡара ҭырффаҷа,
Сықалақь ҭыԥҳаҵас,
Баҳчала иқамызуа
Иҽырбоит, иҽырба!
Адәыӷба – аҽеиқәа
Ҭарчеи ныҟәгаҩҵас,
Ашьхара ибжьаршәны,
Ицоит ахы иҭарԥа!
Ленин ибзоурала
Тҟәарчал угәырӷьахәуп,
Ԥсра зқәым уи ихьӡ
Ухаԥхоит мраҵас!
Ҳиааирақәа, ҳусқәа,
Зегьы-зегьы дрылахәуп;
Аԥсуаагьы алалт,
Аусуцәа рыкласс!
Ҩынҩажәа шықәса
Ҳара ҳаԥылауеит,
Аԥсны Асовет мчра
Ҟалеижьҭеи иахьа!
Аҭоурыхтә хҭысқәа
Шаҳаҭра ҳзыруеит,
498

Ҳкоммунист партиала
Ҳашцауа ԥхьаҟа!
Аӡара ҭырффаҷа,
Сықалақь ҭыԥҳаҵас
Баҳчала иқамызуа
Иҽырбоит, иҽырба!
Адәыӷба – аҽеиқәа
Ҭарчеи ныҟәгаҩҵас,
Ашьхара ибжьаршәны
Ицоит ахҭырԥа!

АГАӠА
С. Михалков иҿырԥшшәа
Агаӡа захьынџьарагьы
Дшәарҭоуп, уицәшәала!
Уи иҿаԥхьа уахгьы-ҽынгьы,
Уара ухы хьчала!
Агаӡа изын усгьы
Иҟаӡам закәан,
Адгьылгьы амшынгьы
Ҭеигӡоит афырџьан.
Зны-зынлагьы агаӡа
Иаулоит аиҳабра.
Стол дукгьы дыззаӡа
Днахатәоит убра!
Гаӡак убас аусқәа
Еилеихәар ҟалоит,
Шәҩык зынӡа аҟәышқәа
Ирзеилмырго ицәгьахоит!

500

МАИ ҼЫРБОИТ
Иахьа ҳгәырӷьара ҳаракӡоуп,
Ҳааԥынра мааи!
Ҳаԥсҭазаара иахьа иԥшӡоуп,
Ҳаԥылауеит Маи!
Ҳахьынаԥшлак Маи цәқәырԥоит,
Ицәқәырԥоит аҽаҩра.
Ҳашьха, ҳарха – зегь ҽырбоит,
Иҽырбоит ҳ-Аԥсынра.
Халшарақәа џьашьахәӡоуп,
Ахаҵара ҳа иаҳтәуп.
Ҳамчи амреи еимадоуп,
Жәҩан агәашә аартуп!
Ҳара шәтәыла ҳаилыџьџьо,
Абираҟ ҳхаргыл,
Амрахәага ҳхарҷҷо,
Ҳнеиуеит ҳаивҵагыл.
Амахәҿақәа ашәҭ ишхырҩо
Ихааҩоит адәы,
Ҳажәабжь гоит ицаҳәцаҳәо,
Аулицақәа рҭәы.
Ҳнеиуеит. Ҳгәырӷьара ҳаракӡоуп,
Ҳааԥынра мааи!
Ҳаԥсҭазаара иахьа иԥшӡоуп,
Ҳаԥылауеит Маи!

501

***
Агәырӷьара сҿықәны сара сыххачча,
Ҽыла сныҽԥынгылт аӡиас Қәмарча.
Баграт иҩымҭа усҟан исгәалашәеит,
Аӡы аҵахьынтәи ахаҳәқәа сҿалашеит.
Қәмарча иуеиҵазаргь ахаан хәашьра
амбац,
Ихьшәашәоуп, иразнышуп, ицәажәоит
са с-Ламкац.
О, сырҩаш хазына, ҭабара зықәӡам,
Гәыкала иунаҭоит Қәмарча салам!

502

***
Аиаша азыҳәан сыхәда хысҵәоит,
Шԥыла сыкәԥаҩуп.
Аиаша азыҳәан цҳас сыҽхысҵоит,
Иуаҩу изы суаҩуп.
Ахәахәа ныҟәызго са сиаӷоуп,
Дызбанык сынхом.
Аиаша анысҳәо са сыӷәӷәоуп,
Сара сеиҵахом.
Сара сиашан шәҩык хәахәазаргь,
Абџьарлагьы ихиаӡаз,
Сшәаны сиаша са сахьхәуазар,
Иԥсқәоу рахь сыԥхьаӡаз.
Сара аиашаз схы самеигӡа,
Ианақәсҵа сыԥсы,
Сыԥсыргьы жәлар рнапы сықәҵа,
Салырхып рхы-ргәы...
Снаскьаргап аҵыхәтәаны,
Ишәап доусы иуал,
Ирҳәап пату насықәҵаны:
«Бзиала, Кьыршьал!»

503

***
Са сыҷкәынра аӡӷьы иаҩызоуп,
Иқәԥақәсуа ицалароуп.
Иарбанзаалак сгәы иамыхәо,
Иаацәырганы исҳәалароуп!
Амч змоу, ӷәӷәала икшо,
Ажәа сашьҭоуп аҳәара.
Ажәа иаша идуӡӡоуп иалшо,
Аҳәа иаҩызоуп уи иара.
Сажәа абџьарс иансыҟәнысҵа,
Ирымҳәароуп еибагом.
Ихаарадаха насгьы идысӡа,
Ианыҟала агәра згом.
Са сыҷкәынра аӡӷьы иаҩызоуп,
Иқәԥақәсуа ицалароуп.
Иарбанзаалак сгәы иамыхәо,
Иаацәырганы исҳәалароуп!

504

СҚЫҬА
О, сқыҭа, гәыбӷан сумҭан,
Ак сыцәугхаргь исзымдырт ауп.
Ажәеинраалак сара исымҭан
Исызумҭазаргь уҷкәын соуп.
Уажәеинраалоуп, угәыҟаҵагоуп,
Ачамгәыр ианаало уоуп,
Уҭыԥҳа цқьоуп, ублахкыгоуп,
Урахәыцны сгәы уахоуп!..
Сқыҭа гәыраз, сгәаҵа уҭыхоит,
Убриоуп ҭынч сызмыртәо.
Амчра суҭоит, ԥхьаҟа усыԥхьоит,
Ԥхьаҟа снеиуеит ашәа ҳәо.
Абзиабара цқьа уара исуҭаз,
Удәқәа ирхыскааит санхәыҷыз.
Аҵарақәа ашәа ирҿысҵааз,
Сдәы, сбаҳча – уи ала иҭәыз,
Амҵәыжәҩа снаҭеит! Са сбаҩхатәра,
Аԥсы ахауҵеит лабҿаба.
Сқыҭа, сқыҭа, изқәым хашҭра,
Са сҭыԥҳа ԥшӡа, уҽырба.
Ашықәс цеит, ицеит, иабаҟоу?
Саргьы акырӡа снаскьахьеит..
Иҳәа, сқыҭа, угәы сшахәо,
Схәыҷра нсыжьхьеит, сышлахьеит.

505

Аха ихаҵа, са сгәы узыҟоуп,
Сшузыҟаз еиԥш санхәыҷыз.
Уажәраанӡагь уашҭаҿ сыҟоуп,
Сгәаҿы ацәымза ахьауркыз!
Уажәеинраалоуп, угәыҟаҵагоуп,
Ачамгәыр ианаало уоуп!
Уҭыԥҳа цқьоуп, ублахкыгоуп,
Урахәыцны сгәы уахоуп!...

***
Ижакьа гәымжьаҵәӡа.
Имгәацәа ҭысҳаԥӡа.
Ихаҭа дӡыӷраԥшьӡа,
Аус иуан дҷаԥшьӡа.
Бырфынуп, уарҳалуп,
Цәҩычоуп, хрустальуп,
Иҩны ҭәуп кәапеишәа,
Ирцәгьеит иаргьы илеишәа...
Имоуӡеит закәанла,
Ирҳаз ауп «муӷамла».
Дӷьычуан грамм-граммла,
Убас килограммла.
Имгәацәа ҭасҳаԥӡа,
Ихаҭа дзыӷраԥшьӡа,
Аха абри «аԥшӡа»,
Дзымцеит дҷаԥшьӡа!

507

***
Сыбзиабара амҩа каххаа,
Иҵга инагоуп ббаҳчара.
Ааԥынра ашәҭ афҩыхаа
Аԥша иаццоит ахара...
Са сыҷкәынра зны иааԥнымзи,
Исырҭон ашәҭашьыҵәрақәа.
Усҟан сара сырҭахымзи
Аԥҳәызба хәыҷы быблақәа.
Аха иахьа схахәышлара,
Сгәы иаҭахым, иатәанабом,
Исыздырам ишбасҳәара,
Абзиабара сцәа иалабом!

508

СЫБЛАСАРКЬА
Сара схәыҷын, абласаркьа
Сацәыԥхамшьо сыбла ианасҭаз.
Дысхыччауан арԥыс ԥагьа,
Анкьа сара аҵара исыцҭаз...
Сыбласаркьа, ахра саркьа,
Сыдгьыл ԥшӡа ианыԥшылоит.
Сыбла ианамоу сықәиоуп сарӷьа...
Сыбласаркьа сгәы аргәырӷьоит.
Сыбласаркьа, уда схәарҭам,
Сыбласаркьа, сызкәыхшаша.
Сыбла уанамоу сара сшәарҭам,
Сыбласаркьа – сгәырӷьаҿҳәаша!

509

***
Ачҳара есқьынагьы ихаҵарам,
Ачҳара есқьынагьы ихьым.
Ишәасҳәоит, ишәасҳәа аиашара,
Ишыжәбо зегьыҵәҟьа ирҭахым.
Ирҭахы-ирҭахым аиашара,
Аиашароуп афырхаҵара зыхшо!
Аиашара иацгәышьоуп ашара,
Аха аиашоуп акырӡа зылшо.
Аиашазы иаҭахуп ақәԥара,
Аха ақәԥара – хацәынмырха!
Ақәнамга иаҭахым ачҳара,
Уи ҭалааит ҳаӷоу имӡырха!

510

САЖӘЕИНРААЛА НАБХЬЫԤШИТ...
Ачаиҿыхҩы лахь
Сыбла ихылеит ирхыхәхәала
Быԥшреи ԥсахьеи, беилыԥхо.
Иахьа ибзыскуеит сажәеинраала,
Са исыздыруам изакәхо...
Бышьҭа схылап ашьыжь сгылан,
Аӡаӡа ԥхьаҳәо бызлацаз.
Агаҿантәи аԥша сԥылап,
Исазҵаап, иарбан уаҳзаазцаз?
Амра гылеит. Амрахәага,
Иԥхеиԥхеиуа са исҿаҷҷоит.
Сцоит сашьҭалан сажәеинраала,
Ахьыр-хьырҳәа акәара ччоит.
Убри снырны аӡыхь аҵыхәа
Ачаиплантациа сынҭаԥшит.
Ахьшьыцба еиԥш ачаи ахьҿыбхәа
Сажәеинраала набхьыԥшит.

511

***
Агәырӷьара газго,
сыҩны иазнан иҩналт.
Сыбзиабара зыгәра зго,
сгәырӷьара ианаалт;
Иазымкит сыҩны азал,
иарлашеит аҭуан,
Иазымҳәеит сажәеинраала,
исзымхеит смилан.
Скаламгьы мҵасырсит,
иҭыԥрит сгәы аҭра!
Сымчқәа сырҿыцит,
Сымҵәыжәҩақәа ласхеит,
Ԥсаатәшәа сдырԥыруеит,
Ажәҩанахь сеихеит!
Иҵхәрааны аҿынанахеит,
абзиабара аӡыхь.
Аҟәандара сзаанагеит,
исԥырнацеит аҷыхь!
Шәааира сыхнахит,
агәырӷьара сарҭәит!
Шәацәажәара хәышәбзиахеит,
сгәы ахәрақәа дырӷьеит.
Шәыччара гәабзиарахеит,
сара сеиқәдырхеит...
Шәцаргьы шәеиҭаазгоит
схәарҭамкәа сҟалар.
Ижәдыруазааит, шәыгәхьаазгоит,
лассы-лассы шәмаалар!

512

МАХЬАЛ ИХӘДАЏЬАЛ
Џьоукы ирыцриҟьон,
Џьоукы ирцәигон,
Абас дыҟан Махьал.
Џьоукы ирхыргон,
Џьоукы игәныргон
Изырҳәауан «нахал!»
Имбаӡазшәа, имаҳаӡазшәа,
Ихәлабгон Махьал.
«Рукой махал», иҳәон: – «начхал», –
Ирҳауан амал.
Ус дшыҟаз, иаацәырҟьаз
Дҭанаҵеит аӷьал...
Дыгәрымуа, дыҟрымҿрымуа
Махьал «рукой махал».
Иҽизымкуа, иҽизымшьуа
Ихнажәеит ихәдаџьал!...

513

МАРТ ԤШЬБА
Амшын хәмаруан, ацәқәырԥа
Иадҽҽалон агаҿа.
Уигьы аԥылоит Март ԥшьба
Иамнахәазшәа амаҿа.
Избан акәзар, абри аҽны
Аиааира згаз мшын.
Иааҿыкәыршан Аԥсны,
Ихәмаруан амшын.
Анхаҩы жәлар убри аҽны,
Еивыргеит рыԥсы ласӡа.
Абираҟ ҟаԥшь ҳаракны
Ихәмаруан илашаӡа.
Ашлақәа, ажәлар рацәаҩын,
Ахәыҷы, аду абра.
Амра ҳа ҳахь иааԥшын
Иаҿын акаҷҷара.
Москвантәи Ленин дгылан,
Аԥсныҟа дааԥшуан.
Илаԥш ааӡон Аԥсынтәыла,
Ииҳәозгьы ҳаҳауан.
Рыԥсы рылалт аҵламахәқәа,
Ашьац гылт ииаҵәаӡа.
Асырӡ хыҵит, аӡымахәқәа
Ицон амшынахь иццакӡа.
Аҽны ироуз анхаҩы жәлара
Агәырӷьара иамам ахә.
514

Ишлан, ишла ишышлара,
Иҽырба-ҽырбон Ерцахә.
Ажәҩан саркьашәа икеикеиуеит,
Ианубаалоит ухы-уҿы.
Ахақәиҭра аԥша леиҩеиуеит,
Аԥсны ныҳәоуп убри аҽны!

***
Абзиабара, оумашәа уҟоуп,
Уара уџьашьахәуп.
Џьоукы рзыҳәан угәырмаҷгоуп,
Џьоукы рзы угәыцхәуп!
Сара исуҭеит ахачҳара,
Исурбеит акыр.
Шьҭа акыр сымоуп иуасҳәара,
Аха умыццакыр…

516

СЫԤХЫӠ
Сабџьар шьҭысхит, сабџьар
Мыцҳәарак зықәӡам.
Иахьнақәыскыз иақәшәар,
Уаҳа акгьы сҭахӡам!
Хәадак сықәлан снеиуеит,
Нырцә аҳаԥ аҿы,
Ацәгьоуцәа леиҩеиуеит,
Игәаан, рҽырчы!
Абар, дахьыҟоу Амбакәа,
Сафыџь, Тира, Хаџьгәаҭ,
Рамадан, Тышәкәа, Гадраҟәа,
Иабаанагеи абарҭ?
Зегь еицны иаацәырҵит,
Исыжәларц схаҭа.
Аха сгәы мыҭрысит,
Снырҟьеит аӡышьҭа.
Сшәақь скылԥшны снаҵхеит,
Аҵықьҳәа иҭҟьеит!
Дшызбоз, уиакәхеит,
Аӡәы хланҵы даҿҟьеит!
Аӡәаӡәала срылгеит,
Афацәа – агацәа.
Убасҟан сыԥсы еивызгеит,
Еихызгеит сшьаҿа...

517

Ҳаракырак сықәлан,
Снеиуан сласӡа,
Сгәы гәырӷьарак ҭалан,
Ҿысҭзаап зынӡа!
Сцәырҳаны сааҿыхеит,
Аԥхӡы саганы.
Сиарҭаҿы саақәтәеит,
Сыԥхыӡ џьашьаны!
Еҳ, абри ԥхыӡымкәа
Избар лабҿаба,
Асатира уаҳа ишысмыҩуа.
Уи азы сыгәра жәга!

***
Сара уара бзиа узбом,
Уззысымбогьы зӡаӡом.
Сцәыҵатәаны џьаргьы исҳәом,
Уҿаҿы иуасҳәоит, исҵәахӡом.
Уҟазшьақәа рыгәра згом,
Санрыхәаԥшлак исзыхгом,
Иуҳәо ҳәам, иууа ум,
Убри азыҳәан усҭахым!

519

***
Аҵых џьаҳаным ҳәа ианашьҭоу,
Ақәыџьмазыҵәҟьа уи аншәарҭоу,
Адыд-мацәыс ианарлашо,
Аҵламахә анаатә ианаркәашо,
Ашьҭыбжь ууа ианылаго,
Ашыш акырцх анкылнаго,
Амҩа аԥшатлакә ианаԥссо,
Уи амҩа шәарҭас ишԥаҟасҵо!..
Ус амра ԥхара иаакылжжны,
Аҵар ашәа рҳәар иааицырӷызны,
Ашәҭқәа ҿалар изаманаӡа,
Афҩыхаа гар ихаакәакәараӡа,
Абла иԥханшьо зысҭахузеи?
Аԥсшәа исҳәо змаҭәахәузеи!
Сҿы ӷәӷәамзар – ԥсҭазаарам,
Иагьа сымазаргь – уи мазарам!

520

***
Схы шлагәышьеит, аха изыршлаз
Даҽаӡә иакәӡам, бара боуп.
Быбзиабара амца исыжәлаз
Ахаҭаҵәҟьа иахҟьаноуп.
Аха уи амца акәиц сыланаҵ,
Ажәра сықәым, сара сҿоуп.
Сбылуеит, абылра сылшонаҵ,
Са сзыбылуа, бара бзоуп!

521

***
Атәара иурбеит,
Иаразнак иԥсы ҭалт.
Иуны иурбеит,
Уаԥхьа уи дахалт.
Аусурагь уҳәеит
Аҿеҩҳәа ибӷа ԥҵәеит,
Аԥсшьара иурбеит,
Ԥсаатәҵас дԥыруеит.
Ацәгьаҳәара ибеит,
Еилихәеит аби-ԥеи.
Абри иеиԥш иҟоугьы
Дықәуп адунеи!

522

АМАӠА
Аӡыхь ахықәан,
Лыԥҳал наргылан,
Нас, дааҭгылеит
Ишызбоз ԥҳәыск.
Лҩызак даанкылан,
Абар еидгылан,
Иалацәажәон
Имаӡаз уск.
– Маӡоуп ибасҳәо,
Бара ибасҳәоит,
Даҽаӡәы иласҳәом
Лыгәра ганы.
Быкәа-бмаӷра иҭасҳәоит,
Ари еиҭасҳәоит,
Еиҭаҳәатәыс ибысҭом,
Уи џьара иганы!
– Иауазеи, бхаҵкы сцеит,
Ашәындыҟәра иҭасҵеит,
Ацаԥхагьы аҿасҵеит,
Ашә асыркит.
Аӡәы иласҳәо сыҟоума,
Са сыбзамыҟәума! –
Ишынеиԥырҵыз еиԥш
Лара дыццакит.

523

Лгәыла илалҳәоит:
– Маӡоуп ибасҳәо,
Бара ибасҳәоит,
Еиҭаҳәатәыс ибысҭом,
Уи џьара иганы.
Иахьа аӡәы исалҳәеит,
Ибымҳәан ҳәа салҳәеит,
Аха бара ибасҳәоит,
Быгәра ганы!..

***
Аӡаӡа, аӡаӡа ахәлаҵәо
Ашамҭаз агәил иҿалаз,
Еҳ, аԥшӡара шԥарацәоу,
Афҩыхаа сгәаҵа иҭалаз!
Аҵар рашәа чамгәыр бжьушәа ианго,
Шаҟа ибзиоузеи аԥшалас!
Сыбзиабара лашеит зыгәра зго,
Разынԥсаха сыбла ихыҷҷалаз.
Ахәыцрақәа, ажәҩанахь схалоума
Сҳәауа аҟынӡа снаргауеит.
Абзиабара баша салоума,
Хәыцрашәк снаргаҩаргауеит!..

525

АҲАҚЬЫМЦӘА
Дагьабыми, дагьаными,
Дагьеҳәшьами аҳақьым.
Уԥсҭазаара рнапы иаными,
Ари иашоуп, џьым, имцым!
Аҳақьымцәа, са саӡәыкны,
Шәара ишәасҳәоит иҭабуп.
Аус жәуеит шәыԥсы ҭыхны,
Абри сашәа шәа ишәызкуп!

526

АУАҨРА
Жәлар рҳәамҭа
Нхаҩ ҟәышк дыҟан,
Ԥазаҵәык диман.
Алада дирхеит,
Аҩада дирхеит,
Аха зегь акы акәын,
Иҳәатәы наимыгӡеит.
Игәы иалан
Аб-аҭаҳмада,
Иҷкәын иахьыҟаимҵоз
Иара ихаҳәатәада.
Аамҭагь кыр цеит,
Абгьы дажәуан.
Аԥа арра дцеит,
Аха ашәҟәы иҩуам...
Ар рҿы зны ишьҭан,
Жәаҩы-рхы ҳәа,
Кыр ҵит уи ашьҭахь –
Шәҩы-рхы ҳәа.
Абас еиҳа-еиҳа,
Аиҳахара даҿын.
Ак аҵкыс ак еиҳаны
Ирҭауан ачын.
Аха абарҭқәа
Иара ддырчын,
Инапаҵаҟа иҟаз рзы
Даара дымчын.
Аинралра аҟынӡа
527

Ус-ус днаӡеит.
Аҩны инижьыз иаб,
Игәхьаа имкӡеит.
Иабгьы ишԥаиурыз,
Иҩнра дахын,
Аарлаҳәа дыҟан,
Акрура дыҵнахын.
Шьҭа илшарагь маҷуп,
Аԥсшьара иҭахуп,
Аха аԥа дабаҟоу,
Акры имаҭәахәу?
Ус ишыҟаз,
Аԥа – аинрал,
Ҽнак игәалашәеит
Икабинет даныҩнал,
Иаб иеиҳәалоз,
Иҷкәынра данҭаз:
«Дад, уҟазшьақәа,
Дад, исгәаԥхом.
Егьарааны уҟазаргьы
Дад, ууаҩхом!»
Имаҵуцәа дрыԥхьаны
Иааигеит дахьтәаз.
Урҭ иреимҳәеит
Иахьа игәы иҭаз.
Дцаны ирыдиҵеит,
Дзыԥхьан иааигаз:
«Шәабџьар шәҟәынҵа,
Абыржәыҵәҟьа шәнаҭрыс
Сара иахьшәасҳәо,
Иахьшәысҭо адрес!
528

Ҭаҳмадак дыҟоуп,
Ԥшьынҩажәа шықәса
Ихыҵуеит, дырбаандаҩны
Даажәга, дшәаԥца!» –
Иҽыжәлеит аҳаҳаиҳәа,
Ишьҭырхит рабџьар.
Улаԥш рыхьӡома
Иахьнеиуа мамзар,
Ахәқәа иахьырхало,
Нас, иахьырхысуа,
Еихьымӡа-еиԥымӡо
Иахьцо, ирмацәысуа.
Атахсахҳәа ҟамчыла
Рыҽқәа иаарысуа,
Иҟоузеи гәаҟрас
Дызусҭда имҵадырсуа?
Шьамхахьы ишьҭоуп асы,
Адәахьы иузкаршәуам
Ииашаны ацгәыԥсы.
Убри аамҭазы,
Убри ақыҭаҿ,
Амза каҷҷон.
Аамҭа цахьан,
Абар, цхыбжьон!
Али-ԥси рыбжьара,
Иақәлеит иҩны-игәара.
Аҭаҳмада дыцәоуп,
Имам агәҩара.
Ԥсрамзар даҽакгьы
Сагап ҳәа дыҟоума?
Убри аамҭаз абжьы геит:
529

– Аԥшәма уҟоума? –
– Дад дшәыкәыхшахоуп,
Ԥшәымашәагь аӡә дыҟоуп,
Џьаракыр акрыҟазар
Иара дызлашәыхәо!
Дҩагылан, аҷараҳәа
Аҩны ашә ааиртит,
Ҩыџьа неибарҭрысын,
Аҭаҳмада дыркит.
Убаандаҩуп ҳәа наиарҳәеит,
Насгьы деиларҳәеит,
Инапқәа аадырҵәин,
Ишьҭахьҟа инҿарҳәеит.
Шәақь ьхәала иааисуа
Дыкны деимырхха,
Дара ҽыжәуп, дрыԥцаны
Инҭыҵт амӡырха.
Дрыман инкылсит,
Ашьхарахь ианшоз.
«Абаандаҩы» игәҭасуан –
Даараӡа изыцәшәоз.
Аинрал «честь» наирҭеит,
Уаҟа дахьтәаз,
Ирыдиҵаз шынагӡоу
Иарҳәеит дара.
Дҩагылан иара:
– Шәхы шәақәиҭуп! – иҳәан,
Урҭ ндәылицеит.
Нас, дааццакын
Ашә нкыдиҵеит.
Даацәажәеит:
530

– Иубома, саб, уахьаанагаз?
Шаҟаҩ ыҟаз убама,
Уара укны уаазгаз?
Сара субома,
Уԥа ара сахьтәоу?
Сыхәда иқәу убома
Ачын заҟароу?
Шаҟа иҭбаау убома
Сзыҩнатәоу азал?
Уҷкәын субома,
Сара – аинрал!
Уажә иубома, нас,
Сара сзакәу?
Шаҟа иус дуу
Снапы злаку?
Смаҵуцәа инарыдысҵар,
Иҟамлар ҟалом!
Исҭаху аныҟарымҵа
Бзиара дсырбом.
Иугәалашәома исоуҳәауаз,
Уара есқьынгьы:
«Дад, уҟазшьақәа,
Дад, исгәаԥхом,
Иагьараан уҟазаргьы
Дад, ууаҩхом!»
– Исаҳауеит исоуҳәо,
Дад, сԥа уара,
Ииашоуп иуҳәауа,
Ус сҳәалон сара.
Аха иахьагьы
Иузеилымкаац абри,
Дад, сушьуазаргьы
Аҵабырг сымҳәари!
531

Сара иуасымҳәеит
Уеинралхом ҳәа!
Егьараангьы уҟазаргьы,
Дад, ууаҩхом ҳәа
Акәын иуасҳәоз,
Усҟангьы, уажәгьы.
Ауаҩра улҵуандаз,
Дад, сушьуангьы!
Амаҵура иахьа аӡәы ирҭоит,
Уаҵәы даҽаӡәы ирҭоит,
Амаҵура уаароуп,
Ари еимырдоит,
Ауаҩра маҵуралагьы иҟалом,
Ауаҩра злам амаҵураҿгьы
Рацәак дҟалом.
Приказла иурҭаз,
Приказла иумырхәеит.
Дад, ачын акәым,
Иҟоу ауаҩроуп.
Са сакәым иурбаандаҩыз,
Аха – уара ухоуп!

***
Иҟақәоузеи, иҟақәоузеи –
Ҳаԥсы иҭоугьы – излаҭоузеи,
Изусҭцәада ҳразҟы зку?! –
Бзиак дыҟамкәа! – Ихәаку,
Знапы цқьам, згәы цқьам,
Хшыҩ змам, ҵара змам, –
Ууа-суа кьынтыжә-маҟа…
1964

533

***
Сгәыразра ззымдырқәо,
Ацәгьа сзызҳәақәо –
Сара ишәасҳәари!
Зхатә қьаф мацараз
(Иухарам-иухараз),
Узҭиуа аԥараз,
«Цәгьарак абаҳҳәари
Акы абаҳфари!» –
Абри аҷыдахаз
Акы змам хәыцырҭас,
Ишәфагәышьала,
Ишәҳәагәышьала…
Сара сиашара,
Нас, – уи ашара
Сара исымазааит.
Шәара шәымцҳәара,
Шәымҵаныҳәара
Шәагымзааит!
1964

534

ЧМАЗАРАДА ЧЫМАЗАРА
Ҳҳаблаҿ инхо хаҵеи ԥҳәыси,
Урҭ рыҟазшьеи рыламыси –
Убри азыҳәан акы зҩын…
Лафшәа иҟоуп, шәааӡырҩы.
Иац далырхит хантәаҩыс,
Ҽыла абан дахьнеиуа.
Иахьа даҟәыҵит иԥҳәыс
Анеира иахьыхандеиуа.
Шәықәсык аҟароуп иҵыз, –
Имашьына, аа, иахьгылоу,
Аиҳаб ида ҽаӡә уаҩыс
Дишьом. Абӷа имоуп.
Аҟәа иргылеит уи ахан,
Иԥҳәыс уабалыхәо!..
Аҩыџьагьы шәпаҵәахан,
Машьынада иныҟәом!
Агәабзиараз еиҵахо,
Иалагеит иаазқәылаз.
Афараҵәҟьа ргәаԥхом
Асҟак ашша зқәылаз…
Аҳақьым иҿы инеит –
«Иҳахәо акы иҳәозар»…
Аҳақьымгьы ус иҳәеит:
«Шәтәақәа, иҟалозар!»

535

– Ҳхьанҭахеит ҳзымныҟәо,
Ажьы мыцхәы ҳкит.
Ҳҟанаҵеит ҳхы ҳамыхәо,
Ҳафара ԥнакит.
Дрыхәаԥшит, дырзыӡырҩит
Даара игәцаракны.
Нас, абас наргәыдиҵеит:
– Ашша амоуп шәгәахы!
Махәҿала аус жәуы,
Даара аԥхӡы шәылҵыр,
Ицқьахар ҟалоит шәгәы,
Шәчымазара шәалҵыр.
Абри еиӷьу даҽа хәшәык
Иабашәыдызгало.
Уаҳа даҽа чмазарак
Сара ишәыдызбалом.
1964

АШШЫԤХЬЫӠ
Уажә аабыкьа ҳақәшәеит ссирк:
Ҳаҩны даҭааит асатирик.
Ҳарҭ асатирик дҳамбаӡацызт,
Икалам ҳаҿамшәаӡацызт.
Ҳтәан ҳара, ажәак ааҳҿымшәо,
Дзықәтәашаз аҟәардә ҳзаамго.
«Ҳчеиџьыка аагәаҭ» ҳазиамҳәеит,
Иаабоназ – уи ҳаигәамԥхеит.
Аԥараҵәҟьа ҳазидымгалеит,
Иааигәа ҳнеи ҳазидымтәалеит.
Хәыԥҳас дҟаҳҵон (аха иума!) –
Ҳаизымиааит ҩысҭаарыла.
Исатиратә ажәеинраала
Аҩра даҿын ԥшьаала-ԥшьаала.
Ҳаргьы игәаҳҭан ҳусқәа шбашаз,
Абна ҳасны ҳцеит ҳашиашаз.
Ҩаԥхьа ҳхынҳәын, ҳшьамхнышгылеит,
Аха усгьы ҳидимкылеит.
Даҳхыччаӡеит, аҵәы ҳахеиҵеит,
Дҳаҵаҳәҳәан, еиҭах ҳаԥхеиҵеит.
Ҳшазыԥшымыз дыди-мацәыси,
Ԥсцәаҳан уи дабаҳазкылси!
Иҟалозар, шәымч еибыҭа,
Асатирик далышәх ҳқыҭа.

537

1964

АЦӘГЬАРА АХЫҴХЫРҬА
Уара иумҳәаз, сара исымҳәаз,
Еицаҳамҳәаз – еиқәылеит.
Уара иуҵәахыз, сара исҵәахыз –
Ибабирахан еинылеит.
Уара иумырхыз,
сара исымырхыз –
Иаарласны ирныԥшит.
Уброуп ацәгьара ахы ахьыҵнахыз –
Уи бзиарак иахымшеит.
Уара ууа, сара суа –
Зегьы ҳауацәа ҳнарыхеит.
Аԥарақәа «ҳхьаа» хырҽуеит,
Убриалагь џьоук духеит.
Еиӷьымхоз, ухаҵкы сцеит,
Инаамҭаз ҳазықәԥар!
Ҳшеибарҟәандоз ҳмал еимырҵәеит,
Ҳшеибажьоз ахьырԥар!
1964

538

***
Мышцәгьашьҭахь акәын,
Аҽышьҭа ӡыла иҭәын.
Избеит, сымҩан акәын,
Машәыршәа снаԥшын –
Ашышкамс амҩа иқәын,
Шахашәа еицрыхәхәо.
Ишнеиуаз «ӡдук» ахықәан
Инанагеит, убо!
Даҽа мҩак абаҟаз,
Иҭалеит урҭ абра.
Аки-аки еибахәаҽ
Иаҿын анҵәара.
Аӡы иҭаз аҽышьҭа
Мшынын, нас, ишԥа!
«Амшын» цәгьахан –
Ирыжәлеит ацәқәырԥа.
Абар, нас, – «ар»
Иахьаҿу аҭахара.
Уажә сраҩсны сцар
Сзымгәаӷьит сара.
«Ар» аӡы иахьаго
Урҭ еиқәырхатәуп,
Аибарххара, абжьы иго,
Иҟоу џьашьатәуп.

539

«Ҵлак» ԥҟаны инаган
Иқәысҵеит цҳасы.
«Ар ду» ԥшьаала-ԥшьаала
Инықәс ицарцы.
Инықәлеит убри ацҳа,
Иҭахаз – ҭахеит.
Иаанхаз агәырқьҳәа
Иқәибаҳәа ицеит.

1964

УАРҬАН
Б. Шьынқәба иҩымҭа иаҿырԥшшәа
Амра лашо жәхьан еиԥш иҩеихьан,
Ацәагьы изхара ҟалахьан.
Уажәыҵәҟьа саауеит ҳәа налеиҳәан,
Дындәылҟьеит Уарҭан шьыжьымҭан.
Дышнеиуаз сгәыла иҟны дныдгылт,
Аха аусурахь уи дцахьан.
Иҟазгьы аҵәцақәа иԥырымгалт,
Аҩы зҭаз ауалыр ҭацәхьан.
Сара сҟны ишыҟаз идыруан
Аҳарданцқьа иалхыз аҩы.
Уинахыс уа дахаҟыруан,
Имангьы днеихьан аӡәырҩы.
Кәацфҩык иԥынҵа инҭасит,
Изыԥшуп уаҟа аԥылгыды.
Ишибаз иаразнак дымҵасит,
Абаҩгьы лаишьҭит ихыргәды.
Ҩызцәақәак имахцә иаҵагыла,
Дынҭаргалеит иашҭа дашьны.
– Закәызеи, мшәан, иабо са сыбла! –
Ҿаалҭит иԥшәма дласны.
– Ҳаи, абааԥс, ихәарҭам шәааишьа,
Исыхьзеи? О, издырит шәзышьҭоу!
Уи акәым, исашәҳәа иҭахашьа:
Ԥылгдыла акәу, вакьыцла дҭахоу?
541

Аҩызцәа руаӡәк даарылҵын,
Аҽыҩҳәа илабашьа наирсын:
– Бхаҵа дашьуп, дад, ҵабыргуп.
Аҩыжәра иазықәԥоз арԥысын,
Акәацфара – иҟоу ирыцкуп!
Ахьмыӡӷ? Мамоу, дад, бацәымшәан, –
Аишәаҿ кәацк нимырхеит.
Акакала, акагьы бжьамыжькәа,
Ҩажәи ԥшьба ҵәыца ҭаирхеит.
– Ҳаи, нас, ари еиԥш цәгьарамзар,
Ишәыхьзеи, шәгылоуп шәеиҵаӷәӷәа?
Митә ҟалама, вакьыцк ихәлахазар,
Дызгаша акагь збом сара уа! –
Даақәгьежьааит абас, ахәыҷқәа идәылҵыз
(Еилашәшәеит иахьылшәыз лыҵк аԥшь!),
Ус наралҳәеит аҵәуара зҽазызкыз:
– Дышәмырԥхашьан шәаб адауаԥшь!
Аҵәуара, о, мап! – Уи иаҭәам.
Гәырҩас акагьы ҟаҵатәӡам.
Акәацфараҿ шәаб дхаҵа башам,
Шьҭа мчыбжьыкгьы уаҳа иҭахӡам. –
Даақәыԥсычҳаит. Уаҳа акгьы мҳәа
Дцеит наҟ, аҩны дныҩнапҟа.

1964

ИХЬӠ ҲАҴОУП
Иара имыхәо аказыҳәан
Сааҭк ицәа иагирхом.
Шьаҿак ҟаиҵом аӡә изыҳәан,
Уара угәҭыха уциҳәом.
Ихы алаирхәуеит абзиараан,
Усҟан агәҭа далатәоуп.
Ихы алиршәшәоит агәаҟраан,
Аџьабаа далалом.
Иҟаҵаны ианиуҭалак,
Днеины дахабабауеит.
Амариа дашьҭоуп дахьубалак,
Нас, адура даҳәауеит.
Дыҟазарц ишԥеиҭаху
Иара ҭаӷабзазала!
Ауаа иреиҳәоит дшыбзиахәу, –
Ҳдәықәуп ихьӡ ҳаҵала…
1964

543

КЫР ЗЫЧҲАЗ
Акыр дкыдырҟьеит,
Акыр дықәрыкшеит,
Аха акымзарак
Акгьы рылымшеит.
Алаф илырхәан,
Аҵәқәа иларҵон.
Уаҩы ишимаҳац
Амитә илаӡон.
Ицәшәо иалагеит,
Акы иамго ҳәа,
Ивагылеит
Иҭахцәа ракәушәа.
Дырҽхәо рҿынархеит, –
Уахьгьы иҽеимҭеит.
Ражәа рыхәлахеит,
Уаҳагь ҿырымҭит.
Имҵагьежьыз
Русқәа башахеит,
Избан акәзар
Кыр зычҳаз диашахеит.

544

1965

АЛЫМ АУАСИАҬ
Алым ажәит, иахьтәоу изымгыло иалагеит,
Еилакыҷит, еицакит ахаҿы.
Ԥыхьа ааигәара изымнеиуазгьы уа инанагеит,
Ажьа, Аашьышь, уҳәа Абгахәыҷы.
Алым ажәит, аха амал рацәаны иаман,
Афатә-ажәтә иалатәан хәдацәахьы.
Абжьаси Амшәи Алым ргәы малан,
Урҭгьы неины абара итәан ашьапахьы.
– Сара усгьы шьҭа иԥсуа соуп, – аҳәеит Алым,
Агәы иалан, алахь еиқәышьшьы. –
– Са сзышьҭаз ахаангьы ԥарамызт, малмызт,
Шәгәы ианаамган са сзын бааԥсы!
Аха саныԥслак абгасса сырҿашәымҵан,
Зыԥсы цәгьоу, зымгәада хәыцырҭа змаӡам.
Ас ахьшәасҳәо, дад, сара саҭашәымҵан,
Урҭ ашьцылахьеит афара агәамсам.
Уаҳа адунеиаҿ қьиарак ыҟоуп ҳәа иҟам,
Ҳаӷоу иоуааит анҭ рнапаҿы аԥсра.
Сыбаҩ ҟаҟатәыс иҟашәымҵан, анышә ԥышәҟа,
Сынҭашәыргыл снаганы адамра.
Уи акәхеит, аԥсҭазаара иалҵит алым,
Уи наӡаӡа алацәа еиқәнаԥсеит.
Ауаҩроуп иҟоу, иҟоу ԥарам, малым,
Уи ззынхазгьы наӡаӡа даанхаӡеит.

545

1965

АХРА САҾАН…
Ахра саҿан, саҿан, саҿан,
Саҿуп уажәгьы ахалара!
Ихәлон, ишон, аамҭа цауан,
Саҿын саргьы ашлара!
Амла сакуан, ахьҭа сакуан,
Исыхьӡон сара ахәлара!
Амҩа сықәын, сыццакуан,
Ахра иснаҭон ааԥхьара!
Ақәа, анаатә сара исыхьӡон,
Исхалон адыд, амацәыс!
Ҳаԥык аҿы ҳамҭак снатәон,
Цәарҭа тата аусымаху.
Иахьа, уаҵәы, мчыбжьык, мызкы,
Ашықәсқәа цон еишьҭаланы!
Ацаҟьамҩа сыман разҟыс,
Бымбылцәарҭа аусымахыз!
Ихеит сеимаа, икаԥсеит сымч,
Сҟәашхеит, ашла сылалеит!
Сара снаскьон, днаскьон сымш,
Сышлышьҭаз аԥҭа далалеит!
Ицырцыруа ҵаҟа ишьҭоуп,
Ижәбанда сымҩа иҟаӡоу!
Аха ԥхьаҟа ацара сыхәҭоуп,
Сызқәу амҩа схымҟьаӡо!
1965

546

ИӶӘӶӘОУ ШЬАҞАНЫ
Ауаҩы данкаҳауа – уиҵагыл
Иӷәӷәоу шьаҟаны.
Дыхьча, ишухьчо ублагәы,
Дааг унапаҟны.
Аӡы дшагоз убеит аӡәы, –
Иакәзааит уаӷа! –
Иадамзаргь кәапеик аӡы
Изаҵх, деиқәырха!
Укәадамхан уаӷа иҵкыс,
Уиҵамхан, уӷәӷәаха!
Зегьы иреиӷьуп, Анцәа иныс,
Ахаҵарахь уеиха!
1965

547

ИУЗМЫРИАШО
Ԥшьынҩажәижәаба дырҭысхьан
Аҭакәажә, данахьхәыз:
– Иахьеиԥш сҟәышындаз усҟан
Суццомызт, Анцәа иныс!
Алыгажәгьы игәы дҭахәыцуан,
Шәкы данырҭыс:
– Еҳ, уажәеиԥш сҟәышындаз усҟан
Бызгарымызт ԥҳәысс!
1965

548

СААԤСЕИТ
Уаҳа сылшом – сааԥсеит,
Сымч акәын – икаԥсеит,
Сҩызцәа скажьны наҟ ицеит,
Схы сцәымыӷхан саанхеит,
«Иухьзеи, мшәан!» – Аӡәгьы имҳәеит…
Ус сҳәеит ҳәа – сааԥсар,
Сымч асҵәҟьа икаԥсар,
Сҩызцәа сныжьны наҟ ицар,
Схы сцәымыӷхан саанхар –
Идәылибаҳәап саӷацәа,
Иккаӡа исхырхып сцәа,
Амца сыжәҵан сырбыллап,
Рнапы еинырҟьап, икәашап…
Сымч рықәхом ҳәа сымҳәеит,
Аха усгьы сааԥсеит…

549

1965

АҾЫМҬҚӘА
Уаӷацәа урцәымшәан,
Иаапкыр – уршьып.
Уҩызцәа урцәымшәан,
Ицәгьарахар – урҭиип.
Иаҳа узыцәшәаша
Аҿымҭқәа роуп зынтәык.
Ишԥасцәымӷу, инҵәаша,
Ирацәахеит уажәык.
Уҽырцәыхьчала аҿымҭқәа –
Урҭ уҭадырхоит.
Рҿымҭрала аусқәа
Рҵыхәтәа цәгьахоит.
Урҭ раҟара узыцәшәаша
Дыҟаӡам аӡәгьы…
Аҿымҭқәа, инҵәаша,
Ишԥасцәымӷу зегьы.

550

1965

***
Ажәлар рнапы уқәдыргылеит,
Уахьцара узымдыруа уҟарҵеит.
Зегь ухашҭит «ақьар» уанахагыла,
Убриак ада акагь умбаӡеит.
Уда ԥсы зхоу уаҩ дыҟоуп ҳәа уҟам,
Ак уаҳауам, удагәахеит, улашәхеит.
Ааи, «убзиами», нас, шьҭа зеиԥш дыҟам,
Иубаргәузеи, уҵысхәхеит, уласхеит!
Аҵысхә, идыруп, аԥша иханагалоит,
Ажәҩан иалалоит зназы иԥыруа…
Аха, иудыруазааит, уашьҭан уҳаднагалоит,
«Мшәан, ҳаиҩызцәамзи» ҳәа унапырҟәыҷуа.
Орџьоникьиӡе.
22.07.1965

551

ИАԤСАМ
Ахаан хьаа мбакәа,
Ахаан аӡба иамкуа,
Иҟоу ҿаҳа-дагәа
Агәы згәыкуам.
Угәы мбылуазар,
Угәы млаҳәуазар,
Зегьы азхозар –
Иумкын акалам.
Иугәаламшәакәа,
Уцәа иаламшәакәа,
Иулмыжжыкәа –
Аҩра иаԥсам.
1965

552

***
Дубахьоума ӡәыр иахьа
Сыӡӷаб, сгәазырҳага,
Сылашара, сгәацаԥха,
Сымра, смырхәага.
– Ачаи – хылхуеит дласха
Уи уԥҳәызба нага.
Дҿаԥхаҿаччо, деилыхха
Уи дықәԥшуеит ага.
– Ҳаи, мшәан, саԥхьа иахьа
Дгылеит
амра дацгыл.
Сышьха ԥшалас,
сҭыԥҳа
Унеины дсызгәыдкыл.
1965

553

***
Саԥхьа иқәгылан аҵәца,
Аӡы хьшәашәа ҭан.
Сгәы иацралан амца
Аҷҷаҳәа сбылуан.
Ҵәыцак азна аӡы
Иазыртәом сыӡба.
Иҭасырцәын акы,
Исҭаххеит – ҩба.
Шәача , 1965

554

***
Ҽааныбзиала, аҿамаҿа,
Шьалуа Ҵәыџьба, у-«Маҿа-маҿа»
Саԥхьеит сара ҳжурнал аҿы,
Исгәаԥхеит, исыҭ уара умаҿа.
Иаамҭоуп шьҭа ӡакы-ӡакы,
Иҳаҭ уара уҽазкы-назкы.
Мап уҳәаргьы, уеизгьы-уеизгьы,
Иҟаҳҵом ҳара еимакы-еиҿакы.

555

1965

***
Ажәа салагоит уажәнатә,
Иҟалоит уашьҭан сахьымӡар –
Ҳаишьуан Кьахьба Ҳаџьараҭ,
Апоет Шьынқәа Баграт
Жәлар рпоет ҳәа ахьӡ ихымзар.

556

1965

***
Иҩымҭа данаԥхьо, инапҟьашьа
Уажәы избошәа, сыбла ихгылоуп.
Гьаргь Гәыблиа «Илабашьа»
Уа иахьыҟаз игҿагылоуп.

557

1965

***
Апоет Џьонуа Алексеи
Дпоет-лирик бзиан.
Алитератураҿы аҵеи
Бзиаҵәҟьа ҳәа ишьҭан.
Аха министрс дҟарымҵеи,
Игәнаҳа згақәаша!
Аамҭа рацәаны ицәцеит,
Ишыҟаз иҟаиҵаша.
1965

558

***
Сыжәҩахырқәа ажәҩан иаҵагылоуп,
Саҵагылоуп ажәҩан сшьаҟьаны.
Амч еиқәаҵәақәа сырҿагылоуп,
Сыхрачаԥаран, сцаҟьаны.
Сымч амра иацлабуа сыҟоуп,
Исҭахуп избарцгьы сҩаӡаны.
Дгьыли жәҩани срыбжьоуп, сныҟәоит,
Аеҵәақәа сыхәда иахаԥсаны.
Адгьыл сықәзар – исынасыԥуп,
Са саарыхҩуп, слаҵаҩуп.
Сбаҳча зазоит, шәырла ихыбуп,
Сара баҳча ааӡаҩуп.
1966

559

АԤСНЫ ԤШӠА
Аԥсны ԥшӡа, ашьха ӡышқәа,
Арха, аҿаҩақәа, аԥсҭа,
Аӡыхь хьшәашәа, арҩаш ҭрысқәа,
Аԥҭа ҟәашқәа еиԥхьытта.
Ажәҩан аҵа ихибаҳәала,
Ашьха ирхала ихҭырԥаха,
Аԥша хәмруа аԥшаҳәала,
Адәы ианықәло иааԥсаха,
Сара снеиуеит шьаҿа ҭбаала,
Уԥшӡарақәа срызхьуа.
Усзырҽхәома жәа хаала, –
Сара соума уи згәаӷьуа?
Ишуқәнаго усызмырҽхәаргьы,
Гәыла усгьы сеилыргоуп.
Сыԥсы ухҭнысҵоит, аҭаххаргьы,
Ма уи ала сузаԥсоуп.
Угәы ҭызго, ухьӡ казмыршәуа
Имаҵ сҽақәршәаны изуып.
Иҽышькыл скырц, сихьӡап данҽыжәло,
Имҩа сақәныҳәарц сыццакып.

560

1966

***
Уҽы аӷәреи уҽышькыли аанкыланы
Ушҽыжәаҳҵаз умбеи! –
Уааҳахәаԥшишь уаангыланы,
Аҽыбӷаҿ уанҩеи.
Аӡы измыруа – аӡы дырга,
Дааныжьны умцан.
Аҽы уақәзыртәаз аԥшәма дцәырга,
Хьмыӡӷыс иҟоумҵан.
Убасҟан ауп уанҽуаҩу –
Уанцо уҽмырчы.
Убасҟан ауп уануаҩу –
Усҭ аҟамчы!

561

1966

АУАҨ ИЦХРААРА
Шаҟа ицәгьоузеи ауаҩ ицхраара!
Иԥырхагахара акгьы аҭахӡам.
Игәҭасны аҵахь идәықәҵара,
Амч ауп, ахшыҩ аҭахӡам.
Ауаҩ ицхраароуп акрызҵазкуа,
Унапы иҭаны иҭгара.
Ауаҩытәыҩса ицхрааны дҳаразкуа –
Иҟам убри еиҳау ауаҩра.
1966

562

***
Сааԥсара наҟ исхашҭуеит,
Исызцәырҵуеит даҽа мчык…
Ақьаадрацәа са иԥхасҭастәуеит,
Исызхома хәыҷмыҷык.
Аха уи акәым усыс иҟоу:
Кыр сызҩыма ихәарҭоу,
Аҵх иԥысҽыз баша иԥысҽу,
Исызҳәама са сгәы иҭоу?
Иалакьысма шәгәы ирахәыцқәа,
Мамзар ус ишәаҩсны ицоу?
Абри ауп енагь сзырхәыцуа,
Мцақьоуқьадхан исыцроу.
1966

563

УРЫХӘАԤШ АХРАҚӘА
Џьара уҭало, џьара уҭыҵуа,
Џьара уақәтәо, џьара уақәҵуа
Удәықәуп есымша.
Иҟалазеи, узмыртәозеи,
Ашацкыраз узыргәагәозеи,
Акгьы ахьыҟам узышьҭозеи
Уамеигӡо улша?
Уанаџьалбеит, исараӡа –
Исаҳәа уара угәы амаӡа,
Исаҳәа игәыҭшьаагаӡа,
Исаҳәа узыниаз.
Рҵыхәа ԥҵәап угәаҟрақәа,
Иӷьап угәы ахәрақәа –
Удинаныс, урыхәаԥш
ахрақәа,
Игылоуп еиҭамҵ.
Џьара уҭало, џьара уҭыҵуа,
Џьара уақәтәо, џьара уақәҵуа
Удәықәуп есымша.
Иҟалазеи, узмыртәозеи,
Ашацкыраз узыргәагәозеи,
Акгьы ахьыҟам узышьҭоузеи
Уамеигӡо улша?
1966

564

САРА СЦОИТ…
Ҳара ҳнеиуеит амҩа сықәла,
Сцоит сышиашоу – скәараҵом.
Рацәа сбеиахеит насыԥла,
Сымҩа иашоуп, инҵәаӡом!
Сымҩахыҵуам аԥша ахьасуа,
Сацныҟәангьы ҟалаӡом.
Уардыныжәҵас сҭагәаҭасуа,
Сгәамҵхамҵуа сҿыҿӡом.
Сара сцоит сахьынӡазахәо,
Сышьҭра анысҵоит, инсырхоит.
Иахьныҵасҵо иԥҵәаз амахә –
Снапы бзиоуп – ибзахоит.
1966

565

ФАМА
Жәлар рҳәамҭахьтә
О, Фама, Фама,
Аколхоз ԥара уфама,
Иухьзеи, уара мыжда,
Зынӡа уеилагама?
О, Фама, Фама,
Уусқәа еилахама –
Уара мыжда, аԥара амшьҭа
Шыцәгьаз уажә иубама?
О, Фама, Фама,
Уа умала иуфама,
Мамзар иуфаз узмырхакәа
Аӡәыр изугама?
…Фама иифаз – Фама,
Баша амала ифама, –
Иҵегь ахьифашаз
Дшиаргаз шәаҳама?
Дахьиаргаз Фама
Афеида ирҳама?
Уи дзышьцылаз дзаҟәыҵуазма –
Дӷьычуан аргама!
О, Фама, Фама,
Ухы ладырхама?
Абри амзи иуасҳәоз –
Ицауеит ҳәа уама!
566

О, Фама, Фама,
Аԥара агьама убама?
Иануфоз ихаан,
Аха ашьҭахь – иашахама?!

1966

***
Амӡырха шыҟоу унаԥшишь.
Изырҵәуои ани акәҷышь?
Изҵәуо: ран иканаԥсеит.
Исҳәо сҿамшәо сеилаԥсеит.
Ҳгәыла ԥҳәысеиба Анҭица,
Лхәыҷқәа кажьны Гыд даницца
Иаасгәалашәеит сара абра,
Аҟәарҭгьы исзамҭеит авба.
1966

568

АЧҲАРА
Ачҳарагьы ҿҳәарак амоуп:
Иҟоуп уцәа иҭоугӡаша.
Ачҳара ахаҵа иуалуп,
Аха иҟоуп иузымычҳаша.
Ахьҭа уакыр, амла уакыр –
Иҟоуп излаухугаша.
Аха уламыс аӡәы илаирҟәыр,
Иумҭан ихы ахьигаша.
Адәы узықәу, ахьӡ зуху,
Иабалак учҳарцаз акәым.
Ари адунеиаҿ амра иԥхо
Зыԥхауа аԥсцәа рзы акәым.
Шәарҭ, сышьхақәа, егьа жәабахьеит
Ҵааи, хьҭеи, маҟәмабареи.
Убри азы шәара шәышлеит,
Аха ишшәымаз шәаанхеит
Агәыразреи ахаҵареи.
Шәара ишәмыхьц ак шԥасыхьри,
Исаҭәоума, ишышәҳәара?!
Шәҟазшьа сара ҟазшьас ишьҭысхит,
Исылаҵәеит шәгәымшәара.
Анаатә асуа ианымацәысуа,
Ианыцәгьоу адәы ацәылара, –
Уи аамҭаз зцәа иҭаӡыӡуа
Ҳаӷоу дыҟоуп игәылара.
1966

569

***
Уск бымоушәа, быццакуеит,
Бшысҭаху аныббо.
Есқьынагьы ибыԥшаауеит
Џьара бымҩахызго.
Амагазин адыркхьеит –
Уахь бцеит ҳәа, иббои!
Бара усгьы ибаҳахьеит
Сара бзиа бшызбо.
Бааҭгылар са исҭахын,
Зынӡа бмыццакуазар.
Шәҭқәак ҿыхны инабсыркрын,
Иаахҵәан мап бымҳәозар.
Даалакҩакын, даагьежьит,
Лыхцәы аҵыхәа лыршо.
Лхы ҩеиҵыхны дысҿаԥшит –
Абри ауп са исылшо,
Лҳәауазшәа, дыԥхашьо
Акраамҭа дгылан.
Аеҵәақәа еилыџьџьон,
Сҿынасхеит дсыман.
Днаскьазгон ҳамҭакы,
Рашҭа агәашә аҟынӡа.
Сналаԥшызшәа збеит сразҟы,
Избазшәа схатәы мца.
1966

570

***
Ажәҩан лашьцеит аԥҭа хылан,
Ахьҭа аҿалеит иҵәыҵәӡа.
Аҵаара иаҿуп уахынла,
Адгьыл кажьуп ишлаӡа.
Аси ақәеи зегь неилалан,
Адгьыл ԥсаара ҳәынҵәахеит.
Арахә аҳәсҭақәа ирҭалан,
Аҟәынџь иахан ирҟаҟеит.
Ус ишыҟаз, асгьы леит,
Иканажьит шьамхахьы.
Ибыбышӡа абна арбеит,
Ҵаҟа иаҵажьуп абӷьы.
Асы иаҵыс аӡыхь неиуеит,
Иԥхоуп, алҩаҵә ахыззы.
Шьыжь иҭрыжьыз арахә неиуеит
Иҟәандоу ӡыхьк рыжәразы.
Ашәарыцаҩ абна дылоуп,
Џьара ԥсаатәк ишьрацы.
Ашәарахқәагь абна илоуп,
Аӡын рхых иргарацы.
Аҵла рымахә ашәыб рықәуп,
Аҷеҩсеҩҳәа иԥыҵәҵәауа.
Агәашә сынҭыҵуеит – гәырӷьак сҿықәуп –
Адәқәа сышьҭа рынҵауа.
1966

571

АҚӘԤАРА АРАЗҞЫ
Сара исхыҵит иахьазыҳәан
Шәышықәса рыгәҭа еиҩшаны.
Акгьы сылымшеит схазыҳәан –
Сыҟан сыжәлар сраԥсаны.
Сышьҭахь схьаҳәыр, сылаԥш дәықәҵан,
Амҩа снықәԥшыр сызныс,
Избоит – сыжәлар рылԥха сыцын,
Исыман ақәԥара разҟыс.
1966

572

ЗХЫ ИАШЬҬАЛАЗ
Дашьҭоуп дашьҭа ихы мацара, –
Иуа-иҭахра рымцахаара.
Имаҵура ихы иаирхәоит,
Аус изҭаз рыбӷа ирхәоит.
Рхы дирхьит, ргәы дирхьит,
Иара ибӷа кыр еиҵихит.
Амал-ашьал кыр еизикит,
Дықәзыргылаз мап рцәикит.
Аҩны иргылеит еихагыла,
Абаа аҵаҟа иҵаргыла.
Аҩны ирҭәит ҩнымаҭәала,
Цәамаҭәала, нас, цәарҭала.
Имашьынақәа – «Чаика», «Татра»
Иаҳзыруеит ҳара шаҳаҭра.
Ианиҭахыз руакы дшақәтәоз,
Иахьиҭахыз лассы дышнаргоз.
Дызҭахыз аиаша иарҳәон,
Дызҭахымыз амцқәа иарҳәон.
Дырҭахызшәа гәык-ԥсыкала
Имҵахырхәон цәгьаҳәарала.
Иаргьы амцқәа наҟ иреиҳәон,
Наҟ-ааҟ иахан еибаныҳәон.
Џьоукы рыла аш хнаҵон,
Аԥсшәа дахан икаирҵәон.

573

Сара соуп ҳәа адәы дықәын,
Иара изыҳәан уи насыԥын.
Изымдырӡеит ус дышзымцоз,
Ԥхыӡцәгьак имбацызт дахьыцәоз.
Гәи хшыҩи усгьы изҭамызт,
Иламыси инапи цқьамызт.
Такәы днеихьан еижьарала,
Аха ижьага анышәарала.
Дшагоз, ҵла дук даднаҳәҳәалеит,
Алыкь ала днадҿанаҳәалеит.
Ашьҭахь аӡы еиҭа ихыҵит,
Даҽаџьара имҩахыҵит.
Дықәхеит аԥсыӡ аӡы зҵабаз еиԥш,
Дҟалеит амықәшәатә зықәшәаз иеиԥш.
Дшыбзаз дыԥсит, шәаҳауама?
Аԥсра бзиа иаԥсоуп аума!
Чын цәаҟьаки, ча ҿаҵаки,
Ԥҳәызба ԥшӡа – ӡара паки
Ирықәзырӡуа жәлары рус,
Абас шәыхьуеит, шәгәышәҽаныз!
1966

***
Ацәқәырԥақәа еибарс амшын ихибаҳәала,
Еихьысеиԥысуа избоит иахьаауа.
Еҳ, убас уааиуандаз уара, сажәеинраала,
Уҟамларишь! Мап, убасҵәҟьа уҟалароуп!
Ацәқәырԥақәа рыԥсы шҭоу иҭазароуп уԥсы!
Амшын поезиоуп, апоезиа цәқәырԥалароуп,
Амч аиоурц, иҵаулахарц азы!

575

***
Иуацәажәаҵәҟьо зегьы
Гәыҭӷьӷьала урмацәажәан.
Уара ишуацәажәо, даҽаӡәгьы
Иара убасҵәҟьа иацәажәоит.
Ирзаауртыр угәы, иҭаԥшуеит,
Иахьудырхьша иашьҭалоит.
Ацәгьа рҳәоит, удыршуеит,
Уԥсы аҟынӡа унаргалоит.
Дара усҟан хыхь ихалоит,
Уи ауп мҵәыжәҩас ирымаӡоу.
Ирумҭар, излахало
Уаҳа ԥрыгак рымаӡам.

576

АИҚӘЫРХАРА
Аҵла сықәлеит амҵәышә сыман,
Ажь сҭаарацы.
Аҵла ақәларазгьы хар сымам,
Иахьа исымбеит– иацы!
Схало, схало, кыргьы схалеит,
Аусура саҿуп...
Ус жьымжәа-шак сыбла адхалеит,
Ссируп, џьашьатәуп!
Сзықәгылаз сажьеит, исыҵҟьеит,
Сҭалеит сыкәкәаӡа!
Скамҳарацы даара сҽысҟьеит...
Схы сгәалашәом зынӡа!
Кыр снеихьаны снапы анысҟьа,
Уаҟа искит махәҭак.
Ԥыҭрак ашьҭахь уигьы ныдҟьан,
Сама ицеит еиҭа.
Иалшоз ала сааннакыларц,
Уи амахә иаҭахын.
Ианалымша, уа иаангылар
Иԥхашьеит, ихьымӡӷын!..
Иаргьы саргьы ус ҳшеимаз,
Ҳнаӡеит ҵаҟа!
Ԥыҭк ҵхьаны, сара ишсылаз
Сааԥшит аԥсы-ԥха.

577

Ҭабуп, дад, амахә идҟьаз,
Уа уоуп сеиқәзырха!
Сара сзыноуп уара узыдҟьаз,
Абас узҭаха!

***
Абгахәыҷы аҟара ҵысхә
зырԥыԥхьада,
Аха уи иамҭаны хчыкгьы
збахьада?!
Абгахәыҷы ҽхәон: – Кәҷышь
зааӡахьада,
Аха сара саҟарагьы кәтыжь
зфахьада!
– Ҵабыргуп, уара уаҟара
кәтыжь зфахьада,
Аха уара уаҟарагьы
икыдырҟьахьада!

579

АЖӘРА
Исымбаӡакәа, исамҳәаӡакәа,
Ажәра ааиуеит аҽӡауа.
Аха саргьы исымбаӡазшәа,
Сҽыргызмалноуп сышцауа.
Иласҳәарцаз ԥҳәызбак лафқәак,
Сҿы ааихысхыр сыхианы,
«Саб иашьа» ҳәа уаҟа исалҳәахт,
Нас, саангылт сыԥхашьаны.
Сшырбалак аҿар ҩагыланы,
Дара рҭыԥаҿ снадыртәоит.
Бзиа еибабо ахьеидгылоу,
Санырбалак, иԥхашьоит!
Ажәра мцацәа схы асымҭарц,
Баша амала са саҿуп.
Аха сара игәасымҭарц,
Иааҵрагылан исзыԥшуп.
Анаҟа-араҟа иара сԥылоит,
Са сахьнеиуа иахьабалак.
Шьҭа саргьы сахаҵгылоит,
Ихнымҳәуазаап ианаалак.
Самбаӡазшәа исамҳәаӡакәа,
Ажәра ааиуеит аҽӡауа...
Аха саргьы исымбаӡазшәа,
Сҽыргызмалноуп сышцауа!

580

МИХА ЛАКРБА
Уаԥсуара ӡыӷӷарамызт,
Мрак ԥхар иҭабо.
Инарымҵакуа угәарамызт,
Зегьы инадырбо.
Уара уаԥсуара цәыругомызт,
Астол уанахатәоу.
Уиазы иуҭахыз ҩыла иуҳәомызт,
Иуҳәон иахьахәҭоу.
Уаԥсуара урҽхәауамызт,
Амца уҽҳәатәаны.
Аха иануҳәоз аӡәы уиеицәамызт,
Укалам ҵар кны!
Уаԥсуара ламысла акәын,
Ахаангьы ишыӷәӷәаз!
Бзиа иубон, пату узақәын,
Убри акәын змаҵ ууаз.
Аԥсуа ламыс ыҟанаҵ,
Иҟоуп, ухьӡ ԥсуам.
Уҩымҭа, ԥсуак дыҟанаҵ,
Иамыԥхьо дҟалауам!

581

СЫЗЛАТӘАРЫЗЕИ ЏЬАРАК?!
– Мшәан, уабацо, умҩа абахоу?
Удәықәыз, уныҟәала.
Убри дарбан згәы иахәо,
Иуасҳәоит гәыкала!
Уаҟа унеиуеит, анаҟа унеиуеит,
Ақыҭа урылала...
Џьарак узтәом, угәаҭеиуеит,
Иухьи– иуҵала?!
– Ҳаи, баасҟәаҵи, банаџьалбеит,
Ҭаха зсыбымҭои?!
Бареи сареи иахьа ҳаибамбеит,
Сызҿу згәабымҭои?!
Ауаа рахьоуп са сахьныҟәо,
Баша сныҟәома?!
Урҭ роуп сара гәыла исзыҟоу,
Иреиӷьу дыҟоума?
Сызлатәарызеи аусқәа шсымоу,
Џьара сымнеиӡакәа?
Анышәынҭроуп џьарак иҟоу,
Зҭыԥ иахымҵӡакәа.

582

ҞЫЗКИ КӘАТАКИ
Ҟызки кәатаки збеит еицны,
Избеит харантәи снаԥшны.
Ихгыла-ҽгыло рцәа иҭачы,
Иныҽԥынгылеит аӡҭачы.
Рҽынҭарыжьит иццакны,
Рыхәда дуқәа ҳаракны.
Идырхәашьит ҵаҟа ицо,
Ирԥыхьашәаз нарҿаҟәшәо.
Шьҭа ҳа ҳауп ҳәа рҽыҭҳәаны,
Нас, иааҭыҵит иӡсаны.
Аха аҩбагьы мбааӡаӡеит,
Икьыҿымыҿуа аҩныҟа ицеит.

583

***
Ахцәқәа хырҵәоит ҳаазқәылаз,
Исымоу сҳәапишь сгәалақәа!
Сара сылаԥш назыдхалаз,
Убарҭ роуп, быхцәԥарақәа!
Сбыҳәоит инбыжьырц уажә ишыҟоу,
Театркгьы иабмырхәҳан.
Бышьхаҭыԥҳаны бшыҟоу
Быҟаз, сбыҳәоит, ихыбымҵәан!
Иқамызуа ибықәжьызааит,
Быӡӷабра, бқәыԥшра зҩычауа!
Ӡәыр дыҟазар шәиԥхьыӡ иқәзааит,
Убри азы бара ибхыччауа!

584

ШӘААЛА, Ҳ ДӘЫҚӘЛАП!
Сажәеинралақәа, аҳы, шәҽышәша,
Арха, аҿаҩа – иахьабалак...
Амҩа шәықәыз, амҩа – есымша,
Шәкыдымхалан шәахьцалак.
Ҳцалап, шьҭа иаамҭоуп,
Анаҟа-араҟа ауаа ҳзыԥшуп.
Ҳамҩа шиашоу хара икылгоуп,
Иахьак амра даара ишуп.
Ана џьоукых, рыжәҩа еибыҭа
Аҩны зыргыло, уасҭацәоуп!
Идырҿыцует иахьа рқыҭа,
Рынхашьақәа ԥшӡаӡоуп!
Егьирахь, ахьшьцәа арахә рыма,
Илбааит арха аԥшаҳәахьы.
Даҽа џьоукы хыма-ԥсыма,
Адгьыл иҵырхәеит ахьы.
Анацәа ргарақәа ирыдтәалан,
Рхәыҷқәа ргара дырҵысуеит.
Асолдаҭцәа блаҵарыла
Ҳтәыла аҳәаа рыхьчауеит.
Апоет шаҟа дрыхьӡарызеи,
Џьара дцар, егьирахь нхоит.
Аиашами, изызӡарызеи,
Иахьа аусқәа сеимдырххоит.

585

Сажәеинраалақәа, аҳы, шәҽышәша,
Арха, аҿаҩа – иахьабалак...
Амҩа – шәықәыз, амҩа – есымша,
Шәкыдымхалан шәахьцалак.

***
Ажәа уазышьҭыхәам агәеисра
иалымҵыз,
Изыҟалом уи амца аҿыдды!
Иҳәароуп иҭыцҟьааны апоет
игәы иаҵаххыз,
Иҭигалароуп игәҭыха мхәаҽы.
Аҽҭра ишҭырго еиԥш зқьаф
ҭоу аҽы,
Ашьамхы неиҵнахырц адәы
инықәланы.
Аҽы бзиа иаҭахӡам аҟамчы,
Аҟаза данзақәтәа аӷәра
аанкыланы!

587

***
Аҩыжәраҿы аԥсуара
Дгыланы иныҳәоит.
Афараҿы аԥсуара,
Аниҳәо дхырхәоит.
Дссируп, дламысуп,
Диашоуп, дҳалалуп.
Дпатриотуп, дгәыцқьоуп,
Идыруеит, иуалуп.
– Саԥсуоуп, саԥсуа! –
Ипаспорт ааҭигоит.
Хароуп уи дахьхысуа,
Ацәҟьарагь уцәигоит...
Ҭыԥԥхак иауаанӡа,
Аԥсуара имшуп!
Знык ианирҭалак,
Ахаҳә ихәларшәуп.
Уинахыс иаԥсуара
Абаҟоу, инкаижьуеит!
Ԥсышәала аԥхьара, –
Дзаԥхьом, дҿыжуеит...
Журналыз, газеҭыз,
Иҩны акы ныҩналом.
Аԥсшәаҵәҟьа аҳәарагьы,
Цқьа иҿы ианаалом.

588

Ихшарагьы убасоуп,
Иҟаларц шиҭаху.
Ҭыԥ ԥхак азыноуп
«Саԥсуоуп» зиҭаху.

***
Абна бзарыбзарует,
Аҵар иртәарҭоуп.
Рашәаҳәабжь сазыӡырҩуеит,
Сара исаҳарҭоуп.
Арҩашқәа леиуеит,
Аимхәыцқәа ԥыххаа.
Сгәаҵанӡа инеиуеит
Урҭ рыбжьыхаа.
Ашәҭқәа сеиҽырбоит,
Рыфҩы-хаа сыҭо.
Ԥҳәызбак дгәасҭоит,
Аӡыхь ахьхылто!
Лыхцәы барфын иалаԥхоит
Амра каҷҷара.
Сылаԥш адхалоит
Ашьабсҭа лӡара!
Амра лыршанхоит
Уи лыԥшӡарала,
Адгьыл сақәлахоит
Лыбзиабарала.
Алымҳарыҩқәа кнарҳауеит,
Ааԥынра аӡаӡа.
Сқәыԥшындаз, иаҳауеи,
Абас наӡаӡа!

590

***
– Аҵх гәыраз, исауҳәауазеи?
Ухьыҵәцараха усалацәҟәысуа?
Сыргәыбзыӷуа, исзууазеи?
Уҳауа хьшәашәа сара исырсуа!
Аҵых гәырӷьахә, иҟалазеи?
Изакәхарызеишь сзумырҭынчуа?
Уӡырҩуа угылоуп, изҿумҭуазеи?
Иумоузеи угәы еихьызшьуа?
– Уԥсы усыршьоит, сылашара,
Уааԥса уҟоуп, ушьҭал, уцәа!
Схала сааныжь – сымацара,
Скаҷҷоит, аха иԥхам сымца.
Сара адәахьы сҷаԥшьо саваз,
Сымза гьагьа ашәахәа дәықәҵо.
Усырҵыслап, сгара гәыраз,
Аха ахыза уара иуқәҵа.

591

***
Ҩ-ҵлак игылаз еицәыхаран,
Ирҭахын иҟазарц иааигәаны.
Еилазаарц рыбзиабара, ргәахәара,
Ирҭахын еицәажәарц еиқәшәаны.
Иахьеиқәымшәацыз гәырҩасгьы ирыман,
Ахәыцрақәа ирыман есқьынгьы.
Шаҟа ирҭахыз рхы неидкылан,
Еибырҳәарц рыгәҭыхақәа зегьы...
Ҽнак ԥшак асит. Аԥша амчала,
Арҭ аҵлақәа наҟ-ааҟ еибагәӡит.
Убасҟаноуп абзиабара анрыбжьала.
Саргьы уи аԥша аныҳәаҿа зжәит.
Нагӡара уқәзааит уара, аԥша хыҭҟьа-лас!
Бзиа еибабоз рқьышәқәа еиқәзыршәаз.
Қьаӷьриак иеиԥш инарыбжьалаз,
Ҩ-ҵлак рыгәҭыхақәа дзырҳәаз!

592

АЦГӘАБА ҴЫХӘА- БАБА
Хырҵәыфаҩы
Ҵыхәа-баба,
Хәшҭаара ҽҳәымҵ
Ҵис-ацгәаба.
Тәаа-маа,
Ҽмырҳа-ҽмырба,
Џьа мбаӡакәа,
Ԥсшьа ҽырба.
Ҳәынаԥ мкы,
Чуан ҭырбза,
Зхара крыфа,
Абла ҭызза...
Иумҵарҵан
Аиҵарҟәаҟәа,
Аҳәынаԥқәа
Ықәтәеит уҟәаҟәа.
Иаарҭаххаз
Уларыгӡоит,
Рҳәатәқәа зегьы
Унадыргӡоит.
Уҽурлашәит,
Уҽурдагәеит,
Аусқәагьы
Еилаургәагәеит.

593

Аха иудыруаз,
Ҵис-ацгәаба,
Ишамырҳәо
Уҵыхәа-баба.

АӠЫХЬ
Аӡын иԥхоуп, алҩаҵә хало,
Ааигәа-сигәа асқәа ӡыҭуеит,
Аԥхын, унацәа узӡаамкыло,
Ихнаҵәома уҳәо иаршәуеит.
Гәамҵрада, ахаҳәра илсны,
Ахьхьа амшха ицоит хара.
Аӡба иакуа днымҩахыҵны,
Иалаиртәоит иӡбакра!

595

АҨАР
Аҩар хыҵуеит, аҩар духоит,
Аха аҩар хәашьуп, ицқьам.
Аҽрыцәгьаны аԥырцәқәа аргылоит,
Аха аҩар аус нагӡам.
Аҩар зхылҵуа зегьы ижәдыруеит,
Са исымҳәаргьы – ақәаршыҩ ауп.
Аҩар амашәыргьы адыруеит,
Аҩар даара алеишәа цәгьоуп!
Аха ақәаршыҩ анаахкәа,
Уаҟа иаанҵәоит абарбар!
Адгьыл иаҭан ашәахсҭақәа,
Инықәхәаша ицоит аҩар!

596

***
Агәыжь ус аҳәеит,
Иуҭоурыхәзеи ҳәа ианазҵаа:
– Сҭоурых иазыжәуазеи,
Аҽқәа сраҳәшьаԥоуп!
Аха аҭоурых
Иашаҵәҟьа анырыԥшаа,
Уаҟа иаацәырҵит
Аҽада ишаԥоу.

597

АУИ АКЬАҾИ
Иԥшра, исахьа деиҩаҳаҳа,
Дубар аҭуан даҵакьысуеит.
Даҽак илан дыҟам уаҳа,
Сапын шәахҵас наҟ дуцәыӡуеит.
Даҽаӡә дыҟоуп, ҭеиҭыԥшыла
Дуаҩасоуп, рацәак дыҟам.
Уҭахызар атышагь дҭаргыла,
Дызхымыҳәҳәо хра дугьы ыҟам.

598

***
Сахьынаԥшуа ашьхақәа збоит ихараны,
Рацәак еиҩаҳамгошәа збахәеит, ҵаны.
Аха сара снеины санрыдгыла ааигәаны,
Егьсыгымхеит скаҳарц, слахаҵ гьежьны.
Ашьхақәа дуӡӡан, сара схәыҷӡан,
Саныхәыҷыз инаркны ахалара саҿӡан.
Схалама сҳәо саақәгылт хәык,
Аха ашьхақәа реиԥш ишлахьан схахәы!

599

***
Аума зылшоны – ахәыҷгьы ҟазымҵаз,
Убри иоуп ӷәӷәала сара сзыцәгәаауа.
Илшо ахәыҷы– ихәыҷӡазаргьы, иҟазҵаз,
Сара убри иоуп мыцхәы сзыргәырӷьауа.
Аӡәы аума илшоит, акгьы ҟаиҵаӡом,
Дашьны ддәықәуп, наҟ дынкаҳауа.
Иԥынҵа днахыҳәҳәаны аӡәгьы дибаӡом,
Адуқәа дрышьҭоуп, днарышьклаҳауа.
Даҽа џьоукых ыҟоуп, мши-ҵхи рызхом,
Аусгьы руеит инеихаҳауа!
Иаҳфари, иаҳшәаҳҵари рҳәом,
Оҳ, сара урҭ сышԥареилаҳауеи!

600

***
Амҩа сықәуп, сцоит санылан,
Сеидара ӷәӷәоуп.
Сыԥсы ааиҭаскуеит сааҭгылан,
Сымҩа мардароуп.
Амыӷ, ажыц са исыцрыхоит,
Сықәланы сахьцо...
Абзиабара ԥхьаҟа исыхоит,
Хшаҭарак ҟамҵо.
Ҵәатәы шьаҟан исыҵагылоуп,
Маакыроуп искыр.
Сыӷәӷәаны адгьыл аҿы сгылоуп,
Саҩызоуп аџыр!
Иҟалап аӡә дахьсыхшаԥшуа,
Сибозар схәыҷшәа.
Аха акрыҟоуп исылшауа,
Аус саназкашәа.
Сара изгоит сыбзиабара,
Исҭаӡом ҽаӡәы!
Сара сыҷкәын сеидара
Исҭауеит уаҵәы!

601

***
Мраҭашәара ҟаитан ҟаԥшьыла ихырҷан,
Амшын схыԥшылон ираӡнышха.
Амшын акалҭқәа саԥхьа ишьҭан,
Иааԥсаны акәу сыздыруам изҭынчха.
Уахьынтәи ихыҵны ԥшахьк аауан,
Игәыҟаҵаганы иасуан ахәхәаҳәа.
Амрагь аблаҟаԥшь ҭаауан,
Амшын инӡаалеит ашьшьыҳәа.
Сгараҵан сдырцәарц рҭахызшәа,
Ахәыцрақәа сгарашәа рҳәауан.
Абзиабара аҩы санаршьызшәа,
Сҩагылеит, сшьапқәа еилагауан!
Аеҵәақәа рыблақәа сыхәаԥшуан,
Сеибадырбозшәа хыхьынтәи еилацәҟәуа.
Макьана умцан ҳәа исыкәшауан,
Аԥшалас сҿы иагәӡуа.
Снеиуан. Аԥсабара аасыкәыршан,
Исеихырхәон ашәҭқәа зазо.
Бзиа избоз лхәанга сцәыӡызшәа,
Абаҳчара сныҵалт сеимдо.

602

АԤША
Аҵла рымахә еиланаргьежьит,
Харада ахыртарра иаҿуп!
Уаха зынӡак аҽарымчит,
Акаамеҭ, абжьы ҵәыҵәуп!
Иузаазгазеи уахак амзаатә,
Иарбан уҵзырҟьаз митәыс?
Акы сузҵаашан, саҭамзааит,
Уиаҟара иумоузеи мчыс?!
Иумаӡазаргьы ирхароузеи,
Арҭ аҵлақәа узлагьежьыз?
Ахаҳә дуқәа убарауазеи,
Ишкажьыз мацара ихәтәыз!

603

***
Ашьыжь сҿыхеит, ааԥынразы сҿыхеит,
Аӡаӡа каҳәҳәы ашьац иаҵәа ааит!
Анахь ак сыхеит, арахь даҽак сыхеит,
Акы аҭак ҟасҵаанӡа егьи сызҵааит...
Угәы иҭоузеи, ашьыжь, уабацои, ашьыжь?
Иабыкәу уахьдәықәлаз? Нас, ухы ахьурхо?
Ааԥынра зегь гәырӷьоит, ирхылҟьоит ашәабжь,
Анхарахь ауп зегь рхы ахьдырхо!
Ааԥынраз сҿыхеит, ааԥынраз сыҟоуп,
Еимаада сыҟоуп, ак сыԥшаауеит...
Ашьацраҿы сныҟәоит, ашәҭқәа рҿы сныҟәоит,
Ашьхыцқәа ахьызбо сара срызҵаауеит...
Аха саха рымам, усда-ҳәысда идәықәым,
Амати иазышәарыцо хаак рыԥшаауеит...
Саргьы ари адәы баша амала сықәым,
Қәыцк сахаԥаларгьы, ишԥа! Исычҳауеит!
Аҟармаҵыс ашәҭқәа иахьрылатәоу,
Ашәаҳәара иаҿу, исҭахым исыцәшәарц!
Ашәоуп адунеиаҿ аԥсҭазаара иамаҭәоу,
Сара исҭахым ашәаҳәара еиԥҟьарц!
Ашьыжь сҿыхеит, ааԥынраз сҿыхеит,
Аӡаӡа каҳәҳәы ашьац иаҵәа ааит!
Анахь ак сыхеит, арахь даҽак сыхеит,
Зегь исарҳәоз акы акәын: – Ааԥынра ааит!

604

***
Абзиабара баагәарала иузынкылом,
Ҳәагәыжьлагьы еиқәԥах иузҿаҳәом.
Абзиабара мҩачаԥа ианылом,
Агәаҟраҿы абзиабара гәырҩом.
Абзиабара иахьаҭыԥу агәаҿоуп,
Агәы аатуеит абзиабара азыҳәан.
Аха агәаҿы асаԥаҭ аҿоуп,
Уи аатуам,
Иззаамыртуа изыҳәан.

605

***
Ажәахәҟаҵаҩ ажәахә имоуп,
Ауаа рыла азал ду ҭәуп.
Атрибунаҿ уажә дықәгылоуп,
Дасны ацәажәара даҿуп.
Амала, рыцҳарас иҟоу,
Апрезидиумаагь ӡырҩуам.
Џьоукгьы дәылҵны адәахьы иныҟәоит,
Ицәажәо ииҳәо раҳауам.
Аха урҭ гәыбӷан рысҭом,
Уаазырхәыцша ак иҳәом.
Иажәахә аҿы гхак азгәеиҭом,
Акритикагь ҟаиҵаӡом.
Ак сыгуп ҳәа узирҳәашам,
Зегь татаԥшьуп, зегь ҟаҵоуп!
Зегьы ирдыруеит ииҳәо шиашам,
Аха усоуп иширҵоу!
Ицәажәо зегьы акоуп ирҳәо,
Еицҭадыршәуеит хҭак дара.
Цифроуп ражәахәқәа злаҩычо,
Цитат мацароуп ҽаџьара!
Амш идырӡыз, о, изыԥсазеи,
Аус руазҭгьы амхаҿы...
Шаҟа ҽагақәа каԥсазеи,
Амала баша убри аҽны?!

606

***
Ашьхыц «рахәуп», ихырҳагоуп,
Ихандеиуеит есымша.
Иҟанаҵашам иԥырхагоу,
Иаланаҵы амч-алша.
Ирхоуп ашәҭқәа ирхаԥыруа,
Аҿарпын еиԥш ашәа рҳәоит.
Аӡарапа еихатыруа,
Зынӡа ԥҳәызбашәа иҽырбоит!
Изеиҽырбода ари ашьхыц,
Адәы ианықәу ишәаҳәауа?
Уи реиҽырбоит ааԥын, ашәҭыц…
Ауаа ргәаҵа зырԥхауа.
Ашәҭ алымҳарҭа инҭалан,
Агәаҟынӡа инаӡауеит.
Акыр аамҭа инадтәалан,
Ацха аманы иаҳзаауеит.
Бзиарада, џьара цәгьара ҳәа
Уи аҟынтәи уаҩы имаҳац.
Иадырӡозеи аарыхра ҳәа,
Аха ахаангьы имыҽхәац!
Ачҳара хыҵыр, ашьхаҵәҟьагьы
Аҟаҵәыҳәа ицҳауеит.
Иџьоушьаша зегь реиҳагьы,
Иампыҵҟьо ацәгьа иахыԥсаауеит.

607

АХӘЫҶРА
Ихәыҷымкәа идухахьада?
Исгәалашәоит са схәыҷра.
Ахәыҷра зыҟалом знык ада,
Ахәыҷра схашҭуам ахаҿра.
Ахәыҷра – ари хақәиҭроуп,
Ахәыҷра, ашәҭқәа бзиа иабоит.
Иҳәаԥҳәаԥуа ашәҭқәа ирышьҭоуп,
Ашьхыц еиԥш еизнагоит.
Ахәыҷра – каҳароуп, гылароуп,
Шьабсҭоуп, ԥсаатәуп, иԥыруеит…
Ахәыҷра – ари гәыразроуп,
Аԥсыӡ иаҩызоуп, иҵәырҵәыруеит.
Ухәыҷра ухашҭыр уаныҩеидас,
Уи гра дуӡӡоуп, иӡатәым.
Абас ихәыҷымкәа идухаз,
Убри иоуп зыгәра гатәым.

608

СЫГАГА
Амра аныԥхо сара усыцуп,
Амҩа сықәуп, амҩа уқәуп...
Иагьаџьара сцаргьы сара,
Иҟасҵо ҟоуҵоит уара.
Аԥҭа анхә, амра аныҟам,
Сузхьааргьы џьаргьы уҟам!
Угәи ушьамхи каԥсаӡоит,
Уахьца-уахьаа сымбо уцоит.

609

***
Сҟар хҽны уаҩы симбац,
Алша сымоуп сара иумбаӡо.
Сгәы иҭоу ада, иҭам сымҳәац,
Убри ауп амҩа сызхымҟьаӡо.
Аԥсра захьӡу сара исымбац,
Аха издыруеит сышзахымԥаӡо.
Иԥсы анҭазгьы дыԥсын рымҳәарц,
Убри ауп сара сҽыззыҟасҵо!
Са саныԥсуа исыцԥсыроуп,
Гәнаҳаи-гхеи сымазҭгьы!
Сыбзиарақәа сара исҭынхароуп,
Акы иахымҵроуп уи иахыҵуагьы!
Абзиа захьӡу, ақәра амаӡам,
Иԥсуам, иажәуам, енагь иқәыԥшуп!
Абзиара – ҳәаа амаӡам,
Абри еилызкааз мыцхәы дҟәышуп.
Сҟар хҽны уаҩы симбац,
Алша сымоуп сара иумбаӡо.
Сгәы иҭоу ада, иҭам сымҳәац.
Убри ауп сара сыззықәԥаӡо!

610

***
Оума дықәԥеит, аџьабаа цәгьа ихигеит,
Дзышьҭаз рдырын иаҵкыс иаҩысҭааз,
Портфел дук наирҭан, имч ааицәыргеит,
Аха ишәасҳәап ажәлар ихырҳәааз:
– Дзышьҭаз ҭыԥзаап, иҭыԥ аныԥхаха,
Егьырҭ уссгьы имам, ахьҭа иԥсааит.
Ирхьархьаруеит икуп ацаԥха,
Аиха иалхми, амца иагааит!
Ауаа ргәы иақәшәоз ацаԥха ицәыӡит,
Икабинет ашҟа, убрахь даннеиуаз.
Уахь инеиуазгьы анеира иаҟәыҵит,
Ақәагьы ауаз, амрагь кацеиуаз!
Абымбыл днылаҳан, дыцәоуп дҭаҳәахаа,
Ак усс имам, ицәа раҳаҭуп!
Аҵх дырлашоит аеҵәақәа каххаа,
Иԥҳәыс ԥшӡа Венера дшаҳаҭуп.
Ашьыжь дҩагылоит, нас, дцәысжьысуа,
Ихы наҵеикуеит уаҟа аӡы хьшәашәа.
Асофаҿ дықәгылоуп алҩаҵә ихылҵуа,
Уи дазыӡырҩуеит аҟармаҵыс ашәа.
Какалк аниклак, ипортфел аашьҭихәеит,
Имашьына «Волга» агәашәаҿ игылоуп.
Нас, уара угәаҟреи сара сгәаҟреи иалихәеи?!
Угылаз, уххь згеит, усгьы ухаҵгылоуп!

611

***
Сызқәу адгьыл, сукәыхшааит,
Исзыркыз раԥхьаӡа знапы!
Са сдухааит, са сышлааит,
Са сажәааит слаба кны...
Уара уҷкәынзааит, умажәааит,
Уҿахалааит есымша!
Сыдгьыл, ужәлар угымзааит,
Ирыгымзааит уара улша!
Ужәлар шьада, лаӷырӡыда,
Аԥхӡы карҭәалааит уа уҿы!
Уеибганаҵы, аныда, абыда
Изыҟалашам урҭ бзанҵы!

612

МАҬЕИ ҚЬАҬЕИ
Аусқәа гәаҭа, аҭынчра иҽаҭа,
Иҽраԥсышәо, иҽыртага,
Агәарлара идыруеит Маҭа,
Иџьылшьаларц иԥҳәыс Қьаҭа.
Маҭа идыруеит ацарҭа-аарҭа,
Дрызхәыцлоит аусқәа рбарҭа.
Усҟан Маҭа илеиҳәоит Қьаҭа,
Аусқәа еилылкаартә рхырхарҭа.
Ианыцәгьароу аҩыза Маҭа,
Дышьҭалауеит аиарҭа иҽаҭа.
Ачара аныҟоу хәыдаԥсада,
Иара иаԥхьагь изнеихәада!
Имҵауҵароуп ажьыхәҭа еизада,
Нас, дагьцәажәоит гәатабӷата.
Абас ҟазшьас имоуп Маҭа,
Акы дахцәажәом иара ихада.
Ацәгьеи абзиеи – иԥсыда-инхада,
Ианеиҿагыло днеишам Маҭа.
Иԥҳәыс ддәықәҵа, иара иҽшаҭа,
Дышьҭалауеит аиарҭа иҽаҭа.

613

***
Амца еиқәысҵеит шьыжьӡа сгылан,
Алашара аасҿаҷҷеит.
Усҟан сара абас гәаныла,
Хәыцрак сналалан, сыччеит!
Нас, абри амца сыхәарыма,
Амца ҭамзар сгәаҿы?!
Амца зымкуа зыбылрыма,
Иӡлачызар уи амҿы?!

614

***
Сыблақәеи быблақәеи анеихәаԥш аҽны,
Ԥшӡарас иҟоу зегьы са исыбҭеит Аԥсны!
Сласхеит убриаҟара, ашьацгьы мҟәыцит,
Исгәалашәом ишсыхьыз, бқьышә сагәӡит!
Анцәа иакәу, са сакәу, изхароу дсыздыруам,
Ҳарҭ ҳҩыџьа ҳада ҽаӡәы исырдыруам.
Ицоит сааԥынра, ицоит сшьыжьымҭан,
Изхароу убри акәхап, гәыбӷан сыбымҭан!

615

ААМҬА ШԤАҞАЛО...
Ԥыхьа сырбар, наҟ зҽызӡоз,
Зҿы нарҳәны игылауаз,
Ахьӡ ҷыдақәа ӡбаны исызҭоз,
Зҭыԥқәа ирыхӡыӡаауаз,
Аҭаца леиԥш, аа, иаацәырҵит.
Иуаҳауазар ирҳәақәо!..
Изырымҳәозеи, ашәшьы хыҵит,
Уажә ихыртит рыблақәа.
Ицәырҵит, аха ишԥацәырҵи,
Уаҩ дахәома рыҽхәара?!
Ахаҵареи аламыси,
Иабарцәыӡи, ишышәҳәара?!
Уажә игәырӷьан аҩы рҽарҭоит,
Ирхыхны иркуп рхылԥақәа.
Уахьырбалак салам урҭоит,
Иухәаччоит рыблақәа!
Амца қьоуқьад уцраланы
Аҷҷа-ҷҷаҳәа уаныбылуаз,
Угәы ажәжәаҳәа уҭаланы
Угәы иҭоу анузҭымхәаз,
Рнапқәа ахакны идырԥхон,
Дара абри аус ала.
Рхы уиала игәадырԥхон,
Дырҭахызшәа ҷыдала.

616

Уажә аусқәа ус акәымкәа,
Даҽакала ианыҟала.
Арҭ иубахьац ракәымкәа,
Уамашәоуп ишыҟала!..

***
Змилаҭ хәыҷ рыхьӡ ҭызгаз,
Рыӡбахә наҩыртә ахара,
Убри иоуп сара исызҭаз
Абзиабара, агәахәара!
Убри иоуп сара сымра, сымза,
Сгәыӷра, сшарԥыеҵәа.
Убри иоуп сара сҩыза, сԥыза.
Сара сызԥыло сгәырӷьаҵәа!
Убри исҭоит сыԥсы ҭыхны,
Сышықәс исҭоит исыгырха.
Сиеихырхәоит схылԥа схыхны,
Уи данҭало сымӡырха.

618

СҨЫЗА УАХЬ
Сгәы ҭыхны снапы ианҵа, усҭ ҳәа иудызгалом,
Бзанҵы уақәымгәыӷын, сара ус ҟасҵом.
Аха уи уара узы ииашоуп, иҳалалуп,
Ҳаиҩызцәазар удыруеит, уаҳа акгьы сҳәом.
Уҭахызар уаала, ҳцап, адәқәа еимаадап,
Ҳхәыҷра амҩахәасҭақәа иахьагь уа ишьҭоуп.
Ҳнавалап аԥшаҳәа, ҳауа цқьак лбаадап,
Иусырбап акалмаҳақәа шьқьыруа аӡы иахьҭоу.
Уаала, аҕәтәы ҩны, анкьа аҵара ахьаҳҵоз,
Ҳнеины иаабап, гәыразыла иаҳԥылаз
ҳанхәыҷқәаз.
Убри аҩнаҟнами анбанқәа ахьеицаҳҵаз,
Ҳаԥсадгьыл абзиабара ҳгәаҿы иахьазҳауаз...
Убри анухамышҭ са сзы кьаҭароуп,
Ула-уҿы анухаччо уазхәыцны ҳхәыҷра.
Уаҳа крысҭахума, иуасҳәо сиашароуп,
Уареи сареи ҳабзиабара еицынаскьоит хара.
Са сыԥсыргьы, мышкызны ҳабзиабара амч
Уара иусҭоит, иумаз, шәарҭ шәеицынхала,
Аха зны-зынла унықәлала, сухоумыршҭын,
Снышәынҭраҿы унеины убраҟа унатәала.
Ус баша лабжышда, шәҭыда, гәырҩада,
Ҳанеицныҟәалоз еиԥш унеила сбара!
Сгәы инықәшь ашьшьыҳәа, ԥшьаала унап тата,
Анкьеиԥш унасацәажәа сахьҭоу адамра.

619

СЫҚАЛАҚЬ
Шықәса ҩажәа зхыҵуа дхаҵоуп,
Дыззуклакгьы аус ибоит.
Шықәса ҩажәа уҭоуп сгәаҵа,
Сзыхшаз леиԥш бзиа узбоит.
Шықәса ҩажәа искын удәаӡа,
Сықәын удгьыл цәаҕәауа.
Шьыжьӡа сгылан исҟьон аӡаӡа,
Снеиуан сышьҭақәа анҵауа.
Шықәса ҩажәа саҿан ушьха,
Са сҵыркант мҩанҵауа.
Изгон абахә ԥычха-ԥычха,
Снеиуан амҩақәа аҿгауа.
Шаҟаџьара икыдысҟьазеи,
Ихьухьууа са сшьапы.
Шаҟантә қәаршыҩ са исхьӡазеи,
Аха иабаҟаз аҳаԥы?
Шаҟантә сара аӡба сакызеи,
Сҟалахьазыз сгәы баны.
Шаҟаџьара анаатә сысзеи,
Шьҭахь сыхнымҳәит сыхьҭакны.
Шықәса ҩажәа сҭан ушкола,
Умаӡақәа сурҵауан.
Саргьы уаҟа исылшоз ала,
Исыдуҵоз ҟасҵауан.

620

Ҩыџьа аишьцәа анк илхылҵыз
Шеибабо еиԥш, ҳаибабоит.
Иацоуп сара уанынсыжьыз,
Аха уаҵәгьы уа субоит!

***
Иушәымызт, иухамызт, иушьамызт,
Капеикгьы уџьыба иҭаӡамызт.
Аха ахәымгара уламызт,
Ихәымгоу дубаргьы уҭахымызт.
Иахьа знык круфаргьы уалаӡон,
Аказы, аӡәгьы иҿы уашшуамызт.
Уацәыԥхашьон, иуҳәомызт, иурмаӡон,
Уиаҟарагьы ахьҭа уакуамызт.
Ааԥынрагьы аӡынрагьы узеиԥшын,
Иухугауан, хьаас иҟамҵакәа.
Уԥеиԥш аӡәырҩгьы ирԥеиԥшын,
Ураҩсуамызт урҭқәа мбаӡакәа.
Уеиԥш зеиԥшыз дубар дудыруан,
Уицхраауан уигьы уара утәала.
Ухы уеигӡомызт, ауаҩ изы уԥсы ҭухәан,
Ауаҩы уизыҟан гәыкала!
Угәы иалсуаз улаӷырӡ цәырнагон,
Аҿынанахон уӡамҩа инаҿала.
Уқьиара... аӡы урнагон,
Унеиуан, ихьанҭаз мҩапала!
Уажә иухьзеи? Зегь умоуп, ак угым!
Аха усзымдырт жәаха уанызба.
Уҩызцәа дара уцым, уара урыцым,
Иухашҭма, иумбарыз ануба?!

622

Ужәлар злахәу уара уалахәым,
Изыргәаҟуа уаргәаҟуам, мамоу.
Урҭ рыҵла ду уара уамахәым,
Иуаҭәаушьом уи аҵла иаҿоу!
Ианушәыла, ианухала, ианушьала,
Агәыҳәра иаҳагьы иуҵалеит.
Ацәажәарагьы уаҟәыҵит аԥсышәала,
Усзымдырт, иухьи, иуҵалеи?!

***
«Анцәа иҟаиҵаз» уазашшит ҳәа иулшои?
Ус иҟазароуп, акгьы узахҳәаауам!
Аԥсҭазаара џьоукы иара ишиҭаху иримҭои,
Ихиртәалаӡоит, аӡәгьы дизҵаауам!
Даҽаӡәы уихәаԥшыр, акгьы дақәиҭым,
Дахьнеилак агәаҟра ишьҭоуп дыԥхаҵо!
Арахь ауаа рахьтәи ихьӡым аиаҭым,
Аԥсҭазаара дашьҭоуп уигьы дҳаҵҳаҵо!
Еиҳараҩык алагеит рхы имадыриашо,
Акгьы рылымшарашәа рбоит иахьԥшуа.
Имарымкит ауми Анцәа дзырҩашьо,
Азалымдарақәагьы убри ауп изыршуа.
Мап, уи Анцәа акгьы ихараӡам,
Анцәа дынцәазтәыз, дад, шәара шәоуп!
Шәара шәыда, уи нцәахашьа имаӡам,
Шәара шәоуп изырҳәаз: – «Шәынцәахәы са соуп!»
Шәимеихырхәан Анцәа! Шәхы шәашьҭала,
Анцәагьы дынцәоуп, аха шәаргьы шәнапы шәҟьа!
Ишәгәамԥхо зегь Анцәа иашәҳәала,
Шәицәымшәан! Шәамган агәыҭҟьа!
Анцәа дхәыҷын. Шәара шәоуп дзырдууз,
Анцәа дынцәаны шәара шәоуп дҟазҵаз!
Убриоуп абас дзышәхагәыргәырыз,
Дыды-мацәысушәа шәара дышәзырбаз!
Аӡәымзар-аӡәы!
624

Анцәа ҳәа аӡәгьы дыҟаӡам!
Шәхы жәдыруазар шәара шәоуп Анцәа!
Аиашаҳәара ахьыҟам, ԥсҭазара ыҟаӡам,
Хәдацәаҟынӡа иҟоуп аҳәынҵәа!
Амцҳәара ахьыҟоу ауп Анцәа дахьгыло,
Гәырҩеи гәаҟреи иахьрымам ҵыхәаԥҵәара!
Алашьцара мцар иабацои, иаламгар амра гыло,
Нцәас иҟоу – шәымчоуп, жәлара!

АҴЛЕИ АԤШЕИ
Аҵла:
– Сымахәқәа хыжәжәаны
икаужьуеит,
Аԥша, иузызухьоузеи уара
цәгьарас?
Аԥша:
– Ус ҟасымҵалар сыгәгьы
саражәуеит,
Нас, иабоудыруеи са исымоу
лшарас?!
Аҵла:
– Ахԥышәара азоума ас
зысзууа?
Анҭ ашьхақәа урыжәымло уцаны!
Аԥша:
– Еҳ, исзымдыруа џьушьо сызиааиуа,
Усшәа субома сара сгаӡаны?!

626

***
Шьҭа уеилыскааит, гәыбӷан сумҭан,
Ҩ-ҿык шумаз ҟамаҵас.
Угәра ганы сықәлом умԥан,
Иуасҳәом сгәаҟра, сымаӡа!
Исҭахым иснысҵарц ахәра,
Убри ижьакцоу уҟамала.
Иааныскылеит саргьы саӷәра,
Уижьҭеи сыҟоуп гьамала.
Зегь рзыҳәа угәы ааумыртыроуп,
Уи гәашәума, иҟьаҟьаӡа?
Агәы абыбыц акьымсыроуп,
Агәы аҩызоуп ашәаӡа!

627

***
Сқәыԥшында, ак сҳәахрын,
Абар, сышлахьеит.
Аҿареи ажәреи сеимаркын,
Наҟ-ааҟ сеимдырххеит.
Абзиабара, уабаанагеи,
Уҳәарауеи, умцаха?
Исаҳәишь, угәы иаанагои,
Уара сгәацаԥха?!
Иҟалаз сыздырам,
Иааскьоу сыҿҳәара.
Еиҭаскуа акгьы сымам,
Бсызбом сызхара.
Аҷкәынрахь сархынҳәуеит,
Схы сгәанарԥхоит.
Анапқәа сылаҳәуеит,
Сара сеиқәдырхоит.
Иҟалап иџьабшьар,
Ибҳәар: «Деилагеит».
Исҭахуп исабҳәар:
«Са сҟны уаанагеит!»
Изхәарҭоузеи ашәҭ,
Ишҿоу иканӡар.
«Исыздырӡомызт» бҳәашт,
Сгәы иҭоу сымҳәаӡар!

628

« ДЏЬАБОИТ »
Илақәа кәеицеиуа иҭеиҳәҳәеит,
Ианҭарҵо еиԥш, ашәақь аҭыҳәҭеи.
Дахьцозгьы уаҩԥсык иеимҳәеит,
Ақәзаара иҭахымшәа адунеи!
Иахьубарҭоу иаиҭеит игәышԥы
Иеиҳаб иан лпатреҭ, ашәы акәиршеит.
Иҿынеихеит, игәыҵаԥсан инапы,
Дқәыԥсычҳауеит, зан дыԥсыз иара иакәушәа.
«Сымцахә шԥацәеи иаалырҟьан,
Дҳагхеит сеиҳаб иан, дзыхшаз.
Сгәы зегь ҭажьуп иамыцҟьаан,
Закә рыцҳароузеи ҳзықәшәаз!»
Абас ҳәо дышнеиуаз, деиқәараха,
Аԥсрахьынтәи иаауаз наиқәшәеит.
Иаагылт ирзымбатәбараха:
– Иуцәыԥсыда, мцахәыцәа, иуқәшәеи?
– Исықәшәаз ҳәоума... Сыҵабгеит!
Сеиҳаб иан хазына дыԥсит.
Инымҵәаӡо агәырҩа сызцәырнагеит,
Сыдунеи лашара хәашьит.
– Ҳаи, џьушьҭ! Иан лакәӡам икьаҭаз,
Уеиҳаб иоуп, дыԥсит ихаҭа.
Иаха деиқәыркит ашамҭаз,
Ибзиахааит рыцҳа иԥсаҭа.

629

Даахынҳәит дахьцоз дымцакәа,
– Иҟоуҵои аԥсрахьы умцои?
Инумыжьын ууалԥшьа намыгӡакәа,
Ууаҩыми, угәы мбылӡои?
– Сеиҳаб ду схы исырбап ҳәа акәын,
Шәыла сыҽҭалаҳа сызцоз.
Сара сызцоз иара изакәын,
Сызбода, шьҭа сызцои?

АНЫҲӘАҾА
Уара иузымдаруа, бзиа узбо
Рацәаҩхааит ауаа адәы иқәу!
Илзымдаруазар узеиҽырбо,
Убасҟаноуп пату ануқәу!
Аԥсшәа уаҳәо, уҿаҿы узырҽхәо,
Убарҭ маҷны Анцәа иуҭиааит!
Кыр уеиқәнархозар, уара уеиқәзырхо
Убри шакәу удыруазааит!
Ауаа бзиақәа еилазгауа,
Дад дукәыхшоуп, урҭ ракәҭгьы!..
Абарҭ змырҩашьо, еилызкаауа,
Ишԥабзиаз уа уакәызҭгьы!

631

АНЫҲӘАҾА
Уныҳәазааит, Аԥсынра,
Иухьӡзааит Аԥсны-мра,
Иумазааит агәазҳара,
Абзиабара, агәаԥхара!
Иугымзааит, Аԥсынра,
Аҷкәынра, ацқьара, аԥхара,
Угәырӷьа иамоуааит ҵыхәаԥҵәара,
Уныҳәазааит, Аԥсынра!
Уаҵәцахә ныскылоит сара,
Уныҳәазааит, Аԥсынра,
Ҳа ҳҟазшьа, ҳқьабз, ҳҵас,
Аӡәы ҳиламҩашьауа ҳҟазҵаз!
Уныҳәазааит, Аԥсынра,
Есааԥынра, есԥхынра,
Ҽаҩраҭагалан, ӡынра,
Иаазгымхаӡо ԥшӡара!
Уара ужәытәра, уҿара
Змаҳац дыҟам џьара.
Аӡәы иҿаԥхьа ушьамхы нарс,
Ахаан угыланы усымбац!
Икаҷҷа-каԥхо мраҵас,
Кыкахшыла ҳа ҳзааӡаз,
Уныҳәазааит, Аԥсынра,
Уныҳәазааит, Аԥсынра!

632

***
Сышьха, сыхра, сымарда,
Сырҩаш ҭрысқәа ахьылбааҽҽо,
Шәмырхәагақәа срымадоуп,
Амра шаша сзылбаарҷҷо.
Уара удгьыл салахәуп,
Сузаҟәыҭхо сыҟаӡам.
Ԥашәла, дацла суларсуп,
Сыхҵәрыртәгьы сгылаӡам.
Маакырас усыманаҵ,
Слахаҵ гьежьны скаҳаӡом.
Уааигәара сыҟанаҵ,
Аӡәгьы аказы сиҳәаӡом.
Сышьха, сырха, сымарда,
Шәыҟоуп шәарҭ шәеилаҵәаны!
Сара шәа сыҽшәымада,
Шәыбзиабара сгәаҵаны,
Амца еиқәырҵо исыманаҵ,
Сбаагәараны сгылами!
Шәарҭ шәыбзиабара сыланаҵ,
Енагь сықәра ҷкәынами!

633

***
Зны иаансыжьыр сара Аԥсны, аԥсабара,
Ари аԥшӡара бзиахә, ари адунеи,
Наӡаӡа са исхатәар аҵх лашьцара –
Аԥсра, еиҟәызхәа ани аԥеи,
Сақәшаҳаҭын, уара, с-Аԥсынра, ԥхыӡлагьы
Нарцәы сахьыҟоу, сахьҭоу адамра,
Убраҵәҟьагьы узбалозҭгьы зны-зынла,
Сацәшәаӡомызт иахьаҵәҟьагьы аԥсра!

634

САН
– Нан, унымхан уахьцо, ирлас…
Нан, ианаамҭоу ухынҳәы!
Агәаҽанра, нан, иумаз,
Нан, сыхаара, схахәырҳәы!
Узмыртәозеи, сара иԥсыша?
Узыргәаҭеиуазеи мыцхәы?
Нан, закәызеи ас изыршла,
Ушыҷкәынаӡаз, ухахәы?
Хьымӡ умгааит, Анцәа сиҳәоит,
Уманшәалан ухынҳәуа…
Сгьежьаанӡа, лгәы сҭыхоит,
Дысзыԥшуп дҷаԥшьауа…
Дсазҵаауеит зегь рзыҳәа,
Ҭаха сылҭом есымша.
Џьара сцозар, дныҳәаныԥхьоит,
Сахьымаара сцауашәа.
Сан ашьал лыбӷа иакәыршоуп,
Дыҽҳәатәоуп ахәышҭаара.
«Нан, уабаҟоу, нан дукәыхшоуп!»
Дазԥшуп абас саара.
Агәашәаҿ сан дысԥылоит,
Нас, далагоит сызҵаара…
Убриаҟара зҵаара сылҭоит,
Аҭак сылшом аҳәара!

635

САБ
Саб акгьы иҳәом, ҿиҭӡом,
Сеиӷьылшьома сан еиҳа?
Аҭаҭын дахоит, иааиҿихӡом,
Дысҿаԥшуеит, акгьы мҳәа!
Ауаҩ ибзиабара аниҵәахәа,
Аԥсы азшьома игәы ада?
Ишиҵәахәа аниҵухәа,
Ушԥаҟалои ухаҭа?
– Дад, уабацои, умҩа абахоу? –
Ус азҵаара ҟаиҵаӡом.
Игәы иалсуеи игәы иахәои,
Седру, акгьы иҳәаӡом!
Аха гәыла усгьы идыруеит,
Сызқәу амҩа, сахьцауа.
Иҿымҭрала исирдыруеит,
Акгьы шимам дзыцәшәауа!

636

ҲАБАШЬ ИКАМБАШЬ
Аидара ӷәӷәаны ианақәу,
Даасуа ипҟоит!
Даныцәаӷәо, иҵакны ианимоу,
Убасҟангьы ипҟоит.
Иццакны аҿынанахар,
Ахәаԥ ааҭгоит ақьышә!
Ауардын аҳәынҵәа илахар,
Иасуеит шьамхыла анышә!
Ахәыҷы дасуеит, аду дасуеит,
Иасуеит избалак…
Ҷын зку еиҭанеиҭасуа,
Икарцоит иахьабалак...
Иара иазқәнуп, иара иақәтәоуп,
Иароуп изланхо.
Ауӷә иара иаақәҵӡом,
Иҵаҳәоуп ихәыдцәырххо!
Иааԥсеит, аҿы азеихыхәам,
Аусура ицәнарҳәхьеит.
Изцәажәом, иазҳәом иахьуа,
Рыцҳа, агәы ԥҵәахьеит!

637

СЫԤХЫӠ
Баргьы саргьы баҳчак аҿы,
Избеит ҳаштәаз ҳамацара,
Ҳаԥхьа ҵлак амардаҿ,
Иагон иакны аԥшӡара.
Ааԥынра афҩы хааӡа,
Ацхеиԥш ҳара иаҳҿаҵәон.
Ҵыск ахала абжьы ҭааӡа,
Абаҳчара ԥшьаала иарцәон.
Бареи сареи ҳҩыџьа ҳхала,
Ҳалатәан ашьац иаҵәара
Аҵыс ҳацәажәон ашәа хаала,
Ашәа, измамыз ҵыхәаԥҵәара.
Сҿыхеит. Сара сыԥсы злахәхәа,
Иабаҟоу избоз аԥсабара?!
Саԥхьа итәаз зыхцәы кахәхәа,
Еихышәшәоз зӡара пара!
Бахьца-бахьаа бсымбо бысцәыӡт,
Ишыббо, саанхеит сара схала.
Изысҭахыз абри еиԥш аԥхыӡ,
Бысзымбозҭгьы лабҿабала.

638

***
Издыруа аказы схы самеигӡац,
Исзымдыруа сыздырам, исымам гәыбӷан.
Исымоу сымоуп, исымам сахьымҵәуац,
Иахьа исымамзар, исмоуеи уашьҭан.
Уск салаган, нас, исықәымҿиеит ҳәа,
Схы сықәыжьны схьамҳәыц шьҭахьҟа.
Машәырла ак сықәманшәалахеит ҳәа,
Исзықәшәыргыл ҳәа сымҳәац абаҟа.
Сыҟоуп, сышуаҩытәыҩсоу здыруеит,
амала,
Аӡәгьы дсызжьом, сыхгьы сымжьац.
Сыҟоуп, схәыҷызаргьы, сара сгьамала,
Ак зсыгузеи ҳәа гәырҩа ҟасымҵац.
Исымоу сеигӡом, аӡәы ицәыҵәахны,
Сцәыҵагыланы схала исымфац.
Аӡәы иҿаҵахәы иара иҿыхны
Исышәҭароуп ҳәа, сыгәгьы иасмырҳәац.
Сыцәа раҳаҭуп, шәарҭа сымаӡам,
Ицқьоуп сгәы, снапы, сыламыс.
Ҳалалра ҷыдахаз даҽак сылаӡам,
Малс убри адагьы акгьы сымамыз.

639

***
Ҳаизааигәан, аибабара ҳабжьан,
Акы акәын ҳаргамеи ҳамаӡеи.
Ҳаицын, ҳаицныҟон бжеиҳан,
Ус иҟан ҳабацәеи рабацәеи.
Уажә даҟәыҵит аԥсшәа саҳәара,
Џьоукы ишраҳауагьы сирџьоит.
Ҳаиқәшәаргьы иҭахым уиаҟара,
Дышсацәажәо дырбаргьы дацәшәоит!
Ихьыз, иҵалаз сзеилымкааит,
Иҳабжьалаз сзымдырт еиӷарас.
Дсымԥыхьашәан ҽнак сиазҵааит:
– Узыхьшәашәахаз змааноузеи абас?
– Аӡәи уареи шәыгәқәа нибархеит,
Иара уи сара дсеиҳабуп.
Сануацәажәа аҽныҵәҟьа самихәеит,
Сыԥсҭазаара инапы иакуп...
– Данамырхлак аԥсшәа ҳабжьоу?
– Иҳабжьамкәа еимакыс иҳамоузеи!
– Ус акәзар егьоурым, Анцәа иџьшьоуп,
Аха усҟан гьамас иҳамоузеи?

640

***
Бзиа ишԥазбо, ааԥынра аамҭаз,
Ашәҭқәа анҿало еилыԥхо!
Аԥсабара ианснаҭо ҳамҭас,
Ԥсаатәҵас аԥырра сгәаԥхо!
Ҳауа цқьала аӡаӡа ԥхьаҳәо,
Адәыш сықәыхх санцауа!
Абаҳчаҿ аҵар ашәа анырҳәо,
Агәзырҳага ансаҳауа!
Бзиа ишԥазбо аԥсабара,
Иара аамҭала ианаауа!
Қәыԥшрала, бзиабарала,
Ааԥынра агәы анҭҭәаауа!
Аҳәасашәҭ еиԥш ибыбышӡа,
Ибыбышхар са схахәы,
Сажәымҭа убасҟан ирԥшӡа,
Ааԥынра, иуасҳәартә сҿахәы!

641

***
Сгәырӷьаҵәа снеиуеит сыбжьалан,
Аӡхықә шыҟоу Шәача.
Бзиабарак сгәаҵа инҭалан,
Исанаҳәоит: «Учча, мшәан, учча»!
Иқәыԥшуп, аҭыԥҳа цқьа илеиԥшуп,
Жәаа шықәса зхыҵуа иахьа.
Сгәы цҳауеит, аҳәа еиԥш иццышәуп,
Саԥхьаҟа ицоит исаԥҟьа!
Исыхәаччоит, исыхәачча, сыхаара!
Ҳшеизгәакьоу адырт исҿаԥшын.
«Есышықәса уаала ԥсшьара», –
Аҳәозшәа саҳаит амшын.
Аԥсаҵлақәа араҟа игылоуп,
Еиқәхаԥса ҟарулра руашәа.
Ҳаҭыр ду сықәҵаны исԥылоит,
Ацәара-жьразы ргәы былуашәа.
Сабацәа рыбызшәала ахьыӡқәа,
Ирацәоуп аҭыԥқәа изахьӡу.
Аус руеит анаука амчқәа,
Иаадырԥшуеит абаҟақәа ахьжу.
Издыруеит тәымра ҳәа шҳамам,
Ажьра ахала аҽадыруеит ҳәа рҳәоит.
Аҭоурых азыҳәан ҳмаџьанам,
Уахьнеилак иара ашьҭақәа убоит.

642

Сгәырӷьаҵәа снеиуеит сыбжьалан,
Аӡхықә шыҟоу Шәача.
Бзиабарак сгәаҵа инҭалан,
Исанаҳәоит: «Учча, мшәан, учча»!

ИШԤАБЗИАЗ…
Ишԥабзиаз, ауаҩы
Ииуеи ииҳәои еиқәшәозар!
Ишԥабзиаз, ауаҩы
Аиашаз дықәԥозар!
Ишԥабзиаз, ауаҩы
Ииҳәо ираӡозар!
Нас, изеиҳәогьы
Ргәаҿы инаӡозар.
Ишԥабзиаз, ауаҩы
Уаҩҵас дыԥхашьозар!
Деиҳабы-деиҵбы,
Рықәнага ҟаиҵозар!
Ишԥабзиаз, ауаҩы
Игра иара ибозар!
Насгьы, уи ауаҩы
Ауаа игәра ргозар!
Ишԥабзиаз, ауаҩы
Аказы дымшәозар!
Дымҩашьакәа ауаҩы
Енагь ԥхьаҟа дцозар!
Ишԥабзиаз, ауаҩы
Дышуаҩу дыԥсуазар!
Ибзиара ауаа зегьы
Ргәаҿы инхауазар!

644

АԤСНЫ АСАСЦӘА
Аԥсуа иадгьыл, аԥсуа иашҭа,
Аԥсны ааԥынра усгьы иагым.
Асас ирҭоит енагь ашәҭқәа,
Аха ашәҭқәа рыла дхыхым.
Иахьа ҳашьцәа – украинаа,
Ҳадгьыл иаҵәа шәанықәгыла,
Ирҳәоит ашәа аҩымаа, ахымаа...
Ирҳәоит ашәа бжьы гәыкыла.
Тарас дуӡӡа ихылҵшьҭра
Исасцәаны ианаҳҭаа,
Иҽеиқәа днақәтәеит иаақәырҵәраа,
Аԥсуа хаҵа Абаҭаа!
Аԥсны аҳҭнықалақь – Аҟәа,
Ҳшәеигәырӷьоит, ҳагәҭа шәгылоуп.
Шәымҩахыҵ иҳәеит Баҭаҟәа,
Ҳаниф ԥшӡа дышәхаҵгылоуп.
Аҭоурыхаҿ ҳарҭ ахаангьы,
Ӷәӷәала иҳаман аидгылара!
Аџьынџьтәыла аибашьраан,
Ҳаицазықәԥон ҳразҟы ахьчара!
Фырхаҵала иҭахаз дреиуоуп,
Аԥснытәи арԥыс Аԥачлиа.
Иҩызцәеи иареи рбаҟа гылоуп,
Украинаа шәтәыла бзиаҿ.

645

Шәара шәлиреи, шәбандуреи,
Нас, шәылшареи ҳа ҳреигәырӷьоит.
Шәа шәбандуреи ҳа ҳчамгәыри,
Ҳаиашьара ашәа азырҳәоит!
Иахьа игәырӷьоит Дырмит иашҭа,
Дырмит иашҭа – Аԥсынтәыла!
Ицаҳәцаҳәуа салам ҳазрышәҭа
Ҳашьцәа иҟоу шәара шәтәылаҿ!

АЗГӘАҬАҚӘА

«Ааԥынра иатәу аҟармаҵыс…» – Ари апоет раԥхьаӡатәи
иажәеинраалоуп. Иара ҩуп Мыз-икәара аӡмыжь ахықәан.
Аалӡга ахы ахьыҵнахуа ашьхақәа рҿы, Леонти Лабахәуеи
иареи ишеицыз. Уи аҭоурых иануп Д. Кь. Чачхалиа анҵамҭа
«Апоет раԥхьатәи иажәеинраала» ҳәа хьӡыс иаҭаны. (Агазеҭ
«Аԥсны ҟаԥшь». 1983, Сентиабр 23. Д. Ч.).
Схақәиҭра. – Раԥхьаӡа икьыԥхьын латин графикала
иҭыҵуаз ажурнал «Аԥсны ҟаԥшь» (1938, №1–2) аҿы. Уаҳа
џьаргьы икьыԥхьӡамызт. Арҿиамҭа знылаз ажурнал ҭыҵуан
1933–1938 шш. рзы. Номерқәак рҿы иарбоуп: «ҩымз рыла
знык иҭыҵуеит» ҳәа, аха уиаҟара зҭымҵит. Фышықәса
еиԥмырҟьаӡакәа фба-фба номер ҭыҵуазҭгьы, зынӡа 36 номер
ҟалар акәын. Ҳара иахьа Аԥсны иаҳзы­ԥшааз 11 номер роуп.
Ҳгәы иаанагоит иаҳзымԥшааз аномер­қәагьы ыҟоуп ҳәа, аха
урҭ 20 иреиҳаны изыҟалом.
Абаҳча. – Раԥхьаӡа икьыԥхьын 1947 ш. иҭыҵыз апоезиатә
еизга «Аԥснытәи апоетцәа» аҟны. Усҟан аԥсуа алфавит
ақырҭуа графика акәын шьаҭас иамаз. Иахьатәи аԥсуа графикахь еиҭаганы акьыԥхь иазирхиеит Д. Чачхалиа. Арҿиамҭа
уаҳа џьаргьы икьыԥхьӡамызт.
Ашьыжь. – Раԥхьаӡа икьыԥхьын «Алитературатә альма­
нах» аҿы. 1951. Ирнылеит апоет иеизгақәа ԥшьба (1955),
(1956), (1979), (1988). Раԥхьатәиқәа х-ҭыжьрак рҿы ахԥа­
тәи астрофа иагәылоу «Зегь еихәаччон аԥсабараҿ» иҟоу
ацәаҿаҿы ажәа «аԥсабарҿ» акәымкәа «аԥсабара» ҳәа
икьыԥхьын аҵыхәтәантәи ашәҟәаҿы. Ҳара раԥхьатәи авариант аанҳажьит. Заатәиқәа ҩ-шәҟәык рҿы ажәақәа «ачеиахь»,
«ҳа-ҳашәҟәыҩҩ», анаҩстәиқәа рҿы ирҽеин «ачаи ахь», «ҳа
ҳашәҟәыҩҩы» ҳәа. Ара ашьҭахьтәи авариант аанҳажьит.

647

Ашахтиорцәа рашәа. – Раԥхьаӡа икьыԥхьын «Алите­
ратуратә альманах» (1951) аҿы. Ирнылеит апоет иеизгақәа
ҩба (1955), (1979). Атекстқәа еиԥшымзаара рымам.
«Мыцхәы бсырҽхәар жәа-хаала…». Раԥхьаӡа икьыԥ­
хьын «Алитературатә альманах» аҿы (1951), анаҩс – апоет иеизгақәа ԥшьба (1955), (1956), (1968), (1979) рҿы.
Атекстқәа еивгарас ирымоу апунктуациатә дыргақәа рыргылашьа аиԥшымзаароуп. Урҭ аҵыхәтәантәиқәа рҿы еиҳа
иахьҭышәнартәалоу азы, ара ианаҳҵо уаантәи иаагоит.
Исаҳаландаз, иаҳауеи. – Раԥхьаӡа икьыԥхьын «Алите­
ра­туратә альманах» (1951) аҿы. Ирнылеит апоет иеизгақәа
хԥа (1955), (1979), (1988). Атекстқәа еивгарас ирымоу
апунктуациатә ҟазшьоуп. Аҵыхәтәантәиқәа уи аганахь ала
еиҳа иҭышәаныртәаланы иахьыҟоу азы, ара ианаҳҵо атекст
урҭ рҟнытәи иаагоит.
Амра. – Икьыԥхьын «Алитературатә журнал» (1951, № 3–4)
аҿы. Ақырҭуа гафикахьтә ииаганы акьыԥхь иазирхиеит Д. Чачхалиа.
Сухуми. – Икьыԥхьын «Алитературатә журнал» (1951)
аҿы. Апоет ишәҟәқәа ирнымлаӡеит. 1940-тәи шш. рынҵәамҭеи
1950-тәи шш. рылагамҭеи рзы Аԥсны аҳҭнықалақь ахьӡ ԥсахын:
урысшәала «Сухуми» ҳәа, аԥсышәала «Аҟәа» акәымкәа, «Сухум» ҳәа. Ақырҭуа графикахьтә ииаганы, акьыԥхь иазирхиеит
Д.Чачхалиа.
«Москватәи ахьтәы иаҵәа…» – Икьыԥхьын «Альманах»
1951 шықәсазы.
Иҿырԥшыгоу. – Раԥхьаӡа икьыԥхьын «Алитера­туратә
альманах» (1952) аҿы. Уаҟа ажәеинраала 2-тәи астрофа 4-тәи
ацәаҳәа «Ҵаҟа дшыҟоу хыхь дхалоит» ҳәа ианын, анаҩс
апоет актәи иажәеинраалақәа риеизгаҿы (1955) уи ацәаҳәа
«ҵаҟантә иргыло хыхь дхалоит ҳәа еиҭакын. Ара ианаҳҵо
атекст устәи ԥсахрада иаагоуп.
Ааԥсарак сара исыздырӡом. – Раԥхьаӡа икьыԥхьын
«Алитературатә альманах» (1952) аҿы. Ирнылеит апоет

648

иеизгақәа ԥшьба (1955), (1968), (1979), (1988). Ашәҟәқәа ирнылаз атекстқәа рацәак еивгара рымам. Раԥхьатәи аизгаҿы
5-тәи астрофа зланҵәоз ажәа «назмыгӡар», егьырҭ аҭыжьрақәа
зегьы рҿы «насмыгӡар» ҳәа иԥсахуп. Апунктуациатә дыргақәа
аҵыхәтәантәи аҭыжьрақәарҿы еиҳа иахьҭышәантәалоу азы,
ара ианаҳҵо атекст уахьынтә иаагоит.
Ҳаамҭаҿ. – Раԥхьаӡа икьыԥхьын «Алитературатә альманах» (1952) аҿы. Раԥхьатәи аҭыжьраҿы ажәеинраала
хыс иаман «Ҳаамҭа» ҳәа. Иара рнылеит апоет иеизгақәа
хԥа (1955), (1979), (1988). Атекстқәа еиԥшымзаарас ирымоу
аорфографиатәии апунктуациатәии еиқәымшәарақәа роуп.
Аҵыхәтәантәи аҭыжьымҭақәа иахьатәи ҳҩышьаԥҟарақәа
ирықәшәо иахькьыԥхьу азы, ара ианаҳҵо атекст урҭ рҟынтәи
иаагоит.
Авожд изы ашәа. – Икьыԥхьын қырҭуа шрифтла
«Алитературатә альманах» (1952) аҿы. Иахьатәи аԥсуа графикахь ииаганы, акьыԥхь иазирхеит Д. Чачхалиа.
Агәра згауеит сара. – Раԥхьаӡа икьыԥхьын «Алитературатә
альманах» (1952), анаҩс апоет еизгқәа хԥа (1955), (1979),
(1988) рҿы. Атекстқәа аивгарақәа рымоуп. Урҭ рахьтә ихадоу
акәны иҟоуп раԥхьатәи аҭыжьраан актәи астрофа ахԥатәи
ацәаҳәа «Аԥшгьы ҩеиуеит гәы­ҵаӷара» аҟны актәи ажәа аҭыԥан,
анаҩстәи аҭыжьрақәа раан «аԥшагьы» ҳәа иахьыркьыԥхьуаз.
Уи гхоуп, избанзар арҿиамҭа темас иамоу аџьаус ауп. Насгьы анаҩс ицо ацәаҳәақәа: «Иаҿуп азҳара/ Ашьапы иамоуп аԥсаҳәара/ Ибзианы ирашәоуп» аԥша адҳәалашьа амам,
аԥш (аџьықәреи) ауп изызку. Араҟа раԥхьатәи ашәҟәы ишаныз иаанҳажьит. Егьырҭ аиԥшымзаарақәа рҿы ашьҭахьтәи
ашәҟәқәа (урҭ еиԥшуп) ҳрықәныҟәаны иаҳкьыԥхьуеит ара
ианаҳҵо атекст. Аиԥшымзаарақәа иреиуоуп: раԥхьатәи
ашәҟәаҿы иаҳԥыло абарҭ ажәақәа – «рыԥсылоуп», «рҵәыга
ала», «убыс», «ирауеит» рҽеины – «рԥсылоуп», «рҵәыгала»,
«убас», «ироуеит» ҳәа икьы­ԥ­хьуп.

649

Сбаҳчара. – Раԥхьаӡа икьыԥхьын «Алитературатә альманах» (1952); анаҩс апоет иеизгақәа ԥшьба (1955), (1968),
(1979), (1988) рҿы. Атекстқәа еивгарас ирымоу аорфографиа аганахьалоуп. Иаҳҳәап, раԥхьатәи аҭыжьраҿы ажәа
«наунагӡа» анаҩстәиқәа рҿы «ноунагӡа» ҳәа иаҳԥылоит.
Изыхҟьаз еилкаам аҩбатәи аҭыжьра инаркны актәи астрофа ахԥатәи ацәаҳәа – «ибзиахан сыбзазара» – егьырҭ
аҭыжьымҭақәа рҿы «ибзиахан сыбзиабара» ҳәа иркьыԥхьуа
иалагеит. Автор дызлацәажәо атемеи иара ажәеинраала ахаҭа
аконтексти ҳрыхәаԥшуазар, ианаало аԥхьатәи авариант ауп.
Убри азы уаҟа актәи аҭыжьымҭаҿы ишыҟаз иаанҳажьит.
Ахәбатәи астрофа ахԥатәи ацәаҳәа раԥхьатәи ашәҟәы аҿы
ишаныз «сыгәлеилауеит сыбжьаланы» егьырҭ аҭыжьымҭақәа
рҿы «снеи-ааилоит сыбжьаланы» ҳәа иԥсахуп. Убарҭ рнаҩс,
ажәақәак усҟан иҟаз аҩышьаԥҟарақәа инрықәыршәаны
«иҿалахеит», «ианаҭахеит» ҳәа анбан «х» ашьҭахь арԥшқага
дырга мыргылаӡакәа ирҩуан, абжьыҟа нбанқәа «и», «е»
арԥшқәара афункциа нарыгӡоит ҳәа иԥхьаӡаны. Ара ианыло
атекст, хыхь зыӡбахә ҳҳәаз ажәа «абзиабара» ада, 1968-тәи
аҭыжьра аҟнытә ихкьыԥхьаалоуп.
Абраҟа. – Ажәеинраала рнылеит 1955, 1968, 1979, 1988
шш. рзы иҭыҵыз автор ишәҟәқәа. Иара убас икьыԥхьын
ажурнал «Алашара» (1998, № 4; 2008, № 4.) адаҟьақәа
рҿгьы. Арҿиамҭа авариантқәа амоуп. Раԥхьатәи аҭыжьраан
(«Ажәеинраалақәа», 1955) иара шьақәгылан 9 строфак рыла,
1968 ш. иҭыҵыз апоет ишәҟәы инаркны иагырхан 2 строфак. Руак аԥхьатәии аҵыхәтәантәии («Абра ԥшӡоуп, сыԥсы
сзаҟәыхуам…» ҳәа иалаго агәҭангьы еиҭаҳәан. Егьи астрофа
раԥхьатәи аҭыжьраҿы 7-тәииз зынӡа иацрыхын. Абар иара:
Сокеан ҵаулагьы иӷьамӷьамуа,
Иҭашьшьы иҭатәоуп аҭра уа;
Сымрагьы ԥхоит ишамшамуа,
Ушьҭа сааԥсеит ҳәа зымҳәоуа.

650

Уи адагьы, актәи аҭыжьраҿы ажәеинраала злалаго ажәа
«абраҟа» анаҩстәиқәа рҿы иԥсахуп «абра» ҳәа; ахԥатәи
ацәаҳәа злалаго «ара» ԥсахуп «абра» ала. Егьырҭ иаҳԥыло
аиҭакрақәа аорфографиатә ҟазшьа рымоуп. Аԥсахрақәа
зыхҟьо азы дырраҭара ҳамам. Иҟалап, уи автор ирҿиаратә
усура, ажәеинраала ҩаԥхьа аус ахьадиулоз иалҵшәазар,
аҩбатәи аҭыжьраан аредактори иареи русеицура иахҟьазар.
Аха аԥсхрақәа аналагалаз автор иԥсы злаҭаз ала, урҭ иара
дрықәшаҳаҭын ҳәа агәаанагара ҳамоуп. Ара ианаҳҵо атекст
аагоуп 1968 ш. иҭыҵыз «Иалкаау» ҳәа хыс измоу ишәҟәы
аҟнытә.
Аишьцәа дуӡӡақәа шәахь. – Икьыԥхьын апоет раԥхьатәи
ииеизгаҿы (1955), уаҳа џьаргьы ианымлаӡеит азы, атекст
уаантәи ԥсахрада иаагоит.
Аиааира мҩахь. – Икьыԥхьын апоет иеизгақәа ҩба рҿы
(1955), (1979). Атекстқәа ажәеинраала аҵакы еиҭазкша еивгара рымам. Иаҳԥыло аорфографиатәии апунктуациатәии
еиԥшымзаарақәа роуп. Ара ианаҳҵо атекст аагоуп апоет иеизга «Алирика» (1979) аҟнытә.
Азҵаареи аҭаки. – Ианаԥҵаз ҳәа иарбоуп 1938 ш.
Икьыԥхьын апоет иеизгақәа ҩба (1955), (1979) рҿы. Атекстқәа
еиԥшымзаарас ирымоу аорфографиатәии апунктуациатәии
ҟазшьоуп. Раԥхьатәи ашәҟәы аҿы 4-тәи астрофа злалаго
ажәа «ачеи», аҩбатәи аҿы ириашоуп «ачаи» ҳәа. Ҵабыргны,
ари ажәа аҳәараҿгьы аҩраҿгьы аҩварианткгьы ҳԥылоит.
Аха абри ажәа арҿиамҭа ахаҭаҿы даҽа ҩынтә иаҳԥылоит
«ачаи» ҳәа. Убри аҟнытә аҵыхәтәантәи ашәҟәы ишану
ианаҳҵоит. Иара убас, раԥхьатәи аҭыжьраан ажәақәа «оуми»,
«аԥарԥалыкеиԥш», «бгьыжьуа», «ачаи бӷь», аҩбатәи аҿы ириашаны «ауми», «аԥарԥалыкь еиԥш», «бгьежьуа», «ачаибӷь» ҳәа
икьыԥхьуп. 5-тәи астрофа раԥхьатәи авариант аҿы «ашьыжь,
уа» ҳәа иҟазҭгьы, аҩбатәи аҿы «уа» ацрыхуп». Ара ианаҳҵо
атекст аҩбатәи ашәҟәы ҳақәныҟәаны иаҳкьыԥхьуеит.

651

Еснагь сгәы иҭоу. – Ианаԥҵоу ҳәа иарбоуп 1938 ш. Икьыԥ­
хьын апоет раԥхьатәи иеизгаҿы (1955). Ҳаргьы ԥсах­рада
уаантәи иаагоит.
Ломоносов ихьӡ зху ауниверситет. – Икьыԥхьын апоет
ишәҟәқәа ҩба (1955), (1979) рҿы. Аҵакы аганахьала урҭ еивгара рымам. Иаҳԥыло зхыԥхьаӡара рацәам аорфографиатәии
апунктуациатәии еиқәымшәарақәа роуп. Амала иазгәаҭатәуп,
аҩбатәи аҭыжьраан апоет иԥсҭазаара дызлалҵхьаз ала
урҭ аԥсахрақәа алазгалаз аизга аиқәыршәаҩи (Д. Чачхалиа) аредактори (Н. Ҭарԥҳа) ракәхап. Урҭ рахьтә еиҳа ихадоу аҩбатәи астрофа злалаго актәи ацәаҳәаҿы иаҳԥыло
ажәа «еиҵәҟаҟаӡа», аҩбатәи ашәҟәы аҿы ириашаны иануп
«иаҵәҟаҟараӡа» ҳәа. Убри аҟнытә абра ианаҳҵо атекстгьы
убраантәи иаагоуп.
Амавзолеи аҿы. – Икьыԥхьын апоет раԥхьатәи иеиз­гаҿы
(1955). Ари арҿиамҭа уаҳа изкьыԥхьымхаз аилкаара уадаҩым:
«ҩыџьа адуӡӡақәа ахеидиалаз» иаанаго ажәеин­раала
анаԥҵаз Амавзолеи аҿы Ленин идагьы Сталингьы дыгҿан.
Ишдыру еиԥш, уи ихаҭаратә культ ианақәыӡба ашьҭахь, октиабр 30, 1961 ш. имҩаԥ­ысыз КПСС аизара ду иаднакылаз
ақәҵарала, Сталин иԥсыбаҩ Амавзолеи иҩныган Кремльтәи
аҭӡы аҿы иамадан.
Март 4. – Икьыԥхьын апоет иеизгақәа ҩба (1955), (1979)
рҿы. Ара ианаҳҵо атекст аагоуп аҩбатәи аҭыжьра аҟнытә, уи
агхақәа иахьырцәыхьчоу азы.
Тҟәарчал. – Икьыԥхьын апоет иеизгақәа ҩба (1955),
(1979) рҿы. Аԥхьатәи аҭыжьраҿы ианҩыз рыцхәны иарбан
1953 ш. Атекстқәа аҵакы аганахьала еивгара рымам, аха
аорфографиа аҩбатәи аҭыжьраҿы еиҳа иҭышәнартәалоуп
аҟнытә, ара ианаҳҵо уи аҟнытә иаагоуп.
Аҭаҳмада иажәа. – Икьыԥхьын апоет иеизгақәа ҩба
(1955), (1979) рҿы. Атекстқәа еивгарас ирымоу аорфогра­
фиатәии апенктуациатәии еиԥшымзаарақәа роуп. Аҵыхә­
тәантәи астрофа ахԥатәи ацәаҳәаҿы «амх­рашәа» ҳәа иаҳԥы­

652

лоз ажәа, аҩбатәи авариант аҿы «амхашәа» ҳәа икьыԥхьын.
Араҟа ианаҳҵо атекст аагоуп «Алирика» ҳәа хыс изманы 1979
ш. иҭыҵыз апоет ишәҟәы аҟнытә.
Сқыҭаҿ. – Икьыԥхьын апоет ишәҟәқәа ҩба (1955), (1979)
рҿы. Атекстқәа уамак еивгара рымам. Ара иаҳкьыԥхьуа атекст
аагоуп аҩбатәи аҭыжьра аҟнытә, иахьатәи ҳҩышьаԥҟарақәа
иахьрықәшәо азы.
Асоветқәа рымчра. – Икьыԥхьын апоет иеизгақәа ҩба
(1955), (1979) рҟны. Атекстқәа еиԥшымзаара рымам.
Сықалақь салан. – Икьыԥхьын апоет иеизгақәа хԥа
(1955), (1979), (1988) рҟны. Раԥхьатәи аҭыжьраан ажәеин­
раала анаԥҵаз ҳәа иарбан 1950 ш. Актәи астрофа аҩбатәи
ацәаҳәа аҵыхәтәантәи ажәа «сгәырӷьарала» ҳәа ирынын
раԥхьатәи ашәҟәқәа рҿы. Ахԥатәи аҿы уи ажәа ахаҿытә рбага «с» ацрыганы «гәырӷьарала» ҳәа икьыԥхьын. Егьырахь
еивгарақәас иаҳԥыло апунктуациа ауп. Убаҟагьы аҩбатәии
ахԥатәии аҭыжьымҭақәа еиԥшуп. Ара ианаҳҵо атекст аагоуп
апоет ишәҟәы «Алирика» (1988) аҟнытә.
Гагра. – Ианаԥҵаз ҳәа иарбоуп 1950 ш. Икьы­ԥ­хьын апоет
иеизгақәа ԥшьба (1955), (1968), (1979), (1988) рҟны. Атекстқәа
еивгарас ирымоу аорфографиатәии апунк­туациатәии
еиԥшымзаарақәа роуп. Урҭгьы рхыԥ­хьаӡара маҷуп.
Аԥхьатәиқәа ҩ-ҭыжьымҭак раасҭа, ахԥа­тәии аԥшьбатәии
иахьатәи ҳҩышьаԥҟарақәа иахь­рықәшәо азы, ара ианаҳҵо
атекст уаантәи иаагоуп.
Аԥсшьарҭаҿ. – Ианаԥҵаз аамҭа ҳәа иарбоуп 1950-тәи
ашықәс. Икьыԥхьын апоет иеизгақәа ҩба (1955), (1979) рҿы.
Раԥхьатәи аҭыжьраҿы ажәеинраала ахы «Аԥсшьарҭаҿ» ҳәа
ажәа анҵәамҭаҿы «ы» ацымкәа икьыԥхьын, ҳаргьы уа ишыҟаз
иаанҳажьит. Иара убра ҩынтәны иаҳԥылоит «сир» ҳәа ажәа
«ассир», насгьы «ачча-ахәмар» дефисда еицны ианын. Убри
аҟнытә, ари арҿиамҭа хыхь иаҳарбаз ада, 1979 шықәсазы
иҭыҵыз ашәҟәы атекст ҳақәныҟәаны иаҳкьыԥхьуеит.
Ауҭраҭых ҟаҵацәа. – Ианаԥҵаз аамҭас иарбоуп 1950 ш.

653

Икьыԥхьын апоет раԥхьатәи иеизгаҿы (1955). Ара ианаҳҵо
атекстгьы уаантәи иаагоуп.
Ажәхьча игәала. – Ианаԥҵаз ҳәа иарбоуп 1950 ш.
Икьыԥхьын апоет иеизгақәа ԥшьба (1955), (1956), (1963),
(1967), (1968) рҿы. Аизгақәа ирнылаз атекстқәа еиуеиԥшым
аивгарақәа рымоуп. Зегь реиҳа урҭ аныԥшит «Ашәҭи ақәыци»
(1967) ҳәы хыс измоу ашәҟәы. Егьырҭ аҭыжьымҭақәа рҿы
ажәеинраала шьақәгылоуп 46 цәаҳәа рыла, араҟа уи акыр
иагырханы 28 цәаҳәа роуп иҟоу. Ҳгәы излаанагауала, уи
аредактор (Ҷ. Џьонуа) иусура иалҵшәоуп. Избан акәзар, уи
аԥхьеи ашьҭахьи иҭыҵқәаз аизгақәа зегьы рҿы ажәеинраала
злашьақәгылоу ацәаҳәақәа рхыԥхьаӡара еиқәшәоит. Насгьы
убри аҭыжьра мацараҿоуп арҿиамҭа раԥхьатәи ацәаҳәа «Адгьыл-баара ахәаҿы» ҳәа иахьҳԥыло, егьырахь иахьабалак
«Адгьыл-бара ахәаҿы» ҳәоуп ишкьыԥхьу. Егьырҭ ашәҟәқәа
ирну ари арҿиамҭа атекстқәа рыбжьара еиԥшымзаарас иҟоу
ажәақәак рҩышьақәеи (иаҳҳәап: «ажә-хьча» – раԥхьатәқәа
рҿы, «ажәхьча» – аҵыхәтәантәиқәа рҿы), апунктуациатә
дыргақәеи уҳәа роуп. Араҟа ианаҳҵо атекст аҵыхәтәантәи
аҭыжьымҭақәа рҟнытә иаагоит, урҭ аорфографиа аганахьала
еиҳа иахьҭышәнартәалоу азы.
Ани аԥҳаи реицәажәра. – Ианаԥҵаз ҳәа иарбоуп 1951 ш.
Икьыԥхьын апоет раԥхьатәи еизга мацараҿы (1955), ҳаргьы
атекст ԥсахрада уаантәи иаагоит.
Ҳара ҳауп. – Ианаԥҵаз ҳәа иарбоуп 1952 ш. Икьыԥ­хьын
апоет иеизгақәа ҩба (1955), (1979) рҿы. Урҭ ирну атестқәа
еивгарас ирымоу ажәақәа рҩышьақәа реиԥшымзаароуп
(«ахьы-еиқәаҵәа», «кры злоу, кры зынԥо» раԥхьатәи аизгаҿы,
«ахьеиқәаҵәа», «крызлоу, крызныԥо» – аҩбатәи аҿы. Ари
ианаҳҵо атекст 1979 ш. иҭыҵыз ашәҟәы аҟнытә иаагоуп.
Ахьыблара. – Ианаԥҵаз ҳәа иарбоуп 1952 ш. Икьыԥ­
хьын апоет иеизгақәа ҩба (1955), (1979) рҿы. Атекстқәа­
гьы еиԥшымзаара дук рымаӡам. Ажәақәак рҩышьаԥҟарақәа
(актәи аизгаҿы иаҳԥыло «аӡыиас», «ахьы-еиқәаҵәара»,

654

«аҳаҳаи-ҳәа» аҵыхәтәантәи аҿы икьыԥхьуп – «аӡиас», «ахьы
еиқәаҵәара», «аҳаҳаиҳәа»). Ара ианаҳҵо атекст аагоуп аизга
«Алирика» (1979) аҟнытә, уи аҩышьа иахьатәи ҳаԥҟарақәа
еиҳа иахьрықәшәо азы.
«Аҩнаҭаҿы ацәашьы ыҟам…». – Ианаԥҵаз ҳәа иарбоуп
1952 ш. Икыԥхьын апоет ишәҟәқәа ҩба (1955), (1979) рҿы.
Атекстқәа еиԥшымзаарас ирымоу ажәақәак рҩышьақәа
ахьеиқәымшәо ауп. Раԥхьатәи аҭыжьраҿы ажәақәа: «лгу»,
«гула-ԥҳәыск», «зхыи», «зҩни» ҳәа икьыԥхьу, аҵыхәтәантәи
аҿы «лгуы», «гуылаԥҳәыск», «зхи», «зыҩни» ҳәа иҩуп.
Аҵыхәтәантәи авариант иахьатәи ҳҩышьаԥҟарақәа еиҳа иахьырнаало аҟнытә, ара ианаҳҵо атекст уахьынтә иаагоуп.
Хәыта Иуана-иԥа. – Ианаԥҵаз аамҭас ҳәа иаҵаҩуп 1952
ш. Раԥхьаӡа икьыԥхьын агазеҭ «Аԥсны ҟаԥшь» аҿы 1954
шықәсазы; иара убас ирнылеит 1955, 1968, 1980 шықәсқәа
рзы иҭыҵқәаз автор иеизгақәа. Арҭ ашәҟәқәа ирну атекстқәа
ихадоу еиԥшымзаарас ирымоуп: 11-тәи астрофаҿы раԥхьатәи
ашәҟәы аҿы ацәаҳәақәа реишьҭагылашьа абас иҟоуп:
Хәыта Иуана-иԥа,
Ишԥаҟалеи ишԥа?
Рдокумент ҳарба,
Инеирҭеит азҵаара.
Егьырҭ аҭыжьымҭақәа рҿы аҩбатәии ахԥатәии ацәаҳәақәа
рҭыԥқәа ԥсахны икьыԥхьуп. Ҳәарада, уи арҿиамҭа атекст
аиқәыршәашьа еиҳа ианаалоит. Егьырҭ аиԥшымзаарақәа
аорфографиатәии апунктуациатәии ҟазшьақәа рымоуп. Урҭ
рахьтә иазгәаҳҭап, раԥхьатәи ашәҟәы аҿы игханы «Иуанаиԥа» актәи астрофаҿы нбан хәыҷыла ишкьыԥхьыз, иара убас,
«ОРС», «мап-ҳәара», «агьырҭ» уҳәа анаҩстәи аҭыжьрақәа
раан иахьатәи ҳҩышьаԥҟарақәа еиҳа ирнаало ишҩу. Убри
аҟнытә ара ианаҳҵо атекстгьы урҭ рахьтә иаагоуп.
Тира изыҳәа асатира. – Аамҭас ианаԥҵаз ҳәа иарбоуп
1952 ш. Икьыԥхьын апоет иеизгақәа ҩба (1955), (1980) рҿы.

655

Атекстқәа рыбжьара ихадоу еиқәымшәарас иҟақәоу иреиуоуп абарҭ: ахԥатәи астрофа ахԥатәи ацәаҳәҿы раԥхьатәи
аҭыжьраан «Иҩны уҩналар уахьыԥшра» ҳәа иҟоу иацҵоуп
ажәак «Иҩны уҩналар иуздырам уахьыԥшра» ҳәа, насгьы – 14тәи астрофа аҩбатәи ацәаҳәаҿы раԥхьатәи аҭыжьраан ажәа
«илхны» ҳәа иҟаз, аҩбатәи аҿы «аӡәы имхны..» ҳәа ириашан.
Егьырҭ аиԥшымзаарақәа рацәак зҵазымкуа ҩышьаԥҟаратә
рҽеирақәоуп. Ара ианаҳҵо атекст аҵахәтәантәи аҭыжьымҭа
аҟнытә иаагоуп.
«Угха уцәымӡакәа иуазҳәо…». – Ианаԥҵаз ҳәа иарбоуп 1953 ш. Икьыԥхьын апоет иеизгақәа хԥа (1955), (1968),
(1979) рҿы. Атекстқәа еивгарас ирымоу ажәа «раҵкыс» ҳәа
аҵыхәтәантәиқәа рҿы иану, аԥхьатәи аҿы «аҵкьыс» ҳәа
иахьыҟаз ауп. Ара ианыло атекст ашьҭахьтәиқәа рҟнытә иаагоуп.
Сылшара. – Ианаԥҵаз ҳәа иарбоуп 1953 ш. Икьыԥхьын
апоет иеизгақәа ҩба (1955), (1979) рҿы. Урҭ рҿы еиԥшым­
заарас иҟоу ажәа «агьырахьҟа» ҳәа раԥхьатәи аҭыжьраҿы
иану, аҩбатәи аҿы иԥсахуп «егьирахьҟа» ҳәа, иара убас
иҟоуп апунктуациатә еиқәымшәарақәа. Ара ианаҳҵо атекст
аҵыхәтәантәи аҭыжьымҭа аҟнытә иаагоуп.
Ари насыԥ дууп. – Ианаԥҵаз ҳәа иарбоуп 1953 ш.
Икьыԥхьын апоет иеизгақәа ԥшьба (1955), (1968), (1979),
(1979) рҿы. Урҭ ирну атекстқәа изаҟаразаалак еивгарак рымам.
Ашахтиор. – Ианаԥҵаз ҳәа иарбоуп 1953 ш. Икьыԥ­хьын
апоет раԥхьатәи еизга мацараҿы (1955). Ара ианаҳ­ҵо атекст,
высшьа змамыз гхақәак рҽеины, уаантәи иаагоуп.
Схәыцра. – Ианаԥҵаз ҳәа иарбоуп 1953 ш. Икьыԥхьын
апоет иеизгақәа хԥа (1955), (1979), (1988) рҿы. Атекстқәа
реиԥшымзаара ахьааԥшуа ажәақәа рҩышьа формақәеи
апунктуациеи рҿоуп. Раԥхьатәи аҩшәҟәык рҿы ахԥатәи
ацәаҳәа «Ашәа ззысҳәо сымра кыдуп» аҵыхәтәантәи ашәҟәы
аҿы ажәа «зысҳәо» ҳәа икьыԥхьуп. Ҳгәанала, уи ииашамкәа

656

иԥсаххаз, игханы ицаз акоуп. Абжьбатәи астрофаҿы раԥхьатәи
аҭыжьраҿы ажәа «сҩынра», егьырахь рыҩџьарагьы «сыҩнра»
ҳәа икьыԥхьуп. Ара ианаҳҵо атекст аагоуп «Алирика» захьӡу
апоет ишәҟәы (1979) аҟнытә.
Ахаҳә ахьԥырҽуа. – Ианаԥҵаз ҳәа иарбоуп 1953 ш.
Икьыԥхьын апоет иеизгақәа ҩба (1955), (1979) рҿы. Атекстқәа
ирымоу аорфографиатәии апунктуациатәии еиԥ­шымзаарақәа
рнаҩс аҵыхәтәантәи астрофа ахԥатәи ацәаҳәа актәи
аҭыжьраҿы «Избалакгьы уи нас илаԥш аҟәынхалашт» ҳәа
иҟоу, аҩбатәи аҭыжьраан иагырхоуп ажәа «нас». Актәи астрофа
аҵыхәтәантәи ацәаҳәаҿы аԥхьатәи аҭыжьраан ажәа «инанҳалт»
ҳәа икьыԥхьыз, аҩбатәи аҿы «инанаҳалт» ҳәа ирҽеиуп. Иара
убас раԥхьатәи аҭыжьраҿы абарҭ ажәақәа «еиҩыҟьа-евыҟьо»,
«адыԥ-дыԥ-ҳәа», «ахан-ҩынқәа», «ахаҳә-цәҩы», «акыи-акыи»
ҳәа аҩышьатә формақәа змаз, аҵыхәтәантәи ашәҟәы аҿы
иахьатәи ҳҩышьаԥҟарақәа ирықәшәо ианҵоуп. Убри аҟнытә
ара ианаҳҵо атекст убри аҟнытә иаагоуп.
Ҷыра мцура имаҵура. – Ианаԥҵаз ҳәа иарбоуп 1953 ш.
Икьыԥхьын апоет иеизгақәа ԥшьба (1955), (1968), (1980), (1988)
рҿы, иара убас ажурнал «Алашара» (2003, №4; 2008, №2)
адаҟьақәа рҿы. Атекстқәа рацәак еивгара рымам. Раԥхьатәи
аизгаҿы афбатәи астрофа аҩбатәи ацәаҳәа злалагоз «уи
изы» егьырҭ рҿы иԥсахуп «изыҳәа» ҳәа, иара убас аабатәи
астрофаҿы ажәа «Очамчыраа» ҳәа ианыз, анаҩс ирҽеины
нбан хәыҷыла иркьыԥхьуан. Ара ианаҳҵо атекст аагоуп
аҵыхәтәантәи аҭыжьра аҟнытә, уи аорфографиа аганахь ала
иахьатәи ҳаԥҟарақәа еиҳа иахьырнаалауазы.
Ақәыџьма. – Ианаԥҵаз ҳәа иарбоуп 1953 ш. Икьы­ԥ­хьын
апоет иеизгақәа хԥа (1955), (1968), (1980) рҿы. Атек­стқәа
еиԥшымзаара дук рымам: раԥхьатәи аҭыжь­раҿы аԥхьатәи
ацәаҳәа зланҵәо ажәа «мырӡыӡуа» ҳәа ианыз, егьырҭ ашәҟәқәа
рҿы «мырӡыӡо» ҳәа иԥсахуп, насгьы актәи аҭыжьраҿы ахԥатәи
астрофаҿы иаҳԥыло ажәа «аҵых», ахәбатәи астрофаҿы ажәа

657

«амла кыра» аҵыхә­тәантәи аҩшәҟәык рҿы икьыԥхьын «аҵх»,
«амлакыра» ҳәа. Ара ианаҳҵо атекст ашьҭахьтәи ашәҟәқәа
рҟынтә иаагоуп.
Ԥсшьара шәаҳзаала. – Ианаԥҵаз ҳәа иарбоуп 1954 ш.
Икьыԥхьын апоет иеизгақәа ҩба (1955), (1979) рҿы. Атекстқәа
рыбжьара
иҟоу
аиԥшымзаарақәа
аорфографиатәии
апунктуациатәии ҟазшьақәа рымоуп. Убас раԥхьатәи аҿы
ажәақәа: «шәыԥсышәшьала» ҳәа икьыԥхьу ажәа, анаҩстәи
аҿы иԥсахуп «шәыԥсы шәшьала» ҳәа, нбанхәыҷыла ианыз
ажәа «аԥснытәи», нбан дула икьыԥхьуп. Ара ианаҳҵо атекст
аҩбатәи аҭыжьымҭа ҳақәныҟәаны иаҳкьыԥхьуеит, аҩбатәи
аҭыжьраҿы иаҳԥылоз «Сымшын Еиқәа» раԥхьатәи ажәа актәи
аҭыжьраҿы ишыҟаз еиԥш нбан хәыҷыла ианаҳҵоит.
Москва. – Икьыԥхьын апоет иеизгақәа хԥа (1955), (1979),
(1988) рҿы. Урҭ ирну атекстқәа арҿиамҭа аҵакы зыԥсахуа
еиҭакра рымаӡам. Актәи аҭыжьраҿы иаҳԥыло аорфографиатә
гхақәа рҽеин, насгьы еивгра змам, аҵыхәтәантәи аҩшәҟәык
рҿы, усҟантәи аҩышьаԥҟарақәа ирықәыршәаны икьыԥхьуп.
Ажәеинраала автобиографиатә ҟазшьа амоуп, анҵәамҭаҿы
иарбоу ашықәс (1954) атекст аҿы иаҳԥыло алирикатә
фырхаҵа иқәра (36) еиқәҿырҭуеит, автор усҟан шаҟа шықәса
ихыҵуаз аанарԥшуеит.
Аҟәа. – Ианаԥҵаз ҳәа иарбоуп 1954 ш. Икьыԥхьын апоет
иеизгақәа хԥа (1955), (1979), (1988) рҿы. Раԥхьатәи ашәҟәы
аҿы иаҳԥыло абарҭ ажәақәа: «бла-хааи», «ухьы-ҵәцара»,
«дара», анаҩстәи аҭыжьымҭақәа рҿы ириашаны икьыԥхьуп.
Ара ианаҳҵо атекстгьы урҭ рҟынтә иаагоуп.
Дырмит Гәлиа уахь. – Ианаԥҵаз ҳәа иарбоуп 1954 ш.
Икьыԥхьын апоет иеизгақәа хԥа (1955), (1956), (1979) рҿы.
Атекстқәа аиԥшымзаарақәа маҷымкәа ирымоуп. Урҭ рахьтә
ихадақәоу: Аԥхьатәиқәа ҩ-шәҟәык рҿы ахатәы хьыӡ «Дырмит» ҳәа иҟаз, аҵыхәтәантәи аҿы «Дмитри» ҳәа ианылеит.
Араҟа аԥхьатәи авариант аанҳажьит. Актәи ацәаҳәа аԥхьатәи
аҭыжьрақәа рҿы «Уара уҟны акәхеит иара иахьақәшәаз»

658

ҳәа иҟоу аҟнытә, аҵыхәтәантәи аҭыжьраҿы иагырхан ажәа
«иара». Ҳаргьы уи ажәа ацрыхны иаҳкьыԥхьуеит. Актәи астрофа ацыхәтәантәи ацәаҳәаҿы раԥхьатәиқәа ҩ-ҭыжьрак рҿы
иаҳԥыло ажәа «анауԥылара»,аҵыхәтәантәи аҿы «аноуԥылара»
ҳәа еиҭакны икьыԥхьын. Араҟа ҳара раԥхьатәи авариант
аанҳажьит. Ахԥатәи астрофаҿы ажәа «амырхәагеиԥш» ҳәа
актәии ахԥатәии ашәҟәқәа рҿы еиԥшны икьыԥхьуп, аҩбатәи
ашәҟәы аҿы «амырхәаг еиԥш» ҳәа икьыԥхьуп. Араҟа актәи
авариант аанҳажьит. Ахәбатәи астрофаҿы: «Бзиа иубоз уара
утәыла / Агәы хәыҷымзи зегь рыла» ҳәа иануп, аҵыхәтәантәи
аҿы «агәы» акәымкәа «угәы» ҳәа иԥсахуп. Араҟа аԥхьатәи
авариант еиҳа ианаалоны ҳахәаԥшуеит. Аабатәи астрофа аҵыхәтәантәи ацәаҳәаҿы аԥхьатәи ашәҟәқәа рҿы
«Узыргәаҟуаз уара уҵабырг», аҵыхәтәантәи аҿы ажәа «уара»
бжьажьуп. Араҟа аҵыхәтәантәи авариант аанҳажьит. Акыкҩбак иаҳԥыло егьырҭ аиԥшымзаарақәа аорфографиатәии
апунктуациатәии ҟазшьа рымоуп. Уи аганахьала «Алирика»
захьӡу ашәҟәы иану атекст иахьатәи ҳҩышьаԥҟарақәа еиҳа
ирзааигәуп. Убри аҟнытә, ара ианаҳҵо атекст, хыхь зыӡбахә
ҳҳәаз аҿырԥштәқәа аламҵакәа, устәи иаагоуп.
Николаи Островски. – Иаԥҵан ҳәа иарбоуп 1954 ш.
Икьыԥхьын апоет раԥхьатәи иеизга (1955) мацараҿы. Ҳаргьы
уаантәи ԥсахрада иаагоит.
Схәышҭаара. – Иаԥҵан ҳәа иарбоуп 1954 ш. Икьыԥхьын
апоет иеизгақәа ԥшьба (1955), (1956), (1968), (1979) рҿы.
Атекстқәа аивгарақәа маҷымкәа ирымоуп. Урҭ рахьтә
ихадақәоуп: актәи ашәҟәы аҿы аҩбатәи астрофа ахԥатәи
ацәаҳәаҿы иаҳԥылоз ажәа «сара», егьырҭ зегьы рҿы иԥсахуп
«ҳара» ҳәа; афбатәи астрофаҿы раԥхьатәи аҭыжьраан «уа
– ҳадтәалан» ҳәа иҟаз, ԥсахуп «ҳа ҳадтәалан» ҳәа; аабатәи
астрофаҿы раԥхьатәи ҩ-ҭыжьрак рҿы «Еиԥшыз атариал
зынӡа» ҳәа иҟоу ацәаҳәаҿы, егьырҭ аҭыжьрақәа раан ажәа
«атариал» ԥсахын «адауаԥшь» ҳәа; ажәабатәи астрофа злалагоз «Аурыс еиӷьу аиешьараз» ҳәа аԥхьатәи ҩ-ҭыжьрак

659

рҿы иҟаз, егьырҭ рҿы иԥсахын «Аурыс иеиӷьда аешьараз!»
ҳәа; анаҩстәи ацәаҳәа злалагоз ажәа «даҿын» раԥхьатәи
аҭыжьраҿы, анаҩстәиқәа рҿы «далгеит» ҳәа икьыԥхьын.
Анаҩс – раԥхьатәи ҩ-ҭыжьрак рҿы иаҳԥылоз 15-тәи астофа,
егьырҭ рҿы иацрыхын. Абар иара:
Шәышықәсала иаб дзышьцылаз,
Нас уи ашьҭахь ҳа ҳзыхьӡаз,
Иҳаԥсахит ахыбра игылаз,
Ак наҳмыжьит ҽҭраз, ицаз.
Ҳәгәанала, ари ас изыҟалаз уи иаԥынгылои иашь­ҭанеиуеи
астрофақәа реимадара ахьеиԥнарҟҟо, иаман­шәа­ламкәа иахьрыбжьагылоу азоуп. Иара убас, еиԥшым аҩышьақәа амоуп
ажәа «дызусда» (аԥхьатәи­қәа ҩба рҿы), «дызусҭда» (ахԥатәи
аҿы), «дызусҭа» (аԥшьбатәи аҿы). Ара ианаҳҵо атекст ахԥатәи
аԥшьба­тәии аҭыжьымҭақәа рҟнытә иаагоуп, урҭ иахьатәи
ҳҩы­шьаԥ­ҟарақәа еиҳа иахьырнаалозы.
Тҟәарчал аԥсабара. – Ианаԥҵаз ҳәа иарбоуп 1954
ш. Икьыԥхьын апоет иеизгақәа хԥа (1955), (1956), (1979)
рҿы. Атекстқәа еиҳарак еивгарас ирымоу апунктуациатә
дыргақәа рҩышьоуп. Насгьы ахԥатәи астрофа актәи ацәаҳәа
зланҵәо ажәа аԥхьатәи ҩ-ҭыжьымҭак рҿы «игәазырҳагоуп»
ҳәа иҟаз аҵыхәтәантәи аҿы «игәазыр­ҳагоу» ҳәа икьыԥхьуп.
Еилкаауп, арифмеинрааларазы аԥхьатәи авариант еиҳа
иақәшәоит – (игәазырҳагоуп/ихагоуп), аха логикала еиҳа
иишоу аҵыхәтәантәи авариант ауп. Ара ианаҳҵо атекстгьы
уаантәи иаагоуп.
Аӡәы дысҭахуп, агьи дысҭахым. – Ианаԥҵаз ҳәа иарбоуп
1954 ш. Икьыԥхьуп апоет иеизгақәа хԥа (1955), (1979), (1988)
рҿы. Атекстқәа аиԥшымзаарақәа рацәак рымам. Раԥхьатәи
авариант аҿы ажәеинраала ахы «Аӡәы дысҭахуп…» ҳәа
иҟаз, анаҩстәиқәа рҿы «Аӡә дысҭахуп…» ҳәа еиҭакхеит;
аҩбатәи астрофа ахԥатәи ацәаҳәа раԥхьатәи ашәҟәаҿы

660

ажәа «иагеиҵамхо» ҳәа иҟаз, анаҩс­тәи аҭыжьрақәа раан
«иагьеиҵамхан» ҳәа иԥсахын. Ҳара хадарала раԥхьатәи авариант ҳақәныҟәаны ианаҳҵоит ари атекст. Избанзар, егьырҭ
ашәҟәқәа анҭыҵуаз апоет иԥсҭазаара далҵхьан, ирҿиамҭа аус
адиулартә аҭагылаза­ашьа ыҟамызт. Амала, аҵыхәтәантәиқәа
рҿы иҟоу апункту­ациатә ԥҟарақәа азынҳажьуеит, урҭ еиҳа иахьиашоу азы.
Сеидыҟ мгәацәатыҟ. – Ианаԥҵаз ҳәа иарбоуп 1954 ш.
Икьыԥхьын апоет иеизгақәа хԥа (1955), (1968), (1988) рҿы,
иара убас ажурнал «Алашара» (2008, №2 аҿы). Атекстқәа
аивгарақәа рымоуп. Урҭ рахьтә ихаданы иҟоу, раԥхьатәи
аҭыжьра иагырхоуп 8-цәаҳәак. Урҭ уаҟа абыжьбатәии
аабатәии астрофақәа ракәын. Абар урҭ:
Ана дҟырҟырт,
Ара дҟырҟырт,
Акгьы дшаԥсам
Зегьы дырдырт.
Зынӡак дымԥсит
Рацәакгьы мҵит,
Абас Сеидыҟ
Мгәацәатыҟ.
Аҩбатәи аҭыжьраан (1968) арҭ ацәаҳәақәа агырханы
иҭыжьын. Иара убас афбатәи астрофа (аҩбатәи аҭыжьрала)
ахԥатәи ацәаҳәа – «Изцәижәыз Ԥшьҟан» 1968- шықәсазтәи
аҭыжьра инаркны «Иареи Ԥшьҟани» ҳәа иркьыԥхьуеит. Ҳара
ара ианаҳҵо атекст аҵыхәтәантәи аҭыжьымҭақәа рҟнытә
иаагоит. Ари ажәеинраала ашәа алхын. Амузыка иҩит М.
Берикашьвили. Инанагӡон Аԥснытәи Жәлар рыкәашареи
рашәаҳәареи Аҳәынҭқарратә ансамбль.
Уабаҟоу, Гадраҟәа? – Иаԥҵан ҳәа иарбоуп 1954 ш.
Икьыԥхьын апоет иеизгақәа ԥшьба (1955), (1968), (1980), (1988)
рҿы. Атекстқәа еивгара рацәак рымам. Аҩбатәи аҭыжьымҭа

661

инаркны арҿиамҭа ахы апунктуациатә дыргақәа риашаны
иргыланы, ара иааго атекст аҿы ишыҟоу еиԥш иркьыԥхьуа иалагеит. Раԥхьатәи ашәҟәы аҿы ажәеинраала 17-тәи ацәаҳәа
злалаго ажәа «Устулгьы» егьырахь ириашоуп «Устолгьы» ҳәа;
22-тәи ацәаҳәаҿы ахатәы хьӡы, аҵыхәтәантәи ашәҟәы аҿы
«У-Верагьы» ҳәа ианылеит, егьырҭ рҿы иҟамыз анбан «ы»
ацҵаны. Ҳара уаанӡатәиқәа рҿы ишыҟаз иаанҳажьит.
Хымдырԥагьа. – Иаԥҵан ҳәа иарбоуп 1954 ш. Икьыԥ­хьын
апоет иеизгақәа хԥа (1955), (1968), (1980) рҿы. Атекстқәа еивгарас ирымоу аорфографиеи апунктуациеи рганахь алоуп.
Актәи аҭыжьраҿы «иеӷьу», «дагап-ҳәагьы», «аԥсҭазараҿы»
ҳәа иҩу ажәақәа, анаҩстәиқәа рҿы «еиӷьу», «дагапҳәагьы»,
«аԥсҭазааргьы» ҳәа иԥсахны икьыԥхьуп. Ҳара ианаҳҵо
атекстгьы аҵыхәтәантәиқәа рҟынтә иаагоуп.
Пушкин. – Иаԥҵан ҳәа иарбоуп 1955 ш. Икьыԥхьын апоет иеизгақәа ҩба (1955), (1979) рҿы. Атекстқәа аивгарақәа
рацәак рымам. Актәи аҭыжьраҿы ахәбатәи астрофаҿы ажәа
«поетцәа» ԥсахуп «апоетцәа» ҳәа, аҵыхәтәантәи астрофаҿгьы
ажәа «апоет» икьыԥхьуп «поетк» ҳәа. Апунктуациа аганахь
ала аҵыхәтәантәи аҭыжьра еиҳа иахьҭышәнартәалоу азы, ара
ианаҳҵо атекст, уаантәи иаагоит.
Атомла ихәмарқәо рахь. – Иаԥҵан ҳәа иарбоуп 1955 ш.
Икьыԥхьын апоет раԥхьатәи иеизгаҿы (1955). Ара ианаҳҵо
атекст уаантәи ԥсахрада иаагоуп.
Адиректор Миха. – Ианаԥҵаз ҳәа иарбоуп 1955 ш.
Икьыԥхьын апоет иеизгақәа хԥа (1955), (1968), (1980) рҿы.
Атекстқәа аивгарақәа рацәак рымам. Раԥхьатәи аҭыжьра 18тәи ацәаҳәа ажәа «ҳаҟәыҵрауазеи» ҳәа иҩу, анаҩстәиқәа
рҿы «ҳаҟәыҵыруазеи» ҳәа иҟоуп. Ара раԥхьатәи авариант
аанҳажьит; 58-тәи ацәаҳәа раԥхьатәи ашәҟәы аҿы «иаҟароу
абардқәа» ҳәа иҟаз, егьырҭ рҿы ириашоуп «ираҟароу
абардқәа» ҳәа. Араҟа аҵыхәтәантәи авариант аанҳажьит.
Апунктуациатә дыргақәа рганахьала, ашьҭахь иҭыҵыз
ашәҟәқәа ҳрықәныҟәаны иаҳкьыԥхьуеит ара ианаҳҵо атекст.

662

Ашәҟәыҩҩцәа ҿарацәа шәахь. – Ианаԥҵаз ҳәа иарбоуп 1955 ш. Икьыԥхьын апоет иеизгақәа ҩба (1955), (1979)
рҿы. Атекстқәа еивгарақәас ирымоу абарҭ роуп: раԥхьатәи
аҭыжьраҿы ажәақәа «анаасыҿшәалакь», «убырҭ», аҩбатәи аҿы
«анаасҿшәалак», «убарҭ» ҳәа ириашаны икьыԥхьын. Апунктуациа аганахьала, аҩбатәи ашәҟәы еиҳа излаҭышәнартәалоу
ала, ара ианаҳҵо атекст уаантәи иаагоит.
Раԥхьатәи аҵара амш. – Икьыԥхьын апоет иеизгақәа
хԥа (1955), (1968), (1981) рҿы. Атекстқәа еивырго рацәак
ыҟам. Раԥхьатәи аҭыжьраҿы 34-тәи ацәаҳәаҿы иаҳԥыло
ажәа «абыбыш», анаҩстәиқәа рҿы «быбыш» ҳәа еиҭакуп,
40-тәи ацәаҳәаҿы ажәа «ашколахь» ҳәа актәи ашәҟәы аҿы
иану, егьырҭ рҿы «ашкол ахь» ҳәа ирҽеиуп. Аҵыхәтәантәи
аҭыжьрақәа апунктуациа аганахьала еиҳа иҭышәнартәалоуп
азы, ара ианаҳҵо атекст урҭ рахьтә иаагоит. Арҿиамҭа Еицырдыруа ашкол арҵаҩы Иона Аҳашба ихәыҷқәа ирызкуп (Д.Ч.).
Аҟармара. – Икьыԥхьын апоет иеизгақәа хԥа (1955),
(1968), (1979) рҿы. Атекстқәа аиԥшымзаарақәа рымоуп: «Иалкаау» ҳәа хыс изманы 1968 ш. рзы иҭыҵыз ашәҟәы аҿы иагырхоуп, егьырҭ рҿы и-5-тәиу астрофа «Аџыртә механизм
аҵарра» ҳәа иалаго. Ҳара еибгоу авариант анаҳҵоит. Еиԥшым
аҩышьатә формақәа рымоуп ажәақәа: «ухантә-ҩны» актәии
аҩатәии рҿы, ахԥатәи аҿы – «уханҩн»; «аҽҽа-ҳәа», «асовет
уаа» раԥхьатәи аҿы, егьырҭ рҟны «аҽҽаҳәа», «асоветуаа»;
«суезгәдуны» актәии ахԥатәии рҿы, «сузыгәдуны» аҩбатәи
аҿы. Ара ианаҳҵаз атекст рыхԥагьы рҟнытәи еиҿыбааны,
иахьатәи ҳҩышьаԥҟарақәа ирнаало иҟаҳҵеит.
Аҵых. – Икьыԥхьын апоет иеизгақәа хԥа (1955), (1979),
(1988) рҿы. Атекстқәа еивгарас ирымоу абарҭ роуп: раԥхьатәи
аизгаҿы ажәақәа «џьшьахәуп» (актәи астрофаҿы), «усирхан»
(5-тәи), «сусахь» (6-тәи) ҳәа икьыԥхьу, егьырҭ аҭыжьымҭақәа
рҿы «џьашьахәуп», «уссирхан», «сус ахь» ҳәа иҩуп. Ҳара
аҵыхәтәантәи ашәҟәқәа рҟынтә ииагоит ара ианаҳҵо атекст.
Лала асаби. – Икьыԥхьын апоет иеизгақәа хԥа (1955),
(1968), (1981) рҿы. Атекстқәа аивгарақәа рымоуп. Урҭ рахьтә

663

ихадоу – раԥхьатәи аҭыжьраҿы 6-тәи астрофа егьырҭ
ашәҟәқәа рҿы иахьацрыху ауп. Абар уи:
Беиԥш идухаз аҳәсахәыҷқәа
Иԥыруеит жәҩан-гәы,
Еихаҟәысӡом рыла-ԥыџьқәа,
Ишәаӡом ргәы.
Арҿиамҭа аҩбатәи аҭыжьра апоет дахаанын. Уи аҟнытә,
ари астрофа агырхара дақәшаҳаҭын ҳәа ҳгәы иаанагоит.
Иара убас, аҩбатәи астрофаҿы ажәа «ацроушәа» риашан
«рцроушәа» ҳәа. Ара ианаҳҵо атекст аагоит аҵыхәтәантәи
аҭыжьрақәа рҟнытә.
Акәты рацәа зааӡауа. – Икьыԥхьын апоет раԥхьатәи
ишәҟәы (1955) аҿы. Ҳаргьы уаантәи иаагоит, ԥсахра азымукәа.
Иахьанӡа иаазгеит иҵәахны. – Икьыԥхьын апоет
иеизгақәа хԥа (1955), (1979), (1988) рҿы. Раԥхьатәи аҭыжь­
раҿы ажәа «сгәы аҵан» ҳәа иҩу, анаҩстәиқәа рҿы ириашоуп «сгәаҵан» ҳәа. Апунктуациатә дыргақәа аҵыхәтәантәи
аҭыжьрақәа рҟны еиҳа иахьҭышәнартәалоу азы, урҭ рҟнытә
иаагоит ара ианаҳҵо атекст.
Иарына хәыҷы. – Икьыԥхьын апоет иеизгақәа ҩба (1955),
(1981) рҿы. Атекстқәа еиԥшымзаара ҳәа акгьы рымам.
Ашәарыцаҩ ашьха. – Икьыԥхьын апоет иеизгақәа ԥшьба
(1955), (1968), (1979), (1988) рҿы. Раԥхьатәи ашәҟәы аҿы
ажәақәа «акаԥ-каԥқәа», «ах-ҭҟьара», «шәарах жьыла» ҳәа
иҩыз ажәақәа, анаҩстәиқәа рҿы: «акаԥкаԥқәа», «ахҭҟьара»,
«шәарахжьыла» ҳәа икьыԥхьын. Раԥхьатәи х-шәҟәык рҿы
«рыбжьы ахыҩуеит ахрақәа» иҟоу ацәаҳәаҿы аҩбатәи ажәа
«рхыҩуеит» ҳәа аредакциа азун аҵыхәтәантәи аҿы. Ара
раԥхьатәи авариант азынҳажьит. Актәии ахԥатәии ашәҟәқәа
рҿы ажәа «Ажәеиԥшьаа» ахыцқәа ирҭакны икьыԥхьын, егьырахь хыцда. Ҳара ара ацыхәтәантәи авариант ҳақәныҟәаны
ианаҳҵеит. Раԥхьатәи авариант аҿы ажәа «ивысны» ҳәа ианыз, егьырҭ рҿы «ивсны» ҳәа ирҽеин. Ҳаргьы ус иаҳкьыԥхьит.

664

«Амра гылеит, аԥхара ахылҵит…» – Икьыԥхьын апоет
иеизгақәа ԥшьба (1955), (1968), (1979), (1988) рҿы. Раԥхьатәи
ҩ-шәҟәык рҿы иаҳԥыло «рыҩныҟақәа», «аԥара ҿырпы» ҳәа
ажәақәа, анаҩстәиқәа рҿы «рыҩныҟа», «аԥараҿырпы» ҳәа
икьыԥхьуп. Ҳаргьы аҵыхәтәантәи авариант азаанҳажьит,
арҿиамҭа иаҳа иааналоит ҳәа иԥхьаӡаны.
Аӡы иаҳәаз. – Икьыԥхьын апоет иеизгақәа хԥа (1955),
(1968), (1979) рҿы. Раԥхьатәи ашәҟәы аҿы иаҳԥыло ажәақәа
«саназхәыцлакь», «саназкылслакь», «уомашәақәа» ҳәа
аҩышьатә форма рымазар, егьырҭ рҿы «саназхәыцлак», «саназкылслак», «уамашәақәа» ҳәа иҩуп. Ҳаргьы уи авариант
аанҳажьит. Раԥхьатәи аҭыжьраҿы ахәбатәи астрофа алагамҭа
«Уажә сшубо» ҳәа иҟоу, аҩбатәи ашәҟәы инаркны «Уажә
ишубо» ҳәа иркьыԥхьуеит. Автор аҩбатәи аҭыжьра дызлахааныз ала уи арҽеира далахәын ҳәа ҳахәаԥшуеит. Арҿиамҭа
аҵыхәтәантәи ацәаҳәа раԥхьатәи ҩ-шәҟәык рҿы «Сара издыруеит закә разҟу» ҳәа иҟоу аҟны ажәа «закә» ԥсахуп «сзакә»
ҳәа. Ара уеизгьы ажәеинраала аҵакы аԥсахыртә иҟам, аха
ҳара апоет иԥсы анҭаз ашьҭахьтәи аҭыжьымҭа ишаныз иааныжьзар еиӷьуп ҳәа иҳаԥхьаӡеит.
Аԥсуа ԥҳәызба аԥырҩы. – Икьыԥхьын апоет иеизгақәа
ԥшьба (1955), (1956), (1963), (1979) рҿы. Арҿиамҭа ахы
еиуеԥшым аҩышьақәа амоуп. Раԥхьатәиқәа х-шәҟәык
рҿы ажәеинраала зыхьӡынҩылоу Мери Аҩӡыԥҳа лахь ҳәа
архәақәа (скобки) ирҭакны иҟазҭгьы, аҵыхәтәантәи аҿы
аҩымҭа ахы иахәҭакны, ажәа «лахь» ацрыхны икьыԥхьын.
Араҟа ҳара раԥхьатәиқәа рҿы ишыҟаз иаанҳажьит. Иара
убас, раԥхьатәи х-шәҟәык рҿы ажәақәа «еҩырффо», «аиԥш»,
«хаҵам-ԥҳәыс» аҩышьа формақәа змаз, аҵыхәтәантәи аҿы
«еиҩырффо», «еиԥш», «хаҵамԥҳәыс» ҳәа икьыԥхьын. Араҟа
ашьҭахьтәи авариант азынҳажьуеит ари ашәҟәы ианыло
атекст.
Ба бреиӷьасшьоит зегьы. – Икьыԥхьын апоет иеизгақәа
хԥа (1955), (1968), (1979) рҿы. Актәии аҩбатәии аҭыжьрақәа

665

рҿы абарҭ ажәақәа: «жәҩан-гәы», «кәиц-мцами», ашьҭахьтәи
аҿы кьыԥхьуп «жәҩангәы», «кәиц мцами» ҳәа; актәи аҿы
«фырҭым», «рыҵкьыс» ҳәа иану ажәақәа, егьырҭ аҩбагьы
рҿы иԥсахуп «фырҭын», «рыҵкыс» ҳәа. Ара ианаҳҵо атекст
ахԥатәи ашәҟәы аҟнытә иаагоуп, уи иахьатәи ҳҩышьԥҟарақәа
еиҳа иахьрықәшәозы.
Амбакәа иаҳцәигоит иаҳмырбакәа. – Раԥхьаӡа
икьыԥхьын агазеҭ «Аԥсны ҟаԥшь» 1954 ш., анаҩс ажурнал
«Алашара» (1955, № 1; 2003, № 4; 2008, № 2) адаҟьақәа
рҿы. Ирнылеит автор иеизгақәа хәба (1955), (1956), (1968),
(1980), (1988) рҿы. Атекстқәа еиԥшымзаарас ирымоуп абарҭ:
актәии аҩбатәии аҭыжьрақәа рҿы ажәақәа «иаҳзныжьуам»,
«уиакәын», «кры» ҳәа аҩышьатә форма змоу, егьырҭ рҟны
иԥсахуп «иҳазныжьуам», «уи акәын», «акыр» ҳәа; аԥхьатәи
аизгақәа хԥа рҿы аԥшьбатәи астрофа ахԥатәи ацәаҳәа «Ашша
ахьақәыз реиҳа аӡыршәра», егьырҭ аҩба рҿы иԥсахуп «Ашша
ахьақәмыз ажьышәра» ҳәа. Ара ҳара иаанҳажьит раԥхьатәи
авариант, избан­зар, автор ивариант зныз аԥхьатәиқәа роуп.
Аԥхьатәи аиз­гақәа хԥа рҿы ахәбатәи астрофа зланҵәо
ацәаҳәа «Аха Кәакәа джьоуп», егьырҭ рҿы еиҳа еиҿкаахеит –
«Аха Кәакәа араҟа джьоуп» ҳәа. Ҳара уи аанҳажьит. Амбакәа
Абзианиӡе – тҟәарчалтәи акәацҭиҩ. Зны Аҟармара аҳаблаҿ
аус иуан, нас диасит Тҟәарчал ацентраҿы иҟоу аџьармыкьахь.
Академик А. А. Гәарамиа изласаиҳәаз ала, уаҩ аԥшьк, ихы
цәҳәны, пылтыҟсак иакәын (Д. Ч.).
«Сан иаагәалҭан ауҭра…» – Икьыԥхьын апоет иеизга
ԥшьба (1955), (1968), (1979), (1988) рҿы. Атекстқәа еивгарақәас
ирымоуп абарҭ: актәи аҭыжьраҿы ажәақәа «еҭа ааҿнаҭит»,
«акәыла-ҷылы-ҳәа», «аҟыԥ-сыԥ-ҳәа», «икаказаап» ҳәа иҟоу,
егьырҭ ашәҟәқәа рҿы иԥсахуп «еиҭааҿнаҭит», «акәылыҷылыҳәа», «аҟыԥ-сыԥҳәа», «икакозаап» ҳәа; аԥхьатәиқәа
ҩ-шәҟәык рҿы ажәеицааира «аиаҵә кыдызхуаз» ҳәа ахыцқәа
(кавычки) ирҭакны иҟан, егьырҭ рҿы хыцда «аеҵә кыдызхуаз»
ҳәа иԥсахны икьыԥхьын, насгьы ажәа «еиҳабы-еиҵбыҳәа» ҳәа

666

иҩыз ашьҭахьтәи ҩ-ҭыжьрак рҿы ириашан «еиҳабы-еиҵбы
ҳәа». Аорфографиеи апунктуациеи иахьатәи ҳаԥҟарақәа изларнаало ала, аҵыхәтәантәи авариантқәа ҳрықәныҟәаны иаагоит ара ианаҳҵо атекст.
Рамадан ичамадан. – Раԥхьаӡа икьыԥхьын ажурнал «Алашара» (1955, №1), анаҩсгьы ари ажурнал аҿы ианылеит (2005,
№4; 2008, №2). Ирнылеит, иара убас, апоет иеизгақәа ԥшьба
(1955), (1968), (1980), (1988). Актәи аҭыжьраҿы ажәақәа «демдан», «зеӷьаҭам» ҳәа ианыз, анаҩстәи аҭыжьрақәа зегьы рҿы
ириашан «деимдан», «зеиӷьаҭам» ҳәа. Ара ианаҳҵо атекст
аҵыхәтәантәиқәа рҟнытә ииагоуп. Ажәеинраала ашәа алхын.
Амузыка иҩит Кә. Ченгелиа. Инанагӡон К. Ф. Ӡаӡариа ихьӡ зху
Аҟәатәи ашкол-интернат аҿы еиҿкааз ахор.
«N» амагазин. – Раԥхьаӡа икьыԥхьын агазеҭ «Аԥсны
ҟаԥшь» адаҟьақәа рҿы 1954 шықәсазы. Ирнылеит апоет
иеизгақәа хәба (1955), (1956), (1968), (1980), (1988). Икьыԥхьын
ажурнал «Алашара» (2003, №4). Ашәҟәқәа ирнылаз атекстқәа
аиԥшымзаарақәа рымоуп. Ажәеинраала ахи актәи ацәаҳәа
злалагои аԥхьатәи ҩ-ҭыжьрак рҿы «ЕН» ҳәа акәын ишҩыз,
анаҩстәиқәа рҿы «N» ҳәа ирыԥсахит. Актәии аҩбатәии
ашәҟәқәа рҿы абарҭ ажәақәа: «иҟаиҵозз», «кры шәзаауоу»,
«изхәарҭахызыз» ҳәа иҩу, ахԥатәи (1968) инаркны ириашан
«иҟаиҵоз», «крышәзаауоу», «изхәарҭахыз» ҳәа иркьыԥхьуан.
Актәи аҭыжьраҿы ажәа «ачықә оуп», аҩбатәи аҿы «ачықәа
оуп» ҳәа иаҳԥылоз, ахԥатәи инаркны «ачықәоуп» ҳәа иҩуп.
Ажәа «седрума» ҳәа актәи аҭыжьраҿы иаҳԥыло, аҩбатәи
инаркны «седроу» ҳәа икьыԥхьуп. Аԥхьатәи аԥшьшәҟәык рҿы
ахԥатәи астрофаҿы ацәаҳәа «Ҩызас дирҭеит уа ҭыԥҳак» ҳәа
иҟоу, аҵыхәтәантәи аҭыжьраан ажәа «уа» аҭыԥан «уи» ҳәа иануп. Актәи ашәҟәы аҿы ажәа «кагьы ччом», аҩбатәи аҿы «акгьыччом», егьырҭ рҿы «акгьы ччом» ҳәа ириашан. Аԥхьатәи
х-шәҟәык рҿы асапын ахьӡ «бодли» хыцда иҩын, анаҩстәиқәа
рҿы ахыцқәа ирҭакны иҩуп. Аҩбатәи аҭыжьраҿы 14-тәи
астрофаҿы игханы ҩынтә еиҭаҳәахеит цәаҳәак – «Дуаҩ дууп,

667

уааишь-унеишь», егьырҭ рҿы ахԥатәи ацәаҳәа «Уи игхангьы
(1) игынгьы (3-5) дҟалаӡом» ҳәа ирнуп. Актәи аҭыжьраҿы
иаҳԥыло ажәа «астоловои» егьырҭ рҿы «акрыфарҭаҿ» ҳәа
иԥсахуп. Аҩбатәи ашәҟәы аҿы ажәа «ахлопчатое» ҳәа иану
егьырҭ зегьы рҿы «А хлопчатое…» ҳәа иҟоуп. Ара ианаҳҵо
атекст аагоуп ахԥатәи аҭыжьра аҟнытә. Уи апоет иԥсы анҭаз
иҭыҵыз аҵыхәтәантәи шәҟәуп. Араҟа ирхәмарны зсахьа
аарԥшу аԥҳәызба Шьушьанка Ҭарԥҳа ҳәа Тҟәарчал иреиҳаз
адәқьанаҿ аус зуаз лакәын. Уи лыҟазшьа лахҿыхын, ақалақь
аҿы деицырдыруан. (Д. Ч.)
Тышәкәа. – Икьыԥхьын апоет иеизгақәа ԥшьба (1955),
(1968), (1980), (1988) рҿы. Атекстқәа рацәак еивгара рымам. Раԥхьатәи аҩҭыжьрак рҿы «убаҩ-бзиа» ҳәа иану,
аҵыхәтәантәиқәа рҿы дефисда икьыԥхьуп. Ҳара ара ианаҳҵо
атекст «Иалкаау» ҳәа хыс изманы 1968 ш. иҭыҵыз аизга
аҟнытә иаагоит. Аидеолигиатә усқәа назыгӡоз Тускадзе И.,
Аԥснытәи аккомунист партиа обком амаӡаныҟәгаҩ. Аԥсуа
жәлар икҿацаланы арепрессиқәа нырзыруаз аамҭан. Нас
аҭагылазаашьақәа рҽанырԥсах иҽиԥсахит иаргьы. Убри
ихныҟәгашьоуп апоет маанала ицәыригазгьы (Д. Ч.).
Хаџьгәаҭ, ахаџьгәа аҭ! – Икьыԥхьын апоет иеизгақәа
ԥшьба (1955), (1968), (1980), (1988) рҿы. Атекстқәа еивга­рас
ирымоу абарҭ роуп: аԥхьатәи аҭыжьрақәа хԥа рҿы ажәақәа
«иаҳалакь», «иахьабалакь», «иабалакь» ҳәа иҩу, аԥшьбатәи
ашәҟәаҿы «иаҳалак», «иахабалак», «иабалак» ҳәа иԥсахуп;
актәи аҭыжьраҿы ажәақәа «кагьиаԥсам», «убри оуп» ҳәа
иҟоу, егьырахь «ак иаԥсам», «убри ауп» ҳәа иаҳԥылоит. Ара
ианаҳҵо атекст аагоуп «Иалкаау» ҳәа 1968 ш. азы иҭыҵыз
ашәҟәы аҟнытә.
Аӡӷаби аҷкәыни. (С. Стальски иҟнытә). – Акьыԥхь анҵәамҭа
иацуп «Сулеиман» ҳәа хыс измоу, ԥшьцәаҳәакны иҟоу
ажәеинраала. Уи Кь. Чачхалиа зҩымҭа даҿыԥшыз С. Стальски
изку пародиазар акәхап ҳәа ҳгәы иаанагоит. Шәлиман Стальски (1869–1937) – лезгин поетын, иҩуан ажәеинраалақәа,
асатиратә жәеинраалақәа. Даӷьасҭан жәлар рпоет.

668

«Мыз икәара арҩашхықәан…». – Ари ажәеинраала
кьыԥхьын Д. Чачхалиа истатиаҿы «Апоет раԥхьатәи
иажәеинраала» («Аԥсны ҟаԥшь», 1983, сентиабр 23).
Ажәеинраала ахаҭа аагоуп апоет Кь. Чачхалиа ирҿиаратә архив аҟнытә. Ишдыру еиԥш, 1932 ш. азы Л. Лабахәуеи Кь. Чачхалиеи ԥсшьара ашьхара еицыҟан. Мыз-икәара ҳәа иахьашьҭоу
аҭыԥ аҿы. Убраҟа апоет иҩит раԥхьатәи иажәеинраала.
Ҳпартиа. – Икьыԥхьын апоет иеизгақәа хԥа (1956), (1968),
(1979) рҿы. Аҵыхәтәан иҭыҵыз ашәҟәы аҿы арҿиамҭа
ахы ԥсахын «Амҵәыжәҩа сызҭаз» ҳәа. Раԥхьатәи аизгаҿы
ажәақәа «са-исызҭаз», «социализм» ҳәа аҩышьатә форма
змаз, анаҩстәиқәа рҿы ирҽеин «са исызҭаз», «асоциализм»
ҳәа. Ара ианаҳҵо атекст ашьҭахьтәи аҭыжьрақәа рҟнытә иаагоуп.
Аԥсынтәыла. – Раԥхьаӡа икьыԥхьын ажурнал «Алашара»
адаҟьақәа рҿы (1955, № 4). Ирнылеит апоет иеизгақәа ԥшьба
(1956), (1968), (1979), (1988). Атекстқәа еивгарақәас ирымоу
абарҭ роуп: раԥхьатәи ашәҟәы аҿы «Амшын еиқәа» ҳәа иҩу,
егьырҭ рҿы «Еиқәа» ҳәа нбан дула иҩуп; актәии аҩбатәии
аҭыжьрақәа рҿы ажәақәа «сланаԥшыра», «сыкәа, смаӷра»,
«сымра тәыла», «есқьынагь», «даныӡбашуа», «ҳәара аҭахума»
ҳәа иану, анаҩстәиқәа рҿы «сланарԥшыра», «сыкәа-смаӷра»,
«сымратәыла», «есқьынгьы», «даныӡышуа», «ҳәараҭахума»
ҳәа иԥсахуп; аҩбатәи аҭыжьраҿы «ишнеишнеиуа» ҳәа
икьыԥхьу ажәа, егьырҭ ахԥа рҿы «ишнеи-шнеиуа» ҳәа
иаҳԥылоит; актәи аҭыжьраҿы «исызҭауа» ҳәа иҩу, аҩбатәи
инаркны «исызҭаз» ҳәа иҟоуп; ажәа «афҩыхаа» (1-тәи),
«афҩы-хаа» (2-тәи), «афҩы хаа» (3–4-тәиқәа) авариантқәа
аманы иаҳԥылоит, аха иара еиԥшу ажәа «рыбжьы хаа» (1тәи, 3-тәи, 4-тәи) ҳәа иҩу, аҩбатәи аҭыжьраҿы «рыбжьы-хаа»
ҳәа иануп; ажәбатәи астрофа злалаго ажәа актәии, аҩбатәии,
аԥшьбатәии аҭыжьрақәа рҿы «шабысҭоушәоуп» ҳәа иҟоу,
ахԥатәи аҭыжьраҿы «шьабысҭоушәа» ҳәа иаҳԥылоит,
убарҭ аҭыжьрақәа рҿы ажәа «ишааӡаз» – «ишуааӡаз» ҳәа

669

аивгарақәа аманы иаҳԥылоит. Ара ианаҳҵо атекст аагоит хадарыла аҩбатәи аҭыжьра ҳақәныҟәаны.
Аԥсны азы ашәа. – Икьыԥхьын апоет иеизгақәа ҩба
(1956), (1979) рҿы. Аҭыжьымҭақәа еивгарақәас ирымоу абарҭ
роуп: актәи аҭыжьраҿы ажәақәа «амра тәыла», «есаашар»,
«зых», «хәшәла» ҳәа аҩышьатә форма змақәоу, аҩбатәи аҿы
иԥсахуп «амратәыла», «ес аашар», «зхы», «хәшәыла» ҳәа. Ара
ианаҳҵо атекст аҩбатәи ашәҟәы аҟнытә иаагоуп.
Аԥсуаа рҵеицәа шәахь. – Икьыԥхьын апоет иеиз­
гақәа ҩба (1956), (1979) рҿы. Атекстқәа рацәак аивгарақәа
рымам. Раԥхьатәи аҭыжьраҿы ажәақәа «убри аҟара»,
«абжьамҽамреи» ҳәа иҩу, аҩбатәи аҿы ԥсахуп «убриаҟара»,
«абжам-ҽамреи» ҳәа. Ара ианаҳ­ҵо атекст аҩбатәи аҭыжьра
аҟнытә иаагоуп.
Арҵаҩы. – Икьыԥхьын апоет иеизгақәа ҩба (1956), (1979)
рҿы. Атекстқәа еивгарас еиҳарак ирымоу ажәақәак рҩы­шьақәа
реиԥшымзаароуп. Раԥхьатәи аҭыжьраҿы ажәа­­қәа: «иаҵәа»,
«уазгылан»,«аус-ду»,«ҽа-мҩак»,«уажә еиԥш»,«ган-ҩныжәзаргьма», «акәындхә», анаҩстәи аҭыжь­раҿы иԥсахуп «еҵәа», «уазгыланы», «аус ду», «ҽа мҩак», «уажәеиԥш», «ганҩныжәзаргь, ма»,
«акәынҭхә» ҳәа. Ажәеин­раала анҵәамҭахьтә ахәбатәи ацәаҳәа
«Ибла ҟаҵо, инапы ҟаҵо», аҩбатәи ашәҟәы аҿы «Ибла шаҟьо,
инапы ҟаҵо» ҳәа иԥсахуп. Араҟа ҳара аԥхьатәи авариант аагоит, егьырҭ аҿырԥштәқәа рҿы аҩбатәи ашәҟәы ҳақәныҟоит, уи
иахьатәи ҳҩышьаԥҟарақәа еиҳа иахьрықәшәо азы. Ажәеин­
раала зызку, Еш Омар ҳәа зыхьӡ ҳәоу, Фома Христофор-иԥа
Ешба иоуп.
Леонти Лабахәуа изкны. – Икьыԥхьын апоет иеизга­қәа
ҩба (1956), (1979) рҿы. Раԥхьатәи аҭыжьраҿы ажәеинраала
ахы «Л. Лабахәуа» ҳәа акәын ишаныз. Раԥ­хьатәи авариант
аҿы афбатәи строфаны иҟаз, Л. Лабахәуа ипоема «Тҟәарчал
абжьы» аҟнытә иаагаз ԥшь-цәаҳәак аҩбатәи ашәҟәаҿы ибжьажьын. Урҭ уаҟа абас ианын:

670

Аҽыхәа раԥысуеит,
Ԥхьа инеиуеит аҽыхәа,
Ашьапқәа мацәысуеит,
Ихиаалоит аҵыхәа».
Арҭ ацәаҳәақәа зацрыххаз инагӡаны аилкаара уадаҩуп.
Л.Лабахәуа ишәҟәқәа ирну апоема атекст арҭ ацәаҳәақәа
ҳԥылоит даҽа еиҿкаашьак рыманы:
Ишьҭыԥрааит аҽыҩқәа,
Илеиуеит аҽыҩқәа,
Ихиаалеит рҵыхәа,
Ршьапқәа мацәысуеит.
Илеиуеит аҽыхәа
Аҽыхәа раԥысуеит!
Ҳамҩашьо иаабоит атекстқәа ишрымоу аивгарақәа.
Иҟалап, 1979 шықәсазы иҭыҵыз апоет ишәҟәы аиқәыр­
шәаҩы Д. Чачхалиа ари астрофа цитатара шазымуаз гәаҭаны
иагирхазар. Убри аамҭазгьы, инагӡаны агәра ганы ҳаҟам Л.
Лабахәуа итекст Кь.Чачхалиа ишааигаз еиԥш авариангьы
ыҟамызт ҳәа. Иҟалар алшон агазеҭқәа, ажурналқәа ирнылоз
апоема авариант ус иҟазаргьы. Ишдыру еиԥш, Л. Лабахәуа
иԥсы ахьынӡаҭаз хазы ишәҟәы аҭыжьра дахьымӡеит. Иахьа
ҳара ҳнапаҿы иҟоу ишәҟәқәа рҭыжьраан, аредакциатә усура иахҟаны иҟалаз аԥсахрақәа, зыԥшаареи зыҭҵаареи аҭаху
уснагӡатәуп. Кь. Чачхалиа иажәеинраала знылаз ашәҟәқәа
ртекстқәа еиԥшымзаарас иҟоу абарҭ роуп: раԥхьатәи
аҭыжьраҿы иаҳԥыло ажәақәа «убжьы-хаа», «шарԥы иаҵә»,
«аҿар уаа», «адық-ҳәа», «аӡәи-аӡәи» ҳәа аҩышьатә формақәа
змаз, аҩбатәи аҿы иԥсахуп «убжьы хаа», «шарԥыеҵә»,
«аҿаруаа», «адықҳәа», «аӡәи аӡәи» ҳәа. Ара ианаҳҵо атекст
иахьатәи ҳҩышьаԥҟарақәа еиҳа ирнаало авариант алхны
икьыԥхьуп.

671

Ахатәы бызшәазы. – Икьыԥхьын апоет иеизгақәа ҩба
(1956), (1979) рҿы. Атекстқәа еиқәымшәарақәас иры­моу
ипунктуациатәқәоуп. Урҭ аҵыхәтәантәи аҿы еиҳа иахь­
ҭышәнартәалоу азы, ара ианаҳҵо атекст уахьынтә иаагоит.
Амҩа. – Икьыԥхьын апоет иеизгақәа ҩба (1956), (1979) рҿы.
Атекстқәа еивгарақәас ирымоу аорфо­графиеи апуктуациеи
рганахь алоуп. Убас раԥхьатәи аҭыжьраҿы абарҭ ажәақәа: «сасызқәызгьы», «зегь», «ишоунажьуа еиԥш», «аҽыҩ-ҷкәынгьы»
ҳәа ианыз ажәақәа, еиҭакын «са сызқәызгьы», «зегьы»,
«ишоу­нажьуеиԥш», «аҽыҩҷкәынгьы» ҳәа. Ара ианаҳҵо атекст
аҩшәҟәык еиҿыбааны, аха хадаратәла аҩбатәи аҭыжьра
ҳақәныҟәаны иаагоит.
Сҭаацәа рахь. – Икьыԥхьын апоет аҩбатәи еизга
«Сҳаблаҿы» (1956) хыс измаз ишәҟәы аҿы. Ара ианаҳҵо
атекстгьы ԥсахрада уаантәи иаагоуп.
Иуа Коӷониа. – Икьыԥхьуп апоет иеизгақәа хԥа (1956),
(1979), (1988) рҿы. Актәи аҭыжьраҿы абарҭ ажәақәа: «акыр
аамҭа», «аиаҵәақәа ирлацәҟәоз», «афҩы-хаа», «ехьа-ара»,
«азы акәзар», «са-дсыздыруам аӡәы», «шәҟәымкӡакәа»
ҳәа иҟаз, аҩбатәии ахԥатәии аҭыжьрақәа рҿы иԥсахуп
«акыраамҭа», «аеҵәақәа иралацәҟәуаз», «афҩы хаа», «иахьа
ара», «азакәзар», «са дсыздыруам аӡә», «шәҟәы мкӡакәа» ҳәа.
Ара ианаҳҵо атекст аҵыхәтәантәи аҭыжьрақәа рҟынтә иаагоит.
Аҩра. – Икьыԥхьын апоет иеизгақәа ҩба (1956), (1979)
рҿы. Актәи аҭыжьраҿы ажәақәа «шарԥы-иаҵәа», «мызкы
ҩымз» ҳәа иҩу, аҩбатәи аҿы ириашан «Шарԥыеҵәа», «мызкыҩымз» ҳәа. Ара ианаҳҵо атекстгьы аҵыхәтәантәи аҭыжьымҭа
аҟнытә иаагоуп.
Ҳара ҳҟноуп иахьыҟоу абри. – Икьыԥхьын апоет иеизгақәа
ҩба (1956), (1979) рҿы. Актәи аҭыжьраҿы ажәақәа «тәылак
аҿ», «наунагӡа» ҳәа иҩу, аҩбатәи аҭыжьраҿы «тәылакаҿ»,
«ноунагӡа» иԥсахны икьыԥхьын. Ара ианаҳҵо атекст аҿы
аԥхьатәи арҽеира аанҳажьит, егьи раԥхьатәи ашәҟәы аҿы
ишыҟаз иаҳкьыԥхьит.

672

Иадыҳәҳәалан илрашәаоит. – Икьыԥхьын апоет иеизгақәа
хԥа (1956), (1963), (1979) рҿы. Ажәеинраала аԥшьбатәи астрофа аԥшьбатәи ацәаҳәа актәии ахԥатәии аҭыжьрақәа рҿы
«Лнапала иахыҳәҳәауа» ҳәа иҟоу, аҩбатәи аҿы «Анышә гәӡара
еилыԥшаауа» ҳәа иԥсахын. Ари авариант, автор иԥсы анҭаз
излаҵыхәтәантәи ҭыжьраз ала, иаанҳажьит. Актәии аҩбатәии
ашәҟәқәа рҿы ажәақәа «рзеиԥш нхараҿ», «аҭаҭын ҭра»,
«налыгӡоит» ҳәа иҩу, ахԥатәи ашәҟәаҿы «рзеиԥшнхарҭаҿ»,
«аҭаҭынҭра», «налыгӡарц» ҳәа иԥсахын. Ара ианаҳҵо атекст
арҭ авариантқәа еиҿыбааны арҿиамҭа еиҳа ианаало ҳәа
ҳгәы иззанагаз аанҳажьит.
Амыркыџьы. – Икьыԥхьын апоет иеизгақәа хԥа (1956),
(1968), (1979) рҿы. Атекстқәа рҿы еивгарас иҟоу – актәи
атыжьраҿы ажәа «амыркыџь еиԥш» ҳәа иҩу, егьырҭ
аҭыжьрақәа рҿы еицҵаны, ажәакны икьыԥхьуп. Ҳаргьы урҭ
рахьынтә иаагоит ара ианаҳҵо атекст.
«Суаҭах ҭынчуп, иӡырҩуеит…» – Икьыԥхьын апоет
иеизгақәа хԥа (1956), (1979), (1988) рҿы. Актәи аҭыжьраан
ахәбатәи астрофа ахԥатәи ацәаҳәа «Ма ииасуам аԥхын
шәыреиԥш» ҳәа иҟаз, анаҩстәиқәа рҿы ажәа «шәыреиԥш»
ԥсахын «шоуреиԥш» ҳәа. Ҳара раԥхьатәи авариант аанҳажьит.
Актәи ашәҟәы аҿы «са-сгәы» ҳәа иҩыз ажәеицааира, егьырҭ
рҿы ириашаны «са сгәы» ҳәа икьыԥхьын. Ажәа «инҵәаӡом»
ҳәа иҩу актәии аҩбатәии ашәҟәқәа рҿы, ахԥатәи аҿы
«аанҵәаӡом» ҳәа иҟоуп. Уаҟа ҳара аԥхьатәи авариант
азынҳажьит.
Патреҭк иахҳәааны. – Икьыԥхьын апоет иеизгақәа
ҩба (1956), (1979) рҿы. Актәи аҭыжьраҿы «ҭышамшамуа»,
«быбла ԥыџьқәа» ҳәа иҩу ажәақәа, аҩбатәи аҿы «ҭышамшамуа», «быблаԥыџьқәа» ҳәа иԥсахуп. Ара ианаҳҵо атекст
аҵыхәтәантәи аҭыжьра аҟнытә иаагоуп.
Арбаӷьқәагьы знык иҿырҭит… – Икьыԥхьын апоет
иеизгақәа хԥа (1956), (1979), (1988) рҿы. Арҿиамҭа раԥхьатәи
аҭыжьраан хыс иаман «Аҵх» ҳәа, егьырҭ рҿы актәи ацәаҳәала

673

ахьӡ аҭаны ауп ишкьыԥхьу. Уи адагьы аԥхьатәиқәа ҩ-ҭыжьрак
рҿы аԥшьбатәи астрофа «Ҵоуп, иааҩуеит абнахьынтәи»
ҳәа ацәаҳәала иалаго, ахԥатәи ашәҟәаҿы иагырхан. Ҳара
раԥхьатәи авариант шеибгоу ианаҳҵоит.
«Аԥша хьшәашәа ангәыҟаҵагоу…». – Икьыԥхьын апоет иеизгақәа хԥа (1956), (1979), (1988) рҿы. Раԥхьатәи
аҭыжьраҿы «азы ауп» ҳәа иҩыз ажәа, егьырҭ рҿы «азоуп» ҳәа
иԥсахын. Ара ианаҳҵо атекст урҭ рахьтә иаагоуп.
Ахьча днеиуеит. – Икьыԥхьын апоет иеизгақәа ҩба
(1956), (1979) рҿы. Раԥхьатәи аҭыжьраҿы «ихьча лақәа»,
«аиаҵә цәымзас» ҳәа аҩышьа змаз, аҩбатәи аҿы ириашан «ихьчалақәа», «аеҵә цәымзас» ҳәа. Ара ианаҳҵо атекст
аҩбатәи аҭыжьра аҟнытә иаагоуп.
Соуфыџь исаԥыџь. – Раԥхьаӡа икьыԥхьын ажурнал «Алашара» аҿы (1955, № 2). Ирнылеит апоет иеизгақәа хәба (1956),
(1963), (1968), (1980), (1988). Атекстқәа евгара рымаӡам.
Абзиабара ашәа. – Икьыԥхьын апоет иеизгақәа ҩба
(1956), (1979) рҿы. Актәи аҭыжьраан ажәақәа «иахьа­балакь»,
«шьаҿа», «хәылбыҽха» ҳәа иҩыз, аҩбатәи аҿы иԥсаххеит
«иахьабалак», «шьаҿак», «ахәылбыҽха» ҳәа. Ара ианаҳҵо
атекст аҩбатәи аҭыжьра аҟнытә иаагоуп.
Абзиабара ашәа. – Икьыԥхьын апоет иеизгақәа ҩба (1956),
(1979) рҿы. Ас ахьӡ змоу ажәеинраалақәа ҩба ыҟоуп, насгьы
раԥхьатәи аҭыжьраҿы еишьҭагыланы ицон. Реиҩдыраара
арманшәаларазы акәхан, аҩбатәи аҭыжьраҿы ахы ԥсахны
«Сбышьҭан, сымш…» ҳәа изарбахаз.Актәи ашәҟәы аҿы «шарԥы
иаҵәа еиԥш», «ҳа-ҳчалар» ҳәа ианыз ажәақәа, аҩбатәи аҿы
«шарԥыеҵәеиԥш», «ҳа ҳчалар» иԥсахны икьыԥхьын. Ара
ианаҳҵо атекст аҩбатәи ашәҟәы аҟнытә иаагоуп.
«Сгәы хәыцуеит, сгәы ӡбоит…» – Икьыԥхьын апоет
иеизгақәа ҩба (1956), (1979) рҿы. Атекстқәа еиԥшымзаара
рымаӡам.
Бзиа избо лахь ауп сахьцо. – Икьыԥхьын апоет иеизгақәа
ҩба (1956), (1979) рҿы. Актәи аҭыжьраҿы ажәа­қәа «са-

674

сахьцоз», «абзиабара ауп» ҳәа иҟаз, аҩбатәи аҿы иԥсахын «са
сахьцоз», «абзиабароуп» ҳәа. Ара ианаҳҵо атекст ашьҭахьтәи
аҭыжьра аҟнытә иаагоуп.
Саргамеи сымаӡеи. – Икьыԥхьын апоет иеизгақәа хԥа
(1956), (1979), (1988) рҿы. Раԥхьатәи авариант аҿы ажәа
«аиаҵә» ҳәа иану, анаҩстәиқәа рҿы «аеҵә» ҳәа икьыԥхьуп.
Ара ианаҳҵо атекст аҵыхәтәантәиқәа рҟынтә иаагоуп.
Ӡӷабк лсахьа. – Икьыԥхьын апоет иеизгақәа ҩба (1956),
(1979) рҿы. Атекстқәа еиԥшымзаарас ирымоу абарҭ роуп:
актәи аҭыжьраҿы ажәақәа «гәил-ԥштәыла», «убри ауп»,
«аԥшра асахьа», «заанаҭ», «лалҭыԥаҿы» ҳәа иҩу, аҩбатәи аҿы
иԥсахуп «гәилԥштәыла», «убриоуп», «аԥшра-асахьа», «занааҭ»,
«ла лҭыԥ аҿы» ҳәа. Уи адагьы иԥсахын ажәак «дрыжәгылан»
аҭыԥан «дрыхгылан» ҳәа. Ара ианаҳҵо атекст ашьҭахьтәи
ашәҟәы аҟнытә иаагоуп.
Дамшә. – Икьыԥхьын апоет иеизгақәа ԥшьба (1956),
(1968), (1979), (1988) рҿы. Атекстқәа аорфографиатәии
апунктуациатәии еиԥшымзаарақәа рымоуп. Актәи аҭыжьраҿы
ажәақәа «уажә аабыкьа», «ихыжьжьауеит», «агәа­был­ра»
ҳәа иҩу, егьырҭ зегьы рҿы «уажәаабыкьа», «ихыжь­жьуеит»,
«агәбылра» ҳәа иануп. Актәии аҩбатәии аҭыжьрақәа рҿы
ажәақәа «агәырҩа ауп», «алаиҭәоит» ҳәа иҩу, егьырҭ рҿы
«агәырҩоуп», «алеиҭәоит» ҳәа иԥсахуп. Ара ианаҳҵо атекст
аҵыхәтәантәи ашәҟәқәа рҟынтә иаагоуп.
«Санхәыҷыз ачымазара хҭаскуан…» – Икьыԥхьын автор
иеизгақәа ԥшьба (1956), (1968), (1979), (1988) рҿы. Раԥхьатәи
аҭыжьраан ажәа «ашәахысҭақәа» ҳәа иҩыз, егьырҭ зегьы
рҿы «ашәахсҭа» ҳәа икьыԥхьын. Апунктуациа аганахьалагьы,
аҵыхәтәантәи аҭыжьымҭақәа еиҳа иҭышәныртәалоуп. Уи азы
ара ианаҳҵо атекстгьы урҭ рахьтә иаагоуп.
Ааԥын. – Икьыԥхьын апоет иеизгақәа ҩба (1956),
(1979) рҿы. Раԥхьатәи аҭыжьраҿы строфала еихшаӡамкәа,
ацәаҳәақәа зегьы еишьҭаргыланы икьыԥхьын, аҩбатәи аҿы
ԥшьба-ԥшьба цәаҳәа иҟоу х-строфак рыла ишьақәгылоуп.

675

Насгьы актәи авариант аҿы ажәа «иахьабалакь» ҳәа иҩыз,
аҩбатәи аҿы «иахабалак» ҳәа иԥсаххеит. Ара ианаҳҵо атекст
аҵыхәтәантәи аҭыжьымҭа аҟнытәи иаагоуп.
Ингороҟәа ичаҟәа. – Икьыԥхьын апоет иеизгақәа ҩба
(1956), (1979) рҿы. Раԥхьатәи аҭыжьраҿы ахԥатәи астрофа ахԥатәи ацәаҳәа «Абуржуазтә милаҭ еилыхра шиласыз
убраҟа» ҳәа иҟоу аҟнытә, аҩбатәи аҭыжьраан иагырхоуп
ажәа «абуржуазтә». Уи адагьы актәи ашәҟәы аҿы ажәақәа
«аиԥш», «иеицамкуа», «ҳа-Аҟәа», «ҳаиашьара», «…уоуп ҳәа
ауп» ҳәа ианқәоу, ашьҭахьтәи аҿы иԥсахуп «еиԥш», «еицамкуа», «ҳ-Аҟәа», «…уоуп ҳәоуп» ҳәа. Ара ианаҳҵо атекст
аҵыхәтәантәи ашәҟәы аҟнытә иаагоуп. Аҩымҭаҿы Кь. Чачхалиа зыӡбахә имоу ақырҭуа ҵарауҩ П. И. Ингороҟәа (1893–
1990) ишәҟәы «Георгий Мерчуле–грузинский писатель 10
века» (қырҭшәала) ауп.
Аԥсуаа абжьаратә шәышықәсқәа рҭоурых мцурала еицазкыз (Д. Ч.).
«Аамҭа сыман сыҷкәынра ианасакьаҳәымҭаз…» –
Икьыԥхьын апоет иеизгақәа ԥшьба (1956), (1968), (1979),
(1988) рҿы. Актәи, ахԥатәи, аԥшьбатәи аҭыжьымҭақәа рҿы
ажәа «ибзымдырзаргьы» ҳәа иану, аҩбатәи аҿы «ибзымдыруазаргьы» ҳәа икьыԥхьын. Еиҳа ихадоу ҿырԥштәуп –
ахԥатәи астрофа злалаго ацәаҳәа. Уи аԥхьатәиқәа х-ҭыжьрак
рҿы «Бара бызқәымгәыӷуаз са сҟны иахьа ианыбымба»
ҳәа иҩуп, аха арҿиамҭа аҵакала еиҳа иишоуп аԥшьбатәи
ашәҟәаҿы ишкьыԥхьу: «Бара бызқәгәыӷуаз са сҟны иахьа ианыбымба». Убри аҟнытә ара ианаҳҵо ажәеинраала авариант
аҵыхәтәантәи аҭыжьымҭа аҟнытә иаагоуп.
Сҳаблаҿы. – Икьыԥхьын апоет иеизгақәа хԥа (1956),
(1979), (1988) рҿы. Актәи аҭыжьымҭаҿы ажәақәа «ианызбалакь», «ианысхызгалакь», «зылацәа», «шәа-шәҿаԥхьа», «шәашәысхасыршҭуам» ҳәа иану, егьырҭ ашәҟәқәа зегьы рҿы «ианызбалак», «ианысхыз­галак», «сылацәа», «шәа шәҿаԥхьа»,
«шәа шәысха­сыршҭуам» ҳәа икьыԥхьуп. Ҳаргьы ара ианаҳҵо
атекст урҭ рҟнытә иаагоит.

676

Сахьиз сҳабла. – Икьыԥхьын ажурнал «Алашара» (1957,
№ 4) мацараҿы. Апоет иеизгақәа ирнымлеит. Кь. Чачхалиа
имоуп ажәеинраалақәа «Сҳаблаҿы» – 1956 ш. иҭыҵыз еизга ианылази «Схәыҷра ашәа» –1960 ш. иҭыҵыз иеизгаҿы
икьыԥхьызи, ари арҿиамҭа ҵакыла ирзааигәоуп, аха атекстқәа
еиԥшым.
Сергеи Есенин. – Икьыԥхьын 1956 шықәсазы иҭыҵыз апоет ипоезиатә иеизгаҿы. Ара ианаҳҵо атекст уаантәи ԥсахрада
иаагоуп.
Чыхьа. – Икьыԥхьын апоет иеизгақәа ҩба (1956), (1980)
рҿы. Раԥхьатәи аҭыжьраҿы ажәақәа «ахыхь-агәыхь»,
«еҵәақәа» ҳәа иҩу, аҩбатәи аҿы «ахыхь агәыхь», «иаҵәақәа»
ҳәа икьыԥхьуп. Ара ианаҳҵо атекст аҩ-ҭыжьымҭак еиҿыбааны
иаҳкьыԥхьоит.
Гха хәыҷык. – Икьыԥхьын апоет иеизгақәа ҩба (1956),
(1979) рҿы. Раԥхьатәи аҭыжьраҿы ажәақәа «аҩны ааҵра», «сасаҵәца», «иеицамкааит» ҳәа иҟаз, аҩбатәи аҿы «аҩнааҵра»,
«са саҵәца», «еицамкааит» ҳәа икьыԥхьуп. Ара ианаҳҵо
атекст ашьҭахьтәи аҭыжьра аҟнытә иаагоуп.
Ажә-мыжә аазгоит (Џь. Родари иҟнытә). – Икьыԥхьын
апоет иеизгақәа ҩба (1956), (1980) рҿы. Атекстқәа, апунктуациа аӡбахә ҳамҳәозар, еиԥшымзаара рымаӡам. Ара ианаҳҵо
атекст аҩварианк рҿы ииашамкәа ианыз ажәа «чамгәырыжәк»
рҽеины иаҳкьыԥхьуеит. Џьанни Родари (1920–1980) – адунеи аҿы еицырдыруаз италиатә ахәыҷтәы шәҟәыҩҩы. (Д.Ч.)
Анаптәра ԥшашәахәыс иамоузеи? (Џь. Родари иҟнытә). –
Икьыԥхьын апоет иеизгақәа ҩба (1956), (1980) рҿы. Раԥхьатәи
аҭыжьымҭаҿы актәи астрофа ахԥатәи ацәаҳәа злалагоз ажәа
«илаԥыџь», аҩбатәи аҭыжьраҿы иԥсахуп «илаԥш» ҳәа. Араҟа
раԥхьатәи авариант азынҳажьит. Актәи аҭыжьраҿы ажәа
«акочеигар» ҳәа иҩу, аҩбатәи аҿы ириашоуп «акочегар» ҳәа.
Ацәгьаҳәаҩы. – Икьыԥхьын апоет иеизгақәа ҩба (1956),
(1980) рҿы. Атекстқәа еивгара рымам.
Аӡахра. – Икьыԥхьын апоет иеизгақәа ҩба (1956), (1979)
рҿы. Аԥхьатәи ашәҟәы аҿы ажәақәа «арифмоуп», «дара», «кры

677

аҭахып» ҳәа иҩу, аҩбатәи аҿы иԥсахуп «ирифмоуп», «даара»,
«краҭахуп» ҳәа. Ара иаҳҵо атекст ашьҭахьтәи аҭыжьымҭа
аҟнытә иаагоуп.
Ленин. – Икьыԥхьын апоет иеизгақәа ҩба (1958), (1979)
рҿы.
Аԥхьатәи аизгаҿы ажәақәа «дызусҭда», «аиаҵәа­қәа»,
«ажәҩанахь», «рыиашьара», «хшыҩ рҵаган» ҳәа иҩу, аҩбатәи
аҿы иԥсахын «дызусҭа», «аеҵәақәа», «ажәҩан ахь», «риешьара», «хшыҩрҵаган» ҳәа. Ара ианаҳҵо атекст ашьҭахьтәи
ашәҟәы аҟнытә иаагоуп.
Аҭынчра амҩала. – Икьыԥхьын апоет иеизгақәа ҩба
(1958), (1979) рҿы. Раԥхьатәи аизгаҿы ажәақәа «дызусҭда»,
«аҭынчразы», «миллионҩ», «рҵара лашара», «абри азы ами»,
«ахархь уаа», «еиҭанеиааиуеит» «аиа­шьара» ҳәа иҩу, аҩбатәи
аҿы «дызусҭа», «Аҭынчразы», «миллионҩы», «рҵара-лашара»,
«абриазами», «ахархьуаа», «еиҭанеи-ааиуеит», «аешьара» ҳәа
иԥсахуп. Ара ианаҳҵо атекст урҭ аҭыжьымҭақәа рыҩбагьы
еиҿыбааны, иахьатәи ҳаԥҟарақәа еиҳа ирнаало, насгьы автор
ииндивидуалтә лексикатә еилазаашьа аҷыдарақәа зныԥшуа
ажәақәа мсахкәа иаҳкьыԥхьуеит.
Сара шәа сышәтәуп. – Икьыԥхьын ажунал «Алашара»
(1957, № 7), анаҩс апоет иеизгақәа ԥшьба (1958), (1968),
(1979), (1988) рҿы. Актәи аҭыжьра ахԥатәи астрофа злалаго ажәа «шәызӷалатуазар» егьырҭ зегьы рҿы иԥсахуп
«шәсыԥсахуазар» ҳәа. Ажәақәа «исзышәҳәалакь», «убысҟан»,
«шәнап аҵаҟа» ҳәа аԥхьатәиқәа ҩ-ҭыжьрак рҿы иану,
ахԥатәии аԥшьбатәии рҿы «исзышәҳәалак», «убасҟан»,
«шәнапаҵаҟа» ҳәа иԥсахны икьыԥхьуп. Ара ианаҳҵо атекст
аҵыхәтәантәиқәа рҟнытә иаагоуп.
Амахәқәа шәҭит. – Икьыԥхьын иеизгақәа ԥшьба (1958),
(1968), (1979), (1988) рҿы. Актәии аҩбатәии аҭыжьрақәа рҿы
ажәақәа «иахьазыҟалаз азы», «махәҭақәа» ҳәа иҩу, егьырҭ
рҿы «иахьазыҟалазаз», «махәқәа» ҳәа иҟоуп, аҵыхәтәантәи
ацәаҳәа «Иаҳзааиз ааԥынра, уи ҳара иаҳтәуп» ҳәа иҟоу,
анаҩстәиқәа рҿы иԥсахуп «Иаҳзааиз ааԥынра – ҳара

678

иаҳтәуп» ҳәа. Ара ианаҳҵо атекст аԥхьатәи аҭыжьрақәа
рҟынтә иаагоуп.
Ан лахь. – Икьыԥхьуп апоет иеизгақәа хԥа (1958), (1979),
(1988) рҿы. Раԥхьатәи аҭыжьраҿы ажәақәа «сзыҿҳәаро»,
«абзаратә-шәы» ҳәа иҩу, егьырҭ рҿы аԥсахуп «сзыҿҳәароу»,
«абзаратә шәы» ҳәа, насгьы ахԥатәи астрофаҿы аҩбатәи
ацәаҳәа «Суаҩ­бжара сҭалоит саргьы ожәшьҭа лассы» ҳәа
иҟоу аҿы, ашьҭахьтәиқәа ҩ-ҭыжьрак рҿы иацрыгоуп ажәа
«ожәшьҭа». Ара ианаҳҵо атекст аҵыхәтәантәи аҭыжьра­қәа
рҟынтә иаагоуп.
ТУ–104.–Икьыԥхьын апоет иеизгақәа ҩба (1958),(1979) рҿы.
Раԥхьатәи аҭыжьраҿы ажәақәеи ажәеицааи­рақәеи «акалмаҳа
еиԥш», «абжьыҳәа», «иабантә аауеи», «ҽҟазои», «дгьыли
жәҩани», «зын», «иҟоу ину» ҳәа иҩу, аҩбатәи аҭыжьраҿы еиҭакуп
«акалмаҳеиԥш», «абжьы ҳәа», «иабантәаауеи», «ҽҟазоуи»,
«дгьыли-жәҩани», «зны», «иҟоу-ину» ҳәа. Ара ианаҳҵо атекст аагоуп аҩбатәи аҭыжьра аҟнытә.
«Аԥсадгьыл ахьчараҿ уаннеи…» – Икьыԥхьын апоет
иеизгақәа ԥшьба (1958), (1968), (1979), (1988) рҿы. Атекстқәа
еивгара рымам.
Агәхьаагара. – Икьыԥхьын апоет иеизгақәа ԥшьба (1958),
(1968), (1979), (1988) рҿы. Раԥхьатәиқәа ҩ-ҭыжьрак рҿы
ажәақәа «уажәы»,егьырҭ рҿы «уажә» ҳәа иҩуп,ажәа «игәлеиуа»
ԥсахуп «инеиуа» ҳәа. Актәи аҭыжьра рҿы «Аԥснытә» ҳәа иҟоу
ажәа, егьырҭ ахԥа рҿы иԥсахуп «Аԥснытәи» ҳәа. Ара ианаҳҵо
атекст ашьҭахьтәиқәа рҟнытә иаагоуп.
«Иаха аҵых смыцәаӡакәа исыршеит…» – Икьыԥхьын апоет иеизгақәа хәба (1958), (1968), (1979), (1984), (1988) рҿы.
Раԥхьатәиқәа ҩ-ҭыжьрак раан ажәақәа «аԥснытәи», «ашьап
аҟынтәи», «сҟазымҵаз», «убри аҟара» ҳәа иҟаз, анаҩстәиқәа
рҿы иԥсахын «Аԥснытәи», «ашьапаҟынтә», «ҟазымҵаз»,
«убриаҟара» ҳәа, насгьы афбатәи астрофа актәи ацәаҳәа
«Алҩа ахыбра иалсны» ҳәа иҟоу, ашьҭахьтәиқәа х-ҭыжьрак
рҿы иацҵоуп ажәа «еиқәаҵәа»; актәи ашҟәы аҿы ажәа «ихы

679

иҿы» ҳәа иаҳԥыло, анаҩстәиқәа рҿы ирҽеин «ихы-иҿы»
ҳәа. Ара ианаҳҵо атекст аагоуп аҵыхәтәантәи аҭыжьымҭақәа
рҟынтә.
«Сеиҭахынҳәуеит сара Риҵаҟа…» – Икьыԥхьын апоет
иеизгақәа хԥа (1958), (1979), (1988) рҿы. Раԥхьатәи аҭыжьраҿы
ажәақәа «акры аҭахума», «уҭитозаргьы», «ҭынҵәара»,
«иӷыӷкырҳәа» ҳәа иану, егьырҭ рҿы иԥсахуп «акраҭахума»,
«уҭигозаргьы», «ҭанҵәара», «иӷыӷкыр ҳәа» ҳәа. Ара ианаҳҵо
атекст аҵыхәтәантәи аҭыжьымҭақәа рҟынтә иаагоуп.
Салам, Тҟәарчал! – Икьыԥхьын ажурнал «Алашара» (1957,
№ 4), анаҩс апоет иеизгақәа хԥа (1958), (1979), (1988) рҿы.
Раԥхьатәи аҭыжьраҿы ажәақәа «ашам­ҭазыҳәа», «ахха ҳәа»,
«инахьхьи», «ишеи­шеиуаз», «сиаҵәахә», «аҵықь-аҵықь ҳәа»,
«убас ауп» ҳәа иҩу, егьырҭ аҭыжьрақәа рҿы «ашамҭазы ҳәа»,
«аххаҳәа», «нахьхьи», «ишеи-шеиуаз», «сиеҵәахә», «аҵықьаҵықьҳәа», «убасоуп» ҳәа икьыԥхьуп. Иара убас, абыжьбатәи
астрофа ацыхәтәантәи ацәаҳәаҿы ашьҭа­хьтәи аҭыжьрақәа
рҿы иагырхоуп ажәа «акыр». Ара ианаҳҵо атекст аагоуп
аҵыхәтәантәи аҭыжьрақәа рҟынтә.
Ажәҵыс. – Икьыԥхьын апоет иеизгақәа хԥа (1958), (1979),
(1988) рҿы. Раԥхьатәи аҭыжьраҿы ажәа «есаа­ԥынра» ҳәа иҩу,
егьырҭ рҿы «ес ааԥынра» ҳәа иҟоуп. Ара ианаҳҵо атекст аагоуп ашьҭахь иҭыҵыз ашәҟәқәа рҟынтә.
«Иҟоуп сахьиз, схәыҷра ахьиасыз…» – Икьыԥхьын апоет
иеизгақәа хԥа (1958), (1979), (1988) рҿы. Раԥхьатәи аҭыжьраҿы
ажәақәа «аҵкьысгьы», «сахьыҟазаалакь», «иеихшьал» ҳәа
иҩу, егьырҭ рҿы «аҵкысгьы», «сахьы­ҟазаалак», «еихшьал» ҳәа
икьыԥхьуп. Ара ианаҳҵо атекст ашьҭахь иҭыҵыз ашәҟәқәа
рҟынтә иаагоуп.
Ал. – Икьыԥхьын апоет иеизгақәа ҩба (1958), (1979)
рҿы. Раԥхьатәи аҭыжьраҿы ажәақәа «кагьы», «каумы­жьын»,
«рыҵкыс», «амжәа какал», «уусқәагьы» ҳәа иҩу, аҩбатәи
ашәҟәаҿы «акгьы», «коумыжьын», «раҵкыс», «амжәакакал»,
«уусқәагь» ҳәа икьыԥхьуп. Уи адагьы, апунктуациатә дыргақәа

680

рганахьала ашьҭахь иҭыжьу ашәҟәы еиҳа иҭышәнартәалоуп.
Ара ианаҳҵо атекст аҵыхәтәантәи аҭыжьра аҟнытә иаагоуп.
Аамҭеикәшара. – Икьыԥхьын апоет иеизгақәа хԥа (1958),
(1979), (1988) рҿы. Раԥхьатәи аҭыжьраҿы ажәақәа «аамҭа
еикәшара», «аиаҵәа», «амыш», «уеиҭа шзықәымло» ҳәа иҩу,
егьырҭ ашәҟәқәа рҟны «аамҭеикәшара», «аеҵәа», «амш»,
«уеиҭашзықәымло» ҳәа иԥсахуп. Ара ианаҳҵо атекст ашьҭахь
иҭыҵыз ашәҟәқәа рҟнытә иаагоуп.
«Ашьха иааӡаз, ашьхауаҩы...» – Икьыԥхьын апоет
иеизгақәа ԥшьба (1958), (1968), (1979), (1988) рҿы. Раԥхьатәи
аҭыжьраҿы арҿиамҭа ахы алкааны «Ашьха уаҩ» ҳәа иарбан.
1968­шықәсазтәи аҭыжьра инаркны ажәеинраала адырбо иалагеит актәи ацәаҳәала. Автори аредакторцәеи ас зыҟарҵаз
ҳәа ҳгәы излаанагауала, ус еиԥш ахьыӡ змоу апоет егьырҭ
иажәеинраалақәеи ари реиҩдыраара еиҳа имариахарц азоуп. Кь.Чачхалиа «Ашьхауаҩ» ҳәа хыс измоу ажәеинраалақәа
ҩба анылеит «Ашәа ҿыцқәа» захьӡу, 1960 ш. иҭыҵыз ишәҟәы.
Актәи аҭыжьраҿы ахԥатәи астрофа «Ахра амаҟаҿы тәыҩала
иӷәаԥсо» ҳәа иалаго, егьырҭ аҭыжьрақәа зегьы рҿы иацрыхны
иркьыԥхьуан. Ҳара уи ацҵаны ианаҳҵоит. Актәии аҩбатәии
аҭыжьрақәа рҿы ажәақәа «ашьха уаҩы», «ҳауа еиԥш», «ашьха тәыла», «храҿы», «шәарах жьыла», «Ажәеиԥшьаарҿы»,
«ирӷӷаны» ҳәа иҩу, ахԥатәии аԥшьбатәии ашәҟәқәа
рҿы «ашьхауаҩы», «ҳауеиԥш», «ашьхатәыла», «храҿ»,
«шәарахжьыла», «Ажәеиԥшьаа рҿы», «ирӷӷан» ҳәа иԥсахын.
Ара ианаҳҵо атекст аҵыхәтәантәи ашәҟәқәа рҟынтә иаагоуп.
Ҟаисын Кулиев. – Икьыԥхьын апоет иеизгақәа ԥшьба
(1958), (1968), (1979), (1988) рҿы. Раԥхьатәи авариант
абжьбатәии аабатәии строфақәаны иҟаз егьырҭ ашәҟәқәа зегьы рҿы иацрыхны иркьыԥхьуан. Абар урҭ:
Абаа нацәкьысла иагәыҵасуа,
Изкажьран дыҟам ахаан.
Ҭоурых иашьҭоу изырхәашьырц,
Гәаӷшақә иашьҭоу дазгәаан.

681

Анарха иауам иаԥхьаҟа,
Ацәеи абаҩи узеиҟәыхуам,
Урҭ хаз-хазы изыҟалом,
Насгьы уи уаҩ дахәауам.
Уи адагьы еивгақәас иаҳԥылоит абарҭ: раԥхьатәи
аҭыжьраҿы ажәақәа «у-уапа», «ухьчо», «кагьы», «ауаҩ» ҳәа
иҩу, егьырҭ зегьы рҿы «ууапа», «ухьча», «акгьы» ҳәа иҟоуп;
актәии аҩбатәии рҿы ажәақәа «уиала», «аԥса-бӷьы», «ухьча»,
«ауаҩы»; актәии аҩбатәии рҿы «уиала», «аԥсы-бӷьы» ҳәа
иҟоу, егьырҭ рҿы иԥсахуп «уи ала», «аԥсыбӷьы» ҳәа; актәии,
ахԥатәии, аԥшьбатәии аҭыжьрақәа рҿы «анаҟәеиқәа» ҳәа
иану, аҩбатәи аҿы «анаҟә-еиқәа» ҳәа икьыԥхьын. Ара ианаҳҵо
атекст авариариантқәа еиҿыбааны, аха аҵыхәтәантәиқәа
еиҳа ҳрықәныҟәаны (урҭ аорфографиеи апунктуациеи рганахь ала иахьа ҳзықәныҟәо аԥҟарақәа иахьырзааигәоу азы)
ианаҳҵоит. Ҟ. Ш. Кулиев (1917–1985). Балкар жәлар рпоет Кь.
Чачхалиа иареи аҵара еицырҵон Москва Алитературатә институт иатәыз Иреиҳаӡоу Алитературатә курсқәа рҿы 1956–
1957 ашықәсқәа рзы. Ари аамҭаз, анаҩсангьы Кь. Чачхалиеи
Ҟ. Кулиеви аиҩызареи аибабареи рыбжьан. (Д. Ч.).
Акьыԥхьҩы ԥҳәызба. – Икьыԥхьын апоет иеизгақәа хԥа
(1958), (1979), (1988) рҿы. Раԥхьатәи аҭыжь­раҿы иарбам,
егьырҭ рҿы иазгәаҭоуп арҿиамҭа зыхьӡынҩылоу Ц. Киутԥҳа
шлакәу. Атекстқәа еивгарас ирымоу апунк­туациатә дыргақәа
роуп. Урҭ ашьҭахьтәи ашәҟәқәа рҿы еиҳа иҭышәнартәалоуп.
Уи азы ара ианаҳҵо атекст урҭ рахьтә иаагоуп. Киут-ԥҳа
Цабу – ажурнал «Амцабз» аусзуҩ. Кьыԥхьҩыс дыҟан, апоет
Ҷ. Џьонуа иԥшәмаԥҳәыс. (Д. Ч.).
Абаҳчаҿ ахәыцра. – Икьыԥхьын апоет иеизгақәа ԥшьба
(1958), (1968), (1979), (1988) рҿы. Аҩбатәи ашәҟәы аҿы ажәа
«иарԥаџьԥаџьуан» ҳәа иану, егьырҭ зегьы рҿы «иарԥаџьԥаџьуан» ҳәа иҟоуп; актәии аҩбатәии аҭыжьрақәа рҿы
ажәа «згәы азҳауа» ҳәа иҩу, егьырахь «згәазҳауа» иануп;

682

раԥхьатәи аҭыжьраҟны ажәа «хәыцра шәк» ҳәа иҩу, егьырҭ
рҿы «хәыцра-шәк» ҳәа икьыԥхьуп. Ара ианаҳҵо атекст
ашьҭахьтәи ашәҟәқәа рҟынтә иаагоуп.
Ҽнактәи аиниара. – Икьыԥхьын апоет иеизга «Амахәҭақәа
шәҭит» ҳәа 1958 ш. иҭыҵыз аҿы. Ара ианаҳҵо атекст уахьынтә
иаагоуп.
Иҟазҵаз иоуааит. – Икьыԥхьын апоет иеизгақәа хԥа
(1958), (1980), (1988) рҿы. Раԥхьатәи аҭыжьраҿы ажәақәа «егь
имыҩӡац», «абуфет», «акамфет», «акара-кара ҳәа», «апианина» ҳәа иҩу, егьырҭ рҿы «егьимыҩӡац», «абуфеҭ», «акамфеҭ»,
«акара-караҳәа», «апианино» ҳәа иԥсахуп; актәии аҩбатәии
рҿы ажәа «мравалжамиер» ҳәа иҩу, ахԥатәи аҿы «мравалжьамиер» ҳәа иануп. Ара ианаҳҵо атекст аҵыхәтәантәи
аҭыжьымҭа аҟнытә иаагоуп.
Ауаҩы дахьыӷәӷәахауа. – Икьыԥхьын 1958 ш. иҭыҵыз
апоет иеизга «Амахәҭақәа шәҭит» аҿы. Ара ианаҳҵо атекст
уахьынтә ԥсахрада иаагоуп.
«Аӡӷаб хәыҷы хьӡыс илымоуп Лала…» – Икьыԥхьын апоет иеизгақәа ҩба (1958), (1981) рҿы. Раԥхьатәи аҭыжьраан
ажәа «лаб ду» ҳәа иназ, аҩбатәи аҿы ирҽеиуп «лабду» ҳәа.
Ара ианаҳҵо атекст аагоуп ашьҭахьтәи аҭыжьымҭа аҟнытә.
Ажәеинраала изызку апоет иԥҳа Жанна Чачхалиа-ԥҳа лоуп.
Лала хәыҷы лыхьӡ ауп. (Д.Ч.).
Ҳаиҩызара. – Икьыԥхьын апоет иеизгақәа ԥшьба (1958),
(1968), (1979), (1988), насгьы ажурнал «Алашара» (2008. № 2)
рҿы. Раԥхьатәи аҭыжьраан ажәақәа «ӡы-иаск», «ҳаиаҵәахә»,
«ҩсак» ҳәа иҟоу, егьырҭ рҿы иԥсахуп «ӡиаск», «ҳаеҵәахә»,
«ҩ-сак» ҳәа; актәии аҩбатәии рҿы ажәа «ҳџьынџь-шьҭра»
ҳәа иҟоу, егьырахь иануп «ҳџьынџь шьҭра» ҳәа; аԥхьатәиқәа
х-шәҟәык рҿы ажәа «рҳәалашт» ҳәа иҟоу, аҵыхәтәантәи
аҿы «рҳәалоит» ҳәа иануп; актәии аԥшьбатәии аҭыжьрақәа
раан ажәа «еишьцәас» ҳәа икьыԥхьу, аҩбатәии ахԥатәии
рҿы «ешьцәас» ҳәа ирнын. Ара ианаҳҵо атекст авариантқәа
еиҿыбааны, аха ашьҭахьтәиқәа еиҳа аԥыжәара рыҭаны, иаа-

683

гоит. Кь. Чачхалиа А. Гогәуа иаасҭа 20 шықәса рыла деиҳабын,
аха аамҭала аиҩызара рыбжьан, еиҿцаауан. Москва
Алитературатә интситут еицҭан 1957–1959 шш. рзын (Д. Ч.).
«Уҿых, сҩыза, уҿых!..» – Икьыԥхьын апоет иеизгақәа
ԥшьба (1958), (1968), (1979), (1988) рҿы. Раԥхьатәи аҭыжьраан
ажәақәа «уаныцәалакь», «ануулакь» ҳәа иҟаз, анаҩстәиқәа
рҿы еиҭакын «уаныцәлак», «ануулак» ҳәа. Апоет ирҿиамҭа
хиркәшоит актәи астрофа аиҭаҳәарала, аха уаҟа аԥхьатәи
ашҟәқәа хԥа рҿы ажәа «аҩыза»ҳәа иану аԥшьбатәи аҿы
«сҩыза» ҳәа иԥсахуп. Ара ианаҳҵо атекст аҩбатәи аҭыжьра
аҟнытә иаагоуп.
Заԥхьаҟа ихәыцуа. – Икьыԥхьын апоет иеизгақәа хԥа
(1958), (1979), (1988) рҿы. Раԥхьатәи аҭыжьраҿы ажәақәа
«еиԥшқәарҿгьы», «ари нахысгьы», «сахьыҟазаалакь», «ахра­
қәарахь», «ацаҟьа еиԥш», «аԥсҭазарагьы», «азы ауп», «аӡы
еиԥш» ҳәа иҩу, егьырҭ аҭыжьрақәа раан иԥсахын «еиԥшқәа
рҿгьы», «аринахысгьы», «сахьыҟазаалак», «ахрақәа рахь»,
«ацаҟьеиԥш», «аԥсҭазаарагьы», «азоуп», «аӡеиԥш» ҳәа. Ара
ианаҳҵо атекст аҵыхәтәантәи аҭыжьрақәа рҟынтә иаагоуп.
Ашьхыци ашәҭыци. – Икьыԥхьын апоет иеизгақәа ԥшьба
(1958), (1968), (1979), (1988) рҿы. Раԥхьатәи аҭыжьраан
ажәақәа «сымыш», «узыҳәан» ҳәа иҟаз, анаҩстәиқәа
рҿы иԥсахын «сымш», «узыҳәа» ҳәа. Ара ианаҳҵо атекст
аҵыхәтәантәиқәа рҟынтә иаагоуп.
Бзыԥ. – Икьыԥхьын апоет иеизгақәа хԥа (1958), (1979),
(1988) рҿы. Раԥхьатәи аҭыжьраан ажәақәа «анақәшлакь»,
«ақәабыршыра еиԥш» ҳәа иҩыз, егьырҭ рҿы «анақәшлак»,
«ақәабыршыреиԥш» ҳәа иҟоуп. Ара ианаҳҵо атекст ашьҭахь
иҭыҵыз ашәҟәқәа рҟынтә иаагоуп.
Гагра сылашара…– Икьыԥхьын апоет иеизгақәа ԥшьба
(1958), (1968), (1979), (1988) рҿы. Аԥхьатәи ҩ-ҭыжьрак рҿы
арҿиамҭа ахы «Гагра» ҳәа акәын ишыҟаз, анаҩстәиқәа
рҿы «Гагра сылашара…» ҳәа ианырҵо иалагеит. Уи зыхҟьаз
уи аҩыза ахы змоу даҽа жәеинраалак автор ирҿиаратә

684

ҭын­хаҿы иахьыҟоу азоуп. Апоет иԥсҭазаара даналҵ ашь­
ҭахь, ишәҟәқәа рҭыжьраан еиҳа иманшәалахарц, аҩым­­
ҭақәа рыхьӡқәа реиҩдырааразы, еиԥшымкәа иҟарҵон
аиқәыршәаҩцәа. Ара апоет иԥсы анҭаз иҭижь­хьаз ашәҟә­қәа
ишырныз иаанҳажьуеит. Иара убас, аԥхьатәи аҭыжьрақәа
ҩба рҿы ажәеинраала строфала еихшамкәа, ацәаҳәқәа зегьы еишьҭаргыланы икьыԥхьын, анаҩстәиқәа рҿы ԥшьбаԥшьба цәаҳәа иҟоу астрофақәа рыла ишьақәдыргылеит
аизгақәа реиқәыршәаҩцәеи аредакторцәеи. Ара аҩбатәи
авариант еиҳа иазыманшәалоуп ҳәа иԥхьаӡаны, арҿ­иамҭа
строфа-строфала еихшаны ианаҳҵоит. Актәии аҩбатәии
аҭыжьрақәа рҿы ажәа «ирҽырбарҭоуп» ҳәа иҩу, егьырҭ рҿы
«ирыҽырбарҭоуп» ҳәа иҟоуп; раԥхьатәи аҿы ажәа «ухьӡи
уԥшеи» ҳәа иану, егьырҭ рҿы иԥсахуп «ухьӡи-уԥшеи» ҳәа. Ара
ианаҳҵо атекст аҵыхәтәантәи аҭыжьымҭақәа рахьтә иаагоуп.
Риҵа. – Икьыԥхьын ажурнал «Алашара» (1957, № 4), анаҩс
апоет иеизгақәа хԥа (1958), (1979), (1988) рҿы. Раԥхьатәиқәа
ҩ-ҭыжьымҭак рҿы аабатәии ажәбатәии астрофақәа («Ашьыбжьон иаақәгылоит иқәырҭәан» ҳәа иҟоу инаркны 8-цәаҳәак),
ахԥатәи ашәҟәаҿы иацрыгоуп. Уаҟа урҭ рҭыԥан еиҭаҳәоуп
арҿиамҭа злалаго ҩ-строфак. Ҳара араҟа аԥхьатәи ашәҟәқәа
ирныз ҳақәныҟәеит. Актәи аҭыжьраҿы ажәеицааира «иас аашар» ҳәа ианыз, егьырҭ рҿы еиҭакуп «ес аашар» ҳәа, насгьы
ахәбатәи астрофа зланҵәо ацәаҳәа иацрыхуп ажәа «сара».
Ара ианаҳҵо атекст аагоуп «Алирика» ҳәа хыс измоу, 1979 ш.
рзы иҭыҵыз аизга аҟнытә.
«Дед Мороз». – Икьыԥхьын апоет иеизга «Амахәҭақәа
шәҭит» ҳәа 1958 ш. иҭыҵыз аҿы. Ара ианаҳҵо атекстгьы
уаантәи ԥсахрада иаагоуп.
Аӡынтәи ашьыжь. – Икьыԥхьын ажурнал «Алаша­ра» (1957,
№ 1), анаҩс апоет иеизгақәа ԥшьба (1958), (1968), (1979), (1988)
рҿы. Аҵыхәтәантәи ашә­ҟәы аҿы, егьырҭ аҭыжьымҭақәа зегьы
рҿы аабатәи ацәаҳәа «Аҭаца леиԥш касыш аҵла ирханаҵеит»
ҳәа иҟоу, еиҭаҳәахеит аԥшьба­тәи ацәаҳәаҿгьы. Ари гханы

685

иҟалаз акоуп ҳәа ҳахәаԥшны, уи аҭыԥан иҳаргылеит егьырҭ
аҭыжьымҭақәа рҿы иҟаз ацәаҳәа. Раԥхьатәи ашәҟәы аҿы
ажәақәа «аҳәалықь ҳәа», «дымнеиааиц» ҳәа иҩу, егьырҭ рҿы
«аҳәалыҳәа», «дымнеи-ааиц» ҳәа иҟоуп; актәии аҩбатәии
рҿы ажәақәа «ҷиҭ-ҷиҭ ҳәа», «рыцкьыс», «аҽырҩраҟны еиԥш»
ҳәа иану, егьырҭ рҿы иԥсахуп «ҷыт-ҷытҳәа», «рыцкыс»,
«аҽырҩраҟнеиԥш» ҳәа; аԥхьатәиқәа х-ҭыжьрак рҿы ажәа
«рышәаҩақәа» ҳәа иану, аҵыхәтәантәи аҿы «ршәаҩақәа» ҳәа
иҟоуп. Ара ианаҳҵо атекст «Алирика» ҳәа хыс изманы 1979 ш.
иҭыҵыз аҟнытә иаагоуп.
Ааԥынтәи ашьыжь. – Икьыԥхьын апоет иеизгақәа фба
(1958), (1963), (1968), (1979), (1980), (1988) рҿы. Атекстқәа рҿы
аиԥшымзаарақәа рымоуп ажәақәак рҩышьқәа рганахьала. Актәи астрофа зланҵәо ажәа ҩ-варианткны иаҳԥылоит:
«икәабоит» ҳәа иҟоуп актәии, ахԥатәии, аԥшьбатәии,
афбатәии ашәҟәқәа рҿы, «иҽырбоит» ҳәа аҩбатәии
ахәбатәии рҿы. Ара ҳара иаанҳажьуеит аҩбатәи авариант. Актәии, аҩбатәии, ахәбатәии аҭыжьымҭақәа рҿы ажәа
«уахьынаԥшлакь» ҳәа иҩу, егьырҭ рҿы «уахьынаԥшлак» ҳәа
иҟоуп; ажәа «ачеи» ҳәа актәии ахԥатәии рҿы иаҳԥыло, егьырахь «ачаи» ҳәа икьыԥхьуп; ажәа «ақаруа еиԥш» ҳәа актәии,
аҩбатәии, ахԥатәии, ахәбатәии ирну, егьырахь «ақаруеиԥш»
ҳәа ауп ишаҳԥыло. Ара ианаҳҵо атекст аҩбатәии ахԥатәии
аҭыжьрақәа ҳрықәныҟәаны иаҳкьыԥхуеит.
Ааԥынқәа. – Икьыԥхьын апоет иеизгақәа ԥшьба (1958),
(1968), (1979), (1988) рҿы. Арҿиамҭа ахьӡ еиуеи­ԥшым
авариантқәа аманы иҟоуп: раԥхьатәи аизгаҿы «Ааԥынқәа»,
аҩбатәи аҟны «Ааԥын-қәа», ашьҭахьтәиқәа рыҩбагьы рҿы
«Ааԥын қәа» ҳәа. Ҳара аҵыхәтәантәи авариант аанҳажьит.
Раԥхьатәи ашәҟәаҿы ажәақәа «асаб», «аԥырқь ҳәа», «аԥыжәԥыжә ҳәа», «игаран уҳәап» ҳәа иҩу, егьырҭ зегьы рҿы «асаба», «аԥырҳәа», «аԥыжә-ԥыжәҳәа», «игаразшәа» ҳәа иԥсахуп;
ажәақәа «шҭԥсса», «адыд бжьы» ҳәа актәии аҩбатәии
аҭыжьрақәа рҟны ианыз, егьырҭ рҿы «шьҭыԥсса», «адыдбжь»

686

ҳәа икьыԥхьын; ажәа «икьыркьырит» ҳәа еицны иҩу аҩбатәи
аҭыжьраҿы, егьырҭ ахҭыжьымҭак рҿы «икьыр-кьырит» ҳәа
иаҳԥылоит. Ара ианаҳҵо атекст ашьҭахьтәи ашәҟәқәа рҟынтә
иаагоуп.
Аԥхын ҵхы. – Икьыԥхьын ажурнал «Алашара» (1957, № 4),
анаҩс апоет иеизгақәа иеизгақәа ԥшьба (1958), (1968), (1979),
(1988) рҿы. Ажурнал ианылази аԥхьатәи ашәҟәқәа рҿи
арҿиамҭа ахы «Аԥхын ҵых» ҳәа иҟан,аҵыхәтәантәи аҩҭыжьрак
рҿы аизгақәа реиқәыршәаҩи аредактори ириашаны «Аԥхын
ҵхы» ианырҵеит. Ҳаргьы ашьҭахьтәи авариант еиҳа ииашоуп
ҳәа иԥхьаӡаны иаҳкьыԥхьуеит. Аԥхьатәиқәа ҩ-ҭыжьрак рҿы
ажәақәа «ехьабалакь», «иашоуп», «ҟыт-ԥсыт быжьгьы», «ичерезны», «аматеи» ҳәа иҩу, егьырҭ аҭыжьымҭақәа рҿы «иахьабалак», «ииашоуп», «ҟыт-ԥсытбыжьгьы», «ичаразны», «амати»
ҳәа ирнуп; актәи ашәҟәаҿы ажәақәа «аиаҵәа», «хьиаҵәала»
ҳәа иҩу, егьырахь иԥсхуп «аеҵәа», «хьы еҵәала» ҳәа. 19-тәи
ацәаҳәаҿы ашьҭахьтәи ҩ-ҭыжьрак рҿы «са сыԥсы» ҳәа иҟаз
иацрыхуп «са», иара убарҭ рҿы аԥхьатәиқәа рҿы «уакы-уакы» ԥсахуп «иналышәшәан» ала, «аеҵәа» - «еҵәақәак» ала.
Ара ианаҳҵо атекст, авариантқәа зегьы еиҿыбааны, иара убри
аамҭазгьы, автор иԥсҭазаара далҵаанӡа иҭыҵхьаз ашәҟәқәа
ԥыжәара рыҭаны икьыԥхьуп.
Ашьхыц. – Икьыԥхьын апоет иеизгақәа хԥа (1958), (1979),
(1988) рҿы. Раԥхьатәи аҭыжьраан «ҳа-иҳаԥшуеит», «рыҩны
ргәара» ҳәа ианыз ажәақәа, егьырҭ аҭыжьрақәа рҿы еиҭакуп
«ҳа иҳаԥшуеит», «рыҩны-ргәара» ҳәа. Ара ианаҳҵо атекст
ашьҭахьтәи аҭыжьымҭақәа рҟынтә иаагоуп.
Ҽаҩраҭагалантәи аҵх. – Икьыԥхьын апоет иеизгақәа хԥа
(1958), (1979), (1988) рҿы. Раԥхьатәи аизгаҿы ажәақәа «аки
ҳәа», «иахьабалакь», «аиқәҿыҭыбжьқәа», «еибарҵырҵыруа»,
«схыжжы», «даҽаџьарагьы», «ахаа фҩы», «ахырр» ҳәа», «луыс»,
«аиаҵәақәа», «еиужьду» ҳәа иҩу, егьырҭ рҿы «акиҳәа», «иахьабалак», «аиқәҿыҭбыжьқәа», «еибарцыр-цыруа», «схьыжжы», «хыррҳәа», «аеҵәақәа», «еиужь ду» ҳәа ирнуп; актәии

687

аҩбатәии рҿы ажәақәа «амцақәагьы», «даҽаџьарагьы» иҟоу,
ахԥатәи аҿы «амцақәагь», «даҽаџьарагь» ҳәа иԥсахуп; ажәа
«луыс» актәи ашәҟәы иану, аҩбатәи аҿы «луыс», ахԥатәи «лус»
ҳәа ирнуп. Ара ианаҳҵо атекст аҵыхәтәантәи авариант аҟнытә
иаагоуп.
Ҭагалантәи Москва. – Икьыԥхьын апоет иеизгақәа ҩба
(1958), (1979) рҿы. Раԥхьатәи аҭыжьраҿы ажәақәа «аиаҵә»,
«ишзахәалакь», «хаҵагьы» ҳәа иану, аҩбатәи аҿы иԥсахуп
«аеҵә», «ишзахәалак», «хаҵагь» ҳәа. Ара ианаҳҵо атекст
ашьҭахь иҭыҵыз ашәҟәы аҟнытә иаагоуп.
Москватәи аҵх. – Икьыԥхьын апоет иеизгақәа ҩба (1958),
(1979) рҿы. Раԥхьатәи аҭыжьраҿы ажәақәа «гәабзиара»,
«дхәыҷыз, ддуз», «ехьа», «ҳ-Аԥсныҟа» ҳәа иҩу, аҩбатәи аҿы
«игәабзиара», «дхәыҷыз-ддуз», «иахьа», «Аԥсныҟа» ҳәа иануп.
Ахԥатәи астрофа зланҵәа ацәаҳәа актәи ашәҟәаҿы «Ажәҩан
агәы ацәырԥшӡа ҭыԥ анҵауа» ҳәа иҟоу, аҩбатәи аҭыжьраан
иагырхан ажәа «агәы». Ара ианаҳҵо атекст аҩҭыжьрак
еиҿыбааны иҟоуп.
Бзиабарала ҷкәынҵас сгәы ҭәуп. – Икьыԥхьуп апоет
иеизгақәа ԥшьба (1958), (1968), (1979), (1988) рҿы. Раԥхьатәи
аҭыжьраан ажәақәа «иалысшьит», «ашарԥы иаҵәа» ҳәа ианыз, егьырҭ рҿы «иалсшьит», «шарԥыеҵәа» ҳәа икьыԥхьуп.
Аԥшьбатәи астрофа аҩбатәи ацәаҳәа актәи ашәҟәаҿы «Иааиуа амшқәа сырԥылоит сара истәуп» ҳәа иҟаз, егьырҭ
аҭыжьрақәа рҿы ажәа «сара» ацрыхны ирнуп. Ара ианаҳҵо
атекст ашьҭахьтәи аизгақәа рҟынтә иаагоуп.
«Бара бзыҳәан схы сыргәаҟит…» – Икьыԥхьын апоет иеизгақәа хԥа (1958), (1979), (1988) рҿы. Раԥхьатәи
аҭыжьраҿы ажәақәа «сыԥсахыит», «аԥсшәа-хаа», «ианагьы»
ҳәа иҩу, егьырҭ рҿы иԥсахуп «сыԥсахит», «аԥсшәа хаа»,
«енагь» ҳәа. Ара ианаҳҵо атекст ашьҭахь иҭыҵыз ашәҟәқәа
рҟынтә иаагоуп.
«Аамҭах-сааҭк ҟалеит аҵых…» – Икьыԥхьын апоет иеизгақәа хԥа (1958), (1979), (1988) рҿы. Раԥхьатәи

688

аҭыжьраҿы ажәа «ҵызҳәа» ҳәа иҟоу, егьырҭ рҿы «ҵыз ҳәа»
ҳәа икьыԥхьуп. Ара ианаҳҵо атекст ашьҭахь иҭыҵыз ашәҟәқәа
рҟынтә иаагоуп.
«Ахәажәцәа быҟәнылеит…» – Икьыԥхьын апоет иеизгақәа
ҩба (1958), (1979) рҿы. Раԥхьатәи аҭыжьраан ажәақәа «бцәеи
бжьи», «бзиабарак ауп» ҳәа иану, аҩбатәи аҿы иԥсахын
«бцәеи-бжьи», «бзиабаракоуп» ҳәа. Ара ианаҳҵо атекст
аҩбатәи аҭыжьра аҟнытә иаагоуп.
Абзиабароуп агәаԥхара зҵоу. – Икьыԥхьын апоет иеизгақәа хԥа (1958), (1979), (1988) рҿы. Аԥхьатәиқәа
ҩ-ҭыжьрак рҿы арҿиаиҭа шьақәгылоуп ԥшь-строфак рыла,
ахԥатәи аҭыжьраҿы х-строфак ҟоуп, иагырхоуп аҵыхәтәантәи
астрофа. Уи аизга аиқәыршәаҩы – Д.Чачхалиа ари астрофа
зацрихыз, иара даҽа жәеинраалак («Аԥсҭазаара ҭыԥкаҿ џьа
иаанҿасуам…») аҿгьы иахьаҳ­ԥыло азоуп. 1958 ш. иҭыҵыз
ашәҟәы аҿы арҭ аҩ-рҿиамҭак еицәыхарамкәа икьыԥхьуп,
6-жәеинраак роуп ирыбжьагылоу, аха рҩыџьарагьы иара
ануп. Уи зыхҟьаз аилкаара алзыршаша ҳнапы егьакым. Амала иазгәаҭатәуп, автор иԥсҭазаара далҵаанӡа даҽаџьара
ишкьыԥхьмыз. Убри аҟнытә ара ианаҳҵо ихаҭәаау авариант
ауп. Раԥхьатәи ашәҟәы аҿы ажәақәа «амхә-ҩа», «аӷьеиҩҳәа»,
«рҩашеиԥш», «абзиабарагьы» ҳәа иҩу, егьырҭ рҿы «амахә
ҩа», «аӷьеҩҳәа», «рҩаш еиԥш», «абзиабарагь» ҳәа икьыԥхьуп.
Ара ианаҳҵо атекст аҵыхәтәантәиқәа рҟынтә иаагоуп.
Ишԥазури? – Икьыԥхьын апоет иеизгақәа хԥа (1958), (1979),
(1988) рҿы. Атекстқәа еивгарақәас ирымоу апунктуаҵиатә
ҟазшьоуп. Аҵыхәтәантәиқәа еиҳа иахьҭы­шәнартәалоу азы,
ара ианаҳҵо атекст урҭ рахьтә иаагоуп.
«Зны сыхәмарит…». – Икьыԥхьын апоет иеизгақәа ԥшьба
(1958), (1968), (1979), (1988) рҿы. Раԥхьатәи аҭыжьраан
ажәақәа «аҵых», «амыш», «сзырхоме» ҳәа ианыз, егьырҭ
аҭыжьрақәа зегьы рҿы иԥсахуп «аҵх», «амш», «сзырхомеи»
ҳәа. Ара ианаҳҵо атекст ашьҭахьтәи аҭыжьымҭақәа рҟынтә
иаагоуп.

689

Аӡыхь ааигәара. – Икьыԥхьын апоет иеизгақәа хԥа
(1958), (1979), (1988) рҿы. Раԥхьатәи аҭыжьраҿы ажәақәа
«илаԥш-хаа», «днашьҭалт», «инахыихит» ҳәа ианыз, егьырҭ
рҿы икьыԥхьуп «илаԥш хаа», «днашьҭалеит», «иахихит» ҳәа;
актәии аҩбатәии рҿы «амҩаҿы»ҳәа иҩыз ажәа, ахԥатәи аҿы
«амҩаҿ» ҳәа иԥсахын. Ажәеицааирақәа «ла илгәалашәт»,
«ибымоума кырцәыӡ» ҳәа актәи ашәҟәы аҿы иҟаз, егьырҭ
аҭыжьрақәа рҿы ирыгырхан ажәақәа «ла», «акыр». Ара
ианаҳҵо атекст аҭыжьымҭақәа еиҿыбааны иаҳкьыԥхьуеит.
Бзиа бшызбо бамҳәакәа… – Икьыԥхьын апоет иеизгақәа
хԥа (1958), (1979), (1988) рҿы. Раԥхьатәи аҭыжь­раҿы ажәақәа
«ҿымҭ ԥсымшьа», «ибдыруазыз» ҳәа иҟаз, егьырҭ рҿы иԥсахуп
«ҿымҭ-ԥсымшьа», «ибдыруаз» ҳәа. Ара ианаҳҵо атекст ашьҭахь
иҭыҵыз ашәҟәқәа рҟынтә иаагоуп.
Лассы исызхмыртлаз аконверт. – Икьыԥхьын апоет
иеизгақәа ҩба (1958), (1979) рҿы. Актәи аҭыжьраҿы ажәақәа
«аконверт», «уеиҭа схылаԥшит», аҩбатәи аҿы «аканверҭ»,
«уеиҭасхылаԥшит» ҳәа иԥсахуп. Ара ианаҳҵо атекст актәи
аҭыжьра аҟнытә иаагоуп, хыхь иаҳарбаз аҩбатәи ажәа
аԥсахра азныжьны.
«Аԥсҭазаара ҭыԥкаҿ џьа иаанҿасуам…» – Икьыԥхьын
апоет иеизгақәа хԥа (1958), (1979), (1988) рҿы. Раԥхьатәи
аҭыжьраан ажәақәа «ҭыԥк аҿ», «амш бзиа», «амцабз ауп»,
«убри ауп» ҳәа иҩыз, егьырҭ рҿы иԥсахын «ҭыԥкаҿ», «амшбзиа», «амцабзоуп», «убриоуп» ҳәа. Ахԥатәи астрофа
ҳԥылоит ажәеинраала «Абзиабароуп агәаԥхара зҵоу» аҿгьы
(Шәахә. уи иазку азгәаҭа). Ара ианаҳҵо атекст ашьҭахь иҭыҵыз
ашәҟәқәа рҟынтә иаагоуп.
Агәхьаагара. – Икьыԥхьын апоет иеизгақәа ҩба (1958),
(1979) рҿы. Раԥхьатәи аҭыжьраан ажәақәа «кыр ҵуеит»,
«сҭахрақәарҿы», «ианизымчҳалакь», «ехьа» ҳәа аҩышьатә
формақәа змоу, аҩбатәи аҿы иԥсахуп «кырҵуеит», «сҭахра­
қәа рҿы», «ианизымчҳалак», «иахьа» ҳәа. Ара ианаҳҵо атекст
ашьҭахь иҭыҵыз ашәҟәқәа рахьтә иаагоуп.

690

Сгәы бымаз. – Икьыԥхьын апоет иеизгақәа ҩба (1958),
(1979) рҿы. Ажәеинраала шьақәгылоуп ԥшьба-ԥшьба иҟоу
ԥшь-строфак рыла, аха аҩбатәи аҭыжьраан игханы иаԥшьхеит
даҽа жәеинраалак «Ҳанхәыҷқәаз ашкол ҳанҭаз…» ҳәа иҟоу.
Уи ашьҭахь ицоз акәын. Егьырахь атекстқәа еиԥшымзаара
рымаӡам.
«Ҳанхәыҷқәаз ашкол ҳанҭаз…» – Икьыԥхьын апоет
иеизгақәа ҩба (1958), (1979) рҿы. Раԥхьатәи аҭыжьраан
ажәақәа «сеиндыс», «аныбзызҩ», «бҵәуа», «аԥсҭазара»,
«дызус­ҭда» ҳәа иҩыз, аҩбатәи аҭыжьраан «сендыс», «аныб­
зызҩы», «бҵәуо», «аԥсҭазаара», «дызусҭа» ҳәа икьыԥхьуп. Ара
ианаҳҵо атекст аҩбатәи аҭыжьра аҟынтә иаагоуп.
«Сҽы аӷәра иаҵасуа апҟараҳәа снеиуан…» – Икьыԥхьын
ажурнал «Алашара» (1957, № 1), анаҩс апоет иеизгақәа
ԥшьба (1958), (1968), (1979), (1988) рҿы. Раԥхьатәи аҭыжьраан
ажәа «аҽуаҩ» ҳәа ианыз, егьырҭ зегьы рҟны «аҽуаҩ» ҳәа
иԥсахын; актәии аҩбатәии рҿы «агәарԥ-бжьара», «чоу»
ҳәа», «дызусҭда» ҳәа аҩышьатә формақәа змаз, ахԥатәии
аԥшьбатәии рҿы «агәарԥбжьара», «чоуҳәа», «дызусҭа» ҳәа
иҩын; аҩбатәи ашәҟәаҿы ажәа «иԥеиԥеиуан» ҳәа иаҳԥыло,
егьырахь иахьабалак «иԥеи-ԥеиуан» ҳәа иануп. Раԥхьатәи
аҭыжьраҿы ажәеинраала злахыркәшаз ҩ-цәаҳәак, егьырҭ
ашәҟәқәа рҿы иацрыхны икьыԥхьуп. Абар урҭ:
Аӷьараҳәа агәашә аартны сынҭалеит сҽырхха,
Ашьац иаҵәара зқәыҳәҳәу, бзиа избо лымӡырха!
Ари атекст авариантқәа еиҿыбааны, иахьатәи ҳҩышьа­
ԥҟарақәа иахьынӡауа ирықәшәо ианаҳҵоит.
«Ҳхәыҷқәан, ҳҩыџьагьы аҵара анеицаҳҵоз…» –
Икьыԥхьын апоет иеизгақәа ԥшьба (1958), (1968), (1979),
(1988) рҿы. Актәии аҩбатәии аҭыжьрақәа рҿы ажәақәа
«санҿыхалакь», «убыс» ҳәа иану, егьырҭ рҿы «санҿыхалак»,
«убас» ҳәа иԥсахуп. Ара ианаҳҵо атекст ашьҭахь иҭыҵыз
ашәҟәқәа рҟынтә иаагоуп.
«Бзиа бызбон, аха игәаӷьны исызҳәомызт…» – Икьыԥхьын
ажурнал «Алашара» (1957, № 4), анаҩс апоет иеизгақәа хԥа

691

(1958), (1979), (1988) рҿы. Раԥхьатәи аҭыжьраан ажәақәа
«иагьараан», «убысҟан», «акгьы» ҳәа иҩыз, егьырҭ аизгақәа
рыҩбагьы рҿы «егьараан», «убасҟан», «акы» ҳәа иԥсахны
икьыԥхьуп. Ара ианаҳҵо атекст ашьҭахьтәи ашәҟәқәа рҟынтә
иаагоуп.
«Абзиабара ашьа иалоу алахоит, иалҵуам…» – Икьыԥхьын
ажурнал «Алашара» (1957, № 4), анаҩс апоет иеизгақәа
ԥшьба (1958), (1968), (1979), (1988) рҿы. Раԥхьатәи аҭыжьраан
ажәақәа «сабихәыҷык», «иҭаԥхар», «ҳаиҟәыргеит», «уажә ааскьа», «еизарак аҿы», «егь ҵуам», «иакыит» ҳәа иҩу, егьырҭ
рҿы «саби хәыҷык», «еиԥырҵит», «иҭахар», «уажәааскьа»,
«еизаракаҿ», «егьҵуам», «иакит» ҳәа иԥсахны икьыԥхьуп.
Ара ианаҳҵо атекст авариантқәа еиҿыбааны, аха хадаратәла
ашьҭахь иҭыҵыз ашәҟәқәа рҟынтә иаагоуп.
«Бзиала ҳәа басҳәеит саныбԥырҵуаз…» – Икьыԥхьын
ажурнал «Алашара» (1957, № 4), анаҩс апоет иеизгақәа хәба
(1958), (1963), (1979), (1980), (1988) рҿы. Раԥхьатәи аҭыжьраҿы
«исбыркыит» ҳәа иану ажәа егьырҭ рҿы иԥсахуп «исбыркит»
ҳәа. Ара ианаҳҵо атекст ашьҭахь иҭыҵыз ашәҟәқәа рҟынтә
иаагоуп.
«Нықәс-аақәс, нықәс Сагьаса…» – Икьыԥхьын апоет иеиз­
гақәа хԥа (1958), (1980), (1988) рҿы. Атекстқәа еиԥшым­заара
рымам.
Ахьча. – Икьыԥхьын апоет иеизгақәа хԥа (1958), (1979),
(1988) рҿы. Раԥхьатәи аҭыжьраан «аиԥш» ҳәа иану ажәа,
егьырҭ рҿы «еиԥш» ҳәа иԥсахуп. Ара ианаҳҵо атекст
ашьҭахьтәи ашәҟәқәа рҟынтә иаагоуп.
«Бзиа иубаз илуҭеит иулшаз уажәақәа…» – Икьыԥ­
хьын апоет иеизгақәа хԥа (1958), (1979), (1988) рҿы. Актәи
аҭыжьраан ажәақәа «аиаҵә», «кыдыхны» ҳәа иҩыз, егьырҭ
ашәҟәқәа рҿы «аеҵә», «кыдхны» ҳәа икьыԥхьын. Ара ианаҳҵо
атекст ашьҭахь иҭыҵыз ашәҟәқәа рҟынтә иаагоуп.
«Сиеҵәахә жәҩан агәы ианкыдлашо…». – Икьыԥхьын
апоет иеизгақәа ԥшьба (1958), (1968), (1979), (1988) рҿы.
Раԥхьатәи аҭыжьраҿы ажәақәа «сиаҵәахә», «уахгьы ҽынгьы»,

692

«ехьа» ҳәа иҩу, егьырҭ аҭыжьрақәа рҿы иԥсахын «сиеҵәахә»,
«уахгьы-ҽынгьы», «иахьа» ҳәа. Ара ианаҳҵо атекст ашьҭахь
иҭыҵыз ашәҟәқәа рҟынтә иаагоуп.
Аҩыза, ишԥа ухьи абри аҩыза! – Икьыԥхьын апоет
иеизгақәа ԥшьба (1958), (1968), (1980), (1988) рҿы. Раԥхьатәи
аҭыжьраҿы ажәа «шәеизааигәахарц» ҳәа иану, егьырҭ зегьы
рҿы иԥсахуп «шәеизааигәахара» ҳәа; аԥхьатәиқәа х-шәҟәык
рҿы «анрырҭалакь» ҳәа иҟоу, аҵыхәтәантәи аҿы «анрырҭалак»
ҳәа иҩуп. Ара ианаҳҵо атекст аҵыхәтәантәи авариант ауп.
Аҽада. – Икьыԥхьын апоет иеизгақәа ԥшьба (1958), (1968),
(1980), (1988) рҿы. Аԥхьатәиқәа ҩ-ҭыжьрак рҿы ажәеинраала
строфала еихшамкәа икьыԥхьуп, егьырҭ аҩба рҿы ԥшьбаԥшба цәаҳәа иҟоу х-строфаки ихзыркәшо ҩ-цәаҳәаки рыла
еиҿкаауп. Раԥхьатәи ашәҟәы аҿы ажәа «азу ҳәа» ҳәа иану,
егьырҭ рҿы «азуҳәа» ҳәа икьыԥхьуп. Ара ианаҳҵо атекст 1968
ш. иҭыҵыз аизга аҟнытә иаагоуп.
Иамырхыз. – Икьыԥхьын апоет иеизгақәа ҩба (1958),
(1980) рҿы. Атекстқәа еиԥшымзаара рымаӡам.
Аҳәынаԥи ацгәи. – Икьыԥхьын апоет иеизгақәа хԥа
(1958), (1968), (1980) рҿы. Актәии аҩбатәии ашәҟәқәа
рҿы ажәеинраала еихшоуп, зцәаҳәақәа хыԥхьаӡарала
еиҟарам, строфала, ахԥатәи ашәҟәаҿы ацәаҳәақәа зегьы
еишьҭаргыланы еихшамкәа икьыԥхьуп. Ҳара аԥхьатәи авариант аанҳажьит. Раԥхьатәи аҭыжьраан ажәақәа «ыиасуан»,
«сызыниаз», «акагьы», «шԥа сзылаша», «ишаанагоуа», «иаиоуит» ҳәа иҩу, егьырҭ рҿы «ииасуан», «сзыниаз», «акгьы»,
«шԥасзылаша», «ишаанагауа», «аиоуит» ҳәа икьыԥхьуп. Ара
ианаҳҵо атекст ашьҭахьтәи ашәҟәқәа рҟынтә иаагоуп.
«Ҩ-напык умоуп, ҩ-шьапык…» – Икьыԥхьын апоет
иеизгақәа ҩба (1958), (1980) рҿы. Атекстқәа апунктуациа
ада еиԥшымзаара рымаӡам. Ара ианаҳҵо атекст аҩбатәи
аҭыжьымҭа аҟнытә иаагоуп.
Сгәы далоуп Махаз. – Икьыԥхьын апоет иеизгақәа хԥа
(1958), (1968), (1980) рҿы. Раԥхьатәи аҭыжьраҿы афырхаҵа
ихьыӡ «Алхаз» ҳәа ауп ишыҟоу, аҩбатәи аҭыжьра инаркны уи

693

арҿиамҭа ахи атекст аҿы иахьҳԥыло «Махаз» ҳәа иԥсахны
иҟаҵоуп. Аҩбатәи аҭыжьра автор дызлахаану ала, ҳара уа
ианыз авариант аанҳажьит. Актәи ашәҟәы аҿы ажәақәа
«гәашәысгьы», «енагьы», «иеиԥшымкәа» ҳәа аҩышьатә
формақәа змаз, егьырҭ рҿы иԥсахын «гәашәсгьы», «енагь»,
«еиԥшымкәа»; актәии аҩбатәии ашәҟәқәа рҿы «шьаҭа
мырӡгак» ҳәа иҩу ажәа, ахԥатәи аҿы еицҵаны икьыԥхьуп. Ара
ианаҳҵо атекст 1968 ш. иҭыжьыз ашәҟәы аҟнытә иаагоуп.
Агитареи арахәыцқәеи. – Икьыԥхьын ажурнал «Алашара»
(1957, № 4), анаҩс 1958 ш. иҭыҵыз апоет иеизга «Амахә­ҭақәа
шәҭит» аҿы ажәа «агьитара» ҳәа арԥшқага дыр­га ацрыхра
ада. Ара ианаҳҵо атекст еицамкӡакәа уаантәи иаагоуп.
Амшә. – Икьыԥхьын ажурнал «Алашара» (1964, № 2);1958
ш. рзы иҭыҵыз апоет иеизга «Амахәҭақәа шәҭит» рҿы. Ара
ианаҳҵо ашәҟәы аҟнытә иаагоуп.
Ԥшьҟан игәылеи иареи еибырҳәаз. – Икьыԥхьын апоет иеизгақәа хԥа (1958), (1980), (1988) рҿы. Раԥхьатәи
аҭыжьраҿы «деиҵахаломызт» ҳәа иану ажәа, егьырҭ рҿы
«деиҵахомызт» ҳәа иԥсахуп. Ара ианаҳҵо актәи авариант
ауп, аха апунктуациатә дыргақәа ашьҭахь иҭыҵыз ашәҟәқәа
ҳрықәныҟәаны иҳаргылеит.
Зегь дыртәуп, иҵатәуп. – Икьыԥхьын апоет иеизгақәа ҩба
(1958), (1979) рҿы. Раԥхьатәи авариант аҿы арҿиамҭа 16 строфа амоуп, аҩбатәи аҿы урҭ рахьтә 11 агырханы, 5 строфак ааныжьны икьыԥхьуп. Аҩшәҟәкгьы ирну атекст­қәа еиԥшымзаарас
ирымоу абарҭ роуп: актәи аҿы ажәа­қәа «иубыргузеи», «ашколахь» ҳәа иану, аҩбатәи аҿы иԥса­хуп «иубыргузеи», «ашкол
ахь» ҳәа. Ара ианаҳҵо иха­ҭәаау, актәи ашәҟәы ианыз атекст
ауп. Џьара-џьара апунктуациатә дыргақәа, иахәҭауп ҳәа
иахьыҳаԥхьаӡаз, иргыланы.
Сыҽҵыс. – Икьыԥхьын апоет иеизгақәа ҩба (1958), (1981)
рҿы. Атекстқәа еиԥшымзаара рымам.
Иахьа заҵәык. – Икьыԥхьын ажурнал «Алашара» (1978,
№ 5); апоет иеизгақәа хԥа (1978), (1981), (1988) рҿы. Актәии

694

аҩбатәии ашәҟәқәа рҿы «скәал-кәало» ҳәа иану ажәа, ахԥатәи
аҿы еицны «скәалкәало» ҳәа икьыԥхьуп; аԥхьатәи аҭыжьраҿы
«ласҳәоит» ҳәа иҩу ажәа, анаҩстәиқәа рҿы «ласҳеит» ҳәа
иԥсахуп. Ара ианаҳҵо атекст актәи ашәҟәы аҟнытә иаагоуп.
Аҭыжьрақәа зегьы раан ажәеинраала иацын Д. К. Чачхалиа
иациҵаз азгәаҭа: «Ари ажәеинраала ҩуп апоет деиқәхоит ҳәа
даҟамкәа, дычмазаҩны даныҟаз. Ишеибгоу икьыԥхьым ҳәа. (Д.
Ч.)».
Ашәа ҿыц. – Икьыԥхьын апоет иеизгақәа хԥа (1960), (1979),
(1988) рҿы. Раԥхьатәи аҭыжьраан «амырхәаг», «ихәыҵацәо»
ҳәа иҩыз ажәақәа, анаҩстәи аҭыжьрақәа рҿы иԥсахын
«амырхәага», «ихәыҵаҵәо» ҳәа. Ара ианаҳҵо атекст аԥхьатәи
авариант ауп, егьырҭ рҟнытә апунктуациатә дыргақәа шыҟоу
ҳхы иархәаны.
Сҽыхәа иаҵәа. – Икьыԥхьын ажурнал «Алашара» (1960,
№ 4), анаҩс апоет иеизгақәа фба (1960), (1963), (1968),
(1980), (1984), (1988) рҿы. Ажәеинраала 1968 шықәсазтәи
аҭыжьымҭаҿы ада еиҿкаашьас иамоуп «лесенка» ҳәа изышьҭоу
ацәаҳәеишьҭагылашьа. Актәи инаркны ахԥатәи ашәҟәқәа рҿы
«иоуны» ҳәа ирну ажәа, аԥшьбатәи инаркны афбатәи аҟынӡа
«иауны» ҳәа иҩуп; «мышкала» ҳәа актәи, аҩбатәи, аԥшьбатәи,
ахәбатәи аизгақәа рҿы иаҳԥыло, ахԥатәии аԥшьбатәии рҿы
«мышк ала» ҳәа ирнуп. Ара ианаҳҵо атекст раԥхьатәи ашәҟәы
аҟнытә иаагоуп.
Сыԥсадгьыл. – Икьыԥхьын ажурнал «Алашара» (1958, № 4),
анаҩс апоет «Ашәа ҿыцқәа» ҳәа 1960 ш. рзы иҭижьыз аизга.
Ара ианаҳҵо атекст уаантәи иаагоуп.
Ашьхауаҩ. – Икьыԥхьын апоет иеизгақәа фба (1960),
(1963), (1968), (1979), (1980), (1988) рҿы. Арҿиамҭа аиҿкаашьа
аҭыжьымҭақәа рҿы еиуеиԥшымкәа иҟоуп. Аҷыдарақәа рымазаргьы, ахәбатәи ада егьырҭ рҿы строфа-строфала еихшоуп.
Ахәбатәи (1980 ш.) аҿы ацәаҳәақәа строфала еихшамкәа,
аки-аки еиҵаргыла-еишьҭаргыла икьыԥхьуп. Уи авариант,
еиҳа арҿиамҭа иазыманшәалоуп ҳәа иԥхьаӡаны, иаанҳажьит.
Ажәақәа еиԥшым аҩышьатә формақәа змоу «ашьхарҩаш».

695

«Аума зылшоны ахәыҷгьы ҟазымҵаз…» – Икьыԥхьын
апоет иеизгақәа хԥа (1967), (1980), (1988) рҿы. Атекстқәа
еиԥшымзаарас ирымоу ацәаҳәақәа реиҿкаашьоуп. Ара
ианаҳҵо аагоуп ашьҭахь иҭыҵыз ашәҟәқәа рҟынтә.
«Амҩа сықәуп, сцоит санылан…» – Икьыԥхьын апоет
иеизгақәа ԥшьба (1967), (1968), (1980), (1988) рҿы. Раԥхьатәи
аҭыжьраан ажәа «амыӷ» ҳәа ианыз, егьырҭ зегьы рҿы «амӷ»
ҳәа иԥсахын. Араҟа аԥхьатәи авариант ажәеинраала аритм
еиҳа ианаалоит ҳәа ԥхьаӡаны, раԥхьатәи ашәҟәы ианыз
ҳкьыԥхьуеит.
«Мраҭашәара ҟаитан ҟаԥшьыла ихырҷан…» – Икьыԥхьын
апоет иеизгақәа ԥшьба (1967), (1968), (1980), (1988) рҿы.
Актәии аҩбатәии аҭыжьрақәа рҿы «исеихырхәауан» ҳәа иҩу
ажәа, егьырҭ аҩбагьы рҿы «исеихырхәон» ҳәа ирнуп. Ара
ианаҳҵо атекст ашьҭахь иҭыҵыз ашәҟәқәа рҟынтә иаагоуп.
Аԥша. – Икьыԥхьын ажурнал «Алашара» (1966, № 2), апоет
иеизгақәа ԥшьба (1967), (1968), (1980), (1988) рҿы. Атекст­қәа
еиԥшымзаара рымаӡам.
«Ашьыжь сҿыхеит, ааԥынразы сҿыхеит…» – Икьыԥ­хьын
ажурнал «Алашара» (1966, № 2) аҿы «Ааԥынра ааит» ҳәа.
Анаҩс икьыԥхьын апоет иеизгақәа хәба (1967), (1968), (1980),
(1984), (1988) рҿы. Атекстқәа еиԥшымзаара рымаӡам.
«Абзиабара багәарала иузынкылом…» – Икьыԥхьын
ажурнал «Алашара» (1966, № 7), апоет иеизгақәа хԥа (1967),
(1968), (1980) рҿы. Актәии аҩбатәии ашәҟәқәа рҿы «агәы
аҿы» ҳәа иану ажәа, ахԥатәи аҿы «агәаҿы» ҳәа иԥсахуп. Ара
ианаҳҵо атекст аԥхьатәи аҭыжьрақәа рҟынтә иаагоуп.
«Ажәахә ҟаҵаҩ ажәахә имоуп…» – Икьыԥхьын апоет
иеизгақәа ԥшьба (1967), (1968), (1980), (1988) рҿы. Аԥхьатәи
ҩ-шәҟәык рҿы ажәа «руазҭгьы» ҳәа иҩу, егьырҭ аҩба рҿы
«рузҭгьы» ҳәа иԥсахуп. Ара ианаҳҵо атекст аԥхьатәи авариант ауп.
«Ашьхыц «рахәуп», ихырҳагоуп…» – Икьыԥхьын апоет иеизгақәа ԥшьба (1967), (1968), (1980), (1988) рҿы. Аԥхьа­
тәи ҩ-шәҟәык рҿы ажәеицаара «акыр аамҭа» ҳәа иҩу, егьырҭ

696

анаҩстәиқәа рҿы еицҵаны, ажәакны «акыр­аам­ҭа» ҳәа иԥсахуп.
Ара ианаҳҵо атекст аԥхьатәи авариант ауп.
Ахәыҷра. – Икьыԥхьын ажурнал «Алашара» (1964, № 2),
апоет иеизгақәа ԥшьба (1967), (1968), (1980), (1988) рҿы.
Раԥхьатәи аҭыжьраан «шьабысҭоуп», «иоуп» ҳәа ианыз
ажәақәа, егьырҭ зегьы рҿы «шьабсҭоуп», «иауп» ҳәа еиҭакын.
Ҳара атекстқәа еиҿыбааны ианаҳҵоит.
Сыгага. – Икьыԥхьын ажурнал «Алашара» (1964, № 2),
апоет иеизгақәа ԥшьба (1967), (1968), (1980), (1988) рҿы.
Атекстқәа еиԥшымзаара рымам.
«Сҟар хҽны уаҩы симбац…» – Икьыԥхьын апоет
иеизгақәа хԥа (1967), (1980), (1988) рҿы. Атекстқәа еиԥшым­
заара рымаӡам.
«Оума дықәԥеит, аџьабаа цәгьа ихигеит…» – Икьыԥхьын
апоет иеизгақәа ԥшьба (1967), (1968), (1980), (1988) рҿы.
Раԥхьатәи аҭыжьраан «ихылҵуа», «уххьзгеит» ҳәа иҩыз
ажәақәа, егьырҭ зегьы рҿы «ихыҵуа», «уххь згеит» ҳәа ирнуп.
Ара ианаҳҵо атекст авариантқәа еиҿыбааны иҟоуп.
«Сызқәу адгьыл сукәыхшааит…» – Икьыԥхьын апоет
иеизгақәа ԥшьба (1967), (1968), (1980), (1988) рҿы. Раԥхьатәи
аҭыжьраан «уҷкәыназааит» ҳәа ианыз ажәа, егьырҭ рҿы
«уҷкәынзааит» ҳәа икьыԥхьын. Ара ианаҳҵо атекст ашьҭахь
иҭыҵыз ашәҟәқәа рҟынтә иаагоуп.
Маҭеи Қьаҭеи. – Икьыԥхьын ажурнал «Алашара»
(1966, № 7), апоет иеизгақәа хԥа (1967), (1968), (1980)
рҿы. Раԥхьатәи ашәҟәы аҿы «иџьылшьаларц» ҳәа ианыз
ажәа, егьырҭ аҩба рҿы «иџьалшьаларц» ҳәа иԥсахуп. Ара
ианаҳҵо атекст раԥхьатәи авариант ауп.
«Амца еиқәысҵеит шьыжьӡа сгылан…» – Икьыԥхьын
апоет иеизгақәа хԥа (1967), (1968), (1980) рҿы. Атекстқәа
еиԥшымзаара рымаӡам.
«Сыблақәеи быблақәеи анеихәаԥш аҽны…» – Икьыԥхьын
апоет иеизгақәа хәба (1967), (1968), (1980), (1984), (1988) рҿы.
Ахәбатәи аҭыжьраҿы «зегь» ҳәа иҩу ажәа, егьырҭ зегьы рҿы

697

«зегьы» ҳәа иҟоуп; актәии аԥшь­батәии аҭыжьрақәа рҿы «дсыздырам» ҳәа иану ажәа, аҩба­тәии, ахԥатәии, ахәбатәии рҿы
«дсыздыруам» ҳәа икьыԥ­хьуп. Ара ианаҳҵо атекст аҩбатәи
ашәҟәы аҟнытә иаагоуп.
Аамҭақәа шԥаҟало…– Икьыԥхьын апоет иеизгақәа
ԥшьба (1967), (1968), (1980), (1988) рҿы. Актәи ашәҟәы иацуп ажәақәа – «иугәадырԥхон», «даҽакала» –рҩышьа иазку арҽеирақәа. Раԥхьатәи аҭыжьраан «уахьырбалакь»,
«оумашәа», «қьауқьад» ҳәа иҩыз ажәақәа, егьырҭ зегьы рҿы
«уахьырбалак», «уамашәа», «қьоуқьад» ҳәа иҟоуп; актәии
аҩбатәии ашәҟәқәа рҿы «ирхыхны» ҳәа ианыз ажәа, егьырҭ
рҿы иԥсахуп «ирхых» ҳәа. Ара ианаҳҵо атекст аҩбатәи
ашәҟәы аҟнытә иаагоуп. Ажәеинраала ҩуп Аԥсны апартиатә
еиҳабыра апоет дықәцаланы данрымаз аамҭазы (Д. Ч.)
«Змилаҭ хәыҷы рыхьӡ ҭызгаз…» – Икьыԥхьын апоет иеизгақәа ԥшьба (1967), (1968), (1980), (1988) рҿы.
Аԥхьатәиқәа ҩ-ҭыжьрак рҿы «шарԥы-еҵәа» ҳәа иҩыз ажәа,
анаҩстәи ашәҟәқәа рҿы иԥсахын «шарԥыеҵәа» ҳәа. Ара
ианаҳҵо атекст ашьҭахьтәиқәа рҟынтә иаагоуп.
Сҩыза уахь. – Икьыԥхьын ажурнал «Алашара» (1966,
№ 2), апоет иеизгақәа ԥшьба (1967), (1968), (1980), (1988)
рҿы. Раԥхьатәи аҭыжьраан «кры сҭахума» ҳәа иҩыз ажәа,
егьырҭ зегьы рҿы иԥсахын «крысҭахума» ҳәа. Аԥшьбатәи
астрофа актәи ашәҟәы аҿы изланҵәо ажәа «унатәала»,
егьырҭ аҭыжьрақәа раан иԥсахын «снабала» ҳәа. Ара
аԥхьатәи авариант аанҳажьит.
Сықалақь. – Икьыԥхьын апоет иеизгақәа хԥа (1967),
(1980), (1988) рҿы. Атекстқәа еиԥшымзаара рымаӡам.
«Иушәымызт, иухамызт, иушьамызт…» – Икьыԥхьын апоет иеизгақәа ԥшьба (1967), (1968),(1980), (1988) рҿы. Актәии
аҩбатәии ашәҟәқәа рҿы «уҭахымызт» ҳәа ианыз ажәа, егьырҭ
рҿы иԥсахын «уҭахӡамызт» ҳәа. Ара ианаҳҵо атекст аԥхьатәи
аҭыжьрақәа рҟынтә иаагоуп.
«Анцәа иҟаиҵаз» уазашшит ҳәа иулшои?..» – Икьыԥхьын
апоет иеизгақәа ԥшьба (1967), (1980), (1984), (1988) рҿы.

698

Раԥхьатәи аҭыжьраан ажәақәа «ишиҭаху», «рахьтәи» ҳәа иҩыз,
егьырҭ ашәҟәқәа зегьы рҿы «ишыиҭаху», «рахьынтә» ҳәа ирнуп; аԥхьатәиқәа х-шәҟәык рҿы «дахьнеилакь» ҳәа ианыз,
аԥшьбатәи аҿы иԥсахын «дахьнеилак» ҳәа; актәии ахԥатәии
ашәҟәқәа рҿы «аиаша ҳәара» ҳәа иҟаз, аҩбатәии аԥшьбатәии
рҿы «аиашаҳәара» ҳәа икьыԥхьын. Аабатәи астрофа ахԥатәи
ацәаҳәа актәи ашәҟәы аҿы «Алашьцара мцар, иабацои иаламгар амра гыло» ҳәа ианыз, егьырҭ ахҭыжьрак рҿы «Алашьцара мцар иабацои, иалагар амра гыло?!» ҳәа иԥсахуп. Ари
ацәаҳәа рыҩвариангьы ахшыҩҵак нагӡаны ирзаарԥшуам.
Дара еиԥшымзаарас ирымоу апунктуациатә ргылашьа ауп.
Ҳгәанала, раԥхьатәи автор ивариант аҿы «иабацои амра
мгылар» ҳәа еицааиуа ажәақәа еиҳа аҵакы аадырԥшуеит,
аԥхьатәи ахәҭа «алашьцара мцар» шаԥырхагоугьы. Убри
аҟнытә араҟа уи аанҳажьуеит. Егьырахь атекстқәа еиҿыбааны,
аха раԥхьатәи ашәҟәы аԥыжәара аҭаны, ианаҳҵоит ара иаагоу атекст.
Аҵлеи аԥшеи. – Икьыԥхьын апоет иеизгақәа хԥа
(1967), (1968), (1980) рҿы. Атекстқәа еиԥшымзаарас ирымоу ацәаҳәақәа реиқәыршәашьоуп. Ара ианаҳҵо аагоуп
раԥхьатәи ашәҟәы аҟнытә.
«Шьҭа уеилыскааит, гәыбӷан сумҭан…» – Икьыԥхьын
апоет иеизгақәа хԥа (1967), (1968), (1980) рҿы. Атекстқәа
еиԥшымзаара рымаӡам.
«Сқәыԥшында, ак сҳәахрын…» – Икьыԥхьын ажурнал
«Алашара» (1966, № 2), апоет иеизгақәа ԥшьба (1967), (1968),
(1980), (1988) рҿы. Атекстқәа еиԥшымзаара рымаӡам.
«Дџьабоит». – Икьыԥхьын апоет иеизгақәа хԥа (1967),
(1968), (1980) рҿы. Ажәеинраала злалаго ацәаҳәа еиԥшымкәа
икьыԥхьуп: актәи аҿы – «Икәеи-цеи­уаз иблақәа ҭеиҳәҳәеит»,
аҩбатәи аҿы – «Иблақәа кәеи­цеиуа иҭеиҳәҳәеит», ахԥатәи
аҿы «Ила кәеицеиқәа ҭеиҳәҳәеит». Ара ианаҳҵо атекст
аҩбатәи ашәҟәы авариант ауп. Аԥхьатәиқәа ҩ-шәҟәык рҿы
«ууал-ԥшьа» ҳәа ианыз, ахԥатәи аҿы «ууалԥшьа» ҳәа иԥсахын.
Араҟа аҵыхәтәантәи авариант аанҳажьит.

699

Аныҳәаҿа. – Икьыԥхьын апоет иеизгақәа хԥа (1967),
(1980), (1988) рҿы. Раԥхьатәи аҭыжьраан «узеиҽырбо»
ҳәа ианыз ажәа, егьырҭ ашәҟәқәа рҿы «ушлеиҽырбо» ҳәа
иԥсахын. Ара ианаҳҵо атекст актәи ашәҟәы аҟнытә иаагоуп.
Аныҳәаҿа. – Икьыԥхьын ажурнал «Алашара» (1970,
№6); апоет иеизга «Ааԥынтәи ахәыцрақәа» (1971) рҿы. Ара
ианаҳҵо атекст уаантәи ԥсахрада иаагоуп.
«Сышьха, сыхра, сымарда…» – Икьыԥхьын апоет
иеизгақәа хәба (1967), (1968), (1980), (1984), (1988) рҿы.
Ажәеинраала шьақәгылоуп 5 строфак рыла, аха аҩбатәи
(1968) ашәҟәы аҿы аҵыхәтәантәи астрофа амамкәа
икьыԥхьуп. Егьырҭ аҭыжьрақәа зегьы рҿы ихарҭәаау ава­риант
рнуп. Актәи ашәҟәы аҿы ажәа «гьажьны» ҳәа иҩыз, егьырҭ
рҿы «гьежны» ҳәа иԥсахуп.
«Зны иаансыжьыр сара Аԥсны, аԥсабара…» – Икьыԥхьын
ажурнал «Алашара» (1966, № 7) аҿы, анаҩс ирнылеит апоет
ииеизгақәа ҩба (1967), (1968) рҿы. Атекст­қәа еиԥшымзаара
рымаӡам.
Сан. – Икьыԥхьын апоет иеизгақәа ԥшьба (1967), (1968),
(1980), (1988) рҿы. Раԥхьатәи аҭыжьраан «сгьажьаан­ӡа», «убри
аҟара» ҳәа аҩышьатә формақәа змаз ажәақәа, егьырҭ зегьы
рҿы «сгьежьаанӡа», «убриаҟара» ҳәа иԥсахын. Ара ианаҳҵо
атекст ашьҭахь иҭыҵыз ашәҟәқәа рҿынтә иаагоуп.
Саб. – Икьыԥхьын апоет иеизгақәа ԥшьба (1967), (1968),
(1980), (1988) рҿы. Раԥхьатәи аҭыжьраан «сеидроу» ҳәа иҩыз
ажәа, егьырҭ зегьы рҿы «седру» ҳәа иԥсахын. Ара ианаҳҵо
атекст ашьҭахь иҭыҵқәаз ашәҟәқәа рҟынтә иаагоуп.
Ҳабашь икамбашь. – Икьыԥхьын апоет иеизгақәа хԥа
(1967), (1968), (1980) рҿы. Раԥхьатәи аҭыжьраан «избалакь»,
«иахьабалакь» ҳәа ианыз ажәақәа, егьырҭ рҿы икьыԥхьын
«избалак», иахьабалак» ҳәа. Иара убас, актәи ашәҟәы аҿы
аԥшьбатәи астрофа ахԥатәи ацәаҳәаҿы ажәа «ахәда»,
анаҩстәи аҭыжьрақәа рҿы иԥсахын «иара» ҳәа. Ара ианаҳҵо
атекст ашьҭахь иҭыҵыз ашәҟәқәа рҟынтә иаагоуп.

700

Сыԥхыӡ. – Икьыԥхьын апоет иеизгақәа ԥшьба (1967),
(1968), (1980), (1988) рҿы. Раԥхьатәи аҭыжьраан «баҳчакаҿ»
«бӡара», «еихышәашәоз» ҳәа ианыз ажәақәа, егьырҭ
аҭыжьрақәа зегьы рҿы иԥсахын «баҳчак аҿы», «зӡара»,
«еихышәшәоз» ҳәа. Ара ианаҳҵо атекст ашьҭахь иҭыҵыз
ашәҟәқәа рҟынтә иаагоуп.
«Издыруа аказы схы самеигӡац…» – Икьыԥхьын апоет
иеизгақәа хәба (1967), (1968), (1980), (1984), (1988) рҿы.
Раԥхьатәи аҭыжьраан «сахьымҵәуац», «схгьы», «сгәгьы»
ҳәа ианыз ажәақәа, егьырҭ рҿы «сахьымҵәуацт», «сыхгьы»,
«сыгәгьы» ҳәа икьыԥхьын. Ҳара атекстқәа еиҿыбааны
ианаҳҵоит.
«Ҳаизааигәан, абзиабара ҳабжьан…» – Икьыԥхьын
апоет иеизгақәа ԥшьба (1967), (1968), (1980), (1988) рҿы.
Ажәа «данамырхлакь» ҳәа актәи ашәҟәы аҿы иану, егьырахь
«данамырхлак» ҳәа икьыԥхьуп.Ара ианаҳҵо атекст ашьҭахьтәи
аҭыжьымҭақәа рҟынтә иаагоуп.
«Бзиа ишԥазбо, ааԥынра аамҭаз…» – Икьыԥхьын апоет
иеизгақәа ҩба (1967), (1968) рҿы. Атекстқәа еиԥшымзаара
рымаӡам.
«Сгәырӷьаҵәа снеиуеит сыбжьалан…» – Икьыԥхьын апоет
иеизгақәа ԥшьба (1967), (1980), (1984), (1988) рҿы. Раԥхьатәи
аҭыжьраан «аӡхықә», «сгәаҵа» ҳәа иҩыз ажәақәа, егьырҭ
зегьы рҿы «аӡ хықә», «сгәы аҵа» ҳәа ирнуп; аԥхьатәиқәа
х-ҭыжьрак рҿы «уахьнеилакь» ҳәа ирныз ажәа, аԥшьбатәи аҿы
«уахьнеилак» ҳәа икьыԥхьуп; актәии, аҩбатәии, аԥшьбатәии
аҭыжьымҭақәа рҿы «саԥхьаҟа» ҳәа иаҳԥыло ажәа, ахԥатәи
аҿы «саԥхьа» ҳәа иҟоуп. Афбатәи астрофа хзыркәшо ацәаҳәа
актәи ашәҟәы аҿы «Уахьнеилакь иара ашьҭақәа убоит» ҳәа
иҟаз, егьырҭ аҭыжьрақәа рҿы «иара ашьҭақәа» ацымхәра
игылоуп ажәа «ахыбаҩқәа». Ара ианаҳҵо атекст раԥхьатәи
ашәҟәы аҟнытә иаагоуп.
Ишԥабзиаз… – Икьыԥхьын апоет иеизгақәа ԥшьба (1967),
(1968), (1980), (1988) рҿы. Раԥхьатәи аҭыжьраан ажәеинраала

701

ахаҿгьы кырынтә атекст аҿгьы «ишԥа бзиаз» ҳәа иаҳԥыло,
егьырҭ ашәҟәқәа рҿы ажәакны «ишԥабзиаз» ҳәа ирнуп.
Ажәа «рқәнага» ҳәа аԥхьатәи ашәҟәы аҿы иҩу, егьырҭ рҿы
«рықәнага» ҳәа иԥсахуп. Ара ианаҳҵо раԥхьатәи ашәҟәы
аҟнытә иаагоуп.
Аԥсны асасцәа. – Икьыԥхьын апоет иеизгақәа хԥа (1967),
(1980), (1988) рҿы. Раԥхьатәи аҭыжьраан «бжьы-гәыкыла»,
«ихылҵышьҭра», «ахаангьы», «ҳа-ҳреигәырӷьоит» ҳәа иҩыз
ажәақәа, егьырҭ рҿы иԥсахын «бжьы гәыкыла», «ихылҵшьҭра»,
«ахаангь», «ҳреигәырӷьоит» ҳәа. Ара ианаҳҵо авариант
ашьҭахь иҭыҵқәаз ашәҟәқәа рҟынтә иаагоуп.

АЛФАВИТЛА АРБАГА

Ааӡара алҵшәа. (438)
Аамҭа шԥаҟало… (616)
«Аамҭа сыман сыҷкәынра ианасакьаҳәымҭаз…» (237)
«Аамҭа х-сааҭк ҟалеит аҵых…» (318)
Аамҭеикәшара. (278)
Ааԥсарак сара исыздырӡом. (74)
Ааԥын қәа. (305)
Ааԥын. (235)
Ааԥынтәи ашьыжь. (304)
«Ааԥынра иатәу аҟармаҵыс…» (63)
Абаҳча. (65)
Абаҳчаҿ ахәыцра. (284)
Абгахәыҷы акагьы ахараӡам. (475)
«Абгахәыҷы аҟара ҵысхә зырԥыԥхьада…» (597)
Абзиабара ашәа. (236)
Абзибара ашәа. (М. Козырев иҟнытә). (235)
Абзиабароуп агәаԥхара зҵоу. (331)
«Абзиабара ашьа иалоу алахоит, иалҵуам…» (335)
«Абзиабара баагәарала иузынкылом…» (605)
«Абзиабара, оумашәа уҟоуп…» (516)
«Абна бзарыбзарует…» (590)
Абраҟа. (79)
Абратәуп. (409)
Авожд изы ашәа. (76)
Агаӡа. (500)
Агитареи арахәыцқәеи. (350)
Агәра згауеит сара. (77)
Агәхьаагара. (266)
Агәхьаагара. (328)
Агәыӷра. (471)
«Агәыжь ус аҳәеит…» (597)

703

«Агәырӷьара газго…» (512)
«Агәырӷьара сҿықәны сара сыхха-чча…» (502)
Адиректор Миха. (159)
Адҵа. (369)
Аџь. (387)
Аҽада. (342)
Аҿымҭқәа. (550)
«Ажәа салагоит уажәнатә…» (556)
«Ажәа уазышьҭыхуам агәеисра иалымҵыз…» (550)
«Ажәлар рнапы уқәдыргылеит». (551)
«Ажәахәҟаҵаҩ ажәахә имоуп…» (606)
Ажә-мыжә аазгоит. (248)
«Ажәҩан лашьцеит аԥҭа хылан…» (571)
Ажәра. (580)
Ажә-хьча игәала. (106)
Ажәҵыс. (273)
Азҵаареи аҭаки. (85)
Аӡахра. (252)
«Аӡаӡа, аӡаӡа ахәлаҵәо…» (525)
Аӡӷаби аҷкәыни. (189)
«Аӡӷаб хәыҷы хьӡыс илымоуп Лала…» (291)
Аӡы иаҳәаз. (174)
Аӡылбааҿҽара аҭыԥ. (408)
Аӡынтәи ашьыжь . (303)
Аӡыхь. (595)
Аӡыхь ааигәара. (323)
Аӡәы дысҭахыуп, егьи дысҭахым. (146)
Аиааира мҩахь. (83)
Аиаша азыҳәан. (503)
Аиқәырхара. (671)
Аишьцәа дуӡӡақәа шәахь. (81)
Акьыԥхьҩы ԥҳәызба. (283)
Акәты ахаҵара. (169)
Ақәԥара аразҟы. (572)
Ақәыџьма. (131)
Аҟармара. (165)

704

Аҟәа. (135)
Ал. (276)
Алым ауасиаҭ. (545)
Амавзолеи аҿы. (90)
Амаӡа. (523)
Амахәҭақәа шәҭит. (258)
Амбакәа иаҳцәигоит иаҳмырбакәа. (178)
Амҩа. (206)
Амҩа сықәуп. (473)
«Амҩа сықәуп, сцоит санылан...». (601)
Амра. (70)
Амшә. (352)
«Амра гылеит, аԥхара ахылҵит…» (173)
«Амца еиқәысҵеит шьыжьӡа сгылан…» (614)
«Амчра ирҭеит…» (486)
Амыркыџьы. (217)
Анаптәра ԥшшәахәыс иамоузеи. (249)
«Анцәа иҟаиҵаз» уазашшит ҳәа иулшои?..» (624)
Ан лахь. (261)
Ани аԥҳаи реицәажәара. (108)
«Анхацәа ҽыжәҵуан уара уашҭаҿ...» (200)
Аныҳәаҿа. (631)
Аныҳәаҿа. «Уныҳәазааит, Аԥсынра…» (632)
Аҩар. (596)
Аҩра. (214)
«Аҩнатаҿы ацәашьы ыҟам…» (112)
Аҩыжәроуп имоу ҭыӡшәас. (493)
Аҩыза, ишԥаухьи, абри аҩыза! (341)
«Аҩыжәраҿы аԥсуара…» (588)
Апакет «Хышықәса дуӡӡак…» (480)
Апоезиа. (370)
Апоет. (483)
«Апоет Џьонуа Алексеи…» (558)
Апоет дыԥсуам. (378)
Аԥа. (469)
«Аԥсадгьыл ахьчараҿ уаннеи…» (265)

705

Аԥслыш. (367)
Аԥсны азы. (196)
Аԥсны асасцәа. (645)
Аԥсны ԥшӡа. (560)
Аԥсуа ԥҳәызба аԥырҩы. (176)
Аԥсуаа рҵеицәа шәахь. (197)
Аԥсшьарҭаҿ. (102)
Аԥсынтәыла. (193)
«Аԥсҭазаара ҭыԥкаҿ џьа иаанҿасуам…» (327)
Аԥхын ҵхы. (307)
Аԥхыӡ. (386)
Аԥша. (603)
«Аԥша хьшәашәа ангәыҟаҵагоу…» (221)
Араҿыс. (375)
Арбаӷьқәагьы знык иҿырҭит. (220)
Ари анасыԥ дууп. (121)
Арҵаҩы. (198)
Асоветқәа рымчра. (98)
Атомла ихәмарқәо рахь. (156)
«Атәара иурбеит…» (522)
Аҭаҳмада иажәа. (95)
Аҭынчра амҩала. (256)
Ауаҩ ицхраара. (562)
Ауаҩра. (527)
Ауаҩра злыхны иуааӡаз. (199)
Ауаҩы дахьыӷәӷәахауа. (490)
«Ауаҩы дахьымнеиц…» (416)
«Ауаҩытәыҩса илымшо егьыҟаӡам…» (454)
Ауаҩытәыҩса дԥырлароуп. (452)
Ауи акьаҿи. (598)
Ауҭраҭых ҟаҵацәа. (104)
«Аума зылшоны – ахәыҷгьы ҟазымҵаз…» (600)
«Аусура далалеит…» (484)
Ахатәы бызшәазы. (205)
Ахаҳә ахьԥырҽуа. (128)
Ахра саҿан. (546)

706

«Ахцәқәа хырҵәоит ҳаазқәылаз…» (584)
Ахьча. (338)
Ахьча днеиуеит. (222)
Ахьыблара. (110)
«Ахәажәцәа быҟәнылеит…» (319)
Ахәыцрақәа. (426)
Ахәыҷра. (606)
Аҳақьымцәа. (526)
Аҳәынаԥи ацгәи. (344)
Ацгәаба ҵыхәа-баба. (593)
Ацгәи аҳәынаԥқәеи. (462)
«Ацәа далҵын ахәыҷы…» (397)
Ацәгьара ахыҵхарҭа. (538)
Ацәгьаҳәаҩы. (250)
«Ацәқәырԥақәа еибарс амшын ихибаҳәала...». (575)
Аҵлеи аԥшеи. (626)
«Аҵх иеивнагон аԥсы…» (422)
«– Аҵых гәыраз, исауҳәауазеи?..». (591)
Аҵых. (167)
«Аҵых џьаҳаным ҳәа ианашьҭоу…» (520)
Ачҳара. (559)
«Ачҳара есқьынагьы ихаҵарам…» (510)
Ашахта № 1. (399)
Ашахтиор. (122)
Ашахтиорцәа рашәа. (67)
Аштольниа ҿыц. (402)
Ашшыԥхьыӡ. (537)
«Ашьхыц «рахәуп», ихырҳагоуп…» (607)
Ашьхауаҩ «Ашьха иааӡаз, ашьхауаҩы…» (279)
Ашьхауаҩ. (366)
Ашьхауаҩ (Алим Кешоков ихьӡынҩылоуп). (431)
Ашьхыц. (309)
Ашьхыци. (296)
Ашьыжь. (66)
«Ашьыжь сҿыхеит, ааԥынразы сҿыхеит…» (604)
Ашәа азыҳәан ашәа. (444)

707

Ашәарыцаҩ ашьха. (172)
Ашәа ҿыц. (361)
Ашәҟәыҩҩцәа ҿарацәа шәахь. (161)
Ашәҭқәа рыгәҭаны. (448)
Ашәҭҵла. (468)
Ба бреиӷьасшьоит зегьы. (177)
Бадӷа. (464)
Бақсан. (419)
«Бара бзыҳәан схы сыргәаҟит…» (317)
Бзиа бшызбо бамҳәакәа. (307)
Бзиа избо лахь ауп сахьцо. (228)
Бзиа узызбо убриазами, Тҟәарчал! (449)
Бзиа урбартә уаныҟала. (477)
«Бзиа бшызбогь, сыбԥырымҵыр ада…» (447)
«Бзиа бызбон, аха игәыӷьны исызҳәомызт…» (334)
«Бзиа иубаз илуҭеит иулшаз уажәақәа…» (339)
«Бзиа ишԥазбо ари адгьылаҿ анхара…» (641)
«Бзиала ҳәа басҳәеит саныбԥырҵуаз…» (336)
Бзиабарала ҷкәынас сгәы ҭәуп. (316)
Бзыԥ. (297)
Гагра. (100)
Гагра сылашара. (298)
Гха хәыҷык. (246)
Дамшә. (232)
«Дед Мороз». (301)
Д. И. Гәлиа. (451)
«Диазҵааит аӡәы: – Ирҳәозеи са сзы…» (472)
«Дубахьоума ӡәыр иахьа…» (553)
Дырмит Гәлиа уахь. (136)
«Дџьабоит». (629)
Еимаркуазеи? (458)
Енагь сгәы иҭоу. (87)
Заԥхьаҟа ихәыцуа. (294)
Зегь дыртәуп, иҵатәуп. (354)
«Змилаҭ хәыҷ рыхьӡ ҭызгаз…» (618)
«Зны иаансыжьыр сара Аԥсны, аԥсабара…» (634)

708

«Зны сыхәмарит…» (322)
Зхы иашьҭалаз. (573)
Ӡӷабк лсахьа. (230)
Иадыҳәҳәалан илрашәоит. (216)
Иамырхыз. (343)
Иарына хәыҷы. (171)
Иаԥсам. (552)
Иахьа заҵәык. (358)
«Иаха аҵых смыцәаӡакәа исыршеит…» (268)
«Иахьа унсыжьуеит, Аҟәа, аамҭала…» (465)
«Ижакьа гәымжьаҵәӡа…» (507)
«Издыруа аказы схы самеигӡац…» (639)
«Иҟақәоузеи, иҟақәоузеи…» (533)
«Иҟоуп сахьиз, схәыҷра ахьиасыз…» (274)
Иахьанӡа иаазгеит иҵәахны. (170)
Иӷәӷәоу шьаҟаны. (547)
Иҿырԥшыгоу. (73)
Иҟазҵаз иоуааит. (288)
Ингороҟәа ичаҟәа. (236)
Исаҳаландаз, иаҳауеи! (69)
Исзымгәаӷьит. (455)
Иуа Коӷониа. (212)
«Иуацәажәаҵәҟьо зегьы...». (576)
Иузмыриашо. (548)
Ихьӡ хаҵоуп. (543)
Ишԥабзиаз. (644)
Ишԥазури? (321)
«Имшац, аҵх ацәа иалоуп…» (490)
«Иуадаҩуп, еиуеитәым…» (384)
«Иуҳәаз зегь дырны иуҳәазар…» (476)
«Иушәымызт, иухамызт, иушьамызт…» (622)
«Иҩымҭа данаԥхьо, инапҟьашьа…» (557)
Косҭа Хетагуров. (423)
Кура. (392)
Куба афырхацәа. (456)
Кыр зычҳаз. (544)

709

Ҟаисын Кулиев. (281)
Ҟызки кәатаки. (583)
Лала асаби. (168)
Лассы исызхмыртлаз аконверт. (326)
Лашькьындар. (398)
Ленин. (253)
Леонти Лабахәуа изкны. (202)
Ломоносов ихьӡ зху ауниверситет. (88)
«Лыччабжь ааҩуеит…» (460)
Маи ҽырбоит. (501)
Мамсыр хәыҷы ауасҭа. (396)
Март 4. (91)
Марҭ ԥшьба. (514)
Маҭеи Қьаҭеи. (613)
Махьал ихәдаџьал. (513)
Маци Жьаци. (466)
Миха Лакрба. (581)
Москва. (134)
Москватәи аҵх. (314)
Мҩа бзиа. (413)
Мышьтата. (446)
«Мраҭашәара ҟаитан ҟаԥшьыла ихырҷан…» (602)
«Мыцхәы бсырҽхәар жәа-хаала…» (68)
«Мышцәгьашьҭахь акәын…» (539)
«Мыз икәара арҩаш хықәан…» (191)
«N» Амагазин.. (182)
«Нықәс-аақәс, нықәс Сагьаса…» (337)
Николаи Островски. (139)
«Оума дықәԥеит, аџьабаа цәгьа ихигеит…» (611)
«Ҩ-ҵлак игылаз еицәыхаран…» (592)
Патреҭк иахҳәааны. (219)
Пушкин. (154)
Ԥан змам ауаҩы. (436)
Ԥсашьра шәаҳзаала! (133)
Ԥҳәызба ԥагьак илызкны. (487)
Ԥшьҟан игәылеи иареи еибырҳәаз. (353)

710

Рамадан ичамадан. (181)
Раԥхьатәи арацәа. (163)
Риҵа. (299)
Сааԥсеит. (549)
Саб. (636)
Сажәеинраала набхьыԥшит. (511)
Салам, Тҟәарчал. (271)
Сан. (634)
«Са сыҷкәынра аӡӷьы иаҩызоуп…» (504)
«Са слахҿыхуп». (382)
«Саԥхьа иқәгылан аҵәца…» (554)
«Сааԥсара наҟ исхашҭуеит…» (563)
«Салазҵазеи ҳәа уаанымгылан…» (482)
«Сан иаагәалҭан ауҭра…» (180)
«Сан сгара анлырҵысуаз…» (457)
«Санхәыҷыз ачымазара хҭаскуан…» (234)
«Сара уара бзиа узбом…» (519)
Сара сахьынхо. (459)
Сара суал. (379)
Сара сцоит. (565)
Сара шәа сышәтәуп. (258)
Саргамеи сымаӡеи. (229)
Сареи сықалақьи. (496)
Сахьиз сҳабла. (240)
Сашәа. (475)
«Сахьынаԥшуа ашьхақәа збоит ихараны…» (599)
Сбаҳчара. (78)
«Сгәы хәыцуеит, сгәы ӡбоит…» (227)
«Сгәырӷьаҵәа снеиуеит сыбжьалан…» (642)
«Сгәыразра ззымдырқәо…» (534)
Сгәы бымаз. (330)
Сгәы далоуп. (348)
Сеидыҟ мгәацәатыҟ. (148)
Сергеи Есенин. (241)
«Сеиҭахынҳәуеит сара Риҵаҟа…» (270)
Сҽыхәа иаҵәа. (363)

711

«Сҽы аӷәра иаҵасуа апҟараҳәа снеиуан…» (332)
«Сқәыԥшында, ак сҳәахрын…» (628)
Сқыҭа. (505)
Сқыҭаҿ. (96)
«Сҟар хҽны уаҩы симбац…» (610)
Сныҟәон мызкы. (445)
Софыџь исаԥыџь. (224)
Сҩыза лахь. (441)
Сҩыза уахь. (619)
Сҭаацәа рахь. (209)
«Суаҭах ҭынчуп, иӡырҩуеит…» (218)
Сухуми. (71)
Схақәиҭра. (64)
«Схы шлагәышьеит, аха изыршлаз…» (521)
Схәыцра. (126)
Схәыҷра ашәа. (385)
Схәышҭаара. (140)
Сҳаблаҿы. (238)
Сыбжьы рысҭоит! (491)
Сыбласаркьа. (509)
«Сыбзиабара амҩа каххаа…» (508)
«Сыблақәеи быблақәеи анеихәаԥш аҽны…» (615)
Сыгага. (608)
Сыдгьыл. (479)
«Сыеҵәахә жәҩан агәы ианкыдлашо...» (340)
Сыҽҵыс. (357)
«Сыжәҩахырқәа ажәҩан иаҵагылоуп…» (559)
Сызлатәарызеи џьарак?! (582)
«Сызқәу адгьыл, сукәыхшааит…» (612)
Сықалақь. (620)
Сықалақь салан. (99)
Сылшара. (120)
Сыԥсадгьыл. (365)
Сыԥхыӡ. (517)
Сыԥхыӡ. «Сабџьар шьҭысхити, сабџьар…» (638)
«Сыцәа ҟьалеит, сыцәа сцәыӡит…» (478)

712

«Сышьха, сыхра, сымарда…» (633)
Ҭагалантәи Москва. (312)
Терек аԥсҭа. (424)
Тира изыҳәа асатира. (116)
Тҟәарчал. (93)
Тҟәарчал аԥсабара. (144)
Тҟәарчалгрес. (434)
Ту-104. (263)
Тышәкәа. (186)
Уабаҟоу, Гадраҟәа? (150)
Уарҭан. (541)
«Уара иуааӡаз убри абаҳча…» (443)
«Уахык зны агаҿа снавалеит сымала…» (461)
Урыхәаԥш ахрақәа. (564)
«Угха уеиҳәазар, дуаӷазаргьы иудкыл…» (119)
«Уҽы аӷәреи аҽышькыли аанкыланы…» (561)
«Уҿых, сҩыза, уҿых!..». (293)
«Уи дызусҭдаз?..». (390)
«Уск бымоушәа, быццакуеит…» (570)
Фама. (566)
Хымдыр ԥагьа. (152)
Хәыта Иуана-иԥа. (113)
Ҳаамҭаҿ. (75)
Ҳабашь икамбашь. (637)
Ҳаиҩызара. (292)
Ҳара ҳауп. (109)
Ҳара ҳҟноуп иахьыҟоу абри. (215)
«Ҳара ҳԥартиа убас иӷәӷәоуп...». (201)
Ҳаџьгәаҭ, ахаџьгәа аҭ! (187)
Ҳпартиа. (192)
«Ҳанхәыҷқәаз, ашкол ҳанҭаз…» (331)
«Ҳаизааигәан, аибабара ҳабжьан…» (640)
«Ҳгәаҳҽанӡамкәа Титов Герман…» (453)
«Ҳхәыҷқәан, ҳҩыџьагьы аҵара анеицаҳҵоз…» (332)
Чыхьа. (242)
Чмазарада чымазара. (535)

713

Ҷыра мцура имаҵура. (129)
«Ҽааныбзиала, аҿамаҿа…» (555)
Ҽаҩраҭагалантәи аҵх. (310)
Ҽнактәи аиниара. (286)
«Шьҭа уеилыскааит, гәыбӷан сумҭан…» (627)
Шәаала, ҳдәықәлап! (585)
«Ҩ-напык умоуп, ҩ-шьапык...». (347)

АХҚӘА
Зиаша иашьҭаз апоет. Уасил Аҩӡба
«Ааԥынра иатәу аҟармаҵыс...»
Схақәиҭра
Абаҳча
Ашьыжь
Ашахтиорцәа рашәа
«Мыцхәы бсырҽхәар жәахаала...»
Исаҳаландаз, иаҳауеи!..
Амра
Сухуми
Иҿырԥшыгоу
Ааԥсарак сара исыздырӡом
Ҳаамҭаҿ
Авожд изы ашәа
Агәра згауеит сара
Сбаҳчара
Абраҟа
Аишьцәа дуӡӡақәа шәахь
Аиааира мҩахь
Азҵаареи аҭаки
Енагь сгәы иҭоу
Ломоносов ихьӡ зху ауниверситет
Амавзолеи аҿы
Март 4
Тҟәарчал
Аҭаҳмада иажәа
Сқыҭаҿ
Асоветқәа рымчра
Сықалақь салан
Гагра
Аԥсшьарҭаҿ
Ауҭраҭыхҟаҵацәа
Ажәхьча игәала

715

5
63
64
65
66
67
68
69
70
71
73
74
75
76
77
78
79
81
83
85
87
88
90
91
93
95
96
98
99
100
102
104
106

Ани аԥҳаи реицәажәара
Ҳара ҳауп
Ахьыблара
«Аҩнаҭаҿы ацәашьы ыҟам...»
Хәыта Иуана-иԥа
Тира изыҳәа асатира
«Угха уцәымӡакәа иуазҳәо...»
Сылшара
Ари насыԥ дууп
Ашахтиор
Схәыцра
Ахаҳә ахьԥырҽуа
Ҷыра мцура имаҵура
Ақәыџьма
Ԥсшьара шәаҳзаала!
Москва
Аҟәа
Дырмит Гәлиа уахь
Николаи Островски
Схәышҭаара
Тҟәарчал аԥсабара
Аӡәы дысҭахуп, егьи дысҭахым
Сеидыҟ мгәацәатәыҟ
Уабаҟоу, Гадраҟәа?
Хымдыр ԥагьа
Пушкин
Атомла ихәмарқәо рахь
Адиректор Миха
Ашәҟәыҩҩцәа ҿарацәа шәахь
Раԥхьатәи аҵара амш
Аҟармара
Аҵых
Лала асаби
Акәты рацәа зааӡауа
Иахьанӡа иаазгеит иҵәахны
Иарына хәыҷы

716

108
109
110
112
113
116
119
120
121
122
126
128
129
131
133
134
135
136
139
140
144
146
148
150
152
154
156
159
161
163
165
167
168
169
170
171

Ашәарыцаҩ ашьха
Амра гылеит, аԥхара ахылҵит...»
Аӡы иаҳәаз
Аԥсуа ԥҳәызба аԥырҩы
Ба бреиӷьасшьоит зегьы
Амбакәа иаҳцәигоит иаҳмырбакәа
«Сан иаагәалҭан ауҭра...»
Рамадан ичамадан
«N» амагазин
Тышәкәа
Ҳаџьгәаҭ, ахаџьгәа аҭ!
Аӡӷаби аҷкәыни
«Мыз икәара арҩаш хықәан...»
Ҳпартиа
Аԥсынтәыла
Аԥсны азы ашәа
Аԥсуаа рҵеицәа шәахь
Арҵаҩы
«Ауаҩра злыхны иуааӡаз...»
«Анхацәа ҽыжәҵуан уара уашҭаҿ...»
«Ҳара ҳпартиа убас иӷәӷәоуп......»
Леонти Лабахәуа изкны
Ахатәы бызшәазы
Амҩа
Сҭаацәа рахь
Иуа Коӷониа
Аҩра
Ҳара ҳҟноуп иахьыҟоу абри
Иадыҳәҳәалан илрашәоит
Амыркыџьы
«Суаҭах ҭынчуп, иӡырҩуеит...»
Патреҭк иахҳәааны
Арбаӷьқәагьы знык иҿырҭит…
«Аԥша хьшәашәа ангәыҟаҵагоу...»
Ахьча днеиуеит
Софыџь исаԥыџь

717

172
173
174
176
177
178
180
181
182
186
187
189
191
192
193
196
197
198
199
200
201
202
205
206
209
212
214
215
216
217
218
219
220
221
222
224

Абзиабара ашәа
Абзиабара ашәа
«Сгәы хәыцуеит, сгәы ӡбоит...»
Бзиа избо лахь ауп сахьцо
Саргамеи сымаӡеи
Ӡӷабк лсахьа
Дамшә
«Санхәыҷыз ачымазара хҭаскуан...»
Ааԥын
Ингороҟәа ичаҟәа
«Аамҭа сыман сыҷкәынра ианасакьаҳәымҭаз...»
Сҳаблаҿы
Сахьиз сҳабла
Сергеи Есенин
Чыхьа
Гха хәыҷык
Ажәмыжә аазгоит
Анаптәра ԥшшәахәыс иамоузеи
Ацәгьаҳәаҩы
Аӡахра
Ленин
Аҭынчра амҩала
Сара шәа сышәтәуп
Амахәҭақәа шәҭит
Ан лахь
Ту-104
«Аԥсадгьыл ахьчараҿ уаннеи...»
Агәхьаагара
«Иаха аҵых смыцәаӡакәа исыршеит...»
«Сеиҭахынҳәуеит сара Риҵаҟа...»
Салам, Тҟәарчал!
Ажәҵыс
«Иҟоуп сахьиз, схәыҷра ахьиасыз...»
Ал
Аамҭеикәшара
Ашьхауаҩ

718

225
226
227
228
229
230
232
234
235
236
237
238
240
241
242
246
248
249
250
252
253
256
258
260
261
263
265
266
268
270
271
273
274
276
278
279

Ҟаисын Кулиев
Акьыԥхьҩы ԥҳәызба
Абаҳчаҿ ахәыцра
Ҽнактәи аиниара
Иҟазҵаз иоуааит
Ауаҩы дахьыӷәӷәахауа
«Аӡӷаб хәыҷы хьӡыс илымоуп лала...»
Ҳаиҩызара
Уҿых, сҩыза, уҿых!
Заԥхьаҟа ихәыцуа
Ашьхыци ашәҭыци
Бзыԥ
Гагра сылашара…
Риҵа
«Дед Мороз...»
Аӡынтәи ашьыжь
Ааԥынтәи ашьыжь
Ааԥын қәа
Аԥхын ҵхы
Ашьхыц
Ҽаҩраҭагалантәи аҵх
Ҭагалантәи Москва
Москватәи аҵх
Бзиабарала ҷкәынҵас сгәы ҭәуп
«Бара бзыҳәан схы сыргәаҟит...»
«Аамҭа х-сааҭк ҟалеит аҵых...»
«Ахәажәцәа быҟәнылеит...»
Абзиабароуп агәаԥхара зҵоу
Ишԥазури?
«Зны сыхәмарит...»
Аӡыхь ааигәара
Бзиа бшызбо бамҳәакәа…
Лассы исызхмыртлаз аконверт
«Аԥсҭазаара ҭыԥкаҿ џьа иаанҿасуам...»
Агәхьаагара
Сгәы бымаз

719

281
283
284
386
388
390
391
392
393
394
396
397
398
399
301
303
304
305
307
309
310
312
314
316
317
318
319
320
321
322
323
325
326
327
328
330

«Ҳанхәыҷқәаз, ашкол ҳанҭаз...»
«Сҽы аӷәра иаҵасуа апҟараҳәа снеиуан...»
«Ҳхәыҷқәан ҳҩыџьагьы аҵара анеицаҳҵоз...»
«Бзиа бызбон, аха игәаӷьны исызҳәомызт...»
«Абзиабара ашьа иалоу алахоит, иалҵуам...»
«Бзиала ҳәа басҳәеит саныбԥырҵуаз...»
«Нықәс-аақәс, нықәс сагьаса...»
Ахьча
«Бзиа иубаз илуҭеит иулшаз уажәақәа...»
«Сыеҵәахә жәҩан агәы ианкыдлашо...»
Аҩыза, ишԥаухьи, абриаҩыза!
Аҽада
Иамырхыз
Аҳәынаԥи ацгәи
«Ҩ-напык умоуп, ҩ-шьапык...»
Сгәы далоуп Махаз
Агитареи арахәыцқәеи
Амшә
Ԥшьҟан игәылеи иареи еибырҳәаз
Зегь дыртәуп, иҵатәуп
Сыҽҵыс
Иахьа заҵәык
Ашәа ҿыц
Сҽыхәа иаҵәа
Сыԥсадгьыл
Ашьхауаҩ
Аԥслыш
Адҵа
Апоезиа
Араҿыс
Апоет дыԥсуам
Сара суал
«Са слахҿыхуп...»
«Иуадаҩуп, еиуеитәым...»
Схәыҷра ашәа
Аԥхыӡ

720

331
332
333
334
335
336
337
338
339
340
341
342
343
344
347
348
350
352
353
354
357
358
361
363
365
366
367
369
370
375
378
379
382
384
385
386

Аџь
«Уи дызусҭдаз?...»
Кура
Мамсыр хәыҷы ауасҭа
«Ацәа далҵын ахәыҷы...»
Лашькьындар
Ашахта №1
Аштольниа ҿыц
Аӡылбааҽҽара аҭыԥ
Абратәуп
Мҩа бзиа
«Ауаҩы дахьымнеиц...»
Бақсан
«Аҵх еивнагон аԥсы...»
Косҭа Хетагуров
Терек аԥсҭа
Ахәыцрақәа
Ашьхауаҩ
ТҟәарчалГРЕС
Ԥан змам ауаҩы
Ааӡара алҵшәа
Сҩыза лахь
«Уара иуааӡаз убри абаҳча...»
Ашәа азыҳәан ашәа
Сныҟәон мызкы
Мышьтата
«Бзиа бшызбогь, сыбԥырымҵыр ада...»
Ашәҭқәа рыгәҭаны
Бзиа узызбо убриазами, Тҟәарчал!
Д. И. Гәлиа
Ауаҩытәыҩса дԥырлароуп
«Ҳгәыҳҽанӡамкәа Титов Герман...»
«Ауаҩытәыҩса илымшо егьыҟаӡам...»
Исзымгәаӷьит
Куба афырхацәа
«Сан сгара анлырҵысуаз...»

721

387
390
392
396
397
398
399
402
408
409
413
416
419
422
423
424
426
431
434
436
438
441
443
444
445
446
447
448
449
451
452
453
454
455
456
457

Еимаркуазеи?
Сара сахьынхо
«Лыччабжь ааҩуеит...»
«Уахык зны агаҿа снавалеит сымала...»
Ацгәи аҳәынаԥқәеи
Бадӷа
«Иахьа унсыжьуеит, аҟәа, аамҭала...»
Маци Жьаци
Ашәҭҵла
Аԥа
Агәыӷра
«Диазҵааит аӡәы: – Ирҳәозеи са сзы...»
Амҩа сықәуп
Абгахәыҷы акагьы ахараӡам
Сашәа
«Иуҳәаз зегь дырны иуҳәазар...»
Бзиа урбартә уаныҟала...
«Сыцәа ҟьалеит, сыцәа сцәыӡит...»
Сыдгьыл
Апакет
«Салазҵазеи ҳәа уаанымгылан...»
Апоет
«Аусура далалеит...»
«Амчра ирҭеит...»
Ԥҳәызба ԥагьак илызкны
«Имшац, аҵх ацәа иалоуп...»
Сыбжьы рысҭоит!
Аҩыжәроуп имоу ҭыӡшәас
Сареи сықалақьи
Агаӡа
Маи ҽырбоит
«Агәырӷьара сҿықәны сара сыххачча...»
«Аиаша азыҳәан сыхәда хысҵәоит...»
«Са сыҷкәынра аӡӷьы иаҩызоуп...»
Сқыҭа
«Ижакьа гәымжьаҵәӡа...»

722

458
459
460
461
462
464
465
466
468
469
471
472
473
474
475
476
477
478
479
480
482
483
484
486
487
490
491
493
496
500
501
502
503
504
505
507

«Сыбзиабара амҩа каххаа...»
Сыбласаркьа
«Ачҳара есқьынагьы ихаҵарам...»
Сажәеинраала набхьыԥшит...
«Агәырӷьара газго...»
Махьал ихәдаџьал
Март ԥшьба
«Абзиабара, оумашәа уҟоуп...»
Сыԥхыӡ
«Сара, уара бзиа узбом...»
«Аҵых џьаҳаным ҳәа ианашьҭоу...»
«Схы шлагәышьеит, аха изыршлаз...»
«Атәара иурбеит...»
Амаӡа
«Аӡаӡа, аӡаӡа ахәлаҵәо...»
Аҳақьымцәа
Ауаҩра
«Иҟақәоузеи, иҟақәоузеи...»
«Сгәыразра ззымдырқәо...»
Чмазарада чымазара
Ашшыԥхьыӡ
Ацәгьара ахыҵхырҭа
«Мышцәгьашьҭахь акәын...»
Уарҭан
Ихьӡ ҳаҵоуп
Кыр зычҳаз
Алым ауасиаҭ
Ахра саҿан…
Иӷәӷәоу шьаҟаны
Иузмыриашо
Сааԥсеит
Аҿымҭқәа
«Ажәлар рнапы уқәдыргылеит...»
Иаԥсам
«Дубахьоума ӡәыр иахьа...»
«Саԥхьа иқәгылан аҵәца...»

723

508
509
510
511
512
513
514
516
517
519
520
521
522
523
525
526
527
533
534
535
537
538
539
541
543
544
545
546
547
548
549
550
551
552
553
554

«Ҽааныбзиала, аҿамаҿа...»
«Ажәа салагоит уажәнатә...»
«Иҩымҭа данаԥхьо, инапҟьашьа...»
«Апоет Џьонуа Алексеи...»
«Сыжәҩахырқәа ажәҩан иаҵагылоуп...»
Аԥсны ԥшӡа
«Уҽы аӷәреи уҽышькыли аанкыланы...»
Ауаҩ ицхраара
«Сааԥсара наҟ исхашҭуеит...»
Урыхәаԥш ахрақәа
«Сара сцоит...»
Фама
«Амӡырха шыҟоу унаԥшишь...»
Ачҳара
«Уск бымоушәа, быццакуеит...»
«Ажәҩан лашьцеит аԥҭа хылан...»
Ақәԥара аразҟы
Зхы иашьҭалаз
«Ацәқәырԥақәа еибарс амшын ихибаҳәала...»
«Иуацәажәаҵәҟьо зегьы...»
Аиқәырхара
«Абгахәыҷы аҟара ҵысхә...»
Ажәра
Миха Лакрба
Сызлатәарызеи џьарак?!
Ҟызки кәатаки
«Ахцәқәа хырҵәоит ҳаазқәылаз...»
Шәаала, ҳдәықәлап!
«Ажәа уазышьҭыхәам агәеисра...»
«Аҩыжәраҿы аԥсуара...»
«Абна бзарыбзарует...»
«– Аҵх гәыраз, исауҳәауазеи?...»
«Ҩ-ҵлак игылаз еицәыхаран...»
Ацгәаба ҵыхәа-баба
Аӡыхь
Аҩар

724

555
556
557
558
559
560
561
562
563
564
565
566
568
569
570
571
572
573
575
576
577
579
580
581
582
583
584
585
587
588
590
591
592
593
595
596

«Агәыжь ус аҳәеит...»
Ауи акьаҿи
«Сахьынаԥшуа ашьхақәа збоит ихараны...»
«Аума зылшоны – ахәыҷгьы ҟазымҵаз...»
«Амҩа сықәуп, сцоит санылан...»
«Мраҭашәара ҟаитан ҟаԥшьыла ихырҷан...»
Аԥша
«Ашьыжь сҿыхеит, ааԥынразы сҿыхеит...»
«Абзиабара баагәарала иузынкылом...»
«Ажәахәҟаҵаҩ ажәахә имоуп...»
«Ашьхыц «рахәуп...», ихырҳагоуп...»
Ахәыҷра
Сыгага
«Сҟар хҽны уаҩы симбац...»
«Оума дықәԥеит, аџьабаа цәгьа ихигеит...»
«Сызқәу адгьыл, сукәыхшааит...»
Маҭеи Қьаҭеи
«Амца еиқәысҵеит шьыжьӡа сгылан...»
«Сыблақәеи быблақәеи анеихәаԥш аҽны...»
Аамҭа шԥаҟало...
Змилаҭ хәыҷ рыхьӡ ҭызгаз...»
Сҩыза уахь
Сықалақь
Иушәымызт, иухамызт, иушьамызт...»
«Анцәа иҟаиҵаз...» уазашшит ҳәа иулшои?...»
Аҵлеи аԥшеи
Шьҭа уеилыскааит, гәыбӷан сумҭан...»
Сқәыԥшында, ак сҳәахрын...»
«Дџьабоит...»
Аныҳәаҿа
Аныҳәаҿа
«Сышьха, сыхра, сымарда...»
«Зны иаансыжьыр сара Аԥсны, аԥсабара...»
Сан
Саб
Ҳабашь икамбашь

725

597
598
599
600
601
602
603
604
605
606
607
608
609
610
611
612
613
614
615
616
618
619
620
622
624
626
627
628
629
631
632
633
634
635
636
637

Сыԥхыӡ
«Издыруа аказы схы самеигӡац...»
«Ҳаизааигәан, аибабара ҳабжьан...»
«Бзиа ишԥазбо, ааԥынра аамҭаз...»
«Сгәырӷьаҵәа снеиуеит сыбжьалан...»
Ишԥабзиаз…
Аԥсны асасцәа
Азгәаҭақәа
Алфавитла арбага

638
639
640
641
642
644
645
647
703

Кьыршьал Шамил-иԥа Чачхалиа

АИЗГА
Ҩ-шәҟәыкны
Актәи ашәҟәы

Киршал Шамилович Чачхалиа

СОБРАНИЕ
В двух книгах
Книга первая
На абхазском языке

Аредактор С. Аргәын
Акорректорцәа И. Џьениа, К. Қәҭелиа
Асахьаҭыхҩы Р. Габлиа
Компиутерла еиқәлыршәеит Н. Картозиа

Аформат 84х108/32. Атираж 500 ц.
Иҟаҵә. акь. бӷь. 22,75. Инықә. акь. бӷь. 38.
Аҿаҵаԥҟа №


