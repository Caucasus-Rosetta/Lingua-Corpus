Аепикатә рҿиамҭеи егьырҭ афольклортә жанрқәа ирыҵаркуа арҿиамҭақәеи реинырра аҭҵаарадырраҿы еицырдыруа цәырҵроуп. Ҵабыргуп, уажәраанӡагьы ари азҵаара, аԥсуа нарҭтә епос иадкылан иугозар, инагӡаны, ихарҭәааны, хыԥхьаӡара рацәала атекстқәа рышьаҭала иҭҵааны иҟам. Аепикатә текстқәа неиҵыхны рхархәара иккаӡа иаанартуеит иарбан жанрқәоу изҵазкуа нарҭаа репос аҿы ицәырҵуа, ма иара зныԥшуа арҿиамҭақәа. Иарбанзаалак алакә, ма амифологиатә, аҭоурыхтә ҳәамҭа аепос иаланагалаӡом, иара убас иарбанзаалак нарҭтә ҳәамҭа егьырҭ ажанрқәа рахь ииасӡом. Ари азҵаара апринциптә ҟазшьа амоуп, избан акәзар хаз игоу аетнос афольклор асиужет-тематикатә еилазаашьа ҩныҵҟала инагӡаны азымдырра ииашам агәаанагарақәа ахылҿиаар ауеит. Иаҳҳәап, ауаԥс ҵарауаҩ З.В. Абаева аԥсуа нарҭтә епос афырхаҵаратәра агәра нагӡаны илызгом, уи аепос асахьаркыратә ԥсабара аҟазшьа хадақәа «лакәтә рецидивк» еиԥш дрыхәаԥшуеит (Абаева 19744147–148).
Аԥсуа нарҭтә епос еиҳа ианыруеит, ма иара дара ирныруеит абарҭ арҿиамҭақәа: Абрыскьыл изку аепос, амифологиатә ҳәамҭақәа, анашанатә-фырхаҵаратә лакәқәа, афырхаҵара-ҭоурыхтә ҳәамҭақәа, ажәаԥҟақәеи, ажәаҳәахьақәеи, ацуфарақәеи, амифологиатә-қьабзтә ашәақәа, ахьӡыртәрақәа, аҿаԥыцтә жәабжьқәа, ахәыҷтәы фольклор. Егьырҭ ажанрқәа ирыҵаркуа арҿиамҭақәа (урҭ рсиужетқәеи, рмотивқәеи, репизодқәеи) нарҭаа рҳәамҭақәа еиуеиԥшымкәа ирныԥшуеит, ма нарҭаа рҳәамҭақәа рхаҭақәа дара рҿы рхы цәырыргоит.
Иаҳҳәап, нарҭааи Абрыскьыли ирызку аҳәамҭақәа афырхаҵара-архаикатә епос иаҵанакуеит, аха урҭ хазы-хаз иҟоу баҟақәоуп. Ус анакәха, ара иҳамоу еиуеиԥшым ажанрқәа ракәымкәа, жанрк иаҵанакуа зхатә ҟазшьа змоу арҿиамҭақәа реинырроуп, аиныррагьы шьаҭас иамоу ҩҩ-рҿиамҭак рфырхацәа хадақәа аӡәи-аӡәи реихылҿиаара акәхоит. Аепосҭҵааҩцәа излазгәарҭахьоу ала, Абрыскьыл ихаҿсахьа аепикатә хәҭа Сасрыҟәа ихылҿиаауеит, уи ихаҿсахьа иацнаҵоит (шәахә. хықәкыла ари азҵаара иазку сусумҭа: Џьапуа 2007).
Нарҭаа репос аперсонаж хадеи Абрыскьыли реинырра еиҳараӡак ирныԥшуеит абарҭ асиужет цәаҳәақәа: Ҵ) афырхаҵа нашанала иира; Ҷ) аҽыбжьара; ҷ) афырхаҵа аԥаимбарцәа ишьҭалара; Қ) афырхаҵа аҳаԥаҵантә ихиақәиҭтәра аҽазкра.
Ара иалкаан сырзааҭгылоит аепос анырраҿы еиҳа аԥыжәара змоу ажанрқәа. Урҭ иреиуоуп: анашана-фырхаҵаратә лакәқәа, амифологиатә ҳәамҭақәа, афырхаҵараҭоурыхтә ҳәамҭақәа.
Анашана-фырхаҵаратә лакә анырра. Нарҭҭҵааҩцәа аӡәырҩы ирҳәахьеит, еиҭарҳәахьеит аепоси алакәи шеиныруа атәы. Иаҳҳәап, Ш. Хь. Салаҟаиа излеиҳәо ала, аԥсуа нарҭтә епос аҿы, аепос егьырҭ аверсиақәа рҿеиԥш, иуԥылоит имаҷымкәа алакәтә сиужетқәа (Сасрыҟәа адгьыл аҵан агәылшьап шьны, аӡы ахы ишақәиҭитәуа
еиԥш иҟақәоу), урҭ аепос иатәышьҭрахеит, епикатә сиужетқәак реиԥш иҳадаҳкылоит (Салаҟаиа 19764 Ҵџ). Абри аганахьала иҟаҵоу аҭҵаарақәа рҿы аԥсуа материал ма зынӡа ахархәара амам, ма имаҷӡан иазхьаԥшуп. Аԥсуа текстқәа рышьаҭала ари азҵаара еиҳа иалкаан дазааҭгылахьеит С.Л. Зыхәба (Зыхәба 19704 ?қҴ–ҴҬҶ). Амала уи иҭҵаамҭа еиҳараӡак изызку аепоси алакәи ирзеиԥшу ижәытәӡатәиу амотивқәеи ахаҿсахьақәеи рыԥшаароуп. Сара араҟа хықәкыс исымоу, азеиԥш фольклортә мотивқәа (афольклортә темақәа) ралкаара аиҳагьы, аепоси алакәи рсиужеттә еинырра, «реиҭанаиааира» агәаҭароуп.
Аепикатә текстқәа рҿы иалкаазар ҟалоит алакә ацәырҵшьазы аиԥшымзаарақәа ҩҩ-хкык: а) аепикатә жәабжьеиҭаҳәара иалало алакәтә сиужетқәеи амотивқәеи; б) алакә ԥсабара змоу аҳәамҭақәа. Актәи ахкы ахылҿиаауеит аепикатәи алакәтәи традициақәа аханатәгьы анаҩсҟагьы рхеибарҭәаара, аҩбатәи ахкы – уи аепикатә текстқәа еиҳа ихьшәоу аамҭазтәи рҽыԥсахрақәа ирылҵшәоуп.
Алакәтә сиужетқәеи амотивқәеи зныԥшуа аԥсуа нарҭтә ҳәамҭақәа рахьтә ҳарзааҭгылап ҿырԥштәқәак.
1. «Адгьыл аҵан аӡы ахақәиҭтәра» адунеижәларбжьаратәи алакәтә сиужетқәа рҿы ахатә номер амоуп (АТ 300). Асиужет шьаҭас иамоуп адунеи аҿы еицырдыруа амаҭшьра амотив (змееборческиҟ мотив). Аԥсуа фольклор аҿы ари амотив цәырҵуеит, алакәқәеи амифологиатә ҳәамҭақәеи рҿеиԥш, нарҭтә епос аҿгьы. Нарҭаа рҳәамҭақәа реилазаараҿы ари асиужет аабоит аепос иатәышьҭроу рҿиамҭаны, аепикатә хҭысқәа ирылкьуа акәымкәа, иргәылакны, ирыхәҭакны иҟоуп, аепос афырхаҵа хада Сасрыҟәа ихаҿсахьа гәылнарҭәаауеит. Асиужет ацәырҵра бжеиҳан Сасрыҟәа иашьцәеи иареи реимак иадҳәалахоит: Нарҭаа аишьцәа афырхаҵа дҭадырхарц азы, еижьаны адгьыл аҵахь дылбаарышьҭуеит. Уи аԥхьа Сасрыҟәа иашьцәа амца рзааигоит, ма илбааздаз аҭакәажәомага лҿынтә рхы иақәиҭитәуеит. Уи ашьҭахь ауп афырхаҵа иашьцәа игәаӷ кны, иҭархара ианашьҭало. Убри азоуп ҳазлацәажәо асиужет амцаагара, аҭакәажә-омага лҿынтә нарҭаа аишьцәа реиқәырхара, ма афырхаҵа иҭахара ирызку аҳәамҭақәа рҿиамҭакны лассы-ласс изрыццәырҵуа. Убри аҟнытә ари асиужет ааскьа алакә аҿынтә аепос иаланамгалаӡеит, аепикатә фырхаҵа ихаҿсахьа машәырны иадҳәаламхаӡеит, уи еиуеиԥшым афольклортә рҿиамҭақәа аханатәтәи реилаӡҩара, реинырра иалҵшәоуп уҳәар ҟалоит. Ишышьақәыргылоу еиԥш, алакәгьы аепосгьы зхылҿиаауа амиф ауп (Путилов: 19)ҬҚҴԥ). Адунеи зегьы еицадыруа абри асиужетгьы ашьаҭақәа амиф ашҟа икылсуеит.
2. «Фырхаҵарыла аԥҳәысаагара» иазку асиужет алакәтә версиа адунеижәларбжьаратәи алакәтә сиужетқәа рҿы номерс иамоуп – АТ 302. Аԥсуа нарҭтә епос аҿы ари асиужет еиҳарак Нарҭ Сиҭ-иԥа Уахсиҭ ихьӡ иадҳәалоуп. Аха асиужет амотивқәа егьырҭ аепикатә ҳәамҭақәа ирыцны ианцәырҵуа, даҽа епикатә персонажцәақәак рахь ииасуеит. Асиужет аҵыхәтәантәи ахәҭа («афырхаҵа имҵарсны иааиго аԥҳәызба адауы дицәигоит, афырхаҵа адауы дышьны, аԥҳәызба дирхынҳәуеит») цәырҵуеит акыр ҳәамҭақәа ирзеиԥшу, ихиоу жәабжьеиҭаҳәаратә константаны. Ари аконстанта алакә иашьашәалоу еиуеиԥшым аҳәамҭақәа ианрыцло, аҵыхәтәантәиқәа рлакәтә цәаҩа еиҳагьы иӷәӷәахоит. Афырхаҵа иԥҳәыс лымҵарсреи уи лырхынҳәразы ақәԥареи ирызку асиужеттә тема адунеитә епикатә рҿиараҿы инарҭбаан излалаҵәо ала (Иара уаҚҴҴҚ), иуҳәар ҟалоит уи аепосгьы алакәгьы ирзеиԥшу константоуп ҳәа. Аепос аҿы иара иаиуеит аепикатә ҿиашьа, алакә аҿы – алакәтә ҿиашьа.
3. «Ашьауреи афырхаҵаратә ныҟәарақәеи» адунеижәларбжьаратәи алакәтә сиужетқәа рҿы ирзааигәоуп – АТ ҷҭҭА. Асиужет акыр инеиҵыху, еиуеиԥшым амотивқәеи аепизодқәеи (аепикатәқәеи алакәтәқәеи) реилаԥсарала ишьақәгылоу ҳәамҭоуп. Аҳәамҭа афабулаҿы ԥсахрада иуԥылоит хыхь зыӡбахә ҳамаз «афырхаҵаратә ԥҳәысаагара» иазку асиужет алакәтә версиа. Аҳәамҭа еиҳа ихаҭәаау авариантқәа Шьаруан ихьӡ иадҳәалоуп. Аха асиужет, фырхаҵарыла аԥҳәысаагара иазку ахәҭа хазы ианцәырҵуа, егьырҭ аепикатә персонажцәа – Сасрыҟәа, Башныхә, Уахсиҭ – рхаҿсахьақәа ирыцынгьы иаабоит.
4. «Афырхаҵеи уи иҽи рыԥсы злоу аԥшаара» адунеижәларбжьаратәи алакәтә сиужетқәа рҿы иазааигәоуп – АТ 302. Асиужет аҿы анашанатә лакә амотивқәа аԥыжәара рымоуп, ажәабжьеиҭаҳәара ахаҭа алакә цәаҩа ахукаауеит. Афырхаҵеи уи иҽи рҭархашьа амаӡақәа рыԥшаара асахьагьы алакәтә ҟазшьа амоуп. Насгьы атекст аҿы алакәтә хәҭақәа реихаԥсашьа еиҳа иуадаҩхаргьы ҟалоит, усҟан афырхаҵа иҭархашьа амаӡақәа рыԥшаара даҽа лакәтә знеишьак аиуеит, атекст «афырхаҵаратә ԥҳәысаагара» иазку асиужет алакәтә вариант афинал иашьашәалахоит.
5. «Гәында-ԥшӡа лҭацацәа дыршьырц ишақәыркыз» адунеижәларбжьаратәи алакәтә сиужетқәа рҿы иазааигәоуп – АТ 303. Асиужет алакә аҟынтә иаауеит, ара лаԥш-ҿаԥшы иубарҭоуп алакәтә жәабжьеиҭаҳәаратә форма. Аха иазгәаҭатәу, аҳәамҭа аепикатә хҭысқәа ртематика излагәылалаз ала, машәырла алакәтә репертуар аҟынтә иааит узҳәом. Аҳәамҭа еиуеиԥшым авариантқәа рҿы, аепикатә епизодқәа ԥсыҽхацԥхьаӡа, алакәтә мотивқәа еиҳа иӷәӷәахоит. Избан акәзар алакәтә структура аханатә измоу асиужет еиҳа имарианы алакә ахь ииасуеит, алакә аҽазааигәанатәуеит. Аҳәамҭа афабула ахаҭа иаҵаҵәахуп алакә ашьаҭақәа.
6. «Афырхаҵа нарцәыҟа игара» адунеижәларбжьаратәи алакәтә сиужетқәа рҿы абарҭ аномерқәа ирышьашәалоуп: АТ 470, 530, џџқС. Асиужет аепикатә ҳәамҭа агәылалара ырҵабыргхоит «афырхаҵа иҭахара» иазку асиужет аҿы ицәырҵуа абри амотив: ахаҳә зшьапы хнажәаны икажьу Сасрыҟәа дымгыларц иӡбеит, иара иаԥызго афырхаҵа дибаанӡа. Ажәабжьеиҭаҳәара абри аҭыԥ ацҵаразы ицәырҵуеит алакә. Ажәабжьҳәаҩ, Сасрыҟәа
ииҭахыз афырхаҵа изы, нашанала иԥсны ибзахаз ауаҩы диԥшаауеит алакә аҿы.
7. «Амаҵуҩы хьӡыда» адунеижәларбжьаратәи алакәтә сиужетқәа рҿы абарҭ аномерқәа ирышьашәалоуп: АТ 530, џҷҭА. Асиужет цәырҵуеит «абаа агареи нарҭаа реиҿыҵреи» ирызку асиужет аҭыԥан. Араҟа аепикатә ҳәамҭа «ԥсаххоит» лакәла. Алакә ихадароу амотивқәеи аепизодқәеи «иаԥсахуа» аепикатә сиужет амотивқәеи аепизодқәеи (афырхаҵа иатәамбара, афырхаҵа иҽцәырымгара, афырхацәа аԥсра рацәнырхара, афырхаҵа еилкаахара) ирықәшәоит. Даҽакала иуҳәозар, асиужетԥсахра шьаҭас иамоуп атематикатәи аситуативтәи еишьашәаларақәа. Ус анакәха, аепикатә сиужет лакәла «аԥсахра» машәырла иҟалом, еиуеиԥшым ажанрқәа ирыҵаркуа арҿиамҭақәа рконтексттә еиқәшәарала ирҵабыргхоит. Ари алакә аепос аҿы зхала иҟоу сиужетны иаҳԥылар ауеит, иара убас даҽа ҳәамҭак ианацлогьы ыҟоуп.
8. «Ихаҳәхаз афырхацәа рыԥсҭаҵара» адунеижәларбжьаратәи алакәтә сиужетқәа рҿы номерс иамоуп – АТ 303. Асиужет ҳԥылоит «Гәында-ԥшӡа лымҵарсра» иазку аепикатә сиужет иацны. Ари аконтаминациа хкы аепос аҿы изныктәиу цәырҵроуп. Асиужет аҵакы иааркьаҿны абас иҟоуп: хәҩык аишьцәа ахәԥҳа драаӡоит, ашацәа ахәԥҳа иразҟы ршоит: ахәԥҳа дышқәыԥшу дыԥсырц, абри ажәа заҳаны изҳәара – дхаҳәхарц. Ари ажәа заҳаз абзыцәашьа аҷкәын иқәҵаз аԥсра акырынтә дахирԥеит. Ахәԥҳа ианизҳа деиқәзырхаз имаӡа иимырҳәар иуам, амаӡа зҳәаз дхаҳәхоит. Аҵыхәтәан, даара ауадаҩрақәа ихганы, ахәԥҳа ихаҳәхаз ибзыцәашьа иԥсы ҭеиҵоит.
Ари алакә афабула зегьы аепикатә текст аҿы ахархәара аиуӡом. Алакә актәи ахәҭа (афырхаҵа дхаҳәхаанӡа) ацыршәоит, аепикатә тематика иақәшәаӡом (уи аҭыԥ аҿы ицәырҵуеит «Гәында-ԥшӡа лымҵарсра» иазку нарҭтә сиужет). Алакә аҵыхәтәантәи ахәҭоуп («афырхаҵа иԥсҭаҵара») аепикатә текст иацло. «Гәында-ԥшӡа лымҵарсра» иазку аҳәамҭа финалс иамоуп «афырхацәа рхаҳәхара» амотив. Абри амотив ажәабжьҳәаҩ игәаланаршәоит иидыруа алакәтә хҭыс – «афырхаҵа иԥсҭаҵара». Абас ала, аепикатә сиужет лакәла аизырҳара атематикатә еиқәшәара ашьаҭала иҟалоит: нарҭтә ҳәамҭа афинал («афырхацәа рхаҳәхара») ахаҭа ажәабжьҳәаҩ иҵанаҳәоит иарбан хҭысқәоу уи иацлар акәу.
Ус анакәха, аханатә иҟан уҳәар ауеит афольклортә рҿиара еиуеиԥшым аформақәа реинырра, аки-аки реилалара. Аепос иаднакылон, хазы игоу амотивқәеи аепизодқәеи рыдагьы, алакәтә сиужетқәа рхаҭақәа. Асиужетқәа аепикатә персонаж «ибиографиа» хадырҭәаауан, хазы иҟоу епикатә рҿиамҭақәаны ишьақәгылон, амотивқәа ракәзар, урҭ аепикатә ҳәамҭақәа епизод ҳасабала ирыцлон. Амала аепикатә дунеи иалалоз алакәтә сиужетқәеи амотивқәеи инеибанеиԥшны аепос иатәышьҭраны изыҟаломызт. Урҭ рыхәҭак аепос асемантикатә акзаара иузалымхуа, ажәабжьеиҭаҳәаратә контекст иалаҵәеит, даҽа хәҭак репикатәра еиҳа иԥсыҽуп, рлакәтә ԥсабара еиҳа иубарҭоуп. Уи ус шакәу дырҵабыргуеит аепикатә сиужетқәа реицыларагьы. Актәиқәа хазы, ма егьырҭ еиуеиԥшым аепикатә сиужетқәа ирыланы, ирыцланы ицәырҵыр ауеит, аҩбатәиқәа аепикатә ҳәамҭақәа, шамахамзар, ирыцлаӡом. Насгьы актәи асиужетқәа рӷьырак ԥсахрада ицәырҵуеит иалкаау епикатә ҭагылазаашьак аҿы, иалкаау епикатә ҳәамаҭақәак ргәыԥ иаҵанакуеит, ианакәзаалак иалкаау епикатә фырхацәақәак рхаҿсахьақәа ирыдҳәалоуп. Аҩбатәи асиужетқәа еиҳа рхы иақәиҭуп, еиҳа лассы-ласс рҭыԥқәа рыԥсахуеит, еиуеиԥшым аперсонажцәа ирыдҳәалахоит.
Абас ала, анашана-фырхаҵаратә лакә ахәҭақәа аепикатә жәабжьеиҭаҳәара иагәылалоит, ианыруеит, алакә аепикатә цәаҩа шьҭнахуеит. Аха ари ала инҵәаӡом аепос аҿы алакә аҭыԥ. Ари азҵаара иамоуп ихадароу даҽа ганкгьы: Иара аепикатә рҿиамҭа ахаҭа алакә ацәаҩа шьҭнахыр ауеит. Аепикатә текст ахатә форма, ахатәы жанртә дыргақәа ацәыӡуеит. Иепикатәыз атекст иепикатәымкәа
иҟалоит, алакә форма аиуеит, аепикатә хҭысқәа ҿиоит лакәтә конструкциала. Абри аганахь ала аԥсуа материал ицәырнагоит даара аинтерес зҵоу асахьа: еиҳарак алакә ԥсабара зауа атекстқәа алакәтә традициа аҟнытә аепос иаланагалаз асиужетқәа рвариантқәа роуп.
Аепикатә текстқәа алакә реиԥшхара мзызс иаиур ҟалоит, аепикатә ҟазшьақәа рцәыӡра инаваргыланы, аепос иаланагалаз лакәтә мотивқәак лассы-лассы рҭыԥ ԥсахра. Иаҳҳәап, хыхь иалскааз ҩҩ-текстк (Қ, џ) рлакә цәаҩа зыхҟьо, риепикатә шьаҭа аԥсыҽхара аасҭагьы, аепос иаланагалаз лакәтә сиужетк анҵәамҭа ахьрыцло акәхоит. Ари атекст анҵәамҭа («афырхаҵа адауы имҵаирсыз иԥҳәыс лырхынҳәра») иагәылоуп ихадароу ҩҩ-мотивк: «аԥҳәызба лыԥшаареи» «аԥҳәызба дызӷьычыз адауы иԥсы злоу аԥшаареи». Хыхь иаазгаз аҳәамҭақәа иргәылоу ахҭысқәа («нарҭаа аишьцәа ирцәыӡыз раҳәшьа илышьҭоуп»; «нарҭаа аишьцәа Сасрыҟәа иԥсы злоу еилыркаауеит иԥҳәыс лыцхыраарала») абарҭ аҩ-мотивк ирышьашәалоуп. Убриоуп изыбзоуроу еиуеиԥшым асиужеттә хҭысқәа реицыларагьы. Ишубарҭоу еиԥш, араҟа ихадароуп атематикатә еизааигәара.
Еиҳа даҽакала иааԥшуеит имарианы алакәтә жәабжьеиҭаҳәарахь ииасуа, ма зыхәҭақәа алакәтә мотивқәа ирылаԥсоу аепикатә текстқәа. А.А. Аншба ари аҭагылазаашьазы иазгәеиҭоит: Ажәабжьҳәаҩ алакәи аепоси реиԥшымзаарақәа идыруеит, аха уи епизодқәаки мотивқәаки анигәаламшәалак, иаармариан аепос лакәла ихаирҭәаауеит (Аншба 19ҵҭҚҶҭ). Текстқәак рлакәтә цәаҩа убарҭахоит, алакә ахәҭақәеи аҭагылазаашьақәеи анрыцлалак (иаҳҳәап, алакәтә еиҭаҳәарақәа, ахҭысқәа хынтәны рымҩаԥысра уҳәа). Ажәабжьеиҭаҳәара аинтонациа ахаҭа иагәылҩуеит алакәтә нашанара. Усҟан асиужет аханатә аепикатә хырхарҭа шамоугьы, анаҩсҟа лакәла аҽаӡҩоит.
Епикатә текстқәак рҿы алакәтәра, епизодла акәымкәа, асиужет форма аманы ицәырҵуеит. Даҽакала иуҳәозар, аепикатә ҳәамҭа «ԥсаххоит» лакәтә сиужетла, араҟа алакә аепикатә сиужетқәеи амотивқәеи еиқәзырхо акакәны иаабоит. Алакә аепикатә фырхаҵа ихьӡ ахьалало адагьы, иара аҳәамҭа ахаҭа еиҭаҳәахоит алакә афабулала. Ари ацәырҵра ахылҿиаауеит аепикатәи алакәтәи сиужетқәа рышьаҭақәа реишьашәалара. Амала убри аамҭазгьы еиуеиԥшым аепикатә текстқәа «рлакәхашьа» хаз-хазхар ҟалоит. Епикатә сиужетк алакә иагәылалоит даара иԥсабаратәны, ихаҭәааны, егьи асиужет алакә аҿы ицәырҵуеит еиҳа иԥсыҽны. Уи зыхҟьогьы асиужет шьақәзыргыло ахәҭақәа аепос аҿи алакә аҿи заҟа еишьашәалоу, ма еишьашәалам акәхоит.
Амифологиа анырра. Аепос аҿы зҳарҭа-сырҭа умбо аритуалтә-мифологиатә константақәа рыдагьы, аепикатә ҳәамҭақәа иргәылоуп ажәабжьеиҭаҳәаратә ҵакы змоу амифологиатә мотивқәеи асиужетқәеи. Абри аганахьала нарҭаа репос асиужетеилазаараҿы иалкаазар ҟалоит амифологиатә ҳәамҭақәа рцәырҵшьа формақәа ҩҩба: ганкахьала, епизодқәак раҳасабала, даҽаганкахьала, зхала иҟоу ҳәамҭақәаны.
Рҽалыркаауеит еиуеиԥшым аԥсабаратә цәырҵрақәеи аҟазшьақәеи ҟалашьас ироуз атәы зҳәо аетиологиатә епизодқәа злаԥсоу аепикатә текстқәа. Убарҭ аетиологиатә епизодқәа иреиуоуп, иаҳҳәап: Ҵ) Сасрыҟәа исахьа амза ишанылаз; Ҷ) Дыдрыԥшь-ныхеи Лӡаа-ныхеи Нарҭ Дыд ихьӡ ишахҟьаз; ҷ) Гәында ашьха дышрынцәахәхаз, хәажәарԥыс дышхәажәхаз, Нарчхьоу дышхаҳәхаз; Қ) нарҭаа рлақәа шқәыџьмахаз, ркәытқәа шлаҳәахаз; џ) ашәырҵлақәеи аӡахәеи нарҭаа ишаԥырҵаз; қ) ашәа нарҭаа рыхьӡқәа ишырхылҵыз; ҵ) еиуеиԥшым аԥсаатәқәеи аԥстәқәеи рҟазшьақәа Сасрыҟәа ишаԥиҵаз.
Арҭ зегьы, азныказ уахьынарыхәаԥшуа, ажәабжьҳәаҩ ирҿиаратә фантазиа иахылҿиаауеит, атекстқәа рыҩныҵҟатәи рыструктура иадҳәалаӡам, хьаҵрақәак раҳасабала асиужетқәа ирыцлоит уҳәаратәы иҟоуп. Аха, ус
шакәугьы, ажәабжьҳәаҩ акомментари ззиуа, дааҭгылан иҳаилиркаауа атекст аҩныҵҟатәи ахҭысқәа роуп. Иара аҳәамҭа ахәҭа хаҭақәа жәабжьҳәаҩцәақәак ртекстқәа рҿы аетиологиатә ҟазшьа рауеит. Иазгәаҭатәу, арҭ аетиологиатә епизодқәа ианакәзаалак жәабжьеиҭаҳәаратә ремаркақәак иреиԥшны ауп ишцәырҵуа. Аха егьырҭ атексттә згәаҭарақәа иреиԥшымкәа, аетиологиатә комментариқәа еиҳа инеиҵыхуп, насгьы ишьақәханы, ԥсахрада ицәырҵуеит. Дара еиҳараӡак ҭыԥс иааныркылоит атекст анҵәамҭа. Уи зыдҳәалоугьы дара афиналтә формулақәа рҵаки рхықәки ракәхоит. Урҭ рыла ажәабжьҳәаҩ итекст иагәылоу ахҭысқәа дааҭгылан иҳаилиркаауеит.
Арҭ аетиологиатә ремаркақәа рахьтә иҟоуп иалкаау сиужетқәак рҿы ԥсахрада ицәырҵуа, иалкаау персонажцәақәак рхаҿсақәа ирызҷыдароу. Насгьы урҭ аҳәамҭа анҵәамҭа ус ҵакыда иалаӡам, асиужеттә хҭысқәа хдыркәшоит, аӡырҩҩы аепикатә дунеи далганы, «ареалтә» аамҭахьы дхьадырԥшуеит. Иҟоуп, иара убас ас лассы-ласс ицәырымҵуа, жәабжьҳәаҩцәақәак ррепертуар мацара иазҷыдароу, ма зынӡа изынцәырҵрақәоу амифологиатә ремаркақәагьы. Етиологиатә епизодқәак (иаҳҳәап: Сасрыҟәа исахьа амза ишанылаз, нарҭаа рлақәа шқәыџьмақәахаз, ркәытқәа шлаҳәахақәаз) хазы иҟоу мифологиатә ҳәамҭақәаны ианаҳԥыло ҟалоит.
Амифологиа анырра аҩбатәи ахкаҿы епикатә текстқәак рхаҭақәа амифологиатә ҳәамҭақәа рформа рыманы ишьақәгылоит. Араҟа амифологиатә мотивқәа атекстқәа ихадароу рсемантикатә хәҭақәа ракәны ицәырҵуеит, еиуеиԥшым ахҭысқәа рзы амифологиатә дунеихәаԥшышьеи аепикатә дунеихәаԥшышьеи рҽеизааигәартәуеит. Атекст зегьы шеибгоу еиуеиԥшым ацәырҵрақәа рхылҵшьҭра иазкхоит, аепикатә цәа зыҟәну мифологиатә ҳәамҭаны иҟалоит. Убри азы, арҭ рҩызцәа атекстқәа ржанр еиҳа ииашаны аилкааразы, нарҭтә-мифологиатә ҳәамҭақәа ҳәа рыхьӡаҳҵар ауеит.
Ҳрызхьаԥшып ҿырԥштәқәак. Иаҳҳәап, нарҭаа репос аҿы «абынҽа абжьара» иазку асиужет аетиологиатә ҳәамҭа аформа амоуп. Уи ԥсахрада Сасрыҟәа ихаҿсахьа иадҳәалоуп. Афырхаҵа аҽы ибжьоит ихәыҷраамҭазгьы, аха абынҽа абжьара иазку аҳәамҭа афырхаҵа иҽыбжьара иазку заатәи асиужет иавариантӡам, иара иагьахылҿиааӡом. Епикала уи аҵыхәтәантәи асиужет акыр иацәыхароуп, аепикатә аамҭа иалгоуп. Уи аҟынтә иуҳәар ҟалоит, ари аҳәамҭа нарҭаа репос «иҿыцу аепикатә цәаҳәа» иатәышьҭроуп ҳәа. Ара уашьҭа иубарҭоуп нарҭтә жәабжьеиҭаҳәара аҟазшьа хаҭақәа рыԥсыҽхара, рымариахара.
Ҳәамҭақәак рҿы (иаҳҳәап, ажәабжьҳәаҩ ҟаза Маадан Сақаниа иҿынтә ианҵоу) нарҭаа аишьцәа еиуеиԥшым анцәахәқәа ирымҵахырхәо иалагоит, арахә рыԥсы иарҭоит, ма дара рхаҭақәа нцәахәқәаханы иқәгылоит. Арҭ зынцәырҵратәи аҳәамҭа кьаҿқәа ажәабжьҳәаҩык иимпровизациа иахылҵуеит. Еиуеиԥшым анцәахәқәа рцәырҵра ажәабжьҳәаҩ нарҭаа ирыдиҳәалоит: аетноним «нарҭ» жәлак аҳасабала анцәахәқәа рыхьыӡқәа ирԥишьуеит (Нарҭ Иаҭыр, Нарҭ Сқамга уҳәа). Излазбо ала, арҭ ацәырҵрақәа нарҭаа репос ихьшәоу аиҭазхәыцра иахылҿиаауеит.
Даҽа ҳәамҭак аҿы нарҭ фырхацәеи адгьыл ахылаԥшцәақәаки реибашьраҿы уаагьы рахәгьы зегьы анырхит; убасҟан ԥсаатәқәаки камбашь-заҵәыки Қьаҭуани Гәындеи еиқәдырхеит. Асиужет ҩҩ-хәҭак рыла ишьақәгылоуп: «ақәылацәа рабашьреи» «нарҭаа рықәӡаареи». Аҵыхәтәантәи ахәҭа адунеизегьтәи аӡхыҵра иазку абиблиатә сиужет иашьашәалоуп. Абиблиатә сиужет аепизодқәа нарҭаа репос рагәылалара тематикатә еизааигәарала ирҵабыргхоит: аепикатә хҭысқәа рынҵәамҭа – «нарҭаа рықәӡаара» – ажәабжьҳәаҩ адунеизегьтәи аӡхыҵра дазнархәыцуеит, игәаланаршәоит.
Даара еиҭарсу, аетиологиатә лагарҭа змоу даҽа текск аҿы Саҭанеи-Гәашьеи нарҭаа зегьи рцәырҵра ажәабжьҳәаҩ адунеизегьтәи аӡхыҵра иазку амиф иадиҳәалоит. Аҳәамҭа аҵакы иааркьаҿны абас иҟоуп: Аханатә адунеи иқәын аҵанқәа, урҭ Анцәа ианихит, аԥша ӷәӷәа рыжәҵаны; анаҩс иҟан атариалқәа, урҭгьы аӡы рыжәҵаны Анцәа иқәигеит; убысҟан ԥҳәызбак аҵла ахыцәқәа дхаланы, лыԥсы еиқәлырхеит, уи Саҭанеи-Гәашьа лыхьӡын; лара абнауаҩы иҿынтә нарҭаа лхылҵит.
Ари иаанаго нарҭтә ҳәамҭа амиф ахь аиасра акәӡам (аепикатә хьыӡқәеи ахаҿсахьақәеи амифологиатә ҳәамҭа ралалара уҳәа), ара иҳамоуп еиҳа иуадаҩу арҿиаратә акт. Аепикатә хаҿсахьақәа ирыбзоурахоит амифологиатә ҳәамҭа ахаҭа асахьаркыратә-поетикатә еиҿкаашьа. «Аепикатә дырреи» (В.М. Гацак итәала) нарҭтә епос асахьаркыратә традициеи ракәхоит нарҭ-мифологиатә ҳәамҭақәа рышьақәгылара шьаҭас иамоу. Аепикатә традициаҿы нарҭ-мифологиатә ҳәамҭақәа хыԥхьаӡарала иагьырацәам. Сара иалскааз жәохә текст рахьтә хԥа-заҵәык ҩҩбахԥа вариант рымоуп, еиуеиԥшым аинформантцәа рҿынтә ианҵоуп, егьырҭ зегьы зынцәырҵратә нҵамҭақәоуп. Насгьы акымкәа-ҩбамкәа атекстқәа аӡәы иҿынтә ианҵахар ҟалоит. Ус анакәха, абарҭ аепикатә-мифологиатә ҳәамҭақәа рӷьырак иалкаау жәабжьҳәаҩцәақәак рырҿиаратә импровизациа иахылҿиаауеит уҳәар ауеит. Урҭ рыдагьы, нарҭаа репос аҿы иубарҭоуп адунеизегьтәи аӡхыҵра иадҳәалоу абиблиатә сиужети, аҵан ирызку амифи, Абрыскьыл ихҳәаау аҳәамҭақәа рмотивқәеи. Аха урҭ аҭыԥ рацәа рымам аепос ахҭысеибаркыраҿы.
Афырхаҵара-ҭоурыхтә епос анырра. Аԥсуаа рфырхаҵара-ҭоурыхтә ашәақәеи аҳәамҭақәеи ишиашоу нарҭаа репос иахылҿиааӡом. Ара иҳамоуп зхала иҟоу, зхатәы тематикатә еилазаашьа змоу «аҭоурыхтә» епос. Даҽа зҵаароуп «аҭоурыхтә гәалашәарақәа репика» (А.Н. Веселовски), жәларык репикатә традициа аҩныҵҟа «аҭоурыхтә» епос ахь архаикатә епос иҟанаҵар ауа апоетикатә нырра. Абри аганахь ала, сгәы иаанагоит, нарҭаа репос афырхаҵара-ҭоурыхтә ҳәамҭақәа рныршьа амиф иара архаикатә епос асахьаркыратә ныршьа иазааигәоуп ҳәа.
Архаикатә епос ахаҭагьы ианыԥшуеит «аҭоурыхтә» епос асахьаркыратә цәаҩа. Еиҳарак нарҭтә ҳәамҭак акомпозициаҿы ауп «аҭоурыхтә» епос аҟазшьақәа еиҳа иахьубарҭоу. Уи аҳәамҭа аҵакы иааркьаҿны абас иҟоуп: Афырхаҵа даныҟам иақәыршәаны, ақәылаҩцәа нарҭаа ирықәлоит, ауаа рҳәынҷоит, рырахә рхырцоит; афырхаҵа уи аниаҳалак, ақәылацәа драбашьны, атҟәацәа рхы иақәиҭитәуеит.
Аҳәамҭа аструктура атәымтәылатәи ақәыларақәа ирызку афырхаҵара-ҭоурыхтә ҳәамҭақәа рыструктура иазааигәоуп. Адауцәа рҭыԥан араҟа ицәырҵыр ауеит еиуеиԥшым атәымтәылатәи ақәылаҩцәа. Иубарҭоуп афырхаҵара-ҭоурыхтә жәабжьеиҭаҳәаратә форма. Ус шакәугьы, сгәанала, арҭ аҳәамҭақәа рвариантқәа ихьшәоу аҳәамҭақәа ирхылҿиаауеит узҳәом. Еилкаауп, ажәытәра еиҳа еиҵбу аматериал аҽыԥсахрала еиҭазцәырҵӡом (Путилов 198ԥҚҴқҵ). Еиҳа ииашахоит ари аҭагылазаашьа абас иазхәыцзар: Адауцәа рабашьра иазку нарҭаа рҳәамҭақәа атәымтәылатәи ақәыларақәа ирызку афырхаҵара-ҭоурыхтә ҳәамҭақәа ркомпозициатә ҳәаақәа ирыҵаркит. Хықәкыла адауцәа рабашьра иазку нарҭтә сиужетқәа роуп егьырҭ зегьы реиҳа афырхаҵара-ҭоурыхтә ҳәамҭақәа ргәылалара, рпоетикатә фактура азааигәахара зылшо. Уи шьаҭас иаиуеит аҩжанрк рҿы ахҭысқәа ртематикатә еишьашәалара. Егьирахь зехьынџьара афырхаҵара-ҭоурыхтә ҳәамҭақәа нарҭаа репос ранырра адәахьтәи цәырҵроуп, епикатә сахьақәак ркомпозициаҿы, ма ажәабжьеиҭаҳәаратә интонациаҿы ацәаара анубо ыҟоуп. Аҵыхәтәантәи зхылҿиаауа ажәабжьҳәаҩ иҟазара акәхоит: жәабжьеиҭаҳәаҩцәақәак (иаҳҳәап, Ҟасҭеи Арсҭаа, Грышьа Аиба уҳәа реиԥш иҟақәоу) ррепертуар аҿы нарҭаа рҳәамҭақәеи
афырхаҵара-ҭоурыхтә ашәақәеи аҳәамҭақәеи еиҟараны, ма еиваҟәыло иуԥылоит, убарҭ «рынагӡашьа аритмгьы» анеишьашәалахо ҟалоит.
Ишьҭыху азҵааразы иҟаҵоу анализ абарҭ алкаақәа ҳнаҭоит:
1. Архаикатә епос асиужетеилазаараҿы анашанафырхаҵаратә лакә ацәырҵра ихадароу ҩҩ-мҩак аманы избоит. Ганкахьала, иалкаау алакәтә сиужетқәеи амотивқәеи аепос иагәылалоит. Арҭ алакә цәырҵрақәа ҵакыла еиуеиԥшӡам. Уи ус шакәу убарҭоуп аепикатә жәабжьеиҭаҳәараҿы урҭ «рхымҩаԥгашьа» аҷыдарақәа рҿы. Аепикатә контекст еиҳа иԥсабаратәны иацлақәаз алакәтә сиужетқәеи амотивқәеи еиҳа лассы-ласс ицәырҵуеит ажәабжьеиҭаҳәаратә традициаҿы, аепикатә контекст еиҳа иԥсыҽны иацлақәаз ус лассы-ласс иаабаӡом, ма зынӡагьы изынцәырҵрақәоуп. Даҽаганкахьала, иалкаау епикатә текстқәак алакә форма шьҭыркаауеит. Уи еиҳараӡак изҟазшьоу алакәтә шьаҭа иазааигәоу атекстқәа роуп, убарҭ роуп еиҳа «алакәтәра» зҟазшьоу. Алакә, атрадициатә мацәаз иҭагьежьуашәа, аханатә аепос иагәылалоит, аепикатә цәаҩа аиуеит, аха нас, иаԥшааз аепикатә «маҭәахәқәа» анацәыӡлак, еиҭахгьы иара ахатәы (лакәтә) форма аҽазааигәанатәуеит.
2. Амифологиатә ҳәамҭа анырра ҩҩ-формак аманы ицәырҵуеит аепос аҿы: ажәабжьеиҭаҳәаратә ремаркақәа рҟазшьа змоу, еиҳарак аҳәамҭақәа рынҵәамҭа иазҷыдароу етиологиатә мотивқәаны, нас зхала иҟоу нарҭмифологиатә ҳәамҭақәаны. Аҵыхәтәантәиқәа нарҭаа репос аҿиараҿы еиҳа ихьшәоу аамҭақәа рахь иаҵанакуеит. Урҭ рҿы, аепикатә ҳәамҭа хаҭақәа рҿеиԥш акәымкәа, аепикатә персонажцәа итрадициатәым аҟазшьақәа рыдаабалоит. Ижәытәӡатәиу аепикатә хаҿсахьақәа даҽа сахьаркыратә ҭагылазаашьақәак рауеит, атрадициатә контекст иалкьуеит. Уи ус шакәу арҵабыргуа иҟоуп нарҭмифологиатә ҳәамҭақәа рҿы аҭоурых-етнографиатә контекст иатәу абзазаратә мотивқәа рырацәарагьы.
3. Афырхаҵара-ҭоурыхтә ҳәамҭақәа рахьтә нарҭаа репос аҿы еиҳараӡак ицәырҵуа сиужеттә цәаҳәа-заҵәык ауп (афырхаҵа дыҟамкәа идгьыл иақәлоит; афырхаҵа уи аниаҳалак, ақәылаҩцәа драбашьуеит, дагьыриааиуеит). Уи шьаҭас иаиуагьы афырхаҵара-архаикатәи афырхаҵара-ҭоурыхтәи сиужетқәа рыхәҭа хадақәа реишьашәалароуп: иалкаау амотивқәа згәылоу ақәылареи ақәылаҩ иҿагылан ақәԥареи темас измоу нарҭаа рҳәамҭақәа роуп.
◦ҶҭҴҭ◦
Иацгьы иахьагьы (излазбо ала, иара уаҵәгьы уаҵәашьҭахьгьы) афольклорҭҵаара аҳасабтә хадақәа ируакны иаанхоит атекстқәа системала реихшареи еиуеиԥшым арбагақәа рышьақәыргылареи азҵаара. Зынӡа ииашан илҳәоит А.В. Рафаева:  (Рафаева 200қа: ҴҴ). Насгьы аҵыхәтәантәи аамҭазы ари апроблема иамаз азҿлымҳара акырӡа иазҳаит. Уи зырҵабыргуа аҭагылазаашьақәа иреиуоуп, иаҳҳәап, аҭҵаарадырратә альманах  адаҟьақәа рҿы аҭәҳәақәа рарбагақәа рышьақәыргыларазы Т.А. Агапкинеи А.Л. Топоркови еиҿыркааз аимак-аиҿаки (Агапкина, Топорков 2008), арбагақәа реиқәыршәара иазкны хаҭалатәи астатиақәа реизгеи (Рафаева 200қб), иара убас арбагақәа реиқәыршәара иазку Ҳ. Џьасон лышәҟәи (Џьасон 2000).
Ишдыру еиԥш, асиужетқәеи амотивқәеи рарбагақәа рышьақәыргылараан, ҷыдала иалкаау аҵакы амоуп асистема ззууа арҿиамҭақәа зҵазкуа ажанр ахаҭашьа, аспецифика хшыҩзышьҭра азура. Иаҳҳәап, аепос, иҷыдоу аетнопоетикатәреи ауникалтәреи ирыбзоураны, иара
аԥызҵаз, изырҿиаз ажәлархылҵшьҭрақәа рдунеихәаԥшышьеи рҭоурыхтә ԥсҭазаареи хаҭала ирыдҳәалоуп. Убри азы акәхоит афольклорҭҵаараҿы аепикатә текстқәа рарбагақәа зырацәам. Л.А. Астафева ишазгәалҭаз еиԥш, «современнаӷ фольклористика еҳе не располагет достаточно надежными каталогами ҽпических сҩжетов и мотивов» (Астафева 19884 №00). Ҵабыргуп, ишьақәыргылоу аепикатә рҿиамҭақәа ркаталогқәа рахьтә акыр урызҿлымҳахартә иҟоуп, иаҳҳәап, И.И. Смирнов, Б. Крстич, Л. Богданова, Л.А. Астафева, Е.Н. Кузмина рарбагақәа (Смирнов 2010; Крстич 1984; Богданова 1971; Астафева 1988; Кузмина 2005). Алакәқәа рарбагақәа угозар, урҭ аепос аҿы иҟам, шәкыла иаԥҵоуп алакәқәа еиуеиԥшым рарбагақәа. Еицырдыруеит, иаҳҳәап, адунеижәларбжьаратәи ахархәара зауз А. Аарне еиқәиршәаз «Алакә хкқәа рарбага» (Аарне 1970). Анаҩсҟа ари арбага еиҳа ихарҭәааны иҭижьит С. Томпсон (Аарне, Томпсон 198Ҵ), шықәсқәак раԥхьа уи еиҭарҿыцны еизирҳаит Г.-И. Утер (Аарне, Томпсон, Утер 200Қ).
Еиуеиԥшым ажәларқәа идырҿиаз аепикатә рҿиамҭақәа, иагагьы етнопоетикатәқәазаргьы, аҭоурых иузадымхуа иадҳәалазаргьы, Ҳ. Џьасон урҭ рҿы илыԥшаарц даҿуп еишьашәалоу, ма еизааигәоу ажәабжьеиҭаҳәаратә акзаарақәа. Лара излалԥхьаӡо ала, «каждыҟ поджанр ҽпо­ са и каждаӷ культура используҩт одни и те же сҩжеты по­ своему» (Џьасон 20064 ҚҚ). Иага ус акәзаргьы, сара сгәанала, Ҳ. Џьасон иҳадылгало аепикатә жәабжьеиҭаҳәара амодельқәеи акатегориақәеи (урҭ иага иаартызаргьы иагьуниверсалтәқәазаргьы) еиҳа аус руеит аклассикатәи аҭоурыхтәи епикатә рҿиамҭақәа асистема рыҭараҿы, нарҭаа ирышьашәалоу ажәытәӡатәи афырхаҵара-архаикатә епос аҿы аасҭа. Избан акәзар ажәытәӡатәи аепос асиужет-мотивтә еилазаара ихьшәоу аепикатә традициақәа рсиужет-мотивтә еилазаарақәа иреиԥшӡам.
Иахьазы, сара излазбо ала, нарҭаа репос амилаҭтә версиақәа хазы-хаз, ма аверсиақәа зегьы ааизакны асиужетқәеи амотивқәеи рарбагақәа рышьақәыргыларазы ихадароу аҭагылазаашьақәа ыҟоуп. Арҭ ихымԥадатәиу аҭагылазаашьақәа ҩҩбаны еилоуп: ганкахьала, аепикатә текстқәа рҭыжьра-текстологиатә ҩаӡареи, даҽаганкахьа, аепос аҭҵаара-теориатә ҩаӡареи.
Нарҭаа репос атекстқәа ранҵареи ркьыԥхьреи аус хацыркхеит XIX ашәышықәса аҩбатәи азбжазы. Рыӡбахә сҳәоит аепос ихадарақәоу аҭыжьымҭақәак, ма зҭыжьра азырхиара иаҿу текстқәак. Урҭ иреиуоуп аепос адыга, ауаԥс, аԥсуа версиақәа ртекстқәа томрацәала хатәы бызшәала рҭыжьра. Адыга епос атекстқәа быжьтомкны иҭижьит А.М. Гадагатль. Ауаԥс епос атекстқәа рахьтә Т.А. Хамицаева лыбзоурала иахьанӡа иҭыҵхьеит ф-томк. Аԥсуа нарҭтә епос акәзар, акыр шықәса ҵуеит уи атекстқәа текстологиала ихарҭәааны, ҭҵаарадыррала ииашаны аҭыжьра разырхиара аус хацыркуижьҭеи. Ҳаамҭазы ари аҭыжьымҭа анапылаҩыра ахыркәшарахь ахы хоуп. «Нарҭаа: Аԥсуа фырхаҵаратә епос быжьтомкны/З.Џь.Џьапуа иредақциала» ҳәа хьӡыс ирыманы, аԥсуаа рнарҭтә ҳәамҭақәа, Анцәа иҳәозар, хара имгакәа иҭыжьны иҟалоит. Иара убас ҩҩ-бызшәакны иҟоу асериа «Евразиатәи ажәларқәа репос» аҿы академиатәла иҭыжьуп нарҭаа репос адыга версиеи (шәҟәыкны), ауаԥс версиеи (х-шәҟәыкны), абалҟар-аҟарач версиеи (шәҟәыкны) ртекстқәа (Алиева, Гадагатль, Кардангушева 1974; Хамицаева, Биазыров 198Ҭ–ҴҬ)1; Ортабаева, Хаджиева, Холаев 19)Қ). Ари асериаҿы аԥсуа епос аҭыжьрагьы азыҟаҵара амҩа иқәуп. Хатәы бызшәалеи урысшәала аиҭага рыцни иҭыжьуп ашәуааи аингушцәеи рнарҭтә ҳәамҭақәа (Меремкулов 1975; Дахкильгов 2006).
XIX ашәышықәса аҩбатәи азбжазы ихацыркхаз нарҭаа репос аҭҵаарагьы алҵшәа бзиақәа амоуп, нарҭдырра зыхьӡхаз ахырхарҭагьы шьақәнаргылеит. Ари абаҟа иазку амонографиатә усумҭақәа зегь рҿы, ахаҿсахьақәеи, асиужетқәеи, амотивқәеи рыхцәажәараан, анс акә арс акә, авторцәа иҭырҵаауаз аматериалқәа системала еихыршон, аклассификациа рзыруан, иаку текстологиатә принципқәак рыла акәымзаргьы.
Абас ала, иахьазы нарҭдырраҿы иҟоу атексттәи атеориатәи ҩаӡара азин ҳнаҭоит, ашьаҭа ҟанаҵоит кавказтәи Нарҭиада аишьашәаларақәеи, аиԥшымзаарақәеи, ажанртә еиныррақәеи, ахаҿсахьақәеи, асиужетқәеи, амотивқәеи реилазаашьа зегьы зныԥшуа еиуеиԥшым арбагақәа рышьақәыргыларазы.
Нарҭаа репос аԥхьатәи аҭҵааҩцәа иреиуоу В.И. Абаев шәышқәсабжак инареиҳаны раԥхьа иҩуан: «Пока мы не разберемсӷ во взаимоотношениӷх, свӷзӷх и расхождени­ ӷх всех национальных типов нашего ҽпоса в рамках Кав­ каза, изучение каждого из ҽтих типов в отдельности будет лишено солидноҟ научноҟ основы» (Абаев 19574 Ҷԥ). Уиаахыс иҭыжьуп имаҷымкәа атекстқәа, иҩуп хыԥхьаӡара рацәала аҭҵаамҭақәа, аха макьанагьы еилкаам рацәоуп нарҭаа репос асиужет-мотивтә еилазаареи еиуеиԥшым амилаҭтә версиақәа рҿы еиқәшәои еиқәымшәоуи ирызку азҵаарақәа рҿы.
Абарҭ азҵаарақәа реилкаараҿы ихадароу амҩақәа иреиуоуп аепос амилаҭтә версиақәа зегьы шьаҭас измоу асиужеттә рбагақәа рышьақәыргылара. Убри азы иаҭахны иҟоуп нарҭаа репос асиужетқәа рарбагақәа аверсиақәа зегьы рзы хазы-хаз рышьақәыргылара (хазыхаз, аха зынӡа еидыхны акәымкәа, иахьынӡауа аки-аки еиҿырԥшуа), нас аҵыхәтәаны иҳауз алҵшәақәа џьарак реидкылара, «реилаҵара».
Аԥхьаӡа акәны нарҭаа репос асиужетқәа инықәырԥшу рарбага (аурыс хыҵхырҭақәа рыла) шьақәиргылеит Е.М. Мелетински 1957 шықәсазы (Мелетински 1957). Ари арбагаҿы атекстқәа алкаауп аҳәамҭақәа рциклқәа рыла, ациклқәа рыҩныҵҟа – сиужетла. Ахархәара зызуу аматериалқәа даара ишмаҷугьы (усҟан аурысшәахь еиҭагаз атекстқәа рмаҷра иахҟьаны), ациклқәеи асиужетқәеи реихшашьа апринцип уазҿлымҳахартә, шьаҭас иҟоуҵартә иҟоуп. 1971 шықәсазы А.Х. Биазыров
еиқәиршәеит ауаԥс нарҭтә ҳәамҭақәа рарбага, Е.М. Мелетински иарбага апринципқәа рыла – атекстқәа циклла еихшаны (Биазыров 19ҵҴ). Амала ари арбага аепос системала аихшараҿы цхыраагӡак иаҩызоуп, аннотациа зызуу анҵамҭақәа рсиак еиԥшуп, ихаҭәаау рбаганы иҟаӡам. Ара фырхаҵак (Сослан/Созырыко) изку аҳәамҭақәагьы ҩҩ-циклкны еихшахеит. А.И. Алиева, адыга нашанатә лакәқәа рпоетика иазку лмонографиаҿы (Алиева 1986), иалкаан хшыҩзышьҭра алҭоит анашанатә лакәи нарҭаа репоси рсиужеттә еиныррақәа. Аҵарауаҩ арҭ ажанрқәа ирзеиԥшу асиужетқәеи амотивқәеи лыԥшаауеит адыга фольклор аҿеиԥш, егьырҭ кавказтәи ажәларқәа рфольклор аҿгьы.
Аԥсуа нарҭтә епос асиужетқәеи амотивқәеи рарбага ашьақәыргыларазы стекстологиатә ԥшаарақәа рҿы, сара, хымԥада, срықәныҟәоит хыхь иаазгаз аусумҭақәа, насгьы аепоси егьырҭ афольклортә жанрқәа рарбагақәа рышьақәыргыларазы иҟоу аԥышәа. Убри аганахь ала ртекстологиатә ԥышәа даара ихәарҭоуп: Л.Г. Бараг, И.П. Березовски, К.П. Кабашников, Н.В. Новиков, (Бараги егьырҭи 197Ҭ), Б.П. Кербелите (Кербелите 2001; Кербелите 2005), И.И. Смирнов (Смирнов 2ҭҴҭ), Е.С. Котлиар (Котлиар 200Ҭ), А.И. Алиева (Алиева 1986), В.Л. Клиаус (Клиаус 19)ҵ), И. Е. Бериозкин (Бериозкин 2007; Бериозкин: Қ Ҵ–Ҵ) уҳәа убас егьырҭгьы.
Аха усгьы нарҭаа репос асиужетеилазаашьа азхәыцраҿы аԥхьаӡа иргыланы, сара шьаҭас исымоу 1980 шықәса раахыс ихацыркхаз схатәы ԥышәоуп. В.М. Гацак инапхгарала изҩыз скандидаттә диссертациаҿы (Џьапуа 1994; Џьапуа 19)џа) аԥсуа нарҭтә епос атекстқәа еихшоуп сиужет-тематикатә принципла (инагӡоу асиужеттә акзаарақәа рыла). Убри инақәыршәаны, аепикатә сиужетеилазаара цәыргоуп ԥшь-пластк рыла. Актәи апласт иаҵанакуеит аепос асиужеттә темақәа зегьы, аҩбатәи – еилалаз, еицылаз атекстқәа, ахԥатәи – иԥгаз, ихәанчаз атекстқәа, аԥшьбатәи – атәымжанртә цәырҵрақәа.
Даҽкала иуҳәозар, усҟан сара принципс иалсхит аепикатә материал, аперсонажцәа рыла акәымкәа, сиужетла аихшара. Анаҩс, аепикатә текстқәа системала реихшара иацҵо, аԥышәарақәа ҟасҵеит аԥсуа-абаза-адыгатәи, аԥсуа-ауаԥстәи, аԥсуа-ҟарачы-балҟартәи, аԥсуа-чеченингуштәи нарҭтә ҳәамҭақәа рсиужетқәа реиҿырԥшратә рбагақәа рышьақәыргыларазы (Џьапуа 2000; Џьапуа 200қа; Џьапуа 200қб; Џьапуа 200Ҭ).
Абарҭ алагамҭақәа зегьы рҿы ихадароу проблеманы иаанхон аԥсуа нарҭтә епос атекстқәа ихаҭәаау рҭҵаарадырратә ҭыжьымҭа аҟамзаара. Даара сақәгәыӷуеит, хыхь зыӡбахә сҳәаз быжь-томктәи аҭыжьымҭа (Ҵҭҭ текст рҟынӡа зҵазкуа) ԥхьаҟатәи арбагазы хра злоу хыҵхырҭа иашаны иҟалап ҳәа. Иара аҭыжьымҭа ахаҭа иагәылаҵахоит зхала иҟоу арбага шьаҭас иаиуша асиужетқәа рсистематә еихшара.
Абас ала, зыӡбахә ҳамоу аԥсуа нарҭтә епос асиужетқәа рарбага хкы (анаҩс аепос амилаҭтә версиақәа зегьы рсиужетқәа еизаку рарбага) шьақәгылахарц иҟоуп аперсонажцәа рыла аҳәамҭақәа реихшара апринцип ала. Уа иазгәаҭахоит нарҭтә сиужетқәа ихадароу рҷыдарақәа. Убри инақәыршәаны, арбага астатиақәа зегьы шьақәыргылахоит абарҭ арубрикақәа рыла:
1. Аҳәамҭақәа рцикл (аҳәамҭа) афырхаҵа хада (афырхацәа хадацәа).
2. Асиужет ахьӡ.
3. Амотивқәа рыла асиужет аиҭаҳәара.
Қ. Ахыҵхырҭақәа. Урҭ рҿы иарбахоит зхала иҟоуи
еицуи атекстқәа, иԥгоу атекстқәа (иарбоуп «агырхара» адыргала атекст аномери адаҟьақәеи рнаҩс), афырхаҵа даҽа персонажк ила иԥсахра (иарбоуп афырхаҵа ихатәыхьӡ, ма азеиԥшхьӡы атекст аномери адаҟьақәеи рнаҩс ахыцқәа ирҭакны азгәаҭарала), ажәабжьеиҭаҳәаратә форма (ашәала, прозала, ашәала-прозала), атекстқәа аԥхьатәии аҵыхәтәантәии ранҵамҭақәа, авариантқәа рхыԥхьаӡара.
5. Асиужет аверсиақәеи аҽыԥсахрақәеи (иарбоуп символла, иаҳҳәап: ҴҴ).
6. Атәымжанртә цәырҵрақәа (иарбоуп символла, иаҳҳәап: ҴҶ).
7. Амилаҭтә версиақәа (абаза, адыга, ауаԥс, аҟарачбалҟар, ачечен-ингуш).
8. Асиужет аверсиақәа зегьы рҿы ихадароу аҷыдарақәа.
9. Асиужет иазку ихадароу аусумҭақәа.
Ари аҩыза аналитикатә рбага ада ԥсыхәа ыҟам аматериал аԥшааразы мацара адагьы, аепос асиужет-мотивтә еилазаашьа иаша ашьақәыргыларазы, иара убас нарҭтә сиужетқәеи асиужеттә циклқәеи рархаикатә семантика аԥшааразы. Насгьы асҟак ижәытәӡатәиу нарҭтә епос асиужетқәа рарбага теориалеи текстологиалеи ииашан ишьақәыргылан иҟалар, иара алҵшәақәа агәылалар ауеит ԥхьаҟа иҟалаша, еиуеиԥшым аепикатә традициақәа еидызкылаша аепикатә сиужетқәа адунеижәларбжьаратәи рарбага архаикатә хәҭа.
Зыӡбахә сазааҭгылаз арбагаҿы атематикатә хәҭақәа раагашьа зеиԥшрахо агәаҭаразы, ҵаҟа иацсҵоит аԥсуа нарҭтә епос асиужетқәеи амотив хадақәеи реихшашьа амодель. Ара макьана асиужетқәа раннотациақәеи егьырҭ атекстологиатә ҷыдарақәеи азгәаҭаӡам, аха уи ианыԥшуеит аепикатә ҩаӡарақәа, ихадароуи, ихадарами, атәымжанрқәа рҿынтә иаауеи аҳәамҭақәа, атекстқәа. (Ахыҵхырҭақәа аагоуп хыхь зыӡбахә сҳәаз быжь-томктәи аҭыжьымҭа анапылаҩыраҿы атекстқәа рномерқәа рыла.)
   
◦2000◦
Аԥсны адунеи иахаануп. Антикатәи ахыҵхырҭақәа ҳара ҳҿынӡа иааргеит ажәытәӡатәи аԥсуа хылҵшьҭрақәа (аԥсилаа, абасгаа, санигаа, мисимианаа, кораксаа, ахьеиаа, гениохаа уҳәа) рыӡбахә. Ахьӡ аԥсилаа ашьаҭала ишьақәгылоит ҳажәлар рхатәыхьыӡ ахаҭа – аԥсуаа, насгьы рыԥсадгьыл ахьӡ – Аԥсны. Аԥсуаа Кавказ иашьагәыҭу жәларуп. Урҭ ҵасла, традициатә культурала, бызшәала ирзааигәоуп Нхыҵ-Кавказтәи ажәларқәа. Адыгааи дареи ракәзар, шьак еицрылоуп, хылҵшьҭрак еицатәуп.
VIII ашәышықәса алагамҭаз ишьақәгылаз Аԥсуа ҳәынҭқарра еиднакылеит аԥсуаа жәларкны излаҟалаз ахылҵшьҭрақәа зегьы. Аха анаҩс еиуеиԥшым аҭоурыхтә еиҭасрақәа ҟалеит. Убас, XII–XIV, XVII–XIX ашәышықәсақәа рзы аԥсуаа рыхәҭак (ашәуаа рхылҵшьҭрақәа) Аԥснынтә нхара Нхыҵҟа ииасыр акәхеит. Уигьы азмырхакәа, XIX ашәышықәсазы аԥсуаа рӷьырак (рашьцәа кавказаа инарылакны) хҵәаны Ҭырқәтәылаҟеи егьырҭ Амрагылара Ааигәатәи атәылақәеи рахь рхы дмырхар амуит.
Жәытәнатә аахыс Аԥсны рнапахьы иааргарц иаҿын еиуеиԥшым аҳәынҭқаррақәа, ақәылаҩцәа: абырзенцәа, аурымцәа, византиаа, аџьамцәа, арабцәа уҳәа. Абарҭ амчқәа зегьы аԥсуа хылҵшьҭрақәа, аԥсуаа хацәынмырха ирҿагылон. Ҳаамҭазтәи ахҭысқәа рахьтә ақырҭуа-аԥсуа еибашьра (ҴҬ)2 –ҴҬҬҷ), хымԥада, ҳҭоурых адаҟьа ҿыцқәа
аанартит, ажәытәтәи Аԥсуа ҳәынҭқарра ашьаҭақәа рахь ҳхьанарԥшит, уи аиҭашьақәыргылара амҩа ҳақәнаҵеит. Хыхь зыӡбахә ҳәоу аҭоурых ҭоурых иашоуп, иҟалахьоу ахҭысқәеи, иҟаз ахаҿсахьақәеи, аамҭатә рыцхәқәеи шьаҭас иамоуп.
Аԥсуаа рфольклор еиуеиԥшым арҿиамҭақәагьы аԥсуаа рҭоурых рныԥшуеит. Аха уи аҭоурых аҭоурых иаша ахаҭа-ԥсаҭа акәӡам, даҽа цәаҩак амоуп, афольклортә дунеи иатәуп. Аԥсуаа рыбзаҿ иҟоу, рыбжьы зхоу рыбызшәала идырҿиаз, рдунеидкылашьа иахылҵуа рҿаԥыцтә ҭоурых ауп. Уи ганкахьала – аҭоурыхтә ҵабырг иахылҿиаауеит, даҽа ганкахьалагьы – иара аҭоурыхтә ҵабырг ахаҭа ханарҭәаауеит, ацәыргара иацхраауеит.
Аҿаԥыцтә культура аҭоурыхтә ҵабырг аныԥшуеит еиҳа ахы иақәиҭны, «исахьаркны», метафорала иҭаҳәҳәаны. Араҟа арҿиаҩы ирҿиаратә нашанеи «исахьаркыратә» хыҭҳәааи ҭбаа-ҭыцәуп. Даҽакала иуҳәозар, ажәабжьҳәаҩ аҭоурыхтә еиҭасрақәа, аҭоурыхтә хҭысқәа цәыригоит иара идунеихәаԥшышьа ишаднакылаз, илаԥшҳәаа ишаҵанакыз ала. Насгьы афольклортә жанрқәа зегьы аҭоурых шырныԥшуа, аҭоурых ишазыҟоу еиуеиԥшӡам. Рҿиамҭақәак ирныԥшуа аҭоурыхтә аамҭа акырӡа иаҳцәыхароуп, амифологиатә шьаҭа амоуп, аԥхьаӡатәи аартрақәа, алагамҭақәа ираамҭоуп. Даҽа рҿиамҭақәак рҭоурыхтә аамҭа еиҳа иаҳзааигәоуп, хықәкыла ҵабыргылатәи ахҭысқәа раарԥшра иазкуп.
Иаҳҳәап, амифологиатә ҳәамҭақәа амифологиатә аамҭа, амифологиатә дунеидкылашьа иахылҿиаауеит. Урҭ шьаҭас ирымоуп аԥсабара аԥсхаҵара, анцәахаҵара. Аԥсуаа рмифологиатә дунеи аҿы ихадароу аҭыԥ амоуп Анцәа ихаҿсахьа. Анцәа ишеит адунеи, насгьы уи иану зегьы. Арҭ амифологиатә ҳәамҭақәа рҿы лассы-ласс ицәырҵуеит азеиԥш ҟазшьа змоу, иуниверсалтәу ахаҿсахьақәа, еиҳаракгьы – абиблиатә сиужеттә мотивқәа. Избан акәзар аԥсуаа рмифологиагьы ари адунеи иқәынхо ажәларқәа рмифологиа иақәлоуп, иагьахәҭакуп.
Нарҭаа рҳәамҭақәа ракәзар, урҭ аԥсуаа ржәытә епикатә рҿиамҭақәа рахь иаҵанакуеит. Дара ицәырыргоит иҭбаа-ҭыцәу, еихых-еиҵыху, аидеализациа зызуу аепикатә дунеии амифологиатә-епикатә аамҭеи. Нарҭаа репос ажәытәтәи адунеитә доуҳатә баҟа дуқәа ируакуп. Уи рзеиԥшны ирымоуп кавказтәи ажәларқәа аӡәырҩы, лымкаала – аԥсуаа, ашәуаа (абазақәа), адыгаа, аубыхцәа, ауаԥсаа, абалҟарцәеи аҟарачқәеи, ачеченцәеи аингушцәеи. Абарҭ ажәларқәа рҭоурыхтә акзаара иасимволу нарҭаа репос амилаҭтә версиақәа зегьы рхатәы ҷыдарақәа рыманы ицәырҵуеит. Иаҳҳәап, аепос архаикатә хәҭа, агәыцә хада иаҵанакуа ахаҿсахьақәеи, асиужетқәеи, амотивқәеи еиҳа ихаҭәаауп, еиҳа еиқәханы иҟоуп аԥсуааи, ашәуааи, адыгааи рҳәамҭақәа рҿы. Насгьы дара-дара убасҟак еишьашәалоуп, жәларык рҳәамҭақәа ирвариантқәоуп, ма ажәабжьҳәаҩык иҿынтә еиуеиԥшым аамҭақәа рзы ианҵоуп угәахәуа аҟынӡа. Сгәанала, ари иаанаго уи акәхоит: аԥсуа-адыга хылҵшьҭрақәа ракзаараан епикатә традициак еицрыман. Аҭҵааҩцәа ишазгәарҭахьоу ала, убасҟан иир акәын нарҭаа репос ажәытәтәи ахәҭагьы. Аепос ибзиан ианыԥшуеит аԥсуаа рфырхаҵаратә ҭоурых. Афырхаҵаратә хҭысқәа иргәылиаауан афырхацәа, ирхылҿиаауан афырхаҵаратә ҳәамҭақәа. Убри аҭоурыхтә ҭагылазаашьа иабзоураны, иааидкыланы аԥсуаа рфольклор зегьы аҿы афырхаҵаратә мотивқәа еиҳа аԥыжәара роуит.
Нарҭаа репикатә ҭаацәара ду иаҵанакуеит шәҩык аишьцәа, раҳәшьа-заҵә Гәында-ԥшӡа, ран Саҭанеи-Гәашьа. Нарҭаа ран лхаҿсахьа иацназго даҽа ԥҳәыск лхаҿсахьа адунеитә фольклор аҿы аԥшаара мариам. Уи лҭеиҭыԥши, лылшареи, лдоуҳа-мчи ртәы ҿык-бзык иазҳәашам. Аха усгьы аԥсуааи, ашәуааи, адыгааи рнарҭтә епос фырхаҵа хадас иалоу Сасрыҟәа иоуп. Лара СаҭанеиГәашьа лхаҭагьы лыԥсҭазаара иара изкуп, лымкаала дихӡыӡаауеит, дихылаԥшуеит, ифырхаҵарақәа мҩақәылҵоит. Сасрыҟәа ихаҿсахьа иадҳәалоу ашәақәеи аҳәамҭақәеи ишьақәдыргылоит аепос зегь реиҳа ижәытәӡатәиу ахәҭа. Иара аԥхьаӡа акәны ауаа аԥсабара амаӡақәа рзаазыртуа «акультуратә фырхацәа» дрышьашәалоуп. Аепос афырхаҵа хада иԥсҭазааратә мҩа нагӡа-аагӡан иаарԥшуп: Нашанала ахаҳә дахылҵуеит, еиуеиԥшым афырхаҵарақәа неигӡоит (адауы дышьны, амца ицәгара, адгьыл аҵан агәылшьап шьны, аӡыхь ахақәиҭтәра уҳәа), аҵыхәтәаны нашанала ахаҳә дагьҭанархоит. Иуҳәар ауеит, аепос аҿы Сасрыҟәа идҳәалам хаҿсахьакгьы, ма ҳәамҭакгьы ыҟам ҳәа. Избан акәзар егьырҭ нарҭаагьы (Кәын, Цәыцә, Нарчхьоу, Хәажәарԥыс, Дыд уҳәа) Сасрыҟәа иццәырҵуеит, ихаҿсахьа хадырҭәаауеит.
Епикатә аамҭала Сасрыҟәа ихаҿсахьа иашьҭанеиуеит, «иахылҿиаауеит» уҳәар ҟалоит Абрыскьыл ихаҿсахьагьы. Уи ҟазшьала дрышьашәалоуп ахра иадҿаҳәалоу, ма аҳаԥы иҭаҿаҳәоу кавказтәи афырхацәа, еиҳаракгьы – адыгаа рфырхаҵа Насрен-жакьа, насгьы ажәытә бырзенцәа рмиф-фырхаҵа Прометеи. Аха урҭ ирыдҳәалоу ахҭысқәа зегьы Абрыскьыл ихаҿсахьа иадаабалаӡом. Избан акәзар аԥхьатәи аепикатә мотивқәа (нашанала аира, аҽыбжьара, амцаагара уҳәа) хаҭәаан иаарԥшуп нарҭаа репос аҿы, хаҭала – Сасрыҟәа изку аҳәамҭақәа рҿы. Анаҩстәи ахҭысқәа (афырхаҵа иахьырхәра – дԥахны аҳаԥы иҭаҿаҳәара) еиҳа иҿиеит Абрыскьыл иепос аҿы.
Арҭ афырхацәа епикатә дунеик, епикатә аамҭак еицеиҩыршеит. Рхаҿсахьақәа злеишьашәалоу, излеихылҿиаауа даараӡа ирацәоуп. Амала Сасрыҟәа идунеи иалаӡам Анцәа ихаҿсахьа, Абрыскьыл иакәзар, Анцәа диеикануеит, Анцәа иҽиаҟареитәырц даҿуп, Анцәеи аԥааимбарцәеи роуп аҳаԥы дҭаҿазҳәогьы. Иара убри алагьы Абрыскьыл изку аҳәамҭақәа еиҳа амифологиатә цәаҩа рхукаауеит.
Аԥсуа ҳәынҭқарра ашьақәгылареи атәымтәылатәи ақәыларақәа ирҿагылан ақәԥареи ирхылҿиаауеит аклассикатә ҟазшьа змоу арҿиамҭақәеи, аҭоурыхтә ашәақәеи, аҳәамҭақәеи. Афырхаҵаратә-ҭоурыхтә епос шьаҭас иазынхоит ажәытәӡатәи аепос атрадициақәа. Аха уажәшьҭа
урҭ ажәытә епикатә традициақәа ҿыц блала еиҭарсхоит. Нарҭаа репос аҿы Сасрыҟәа аԥсабаратә мчы лашьцақәа (адауы, агәылшьап) дырҿагылазар, араҟа афырхаҵа иԥсҭазаара иԥсадгьыл, ма иқыҭа ахьчара, иуаажәлар реиқәырхара иазкуп. Иаҳа иубарҭахоит афырхаҵа иетикатә хымҩаԥгашьақәа, ахьӡи ахьымӡӷи рызхәыцра. Афырхацәеи урҭ ирызку арҿиамаҭақәеи аҭоурыхтә ҵабырг иагәылиаауеит. Аепика-нашанатә аамҭа аҭоурыхтә аамҭа иашьашәалахоит.
Ҵабыргуп, ҭоурыхтә ҳәамҭақәак иҵегь инахароу, згәаҭара ус имариам аҭоурыхтә хҭысқәа рышьҭамҭақәагьы рнубаалоит. Иаҳҳәап, Аԥсҳа иажәабжь ажәытә бырзенцәеи аԥсуаа ржәытә хылҵшьҭрақәеи реиҿцаарақәа ртәы аныԥшит уҳәаратәы иҟоуп. Ари аҭоурыхтә аамҭа иазырхазар акәхоит аргонавтаа ирыхҳәаау абырзенцәа рмифологиатә ҳәамҭагьы. Амифологиатә ҳәамҭақәеи нарҭааи Абрыскьыли репоси реиԥш, афырхаҵараҭоурыхтә ҳәамҭақәагьы иргәылоуп аԥсуа-адыгаа ирзеиԥшу асиужетқәеи ахаҿсахьақәеи (иаҳҳәап, «Аџьгьарииԥа Қәчықә»), насгьы реиҭанеиааирақәа, реицхыраарақәа ирызку ажәабжьқәа (иаҳҳәап, «Кәыџ Капыта»).
Афырхаҵара-ҭоурыхтә рҿиамҭақәа рҵаки рыҿиашьеи зеиԥшроу ала, урҭ иҿыцу жанрк еиԥш ицәырҵуеит. Ажәытә аамҭа иааркны аҿатә аамҭа аҿынӡа иааӡоит, аки-аки еимадо, амҩахәасҭеиԥш иргәылсуеит.
◦ҶҭҭҴ◦
Аԥсуа ҿаԥыцтә фольклор атекстқәа ранҵара ианалага аахыс иахьанӡа иранҵашьаз, иркьыԥхьшьаз уҳәа ртекстологиатә ҭоурых еилкааны, иҭҵааны макьана иҳамаӡам. Даҽакала иуҳәозар, аԥсуа фольклорҭҵаараҿы зегь реиҳа иԥсыҽу аҭыԥқәа иреиуоуп атекстологиа азҵаарақәа. Арахь, ишдыру еиԥш, атекстологиа шьаҭас ироуроуп афольклорист иԥшаарақәа зегьы. В.М. Гацак иажәақәа рыла иуҳәозар, «текстологическаӷ работа – са­ маӷ ”базоваӷ“ длӷ фольклористики» (Гацак 19)ҵҚҴҭҷ).
Афольклортә текст атекстологиатә анализ азура зыруадаҩуа аҭагылазаашьақәа раԥхьа игылоуп афольклорҭҵааҩ-атекстолог алитератураҭҵааҩ ихы иаирхәо аматериалқәа (анапылаҩырақәа, еиуеиԥшым ахҩылаарақәа, амшынҵақәа, автор ирҿиамҭа иалеигалаз ариашарақәа уҳәа) ирышьашәалоу ахыҵхырҭақәа ахьимам.
Абри аганахь ала изыԥсо рацәоуп, хәҭакахьала аԥхьатәи хыҵхырҭақәоуп 1998 шықәсазы Хә.С. Бӷажәба Аԥсуаҭҵааратә институт ахь иааигаз, 1960­тәи ашықәсқәа раахыс ихатә архив аҿы ишьҭаз А.Н. Генко ифольклортә напылаҩырақәа. Анҵамҭақәа хазшәҟәны иҭыжьуп 2001 шықәсазы, «Аԥсуаа рфольклор заатәи анҵамҭақәа (А.Н. Генко инапылаҩырақәа рахьтәҬ» ҳәа хьӡыс иаманы (Џьапуа 200Ҵ).
Абри ашәҟәы иаанартуеит аԥсуаа рҿаԥыцтә рҿиамҭа адаҟьа ҿыцқәак. Урҭ иалкаау аҭыԥ рымоуп аԥсуа фольклорҭҵаара аҭоурых аҿы, насгьы аԥхьатәи алагамҭақәа иреиуоуп. Аматериалқәа анҵан 1928 шықәса аԥхын мзақәа рзы, Аԥсны еиуеиԥшым ақыҭақәа рҿы, аҵарауаа А.Н. Генко, А.К. Аҳашба, В.И. Кәыкәба имҩаԥыргаз аекспедициатә усурақәа ирыбзоураны.
Анаҩсҟа арҭ аҵарауаа ахҩык рырҿиаратә мҩақәа ираамҭамкәа иркьаҿхеит, даараӡа иуадаҩхаз рыԥсҭазааратә разҟқәа акыр еишьашәалахеит. Араҟа макьана аҭоурых иҭаҳәҳәаны иамоу, еилкаам, зеилкаарагьы ус имариам азҵаарақәа маҷым. Аха усгьы, иахьазы иаадыруа ахыҵхырҭақәа (Лавров 1972; Арутиунов, Волкова, Сергеева 1987; Тигонен 1992; Габуниа 1991; Мегрелиӡе 1985; Бӷажәба 1964; Аҳашба 1972; Саӷариа 1980; Саӷариа, Ачыгәба, Ԥачлиа 1992 уҳәа убас егьырҭгьы) шьаҭас иҟаҵаны, аҵарауаа рыԥсҭазаареи рырҿиаратә мҩеи иааркьаҿӡаны сырзааҭгылоит.
Генко Анатолоти Нестор-иԥа (ҴԥҬқ–ҴҬҚҴ) диит 1896 шықәса абҵарамза 4 рзы, Санкт-Петербург, здырра ҵаулаз аҵарауаҩ-абнаҭҵааҩ иҭаацәараҿы. Агимназиа даналга ашьҭахь (ҴҬҴҚ–ҴҬ№0 шықәсқәа рзы) аҵара иҵон Петроградтәи ауниверситет аҭоурых-филологиатәи (академикцәа М.И. Ростовцеви С.А. Жебелеви рнапхгарала) амрагыларатәи (академик Н.И. Марр инапхгарала) афакультетқәа рҿы (аҩ-факультеткгьы аамҭакала еилеигӡон).
А.Н. Генко еиуеиԥшым аҭыԥқәа рҿы аусура далагахьан данстудентыз инаркынгьы (еиҭагаҩыс, агазеҭ аредакциаҿы, рҵаҩыс). 1921 шықәсазы уи дрыдыркылоит Петроградтәи ауниверситет аҿы Амраҭашәареи Амрагылареи рлитературақәеи рбызшәақәеи еиҿырԥшрала рҵара иазкыз Аҭҵаарадырратә институт аҭҵаарадырратә усзуҩыс. 1923 шықәса инаркны ԥсраҽнынӡа иԥсҭазаареи ирҿиаратә мҩеи адҳәалахеит Аҭҵаарадыррақәа ракадемиа иатәыз Азиатәи амузеи (ҴҬҷ шықәса раахыс – Амрагылараҭҵааратә институт). Аханатә ҭҵаарадырратә усзуҩыс дыҟан, анаҩс – ҵарауаҩ-ҵәахҩыс, Кавказтәи акабинет азҟазас, аиҳабыс. Аброуп аҵарауаҩ кавказҭҵаара иазку иусумҭа хадақәа ахьынеигӡоз, ара аус рыдиулон Азиатәи архив аҿы ишьҭаз даараӡа ибеиаз кавказтәи анапылаҩырақәа. Абри иҭҵааратә ҭыԥ хада иалагӡаны аҵарауаҩ еиуеиԥшым аамҭақәа рзы аус иуан Иафеҭтә институти Аматериалтә культура аҭоурых академиеи рҭҵаарадырратә усзуҩыс, Аҭҵаарадыррақәа ракадемиа иатәыз Аетнографиа аинститут аҿы кавказтәи асектор аиҳабыс. 1935 шықәсазы аҵарауаҩ афилологиатә ҭҵаарадыррақәа дырдокторхеит.
1923 шықәса инаркны А.Н. Генко иҭҵаарадырратә усура иԥымҵәаӡо иацын арҵара аусгьы. Акыр шықәса Санкт-Петербург, Москва, Ростов еиуеиԥшым ауниверситетқәеи аинститутқәеи дырдоцентын (ҴҬ№5 шықәса инаркны), дырпрофессорын (ҴҬҷ шықәса инаркны). Кавказ абызшәақәеи, аҭоурыхи, аетнографиеи, ахыҵхырҭадырреи (источниковедение) рзы алекциақәа дрыԥхьон, апрактикатә зыҟаҵарақәа мҩаԥигон. Сант-Петербургтәи ауниверситет аҿы аетнографиатә факультет кавказтәи аҟәшеи амрагыларатәи афакультет ашьхаруа бызшәақәа ркафедреи дреиҳабын. Амрагыларатәи ажәларқәа Москватәи ринститут аспирантцәа Кавказ аҭоурыхи абызшәақәеи рзы русура напхгара аиҭон. Хаҭала 1930­ тәи ашықәсқәа рзы Аҭоурыхи, абызшәеи, алитературеи Санкт-Петербургтәи ринститут аҿы аԥсуа бызшәа дирҵон.
А.Н. Генко илагала рацәоуп аҭҵаарадырра-еиҿкааратә усқәа рҿгьы. Убас, аҵарауаҩ 19№№–ҴҬ№5 шықәсқәа рзы Н.И. Марр напхгара зиҭоз Иафеттә институт аҿы еиуеиԥшым азҵаарақәа ирызкыз 11 жәахәы ҟаиҵеит. Ажәахәқәа дрыԥхьон убас еиуеиԥшым аҭҵаарадырратә форумқәа рҿы – Аҟәа (ҴҬ№4, 1928 шықәсқәа рзы), Бақәа
(ҴҬ№6 шықәсазы). 1925 шықәсазы Зыԥсы ҭоу амрагыларатә бызшәақәа ринститут аҿы еиҿкааз асеминарқәа рпрезидиум далахәын, 1934 шықәсазы Амрагылараҭҵааратә институт аҿы еиҿкааз Кавказдырыҩцәа рассоциациа анапхгараҭара алахәылас дыҟан.
1936 шықәсазы Аҭҵаарадыррақәа ракадемиа иатәыз Аетнографиа аинститут аҿы еиҿикааит Кавказтәи акабинет (анаҩс – Кавказтәи асектор). Иара убри ашықәсан, акабинет аиҳабык иаҳасабала, апрограмматә статиа азикит Кавказ аетнографиа аҵара, иаликааит уи ахырхарҭа хадақәа, иқәиргылеит иахьагьы зактуалра зцәымӡыц азҵаарақәа (Генко 1936). СССР Ахадаратә нагӡаратә еилакы (ЦИК) иатәыз алфавит ҿыцқәа раԥҵара иазкыз Ахадаратә хеилак далахәын. Даарагьы игәцареикуан аҩыра змамыз, ма ҿыц изауз кавказтәи ажәларқәа алфавитқәа рзаԥҵара аус. Алатын графика ашрифт ала уи иаԥиҵеит ацахәыр ҩыра, алезгьын ҩыразы алфавит ашьақәыргылара далахәын. Иара убас еиуеиԥшым ажәларқәа (аԥсуаа, абазақәа, алезгьынцәа, атабасаранцәа, ацахәырцәа, арутулцәа) ирзаԥиҵеит ажәарқәа, ирзиҩит аграмматикақәа.
1941 шықәса, цәыббрамза 2 рзы А.Н. Генко харада ахара идҵаны (асовет система игәаԥхом, анемец фашистцәа рыр рыбзарӡы иҳәоит ҳәа) дҭаркуеит. Иара убри ашықәсан ԥхынҷкәынмза 25 рзы, изцәырҵыз агәыхьи амлакреи изхымгакәа, иԥсҭазаара далҵит абахҭа ахәшәтәырҭаҿы. Изқәаҭыԥ ахьыҟоу иахьагьы еилкаам.
Даара урызҿлымҳахартә иҟоуп (аԥсуаа иахьатәи рҭагылазаашьазгьы) аҵарауаҩ ишаҳаҭ (ицәгьаҳәаҩ) иажәақәа: «Генко совершал многочисленные поездки по глухим местам Кавказа и возвраҳаӷсь рассказывал о ”бедствен­ ном положении“, в котором находитсӷ их население ӷко­ бы вследствие притеснениӷ со стороны советскоҟ власти и бесчисленных произвольных арестах. Был заклҩчен под стражу в 38 году и примерно через 1.5 года освобожден и снова приступил к работе в институте. Утверждал, что
в Советском Соҩзе наука не может свободно развиватьсӷ, будучи свӷзана с политикоҟ. Колхозныҟ строҟ, по его сло­ вам, привел горцев Кавказа к полному разорениҩ, в резуль­ тате чего они непрерывно голодаҩт. Национальнаӷ политика советскоҟ власти создавала, по его словам, невы­ носимое положение длӷ малых народов, страдавших от ве­ ликодержавного шовинизма грузин и азербаҟджанцев. В результате ҽтого страдаҩт их ӷзыки, культура, что им не даетсӷ возможности свободно развиватьсӷ. Относительно Грузии он говорил, что ҽто самые ӷрые шовинисты, кото­ рые ненавидӷт все русское, русскуҩ культуру, а сами в своҩ очередь не особенно сильны в научных областӷх. Советовал востоковедам остерегатьсӷ актуальных тем в научноҟ рабо­ те, ибо всӷкое соприкосновение с жизненно важноҟ тема­ тикоҟ (особенно словарнаӷ работа в области национальных ӷзыков народов Соҩза) ӷкобы неизбежно повлечет за собоҟ длӷ ее авторов репрессии» (Тигонен 19)Ҷ: 6№–қҷ, 67).
Хара ихәыцуаз аҵарауаҩ усҟангьы инырхьан иахьа аамҭа иԥнаргаз, адәахьала убла хызкуаз асистема ҩныҵҟала заҟа илашьцакыз, идыруан аҵабырг уҳәар шыҟамлоз, аха ибарҭаз рацәахеит зыбла ҵарыз аҭҵааҩы.
А.Н. Генко аԥхьаӡа иргылан длингвистын. Аха уи ирҿиара амҽхак алингвистика аҳәаақәа акырӡа ирхыҳәҳәеит, иҭбааҭыцәхеит. Петроградтәи ауниверситет аҿтәи ирҵаҩцәа (В.В. Бартольд, Н.И. Марр, И.И. Крачковски уҳәа) амрагыларадырратә зыҟаҵара бзиаӡа ирҭеит. Убри иалҵшәаны, ганкахьала, аҵарауаҩ ибызшәадырратә ҭҵаарақәа аҭоурыхтә знеишьа шьаҭас ироуеит, аҭоурых-етнографиатә материалла игәылырҭәаахеит, даҽа ганкахьала, иҭоурыхтәи иетнографиатәи усумҭақәа рыҿгьы абызшәатә материал инарҭбаан ахархәара аиуит. Даҽакала иуҳәозар, аҵарауаҩ ҭҵааратә мҩа хадас иман атрадициатә классикатә знеишьа – афилологиатәи аҭоурыхтәи ҭҵаарадыррақәа реиҿыбаара, реиласара. Убри аҟнытә аҵарауаҩ-аенциклопедист, абаҩхатәра ҷыда злаз, ганрацәала иазыҟаҵаз кавказдырҩы, амрагылараҭҵааҩ-аклассик А.Н. Генко ирҿиаратә интересқәа рахь иаҵанакит абызшәеи, аҭоурыхи, аетнографиеи, афольклори рактуалтә проблемақәа: ажәытә бырзен бызшәа, Аԥхьатәи Азиа ажәытә бызшәақәа, афинцәеи, агерманцәеи, акельтцәеи рҭоурых, кавказдырра еиуеиԥшым азҵаарақәа. Аха усгьы аҵарауаҩ иҭҵаарамҩаҿы маҷ-маҷ аҽалнакаауан уи ахырхаҭра хада – кавказдырра, еиҳаракгьы ашьхаруа жәларқәа рыҭҵаара. Хронологиала иугозар, аҵарауаҩ икавказҭҵааратә ԥшаарақәа ирыҵаркуеит ҳера ҟалаанӡа  азқьышықәса иааркны ҳера XIX ашәышықәса аҟынӡа, территориала – Амшын еиқәеи Каспиатәи амшыни ирыбжьаркуа ашьхаруа дгьыл зегьы.
А.Н. Генко полиглотын, илингвистикатә зыҟаҵара феноменалтәын. Идыруан араб, аџьам, аҭырқә, анемец, афранцыз, англыз, ажәытә бырзен, алатын бызшәақәа. Иҭиҵаауаз кавказтәи абызшәақәа практикала иҵон, рфонетикатә система ашьҭкааразы аҟыбаҩ ҷыда иман. Акымкәа-ҩбамкәа аусумҭақәа рзикит, еиҿырԥшны иҭиҵаауан аԥсуа-адыга бызшәақәа, аваинах бызшәақәа, адаӷьсҭан бызшәақәаҴ.
Еиуеиԥшым абызшәақәа рыҭҵаара иазкыз аҵарауаҩ иусумҭақәа рҷыдарақәа ируакуп акомплекстә знеишьа – алингвистикатә зҵаарақәа аҭоурыхи, аетнографиеи, афольклори рконтекст ралагӡараҶ. Насгьы аҵарауаҩ иҭҵаамҭақәа рӷьырак ҿыцаԥшьгарақәахеит, аԥхьатәи цәырҵрақәахеит, кавказаа рбызшәақәеи, рҭоурыхи, риетнографиеи, рфольклори уаанӡа зынӡа изкьымсыцыз, ма цқьа еилкаамыз рызҵаарақәа шьҭырхит, даҽа ҩаӡарак аҿы идыргылеит. Иаҳҳәап: аԥхьаӡа акәны уи рыҭҵаара далагеит аубыхцәеи, абазақәеи, ахиналугцәеи; ихитит абжьаратәи ашәышықәсақәа рызтәи ацахәыртә ҩыриалқәагьы (С. 47Ҭ–џҴҴ).
ра; игәеиҭеит кавказтәи ажәларқәа риетнокультуратә ҿиараҿы арабцәа риетникатә елемент ароль; дрызхәыцит кавказтәи абызшәарацәара асоциокультуратә аспектқәа; аҭҵаарадырра иалеигалеит, аҭоурыхтә ҿиара ахәҭа хадақәагьы аликааит аилкаара «кавказдырра». Арҭ алагамҭа ҿыцқәа акырӡа еиҳахоит иӡыз, ма макьана иԥшаам, иҭыжьым аҵарауаҩ инапылаҩырақәеи ифольклортә нҵамҭақәеи рыцаҳҵар.
А.Н. Генко иҭҵаамҭақәа раналитикатә шьаҭа ихадароу ҩҩ-хәҭакны ишьақәгылоуп – Кавказ ахыҵхырҭадырреи аекспедициатә усуреи. Абызшәа рацәеи амраҭашәара-европатәи алитературеи рдырра, архивтә ҵәахырҭақәа рҿы аусура акыр иханарҭәаауан аҵарауаҩ ихыҵхырҭадырратә ԥшаарақәаҴ. Кавказ аҭҵааразы араб хыҵхырҭақәа рҵакы зеиԥшраз дырны, А.Н. Генко урҭ рахьтә акыр аԥхьаӡа акәны еиҭеигеит, аҭҵаарадырратә комментариқәа рзиҩит (иаҳҳәап, Казвини иусумҭа, араб бызшәала Даӷьсҭан иҩыз ахроника). Аҵарауаҩ иҭҵаамҭақәа рҿы инарҭбааны ихы иаирхәон амраҭашәараевропатәи аныҟәаҩцәа рҩымҭақәа. А.Н. Генко еиҭеигоз, акомментариқәа ззиҩуаз арҭ аусумҭақәа рӷьырак (бжеиҳан дара авторцәа рхаҭақәагьы) уаанӡа еилкааны иҟамызт, аҵарауаҩ иҭҵаарақәа ирыбзоураны урҭ иргәылоу аматериалқәа аҭҵаарадырра иадыруа иҟалеит. Убарҭ иреиуоуп, иаҳҳәап, А.Н. Генко еиқәиршәаз аԥсуааурыс жәар азы ииҩыз алагалажәаҿы иааиго Штебери Шабловскии аԥсшәазы рлексикатә материалқәа (Генко 19)ԥ: 385–ҷԥԥ). Иара иааиртит XIX ашәышықәса актәи азбжа иаҵанакуа, Кавказ иазку хәы змам анапылаҩыратә хыҵхырҭақәа ҩҩба: шәышықәса иреиҳаны иӡит ҳәа иԥхьаӡаз С. Броневски иусумҭа «Кавказ иазку иҿыцӡоу агеографиатәи аҭоурыхтәи дыррақәа» ахԥатәи ахәҭа; аҟабарда ҭоурыхҭҵааҩ, арккаҩы Ш.Б. Ногмов играмматика анапылаҩыра аоригинал. Абри Кавказ ахыҵхырҭадырра инадҳәаланы аҵарауаҩ иҳаилиркааит еиуеиԥшым аҭҵааҩцәа рырҿиаратә мҩақәа. Иара убас А.Н. Генко икавказҭҵааратә ԥшаарақәа рҿы иалкаау аҭыԥ рымоуп иҭҵаарадырратә експедициақәа. 1920 шықәса инаркны 1936 шықәсанӡа аҵарауаҩ 20 инареиҳаны аҭҵааратә ныҟәарақәа мҩаԥигеит. Кавказ еиуеиԥшым атәылақәа (Аԥсны, Ҟарачы-Черкесск, Адыгьатәыла, Ҟабарда, Ингәыштәыла, Даӷьсҭан, Азербаиџьан, Қырҭтәыла) дырхысит, ашьха ҟәаԥа-ҿаԥарақәа дырҿысит, ақыҭақәа, аҳаблақәа дрылсит. Арҭ мызла имҩаԥысуаз аекспедициатә ныҟәарақәа ирыцыз ауадаҩрақәа игәаларшәо, аҵарауаҩ исалам шәҟәык аҿы иҩуан: «Пӷтнадцать днеҟ понадоби­ лось нам, чтобы добратьсӷ до рутульцев. Испробовали все средства передвижениӷ: ехали в поезде, на грузовике вместе с керосиновыми бочками, в телеге, верхом и ходили пешком. Нас поливал дождь, на перевале падал большими хлопьӷми снег и потом палило жгучее солнце».
1923 шықәса инаркны аҵарауаҩ акырынтә Аԥсныҟа даахьан, еиуеиԥшым абызшәатә, афольклортә текстқәа аниҵахьан. 1924, 1928, 1929 шықәсқәа рзы (А.К. Аҳашбеи В.И. Кәыкәбеи ицны) имҩаԥигаз аекспедициақәа ирылҵшәаны ианҵахеит 100 иреиҳаны еиуеиԥшым афольклортә текстқәа, ихарҭәаан 10.000 инареиҳаны абызшәатә карточкақәа.
1925 шықәсазы аҵарауаҩ мызкы иацны аекспедициатә ныҟәарақәа иман Адыгьатәыла (апрофессор А.А. Миллер инапхгарала имҩаԥысуаз археологиа-етнографиатә експедициа далахәны). 1926 шықәсазы дыҟан Земо Алавани ҳәа иахьашьҭоу Мрагыларатәи Қырҭтәыла (абацбицәа рҿы), 1927 шықәсазы (аԥхын зегьы) – Азербаиџьан ашьха қыҭа Хиналуг (ахиналугцәа рҿы), 1929 шықәсазы
Черкестәыла (абазақәа рҿы), уантә еиҭах – аԥсуаа рахь, 1933 шықәсазы ԥшьымз – Даӷьсҭан (еиуеиԥшым ажәларқәа, еиҳаракгьы арутулцәа рҿы), уантә – абазақәа рахь (мызки бжаки инареиҳаны)...
А.Н. Генко иҭҵаарадырратә ҭынха аҭоурых иара иԥсҭазааратә разҟы акыр еиԥшуп. 45 шықәса иреиҳаны изхымҵыз аҵарауаҩ, иԥсҭазаареиԥш, ирҿиаратә мҩагьы ҿахҵәеит. Дызхьымӡаз игәҭакқәа, мҩабжара иаанхаз иҭҵааратә лагамҭақәа рацәоуп. Иџьашьатәуп 20 шықәса ирылагӡаны аҵарауаҩ илиршаз, ииҩыз, зҭыжьра дахьӡаз, дахьымӡаз иусумҭақәа.
Зхыԥхьаӡара рацәоу иҭҵаамҭақәа рахьтә иԥсы шҭаз иҭыҵыз 30 рҟынӡа роуп. Дара урҭгьы иахьазы рыԥшаара даара иуадаҩхахьеит. Анаҩс «асовет система даҿагылеит» ҳәа, ашьхаруа жәларқәа рзинқәа ахьихьчоз азы идырӡыз (згәы ԥжәаны иршьыз) аҵарауаҩ инапылаҩырақәа рахьтә иҩны иҩныргаз, ирблыз ҟалеит, еиуеиԥшымкәа ахархәара заузгьы маҷымҴ. Убас, излагәаҭоу ала, А.Н. Генко еицырдыруа иусумҭа «Абаза бызшәа» ҭыҵаанӡа иагәылаз ахшыҩҵакқәа акыр, иахьынтәаагоу амырбакәа, апрофессор Г.П. Сердиученко иусумҭаҿы ахархәара роуит ҳәа агәаанагара ыҟоуп (Лавров 197№4 №Ҵқ). 1950­тәи ашықәсқәа рзы А.Н. Генко иԥшәмаԥҳәыс Л.Б. Панек (кавказдырҩы-аетнограф) Хә.С. Бӷажәба илҭаз аԥсуаҭҵаара иазкыз аҵарауаҩ иматериалқәа зегьы иахьанӡагьы аҭҵааҩцәа инагӡаны ирыздыруам. (Урҭ рахьтә статиак 1957 шықәсазы «Аԥсуа институт Аусумҭақәа» №8­тәи аҭыжьымҭаҿы икьыԥхьын.) Аҵарауаҩ арҭ иусумҭақәа рхыԥхьаӡараҿы иҟаз «Аԥсуа-аурыс жәар» анапылаҩыра шышьҭаз, уи аҭыжьра иазырхиахаанӡа (ҴҬ)8 шықәсанӡа) иара анырра зныԥшыз аԥсуа бызшәазы еиуеиԥшым ажәарқәеи аҭҵаамҭақәеи ҭыҵит. Ажәар акьыԥхь азырхиаҩы Т.Хә. Ҳалбад излазгәеиҭо ала, «апроф. А.Н. Генко инапылаҩыратә жәар иҟанаҵаз
аусқәа рацәоуп аԥсуа жәарқәа раԥҵараҿы, иаҳҳәап: ҩҩтомкны иҟоу аԥсуа бызшәа аилыркааратә жәар аиқәыршәареи, иара убасгьы аԥсуа бызшәа адиалектқәа монографиала рыҭҵаареи рҿы» (Ҳалбад 19)ԥ: қ).
1998 шықәсазы Хә.С. Бӷажәба Аԥсуаҭҵааратә институт ахь иааигеит иархив аҿы ишьҭаз А.Н. Генко инапылаҩырақәа рыхәҭак. Урҭ рхыԥхьаӡараҿы иҟоуп: аԥсуа бызшәа аграмматиказы аԥхьатәи нҵамҭақәак (Ҵџҭ даҟьа рҟынӡаҬ; Кавказ аетнографиа иазку аҵарауаҩ илекциақәа рыхәҭак (VII–XI алекциақәа), иара убас афольклортә нҵамҭақәа. Аграмматикатә ҭҵаамҭақәа, автор ихаҭа ишазгәеиҭо ала, 1928 шықәсазы ииҩхьаз «Аԥсуа бызшәа аграмматика» (Генко 19)ԥҚҷԥҭ) (анапылаҩыра ахабар иахьанӡагьы еилкааны иҟам) иацәынхақәаз ракәхоит. Афольклортә напылаҩырақәа ракәзар, иахьанӡа ицәыргамызт (иҭыжьтәижьҭеи акыр шҵуазгьы), аха урҭ иргәылоу текстқәак еиуеиԥшым аамҭақәа рзы икьыԥхьхахьан (шәахә. аладахьҟа).
Иара убас уажәраанӡа иҭымҵыц А.Н. Генко иусумҭақәа иреиуоуп: кавказтәи ажәларқәа риетникатә ҭоурых абжьаратәи ашәышықәсақәа рызтәи аамҭа иазку аҭҵаамҭақәа (рхабар еилкаамҬ; араб бызшәала иҟаз Даӷьсҭантәи ахрониказы ииҩыз акомментариқәеи еиқәиршәаз арбагеи (рхабар еилкаамҬ; Кавказ ахыҵхырҭадырра иазку илекциақәа ркурси, иусумҭақәеи, еиҭагамҭақәеи (рхабар еилкаамҬ; «Алезгин диалектологиа аматериалқәа: ахҭинтә цәажәашьа афольклортә текстқәеи ажәари ацны» (аибашьра иалагаанӡа СССР Аҭҵаарадыррақәа ракадемиа аҭыжьырҭаҿы ишьҭанҬ; «Атабасаран-аурыс диалектологиатә жәар», «Атабасаран диалектологиа аочеркқәа» (Даӷьсҭан Абызшәеи, алитературеи аҭоурыхи ринститут аҿы ишьҭоуп). А.Н. Генко икьыԥхьым арҭ иусумҭақәа рхыԥхьаӡара иацырҵоит еиуеиԥшым иқәгыларақәа, иҭҵаарадырратә жәахәқәа.
1999 шықәсазы аҵарауаҩ иԥҳа Г.А. Генко Аԥсуаҭҵааратә институт ашҟа иаалҭиит 1970 шықәсазы А.Н. Генко
иԥшәмаԥҳәыс Санкт-Петербург Амрагылараҭҵааратә институт архив иалҭаз иматериалқәа рыхьӡынҵа. Уа изларбоу ала, аинститут архив аҿы иҵәахуп макьана иҭыжьым, даараӡа узызҿлымҳахаша (аԥсуаа, абазақәа, адыгаа, алезгьынцәа, атабасаранцәа, арутулцәа, ацахәырцәа, алакцәа уҳәа ирызку) аматериалқәа – афольклортә нҵамҭақәа инадыркны аҭҵаамҭақәа рҿынӡаҴ.
Макьана инагӡаны иаартым, акьыԥхь зымбац А.Н. Генко инапылаҩырақәа рахь иаҵанакуеит ифольклортә нҵамҭақәагьы. Аҵарауаҩ еиуеиԥшым иекспедициақәа раан, шамахамзар, иҭиҵаауаз ажәларқәа зегьы рҿаԥыцтә фольклортә рҿиамҭақәа еизигон, аус рыдиулон, аурысшәахь еиҭеигон. Акырџьарагьы урҭ анҵамҭақәа аԥхьатәиқәан. Иаҳҳәап, иара иоуп абацбицәа рфольклор аԥхьаӡатәи анҵамҭақәа ҟазҵаз. Ианиҵаз атабасаран фольклор аҿынтә икьыԥхьу лакәк аурысшәахь аиҭага мацара ауп. Ианиҵеит иара убас алезгьынцәа рфольклортә материалқәа.
Аҳашба Арсен Константин-иԥа (ҴҬҭҭ–ҴҬҷҵ) диит 1900 шықәсазы, Очамчыра араион Ԥақәашь ақыҭаԥ. Аԥхьа аҵара иҵон Ԥақәашьтәи ауахәаматә школи Аҟәатәи арҵаҩратә семинариеи (иҭаацәаратә ҭагылазаашьазы иаанижьит) рҿы. 1925 шықәсазы дҭалоит Ҟәбантәи арҵаҩратә институт, 1926 шықәсазы диасуеит Санкт-Петербургтәи аҳәынҭқарратә университет ахь, иагьхиркәшоит 1929 шықәсазы. 1932 шықәсанӡа СССР Аҭҵаарадыррақәа ракадемиа иатәыз Иафеттә институт аҿы Н.И. Марр инапхгарала аспирантура дахысуан. Араҟа уи ҵарауаҩык иаҳасабала ишьақәгылараҿы анырра ду ҟарҵеит академикцәа Н.И. Марр, И.И. Мешьчанинов, иара убас апрофессор А.Н. Генко.
А.К. Аҳашба аусура напы аиркхьан Аҟәатәи арҵаҩратә семинариа данҭала инаркны, аха уи аԥхьатәи ашьаҿақәа ракәын. 1932 шықәса инаркны 1937 шықәсанӡа
сазы хаҭала аус анызуаз аамҭазы.
Аԥснытәи анаука-ҭҵааратә институт (иахьатәи Аԥсуаҭҵааратә институт) адиректорс дыҟан. Иара убри аамҭазы Аҟәатәи аҳәынҭқарратә рҵаҩратә институт дадоцентын, азеиԥш бызшәадырреи аԥсшәеи рзы алекциақәа дрыԥхьон. Ауаажәларртә ҭҵаарадыррақәа дыркандидатын. Аиҿкааратә усура амҩала, Аԥсны аҭҵаарадырратә усзуҩцәа рсекциа ахантәаҩыс дыҟан, иара убас Аԥсны анапхгара аҩныҵҟа еиуеиԥшым ауаажәларратә-политикатә напынҵақәагьы наигӡон.
1937 шықәса абҵарамза 19 рзы А.К. Аҳашба (аԥсшәеи ақырҭшәеи хылҵшьҭрала еизааигәамҴ, ақырҭуа алфавит аԥсуа ҩыра ианаалом иҳәеит ҳәа) дҭаркуеит, хабардагьы дыбжьадырӡуеит.
А.К. Аҳашба иҭҵаарамҩаҿы хадаратәла рҽалыркаауеит ҩҩ-лагамҭак – аԥсуа бызшәеи афольклори. Аԥсуа бызшәа еиуеиԥшым азҵаарақәа ирзикит аҵарауаҩ иҭҵаамҭақәа рыхәҭак. Астудентра шықәсқәа ирылагӡаны А.К. Аҳашбеи В.И. Кәыкәбеи (апрофессор К.Д. Дондуа инапхгарала) еицеиқәдыршәеит «Иаарҳәу аурыс-аԥсуа жәар» (ҴҬҶԥ). Ажәар аханатә ишыӡбаз Н.И. Марр иусумҭа «Аԥсуа-аурыс жәар» (ҴҬҶқ) ахархәара арманшәаларазы Арбага аиқәыршәара аҳасабала акәын. 1930 шықәсазы немец бызшәала икьыԥхьын аԥсуа ҟаҵарба иазкыз А.К. Аҳашба истатиа, 1934 шықәсазы – аԥсуа бызшәа аграмматикеи аԥсуа ҩыра аҭоурыхи ирызкыз истатиақәа, 1936 шықәсазы – Н.И. Марр аԥсуа бызшәеи аҭоурыхи рзы иҭҵаамҭақәа ирызкыз иусумҭаҶ. Иара убас А.К. Аҳашба даара аус адиулеит Н.И. Марр иусумҭақәа реизга «Аԥсуаа рбызшәеи рҭоурыхи ирызкны» аиқәыршәара, аҭыжьра азырхиара (аха аҭыжьраан, аҵарауаҩ ирӡра иахҟьаны, ашәҟәаҿы аиқәыршәаҩ ҳәа ихьӡ занымлеит).
А.К. Аҳашба ибызшәадырратә зыҟаҵара арҵауларазы данстудентыз инаркны еиуеиԥшым аекспедициақәа дрылахәын. АбазаҴ, аедыгьа, аҟабарда бызшәақәа рҵаразы Кавказ нхыҵҟа дныҟәон. В.И. Кәыкәбеи иареи Ҭырқәтәылаҟа ацара рҽаздырхион, уа инхо аԥсуааи аубыхцәеи рбызшәатә, рфольклортә материалқәа реизгаразы. Уи иазкны аусуратә программагьы еиқәиршәеит (Аҳашба 197№4 ?№6–ҴҶҬ), аха уахь ацара азин уаҳа имоуит. Аԥсны еиуеиԥшым аҭыԥқәа рҿы еиуеиԥшым аамҭақәа рзы ианиҵон аԥсуа бызшәа адиалекттә, афольклортә материалқәа. 1928 шықәсазы А.Н. Генко Аԥсны имҩаԥигоз аекспедициа далахәын. Ари иекспедициатә усуразы иазгәеиҭон: «За времӷ моеҟ летнеҟ практики ӷ собрал большоҟ материал по ҽтнографии, фольклору и ге­ неологии жителеҟ Абхазии» (Иара уа: 1№5). А.К. Аҳашба аԥсуаа рфольклор анҵаразы иусура иалҵшәа хадахеит В.И. Кәыкәбеи иареи еиқәыршәаны, аредакциа ззуны, аурысшәалеи (ҴҬҷ шықәсазы) аԥсышәалеи (ҴҬҷ шықәсазы) иҭрыжьыз аԥсуа лакәқәа рышәҟәы (Аҳашба, Кәыкәба 1936). Ашәҟәы иацу А.К. Аҳашба инеиҵыху иаԥхьажәаҿы дырзааҭгылоит аԥсуаа рфольклор анҵара аҭоурых азҵаарақәа, иазгәеиҭоит аизга иагәылоу аматериалқәа рхаҭашьеи реилазаашьеи. Аиашазы, ари аизга, гьама ҳаракыла аиқәыршәашьеи сахьала аиҿкаашьеи рыла, усҟан зда ыҟамыз, иара иахьагьы даҽакы иаламҩашьо ԥҵамҭоуп. Ҵабыргуп, 1937–ҴҬ:0 шықәсқәа рынахыс (аиқәыршәаҩцәа андырӡ инаркны) ари ашәҟәы аӡбахә аҳәара шәарҭан. Рыцҳарас иҟалаз, ари ашәарҭара еиуеиԥшымкәа (џьара-џьара инамцхәынгьы) ианыԥшит аԥсуаа рфольклор анаҩстәи атекстологиа.
А.К. Аҳашба иҭҵаамҭақәеи ифольклортә нҵамҭақәеи 1937 шықәса рышьҭахь рхабар ыҟамкәа ибжьаӡит. Урҭ рахьтә насыԥшәа еиқәхазҶ анапылаҩырақәеи акьыԥхьымҭақәеи еиднакылоит 1972 шықәсазы иҭыҵыз ишәҟәы (Аҳашба 197№).
раҭҵааратә институт архив аҿы исыԥшааит 2008 шықәсазы.
Кәыкәба Виктор Иасыф-иԥа (ҴҬҭҚ–ҴҬҚҚ) диит 1904 шықәсазы, Гәдоуҭа араион Жәындәрыԥшь ақыҭан. Аԥхьа аҵара иҵон Афонтәи ашкол аҿы, нас Лыхнытәи аҵараиурҭеи, Аҟәатәи аҵараиурҭеи, Аҟәатәи арҵаҩратә семинариеи рҿы. 1925 шықәсазы дҭалеит Зыԥсы ҭоу амрагыларатәи абызшәақәа Санкт-Петербургтәи ринститут. 1929 шықәсазы иҵара хыркәшо, идипломтә усумҭа («Аԥсуа бызшәа асемантика ахьтә») қәҿиарала ихьчеит. Дагьаанрыжьуеит иара убри аинститут аспирантураҿы. Анаҩс Н.И. Марр диеигоит СССР Аҭҵаарадыррақәа ракадемиа иатәыз Иафеттә институт аспирантурахь. Уи далганы Аԥсныҟа данаа, 1932 шықәсазы далырхуеит Аԥснытәи анаука-ҭҵааратә институт адиректор ихаҭыԥуаҩыс, насгьы абызшәеи алитературеи рсектор аиҳабыс. Уи иалагӡаны Аҟәатәи аҳәынҭқарратә рҵаҩратә институт аҿы аԥсуа бызшәеи алитературеи рзы алекциақәа ркурс даԥхьон. Арҵаҩратә семинариа данҭаз нахысгьы, еиҳаракгьы 1936 шықәса инаркны, еиуеиԥшым аполитикауаажәларратәи аҳәынҭқарратәи маҵурақәа ныҟәигон. (ҴҬҷ шықәсазы СССР Иреиҳаӡоу асовет адепутатс далхын.) Асахьаркыратә литературазы аҭакзыԥхықәу аредакторцәа рхыԥхьаӡараҿы дыҟан, иара убас арҵагатә цхыраагӡақәа реиқәыршәара иазкыз агәыԥ далан. 1934 шықәсазы ддоцентхеит, 1936 шықәсазы (СССР Аҭҵаарадыррақәа ракадемиа излаӡбаз ала) адиссертациа ахаҭа ахьчарада ауаажәларратә ҭҵаарадыррақәа дыркандидатхеит.
1938 шықәса, ажьырныҳәамза 1 азы В.И. Кәыкәба (А.К. Аҳашба еиԥш, аԥсшәеи ақырҭшәеи хылҵшьҭрала еизааигәам, ақырҭуа алфавит аԥсуа ҩыра ианаалом иҳәеит ҳәа) дҭаркуеит, хабардагьы дыбжьадырӡуеит.
В.И. Кәыкәба иҭҵаарамҩаҿы рҽалыркаауеит ихадароу х-лагамҭак – аԥсуа бызшәеи, афольклори, алитературеи. Урҭ ирызкны иаԥиҵеит еиуеиԥшым аусумҭақәаҴ.
Аҵарауаҩ аспирантура данахысуаз инаркны, ибаҩхатәреи ирҵаҩцәа дуқәеи (Н.И. Марр, И.И. Мешьчанинов уҳәа) рыбзоурала, акырынтә аҭҵаарадырратә жәахәқәа ҟаиҵахьан. Убарҭ иреиуоуп «А.Н. Генкои Н.Ф. Иаковлеви кавказтәи ашьхаруа бызшәақәа рыҭҵааҩцәақәак раҳасабала» захьӡу иажәахәҴ. Еиуеиԥшым аҭҵаарадырратә форумқәа рҿы уи иқәгыларақәа ирныԥшуан алингвистикатә дырра ҵаулақәа, еиҳаракгьы аԥсуа-адыга бызшәақәа рҭоурыхи реилазаашьеи данрылацәажәоз. Убас, акгьы иаламҩашьо иҟан СССР Аҭҵаарадыррақәа ракадемиа иатәыз Антропологиеи аетнографиеи рмузеи афольклор асекциаҿгьы иқәгыларақәа.
В.И. Кәыкәба ҵарауаҩык иаҳасабала ишьақәгылараҿы иалкаау аҭыԥ рыман еиуеиԥшым абызшәатә, афольклортә експедициатә ныҟәарақәа. Истудентра аамҭазы (ҴҬ№7 шықәсазы), Н.И. Марр иабжьагарала (иҟаиҵаз аҳәарала), В.И. Кәыкәба Ҭырқәтәылаҟа дцоит, аубыхцәеи аԥсуааи рбызшәа анҵареи аҭҵаареи хықәкыс ишьҭыхны. Уахь амҩа иқәлара даара ауадаҩрақәа ацлеит, насгьы, зегьы ирыцку, уи уа игәҭакы наигӡартә изыҟамлеит.
Константинополь даннеи, еиуеиԥшым аполитикатә ҭагылазаашьақәа ирыхҟьаны, аҭырқә ҳәынҭқарра ахадара аубыхцәеи аԥсуааи ахьынхоз аҭыԥқәа рахь днармышьҭит. Ҵабыргуп, ари аныҟәара зынӡагьы илҵшәадахеит узҳәом. Избан акәзар Константинополь дзыниаз ачеркеси апрофессор Мысҭафа Быҭәбеи рҿынтә еиликааит уатәи ашьхаруаа (рынхашьа-рынҵышьа, иахьынхо аҭыԥқәа, рхыԥхьаӡара уҳәа) рҭагылазаашьа. Иарҳәеит, асулҭан данахырга ашьҭахь ашьхаруаа гәрамгарҭас ишыркыз, уаанӡа рыԥсҭазаашьа акырӡа ишеиӷьыз, аҳәынҭқарра анапхгара ишалахәыз, аҭырқә ир амчхара еиҳарак дара рнапы ишакыз. Аҵарауаҩ Ҭырқәтәыла ицан иаара иазикыз аихшьала ахаҭагьы ҭоурыхтә до1 Аусумҭа анапылаҩыра шьҭоуп Санкт-Петербург Амрагылараҭҵааратә институт архив аҿы.
кументк аҳасабалагьы аҵакы маҷымҴ. Анаҩс ари аус аԥхьаӡа зҽазызкыз В.И. Кәыкәба ишьҭа ихыланы, иара дахьзымнеиз аҭыԥқәа рҿы ашьхаруа жәларқәа рбызшәеи рфольклори рзы анҵамҭақәа ҟарҵеит, аҭҵаамҭақәа аԥырҵеит (Ж. Диумезиль, Ҳ. Фогт, В.А. Чрыгба уҳәа) еиуеиԥшым аҵарауаа.
В.И. Кәыкәба далахәын А.Н. Генко 1928 шықәсазы Аԥсны имҩаԥигоз аекспедициа. Иара убас 1931 шықәсазы абаза-адыга бызшәақәа реизыҟазаашьеи егьырҭ кавказтәи абызшәақәеи дареи еиҿырԥшны ргәаҭареи ирызкыз Кавказ нхыҵтәи аекспедициа далахәын. Изныкымкәа анапхгара риҭон аԥсуа бызшәеи, афльклори, аетнографиеи рзы аматериалқәа реизагара иазкыз Аԥснытәи анаука-ҭҵааратә институт аҵарауаа рыҭҵаарадырратә експедициақәа.
В.И. Кәыкәба иҭҵаарадырратә ҭынха аҭагылазаашьа еиҳагьы иуадаҩны, еилкаамкәа иҟоуп. Иара иҭыҵхьоу иусумҭақәагьы уажәшьҭа рыԥшаара мариамҶ.
Афольклортә напылаҩырақәа рхаҭашьа. Хыхь зыӡбахә сҳәаз аизга еиднакыло атекстқәа згәылаз афольклортә напылаҩырақәа 1960 шықәсазы А.Н. Генко ихатәы архив аҿынтәи иԥшәмаԥҳәыс Л.Б. Панек Хә.С. Бӷажәба (усҟан Аԥсуаҭҵааратә институт директорс иамаз) илҭеитҷ. Аха изыхҟьазаалак хаз шәҟәны иҭыжьымкәа Хә.С. Бӷажәба ихатәы архив аҿы ишьҭаханы иҟан. Ҵабыргуп, атекстқәа рыхәҭак аҵарауаҩ икьыԥхьит еиуеиԥшым иҭҵаамҭақәеи еиқәиршәаз аизгақәеи рҿы.
1 Уимоу, Б.У. Шьынқәба аубыхцәа рразҟы иахҳәаау еицырдыруа ироман «Ацынҵәарах» аперсонаж Шәарах Кәаӡба ихаҿсахьа апрототип аубыхцәа рыҭҵааразы Аԥснынтәи аԥхьаӡа акәны Ҭырқәтәылаҟа ицаз Виктор Кәыкәба иакәзаап.
2 Хәҭакахьала убри ханарҭәаауеит алитератураҭҵааҩ У.Ш. Аҩӡбеи абызшәаҭҵааҩы Л.Х. Саманбеи зыԥшаара рылшаз В.И. Кәыкәба иусумҭақәа еидызкыло ашәҟәы (Кәыкәба 2007).
3 Шәахә.: Бӷажәба 19қҚ: 379.
Анапылаҩырақәа атетрад жәпақәа ҩҩба ирнуп (абӷьыц азганк ҩны, азганк ҭацәны). Атетрад Ҵ (алагарҭатә даҟьаҿы архивтә мҳәыр аарханы) шә-даҟьак агәылоуп, атетрад  – 59 даҟьа (ашьҭахьтәи абӷьыцқәа рыбжак агәылхуп). Аҩ-тетрадкгьы рылагамҭаҿы изларықәҩу ала, атекстқәа еизган 1928 шықәса, рашәара, ԥхынгәы, нанҳәа мзақәа рзы, еизигеит, иагьеиҭеигеит А.Н. Генко. Аха излеилкаахаз ала, аматериалқәа еизган ҩымз (рашәарамзеи ԥхынгәымзеи) ирылагӡаны, насгьы иарбоу ақыҭақәа рыдагьы (амала Аҷандареи Жәындәрыԥшьи инхоз ажәабжьҳәаҩцәа рҳәамҭақәа анапылаҩырақәа иргәылам), аизгаҩцәа рыҿцәажәеит егьырҭ ақыҭақәа (Бедиа, Тҟәарчал, Ҭхьына, Бармышь, Калдахәара) иртәыз ажәабжьҳәаҩцәагьы. Иара убас атекстқәа еизызгаз А.Н. Генко ихала иакәым, хаҭала ианызҵаз А.К. Аҳашбеи В.И. Кәыкәбеи ракәхоит (шәахә. аладахьҟа). Излазгәаҭоу ала, атекстқәа аурысшәахь еиҭаган иҟазар акәхон, аха урҭ аиҭагақәа рхабар еилкаам.
Аматериалқәа анҵоуп Н.И. Марр аԥсуа бызшәазы ишьақәиргылаз атранскрипциала. Аханатә иарбоуп атекст зҿынтә ианҵаз иӡбахә (ихьӡ, ижәла, иқәра, дахьатәиу), анаҩс ицоит атекстқәа рхаҭақәа (актәи атетрад аҿы аномерқәа рыҭаны, аҩбатәи аҿы ус еишьҭаргыланы). Анҵамҭақәа зегьы цқьаны, почеркк ала иҩуп (уи А.Н. Генко инапҩымҭа акәхоит), аха зеилкаара уадаҩу аҭыԥқәагьы маҷым (еиуеиԥшым азгәаҭақәеи, аорфографиеи, апунктуациеи уҳәа рыӡбахә ҳамҳәозаргьы). Атекстқәа рҿы ажәацыԥхьаӡа, ажәеицааирацыԥхьаӡа ақәыӷәӷәара алкаауп.
Ажәабжьҳәаҩцәа, ма атекстқәа рыхьӡқәа (ма ралагамҭақәа) рааҩс (арыӷьарахь ала) ҭыԥқәак рҿы иануп анбан ду А, даҽа ҭыԥқәак рҿы – анбан ду В. Дара абарҭ анбанқәа текстологиатә дыргақәахеит А.Н. Генко ифольклортә напылаҩырақәа рҭоурых иаша ашьақәыргылазы. Атекстологиатә еидкыларақәа рыла еилкаахеит анбан А Арсен Аҳашба ихьӡ ишазкыз, иара ианиҵаз атекстқәа
ишырдыргаз, анбан В Виктор Кәыкәба ихьӡ шаанарԥшуаз, иара ианиҵаз атекстқәа ишырдыргаз. Уи ус шакәу арҵабыргуеит А.К. Аҳашбеи В.И. Кәыкәбеи 1928 шықәсазы А.Н. Генко Аԥсны имҩаԥигоз аекспедициа иахьалахәыз, хаҭала аус ахьицыруаз, насгьы икьыԥхьны иҟоу урҭ ранҵамҭақәеи арҭ анапылаҩырақәеи текстла иахьеиқәшәаз. Иазгәаҭатәу, арҭ анбанқәа зцым атекстқәагьы А.К. Аҳашбеи В.И. Кәыкәбеи ишранҵамҭоу ҩашьаӡом (уи ахҩылаараан ицаз гхахоит). Ари шьақәзырӷәӷәо ҭагылазаашьоуп иалкаау анбанқәа зцым текстқәак А.К. Аҳашба ианҵамҭақәаны уаанӡа иахькьыԥхьхахьаз.
1928 шықәсазы аԥхын еицырдыруа кавказҭҵааҩалингвист, афольклорист, аетнограф А.Н. Генко (усҟан Санкт-Петербургтәи аҳәынҭқарратә университет адоцент) СССР Аҭҵаарадыррақәа ракадемиа ахьӡала Аԥсныҟа даауеит. Ари аекспедициазы аҵарауаҩ еихшьалаҿы ҳаԥхьоит: «Летом с. г., в течение иҩнӷ и иҩлӷ месӷцев науч­ ныҟ сотрудник АМ А.Н. Генко совершил на Кавказ очеред­ нуҩ поездку. Раҟон поездки – Абхазскаӷ ССР. По приезде в Сухум, А.Н. Генко был привлечен к работам Комиссии по реформе абхазского алфавита, где сделал, по предложениҩ Председателӷ ЦИК СССР Абхазии, тов. Чанба 2 доклада: Ҵ) о суҳествуҩҳих абхазских алфавитах и Ҷ) о принципах лингвистического анализа звуковоҟ системы ӷзыка. В Су­ хуме же А.Н. Генко вел переговоры с редакциеҟ абхазскоҟ газеты «Краснаӷ Абхазиӷ» (Апсны Капш) об обеспечении АМ регулӷрным поступлением изданиҟ редакции, а также с Наркомпросом, в лице тов. Чочуа, в тех же целӷх обеспече­ ниӷ АМ изданиӷми на абхазском ӷзыке, выпускаемыми по почину Наркомпроса. Результатом переговоров ӷвлӷетсӷ по­ лучение АМ с момента переговоров (первые числа иҩнӷ с. г.) как абхазскоҟ газеты, так и всех других изданиҟ Абхазии на абхазском ӷзыке и на др. ӷзыках, имеҩҳих предметом абхазоведение в широком смысле. Благодарӷ просмотру на месте, на складе изданиҟ Наркомпроса, всех книжных ре­ сурсов, удалось также значительно пополнить суҳество­
вавшие в АМ пробелы и по части дореволҩционных из­ даниҟ. Из Сухума А.Н. Генко выехал на ҩг, в Гальскиҟ и Кодорскиҟ уезды Абхазскоҟ Республики, где, при участии ленинградских студентов­абхазов Кукбаӷ и А. Хашба, про­ изводил работу по собираниҩ памӷтников абхазского на­ родного творчества и материалов длӷ абхазскоҟ грамматики и словарӷ. Проездом в Очемчирах, центре Кодорского уезда, А.Н. Генко прочел лекциҩ на учительских курсах на тему: «Очередные задачи изучениӷ абхазского ӷзыка и народноҟ литературы». По возвраҳении в Сухум, А.Н. Генко вторич­ но принӷл участие в работе по реформе алфавита. Выехав затем в Сев. Абхазиҩ (Бзыбскиҟ уезд) А.Н. Генко продол­ жал там работу по народноҟ литературе и ӷзыку. Всего, к моменту последнего возвраҳениӷ в Сухум, было посеҳено 7 различных сельских пунктов вне Сухума. Закончив свои работы, А.Н. Генко сделал в заседании состоӷҳеҟ при Аб­ хазском Наркомпросе Абхазскоҟ Академии Ӷзыка и Лите­ ратуры подробныҟ доклад о результатах лингвистическоҟ части своеҟ поездки по Абхазии, представлӷҩҳих собоҟ около 100 различных фольклорных текстов в точноҟ фоне­ тическоҟ записи и материалов по абхазскоҟ грамматике и словарҩ (ок. 10.000 карточек). К опубликованиҩ добытых результатов уже приступлено, и часть материалов сдана в печать» (Генко 19№84 џҵҭ).
Аихшьалаҿы ишазгәаҭоу еиԥш, А.Н. Генко ари аекспедициатә усура иадиԥхьалеит Санкт-Петербург аҵара зҵоз аԥсуаа, иара истудентцәа А.К. Аҳашбеи В.И. Кәыкәбеи. Урҭ еиҳарак изызкыз аматериал аиҭагареи ииашаны анҵареи рҿы аекспедициа анапхгаҩы ицхраара акәын. Аха убри анаҩсгьы ианырҵон еиуеиԥшым аҿаԥыцтә рҿиамҭақәа. Убас, ари аекспедициазы А.К. Аҳашба еихшьалаҿы иҩуан:
Абри аекспедициа иалҵшәахаз А.Н. Генко ифольклортә напылаҩырақәеи А.К. Аҳашбеи В.И. Кәыкәбеи 1928 шықәсазтәи рфольклортә нҵамҭақәа рахьтә еиқәхаз атекстқәеи еидкыланы ргәаҭара иаанарԥшит урҭ зегьы рҿиаратә актк ишатәу, зныктәи ажәабжьеиҭаҳәара ишаҵанакуа. Текстла еиқәшәаз арҭ анҵамҭақәа рлексикеи рпаспорттә згәаҭарақәеи рҿы иҟоу аивыгарақәа аиқәыршәаҩцәеи аҭыжьыҩцәеи рредакциа иахылҿиаауеит. Ус анакәха, А.Н. Генко арҭ ифольклортә напылаҩырақәа рхаҭашьазы агәра ганы иуҳәар ҟалоит: аматериалқәа хаҭала ианызҵаз ԥсабарала иаԥсыуааз А.К. Аҳашбеи В.И. Кәыкәбеи ракәхоит. (Иахьынӡагәасҭаз ала, урҭ дара рхаҭақәагьы текстк еицанырҵомызт, рҩыџьагьы еиуеиԥшым ажәабжьҳәаҩцәа рҿынтә дара рхатәы нҵамҭақәа ҟарҵон.) Урҭ атекстқәа (дара анҵаҩцәа ицырхырааны акәхап) А.Н. Генко ихиҩылааит. Ҵабыргуп, А.Н. Генко иҭиҵаауаз кавказтәи абызшәақәа идыруан, аха 1928 шықәсазы аԥсшәа практикала ишиҭахыз аус алаиуртә издыррымызт, еиуеиԥшым ажәақәа, ажәеидҳәалақәа аниҵаргьы, асиужет змоу ашәа, ма аҳәамҭа ас ииашаны аԥсышәала ашьҭкаара илшарымызт. Избан акәзар ажәабжьҳәаҩ ицәажәашьҭыбжь уахьӡаны ақьаад иануҵаразы, аԥхьаӡа иргыланы, дызлацәажәо абызшәа бзиаӡаны иуаҳауазароуп, ицқьаны иудыруазароуп, ԥсабарала иуныруазароуп. Убри азы акәхоит А.К. Аҳашбеи В.И. Кәыкәбеи А.Н. Генко аус ицураҿы еиҳараӡак аиҭагара изазкыз. (Анапылаҩырақәа ирныԥшуеит ранҵара ашьҭахь ҿыц ишыхҩылаау.) Ари иалҵшәахеит аизгаҩцәа ахҩыкгьы 1928 шықәсазтәи рфольклортә напылаҩырақәа. А.К. Аҳашбеи В.И. Кәыкәбеи ртекстқәа еиԥшӡамызт, А.Н. Генко итекстқәа ракәзар, шьаҭанкыла аԥхьатәиқәа иреиԥшын, дара рҿынтә иааган.
Ари агәаанагара дырҵабыргуеит даҽа ҭагылазаашьақәакгьы. Акы – А.К. Аҳашбеи В.И. Кәыкәбеи 1928 шықәсазтәи ранҵамҭақәак 1960 шықәсанӡа (А.Н. Генко ифольклортә напылаҩырақәа Аԥсныҟа иаагахаанӡа) икьыԥхьхахьан, рхыҵхырҭақәагьы дара аҵарауаа рнапылаҩырақәа ракәхон (џьара-џьара анҵаҩцәа рыхьӡқәа зрыҵаҩымызгьы арҭ аҵарауаа рырӡра иадҳәалан). Иҩбахаз – 1972 шықәсазы Хә.С. Бӷажәба (А.Н. Генкогьы А.К. Аҳашбагьы рфольклортә напылаҩырақәа змаз), С.Л. Зыхәба далархәны, ҩҩ-шәҟәык еиқәиршәеит: «Аԥсуа жәлар рпоезиа» аҩбатәи аҭыжьра (аредакциа азиуит С.Л. Зыхәба), А. К. Аҳашба «Иалкаау иусумҭақәа» (иагәылоу афольклортә нҵамҭақәа акьыԥхь иазирхиеит С. Л. Зыхәба). Аҩбагьы А.Н. Генко абарҭ ифольклортә напылаҩырақәа ирықәшәо атекстқәа ргәылоуп: актәи аизгаҿы – А.Н. Генко ианҵамҭақәаны, иара инапылаҩырақәа рҿынтә иааганы, аҩбатәи ашәҟәаҿы – А.К.
Аҳашба ианҵамҭақәаны, иара инапылаҩырақәа рҿынтә иааганы. Аиқәыршәаҩцәа аҵарауаа рфольклортә напылаҩырақәа еиҿдмырԥшит, уимоу, еиуеиԥшым ахыҵхырҭақәа рҿынтә иаагаз, аха аҩ-шәҟәыкгьы рҿы зтекстқәа еиқәшәаны, зпаспорттә згәаҭарақәа еиуеиԥшымхаз анҵамҭақәагьы ара игәамҭакәа инхеит.
Абри 1928 шықәсазтәи аекспедициа иалҵшәахаз афольклортә напылаҩырақәа рҭоурыхқәагьы еиуеиԥшымхеит: А.К. Аҳашба ихатәы архив аҿы ишьҭаз арҭ ифольклортә нҵамҭақәа рыхәҭак (абжьыуа диалект иаҵанакуа атекстқәа) еиқәхеит еиуеиԥшым аҭыжьымҭақәа рҿыҴ. В.И. Кәыкәба ихатәы архив аҿы ишьҭаз арҭ ифольклортә нҵамҭақәа зеиқәымхеит (рхабар еилкаам), икьыԥхьу нҵамҭак ада. А.Н. Генко ихатәы архив аҿы ишьҭаз арҭ ифольклортә напылаҩырақәа (А.К. Аҳашбеи В.И Кәыкәбеи ранҵамҭақәа рыла ишьақәгылоу) хазшәҟәны иҭыжьын 2001 шықәсазы (Џьапуа 200Ҵ). 1928 шықәсазтәи арҭ анапылаҩырақәа хра злоу материалқәоуп аԥсуа бызшәа адиалектқәа рҵаразы, аԥсуаа рҿаԥыцтә традициа аҭҵааразы, аԥсуа фольклор атекстологиазы.
Афольклорҭҵаара аҭоурых ишадыруа еиԥш, афольклортә текстқәа аханатә реизгара иалагаз иреиуоуп алингвистцәеи аетнологцәеи. Урҭ рахьтә афольклорҭҵааразы ианакәызаалак аԥыжәара аман алингвист ианҵамҭа. Избан акәзар аетнолог лымкаала дзышьҭоу атекст аҭоурыхтә ҵакы, изыдҳәалоу аритуал акәзар, алингвист атекст афонетикатә, алексикатә ҷыдарақәа еиқәирхоит, ажәабжьеиҭаҳәара апоетикеи астили иԥсахӡом. Абри аганахьала, аԥсуаҭҵаараҿы арҭ аматериалқәа аԥхьаӡа акәны диалектологиала ииашаны иҟаҵоу, апрофессионалтә филологцәа рнапала ианырҵаз фольклортә текстқәоуп. (Хаҭала ианызҵоз А.К. Аҳашбеи В.И. Кәыкәбеи усҟан ишыстудентцәазгьы, рбызшәадырратә зыҟаҵара
1 Анапылаҩырақәа рхаҭақәа аҵарауаҩ иалкаау иусумҭақәеи ифольклортә нҵамҭақәеи аҭыжьра иаззырхиаз Хә.С. Бӷажәба ихатәы архив аҿы ишьҭазаргьы здыруадаҴ
бзиа уацәҩашьом.) Диалектологиатә нҵамҭақәак раҳасабала, урҭ ирныԥшуеит иананҵаз аамҭазтәи аԥсуаа ражәартәашьа, ражәаҳәа аҿаԥыцтә ҷыдара хадақәа, еиуеиԥшым ашьҭыбжьқәа рхархәашьа, адиалекттә лексика. Ҵабыргуп, афольклортә текст ҩралатәи анҵара аҿаԥыцтә рҿиамҭа аҷыдарақәа зегьы азеиқәырхом, аиҭаҳәаҩ дааҭгыла-ааҭгыло, диктантла дцәажәалар акәхоит. Аха иара убасҟангьы алингвистикатә нҵамҭа атекст аԥсабара хаҭа аҿынтә еиқәнархо маҷӡам.
Аматериалқәа, рхыԥхьаӡара шырацәамгьы, Аԥсны ахы-аҵыхәа еиуеиԥшым аҭыԥқәа рҿы изланҵоу ала, иуҳәар ҟалоит, урҭ хадаратәла ирнубаалоит ҳәа 19№0­тәи ашықәсқәа рзы (иааидкылан XX ашәышықәсазы) аԥсуаа рфольклортә гәалаҟазаара, рдоуҳатә ҿаԥыцтә культура (рмифологиатә, риепикатә, рҭоурыхтә, рыбзазаратә дунеи) аҷыдарақәа. Атекстқәа реилазаараҿы иҟоуп аԥсуаа рфольклор ажанр хадақәа зегьы ирыҵаркуа арҿиамҭақәа (амифологиатә-қьабзтә ашәақәа, амифологиатә ҳәамҭақәа, нарҭааи Абрыскьыли ирыхҳәаау аепикатә ҳәамҭақәа, афырхаҵара-ҭоурыхтә ашәақәеи аҳәамҭақәеи, аҭоурыхтә ҳәамҭақәа, алакәқәа, абзазаратә ашәақәа), иара убас аетнологиатә нҵамҭақәа. Урҭ рахьтә имаҷӡам аԥсуаа рҿы аԥхьаӡа акәны ианҵоу афольклортә мотивқәеи асиужетқәеи. Атекстқәа рӷьырак рсахьаркыра аганахьала даҽакы иалаҩашьом, иуҳәар ҟалоит, фольклортә классикатә рҿиамҭақәоуп ҳәа. Рсиужетқәеи, рмотивқәеи, рытрадициатә поетикеи даара ихаҭәаауп, реиҿартәышьа, ркомпозициа ҟазарыла еиҿкаауп.
Амифологиатә-қьабзтә ашәақәа рхыԥхьаӡараҿы иҟоуп Анцәеи еиуеиԥшым Анцәахәқәеи рашәақәа, ирызку аныҳәарақәа. Арҭ амифологиатә ашәақәа (еиҳаракгьы Ажәеиԥшьаа, Аиргь, Аиҭар, Анана-Гәында рашәақәа) аԥхьаӡа акәны аԥсышәала иҟаҵоу нҵамҭақәоуп, насгьы сахьаркыратә еилазаашьала ихаҭәаауп, урҭ иргәылоуп еиуеиԥшым аритуалқәа ирхылҿиаауа архаикатә, амагиатә лексика. Ашәарыцара иазҟазамыз, ԥсҭазаарас измамыз, адгьыл, ажәҩан, аԥсабара рымчхара агәра зымгоз, амифологиатә дунеидкылара злаҽны иҟамыз ажәлар, хымԥада, ирзаԥҵомызт ас еиԥш иҟоу арҿиамҭақәа. Амифологиатә дунеидкылашьа иахылҿиаауеит амифологиатә ҳәамҭақәагьы. Урҭ рызкуп еиуеиԥшым ахаҿсахьақәа ирыдҳәалоу амифологиатә хҭысқәа. Арҭ аҳәамҭақәа хәҭакахьала (Ажәеиԥшьаа, аҵанаа уҳәа ирызку) аԥхьаӡа акәны иҟаҵоу нҵамҭақәоуп.
Афырхаҵара-архаикатә епос ажанр аҿы еидкылоуп нарҭаа ражәабжьқәа 13 тексти Абрыскьыл изку ҳәамҭаки. Иазгәаҭатәу, уаанӡа аԥсуаа рнарҭтә епос атексқәа асҟак анҵаны иҟамызт. 1928 шықәсанӡа еизгаз нарҭаа рҳәамҭақәа иаарылукаартә иҟоуп Н.И. Марр ифольклортә коллекциа иалоу, 1913, 1915 шықәсқәа рзы ианҵоу атекстқәа ҩҩба (Зыхәба 19қҵҚҴҷ–ҴҬ), С.Н. Џьанашьиа 1921 шықәсазы ианиҵаз ҩҩ-текстк (Џьанашьиа 19қԥҚҴԥҬ–ҴҬҚ), Г.Ф. Чурсин 1925 шықәсазы аурысшәала зҵакқәа еиҭаҳәаны ианиҵаз хә-сиужетк (Чурсин 19574 №ҴҚ–№№3). Аха усгьы мотивлеи, сиужетлеи, поетикатә еилазаашьалеи, нҵашьалеи урҭ иреиԥшым, даарагьы ихадырҭәаауеит А.Н. Генко ифольклортә напылаҩырақәа иргәылоу нарҭаа рҳәамҭақәа. Урҭ рахьтә иҟоуп аԥхьаӡа акәны аԥсышәала ианҵоу аепикатә сиужетқәеи амотивқәеи, иара убас аԥхьаӡа акәны инеиҵыхны, сахьаркырала ас игәылҭәааны ишьақәгылоу аҳәамҭақәа.
Аепикатә рҿиамҭақәа ирыцырҵоит афырхаҵара-ҭоурыхтә ашәақәеи аҳәамҭақәеи. А.Н. Генко ифольклортә напылаҩырақәа рҿы ари аепикатә жанр зегь реиҳа инарҭбаан ицәыргоуп (ҶҴ текст). Уаанӡа аԥсуаа рфырхаҵараҭоурыхтә ашәақәеи аҳәамҭақәеи ас инеиҵыхны ианҵаны иҟамлацызт. Арҿиамҭақәа зегьы, шамахамзар, аԥхьаӡа акәны иҟаҵоу нҵамҭақәоуп, насгьы иҟоуп аԥхьаҟа уаҳа ианҵамхақәаз, уаҳа ас баҩхатәрала еиқәыршәаны изцәырымҵыз авариантқәагьы. Ара иуԥылоит, Аԥсуа ҳәынҭқарра ашьақәгылара инаркны ааскьатәи аамҭақәа рҿынӡа, еиуеиԥшым афырхацәеи афырхаҵаратә хҭысқәеи
ирыдҳәалоу арҿиамҭақәа. Убарҭ иреиуоуп Ԥшькьаҿ-иԥа Манча, Абаҭаа Беслан, Наԥҳа Кьагәа, Кәыџ Капыта, Аҭлаҟасоу-иԥа Иармахәыҭ, Адлеиба Кәын, Шьақар-иԥа (Салаҟиа) Спирдон уҳәа ирызку ашәақәеи аҳәамҭақәеи. Арҿиамҭақәа рсахьаркыратә хаҭәаашьа ибзианы ианыԥшуеит аԥсуаа жәытәнатә аахыс иааргоз рҿаԥыц-епикатә шәаҳәаратә, жәабжьеиҭаҳәаратә традициа.
Анапылаҩырақәа иргәылоуп аԥсуааи еиуеиԥшым аԥсуа жәлақәеи рхылҵшьҭра иазку аетногенезтә, агенеалогиатә ҟазшьа змоу аҭоурыхтә ҳәамҭақәа, иара убас амифологиатә, анашанатә, алегендатә, ановеллатә ҟазшьа змоу алакәқәа.
Рхыԥхьаӡара маҷымкәа рҽалыркаауеит абзазаратә ашәақәа. Урҭ персонажцәа хадақәас ирымоуп, ихьӡдыртәуеит: арԥызбеи аԥҳәызбеи, уан лҭаца, абжьаҩашьахабжьаҟьала, еиуеиԥшым ажәларқәа, ажәлақәа, ақыҭақәа. Арҭ алирикатә ашәақәа ҷыдала ирныԥшуеит аԥсуаа рҿапыцтә сатира, риумор, рыччаратә культура.
Анапылаҩырақәа рҿы иҟоуп, иара убас аԥсуаа рытрадициатә культураҿы аныхеи ажьиреи рыхныҳәашьа, амаҳәи аҭацеи рхымҩаԥгашьа ирызку аетнологиатә нҵамҭақәа.
Иазгәаҭатәу, анапылаҩырақәа ржанрқәа зегь рахьтә еиҳа аԥыжәара рымоуп архаикатәи аҭоурыхтәи епикатә рҿиамҭақәа. Аизгаҩцәа зыҿцәажәаз ажәабжьҳәаҩцәа рфольклортә репертуар аҿы «аепикатә дырра» аҳәаақәа ҭбаа-ҭыцәуп, ахы иақәиҭуп, урҭ рфольклортә гәынкылараҿы еиҳа ишьақәханы иҟоуп, иалкаау аҭыԥ амоуп аепикатә лагамҭа. Ара еиҳа ицәыргахеит ажәабжьҳәаҩцәа рырҿиаратә лшарақәа.
Анапылаҩырақәа иргәылоу атекстқәа 88 анҵан Аԥсны еиуеиԥшым аҭыԥқәа (Чхәарҭал, Бедиа, Тҟәарчал, Ҭхьына, лоу, Калдахәара, Блабырхәа, Бармышь) рҿы инхоз №8­ҩык ажәабжьҳәаҩцәа рҟынтә. Урҭ рахьтә иубарҭоуп зрепертуар еиҳа еиҵыхыз, абаҩхатәра бзиа злаз ажәабжьҳәаҩцәа, ашәаҳәаҩцәа: Мачагәа Адлеиба (амифологиеи, афырхаҵаратә ҳәамҭақәеи, ахьӡыртәрақәеи еиԥшны ирызҟазазҬ; Гәлиза Ӷәарзалиа-ԥҳа (афырхаҵаратәи абзазаратәи ашәақәа даара исахьаркны иназыгӡозҬ; Шәлиман Барцыц (амифологиатә ашәақәеи аҳәамҭақәеи еиҳа издыруазҬ; Басиаҭ Џьапуа, Қәацә Аҳәба (аепикатә ашәақәеи аҳәамҭақәеи ирызҟазаз).
Хыхь ишазгәасҭаз еиԥш, А.Н. Генко ифольклортә напылаҩырақәа хәы змам хыҵхырҭақәоуп аԥсуа фольклор атекстологиа азҵаарақәа рзы. Зегь раԥхьаӡа иргыланы, ари афольклортә коллекциаҿы еиқәхеит А.К. Аҳашбеи В.И. Кәыкәбеи ибжьаӡыз рнапылаҩырақәа рахьтә 1928 шықәсазтәи ранҵамҭақәа рыхәҭак (дара роуп арҭ атекстқәа хаҭала ианызҵаз). Анапылаҩырақәа иргәылоу атекстқәа рахьтә 47 нҵамҭа еиуеиԥшым аизгақәа рҿы уаанӡа икьыԥхьхахьан. Акьыԥхьымҭақәа зегьы рхыҵхырҭақәа еиԥшымызт. А.К. Аҳашба, В.И. Кәыкәба, мамзаргьы А.Н. Генко рнапылаҩырақәа рахьтә иааган. Текстқәак ркьыԥхьымҭақәа еиуеиԥшым ахыҵхырҭақәа еицроуит.
Иазгәаҭатәу, анҵамҭақәа кьыԥхьхацыԥхьаӡа ирҿыцны аредакциа рзухон, лассы-ласс ирыцу азгәаҭақәа (рпаспортқәа) еилахәахон. Убри иахҟьаны атекстқәа иԥсабаратәым авариантқәа роуан, рҿаԥыцтә дунеи еиҳа-еиҳа иацәыхарахон. Аха уажәшьҭа (А.Н. Генко ифольклортә напылаҩырақәа ирыбзоураны) изныкымкәа аредакциа зызуу аԥсуа фольклор аматериалқәа рыхәҭак аԥхьатәи ранҵашьа, рхаҭашьа иаша шьақәыргылахеит. Уи даара хра злоу акоуп анҵамҭа афольклортә реконструкциазы, атекстологиатә ҭоурых азы.
Анапылаҩырақәа реиқәыршәашьа. Анапылаҩырақәа акьыԥхь разырхиараан хықәкы хадас иҟаз атекстқәа аоригинал аҿы ишыҟоу рааныжьра акәын (иалагалоу «аԥсахрақәагьы» убри иазкуп). Аха уи ус имариангьы иҟам. Анҵаҩцәа ажәабжьҳәаҩцәа ражәаҳәа шеиқәдырхозгьы, дара ишырҳәоз ианырҵарц ишаҿызгьы, атекст напылатәи анҵара ишаҟазшьоу еиԥш, изхьымӡоз, ирцәыбжьахоз, ирзынамыгӡоз аҭыԥқәагьы маҷым. Атекстқәа зегь рыла ихаҭәаау фонетикатә нҵамҭақәаны иҟам (абызшәа иамоу ашьҭыбжьқәа зегьы, ақәыӷәӷәарақәа, апаузақәа, аинтонациақәа уҳәа алкааны). Ажәабжьҳәаҩ дызлацәажәоз адиалекти анҵаҩы ибызшәатә диалекти анеицылозгьы ҟалон. Убас, хаҭала ибзыԥтәыз В.И. Кәыкәба абжьыуатәи ажәабжьҳәаҩцәа рҿынтә ианиҵоз атекстқәа џьара-џьара бзыԥтәи адиалект аҷыдарақәа рныԥшит, уимоу, хаҭала ибжьыуатәыз А.К. Аҳашба ианҵамҭаны, аха иара инапы зхигаз атекстқәагьы бзыԥтәи адиалект иашьашәалахеит. Насгьы афольклортә жәабжьеиҭаҳәара алитературатә ҩышьаԥҟарақәа зынӡагьы ирықәшәом, ахатәы орфографиеи ахатәы пунктуациеи амоуп. Урҭ зегьы цқьа иазгәаҭаны иҟам анапылаҩырақәа рҿы. Иалкаам иара убас иԥиоу иԥиам ажәаҳәақәа. Ауадаҩрақәа ирыцнаҵеит атекстқәа зланҵоу Н.И. Марр итранскрипциаҿы анбан ду аҟамзаарагьы.
Абарҭ аҷыдарақәа азгәаҭоуп, иахьынӡауа ихарҭәаауп атекстқәа иахьатәи аԥсуа ҩырахь ииаганы аҭыжьра разырхиараан. Даҽакала иуҳәозар, анҵамҭақәа рҩышьа (ақьаад ранҵашьа) зынӡа ирҿыцуп, рорфографиеи рпунктуациеи шьақәыргылоуп, рдиалогқәа алкаауп, иԥиоу иԥиам ражәаҳәақәа еиҩдыраауп. Атекстқәа реилкаара арманшәаларазы (рыхьӡқәеи рхаҭақәеи рҿы) ирыцҵоу ашьҭыбжьқәа, ажәақәа, ажәеидҳәалақәа зегьы ахыц ԥшьыркцақәа ирҭакуп. Анапылаҩыраҿы атекстқәа рыҩныҵҟа ахыц ырхәақәа ирҭакны иарбаз азгәаҭақәа реиҳарак акомментариқәа рахь ииагоуп. Ус шакәугьы, аоригинал афонетикатә ҷыдарақәа зегьы ныҭкааны реиқәырхара мариамхеит (иаҳҳәап, атехникатә уадаҩрақәа ирыхҟьаны, ақәыӷәӷәарақәа залкаамхеит). Аха ашәҟәаҿы анҵамҭақәа ирыцҵоуп анапылаҩырақәа роригинал ахаҭагьы. Уи еиҳа иарманшәалоит атекстқәа рыԥсабара хаҭа аилкаара.
Афольклортә материалқәа анапылаҩыраҿтәи реишьҭагылашьа ԥсахны, жанртә-тематикатә системала еихшоуп, урҭ рыҩныҵҟа атекстқәа сиужеттә тематикала
еиҵаргылоуп (анҵамҭақәа зегьы рхатә номерқәа рыҭаны), афольклортә традициа «ахронологиа» иахьынӡауа иазгәаҭаны.
Атекстқәа ирыцу акомментариқәа рҿы аханатә ицоит анҵамҭа аномер, ахьӡ (авариант амазар, аномер ахыц ырхәақәа ирҭакны иалкааупҬ; анаҩс – атекст згәылоу атетрад аномери адаҟьақәеи (ахыц ԥшьыркцақәа ирҭакны), иара уа (ахыц ырхәақәа ирҭакны) иарбоуп (иахьазгәаҭоу атекстқәа рҿы) изанҵамҭоу ихьӡ адырга – анбан ду А, ма В; ажәабжьҳәаҩ ихьӡи ижәлеи, шаҟа шықәса ихыҵуаз, дыхьынхоз. Анҵамҭақәа рхаҭашьа иазку азгәаҭарақәа рҿы еиҳарак хшыҩзышьҭра азууп урҭ ртекстологиатә ҭоурых – рпоетикатә хаҭәаашьа, рвариантқәеи дареи реизыҟазаашьа, иахькьыԥхьхахьоу, ирыхҭысыз аредакциақәа, еиуеиԥшым аԥсахрақәа.
Уажәшьҭа сиасуеит сусумҭа ихадароу аналитикатә хәҭахьы: А.Н. Генко инапылаҩырақәа рахьтә иаагоу атекстқәа рыхәҭак уаанӡа (№00 шықәсанӡа) иахькьыԥхьыз, ишкьыԥхьыз уҳәа ртекстологиатә ԥсахрақәа разгәаҭарахь. Атекстқәа аазгоит аизгаҿы (Џьапуа 200Ҵ) реишьҭаргылашьа инақәыршәаны. (Аҿырԥштәқәа рҿы атекстқәа ирыхҭысуаз асемантикатә редакциақәа курсивла иалкаауп.)
«Ажәаиԥшь рашәа» (Џьапуа 200Ҵ: 27, Ҵ) Анҵамҭа аԥхьа икьыԥхьын 1964 шықәсазы (атранскрипциатә ҩырала, аурысшәахь аиҭага ацҵаны) (Бӷажәба 19қҚҚҷԥ№, №4 (ҴҬ), анаҩс – 1972 шықәсазы (Гәлиа, Бӷажәба 197№4 14, Ҵҷ), уантә ихкьыԥхьлаан 1992 шықәсазы (Кәаӷәаниа 19)ҶҚқ), ҶҚ). Актәи акьыԥхьымҭа атекст аориганал еиҳа иақәшәоит, аха усгьы ҩҩ-цәаҳәак аредакциа рызууп. Цәаҳәак («Иыуфаз, иыужәыз ауаа иырыуҭараны иыҟауп») злашьақәгылоу азҳәа иыҟауп аҿы ахԥатәи ахаҿырбагатә аффикс -и ԥсахуп аҩбатәи ахаҿырбагатә аффикс -у ала. Даҽа
цәаҳәак («Нас сгәырӷьаҵәа сҟазҵаз Ажәаиԥшь») злалаго ажәа нас ԥсаххеит аҟалашьатә ҭагылазаашьа абас ала. Анаҩстәи акьыԥхьымҭақәа рҿы атекст аредакциа еиҳагьы ахы иақәиҭуп. Еиҿшәырԥш, иаҳҳәап:
А.Н. Генко инапылаҩыраҿы:
Иыуфаз, иыужәыз ауаа иырыуҭараны иыҟауп.  Нас сгәырӷьаҵәа сҟазҵаз Ажәаиԥшь.
Акы ансыуҭа аҭыԥ ахь сцуаит.
Хә.С. Бӷажәба икьыԥхьымҭаҿы:
Иуфаз, иужәыз ауаа ируҭараны уҟоуп  Абас сгәырӷьаҵәа сҟазҵаз, Ажәеиԥшь  Акы ансумҭа аҭыԥахь сцоит.
Ажәа ансыуҭа ҵакыла иаҿагыло, антонимра азызуа ажәа ансумҭа ала ианԥсахха, ажәытәӡатәи амагиатә ашәа асемантика еилахәеит, уимоу, иуморла иҳәоушәа иҟалеит.
«Аиыргь ашәа» (Џьапуа 200Ҵ: 28, Қ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 19ҵҶҚҴҵ – 18, №0), уантә ихкьыԥхьлаан 1992 шықәсазы (Кәаӷәаниа 19)ҶҚԥҴ, Ққ). Акьыԥхьымҭаҿы ашәа ацәаҳәак ажәа ҿыцк ацҵоуп. Еиҿшәырԥш:
А.Н. Генко инапылаҩыраҿы: Гәаҩацыԥхьаӡа уышәақь-мцабжь гауаит.
Хә.С. Бӷажәба икьыԥхьымҭаҿы:
Гәаҩа ҭыԥ-цыԥхьаӡа – ушәақь мцабжь гауеит.
«Аиаргь ашәа» (Џьапуа 200Ҵ: 28, џ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 197№4 16 –Ҵҵ, Ҵԥ), уантә ихкьыԥхьлаан 1992 шықәсазы (Кәаӷәаниа 19)ҶҚԥҭ–ԥҴ, Қџ). Акьыԥхьымҭаҿы ашәа ацәаҳәақәак рҵакы еиҭарсуп. Еиҿшәырԥш:
А.Н. Генко инапылаҩыраҿы: Шәарах ссазар – цәаԥхьаӡарауп, Мышәызаргьы – мышәцәарҳарауп.
Хә.С. Бӷажәба икьыԥхьымҭаҿы: Шәарах ссазар – цәа ԥхьаӡарҭоуп, Мышәызаргьы – мышәцәа рҳарҭоуп.
«Агәында ныҳәа» (Џьапуа 200ҴҚҶ), ҵ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 197№4 19, ҶҚ), уантә ихкьыԥхьлаан 1992 шықәсазы (Кәаӷәаниа 19)ҶҚԥқ, қҴ). Акьыԥхьымҭаҿы аныҳәара ацәаҳәақәак рҵакы еиҭарсуп. Еиҿшәырԥш:
А.Н. Генко инапылаҩыраҿы:
Анан Агәында, Гәында-ԥшқа бара! Бызхылаԥшыу адгьыл алыԥха рыҭ, Иықәырӷьаца, ашьха рацәаны Анцәа иыҳаҭ! Рхәыжә-рҟьыжә ада ԥхасҭа рмауааит!
Хә.С. Бӷажәба икьыԥхьымҭаҿы: Анан Агәында, Гәында-ԥшӡа бара, Бызхылаԥшу адгьыл алԥха ҳаҭ, Иқәырӷьаца, ашьха рацәаны иҳаҭ, Рхәыжәи руаци ада ԥхасҭа рмоуааит.
Аныҳәара атрадициатә формулақәа ас аредакциа рзура (Анцәа ихьӡ абжьыршәара усҟантәи аидеологиа иахҟьозар акәхарын) атекст аҿаԥыцтә цәаҩа, аԥсабара хаҭа иалнахуеит, еицанакуеит.
«Аҵан ражәабжь» (Џьапуа 200ҴҚҷҶ–33, ҴҶ). Анҵамҭа аԥхьа икьыԥхьын 1936 шықәсазы (Аҳашба, Кәыкәба 19ҷқҚҴҴџ–ҴҴқ), анаҩс – 1940 шықәсазы (Шьаҟрыл, Бӷажәба 19ҚҭҚққ–68), анаҩс – 1965 шықәсазы (Шьаҟрыл, Бӷажәба 19қџҚҶҶ–№3), уантә ихкьыԥхьлаан 1975 шықәсазы (Салаҟаиа 19ҵџҚҴҶҴ–ҴҶ№9, анаҩс – 1972 шықәсазы (А.К. Аҳашба ианҵамҭақәа ирыланы) (Аҳашба 197№4 ?83–ҴԥҚ). Иара убас атекст аурысшәахь еиҭаган иануп изныкымкәа иҭыҵхьоу, Хә.С. Бӷажәба еиқәиршәаз аԥсуа лакәқәа реизга (Бӷажәба 19ҵқҚҷҬ–Қҭ).
Актәи акьыԥхьымҭа авторцәас иамоуп А.К. Аҳашбеи В.И. Кәыкәбеи. Урҭ ари атекст алитературатә бызшәахьы ииаганы аредакциа азыруит. Амала иҩашьаӡом акьыԥхьымҭа (бзыԥтәи адиалект аҷыдарақәа зланыԥшуала) лымкаала В.И. Кәыкәба (хаҭала ибзыԥтәыз) инапы ишыҵижьыз. Араҟа атект зҿынтәи ианҵоу дарбам, иахьанҵоуи иананҵоуи еилахәоуп («Ԥақәашь ақыҭа, ианиҵеит А. Аҳашба. 15.05. 1934 ш.»). Анаҩстәи акьыԥхьымҭақәа рыҿгьы атекст ирҿыцны аредакциа азууп. А.Н. Генко инапылаҩыраҿтәи атекст еиҳа иақәшәоит А.К. Аҳашба ианҵамҭақәа иргәылоу атекст (А.К. Аҳашба А.Н. Генко ииҭаз ианҵамҭа ахҩылаа иаргьы иникылазар акәхап), аха араҟа уи иацу апаспорттә згәаҭарақәа хаҭәаам.
Атекст акьыԥхьымҭақәа зегьы злеиԥшым аҷыдарақәа иреиуоуп – астиль «арҽеира», «аиҭарҽеира», ажәақәеи ажәа формақәеи рыԥсахра, реиҭаԥсахра... Иаҳҳәап, атопоним «Ацәгылара» актәи акьыԥхьымҭаҿы «Аҽагылара» ҳәа иҟоуп, анаҩс – «Аҿагылара», ма «Аҽгылара» ҳәа. Еиҿшәырԥш:
А.Н. Генко инапылаҩыраҿы:
Ажәытә аҵан аныҟаз ашьха иынхауазаап. Уысҟан ашьха асы, ақәа, акы ауамзаап, аԥшагьы асуамызт. Дара уыс иыҟан, иарбанзаалакьгьы акы уысыс иырымамкәа, акы иацәымшәауа, ԥсы зхаз ак уысыс иырымԥхьаӡауа иыҟазаап.  Уыс иышыҟаз, зны аҵангәара иахьҭатәаз аҽнышьыбжьаун ахьтәы кәаса ахьтәы гара аныргыланы, аԥшқа ӡыҟы даниаланы хыхьтәыи дылбаарышьҭыит. Дылазышьҭыз закәыу саидрауҴ Аҵан арыи ахәыҷы данырба, иыгәырӷьаҵәа иыҟалан...
А.К. Аҳашбеи В.И. Кәыкәбеи ркьыԥхьымҭаҿы (Аҳашба, Кәыкәба 19ҷқҚҴҴџҬҚ
Ажәытә аҵан ҳәа џьоукы ыҟан. Уырҭ ашьха инхон, уаа ссан, аҭырас иықәланы икарҿон рҳәеит. Уысҟан ашьха асы, ақәа акы ауамзаарын, аԥша цәгьа асуамызт. Дара иарбанзаалакь акы усыс ирымкуа, акы иацәымшәуа, ԥсы зхаз, кы уысс ирымԥхьаӡуа иҟазаарын. Уыс ишыҟаз
зны аҵан-гәара иахҭатәаз аҽнышьыбжьон ахьтәы-кәаса ахьтәы гара аныргыланы аԥшқа даниаланы хыхьтәыи акы дылбаанашьҭыит, дылбаазышьҭыз закәыу уаҩы изымдыруа. Аҵан ари ахәыҷы данырба игәырӷьаҵәа иҟалеит.
А.Н. Генко инапылаҩыраҿы:
Уажәыгь ашьха иыҟауп аҵангәарақәа, аҵан рыхаан иаиқәырҵақәаз. Раиҷшьха иыҟауп ҩадарак. Ацәгылара ҳәа иахьашьҭоу.
К.С. Шьаҟрыли Хә.С. Бӷажәбеи ркьыԥхьымҭаҿы (Шьаҟрыл, Бӷажәба 19қџҚҶҴҬ:
Уажәгьы ашьха иҟоуп ҩадарак, Аҿагылара ҳәа иахьашьҭоу.
А.Н. Генко инапылаҩыраҿы:
Ахьтәы кәаса ахьтәы гара аныргыланы, аԥшқа ӡыҟы даниаланы... Дандыуха, зны дшыҟаз, уыс дырызҵааит дзааӡаз. Уыбрыи азауп ашьха хаҳәқәа заигьы бжьаны иызыҟау, акгьы зымԥҟауа. Раиҷшьха иыҟауп ҩадарак, Ацәгылара ҳәа иахьашьҭоу. Ас захьӡыу уыи ауп: аҵан дашьҭалазаап шьамхыла иыскуаит ҳәа абнацә. Иԥхаҵаны иыманы дышнаиуаз...
С.Л. Зыхәба икьыԥхьымҭаҿы (Аҳашба 197№4 ?83Ҭ4  Ахьтәы қьаса ахьтәы гара аныргыланы аԥшқа даниаланы  Дандуха зны дрызҵааит дзааӡаз. Убри азоуп ашьха хаҳәқәа зегь бжьаны изыҟоу, акгьы зымԥҟьауа. Реҵшьха иҟоуп ҩадарак, Аҽгылара ҳәа иахьашьҭоу. Ус захьӡу уи ауп: аҵан дашьҭалазаап шьамыхла абнацә скуеит ҳәа. Абнацә ԥхаҵаны дышнеиуаз...
«Аӡызлан» (Џьапуа 200ҴҚҷҵ, ҴҬ). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҴ). Акьыԥхьымҭаҿы атекст аетнографиатә нҵамҭақәа рхыԥхьаӡара иалоуп, апаспорттә згәаҭарақәа ацӡам, ҭыԥк аҿы ажәакгьы ԥсахуп. Еиҿшәырԥш:
А.Н. Генко инапылаҩыраҿы:
Лыхцә ахьыԥштәаланы иыҟауп.
С.Л. Зыхәба икьыԥхьымҭаҿы:
Лыхцәы иазышкәакәаны иҟоуп
«Нарҭ Сасырҟәа дышиз, амца шааигаз» (Џьапуа 200Ҵ: 3Ҭ–ҚҴ, ҶҴ). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 197№4 ?ҵҴ–ҴҵҚ). Акьыԥхьымҭаҿы атекст џьара-џьара ажәақәа реишьҭагылашьа ԥсахуп, астиль еиҭарсуп. Еиҿшәырԥш, иаҳҳәап:
А.Н. Генко инапылаҩыраҿы:
Дыибаит нарҭаа рыхьча нырцә дахьгылаз. Нас Сасырҟәа аҵаара иалаиргаит. Анцәа диыҳәан Сасырҟәа, жәаха-жәымш аҵаара иаҿын.
С.Л. Зыхәба икьыԥхьымҭаҿы:
Нарҭаа рыхьча нырцә дахьгылаз дылбеит.  Нас Сасрыҟәа анцәа диҳәан аҵаара иалаиргеит. Жәахажәымш аҵаара иаҿын.
«Нарҭ Сасырҟәа иажәабжь Сасырҟәеи ацәаӷәаҩи» (Џьапуа 200ҴҚҚҴ–Қҷ, №№). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҵқ–Ҵҵԥ), анаҩс – 1976 шықәсазы (аурысшәахь еиҭаганы) (Салаҟаиа 19ҵқҚҶҴҴ–ҶҴҚ). Акьыԥхьымҭаҿы атекст апаспорттә згәаҭарақәа нагӡам, џьараџьара ажәақәа реишьҭагылашьа ԥсахуп, ажәа ҿыцқәа ацҵоуп, ма ажәақәак зынӡа ибжьажьуп, астиль еиҭарсуп. Еиҿшәырԥш, иаҳҳәап:
А.Н. Генко инапылаҩыраҿы:
Нарҭ Сасырҟәа данааиывала, – Бзыиа уыуыит! – иыҳәан, аха ацкы иымҳәаит. Даиҭанаиҿыкәшан, – Бзыиа уыуыит! – иыҳәаит Сасырҟәа, аха ацкы иаиҭаимҳәаит. Ахынтә раан, – Бзыиа уыуыит! – аныиҳәа...
С.Л. Зыхәба икьыԥхьымҭаҿы:
Нарҭ Сасрыҟәа данааивала, – Бзиа ууит, – иҳәан, аха ацкы иеимҳәеит ицәаӷәоз. Ахынтә раан бзиа ууит аниҳәа...
«Нарҭ Сасрыҟәа дышиз, амца шааигаз, дышҭахаз» (Џьапуа 200ҴҚҚҷ– 47, №3). Анҵамҭа аԥхьа икьыԥхьын 1936 шықәсазы (В.И. Кәыкәба ианҵамҭаны) (Аҳашба, Кәыкәба 19ҷқҚҶџ–ҷҴ), уантә ихкьыԥхьлаан 1940 шықәсазы (Шьаҟрыл, Бӷажәба 19ҚҭҚҶҷ–ҷҚ). Анапылаҩыреи акьыԥхьымҭеи акырӡа еивыгоуп. Атекст даара аредакциа азууп, ибжьажьу, иацҵоу ажәақәа, ацәаҳәақәа рацәоуп. Уимоу, аҳәамҭа аҵыхәтәантәи асиужет («афырхаҵа нарцәыҟа ицара») шеибгоу иацрыхуп. Анҵаҩы (В.И. Кәыкәба) ари нарҭаа репос иацәтәыму мотивны иԥхьаӡазар акәхап. Насгьы (еиҳагьы оумашәа иубаша) иацҵоуп А.Н. Генко инапылаҩырақәа рҿы иҟам ҩҩ-сиужетк – «адгьыл аҵан агәылшьап шьны, аӡыхь ахақәиҭтәреи» (АТ 300) «адауы-ацәаӷәаҩ иқәшәареи». Анҵамҭа аханатә ишыҟаз уажәшьҭа аҳәара уадаҩуп. Уи шьақәыргылашьа амам В.И. Кәыкәба ихаҭа инапылаҩырақәа рыда. Ус шакәугьы, сгәанала, атекст (анапылаҩыраҿгьы акьыԥхьымҭаҿгьы) ахәҭақәа зегьы жәабжьҳәаҩык иҿынтә ианҵазар акәхоит.
«ханышь-иыԥа Ԥаҭраз» (Џьапуа 200ҴҚҚԥ–Қ), №5). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴԥҴ–ҴԥҶ). Акьыԥхьымҭаҿы атекст апаспорт ацым, насгьы џьара-џьара ажәақәа реишьҭагылашьа ԥсахуп, астиль еиҭарсуп. Уимоу, ажәақәагьы еиҭакуп, ма еицакуп. Еиҿшәырԥш, иаҳҳәап:
А. Н. Генко инапылаҩыраҿы:
– Ахәыҷы шықәсык ҵаанӡа аџырыи аџыԥхьыи аилаԥсаны иыҿаҵаны дышәааӡар, нас шәарҭ нарҭаа шәаҵкыс даиӷьны дыҟалауаит, – ҳәа.
С. Л. Зыхәба икьыԥхьымҭаҿы:
– Ахәҷы шықәсык ҵаанӡа аџыри аӡыԥхеи еилаҵаны дшәааӡар, нас шәарҭ нарҭаа шәаҵкыс деиӷьны дҟалоит, – ҳәа.
«Нарџьхьауыи хәажәарԥысыи ражәабжь» (Џьапуа 200Ҵ: 4Ҭ–џҴ, №6). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҵԥ–Ҵԥҭ). Акьыԥхьымҭаҿы атекст апаспорт нагӡам, насгьы џьара-џьара ажәақәа реицааишьа ԥсахуп, ажәаҳәа еиҭарсуп, ажәақәакгьы еиҭакуп, ма еицакуп. Еиҿшәырԥш, иаҳҳәап:
А.Н. Генко инапылаҩыраҿы:
Иылаиԥызаны, аҩныҟа днаганы днадыртәаит, ахь ҟәардә ргыланы.  – Хәажәарԥыс, иахьа уыхы здыу-шьылау дабтәыи лаԥсыу, адыунаи уахыҵәаны, уыхәажәханы Анцәа уыҟаиҵааит! – ҳәа.  Нарџьхьау бжьы-мҩак ахьаихагалау Ашәы ахыҵырҭаҟны дхаҳәханы даақәхаит. Хәажәарԥысгьы дхәажәханы, адыунаи дахыҵәаны дҟалаит. Ахәажә зхылҵызгьы Хәажәарԥыс иауп, рҳәауаит.
С.Л. Зыхәба икьыԥхьымҭаҿы:
Илеизаны аҩныҟа днаганы днадыртәеит, аҟәардә ргыланы.  – Хәажәарԥыс, иахьа ухы ззушьуа дабтәи лаԥсу, адунеи уахыҵәаны ухьажьханы анцәа уҟаиҵааит! – ҳәа.  Нарџьхьоу бжьы-мҩак ахьеихагалоу ашә ахыҵырҭаҟны дхаҳәшаны даақәхеит. Хәажәарԥыс дхьажьхан, адунеи дахыҵәаны дҟалеит, ахьажь зхылҵызгьы Хәажәарԥыс иоуп, рҳәоит.
«Нарҭ Сасырҟәа иашәа» (Џьапуа 200ҴҚџџ– 56, 30). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҵҚ–Ҵҵқ). Акьыԥхьымҭаҿы атекст аҩныҵҟа ажәақәа реишьҭагылашьа ԥсахуп, астиль еиҭарсуп, џьара-џьара ацәаҳәақәа еилаԥсоуп, ажәақәак бжьажьуп, даҽа ажәақәак ацҵоуп. Еиҿшәырԥш, иаҳҳәап:
А.Н. Генко инапылаҩыраҿы:
«Сасырҟәа, уара уышнаиуа, иыуԥылара иыҟауп шьаук, ауахьад рыманы иышнаиуа. Ауахьад рышьҭахь, алымҳақәа дыуны ҽы ԥшра цәгьак рышьҭаланы иааиуаит». Ҩ-ҽы заҵәык дрыхьӡаанӡа аӡы иашьыит, акәымзар. Абас ала, абри азоуп Нарҭ Сасырҟәа нарҭаа ашәҩык хшыҩлаи, хаҵарылаи, ҟазышьалаи уаа-шәҩык дхазырҳаз ҳәа, ашәа иалаҵаны изхырҳәаауа. Абрыи аԥхьарца арҳәацәа ашәа иалаҵаны иыдырҳәыуаит.
С.Л. Зыхәба икьыԥхьымҭаҿы:
– Сасрыҟәа, уара ушнеиуа, џьоук ауахьад рыманы иуԥылара уҟоуп. Ауахьад рышьҭахь, алымҳақәа дуны ҽы ԥшрадак рышьҭагыланы иааиуеит. Ҽы заҵәык дрыхьӡаанӡа аӡы иашьит акәымзар. Абасала Нарҭ Сасрыҟәа нарҭаа ашәҩык хшыҩлеи, хаҵарылеи, ҟазшьалеи дахьреиӷьыз азы аԥхьарца данҵаны ашәа изырҳәоит иахьагьы.
«Нарҭаа рыӡбахә» (Џьапуа 200ҴҚџҵ–58, ҷҴ). Анҵамҭа аԥхьа икьыԥхьын 1964 шықәсазы (атранскрипциатә ҩырала, аурысшәахь аиҭага ацҵаны) (Бӷажәба 19қҚ: 37Ҭ– 38№). Акьыԥхьымҭаҿы атекст џьара-џьара адиалогқәа рҿы иԥиам ажәаҳәа ахәҭақәак бжьыршәоуп, цәаҳәакгьы бжьажьуп (« – Уышьҭа иынаганы аӷәра аҽхарԥарҭа иыхырԥа! – иыҳәан Сасрыҟәа, иынаганы иыхиырԥаит Иарчхьау»).
«Амрыскьыл» (Џьапуа 200ҴҚџҬ–60, ҷҚ). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴԥџ–Ҵԥқ). Акьыԥхьымҭаҿы атекст апаспорттә згәаҭарақәа ацым, насгьы ҭыԥқәак рҿы ажәақәа реишьҭагылашьа ԥсахуп, астиль еиҭарсуп, џьара-џьара ацәаҳәақәа еилаԥсоуп, ажәақәак бжьыршәоуп, даҽа ажәақәак ацҵоуп. Еиҿшәырԥш, иаҳҳәап:
А.Н. Генко инапылаҩыраҿы:
Адауы уыс иыгәы иҭан – Амрыскьыл дыифаразы, дыцәар. Нас адауы иԥа дыҩны дыдәықәлаит амшын ахь хыҵәахра. Амрыскьыл иыԥа иырашь уыс ианаҳәаит: – Уааины уысықәтәа, «аҳы» анысҳәауа...
С.Л. Зыхәба икьыԥхьымҭаҿы:
Адау ус игәы иҭан Абрыскьыл дыцәар дифаразы. Нас адау дыҩны ддәықәлеит амшын ахь хыҵәахра. Абрыскьыл иԥа ирашь, уааины усықәтәа, «аҳа» аныуҳәауа...
«Аԥшькьаҿ-иыԥа Мыҷа иашәа» (Џьапуа 200ҴҚқҴ–6№, 35). Анҵамҭа аԥхьа икьыԥхьын 1941 шықәсазы (Гәлиа, Бӷажәба 19ҚҴҚҬԥ–Ҵҭҭ), анаҩс – 1959 (Шьынқәба 195Ҭ4 ?ҴҚ–ҴҴџ), 1972 (Гәлиа, Бӷажәба 19ҵҶҚҚҷ–Қџ, 56; Аҳашба 197№4 220 –№№1 (А.К. Аҳашба ианҵамҭақәа ирыланыҬ) шықәсқәа рзы. Аԥхьатәи акьыԥхьымҭақәа ҩҩба рҿы атекст анызҵаз дарбаӡам, анаҩстәи акьыԥхьымҭақәа руак аҿы апаспорттә згәаҭарақәа ацӡам, даҽаџьара А.Н. Генко ианиҵеит ҳәа аҵаҩуп. Атекст абас апаспорттә згәаҭарақәа реилаԥсара, еиуеиԥшымкәа аредакциа азура акьыԥхьымҭақәа зегьы хазы-хаз иҟоу вариантқәоушәа иҟарҵеит. Убас, А.А. Аншба иҭҵаамҭак аҿы (Аншба 198№4 №ҭҚ–№05) ари атекст 1941 шықәсазтәи акьыԥхьымҭеи (аҵарауаҩ иусумҭаҿы ари акьыԥхьымҭа апаспорттә згәаҭарақәагьы агха рымоуп: 1928 аҭыԥан – 1926, ахьӡ Гәлиза аҭыԥан – Лида) 1972 шықәсазтәи акьыԥхьымҭақәа руаки (Аҳашба 19ҵҶҚҶҶҭ–ҶҶҴ) хазы-хаз иҟоу вариантқәаны дрыхәаԥшуеит. Аха атекст арҭ акьыԥхьымҭақәа зегьы рҿиаратә актк ишатәу, нҵамҭак шакәу дырҵабыргуеит ашәа алексика аилазаареи А.Н. Генко инапылаҩырақәа иргәылоу аоригинали.
Сгәы излаанаго ала, иҟалаз даҽакуп: 1941 шықәсазы икьыԥхьыз атекст А.Н. Генкои, А.К. Аҳашбеи, В.И. Кәыкәбеи 1928 шықәсазтәи рекспедициа аан ианырҵаз акәхоит. Анҵамҭа аханатә ҩҩ-екземплиаркны иҟан. Акы атекст хаҭала ианызҵаз А.К. Аҳашба иархив аҿы (Аҟәа) ишьҭан, аҩбатәи – аекспедициа напхгара азҭоз
А.Н. Генко инапылаҩырақәа рҿы (Санкт-Петербург). Избан акәзар А.Н. Генко ифольклортә напылаҩырақәа Аԥсныҟа ианаагаха 1960 шықәсазы ауп (Бӷажәба 19қҚ: 37Ҭ). 1941 шықәсазы иҭыҵыз аизга «Аԥсуа жәлар рпоезиа» ианылаз атекст ахыҵхырҭа А.К. Аҳашба инапылаҩырақәа ракәхоит (ианызҵаз дзарбамгьы 1937 шықәсазы дахьдырӡыз азы акәхоит). Аизга 1972 шықәсазтәи аиҭаҭыжьраан Хә.С. Бӷажәба ашәа А.Н. Генко ианҵамҭоуп ҳәа аирбеит, аха 1941 шықәсазтәи аредакциа шамоу иааныжьуп. Насгьы иара убри ашықәсан ари атекст А.К. Аҳашба ианҵамҭақәа иргәылангьы иҭыҵит, аха зҿынтә ианҵоуи иананҵои арбамкәа (ашәҟәы (Аҳашба 197№) еиқәзыршәазгьы Хә.С. Бӷажәба иоуп).
Анҵамҭа акьыԥхьымҭақәа зегьы рахьтә анапылаҩыра еиҳа иақәшәоит 1972 шықәсазтәи А.К. Аҳашба ишәҟәы иану атекст. Ҵабыргуп, араҟагьы алексикатә еивыгарақәа ыҟоуп. Иаҳҳәап, акьыԥхьымҭаҿы афырхаҵа ихьӡ Аԥшькьаҿ-иԥа Мыта ҳәа иҟоуп, А.Н. Генко инапылаҩырақәа рҿы – Аԥшькьаҿ-иыԥа Мыҷа ҳәа. Ари, хымԥада, текстологиатә гхоуп, афырхаҵа Мыта ихьӡны даҽаџьара иаҳԥылаӡом. Агха зыхҟьазгьы А.К. Аҳашба ифольклортә напылаҩырақәа акьыԥхь разырхиараан (акьыԥхьҩы С.Л. Зыхәба) Н.И. Марр итранскрипциала иҩыз ашьҭыбжь -ҷ -т ҳәа иахьаԥхьахаз ауп. Насгьы акьыԥхьымҭаҿы ажәақәак, цәаҳәақәак рҳәашьа форма ԥсахуп. Еиҿшәырԥш, иаҳҳәап:
А.Н. Генко инапылаҩыраҿы:
– Ҳаит, абааԥс, ас иышԥауҳәауа...
С.Л. Зыхәба икьыԥхьымҭаҿы:
– Ҳаит, абааԥс, ас шԥаҳауҳәа...
Анҵамҭа актәи акьыԥхьымҭаҿгьы (Гәлиа, Бӷажәба 19ҚҴ: Ҭ8–Ҵҭҭ) имаҷымкәа аредакциа азууп. Еиҿшәырԥш:
А.Н. Генко инапылаҩыраҿы: Аԥшькьаҿ-иыԥа Мыҷа-хаҵа  Ауысҳәарҭаҿы дахьлалбааз,
– Арра ацара уықәшәаит, – ҳәа иарҳәаит
Иылахь аиқәышьшьы, дааины, даатәаит  Уырхиа, уаиқәыршәа, уыдәықәаҳҵап! Иышылҳәаз аиԥш иагьдырхиаит, Дыдәықәларцы амҩа дықәгылт.
Дыцауа даналага,
– Сыԥсраи сыӡраи аилыбкаанӡа
Сыҩныжә-гәара ашә абмыркын! – ҳәа леиҳәеит – Уа, даида, иысҳәауа баҳауамаҴ! – лҳәаит
– Аа, иыбуазаи, нанҴ – лҳәаит.
– Иаха быҷкәын ԥхызла дызбауан, – лҳәаит.
– Изакәызаи, иан хкыдҟьаҴ! – лҳәаит.
– Алаҳәа аиқәаҵәа иыгәы иықәчауа
Ԥхызла иызбаит, – лҳәаит.
– Дыҟамзар акәхап, иан хкыдҟьа! – лҳәаит.
Уыи ааибыҳәан, иахьынхьаԥшыз,
Ашҭа-ԥынҵа дааҭаргалахьан,
Иықәлацәа иыҵагыланы
Иан лылақәа ҭыхны,
Лынапы иынанҵаны дынаиԥылаит...
Фаха-фымш уаҟа дыкҿан,
Дыкҿанаҵы иымфа-иымжә
Аӷәы хьшәашәа дықәиан иԥҳәыс.
Дынаганы анышә хьшәашәа дынарҭаит. Иаиқәылашьца данцәыҵаха,
Амаҭ қьақьаӡа иыхәда ианакәша,
Иыԥҳәыс хәыҷы лнап акәыз џьыишьауан.
Иышықәс азы аҿҳәара ԥырҵәаит,
Аԥсхәы дыу рыурацы.
Лҭаацәақәагьы заигьы ааит иыԥҳәыс,
Дыргарцы иақәыркыит.
Иындәылыибаԥхьан, иаицәажәауан
Аамҭазыҳәан лара дааҩнаԥалан,
Шкәакәа маҭәала лҽааилалҳәан,
Аишәамаҭәа дынылатәаит.
Иытапанча харшаланы лгәы иааҵалкыит  «Иысықәнамгауазар, иыҭымҟьааит» лҳәаит.
Иааҭҟьан, дахьыгарҭаз иылықәшәаит. Ахы иылықәшәаз уысыс иылымбаит, Ашьа иылылҵыз ҽырӡысаган,
Дынаган анышә дынарҭаит.
Д.И. Гәлиеи Хә.С. Бӷажәбеи ркьыԥхьымҭаҿы: Аԥшьқьача-иԥа Мыҷа ахаҵа
Аусҳәарҭаҿ дахьыналбааз,
Арра цара уқәшәеит рҳәеит
Илахь еиқәҵа дааины длатәеит  Урхиа, еиқәыршәа удәықәсҵап. Ишылҳәаз еиԥш, иагьлырхиеит, Арра цара амҩа дықәлеит. Ддәықәларцы даналага,
«Сыԥсреи сыӡреи еилбмыргакәа,
Сыҩни сгәареи рашә абмыркын» ҳәа
Иԥҳәыс хәҷы иналеиҳәхыит.
«Уа, ди-ди, исҳәо баҳауама», – лҳәеит.
«Аа ибуазеи» ҳәа – иан лыбжьы аагеит.
«Иаха быҷкәын ԥхыӡла дызбеит»
«Изакәызеи иан хҟыдҟьа!» ҳәа – иан ааҿылҭит. «Алаҳәа еиқәаҵәа игәы иқәтәа,
Ԥхыӡла избеит сара рыцҳа».
«Дыҟамзар акәхап, иан хкыдҟьа!» –
Лыбжьы аалыргеит иан аҭакәажә.
Уи ааибырҳәан иахьынхьаԥшыз,
Ашҭа ԥынҵан дааҭаргалеит,
Иқәлацәа иҵеибаҳәа.
Иан мыжда лыла ҭыхны,
Лара убрахь днеиԥылеит.
хаха-хымш уаҟа дыкҿан,
Дыкҿанаҵы, имфа-имжә
Аӷәы хьшәашәа ла дықәыршәын.
Уи ашьҭахь анышә хьшәашәа днага дарҭеит. Еиқәылашьца даныҵаха...
Ишықәс-цәымза аҿҳәара ԥырҵәеит,
Аԥсхәра ду ауразы.
Иԥҳәыс лҭаацәагьы ауха иааит, Аҩныҟа дыргарцгьы иақәкны иҟан, Индәылеибаган, еицәажәақәан.
Уи аамҭаз дааҩнаԥалан,
Аишәамаҭәа днылаԥшын,
Итапанча лгәы иныҵалкын... «Мамзар акәзар, иҭымҟьааит», – лҳәан, Ашьапы даахан ианааҭҟьа,
Дахьагашаз ахы лықәшәеит.
Ахы илықәшәаз усс илымкит, Ашьа илылҵуаз акашәа илымбеит. Абасала уи дниасит,
Ларгьы днага анышә днарҭеит.
Анҵамҭа актәи акьыԥхьымҭа аиҭаҭыжьраангьы (Гәлиа, Бӷажәба 19ҵҶҚҚҷ–Қџ, 56) атекст иҵегь аԥсахрақәа алагалан. Еиҿшәырԥш:
А.Н. Генко инапылаҩыраҿы:
Иан лылақәа ҭыхны,
Лынапы иынанҵаны дынаиԥылаит.
Дынаганы анышә хьшәашәа дынарҭаит. Аишәамаҭәа дынылатәаит.
Иытапанча харшаланы лгәы иааҵалкыит. «Иысықәнамгауазар, иыҭымҟьааит» лҳәаит.
Хә.С. Бӷажәба икьыԥхьымҭаҿы: Иан мыжда лыла ҭыхны
Лара убрахь днарԥылеит.
Иаргьы днага анышә днарҭеит. Аишәамаҭәа инылылхын,
Итапанча лгәы иныҵалкит.
«...Мамзар, имҭҟьааит», лҳәан...
Анҵамҭа аҩбатәи акьыԥхьымҭаҿы (Шьынқәба 195Ҭ4
?ҴҚ–ҴҴџ) атекст аредакциа еиҳагьы ахы иақәиҭуп (уи ибзианы ианыԥшит аизга аиқәыршәаҩ Б.У. Шьынқәба ипоезиатә баҩхатәра ду), иацҵоу, иагырхоу, ма зформа ԥсаху ажәақәа, ацәаҳәақәа рацәоуп. Аиқәыршәаҩ ашәа актәи акьыԥхьымҭа (Гәлиа, Бӷажәба 19ҚҴ: Ҭ8–Ҵҭҭ)
аҿынтә иаагоуп ҳәа шазгәеиҭогьы, уи ахыҵхырҭа хаҭа, аоригинал (А.К. Аҳашба ианҵамҭа) ихы ишаирхәаз ҩашьаӡом. Еиҿшәырԥш:
А.Н. Генко инапылаҩыраҿы:
Аԥшькьаҿ-иыԥа Мыҷа-хаҵа
Иылахь аиқәышьшьы, дааины даатәаит.
– Иыуыхьзаи, уылахь аиқәыупҴ – анылҳәа,
– Сылахь абаиқәым, схәыцырҭақәа рацәахаит.  – Аит, абааԥсы, уыхаҵажәламыи...
Уырхиа, уаиқәыршәа, уыдәықәаҳҵап.  Дыдәықәларцы амҩа дықәгылт.
Дыцауа даналага,
– Ҳаит, абааԥс, ас иышԥауҳәауа,
– Уара уаанӡа уан сшылмацәажәауа! – ҳәа
Ҭауба иылҭаит иара уыбраҟа.
Дықәлан дцаит уыбрыи ашьҭахь.
Ԥхыз бааԥсык иыдылбалаит.
– Алаҳәа аиқәаҵәа иыгәы иықәчауа
Ԥхызла иызбаит, – лҳәаит.
Иықәлацәа иыҵагыланы.
Иан лылақәа ҭыхны,
Лынапы иынанҵаны дынаиԥылаит.
Дааганы дыныкҿарҵаит.
Фаха-фымш уаҟа дыкҿан,
Дыкҿанаҵы иымфа-иымжә
Аӷәы хьшәашәа дықәиан иыԥҳәыс.
Дынаганы анышә хьшәашәа дынарҭаит. Иаиқәылашьца данцәыҵаха,
Алампа ркьаҭаны иыцаз џьыишьауан.
Шышкамс хәыҷқәак иыгәы ианықәыԥса,
Иашьцәа, иаҳәышьцәа ракәыз џьыишьауан.
Амаҭ қьақьаӡа иыхәда ианакәша,
Иыԥҳәыс хәыҷы лнап акәыз џьыишьауан.  Аԥсхәы дыу рыурацы.
Аҭаацәақәагьы заигьы ааит.
Иԥҳәыс дыргарцы иақәыркыит.
Иандәылыибаԥхьан, иаицәажәауан Аамҭазыҳәан лара дааҩнаԥалан,
Шкәакәа маҭәала лҽааилалҳәан, Аишәамаҭәа дынылатәаит.
Иытапанча харшаланы лгәы иааҵалкыит. «Абрыи сықәнагауазар, иыҭҟьааит, Иысықәнамгауазар, иыҭымҟьааит» лҳәаит. Иааҭҟьан, дахьагарҭаз иылықәшәаит.
Ахы иылықәшәаз уысыс иылымбаит, Дынаган анышә дынарҭаит.
Б.У. Шьынқәба икьыԥхьымҭаҿы: Ԥшькьаҿ-иԥа Манча-хаҵа
Илахь еиқәы дааины днатәеит.
– Улахь еиқәуп, иухьзеиҴ – анылҳәа,
– Сылахь зеиқәу, схәыцырҭақәа рацәахеит.  – Ааит, абааԥсы, ухаҵажәлами.
Урхиа уеиқәшәа ундәықәсҵап.  Амҩа дықәло даналага,
Иԥҳәыс мыжда ус налеиҳәеит.  – Ҳаит, абааԥсы, ас ахьԥауҳәо!
Уара уаанӡа уан сышԥалацәажәо ҳәа – Иара убраҟа ҭоуба луит. Дықәланы дцеит абри ашьҭахь...
Уи ԥхыӡ бааԥсык идылбалеит
– Лаҳәа еиқәаҵәак ԥхыӡла избеит  Иашәақәлацәа иҵеибаҳәа,
Дааганы дныкҿарҵеит.
хаха-хымш уаҟа дыкҿан,
Дыкҿанаҵы мфада, мжәыда,
Аӷәы хьшәашәа ла дықәыршәын. Ашьҭахь днаган анышә днарҭеит. Аԥсхәра ауразы рҽеибырҭеит. Лҭаацәақәагьы зегьы еизеит,
Дара дыргарцгьы инақәыркит, Индәылҵ-аадәылҵны еицәажәауан,
Уи аамҭазы дааҩнаԥалан,
Аишәамаҭәа ла днылатәан, Итапанча харшала лгәы иныҵалкит. – Абри қәнагазар иҭҟьааит – лҳәеит, Абџьар ааҭҟьан лара илықәшәеит, Ахы илықәшәаз деиҵанакит,
Ларгьы днаган анышә днарҭеит.
«Ԥшькьаҿ-иыԥа Манча» (Џьапуа 200ҴҚқҷ, 37). Анҵамҭа иацу ашәа аԥхьа икьыԥхьын 1972 шықәсазы (Гәлиа, Бӷажәба 19ҵҶҚҚҷ, 55). Акьыԥхьымҭаҿы аҵыхәтәантәи ацәаҳәа иалоу ажәак ԥсахуп. Еиҿшәырԥш:
А.Н. Генко инапылаҩыраҿы:
Зныктәи иаҳәа ҭыхразы шәҩык рхы хыиҵәауан.
Хә.С. Бӷажәба икьыԥхьымҭаҿы: Зныктәи иаҳәа ҭыхразы шәҩык рхы хисон.
«Ԥшькьаҿ-иыԥа Манча» (Џьапуа 200ҴҚқҷ–65, 38). Анҵамҭа апоезиатә хәҭа аԥхьа икьыԥхьын 1972 шықәсазы (Гәлиа, Бӷажәба 19ҵҶҚҬџ, ҴҶҶ). Акьыԥхьымҭаҿы атекст апаспорттә згәаҭарақәа еилахәоуп, даҽа ажәабжьҳәаҩык (Гәаџьаланӡаи Қьаламаҭ) ихьӡ аҵаҩуп, насгьы ажәақәакгьы бжьыршәоуп, иацҵоуп, ма иԥсахуп. Еиҿшәырԥш:
А.Н. Генко инапылаҩыраҿы:
храҭлахь нагӡара зауны иаибагаз,
Адыунаи аҟны агәыблыра иамаз...
Анарцә мҩа ианықәла...
«Дыунаи иықәыу бзыиара шәзыҟалаит» ҳәа салам зҭаиыз,
«Ҳара ҳгәы иыҭаз аарцәала цқьа иаҳзаибымҳәаит».
«Иаанхаз абзыиара шәзыҟалаит».
Хә.С. Бӷажәба икьыԥхьымҭаҿы: храҭлагь нагӡара зауны еибагаз, Адунеи игәбылра иамаз
Анарцә мҩа ианықәла наӡаӡа...
96 «Дунеи иқәу бзиара шәзыҟалааит,
Ҳгәы иҭаз аарцәала цқьа иаҳзеибымҳәеит».
«Наԥҳа Кьагәа иашәа» (Џьапуа 200ҴҚққ, 3Ҭ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 19ҵҶҚҷҚ, Қԥ). Акьыԥхьымҭаҿы атекст ажәақәак ԥсахуп, ма зынӡа ибжьыршәоуп. Еиҿшәырԥш:
А.Н. Генко инапылаҩыраҿы:
Акаруал шәақь иыршны иыԥызжәаз,  Иаҳәа хҵәахла аас лабы иылызхыз,  Хәы-цыԥхьаӡа, хәдаара-цыԥхьаӡа
Жьаӡа аҵакнаҳаны иызмаз,
Ԥҳәыск иылрыиыз хаҵак иыцәымшәуаз Наԥҳа Кьагәа!
Хә.С. Бӷажәба икьыԥхьымҭаҿы:
Акаруал шәақь иршны иԥызшәаз,
Иаҳәа хҵәала аас-лабы ылызхыз,  Хәы-цыԥхьаӡа, хәадара-цыԥхьаӡа
Жьаӡа ҭакнаҳаны измаз,
Ԥҳәыск илхылҵыз хаҵак ицәымшәауаз – Наԥҳа Кьагәа.
«Кьагәа иашәа» (Џьапуа 200ҴҚққ, Қҭ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 197№4 ҷҷ–ҷҚ, Қҵ). Акьыԥхьымҭаҿы атекст ажәақәак ԥсахуп, ма зынӡа ибжьыршәоуп. Еиҿшәырԥш:
А.Н. Генко инапылаҩыраҿы: Нараҳны дыу Кьагәа,
Бзыԥ арҩашҵаз иызымԥхьаӡуаз.  Аԥсараи ашәраи ахаимазыи
Раԥхьа иаисыз, уыиаҟара зылшаз, Нараҳны дыу Кьагәа, Аинаԥҳа Кьагәа!
Хә.С. Бӷажәба икьыԥхьымҭаҿы: Нараҳны ду
Бзыԥ арҩашҵас изыԥхьаӡауаз.  Аԥсареи ашәреи ахьеимаз
Раԥхьа иеибашьыз, кыр зылшаз
«Абаҭаа Баисланыи Баҭаҟәаи» (Џьапуа 200ҴҚқҵ–68, ҚҴ). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҬҵ–ҴҬҬ). Акьыԥхьымҭаҿы атекст «Ҩыџьа аишьцәа» ҳәа ахьӡҵоуп, алексикеи астили рҿгьы ԥсахрақәак алагалоуп. Еиҿшәырԥш, иаҳҳәап:
А.Н. Генко инапылаҩыраҿы:
Дзықәтәаз иыгәыжь арашь иаҩызан. Аӡыхь иыҟаз ааигәараҟны иынҿаиҳәан...  – Ҳаи, ҳанхыуаит, ԥхашьарамыи...  Дара шцауаз раԥхьаҟала рымҩа кны...
С.Л. Зыхәба икьыԥхьымҭаҿы:
Дзықәтәаз агәыжь арашь иаҩызан. Ааигәара иҟаз чықьк аҟны иҿеиҳәан... – Ҳаи, нанхеит, ԥхашьарами... Дара шцоз, раԥхьаҟала рымҩаҟны...
«Ҟарымшаҟәал Шарыҭлыхәыи Маҳмаҭкьарыи Лауиыԥаи ражәабжь» (Џьапуа 200ҴҚқԥ–70, ҚҶ). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҬҬ–№00, №ҶҴ–№№3). Акьыԥхьымҭаҿы аҳәамҭа ҩҩ-текстк алхуп: анҵамҭа апрозатә хәҭеи апоезиатә хәҭеи еидыхны хазы-хаз икьыԥхьуп. Иара убас иԥсаху, аредакциа зызуу аҭыԥқәагьы маҷым (иаҳҳәап, афырхаҵа ихьӡ Ҟарымшаҟәал Шарыҭлыхә – Ҟарымшьаҟәыл Шарыҭхәа ҳәа иԥсахуп). Еиҿшәырԥш, иаҳҳәап:
А.Н. Генко инапылаҩыраҿы: Маҳмаҭқьарыи иашҭа данынавала...  «Чау» иыҳәан, данааццакцәа...  Шарыҭлыхә ауахьад рыҟажара далагаит. Знык иаахьан, ашьҭахь иаахт,
Аԥынҵа аԥсҭҳәа кылҟьауаит.  Дышиашаз ауаҭах дыныҩналт.  «Бааԥсыжәк даҳзааит сгәахәуаит» иҳәаит.
С.Л. Зыхәба икьыԥхьымҭаҿы:
Маҳмаҭқьери иашҭа данынҭала...  «Чоу» – иҳәан, данааццакӡа...  Шарыҭхәа иуахьад ркажьра далагеит. Знык иаахьан, ашьҭахь иааит,
Аԥынҵа аԥсыԥ ҳәа кылҟьоит.  Дышиашаз ауадахь дыҩналеит.
«Кәаҿ Капыт иыԥҳәыс хьыкәыр лажәабжь» (Џьапуа 200ҴҚҵҴ–7№, ҚҚ). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 197№4 №Ҵҵ–ҶҴԥ). Акьыԥхьымҭаҿы атекст ажәақәаки ацәаҳәақәаки ԥсахуп, ма ибжьажьуп. Еиҿшәырԥш, иаҳҳәап:
А.Н. Генко инапылаҩыраҿы:
Иашьала иыугауа уаҩы дыҟам, аха...
Уара уаниас ашьҭахь, уышықәс цәашьы рыблаанӡа...
Уашьа Ҭлаԥсажә...
С.Л. Зыхәба икьыԥхьымҭаҿы:
Иашала иугома уаҩ дыҟам, нан, аха...
Уара уаниас ашьҭахь ушықәс цәашьы зблаанӡа...
«Далаа раибаркырашәа» (Џьапуа 200ҴҚҵҷ, Ққ). Анҵамҭа аԥхьа икьыԥхьын 1972 шықәсазы ҩҩ-еизгак рҿы: џьарак – атекст ахәҭак (Гәлиа, Бӷажәба 19ҵҶҚџҵ, 75), даҽаџьара – ишеибгоу (А.К. Аҳашба ианҵамҭақәа ирыланы) (Аҳашба 19ҵҶҚҶҴџ). Актәи акьыԥхьымҭаҿы атекст ацәаҳәак аҵакы еиҭарсуп. Еиҿшәырԥш:
А.Н. Генко инапылаҩыраҿы: Ҽыхәа-кәара дақәтәоуп ахаҵа.
Хә.С. Бӷажәба икьыԥхьымҭаҿы: Ҽеиқәа кәар дақәтәоуп.
Аҩбатәи акьыԥхьымҭа апаспорттә згәаҭарақәа ацӡам, насгьы еиҳа аредакциа азууп, иԥсаху, ибжьыршәоу, ма иацҵоу ажәақәа рацәоуп. Еиҿшәырԥш:
А.Н. Генко инапылаҩыраҿы: Аалӡга аԥшаҳәа даҷла иызырҭәыз,
Ианџьы-Ҳаным Дал данҩарга...  Харшәысгьы иысзааигазаишт ҳәа Иасымшазар ашә ахь дыԥшлауан. Мышкы зны ашьыбжьауншәа
Ҽада ахәа-дыук ашә иаалаирԥалт. Аҭыԥҳацәа асаланҭқәа, асаланҭқәа Аҽыу-сыуҳәа ашә иаалаирԥалт.  Дарыҟәа иыԥасгьы иыҟау уара уакәзаап! – Аи, бара Ианџьы-Ҳаным,
Зылабарҭа ҳара иаҳмауӡауаз.
Арҭ иаазгазгьы сапынхәы иаиԥшыуп, –
Ҳәа аҭак лаиҳәаит Баҭалбаигьы.
Аслан ҿаша иара дақәтәауп,
Гьауыр ҿашагь иара дақәтәауп, Дарыҟәа-иыԥа Баҭалбаи-хаҵа! Ҽыхәа-кәара дақәтәауп ахаҵа, Дарыҟәа-иыԥа хьынкәараса.
Гьауыр иыҳәажә қьышәла еизыицауаит. Уа дышиашаз шәы-ӡра дцаит.
С.Л. Зыхәба икьыԥхьымҭаҿы: Аалӡга аԥшаҳәа даҷла изҵәыз, Анџьы-Ҳаным Дал данҩарга...  Харшәсгьы исзааугазеи ҳәа Есымшааира ашә даԥшуан.
Мышкы шьыбжьоншәа
Ҽада ахәа-дук ашә иаалаиргылт.
Аҭыԥҳацәа асаланҭқәа,
Аҽыҩ-сыҩҳәа ашә иаалаиргылт.
Дарыҟәа иԥас иҟазгьы уара уакәзаап, – лҳәеит. – Аи, бара Енџьы-Ҳаным,
Злабарҭа ҳмоуӡаз,
Арҭ иаазгозгьы сапын хәуп, – иҳәеит.
Аслан ҿаша дақәтәоуп,
Гьаур ҿаша дақәтәоуп,
Дарыҟәа-иԥа Баҭалбеи.
Ҽеиқәа ҟаза дақәтәоуп,
Дарыҟәа-иԥа хьынкәрас,
Гьаур иҳәажәгьы шьала еизицоит. Уа дшыԥшыз шәыџьара дцон.
алакәыуа Мысҭаф иашәа» (Џьапуа 200ҴҚҵҚ, Қԥ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 19ҵҶҚџҚ, ҵҴ). Акьыԥхьымҭаҿы атекст ԥсахрақәак азууп. Еиҿшәырԥш:
А.Н. Генко инапылаҩыраҿы:
Акәар-Аиқәа шәақьымцала...
Џьанаҭ аҳәыр-ҭыԥҳацәа азапыиска иызаарҭыит.  Арыи аҽны иыиуыз ашәауп.
Хә. С. Бӷажәба икьыԥхьымҭаҿы: Акәар еиқәала шәақьымцала...
Џьанаҭ аҳәыр-ҭыԥҳацәа салам изаарҭиит.
«Шьақар-иыԥа Спыирдаун иашәа» (Џьапуа 200ҴҚҵҵ–78, 55). Аҳәамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҶҴԥ–ҶҴҬ). Акьыԥхьымҭаҿы атекст алексика ԥсахрақәак алагалоуп. Ара аԥхьатәи аҩ-цәаҳәак рнаҩс ицоу арефренгьы («Ораида, раида гәышьаӡа») анапылаҩыраҿ иҟам. Еиҿшәырԥш:
А.Н. Генко инапылаҩыраҿы:
Аҟәарчаԥанан данаахалалауаз,
Аисырра ахәанынӡа изырлашауаз...
Иаупа-хәылда дылаҳәаны...
Рԥынҵа Тҟәарчал ауысҳәарҭаҿы ианыҩкылыргауаз.
С.Л. Зыхәба икьыԥхьымҭаҿы:
Аҟәарч аԥанан данналалауаз,
Аисырра аханынӡа изырлашауаз...  Рԥынҵа Тҟәарчал аусҳәарҭаҿы ианкылыргоз
«Ачбақәа рҭаурыхыи аԥсацәа Аԥрыикантәыи иышаазыи» (Џьапуа 200ҴҚԥҴ–83, 5№). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҶҭҭ–№03). Акьыԥхьымҭаҿы атекст алексика аԥсахрақәа агәылагалоуп. Еиҿшәырԥш, иаҳҳәап:
А.Н. Генко инапылаҩыраҿы:
Арҭ Аџьбақәа уыс акәын ҟазшьас иырымаз: аиҳабык далыхны, ажәлар зыхьчауаз, хыс дрыман.  Зны абарҭ ажәлар рыхьышьцәа ҳәа иыҟаз...  Аџьбақәа раиҳабы...  Арҭау иаркны хаун ... Аха абра иалҵны иыцаз ыҟан Нхыҵ, Ҟабарда, Лауқыҭ ҳәа иахьашьҭаз.  Науач (ӡы-ҵәҵәык ыҟан, абнацәқәа аҿцаауа).  Ақырҭ ҳәынҭқарцәа рыҟны ашшра ҟалҵан...  Аџьамцәа рыҳәынҭқарра иаиуаз аҳыжәлак Шаруан-шах ҳәа аӡәы. Уыбрыи ажәла аҟынтә иыҟалаит Шарвашыиӡаи ҳәа Чачаа рыжәла, ашьҭахь иаԥсыуахаз Аԥсны аҳцәа.
С.Л. Зыхәба икьыԥхьымҭаҿы:
Арҭ «Аџьба» ҳәа изышьҭаз ус акәын ҟазшьас ишрымаз, еҳабык далхны, ажәлар зыхьчоз еиҳабыс дрыман.  Зны абарҭ ажәлар рыхьшьцәа ҳәа иҟаз «ацәԥшӡа» реиҳабы...  Ачҭау Адлер иаркны хон...  Аха абра иалҵны ицаз ыҟан Нхыҵ, Кавказҟа, Лоуқыҭ ҳәа иахьашьҭаз.  Науаҭ ӡхәҷык ыҟан, абнацәқәа аҿцаауа.  Егьырҭ аҳәынҭқарцәа рыҟны ашшра ҟалҵан...  Аџьамцәа рыҳәынҭқарра иаауаз аҳ жәлас Шерван Шах ҳәа иман. Убри ажәла, Чачаа рыжәла аҟынтә иҟалеит ашьҭахь Шервашиӡе.
«Уахҭаныгь акрыздыруаз иажәабжь» (Џьапуа 200Ҵ: ҬҴ–Ҭ№, 66). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 197№4 ?87–Ҵԥԥ). Акьыԥхьымҭаҿы атекст иалагалоу ажәақәак, ажәаформақәак ыҟоуп. Еиҿшәырԥш, иаҳҳәап:
А.Н. Генко инапылаҩыраҿы:  Амхы рзымфыуазыи...  С.Л. Зыхәба икьыԥхьымҭаҿы:
Амхы зырымфозеи...
«Нхыҵ-Ҳасаныи Гагра-Ҳасаныи» (Џьапуа 200ҴҚҬџ–Ҭ7, 68). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҶҭҷ–№05). Акьыԥхьымҭаҿы атекст алексикеи астили еиуеиԥшым аԥсахрақәа рылагалоуп. Еиҿшәырԥш, иаҳҳәап:
А.Н. Генко инапылаҩыраҿы:
Аха анаирҭа-ааирҭа иыздыруамызт, арҭ аҽқәа ргара иылшартәы.  Иыбжьы гаит ашҭаҟны аӡәы. ГаграҲасан иызҿыҭны дааиыԥхьан, ак аилаҳәаны иынаииыркыит, – Абрыи ҳаиуан рахәны уара уыҟынтә сара иызгауаит, уахь иыуымаз, – ҳәа. Иыиҭаз иынацәкьыс акәзаап, иыԥҳәыс дызлалыгәҭасуаз. Дыук мырҵыкәа «ачара сымауп, сыԥҳа хаҵа дцауаит» ҳәа, хара змамыз ҳәа иыҟаз заигьы дрыԥхьан иааигаит.
С.Л. Зыхәба икьыԥхьымҭаҿы:
Аха арҭ аҽқәа ргара илшартәы анеирҭа-ааирҭа издырамызт.  Ашҭаҟны аӡәы ибжьы иргеит. Гагра Ҳасан дааиԥхьан, акы еилаҳәаны инапы иаиркит. Усгьы иеиҳәеит: – Абри ҳаиуан жьыхәҭаны уара уҟнытә сара изгоит. Уи аҵкыс усҭ уахь иумаз, – ҳәа иеиҳәеит. Ииҭаз иԥҳәыс дызлалыгәҭасуаз инацәкьыс акәзаап. Дук мырҵыкәа аизара ҟаиҵеит, ачара сымоуп, сыԥҳа хаҵа дцоит ҳәа. хар змамыз ҳәа иҟаз зегьы дрыԥхьан иааигеит.
«Ажәытә-уаа рагашьа» (Џьапуа 200ҴҚҬҵ–Ҭ8, 6Ҭ). Анҵамҭа аԥхьа икьыԥхьын 1936 шықәсазы (А.К. Аҳашба ианҵамҭаны) (Аҳашба, Кәыкәба 19ҷқҚҴҴҬ–ҴҶҭ), анаҩс – 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҴҬҚ–ҴҬқ). Актәи акьыԥхьымҭаҿы атекст апаспорттә згәаҭарақәа еилахәоуп («Кәыдры араион, ақыҭа Ԥақәашь, 15, V. 1934 ш.»), алексикатә, астильтә ԥсахрақәагьы рацәаны иазууп. Иҩашьаӡом анҵамҭа, бзыԥтәи адиалект аҷыдарақәа зланыԥшуала, хаҭала ибзыԥтәыз В.И. Кәыкәба инапы ишыҵижьыз. Еиҿшәырԥш, иаҳҳәап:
А.Н. Генко инапылаҩыраҿы:
– Хаҵа сцаны, сыхәыҷы дсыцзар акәхарын. Иыҟаӡамыз дышԥаршьуазҴ  Дцаит аҩыза ацә иымаз кны иааигарцы. Ацә кны иааигаанӡа иԥҳәыси иԥҳаи аҩны иынхаз ацә шьны, аҵәыуара ҟарҵаит.  Шә-манаҭк уысҟан ԥара дыуын азы, ҩажәа манаҭ иырҭан, дауыжьны дыдәықәырҵаит.  Дсышьҭын, аҳәарақәа лаасырцаит, – ҳәа иаиҳәаит. Адырҩаҽны...
А.К. Аҳашбеи В.И. Кәыкәбеи ркьыԥхьымҭаҿы:
Хаҵа сцаны сыҟазар, схәыҷы дсыцзар...  Иыҟаӡамыз, иымыиӡац дышԥаршьуазҴ  Дцеит агәылара аҩыза иавыикуа иааигарацы. Аҩыза кны иааигаанӡа аҩны иҿеиҳәаз ацә аԥсхәы аауеит ҳәа ирфахьан  Шәманаҭк иҭаны, доурыжьт, усҟан шәманаҭк ԥара дыун.  Дсышьҭит аҳәарақәа раацаразы, – еиҳәаит. Сҭаацәа реиҳа ибзамыҟәыу адунеи аҿы иҟазаап ааигәахәит аныҟәаҩы. Нас адырҩаҽны...
Атекст аҩбатәи акьыԥхьымҭаҿгьы (еиҳа еиҵаны акәзаргьы) аредакциа азууп, уимоу, ҳәоуқәак рҵакы зынӡа ирхәанчоуп. (Аиқәыршәаҩ атекст атранскрипциатә ҩыраҿы ацә аҭыԥан аҽы ҳәа даԥхьеит.) Еиҿшәырԥш, иаҳҳәап:
А.Н. Генко инапылаҩыраҿы:
Цәаӷәара дцарцы цәы-уаарак аӡәы иымыхны иааигазаап, уа иыҿаҳәаны, дцаит аҩыза ацә иымаз кны иааигарцы. Ацә кны иааигаанӡа иԥҳәыси иԥҳаи аҩны иынхаз ацә шьны, аҵәыуара ҟарҵаит  Гәырӷьарахаит, чарахаит  Нас «аԥхьа бцәажәаит» сҳәан...  Ацә зтәыз манаҭк наиыиҭан...
С.Л. Зыхәба икьыԥхьымҭаҿы:
Ҽаџьара дцарц, ҽуаарак аӡәы имхны иааигазаап,
уа иҿаҳәаны дцеит аҩыза аҽы имаз кны иааигарцы. Аҽы кны иааигаанӡа, аҩны инхаз аҽы шьны, аҵәыуара ҟарҵеит  Гәырӷьарахеит, ччарахеит  – Насыԥда, бцәажәеит, – сҳәан...  Аҽы зтәыз манаҭк наииҭан...
«Арԥызбеи аԥҳәызбеи реибарџьара» (Џьапуа 200ҴҚҴҭҭ, 7№). Анҵамҭа аԥхьа икьыԥхьын 1972 шықәсазы (Гәлиа, Бӷажәба 19ҵҶҚҴҶҭ, Ҵџџ), уантә ихкьыԥхьлаан 1992 шықәсазы (Кәаӷәаниа 19)Ҷ: 239, ҷҬҚ). Акьыԥхьымҭаҿы атекст ацәаҳәақәак рҵакы ырхәанчоуп. Еиҿшәырԥш:
А.Н. Генко инапылаҩыраҿы:
Хаш-хәаш гәыдымӡӡала ҳәынҵәражә.
Бқьышә мацәа ҵәахыгауп.
Ааԥын бхы аҵарақәа алаԥхьуаит.
Ҽларџь уаҳәыцәгьа, уапыжә аԥшь уызсыдхылазыиҴ
Хә.С. Бӷажәба икьыԥхьымҭаҿы: Хаш-хәаш гәыдыззала ҳәынҵәражә... Бқьышә-маҭәа ҵәахыгоуп,
Ааԥын бхы аҵарақәа алаԥшуеит. Ҽларџь уапыжә аԥшь узсыдхалазиҴ
«Аӡӷаб лырџьага» (Џьапуа 200ҴҚҴҭ?, 73). Атекст алагамҭатә цәаҳәақәак иара ажәабжьҳәаҩ ихаҭа иҿынтә ианҵаз ашәак (Иара уа: 200ҴҚҴҭ, 78) иацҵаны аԥхьа икьыԥхьын 1941 шықәсазы (анҵаҩы ихьӡ амырбакәа) (Гәлиа, Бӷажәба 19ҚҴ: 60–қҴ), уантә ихкьыԥхьлаан 1972 шықәсазы (Гәлиа, Бӷажәба 19ҵҶҚԥҭ, Ҭ5), уантә ихкьыԥхьлаан 1992 шықәсазы (Кәаӷәаниа 19)ҶҚҶҷ, 38Ҭ). Акьыԥхьымҭаҿы ашәа ахьӡ ԥсахуп («Еиқәнагоит рацәа»), апаспорттә згәаҭарақәагьы еилахәоуп (Мыҷкәыкә Адлеиба иҳәамҭоушәа иҟалеит), ашәаҳәаҩык (Мачагәа Адлеиба) иҿынтә иҟаҵоу анҵамҭақәа ҩҩба еиҿыбаауп, аредакциагьы маҷымкәа ирызууп (иузымкьыԥхьуа аобсцентә ажәақәа ацуп ҳәа акәхап), ашәа «ҿыц» рылхуп. Ари анҵамҭа аҿынтә иаагоу ахәҭагьы аԥсахрақәа амоуп, цәаҳәак бжьажьуп, даҽа цәаҳәак ацҵоуп. Еиҿшәырԥш:
А.Н. Генко инапылаҩыраҿы: Цыфадараа дырҭыԥҳауп.  Ацгәаԥсҵас дыҵәыуаит.
Хә.С. Бӷажәба икьыԥхьымҭаҿы:
105 Цыфадараа дырҭыԥҳауп иыԥҳәыс,
Уаҳа насыԥ лымам уи.
«Уан лҭаца» (Џьапуа №ҭҭҚҴҭҴ–Ҵҭ№, ҵҚ). Анҵамҭа аԥхьа икьыԥхьын 1941 шықәсазы (анҵаҩы ихьӡ амырбакәа) (Гәлиа, Бӷажәба 19ҚҴҚҵҚ–75), уантә ихкьыԥхьлаан 1975 шықәсазы (Салаҟаиа 19ҵџҚҷҶҬ), анаҩс – 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҶҶԥ). Актәи акьыԥхьымҭаҿы атекст алексика аԥсахрақәа алагалоуп, лара ашәаҳәаҩ лхаҭа лҿынтә ианҵоу лаф ашәак (Џьапуа 200ҴҚҴҭҶ–Ҵҭҷ, 76) ацыԥҵәахагьы (аредакциа азуны) иара иацҵоуп. Еиҿшәырԥш:
А.Н. Генко инапылаҩыраҿы: Ҿахра аиҩҵәа.
хынҩажәа ра кәымжәыс иыгауаит, Ҩынҩажәа ра ӡыиқәас иыгауаит.  Ҟәџьалк азна ҟәыд ацыифауаит, Ԥшьырҳак азна хырҵә аиргыуаит.
Д.И. Гәлиеи Хә.С. Бӷажәбеи ркьыԥхьымҭаҿы: Ҿахра еиҩымҵәа.
Ра-хынҩажәа кәымжәыс игоит,
Ра-ҩынҩажәа ӡиқәас игоит.
Ҟәџьалк иҭыҵуа ҟәыд ацифоит, Ԥшьырҳак азна хәыл аиргоит.
Анҵамҭа аҩбатәи акьыԥхьымҭаҿгьы (Аҳашба 197№4 №№8) атекст апаспорттә згәаҭарақәа хаҭәаам, алексикагьы аԥсахрақәа алагалоуп. Еиҿшәырԥш:
А.Н. Генко инапылаҩыраҿы: Арыи лхаҵагьы дшыҟау шәасҳәап: хынҩажәа ра кәымжәыс иыгауаит. Ҩынҩажәа ра ӡыиқәас иыгауаит.
С.Л. Зыхәба икьыԥхьымҭаҿы: Ари лхаҵагьы дшыҟоу уасҳәап: Ҩынҩажәа ра кәымжәыс игоит. Ҩынҩажәа ра  игоит.
«Арлан ыӷьыц» (Џьапуа 200ҴҚҴҭҶ–Ҵҭҷ, 76). Анҵамҭа аԥхьа икьыԥхьын 1941 шықәсазы (анҵаҩы ихьӡ амырбакәа) (Гәлиа, Бӷажәба 19ҚҴҚҵџ), уантә ихкьыԥхьлаан аизга аҩбатәи аҭыжьраан (Гәлиа, Бӷажәба 197№4 119 –ҴҶҭ, Ҵџ:Ҭ), анаҩс – 1972 шықәсазы (А.К. Аҳашба ианҵамҭақәа ирыланы) (Аҳашба 19ҵҶҚҶҶҵ), уантә ихкьыԥхьлаан 1992 шықәсазы (Кәаӷәаниа 19)Ҷ: 248 – 249, ҚҴҭ. Аԥхьатәи акьыԥхьымҭаҿы атекст нагӡаны иҟам, аҵыхәтәантәи 11 цәаҳәа агырхоуп, лара ашәаҳәаҩ лҿынтә ианҵоу даҽа ашәак (Џьапуа 200ҴҚҵҵ–78, 55) ацыԥҵәахак (аредакциа азуны) ацҵоуп (Гәлиа, Бӷажәба 19ҚҴ: ҵҚ–75), алексикатә ԥсахрақәагьы маҷымкәа иалагалоуп. Еиҿшәырԥш:
А.Н. Генко инапылаҩыраҿы:
Арлан ыӷьыц дшыҟау шәасҳәап.  Ҽан хәашлаԥса, кьахь кәадыр...  Иыҩныжә мыжда ԥҳәыс дақәашьым, Мӡырха мыжда рахә ақәашьым.  Иыӡаӡаҳәага иаупыжә ҟаԥшь-хәыҷы.  Аӷдара хәыҷы иырҟаԥшьыит.
Аӡмах хәыҷы иырхәашьыит.
Арлан ыӷьыц абас дыҟан.
(Иышысҳәаз аиԥшны иыԥсҭазашьа ыҟан.)
Д.И. Гәлиеи Хә.С. Бӷажәбеи ркьыԥхьымҭаҿы: Арԥыс ӷьыц дзеиԥшроу шәасҳәап...
Иҽан хәышлаԥса, кьахь кәадыр...
Иҩны мыжда ԥҳәыс дақәӡам,
Имӡырха мыжда рахә ақәашьӡам.  Иӡаӡаҳәҳәага иаупажә ҟаԥшь хәыҷы... Аӷадара хәыҷы ирҟаԥшьуеит,
Аӡмах хәыҷы ирхәашьуеит.
ӷьыц мыжда абас дыҟан, Ишысҳәаз еиԥш иԥсҭазара ыҟан.
Аҩбатәи акьыԥхьымҭаҿы (Аҳашба 19ҵҶҚҶҶҵ) атекст нагӡоуп, аха алексикатә ԥсахрақәа маҷым. Еиҿшәырԥш:
А.Н. Генко инапылаҩыраҿы:
Арлан ыӷьыц дшыҟау шәасҳәап...
Арлан ыӷьыц абас дыҟан. Дылаҳәы-ҩаҳәуаит дахылажьыу.
«Сыбӷа цәыҵәаит» ҳәа дыҵәыуауаит. Лшьапы цәыҵәаит ҳәа дыҵәыуауаит.
Нас дыуыццауазма Ӷәыблыиа-ԥҳа НыинаҴ..
С.Л. Зыхәба икьыԥхьымҭаҿы: Арԥыс ӷьыц дшыҟоу шәасҳәап.  Арԥыс ӷьыц абас дыҟан. Днаҳәы-ааҳәуеит дахьылажьу.  Сыбӷа ԥҵәеит ҳәа дҵәыуауеит.  Лшьапы цоит ҳәа дҵәыуауеит.
Нас дуццозма Ӷәӷәа-ԥҳа Нина!
«Арԥызба ирџьага» (Џьапуа 200ҴҚҴҭҷ, 77). Анҵамҭа аԥхьа икьыԥхьын 1941 шықәсазы (анҵаҩы ихьӡ амырбакәа) (Гәлиа, Бӷажәба 19ҚҴҚҵҷ–ҵҚ), анаҩс – аизга аиҭаҭыжьраан (А.Н. Генко ианҵамҭоуп ҳәа арбаны) (Гәлиа, Бӷажәба 19ҵҶҚԥҬ–Ҭ0, ҴҴҶ), анаҩс – 1972 шықәсазы (А.К. Аҳашба ианҵамҭақә ирыланы) (Аҳашба 19ҵҶҚҶҶҬ), уантә ихкьыԥхьлаан 1992 шықәсазы (Кәаӷәаниа 19)ҶҚҶҷџ, 3Ҭ0). Атекст актәи акьыԥхьымҭа аԥсахрақәа алагалоуп, х-цәаҳәакгьы ацҵоуп. Еиҿшәырԥш:
А.Н. Генко инапылаҩыраҿы:
Шәаԥыџьаԥ ҭагылаӡам.  Чыс ықәыршәым.  Кәадыр зқәым.
Д.И. Гәлиеи Хә.С. Бӷажәбеи ркьыԥхьымҭаҿы (Гәлиа, Бӷажәба 19ҚҴҚҵҷ–ҵҚҬ:
Ҵла ҭагылам.
хәаша ықәыршәым.
Кәадыр ақәӡам.  Абас дыҟоуп
Ари ахаҵа.
Сиццозма ари абашаҴ
Ашәа зныз аизга аиҭаҭыжьраангьы атекст ԥсахрақәак аиуит. Еиҿшәырԥш:
А.Н. Генко инапылаҩыраҿы:
Чыс ықәыршәым.
Хә.С. Бӷажәба икьыԥхьымҭаҿы (Гәлиа, Бӷажәба 197№4
ԥҬ–Ҭ0, ҴҴҶҬ: хәаша ықәӡам.  Сиццозма ари баша.
Атекст аҩбатәи акьыԥхьымҭеи анапылаҩыреи зынӡа еиқәшәоит, аҵыхәтәантәи ацәаҳәаҿы ажәак аформа ԥсахуп акәымзар («ақәым» – «ақәӡам» ҳәа) (Аҳашба 197№4 2№Ҭ).
«Арԥызба иырџьага» (Џьапуа 200ҴҚҴҭ, 78). Атекст ацәаҳәақәа иара ажәабжьҳәаҩ ихаҭа иҿынтә ианҵоу ашәак (Џьапуа 200ҴҚҴҭ?, 73) иацҵаны аԥхьа икьыԥхьын 1941 шықәсазы (анҵаҩы ихьӡ амырбакәа) (Гәлиа, Бӷажәба 19ҚҴҚқҭ–қҴ), уантә ихкьыԥхьлаан 1972 шықәсазы (Гәлиа, Бӷажәба 19ҵҶҚԥҭ, Ҭ5, уантә ихкьыԥхьлаан 1992 шықәсазы (Кәаӷәаниа 19)ҶҚҶҷ, 38Ҭ). Акьыԥхьымҭаҿы ашәа ахьӡ ԥсахуп («Еиқәнагоит рацәа»), апаспорттә згәаҭарақәагьы еилахәоуп (Мыҷкәыкә Адлеиба иҳәамҭоушәа иҟалеит), ашәаҳәаҩык (Мачагәа Адлеиба) иҿынтә ианҵоу ашәақәа ҩҩба еиҿыбаауп, аредакциагьы маҷымкәа ирызууп, ашәа «ҿыц» рылхуп. Ари анҵамҭа аҿынтә иаагоу ахәҭагьы аԥсахрақәа рацәаны иамоуп, ацәаҳәақәа еилаԥсоуп, ибжьажьу, иҿыцны иацҵоу ыҟоуп. Еиҿшәырԥш еиқәшәоу ацәаҳәақәа рыԥсахшьа:
А.Н. Генко инапылаҩыраҿы: Иаб дыиҭыиын, цәкы аҭныихаит, Чара алаиуыит.
Иызнапык ԥшыртҟәашк акыуп, Иыԥхашьара иыԥҳәыс иылкыуп, Иыԥаҵажәгьы алҩа иыцәагаит.
Д.И. Гәлиеи Хә.С. Бӷажәбеи ркьыԥхьымҭаҿы:
Иаб диҭин, цәык иҭнихит, Уи алагьы ачара иуит. Изнапык аԥшырҭҟәаш акуп, Егьиак иԥҳәыс дакыуп, Иԥаҵажә ауал ицәагахьеит.
Д.И. Гәлиеи Хә.С. Бӷажәбеи еиқәдыршәаз аизга «Аԥсуа жәлар рпоезиа» даҽа ашәакгьы ануп, ашәаҳәаҩ Мачагәа Адлеиба иҳәамҭаны (Гәлиа, Бӷажәба 19ҵҶҚҴҶ), ҴқҬ). Ашәа аԥхьатәи аҩ-цәаҳәак анҵамҭақәа рыҩбагьы рҿы еиқәшәоит. Аха уинахыс атекстқәа еивыгоуп. Иҟалап, ари ашәа ашәҟәы аиқәыршәаҩцәа рредакциа иалҵшәазаргьы, мамзаргьы иацу апаспорттә згәаҭарақәа еилахәазар.
«Абжьаҩашьа-хабжьаҟьала» (Џьапуа 200ҴҚҴҭ, 7Ҭ). Анҵамҭа аԥхьа икьыԥхьын 1972 шықәсазы (Гәлиа, Бӷажәба 19ҵҶҚҵ), Ҭ3), уантә ихкьыԥхьлаан 1992 шықәсазы (Кәаӷәаниа 19)ҶҚҶџҭ–№51, ҚҴҚ). Акьыԥхьымҭаҿы атекст алексика аԥсахрақәа алагалоуп. Еиҿшәырԥш:
А.Н. Генко инапылаҩыраҿы: Даныиуаз иыциыз ҩ-лашак иымауп.  Згәы ҿыӷьуа ауаа рзыҳәа
Дара дмаҭәахә бзыиауп.
Хә.С. Бӷажәба икьыԥхьымҭаҿы: Даниуаз ициз лашак имауп.
Згәы ҿыӷьуа ауаа рзыҳәа иеиԥш дыҟам.
«Аҳаира ашәа иалаҵаны иырҳәауа» (Џьапуа 200Ҵ: ?ҭҚ–Ҵҭџ, 80). Анҵамҭа аԥхьа икьыԥхьын 1959 шықәсазы (Шьынқәба 19џҬҚҶҶҬ), уантә ихкьыԥхьлаан 1992 шықәсазы (Кәаӷәаниа 19)Ҷ: 293, Қҵџ). Акьыԥхьымҭаҿы атекст апаспорт амаӡам, аха А.Н. Генко инапылаҩыреи иареи ртекстқәа реиқәшәашьа агәра унаргоит ари ажәабжьҳәаҩык иҿынтә иҟаҵоу нҵамҭак шакәу. Анҵамҭа зну аизга аиқәыршәаҩ Б.У. Шьынқәба ари атекст А.К. Аҳашба инапылаҩырақәа рахьтә имԥыхьашәазар акәхап. Акьыԥхьымҭаҿы аиқәыршәаҩ (рҳәара маншәалам ҳәа) иԥсахит: атекст аҩбатәи астрофаҿы – актәи ахԥатәи ацәаҳәақәа, ахԥатәи астрофаҿы – аҩбатәи ахԥатәи ацәаҳәақәа, аԥшьбатәи астрофаҿы – ахԥатәи ацәаҳәа.
«Ачаа рыхьӡыртәра» (Џьапуа 200ҴҚҴҭқ, 83). Анҵамҭа аԥхьа икьыԥхьын 1972 шықәсазы (А.К. Аҳашба ианҵамҭақәа ирыланы) (Аҳашба 197№4 №№8), уантә ихкьыԥхьлаан 1992 шықәсазы (Кәаӷәаниа, 19)ҶҚҶҬқ–№Ҭ7, ҚԥҚ). Акьыԥхьымҭаҿы атекст апаспорттә згәаҭарақәа ацӡам, ахьӡ ԥсахуп, ацәаҳәақәакгьы еиҭарсуп. Еиҿшәырԥш:
А.Н. Генко инапылаҩыраҿы: Кылҳәа Хабыгә,
хьарҽ Џьансыхә.
С.Л. Зыхәба икьыԥхьымҭаҿы: Кылҳа Хабыгә,
хьарч Џьамфер.
Ишаабаз еиԥш, хыхь иаагоу атекстқәа ргәылоуп еиуеиԥшым аизгақәа: еиҳаракгьы 1972 шықәсазы Хә.С. Бӷажәба иҭижьыз ҩҩ-шәҟәык – «Аԥсуа жәлар рпоезиеи» (ашәҟәы аредакциа азиуит С.Л. Зыхәба) А.К. Аҳашба «Иалкаау иусумҭақәеи» (атекстқәа акьыԥхь иазирхиеит С.Л. Зыхәба). Акьыԥхьымҭақәа рҿы зҿаԥыцтә ԥсабара аҷыдарақәа еиқәзырхоз афонетикатә нҵамҭақәа (А.Н. Генкои, А.К. Аҳашбеи, В.И. Кәыкәбеи 1928 шықәсазтәи рфольклортә материалқәа) адиалекттә ҷыдарақәа нагӡаны ирнымԥшуа, алитературатә бызшәа иазааигәаны «ирҽеихеит». Аредакциа рзухеит атекстқәа злашьақәгылоу ахәҭақәа зегьы – рлексика, рпоетика, рстиль, ркомпозициа, рсемантика...
Даара аҭыԥ рацәа рымоуп атекст иалоу ажәақәа, ажәеидҳәалақәа реицааишьа аԥсахра, астиль аиҭарсра, «арҽеира». Еиҳагьы ирацәоуп атекстқәа злашьақәгылоу ажәақәа, ажәеидҳәалақәа, аҳәоуқәа даҽакала рыԥсахра, ма зынӡа рыбжьыршәара. Акьыԥхьыҩцәа лассы-ласс анҵамҭа еихшаны (иаҳҳәап, атекст апрозатә хәҭеи апоезиатә хәҭеи еилыхны), хазы-хаз атекст «ҿыцқәа» рылырхуан.
Анҵамҭақәа ркьыԥхьраан ирыхҭысуаз арҭ аԥсахрақәа зхылҿиаауаз рацәан – атекст аоригинал иишамкәа аилкаара инаркны аԥхьара «арманшәалара», «армариара» аҟынӡа. (Ара иацлазар ҟалоит аҭыжьратә, атипографиатә гхақәагьы.) Ишыҟазаалак, ас икьыԥхьу атекст афольклортә рҿиамҭа аҷыдарақәа зегьы нагӡаны иазеиқәырхом, аҿаԥыцтә поетика, астиль, асемантика аԥсахуеит.
Аҵыхәтәаны афольклорҭҵааҩцәа иргәаласыршәар сҭахын зыхьӡ адунеи еицадыруа афилолог В.И. Пропп 50 шықәса раԥхьа, ауаԥс нарҭтә епос атекстқәа аурысшәахь еиҭаган рҭыжьымҭак (Нарты. Ҽпос осетинского народа. Издание подготовили В.И. Абаев, Н.Г. Джусоев, Р. А. Ивнев и Б.А. Калоев. Изд. АН СССР, 1957) икритикатә лаԥшҳәаа ҵар ианыҵижь ашьҭахь, иҟаиҵаз згәаҭарак: «Народные оригиналы абсолҩтно неприкосновенны. Всӷ­ кого рода редакционные или литературные обработки и поправки, если они не оговорены, равносильны подделке» (Пропп 19џԥҚҷҬԥ).
◦ҴҬҬџ◦
5. АРТУР АНШБЕИ УИ ИФОЛЬКЛОРТӘ
НҴАМҬАҚӘА РЫШӘҞӘИ
Аԥсуа гуманитартә ҭҵаарадырра арҿиаразы, аиҵбыра абиԥарақәа реилыркааразы иҷыдоу аҵакы амоуп ҳҵарауаа нагақәа рыԥсҭазаареи рырҿиамҭақәеи рылацәажәара, лассы-ласс рызхьаԥшра. Ари аус еиҳагьы аҵакы шьҭыҵуеит Артур Артиом-иԥа Аншба еиԥш абаҩхатәра злаз, зықәра иахьымӡаз, аха ԥсра-ӡра зқәым аҭынха аанзыжьыз аҵарауаҩ ианизку.
А.А. Аншба ХХ ашәышықәса аҩбатәи азбжазы иааиҵагылаз аԥхьатәи аԥсуа профессионалтә фольклорҭҵааҩцәа дреиуоуп. Усҟан аԥсуаҭҵаара ахаҭагьы инагӡаны ишьақәгылангьы иҟамызт, мыҽхакы ҭбаала иҿиартә амҵәыжәҩақәа еиҵнамхыцызт. А.А. Аншба аԥсуаҭҵаараҿы дрықәныҟәон аклассикатә филологиа, иааидкылан агуманитартә ҭҵаарадырра атрадициақәа. Аҵарауаҩ итеориатә ԥшаарақәа рҿы рҳарҭа-сырҭа умбо еилышьуп, еицааиуеит атрадициатә ҭҵаашьа формақәеи аметодологиатә хырхарҭа ҿыцқәеи. Уи ирҿиаратә ԥсҭазаара аԥсуа филологиа аҭышәынтәалара, аҿиара аамҭа иақәшәоит. Иара иҟазшьан аҭҵаарадырраҿ – аҵаулара, апринципра, аԥсҭазаараҿ – ахӡырымгара, аиаша адгылара, ахеиҷамҳара. Уи ианакәзаалак акониунктура иҽеимҭеит, игәи ихшыҩи ракәын дымҩақәызҵоз иразҟы изаанагоз иԥсҭазааратә ԥышәарақәа зегьы рҿы.
А.А. Аншба диит 1936 шықәса ажьырныҳәамза 2 рзы. Иани иаби шьҭрала Лыхнытәқәан, аха усҟан Тҟәарчал инхон... Иаб – Артиом Еслам-иԥа – занааҭла дынџьнырелектрикын, Москватәи аенергетикатә институт далгахьан, иан – Татиана Иасыф-иԥҳа Џьергьениа-ԥҳа – декономистын, аҵара лҵеит Москва, усҟантәи Амрагыларатәи аџьажәлар руниверситет аҿы. Артур дшыԥшқаз (аамзҟа шихыҵуаз), 1936 шықәсазы иаб – усҟан изанааҭала тҟәарчалргылараҿ аус зуаз – Сталини Бериеи рполитика амҩаԥгаҩцәа дҭаркит. Хышықәса Воркута ихганы, 1939 шықәсазы дхынҳәит, аха Аԥсны анхара азин имхын. Уи азы шықәсык аҟара Қырҭтәыла (Сенакьи ҳәа иахьашьҭоу) изанааҭ ала аус иуан. Ашьҭахь, иԥшәмаԥҳәыс данычмазаҩха, ииулак Аԥсныҟа дааит. Гәдоуҭа араион Хәаԥ ақыҭан аматематика арҵаҩыс аусура далагеит. Аха дук хара имгакәа, 1942 шықәсазы (Артур фышықәса дшырҭагылаз) ицрымҵуа ишьҭаз деиҭадырбаандаҩит. Усҟан иҭаркыз иаҳәшьаԥацәа ҩыџьа (урҭ агәырҵҟәыл бзиа змаз арԥарцәан) асовет аамҭа иақәымшәоз агәаанагарақәа шрымаз, иара ишидыруазгьы, иахьҳәатәыз имҳәазаап! Уи акәхеит, иус ӡбаны, аашықәса иқәҵан Қырҭтәылаҟа дахыргеит. Изыԥҵәаз аамҭа нҵәарц хымзҟа шагыз, 1950 шықәсазы, асҟатәи ааӡаб изымычҳакәа, абахҭаҿы иԥсҭазаара далҵит. (Шықәсык ашьҭахь иашьеиҳаб ииулак маӡала иԥсыбаҩ ааганы, Лыхны иан лывараҿ анышә иамеидеит.) Артур иаҳәшьеи иареи шыхәыҷӡақәаз зымала изанахаз иан арҭ ашықәс хьанҭақәа иаалылымшо ддыркареит. Лыԥсҭазаарагь далҵит 1960 шықәсазы.
Абас ала, Артур даныԥшқаз инаркны иаб илакҭа аҭаԥшыха имаӡеит. Акызаҵәык игәаҿ инхаз: Хәаԥ ианыҟаз џ–қ шықәса рыда зхымҵуаз ахәыҷы иаб аҽы дақәыртәаны, аӷәра иркны дауишьҭлозаарын. «Дкаҳауеит, иҟауҵозеи!» анылҳәалак ан, «уашьҭа дхаҵоуп, дашьцылааит!» иҳәалозаарын аб. (Иҟалап, дшыхәыҷӡаз дҽыжәзҵаз иаб игәхьаагара иахылҵзар А.А. Аншба иқәра дахьымгӡакәа
дхәызҵәаз ачымазарагьы. Машәырны акәхарымызт данмаҷыз инаркны лассы-ласс дцәырҳаны дзааԥшлоз...)
Бжьышықәса анихыҵуаз Лыхнытәи ашкол ахь дцоит Артур. Аха х-класск рҿы дыштәаз, 1945 шықәсазы, аԥсуа школқәа зегь реиԥш, Лыхнытәи ашколгьы ақырҭшәахь ианиарга, иан илулак Аҟәаҟа дааганы, Аҩбатәи аурыс школ дҭалҵоит. Ашкол ашьҭахь, 1955 шықәсазы дҭалоит Аҟәатәи аҳәынҭқарратә арҵаҩратә институт (афилологиатә факультет). Аинститут анхиркәша, 1960 шықәса инаркны 1962 шықәсанӡа иара уа – аԥсуа бызшәеи алитературеи ркафедраҿ – аԥсуа литература даԥхьон. Анаҩс А.А. Аншба Москваҟа СССР Аҭҵаарадыррақәа ракадемиа иатәыз, А.М. Горки ихьӡ зху Адунеитә литература аинститут даспирантхоит. Аспирантура ашықәсқәа (ҴҬқҶ–ҴҬқџ) раан, Москватәи аҵарауаа рыҩныҵҟа, А.А. Аншба итеориатә дыррақәа иаҳа-иаҳа ихаирҭәаауан, маҷ-маҷ аҭҵаарадырратә ԥсҭазаара иҽагәылаихалон. Ҭҵаарадырратә напхгаҩысгьы диман аепосҭҵааҩ Арфо Аветис-иԥҳа Петросиан (уи нарҭаа репос иазкны, 1963 шықәсазы имҩаԥгаз еицырдыруа Аҟәатәи аконференциа аиҿкааҩцәа дыруаӡәкын).
1966 шықәсазы иара уа – Адунеитә литература аинститут аҿы – ихьчеит акандидаттә диссертациа, аԥсуаа рнарҭтә епос апоетика азҵаарақәа ирызкны. (Иаппонентцәа ируаӡәкыз, усҟан афольклор аҟәшаҿы аус зуаз, уажәы – аҟәша аиҳабы, Урыстәыла Аҭҵаарадыррақәа ракадемиа алахәыла-корреспондент, адунеи зыхьӡ адыруа афольклорист В.М. Гацак иахьагьы А.А. Аншба иҟазшьа аамысҭашәеи ибаҩхатәра ҵаулеи лассы-ласс игәалаиршәалоит). Аҵарауаҩ Аԥсныҟа данаа, иара аусура ахьиҭахыз Аԥсуа институт аҿы аҭыԥ ахьыҟамыз азы, 1967 шықәсазы агазеҭ «Аԥсны ҟаԥшь» аредакциаҿы аҟәша аиҳабыс аусура далагоит. Иара убри ашықәсан ԥхынҷкәынмза 28 рзы диасуеит Аԥсуа институт ашҟа. Абра аус шиуц иуан ԥсраҽнынӡа – ԥхынҷкәынмза 19, 1985 шықәсанӡа.
А.А. Аншба аԥсыуак, интеллигентк иаҳасабала, иҩаӡара акыр иҳаракын. Уиазоуп аҵарауаҩ иԥсҭазаара лаша ҳдоуҳатә дунеи изузагәылымхуагьы. Афилософ О.Н. Дамениа А.А. Аншба идунеихәаԥшышьа иазкны иҩуеит: «Артур ихаҭара, уи ирҿиаратә ҭынха – ари хҭысуп, цәырҵроуп аԥсуадырраҿ мацара акәымкәа, иара аԥсуа милаҭтә культураҿгьы. Аҵарауаҩ ӷәӷәала иныԥшуан аԥсуа милаҭтә культура аҷыдарақәа, уи ҳаамҭазтәи аҭагылазаашьа. Иара иԥсҭазаара – аԥсуара аӡыргареи, уи аиқәырхареи, аԥеиԥш азыԥшаареи ирызкын. Аԥсуареи иареи аӡә ракәын, аԥсуара акәын доуҳатә субстанциас имаз, уаҩытәыҩсатә ԥсыс ихаз; аԥсуара амчра – иара имчран, аԥсыҽра – иԥсыҽран. Аԥсуаразыҳәа уи дыхьчаҩын, дықәԥаҩын, дырҿиаҩын! Аԥсуареи аҵарауаҩи хеибарҭәаауан, еизыразын, урҭ реизыҟазаашьа доуҳала ираӡан, ицқьан» (Дамениа 19)ҭ: 66–қҵ).
Акыр еиҵыхуп А.А. Аншба ирҿиара аҳәаақәа. Уи дрылахәуп арҵагатә программақәа реиқәыршәареи арҵага шәҟәқәа рыҩреи, иҭиҵаауеит аԥсуа сахьаркыратә литература... Илитературатә-критикатә ҭҵаамҭақәа ртематика иаҵанакуеит: еиуеиԥшым апоетцәеи ашәҟәыҩҩцәеи (Д. Гәлиа, С. анба, М. Лакрба, Ӡ. Дарсалиа, Б. Шьынқәба, И. Ҭарба, Ш. Аҟәсба, А. Џьениа, Т. Аџьба, С. Ҭаркьыл уҳәа) рыԥсҭазаареи рырҿиареи, аԥсуа текстологиа, аԥсуа лирикеи аԥсуа жәабжьи, асахьаркыратә еиҭагара, ажурнал «Алашара» ианылоз арҿиамҭақәа, иара аԥсуа литератураҭҵаара ахаҭа аҭоурых... Иара иоуп ихацзыркыз 1970 шықәсазы ажурнал «Алашара» адаҟьақәа рҿы имҩаԥысуаз, арезонанс бзиагьы зауз арҿиаратә еимакы-еиҿак (аполемика). Далахәын, иара убас иара убри ажурнал аҿы 1980 шықәсазы еиҿкааз, Владимир Аҵнариа истатиала ихацыркхаз аԥсуа лирика иазкыз аимак-аиҿак. А.А. Аншба икритикатә статиақәа рҟазшьа хада – ртеориатә, рсистематә хаҭәаара акәзар ҟалап, актәи ацәаҳәа иааркны аҵыхәтәантәи ацәаҳәаҟынӡа рсахьаркыратә наӡа-ааӡара, ргәылҭәаара. Убри азы урҭ, даҽакы иаламҩашьо, аӡыхь еиԥш ицқьаӡа, ишҿыцу иҟоуп иахьагьы.
Аха усгьы А.А. Аншба иԥсҭазаараҿ зегь ирыцку ус хаданы иҟалаз аԥсуаа рҿаԥыцтә традициа анҵареи аҭҵаареи роуп. Аиашаз, адоуҳатә традициа аҭҵааразы уи ициит абаҩхатәра ҷыда. (Ихаҭагьы ажәлар рашәақәа ҟазарыла иҳәон.) Абри аус еиҳа ихаҭәааны ианыԥшит аҵарауаҩ ихшыҩи ибаҩхатәреи рымчхара. Иуҳәар ҟалоит, аԥсуа фольклорҭҵаара (иара аԥсуаҭҵаара ахаҭагьы) инагӡан ҳхаҿы иаҳзаагом А.А. Аншба иҭҵаамҭақәа агны.
1968 шықәсазы иҭыҵыз аҵарауаҩ ишәҟәы («Аԥсуа нарҭаа рҳәамҭақәа рсахьаркыратә ҷыдарақәак») (Аншба 1968) злаҿыцу аҟазшьақәа ируакуп излаҩу абызшәагьы. Избан акәзар уанӡа аԥсуа фольклорҭҵаараҿы аԥсышәала иҩу инеиҵыху аусумҭа ыҟамызт. Абри аҭҵаамҭа ишьҭнахуа азҵаарақәа еиҳа ихарҭәаауп 1970 шықәсазы аурысшәала иҭыҵыз А.А. Аншба имонографиа «Аԥсуа нарҭтә епос апоетика азҵаарақәа» (Аншба 1970) аҿы. Аҭҵааҩцәа аепос ахылҵшьҭреи ажәытәӡатәи ашьаҭеи рыԥшаара азҵаара иалахалаӡан ианамаз аамҭазы, ари амонографиа аҭыҵра иҿыцу цәырҵрахеит Кавказ жәлар рнарҭтә епос аҭҵаарамҩаҿы. «Ҽто – серьезныҟ и ценныҟ научныҟ вклад в изучении нашего ҽпоса в его наименее освеҳенном аспекте поҽтики» ҳәа аниҵеит аханатә аепос ахылҵшьҭра ауаԥсаа рҭоурых иадызҳәалоз В.И. Абаев идныҳәаларатә шәҟәаҿы, иззиҩуаз аҭҵаамҭа иара игәаанагарақәа акырџьара ишҿаԥнаҽуазгьы. Ашәҟәы аҭыҵра рыбжьы ақәдыргеит (афольклорист изырыҩуаз рысалам шәҟәқәа рҿы), иара убас – К.В. Чистов, Б.Н. Путилов уҳәа – адунеи аҿы еицырдыруа аҵарауаа-афольклорҭҵааҩцәа.
Аусумҭа аԥхьажәаҿы, нарҭаа репос азы ианҵоу атекстқәеи иҟаҵоу аҭҵаамҭақәеи рыхәшьара анаҩс, автор иҽанишәоит афырхаҵара-архаикатә епос аҿиара здаҳҳәалар ҟало аамҭа агәаҭара. Дагьазкылсуеит нарҭаа репос аҭҵааҩы академик Ш.Хь. Салаҟаиа уаанӡа дыззааихьаз
арыцхә – ҳера ҟалаанӡатәи III азқьышықәса анҵәамҭа. Ашәҟәы ишьҭнахуеит нарҭаа рҳәамҭақәа рпоетикаҿы хра злоу азҵаарақәа ҩҩба: аепос асиужетеиҿартәышьеи апоетика-стильтә еилазаашьеи. Асиужетеиҿартәышьа азҵаараҿы аҵарауаҩ иаликаауеит: аепос ажанр ахаҭареи (епоси амифи, аепоси алакәи, аепоси афырхаҵара-ҭоурыхтә ҳәамҭеи реизыҟазаашьақәа уҳәа), ажәабжьеиҭаҳәара аформақәеи, аепика-аамҭатә ҽыԥсахрақәеи. Аҭҵааҩы игәаанагарала, аепикатә ҳәамҭа асахьаркыратә акзаара шьаҭас иамоуп асиужет ахҭыстә цәаҳәа. Зхала иҟоу амотив ауп раԥхьа аҿиара иалагаз, насоуп амотивқәеи аепизодқәеи неицҵо, инеиҵыху, еилоу аҳәамҭақәа аныҟала. Араҟа аҭҵааҩы еиҳараӡак хықәкыс имоу аепос асиужеттә цәаҳәа хадақәа рҭоурыхтә семантика аарԥшроуп. Уи азы иаликаауеит аепос аҿиара аетап хадақәа ҩҩба: зааӡатәии еиҳа ихьшәоуи. Зааӡатәи аетап аҿы Саҭанеи-Гәашьеи Сасрыҟәеи рхаҿсахьақәа ҭбаа-ҭыцәуп, ԥкра рымаӡам, аидеализациа рызууп, еиҳа ихьшәоу аетап аҿы урҭ ираԥызго даҽа хаҿсахьақәак цәырҵуеит ажәлар репикатә репертуар аҿы. Нарҭаа репос апоетикастильтә еилазаара иазку ахәҭаҿы иалкаан ирзааҭгылоуп аепос асахьаркыратә бызшәеи, аепос аҿы ажәеинраалеи апрозеи реизыҟазаашьеи, аепикатә жәабжьеиҭаҳәареи рызҵаарақәа. Аҭҵаамҭа зегьы цәаҳәа хадан иагәылгоуп – аепикатә традициа аҭоурыхтә знеишьа. Апоетикатә цәырҵрақәа рыҿиареи рҭоурыхтә ҽыԥсахрақәеи роуп аҵарауаҩ лымкаала дзыцклаԥшуа.
А.А. Аншба иҭҵаарадырратә рҿиараҿы аҭоурых-типологиатә метод ахархәара еиҳагьы аҽарҵаулеит 1982 шықәсазы иҭыҵыз аҵыхәтәантәи имонографиа «Аԥсуа фольклори аҵабырги» (Аншба 198№) аҿы. Аԥхьатәи иусумҭақәа нарҭаа репос аҭҵааҩы дшьақәдыргылозар, араҟа аҵарауаҩ афольклор егьырҭ ажанрқәагьы дрыҭҵааҩхеит, ифилологиатә дыррақәа рҳәаақәа иҵегь рҽеиҵырхит, рыҽдырҵаулеит. Ашәҟәы аҵарауаҩ шықәсы рацәалатәи иҭҵааратә усура иахылҵыз идоктортә диссертациа ауп.
(Ҵоуп, А.А. Аншба официалла уи ахьчара иҽазимкит, ирҿиаратә аамҭа кьаҿ акәама-ҵама рацәа зцыз ари аус еиҭарц иҭахымхазар акәхап.) Аԥснытәи аҵарауаа рнаҩсангьы, ари ашәҟәы ақәҿыҭра аиуит Москвантә, СанктПетербургынтә, Кавказ-нхыҵынтә... Убас, В.Е. Гусев исалам шәҟәаҿы ҳаԥхьоит: «Ӷ имеҩ возможность поздра­ вить Вас с очень хорошим, глубоким, по­настоӷҳему акаде­ мическим исследованием. С интересом и пользоҟ длӷ себӷ, с удовольствием ее читаҩ».
Афольклор аԥсҭазаара шаныԥшуа агәаҭара аҭҵаарадырраҿы иуадаҩӡоу, иактуалтәу азҵаарақәа ируакуп. Ари апроблема афольклори аетнографиеи рҳәааҿ иҟоуп, еицыртәуп. Уи азы аҭҵааҩгьы арҭ амаҭәарқәа рыҩбагьы еицидырыр акәын. Уи ус шакәу бзиаӡан ирныԥшит аҭҵаамҭа аҵаки астили. Аҵарауаҩ ишьҭихыз ажанрқәа (амифологиа-қьабзтә поезиа, афырхаҵаратә епос, алакә, афырхаҵара-ҭоурыхтә рҿиамҭақәа, абзазаратә поезиа) иртәу афольклортәи аетнографиатәи материалқәеи атеориатә литературеи нарҵаулан иҭиҵаауеит. Убри иабзоураны еилкаахоит аԥсуа фольклор ишаныԥшуа, иахьагьы ишеиқәнархо ижәытәӡатәиу адунеихәаԥшышьақәеи асоциал-бзазаратә институтқәеи. Автор конкретла дрызнеиуеит ани аума, ари аума афольклортә цәырҵра зхылҿиаауа аамҭа-ԥсҭазааратә ҭагылазаашьақәа. Аҭҵаамҭа алкаақәа ырҵабыргуп еиуеиԥшым ажәларқәа ртрадициатә культурақәа ԥымкрада рхархәаралагьы. Аусумҭа даҽакы еиԥшымкәа ианыԥшит А.А. Аншба итеориатә дырра ҵаулеи иҭҵааратә баҩхатәреи. Аҭҵаамҭа анҭыҵыз ашықәсан Д.И. Гәлиа ихьӡ зху Аҳәынҭқарратә премиазы ақәыргыларагьы машәырны иҟамлеит. Амала, сгәанала, иоригиналтәу ари аԥҵамҭа аҭҵаарадырратә ҩаӡара иахьынӡахәҭоу хшыҩзышьҭра азумхеит усҟан. Аха аус злоу – аҵарауаҩ идырра ҵаулақәа ирхылҵыз ашәҟәы абиԥарақәа наунагӡа ирзаанхоит.
А.А. Аншба абарҭ имонографиатә ҭҵаамҭақәа аус рыдулараан дрыхьӡон аԥсуа фольклор еиуеиԥшым егьырҭ
азҵаарақәагьы. Ирацәоуп ишәҟәқәа иргәыламлаз астатиақәа, насгьы еиқәиршәаз, аԥхьажәа зыцҵаны иҭижьыз афольклортә еизгақәа. (Урҭ рӷьырак еиқәыԥхьаӡоуп аладахьҟа, аҵарауаҩ иусумҭақәа рсиаҿы.) Иара убас макьана иҭыжьӡам А.А. Аншба аԥсшәахь еиҭеигаз ажәытә бырзенцәа рмифқәеи рлегендақәеи.
Аҵарауаҩ ифольклорҭҵааратә усумҭақәа шьаҭас ироуз, изхылҿиаауа, зегь раԥхьаӡа иргыланы, ҷыдала «злакҭа дҭаԥшыз», зыԥсабара хаҭа инырыз хаҭала иара ианиҵаз атекстқәа роуп. Аҵарауаҩ игәҭакқәа иреиуан абарҭ ианҵамҭақәа хазшәҟәны рҭыжьра, аха уи иара дахьымӡагәышьеит.

Ажәа ахы умҳәакәа – аҵыхәа узҳәом. 1989 шықәса
раахыс (Аԥсуа институт аҿы аусура саналага инаркны), Аԥсуаҭҵааратә институт усҟантәи адиректор, академик В.Г. Арӡынба исеиҳәаз ала, А.А. Аншба иархив аҿы иҟаз ифольклортә нҵамҭақәа аҭыжьра разырхиара саҿын. Ари акыр ауадаҩрақәа ацлеит (архивтә, атекстологиатә усура анҭыҵгьы...9. Аха ихадароу, 1991 шықәса, нанҳәамзазы ашәҟәы анапылаҩыра рхианы ашәҟәҭыжьырҭахь иназгеит. Аибашьра (ҴҬҬҶ–ҴҬҬҷ) иалагарц мышқәак шыбжьаз анапылаҩыра аҭыжьырҭаҿынтә усҟан ихацыркхаз аҭыжьымҭа маҷ «Адырра» ашҟа ишаарышьҭыз здыруан. (Иара уа аҭыжьразы ишьҭан нарҭаа репос апоетикатә система иазкыз сусумҭагьы.) Аха акьыԥхьра нападыркаанӡа аибашьра иалагеит. Анапылаҩыра аҩбатәи аекземплиар сара исыман. Суадаҿ хазы иԥхьакын аизга злысхыз аматериалқәа рӷьырак. Уа иҟан аҵарауаҩ имагнитолентақәа (Ҵқ–Ҵҵ рҟынӡа), итетрад жәпақәа (30–ҷџ рҟынӡа), астандартә бӷьыцқәа рахь ииаигахьаз атекстқәа (№00 рҟынӡа). Ашәҟәы анҭыҵлак ашьҭахь, урҭ аматериалқәа зегьы системала еихшаны, Аԥсуа институт аҿы ҿыц иаахацыркыз аԥсуа фольклор алабораториаҿы ишьҭасҵарц сгәы иҭан.
Аибашьра шыҟалаз анааҳаҳа (ҴҬ)2 шықәса нанҳәамза 14, асааҭ аказы) ҩныкаҿ еицынхоз аҷкәынцәа гәыԥҩык (март Ҵџ–Ҵқ­тәи ажәылара иналаӡыз аҭоурыхҭҵааҩ ҟаза Витали Быҭәба дназлаз) ҳнеицдәылҵит. Сара уаҳагьы хынҳәышьа сзыҟамҵеит. Гәымсҭа аӡиас ҳанырнахыс иаҳа иҵарны исныруа салагеит, сгәы иҵалеит снапылаҩырақәеи сышәҟәқәеи. Еиҳаракгьы сызмырҭынчуаз сфольклортә нҵамҭақәеи А.А. Аншба ианҵамҭақәа рышәҟәы анапылаҩыреи ракәын. Избан акәзар урҭ аныӡнахыс, ицаз амш иаҩызан, хнырҳәышьеи шьақәыргылашьеи рымаӡамызт. Аха ҩныҵҟала гәыӷрак сыман. Анапылаҩыра ҩыџьара ишьҭоуп, џьарак инымхаргьы даҽаџьара ишԥеиқәымхари ҳәа сыҟан. Мызқәак рышьҭахь Аҟәа далҵны Гәдоуҭа днеит Аԥсуа институт анхамҩатә хәҭа аганахьала адиректор ихаҭыԥуаҩ, анаплак маҷ «Адырра» аиҳабы Б.Ш. Ԥачлиа. Уи саниазҵаа, акомпиутертә кьыԥхьырҭаҿ иҟаз анапылаҩырақәа зегьы аинститут ахь ииаганы асеиф иҭасҵеит ҳәа сеиҳәеит. Аинститут усҟан ирбылхьан... Зхәанга сахьыԥшуаз агәыӷра еиҳагьы исцәыхаранатәит амца сыцразырсыз ари ажәабжь. Убри инашьҭарххны Аҟәа далҵит сыззыԥшымыз, сыԥхыӡгьы иаламшәоз ажәабжь сазҳәаз, иагьсаншьаз, иагьсгәылаз Руслан Қәҭалиа. Аибашьра актәи амшқәа рзы суадаҿ днеизаап, анапылаҩырақәа издәылымгеит, аха иибаз амагнитолентақәа иҩныҟа иганы анышә еиҭазаап.
Аибашьра шааилгаз, Аҟәа ҳанааи, Руслан адгьыл иааҵхны исиҭеит иҵәахны имаз амагнитолентақәа. Уа иҟан А.А. Аншба ианҵамҭақәа зныз 12 цыра, сара стәқәа – 70 иреиҳаны. Сахьынхоз суадаҿ саннеи – иҳақәшәира иибаша – ирҳәын, иблын, сара истәыз шәҟәыбӷьыцкгьы сзымԥшааит! (Азеиԥшынхарҭа иалармыгӡоз арбаныз. Ақырҭуа еибашьцәа инадыркны ахҵәацәа рҟынӡа, иҩнамыз уаҩ дыҟамзаарын, снапылаҩырақәеи сышәҟәқәеи аӡын мцеиқәҵагас ирымазар акәхарын. Аиаша уазҳәодаҴ) Анаплак маҷ «Адырра» ахьыҟаз Иреиҳаӡоу Асовет усҟантәи ахыбра аҩналарагьы гәаӷьыуацәан. Зыфҩы
гахьаз, ихәангаз ақьаадбӷьыцқәеи асеифқәа злаадыртуаз, аппаратуреи апаркети злақәырхуаз алом ырхәа дуқәеи еикәарҵәины еилажьын. Сымала сыҟан, уаҩгьы дсықәымшәеит Анцәа иџьшьаны. Схы сцәымыӷхан, мыч кәарак сыламызт. Сшьапы зықәгылаз бӷьыцк сара ишыстәыз гәасҭеит. Сгәы нҭыԥсааит. Нас сгәы ааԥсахны, иԥкаауа срылаԥшит еилажьыз ақьаадбӷьыцқәа. Аха А.А. Аншба ифольклортә нҵамҭақәа рышәҟәы анапылаҩыра ахабар сымбаӡеит (смонографиа адаҟьақәак еидыскылеит). Уа сааҩныҵын, аҿаԥхьа – Аԥсуа институт аҿы – снеит. Иааилашәшәуан. Исԥшаауааз, рацәаххыран иахьабалак!.. Арҭ аҭыԥқәа рахь сеиҭахынҳәлон сара – зныкымкәа, ҩынтәымкәа, хынтәымкәа... Сыла иабоз агәра сызгомызт акраамҭа. Аҵарауаҩ имагнитолентақәа 12 рыда уаҳа акгьы шнымхаз хәыҷы-хәыҷла исныруан, ихьшәашәаӡа аҽыснардыруан. (Урҭ ирыцлон напыла ианҵаз, насгьы аудиокассетақәа рҿынтә ихызҩылаахьаз схатә материалқәагьы). Убарҭ амагнитолентақәа ԥхасҭамхацзар, ирну атекстқәа хҩылаан, акьыԥхь иазсырхиарц ӡбаны сыҟан. Аха, егасҳәаргьы, иауамызт, дара рҟынӡа снапы наӡомызт. Аус адызулонаҵы асҟак исзааигәахаз анапылаҩыра уаҳа ишыҟам саназхәыцлак, сдақәа нсылԥсаауан, сылаԥш ахьынӡанаӡоз аԥсабара ԥштәыдахон.
Аха ҽнак Аԥснытәи ашәҟәҭыжьырҭа-полиграфиатә еидҵараҿ сахьныдгылаз адиректор хада Р.Џь. Аргәын анапылаҩыра згәылаз апапкақәа руак аацәыригеит. Аӡы шыцәаз избазшәа, сшанхеит!.. Исеиҳәеит, данааи актәи амшқәа рзы икарыжьхьаз акьаадқәа ишрылихыз ари апапка. Иҟалаз уиоуп, аханатә ашәҟәы анапылаҩыра еихшаны ҩҩ-папкак иргәылан. Акомпиутертә кьыԥхьырҭахь иршьҭхьаз актәи апапка амацара акәзаарын, аҩбатәи ара инханы иҟазаарын. Уи иагәылан абзазаратә лакәқәеи алафқәеи иаадыркны атекстқәа разгәаҭақәеи рарбагақәеи рҟынӡа. (Иӡыз актәи апапка иагәылаз атекстқәа акыр еиҳан.) Аибашьра ашьҭахь аҵарауаҩ иуадаҿы иҟаз ишәҟәқәеи иматериалқәеи рҿынтә инхаз еиҭеидылкылеит иаҳәшьа Е.А. Анш-ԥҳа. Уаҟа ирылан афольклорҭҵааҩ иархив аус анадсулоз хаз ишьҭасҵоз, изныкымкәа ихҩылааз атекстқәа. (Аҵарауаҩ аԥхьаҟа иҟалашаз инырхьазшәа, ианҵамҭақәа ҩынтә-хынтә ианхиҩылаауаз ыҟан.) Абарҭ зегьы ирыбзоураны, анапылаҩыра ҿыц ашьақәыргыларазы ихадароу х-хыҵхырҭак ҟалеит: амагнитолентақәеи, еиқәхаз апапкеи, атекстқәа реиҭахҩылаарақәеи. Урҭ ирыцлоит акьыԥхь аҿы инхаз акык-ҩҩбак анҵамҭақәагьы. Абарҭ ахыҵхырҭақәа исырҭаз аматериал акгьаагымхо иханарҭәааит анапылаҩыра. Уимоу, сеиҭаԥшаарақәа раан уаанӡа исызгәамҭацкәа, уажә ҿыц ицәырҵыз атекстқәагьы маҷӡам. Ҵабыргуп, афольклорҭҵааҩ иматериалқәа рахьтә зынӡа иӡит 57 нҵамҭа. Урҭ уашьҭа ԥшаашьа рымам, аха инхеит ирыцыз азгәаҭақәа.
Абас еиҭашьақәгылеит азныказ ишыӡра иӡыз, нас «нашанала» еиҭаԥшааз аҵарауаҩ ифольклортә нҵамҭақәа рышҟәы (Џьапуа 19)џб).
Аҵарауаҩ ифольклортә нҵамҭақәа еидызкыло абри ашәҟәы аиқәыршәараан – атекстологиатә усура актәи аетап аҿы – иԥшаатәын, ишьақәыргылатәын арҿиамҭақәеи урҭ зҿынтә ианҵоу ажәабжьҳәаҩцәеи. Ихатә нҵамҭақәа рнаҩс А.А. Аншба иархив аҿы ишьҭан – Аԥсуа институт архив аҿынтә иаагаз уҳәа – еиуеиԥшым афольклортә материалқәа. Урҭ аки-аки еиҩдыраатәын, еилыргатәын. Аха бжаџьара аҵарауаҩ ианҵамҭа хаҭақәа реилкааразы шьаҭас иҟоуҵаша афактқәа азхомызт, ма зынӡа иҟамызт. Уи азы архивтә қьаадқәеи амагнитолентақәеи зныкымкәа-ҩынтәымкәа иргәылаԥштәхеит, ирзыӡырыҩтәхеит. Абӷьыц еицарса хәыҷқәеи алента ԥыҵәҵәахақәеи иаадыркны апапка дуқәеи акассета хаҭәаақәеи рҟынӡа хәыцхәыц еимыздеит. Схы иасырхәеит аҵарауаҩ иҭҵаамҭақәеи икьыԥхьымҭақәеи ирыцыз азгәаҭақәагьы. Насгьы А.А. Аншба аекспедициақәа рахь иаҳа лассы-ласс ицныҟәоз афольклорҭҵааҩцәеи, аетнографцәеи, абызшәадырыҩцәеи (Ш.Хь. Салаҟаиа, С.Л. Зыхәба, В.Б. Агрба, Р.К.
анба, Е.М. Малиа-ԥҳа, В.Ҳ. Кәанџьариа-ԥҳа, А.Џь. Хьациа, Н.В. Арыш-ԥҳа уҳәа), иара убас афольклорист ианҵамҭақәа азныказ реидкылара иналагаз аҭоурыхҭҵааҩ Р.Ҳ. Гәажәбеи афольклор аизгара иазҿлымҳау А.О. Ач-ԥҳаи исырҭаз атекстологиатә информациагьы маҷӡам. Ҵабыргуп, уи аинформациа акырџьара аивгарақәагьы ацын.
Абас ала, еиуеиԥшым атекстологиатә ԥшаарақәа рышьҭахь ишьақәгылоит ашәҟәы иагәылоу атекстқәа – 734. Ари ацифра акыр еиҳахоит аибашьраан иӡыз 57 нҵамҭеи хьӡык, ма рубрикак еицҭазыгӡо атекстқәеи алаҳҵар (иаҳҳәап: аныҳәарақәеи, ашәирақәеи, аетнографиатә лексикеи...9. Абарҭ анҵамҭақәа зегь рахьтә аоригинал аҿы акьыԥхь збахьоу 25 текст роуп. Иазгәаҭатәу, А.А. Аншба иматериалқәа рахьтә 32 текст Ш.Хь. Салаҟаиеи С.Л. Зыхәбеи иранҵамҭақәангьы иҟоуп. Ари иаанаго уиоуп, арҭ афольклорҭҵааҩцәа ани иоума, ари иоума ажәабжьҳәаҩ ианиҿцәажәоз еицын, еиҭеиҳәоз рыхҩыкгьы ианырҵон. Ус ианырҵоз атекстқәа вариантқәахаӡомызт, рҿиаратә актк ауп изхылҵуаз. Уи адагьы, аизга акорпус иалоуп: А.А. Аншба Аҟәатәи арҵаҩратә институт аҿы аус аниуаз ашықәсқәа рзы иара идҵала истудент Ҭина Гәаланӡиа (КәыҵниаҬ-ԥҳа ианылҵаз атекстқәа ҩҩба, Аԥсуа школ-интернат аҵаҩцәа Баграт Барцыци, Адгәыр Ҳаразиеи, Хьрыԥс Џьапуеи афольклорист ианкетала ианырҵаз атекстқәа ааба, Хә.С. Бӷажәба А.А. Аншба ииҭаз нҵамҭак, ашәҟәыҩҩы  Џьонуа ииҭаз текстк, В.Б. Агрбеи иареи реицанҵамҭақәа хԥа.
Афольклорист иматериалқәа рӷьырак зегьы бжьынҵамҭақәоуп. Ари аҭҵаарадырраз хра злоу ҷыдароуп, избан акәзар, ишдыру еиԥш, напылатәи анҵараан инеиҵыху ажәабжьеиҭаҳәаратә рҿиамҭа аԥсабара хаҭа нагӡаны иузеиқәырхом. Иҟоуп афольклорист напыла ианиҵаз атекстқәагьы, уимоу, заа дазыӡырҩхьаны игәаларшәан ииҩқәазгьы. Аха урҭ рацәам, насгьы реиҳарак афольклор ажанр маҷқәа рахь иаҵанакуеит. Аудионҵамҭақәа
рахьтә аҵарауаҩ ихимҩылаацкәа иҟан 84 текст. Урҭ рыхҩылаараан, «рырҽеира» саламгакәа, иахьынӡалшоз рбызшәатә ҷыдарақәа зегьы рзаансыжьуеит. Арҿиамҭақәа рҵакқәа ирықәшәо ахьӡқәа рзысԥшаауеит. Аҳәоуқәа ргәынкылара арманшәаларазы ирылазгало ажәақәа ахыц ԥшьыркцақәа ирҭакуп. Акәаԥрацәа сыргылоит акьыԥхь аҿы зҳәара маншәалам ажәақәеи ажәеидҳәалақәеи рҭыԥан. Егьырҭ еиуеиԥшым атекстологиатә згәаҭарақәа арабтә цифрақәа рыла иалскаауеит. Ашәҟәы иагәылоу атекстқәа иаку системак рзеиқәырхаразы, абас еиԥш иҟоу адыргақәа афольклорҭҵааҩ иара ихиҩылаахьаз анҵамҭақәа рҿгьы исыргылоит. Имаҷӡамызт уи ахьӡ зимҭацыз, инагӡаны зҭыԥ иқәимҵацыз атекстқәа. Урҭ зегьы санрыхәаԥшуаз инхан иҟаз абжьынҵамҭақәагьы сыцсырхыраауан.
Ианҵамҭақәа ирыҵаҩу арыцхәқәа изларҳәо ала, А.А. Аншба ифольклореизгаратә усура хацыркхеит 1962 шықәса иааркны. 1980 шықәсанӡа дрыҿцәажәеит 100­ ҩык иреиҳаны ажәабжьҳәаҩцәа. Афольклорҭҵааҩ дзыҿцәажәоз аинформант ирепертуар иахьынӡауа инагӡаны анҵара иҽазишәон, иалкаау тематикак иҽҭеигӡомызт. (Иаҳҳәап, аспирантура данахысуаз ашықәсқәа рзы иҟаиҵаз анҵамҭақәа 40 рахьтә Қ­текстк роуп хықәкыла идиссертациатә усумҭа атема иақәшәо). Зырҿиамҭақәа шьақәыргылахаз ажәабжьҳәаҩцәа рахьтә рфольклортә дырра еиҳа иубарҭахоит – Мышьа Аргәын (88), Елзбар Ашәба (ԥҴ), Уаҳаид Гәынба (№6), Спирдон Делба (60), Иасыф Бебиа (џҴ), Уарҭан Бигәаа (ҵҚ), Алиоша Инаԥҳа (55), Кәица Кациа-ԥҳа (63), Алықьса Кәанџьариа (56), Сергеи Маниа (68), Семион Тәанба (Ҭ6), Иасыф Хагәышь (№7), Џьота Хьациа (33), Маҭбеи Хәытаба (Ҵҷ), Уасил Ҳаразиа (5№), Теб Шармаҭ (86), Мариа Џьергьениа-ԥҳа (Ҵҭҭ) уҳәа – гәыԥҩык ажәабжьҳәаҩцәа ҟазацәа. Ҵабыргуп, арҭ ажәабжьҳәаҩцәа ррепертуар хаҭәаан ианҵам. (Абаҩхатәра змоу ажәабжьҳәаҩ ифольклортә дырра зегьы
нҭыршәшәааны игәаларшәареи ирҳәареи зынӡа иамуазаргьы ҟалап. Насгьы уи аамҭа рацәеи иҷыдоу аҭагылазаашьақәеи аҭахуп.)
Аха дара афольклорҭҵааҩ занҵара дахьӡаз арҿиамҭақәа рылагьы ишьақәургылар ҟалоит ари иоума, ани иоума ажәабжьҳәаҩ дызтәу атематика, иарбан жәабжьеиҭаҳәаратә хку дызҵазкуа. Убас, жәабжьеиҭаҳәашьала еишьашәалоу, еизаагәоу аинформантцәагьы рҽалыркаауеит. Иаҳҳәап, абзазаратә лакәқәеи алафқәеи еиҳа ирацәоуп Бзыԥтәи ажәабжьҳәаҩ Алиоша Инаԥҳаи Кәтолтәи ажәабжьҳәаҩ Сергеи Маниеи ррепертуар аҿы.
Аудиокассетақәа рҿы зыбжьы еиқәхаз рахьтә рҟазара сыхнахит Жәандәрыԥшьтәи ажәабжьҳәаҩ Уаҳаид Гәынбеи Калдахәаратәи ажәабжьҳәаҩ Џьота Хьациеи. Арҭ сара сырхаанны исымбацызт, сырҿымцәажәацызт азы – рҭеиҭыԥш, рҽеилаҳәашьа, рдунеихәаԥшышьа уҳәа – рлакҭа уҭамԥшкәа иузгәамҭо рҟазшьақәа сзалкааӡом. Акызаҵәык исҭаху – бжьыла иуаҳауа, игәнукыло рцәажәашьҭыбжь аҷыдарақәак разгәаҭароуп. Актәи ажәабжьҳәаҩ (Уаҳаид Гәынба) 15 шықәса анихыҵуаз аахыс дшәарыцон, Анцәа дхеиҵон, Аԥсны анҭыҵ џьаргьы дымныҟәацызт. Афольклорҭҵааҩ даниҿцәажәоз 74 шықәса ихыҵуан. Ирепертуар аҿы иҟоуп: аҭәҳәақәа, амифологиатә ҳәамҭақәа, нарҭаа рҳәамҭақәа, алакәқәа, алафқәа. Аҩбатәи ажәабжьҳәаҩ (Џьота Хьациа) ианиаамҭаз дшәарыцаҩын, ашьха акыр дныҟәахьан, ибзиан иаирҳәон аҿырпыни аԥхьарцеи. Афольклорҭҵааҩ даниҿцәажәоз 63 шықәса ихыҵуан. Ирепертуар аҿы иҟоуп: аџьашәақәа, амифологиатә ҳәамҭақәа, алегендақәа, аҭоурыхтә ҳәамҭақәа, нарҭаа рҳәамҭақәа, афырхаҵара-ҭоурыхтә ҳәамҭақәа, алакәқәа, аетнографиатә текстқәа. Ишаабо еиԥш, ажәабжьҳәаҩцәа рҩыџьагьы рҿаԥыцтә традициа атематика ҭбааҭыцәуп. Рҳәамҭақәа еихшәа-еизшәа, инагӡа-аагӡоуп, атрадициатә формулақәа еиқәдырхоит ралагамҭа иааркны рынҵәамҭанӡа. Еицырҵо афольклортә мотивқәеи аепизодқәеи рҳарҭа-сырҭа умбо еилышьуп. Ажәабжьҳәаҩцәа рыбжьы аинтонациа лассы-лассы аҽаԥсахӡом, ҭынч-ҭынч, хрыжь-хрыжь, еиҟараны иуаҳауеит. Уи азы адиалогқәа ажәабжьеиҭаҳәара иалкьӡом, иааузалымкаауа иалаӡҩоит. Рыбжьы иахылҵуа абри «аепикатә ҭынчра» хадароушәа збоит ажәабжьҳәаҩцәа ртрадициатә стиль аҿы.
Аматериалқәа реидкылареи ркомментариқәеи рнаҩс – атекстологиатә усура аҩбатәи аетап аҿы – еилкаатәын атекстқәа ртематикеи ржанртә системеи. А.А. Аншба ианҵамҭақәа зегьы тематикала рҽеихыршоит абарҭ ахәҭақәа рыла: Ҵ) афольклортә нҵамҭақәа, Ҷ) аетнографиатә нҵамҭақәа, ҷ) атопонимикатә нҵамҭақәа, Қ) афольклортә, аетнографиатә, аҭоурыхтә цыԥҵәахақәа. Урҭ рахьтә афольклортә нҵамҭақәа рыхәҭак аҭыжьра разырхиаразы еидикылахьан афольклорҭҵааҩ ихаҭа. Амала, «аматериал жанрла еихшатәуп» ҳәа рыҵаиҩхьан ада, ржанртә классификациа ҟаимҵацызт. Иаликаахьаз ажанртә хкқәагьы – аҳәамҭақәеи, аепоси, алакәқәеи – ирыҵаркуаз аматериал системала еихимшацызт. Афольклортә материалқәа реихшаразы – аетнографиатә, аҭоурыхтә, аестетикатә, атематикатә уҳәа – еиуеиԥшым апринципқәа ыҟоуп аҭҵаарадырраҿы. Аха афольклор афилологиатә знеишьаҿы иаҳа ахархәара амоуп ажанр-тематикатә хкқәа ралкаареи урҭ ажанрқәа рыҩныҵҟа аматериалқәа сиужет-тематикатә еилазаашьала реихшареи апринцип.
Зтематика асҟак еиуеиԥшым афольклортә нҵамҭақәа ҭҵаарадыррала ииашан реихшара мариамызт, еиҳаракгьы – аԥсуа фольклор акаталог анышьақәыргылам, ажанртә система аналитикала инагӡаны ианҭҵаам аамҭазы. Аха аметодика аганахьала акыр исыцхрааит Ш.Хь. Салаҟаиа ихрестоматиа (Салаҟаиа 1975) аиқәыршәашьа. Насгьы лымкаала схы иасырхәеит Прибалтикатәи афольклорҭҵааҩцәа рклассификациатә ԥышәа. Убас, ашәҟәы иагәылоу афольклортә нҵамҭақәа ржанртематикатә классификациа иахылҵит: Ҵ) аџьашәақәа; Ҷ) амифологиа-қьабзтә ашәақәеи аҵәыуарақәеи; ҷ) аҭәҳәақәа; Қ) ажәаԥҟақәеи аҳәахьақәеи; џ) ацуфарақәа; қ) аҳәамҭақәа; ҵ) афырхаҵаратә епос; ԥ) алакәқәа; Ҭ) абзазаратә ашәақәа; Ҵҭ) жәлар рдрама; ҴҴ) ахәыҷтәы фольклор. Ишаабо еиԥш, ара иҟоуп хадаратәла аԥсуа фольклор иазҷыдароу ажанрқәа, ма ажанр хкқәа зегьы. Амала урҭ рыҩныҵҟатәи рсиужет-тематикатә еихшашьа иара ахатә ҷыдарақәа шьҭнахуеит. Ажанрқәа рыҩныҵҟатә классификациаҿы иахьынӡауа исзеиқәырхозар ҳәа саҿын афольклортә традициа аҿиара аҭоурыхтә динамика.
Аџьашәақәа рҿы еидкылоуп еиуеиԥшым аусура хкқәа ирызку атекстқәа ԥшьба. Анаҩс ицоит амифологиа-қьабзтә ашәақәеи аҵәыуарақәеи. Уахь иаҵанакуеит: Ажәеиԥшьаа рашәақәа, Ӡиуау иазку ашәақәа, аҭацаагарашәақәа, аҵәыуарақәа.
Афольклор амагиатә жанрқәа ируакуп аҭәҳәақәагьы. Афольклорҭҵааҩ ианиҵеит: алаԥшҭәҳәақәа, амаҭ аҭәҳәақәа, аду, ахәра, асаҵарел, аҳәашьҳа, аларқәықә рыҭәҳәақәа. Ажәытәӡатәи адунеихәаԥшышьақәа ирхылҵуа арҭ ажанр хкқәа рзы еизган иҳамоу аматериалқәа макьаназ имаҷуп. Урҭ рхыԥхьаӡара иацло арҭ анҵамҭақәа рахьтә амагнитолентаҿы еиқәхаз атекстқәа хԥа ижәытәӡатәиу арҿиамҭақәа рархаикатә мелодиеи рритмикеи рыҭҵааразы хәы змам хыҵхырҭақәоуп.
Хазы, алфавитла еицааиуа еиҵаргылоуп аҵарауаҩ ианиҵаз ажәаԥҟақәеи ацуфарақәеи. Атекстқәа разгәаҭақәа рҿы иарбоуп исзышьақәыргылаз урҭ рпаспортқәа. Ажәаԥҟақәа ирыцуп шьақәгылашьала иажәаԥҟа хаҭақәам, аха ажәлар рԥышәа иахылҵуа рҳәахьақәа – еиуеиԥшым атрадициатә жәеидҳәалақәеи аҳәоуқәеи.
Зегь реиҳа атекстологиатә уадаҩрақәа ахылҵит аҳәамҭақәа рсиужет-тематикатә классификациа. Атермин «аҳәамҭақәа» рылоуп А.А. Аншба ианҵамҭақәа реихшаразы иаликаахьаз ажанр хкқәа. Уанӡагьы уи ихы иаирхәахьан иара еиқәиршәаз жәлар рнапҟаза, ажәабжьҳәаҩ Кәыҷа Лакрба ишәҟәаҿы (Лакрба 197Ҭ4 џ–37). Аԥсшәаҿы «аҳәамҭақәа» даҽа ажәак ианацааиуа еиуеиԥшым аилкаарақәа синоним ҳасабала иаԥсахыр ҟалоит. Иаҳҳәап: «аҿаԥыц ҳәамҭақәа», «нарҭаа рҳәамҭақәа». Аха акгьы иацымкәа, ахала ианаҳҳәо асемантика иҵегь еиҵыххар алшоит, иаҳҳәап, алакә иатәым апроза (несказоч­ наӷ проза) аҵакы иақәшәо аҿынӡа. Атермин ари аҩыза ахархәашьа иаҳа иманшәалоушәа збоит афольклортә материалқәа реихшараан. Избан акәзар адунеитә фольклорҭҵаараҿы иахьагьы зклассификациа аимак-аиҿак ацу арҭ арҿиамҭақәа иалкаау системак иҭанагӡоит. (Аурыс фольклорҭҵаараҿгьы атермин «сказаниӷ» аҵакы еиуеиԥшым арҿиамҭақәа зеиԥшла еиднакылоит.) Ажәак ала, аилкаара «аҳәамҭақәа» сара схы иасырхәоит алакә иатәым апроза аҵакы иашьашәаланы. Аҳәамҭақәа ирыҵаркуа атексқәагьы еихысшоит х-гәыԥкны. Актәи агәыԥ аҿы еицааиуеит еиуеиԥшым атематикатә классификациақәа рҿы хаз-хазы еиҩырдыраауа аетиологиатә ҳәамҭақәеи, амифологиатә ҳәамҭақәеи, алегендақәеи. Аҩбатәи агәыԥ иаҵанакуеит аҭоурыхтә ҳәамҭақәа. (Араҟа «аҭоурыхтә ҳәамҭақәа», классификациатә еилкаарак аҳасабала, схы иасырхәоит аурысшәаҿы атермин «преданиӷ» аҵакы иазааигәаны.) Аҭоурыхтә ҳәамҭақәа рыҩныҵҟа рҽалыркаауеит абарҭ атематикатә гәыԥ хәыҷқәа: аҭоурыхтә хҭысқәа, атопонимикатә ҳәамҭақәа, ашәақәа рхыҵхырҭа, ажәларқәа рхылҵшьҭра. Аҳәамҭақәа ахԥатәи ргәыԥ шьақәгылоуп аҿаԥыцтә жәабжьқәа рыла. Рыҩныҵҟа еиҩдыраауп – амиф-ҵабыргқәеи (мифы-былички), аҭоурыхтә жәабжьқәеи, еиуеиԥшым ахҭысқәеи.
Афырхаҵаратә епос ажанр аҿы ганкахьала ицоит – нарҭааи Абрыскьыли ирызку афырхаҵара-архаикатә епос, даҽаганкахьала – афырхаҵара-ҭоурыхтә епос. Еиуеиԥшым аамҭақәа ирхылҵыз арҭ арҿиамҭақәа реишьҭаргылашьа исзанырԥшуазар ҳәа саҿын аепикатә традициа аҿиарамҩа.
Аизга иалоу алакәқәа рҿы еизакуп аԥстәқәа ирызку, анашанатә, алегендатә, ановеллатә лакәқәеи, абзазаратә лакәқәеи алафқәеи, иҟам-иным алакәқәеи.
Афольклортә нҵамҭақәа ирыцырҵоит абзазаратә ашәақәеи, иара убас – жәлар рдрамеи ахәыҷтәы фольклори ирыҵаркуа арҿиамҭақәа.
Афольклорҭҵааҩ иматериалқәа аҩбатәи рыхәҭа хада – аетнографиатә нҵамҭақәа – еихысшоит абарҭ атемақәа рыла: аԥсуаа рџьатә бзазареи рмагиатә дунеихәаԥшышьақәеи, рҵасқәеи рқьабзқәеи, рынхашәа-чашәа, нас – аетнографиатә лексика. Аԥсуаа ретнографиатә материалқәа ас икьыԥхьны излаҳамамыз ала, атекстқәа реишьҭаргылашьаҿы сызҿыԥшша маҷхеит, аха ус системадагьы рааныжьра сҭахымызт. Убри азы, афольклортә нҵамҭақәа рҿеиԥш, араҟагьы еиҳараӡак атематикатә принцип сықәныҟәеит. Абарҭ атематикатә гәыԥқәа ралкаараҿы даҽакы еиԥшымхеит аетнографиатә лексика. Иазгәаҭатәу, А.А. Аншба ихаҭагьы ари азҵаараҿы иаку гәаанагарак имамызт. Уи азы иҩуан: «Ари аматериал зегьыҵәҟьа скьыԥхьру сыздыруам. Иааныжьтәу ажәақәа ирызхәыцтәуп». Акы, еиуеиԥшым агазеҭқәеи, ажурналқәеи, ашәҟәқәеи иргәылху ажәақәеи афольклорҭҵааҩ ихаҭа ианҵамҭақәеи реиҩдыраара цәгьахеит. Иҩбахаз – арҭ ажәақәа ирзеиԥшу арубрика рзыԥшаатәын, системала еихшатәын. Ажәақәа зегьы рзеиԥш хьӡы – аетнографиатә лексика – аҵаҟа атематикатә гәыԥ хәыҷқәа рыла еихысшоит. Аурысшәахь еиҭагоуи еиҭагами ажәақәа ишыҟаз иаансыжьуеит (еиҭагоу – шеиҭагоу, еиҭагам – шеиҭагам). Аҵарауаҩ абарҭ аетнографиатә нҵамҭақәа рӷьырак аныҟаиҵоз аамҭазы аҵыхәтәантәи имонографиа (Аншба 198№) иҩуан, аԥсуа фольклор аетнографиатә шьаҭа аҭҵаара даҿын. Уи азы А.А. Аншба ифольклортә нҵамҭақәеи иетнографиатә нҵамҭақәеи хәҭакахьала еицанҵоуп, аки-аки еихылҿиаауеит, еидҳәалоуп (урҭ конкретла атекстқәа ркомментариқәа рҿы иарбоуп).
Атопонимикатә нҵамҭақәа рыхәҭаҿы еизакуп ақыҭақәа – Аӡҩыбжьа, Аҷандара, Блабырхәа, Ешыра, Мықә, Џьгьарда – ртопонимика аҿынтә афольклорҭҵааҩ ианиҵаз аҭыԥхьыӡқәа.
Хазхәҭаны иалскаауеит егьырҭ ажанрқәа ирыҵамгылаз, аинформациатә ҟазшьа змоу афольклортә, аетнографиатә, аҭоурыхтә цыԥҵәахақәа.
Ашәҟәы иагәылоу атекстқәа зегьы рхатә номерқәа рымоуп (иахьгылазаалакгьы урҭ аномерқәа дара рзы идыргақәоуп). Авариантқәа арабтә цифрақәа рыла иалкаауп. Тематикала еишьашәалоу, ма ихеибарҭәаауа анҵамҭақәа рхатә номерқәа рыла аки-аки наҟ-ааҟ еидҳәалоуп ркомментариқәа рҿы. Атекстқәа ркомментариқәеи рарбагақәеи рхықәкы хада – ани аума, ари аума анҵамҭа атекстологиатә ҭоурых ашьақәыргылароуп.
Абас иҟоуп А.А. Аншба иҭҵаарадырратә нҵамҭақәа рышәҟәы аҭоурыхи, атематикатә еилазаашьеи, аиқәыршәашьеи.
Артур Артиом-иԥа Аншба Анцәа изоуижьыз аамҭа кьаҿхеит. Уи иԥсҭазаара ҿыцәааит 50 шықәса дшырҭагылаз, ирҿиаратә аамҭа 20 шықәса иреиҳамхеит. Ҳара иаҳзаанхеит дзыхьӡазгьы дызхьымӡазгьы.
Ҳара иаҳуалуп зынарцәымҩа иқәлахьоу иреиӷьӡақәоу аԥсуа филологцәа нагақәа – Артур Аншба, Владимир Аҵнариа, Владимир Дарсалиа уҳәа – русумҭақәа еидкыланы, текстологиала ииашаны рҭыжьра. Уи ҵакыс иамоу дара аҵарауаа рҭынха амырӡра, рыхьӡ акамыршәра мацара акәӡам, аԥхьаӡагьы иргыланы, уи ишьҭнахуеит, еиҵнахуеит, иарҵаулоит ҳаԥсуа филологиа, ҳгуманитартә ҭҵаарадырра зегьы.
А.А. Аншба ихадароу иусумҭақәа рсиа
◦ҴҬ)Ҭ◦
(85 шықәса ихыҵра иазкыз аконференциа аартра)
Шалуа Денис-иԥа Инал-иԥа ихьӡ заҳаз ауаҩы ибла иаахгылоит – аԥсуаа ретнологиа, рҭоурых, рфольклор, рлитература уҳәа – ҳажәлар иааидкылан рдац-ԥашә, рхаҭара, рдоуҳатә дунеи. Иџьашьатәуп, аиашаз, аӡәы, аӡәы ихала дзыхьӡаз, ишьҭихыз, аамҭа хьанҭа иагәылганы абиԥарақәа ирзынижьыз...
Аҵарауаҩ ирҿиаратә аамҭа рықәшәоит аԥсуаҭҵаара аԥхьатәи ашьаҿақәа, аинылара, ашьақәгылара. Инапы злакыз аԥсуаҭҵаара аганқәа зегьы рҿы еихишьалеит, ахәшьара аиҭеит иаԥхьаҟа иҟаҵаз, игәаҭаз, анаҩс уи шьаҭас иҟаҵаны азҵаара ҿыцқәа аҭак ҿыцқәа риҭеит. Уи алагьы аԥсуаҭҵаара даҽа ҩаӡарак ҭыԥс иазылихит.
400 инареиҳауп иахьазы иаадыруа аҵарауаҩ иусумҭақәа, икьыԥхьымҭақәа рхыԥхьаӡара. Урҭ рахьтә иҟоуп 31 – шәҟәы: 17 – аетнологиеи аҭоурыхи рзы, 14 – афольклори алитературеи рзы. Иара убас имаҷӡам Ш.Д. Иналиԥа дызлахәу аусумҭақәа. Убарҭ иреиуоуп: Д.И. Гәлиеи иареи еицырҩыз аԥсуа бызшәазы арҵага шәҟәы (Аҟәа, 1956), ахатәы бызшәа аԥхьаразы еицеиқәдыршәаз ашәҟәқәа ҩҩба (Аҟәа, 1956, 1960Ҭ; Гь.А. Ӡиӡариеи иареи еицырҩыз «Аҟәа» захьӡу аҭоурых-тәылаҭҵааратә очерк кьаҿ (Аҟәа, 1955), аԥсуа литературазы еицеиқәдыршәаз ахрестоматиа (Аҟәа, 196№), еицеиҭаргаз аҭоурых азы арҵага шәҟәы (Аҟәа, 19џҚ), еицызлахәыз Аԥсны аҭоурых иазку аочеркқәа (Аҟәа, 19қҚҬ; К.С. Шьаҟрыли, Б.У.
6. Ш.Д. ИНАЛ-ИԤА
Шьынқәбеи, иареи еицеиқәдыршәаз нарҭаа репос еизаку атекст (Аҟәа, 1962, Москва, 196№Ҭ; С.Д. Адлеибеи иареи еицеиқәдыршәаз аԥсуа жәаԥҟақәа реизга (Аҟәа 1967Ҭ; Ш.Хь. Салаҟаиеи, А.Н. Гогәуеи, иареи еицеиқәдыршәаз аԥсуа литературазы ахрестоматиа (Аҟәа, 1978Ҭ; К.С. Шьаҟрыли иареи еицеиҭаргаз агеографиазы арҵага шәҟәы (Аҟәа, 1936).
Аҵарауаҩ иусумҭақәа рахьтә аенциклопедиатә ҟазшьа змоу, ифундаменталтәу аҭҵаамҭақәа иреиуоуп: «Аԥсуаа» (Аҟәа, 19қҴ), «Аԥсуаа рҭоурыхтә етнологиа адаҟьақәа» (Аҟәа, 19ҵҴ), «Аԥсуаа ретно-культуратә ҭоурых азҵаарақәа» (Аҟәа, 1976), «Аԥсуа фольклор адаҟьақәа» (Аҟәа, 1977), «Аԥсуа литература аҭоурых ахьтә» (Аҟәа, 19қҴ) уҳәа убас егьырҭгьы.
Арҭ ашәҟәқәа рҿы рхы еилакуп, еилагӡоуп, еицышьҭыхуп аԥсуаҭҵаара иаҵанакуа ахырхарҭақәа зегьы: аԥсабара, абызшәа, аҭоурых, археологиа, аетнологиа, адоуҳатә культура, афольклор, алитература... Абас ихаҭәаау акомплекстә знеишьа рҟазшьоуп аҵарауаҩ иҭҵаамҭақәа. Абри аганахьала иуҳәар ҟалоит, Ш.Д. Инал-иԥа дагьетнологуп, дагьҭоурыхҭҵааҩуп, дагьархеологуп, дагьфольклорҭҵааҩуп, дагьлитератураҭҵааҩуп, дагьбызшәадырҩуп ҳәа. Аха усгьы, иазгәаҭатәу, аҵарауаҩ иара ихаҭа ихазы иҳәоит еиԥш, Ш.Д. Инал-иԥа – аетнолог еиҳа даԥхьатәиуп, еиҳа дхадароуп. Избан акәзар аԥсуаҭҵаара егьырҭ аганқәа дышрызнеиуа еиҳараӡак етнологкк иаҳасабала ауп. Иаҳҳәап, ифольклорҭҵааратә усумҭақәа угозар, нарҭаа репос акәзааит, аҵан рмиф акәзааит, ажәаԥҟақәа ракәзааит, аҵарауаҩ ииԥшаауаз еиҳарак урҭ рҭоурых-етнологиатә шьаҭақәа ракәын. Абри аган зегь реиҳа иӷәӷәоу ҭыԥуп аҵарауаҩ ифилологиатә ҭҵаамҭақәа рҿы.
Даарак имариаӡамызт Ш.Д. Инал-иԥа иԥсҭазааратәи ирҿиаратәи аамҭақәа. Актәи адунеитә еибашьра далиааит, 1937­тәи аамҭеи аибашьра дуи рышьҭа мӷьаӡо игәаҿы иаанхеит, дахаанхеит 1993 шықәсазтәи аԥсуаа
ҳхақәиҭра амшгьы. Аха уи ахақәиҭра ихы ақәиҵеит иара иҷкәын-заҵәгьы...
Аҵарауаҩ ирҿиаратә усура акыр иақәыӷәӷәон атоталитартә система амчгьы. Еимгеимцарак ааҟалан, ишәҟәык шааҭыҵлакгьы хаха инеиҿагылон. Аха, иџьоушьаша, абарҭ агәыԥжәарақәа иара еиҳагьы ддырӷәӷәозшәа, иуаҩышәатә ҟазшьа шимац иман, амаалықь еиԥш, дшыцқьаз дыцқьан. Амаҷгьы игәы ҟанаҵон уи. (Исгәалашәоит, Адунеитә литература аинститут аспирантура сышҭалаз анеиликаа, бырг ҟазшьала сылақәа еимданы игәыдикылеит, ақәҿиарақәа сзеиӷьишьеит.) Аҵарауаҩ иуаҩышьа, ибаҩхатәра бзиан ицәыргоуп В.И. Абаев 1945 шықәсазы Аԥсныҟа иаара иазку иазгәаҭарак аҿы: «В Сухуме же к нам присоединилсӷ молодоҟ абхазскиҟ ҽт­ нограф Ш.Д. Инал­ипа. До ҽтого мы были с ним в перепи­ ске, и он лҩбезным образом согласилсӷ сопровождать нас в нашем путешествии по Абхазии. Его помоҳь оказалось длӷ нас неоценимоҟ. Трудно было бы пожелать более приӷтного спутника и более деӷтельного и ценного товариҳа в работе. Все трудности и помехи, с которыми неизбежно приходитсӷ встречатьсӷ человеку, не знаҩҳему местных условиҟ и не­ владеҩҳему практически ӷзыком, были сведены до миниму­ ма благодарӷ нашему славному спутнику. Он умел, как никто, разыскать и привлечь нужных лҩдеҟ, заинтересовать их на­ шеҟ работоҟ. Мы с ним крепко подружились» (Абаев 194Ҭ).
1946 шықәса раахыс Ш.Д. Инал-иԥа аус иуан иара ила ишабоз зхыбра ақырҭуа вандалцәа ирблыз Аԥсуаҭҵааратә институт аҿы. Иуҳәар ҟалоит, иԥсҭазаара зегьы аинститут иадҳәалан ҳәа. Аха амца инахәлаӡ ицеит, егьырҭ иуникалтәыз аматериалқәа реиԥш, аҵарауаҩ иԥсҭазаара зыхҭниҵаз иусумҭақәа рацәаны. (Сыбла ихгылоуп, аибашьра ашьҭахь, шәфольклортә нҵамҭақәа еиқәхама ҳәа саниазҵаа, урҭ зегьы аҭыжьра иазырхианы иблыз аинститут ахыбраҿы ишьҭан ҳәа ансеиҳәоз, илаӷырӡқәа еиқәҳәала ишлеиуаз.)
Амала, насыԥны, аҵарауаҩ иҩны еиқәхаз аматериалқәагьы маҷым. Иаҳҳәап, аублаа ирызку аҭоурых-етнологиатә очерк, аԥсуаа рыхьӡқәеи рыжәлақәеи ирызку аусумҭа, Очамчыра араион аҭыԥхьыӡқәа уҳәа ирацәаны. Уажәазы урҭ зегьы рҭыԥ рықәҵара иаҿу аҵарауаҩ иԥшәмаԥҳәыс, аҭоурыхҭҵааҩ М.К. Хотелашьвили-Инал-иԥа лхала лоуп.
Сгәанала, ҳара аԥсуа ҵарауаа иаҳуалуп насыԥла еиқәхаз абарҭ аматериалқәа ҭҵаарадыррала ииашаны аҭыжьра разыҟаҵара. Даҽакала иуҳәозар, еиҿкаатәуп уи иазкны аспециалистцәа ргәыԥк, насгьы урҭ аус руртә еиԥш аҭагылазаашьа рыҭатәуп. Анаҩс даара иаҭахуп ҳәа сгәы иаанагоит Ш.Д. Инал-иԥа изку аԥхьарақәа ҳәа аҭҵаарадырратә форумқәа, аконференциақәа системала рымҩаԥгараҴ.
Убасҟан ауп Ш.Д. Инал-иԥа ихьӡ символк аҳасабала мацара акәымкәа, реалла иҭҵаарадыррақәа рымҽхак ҳныруа ианыҟало.
1 Арҭ Аԥхьарақәа Аԥсуаҭҵааратә институт аҿы ихацыркуп 2007 шықәса раахыс.
◦№008◦
7. АԤХЬАТӘИ АԤСУА ПРОФЕССИОНАЛТӘ ФОЛЬКЛОРҬҴААҨ
(Ш.Хь. Салаҟаиа 75 шықәса ихыҵра иазкны)
Шоҭа Хьыч-иԥа Салаҟаиа ирҿиараҿы баҩхатәрала еицааиуеит афольклорҭҵаареи, алитератураҭҵаареи, алитературатә критикеи. Аԥсуа гуманитартә ҭҵаарадыррақәа рхаҭарнак нага ихьӡ узадымхуа иадҳәалоуп кавказдырраҿы ишьақәгылаз ахырхарҭа – нарҭдырра.
Ш.Хь. Салаҟаиа диит ԥхынгәымза 18, 1933 шықәсазы Очамчыра араион Ҭхьына ақыҭан, аԥсуа традициатә ҭаацәараҿы. Ихәыҷреи иқәыԥшреи 1930–ҴҬҚҭ­тәи ашықәс хьанҭақәа ирықәшәеит. 1940 шықәсазы иқыҭа гәакьаҿтәи ашкол дҭалоит. Аттестат ҟаԥшьыла уи даналга, 1948 шықәсазы ԥышәарада даднакылоит Аҟәатәи аҳәынҭқарратә рҵаҩратә ҵараиурҭа (аԥсуа ҟәша). 1952 шықәсазы Аҟәатәи арҵаҩратә институт афилологиатә факультет (аурыс ҟәша) дҭалоит. Аҵара ахьыгәцареикуази аҭҵаарадырра ихы ахьазцози ирыбзоураны, уи лассы аҟыбаҩ злоу студентны далыркаауеит. Ибзиаӡаны аҵара ахьиҵози арҿиаратә усқәа рҿы иҽахьаликаауази рзы, Ленин ихьӡ зху астипендиа ирҭо далагеит.
Аҟәатәи арҵаҩратә ҵараиурҭеи Аҟәатәи арҵаҩратә институти рҿы аҵара аниҵоз аамҭазы Ш.Хь. Салаҟаиа илитература-рҿиаратәи иҭҵааратәи усура игәоуҭартә ахы акит. Истудентра шықәсқәа инадыркны ареспубликатә газеҭқәеи ажурналқәеи рҿы иҩымҭақәа цәырҵуа иалагеит, уимоу, иҭҵаарадырратә статиа анылеит «Аԥсуа институт аусумҭақәа» (ҴҬџқ).
Аинститут даналга ашьҭахь, 1956 шықәсазы дҭалоит Ш. Русҭавели ихьӡ зху Ақырҭуа литература аҭоурых аинститут аспирантура, афольклорҭҵаара азанааҭ ала. Араҟа XX ашәышықәсазтәи афилолог нага Е.Б. Вирсалаӡе лнапхгарала, уи аспирантура атеориатә курс дахысуеит. Усҟан инапхгаҩы акырынтә иазгәалҭахьан Ш.Хь. Салаҟаиа зегь реиҳа абаҩхатәра змаз лҵаҩцәа дышреиуаз, акыргьы дышиқәгәыӷуаз.
1965 шықәсазы Ш.Хь. Салаҟаиа ихьчеит акандидаттә диссертациа А.С. Пушкин ихьӡ зху Қарҭтәи аҳәынҭқарратә рҵаҩратә институт аҿы, «Аԥсуа фырхаҵаратәи аҭоурыхтәи епос ахкы хадақәа» ирызкны. Адоктортә диссертациа ихьчеит 1999 шықәсазы Урыстәылатәи Аҭҵаарадыррақәа ракадемиа иаҵанакуа Адунеитә литература аинститут аҿы, «Аԥсуа жәлар репикатә рҿиара» аҭҵааразы.
1959 шықәса раахыс Ш.Хь. Салаҟаиа аус иуеит Д.И. Гәлиа ихьӡ зху Абызшәеи, алитературеи, аҭоурыхи Аԥснытәи ринститут (иахьа – Аԥсны Аҭҵаарадыррақәа ракадемиа иатәу, Д.И. Гәлиа ихьӡ зху Аԥсуаҭҵааратә институт) аҿы. 49 шықәса рыҩныҵҟа уи дырхысит аҭҵаарадырратә усзуҩцәа ракадемиатә иерархиақәа зегьы – аҭҵаарадырратә усзуҩ еиҵбы инаиркны аҭҵаарадырратә усзуҩ хада иҟынӡа. Насгьы 11 шықәса инеиԥынкылан (ҴҬҵҵ–ҴҬԥ ) аинститут аҵарауаҩ-маӡаныҟәгаҩс дыҟан. Иара убас аамҭакала 1960­тәи ашықәсқәа инадыркны Аҟәатәи Арҵаҩратә институт (иахьа – Аԥснытәи аҳәынҭқарратә университет) аҿы дрыԥхьоит аԥсуа фольклори алитературеи ирызку азеиԥштәи ҷыдалатәи акурсқәа. Аҵыхәтәантәи Ҵҭ–№0 шықәсқәа рыҩныҵҟа урҭ ирыцлеит Нхыҵ-Кавказтәи алитературақәа ирызку алекциақәа. Аԥсуа литература акафедра дапрофессоруп. Алекциақәа дрыԥхьоит, иара убас Аҟәатәи Иаарту аинститут аҿы. Аамҭак азы алекциақәа мҩаԥигон Москва А.М. Горки
ихьӡ зху Алитературатә институти Қарҭтәи аҳәынҭқарратә университети рҿы. Аԥсны Аҭҵаарадыррақәа ракадемиа анеиҿкааха (ҴҬҬԥ) аԥхьатәи ашықәсқәа инадыркны Ш.Хь. Салаҟаиа уи академиа Апрезидиум аҵарауаҩмаӡаныҟәгаҩ хадас дыҟоуп. Иара академиақәа хԥа (Аԥсны Аҭҵаарадыррақәа ракадемиа, Адыгатә (Ачеркесстә) Адунеижәларбжьаратә академиа, К.Е. Циолковски ихьӡ зху Аԥырра иазку Урыстәылатәи академиа) дракадемикуп. Аҭҵаарадырразы Гь.А. Ӡиӡариа ихьӡ зху Ареспублика Аԥсны Аҳәынҭқарратә премиа анаԥҵаха инаркны Ш.Хь. Салаҟаиа уи апремиа аҭаразы Аминистрцәа реилазаара Акомиссиа хантәаҩыс дамоуп.
Аҵарауаҩ ирҿиаратә хырхарҭақәа рымҽхак акырӡа иҭбаауп, иҵаулоуп. Уахь иаҵанакуеит афольклори (еиҳаракгьы аепикатә жанрқәа), алитература аҭоурыхи, алитературатә критикеи. Арҭ азҵаарақәа рзы иҩны иҭижьхьеит 200 иреиҳаны ҭҵаарадырратә усумҭеи шәкыла астатиақәеи арецензиақәеи апериодикатә кьыԥхь аҿы.
Ш.Хь. Салаҟаиа инапы злаку шырацәоугьы, аԥхьаӡа иргыланы филолог-фольклорҭҵааҩуп. Иҭҵаарадырратә ԥсҭазаараҿы ихадароу, иԥшьоу усны иҟалеит, еиҳау еихьӡарақәа зегьы зыдҳәалоу акәхеит аԥсуаа репикатә традициа аизгареи аҭҵаареи. Убарҭ аепикатә жанрқәа хаҭала ирызкуп идиссертациатә усумҭақәа аҩбагьы – ифундаменталтәу амонографиа-ҭҵаамҭақәа «Аԥсуа жәлар рфырхаҵаратә епоси» (Салаҟаиа 1966), «Аԥсуа нарҭтә епоси» (Салаҟаиа 1976). Арҭ арҿиамҭақәа аҭҵаарадырратә дунеи аҿы инарҭбааны иазхарҵахьеит, рыгәра ргахьеит, насгьы аԥсуаҭҵааразы акрызҵазкуа лагаламҭа дуқәаны иԥхьаӡатәуп.
Иара иразҟхеит аԥсуа профессионалтә фольклорҭҵаара ахацыркра. Ҵабыргуп, аԥсуа жәлар рҿаԥыцтә рҿиамҭақәа реизгареи ркьыԥхьреи, насгьы рыҭҵаареи рзы аԥхьатәи ашьаҿақәа ҟаҵан XIX ашәышықәса аҩбатәи азбжа иааркынгьы. Уи аус зҿлымҳарыла игәцараркуан, иазхьаԥшуан еиуеиԥшым аԥшааҩцәа, арҵаҩцәа,
афольклор бзиа избоз ауаа. 1950­тәи ашықәсқәа рҟынӡа аԥсуа фольклор аус адырулон еиуеиԥшым азанааҭқәа змаз еицырдыруаз аҵарауааи ашәҟәыҩҩцәеи, еиҳараӡакгьы – аетнографцәеи алингвистцәеи: Д.И. Гәлиа, А.Н. Генко, А.К. Аҳашба, В.И. Кәыкәба, С.Н. Џьанашьиа, Г.Ф. Чурсин, К.В. Ковач, Ш.Д. Инал-иԥа, Б.У. Шьынқәба, К.С. Шьаҟрыл, Хә.С. Бӷажәба, Ц.Н. Бжьаниа уҳәа убас егьырҭгьы. 1950­тәи ашықәсқәа рынҵәамҭеи 1960­ тәиқәа рылагамҭеи рзы аԥсуа фольклорҭҵаараҿы ицәырҵит аспециалтә школа иалгаз, иҵаулоу атеориатә зыҟаҵара зауз аспециалистцәа, азанааҭдырыҩцәа. Убырҭ рахьтә даԥхьатәин Ш.Хь. Салаҟаиа.
Иара ирҿиараҿы аханатә иалкаау аҭыԥ ааннакылеит афырхаҵаратә епос аҭҵаара. Аҵарауаҩ иҭҵаамҭақәа инадыркны аԥсуа епикатә традициа аҵара академиатә ҭҵаарадырра аҟазшьақәа аиуит. Ш.Хь. Салаҟаиа алагаламҭа ду ҟаиҵеит аԥсуаа рҿаԥыцтә фольклор аизгараҿы, аԥшаареи аиқәырхареи рзы. 1950-тәи ашықәсқәа инадыркны абаҩхатәра змаз ажәабжьҳәаҩцәа рҿынтә ианиҵеит хыԥхьаӡара рацәала афольклортәи аетнологиатәи текстқәа. Насгьы, иазгәаҭатәу, иара ианҵамҭақәа зегь реиҳа ҭҵаарадыррала ииашан ишьҭкаау аԥсуа фольклор аматериалқәа рахь иаҵанакуеит. Урҭ рхыԥхьаӡараҿы еиҳа еиҳауп аепикатә ҳәамҭақәа. Аҵарауаҩ ифольклортә нҵамҭақәа рыхәҭак хазшәҟәны иҭыҵит 2003 шықәсазы, «Аԥсуа фольклор» ҳәа хьӡыс иаманы (Салаҟаиа 2003).
Имонографиатә ҭҵаамҭақәа рҿынӡа, аҵарауаҩ икьыԥхьит хыԥхьаӡара рацәала астатиақәа, аԥсуа фырхаҵаратә епос ахкы хадақәа, аԥсуа нарҭтә ҳәамҭақәеи Абрыскьыл изку аепоси, афырхаҵара-ҭоурыхтә ашәақәеи аҳәамҭақәеи рхылҵшьҭра, рмифологиатә, рҭоурыхтә хыҵхырҭақәа, ридеатә ҵаки ихадароу рхаҿсахьақәеи, рпоетикеи, рстили, ажәабжьеиҭаҳәаратә ҟазареи уҳәа еиуеиԥшым азҵаарақәа ирызкны. Аҵарауаҩ абарҭ аԥхьатәи истатиақәа еилыкка ирныԥшит аԥсуаҭҵаараҿы дшааиз
аҵаҩратә аамҭа ирласны иҭысыз, ишьақәгылахьоу аҭҵааҩ қәыԥш.
Ш.Хь. Салаҟаиа аԥхьаӡа акәны аԥсуа фольклор аҿы хыԥхьаӡаралагьы ҵакылагьы зегь реиҳа зымҽхак ҭбаау ажанр – афырхаҵаратә епос – монографиала иҭиҵааит. Ари ашәҟәы («Аԥсуа жәлар рфырхаҵаратә епос») (Салаҟаиа 1966) шааҭыҵыз еиԥш, Аԥсынгьы аҳәаанырцәгьы рыҭҵааҩцәа еицгәарҭеит, иазҿлымҳахеит, еиуеиԥшым арецензиақәа азыркит. Араҟа аԥсуаа рфырхаҵараархаикатәи рфырхаҵара-ҭоурыхтәи рҿиамҭақәа рбаҟа хадақәа зегьы ирзааҭгылоуп. Нарҭаа репос иазку ахаҿы иаарԥшуп аепос аидеа-тематикатә ҵаки асахьаркыратә ҷыдарақәеи. Урҭ рцәыргараан аҵарауаҩ иалкаан хшыҩзышьҭра аиҭоит аепос ианыԥшуа анхашәатә бзазареи, ауаажәларратә еизыҟазаашьақәеи, асахьаркыратә хаҿсахьақәеи раарԥшышьа. Дацклаԥшуеит аепикатә персонажцәа (еиҳараӡакгьы – Саҭанеи-Гәашьеи, Нарчхьоуи, Сасрыҟәеи) аепос ажәытәӡатәи ахәҭа иааркны ауаажәларра рсоциалтә ҽыԥсахрақәа ирхылҿиаауа аҵыхәтәантәи асиужетқәеи амотивқәеи рҿынӡа. Сасрыҟәа аншьҭралатәи аамҭа дафырхаҵоуп, «акультуратә фырхаҵа» изку раԥхьаӡатәи амифқәа рперсонажцәа рҟазшьақәа инубаалоит – абри ахшыҩҵак аҵарауаҩ ихадароу илкаақәа иреиуоуп. Ш.Хь. Салаҟаиа дызлазнеиз ала, нарҭаа репос ажәытәӡатәи ахәҭа цәырҵит ҳера ҟалаанӡа III азқьышықәса азбжазы, Кавказ иашьагәыҭу ажәларқәа рыҩныҵҟа – иахьатәи аԥсуааи адыгақәеи, иара убас хәҭакахьала ауаԥсааи рхылҵшьҭрақәа рҿы. Аепос ахылҵшьҭра инадҳәаланы аҵарауаҩ дазааҭгылоит нарҭтә хьыӡқәа (еиҳаракгьы аепос аверсиа хадақәа зегьы еицырзеиԥшу – нарҭ, Саҭанеи, Сасрыҟәа уҳәа) ретимологиагьы. Ишьақәиргыло алкаақәагьы даара урызҿлымҳахартә иҟоуп, хыҵхырҭала имзызыркуп, илогикатәқәоуп.
Аԥсуа нарҭтә епос ажанртәи асахьаркыратәи ҷыдарақәа рызҵаарақәа рзы аҭҵааҩы, В.И. Абаев игәаанагара дақәшаҳаҭны, иазгәеиҭоит нарҭаа рҳәамҭақәа аепопеиа аҟынӡа ишымхалаз, цикылла аҽеихшараҿы ишаангылаз. Аԥсуа нарҭтә епос аҿы ихадароу циклны иаликаауеит – Сасрыҟәеи Саҭанеи-Гәашьеи ирызку аҳәамҭақәа. Арҭ аперсонажцәа рҩыџьа аепос иагәыцәқәоуп, рыхьӡқәа рыкәша-мыкәша рҽеизыргоит ахҭыс хадақәеи асиужет цәаҳәақәеи. Аҵарауаҩ иаликаауеит, иара убас аепос асахьаркыратә еиҿкаараҿы, аепикатә хаҿсахьақәа раарԥшраҿы ароль хада шамоу агипербола.
Аепосҭҵааҩы ари иусумҭаҿы хазы иазааҭгылоуп Абрыскьыл изку аепосгьы. Аԥхьаӡа акәны, аҳәамҭақәа еиуеиԥшым рвариантқәа рышьаҭала, иаарԥшуп аепос аидеатә ҵакы, иалкаауп уи амотив хадақәеи асиужет хадақәеи. Аепос ажанртә типологиала, аҵарауаҩ излазгәеиҭо ала, Абрыскьыл изку аҳәамҭақәа Кавказ жәлар репикатә рҿиара ахкқәа ҩҩба еидызҳәало ракәны, рыбжьара иҟоуп. Ганкахьала, Абрыскьыл изку аепос, ҩныҵҟатәи еиҿартәышьала, идеатә ҵакала нарҭаа репос иашьҭанеиуа, иацызҵо акәны ицәырҵуеит, даҽаганкахьалагьы, уи узрыдымхуа ирыдҳәалоуп ашьхақәа иркыдҿаҳәалоу, ма аҳаԥқәа ирҭаҿаҳәоу, Прометеи ишьашәалақәоу афырхацәа ирызку кавказтәи аҳәамҭақәа.
Ари ашәҟәаҿы ирыхәаԥшуп, иара убас аԥсуаа репикатә традициа ахԥатәи ахкы – афырхаҵара-ҭоурыхтә ашәақәеи аҳәамҭақәеи. Афольклорҭҵааҩ излашьақәиргылаз ала, аԥсуаа рҭоурыхтә епос еилоуп ихадароу атематикатә гәыԥқәа хԥа рыла: Ҵ) атәымтәылатәи ақәылаҩцәа рҿагылара иазку ашәақәеи аҳәамҭақәеи, Ҷ) асоциалтә еиҿагылара иахылҿиаауа ашәақәеи аҳәамҭақәеи, ҷ) амҳаџьырратә фольклор – XIX ашәышықәса аҩбатәи азбжазы аԥсуаа мачыла иахыганы Ҭырқәтәылаҟа ргара иазку, еиуеиԥшым аҵәыуарақәеи, агәаҟашәақәеи, аҳәамҭақәеи. Актәи агәыԥ аҿы аҵарауаҩ иаликаауеит даҽа ҩҩ-хкык: аамҭарацәалатәи аибашьрақәа ирызку аҳәамҭақәеи Аԥсны анҭыҵынтәи иаалырҟьантәи ақәыларақәа ирызку аҳәамҭақәеи. Аҵыхәтәантәиқәа еиҳа аҭыԥ рацәа рымоуп аԥсуаа рфырхаҵара-ҭоурыхтә епос аилазаараҿы.
Аԥсуаа рҭоурыхтә фольклор зааӡатәи ахәҭахьы иаҵанакуеит Аԥсҳа изку аҳәамҭақәа, урҭ ирныԥшуеит Аԥсуа ҳәынҭқарра анышьақәгыла антикатәи аамҭеи абжьаратәи ашәышықәсақәеи рзы аԥсуаа атәымтәылатәи ампыҵахалаҩцәа ирҿагыланы рықәԥара. Иалкаау атематикатә гәыԥқәа хазы-хаз дырзааҭгыло, аҵарауаҩ ииашан иазгәеиҭоит афырхаҵара-ҭоурыхтә фольклор еиуеиԥшым ажанрқәа шышьақәнаргыло: аепикатәи, алиро-епикатәи, алирикатәи, ажәабжьқәеи, аҳәамҭақәеи. Ижәытәтәиу ашәақәа аепикатә поезиа еиҳа иақәшәоит, аобиективтә жәабжьеиҭаҳәара иашьашәалоуп. Ихьшәоу ашәақәа рҿы иубарҭахоит асубиективтә лагамҭа, ахаҿсахьақәа емоциала раарԥшра. Иара убас аҵарауаҩ ииашаны ишазгәеиҭо еиԥш, афырхаҵара-ҭоурыхтә ашәақәа хылҵшьҭрала аҵәыуарақәа ирыдҳәалоуп. Иахьа еицырдыруа ашәақәа рацәаны аханатә иҭахаз ахацәа ирызкыз ҵәыуарақәаны ицәырҵзар ҟалап, нас ишнеи-шнеиуаз еиҳа-еиҳа ихаҭәаауа, афырхаҵаратә ашәақәа рылҵит. Аусумҭаҿы хазы ирзааҭгылоуп афырхаҵара-ҭоурыхтә епос аҿы ихадароу апоетика-сахьаркыратә хырхәагақәа (аепитетқәа, аиҿырԥшрақәа, агиперболақәа уҳәа), ашәақәа рритмикатә, ринтонациатә шьақәгылашьа.
Аԥсуа епосҭҵаараҿы аԥхьаӡа акәны ицәырҵыз ари амонографиа аҷыдарақәа иреиуоуп аҵарауаҩ ихы иаирхәо аҭоурых-типологиатә знеишьа. Убри ашьаҭала аҭҵааҩы агәра ганы иаликаауеит аԥсуа епос аҿиараҿы изхысуа атипологиатә ҩаӡарақәа хԥа: ажәытәӡатәи (архаикатә), аклассикатә (аҳәынҭқарратә), аҭоурыхтә. Адунеи иқәынхо егьырҭ ажәларқәа жәпаҩык репикатә традициа еиԥшны, абас иҟоуп аԥсуаа рҿаԥыцтә епос аҿиашьа, аихылҿиаашьа.
Ш.Хь. Салаҟаиа анаҩстәи имонографиа «Аԥсуа нарҭтә епос» (Салаҟаиа 1976) иалкаан нарҭаа репос иазкуп. Аҵарауаҩ аԥхьатәи ишәҟәаҿы нарҭаа репос иазкыз иҭҵаара араҟа еиҳа аҽарҭбаауеит, аҽарҵаулоит. Автор иалкаақәа шьақәирӷәӷәоит анҵамҭа ҿыцқәа
рыла, иара убас абызшәадырреи, археологиеи, аетнологиеи, аҭоурыхи уҳәа рматериалқәеи рылҵшәақәеи рыла. Ашәҟәы аҭҵаарадырратә шьаҭа еиҳагьы иарӷәӷәоит аурысшәахь еиҭаганы иацу нарҭаа рҳәамҭақәа рахьтә 25 текст.
Ш.Хь. Салаҟаиа илагала дууп аԥсуа литературатә критикеи алитература аҭоурыхи рҿгьы. Хыхь ишазгәасҭахьоу еиԥш, илитература-критикатә баҩхатәра аҽцәырнаго иалагеит данстудентыз инаркны. Уаҟа уи активла иҽрылаирхәуан астудентцәа рырҿиаратәи рыҭҵаарадырратәи еиҿкаарақәа. Еилиргон, дрыхцәажәон икьыԥхьыз аҩымҭақәа реиԥш, иара аҵара ицызҵоз рахьтә ҿыц аҩра иалагаз иҩызцәа ражәеинраалақәеи ражәабжьқәеи. Убас, агазеҭ «Аԥсны ҟаԥшь» аҿы икьыԥхьхаз аԥхьатәи икритикатә статиа апоет А. Лашәриа иажәеинраалақәа аԥхьатәи реизга «Аҿара ашәақәа» иазкыз, жәахәык аҳасабала, иара А. Лашәриа ихаҭа дызлахәыз астудентцәа рлитературатә еилатәараҿы даԥхьеит. Анаҩс ажурнал «Алашара» 1955 шықәсазтәи аномерқәа руак аҿы икьыԥхьит Кә. Ламиа ишәҟәы «Адгьыл аеҵәақәа» иазкыз истатиа. Уинахыс апериодикатә кьыԥхь аҿы, иара убас еиуеиԥшым атематикатә еизгақәа рҿы лассы-ласс ицәырҵуа иалагеит аԥсуа литературеи, атеатри, акинои рызҵаарақәа ирызкыз истатиақәеи, ирецензиақәеи, иочеркқәеи. Ажәашықәсақәа рыҩныҵҟа аԥсышәалеи урысшәалеи иҩны иҭижьит даара иҵаулоу азеиԥш статиақәеи аочеркқәеи. Аԥсуа литература актуалтә зҵаарақәа, иара убас хаҭала апоетцәеи ашәҟәыҩҩцәеи (Д. Гәлиа, С. анба, И. Коӷониа, Ӡ. Дарсалиа, И. Папасқьыр, Л. Кәыҵниа, Қь. Агәмаа, Б. Шьынқәба, И. Ҭарба, Кь. Чачхалиа, Гь. Гәыблиа, А. Гогәуа, Џь. Аҳәба, В. Амаршьан уҳәа) ирызкны иҭижьит алитература-критикатә статиақәеи аочерқәеи згәылоу еиуеиԥшым аизгақәа: «Аԥсҭазаара ахьеилашуа» (ҴҬҵҚ), «Алитературатә ҳәаақәа» (ҴҬԥҷ), «Аамҭа иақәыршәаны» (ҴҬԥҬ) уҳәа убас егьырҭгьы. Урҭ зегьы аԥсуа литературатә критикеи алитератураҭҵаареи
рышьақәгылареи рыҿиареи ирышьагәыҭхеит, акырӡа еихарҳаит.
Ш.Хь. Салаҟаиа, авторк, редакторк иаҳасабала, еиуеиԥшым алитературадырратә усумҭақәа – «Аԥсуа литература: иаазыркьаҿу аочерк» (Аҟәа, 1968), «Аԥсуа литература аҭоурых аочеркқәа» (Аҟәа, 19ҵҚ), «Аԥсуа литература аҭоурых актәи ахәҭа» (Аҟәа, 1986) – раԥҵара далахәын. Иара убас аҵарауаҩ дрылахәын Москва иҭыҵыз ифундаменталтәу ашәҟәқәа равтортә еилазаарақәа: «Милаҭрацәалатәи асовет литераура аҭоурых ф-томкны», «Иаазыркьаҿу алитературатә енциклопедиа жә-томкны», «Адунеи жәлар рмифқәа. Аинциклопедиа ҩҩ-томкны» уҳәа убас егьырҭгьы.
Ш.Хь. Салаҟаиа иаамҭеи, идыррақәеи, иԥышәеи акырӡа азикхьеит аԥсуа школқәеи иреиҳау аҵараиурҭақәеи рзы арҵагатәи арҵага-методикатәи литература аԥҵара. Иара инапхгарала ҩынтәны иҭыҵхьеит –XI аклассқәа рзы аԥсуа литература апрограмма. 1960 шықәсқәа иаадыркны иҭыҵуа аԥсуа литературазы арҵага шәҟәқәеи ахрестоматиақәеи равторцәа ргәыԥ далахәуп. 1975 шықәсазы иҭижьит еиҳау аҵараиурҭақәа ирызку аԥсуа фольклор азы аԥхьатәи арҵагатә цхыраагӡа – ахрестоматиа (Салаҟаиа 1975). Имаҷымкәа абиԥарақәа аҿаԥыцтә культура агәбылра дзыркыз, зегь реиҳа еиӷьаҳшьо ашәҟәқәа иреиуоу ари аԥҵамҭа ирҿыцны еиҭаҭыжьын 2009 шықәсазы (Салаҟаиа 200Ҭ).
Ш.Хь. Салаҟаиа даара аԥышәа змоу, анапылаҩыра ҳаҭырла иазыҟоу, знапкымҭа ҽакы иаламҩашьо ҭҵаарадырратә редакторуп. Еиуеиԥшым аԥсуа ҵарауааи ашәҟәыҩҩцәеи, иара убас еиуеиԥшым аизгақәеи рацәаны ҭакзыԥхықәу редакторс дрымоуп. Акыраамҭа ажурнал «Алашареи» «Аԥсуаҭҵааратә институт аусумҭақәеи» рредколлегиақәа дрылан, иахьа «Аԥсны Аҭҵаарадыррақәа ракадемиа адыррақәа» аредактор ихаҭыԥуаҩыс дыҟоуп, ажурнал «Аҟәа», агазеҭ «Еҵәаџьаа» рредколлегиақәа дрылахәуп.
Ш.Хь. Салаҟаиа иҭҵаарадырратә усумҭақәа кьыԥхьуп Аҟәа, Москва, Санкт-Петербург, Қарҭ, Ереван, Иакутск, Кишиниов, Нальчик, Маикоп, Черкесск – убас акырџьара. Бжеиҳан урҭ аматериалқәа иара хаҭала дызлахәыз, адунеижәларбжьаратә, арегионтә, ареспубликатә уҳәа аҭҵаарадырратә симпозиумқәа рҿы иқәгыларақәа роуп. Аҵарауаҩ иқәра шмаҷцәамгьы, арҿиаратә, аҭҵаарадырратә ус дшаҿыц даҿуп. Иахьатәи ҳаамҭазы уи напхгара аиҭоит, ҭакзыԥхықәу редакторс дрымоуп 12 томк иҟало аԥсуа фольклор атекстқәа. Ихаҭа ари асериа аҿынтә ажәытәӡатәи аепос (нарҭааи Абрыскьыли) иазку ҩҩ-томк еиқәиршәоит.
Ш.Хь. Салаҟаиа ианакәзаалак згәы аарту, ауаа ирдыруа ҵарауаҩуп, ирҿиаратә лшарақәа зегьы еицгәарҭахьеит. Уи ианакәзаалак ареспублика азеиԥш ԥсҭазаара далахәуп. Акырынтә Аҟәатәи Ақалақьтә хеидкыла депутатс далырххьеит, акоммунисттә партиа Аҟәатәи ақалақьтә комитет далахәуп. 1973 шықәса инаркны Асовет Еидгылеи Аԥсни рышәҟәыҩҩцәа реидгылақәа дрылоуп, Аԥсны Ашәҟәыҩҩцәа реидгыла абиуро ашҟа акырынтә далырххьан, Аԥсны Ажурналистцәа реидгылеи Ажурналистцәа адунеижәларбжьаратәи рконфедерациеи дрылахәуп.
Аҵарауаҩ иџьабааи илшареи рыхә ҳаракны иршьахьеит ажәларгьы ареспублика анапхгарагьы. Ишәҟәы «Аԥсуа нарҭтә епос» азы ианашьоуп Д.И. Гәлиа ихьӡ зху Аԥсны Аҳәынҭқарратә премиа, Аԥсны зҽаԥсазтәыз акультуратә усзуҩ ҳәа аҳаҭыртә хьӡы ихҵоуп, Аџьа аветеран имедали аҳаҭыртә грамотақәеи ианашьоуп. Ааигәа Аԥсны Ахада иусԥҟала ианашьоуп «Ахьӡ-Аԥша» аорден аҩбатәи аҩаӡара.
Ш.Хь. Салаҟаиа иҭҵаамҭа ҵаулақәеи иҟазшьа бзиақәеи ирыбзоураны, аҵарауаа рыбжьара авторитет ду имоуп, ҷыдала ҳаҭыр иқәуп, еиуеиԥшым кавказҭҵааҩцәеи егьырҭ аҵарауаа аӡәырҩи иареи арҿиаратә еимадарақәа ааигәаны ирыбжьоуп.
Шоҭа Хьыч-иԥа, иара ишиҟазшьоу еиԥш, ихы мшаҭа, иаамҭа дамеиҷаҳа, астудентцәеи аспирантцәеи, ҿыц иалаго, ма еиҳа аԥышәа змоу аҵаруааи аус рыдиулоит, акыр напылаҩырақәа дрыԥхьоит, аредакциа рзиуеит. Аџьабаа цәгьа зцу ари аусура акәхоит ԥхьаҟагьы абиԥарақәа еимаздо, аԥсуа гуманитартә ҭҵаараыдырра аҩаӡарагьы ҳаразкуа.
75 шықәса зхыҵыз аԥхьатәи аԥсуа профессионалтә фольклорҭҵааҩ, сырҵаҩы сҩызцәагьы саргьы ҳахьӡала изеиӷьасшьоит аԥсуа иқәра наӡа! Иагьигәаласыршәоит иусумҭа ҿыцқәа ҳшырзыԥшу.
◦ҶҭҴҴ◦
8. АԤСУА ЛАКӘ ИАЗКУ АԤХЬАТӘИ АМОНОГРАФИА
(С.Л. Зыхәба 75 шықәса ихыҵра иазкны)
Сергеи Лад-иԥа Зыхәба аԥхьаӡатәи аԥсуа профессионалтә фольклорҭҵааҩцәа дыруаӡәкуп. Аԥхьаӡа акәны аԥсуа лакә иазку амонографиатә ҭҵаамҭа аԥиҵеит; аԥхьаӡа акәны илакәтәым аԥсуа проза иаҵанакуа ажанрқәа ҭиҵааит; аԥхьаӡа акәны аԥсуаа рҿаԥыцтә рҿиамҭақәа ирызкны, иреиҳау аҵараиурҭақәа рзы арҵага шәҟәы иҩит. Алакәи нарҭаа репоси инадыркны ахәыҷтәы фольклор аҿынӡа, шамахамзар, жанркгьы нымхеит аҵарауаҩ дызхымцәажәац, илаԥшҳәаа иҵимыжьыц.
С.Л. Зыхәба дфольклорҭҵааҩуп, длитератураҭҵааҩуп, длитературатә критикуп, дпублициступ. Д. Гәлиа, С. анба, Б. Шьынқәба, И. Ҭарба, А. Гогәуа, Кә. Ламиа, Ш. кадуа, В. Амаршьан уҳәа ирацәаҩны рырҿиамҭақәа ҭиҵаахьеит. Асахьаркыратә литературазы арҵага шәҟәқәа аԥиҵахьеит.
Аҵарауаҩ иусумҭақәа зегьы рҿы, сара излагәасҭахьоу ала, еиҳа аԥыжәара амоуп апроза аҭҵаара. Ус иҟоуп афольклор аҿгьы алитератураҿгьы. Апроза аԥыжәара шамац иамоуп иара ифольклортә нҵамҭақәа рҿгьы, хыԥхьаӡара рацәала ианҵаны иҭижьхьоу атекстқәа реизгақәа рҿы. Афольклорҭҵааҩ афольклортә проза иазикит ҩҩба-хԥа усумҭа неиҵых.
Урҭ рахьтә сара иалкаан сазааҭгылоит аԥсуа лакәқәа ирызкны, аԥсуа гуманитартә ҭҵаарадырраҿы аԥхьаӡа акәны иаԥиҵаз имонографиатә усумҭа (Зыхәба 1970). Избан акәзар ари ашәҟәы аԥсуа лакәҭҵаараҿы иахьаԥхьатәиу адагьы, иалкаау, иҷыдоу аҵакы амоуп С.Л. Зыхәба ихаҭа ҵарауаҩ иашаны ишьақәгылараҿы, еизҳараҿы. Абра, абри аусумҭаҿы ихацыркхеит уи итеориатә дыррақәа, аԥхьаҟатәи иҭҵаарадырратә ԥеиԥш. Ари ашәҟәы анаҩс уи жәабала аусумҭа хатәрақәа ҩны иҭижьит. Аха ари аҭҵаамҭа зегьы ирылагамҭаны, зегьы ирыцкны ишыҟац иаанхоит.
Иазгәаҭатәу, шықәсқәак рыбжьазаргьы, аамҭак азы еиццәырҵыз аԥсуа профессионалтә фольклорҭҵааҩцәа хҩык – Ш.Хь. Салаҟаиеи, А.А. Аншбеи, С.Л. Зыхәбеи – аханатә, ианаспирантцәаха инаркны аԥсуаа рҿаԥыцтә рҿиамҭақәа иаарылҳәҳәо ажанр дуқәа нап рыларкит. Ш.Хь. Салаҟаиеи А.А. Аншбеи ртемақәа нарҭаа репос аҭҵаара иазыркзар, С.Л. Зыхәба ҭҵааратә обиектс ишьҭихит аԥсуа жәлар рлакәқәа.
Аҵарауаҩ идиссертациатә усумҭагьы уи шьаҭас изауз имонографиагьы ртеориатә ҵаулареи рыҩаӡара ҳараки шьақәзыргылоу, сара сгәанала, ҩҩ-ҭагылазаашьак ыҟоуп. Акы – аспирант хацәынмырха иусура, хьаҳәа-ԥаҳәада аҭҵаарадырра иҽаҭара, ихы аус адулара, ҩҩба – асовет ҵарауаҩ нага Е.Б. Вирсалаӡе лнапхгарала аусура ахьинасыԥхаз. Уи лыгәцаракра атәы С.Л. Зыхәба гәыблыла акырынтә игәалаиршәалоит.
Амонографиатә ҭҵаамҭа «Аԥсуа жәлар рлакә» ҭыҵит Қарҭ, Е.Б. Вирсалаӡе лредакциала, 1970 шықәсазы. Иара убри ашықәсан ашәҟәы арецензиақәа азыркит усҟантәи афольклорҭҵааҩцәа ҿарацәа Ш.Хь. Салаҟаиеи А.А. Аншбеи. Ашәҟәы ҿыц санаԥхьа, исызцәырҵыз агәаанагарақәа хацсыркырц сҭахуп А.А. Аншба даара ииашан, ԥсаҭала ииҳәо ажәақәа рыла: «Хьыӡрацарак иаҩызоуп аҵарауаҩ изы, аԥсуа фольклор аҿы аҭыԥ ду аанызкыло, хаҭабзиаралагьы хыԥхьаӡаралагьы егьырҭ ажанрқәа иреиҳау, алакәтә епос зегьы инеиԥынкыланы монографиала аҭҵаара агәаӷьра» (Аншба 19ҵҭб: Ҭ3–ҬҚ).
Ҵабыргны, абри аҭҵаарадырратә хьыӡрацара аҵарауаҩ қәыԥш, аспирант изы игәаӷьыуацәан, ԥышәара дуун. Убри азы афольклорҭҵааҩ илшарақәа, иԥсабаратә баҩхатәра, ипотенциал зегьы иара иазикит, қәҿиаралагьы игәҭакы наигӡеит.
Аханатә исҳәап. Аусумҭа ааидкылан агуманитартә ҭҵаарадырра асовет аамҭазы изықәныҟәоз аидеологиатә хырхарҭақәа аныԥшит, даҽакалагьы ҟалашьа амамызт. Аха, ихадароу, аҵарауаҩ уи аидеологиа далумбаауа, иусумҭа дәахьыла ихыркны, ҩныҵҟала иҭацәны иҟамлеит. Иара изы ихадараз – аԥсуа лакә аҭоурыхи, измырҩашьо аҷыда ҟазшьақәеи, аиҿартәышьеи рыҭҵаара акәын. Убырҭ рцәыргараҿы, еиҳаракгьы игәаанагарақәа «рыхьчаразы», зны-зынла амарксисттә-ленинтә теориа дазхьаԥшуан.
С.Л. Зыхәба имонографиа аҿынӡа аԥсуа лакә азы иҟаҵаз даара имаҷын. Урҭ рахьтә анҵамҭақәа рганахьала ихадарақәоуп: 1865 шықәсазы «Аԥсуа анбан» аԥсышәалеи, аурысшәалеи, қырҭшәалеи ианылаз 14 лакә; И.Гәлиа 1907 шықәсазы аурысшәала иҭижьыз «Аԥсуа лакәқәа»; 1973–ҴҬ?6 шықәсқәа рзы Бзыԥтәи акомитет алахәылаҩцәа аԥсышәала ианырҵаз алакәқәа; 1921 шықәсазы С.Н. Џьанашьиа Аӡҩыбжьа ақыҭан аԥсышәала ианиҵаз алакәқәа; 1935 шықәсазы К.В. Ковач аурысшәала иҭижьыз аизга ианылаз алакәқәа; А.К.Аҳашбеи В.И. Кәыкәбеи 1935 шықәсазы аурысшәалеи 1936 шықәсазы аԥсышәалеи иҭрыжьыз «Аԥсуа лакәқәа»; 1939 шықәсазы Н. Сапежко аурысшәала иҭижьыз «Аԥсуа жәлар рлакәқәа»; 1940 шықәсазы К.С. Шьаҟрыли Хә.С. Бӷажәбеи аԥсышәала иҭрыжьыз «Аԥсуа лакәқәа» реизга актәи атом (аҩбатәи аҭыжьра ҟаҵан 1965 шықәсазыҬ; 1967 шықәсазы К.С. Шьаҟрыл аԥсышәала иҭижьыз «Аԥсуа лакәқәа» реизга аҩбатәи атом; 1956 шықәсазы Хә.С. Бӷажәба қырҭшәала иҭижьыз «Аԥсуа лакәқәа»; 1957 шықәсазы Хә.С. Бӷажәба аурысшәала иҭижьыз алакәқәа реизга «Аҽаԥа Џьамхәыхә»; 1959, 1965 шықәсқәа
рзы Хә.С. Бӷажәба аурысшәала иҭижьыз аԥсуа лакәқәа реизга; афранцыз ҵарауаҩ Ж. Диумезиль 1967 шықәсазы «Кавказ абызшәақәеи атрадициақәеи рзы анатолиатәи адокументқәа» захьӡу иусумҭақәа ахәбатәи ртом аҿы икьыԥхьу аԥсуа лакәқәа.
Абарҭ анҵамҭақәеи, иара убас еиуеиԥшым аҭыжьымҭақәа рҿы икьыԥхьыз атекстқәеи, архивқәа рҿы иҵәахыз аматериалқәеи аҵарауаҩ илаԥшҳәаа иҵижьит, атекстологиатә хәшьара риҭеит. Иара иоуп хаҭала иԥшааны, хазшәҟәны иҭзыжьыз Санкт-Петербург Аҭҵаарадыррақәа ракадемиа архив аҿы, Н.И. Марр ифондқәа рҿы иҵәахыз Бзыԥтәи акомитет абзоурала ианҵаз атекстқәа. Афольклорҭҵааҩ ари аизга ҭижьит 1967 шықәсазы, аԥхьажәеи азгәаҭақәеи ацҵаны, «Аԥсуа фольклор аматериалқәа: Акад. Н.И. Марр иархив аҟнытә» ҳәа хьӡыс иаманы (Зыхәба 1967). Иҭыжьны иҳамоу аԥсуа фольклортә еизгақәа иреиӷьӡақәоу иреиуоуп иара – ҵакылагьы еиқәыршәашьалагьы. Иара убас аспирантура ашықәсқәа ирылагӡаны, аҭҵааҩы ихатәы нҵамҭақәа маҷымкәа иҟаиҵеит. Даҽакала иуҳәозар, афольклорҭҵааҩ ихациркыз атема ду шьаҭас иаиушаз аматериалқәа маҷымкәан иадигалеит.
Убри анаҩс аԥсуа лакәқәа рзы усҟантәи аамҭаз иҩыз астатиақәа, агәаанагарақәа акгьы бжьамыжькәа игәеиҭеит. Урҭ рахьтә ихадароуп: 1939 шықәсазы икьыԥхьыз З.М. Морина аԥсуа лакәқәа ирзылкыз лыстатиа, хыхь зыӡбахә ҳҳәаз аԥсуа лакәқәа реизгақәа ирыцу – И.И. Мешьчанинов, А.К. Аҳашба, В.И. Кәыкәба, Н.П. Андреев, К.С. Шьаҟрыл, Хә.С. Бӷажәба раԥхьажәақәа, рыстатиақәа. Абри атема – аԥсуа лакәқәа реизгареи, ркьыԥхьреи, рыҭҵаареи рҭоурых – иазкуп аусумҭа актәи ахы.
Ашәҟәы аҩбатәи ахаҿы ирзааҭгылоуп алакә атермини, жанрк аҳасабала аилкаареи, аматериалқәа системала реихшареи ирыҵаркуа азҵаарақәа. Араҟа автор, атексттә материали атеориатә хыҵхырҭақәеи ихы иархәаны, излазгәеиҭо ала, атермин алакәи кавказзегьтәи атермин араки шьаҭанкыла еишьашәалоуп, хыҵхырҭак еицрымоуп. Алакә захьӡу азы афольклорҭҵаараҿы еиуеиԥшым агәаанагарақәа ыҟоуп. Урҭ иреиуоуп П.Н. Сакулин, А.И. Никифоров, И.М. Соколов, В.И. Чичеров, Е.В. Померанцева, В.И. Пропп, В.П. Аникин, С.Ф. Баранов, Е.Б. Вирсалаӡе уҳәа рҳәамҭақәа. Аҵарауаҩ, арҭ аилыркаарақәа шьаҭас иҟаҵаны, аԥсуа лакә иаҷыдара хадараны иԥхьаӡоит аԥсҭазааратә ҵабырг иагәылху хыҭҳәаак еиԥш ахәаԥшра.
Алакәҭҵаараҿы иуадаҩӡоу азҵаарақәа ируакуп аматериал аклассификациа азура. Усҟантәи аамҭаз ианҵаны иҟаз аматериал дықәныҟәаны, насгьы атеориатә литератураҿы еиуеиԥшым агәаанагарақәа азгәаҭаны, аҵарауаҩ аԥсуа лакәқәа еихишоит ихадароу агәыԥқәа ԥшьба рыла: аԥстәқәа ирызку алакәқәа, анашанатә лакәқәа, абзазаратә лакәқәа, иҟам-иным алакәқәа. Анаҩс алакәҭҵааҩ арҭ агәыԥқәа зегьы рхатә ҷыдарақәа азгәеиҭоит. Абраҟа, сгәанала, даара ииашаны иҟаҵоуп анашанатә лакәқәа рыҩныҵҟа афырхаҵаратә лакәқәа ралкаара, насгьы урҭ рҿы ихадароу атема афырхаҵаратә ԥҳәысаагара шакәу азгәаҭара. Даара ирҵабыргны, агәра угартә иҳәоуп аҵарауаҩ абри игәаанагара: «В от­ личие от волшебных сказок некоторых народов мира, длӷ абхазскоҟ волшебноҟ сказки в целом характерно наличие большого количества ҽлементов героики» (Зыхәба 19704 қҵ). Амонографиа автор еихишаз арҭ агәыԥқәа аԥсуа фольклорҭҵаараҿы ахархәара шрымац ирымоуп 40 шықәса раахыс.
Аԥсуа лакәқәа рхаҿсахьа хадақәеи ридеа-темтикатә еилазаашьеи ирызку аусумҭа ахԥатәи ахы ҵакылагьы ҿыгҳарылагьы зегь реиҳа еиҳау, ихадароу аҭыԥ ааннакылоит. Араҟа алакәҭҵааҩ иҽазишәоит аԥсуа лакәқәа, адунеитә лакәтә репертуар иаҿырԥшны, рхатәы милаҭтә ҷыдарақәа ралкаара. Иҟалап, етноск рлакәқәа рыҭҵаараҿы ари зегь реиҳа иуадаҩӡоу азҵаарақәа ируакзар.
Аԥсуа лакәқәа ртематикаҿы аҵарауаҩ еиҳа аԥыжәара риҭоит афырхаҵаратә мотивқәа ирыццәырҵуа аҭаацәаратәи ашьҭратәи мотивқәа. Дырзааҭгылоит аԥстәқәа ирызку алакәқәа ихадароу рперсонажцәа: ақәыџьма, багахәыҷы, амшә, абнацә, ацә, ажә, аџьма, ажьа, ауаса, ардәына, аҳәыҳә, аҳәынҵәраԥшь уҳәа агыгшәыгқәеи, аҩнатә ԥстәқәеи, аԥсаатәқәеи. Иазгәеиҭоит арҭ аперсонажцәа рахьтә атотемтә ҟазшьа змоу аԥстәқәеи аԥсаатәқәеи шыҟоу. Ари агәыԥ аҿы хазы дрыхцәажәоит аетиологиатә лакә-мифқәа ҳәа изышьҭоу арҿиамҭақәа.
Еиҳа иуадаҩны еилоуп аҭҵаарадырраҿы алакә хаҭақәа ҳәа изышьҭоу анашанатә лакәқәа. Урҭ ирызку ахәҭаҿы аҵарауаҩ, аиҿырԥшратә метод дықәныҟәаны, анализ рзиуеит аԥсуа нашанатә лакәқәа рмотивқәеи, рсиужетқәеи, рхаҿсахьақәеи. Алакәҭҵааҩ ишазгәеиҭо еиԥш, аԥсуа нашанатә лакә ихадароу ахаҿсахьа ауаҩы иоуп. Уи иццәырҵуеит егьырҭ амифологиатә персонажцәагьы: адауцәа, агәылшьапқәа, аҭакәажә-омагацәа, аҩсҭаацәа уҳәа. Ицәыргоуп, иара убас аԥсуа лакәқәа рзы еиҳа аоригиналтә ҟазшьа змоу ахаҿсахьақәагьы: Ақаҷаа, Ӡыӡлан, Ӡаҳкәажә. Еиҳа ижәытәтәиу аԥсуа лакәқәа рҿы иаабоит аԥхьаӡатәи шьҭралатәи адунеихәаԥшышьа аҷыдарақәа. Аҵарауаҩ урҭ алакәқәа рхылҿиаауеит ҳәа иԥхьаӡоит амиф-ҵабыргқәа ҳәа изышьҭоу ажәытәӡатәи ажәабжьқәа. Абарҭ ажәытәӡатәи аԥсуа лакәқәа рыҿирԥшуеит адунеи еиуеиԥшым ажәларқәа рҿы иаҳԥыло асиужетқәа. Иара убас аԥсуа бзазаратә лакәқәа, рсиужетқәа рҷыда ҟазшьақәа алкаауа, афольклорҭҵааҩ излеиҳәо ала, реиҳарак афеодалтә епоха иахылҿиаауеит, аха имаҷым урҭ рахьтә ажәытәӡатәи ашьаҭа змоу асиужетқәагьы. Иаҳҳәап, урҭ иреиуоуп аҭаҳмадцәа рышьра аҵас зныԥшуа, «Акәыцҳа» захьӡу алакә.
Аусумҭа аԥшьбатәи ахы алакәи аԥсуа фольклор егьырҭ ажанрқәеи реизыҟазаашьақәа ирызкуп. Афольклорҭҵаараҿы ари азҵаара даара хра злоу, насгьы иуадаҩӡақәоу ируакуп. Аҭҵааҩы иазгәеиҭоит аԥсуа фольклор аҿы алакә иазааигәоу, ма ианыруа ажанрқәа: аҳәамҭа (предание), алегенда, ажәаԥҟа, анекдот. Анаҩс еиҳа иалкаан дазааҭгылоит алакәи нарҭаа репоси реизыҟазаашьа. Уанӡа ари азҵаара аԥсуаҭҵаараҿы, уимоу, иара кавказҭҵаараҿгьы, даара иԥсыҽны иаарԥшын. Аҭҵааҩы ииашан иазгәеиҭоит, алакәқәа рахьтә нарҭаа репос иазааигәоу еиҳарак афырхаҵаратә ҟазшьа змоу анашанатә лакә шакәу. Аҵарауаҩ иалкаан дырзааҭгылоит анашанатә лакәи нарҭаа репоси ирзеиԥшу абарҭ амотивқәа: афырхаҵа нашанала иира, афырхаҵа иӡрыжәра, аҽыбжьара, афырхаҵа адгьыл аҵахь ицан иаара. Арҭ амотивқәа инарҭбаан рыхцәажәараан аҭҵааҩы дрызхьаԥшуеит аепоси алакәи ирзеиԥшу амифологиатә хаҿсахьақәа – амаҭ, агәылшьап, адауы уҳәа. Аҵарауаҩ ихадароу иалкаа излаҳәо ала, алакәи нарҭаа репоси реишьашәаларақәа хыҵхырҭас ирымоу ажәытәӡатәи афольклортә акзаара (синкретизм) ауп, ҵабыргуп араҟа ажанрқәа реиныррагьы зынӡа мап ацәктәым.
Аусумҭа аҵыхәтәантәи, ахәбатәи, ахаҿы ирзааҭгылоуп аԥсуа лакә апоетикеи анагӡара атрадициеи рызҵаарақәа. Еиҩдыраауп аԥстәқәа ирызку алакәқәеи анашанатә лакәқәеи, абзазаратә лакәқәеи рсахьаркыратә ҷыдарақәа. Иалкаауп, иаҳҳәап, аԥстәқәа ирызку алакәқәа аԥстәқәа рыбжьы зхоу адиалог форма шрызҷыдароу, аконтаминациеи еиуеиԥшым аформулақәеи шрыцәмаҷу. Аҵарауаҩ ишазгәеиҭо ала, арҭ ирҿырԥшны иугозар, анашанатә лакәқәа ркомпозициа еиҳа иуадаҩуп, урҭ рҿы еиуеиԥшым асиужетқәа еицылоит. Дара ирҟазшьоуп ахҭысқәа зныкымкәа (еиҳарак хынтәны) реиҭаҳәара, аки-аки еихылҿиаауа ахҭысқәа рырҿыцра, зыҟаҵара ҟамло (запрет) аилагара, зҽызымԥсахуа аформулақәа рцәырҵра, ахҭысқәа, ахаҿсахьақәа реизырҳара уҳәа убас егьырҭгьы.
Аҵарауаҩ хшыҩзышьҭра риҭоит алакәҳәара атрадициа азҵаарақәагьы: ауаажәларраҿы алакәҳәаҩ ироль, илакәқәа аниҳәоз аамҭа, алакәҳәараҿы атрадициеи аимпровизациеи реизыҟазаашьа. Афольклорҭҵааҩ, алакәҳәаҩцәа ррепертуар далацәажәо, агәаҭара ус имариамзаргьы, атекстологиазы аинтерес зҵоу агәаанагара иҳәоит: «Сказка распространена далеко не одинаково во всех уголках Абхазии. Так, большоҟ популӷрностьҩ в горных селах пользуҩтсӷ обычно героические сказаниӷ о нартах. Из сказок здесь больше лҩбӷт волшебные. В селах предгорноҟ полосы и на низменности, напротив, более рас­ пространены бытовые сказки, хотӷ, конечно, и здесь в ре­ пертуаре сказителеҟ нередко встречаҩтсӷ и волшебные» (Зыхәба 19704 №№8). Афольклорҭҵааҩ даара ииашан иазгәеиҭоит аԥсуаа рҿы алакәқәа реиқәырхареи рыҿиареи ишацхраауаз ахьча, ажьи, аӡлагарахьча уҳәа рзанааҭқәа. Иҵабыргны, жәытәнатә аахыс алакәбжьы еиҳа изыҩныҩуаз ахьчагәареи, ажьирҭеи, аӡлагареи ракәын. Аԥсуа лакәҳәаҩцәа рҟазареи реиҭаҳәашьеи рыла аҭҵааҩы урҭ еихишоит х-гәыԥкны: зрепертуар неиҵыху, артистк еиԥш еиҭазҳәо алакәҳәаҩцәеи, зрепертуар еиҳа еиҵоу, зеиҭаҳәашьагьы еизадоу алакәҳәаҩцәеи, хԥа-ԥшьба сиужет иреиҳамкәа изгәалашәо алакәҳәаҩцәеи ҳәа. Ишәгәаласыршәоит, аҵыхәтәантәи ашықәсқәа рзы аԥсуа лакәҳәаратә традициа нарҵаулан иҭылҵааит Џь.И. Адлеиба аексперименталтә ҟазшьа змоу лусумҭақәа рҿы (Адлеиба 1991; Адлеиба 2000).
Даара изызхәыцтәу ҷыдараны исыԥхьаӡоит, ҳазлацәажәо аусумҭа автор ишьҭихыз азҵаарақәа зегьы нагӡаны ишҭимҵааз иаҵшьны иахьазгәеиҭо. Аха азҵаарақәа ииашан рықәыргылара ахаҭагьы аумариаху. Усҟан, 40 шықәса раԥхьа, аматериал маҷны ианеизгаз аамҭазы, даҽакала ҟалашьагьы амамызт. Иаҳҳәап, аԥсуа лакәқәа инагӡаны аклассификациеи асистематизациеи рзуразы, хымԥада, ишьақәыргылатәуп амотивқәеи асиужетқәеи хәыц-хәыц еилзырго, ихаҭәаау алакәтә рбага. Уи, ҳәарада, иааиуа афольклористцәа ҿарацәа ирусхоит, шьаҭасгьы ирзыҟалоит томрацәала С.Л. Зыхәба еиқәиршәаз аԥсуа лакәқәа.
Аҵыхәтәаны еиҭасҳәоит. Иааркьаҿны сыззааҭгылаз амонографиатә усумҭа «Аԥсуа жәлар рлакә» аԥсуа лакәқәа, иара убас аԥсуа фольклор егьырҭ ажанрқәагьы ҭызҵаауа рзы зда ыҟам хыҵхырҭоуп.
Абри ала сажәа хыркәшо, сырҵаҩы С.Л. Зыхәба, 75 шықәса ихыҵра ахьӡала, гәык-ԥсыкала изеиӷьасшьарц сҭахуп агәабзиара, убри изацсҵоит дшаныц дызну, хьӡиԥшеи зцу иҭҵаарамҩа иахьынӡауа аиҵыхра. Избан акәзар аԥхьаҩ дырзыԥшуп аҵарауаҩ иусумҭа ҿыцқәа.
◦ҶҭҴҴ◦
(Лусумҭак акьыԥхьра иахҳәааны)
Џьулета Ианкәа-иԥҳа Адлеиба абаҩхатәра ҵары злоу филологуп, фольклорҭҵааҩуп. Теориалагьы методикалагьы иҿыцқәоу лара лыҭҵаамҭақәа лассы-ласс ирызхьаԥшуеит аҵарауаа, алакәдырыҩцәа.
Иахьауажәраанӡа Џь.И. Адлеиба аҵара лҵон, аус луан еиуеиԥшым аҵараиурҭақәеи аҭҵаарадырратә институтқәеи рҿы. 1976 шықәсазы, Аҟәатәи аҳәынҭқарратә рҵаҩратә институт афилологиатә факультет аԥсуа-аурыс ҟәша диплом ҟаԥшьыла даналга, дҭалоит Москва СССР Аҭҵаарадыррақәа ракадемиа иатәыз А.М. Горки ихьӡ зху Адунеитә литература аинститут аспирантура, афольклорҵҭаара аҟәша. 1980 шықәсазы иара уа қәҿиара бзиала илыхьчеит акандидаттә диссертациа, аԥсуа лакә астили аҿаԥыцтә шьаҭақәеи ирызкны. 1980–ҴҬԥ шықәсқәа рзы аус луан Д.И. Гәлиа ихьӡ зху Абызшәеи, алитературеи, аҭоурыхи Аԥснытәи ринститут (Аԥсуаҭҵааратә институт) афольклор аҟәшаҿы (аханатә аҭҵаарадырратә узуҩ еиҵбыс, анаҩс аҭҵаарадырратә усзуҩ еиҳабыс). 1985 шықәса инаркны диасуеит Аԥснытәи аҳәынҭқарратә университет ашҟа. Аԥхьа аԥсуа литература акафедра арҵаҩы еиҳабыс, адоцентс, 1987 шықәса инаркны 1996 шықәсанӡа акафедра еиҳабыс дыҟан. 19)ҵ–№00 шықәсқәа рзы Адунеитә литература аинститут аҿы адокторантура дахысуан. 2000 шықәсазы аинститут аҿы иагьылыхьчеит адоктортә диссертациа, лкандидаттә диссертациа иацызҵоз,
9. ЏЬ.И. АДЛЕИБА
ихазырҭәаауаз алакә апоетика-композициатәи астильтәи система аҭҵаара ашьаҭала. 2000 шықәсазы Москва апрофесорра ахьӡ лыхҵахеит. 2000–Ҷҭҭ шықәсқәа рзы К.Е. Циалковски ихьӡ зху Урыстәыла аҳәынҭқарратә технологиатә университет аурыс бызшәа акафедра дапрофессорын. 2005 шықәса инаркны Останкинотәи ателерадиожурналистика аинститут азеиԥшгуманитартәи аԥсабаратәи ҭҵаарадырратә маҭәарқәа ркафедра напхгара алҭоит.
Афилологиатә ҭҵаарадыррақәа рдоктор, апрофессор Џь.И. Адлеиба 37 ҭҵаарадырратә усумҭа дравторуп. Урҭ рхыԥхьаӡараҿы иҟоуп амонографиатә усумҭақәа ҩҩба: «Устные стилевые основы сказки: Опыт ҽкспериментально­ го исследованиӷ на абхазском материале» (Адлеиба 19)Ҵ), «Поҽтико­композиционнаӷ и стилеваӷ система сказки в ком­ плексном освеҳении: Ҽкспериментальное исследование на абхазском материале» (Адлеиба 2000), афольклори, аурыс бызшәеи, астилистикеи, ажурналистикеи, алитературадырреи, алитература атеориеи ирызку аҭҵаарадырраметодикатә цхыраагӡақәа. Аҵарауаҩ дрылахәхахьеит хыԥхьаӡара рацәала аҭҵаарадырратә форумқәа – Аҟәа, Москва, Киев, Вильниус, Грозныи, Гронада, Братислава, Софиа уҳәа ақалақьқәа рҿы.
Џь.И. Адлеиба аҭҵаарадырраҿгьы лырҵаҩратә усураҿгьы аҿыцра, аҿыц знеишьақәа лыцуп. Убас, инеиҵыху лусумҭақәа ҩҩба аексперименталтә ҟазшьа рымоуп, иҿыцқәоуп афольклорҭҵааразы. Автор, аҭҵаарадырратә знеишьа ҿыц лхы иархәаны, аԥсуа нашанатә лакәқәа изныкымкәа реиҭанҵарақәа рышьаҭала, алакә «аԥсы ахьҭоу» дазнеит, иаалыртит алакәҳәара атрадициа-ҿаԥыцтә маӡақәа. Теориалагьы методикалагьы иҿыцқәоу, лдырра ҵаулақәа зныԥшыз арҭ лыҭҵаамҭақәа лассы-ласс ирызхьаԥшуеит алакә апоетика анализ азызуа афольклорҭҵааҩцәа. Убри аганахьала, иуҳәар ҟалоит, аҵарауаҩ хәҭакахьала аԥсуа лакәқәа адунеи афольклорҭҵааратә контекст иагәылалгалеит ҳәа. Автор
арҭ лыҭҵаамҭақәа знапхгарала илҩыз, зыхьӡ адунеи иадыруа аҵарауаҩ-афольклорҭҵааҩ, Урыстәыла Аҭҵаарадыррақәа ркадемиа алахәыла-корреспондент В.М. Гацак (саргьы исынасыԥхеит уи инапхгара) акырынтә исеиҳәахьан Џь.И. Адлеиба абаҩхатәреи аҭҵааратә ҟыбаҩ ҷыдеи шлымоу.
Абарҭ аҿыц знеишьақәа «дзырцәымцеит» аҵарауаҩ Аԥснытәи аҳәынҭқарратә университет аҿгьы. Уи арҵара апроцесс иалалгалеит афольклор иазку азанааҭ ҷыдақәа – афольклор атеориа, апоетика, атекстологиа, архивтә ҵәахреи афольклортә материал асистема аҭареи уҳәа. Зегь ирыцку, лара лоуп хаҭала асистема азҭаз астудентцәа еизырго афольклортә материалқәа. Хазмаҭәарны иалалгалеит «афольклортә практика», есԥхынра астудентцәа афольклортә експедициа мҩаԥырго, ианырҵаз атекстқәа рҭыԥ иқәҵаны, аԥсуа литература акафедраҿы ишьҭарҵо, иагьылҩит ари аус аҿы астудентцәа рзы аметодикатә цхыраагӡа. Абас ала еизгахаз абарҭ аматериалқәа аус рыдуларазы ауниверситет аҿы еиҿкаан афольклортә лабораториа, апрактикагьы афольклорҭҵааҩ А.П. Какоба напхгара аиҭоит. (Ааигәа, 2011 шықәсазы, абри алабораториа ашьаҭала иаартын Нарҭдырреи адәынтәи афольклорҭҵаареи ирызку ацентр.)
Агәра згоит Џь.И. Адлеиба абри лҿыц знеишьа иахьатәи лусураҿгьы лхы ишалырхәо, лаамысҭашәареи лаԥсуареи Москватәи лыстудентцәагьы ишрылалааӡо, Аԥсни аԥсуааи закәу ишазлырхәыцуа.
◦№00Ҭ◦
Ҵҭ. АШӘАҬҴААҨ–АПОЕТ
(В.А. Кәаӷәаниа 50 шықәса ихыҵра иазкны)
Ҵ
Жәабранмза 13, 2009 шықәсазы 50 шықәса ихыҵит зырҿиамҭақәа бзиан ирдыруа, абаҩхатәра злоу афольклорҭҵааҩ, апоет, акритик, ааӡаҩ Валентин Асҭамыр-иԥа Кәаӷәаниа.
В.А. Кәаӷәаниа диит 1959 шықәсазы Очамчыра араион Кәтол ақыҭан. Быжь-шықәса анихыҵ иҭаацәа Аҟәатәи аԥсуа школ-интернат Ҵ (ҴҬ)5 шықәса раахыс – К.Ф. Ӡиӡариа ихьӡ зху Аԥснытәи аҳәынҭқарратә лицеиинтернат) дарҭоит. Ари ашкол аҿы ирҵаҩцәа (Л.Н. Ачԥҳа, Р.А. Ҳаш-ԥҳа уҳәа) ирыбзоураны, асахьаркыратә литература агьама икит. Уаҟа еиҿкааз алитературатә гәыԥ (апоет қәрахьымӡа В. ыҭанаа напхгара зиҭоз) далахәын. Уи агәыԥи апоет-алитератураҭҵааҩ В. Анқәаб дызхагылаз астудентцәа рлитературатә гәыԥи акыр еиҿцаауан, еимадан, ахәылԥазқәа еицымҩаԥыргон.
Абарҭ алитературатә еиқәшәарақәа, аиҿцәажәарақәа акыр идырцых-цыхит Валентин хәыҷы ибаҩхатәра. Ашкол дышҭаз иҽалаирхәит Аԥсны Ашәҟәыҩҩцәа реидгыла имҩаԥнагаз арҿиаратә семинар. Убри ашьҭахь, 1976 шықәсазы аԥхьаӡа акәны икьыԥхьуеит иажәеинраалақәа, ажурнал «Алашареи» агазеҭ «Аԥсны ҟаԥшьи» рдаҟьақәа рҿы. Даныхәыҷыз инаркны иажәеинраалақәа зирбоз, апоезиатә баҩхатәра илазааӡоз, ихы агәра изыргоз дреиуан иаҳәшьа лыԥшәма, апоет гәлымҵәах Т. Аџьба. Иара убас ашкол дышҭаз уи дрызхьаԥшит ажәлар рҿаԥыцтә ҳәамҭақәа, рҵаҩыс имаз аҵарауаҩ А.А. Аншба иԥшәмаԥҳәыс З.Е. Зыхә-ԥҳа афольклорҭҵааҩ ианкетақәа рыла ашколхәыҷқәа атекстқәа ахьранлырҵоз иабзоураны. Ажәак ала, ашкол-интернат аҿы ихацыркхеит уҳәар ауеит аԥхьаҟа уи амҩаду ашҟа дкылзгаз амҩахәасҭа.
Ашкол ашьҭахь дҭалоит Аҟәатәи аҳәынҭқарратә рҵаҩратә институт (ҴҬҵ шықәса раахыс – Аԥснытәи аҳәынҭқарратә университет) афилологиатә факультет (аурыс-аԥсуа сектор). Абра аҵара изырҵоз дреиуан С.Л. Зыхәба. Убри инаркны ари аҵарауаҩ заԥхьаҟа ифольклорҭҵааҩхашаз астудент дирҵаҩны даанхоит, изанааҭ алхраҿгьы ибзоуроу рацәоуп. Истудентра аамҭазы ибаҩхатәра ҿыхеит аԥхьаҟа ихы ззикран дыҟаз ахырхарҭақәа зегьы рҿы. Активла дрылахәын алитература-сахьаркыратә, аҭҵаарадырратә хеидкылақәа, лассы-ласс дықәгылан дрыԥхьон иажәеинраалақәеи иҭҵаарадырратә жәахәқәеи. Ауниверситет иалгамҭаз икьыԥхьын аԥхьатәи иҭҵаарадырратә статиа «Ажәлар рыхьчаҩ ихаҿсахьа аҭоурыхтә-фырхаҵаратә рҿиамҭақәа рҟны» («Алашара». 1981, Қ).
Иҵара даналга, 1981 шықәсазы, ауниверситет Аҵарауаа рхеидкыла иҟанаҵаз азыҳәарала, дцоит Москваҟа, дҭалоит Адунеитә литература аинститут хықәкылатәи (целеваӷ) аспирантура афольклорҭҵаара азанааҭ ала. Уа дышҭаз ихигоит аррамаҵура. Аспирантураҿы, адунеи зыхьӡ еицадыруа аҵарауаҩ В.М. Гацак инапхгарала, иубарҭахеит В.А. Кәаӷәаниа ҵарауаҩык-фольклорҭҵааҩык иаҳасабала иҿиара, итеориатә дыррақәа рзырҳара, ишьақәгылара. 1986 шықәсазы иара абри аинститут аҿы қәҿиарала ихьчеит акандидаттә диссертациа, «Аԥсуа жәлар рашәа (Ажанрқәеи урҭ рпоетикеиҬ» атемала. Иазгәаҭатәу, уи идиссертациатә усумҭа хиркәшеит иҵара иазыԥҵәаз аамҭа хәымз шагыз. Уи атәы иаҵшьны иазгәеиҭоит иҭҵаарадырратә напхгаҩы В.М. Гацак адис1986 шықәса раахыс В.А. Кәаӷәаниа аус иуеит Д.И. Гәлиа ихьӡ зху абызшәеи алитературеи, аҭоурыхи Аԥснытәи ринститут (ҴҬ)4 шықәса раахыс – Аԥсны Аҭҵаарадыррақәа ракадемиа иатәу, Д.И. Гәлиа ихьӡ зху Аԥсуаҭҵааратә институт) афольклор аҟәшаҿы, аханатә аҭҵаарадырратә усзуҩ еиҵбыс дыҟан, иахьа – аҭҵаарадырратә усзуҩ еиҳабуп. Иҭҵаарадырратә усура иалагӡан, акраамҭа аԥсуа литература аҭоурых азы алекциақәа дрыԥхьон Аԥснытәи аҳәынҭқарратә университет аҿы. 1997 шықәса раахыс директорс дамоуп (аамҭала иара абжьаратә ҵара ахьиоуз) К.Ф. Ӡиӡариа ихьӡ зху Аԥснытәи аҳәынҭқарратә лицеи-интернат. 2005–Ҷҭҭ шықәсқәа рзы аус иуан ахәыҷтәы журнал «Амцабз» аредактор хадас.
В.А. Кәаӷәаниа ирҿиара амҽхак зеиԥшроу ала, ихадароу х-хәҭак рыла еилоуп уҳәар ауеит: аҭҵаарадырра, асахьаркыратә литература, арҵаҩра-ааӡара. Арҭ рыхԥагьы еивагылоуп, еицааиуеит, еицышьҭихуеит, деицхадырҭәаауеит. Аха уеизгьы уи ирҿиараҿы еиҳа ихадароуп, аԥыжәара амоуп афольклорҭҵаара. Уи ус шакәу рныԥшуеит иҭижьхьоу иусумҭақәа.
Аҵарауаҩ авторс дрымоуп афольклори, алитературеи, аҟазареи ирызку ашәҟәқәа хԥа: «Аԥсуа жәлар рашәа (Ажанрқәеи урҭ рпоетикеиҬ» (Аҟәа, 19)џ), «Аԥсуаа рдоуҳатә культура адаҟьақәа (Аҭҵаамҭақәеи, алитературакритикатә статиақәеи, аҿцәажәарақәеиҬ» (Аҟәа, 19)Ҭ), «Хьӡи-ԥшеи змоу амҩа (Астатиақәеи афольклортә нҵамҭақәеиҬ» (Аҟәа, 2008Ҭ; асахьаркыратә ҩымҭақәа реизгақәа хәба: «Аамҭа аҳамҭа» (Аҟәа, 1983), «Ажәҩан ԥсҭазаара» (Аҟәа, 1986), «Ииасхьоу амшқәа рашәа» (Аҟәа, 19)ҭ), «Абна лакә» (Аҟәа, 2003), «Ақьиареи аҳарамреи»
(Аҟәа, 2008Ҭ; ақырҭуа-аԥсуа еибашьра иазку шәҟәык – «Ахаҳә ахьышьҭоу ихьанҭоуп (Иаҳхысыз аибашьра адаҟьақәаҬ» (Аҟәа, 19)ҵ). Иара убас уи еиқәиршәеит, акьыԥхь иазирхиеит, аилыркааратә статиеи азгәаҭақәеи иҩит «Аԥсуа жәлар рҿаԥыц рҿиамҭа.  атом: Аџьашәақәа, ақьабзтә поезиа, аҭәҳәақәа, абзазаратә поезиа». 1992 шықәсазы иҭыҵыз ари аизга ихарҭәаан еиҭаҭижьит иаҳхысыз ашықәс азы (Аҟәа, 2008). Акьыԥхь иазирхиеит, еиҭеигеит (Е. Кобахьиа-ԥҳа далархәны), аԥхьажәеи азгәаҭақәеи иҩит Т. Аџьба аибашьразтәи имшынҵақәа «Бзиала иаҳзырша!.. Дожить до рассвета!.. (Аҟәа, 19)ҚҬ; еиқәиршәеит, акьыԥхь иазирхиеит, аԥхьажәеи азгәаҭақәеи иҩит Т. Аџьба «Иҩымҭақәа. Ҩҩ-томкны» (Аҟәа, 1999, 2000). Насгьы аԥсуа литература ахрестоматиақәа хԥа (V, VI, VII аклассқәа рзы) аиқәыршәаҩцәа дыруаӡәкуп (М.Т. Лашәриеи Р.). Амҷ-ԥҳаи дрыланы). Иааидкылан В.А. Кәаӷәаниа 75 рҟынӡа кьыԥхьымҭа имоуп.
В.А. Кәаӷәаниа иҭҵаарадырраҿы ихадароу леитмотивс иҟоуп аԥсуа жәлар рашәақәа. Ишдыру еиԥш, ашәақәа афольклор еиуеиԥшым ажанрқәа рҿы ицәырҵуеит, насгьы зехьынџьара дара рхатәы ҷыдарақәа рымоуп. Афольклорҭҵааҩ икандидаттә диссертациа шьаҭас изауз имонографиа «Аԥсуа жәлар рашәа» аҿы иаарԥшуп аԥсуа ашәақәа ржанрқәеи ржанртә хкқәеи, ицәыргоуп урҭ ридеа-сахьаркыратә ҷыдарақәа. Ашәҟәаҿы аԥсуа ашәақәа ихадароу х-хкык рыла еихшаны ирзааҭгылоуп: Ҵ) аџьашәақәеи ақьабзтә ашәақәеи, Ҷ) иқьабзтәым ашәақәа, ҷ) афырхаҵаратә ашәақәа. Аҭҵаамҭаҿы иалкаау аҭыԥ амоуп аԥсуа ашәақәа рҿы ажәеинраалеиҿартәышьа иазку ахәҭа. Аԥсуаҭҵаараҿы уаанӡа ас инеиҵыхны, инарҵауланы ари азҵаара хшыҩзышьҭра амоуцызт. Адиссертациа ахьчараани шәҟәны аҭыжьраани иахцәажәаз афольклорҭҵааҩцәа (А.В. Кулагина, Т.Д. Курдованиӡе, Р.А. Ҳаш-ԥҳа) ишазгәарҭаз еиԥш, ари аусумҭа аԥсуа фольклорҭҵаара еихазҳауа, еиҵызхуа акоуп.
Афольклорҭҵааҩ имонографиа ҭыҵаанӡагьы, ианҭижь ашьҭахьгьы уа ишьҭыху азҵаарақәа рзы имаҷымкәа астатиақәа икьыԥхьхьеит еиуеиԥшым агазеҭқәеи ажурналқәеи, иара убас аизгақәеи рҿы. Урҭ ирызкны ажәахәқәа ҟаиҵахьеит Аԥсны еиԥш, уи анҭыҵгьы (Москва, Нальчик, Рига, Маиҟәаԥ уҳәа) дызлахәыз аҭҵаарадырратә конференциақәа рҿы. Аԥсышәала иҩу иусумҭақәа рӷьырак ишәҟәқәа ҩҩба («Аԥсуаа рдоуҳатә культура адаҟьақәа», «Хьӡи-ԥшеи змоу амҩа») иргәылоуп. Арҭ астатиақәа рҿы ирзааҭгылоуп аԥсуа жәлар рашәақәа еиуеиԥшым рызҵаарақәа (жанрла реихшара, аџьашәақәа, ақьабзтә поезиа, нарҭаа рашәақәа, ақьабз иадҳәалам абзазаратә ашәақәа рҷыдарақәа, ахаҿсахьақәеи асиужетқәеи реилазаашьа, атекстологиа, ашәаҳәаҩцәа рҟазара, ажәеинраалеиҿартәышьа), Б. Шьынқәба ифольклортә нҵамҭақәа реизга «Ахьырҵәаҵәа» (Аҟәа, 19)ҭ), иара убас афольклорҭҵааҩцәа (Ш. Хь. Салаҟаиа, Р.Ҳ. Ҳаш-ԥҳа, арҭ ацәаҳәақәа равтор) рыԥсҭазаареи рырҿиареи.
Ҳаамҭазы аҵарауаҩ аԥсуа жәлар рҿаԥыцтә поезиа иазкны иҵегь инарҵаулоу аусумҭа, адоктортә диссертациа аҩра даҿуп. Ари атема шьҭиххьан 1992 шықәса раахысгьы, аха уи аус адулара, ақырҭуа-аԥсуа еибашьра иахҟьаны, акыраамҭа еиԥҟьаны иҟан (шәахә. аладахьҟа).
В.А. Кәаӷәаниа иҭҵаарадырратә усумҭақәа рнаҩсгьы, илагала рацәоуп афольклортә материалқәа реизгараҿы. Аԥсны акыр раионқәеи ақыҭақәеи рҿы ашәаҳәаҩцәа, ажәабжьҳәаҩцәа ҟазацәа дырҭааны, хыԥхьаӡара рацәала анҵамҭақәа ҟаиҵахьеит. Иазгәаҭатәу, аҵарауаҩ иҭҵаамҭақәа рҿы еиԥш, ианҵамҭақәа рҿгьы аԥыжәара рымоуп жәлар рашәақәа, насгьы дара зегьы, шамахаӡак акәымзар, бжьынҵамҭақәоуп. Еизгамҭақәа рахьтә хәҭак (ҴҶҭ текст иреиҳаны) хаҭала иара еиқәиршәаз «Аԥсуа жәлар рҿаԥыцтә рҿиамҭа.  атом» иагәылоуп. Иара убас уи ифольклортә нҵамҭақәа кьыԥхьуп хыхь зыӡбахә сҳәахьоу ишәҟәқәеи («Аԥсуаа рдоуҳатә культура адаҟьақәа», «Хьӡи-ԥшеи змоу амҩа»), ажурналқәа «Алашареи» «Амцабзи», агазеҭ «Аԥсни» рдаҟьақәа рҿы. Ибжьынҵамҭақәа реиҳарак Аԥсуаҭҵааратә институт афольклортә лабораториаҿы иҵәахуп.
Афольклорҭҵаара инаваргыланы В.А. Кәаӷәаниа ибаҩхатәра ааирԥшхьеит, иҽԥишәахьеит ажәеинраалақәеи, апоемақәеи, алакәқәеи, апиесақәеи, алитературатә критикеи ржанрқәа рҿы. Ашәҟәыҩҩцәа реидгыла иалалара мҩақәызҵоз (Хә.С. Бӷажәба, И.К. Ҭарба, М.Т. Лашәриа) ишазгәарҭаз еиԥш, апоет иажәеинраалақәа акьыԥхь аҿы ианцәырҵ инаркны аԥхьаҩ дизхьаԥшит, игәоуҭартә иҟалеит алитературатә рҿиаразы алшарақәа шимаз, илирикатә жәеинраалақәа иара игәы ишҭиҳәаауа, иԥсы шырхоу, имариоу, еилыхха иҟоу бызшәала ишеиҿартәоу. Иажәеинраалақәа аԥхьатәи реизга ҭыҵаанӡа иҩымҭақәа рнылахьан аԥсуа газеҭқәеи, ажурналқәеи, аизга «Еҵәаџьааи» (Аҟәа, 198Ҵ), иара убас аурысшәахь еиҭаган икьыԥхьын апоезиатә еизга «Однажды в апреле» (Тбилиси, 198№) адаҟьақәа рҿы.
Иажәеинраалақәа еидызкыло ишәҟәқәа рахьтә иаԥхьатәиу «Аамҭа аҳамҭа» (Аҟәа, 1983) иагәылалеит ашкол данҭаз, данстудентыз аамҭақәа рзы ииҩыз иажәеинраалақәа. Апоет аҩбатәи ишәҟәы «Ажәҩан ԥсҭазаара» (Аҟәа, 1986) шьақәгылоуп Москва аспирантура данахысуазтәи, аурыс шәҟәыҩҩцәеи аҵарауаа нагақәеи рааигәара даныҟаз, ианиныруаз аамҭақәа рзы иаԥиҵаз иажәеинраалақәа рыла. Урҭ ибзианы ирныԥшуеит харантә ахәышҭаара, аԥсадгьыл агәхьаагара иахылҵуа агәҭахәыцрақәа, агәҭыхақәа. 1990 шықәсазы иҭыҵит апоет иажәеинраалақәа ахԥатәи реизга «Ииасхьоу амшқәа рашәа». Абри ашәҟәаҿы еиҳа иубарҭахеит апоет ипоезиатә тематика ахаҭәаашьа. Ашәҟәы арецензиа азызҩыз алитературатә баҩхатәра злаз абызшәадырҩы В.Ҳ. Кәанџьариа-ԥҳа лажәақәа рыла иуҳәозар, «аизга иану арҿиамҭақәа урызхәыцыр – иумбар зыҟалом дыӷзыӷызуа зыӡбахә иҳәо реиҳарак ишырхыҩуа лахьеиқәҵарак, гәҭаԥсычҳарак, автор еснагь акы дшазхьуа, акы игәы ишыҵхо» («Аԥсны». 16. 07. 1999. ҴҴҬ).
Ари аизга хаз хәҭаны иагәылоуп ахәыҷқәа ирызку ажәеинраалақәагьы. Урҭ еиҳагьы иқәҿиазшәа збоит апоет ԥхьаҟатәи ирҿиараҿы. Ашәҟәы ҭыҵзар аахыс ахәыҷқәа рзы уи иаԥиҵахьеит имаҷымкәа арҿиамҭақәа: ажәеинраалақәа, апиеса («Абна лакә. Ажәеинраалақәеи апиесеи ахәыҷқәа рзы». Аҟәа, 2003), апоема («Лагәи Тагәи рлакә»//Амцабз. 2007, қ), алакәқәа («Ақьиареи аҳарамреи. Ахәыҷқәа рзы алакәқәа». Аҟәа, 2008). Аҵыхәтәантәи ашықәсқәа рзы иҭыҵит ахәыҷқәа ирызку апоет ишәҟәқәа ҩҩба: ажәеинраалақәа реизга «Анацәкьарақәа рҭыӡшәа», аԥсшәахь еиҭеигаз еиуеиԥшым ажәларқәа рлакәқәа еидызкыло – «Лакә-лакә сышнеиуаз».
Ишаабо еиԥш, В.А. Кәаӷәаниа илитературатә рҿиара ианыԥшуеит еиуеиԥшым ажанрқәа рҿы аҽԥышәара. Убас асценатә ԥсҭазаарагьы аиухьеит жәлар рашәақәа зцу ипиеса-гротеск «Аӡбаҩцәа шәҿыха» (Алашара. 1991. Ҵҭ), ааигәа икьыԥхьын ипоема ацыԥҵәаха (Аԥсны. 5.0№.№00. Ҭ–Ҵҭ).
Апоет исахьаркыратә рҿиамҭақәа зегьы хазы рзааҭгылара ара саламгеит, аха исымҩатәны зыгәра нагӡаны изго гәаанагарак сҳәап. В.А. Кәаӷәаниа, иажәеинраалақәа инадыркны ипиесақәа рҿынӡа, иҩымҭақәа зегьы, иагагьы автор илитературатә дырреи ибаҩхатәреи рныԥшуазаргьы, аԥхьаӡа иргылан ирнубаалоит урҭ равтор дышфольклорҭҵааҩу, иргәылоу ахаҿсахьақәеи, рсиужетқәеи, рпоетикеи афольклортә дунеи ишагәылгоу. Даҽакала иуҳәозар, афольклордырроуп ԥсыс ирхоу уи ирҿиаратә лагамҭақәа зегьы.
В.А. Кәаӷәаниа илагала ыҟоуп алитературатә критикаҿгьы. Ҵакылагьы шәагаалагьы еиуеиԥшым истатиақәеи ирецензиақәеи рҿы хықәкыла дырзааҭгылахьеит, ихатә гәаанагара рзиҳәахьеит, ихатә ажәа рзикхьеит, гәыблыла дрыхцәажәахьеит аӡәымкәа-ҩыџьамкәа аԥсуа
шәҟәыҩҩцәеи акритикцәеи (В. Маан, Б. Шьынқәба, М. Миқаиа, Б. Гәыргәлиа, В. Аҵнариа, Р. Қапба, Т. Аџьба, Р. Ҵәыџьба, В. Касланӡиа, Г. Аламиа, Л. Тәан-ԥҳа, И. Ҳаш-ԥҳа, В. ыҭанаа, А. Лагәлаа, Гә. Кәыҵниа-ԥҳа) рырҿиамҭақәа. Афольклорҭҵааҩ аԥсуаа рдоуҳатә культура, рҟазара дшазҿлымҳау рныԥшуеит аԥсуа театр иазикыз истатиеи Н.Р. Еш-ԥҳаи Е.У. Бебиеи рҿы иҟаиҵаз аиҿцәажәарақәеи. Уахь иаҵанакуеит, иара убас афилософ О.Н. Дамениа ишәҟәы «Афилософиатә очеркқәа» (Аҟәа, 1986), Р. Гәажәбеи сареи еиқәҳаршәаз Мирод Гәажәба ишәҟәы «Хәырбыц иӡыхь» (Аҟәа, 2006) ирзикыз арецензиақәагьы.
В.А. Кәаӷәаниа ицааиуеит апублицистикатә рҿиамҭақәагьы. Убарҭ иреиуоуп, иаҳҳәап, 19)Ҷ–ҴҬ)3 шықәсақәа рызтәи аибашьра иазку идокументалтә очеркқәа рышәҟәы «Ахаҳә ахьышьҭоу ихьанҭоуп» (Аҟәа, 19)ҵ), Аԥсны афырхаҵа Оганес Барцикиан изикыз аочерк (Алашара. 2007, Ҵ).
Аҵарауаҩ В.А. Кәаӷәаниа ифольклорҭҵаареи илитературатә рҿиареи ирылеигӡоит арҵаҩра-ааӡара аусгьы. Ирылеигӡоит акәым, уашьҭа уи иара иитәу акакәны ишыҟало убарҭахо иалагеит. Ус шакәу дырҵабыргуеит зхыԥхьаӡара маҷым ахәыҷқәа ирызку ирҿиамҭақәеи еиқәиршәо ахрестоматиақәеи. Ара иубарҭахеит ааӡаратә традициа бзиақәа змоу Аԥсуа ҳәынҭқарратә лицеиинтернат аҿы иусуреи ирҿиамҭақәеи наҟ-ааҟ ишеиныруа, ишхеибарҭәаауа.
Абас инапынҵақәа шырацәоугьы, В.А. Кәаӷәаниа иԥшәмаԥҳәыс Адеи иареи аԥсуа ҭаацәара хазына аԥырҵеит – рыҷкәынцәа ҩыџьеи рыӡӷаби ирызҳауеит. Валентин дҩыза гәрагоуп, дразуп, дҿыхоуп, дызбанда ҳәа уҟоуп.
Иахьа уи ииубилеи идныҳәало, агәабзиареи ақәра дуи изеиӷьашьо, игәаласыршәарц сҭахуп иара иҟынтә макьана иаԥимҵац арҿиамҭақәа ҳшырзыԥшу.

№00 шықәсазы Аԥсуаҭҵааратә институт аҿы В.А.
Кәаӷәаниа адоктортә диссертациа ихьчеит, «Аԥсуаа рҿаԥыцтә поезиа аиҿартәышьа» иазку иусумҭала. 2010 шықәсазы аусумҭа хазшәҟәны иҭыҵит (Кәаӷәаниа 2ҭҴҭ). Абра иаазыркьаҿны исҳәоит абри аҭҵаамҭазы сгәаанагарақәак. Аханатә иазгәаҭазар ҟалоит аҵарауаҩ хыхь зыӡбахә сҳәахьоу икандидаттә диссертациеи идоктортә диссертациеи шеихылҿиаауа, аҵыхәтәантәи аусумҭа акандидаттә диссертациа ахәҭа хадақәа аԥсышәала рырҭбаареи рырҵаулареи рыла ишышьақәгылоу.
В.А. Кәаӷәаниа ианаамҭаз ззанааҭ ишахәҭаз ишьҭызкааз фольклорҭҵааҩуп. Иҭҵааратә темагьы мԥсахӡакәа иааигоит. Адунеи аҿы афольклорҭҵааҩцәа зыхьӡ еицырдыруа аҵарауаҩ В.М. Гацак инапхгарала ииҩыз икандидаттә диссертациа иааркны, иааиԥмырҟьаӡакәа аԥсуа жәлар рашәақәа ранҵареи, ркьыԥхьреи, рыҭҵаареи дшырҿыц дырҿуп. Ҵабыргуп, аҵарауаҩ инапы злаку ашәақәа рмелодиатә, рмузыкатә хәҭа акәымкәа, ражәаҳәатә, рлексикатә шьақәгылашьа, рфилологиатә аспект ауп.
Уи иаанаго уиоуп, аҵарауаҩ идиссертациатә усумҭа шьаҭас иамоуп 20 шықәса иреиҳаны имҩаԥигахьоу иҭҵааратә ԥшаарақәа. Урҭ рахьтә ихадароуп еиқәыршәаны, аԥхьажәеи азгәаҭақәеи рыцҵаны иҭижьыз аџьашәақәеи, ақьабзтә поезиеи, аҭәҳәақәеи, абзазаратә поезиеи еидызкыло атоми иҭҵаарадырратә шәҟәқәеи.
В.А. Кәаӷәаниа иусумҭа азкуп аԥсуа ҿаԥыцтә поезиа аиҿартәышьа инарҵаулан аҭҵаара: ажанртә еилазаашьеи, апоетикатә ҷыдарақәеи, ажәеинраалеиҿартәышьеи, ашәаҳәаратә ҟазареи хаҭа-хаҭала рзааҭгылара. Ииашоуп, аҭҵааҩы иҭҵааратә обиект иаҵанакуам аԥсуа фольклор афористикатә жанрқәеи, аепикатәи, афырхаҵара-ҭоурыхтә ашәақәеи, аха урҭ имаҷымкәа ахархәара рызууп ажәеинраалеиҿартәышьеи ашәаҳәаҩцәа рҟазареи ирызку аусумҭа ахәҭаҿы.
Абас ала, аҭҵаамҭа атема иамҽханакуеит даара ирацәаны ажанртә хкқәеи ажанрқәеи ирыҵаркуа арҿиамҭақәа. Иҟалап, усумҭак азы арҭ рацәацәазаргьы. Асҟак ажанрқәа рыхьӡара ахьыцәгьаз азы акәхоит аусумҭа анализ џьара-џьара изеизадахаз, азеиԥшра, аҵаулара аҭыԥан – аҭбаара, аиҵыхцәара аԥыжәара заиуз. Аха уи иаанагаӡом ас зымҽхак еиҵыху аҭҵаамҭақәа еиҳа рҵакы маҷушәа. Мап, урҭ дара рҭыԥ рымоуп, рыдагьы ԥсыхәа ыҟаӡам. Аҵарауаҩ ишьҭихыз абарҭ азҵаарақәа инарықәыршәаны, аҭҵаамҭа шьақәгылоуп алагалажәеи, х-хыки, ахыркәшажәеи, ажәабжьҳәаҩцәа рсиеи, алитературеи рыла.
Алагалажәаҿы автор аусумҭа актуалра, ахықәкы, аҳасабтәқәа, аметодологиатә принципқәа, аҿыцра, апрактикатә ҵакы ртәы иҳәоит. Анаҩс иаликаауеит аԥсуаа рҿаԥыцтә поезиа аҟынтә иара ҭҵааратә обиектс ишьҭихуа ажанрқәа. Текстлагьы жанр-тематикатә еилазаашьалагьы зымҽхак даара иҭбаау арҭ арҿиамҭақәа ҭҵаамҭак аҿы еизакуа, автор урҭ ииашан еихишоит ҩ-хкыкны – иқьабзтәуи иқьабзтәыми ҳәа. Абри алагалажәа иалагӡаны автор дазааҭгылоит иаликааз ажанр хкқәа ирыҵаркуа арҿиамҭақәа ранҵареи, ркьыԥхьреи, рыҭҵаареи рҭоурых. Зеиӷьашьарак аҳасабала исҳәоит: Абри ахәҭа алагалажәа иаԥшьымкәа, хазы иҟазар еиҳа еиӷьын. Усҟан аҭҵааҩы илшон иусумҭа зхылҿиаауа атекстқәа еиҳа инарҵаулан атекстологиатә анализ рзура, еиҳа ихаҭәаан системала реихшара. Асҟак зҵазкуа аусумҭаҿы аматериалқәа ранҵашьа, ркьыԥхьшьа, рхаҭашьа, реилазаашьа, реихшашьа апринципқәа уҳәа еиҳа ихаҭәааны, аналитикала рызнеира аҭахны избоит сара. Избан акәзар абри атекстологиатә хәҭа заҟа еилыргоу, заҟа иазхәыцу, заҟа иӷәӷәоу аҟара аусумҭа анаҩстәи ахәҭа зегьы ӷәӷәахоит. Абстракттә ҟазшьа змоу аҳәоуқәагьы, иаҳҳәап, «аханатә ҳаԥыҩлан иаҳҳәаша убриоуп – аԥсуа жәлар рпоезиатә рҿиамҭақәа ранҵара аганахьала алахьынҵа бзиа рқәашьымхеит» аиԥш иҟоу, заҟа имаҷу еиҳа еиӷьуп. Насгьы автор иаликааз ажанрқәа рыҭҵаараҿы иаԥхьа
иҟаҵоу атәы иҵегь ирҭбаазар, ахатә хәшьара рыҭазар, ихаҭа иҭҵаамҭа ицәырнаго аҿыцрақәа еиҳа иубарҭахон. Аусумҭа актәи ахы – «Ақьабзтә поезиа» – иаҵанакуеит апараграфқәа хԥа: амифологиа-қьабзтә поезиа, аҭаацәара-бзазаратә поезиа, аҭәҳәақәа. Амифологиақьабзтә ашәақәа рҿы хаҭа-хаҭала ирзааҭгылоуп еиуеиԥшым анцәахәқәа ирызку атекстқәа, иалкааны хшыҩзышьҭра азууп урҭ ретнографиатә шьҭа, еиҿырԥшратә материалк аҳасабала имаҷымкәа иаагоуп, адыгааи ауаԥсааи уҳәа, егьырҭ ажәларқәа рқьабзтә культура аҿынтә
аҿырԥштәқәа.
Аҭаацәара-бзазаратә қьабзтә поезиа ахәҭаҿы автор
иҭиҵаауеит ауаҩытәыҩса иира инаркны ԥсраҽнынӡа иԥсҭазааартә цикл зегьы иацу, иаццәыргоу, ма иациуа ашәақәа: ауаргьала ашәақәа – арҵысра, ма аркатааира иазку атекстқәа, аҭацаагарашәақәа, аныҳәаԥхьыӡқәеи аныҳәаҿақәеи, аҵәыуарақәа. Арҭ ажанрқәа ирыҵаркуа арҿиамҭақәа аҭҵааҩы анализ рзиуеит егьырҭ кавказтәи ажәларқәа раԥҵамҭақәа ирҿырԥшны, насгьы изырҵабыргуа, изхылҿиаауа аритуалтә контекст ашьаҭала. Арҿиамҭақәа рпоетикатә ҷыдарақәа азгәаҭо, аҵарауаҩ иалкааны хшыҩзышьҭра азиуеит ашәақәа ррефренқәа аԥсуааи адыгааи ртрадициақәа рҿы реишьашәалара, аныҳәаԥхьыӡқәеи аныҳәаҿаҳәеи рҿы атрадициеи аимпровизациеи реизыҟазаашьа. Аҵәыуарақәа анализ рзураан инарҭбаан ирзааҭгылоуп аԥсыжратә ритуалқәа, урҭ ирхылҿиаауа атекстқәа рпоетикатә ҷыдарақәа – амонолог, ахазырха уҳәа. Аусумҭа ари ахәҭаҿы автор илаԥшҳәаа иҵижьит 19)Ҷ–ҴҬ)3 шықәсқәа рызтәи Аџьынџьтәылатә еибашьра иахылҿиаауа аҵәыуарақәагьы. Уи аҭҵаамҭа аналитикатә шьаҭа хазырҭәаауа, изырӷәӷәо ҭагылазаашьоуп.
Аусумҭа актәи ахаҿы аҭыԥ рацәа рзалхуп аҭәҳәақәа. Автор иаликаауеит абарҭ аҭәҳәа хкқәа: ахәышәтәыгақәа, анхамҩатәқәа, аҿаҳәагақәа. Хшыҩзышьҭра аиҭоит урҭ атекстқәа ретнографиатә шьаҭа, ркомпозициа, иргәылоу аҿаԥыцтә формулақәа, ахыԥхьаӡарақәа. Даара ибзиан иааигоит аԥсуа текстқәа ирзааигәоу аҿырԥштәқәа. Иаҳҳәап, ииашан иԥшаауп аԥшьраҭәҳәа иашьашәало аҟарачқәа рфольклор аҿынтә иаагоу аиқәшәарақәа. Аҭәҳәақәа рбызшәатә ҷыдарақәа рахьтә автор иаликаауеит: агипербола, агротеск, аепитет.
Аусумҭа аҩбатәи ахы – «Иқьабзтәым апоезиа» – ԥшьпараграфк рыла ишьақәгылоуп. Урҭ рҿы ирзааҭгылоуп: аџьашәақәа, абзиабаратә лирика, аибаркыра ашәақәеи ахьӡыртәрақәеи, ахәыҷтәы поезиа. Зехьынџьара аҭҵааҩы иаликааз атемақәа инарҭбаан дрыхцәажәоит. Убарҭ рахьтә автор еиҳа иқәҿиақәаз рахь исыԥхьаӡоит абзиабаратә лирика дшахцәажәаз. Ара иубарҭоуп афилологиатә знеишьа иаша, аиҿырԥшратә материал ахархәараҿгьы анализ азураҿгьы. Уазҿлымҳахартә иҟоуп, иаҳҳәап, аԥсуа ашәақәа злашьақәгылоу аконстантақәа рверсиақәеи рвариантқәеи еиуеиԥшым ажәларқәа (хылҵшьҭрала аԥсуаа ирзааигәоугьы ирзааигәамгьы) ртекстқәа рҿы ишуԥыло ахьазгәеиҭо. Автор иҵабыргны иаликаауеит арҭ абзиабаратә ашәақәа рҿы асахьаркыратә литература анырра еилыкка ишубарҭоу атәы. Абзиабаратә лирика аструктура аиҿкаашьаҿы аҭҵааҩы ихадароу аформула хкқәа хԥа аликаауеит: агәаҳәара шьаҭас измоуи, ҟалашьа змами, насгьы «ашәаԥыџьаԥ писарцәаны» ҳәа ихацыркхоуи.
Ибзиан ирызхәыцуп, иара убас ахәыҷтәы фольклор иаҵанакуа арҿиамҭақәа: агарашәақәа, ажәархәмаррақәа, ахәыҷыжьжьагақәа уҳәа убас егьырҭгьы. Ари ахәҭаҿы аԥсуа хәыҷтәы фольклор нарҵаулан иҭызҵаахьоу Р.А. Ҳаш-ԥҳа лгәаанагарақәа азгәаҭо, аҭҵааҩы иалеигалоит анҵамҭа ҿыцқәа.
Аусумҭа ахԥатәи ахаҿы – «Ашәаҳәаратә традициеи аҿаԥыцтә жәеинраалеиҿартәышьеи» – иалкаауп: зышәагаа маҷу аҿаԥыцтә рҿиамҭақәа ражәеинраалеиҿартәышьа, жәлар рашәақәа ражәеинраалеиҿартәышьа, арефренқәа рҵакы жәлар рашәақәа рҿы, жәлар рашәаҳәаҩцәа рҟазара. Ари ахы аусумҭаҿы зегь реиҳа изызхәыцу ахәҭақәа ируакуп. Ара еиҳагьы иубарҭахеит аҵарауаҩ аԥхьатәи иҭҵаамҭақәеи уажәтәи иусумҭеи шеихылҿиаауа, ишхеибарҭәаауа. Автор игәаанагарақәа теориала ирҵабыргуп, аԥсуа жәеинраалеиҿартәышьа аҭҵааҩцәа Б.У. Шьынқәбеи В.Л. Аҵнариеи русумҭақәа ирыцырҵоит, ихадырҭәаауеит. Иазгәаҭатәу, аҭҵааҩы аԥсуа фольклортә ашәа ажәеинраалеиҿартәышьа агәаҭаразы шьаҭас иҟаиҵеит бжьыла ианҵоу атекстқәа, хаҭала иара ианиҵаз, зыԥсабара хаҭа инырхьоу ашәақәа. Еиҩидыраауеит жәеинраалала иҳәоу атексти ашәала иҳәоу атексти. Ари аҩыза азнеишьа аҭҵаарадырразы даара ииашоуп, иҵабыргыхаҭоу алҵшәақәагьы унаҭоит.
Иалкаан иазааҭгылоуп ари ахаҿы жәлар рашәаҳәаҩцәа рҟазара. Аригьы даара иактуалтәу, узызҿлымҳахаша зҵаароуп. Аҵарауаҩ дазхәыцуеит, дацклаԥшуеит иара хаҭала дзыҿцәажәаз ашәаҳәаҩцәа рырҿиара, иаликаауеит еиуеиԥшым ашәаҳәаҩцәа рхаҭаратә ҟазшьақәа, ррепертуар аҷыдарақәа. Иаҳҳәап, автор излазгәеиҭо ала, ашәаҳәаҩ Машьика Арсҭаа-ԥҳа лырҿиара еиҳа ахаҭаратә, аимпровизациатә ҟазшьа амоуп, атрадициа еиҳа иқәныҟәо Хьымца Хынҭәба ирҿиара аасҭа.
Ус шакәугьы, ашәаҳәаҩ, ажәабжьҳәаҩ иҟазара аҭҵааразы зегь раԥхьа игылоуп информантк, ма уи ирепертуар зҿиҵааз, иара иҿызҵааз уҳәа рҿынтә еиуеиԥшым аамҭақәа ирыҵаркуа анҵамҭақәа конкретла, текстуалтә фактурала реидкылара. Автор ихы иаирхәоит, еиҿирԥшуеит текстқәак еиуеиԥшым реиҭанҵарақәа. Аха, сгәанала, урҭ иахьынӡауа иррацәазҭгьы, хымԥада, аусумҭа ари ахәҭа ҭҵаарадыррала еиҳа иарӷәӷәон. Иҳәатәуп, аԥсуа фольклорҭҵаараҿы ари аҭҵаашьатә методика ахархәаразы аԥышәа бзиа шҳамоу Џь.И. Адлеиба алакәқәа рстильтә шьақәгылашьазы иаԥылҵаз лусумҭақәа рҿы (Адлеиба 1991; Адлеиба 2000).
◦ҴҬҬҭ◦
ҴҴ. АԤСУАА РҴӘЫУАРАҚӘА РАХЬТӘ
Иԥсыз ауаҩы иҵәыуашьа ажәларқәа зегь рҿы еиуеиԥшым. Ҳәарада, аԥсуаа рыбзазараҿы аҵәыуарақәа рхатә ҷыдарақәа рыман ицәырҵуеит. Амала убарҭ аҷыдарақәа ҳәа ҳазҿу емпирикк иаҳасабала иаҳҳәоит, акәымзар аналитикала идырны, иҵаны иҳамам. Избан акәзар аԥсуаа рҿы аҵәыуарақәа макьана имаҷӡан ианҵоу, имаҷӡан иҭҵаау фольклортә жанр хкуп.
Афольклортә текст ашьҭкаара ахатә кәама-ҵамарақәа амоуп ажанрқәа зегьы рҿы. Аха аҵәыуарақәа ртекстқәа ранҵара даҽакы еиԥшымкәа ауадаҩрақәа ацуп. Иаҳҳәап, зыҩны унеиз аԥшәмаԥҳәыс алакәқәа шыбдыруаз саҳаны сааит ҳәа лоуҳәар ауеит, аха аҵәыуарақәа бдыруама ҳәа узлазҵаауам. Ара зегьы ирыцкуп аҭагылазаашьа. Ацәажәаҩ лхалагьы аҳәара далагар ҟалоит илцәыԥсхьоу рыӡбахә. Анҵаҩы ихы иаирхәароуп, ивимыжьроуп абри алахьеиқәҵаратә ҭагылазаашьа. Абзиаҵәҟьа аҵәыуара аԥсы данырҵәыуо, аԥсраҿы ианҵазароуп. Усҟан ауп атекст ацәырҵшьа, аишьа еиҳа уаҩы ианиныруа. Аха ус уҳәаргьы, ишдыру еиԥш, иарбан фольклортә текстзаалак иуҳәацыԥхьаӡа, еиҭоуҳәацыԥхьаӡа «ҿыц ииуеит». Ҩҩ-вариантк ракәзаргьы, зегь рыла еиԥшхашьа рымаӡам. Ари аҷыдара аҵәыуарақәа рзы еиҳагьы иҟазшьарбагоуп. Насгьы, иахьа аԥсраҿы унеины, аҵәыуара уара ишуҭаху иузанҵашам (жәпаџьара аҵәыуара зынӡагьы иаҟәыҵхьеит).
Аԥхьаҩ дрызҿлымҳахап ҳәа сгәыӷуеит амагнитолента ианысҵаз абарҭ атекстқәа. Избан акәзар урҭ алахьеиқәҵаратә ҭагылазаашьа ҳәа сызҿу иахылҵуеит (ранҵараан, аҵәыуаҩ леиԥш, саргьы сҵәыуон), текстологиала «ицқьаны» ианҵоуп, иахьынӡауа рхатә ԥсабара хаҭа рызныжьуп.
Афольклорҭҵаараҿы игәаҭоуп аҵәыуара ашәа ахылҵыр шалшо. Ашәа рхылҵыр ҟалоит жәлар рашәа иаԥсахаз афырхацәа ирызку аҵәыуарақәа. Аԥсуаа рҿы ари аҷыдара аабоит аҵәыуарақәа ирышьашәалоу афырхаҵара-ҭоурыхтә ашәақәа рҿы. Абри иаҿырԥшны, инықәырԥшшәа акәзаргьы, иуҳәар ҟалоит аԥсуаа рҿы аҵәыуарақәа ҩҩ-хкыкны рыҽцәырыргоит ҳәа: 19 афырхаҵара-ҭоурыхтә ашәақәа зхылҵыр ауа, жәлар рыхьчаҩцәа ирызку аҵәыуарақәа; 29 дарбанзаалак иԥсыз изку аҵәыуарақәа. Актәиқәа еиҳа итрадициатәқәоуп, еиуеиԥшым ажәабжьҳәаҩцәа ррепертуар иалоуп; аҩбатәиқәа еиҳа импровизациатәқәоуп, ахатәы репертуар иаҵанакуеит. Аҩ-хкыкгьы форма еиҿкаашьала, стильла еизаагәоуп, ҭоурыхла традициак ишахылҵуа мҩашьо иҟоуп.
Ҵаҟа иаагоу атекстқәа зеиԥш ҟазшьас ирымоу, дара зегьы аҩбатәи ахкы иаҵанакуеит, иахьагьы аԥсрақәа рҿы аритуал иацу аҵәыуарақәа иреиуоуп.
Актәи атекст «аҵәыуара-ашәа» азуҳәар ауеит. Ашәаҳәаҩ (Мычхьа Ӷәарзалиа-ԥҳа) уи аԥхьарца иацылҳәоит. Иалылкааз аккомпанементи лажәақәеи гармониала еилаҵәоит. Уи азы лтекст ашәага-загагьы ахы иақәиҭцәамкәа, апрофессионалтә жәеинраала иазааигәоуп. Атекст зегьы хԥа-хԥа цәаҳәа рыла ишьақәгылоу строфастрофала ишоит. Астрофақәа зегьы жәлар рашәақәа рҿы итрадициатәу арефрен «уаа» ала ихырҷоуп. Ацәаҳәақәа цырала еизаагәоуп (ҵ инаркны 9 рҟынӡа). Атекст аҿы агәҭахәыцреи аиҭаҳәареи релементқәа рҳарҭа-сырҭа умбо еиласоуп. Ус шакәугьы, сгәанала, еиҳа ицәыргоуп алирикатә елементқәа. Аепикатә епизодқәа аҵәыуаҩ афабула рылаҟалҵоит, агәҭаҵәыуаразы гәалашәарақәак раҳасабала иаалгоит, дара урҭгьы лирикала ихырҷоуп. Алирикатә емоциақәа аара рымоуп аҩбатәи атекст аҿгьы. Аҵәыуаҩ иҳаиллыркаауеит уаҩ дышлымам, дшеибоу. Абри атекст ахԥатәи иадукылозар, аҽалнакаауеит аԥсуа ҵәыуарақәа ирызҷыдароу ҟазшьак. Аҵәыуаҩ ҩыџьа аишьцәа, ма аиҳәшьцәа анеицылҵәыуо аиҳабы, ма еиҳа иҟәышу ҳәа илԥхьаӡо аӡәы далкаан дилацәажәоит, аиҵбы иара инапы данылҵоит, дшихылаԥшыша иабжьылгоит.
Аԥхьатәи атекстқәа ирҿырԥшны иугозар, аҵыхәтәантәи аҩ-ҵәыуарак римпровизациатә елементқәа еиҳа ихтым, абиографиатә ҟазшьа рымоуп, аепикатә цәа рхоуп.
1. Аԥҳа лзы ан лҵәыуара Уаа-уаа, уаа-уаа!
Уаа-уаа, уаа-уаа, уаа-уаа, уаа-уаа! Уаа-уаа, уауа, уауа-уаа!
Лан, лан, лан, лан,
Лара агәаша иышԥалыурыи,
Лара дгәаҟуеит, адәы дықәыуп, уаа! Амра лықәыԥхоит, акрагьылуеит, Крылфо-крылжәуа адәы дықәыуп, Иылыуқәыхуа зыԥсазеи, уаа! Лыхазына уа анышә даҭан, Иылфогь иылуагь гьама амаӡам, Уаа, бан игәаҟыз, Раиа, уаа!..
Лара леиԥшгьы аӡә дақәшәахьетеи,
Аха иызхәарҭозыи, дызцәнымхаша...
Дасыу игәаҟра иа изын иыцәгьоуп, уаа!
Зегьы иреиҳабыз, зегьы иреиӷьыз,
Лара адыунеи дықәымкәа, лан иықәылхуазеи, Бан адыунеи иықәымԥшыша, уаа! Иысфарым, иызжәрым лҳәеит, аха
Иыумфар, иыумжәыр иауам гәаҟы,
Уаа, бан анышәахәы, уаа!
Раиа, мчыбжьык иысзымчҳауаз, Ҩынеижәыи быжьба шықәса ҵуеит,
Уа анышә баҭан, бан ддәықәыуп, уаа! Абрыи ала бысхысымгеи,
Хгашьа амамкәан исымахымзыи,
Уаа, уыбрыи аамҭа, саҟәыҵыит амзар, уаа! Ԥшьҩык аӡӷабцәа шәахьсымаз, Иреиҳабыз, мама, Раиа,
Бан иылзынбыжьыз лааӡагәышьеит, уаа! Бара бышьҭахь – аиҵыбцәа,
Зегьы рҟынтәыи жәаҩык амаҭацәа,
Ла илымамыи, ланаџьалбеит, уаа!
Ба беиҳабын, бара гәаҟы,
Быхьӡала иыҟахыузеи,
Уаа, бан лзыҳәаны, уаа!
Быԥсӡауамызт, иыздыруеит,
Уыбра зызҩак рыланагалан,
Са саманы иымыцеи, уаа!
Сыхәхәаӡа снабываеит,
Сышбывазгьы, бабдыу-мыжда Даҳхагылан ҳаиымҵәыуеи, уаа!
Быжьба рзыҳәан, ашаразын
Инабываиаз, уауа, лымшақә, Ахәылбыҽхатәыи быжьба рзыҳәан, уаа!.. Блыдыхьшәашәалаанӡа бан дыбыван, Саныҩагыла Мықә схы асҭахырц Саламгахыи, бан мцацәа, уаа!
Очамчыра араион Ҭхьына ақыҭа. Ӷәарзалиа-ԥҳа Мычхьа Қьбар-иԥҳа илҳәамҭоуп, 1913 шықәсазы диит, аԥсышәамзар бызшәа лыздырам, ҵара лымам. Ианысҵеит 10.ҴҴ.ҴҬԥ
2. Аишьцәа рзы аеҳәшьа лҵәыуара
Уаҳәшьа, џьымаа, џьымаа, џьымаа, уаҳәшьа! Шәаҳәшьа, мцацәа, шәаҳәшьаа!
Џьымаа, Џьота-а, џьымаа,
Уаҳәшьаа, џьыма, уаҳәшьаа мцацәаа! Грышьа рыцҳа унапы даныуп,
Уашьеиҵыб, Џьота-а, џьымаа, уаҳәшьаа! Шәаҳәшьаа, џьымаа, шәабаҟоуҴ Шәаҳәшьаа дшәыкәырбаныуп, шәаҳәшьаа! Шәаҳәшьаа, сара сааныжь,
Шәара шәцеитеи, шәаҳәшьаа!
Шәаҳәшьаа мцацәа, сашьцәа, џьымаа, шәаҳәшьаа! Шәаҳәшьаа, шәаҳәшьаа рыцҳа, агәаҟ, илымадаҴ Шәара иышәхылҵыз дырыхәаԥшуеит, шәаҳәшьаа! Шәаҳәшьаа, џьымаа, Џьота-а, џьымаа,
Уаҳәшьаа дуыкәырбаныуп,
Џьота-а рыцҳа, уаҳәшьа мцацәа, уаҳәшьаа! Уаҳәшьа, џьымаа,
Џьотеи Грышьеи рыцҳақәа, шәаҳәшьаа!
Шәыхшаз ахьалахәым, шәара шәабаҟоҴ,
Шәаҳәшьаа мцацәа, шәаҳәшьаа!
Очамчыра араион Ҭхьына ақыҭа. Џьапуа-ԥҳа хәахәа Шьаҳан-иԥҳа илҳәамҭоуп, 1920 шықәсазы диит, аԥсышәамзар бызшәа лыздырам, ҵара лымам. Ианысҵеит 24.07. 1988
3. Аԥҳацәа рзы ан лҵәыуара Лиудачка, маама,
Быхьыӡ есқьынагь бан лгәаҵа иҭоуп, бан,
Бан, бықәлацәа данрылаԥшуа, бан,
Лхы ахьылго лмоуа дрыхьҭышьуеит, бан!
Бан, бҩызцәа бырхьымӡеит, акы баҿқәан, бан, бан! Бан, разҟыкгьы бналамԥшызыи, бан, бан!
Баныи бареи ԥхыӡла иыжәбеит, уаҳа иылмыхәеит, бан! Бан, с-Лиудачка, бан,
Баҳәшьа хәыҷыи бареи шәыԥсы еиқәшәоума, бан, банҴ Бан, хылҵ хәыҷыкгьы дбыман –
Быӡӷаб хәыҷы, Гәында, бан, бан!
Шәан, хҩык сыԥҳацәа хәыҷқәа, шәан!
Шәан лыԥсы цаны адәы дшықәыу жәдыруанда, шәан!
Бан, с-Лиудачка, мама, бара беиҳабыуп, банаа! Бан, бара быхшыҩ сыламыижьҭеи адәы
сшықәыу бдыруанда, банаа! Бан, с-Лиудачка, Машәа бнапы данысҵоит,
былцәынхомызтеи, банаа! Бан, бахьыҟазаалак гәҭыхас дбыман, бан!
Бан, бара бахьлымоу слыцәшәаӡом Машәа, мамаа! Зықәлацәа иырхьымӡаз, шәангьы шәаргьы, шәанаа! Лиуда, мама, бгәы иалымсааит, мамаа,
Бан дыԥсыит бара бышьҭахь,
лыԥсы ҭоу џьыбшьоума, банаа! Бан, с-Лиудачка, аабыкьа зны,
Бықәлацәа ааиит зегь еицны, банаа!
Бан, жәафҩык бҩызцәа ааины игылан, Мызкоуп иыҵуа, банаа!
Бан, убысҟан исызҿыцхеит, бан, бан! Бырхадыршҭӡом дыуниахаан бҩызцәа, Лиудаа! Бан, Машәгьы баргьы, банаа!
Шәықәлацәа шәырхьымӡеит, аха шәырхашҭӡом, мамаа! Лиудачка, банаа,
Бара беиԥш Витиа дызбот –
Бышьҭахьҟа иынбыжьыз бхатәҩыза, банаа!
Уыбрыи скаиыжьӡом, Лиуда, хьаас иҟабымҵан, банаа! Ибасҳәарыи, Лиуда, мамааҴ
Сара саннеиуа, шәԥыруа шәысԥылап, шәанаа! Уыбрахь сшәырԥшӡап, шәанаа!
Шәышьҭахьҟа ишәықәнагоу сызныҟәымгар ҟалап, шәанаа!
С-Лиудачка, маама, бара бҩызцәа – Аинститут бзыцҭаз алгахьеит, банаа! Ауаҩра рылҵхьеит, банаа!
Бара хәыҷык беиҵахеит, банаа! Аԥсцәаҳа иымчала, банаа!
Лиудачка ак уысс ибымкын, мамаа!
Ба бҩызцәа абзыиақәагь уахь иыҟоуп мамаа! Машәыи бареи шәеицыз,
181 Бхәыҷ лнапы данкны дбыцыз, мамаа!
Саргьы снеиуеит харак иымгакәаны, бан, бан!
Очамчыра араион лоу ақыҭа. Сангәлиа(БыҭәҬ-ԥҳа Лианора Гәаџьагьиа-иԥҳа илҳәамҭоуп, 1932 шықәсазы диит, аԥсшәа адагьы аурысшәеи ақырҭшәеи маҷ-саҷк лдыруеит, Ҵҭ-класск дрылгахьеит. Ианысҵеит 22. 07. 1988
4. Ан лзы аԥҳа лҵәыуара Саан, саан, саан!
Саан, шаҟа аамҭа ҵуазеи ҳаибамбеижьҭеи, Саан, санаа!
Саан рыцҳа, сан, санаа!
Саан, бмоҭацәа иыбааӡаз, саан,
Сан, иыгәхьаабымгацкәа ҟаларым, Саан, санаа!
Саан, саан, саан!
Игәаҟыу саан рыцҳа, саан, санаа!
Саан зегьы иаҳҭахыуп,.. быгәхьааҳгоит, Саан, санаа!
Саан, саан, бҭаца-заҵәыи быҷкәын-заҵәыи Ирылабҵоз аӡәгьы дыҟаӡамызт,
Саан, санаа!
Кәырӷеи Дианеи, бышрықәгәыӷуаз еиԥшҵәҟьа, Бымҩаԥыргеит, срыкәыхшоуп,
Саан, санаа!
Саан, мыцхә џьабаа быдырбалеит,
Саан, санаа!
Ирыхшазыи дареи ианбылшоз еиҵабааӡахьан, Саан, санаа!
Бкәалкәало, ибылшоз ала брышьҭамзыи, Саан рыцҳа, саан, санаа!
Саан, ҳара ҳзымҩакымзыи,
Кәырӷеи Дианеи зымҩакымзыи,
Саан, санаа!
Саан, Диана ибызлырҽеиыз
Быхҩы-ӡӷабцәак иҳазмырҽеиыит, иыбдырааит, Саан, санаа!
Саан, саан, «сышьҭраҟаҳәа аӡәгьы дсымам, Аха сымаҳәцәа хҩык сымоуп, исыбаргәыузеи, Кәырӷа иаԥхьа иаагылан сдырҽеип» бҳәауан, Саан, санаа!
Саан, саан, саан!
Уырҭ бымаҳәцәа гызмалқәа брацәҳароуп,
акрыҟаӡазар, Саан, санаа!
Саан, аӡәаӡәала еишьҭагылан,
Уахь баԥхьаҟа ибыцәцахьан,
Саан, санаа!
Саан, бмоҭацәа агәыҿкаагақәа уҳәарыма, саан, саан, Саан, шаҟа агәаҟрақәа бхыбгахьазыи,
Саан, санаа!
Саан, бхы ацәыбгазшәа бҽыҟабҵахуан,
Саан, санаа!
Саан, акыргьы баҳзааиыит,
Саан, санаа!
Саан, ибыбаргәыузыи қәрыла,
Бықәра ҳахьҵәыуартәҵәҟьа быҟаӡам,
Саан, санаа!
Саан, агәаҟрақәа иыбхыбгахьаз ауп, акәымзар, Саан, санаа!
Саан, саан, бышьҭамҭа бзыиоуп,
Саан, санаа!
Саан, бмоҭацәа иыбааӡахьаз,
Саан, санаа!
Саан, ибылымшауа баналага, аиарҭа банылаха, Саан, санаа!
Саан, аԥшқа еиԥш, бышьҭкәыцәааҵәҟьан, Бымаҵа руыит, саан, саан, срыкәырбаныуп, Саан, санаа!
Саан рыцҳа, саан, санаа!
Саан, ибыбаргәыузыи, саан, санаа!
Саан, ԥыҭрак санзымнеилак сара хаҭала,
Саан, санаа!
Саан, саан дсацәҳароуп исықәнагоу ҳәа саннеилак, Саан, санаа!
Саан, «ди, рыцҳа, бышԥаҟоуҴ» ҳәа санаабхагылалак, Саан, санаа!
Саан, «уыс сыҟагәышьоуп, Зина, аха бан дыԥсаат, Ариаҟараамҭа ҳбычҳап ҳәа сыҟамызт» ҳәа сабҳәон, Саан, санаа!
Саан, бсацәҳауеит ҳәа саннеилак,
Саан, санаа!
Саан, «бан дыԥсаат, сышԥабацәҳауеи,
Быгәхьааҳгеит акәымзар» ҳәа сгәы ҟабҵон, саан, саан. Саан хаа-бзыиа, ҳгәыҟаҵага, саан,
Саан, санаа!
Саан, иышԥааурыи, саан, санаа!
Саан, Зураб ҷыдала биазҵаауан саннеилак, саан,
Саан, саатәаанӡа, саан, сана!
Саан, «акрыиҭахыума, акрааиыцҳауамаҴ» бҳәон, Саан, санаа!
Саан, «иыҟабҵалакгьы», саан,
«дыбмыргәаҟын уыбрыи» бҳәауан, Саан, санаа!
Саан, аҵара ахьыиҵоз мыцхәы бзыиа дыббон, Биызгәаҟуан, саан рыцҳа,
Саан, санаа!
Саан, иышԥааурыи, саан, санаа!
Саан, есқьынагь ҳара бҳазҭауадаз,
Саан, санаа!
Ҳара ҳзыҳәан ҩажәыи хәба шықәса бхыҵуан, аха, Саан, санаа!
Саан рыцҳа, быхазынақәа зегь уахь ибывоуп,
Уа акрыҟазар, уахь шәеибабап, саан!
Саан, бмоҭацәа бҳәарыма,
Бымаҳәцәа гызмалқәа бҳәарыма,
Саан, санаа!
Саан, уырҭ бымаҳәцәа бџьабаақәа зегь дырӡыит, Мыцхәы брацәҳалароуп, саан,
Саан, санаа!
Саан, саан, саан!
Бҳацәцаҵәҟьарц амҩа банықәла,
Саан, санаа!
Саан, саан, «иышәҳәо закәызыиҴ» ҳәа, Диана рыцҳа дӷьаҵәы-ӷьаҵәуа дыбхамхеи, Саан, санаа!
Саан, саан, «Нана дыԥсы захьӡыузыи, иҟалома!» ҳәа, Дӷьаҵәы-ӷьаҵәуа дыбхахеит,
Саан, санаа!
Саан, саан, саан, уиала ахаан баҳхаҳаршҭуам,
Саан, санаа!
Саан, уыи иыҟалҵоз ҟазҵахуада, слыкәырбанаат, Саан, санаа!
Саан, саан, ҳаԥсы ҭазар, уыи лзы иҭазароуп, Саан, санаа!
Саан, уиоуп баргь иыбҭахыу, сара иыздыруеит, Саан хаа, саан, санаа!
Ааи, саан, саан, ааи, сааб, шәара рыцҳақәа, Саан, санаа!
Саан, уажәраанӡа абгьы дҳаман, ангьы бҳаман, Саан, санаа!
Саан уажәшьҭоуп ҳананыда-быдахаз,
Саан, санаа!
Очамчыра араион Ҭхьына ақыҭа. Қәҭалиа(ЏьапуаҬ-ԥҳа Зина Кәасҭа-иԥҳа илҳәамҭоуп, 1935 шықәсазы диит, аԥсшәа адагьы аурысшәеи ақырҭшәеи маҷ-саҷк лдыруеит, ԥ-класск дрылгахьеит. Ианысҵеит 10.0). 1989
◦ҴҬҬҚ◦
ҴҶ. АԤСУА ЖӘЛАР РАШӘАҚӘАК ИРЫЗКНЫ
(Акомпакт-диск азы ирхиаз згәаҭарақәак)
1.«Нарҭаа рашәа». Нарҭаа рашәақәеи рҳәамҭақәеи ишьақәдыргылоит Кавказ ажәларқәа ижәытәӡатәиу рдоуҳатә баҟа ду. Аԥсуаа нарҭаа ражәабжьқәа рҳәоит ашәала, ажәала, ма ашәеи ажәеи еилаԥсаны. Аԥсуаа рдоуҳа иахылҵыз нарҭаа рашәақәа акрыҟоуп. Урҭ рахьтә шьақәгылашьала акыр иџьашьахәуп «Нарҭаа ран лашәа». Нарҭаа рашәақәа еиҳараӡак СаҭанеиГәашьеи, Сасрыҟәеи, Қьаҭуани, Гәында-ԥшӡеи рыхьӡқәа ирыдҳәалоуп. Урҭ рӷьырак аԥхьарца иацырҳәоит, аҿырпын иадырҳәоит. Ганкахьала, иҟоуп – ажәақәа злоу инеиҵыху ашәақәа, даҽаганкахьала – мелодиала мацара ирҳәогьы.
2. «Ахәрашәа» аԥсуаа рфырхаҵаратә ҭоурых иадыргоуп, иасаркьоуп ҳҳәар ҟалоит. Ахәрашәа хаҵашәоуп, хьаа хҽыгоуп, ахәра иаҭәҳәоуп. (Ахәраҭәҳәа ҟарҵон аԥсуаа, ахәра ахы аналырхуаз.) Аибашьраҿы ахәра ӷәӷәа зауз афырхаҵа ажәала, ашәала дырхәышәтәуан ажәытә, ажәытәӡа. Ари ашәа иҳәон иара ахә ихаҭагьы.
Аҭҵааҩцәа излазгәарҭахьоу ала, аԥсуаа ахәрашәа рҳәон: ахаҵа данырхәлак, ахы анилырхуаз, ахы илхны ихәра анҿарҳәалак. Абарҭқәа раан ирҳәоз ахәрашәақәа ҳәашьала еиҩырдыраауан. Ахәрашәа лассы-ласс аԥхьарца иацырҳәон, насгьы аԥхьарцаҿы мацарагьы ианадырҳәоз ыҟан.
Ахәрашәа шцәырҵыз ҳәа аԥсуаа ирҳәо ҳәамҭак абас иҟоуп: Аџьгьери-иԥа Қәчықә ишьапы хәны дышьҭан. Ишьапы ахы алахан иҟан. Ахалхра ианалага, Қәчықә ихьаа ихаиршҭырц азы, аԥхьарца аашьҭхны арҳәара далагеит. Ус Қәчықә иԥҳәыс дааҩналан, – Уара, узакә хаҵоузи, хык сылырхуеит ҳәа аԥхьарца азырҳәо! – лҳәан, дындәылҵит.
Қәчықә дгәаан, аԥхьарца кыдҟьан иԥиҽит, ахы илырхуанаҵы уаҳагьы ишьҭыбжь уаҩы имаҳаӡеит. Ари ашәа заҳаз игәныркылан, убыс ажәлар ирылаҵәеит.
3.«Ахрашәа» ахы ыҵнахуеит аԥсуаа ижәытәӡатәиу рдунеихәаԥшышьақәа рҿы. Абыргцәа ари ашәа шиыз ҳәа ажәабжьны ирҳәоит: Ҩыџьа аишьцәа шәарыцара иахьцаз, аиҵбы ахра дшаҿаз ихәлеит, ахра даҿахеит. Аиҳабы иашьа шьыжьынӡа дызлаимырцәашаз акы иӡбар акәын. Избан акәзар даныцәа, ахра дшагоз идыруан. Нас уи алашьцараҿы даанапыршьшьын, аҿырпын иԥшааит. Аҿырпын арҳәара далагеит. Ашәаҿы «ухәыҷқәа маҵуцәас иҟасҵоит, уԥҳәыс хатәԥҳәысс дызгоит» ҳәа ахра иаҿахаз игәы ԥызжәашаз ажәақәа иҳәон. Абас аашаанӡа игәы еибаиркуан, диргәаҟуан иашьа. Анша иашьеиҵыб ахра даҿигеит. Аха аиҵбы, игәы ԥжәаны дшыҟаз, цқьа дазымхәыцкәа, деиқәзырхаз иашьеиҳаб дишьуеит.
Аҳәамҭа ажәлар рҿы еиуеиԥшым аивыгарақәа амангьы ицәырҵуеит. Аҭҵааҩцәа ари аҳәамҭа ижәытәӡатәиу адунеихәаԥшышьақәа ирхылҵыз, еициыз ирызку амиф ашьҭамҭақәа анырбаалоит.
4. «Ԥшькьаҿ-иԥа Манча иашәа» аԥсуаа иаҳа иааскьагоу рфырхаҵаратә ҭоурых иахылҵуа ашәақәа рахьтә зегь реиҳа ижәытәтәиу акоуп. Аԥсуаа рашәақәеи рҳәамҭақәеи рҿы Ԥшькьаҿ-иԥа Манча ихаҿсахьа еиуеиԥшымкәа ицәыргоуп. Аха еиҳа ихадароуп атәымтәылантә иааз ақәылаҩцәа рабашьра иазку ахҭыс. Уи аҳәынҭқарратә епос ҳәа изышьҭоу атема хадақәа ируакуп.
Имшәаӡо агәы зызҭаз, имааԥсаӡо ашьамхы зҵаз Ԥшькьаҿ-иԥа Манча фырхаҵарыла ԥҳәысс дааигоит
абыжьҩеишьцәа раҳәшьа-заҵәы Баалоу-ԥҳа Мадина. Аха ҩаха-ҩымш ааҵуаны Аԥсны аҳәҳәацәа алалт: «Аибашьра ҟалеит, аибашьра, аԥсҭыр ақәлеит Аԥсынра, хаҵа уҟазар, абыржәоуп, Гәраҳа адәаҿы еизарҭоуп, даҳԥызоуп Ԥшькьаҿ-иԥа!» Манча аԥсуа рыр драԥызеит. Фырхаҵарыла аԥсуааи аԥсуа дгьыли шихьчоз, дызгашаз ахы иқәшәеит. Абас афырхаҵа ижәлар рашәа даԥсахеит.
5. «Наԥҳа Кьагәа иашәа» аԥсуаа зегь реиҳа ирылаҵәоу арҿиамҭақәа ируакуп. Иара иахьагьы Калдахәареи Бзыԥҭеи ахәыҷы инаиркны аду иҟынӡа Кьагәа иӡбахә ззымдыруа дмаҷуп. Избан акәзар, абыргцәа изларҳәо ала, Кьагәа ихаҭа калдахәаратәын.
Аԥсуаа Кьагәа ихаҿсахьа акымкәа-ҩбамкәа аҳәамҭақәа азыркит. Урҭ рахьтә еиҳа ԥсахрада ицәырҵуеит асиужетқәа ҩҩба. Џьарак Наԥҳа Кьагәа иара дыҟамкәа иқыҭа еимырҵәоит. Ашьхантә иааихҵәаны ақәылаҩцәа дрыхьӡоит. Ар еицыз рахьтә шәаџьҳәаҩык ида зегь нирҵәоит. Аҵыхәтәан ашәаџьҳәаҩ дааҳәны иара Кьагәа диеихсуеит, ма иара ихала ихы ииршьуеит. Афырхаҵа дҭахоит фырхаҵарыла. Ус аҭахызаап афырхаҵаратә хҭысқәа рԥыртларҭа.
«Ианиашьа ихаҵашьоуп» ахьӡуп Наԥҳа Кьагәа ихаҿсахьа иадҳәалоу егьи аҳәамҭа. Ара Кьагәа дшыцәаз дҿазҳәаз ақәылаҩцәа иазҵаауеит: «Кьагәа ҳәа иҟоу ахаҵа дудыруамаҴ» ҳәа. «Кьагәа ианиашьа ихаҵашьоуп» иҳәоит иара. Ауха иара дҿаҳәаны дшышьҭаз, дара аныцәа, иҽааԥыртлан дҩагылан, дрықәҳәҳәан еидицалеит. Наԥҳа Кьагәа ихаҭа шиакәызгьы реиҳәеит. Иреиҳәеит насгьы ауаҩы дшыцәоу иҳәынҷара шхаҵарам.
Кьагәа ифырхаҵарақәа фырхаҵаратә ашәахеит. Уиала наунагӡа иагьаанхеит иара ихаҿсахьа. Уиоуп ирҳәо абарҭ ацәаҳәақәагьы:
Инагӡаны иудыруазааит, Кьагәа бзиахә, Ухы зқәуҵаз ууаажәлар ушырхамшҭуа,
Ес-ииуа асабицәа ухьӡ шрыциуа,
Дунеи иқәнаҵ уара ушыргәалашәауа, Иахьатәи амш аҽнеиԥш ишулацәажәауа.
6. «Ашәы Данаҟаи иашәа». «Ашәы Данаҟаии Аҟарач Бакәыкәи» ахьӡуп ажәлар рашәақәеи ражәабжьқәеи ирылху Иуа Коӷониа ипоемагьы. Ажәабжьҳәаҩцәа изларҳәо ала, Данаҟаи Ашәба џьгьардатәын, дхаҵа ӷәӷәан, уиваларгьы иуамызт.
Данаҟаи ифырхаҵарақәа рахьтә ажәлар еиҳа иргәалашәоит Аҟарач Бакәыкәи иареи реибашьра атәы. Бакәыкә Аԥсны дааны, аԥҳәысеиба лыҷкәынцәа лхыхны игоит. Данаҟаи урҭ ԥшааны иааигоит. Бакәыкә уагьы даанымгылакәа, Данаҟаи иқыҭа дақәлоит, ирахә ихцаны ддәықәлоит. Данаҟаи ақәылаҩцәа дрыхьӡаны иҳәынҷоит. Бакәыкә ихаҭагьы дишьуеит. Ашьҭахь Аԥсны аҳ Аҳмыҭбеи аҟарачқәеи Данаҟаии ачара рзуны еинирнаалоит. Аха уаҟагьы Данаҟаи имч зеиԥшраз асасцәа еиҭахгьы игәарҭеит. Уи аҟарачқәа иааргаз ацә ду ахәда хҵәа ҳәа ианизаарга, иаҳәа зныкада имҟьаӡеит – ацә ахы аахикәыцәааит.
Џьгьардатәи ажәабжьҳәаҩ Рашәҭан Багаԥшь Данаҟаи иажәабжь анеиҭеиҳәоз абас ациҵеит: «Данаҟаи имаҭа дынхоит абра Џьгьарда, ахшара бзиақәа имоуп. Данаҟаи шәиеиԥшуп ҳәа раҳҳәалоит ҳархыхәмарны».
7. «Аиба иашәа» иалоу ахҭысқәа анымҩаԥысуаз иаҳхысыз ашәышықәса алагамҭа иахыгам рҳәоит ажәабжьҳәаҩцәа. Датәамбакәа ицәажәаз аҭауад дышьны, абна дылалт, дыбрагьхеит Аиба Хәиҭ. Афырхаҵа ианакәызаалак аӷарцәа рганахь дгылан, амалуаа рмал рымхны дара ириҭон. Уи азы даргьы рыԥсы иахырӡаан ирҳәаӡомызт иҽахьиҵәахуаз, дахьнеиуаз-дахьааиуаз.
Ԥыҭрак ашьҭахь Хәиҭ ихы идикылоит, дицлоит Жәыжә-иԥа Ҳазача ҳәа аӡәы. Хәиҭ дызкырц ишьҭаз аҭауадцәеи амалуааи Жәыжә-иԥа ахьы иҭан дхырхуеит,
Хәиҭ дидыршьырц. Жәыжә-иԥа Хәиҭ еихсра анизымгәаӷь, уи иҷкәын Хәаҭхәаҭ дишьуеит. Хәиҭ иҷкәын изы данцәырҵгьы, иаӷацәа шәаны иааигәара изымааит. Хәиҭ Жәыжә-иԥа ихҭыԥ анидыр дышиашаз иара иҿы днеиуеит. Ҩҩ-хысбжьык еицгеит – Хәиҭгьы Жәыжә-иԥагьы убра еибашьит.
8. «Смыр Гәдиса иашәа». Ари ашәа гәҟычгас, лақмар ҳасабала иаҳәшьцәа иаԥырҵеит рҳәоит. Смыр Гәдиса анхәатәын, дшәарыцаҩ бааԥсын. «Гәдиса еиԥш зыбла иамжьоз, ихысуаз дмаҷын, дмаҷын акәым, дыҟамзаргьы ҟаларын. Уи ианакәызаалакгьы шәарахк дкылатәаны деихсуамызт. Ашәарах иҽдырбаны, иҵырҟьаны, дрылахәмаруа акәын ишишьуаз» ҳәа ргәаладыршәоит абыргцәа.
Гәдиса ижәлар ҳаҭырла дырзыҟан, ақәылаҩцәа ирцәихьчон. Ихала иҭаирхахьан рҳәоит иқыҭа еимызҵәоз быжьҩык арҳәцәа. Афырхаҵа дҭахеит дшышәарыцоз. Иишьыз абнаҳәа дшашьҭаз ахра даҿҟьеит.
Гәдиса еиҳа иааскьагоу аҭоурыхтә аамҭа дафырхаҵоуп. Уи ус шакәу арҵабыргуеит ижәла ахаҭагьы: Смыраа иахьагьы Аԥсны ибзиан иадыруа жәлоуп. Урҭ ашәарыцаҩцәа бзиақәа, афырхацәа гәымшәақәа рылиаауеит.
9. «Уазбақь иашәа» аҭоурых иазкны аԥсуа быргцәа ирҳәоит: Каци Уазбақьи Маанаа аиҳаби аиҵби ракәын. Уазбақь анхацәа дрыдгылон, Кац иаамысҭара дадгылон, иуамызт. Аҵыхәтәан Уазбақь абни ихымҩаԥгашьазы Аҟәа абаагәара дҭаркит.
Аԥсуа ашәақәа аԥхьаӡатәи реизгаҩцәа иреиуоу Константин Ковач изланиҵаз ала, Уазбақь Маан амҳаџьырра ҟалаанӡа дыбрагьҩын. Амҳаџьырраан Ҭырқәтәылаҟа данагагьы ақәыларақәа дырҟәамҵӡеит. Ашьҭахь уа дагьҭахеит иара.
Анс акә арс акә, Уазбақь аԥсуа жәлар ргәаҿы дынхеит ԥсҿыхыҩны, фырхаҵа гәымшәаны. Уи азоуп иагьзырҳәаз: «Ахацәа рхацәа жәлар рыҵәхәы ҭызгаз Уазбақь ахаҵа!» ҳәа.
10. «Бӷажә Салуман иашәа». Ашәа хыҵхырҭас иамоуп XIX ашәышықәса анҵәамҭеи XX ашәышықәса алагамҭеи рзы аҭыԥ змаз афырхаҵаратә хҭыс. Гәыԥ ақыҭан инхоз Салуман ахаҵа дышқәыԥшӡаз иашьа дызшьыз аҭауад Асҭамыр Ачба дишьуеит. Уи анаҩс иара акырааамҭа дыбрагьуеит.
Ажәлар Асҭамыр Ачба иахь ирымаз агәаӷ иахылҵит ршьауҩы Салуман иашәа.
◦№007◦
Ҵԥ. ИАЦЫ – ИАХЬА – УАҴӘЫ
(Алықьса Гогәуа 75 шықәса ихыҵра иазкны)
Амифологиатә дунеихәаԥшышьа иарҿиеит Аԥсҭазаара аҵла ахаҿсахьа, адунеиеибаркыра иасимвол хаданы. Уи ашьапы адгьыл иаларсуп, ҵаҟатәи адунеи, иаҳхысхьоу аамҭа – иацы – иадыргоуп, агәыцә ҳазқәу адгьыл, абжьаратәи адунеи, ҳазну аамҭа – иахьа – иадыргоуп, ахыцәқәа ҵәҩанҵәыҟатәи, хыхьтәи адунеи, иҟалаша аамҭа – уаҵәы – иадыргоуп, амахәҭақәа акосмос наҟааҟтәи, акәша-мыкәшатәи ахәҭақәа ирдыргоуп. Абри Аԥсҭазаара аҵла асемиотика аҟазшьа хадақәа ахукаауеит Алықьса Гогәуа имифологиагьы, исахьаркыратә дунеихәаԥшышьа иахылҿиаауа Ирҿиара аҵла.
Сара излазбо ала, ашәҟәыҩҩы дцәырҵит (Ирҿиара аҵла иазҳаит) ҳлитература данаҭахыз, данаҭахыз акәым, ида ԥсыхәа анамамыз аамҭазы, аԥсуа проза ахәыцшьа ҿыц, апоетика ҿыц, ажәартәашьа ҿыц анаҭахыз. Иара иҟынӡа, иуҳәар ҟалоит, аԥсуа проза аҿиашьа зынӡа даҽакын. Аԥсҭазаара аҵла ахәҭак (дунеик ахала) аарԥшра иадхалацәан иҟан. Апоетика ахаҭагьы афольклортә, ажәабжьеиҭаҳәаратә форма аҳәаақәа инагӡаны ирхымсыцызт, аԥсуа бызшәа асахьаркыратә лшарақәа аартымызт. Иара данааинахыс аԥсуа проза асахьаркыратә проза ахаҭа аҟазшьақәа шьҭнакааит. Уи ирҿиараҿы Аԥсҭазаара аҵла ахышәара-ҵышәаратә қәыԥшыларагьы (вертикальнаӷ проекциӷ) наҟ-ааҟтәи ақәыԥшыларагьы (го­ ризонтальнаӷ проекциӷ) рсимволика еиццәыригеит. Исахьаркыратә лаԥшҳәааҿы еимадахеит ҳҭоурыхи (аҵла ашьапы), ҳаамҭеи (аҵла агәыцәи амахәҭақәеи), уаҵәтәи ҳамши (аҵла ахыцәқәа). Даҽакала иуҳәозар, акосмос иаҵанакуа адунеиқәа зегьы еимадазар шакәу еиԥш, ашәҟәыҩҩы ирҿиараҿы иаци, иахьеи, уаҵәи раамҭеибаркыра исахьаркыратә ажәа арҵабыргуа, иажәа амагиатә мчхара агәра унарго иҟоуп, «иацы – иахьатәи гәалашәароуп, уаҵәы – иахьатәи гәыӷроуп». Ари апрозаик ирҿиаратә формулақәа ируакуп. Иара иҟынӡа иҟаз адәахьтәи аемоциатә знеишьа аҩныҵҟатәи аԥсихологиатә знеишьала иԥсахит. Ари афилософиатә, аԥсихологиатә хырхарҭа ицәырнагеит ахатәы поетика, ахатәы лексика, ахатәы жәеидҳәалашьа, аҳәоуртәашьа. Апроза асахьаркыратә бызшәа ахаҭа афольклортә поетика аҳәаақәа ирҭигеит.
Иара иааира, алитература шазыԥшыз еиԥш, аԥхьаҩгьы дазыԥшын. Дазыԥшын, аха цқьа дазхиамызт уи. Адунеитә литератураҿы иибахьаз апроза ахаҭа аҟазшьақәа аԥсуа литератураҿгьы ибо даналаганахыс аԥхьаҩгьы иҽиԥсахит. Аԥхьаҩ исахьаркыратә дунеидкылашьазы, ихшыҩ азы ашәҟәыҩҩы ирҿиамҭақәа ԥышәарак, експериментк иаҩызан. Уи аԥсуа ԥхьаҩ ихы-игәаҿы уаанӡа иаартымыз абӷьыцқәа ааиртит, ихшыҩи, игәалашәареи, игәынкылареи уаанӡа изкьысмыз рыхәҭақәа аус дируит, ирымаз алшарақәа цәыригеит, ирҿыхеит.
Уи иааира, аԥсуа прозеи аԥсуа ԥхьаҩи шазыԥшыз еиԥш, иазыԥшын аԥсуа бызшәагьы. Аԥсшәа иамаз асахьаркыратә лшарақәа цәыригеит, иара ихәыцра, иара
ифилософиатә дунеидкылашьа ианаалеит абызшәа ахаҭа. Аԥсшәа асахьаркыратә проза ҵаулеи аҩныҵҟатәи амонологи ирбызшәеитәит. Апрозаик ихәыцрақәеи ибызшәеи убысҟак еилысны иҟоуп, аԥсышәамзар даҽа бызшәак уи ирҿиара ианааларымызт, исахьаркыратә дунеи азцәыргарымызт уҳәаратәы.
Апрозаик ирҿиараҿы агәи ахшыҩи хеибарҭәаауа ишеицугьы, еиҳа аԥыжәара аманы избоит ахшыҩ. Абри ахшыҩеибаркыра, ахәыцра шьаҭас ирымоуп, ԥсыс ирхоуп уи ирҿиамҭақәа зегьы. Убри аганахьала, сгәанала, Алықьса Гогәуа, иаҳҳәап, аҭҵаарадырра даҿызҭгьы, заҟа дышәҟәыҩҩ дуу аҟара дҵарауаҩ духон. Избан акәзар, уи ирҿиамҭақәа рсахьаркыра иагагьы ухнахуазаргьы, ирыҵоу аналитикатә хәыцроуп аӷбеиԥш изырӡсо, аԥхьаҩгьы дызтәызтәуа урҭ рсиужетқәа ракәымкәа, рмонологқәеи, рретроспективтә хьаҵрақәеи, рремаркақәеи, рперсонажцәа ргәеисыбжьи, ажәа амагиеи уҳәа роуп. Уи иепика еишьҭагылан, хронологиала еицааиуа ахҭысқәа рыла ишьақәгылаӡам, аԥхьаҩ иҟаларызеи ҳәа дыԥшӡам, асиужет аҿиашьа, ажәабжь дашьҭаӡам. Ахҭыс акәымкәа, уи ахҭыс аҩныҵҟатәи аԥшшәы, аԥсыԥлагаҩагара, ақәыԥсычҳара, аперсонаж иҟаиҵаз акәымкәа, изырҟаҵаз амч ацәыргара, азхәыцра иазырхоуп апрозаик итекстқәа рструктура.
Ашәҟәыҩҩы ирҿиамҭақәа ирныԥшуеит «ифольклортә дырра» ҵаула. Афольклор уи ихы идыруа даныҟала инаркны ибон, иаҳауан, иаб Ноча абаҩхатәра ҷыда злаз жәабжьҳәаҩын. Иаби уи ихьыԥшыз ацәажәаҩцәеи рҿынтә инырыз афольклортә ажәеи афольклортә поетикеи рмагиатә мчхара, мшаҽнеиԥш, иахьанӡагьы иааигоит. Аха аҿаԥыц ҳәамҭа атрадициатә культура иахәҭакуп, исахьаркыратә литературам, уи даҽа рҿиаратә субстанциак иатәуп. Апрозаик «ифольклортә дырра» иацлеит, игәи ихшыҩи ирылсит «илитературатә дырра» ҵаулагьы. Абарҭ даара иҵарны ишьҭикааз «афольклортә дырреи» «алитературатә дырреи» еицылеит, еилысит
ашәҟәыҩҩы Анцәа изишаз ибаҩхатәра ацәырҵраҿы, ашьақәгылараҿы, аҿиараҿы.
Алықьса Гогәуа Ирҿиара аҵла, иара ихаҭа еиԥшны, махәҭала, маха-шьахала иӷәӷәоуп, иԥшӡоуп. Уи абыӷьқәа урылԥшны уанԥшуа, улаԥш рыдхалоит дала ирысу агәыцәи амахәҭақәеи. Амифологиатә дунеихәаԥшышьаҿы Аԥсҭазаара аҵла иԥшьоу акеиԥш иԥхьаӡаны ишамҵаныҳәоз еиԥш, аҵла иԥшьоу ажәа шҿоу уныруеит, уарыцқьоит, уагьахьчоит уи ажәа адоуҳатә, асахьаркыратә мчы, ажәа, «иара ахаҵкы, ажәа...».
◦ҴҬҬҭ◦
Ҵ). АԤСҬАЗААРА АЗХӘЫЦРА
(Д. Наҷҟьебиа аԥхьатәи ишәҟәы иазкны)
Апрозаик ҿа Даур Наҷҟьебиа иажәабжьқәа аԥхьатәи реизга «Анашана» (Аҟәа,ҴҬԥҬ) санаԥхьа, иаасгәалашәеит М. Булгаков иажәақәа: «Изыҩуеит ажәабжь, аиқәҳәаларҭагьы шәызԥыртлараны шәыҟам, аҵыхәтәантәи ацәаҳәа шәаԥхьаанӡа». Иҳазԥыртларыма нас Д. Наҷҟьебиа иажәабжьқәа реиқәҳәаларҭа, ишԥеиҿкаау урҭ рфактура, иабанӡашьашәалоу иахьатәи асахьаркыратә хәыцшьаҴ
Ашәҟәы иагәылоуп ажәабжь кьаҿқәа жәбеи ажәабжь наӡа-ааӡақәа ҩҩбеи. Сеихшашьа маҷк инықәырԥшшәа иҟазар ҟалоит. Избан акәзар принципла ҳиашахом иаҳҳәар, ашәҟәы еиднакыло аҩымҭақәа рахьтә ҩҩба рыда егьырҭ наӡақәам ҳәа. Мап, сахьаркыратә логикала урҭ зегьы хаҭәаауп, дара рхатә шьақәгылашьа рымоуп. Аус злоу, ара ахыԥхьаӡаратә еиԥшымзаара иацлоит апоетикатә еиԥшымзаарагьы. ыдарақәак рыӡбахә заагьы исҳәоит.
Ишдыру еиԥш, афабула змоу асахьаркыратә ԥҵамҭаҿы ганкахьала иҳамоуп асиужеттә цәаҳәа, даҽаганкахьала – афабула акәша-мыкәшатәи автор ихәыцрақәеи ицәаныррақәеи. Аҵыхәтәантәиқәа роуп аҩымҭа еибаркны изку, арҿиаратә ԥсы ахазҵо. Абри аганахьала, Д. Наҷҟьебиа иажәабжь кьаҿқәа еихшәа-еизшәа иҟоу, итрадициатәу асиужет рымаӡам, афабулатә епизодқәа шырнубаалоугьы. Уи азы урҭ асиужет змоу алирикатә жәеинраалақәа рфактура иазааигәоуп уҳәар ауеит. «Рлирикатә сиужеттә цәаҳәа» акәша-мыкәшатәи агәҭахәыцрақәа аԥыжәара рымоуп. Урҭ иузрылбаауам аҩымҭақәа рфабула, рыхҭысеибаркыра. Автор иажәабжь неиҵыхқәа ракәзар, урҭ рҿы афабула анҭыҵтәи агәҭахәыцрақәа аҩымҭа асиужеттә цәаҳәа узгәамҭо аҟынӡа ирызнагом. Уиадагьы ажәабжь кьаҿқәа ҩуп монолог формала. Урҭ рҿы зынӡа иаҳԥылаӡом адиалог («Хәылбыҽхак», «Амаӡа», «Лара», «Снеиуеит сара аҵх сҽагәылак», «Мышкы ада нызымҵуа аԥарԥарлыкь», «Сара бзиа избон аеҵәақәа»), ма уи зынӡа ирмаҷуп («Азҵаара», «Абжьы», «Анашана»). Ажәабжь неиҵыхқәа рҿы адиалог инаваргылан иҟоуп амонологгьы.
Еиҭасҳәар сҭахуп литературатә хшыҩҵак иашак: Асахьаркыратә рҿиамҭа аҵакы иара аҩымҭа ахаҭа аконтекст иагәылоуп, ҳхаҿы ишааҳгашагьы автор уи аарԥшышьа формақәас иаиҭақәаз рыла мацара ауп. Ус акәымкәа, ишыҟаҳҵало еиԥш, асахьаркыратә ԥҵамҭа апоетикатә еиҿкаашьа аӡбахә мҳәаӡакәа, аҵакы «шдуӡӡоу» ҳҳәоит ҳәа ҳалагар, асхоластикатә цәажәарахь ҳаианагоит. Насгьы, зегь ирыцку, апрозаик ҿа иҩымҭақәа рхаҭақәа, рсахьаркыратә фактура зеиԥшроу ала, ари амҩала узырзааигәахаӡом, рыҽурҭаӡом.
Ажәабжьқәа рсуижеттә цәаҳәа автор ихәыцрақәеи ицәаныррақәеи ирҭаӡуп. Афабула еиҳагьы иуцәыӡуеит, иумпыҵҵәраауеит монологтә формала еиҿкаау ажәабжьқәа рҿы. Лирикатә жәеинраалақәак реиԥш срыԥхьеит, убас иагьснырит сара арҭ ажәабжьқәа. Сара сызҿу ибыбкӡа иҟоу алирика лас акәӡам. Уи афилософиатә дунеидкылашьа иазааигәоу, ҩныҵҟатә лирикоуп. Ажәабжьқәа ралагамҭаҿы џьара експозициак аҳасабала иҳәоу цәаҳәа ҳԥылаӡом. Автор иаахҵәаны ихациркуеит ахҭысқәа (ахҭысқәа ракәым – агәҭахәыцрақәа) рсиужеттә цәаҳәа: «Аҭаҳмада аԥсра даҿын» («Амаӡа»), «Лара лҽылкәабон» («Лара»). Мамзаргьы хҭысеиҭаҳәарак аҳасабала ицәырҵуеит актәи ацәаҳәа: «Шеи-шықәсеи исыӡбоз
иахьа инасыгӡоит: абри адгьыл ныжьны сцоит» («Снеиуеит сара аҵх сҽагәылак»); «Ҽнак сара, сгәы иҭамкәа, схы иҭамкәа хаҳә еиқәаҵәала еиқәҵаз ахан сыҩнанагалеит» («Азҵаара»). Ихацырку ацәаҳәа сахьаркыратә логикала инагӡахоит, ихыркәшахоит. Даҽакала иуҳәозар, алагамҭеи анҵәамҭеи еиқәҿырҭуеит, еидҳәалоуп: « Амш иациуеит иара» – аԥхьатәи абзац, «Амш анҵәамҭаз иара ԥсуеит», – аҵыхәтәантәи абзац («Мышкы ада нызымҵуа аԥарԥалыкь»); «Кьышә абжьы ӷәӷәа иман» – аԥхьатәи абзац, «Убасҟан Кьышә Анцәа диашьапкит ибжьы имихырц» – аҵыхәтәантәи абзац («Абжьы»). Урҭ (алагамҭеи анҵәамҭеи) рыҩныҵҟа автор игәҭахәыцрақәеи ицәаныррақәеи рыла ибжьырҭәаауп.
Аҭашәамҭа иқәгылоу амра, ажәҩан зымҽхак иаауа ԥсаатә еиқәаҵәақәак, урҭ зыҽрылак инеиуа ԥсаатә шкәакәак, амшын ҭынч, асааҭ – абарҭ аметафоратә факторқәа роуп ажәабжь «Хәылбыҽхак» амахәҭа хадақәа. Урҭ ирыгәҭылакуп ажәабжь актәи ахаҿы хәылбыҽхатәи игәҭахәыцрақәа рстатикатә еимгеимцарак (машәырны акәӡам ажәабжь ахгьы еилкаам аформа замоу), избан акәзар, аӡы шыцәаз ҳнахҭыгәлазшәа, аԥсабараҿы ҭынчроуп, хҭыс ыҟаӡам (ажәҩан иалоу аԥсаатәгьы «рыбжьы мыргаӡо» ауп ишнеиуа). Антитезара ззеибауа аԥсаатә еиқәаҵәақәеи аԥсаатә шкәакәеи рметафоратә сахьагьы аконтрасттә форма амоуп: «Аԥсаатә шкәакәагьы икәаԥ шкәакәаханы акәаԥ еиқәаҵәақәа аҽрылак амра аҟаԥшьра иалаӡуеит» (насыԥ шкәакәакгьы амра аԥсы ацҭашәазар акәхап).
Монологтә формала, аха ахԥатәи ахаҿала иҩуп ажәабжь «Амаӡа». Имаӡоуп аҭаҳмада иԥсҭазаара: иара ихала иоуп издыруа аԥсра амҩа дшықәгылоу. Ажәабжь аҿы ахҭысқәа (ахәыцрақәа) зегьы ҳәоук хынтәны аиҭаҳәара иҭагӡоушәа збоит: «Аҭаҳмада аԥсра даҿын» («Аха уи дыԥсуан», «Аҭаҳмада дҭанагаланы дыҟан»). Ари аҳәоу еиҭаҳәахацыԥхьаӡа лексикалагьы ҵакылагьы иԥсаххоит, иҿыцхоит. Азныктәи аиҭаҳәараан автор
иҳаилиркаауеит аҭаҳмада иаџьал шааз иара ида уаҩ дшазымхәыцуа; ас ҩынҩықәра анниҵ, уажәшьҭа дыԥсып ҳәагьы аӡәгьы игәы ишаанамго. Аҩынтәтәи аиҭаҳәараан аҭаҳмада дазхәыцуеит ихигаз аԥсҭазаара (уи ҿырҳасымҭакгьы иаҟараны ибом уажәыҬ; дызҵаиоу аҵлеи иҵаҟа ииасны ицо аӡиаси заҟа рхыҵуа, илацәа аахитыр ишибац ишыҟоу. «Игәгьы иаанагон аԥсҭазаара – Наунагӡа амшын аҵантәи хыхь машәыршақә иҩеиз хҭысуп ҳәа. Ажәҩан иаҵаԥшырц азыҳәан. Мышкызынгьы иӡааҟәрыланы аҵаулара иазымцар ԥсыхәа амаӡам...». Ахынтәтәи аиҭаҳәара анаҩстәи асахьақәа аҭаҳмада абри игәаанагара иацырҵоит. Уи, аԥхыӡ еиԥш, аԥсра дҭанагалан дамоуп: «Аӡы хьшәашәа днагәылалоит. Деимлагәа дыкны ихеит аҵа, нас иԥхьеит, нас иҵгәаны хыхь дханагалеит. Аӡыблара далҵын ажәҩан днаҵаԥшит. Аӡы еиҳа-еиҳа иацлоит. Дышьҭԥааны даманы ицоит амшын ахь. Ашьхақәа ишьҭахь инхоит». Аҭаҳмада идоуҳатә дунеи аҿы аӡы амчхара ду амоуп, уи аԥсҭазаара иахуп, иаҵыхәоуп. (Исымҩатәны исҳәоит: антикатә философ Фалес идунеидкылашьалагьы, аԥсҭазаара хыҵхырҭас иамоу аӡоуп, адгьыл ахаҭагьы аӡы ихуп, аӡоуп зегь ԥсыс ирхоу.)
Монологтә формала иҩуп ажәабжь «Снеиуеит сара аҵх сҽагәылак». Атекст аҩныҵҟа еиуеиԥшым асахьаркыратә ситуациақәа рҿы ажәабжь ахы хынтә еиҭаҳәоуп. Ҳәаа амаӡам аперсонаж идоуҳатә фантазиа. Уи дызныз адгьыли, иҩызцәеи, иҭынхацәеи, «ӡӷаб ҵәрышкәаки» ааныжьны, аамҭала амшын ԥсҭазаара дазцоит. Мышкызны дгәаҟ-ҵәаҟны даныхынҳә, дкыдҟьо дызмаз ацәқәырԥақәа аҟәара данықәрыжь, иҩызцәеи иҭынхацәеи иагьизхьаԥшуам, «аӡӷаб ҵәрышкәагьы» «ухынҳәызаару» ада акгьы лҳәом. Усоуп нас, аԥсҭазаараҿы, ауаҩы иара игәы иҭаку, дзықәгәыӷуа аниԥеиԥшымхо маҷым.
Сахьаркыратә фантазиалагьы формалагьы абри аҩымҭа иазааигәоуп ажәабжь «Сара бзиа избон аеҵәақәа». Аԥсҭазаара азхәыцра, агәхьаагара, ахақәыӡбара, абжьажьара аныԥшуеит уи: «Еилыскаауан аамҭа ада акгьы
шыҟам, аиреи аԥсреи ҳәа ҳзышьҭоугьы шымцу: сышьҭахь санхьаԥшлак, избон сызнысыз амҩа аимгеимцарақәа зегьы сышрыларсыз».
Апрозаик ҿа иажәабжь кьаҿқәа рахьтә хԥа («Азҵаара», «Абжьы», «Анашана») афабула аԥсыԥха еиҳа ирылоуп. Урҭ рҿы амонолог аԥыжәара шамоугьы, адиалоггьы цәырҵуеит. Ара иҟоуп еиуеиԥшым асиужеттә хҭысқәа (асиужеттә хәыцрақәа) реивыгара, реицаарԥшра. Уаанӡа автор исубиект (иҿахәҳәага) ихала иакәызҭгьы иаадыруаз, уажәшьҭа даҽа хаҿсахьақәакгьы ҳбоит, уимоу, урҭ ухаҿы иаанхартә, ишьҭукаартә рҽалыркаауеит. Ирацәахоит аретроспективтә хьаҵрақәа. Даҽакала иуҳәозар, арҭ ажәабжьқәа апроза (ажәабжь) ацәа иаҳа ирхалоит.
«Аԥсҭазаара аҵакы...» Ауаҩытәыҩса дааизар, иҿаԥхьа иқәгылоу абри азҵаара ду хҭысеибаркыгас, гәыцәс иамоуп ажәабжь «Аҵакы». Абри азҵаара риҭоит ажәабжь актәи ахаҿы карикатуратә цәыршәагақәак, ччархәқәак. Автор сахьа ҿаасҭак, мамеиқәарак аԥиҵеит. «Хаҳә еиқәаҵәала еиқәҵаз ахан» зықә лаҟәу залк аҿы мӡанрақәак, ҿаасҭа еиқәаҵәақәак тәаны акрыфара иаҿуп. «Аԥсҭазаара аҵакы» еилыркаауама арҭ алашьапыфацәа (автор идагьы уаҩы идырп ҳәа сыҟам урҭ закә мӡанрақәоу). Ари азҵаара аҭак аҟаҵарагь акәым аус злоу, аха аԥсҭазаара аҵакы азхәыцра иаҟәыҵыз, изқәу адгьылгьы аԥсы шҭоу зхашҭны иаӷрагылаз, афара, аԥсабара ахаҳаҳара иашьцылаз ауаа рацәаҩхеит. Ажәабжь анҵәамҭаҿы, амрахәага еиԥш, зхаҿсахьақәа аакылԥхо ахәыҷи аҭаҳмадеи аԥсҭазаара аилаҳара, аԥсабара аԥшӡара агәхьаагара, азгәыкра, агәеисыбжь анырра уҳәа ирсимволқәоуп. «Аԥсҭазаара аҵакы уҳәамаҴ!» – иҳәеит ажәабжь асубиект анҭ акарикатурақәа данрылҵ дзазҵааз, аԥарԥалыкь иашьҭоу аҷкәын хәыҷы. «Ани аԥарԥалыкь иашьҭоу аҷкәын еиԥш санбаҟало сараҴ» – иҳәеит аҭакс аҭаҳмадагьы.
Иара ахатә ҷыдарақәа анаҳбаалоит ажәабжь «Абжьгьы». Аԥхьаӡагьы иҳәатәу, араҟа аперсонажцәа рхатәыхьӡқәа рыман ицәырҵуеит (ари амоментгьы асахьаркыратә хаҿсахьа аира, ашьақәгылара иацхраауеит). Урҭ рхатә цәаҩақәа, рхатә ҭеиҭыԥшқәа еиҩаҳдыраауа ицәыргоуп. Уимоу, знык-ҩынтә рыдагьы зыӡбахә ҳмаҳауа, иаҳамбо аперсонажцәагьы ҳагәбылра рыдхалоит, ҳхаҿы иаанхоит. Ажәабжь аҷыдарақәа ируакуп аиумортә ԥсабара ахьамоуи афольклортә сахьаркыратә «хақәиҭра» ахьаныԥшуеи. Аперсонажцәа шьоукы адауцәа рымч рымоуп, адауцәа рҭеиҭыԥш рҭеиҭыԥшуп: Кьышә «ԥшьшьапык зҵоу днадгыланы данақәҟаалак, аҳауа иара иахьынӡаннакылоз иҭыкка иааныжьны, адгьыл аҽеиуатәны инықәиҵон»; Маҭаҭа илхылҟьо ашьҭыбжь анааихсыӷьлак, ауаа рлымҳа ҭыкка иаанхоит. Дангәаа, «рԥацха хәыҷы аашьҭыхны иганы абнаршәыра илалыргылеит»; «аԥацха данаҵала, қәак ҭаур соуп зҳәо ҽыуаҩ хаҵак дҭаԥсыртә иҟаз ашьҭрақәа аанлыжьит»; Дем иакәзар, «цәкамбашьк аҟәҟәа шахаз итәӷәыбжьара ибжьыууаа ицахьан. Ирҳәон, ианар ашәырҵаа азыҳәан аилашәшәымҭаз днаганы хәдацәахьы Амҭҟьал дӡааургылар, иаашаанӡа ахәаҭа-хәаҭаҳәа иршуеит ҳәа». Афольклор апоетика аҟынтә иаауа ариҩыза афантастика-гиперболатә сахьақәа асахьаркыратә литература аконтекст аҿы ирацәоуп.
Ажәабжь аҿы ицәыргоуп ҩҩ-жәабжьеиҭаҳәаратә хҭысқәак: Кьышәи Маҭаҭеи реизыҟазаашьеи урҭ аганахь игылан ирыхәаԥшуа ауаа реиҿцәажәареи. Автор ибзианы ицәыригоит аҵыхәтәантәиқәа ремпирикатә дунеихәаԥшышьа, рлаф. Урҭ, Аԥсар адгьыл кәымпылуп, «акәтаӷь еиԥшуп» ҳәа анреиҳәа, «рыгәқәа нкыдыԥсааит. Ԥыҭҩык дара ахьгылоу адгьыл еиҳа илгәыгәызшәа рбан, иқәбылгьаны ахылаӷьара иҭалар ҳәа ишәаны, аҵәаҵла ашьапы рҽаларԥс иркит. Егьырҭ акәтаӷь иахьеиԥшхаз ауп еиҳарак изыршәаз. Акәтаӷь ианеиԥшха, иалшоит ацәагьы акәтаӷь ацәеиԥш иҵаӷазар. Ус анакәха, иҭаԥҽны унҭабга умцеи!»
Ажәабжь «Анашанаҿы» еиласоуп еиуеиԥшым ауаа рдунеихәаԥшышьақәа. Автор иперсонажцәа рыԥсҭазаара, ма рыгәҭахәыцрақәа далас-аласны, епизодла ауп ишцәыриго. Аха уи убас ихадароу гәеиҭоит, ифырхацәа иааигәаны иаҳирдыруеит, ажәабжь акәым, романк уҩыргьы, уаҳа еиҳау узымԥшаауа, иузымҳәо. Ари ашәҟәыҩҩы ҿа иажәабжьқәа зегьы ирзеиԥшу ҷыдароуп.
Ахҭысеиҭаҳәара асубиект хада – аҷкәын хәыҷы – иани иаби раасҭа гәыла-ԥсыла еиҳа дыззааигәоу Ахра иоуп. Ахра иҟазшьа, ихаҭара ҳаилзыркаауа аҭыԥқәа рацәаӡам ажәабжь аҿы. Аха усгьы ахаҿсахьа ҟамлеит ҳазҳәом. Аԥхьа иҳаҳауеит риторикатә зҵааратә формала ишьақәгылоу уи ихәыцрақәа: ауаҩытәыҩса иԥсҭазаара аҳәаақәа, иира амши иԥсра амши... Уи анаҩс аҷкәын хәыҷы иани иаби уахынлатәи реицәажәара асахьа цәырҵуеит. Урҭ (еиҳаракгьы – аб) рыҷкәын хәыҷы иҟазшьақәа ргәаԥхацәом. «Есышьыжь шаанӡа дгыланы аҵеџь дҭаԥшуазаап... иҽреиџьны, ихы ахыза иаҵаҵәахны» акәзаап дшышьҭало. Урҭ ргәаҟынӡа изааиуам уи идунеи дара рыԥсабара ишеиԥшым, иаҳа ишҵару. Нас автор аҷкәын хәыҷы идунеи ахь диасуеит. Уи бзиа иибаз аӡӷаб хәыҷи иареи реицәажәара, реизыҟазаашьа ҳирдыруеит. Аҷкәын хәыҷы убасҟангьы Ахра иԥсроуп хьаас имоу. Уи убасҟак иааигәаны идикылоит, ихаҭагьы аԥсроуп дзызхәыцуа («Мышкызны ҳаԥсуеит ҳаргьы»). Ажәҩан зныҷҷало аҵеџь иҭаԥшуа аҷкәын хәыҷы ихәыцрақәа ҳаарымкәкәаан Ахра идунеи ахь ҳаиҭанеигоит автор. Уи игәалашәоит, жәаф-жәибжь шықәса анихыҵуаз, абнараҿы иибаз аимгеимцара: «Ихы дҩахан ажәҩан дҩаҵаԥшит. Еҵәала иҵҟьаны ихагылан уи. Убасҟан Ахра раԥхьаӡа акәны идырит иԥсы шҭаҵәҟьоу, дшыҟаҵәҟьоу, иара, иара шиакәу». Ахра абарҭ ихәыцрақәа ҳашрылоу, иҳазгәамҭаӡакәа аҷкәын хәыҷы даацәырҵуеит. Урҭ рхаҿсахьақәа (рдунеидкылашьа, рхәыцшьа) убасҟак еизааигәоуп, ажәабжь аҭыԥқәак Ахра игәалашәарақәа ракәу, аҷкәын хәыҷы ихәыцрақәа ракәу ушнахәаԥшлак иузгәаҭаӡом. Уимоу, раԥхьа персонажк ихала иакәу џьушьап ицәырҵуа. Аԥхьаҩ иҟоу шыҟоу анеилирго аперсонажцәа аҩыџьагьы анеиниалак ауп. Аҷкәын хәыҷы аԥсра амҩа иқәгылаз Ахра ибара днеиуеит. Ахра «уажәраанӡа, хәылбыҽхала дызбарцы иааиуаз ашәхымс ианахыҵуаз амра иахьаԥырагылоз ргәаӷ икуазҭгьы, иаԥырҵаанӡа изырацәазҭгьы, аҷкәын даныҩналоз ихылҵуаз алашара изхон».
Ажәабжь аҷкәын хәыҷы иҭаацәа реиҿыхарала инҵәоит. Аҷкәын хәыҷы ирыцҳаишьон иҭаацәа (иандуи иабдуи, иани иаби). «Аха абас ианеилалоз изымдыруа аҟынӡа, тәымуаҩцәақәак ракәызшәа рҽырԥсахуан». Аӷьал-пал даагәылҵны, аԥсабара аԥшӡара дналалеит аҷкәын хәыҷы. «Ахра, уабаҟоуҴ.. Аҩныҟа уааи!» ҳәа игеит иан лыбжьы (иаргьы Ахра ихьӡзаап). «Ахра ԥыҭрак дгылан, еиҭах игарушь ҳәа. Ианымга, даахьаҳәын аҩныҟа иҿынеихеит».
Ажәабжь маҷк аҿы ас кәамҟьа-кәамҟьа асахьақәа реилаԥсара, рԥыҵәҵәара азныказ уааруадаҩуеит. Аха уаԥхьан уаналгалак, урҭ рԥыҵәҵәарсҭақәа рҳарҭа-сырҭа узгәамҭо, ажәабжь, иаку еилкаарак еиԥш, угәи ухшыҩи иркьысуеит, иааигәаны иуныруеит.
Апрозаик ҿа иажәабжь наӡа-ааӡақәа ҳәа иалҳкааз рҿы асиужеттә хәыцрақәа инарываргылан, лаԥш-ҿаԥшы иаабоит асиужеттә хҭысқәагьы. Урҭ рреалтә аамҭа рсахьаркыратә аамҭа иузалымбаауа иҟаӡам (рсахьаркыратә аамҭа акыр инеиҵыххоит рреалтә аамҭа аасҭа). Асиужеттә хҭысқәа реибаркыраҿы аретроспективтә хьаҵрақәа ԥыҵәҵәамкәа, еилыхха иҟоуп. Ажәабжьқәа рсиужеттә цәаҳәақәагьы хәыц-хәыц еидкылатәӡам. Ус шакәугьы, арҭ ажәабжьқәа сахьаркыратә хаҭәаашьала еиуеиԥшымкәа ицәырҵуеит.
Ажәабжь «Зыжәҩа ҭҟьаз» аҿы иаарԥшуп аԥсуа қыҭа иааӡаз студентк ихаҿсахьа. Уи дызлацәыргоу ала, гәылаԥсыла даӡәуп, деилызкаауа, ихәыцрақәа ицеиҩызшо ҩыза димаӡам (ианаму, иаҳа изааигәахаз знык ада иимбацыз аԥсшьаҩы ӡӷаб лоуп). Автор цәгьа иҵабыргны иҭихит аԥсуа студент иаабац-иҳаҳац иԥсҭазаара. Аха убри
иаабац-иҳаҳац ҳәа ҳазҿу аҿы иаҳамбо, иаҳмаҳауа шаҟа ыҟоузеи!
Иазгәаҭатәу, сгәанала, ари ажәабжь аҿы автор ипоетикатә синтаксис иаагәоуҭаратәы еиҳа аҽармариеит (ара ажәала ақәаб измыршит). Уажәраанӡа иаҳирдырыз асахьаркыратә «ҽыруадаҩра бзиа», аметафоратә ԥсихологиатә хәыцрақәа ара имаҷуп, ма усҟак ирҵаулам.
«Аҽыруадаҩра бзиагьы» «аҽырмариара бзиагьы» еилаҵәеит ажәабжь «Ахьыԥшы» аструктураҿы. Абри ажәабжь еиҳа ианыԥшызшәа збоит апрозаик ҿа ибаҩхатәра азара, аҭышәынтәалара.
«Ҭауади-аамсҭеи ықәаҳхит рҳәан, дара урҭ иреицәаны иаагылеит» ҳәа Бабышь дызҿу аамҭазы, зқыҭа ааныжьны ақалақь ахь ицаз аӡәы, зҭыӡҭыԥ иахымҵыз игәыла иҿы дааит. Урҭ еицәажәоит, изнысыз, изынҟьазизынԥаз ргәаладыршәоит. Абри ауп ажәабжь ахҭысеибаркыра. Ажәабжь актәи ахаҿы иретроспективтә хьаҵрақәеи ихәыцрақәеи игәылдырҭәаауеит ари асиужеттә цәаҳәа.
Ахҭыс зҿала иҳаҳауа ахәыҷы иабдуи иандуи ианыцәгьараха зқыҭа ианыҵыз ауаҩы гәыкала изизыҟалом, рашҭа данаақәла нахыс гәыҩбарак рызҵысит: «Бабаду, ари иҩыза асас диқәымгәыӷуазҭгьы акәхарын, азнык азы ихы агәра имго дшанхазшәа даанхеит. Лаԥшыла дааимидан, иблақәа дшырымжьо агәра анига, еимгеимцарак еиҳамкәа тәамбарак наиҿықәлан инықәбеит, иблақәагьы цәымӷрак мацәыс еимҟьараны иҩархәыҵҟьеит». Мыда иаара амотив сахьаркыратә хархәагак, хҭысеиҭарсрак еиԥш ауп ишеилкаатәу. Аус злоу абдуи андуи рхаҿсахьақәа роуп. Ԥсҭазаара мҩа дук еицанысит, рхьаа-рбаа еицеиҩыршеит. Макьанагьы урҭ рыԥсҭазаара еицнагашьа аритм ладмырҟәыцт, рхаҿра (рхачҳара, рыламыс, рыпату, рыцқьара, рыԥшӡара, рлаф уҳәа) еиқәдырхоит. Ажәабжь аҿы урҭ рыԥсҭазаара аазырԥшуа асахьақәа аҭыԥ рацәа рымоуп, рсахьаркыратә мчхарагьы еиҳа иуныруеит.
Ишаабаз еиԥш, асиужеттә цәаҳәа акәша-мыкәшатәи ахәыцрақәеи аретроспективтә хьаҵрақәеи роуп Д. Наҷҟьебиа иажәабжьқәа сахьаркырала «еилазҳәо», алирикатә цәа хаа рхазҵо.
Метафорала (метафоратә еиҿырԥшрала) иҳәам, аметафоратә сахьа зцым цәаҳәакгьы уԥылаӡом апрозаик ҿа иажәабжьқәа рҿы. Автор илогикатә ҽаарԥшыгақәеи исахьаркыратә ҽаарԥшыгақәеи иузеилымхуа еилышьуп, еиласоуп. Ари атәы бзианы иҳәоит А. Гогәуа аизга иациҵаз ажәақәа рҿы: «Ас еилацалан аҩра, ахәыцра, амаҷ ала арацәа аҳәара иаԥнаҵоит иара ахатәы стиль, ахатәы фактура. Аха акьаҿра мацарагьы акәым ара аус злоу, иҟоуп еиҭа аҩныҵҟатәи асахьаркыратә маҭәахәқәа, аҵакы, ахшыҩ; ажәа иныҟәнаго уҳәа реизыҟазаашьа, реизаазашьа. Иаҳҳәап, Д. Наҷҟьебиа иҩымҭақәа рҿы асахьаркыратә маҭәахәқәа зынӡа ирзааигәоуп – иара усгьы, хыԥхьаӡаралагьы – ахшыҩзцаратә маҭәахәқәа».
Апрозаик ҿа иажәабжьқәа рҿы ихәыцрақәа ираарԥшымҭа хадақәаны ицәырҵуеит – аилашәшәымҭеи уахынлеи. Иперсонажцәа усҟан еиҳа рыҽцәырыргоит. Еиҿшәырԥш автор иажәабжьеиҭаҳәара асубиект ихәыцрақәа – ажәабжьқәа «Хәылбыҽхак», «Снеиуеит сара аҵх сҽагәылак», «Сара бзиа избон аеҵәақәа» рҿы; аҷкәын хәыҷи Ахреи рхәыцрақәа, аҷкәын хәыҷы иани иаби реицәажәара – ажәабжь «Анашана» аҿы. Ажәабжьқәа рпоетикатә лексикаҿы аилашәшәымҭеи (амш анҵәамҭеи) уахынлеи аазырԥшуа асахьақәа жәпаџьара иаҳԥылоит: «амра хыкьасан аҟаԥшьра амшын ишаланаҭәара алаԥшҳәаа иқәгылан», «амра ӡыҩӡа амшын иахагылан, аҭашәашьа иақәымшәо» (ад.6Ҭ; «амра ҟаԥшьӡа амшын аӡаалара иаҿын» (ад.36Ҭ; «аҭашәара иаҿыз амра» (ад. 4ҬҬ; «амра ҭашәеит» (ад. 30Ҭ; «иааилашәшәит» (ад. 37Ҭ; «ахәларахь зхы зырхаз амш» (ад. 4ҬҬ; «урҭ еидызҳәалоз иахьатәи амш нҵәон» (ад. 8Ҭ; «ихәлеит, алашьцара мрагыларахьтәи ихышхыҵәаны адунеи инагәылаҭәеит» (ад. 3№Ҭ; «аеҵәақәа ирзыԥшуа иахантәарак икәаҩӡа аҵх
иахьалагылаз» (ад. 7Ҭ; «иахантәарак скәал-кәало атымитыша сахакнаҳан» (ад. ҬҬ; «сара сыҩны ааныжьны сазцон аҵх» (ад. ҴқҬ; «аҵх тәарҭас иахьамоу», «аҵх блазаҵә акәхап иааԥшуагьы» (ад. №ҬҬ; «аҵх агәы еиҩнашахьан» (ад. 30Ҭ; «дбалыбаҭо аҵх далахон» (ад. 3№Ҭ; «аҵх еимгәҳәо», «алашьцара наԥхьаҳәо» (ад. Қԥ).
Еиқәысыԥхьаӡаз ацәаҳәақәа еиҳа лассы-ласс улаԥш иҵашәақәо роуп. Аха арҭ ажәабжьқәа рҿы урҭ рыла инҵәаӡом алашьцара асахьа. Уи цәырзго егьырҭ ажәақәеи ажәеицааирақәеи рацәоуп ажәабжьқәа рконтекст аҿы. Аилашәшәымҭазтәи, уахынлатәи, ма аимыггамҭазтәи асахьақәа ажәабжьқәа рлирикатә цәаҩа иашьашәалоуп, рметафоратә ԥсабара еиҿыркаауеит. Ари «аҽырлашьцара бзиа», аҽырмаӡара, аҽхымтцәара аарԥшра иацхраауеит, грамматикала иуҳәозар, ахьӡқәа еилкаам рформеи аҟаҵарбақәа ииасхьоу еилкаами ииасхьоу инагӡами раамҭатә формақәеи автор еиҳа лассы-ласс ихы иахьаирхәогьы.
Апрозаик ҿа аԥсабареи аԥсабаратә цәырҵрақәеи акыр ирххоит, акыр рылааирԥшуеит. Иазгәаҭатәу, аԥсабарахьӡқәа рахьтә зсахьаркыратә семантика, зсимволра еиҳа лассы-ласс ихы иаирхәо амреи амшыни (аӡы, аӡиас), адгьыли ажәҩани роуп (урҭ хыԥхьаӡаралагьы ажәабжьқәа рҿы ицәырҵуа егьырҭ ахьӡқәа раасҭа акыр еиҳауп). Автор аԥсабаратә цәырҵрақәа мԥсахкәа, мчыла имырҵәикәа, имеиҭарскәа, рхатә цәаҩа шрымоу иааигоит. Уи цәгьа дагьарманшәалоит иажәабжьқәа рҵакы хада, ргәыцә ацәыргараҿы. Даҽакала иуҳәозар, аԥсабаратә цәырҵрақәеи автор ихәыцрақәеи еилаҵәоит, еиццәырҵуеит. Ҿырԥштәы-заҵәык аазгоит. Аҭаҳмада иԥсымҭаз аӡиас абжьы иаҳауеит: «Аӡиас зны арахьтәи аҟәара иаадыххылон, даҽазны – наҟтәи. Зны ихышәҭны рыҩбагьы еицамҽханакуан, иазымхакәа адәы иқәлон, шаҟантәгьы аҵлақәа ыҵжәаны рдацқәа хаххала иагахьааз. Аха аӡиас џьарак акәын ахы ахьхаз: ашьхақәа рҟынтәи мраҭашәарахь амшын иалалон» («Амаӡа»).
Автор иметафоратә стиль иазҷыдароуп антитезатә сахьақәагьы. Иаҳҳәап: «Амшын насыԥла иҭәын. Сара – хьаала» («Лара»).
Апрозаик ҿа ихшыҩҵакқәа нҭкааны ицәыригоит, аха џьара-џьара иҽаарԥшышьа хьанҭацәоушәа, уимоу, «ихшыҩцәоушәа» збоит: «Аԥсра иара Ахра ихаҭа иакәын. Аԥсра ааныркылар, иаԥырырхыр рҭаххар, иара Ахра даԥырырхыр акәын» («Анашана»). Зны-зынла автор ихаҵәирсҭақәеи иқәҵәиаарсҭақәеи иажәабжьқәа рсахьаркыратә акзаара агәыр еиԥш иалакшоит, макьана урҭ еилышьцәам, еицәеижьны иҟамлац.
Ашәҟәыҩҩы ҿа ихшыҩи ицәаныррақәеи ирышьашәалоу аҩышьа форма аԥшаара амҩа дықәуп. Иҩымҭақәа рҿы, ажәабжь кьаҿқәа рфактурала еиҿкаау асахьақәа инарываргыланы, иаҳԥылоит атрадициатә проза аформа змоу аҭыԥқәагьы. Даҽакала иуҳәозар, Д. Наҷҟьебиа ирҿиараҿы зҽалызкаауа аметафоратә ԥсихологиатә стиль инагӡаны ишьақәымгылацт. Џьара-џьара аԥыжәара рымоуп алирикатә монологтә форма, ма амонологи адиалоги реилаԥсара, даҽаџьара – атрадициатә проза аелементқәа. Сгәы иаанагоит, ихадароу урҭ аки-аки реиҿыбаара, реиныршәара ауп ҳәа. Абри амҩоуп автор истильтә хырхарҭахь, ипоетика хаҭахьы дкылзго. Уажәазы урҭ еиласацәам, рҳарҭа-сырҭа убарҭоуп.
Зегь ирыцку, Д. Наҷҟьебиа, шәҟәыҩҩык иаҳасабала, асахьаркыратә проза аиҿыхарсҭақәеи аԥҵәарсҭақәеи еиликааит, ажәабжь апоетика иацу «амарҭхәқәа» инапаҿы иааигеит.
Абри ахшыҩҵак инаԥшьны исҳәоит: Сыстатиа анызыҩуаз аламҭалазы сзыхцәажәо ашәҟәы акьыԥхь аҿы аӡбахә иҳәеит А. Лагәлаа («Аԥсны ҟаԥшь». 3.0№.ҴҬҬҭ). Еиҳа иаҳдыруа ашәҟәыҩҩы ҿа зҩымҭақәа уажә иаацәырҵыз Д. Наҷҟьебиа аԥхьатәи ишәҟәы ибжьы ахьақәиргаз, ҳәарада, ҳлитература аизҳара иатәуп. Аха, сгәанала, ара аконкреттә цәажәара аҭахын, азеиԥш ажәақәа азырхатәымызт. Автор излеиҳәо ала, апрозаик ҿа ажәабжь
аиҿартәышьа «иаҭаху ацыфақәа зегьы апрактикаҿы имҟәыҵаихалаанӡа теориала иҭиҵааит... Амала иазгәаҭатәуп Д. Наҷҟьебиа ифырхацәа зны-зынла аԥсыуала ахәыцра ишицәаҟәыҵуа». Апрозаик ҿа асахьаркыратә ԥҵамҭақәа инарҷыдан, атеориатә зҵаарақәагьы дрызҿлымҳауп, уи ус шакәу иажәабжьқәа рсахьаркыратә еиласашьа, ркомпозициа ианыԥшит, акәымзар ажәабжь аҩышьа «теориала иҭиҵааит» ҳазҳәом (ус имариандаз ажәабжь теориала аҭҵаара). Иаҳҳәап, абаҩхатәра змоу ԥсыуа поетк изы ажәеинраалеиҿартәышьа теориала иҭиҵааит уҳәар ҟалома (аԥсуа жәеинраалеиҿартәышьа теориала иҭызҵааз алитератураҭҵааҩ В. Аҵнариа иоуп). Насгьы, сгәанала, ашәҟәыҩҩы ҿа иперсонажцәа «аԥсыуала ахәыцра» рыгӡам. Уимоу, убри «аԥсыуала ахәыцра» ҳәа ҳазҿу литературатә дыррала арҵаулара автор афилософиатә зҵаарақәа рышьҭкаара илнаршоит. Апрозаик ҿа аԥсуа идунеи дынҭыҳәҳәан иҵегь анаԥш-ааԥшра илшозар, уи исахьаркыратә интеллект аҳаракыра атәоуп иаҳәо.
◦№008◦
(А. Лагәлаа ишәҟәы «Амш хәашьқәа цеит...»
20. АҬӘЫМҬА иазкны)
Аҭәымҭа... Аӡәы иҳәап: «Анатоли Лагәлаа иҭәымҭахь дабаҟоу!», даҽаӡәгьы – «иҭәымҭаҿ дыҟоума уи!» ҳәа. Ашәҟәыҩҩы ирҿиара ахаҭа аҟазшьа (аинтонациа, апафос уҳәа) ас иҟоу агәаанагарақәа унаҭоит. Џьара-џьара (иаҳҳәап, ипоезиаҿы) дышқәыԥшу дыҟазар, даҽаџьара (иаҳҳәап, ипрозаҿы) еиҳа ахатәра идубалоит.
А. Лагәлаа аԥхьаҩцәа деицгәарҭахьеит апоезиаҿгьы апрозаҿгьы. Ибаҩхатәра иазхьаԥшхьеит, иақәныҳәахьеит аӡәымкәа-ҩыџьамкәа апоетцәеи апрозаикцәеи: Б. Шьынқәба, А. Гогәуа, А. Џьонуа, В. Аҵнариа, Џь. Аҳәба, М. Миқаиа, С. Ҭаркьыл, Т. Аџьба, Д. Наҷҟьебиа уҳәа. Апоет Т. Аџьба ишазгәеиҭаз ала, «хьаҳәа-ԥаҳәада иара (А. Лагәлаа. – З. Џь.) ирҿиараҿы апоезиа ауп аԥыжәара змоу» (Аџьба, 2000ҚҶҚқ. Апрозаик Џь. Аҳәба иакәзар, А. Лагәлаа «иажәеинраалақәа ирыҵубаауан апоезиа аҵкыс апроза еиҳа ицәа ишалаз» (Аҳәба, 19819 ҳәа иҩуан. Апоетгьы апрозаикгьы ас рзырҳәаз А. Лагәлаа апоезиагьы апрозагьы баҩхатәрала иахьицааиуа ауп. Ирҿиараҿы апоезиа заа ахы шакызгьы, апрозагьы уи иаццәырҵит, иацааигоит уҳәар ауеит. Апоезиаҿгьы «раԥхьатәи иажәеинраалақәа анаацәырҵ инаркны, итема ашьҭыхшьа уҳәару, ицәаҳәақәа реиҿкаашьа уҳәару – зхатәы бжьы зхоу аӡәы иакәны аԥхьаҩцәа даарылаҵәеит» (Б. Шьынқәба). Ипрозатә рҿиамҭақәагьы ирныԥшит «ҳаԥсуа проза дыӷәӷәаӡа дшалагылаз абаҩхатәра иаша, абаҩхатәра бзиа змоу, ”зеихаҭыԥ“, ”зеихашьҭа“ мҩашьо ашәҟәыҩҩы» (А. Гогәуа).
Абас ала, ажәа азҟазаҩцәагьы аԥхьаҩцәагьы иалыркаахьеит, хшыҩзышьҭра арҭахьеит апоет, апрозаик, ажурнал «Алашара» аредақтор хада А. Лагәлаа ирҿиара. Ибаҩхатәра бзиа рныԥшуеит уи журналистк иаҳасабала имҩаԥиго арадио-теледырраҭарақәагьы.
А. Лагәлаа-апоет илирика еиҳа-еиҳа аҽшарҵауло, ашьауардын еиԥш амҵәыжәҩақәа шеиҵнахуа аныԥшуеит иажәеинраала ҿыцқәа еидызкыло ишәҟәы «Амш хәашьқәа цеит...» (Аҟәа, 2008). Аизга иагәылоу арҿиамҭақәа ртематикатә еилазаашьаҿы аԥыжәара рымоуп афилософиатә гәҭахәыцрақәеи (Ҵџҭ рҟынӡа) абзиабареи (Ҵҷҭ рҟынӡа) ирхылҿиааауа ажәеинраалақәа, иара убас аҭыԥ рацәа рымоуп аграждантә лирика иатәу аҩымҭақәагьы (70 рҟынӡа). Еиҳа имаҷзаргьы, иаҳԥылоит апеизажтә лирика иаҵанакуа ажәеинраалақәа, рхыԥхьаӡара маҷӡам азкратә, ахьӡынҩыларатә рҿиамҭақәагьы. Апоет абарҭ илирикатә тематикатә хырхарҭақәа рцәаара убартә иҟалахьан, рхы ркхьан данқәыԥшӡаз инаркны.
Ифилософиатә лириказы ҿырԥштәыс иаагазар ҟалоит «Ажәлаҟьаҩ» захьӡу заатәи иажәеинраалак:
Ақалақь ҳалаԥсоуп,
Шәымҭаказ, ԥсцамҭаказ,
Ҳахьӡ ҳәаны ҿуҭыр,
Ҵхыбжьонтәи ацәашьқәа реиԥш ҳакуеит. Ақалақь ҳадлаԥса
Аԥхыӡ изазхәыцӡом,
Иахашҭуеит аԥсҭазаара,
Тәым қалақьк абла хнакуеит. Иасымшагь лаҵамзами,
Адгьыл ҳалалзар.
Шьоук ргәеисыбжь ҳнацрыхны, Ақыҭақәа ажәлеиԥш ҳарҟьеит. Иныҳәазааит адгьыл,
Зхатә хьаақәа инархыҳәҳәо, Дныҳәазааит ан,
Нахьхьи џьара ҳажәла ҿлырпуеит.
Ари ажәеинраала апоет илирикатә гәҭахәыцрақәа рлагамҭак еиԥш сахәаԥшуеит сара. Иара анцәырҵ инаркны автор иқәлацәа зегьы ҳгәы арахәыцқәа иркьысит. Зыбжьара ҳцо-ҳаауа ҳабжьаз ҳқыҭеи ҳақалақьи реимадара, реинырра ҳазнархәыцит. Азҵаара ахаҭа, иага ахыҵуазаргьы, иахьагьы ишҿыцыц иҿыцми!
Абас дышқәыԥшыз зфилософиатә дунеидкылашьа аԥхьаҩ инырыз апоет анаҩстәи иажәеинраалақәа рҟны ари алирикатә лагамҭа еиҳагьы иҿиеит, иҩныҵҟатә дунеи еиҳа ицәыригеит. Апоет ифилософиатә хәыцрақәа рҿы аҭыԥ рацәа ааныркылоит аамҭеи, аԥсҭазаареи, аԥсреи, урҭ рҵаки реимадашьеи рызҵаарақәа:
Аха иааиуеит имыццакӡо, Ашәшьыреиԥш, ҭынч, Зегь рыхәҭаа назыгӡо, Исылыршәшәо сымч...
Аҵх аарла иааимыггоит, Ишәаҳашт шьыжьы... Аҵла анкаҳауагь игоит Знык абжьы...
(«Схьаақәеи сгәалақәеи еизыкәкәан»)
Ажәеинраала асахьаркра даара иацхраауеит аԥсра ашәшьыреи аҵла ашьҭыбжьи реиҿырԥшра. Арҭ амифологиатә дунеидкылашьа иатәышьҭроу метафорақәоуп.
Ауаҩы ихдырра ахьзымнаӡо аԥсҭазаара амаӡақәа ируакуп уи иеҵәа анкыдшәо ахьизымдыруа, убриоуп иара даазгогьы, ахара дзырԥшуа, анарха изҭо. Аԥсуаа рмифологиатә дунеихәаԥшышьаҿы еиуеиԥшым аҳәамҭақәа зхылҿиаауа абри ахшыҩҵак ҳахьнарԥшуеит ажәеинраала «Ажәҩан снаҵаԥшуеит сышшәо...»:
Уаҩ изымдырӡо маӡоуп, Жәҩан ҳхакнаҳауп иҭыууа.
230 Аеҵә зҿырымҭуа убриазоуп,
Уахьтә иандәықәло икаууа... Даҽаџьарагьы апоет ихы дазҵаауеит:
Сыҟоу, сыҟаму сара,
Адунеи саларсу асалеиԥшҴ.. Зынӡа иааигәоумашь сыҿҳәара, Сиеҵә кыдшәан хланҵы изҭалеиҴ.. Уи са снаҵаххны исызкуам,
Сымч абақәхо, заа иҿшәазар... Уаҳа аӡә илаԥшгьы хнакуам, Инасыԥуп, шәгәы иҭашәазар...
(«Сыҟоу, сыҟаму сара»)
Аԥсҭазаара ахьанҭара, ауаҩы иԥсы ҭанаҵы ихачҳара, ахра иаҿоу дышиеиԥшу ҳазирхәыцуеит апоет:
Ашықәсқәа иргом сгәырҩақәа, Ашықәсқәа иниакәкәа ицоит, Апыҟҟаҳәа инеиуеит аҽқәа, Иаалырҟьан ишызбо ихәжәоит...
Ари адгьылаҿ смааит ҽырбара, Нхаҩҵас арыц ласҵалап, Сышьҭахьҟа схьаԥшрым сара, Ахра иаҿоу еиԥш, сцалап...
(«Ашықәсқәа иргон сгәырҩақәа»)
Апоет иажәа амагиатә мчхара шамоу, Анцәа ихаз ииҵәахыз ажәа ашьҭалара атәы аҳәоит ажәеинраала «Сгәы иҭаз сҳәеит ҳәа сгәырӷьаҵәа»:
Шьҭа убригь сашьҭаз сыҿҟьаса, Шьҭа ажәак сцәыӡны сызтәаӡом, Саԥхьа ииаст аҷыҷмаса,
Аха Анцәа исимҭаз – сызгаӡом...
Ажәеинраала алирикатә фабула иугәаланаршәоит аԥсуаа Аԥсны шроуз иазку амифологиатә ҳәамҭа, иара убас Ажәеиԥшьаа рашәа иалоу цәаҳәак – «Иумфац-иумжәыц ҳадумгалан!»
Ажәа аԥшаара дашьҭоуп апоет егьырҭ иажәеинраалақәа рҿгьы:
Исырхеит шысҳәоз ашьҭа, Иҭамлагәышьеит сашҭа, Исхәымхаз ажәак, исыцәцаз...
(«Сгәы иҭоу зегьы сҳәаанӡа»)
Даҽаџьарагьы:
Аџьықәреи еиԥш, ажәагь ԥсаҟьаны, Еилыршәшәатәуп.
Нас уамеигӡакәа иҟьаны, Илаҵатәуп.
Адгьыл иоуҭаз ахаан иԥсӡом. Мышкызны иаап.
Ажәа еиӷьу акгьы ииӡом, Ҳаиқәнархап...
(«Аџьықәреи еиԥш, ажәагь ԥсаҟьаны»)
Апоет исахьаркны иааирԥшуеит аиаша еицакшьа шамам, иҭаршәны изҵәахызгьы ианиҭаххо ишиҿаԥхо:
Алыӷәра иахьықәыз днықәыххызар, Ииҳәо иҿамшәауа даанхеит,
Абар, алакәҵәҟьа уҭахызар, Ицырцыруа, ахьеиԥш инеиҿаԥхеит!..
(«Ус дышнеиуаз џьара икаршәны»)
Аԥсҭазаара афилософиа еилыхха изныԥшуа аԥсуа жәаԥҟа «Ацәгьеи абзиеи рышьхәа еивҵоуп» иахылҿиаауашәа иҩуп ажәеинраала «Уи дҳамамзар...»:
Ишәарҭагәышьоуп, Ацәгьеи абзиеи Еишьҭанаҵы, Ҳгәыӷлагәышьап, Абзиа ашьамхқәа Ӷәӷәанаҵы...
А. Лагәлаа ибзиабаратә лирика анарха шаиуаз ҳнырхьан данқәыԥшӡазтәи иажәеинраалақәа рҿгьы. Убырҭ рахьтә усҟантәи аамҭаз зегь реиҳа сгәаҿы инеиз иреиуоуп «Бан илабҳәоиҴ!»:
Бан илабҳәои, шьҭа базхәыци, Рацәа ббааӡеит, ббааӡа!
Ҵла базыхьчом, бзымҩахыҵи, Аҩны бааӡеит, бааӡа.
Ақәа иапҟеит бӡамҩа аԥхарра,
Аха амца ацроуп.
О, издыда, инҵәаша, ахара, кәынроуп, уи гәӡроуп.
Быхцәы ибҿалаз мцаны искьысааит, Шьҭа бҭыԥҳауп, бҭыԥҳа!
Цәыкәбар хьшәашәак быкәа иҭысааит, Агьаурым, ичҳа.
Мацәысеимҟьаран блак бабоума, Зынӡа иаапкит ақәа.
Анаџьалбеит, ажәҩан бгоума, Шьҭа ухкәа, ухкәа!..
Абри ажәеинраалаҿы рхы ркызшәа збоит апоет ибзиабаратә лирика ихадароу асахьаркыратә ҷыдарақәа – ацәаҳәақәа рыххашьа, урҭ рритмикеи ринтонациеи уҳәа. Апоет абзиабара ицәырнаго агәеибафарақәа, ацәанырра ҵаулақәа иԥшқараху ажәала, ашәала раарԥшра дақәшәоит. Арҭ ажәеинраалақәа рпоетикатә лексикаҿы еиҳа лассы-лассы ицәырҵуа ажәақәа (ақәа, асы, акәараҷҷа, абаҳча, амза, ааҵра, ашьац, аҭәа, аҵкы уҳәа) рымаӡа, рсимвол акыр ирхәмаруеит апоет.
Аԥсуаа рфольклор ибзиан иадыруа амҵарсра амотив иазҷыдароуп аԥҳәызба аҽыхәда дықәкны лгара. Абри асахьа ааугәаланаршәоит А. Лагәлаа иажәеинраалак:
Сҽеиқәа ахәда бнықәкны, Аԥырцәқәа рыла бҿасҳәеит. Ахааназ быхьыӡ нықәны, Бшысымԥсахуа басҳәеит!
(«Аԥырцәқәа рыла бҿасҳәеит!..»)
Ҳарзыӡырҩып аԥҳәызба лзыԥшра, агәыхыҭ-хыҭра иахылҵуа ацәаҳәақәа:
Бымнеиӡеит, бымнеиӡеит, Бымнеиӡеит, сыбжьеит. Уи ҳацҳагь бамеигӡеит, Амаакыра хәыҷ ԥҵәеит!..
(«Бымнеиӡеит, бымнеиӡеит...»)
Мамзаргьы:
Амза карахеит, ажәҩан карахеит, Рыԥсы ӡаны лдәылҵра иазыԥшуп. Ацәа далахеит, ацәа далахеит, Арԥыс игәы ахчнызеиԥш ишуп.
(«Амза карахеит, ажҽҩан карахеит»)
Апоет ибзиабаратә лирикаҿы еиҳагьы иубарҭахоит иметафорақәеи еиҿырԥшрақәеи рсахьаркыратә мчхара:
Шьацк ҳнылаиеит, лыԥсы ҭыхуа, Сыԥсы ҭыхуа.
Абҳәа-еимаҷаҷ еиԥш, ҳаузеидымхуа, Ҳаузеидымхуа!..
(«Абҳәа-еимаҷыҷ еиԥш, ҳаузеидымхуа»)
Иара убас А. Лагәлаа ибзиабаратә жәеинраалақәа еиҳа ирызҷыдароуп ажәақәа, ажәеидҳәалақәа, ацәаҳәақәа реиҭаҳәарақәа (џьара-џьарагьы иаамыцхәцәоума уҳәо). Уи архәмарра, акаламбур иахылҵуеит абзиабара ашьҭыбжь, ахатә музыка:
Изакә қәоузеи, анаџьалбеит, изакә қәоузеи, Изакә қәоузеи, анаџьалбеит, иаҳзауз! Изакәқәоузеи, анаџьалбеит, изакәқәоузеи, Изакәқәоузеи, анаџьалбеит, иҩуа ицәыз!
(«Аӡӷабцәа рыхәмарра»)
Апоет даара иқәҿиоит қәыԥсычҳарак иахылҵуа алирикатә сахьақәа, аепизодқәа:
Уи дниаҟьеит, Амацәыс еиԥш, Дҵыс-ҵысуа, Анаџьалбеит, Насыԥ имоуп, Лара «дзысуа!»
(«Уи дниаҟьеит»)
Еиҳагьы ацәаҳәа ԥшқарахқәа рылҵуеит апоет аӡӷаб лҿала данцәажәо. Аԥҳәыс лпоезиа аҟазшьа змоу урҭ ажәеинраалақәа ссиршәа иуныруеит:
Арахь сҵәыуарцгьы сҭахӡам, Исҭахӡам.
Сылабжышқәа рыҩны иахӡам, Рыҩны иахӡам!..
Ҳа ҳабжьара зегь маӡан, Имаӡан.
Сгәысҽанӡамкәа днасыхьӡан, Днасыхьӡан!..
(«Днасыхьӡан...»)
Ашықәсқәа реиԥш, абзиабарагьы иамоуп ԥшь-аамҭак – ааԥын, аԥхын, ҭагалан, аӡын. А. Лагәлаа ипоезиа235 гьы шьҭа иаалаԥсо иалагеит ҭагалани аӡыни иртәу абзиабара асахьақәа:
Еиқәтәагәышьеит шьҭа сҳаиҭ-қәиҭ, Шьҭа сҳаиҭ-қәиҭ.
Асы еиԥш, лыччаԥшь сыцәӡыҭит, Исыцәӡыҭит.
(«Изурызеи, сыбла хкит»)
Абзиабара ӡыҭышам, иахылҵуа амцабз аҽеиҭанакуеит, акәымзар иара наунагӡа ишымцоу иаанхоит:
Сгәы сызхәыцуам, схы сызхәыцуам,
Са сзықәшәаз закәыҵәҟьоиҴ!
Зынӡа сыԥшқамзаргь, митәгьы схыҵуам, Макьана сымца хәыҵҟьоит!..
(«Сгәы дҭаӡамкәа, схы дҭаӡамкәа»)
Даҽаџьарагьы:
Ицоит аамҭа иԥырӡаны,
Шьоук ҽырбоит, шьоук ҳгәы хьыу-хьыууеит. Аԥаҩ иасуа еилаҽҽаны,
Ацәқәырԥ наҳкыларц ҳазыҩуеит!..
(«Ҩыџьа аӡӷабцәа ҽырбо»)
А. Лагәлаа играждантә лирикагьы ахы акхьан заатәи ирҿиамҭақәа рҟны. Уи злахацыркхаз иажәеинраалақәа иреиуоуп «Амҳаџьырра азхәыцра»:
Аҵла абӷьыцқәа ԥшьаала, ԥшьаала, Аԥша иама ицеит ихиаала.
Аӡы инырыр, афырҭын ҩынтуеит, Аҵла бӷьыцқәа шьҭа еилаҩынтуеит.
Анцәа ианриҭа урҭгьы харак, Ара изааӡом аҵла аԥхаррак.
236 Знык ианалаӡ аамҭа еиқәарак,
Ԥшьаала инықәшәеит урҭ сакарак.
Шьҭахьҟа идәықәлаз зҭыԥ иахыҵырц, Аԥслымӡ иажуан рышьҭа аныҵырц. Змахәқәа ирҿыӡааз шьаҭанкыла, Еиҿахәыҭ-хәыҭуан рхы неидкыла:
– Ҳаԥсра ԥсразма, аԥша ҳаршәазҭгьы, Аҵла амҵаҵәҟьа ма ҳкашәазҭгьы –
Адгьыл цәҳәыра аҭыԥ рмаабын, Аҵла бӷьыцқәа иаҳәон рааԥын...
Апоет анаҩстәи ирҿиараҿгьы амҳаџьырра – аԥсуаа иреиҳаӡоу ртрагедиа – иазикыз ажәеинраалақәа маҷым. Амҳаџьырра ижәлар зҵанаҵаз агәырҩа хьанҭа, ахьаа иахьатәи иажәеинраалақәа рҿы еиҳагьы иҵарны илсуеит. Апоет мшын-нырцә иҟоу иашьцәа Аԥсныҟа дрыԥхьоит:
Шәгәырҩа хьанҭа иаҵаз амшын ду цәқәырԥеит,
Шәшьапышьҭыбжьқәа згәалашәоз шәыдгьыл шәабеит:
«Абраҟоуп дахьыҟоу шәашьа, шәа шәҭынха, Шәдәықәла шьҭа аҩныҟа, Аԥсныҟа шәеиха!..»
(«Аԥсныҟа шәеиха!»)
Даҽаџьарагьы:
Ашьхыҵә ангыло еиԥш, шәгылеит шәара, Уаҳа «шәзыртәоз» уаҩ дҟамлеит. Шәышьхымзаҭра араҟа иаанхеит – Аԥсынра, Шәара уаҟа махәыкаҿ шәкақәхеит...
(«Ацҳақәа шәрықәла»)
Апоет ижәҩангәашәԥхьараха изааиз арҭ ицәаҳәақәа, сгәанала, апоезиатә метафора хаҭақәа ируакуп, иреиӷьӡоу илирикатә еимгеимцарақәа ирхыԥхьаӡалатәуп.
XX ашәышықәса анҵәамҭазы ҳажәлар зҭагылаз арыцҳара иахылҿиаауеит А. Лагәлаа иажәеинраалақәа акыр. Ари аибашьреи аибашьра ашьҭахьтәи Аԥсни аԥсуааи ргәаҟрақәа еиуеиԥшым аганқәа, аҵкарқәа сахьаркыратә ажәала ицәыригоит апоет. Ҳаԥсадгьыл зхы ақәызҵаз аҵеицәа рхьаа игәы иҭынҵәом, иахьеи-уахеи даргәаҭеиуеит:
Ақәа леилааит, ԥшьаала, ԥшьаала, Ақәа леилааит.
Ҳаԥсадгьыл хәыҷ ихьчоу шәшьала, Саргәаҭеилааит...
(«Ақәа леиуит...»)
Апоет аԥсадгьыл ахьаа цәыригоит афористтә лирика аҳәаақәа ирҭагӡаны, фабула змам лирикатә сахьала:
Ҳа ҳаԥсадгьыл ус Анцәа ишеит: Иԥшӡазарц азыҳәан есқьынгьы, Ишәарҭазарц азыҳәан иахьагьы, Ҳаилаҵәаларц азыҳәан еиҳагьы, Ҳа ҳзыхшаз убас азы ҳихшеит...
(«Ҳа ҳаԥсадгьыл ус Анцәа ишеит»)
Даҽаџьара:
...Сеидрума, сеидрума ус ҳнаскьалап, Сеидрума, сеидрума иаҳԥеиԥшу. Ҳаԥсадгьыл хазына – ахьы зҭоу акәалаԥ, Анцәа иҳазкаиршәт иахьаҳзеиԥшу...
(«Ҳашьҭа еимаԥсома, инхома ҳазҿыз»)
Ас иҟоу апоет иажәеинраалақәа ҳаамҭа агәы ргәеисыбжьуп, иахьатәи амш аҳәаақәа ирҭакуп:
...Аҿаҭахьа сықәуп сара,
Исыхәҭоуп уи сааҟәымҵкәа исҳәаларц. Хақәиҭрак абаанӡа Аԥсынра, Ацәацәашь саҩызан сбылларц...
(«Акалашәа иҟалеит иахьа ауаа»)
Апоет играждантә лирикаҿы ахҭыс дазымԥшцәакәа, дадымхалацәакәа, аамҭа иақәҿиҭуеит, ианакәзаалак аԥсҭазаара иԥнашәо ҳаԥсадгьыли ҳажәлари рразҟы дазхәыцуеит. Уи азы, иуҳәар ҟалоит, иажәеинраалақәа иахьатәиқәоуп, аамҭа иалхуп ҳәа. Заҟа ираамҭаны иҳәоузеи арҭ ацәаҳәақәа:
Маҷк ауп ирҭаху, ҵаны, Ҳашьҭахь иааиуа. Ҳажәеи ҳуси еилаҵаны, Ҳхы ҳаиааиуа...
(«Ҳхы ҳаиааиуа...»)
Рлирикатә композициа аганхьалагьы А. Лагәлаа иажәеинраалақәа еихушар ҟалоит хԥаны: зфабула неиҵыху, зфабула ааркьаҿу, афабула змам алирикатә сахьақәа ҳәа. Уи ипоетикаҿы ицәырҟьа-цәырасуа иубоит еиуеиԥшым (европатәи, мрагылартәи, мраҭашәаратәи уҳәа) апоезиатә цәаҩақәа, аформақәа. Ихадароу, апоет, дзызхьаԥшуазаалакгьы, ирҿиамҭақәа иара ихатә цәаҩа риҭоит, иажәеинраалақәа аԥсуа цәа рхоуп, иара ицәажәашьа, иҳәоуртәашьа рныԥшуеит. Апоезиатә форма аганахьала апоет иҿыцӡаз, зда ҟамлацыз акы алеигалеит аԥсуа поезиа узҳәом, уи дагьашьҭам иара. Аус злоу, атрадициатә классикатә ҩышьа форма аҳәаақәа иҽырҭагӡаны, иара ихатә лирикатә дунеи аартышьа дақәшәеит. Уи аклассикатә жәеинраала убысҟак иааигәаны инапаҿы иааигеит, ииҭаху аирҳәо, ибаҩхатәра иатәышьҭран иҟалеит. Атрадициатә фольклортә пластикеи алитературатә лирика апластикеи ҟазарала еиласоуп, еиҿыбаауп
апоет илирикаҿы. Даҽакала иуҳәозар, уи ифольклортә дырреи илитературатә дырреи ибзиан еиныруеит, ихеибарҭәаауеит, ишьҭибахуеит.
Зҭәымҭа иҭагылоу апоет, апрозаик А. Лагәлаа (макьана «иҭәымҭахь дабаҟоу!»), ирҿиаратә насыԥ хароуп, ихараӡоуп, апоезиа амаӡақәа иныруанаҵ, ажәеинраала аира дахҭыгәлонаҵ. Ааи:
Цәгьала иссируп ажәеинраала, Уанахҭыгәлауа аира!
(«Ажәеинраала ааирц хаала»)
◦ҴҬҬԥ◦
ҶҴ. «О, АФ ЗЫСША ХЫНҨАЖӘА!..»
(В.Л. Аҵнариа 60 шықәса ихыҵра иазкны)
Владимир Аҵнариа – аҭҵааҩы...
Владимир Аҵнариа – алитературатә критик... Владимир Аҵнариа – апоет, аиҭагаҩ...
Иарбану ихадароуҴ..
Дарбану иараҴ..
Ихадароу абри абри ауп ҳәа аҭак аҟаҵара уадаҩуп.
Избан акәзар арҿиаҩы ирҿиара арҭ ахкқәа зегьы рҿы дхаҭәаауп, дҵаулоуп. Аха усгьы, сгәанала, В.Л. Аҵнариа ирҿиараҿы апоезиа аԥхьатәиуп уҳәар ҟалоит. Аҭҵаара хықәкыла иҽазикит аҵарауаҩ, апоезиа иара ициит. Насгьы иҭҵаамҭақәа рҿы игәи, ихшыҩи, ицәаҳәақәеи ас еинзраалаз ицәа иалоу апоезиатә баҩхатәра ахаҭоуп. Даҽакала иуҳәозар, В.Л. Аҵнариа-апоет дыҟамызҭгьы, асҟак иҵаулоу В.Л. Аҵнариа-аҭҵааҩы дзыҟамларгьы ауан.
Апоет ихы дазҵаауеит:
Рҳәатәы шԥеиқәшәо, ишԥеинаало Ааԥыни, адгьыли, ақәеи!
Ус еинаалоушь сажәеинраалаҿ, Сгәи, сыхшыҩи, сцәаҳәақәеиҴ
(«Ишԥассиру излеицәажәо...»)
Еинаалоит, аха ишԥеинаалои! Апоет иажәеинраала иара ихаҭара оумашәа еиԥшуп. Иара иҭеиҭыԥш еинаалеиԥш, еинаалоуп, игәы раз еиԥш иразуп, ихшыҩ ҵаулеиԥш, иҵаулоуп иажәеинраалагьы.
Традициала В.Л. Аҵнариа ипоезиа, иара икритикатә статиак аҿы иҳәахьеит еиԥш, Кәтолтәи апоезиатә школа иатәуп, И. Коӷониа ду итрадициақәа ирхылҿиаауеит. Аха ахыҵхырҭа ахаҭа атәы ҳҳәозар, апоет ипоезиа адацқәа ахьыԥшаатәу, агәыԥҳәыхш еиԥш, иҟырҟы зырхәыхәыз иаб – ажәабжьҳәаҩ ҟаза – иажәаҳәаҿы акәзар ҟалап. Апоет иаб Леуа Ҵнариа джәабжьҳәаҩ дуун, дцәажәаҩ ҟазан. Уи иҿцәажәахьан – Ц.Н. Бжьаниа, А.А. Аншба уҳәа – аӡәырҩы аҵарауаа. Иахьагьы В.Л. Аҵнариа иаб иажәабжьқәа игәаларшәан иҳәалоит, иаб ифольклортә пластика, ифольклортә поетика ҟазарыла ирҿиамҭақәа ирныԥшуеит. Аб ифольклортә традициа адунеитә классика аҩаӡарахь дханагалт аԥа.
Адунеитә классика анысҳәа, В.Л. Аҵнариа ирҿиаратә лаԥшҳәаа наӡеит ажәытә бырзенцәа р-Софокли, анемеццәа р-Ҳаинеи, р-Гиоҭеи, аурысцәа р-Пушкини, р-Тиутчеви, р-Фети, р-Блоки уҳәа ртрадициақәа рҿынӡа. Урҭ рырҿиамҭа лыԥшаахқәа жәпакы аԥсуа доуҳа, аԥсуа сахьаркыратә пластика ишазааигәаз ибеит, аԥсуа ажәа аԥсы рхеиҵеит, ирышьашәалаз апоетика рзиԥшааит.
Сара излагәасҭаз ала, апоет илирикатә тематикаҿы хадара руеит абзиабаратә лагамҭеи афилософиатә лагамҭеи. Бжаџьара арҭ аҩ-лагамҭакгьы еиццәырҵуеит, аки-аки хеибарҭәаауеит.
Апоет иметафоратә еиҿырԥшратә лаԥшҳәааҿы даара аҭыԥ рацәа рымоуп аԥсабаратә сахьақәеи, аԥсабаратә цәырҵарқәеи, афольклортә поетикеи рхархәара. Урҭ рахьтә иаазгоит цыԥҵәахақәак:
Ашьацра цәажәоит аҷҷаҳәа, Аҳауагьы цқьоуп, иласуп. Амцхә аԥсҭазаара сгәы аҳәоит – Сыцқьоуп, сразуп, сҳаракуп!
(«Ашьыжьтәи аӡаӡа»)
Ажәеинраала шкәакәа – ажәҩан шкәакәа, Аҳәиҵәҳәа аеҵә ҿыпны иансҿаԥсо. Ажәеинраала шкәакәа – асы шкәакәа, Ианауа еимаҩны, сышьҭа еимаԥсо!
(«Ажәеинраала шкәакәа...»)
Бзиабароума, мшәан, сара Сгәаҵа иҭалазҴ
Иаҿуп, иаҿуп ақәарԥссара, Еиқәтәом аԥшалас!
(«Аԥшалас»)
Имдыдит. Иммацәыст. Имқәарԥссеит. Сыҵла абыӷьқәа цәаакӡа инасҿаԥсеит.
(«Адәыӷба арҵәааҳәа иҵәааит...»)
Ишыхәлара ихәлеит лассы, Агәырҩеиқәаҵәа цоит гагаҵас, Аччаԥшь шкәакәаӡа, цас, Ишлеиц илеиуеит асы.
(«Асоура»)
БабанӡацоҴ Сышԥабхьымӡо, Сагьыхынҳәуам ба бсыԥшаанӡа, Быхцәы хҵәаны – џьара бзымцо – Сыҩны ашьаҟа инаҵасҵаанӡа!
(«Ӡызлан»)
Аха гәыӷра ссирӡак сымоуп, Бнацәкьыс ԥшӡа ацҳа снарбап.
(«Сыԥшуп иаатрушь ҳәа аҷараҳәа...»)
Сгәанала, апоет иажәеинраалақәа рҷыда ҟазшьақәа ируакуп аепикатә ритмика. Урҭ ирхыҩуеит лоунытә иааҩуа аепикатә шьҭыбжьы. Апоет ирҿиаратә доуҳа анарха амоуп. Уи ԥсыс иахалеит нарҭааи Абаҭааи реиԥш афырхацәа рхаҿсахьа еицамкқәа аԥызҵаз, иахьагьы изырҿио аԥсуаа рлиро-епикатә гәеибафара, рархаикатә хәыцра, рхьаа:
Аӷа дақәлеит ҳахырӷәӷәарҭа, икылкаан ҳаԥсы ацарҭа, Иаҳгәыдиҵеит абџьар гәарҭа, ахымца ҳаиргарц, Абџьар аӷьараҳәа инкылан,
ҳажәҩа еибыҭан ҳара ҳжәылеит,
Ҳаԥсы мшаҭо аԥсра ҳаԥылеит, ҳаԥсадгьыл ду ҳахьчарц! Уаашәҩык еицыз ҳгәы мыҭрысит,
шьаҿак аӡәгьы иҭыԥ дахымсит, Иаблит сҩызцәа аӷа ихымца. Еиқәхаз сара аӡә соуп.
– Лахьынҵоуп, дад, лахьынҵоуп, лахьынҵоуп...
(«Слахьынҵа саԥоуп»)
В.Л. Аҵнариа ипоезиа зегьы леитмотивҵас иагәылсуеит ибызшәеи ихақәиҭреи рызхәыцра. Апоет иреиӷьӡоу иажәеинраалак аҿы ҵхыбжьонк, алакәаҿ еиԥш, иҭаауеит хҩык ашацәа. Иагьиарҳәоит Анцәа изишаз Илахьынҵа – ибызшәа, ма ихақәиҭра – руак шьҭеимҵар шамуа:
Схақәиҭреи сбызшәеи... Нас иреиӷьу, иреицәоу Дызусҭада издыруа, изшәахьадаҴ!
Алаламбатә сзызыӡбаз дарбан нцәоу:
Абызшәа – хақәиҭрада, ахақәиҭра – бызшәадаҴ
Шәарҭ ашьхақәа, ашлақәа, аԥшьақәа – ишәҳәа: Сбызшәада схақәиҭрагьы шхәарҭам,
Ацәқәырԥ еижәхыслақәа, арҩашқәа – ишәҳәа: Зхы иақәиҭу ибызшәагьы шшәарҭам!
Саркьалҵас еигәныҩуеит геи-шьхеи рыбжьы, Игылеит ауаатәыҩса иҳабжьарц:
– Зхақәиҭра зымпыҵҟьаз ишьҭихуеит уаҵәы, Хнырҳәыгас уи иамаӡоуп абџьар,
Аха ашьха цеицеиқәа анаҟәоу рҿабар, Иазыруеи ирхылаԥшу жәҩангьыҴ Арҩаш қәсыԥақәа рыхәлымшәа ҭҩаар, Агәеисра иаҟәыҵып амшынгьы.
Ижәдыруаз, шәдаракәац адгьыл ианыҵт – Ажәада иҟам ҿахәҳәашьа,
Бџьарымцагь ахәом, иӡит ианыӡ – Абызшәа иамам хнырҳәышьа.
(«Ҵхыбжьон зны...»)
Ӡи-мцеи ирылган иааҳго ҳаԥсшәеи ҳаԥсадгьыли рҭоурыхи рразҟи ас урыззырхәыцша даҽа цәаҳәақәак рыԥшаара уадаҩзар ҟалап... Иахьа, ахақәиҭра ҳанаҿыхәа ашьҭахьгьы, еиҭаҿыцхеит ҳмилаҭтә хдырра иасимволу ари ҳлахьынҵа азҵаара: «Абызшәа – хақәиҭрада, ахақәиҭра – бызшәадаҴ..»
Апоет ицыршаз ибызшәа – иблагә, ихы, иԥсы – аницәыӡ, ихақәиҭрагьы ыӡит наӡаӡа:
Акаамеҭ ззырҳәо ҟаларгьы
(Ус еиԥшгьы анцәа ҳҭоумырԥшын!), Машәырны саӡәыкны сеиқәхаргьы, Сҵаа-ԥшаауа са снаҵысрын –
Иқәблааз геи-шьхеи сырхысны, Аԥсышәак ахьырҳәо снаӡарц, Ӡи-мцеи ирзымгаз насыԥны Аԥсуак инхарҭа сыԥшаарц.
Сизаԥхьап аԥсуа жәеинраалак, Илеи-ҩеиуанаҵ уаҟа сыԥсыԥ, Аԥсышәала ҳшеицәажәо хаала, Ҳаԥсуазаргь, ҳшаԥсуаау ҳаԥсып.
Аԥсшәа! Исыцыршаз сажәа, Гәыԥҳәыхшҵас изырхәыхә сҟырҟы,
Ԥсра-ӡра зқәым жәлар ражәа, Уара сыблагә, схы, са сыԥсы.
(«Аԥсшәа»)
Апоезиа ақәра амаӡам. Қәрала дыҟаӡам апоетгьы. Иуаҩыбжара дынхықәгылт ауп В.Л. Аҵнариагьы. Иахьа иҩызшәоуп ишуаҳауа уи абарҭ ицәаҳәақәагьы:
Са сааԥынра иахьа сҭагылоуп, Сҭагалара саԥхьаҟа ишьҭоуп.
(«Са сааԥынра иахьа сҭагылоуп...»)
Макьана «зҭагалара» заԥхьаҟа ишьҭоу Владимир Аҵнариа игәаласыршәарц сҭахын апоет ду 60 шықәса анихыҵ, дааԥышәырччан ииҳәаз:
О, аф зысша хынҩажәа, Ирацәамзаргь, мап, егьмаҷым. Уажәа бџьарҵас еиқәыршәа, Уаршлаӡаргьы, уаҳа акгьамчым!
◦ҴҬҬҭ◦
№№. АШЬАНҴА-УАА РЛАКҬА
Аԥсуа литератураҿы макьана имҿиац ахырхарҭақәа ируакуп асахьаркыратә фантастика. Уамашәа иубаша, ҳфольклор ҳәаа змам афантастикатә, амифологиатә ԥсабарагьы ара иныррадахеит. Уи азы ажурнал «Амцабз» ианылаз апрозаик Даур Занҭариа иповест «Ашьанҵауаҩ» («Амцабз» 1989. Ҵҭ–ҴҶ; 1990. Ҵ–Қ) лагамҭа бзиоуп ҳәа сыԥхьаӡоит ҳаԥхьаҩцәа хәыҷқәа рзы мацара адагьы, иааидкылан ҳсахьаркыратә литературазгьы.
Аповест аҿы иаабаӡом аԥхьаҩцәа хәыҷқәа еиҳа еилыркаап ҳәа афабула армариацәара, ма ахҭысқәа апримитивтә цәажәара аҟынӡа рылбаагара. Уимоу, аԥхьаҩ қәыԥш ари аповест еиликаарц азы аԥхьаратә культура имазароуп. Уи иагьацәшәатәӡам. Сгәанала, аԥхьаҩ аԥхьара даналаго инаркны асахьаркыратә литература аԥсабара хаҭа инырроуп. Ус акәымкәа, сахьаркырала илаҟәу аҩымҭақәа рыла ҳаԥхьаҩ қәыԥш иҟырҟы ҳархәыхәыр, нас аԥхьаҩ ҟәыш дҳазҭодаҴ
Исымҩатәны исҳәоит (ари даҽа зҵаароуп, ҳәарадаҬ: Иахьа аԥсуа ԥхьаҩ иинтеллект зынӡа илаҟәу аҩаӡараҿы иахьыҟоу иара ихаҭа мацара иауихараху. Ҳашәҟәыҩҩцәа џьоукы, ани ҳаԥхьаҩ иҩаӡара иақәыршәан аҩра иаманшәалоуп азы, ргәы ҭынчуп. «Иуҩыз мариацәаны еилышьуп» уҳәар, «ҳаԥхьаҩгьы даагәоуҭалароуп» ҳәа аауҿеикуеит. Ус сҳәеит ҳәа, ҳаԥхьаратә культура аҭагылазаашьа ааизакны уаназхәыцуа ауп, акәымзар сахьаркыратә интеллектла, баҩхатәрала иҩу аԥҵамҭа иаԥхьо
дыҟамкәа, дышԥаҟам. Акритик идагьы, аԥхьаҩ ихаҭа хара имгакәа иҳәап ҳәа сыҟоуп: «иазхоуп апримитивра, иабаҟоу аестетикатә гәахәара, ахшыҩҴ» ҳәа.
Абри аганахьалагьы, Д. Занҭариа ифантастикатә повест акьыԥхьра шьаҿеихгара бзиоуп ахәыҷқәа ржурнал азы ҳәа сгәы иаанагоит.
«Ашьанҵа-уаҩ» аперсонажцәа реиҳараҩык рпрототипцәа (Мушьни, Нина, Мирод, Руслан, иара автор ихаҭа уҳәа) ихыҭхәыцӡам, реалла иҟақәоу роуп. Уимоу, ԥыҭҩык рхатәыхьӡқәагьы имԥсахӡеит, ахҭысқәа ахьымҩаԥысуа аҭыԥгьы (Хәаԥ ақыҭан) ҿыц имыӡбаӡеит автор. Аповест аҿы афантастикатә ԥсабара ҟазҵо абарҭ «аҿатәуаа» аҳаԥаҿы ирынио ашьанҵа-уаа («ажәытә-уаа») роуп. Ҵабыргуп, асахьаркыратә рҿиамҭазы аперсонаж ипрототип реалла дыҟоу, дхыҭхәыцу апринциптә ҵакы амам аԥхьаҩ изы. Аха араҟа имҩаԥысуа ахҭысқәа убасҟак иԥсҭазааратәқәоуп, абанҭ ашьанҵа-уаагьы, Мушьнии Нинеи уҳәа реиԥш, иааигәаны аԥхьаҩ идикылоит. Апрозаик иҟазара ахьааԥшыз, афантастикатә, анашанатә хҭысқәа аԥсы рхеиҵоит, иԥсҭазааратәқәан иҟаиҵоит. Ара лаԥшҿаԥшы ицәырҵуеит алитератураҭҵаараҿы «амагиатә реализм» ҳәа изышьҭоу асахьаркыра-рҿиаратә методика аелементқәагьы.
Аповест хыхь-хыхьла иаԥхьаз, имарианы издызкылаз аԥхьаҩ ари апрозаик иахьеи-уахеи дзыдгылоу ауаа ирызку пародиоуп, еиҩызаратә шаржуп ҳәа игәы иаанагар ауеит. Мап, апрозаик иаԥиҵеит зыхшыҩҵаки зформеи нагӡа-аагӡоу асахьаркыратә рҿиамҭа – афантастикатә повест. Ареалтә прототипцәа аҩымҭа еиҳагьы аԥсҭазаара иазааигәартәуеит, аԥсы ахарҵоит. Уимоу, арҭ апрототипцәа сахьаркыра-поетикатә хархәагақәак раҳасабала ауп ишеилкаатәу иаку аилазаара змоу аԥҵамҭа асахьаркыратә системаҿы.
Аповест аперсонажцәа хазы, афабула иаҟәыган рсахьа ҭыхӡам. Урҭ рхаҭарақәа ахьаабо ажәабжьеиҭаҳәараҿоуп, ахҭысқәа ирылакны ицәырҵуеит. Дасу рхатә хаҭара, рхатә ԥсабара, ҳхы-ҳгәаҿы излаанхо рхатә цәаҩақәа рымоуп.
Ҩынтәны еилоу ахьӡ змоу Нур-Камидаҭ ижокеи-еиқәа, имидал цырцыр уҳәа, аӡәы дилаҩашьом. Ҩынтә ԥҳәыс дааигахьеит, иара уажәгьы аҳәса дрызгагоуп. Ашьанҵа-ҭыԥҳаҵәҟьагь дымҵарсны диган, Минадора лыхьӡиҵеит. Дангәамҵуа иаргәҵысҭаҿ ихахәы лассыласс дацрыхоит. Нур ҳәа иоуҳәар, Камидаҭ ауп са исыхьӡу иҳәоит, Камидаҭ уҳәар, мамоу, Нур ауп сыхьӡ иҳәоит. Мушьнии Нинеи зус бзиан издыруа археологцәоуп. Мушьни маха-шьахалагьы дыӷәӷәоуп, геи-шьхеи акы дыннакылом. Мирод еиҳа иҟазшьа ҭынчуп, асенсациаз иаазгьы, «уахь иухәаша ҳәа акгьы ыҟам, Аҷи, дад. Уи аасҭа улеи аҩныҟа, шәишәик шәҿасҵоит» ҳәа реиҳәоит. Мироди Руслани ашьанҵа-уаагьы даҽакала ирзыҟоуп. Урҭ дара «ирыжәлантәқәазаап» («Гәыжә Ԥсы», «Гәыжә Ԥха»). Гәыжә Ԥха Камидаҭ данымҵаирс, «изабалак диаҳҭома ҳахьшьа» иҳәеит Руслан. Уи «ажәытәрақәа гәхьааган иман азоуп ақыҭахьгьы дзааз. Ҳахьшьа ҳәоуп ишиҳәазгьы, Ҭырқәтәыла инхо ахҷыԥсаа рцәажәашьала». Ашьанҵа-уаагьы ус акәзаап ишырҳәо. Урҭгьы рхатә ԥсабара рымоуп, аԥсшәа ануарҳәо иааудгылан инауцәхас-аауцәхасуеит. Аповест аҿы Камидаҭ илақәаҵәҟьагь рхымҩаԥгашьа даҽакы еиԥшым, иҟәышқәоуп.
Сара аповест санаԥхьа, раԥхьаӡа иргылан схызхыз, сызтәызтәыз уи асиужетеиҿартәышьа, ахҭысеибаркышьа ауп.
Ҳсахьаркыратә литератураҿы ишьақәханы иҟоуп итрадициатәу аҽцәыргашьа, ҳала зышьцылахьоу, ишаблонхахьоу апоетика. Д. Занҭариа убри идырххахьоу, еиҭадырххахьоу, инадырҳәхьоу, иаадырҳәхьоу аҽаарԥшышьа дацәцарц, дакьымсырц даҿуп. Уимоу, уи дацәцахьеит уҳәар ауеит, иара ихатә ҽцәыргашьа, ипоетикастильтә цәаҩа злашьҭикаахьоу ала. Ирҿиараҿы иалкаау аҭыԥ амоуп аиумор, акомикатә стиль.
Апрозаик абри ирҿиаратә цәаҩа иповест «Ашьанҵауаҩгьы» ианыԥшит. Ажәабжьеиҭаҳәара аритм ацәқәырԥеиԥш иаацәырҵуеит, иҩхалоит, нас иааиԥхьбоит. Ахҭысқәа реиқәҳәаларҭа аҟынӡа ажәабжьеиҭаҳәара ҭынчуп. Ахҭысқәа реиқәҳәаларҭа иааркны рԥыртларҭа аҟынӡа ажәабжьеиҭаҳәара аритм ццакуп. Ахҭысқәа рԥыртларҭа нахыс ажәабжьеиҭаҳәара ҭынчуп. Ас еиҿкаау аамҭа-сахьаркыратә композициа аҩымҭа афабула еилыхха иҟанаҵоит.
Аповест афабула убас ҟазарала, иазхәыцны еиҿкаауп, имыцхәу, ма иазхом зугәахәуа акы ыҟам. Афабула аҩныҵҟа рхы еиларсуп ажәабжьеиҭаҳәаратә цәаҳәа хада ҟазҵо, еиҿызкаауа еиуеиԥшым ахҭыс ҟәыҵәа ссақәа. Урҭ зегьы бжам-ҽамны акәымкәа, инагӡа-аагӡоуп, иахьырҭыԥу еихаԥсоуп. Дара-дара реиԥшьразы автор ихы иаирхәоит еиуеиԥшым асахьаркыратә хьаҵрақәа, аремаркақәа. Иаҳҳәап: «Аха Нур-Камидаҭ ара дшааиз аадырразы ҳаахынҳәыроуп ҳашьҭахьҟа, Мушьни аҳаԥы данҭала, Нинеи иареи ахьеизынхаз аҭыԥ ашҟа». Мамзаргьы: «Ҳхынҳәып шьҭа амашьына Мушьни дынҭартәаны иандәықәлаз ашҟа».
Еиҭасҳәахуеит, ажәабжьеиҭаҳәара апоетика ауп аԥхьаҩ дызтәызтәуа. Убри апоетика ауп аҩымҭа афабула гәылзыршәо, афантастикатә ԥҵамҭа асиужет амагиатә ҵакы, амагиатә мчы азҭо, ахҭысқәа макьанагь рыԥсы ҭоушәа, ианыҟалаз иахьа шьыбжьаанӡа акәушәа узырбо.
Аповест диалогла, иԥиоу ажәаҳәа аформала ихацыркхоит (арыгь ҳлитература зышьцылахьоу ацәаҩақәа иреиуаӡам).
Нур-Камидаҭ археологцәа дрыхҭыгәлеит. Уи аҳаԥы дрыман иахьҭалаз, ашьанҵа-уаа рышьҭа ибеит. Абри аҭыԥ инаркны ажәабжьеиҭаҳәара ццакхоит, адетективтә форма аанахәоит. Иаатуеит аҭҵаарадырратә сенсациақәа, аилаҩеиласрақәа рыбӷьыц: археолог Мушьни ашьанҵа-уаа дрышьҭалеит; Мушьнии, Нинеи, Камидаҭи ашьанҵа-уаа ирықәшәеит; Камидаҭ ашьанҵа-ҭыԥҳа
дымҵарсны дигеит; Нина шасыс ашьанҵа-уаҩ диӷьычит; Мушьни Нина длышьҭалеит; ашьанҵа-ҭыԥҳа Нур-Камидаҭ дицәцеит лҭыԥ ахь, аҳаԥахьы дааит; Руслан аҭел данас, анеандертал даҳбоит ҳәа амузеи аҟынтә рыҽкынҵа иааит Аҷи Кьагәа-иԥеи Игор Антон-иԥеи, Тамшьынтә амаамынқәа зламҩаԥыргоз аспец-машьынала Серпантин Хәаԥ дкылст; Нур-Камидаҭ иаҳәшьаԥа дышьҭыхны аҳаԥахьы ддәықәлеит...
Ишаабо еиԥш, аповест аҿы ахҭысқәа ырццакуп. Фырҭынны аԥсабара иаалсызшәа, ухшыҩ иагәылсуеит. Аха афабула еиҿызкаауа абарҭ адетективтә сахьақәа рфинал ҭынчны, даҽа ракурск ала ихыркәшоуп. «Ашьанҵа-уаҩ» уаԥхьан уаналгалак, киносахьа бзиак уахәаԥшызшәа, ахҭысқәа убла ихгылоит. Аперсонажцәа абри ахҭыс лаԥшҵашәара, ахҭыс жәҩангәашәԥхьара ашьҭахь, ашьанҵа-уаа рлакҭа ианҭаԥшы нахыс ишанхеит, ҩныҵҟала рҽырыԥсахит. Аҭҵаарадырратә експеримент азы изышьҭаз анеандерталцәа рыблақәа ирхырбаалт, рлакҭа иҭыркааит ҳара «аҿатә-уаа» иҳацәцахьоу ацқьара, ақьиара. Ашьанҵа-уаа абзиараз ҳәа ҳәаны «аҿатә-уаа» ианырԥырҵ ашьҭахь, ақәаршҩы анахыслак аԥсабара шыцқьахо еиԥш, урҭ рдоуҳатә дунеи еиҳа иҵархеит, ицқьахеит. Ашьанҵа-уаҩ иҭихыз асахьақәа лакә дунеик рзаанартит.
Даҽаӡә иакәым, Нур-Камидаҭгьы «ихахәы арҳәра даҟәыҵит. Зегь реиҳа иџьоушьаша, ихьӡгьы рымеикӡом, Камидаҭ уҳәар, «аа, баба» иҳәоит, Нур рҳәаргьы – дхьаԥшуеит... Дҩеиуеит иара, аҳаԥы анҭыҵ Ахаҳә ду дхаланы днықәтәалоит хәылбыҽхала. Иҿырпынгьы абжьы аагоит игәыҭшьаагаха. Зыԥсаса Риҵа изцәагаз ахьча ҿырпын бжьыла ишҭигоз еиԥш, ҿырпын бжьыла дызлыԥхьо џьишьозар ҟалап ашьанҵа-ҭыԥҳа ӡара еихатыр».
Д. Занҭариа иажәабжьеиҭаҳәара аритми акомикатә ԥсабареи ирымараз абызшәа рзиԥшааит. Алитературасахьаркыратә фантастика иаҭаху, иацәеижьу апоетикеи астили аԥсуа бызшәа злашьцылам ала, абызшәатә уадаҩрақәа ҟамлашьа рымамызт. Убас, џьара-џьара апрозаик ицәаҳәақәа ырҵәицәан, мчыла иҟаҵоушәа иҟоуп. Иаҳҳәап: «Игәы иабеит Арԥыс, дҩагыланы дахьдәықәлалак: лада аума, ҩада аума, нада аума, аада аума – зегьынџьара иааҿахымҵәар шамуаз имҩа». Ара ажәеицааира «нада-аада» иԥҵәацәаны ахархәара амоуп.
Афольклор аҿы иҟоуп афантастика апоетикеи астили ирықәшәаша абызшәа, аха афольклортә фантастикеи алитературатә фантастикеи зынӡа еиқәшәом, еивыгоуп. Афантастикатә жәабжь нашанатә лакәым, уи даҽа сахьаркыратә ԥсабароуп иамоу. Аха усгьы аповест апоетика ианыԥшит афольклортә ԥсабара. Иаагозар, Нур-Камидаҭ ашьанҵа-ҭыԥҳа данааигои уи лхымҩаԥгашьеи асахьа Ӡызлан илызку амиф-ҵабырг угәаланаршәоит. Ҿырԥштәы заҵәык аазгоит: Мироди Руслани ашьанҵа-ҭыԥҳа дырбарц Камидаҭ игәашә ианаадгыла, «амра ашәахәа лықәҷҷо, ацалаҟьа дықәгылан лара. Дара лбаӡомызт. Ацалаҟьа дықәгыланы цыгәхыршәҭ ҟалҵон...».
Д. Занҭариа иповест «Ашьанҵа-уаҩ, акомикатә стили амагиатә ԥсабареи ирыбзоураны, афабула, иҟалахьоу ажәабжьк еиԥш, ҳхи, ҳахшыҩи, ҳцәаныррақәеи ирхьысуеит. Аха уи зегь рзы акәӡам. Аурыс философ И.А. Ильин џьара иҩхьеит: «Все лҩди делӷтсӷ на лҩдеҟ, живуҳих со сказкоҩ, и лҩдеҟ, живуҳих без сказки». Сгәаанагарала, Даур Занҭариа иповестгьы алакә ԥсабара зныруа ауаа роуп амагиатә гәахәара знаҭо. Алакә ԥсабара зыцәтәыму ауаҩы иагьизаԥҵомызт ари арҿиамҭа.
◦ҴҬҬҴ◦
№3. АԤСУА ШӘҞӘЫҨҨЦӘА ҾАРАЦӘА
РЫРҾИАРАЗЫ ЗҴААРАҚӘАК
Зегьы иаҳхьаауп ҳсахьаркыратә литература уаҵәтәи амш – аҿарацәа рырҿиара. 1980­тәи ашықәсқәа рзы ицәырҵыз аҿар (И. Аҳаш-ԥҳа, Л. Тәан-ԥҳа, В. ыҭанаа, В. Кәаӷәаниа, Е. Ажьиба, А. Лагәлаа, Д. Наҷҟьебиа, И. Хәарцкиа, Гә. Сақаниа-ԥҳа, Гә. Кәыҵниа-ԥҳа, С. Делԥҳа уҳәа убас егьырҭгьы) рырҿиара ушьҭа ахатә ҷыдарақәа шьҭнакаауа иалагеит. Абиԥарала иуҳәозар, арҭ Р. Смыр, Г. Аламиа, Р. Лашәриа, Д. Занҭариа, В. Занҭариа уҳәа ирыцнаргоит, ирышьҭанеиуеит.
Абиԥарақәа еихылҿиаауеит, доуҳала еимадоуп. Аиҵбыратәи абиԥара иаҵанакуа аҿар рырҿиара аԥхьатәи абиԥарақәа рырҿиара ацәаҩа еиқәнархоит, абжьы ахыҩуеит. Уимоу, зны-зынла иазааигәацәангьы иақәҿнаҭуеит. Апоезиаҿы еиҳагьы ихтуп ари анырра.
Аԥсуа жәеинраалазы аклассикатә ҩышьа форма традициатәхеит, аверлибр – ҿыцԥшьгарахеит. Аҩ-формакгьы ҳфольклор-сахьаркыратә поетика иацәтәымӡам. Актәи ҳпоезиатә бызшәа ашьцылахьазар, аҩбатәи – макьана ҳбызшәа асинтаксис алшарақәа рԥышәара амҩа иқәуп. Абри атенденциа хада аныԥшуеит апоетцәа ҿарацәа рырҿиарагьы.
Еилкаауп, арҿиараҟны шәага-загас иҟоу абаҩхатәра ауп, аҩышьа форма акәӡам. Аха шәазсырхәыцырц сҭахын даҽакгьы. Еихшәа-еизшәа аклассикатә формала иҩуп аԥсуа жәеинраала еизадақәагьы. Абри аганахьала, ԥсыуа поетцәақәак гәы зҵам рцәанырра ԥсадақәа аклассикатә форма еиҳа иҭаргӡоушәа збоит, иҭаргӡоушәа акәым, ус иҩу ажәеинраалақәа, ҭагалантәи абӷьыжә еиԥш, ирацәахеит. Ацәаҳәа ԥштәыдақәа шәага-загак анроулак, дәахьыла ажәеинраала рылҵуазар акәхап. Атрадициа ду змоу аклассикатә форма поетцәақәак (абжьаратәи абиԥарақәа иаадыркны аиҵбыратәиқәа рҟынӡа) рнапаҿы аепигон ԥшра аанахәеит, ажәеинраала еизадақәа ирформахеит.
Уи азы аклассикатә форма еиԥшым аҩышьа аверлибр, зых иақәиҭу ажәеинраала, апоетцәа ҿарацәагьы ахьазхьаԥшыз машәырны иҟамлаӡеит ҳәа сгәы иаанагоит. (Ара еиҳагьы иаргамахеит Г. Аламиа ирҿиаратә нырра.) Зых иақәиҭу ажәеинраала системак иаҩызахеит, дунеидкылашьа формахеит уажәааскьа иаацәырҵыз апоетцәа ҿарацәа Гә. Сақаниа-ԥҳаи Гә. Кәыҵниа-ԥҳаи рырҿиаразы. Агәҭахәыцрақәа ирхылҵуеит, лакә цәаныррала иҭаҳәҳәоуп урҭ ражәеинраалақәа. Аметафоратә лирика иара ахатә поетика амоуп. Иаҳбац, иҳаҳац абызшәа ахархәашьа, ҳзышьцыло аҳәоуртәашьа ара ишԥаҟамлеи ҳәа, есымшатәи ҳкатегориақәа рыла Гәындараа ражәеинраалақәа ирызнеитәым. Уи асахьаркыратә гьамадароуп иаанаго. «Дкәаԥӡа дшыҩуаз, лшьара дышԥақәҟьеи» иҳәеит поетк, Гә. Сақаниа-ԥҳа лажәеинраала ҿыцқәа аниба. Диашоуп апоет, «лшьара дықәҟьеит» уи, аха дықәымҟьар дзеиԥшраходазҴ «Сара Ӡызлан хеилаԥса» лҳәеит апоет ҿа лхаҭа. Ари рҿиаратә «хеилаԥсара» бзиоуп, сгәанала. Ҵабыргны, Гәындараа аҵх лакәқәеи аҭәҳәақәеи иргәылоуп рлирикатә матанеирақәа, рметафорақәа жәҩантәцәоуп. Рыгәҭахәыцрақәагьы, рцәаныррақәагьы, рбызшәагьы рхы иақәиҭцәоуп, иԥыртлацәоуп, инашанатәцәоуп. («У воображениӷ есть гори­ зонты» иҳәеит Г. Лорка.) Аха макьана ус иҟаз, ишнеишнеиуа изап, аԥсгаха раҳҭап. Ари раԥхьатәи ҽԥышәараз. Алирикатә ҿыцԥшьгарақәа ус ҳрыгәҭасыртә ҳаҟам ҳара макьана.
Баграт ду ипоетика иага ҳаиҽырбаргьы, ҳаиԥхыӡыргьы, уи маа дууп. Аха аԥхыӡгьы ҳалахацәеит. Ахатә мҩахәасҭақәа ылхтәуп, алирикатә мҩахәасҭақәа.
Аԥсҭазаара ганрацәала, ҵкаррацәала еилышьуп. Урҭ алитератураҿы раарԥшышьа аформақәагьы еиԥшхашьа рымам. Убри аҟынтә ҳсахьаркыратә бызшәа зышьцылам апоетикеи астили цәырҵырц иаҿызар, иџьашьатәӡам, ламырба наҟ иавстәым. Уимоу, сгәанала, еиҳагьы еиҷаҳан иазыԥштәуп, аҿиаха аҭатәуп. Избан акәзар ҳпоезиаҿы зых иақәиҭу ажәеинраала агәҭахәыцрақәа хаха ирыдҳәалоу цәырҵроушәа збоит сара. Агха рымоуп, сгәанала, агәҭахәыцрақәа рпоезиа ацәанырра агушәа, ихшыҩцәоушәа, ипрозатәушәа зыԥхьаӡо. («Он у нас оригинален, ибо мыслит» иҳәеит А. Пушкин Е. Баратынски изы.)
Убриоуп иҟалазгьы. Апоетцәа ҿарацәа ражәеинраалақәа арҿиаратә интеллект рыцәмаҷуп. Сгәанала, ахшыҩ зҵам ацәанырра татақәа рыла ажәеинраалаҩра анарха аиуам. Апоезиеи апрозеи еиныруеит. Апоезиа бзиа апрозатә хәыцрақәа алоуп, апроза бзиа апоезиатә цәаныррақәа шалоу еиԥш. Аха сара исҭахын апоетцәа ҿарацәа ражәеинраалақәа рҿы апрозатә хәыцрақәа иҵегь ирацәазар. Исҳәарц сҭахӡам, апоетцәа ҿарацәа ацәаныррақәеи агәҭахәыцрақәеи еиларҵом, арҿиаратә гьама змоу, агармониатә жәеинраалақәа рыҩуам ҳәа. Усҟан цәажәатәгьы ҟаломызт.
Аха рыцҳарас иҟалаз, ажәеинраалатә еиҭаҳәарақәа (повтор) рацәацәахеит аҿар рпоезиаҿы. Поетк иҿынтә даҽа поетк иахь ииасуеит иаҳбац, иҳаҳац атемақәа, асахьақәа, ашьҭыбжьқәа, аритмқәа, арифмақәа. Имаҷуп, макьана ицәырҟьа-цәырасуеит (шьоукы-шьоук рырҿиараҿы зынӡагьы иҟам) аԥсҭазаара, ауаҩы, ҳаамҭа рызхәыцра зныԥшуа ажәеинраалақәа. Даҽакала иуҳәозар, аҩныҵҟатә (агәҭахәыцратә) жәеинраалақәа аԥыжәара рмоуцт.
Абиԥарақәа еиқәҿырҭуеит апрозаҿгьы. Аха ара даҽа рационалтә шәага-загақәак цәырҵуеит. Апроза ахшыҩ
аҳәаақәа еиҳа ирҭагӡоуп. Уи иазычҳаӡом, ажәеинраала ԥсадақәа реиԥш, амариара, атамашәҭ еиԥш, абыбкра, ацәанырра цәҟәандара, алирикатә ҽырбара. Апрозаик ицәырҵрагьы аамҭеи аԥсҭазааратә ҭагылазаашьеи аҭахуп. Аха усгьы цәырҵра бзиоуп, сара сгәы азҭоуп Д. Наҷҟьебиеи А. Лагәлааи рпроза.
Сгәанала, даара ибзиан иазхәыцтәуп иҩуа аҿар рырҿиаратәи рыԥсҭазааратәи ҭагылазаашьа. Уи аиӷьтәразы еиуеиԥшым аформақәа ԥшаатәуп.
Шықәсык ахьтә аамҭак алхны имҩаԥгалазар бзиан арҿиаратә конкурсқәа, иреиӷьхаз арҿиамҭа автор апремиа иауа. Даҽаганкахьалагьы, ажурнал «Алашара» шықәсык аҩныҵҟа иакьыԥхьуа аҿар раԥҵамҭақәа рахьтә иреиӷьу ажәеинраала, ажәабжь, ма акритикатә статиа иазкны, ахьӡ мацараз акәымкәа, аконкурсқәа еиҿкаалазар, аҿар рырҿиаратә стимул шьҭнахуан, иара ажурнал ахаҭагьы агәбылра еиҳа иднаркуан.
Аԥснытәи аҳәынҭқарратә университет афилологиатә факультет аҿы еиҿкаау арҿиаратә хеидкыла аус шауц иауеит. Аха ирыцҳарахаз, ишауц ауп ишауа, арҿыцра агуп. Аилатәарақәа раан инеиц ашәҟәыҩҩцәа неиуеит, ирҳәац рҳәоит. Астудентцәа ԥхашьа-ԥхаҵо раԥхьатәи ражәеинраалақәа ирыԥхьоит, хара ицо абжьагарақәа раҳауеит. Нас уаҳа имааиуа дубап, иааиуагьы гәы рзаҵацәам. Ари амҩала ҿыц аҩра иалаго ибаҩхатәра ҳазгәаҭом, иаҳзырҿыхом.
Иҩуа аҿар рҿиаратә хәышҭаарак, хеидкыларҭак уашьҭа ирымазар акәын. Рҩымҭақәа, ркритикатә еицәажәарақәа знырҵо, рыгәҭыхақәа ахьеицырҳәо, еидызкыло кьыԥхьырҭатә органк, хымԥада, ирҭахуп. Ажурнал «Алашара» ыҟами. Аха уи аҿар рымацара иауртәыху, аҵаки ахықәки хазуп. Насгьы иара «Алашара» уҳәеит ҳәа, иалшаӡозеиҴ Хыԥхьаӡара змам заҟа жәеинраалеи заҟа романи акьыԥхьыр акәузеиҴ
Ажәак ала, иахьазы арҿиара иаҿу аҿар аиҿцаара рыгуп. Акритика адкылашьа иашьцылатәуп, аимакышьааиҿакышьа ҵатәуп. Ас цәшәацәыԥхашьарыла, «сгәаанагара сҳәар, егьи игәы иаанагарызеи» ҳәа хара ҳзымцеит. Аҿар дара-дара акритикатә еицәажәашьа иақәшәозароуп. Ԥсыуа критикк иҳәашьалагьы: «Алитератураҿ иҿыцу, иԥышәам рыхцәажәара дара аҿар ракәӡам знапы ианҵалатәу. Уаҟа иаҭаху ихатәроу, еиҳа здыруа, еилызкаауа, избахьоу, арҿиараҿгьы аԥышәа змоу роуп» (Қапба 198џҚҴҶҷ. Ари агәаанагара уқәныҟәозар, иара саргьы иахьа аҿар рырҿиара саламцәажәар акәын, аԥышәа змаз аӡәы ила сыԥсахтәын. Аха агәра ганы сыҟоуп, «дхәыҷызар, хәыҷҵас дыҟаз» ҳәа, абас стереотипла ахәыцра, ҳлитературатә критика амҵарра зыхҟьо амзызқәа иреиуоуп. Мшәан ҳагьабанӡахәыҷқәоу, ас хәыҷышьа убахьоуҴ Арҿиаратә еимакы-еиҿак иацәшәатәӡам, уаппонент дхәыҷы, дду.
Иаахҵәаны иуҳәозар, аредакциақәа рҟны аҿар ахатә аннотациақәа рзаԥхьара, атемақәеи аҩышьа формақәеи рыдгалара шьҭа иаԥсам. Сара сгәанала, зегь ирыцку, игәаҭатәу ашәҟәыҩҩы ҿа ихаҿра, иара ихатә хәыцшьа формақәа роуп.
...Аиааира, аиааира, Ишьҭышәх абираҟ!
259 Аԥсны ԥшӡа ахақәиҭра
Шәазықәԥа наҟ-ааҟ!..
◦№003◦
(Ишәҟәы «Сҿахәы» (Аҟәа, 2003) аԥхьаҩцәа
26. ИАСОН ЏЬАПУА рызнагаразы)
Уатаԥ ашьха қыҭа уалалан ушҩеиуа, «Абрыскьыл иҳаԥы» аҟынӡа уҩаӡаанӡа, иԥацха унахьыԥшуеит. 70 шықәса ирҭагылоу ауаҩы ҳаракы-еинаала нхаралагьы даҩцацәам, ихатә ҭаацәарагьы аԥимҵеит. Иуҳәар ҟалоит, уи иԥсҭазаара зегьы ҵакыс иаиуит, ԥсыс иахалеит ҳәа ажәа, ажәеинраала, апоезиа.
Ҵабыргуп, иара абраҟагьы Иасон еицырдыруа поетны дҟамлеит, уи дагьашьҭамызт иара. Даҽакала иуҳәозар, ари ауаҩ иаабац анхаҩгьы диеиԥшым, анхара иҽагәылеимхалеит, апоезиаҿгьы иара идунеи аҳәаақәа иҽырҭеигӡеит, ақалақь ахь ихы мырхакәа, дахьиз, дахьааӡаз иқыҭаҿы иҽааникылеит. Цәгьеи-бзиеи иагым, унеишьуааишь ҳәа зарҳәо, зажәа раӡо аӡәы ҳәа дрыԥхьаӡоит ауаа.
Уатаԥтәи аа-классктәи ашкол даналга, идырра иациҵон шәҟәыла – ԥхьарала, ҩрала, рҿиарала. Ажәеинраалаҩра далагахьан данмаҷӡаз аахыс. «Аҟармаҵыс ашәаҳәабжь схәыҷаахыс бзиа избоит» иҳәеит. Дыҩуан ихазы, нас иахьааидтәалоз дырзаԥхьон. Иажәеинраалақәеи еиҭагақәеи зегьы ҿырҳәала игәалашәоит. (Ашәҟәы аиқәыршәараан иқьаадқәа рҿы иаҳамбоз ажәеинраалақәа иара ҿырҳәала иҳәон, сара ианысҵон.)
Иажәеинраалақәа ҿырҳәала данрыԥхьо (иара ус данцәажәогьы), Иасон ибла ҵаулақәа (урҭ уашьҭа акырӡа
ирыгхахьеит) ирхубаалоит аразреи, абзиабареи, аҳаракыреи, ахаҵареи, аҟәыӷареи... Абарҭ аҟазшьақәа роуп ирныԥшуа иажәеинраалақәагьы.
Сара излагәасҭаз ала, Иасон ипоетика, афольклортә пластика акыр ишазааигәогьы, асахьаркыратә литература апоетика иацәыхарам. Еиҳа ииашоуп иуҳәар, афольклортә дунеихәаԥшышьа, жәлар ражәаҳәа иазааигәоу иара ихатә бжьы ахеиҵеит ҳәа. Абри аганахьала, Иасон «ҿаԥыцлатәи апоет» иҟазшьақәа инубаалоит. Ицәаҳәақәа заа игәалашәараҿы ишьақәиргылоит, нас дырхымыццакыкәа ақьаад ахь ииаигоит. Ара иазгәаҭатәу, ажәеинраалақәа рыҩра, ркьыԥхьра аасҭа, рхәыцра, ҿырҳәала рыԥхьара хадароуп иара ирҿиараҿы. Уи атәы аҳәоит Иасон, иажәеинраалақәак акьыԥхь шырбахьоугьы, урҭ хазшәҟәны рҭыжьра уажәраанӡа дахьахымццакыз.
...Абасшәа избоит 70 шықәса зхыҵуа «Аҿахәы»...
◦№005◦
27. АԤСУА – АԤСШӘА – АԤСУАРАҴ (Мирод Гәажәба ишәҟәы «Хәырбыц иӡыхь» аԥхьаҩцәа рызнагаразы)
Мирод Гәажәба...
Егры инаркны Ԥсоунӡа абри ауаҩ иӡбахә наҩхьеит. Аԥсуа жәлар рлахьынҵа, рԥеиԥш дадыргахеит, дасимволхеит. Даҽакала иуҳәозар, иара ихьӡи аԥсуареи еизааигәоу, еишьашәалоу еилкаарақәахеит. Убас дшыҟаз дшьаҳиҭхазшәа дагьаанхеит – дмажәуа, дагьҿамхо. Ҵабыргуп, зназы уанизхәыцуа, игәаанагарақәеи, игәалашәарақәеи, иҳәамҭақәеи, ианҵамҭақәеи уанрыԥхьо, дарԥысны убла даахгылоит, аха даҽазных ҵлаҳәысҭак еиԥш даацәырҵуеит. Ихьӡ ануҳәалак, убла иааҵашәоит, угәи ухшыҩи инаргәылсуеит Аԥсынра, аԥсуаа, аԥсуара злеибарку адацқәа зегьы: ҳаԥсабара – ҳага, ҳашьха, ҳахьыӡ, ҳахьымӡӷ, ҳлахьынҵа, ҳбызшәа, ҳҵас, ҳаламыс, ҳапату, ҳҭеиҭыԥш, ҳхьаа, ҳашәа, ҳҭоурых, иахьатәи ҳамш, уаҵәтәи ҳаԥсҭазаара, ҳԥеиԥш... Абарҭ роуп Мирод ина1 Астатиа сыциҩит Р.Ҳ. Гәажәба.
пылаҩырақәа иргәылху абри ашәҟәы зызкугьы. (Гәажәба М.С. Хәырбыц иӡыхь: Агәаанагарақәа, агәалашәарақәа, аҳәамҭақәа/Еиқәдыршәеит, аредакциа азыруит З.Џь. Џьапуеи Р.Ҳ. Гәажәбеи. Аҟәа, 2006).
Ашьха ҳарак иаԥну, аԥсуа қыҭа цқьа Хәаԥ Аҽа-мҩа захьӡу ацаҟьа иалҟьа илеиуеит Хәырбыц иӡыхь. Хәырбыц ихьӡын Мирод иабшьҭра аиҳабӡа. Аамҭала уи иашьа Ҭлаԥси иареи Маан Кац исасхьан. Дара Гәажәаа, Аҭәах ҳәа иахьашьҭаз, Шәача-ԥсҭа армарахьтәи аган ашьхараҿы инхон. «Аҭәах рхьырԥар» ҳәа ахацәа рашәагьы рҳәон ажәытәан. Дара аишьцәа Хәырбыци Ҭлаԥси даара гәи-гәаҵәеи зыӷраз ракәын. Аишьцәа даара уаа ҵарқәан, цәгьа иласын, аҩыџьагьы Аҳацҳа иахыԥахьан. Хәырбыц иԥа ихылҵыз Хаԥшь иакәзар, Аҟәа абаа шьамхышәара имԥхьаӡакәан дахыԥахьан. Хәырбыц Ԥсҳәы ақыҭан инхоз Аџыр-иԥа Кьамышә имаҳә иакәын, аамҭала уи Аџыраа ршьагьы иухьан.
Хәырбыц иӡыхь ахьӡ зыхҟьаз уиоуп: Еидысларак ашьҭахь ауаа Нхыҵынтә абра Хәаԥынӡа иааигеит Хәырбыц. Усҟан уа бнаран. Абри аӡыхь ахықәан итәеит, рыԥсыршьеит. «Анаџьалбеит, арҭ уаами» ҳәа, иааигаз ауаа ашьтәа рызшьны, акрырҿаҵаны, рымҩаныфа рыҭаны, инаскьаганы рыҩныҟа иргьежьит. Ауаа рҳәынҷара аҵыхәа ԥиҵәеит. Убри нахыс абри аҭыԥ Хәырбыц иӡыхь ахьыӡхеит. Иара ааигәара иҟоуп Хәырбыц иҳаԥы, анаҩс – Баӷ иҳа (Баӷ Хәырбыц иԥа иакәын). Аҩадахьы Хаԥшь иҳаԥы ыҟоуп. Уи анаҩс игылаз ашә наа-ду Хаԥшь дахыԥахьан. Хаԥшь Мирод иабду иакәын. Иан д-Нан-ԥҳан, Маскәагә лыхьӡын, иԥшәма Рафиа лыхьӡын, д-Цыгә-ԥҳан, иԥеиҳабы Самԥал (Мирод иаб) диит 1881 шықәсазы. Хаԥшь дуаҩы наӡан, ԥшрала-сахьала аныхачаԥа даҩызан.
Хаԥшь хҩык аԥацәа иман: Самԥал, Шәарах, Ҳаџьараҭ, раҳәшьа-заҵә Жәажәа лыхьӡын. Аишьцәа рыхҩыкгьы, ауаа ишыргәалашәо ала, аԥсуа хацәа ракәын, раԥсуара ҳаракны иныҟәыргон, ҽҟазацәан, ныҟәаҩцәан, ажәытә, аҿатә рдыруан, шәаҳәаҩцәан, кәашаҩцәан,
ажәлар рҿы Анарҭаа ҳәа ирышьҭан. «Арҭ рышьҭрагьы даргьы Анарҭаа ирыҵкаруп» ҳәа рзырҳәон.
Мирод иаб Хәырбыц-иԥа Самԥал ҳәа ишьҭан, аԥсуа хаҵа ҳәа ззырҳәоз иакәын, «Кьараз» далан, 1978–ҴҬ№1 шықәсқәа рзы ақырҭцәа драбашьуан, ақыҭаҿы унеишьуааишь ззырҳәоз иакәын, 1937­тәи ашықәсқәа рзы залымдарыла ддырӡит. Иԥшәма Кәакәа Аи Гыџь иԥҳа лакәын, д-Ешыратәын, леиԥш аԥҳәыс-аҳкәажә дмаҷын. Даара луаҩышьа ԥшӡан, цәгьала дҟәымшәышәын, дхаан, аӡәы акы игәы иалсыр ҳәа дшәон. Данҭыԥҳаз дҽыжәлон, даара деилҟьан, дхысҩын. Самԥали Кәакәеи хҩык ахәыҷқәа рыхшеит: Милақь, Наргиз, Мирод.
Милақь амаалықь лакәын – убыс дыԥшӡан, дхаан, аха 1945 шықәсазы ачымазара дагеит. Наргиз шьҭа лхәыҷқәеи лмаҭацәеи рааӡара даҿуп. Ахәыҷқәа раб дандырӡ даара ацхыраара ду рырҭеит, ирааӡеит, рашьа ду Шәарахи раншьа Аи Ҭархәынеи.
Шәарах даара дыҽҟаза бааԥсын, дуаҩы ҵарын, ҽыла агәашә дҭысны ашҭа дҭамлацызт, арҵәааҳәа дыҳәҳәаны, аанда дахыԥаны акәын дышҭалоз. Анхара илан, иашьа ихәыҷқәа иара иакәын иныҟәызгоз, изааӡоз.
Мирод иабацәа, иабдуцәа рхаҵара, руаҩра, рыԥсадгьыл абзиабара ишьа, ицәеижьы иалан, иԥсҭазаара акәын. Убарҭ реиԥш иҟаз ауаа – зшьа цқьаз, агәаӷьра злаз, зыжәлари зыԥсадгьыли, ахьӡи ахьымӡӷи зхы ақәызҵоз – дырхылҵит Мирод. Ианду Цыгә-ԥҳа Рафиа есышьжьымҭан дгылан, лҿы-лнапы ааӡәӡәаны, амрагыларахь лхы рханы лыхшара лныҳәон. Лныҳәарагьы амч аман, лыҷкәынцәа, изхылҵыз рабдуцәа реиԥш, аԥсуара акәын изышьҭаз. Уи рзырҟаҵоз шьҭрала иаауаз ашьоуп.
Мирод иаб дихьымӡеит. Ҩышықәса шихыҵуаз, 1937 шықәсазы уахык иаакылсын, зшьамхы дықәтәаз иаб дрыман ицеит, уаҳагьы дыхнымҳәӡеит. Нас иааны аҩны зегьы аадырҳәит, еимырдеит. Уаанӡа ҩынтә «Аԥсны ҟаԥшь» ианырҵахьан аишьцәа Шәарахи Самԥали рзы ашәҟәы еиқәаҵәа... Реиҵбы Ҳаџьараҭ ҩынтә дыргарц
иақәыркхьан (ҴҬҷ, 19Қҵ­тәи ашықәсқәа рзы), аха насыԥла, иҩызцәа, иҭынхацәа – Аи Ҭархәынеи Цыгә Мышьеи – ирыбзоураны деиқәхеит, Аԥсны далҵны Абжьаратәи Азиаҟа дцеит.
Абри аамҭа еиқәаҵәа Мирод даӡрыжәит, игәы камҳаит, иаби иаб иашьцәеи зхьымӡаз аус ду – аԥсуара аҳаракра, аԥсуараз ақәԥара – иара дадгылеит, ихы-иԥсы ахҭниҵеит. Уи иара иԥсҭазаара ахаҭакәын, даҿынҵәаауан, игәҭакын. Ҳмилаҭтә хдырра аҳаракыраҿы, хыхь ишаҳҳәаз еиԥш, уи идац ӷәӷәан, иҵаулаӡан, иара ишьҭра зегьы уи акәын изҿыз. Иабацәа, иабдуцәа, урҭ рабдуцәа уаа нагақәан, ахаҵареи ахачҳареи змаз уаан, рҿаԥыц ӷәӷәан, ажәаҟазаҩцәан, аха ицәгьарахар, ианахәҭоу уаҩы изынкыломызт.
Мирод игәы иҭан ишьҭра, ижәла ахысдырра (аҭоурых) иҩырц... «Аҽы жәлала иҩуеит» ҳәа, ажәлагьы ыҟоуп, ашьҭрагьы ыҟоуп. Уи бзианы иунарбоит хыхь зыӡбахә ҳҳәаз Мирод ишәҟәы. Уи игәҭакы, игәаӷь, иҟаиҵоз зегьы изырҟаҵоз ишьеи ишьҭреи роуп. Мироди иара ишьҭреи уанрызхәыцуа, угәаҿы иааиуеит Омар Беигәаа иажәеинраалак:
Сықәԥоит, афы срыҵкаруп, Ԥсра зқәым сырхылҵит. Аҽыҭара сыхьымӡӷуп, Прометеи ду сишьҭроуп.
Аинар-жьи ииӡрыжәыз Афырхаҵа сижәлоуп. Сагьԥҽрым, сагьҟьыцрым, Амчқәа ираԥу сгәыжәлоуп!
Ажәытә ишырҳәоз еиԥш, Мирод игәараҭа аҽхарԥарҭа дуун. Уа итәахьан, игылахьан, мызла ианаанхозгьы ыҟан – Владислав Арӡынба, Фазиль Искандер, Алықьса Гогәуа, Виачеслав Чрыгба, Ермолаи Аџьынџьал, Николаи Шәынхәаа, Даур Занҭариа, Аҳмаҭ Кәыџба, Мушьни Хәарҵкьиа уҳәа – аԥсуа интеллигенциа. Аҟәеи, Гагреи, Гәдоуҭеи, Уачамчыреи аԥсуара иазааԥсоз аԥсуаа рарԥарцәа, рҭыԥҳацәа игәараҭаҿы изааиуан, иазҵаауан, еицәажәон, рыгәҭыхақәа еибырҳәон. Ас хыԥхьаӡара рацәала асасцәа рбараан, иԥшәмаԥҳәыс лзы, «ари дыҟамызҭгьы исыԥсыхәааз» иҳәалон Мирод дыхәмаршәа. Уимоу, иҩызцәа аныгәхьааигалак, иаԥсуа ҩы цқьа аашьҭыхны, рбара Аҟәаҟа дрызнеиуан. Уи иԥсҭазаара зызкыз ҳаԥсуа милаҭ аҵас, ақьабз, алеишәа, абызшәа, аҿиара, уаҵәтәи аԥеиԥш рызхәыцра акәын. Ас иҟоу ауаҩы рацәак ихы дазхәыцӡом, аҭаацәа ду уахынла аԥсуа мца иакәшаны ианеизо еиԥш, Мирод «иԥсуа мцаҿы» зыҽзырԥхоз, зҽызрыцқьоз, ақәнага иақәиршәоз, игәаӷь злеиҵоз рацәаҩын.
Уи ауаҩ иқыҭа Хәаԥ дагәылԥшны Аԥсны зегьы далаԥшуан. Иуҳәар ауеит, уи иԥсадгьыл ду азхәыцраҿы иԥсадгьыл хәыҷ (Хәаԥ) шьаҭас, модельс иман ҳәа. Мирод ҵара дукгьы имамызт, аха уи аҵара ахьимамыз иԥырхагамхаӡеит игәы иҭаз аҳәареи, ауреи, аҩреи рҿы. Уимоу, еиҳагьы ихы дақәиҭны, ԥсабаралатәи афилософцәа реиԥш, Анцәа ишишаз дарцәажәон, игәҭыха аартны, акониунктура дҿанамҳәо, инарҳәон, исҳәар исыхьрызеи ҳәа дымхәыцкәа. «Уи игәы иҭаз акәын ииҳәоз, ииҳәоз акәын иҟаиҵозгьы» – иҩуеит ашәҟәыҩҩы Никәала Ҳашыг Мирод изикыз ашәҟәаҿы.
Мирод есқьынагьы аҿар дрызҿлымҳан, игәеиҭон, иалихуан, дсашьоуп, дсаҳәшьоуп, дсыжәлантәуп ҳәа дашьҭаӡамызт. Акры злоу, жәлары ԥхьаҟа изгаша аҵеира дрызхәыцуан. Убригьы бзианы ирныԥшуеит иара ишәҟәы иагәылоу ихәыцрақәа.
Мирод аԥсуара дшаҿыз даҿын.
Абри аԥсуараз – диит (ҴҬҷ шықәсазы), хаҵара згымыз абашьҭреи (Хәырбыц-иԥацәа) анашьҭреи (Аираа) дрылиааны, Аԥсны даҽа қыҭак иузадымкыло, зыԥсабарагьы зуааԥсырагьы, ақыҭа иаҿыкәыршоу ашьхара иалҟьа
илеиуа Хәырбыц иӡыхь еиԥш, ицқьоу Хәаԥ ақыҭан. Хәаԥ ииз ауаҩы Хәаԥ деиԥшхеит: Хәаԥ еиԥш, дҳаракхеит, дԥагьахеит, ашьха цеи-цеиқәеи арҩаш ҭрысқәеи рыҟазшьа шьҭихит, рлеишәа илеишәахеит, Хәаԥ ахәы акәаԥреиԥш дыԥшӡахеит, ибла ҵархеит, мышә-ҟәыш дҟәышхеит.
Абри аԥсуаразы – изҳаит, аԥсҭазаара аԥиҵеит: ԥшьҩык ахшареи иҩны-игәареи.
Абри аԥсуаразы – иԥсы ҭан: дхандеиуан, дхәыцуан, хаҭала инаигӡон, иуирбон, иара иазкны аҩымҭақәа, анҵамҭақәа ҟаиҵон.
Абри аԥсуаразы – иԥсы ҭихит: акырынтә ианырхырц изқәыркхьаз аԥсуеи, аԥсшәеи, аԥсуареи аԥсреи абзареи ианаарыбжьагыла (ҴҬҬҶ–ҴҬҬҷ), Мирод иабџьар аашьҭыхны, ишәыхьша сара исыхьааит ҳәа ҳҵеицәа раԥхьа днагылеит. Иԥсадгьыл иԥсы ақәиҵеит аибашьра ахыркәшамҭаз (цәыббрамза 18, 1993 шықәсазы).
Дҭахаанӡа ианҵаны иаанижьит (дышҭахоз инырзар акәхап ауаҩ ҟәыш) игәараҭа ахәы акәаԥраҿы инышәынҭра иахагылоу ахаҳә иану абарҭ ацәаҳәақәа:
Аԥсшәа аԥсуа ибызшәоуп, Аԥсуа бызшәа ыҟанаҵ – Сыжәлар ыҟазаауеит. Сыжәлар ыҟанаҵ – Сҟалоит схаҭагьы.
◦ҴҬҬџ◦
№8. ҬХЬЫНА ХӘЫУП, АХА...Ҵ
(Быжь-ныҳәаҿак рыла ишьақәгылоу сқыҭазы аессе)
Шәааи, ашәымҭак иадамзаргьы, ҳааҭгылан ҳхы ҳазхәыцып. Ҳазхәыцып ҳаԥсуара, ҳаҟазшьа. Ҳазыӡырҩып ҳгәеисыбжь. Шәымҩахыҵ нас, аҩныҟа – Ҭхьынаҟа. Иаҳҳәаша маҷумаҴ Иаанаҳкылап ҳабыжь-ныхак рыцԥхьаӡа – быжь-ныҳәаҿак. Илԥха ҳаиҭарц Анцәа ҳиҳәап. Иаҳныҳәап ҳаԥсадгьыл, ҳажәлар. Рыԥсы ҳныҳәап ҳаԥсадгьыл хазына зхы ақәызҵаз ҳҵеицәа лашақәа. Иаҳныҳәап ҳанацәа, ҳабацәа. Иаҳныҳәап мшызҳа изызҳауа ҳҿар, ҳамаалықьцәа.
Шәымҩахыҵ аҩныҟа – Ҭхьынаҟа!..
1. Анцәа, улԥха ҳаҭ!
Уа, Анцәа, улԥха ҳаҭ, угәыԥха ҳаҭ! Улаԥш-хаа агумырхан абри ҳа-Ҭхьынагьы.
Ҭхьына – Ахьира – Ахьышьҭра – Ахьышьаргәыҵа... Ҳазшаз Анцәа дуи ҳажәлари ирыбжьагылоу ҳабыргцәа дуқәа ишырҳәоз ала, ҳа-Ҭхьыназы мыч ду змоу Ахьира аҵак ҷыда амазаап. Зхьышьаргәыҵа ҳакәыхшоу ибзоурала, ажәытәӡа зны абра Ахьиҩы дтәазаарын. Убри Ахьира, ахьырҭәара иадҳәалазаап ҳқыҭа ахьӡ «Ҭхьынагьы».
1 Даараӡа иҭабуп ҳәа иасҳәоит Валери Бигәаа (Ҭхьына ииз, иааӡаз аҵарауаҩ-аетнолог), стекст даԥхьаны, арҽеирақәа маҷымкәа иахьалеигалаз азы.
Анс акә арс акә, ҭхьынаа, Ажьира шырдыруаз еиԥш, Ахьирагьы рдыруан – Ажьырныҳәа шыҟарҵоз еиԥш, Ахьырныҳәагьы ҟарҵон.
Иҟазаарын аныхаԥааҩцәа дуқәагьы. Ирҳәоит, Шьынқәы Мысҭаф дҟәашӡа дҩықәгылан Анцәа даниҳәалак – адунеи амца акуа иҟазаргьы, аԥҳал хышәҭызшәа, ахаҽаҳәа ақәаршҩы аҿаанахон ҳәа. Иахьагьы иҳамоуп, икаҳмыжьӡац урҭ ҳныхахәқәа. Ишныҟәаагац иныҟәаагоит.
Издыруада, абырзен ныҟәаҩ ду Иазон ахьтәы уасцәа дашьҭалан Ҟалӷьҭа данӡхыҵ, ҟалӷьаа рҳәынҭқар Ҳаиҭ иара убри ихьтәы уасцәа ааганы абра Ҭхьына иҵәахызарҴ.. Ҳаиҭ иԥҳа ԥшӡа Медеиа, уи ахьыҟаз еилкааны, маӡала, лыԥсы зызцаз Иазон илҭазарҴ.. Ҭхьына ахьӡ «ахьи» «аҭи» рышьаҭала ишьақәгылазарҴ..
Ҳара ҭоурыхла ҳашқьырсианцәоугьы аадыруеит. Ҳқьырсианцәамкәа – Мықә ауахәамагьы ҳладахьами иахьгылоуҴ ҲҩадахьыҴ Ҳҩадахьы иҟоу зынӡа аҽакы иалаҩашьом. Уи Абрыскьыл иҳаԥоуп. Абрыскьылгьы ҳара даҳтәуп. Ԥсеиқәырхаҩык, нцәахәык еиԥш ҳихәаԥшуеит, ҳхақәиҭра иасимволу ҳфырхаҵа ԥагьа иҭоурых бзиан иаадыруеит, иԥсҭаҵагаха ибжьы ҳаҳауеит: «Иҟоузеи ажәабжьысҴ Идәықәлама Аԥсныҟа ақәылацәа, арҳәцәаҴ Игылама аҭыраси амыӷшиҴ Имшәо-имырҳауа Аԥсны ианума ауаа гьангьашқәаҴ Иҟоума аӡахәа бжьындаҳақәаҴ Дыҟоума ауаҩаԥшь-лагәыӷраҴ..». Ҳбыргцәа ирҳәоит насгьы: «Абрыскьыл, дҿаҳәазаргьы, дықәԥоит, игәы каижьуам, иара дзышьҭаз аамҭа анааилак, деибгадызҩыда аҳаԥы дҭыҵырц агәыӷра имоуп» ҳәа. Дҭыҵуеит. Уинахыс Аԥсны уаҩы изыгәаӷьышам. Ҳҭынчхоит. Ҳадгьыл ҳабжьы нагӡаны иқәыҩуа, анхареи-анҵреи рыда ус ҳамамкәа, ишаҳҭаху ҳҟалоит.
2. Аԥсны Анцәа иныҳәа!
Аԥсны ҟьаҟьа дуӡӡа иахәҭакуп ҳара ҳа-Ҭхьынагьы. Уажә ижәбама мшәа ҬхьынаҴ Аԥсны агәаҿынтә Мрагыларахь ицо амҩаду унанылар, Мықә аӡиас ураанӡа арымарахь, ашьхарахь уҿыҩаухоит. Ус Ерцахә ахра ӷьазӷьазқәа ушырҿаԥшуа мацара, мықәааи ҷлоуааи урылсуеит. Дәаб иху «Ацҳа-ҟаԥшь» унықәсны, ушиашоу Уатаԥ аӡиас унхықәгылоит, аха аҩада игоу уатаԥаа рымҩа уанымлакәа, ацҳа уқәс. Аброуп Ҭхьына. Мықәи, лоуи, Уатаԥи, Арасаӡыхьи, Гәыԥи, Џьали иргәыларшәуп, ирылҷҷаауеит Ҭхьына-хәыҷы. Ихәыҷуп, «ахьы хәыҷуп, аха хәба ицоит»... Абри ажәаԥҟагьы ҳара иаҳтәуп, ҳара ҳауп изхырҳәааз. Избан акәзар иара ҳқыҭа ахьӡгьы, ишыжәбо еиԥш, ахьы иахылҵуеит. «Ахьы хәыҷуп, аха...» аҭыԥан – «Ҭхьына хәыҷуп, аха»... рҳәоит.
Ҭхьына ԥшь-ҳаблак ыҟоуп. Хыхь, ақыҭа ахаҿы инхо «Ахуаа» ҳәа ирышьҭоуп. Ахуаа рылахыс «Агәуаа» нхоит. Ақыҭа аҵыхәа «Акардама» ҳәа иашьҭоуп. Уи – Ҭхьына аарцә. Ҭхьына нырцә зегь неидкыланы «Абаажә ахәы» ҳәа иашьҭоуп. Абарҭ аҳаблақәа рхаҭақәагьы аҳабла хәыҷқәа рыла ишоуп: Аҵангәара, Ахьарахә, Анҷара, Абаашхәҵа, Аӷдарахә, Апрасқьиахә, Аккара... Уамашәа иҟоуп ҳқыҭа егьырҭ ҳгәылацәа ирылазмырҩашьо аҳәаақәагьы. Дгьылбжьахоуп уҳәап. Мраҭашәара-ҩада аганахьала ииасуеит Уатаԥ аӡиас, Мрагыларахь – Улыс, Мрагылара-лада шыҟоу – Какә-икәара. Нас, амҵәышә еиԥш, аҽырҭшәа-ҽырҭшәо мацара аӡиасқәа Дәаби Мықәи инарыбжьалахуеит. Мықә аӡиас дугьы абжьы хаа ҳашьцылахьеит ҳара, аҽҽаҳәа ҳқыҭа иагәылсны илеиуеит. Аԥхынгьы иааузымчҳартә ихьшәашәоуп иара, иӡаау ахаҳәқәагьы ишуҭаху узрықәгылаӡом, аԥсыӡ еиԥш иҵәыр-ҵәыруеит. Ҭхьына аҳаблақәа, амҩахәасҭақәа реиԥш, инарылс-аарылсуеит – Бигәаа-ркәара, Лаа-ркәара, Дачиаа-ркәара, Какә-икәара уҳәа – аӡиас хәыҷқәагьы. Гәыԥи Ҭхьынеи ҳәаас ирымоу Какә-икәара Ӡызлан дамоуп ҳәагьы азырҳәалон.
Еихых-еиҵых ишьҭоуп: Мықә арха, Маршьанаа рырха, Шьынқәыраа рырха, Дачиаа рырха...
Арҭ – аҳаблақәеи, аӡиасқәеи, аӡыжьқәеи, акәарақәеи, аӡыхьқәеи, архақәеи, ахәқәеи, ацаҟьақәеи, аҵлақәеи уҳәа – зегьы рхатә ҭоурыхқәа ргәыҵакуп. Ара аԥсабара убас еиҿартәуп, уназыдгылалак зегь рхатәы бызшәа рҳәоит. Аԥсабара анысҳәа, «ҳара ҳхаан ажәҩан умбо, ҳқыҭа зегьы шәаԥыџьаԥла иҭалаҳан, ахьацақәа абас нада-аада ҳрыбжьысуа акәын ҳашныҟәоз» рҳәоит ҭхьынаа иахьатәи ҳбыргцәа.
Уи акәында, ахьтәы уасцәа иашьҭаз аргонавтаа џьаракыр иӡхыҵзар, ахьы ахьыршоз Ҭхьыноуп иахьӡхыҵ ҳәа заҳаз Сҭиԥана ҳәа аурыс ныҟәаҩык шықәсык абра даанагахьазаарын. Аурыс аратәи ахаҳәгәарақәеи адамрақәеи данрыхәаԥш (ҭхьынаа усгьы ахьы зырҭәоз ҳәа иԥхьаӡан), ахьы сыԥшаауеит ҳәа аԥсыбаҩқәа ртытуа дрылалазаап. Азныказ иазымхәыцкәа, ицхраақәазгьы ҟалеит, аха нас ажәлар рхы анааиларк, «аԥсыбаҩқәа, ахьы рыцжызаргьы, рыртытра ҵасым, Ҳхьышьаргәыҵа иҳанаижьуам» рҳәан, рхьыԥшааҩ дааныркылазаап ҭхьынаа. Амала, иҟалаз уиоуп, аамҭала Ҭхьына иқәнагалан иҟаз, «аслых» ҳәа изышьҭаз, ахәы лхьыссы, Зана ҳәа мӡанрак лшьахәарқәа рцәыҵихызаап, Урыстәылаҟа иагьырцәигазаап. Ашьахәарқәагьы ауирҭахуаз, аха иара «аҭҵааразы исҭахуп, амузеи иасҭоит, ишәыцәсырӡуам» ҳәа данрыҳәа, «шәиҟәаҵ, дҳасасуп, дҳаҳәеит, аҳәара аҽи акәадыри аанагоит, Зана лоума иаҳзымгәаӷьуа, димаз, акыр дихәозар» ҳәа зҳәақәазгьы ҟалақәазаап.
Арҭ ажәытә ԥсыжырҭақәа ԥсыбаҩла изларыԥху ала, ара, ҳара ҳа-Ҭхьына, аибашьрақәа ӷәӷәаны иҟалахьеит, ҳқыҭа адунеи иақәлоуп, ауаҩы дахылеижьҭеи акрааҵуеит. Аҵангәарақәеи, абаагәарақәеи, абаахыжәжәарақәеи, ажәытә дамрақәеи рацәоуп ҳара ҳа-Ҭхьына. Аҵангәарақәа рҿы Аҵанқәа нхон, абаагәарақәа Нарҭаа иртәышьҭразар акәхап... Иахьагьы иргәалашәоит абыргцәа – аԥсыжрақәа раан анышә шԥырҟоз аԥсыбаҩқәа, аџьарсахьақәа реиԥш, еилышьны, заҟантә, нас заҟаџьара ирбахьаз.
Иахьа Ҭхьына ашҭа ажәытә Ӡаԥшьаа рынхарҭа-рынҵырҭа акәын. Ӡаԥшь-иԥа Заурбақь даараӡа инагаз уаҩын. Абаагәара акәыршан адгьыл рацәа иҵакын. Иуахьад Дәҩан ҳәа иахьашьҭаз агаҟа икацаны, ирҳәны иаарцон. 1877–Ҵԥҵ рзы аурыси аҭырқәеи реибашьраан аурыс идгыланы аҭырқәа иабашьуаз аԥсуаа дрылан иара. Уи азы аҳәынҭқаргьы арратә чын ду ижәҩахыр иқәиҵеит, ҳамҭала игәышԥы иҩычеит. Ԥҳәыс џьбаран, аха крыздыруаз аӡә лакәын Заурбақь иԥҳәыс Инал-ԥҳа Катиагьы. «Катиа лҽыкәабарҭа», «Катиа лхаҳә» ҳәа уи лыхьӡ зыдҳәалоу аҭыԥқәа нханы иҟоуп иахьагьы. Аҳкәажә лыԥсымҭаз лаҳҭынра ҭхьынаа рхәыҷқәа ҩналҵеит, ишколхеит. Катиа лыҩны ҳәа иахьа акгьы ыҟам, иқәыргахьеит. Акызаҵәык – амагнолиа-ҵла аԥсы ҭоуп. Макьанагьы есааԥынра ишышәҭыц ишәҭуеит ашкол ашҭаҿы.
Ҳашкол атрадициа бзиақәа амоуп ҳҳәаргьы ҳацәыԥхашьом. Абра аҵара иҵон Кавказ иашьагәыҭу ашьхаруақәа рдоуҳатә баҟа ду – Нарҭаа репос – аҭҵааҩы, еицырдыруа афольклорҭҵааҩ, алитератураҭҵааҩ, апрофессор, академик Шоҭа Салаҟаиа. Абри ашкол ауп аҵарадырратә мҩа ианызҵаз аԥсуа философ Константин Думааи аетнологцәа Валери Бигәааи Аполлон Шьынқәбеи. Абри ашкол сааӡеит иара сара схаҭагьы. Абри ашкол иалгеит, зыдгьыл гәакьа ззыбымбылхаша, ҳҵеицәа хьӡырҳәагақәа, Аԥсны ахақәиҭраз иҭахаз ҭхьынаа рыҷкәынцәа...
Ӡаԥшьаа рҟынӡагьы, ҳқыҭа иаман иара ахатә ҳҭынра – ауаа ахьааидтәалоз, рыхшыҩ ахьааиларҵоз. Ус иҟаз ҭыԥын абра аҵәа ҟаԥшьқәа ахьгылаз, «Аҵәахәы» ҳәа иахьашьҭаз. Ирҳәоит, 49-жәла ыҟан убысҟан абарҭ аҵәа ҟаԥшьқәа рымҵан аус зыӡбоз ҳәа. Абыргцәа рлабашьақәа рхы ахьдырхоз ала ирдыруазаарын ирӡбоз аус хырхарҭас иарҭоз. Аҵәа ҟаԥшьқәа рнаҩс игылаз аҭәа-ҵлақәа хԥа рҿынтә иаҳа ахачҳара змоу акы аанханы иҟоуп. Урҭ, зыԥсаҭа шкәакәахаша, Бигәаа Таҳир иакәзаап еиҭазҳаз. Абарҭ аҭәа-ҵлақәа рымҵангьы ажәлар тәарҭас-гыларҭас ирыман ааигәанӡагьы.
Ҭхьына аҳҭынра ашҭа иамоу аӡыхь зымжәыц, ишырҳәо еиԥш, ӡы имжәӡац, иссируп. Ҳӡыхь иазкны еиуеиԥшым ажәабжьқәа рҳәоит. Шьоукы изларҳәо ала, ажәытәӡа зны агаҿантә абра ҩыџьа аазаап нхара. Ара бнаран усҟан. Абарҭ аӡы иашьҭалан, ҟамала ирхны, абри абнара ианыҵала, ӡ-хәыҷык цәыҵхәраауашәа рбеит. Ҟамчхәыла инҭас-ааҭасуа ишаҿыз, иӡыхьны иааԥшит. Убра, ҭаҭынжәга хәҵәык иаҟараны, ахьаца ахагылан. «Ахьаца-ӡыхь» ҳәагьы инахырҵеит. Иахьанӡагьы уи ахьаца-ҵла ашьапы аанханы иҟоуп.
Ирҳәоит, абри Ахьаца-ӡыхь аханы Ӡаԥшь-иԥа Ҳҭола ҳәа ҭауадк дынхон ҳәа. Уи иԥшәмаԥҳәыс КавказНхыҵтәын. Лара илзааигәаз Нхыҵтәи уаҩ ҟәышк абра дааит аамҭала. Ауаҩ ҟәыш Ахьаца-ӡыхь агьама аниба, иара иӡыхь еиԥшнишьалазаап. «Абри сӡыхь аҵыхәоуп, аха ишԥагәасҭари» иҳәан, Нхыҵ данҩеи, иӡыхь ачахыхә ҭеиԥсазаап. Хԥа-ԥшьба мзы рнаҩс убри ачахыхә Ахьаца-ӡыхь иаанаганы ирбазаап ҭхьынаа.
Уажәы аибашьра анаҳзыҟалагьы, «аӡы ахьышьҭрахь ихынҳәуеит» ҳәа, ажәытә еиԥш, Кавказ-Нхыҵҟа акиҳәа ҿаҳҭит. Рхы инаркны ршьапаҟынӡа бџьар-лыԥшаахла рҽеибыҭаны, ҳашьцәа ҳахьчоит ҳәа шьхала мацара иааны иааҳавагылт абазацәа, адыгацәа, ауаԥсаа, аваинахцәа... Ҳаиҩырымшаӡазаап, еиҳагьы ҳаидыркылазаап, абри ҭхьынаа ҳ-Ахьаца-ӡыхь еиԥш, Нхыҵи-Аахыҵи зшьапы ҳаҿаԥсоу ҳашьха дуқәа, ҳашьха ԥагьақәа!
Абас миф-ҵабыргыла зҭоурых еиларсу ҳа-Ҭхьына уажәтәи ҳаибашьразгьы ҭоурых ҭыԥхеит. Иԥсҿыхгахеит ҳ-Ахьаца-ӡыхь аҵаҟа ишьҭоу ҳ-Мықә арха. Абра итәон нахьхьи ҭхьынаа ҳӡыхь ахы ахьыҵнахуантә иҵԥраауаз абжьыуаа рыԥсҿыхга-заҵәқәа – ашьауардынқәа. Урҭ рымҵәыжәҩақәа ирыҵакны, аҵх иалхәхәа, ԥсеиқәырхара иргон аԥшқацәа-хымхәацәа. Ари гәазҭаз ақәылацәа акыр иахаҩахьан, аха иага рундазгьы, аранӡа рнапы зымааӡеит, ирзымгәаӷьит ҳ-Мықә арха. Иџыхӡа иааннакылазар акәхап, злыԥха ҳаура, ҭхьынаа Ҳхьира-ԥшьа амч...
ҷ. Ҳажәлар Анцәа иныҳәа!
Анцәа иныҳәа ҳара ҳаҭхьынаагьы! Ҳаргьы ҳажәлар ҳрыхәҭакуп, ҳажәларуп, ҳажәлоуп... Ҳҵәа-ҟаԥшьқәа ирхаршалашәа акәу, «ауапа ҟаԥшьқәа» ҳәа иҳашьҭоуп. Ҭӡыла ҳаугозар, №50­рҟынӡа ҭаацәара ҳаҟоуп. Аха ахыԥхьаӡара ауакәху аус злоу. Еиҭашәгәаласыршәоит ани ҭхьынаа ҳажәаԥҟа – «ахьы хәыҷуп, аха...». Ԥсабарала Ҭхьына қыҭа ԥшӡоуп, аха зегь раасҭа уи зырԥшӡо иқәынхо ауаа роуп. Иџьоушьаша, Ҭхьына абысҟак иқыҭа хәыҷуп, арахь уамашәа иааубаратәы аҟынӡа ажәлеилаԥса ықәынхоит. Ақәра ду змоу ҳмафусаилқәа ишырдыруала, адунеи ааршазар аахыс ҳара ҳа-Ҭхьына ауаҩы дагны иҟамлаӡац. Абриоуп ирҳәо ҳҭоурых ҭыԥқәа, ҳбаахыжәжәарақәа... Ҳажәлар зегь реиԥш, еибашьреи, хҵәареи, хыӡаареи ҳара иаҳхаҳамгац иарбану! Ҭхьынаа ҳабацәа, ҳабдуцәа ибзиан ирдыруеит «Маҳмадиа» ҳәа иҟаз аҭырқәа ӷба аӡбахә. Уи ааин ианаарыдгылагьы, ргәы мыҭрысит, рқыҭа рҽаларԥсны иркит. Ишҳәыԥкыз ӡра-ԥсра иқәымҵит. Мчыла иахыргазгьы рацәаҩуп, аха мчыла ихынҳәызгьы маҷыҩӡам.
Уажә еиҭахгьы ақырҭцәа ҳахдырҵәарц ианақәырк, агаҿа иаԥну абжьыуаа рқыҭақәа рҿынтә иахырцаз хәыҷи-дуи ашьха қыҭақәа рахь рҿанаарха, рнапы ргәыҵаԥсан ирԥымлаӡеит ҭхьынаа. Зықьҩыла ауаа мҩахыргеит, гәаартыла ирыдыркылт, ирымаз-ирыхӡыз рыгдмырхеит.
Ҳара ҳа-Ҭхьына қыҭа цқьоуп, ԥсабаралагьы уааԥсыралагьы. Жәынгьы-ҿангьы ҳаԥсыуаан, ҳаԥсыуаауп ара инхо. Ара анхара зҽазызкуазгьы ауҟамлахуаз! Ҳбыргцәа иахьеиԥш иргәалашәоит, агырцәа еихьымӡа-еиԥымӡа, рҽагақәа кны ианаауаз. Ҭхьынаа усгьы ажьираз еиқәшәан, рысасцәа рҽагақәа аццышә еиԥш иӡрыжәны, рымхқәа инарҭарҵон. Ӡаԥшь-иԥа ыҷын иӡлагара аӡышьҭра изызжызгьы шәанцәоуп. Ус-ус, ацара-аара ианашьцыла, «шәжьира ҳгәаԥхеит, шәыдгьыл акәзар – нхарҭа ссируп» ҳәа рҳәо иалагазаап. Аха ари ҭхьынаа
рлымҳа ишааҭасыз, аҵәа-ҟаԥшьқәа рымҵан иааизан, рлабашьақәа рхы Мрагыларахь идырхеит: «Дад, ҳара шәаҳцәымӷынгьы акәӡам, аха уашьҭан ари хыԥҽыгахоит. Шәара шәыдгьылгьы цәгьаӡам, адаӷьҵәҟьагьы сызҭоу аӡы зегьы иреиӷьында аҳәоит. Шәыҩныҟа шәца, убра шәҽеидышәкыл» ҳәа рабжьыргеит. Изаҳазгьы ҟалақәазар ҟалап, аха измаҳаз акыр еиҳахеит. Урҭ Аԥсны егьырҭ аҭыԥқәа рахь рҽырԥсаҟьеит. Дара ахәашақәа, усҟан ҭхьынаа ҳаӡбаҩцәа ражәа агәра ргазҭгьы, рхатәы дгьыл абас инасыԥдахозмаҴ!
Ҭхьынаа иҳаман ҳус-ҳҳәыс еилзыргоз, зыгәра ҳгоз, злабашьа ахырхарҭала аҵыс ашьапы ахьыԥҵәаз здыруаз ауаа хатәрақәа. Дачи Гәџьыл, Сабакьи Шьаман, Тарчу Хәантала, Салаҟи Махаз, Воу Ԥшьҟан, Воу Мысҭаф, Шамы Маҳаид, Сабакьи Ламшьаҵә, Ӷәарзали Махаз, Бигәаа Кәача, Шамы Ҭарашь уҳәа – иреиԥшыз абыргцәа, абанҭ ҭхьынаа ҳҵәа-ҟаԥшьқәа, ма ҳҭәа-ҵлақәа рымҵан инатәаны ирыӡбаз, рлабашьақәа ззышьҭырхыз аус нас ԥыргашьа амаӡамызт, «излацәажәаз аус ҟаҵоуп, зыхәда ԥырҟаз ашьа аауам» рҳәон ажәларгьы. Арҭ ахатәрақәа рыдунеи рыԥсахит, џьанаҭ иҟоуп, аха рыԥсы ҳалоуп, рыхшыҩ ҳацуп иахьагьы. Дара рыхшыҩи, ражәеи, рыԥсабаратә баҩхатәреи ирхылҿиаауазар акәхап ҭхьынаа ҳҵеицәа нагақәа, ҳҵарауаа рбаҩхатәрагьы.
Аамҭа хьанҭақәа раан Ҭхьына дахагылан Бигәаа Уарҭан. «Илеишәа бааԥсын, аха уаҩ диҭиуамызт» рҳәоит дызгәалашәо ауаа хатәрақәа. Ииашаҵәҟьаны, Аԥсны ахы инаркны аҵыхәанӡа еимударгьы, иара ус қыҭакгьы узыԥшаауам арепрессиа шықәса еиқәаҵәақәа раан ауаа ахьыдмырӡыз. Бигәаа Уарҭан ихаан ҭхьынаа аӡәызаҵәыкгьы абахҭахь днарымгеит. Ҭхьына иқәынхо рзеиԥшнхамҩа ашьҭыхраҿы аџьабаа ду ибахьан Шамы Арсент. «Арсент ихаан» рҳәоит иахьагьы, ҽырыҩроума, мпыласроума, шәаҳәароума, кәашароума, аимҭахарақәа иҟалалоз зегьы рҿы ҭхьынаа рыҷкәынцәеи рыӡӷабцәеи аиааира ганы ишаалоз анааргәалашәалак. Гәыблыла рыӡбахә рҳәоит, иара убас – Салаҟи Баграти, Аӡын Џьабеи, Кәыркәнаа Шьалодиеи – ацәашьеиԥш, шықәсы рацәала Ҭхьына иахагыланы ауаа рымаҵ зухьаз.
Ҭхьынаа ргәы каҳан иҟаӡам иахьагьы. Сара сзацәажәоз, зҭоурых сзеиҭазҳәоз исарҳәоз акакәын: «Ҳара, дад, ӡи-мцеи еиқәаҳҭәо ҳаҟаӡам. Ҳшаҿыц ҳаҿуп ҳус-ԥшьа – ҳхьира... Ҳгәы казыжьуеи, аӡы ахьышьҭрахь ихынҳәуеит ҳәа, ахьхьаҳәа ҳахьаца-ӡыхь Нхыҵынтә ахьышьҭра ихылан иаауазарҴ Ҳанхара хьыҵәцарақәа гылазарҴ Аихылабеиԥш, ҳаԥш хьҩеижь ҳца иҭаԥсазарҴ Ахьуҳәа ҳахьтәы ӡлагара лагозарҴ Иҳамздо ахьыбҿар ҳрылазарҴ Аҭацацәа хьы-бырфын, хьы-бӷьышқәа ааҳгозар, амаалықь хьырҵәаҵәа-хьҟәыршәақәа ииуазарҴ..»
Иџьоушьартә иҟоуп, аиашаз, аԥсуаа абасҟак аԥсҭазаара ҳаԥнашәарц ианаҿу аамҭазы, ҭхьынаа, ҿыц иизшәа, ахьхьаҳәа изырцәажәо амч. Издыруада, ҳара ҳдоуҳа здаҳҳәало ахьиреи ажьиреи рынцәахәы лаша Шьашәы ианиҭаххо ҳамч ирҿыцуазарҴ Мамзаргьы уажәы, ақәаршҩы бааԥс еиԥш, иаҳхысыз аибашьра иаҳагьы ҳаӡрыжәзарҴ..
Ус ҳҳәеит ҳәа, ҭхьынаа хьаа ҳамамкәангьы ҳауҟаху! Хьаауп – уааԥсырала ас ҳахьмаҷхаз. «Ахьы хәыҷуп...» ҳҳәеит, аха ҳара ҳабацәа, ҳабдуцәа рхаан Ҭхьына хԥаԥшьба абиԥара рыла ишьақәгылаз аҭаацәарақәа рацәан. Анхаҩ бзиа иҩны, шамахамзар, ихшара ыҟан, ихшара рыхшара, урҭ рыхшарагьы ыҟан. Хьаауп – иахьазы ҭхьынаа ҳашколхәыҷқәа 1№0­ҩык иахьреиҳам. №5–ҷҭ шықәса раԥхьа, ҷышәрак здыруа ҭхьынаа зегь ҳаиҵазааӡаз Воу Сократ ихаан, 300­ҩык иреиҳан аҵара зҵоз ахәыҷқәа. Хьаауп, иара убас Егри Ԥсоуи ирыбжьанакыз ҳаԥсуа ҳәынҭқарра макьаназ иахьҭышәынтәалам, мшын-нырцә иҟоу ҳажәлар рхьышьҭра иахьанымлац.
Ахьаақәа, ахьаақәа, ус заҟа хьаа!.. Ҳгәы раҳаҭны ҳзыцәаӡом, ихәу аԥсаатә ҳаҩызоуп макьана. Аха «ахәра ахаҵа иԥышәагоуп». Ҳахәрашәа-ҳхьаахҽыга аацәыраагалоит зны-зынла...
283 4. Ҳаԥсадгьыл зхы ақәызҵаз рыԥсы ныҳәаз!
Рыԥсы ҭынчыз ҳаԥсадгьыл зхы ақәызҵаз ҭхьынаа ҳаҷкәынцәа!
Аԥсҭыр ақәлеит Аԥсынра ҳәа анраҳа, аӷьараҳәа ахацәа-рхацәа ирывагылеит ҭхьынаа ҳхьыбҿар.
Ахьтәы уасцәазы ҳамшын иӡхыҵыз аргонавтаа иаадыркны, ҳара иҳақәымлац, ҳазмабашьыц дарбануҴ.. Нарҭаа дуқәа адауцәа ирабашьуан, Ԥшькьаҿ-иԥа Манчараа Аԥсны иақәлоз аԥсҭыр ирҿагылан. Ҳәаҭыхла иаҳзааз «хьымӡӷ Анцәа иҳаумырган» ҳәа ҳәаҭыхла ҳнарҿагылон. Аԥсуа дыԥсыр еиҳа еиӷьын, ахьымӡӷ игар аасҭа. Аиааиреи аҵахареи ракәым, аус злаз ахьӡи ахьымӡӷи ракәын. Аиааира анырга, «ар маҷ хьӡы ргеит» рҳәеит аԥсуаа. Хьыӡрацара акәын иахьныҟәоз Нарҭаа аишьцәагьы, хьыӡрацара!..
Иахьанӡагьы аҭоурых ӡыблара хәашь иазеицамкит ҳара ҳаԥсуара, жәытә цивилизациа дук ҳшалахәыз мҩашьахуа. Жәынгьы-ҿангьы аԥсуаа хыԥхьаӡарала адунеи ҳазнан ҳҟамлаӡац. Аха адунеи зегьы иадыруеит ҳара ҳахьӡи, ҳахьымӡӷи, ҳҟазшьеи.
Ажәытәӡатәи ақәыларақәа иаадыркны иахьанӡагьы еибашьрацыԥхьаӡа рыԥсадгьыл рхы ақәырҵон ҭхьынаа. Аамҭала ҳара ҳахь еиҳа иааскьагоу атәы ҳҳәозар, адунеи зегь зымҽхазкыз Актәи аибашьра ду аан, нас 1918 рзы усҟантәи ақырҭуа «демократцәа» уажәеиԥш ианҳақәла, ҭхьынаа ҳаибашьцәа рахьтә – Тарчу Кәасҭеи, Тарчу Мышәи, Сабакьи Шьаабани, Сабакьи Шьаҳани уҳәа – ҳабыргцәа иргәалашәо рацәаҩуп.
Ҳаиҳабацәа ааԥышәырччан, абасгьы нацырҵеит: Усҟан, дад, ақырҭцәа анҳақәлаз, рҳәеит, ҳа-Ҭхьынаҟагьы рхы дырхан, аха Мықә изахымсит, рҳәеит. Ашьҭахь ҭхьынаа ҳҽеибаркны ҳанрыжәла, рҳәеит, ишиашаз Қарҭ икаҳцеит, абыржәгьы ишкаҳцаз еиԥш, рҳәеит. Амала ақырҭқәа лымкаала ҭхьынаа иаҳзаанрыжьит уажәеиԥш
усҟангьы иаԥҵан ирымаз рхатә ԥара, рҳәеит. Ана-ара уахьныҟәоз ақырҭуа иԥара каԥсан, ақәаҵарақәа, ахкаарақәа рҿы уаԥсҵәыла ишьҭан, рҳәеит. Аха, иазуҭахыз, капеи кылҵәак иаԥсаӡамызт, рҳәеит.
Уажә ихдырбгалаз Асовет ҳәынҭқарра иқәынхоз ажәларқәа ианырыхьчозгьы рхы ақәырҵеит 100-ҩык рҿынӡа ҭхьынаа. Берлинынӡа инаӡеит Воу Никәала, Инаԥшь Уаниа, Салаҟи Баграт, Тарчу Џьамфер. Афашисттә бахҭақәа рҿы ихигаз ҿык-бзык иазҳәом уажәраанӡагьы ҭхьынаа усҟантәи реибашьцәа рыхьӡ камыршәкәа иаазгоз Шамы Никәала. Акыр ирацәоуп аибашьцәеи аибашьреи рзы иԥхьакны имаз анҵамҭақәа...
Аха иамуит, урҭ анҵамҭақәа рыла инымҵәаӡеит ҳажәлар рқәыԥсычҳара. Ррыцҳарақәа инарыцлеит – 1992 шықәса, нанҳәамза 14. 1911 шықәсазы еиԥш, убыржәгьы Асду ҳзауит аԥсуаа. Ҳхачҳареи ҳгәамчи рԥышәага, ҳгәи ҳадгьыли ррыцқьага – АсдуҴ Ианакәызаалак ҟыҟ-ҿыҟ згымыз ҳаҩнаҭа-ҳадгьыл ҿыц еиҭахыџ-хыџит. Ҳажәлар уаҵәтәи рымшазы ирааӡоз рысабицәа иахьа мчык иргәыҵнахит. ИзбанҴ Издыруада, ҳашлақәа аԥеҳамбар ҭыԥ ҳәа изышьҭоу Анцәа иҳанеишьаз ҳадгьыл аҩсҭаацәеи аџьнышцәеи ықәхәмарцәазарҴ Ҳацқьаҭыԥқәа, ҳныхақәа ирыдгалатәым рыдаҳгалазарҴ Ҳабацәа иҵасым ҳәа рылахь-рыџьымшь ззырӡатәуаз ҳара ашьаҽра ҳалагазарҴ Убарҭқәа рзы шьацқьала ахҿыхра амҩа Анцәа ихаҭа ҳақәиҵазарҴ.. Арҭ ашәышықәсақәеи азқьышықәсақәеи ирызҵаарақәоуп, ҳҭоурых мҩеи ҳдоуҳаи иргәылсуеит. Аха уажәы, урҭ зегьы сгәалазыршәаз, ҳахҿыхра рыԥсы ахҭнырҵеит Аԥсназыҳәа ашьа казҭәаз ҭхьынаа ҳаҷкәынцәагьы. Қәрала мҩабжара иҿахҵәеит, аха гәыла-ԥсыла, доуҳамчла дгьылахаан иԥсуам, наунагӡа иаанхоит урҭ рыԥсҭазаара. Наунагӡа иаанхоит, избан акәзар урҭ рыԥсҭазаароуп ҳара ԥсыс иаҳхоу, рыԥсы шаны шәара ишәырҭеит, ҳара иҳарҭеит, имиц ҳасабицәа рыԥсы рхарҵеит... Ҳзықәгылоу ҳадгьыл рыԥсы аларҵеит. Адгьыл
агәы рҿыцтәуп, аԥсаршьатәуп. Уи азы аамҭала ауаҩы иԥсы цқьа иаҳәозаап. Аха усҟан уи зыԥсы цқьа иаҳәо иара ахьаа зхьаау, агәеисыбжь, афҩы заҳауа ракәзаап...
Ашәымҭак ҳааҭгылап... Ҿымҭкәа шәрызхәыц хара змам абарҭ аԥсы цқьақәа... Шәрызхәыц, шәеиҭарызхәыц, рлакҭа шәҭаԥшы...
«Аибашьра ҟалеит, аибашьра!» ҳәа ҳаԥсадгьыл аҳәҳәацәа шаалалаз, «хьӡы игарцоуп ахаҵа дзиуа!» рҳәан, рҿынархеит 150-ҩык рҟынӡа Аԥсназыҳәа ашьа казҭәаз ҭхьынаа рыҷкәынцәа! Уи аҽны хьыӡрацара иныҵыҵыз рахьтә 35­ҩык аибашьра адәаҿы иаанхеит.
1. Ацҳа-ҟаԥшьаҿ аԥхьаӡа аӷа итанк ҭазырхаз, «Иааилааит нас, агәы рымазар!» ҳәа аԥхьаӡа изҳәаз, Аԥхьаӡа аӷа ицәа дҭазырӡыӡаз,
Аԥшыхәцәа раԥхьа инагылаз,
Аҽԥыхәшә агылара иацгылауаз,
Аԥсны афырхаҵа –
Сиуарна-иԥа Џьали Беслан!
2. Ацҳа-ҟаԥшьаҿ забџьар шьҭызхыз,
Ешыра ахаҵа дгьылаҿ зхырӷәӷәарҭа ҟазҵаз, Гәыԥҩык зҩызцәа раԥхьа инагылаз, Зҽеизакны хәажәкыраз Гәымсҭа ирыз, Ҩынтәны иаахаз аӷа ихымҩас иамгаз, «Аԥсны зхы ақәызҵарц зылшо шәеиха!» ҳәа, Аӷацәа рымцабз иалагылан,
Ԥхынгәазы Гәымсҭа еиҭарыз,
«Зегь раԥхьа аԥсадгьыл гылоуп,
Аԥсадгьыл анаҳцәыӡ – зегь ҳцәыӡуеит!» ҳәа Гәышԥыла аԥсҭыр ԥхьазцоз,
Аԥсны афырхаҵа –
Мушьни-иԥа Џьали Арушьан!
3. Аԥсны аӷа данақәла аҽны, Аҟәа инеиҿагылаз, Ешырантәи зхысыбжь еиқәымтәоз,
Гагра Абааҭа аӷа данҭала, Хьшьыцбашәа ихаԥрыз,
Уантә аӷа иабџьар ихԥааны, деиқәных, Иаҳа иахьшәарҭоу ҳәа,
Мрагыларахь жәҩангәыла иԥрыз, Аԥсны афырхаҵа –
Шамил-иԥа Гәагьи Дима!
4. Ацҳа-ҟаԥшьаҿ аибашьра иналагаз, Гәымсҭа нырцәынтә инацызҵаз, Мызкгьы инамгакәа Ҭхьынаҟа ииасыз, Агәыԥ «Кьараз» инаԥхьагылаз, Арадуҟа агәгәаҳәа ианеиларҵа, Аԥшьаша ашацкыраз иныҵыҵны, Асабша аҵх лашьцаз аӷа ихымҭа иагаз – Шьалодиа-иԥа Кәыркәнаа Миша!
5. Аибашьра ианалагаз аҽны,
Ҳархәҭақәа руак иақәлаз,
Еиқәных еибыҭаз ақырҭуа ир,
Згәы мыҭрыскәа инарҿагылаз,
№0-ҩык иреиҵамкәа ақәылаҩцәа нзырҵәаз, Урҭ рҳәаҭҳа рхыхны,
Кәыдры ду ирган иаазгаз,
Уинахыс икылкаан аӷацәа дышреихсуаз, Абжьыуаа рқыҭақәа зегьы ирылсыз, Зыхԥынҵа асаара икамшәоз,
Ахызаҵә уаа-шәҩык зыртәоз,
Иаԥхьа иқәшәан, ишьҭахь илҟьеит – №0-шықәсагьы нагӡаны изхымҵыцыз – Иура-иԥа Воу Арзаман!
6. Аибашьра ианалага аҽны, Уачамчыра ақәылаҩцәа анаалагыла, Алым еиԥш, дрыжәлан хаха,
Аԥсеивгаха рымҭакәа, рҳәаҭҳа рхиԥааит, Аԥсҭазаараҿ ҷкәына ҭынчын,
Аибашьраҿ дымцан,
Иҩызцәа гәашьамхыс дышрымаз, Хәажәкырамза 9 рзы Лабра абзарбзан дацҟьеит – Шамил-иԥа Шьынқәы Руслан!
7. Гәымсҭа нырцә-аарцә ишәақь-мца шықәыз, Жьырныҳәазтәи ажәылараҿ дызгарыз иқәшәан, Аира иацишаз аԥсра-мыжда дацәымшәакәа, Афон данааргагьы дыҳәҳәон –
«Соушәыжь еибашьра!» ҳәа, 1Ҭ­шықәса рыда зхымҵуаз, Шарԥы-еҵәа абла зхаз – Валодиа-иԥа Амҷы Алмасхан!
8. Шәҩык ирыԥсаз лыҷкәын-заҵә данҭаха, «Хьымӡӷыда адунеи иԥсахзар,
Уаа, иԥсадгьыл ихы ақәиҵазар,
Уи аԥсы ҳәа дзыԥхьаӡодаҴ!» ҳәа, Хаҵа-маҭәала зҽеилаҳәан, Хашьоура-мыжда амҩа инықәлаз, Ԥхынгәымза аҭакараз,
Ҳабҩы ахәы ҳарак инықәхәашаз, Афырԥҳәыс-ԥшӡа-еиламгыла – Амҷы Алмасхан иан хәаша – Нелли!
9. Мрагыларахь аҟәҟәаҳәа ахысбыжьқәа анга, Бзиарак ишазҳәамыз ицәа ианырт, рҳәеит, «Ҳаит, амарџьақәа, шәнеибац!» анырҳәа, Идгьыл данықәны еибашьра дцеит, рҳәеит, Аиааирамш ибарц мчыбжьы-заҵәык шигыз, Аҟәа дахьаалалаз дҭахагәышьеит иара,
Аха зыхьӡ камшәаӡо ҵеихеит, рымҳәеи –
Ваниа-иԥа Бигәаа Анзор!
10. Хәажәкыраз ҳар агәгәаҳәа ианҵысы, Гәымсҭа хыш-хыҵәа инхықәгылан, Кәараҷҷак еиԥш иԥхьаӡаны инахыԥаз. «Уасараида, шәнеибац!» имҳәеи,
Аха аӷа ихы хьанҭа ицҟьа-шәҟьа иагаз, Иара-мыжда, збаҩҷа рзымҟәшәаз – ӷьыц-иԥа Ӷәарзали ыҷурбеи!
11. Аҩ-рык еибашьуанаҵы еидшылан, Ҳахәцәа ҿазҳәоз амца шыраҿ, Аҵыхәтәантәи ажәылараҿ, Аҵыхәтәантәи ахә дзызҿамҳәагәышьаз – Џьгәыз-иԥа Кархалаа Иура!
12. Ҳаԥсадгьыл-ԥшӡа амца анакгәышьа, Инапала иҟаиҵаз аԥжәага шьҭԥааны, Дыҭрысит амца иҿықәыҳәҳә,
Амца ирцәарц мцала.
Аиааира ду Ҵҷ-мш шагыз, Дҭахагәышьеит Араду – ҶҚ­шықәса ирҭагылаз, Арԥыс-ԥшӡа, абла гәыҭбаа – Иура-иԥа Ҭаду Автандил!
13. Ацҳа-ҟаԥшьаҿ аӷа иабџьар ихыхны, Кәыдры ду дырны, Ҭхьына шьхала дааит, Дахьааигәышьазгьы дрызнымкылеит, Аҳәаҭыхла деибашьит.
Уаа, раидари, анаџьалбеит! Зызхара адунеи иқәымԥшыцыз, 1Ҭ­шықәса ирҭымсыцыз, Арԥыс-ҟата-гәымшәа – Рудик-иԥа Воу Аслан!
14. Аибашьра ианалага, Бзыԥҟа дԥырны, Аџьаԥҳаны маҷымкәа абжьыуаа ирзаазгаз,
289 Аҵыхәтәантәи ажәылараҿ аӷа ихымҭа иагаз –
Колиа-иԥа Кәыркәнаа Заур!
15. Ҭхьына дшыҟаз аибашьра ианалага, Жәытәнатә аахыс ара дынхозшәа,
Ҭхьынаа ҳаибашьцәа инрывагылаз,
Акырынтә аӷа ихымҭа дацәынхахьан,
Аха кәыркәазтәи ажәылараан иқәшәаз ахы-мыжда, Дархәашагәышьеит дшеибакәу –
Аурыс ҷкәын – Виктор Увалентов!
16. Акыраамҭа Гәымсҭа еибашьуаз,
Абжьыуаа рахь даниас,
Кәтолаа реибашьцәа дышрылаз дҭахагәышьеит, 19-шықәса ирҭымсыцыз –
Заур-иԥа Думаа Ҭемыр!
17. «Мышкы ииз мышкы дыԥсуеит!» ҳәа, Алада Арадуҟа ихы рханы, Ԥхынгәазтәи ажәыларахь дахьцаз, Зыдгьыл зхы нахҭнызҵаз –
Кәҷыр-иԥа Ҳаџьым Сеуа!
18. Аԥсҭыр Гәылрыԥшь ианалала,
Аӷа дызмырҭынчуаз,
Аҭыԥантәи ар рԥызак игәахы ҵзыблааз, Кәыдры дырны Тҟәарчалҟа даниас, Арасаӡыхьаа реибашьцәа днарылалт, Аҭара ақыҭа зыԥсы нақәызҵаз – Борис-иԥа Бигәаа Даур!
19. Гагра Абааҭа аԥсҭыр дшырҿагылаз, Дҭахеит, дҭаха, дҭахагәышьеит, Кыдҟьа, кыдшәа, кыдынҵәала – Кәаӷьына-иԥа Бигәаа Мурман!
20. Аибашьра ианалага абџьар шьҭызхыз, Ҭхьынаа реибашьцәа даарыцрымшәо дышрыцыз, Аџьажә аӷа ихы мыжда иагаз –
Санарда-иԥа Шамы Владимир!
21. Аԥсҭыр агәгәаҳәа рҿанаарха, дрызнымкылеит, Ҵқ-шықәса зхымҵыцыз аб иҵәҩаншьап,
«Ахәыҷы, аду адыруама аибашьра,
Абџьар сзаахә, саб, сеибашьуеит!» ҳәа дааидгылеит. Аџьажә ахырӷәӷәарҭа дрызҭыгомызт,
Шарԥы-еҵәа еиԥш иҩыҵхахан, Хәылԥы-еҵәа еиԥш инҭашәаз – Уанка-иԥа Қәҭар Дима!
22.Ҭоумышьтәи ажәылара ашыкьымҭаз, Хаҳәырҵәиа аӷацәа дрыжәлан, Ақәылацәа рҳәаҭҳа рхыхны,
Бџьар гәарҭак игәыдымӡало, Дгәырӷьаҵәа амцашыра далҵуан,
Аха ахы-мыжда ихьӡагәышьеит, Зыԥсы ааҭшәаанӡа аӷа иҿагылаз – Валери-иԥа Бигәаа Артур!
23. Иԥсадгьыл ашьаҟәада анахьшы, Урыстәылантә Аԥсны дааны,
Тҟәарчалаа реибашьцәа гәымшәақәа дрылалт, Аԥсҭыр ааиуан хаҳәырҵәиа,
Ар неибацон, ар ааибацон!
Бедиа ахырӷәӷәарҭа амца анакӡа, Ашәақьмца далҵәраан ԥшыхәра дахьцаз, Аӷа ихымҩас ихьӡагәышьеит – ыҷыкәа-иԥа Воу Беслан!
Аиабшьра цонаҵы, анаҩс ақәылаҩцәа Егры ианырцаха ашьҭахьгьы, рыцҳарыла иҭахеит ҴҶ-ҩык ҭхьынаа ҳаҷкәынцәа:
24. Знапала аԥжәагақәа ҟаҵаны, Абжьыуаа рқыҭақәа аӷа дызрыламларц, Аҭшәаррақәа рахь икылганы,
Аӷа иԥжәагақәа шьҭазҵоз –
Иура-иԥа Тарчу Витали!
25. Аибашьра ҟалеит ҳәа аниарҳәа, «Ахаҵа иаамҭа уажәоуп!» зҳәаз, Ашәара захьӡыз ззымдыруаз, Аибашьра цонаҵы,
Уахыкгьы зыҩн зхы нықәзымҵацыз –
Иликәа-иԥа Марцхәлаа Зураб!
26. Аибашьра ианалага, Сабиԥазаҵәуп ҳәа имтәаз, Аибашьра анеилгагьы, Аҳәаахьчара зҿыназхаз – Уанчка-иԥа Дачи Ахра!
27. Гәымсҭа ианҭадыды,
Ақәылаҩцәа хаҳәырҵәиа инарҿагылаз, Аха харак инамгакәа,
Хызаҵәык ԥсырҭас изауз –
Ардо-иԥа Ҳаџьым Беслан!
28. Арҵәааҳәа аҳәҳәабжь аниаҳа, Хаҵаҵас иҿынеихеит,
Шәақьк иҭыҵыз хык азыҳәа, Ҵлак ишәаны иавамгылоз – Баграт-иԥа Думаа Владимир!
29. Ҳаԥсадгьыл ашьаҟәада анахьшы, Ахҭҟьареиԥш зҿыназхаз,
Аха хәымш иреиҳаны
Аӷа иабашьыха змаӡаз –
Циба-иԥа Бигәаа Лале!
30. Аибашьра амцашыраз,
Зхала амҩаду иазкылсны, Ақәылаҩцәа рҳәаҭҳа рхызԥаауаз – Никәала-иԥа Шамы Амиран!
31. Аибашьра-мыжда аныҟала, Ҭхьына ақыҭа ахьчаразы,
Згәы мыҭрыскәа инагылаз – Нур-иԥа Воу Азиз!
32. Аибашьра аанҵәаанӡа, Ҵааи ҷыхьи зегь чҳаны, Амцашыра иалагылаз – Ианкәа-иԥа Бигәаа Зураб!
33. Гәымсҭа ахықәан забџьар шьҭызхыз, Ашәақьымца иагәылагылан,
Тамшь ҳаибашьцәа аныӡхыҵуаз, Аӷьараҳәа ирыцыӡхыҵыз –
Мџьыҭ-иԥа Амҷы Вахтанг!
34. Ҳаибашьцәа рхәы-рыԥхь рызнаго, Ахәцәа амца иалызгоз –
Ирод-иԥа Ӷәарзали Нугзар!
35. Акыраамҭа Гәымсҭа еибашьуаз, Абжьыуаа рҿгьы зхәы ҭазмыжьуаз – Валери-иԥа Бигәаа Сулика!
Ҭхьынаа ҳаицхрышьшьы, ҳаиҳабацәа ҳаԥхьа иргылан, амшеикәшара аанҵәаанӡа амра ахьықәԥхо ҳаҬхьына агәаҿы ҭхьынаа ҳхьырԥарцәа рбаҟа ааҳартит. Аха урҭ аԥсы цқьақәа дара рнапала ирчаԥахьеит рыԥсы зхарҵаз, ргәы зызҭарҵаз рхьы-баҟа-хьыҵәцара – ршьа цқьала иҳазҿыхны иаҳзаанрыжьыз, ҳаззаанрыжьыз ҳадгьыл гәакьа!..
293 5. Аԥсны зхы ақәызҵаз ранацәа, рабацәа,
ҳаиҳабацәа ныҳәаз!
Иҳацәцахьоу рыхараҭ бзиахааит! Иҳамоу абарҭ ҳанацәа, ҳабацәа роуп, ҳаԥсадгьыл ашьаҟәада анахьшы, «хьымӡӷы Анцәа ишәимыргааит!» ҳәа ҳныҳәа-ныԥхьан хьыӡрацара амҩа ҳақәызҵаз. Ҿык-бзык иазҳәарыма «ҳахшара анбаҳзаарго, ишԥаҳзаарго» ҳәа иахьагьы уахагьы иԥшыз ани аби рқәыԥсычҳабжь, ргәеисыбжь зеиԥшраз. Анаџьалбеит, закә хачҳароузеи ирымазаарыз ахаҵарашәа цәырган рашҭа иҭалоз ашәаџьҳәаҩцәа «митә ҟалама нас ҷкәынак дҭахазар, хьӡы игарцоуп ахаҵа дзиуа!» ҳәа ихахаӡа иаарԥылоз, иара уигьы азмырхакәа, «хашьоура мыжда иахьоуп!» ҳәа зҿыназхоз анацәеи абацәеи!
Ирычҳаит зыхшара рбаҩҷа змоуӡакәа, гәырӡ-шашәаӡ иныбжьахәаша ицазгьы!.. Ачҳара уҳәеит ҳәа, закә фырхаҵароузеи аԥсуа ихачҳара!..
6. Аҿар Анцәа иныҳәа!
Афырхаҵара аамҭаз хьыӡрацара ицаз ҳарԥарцәа зегьы уахь иаанымхеит. Хьыӡла иҭахаз рацәаҩхеит, аха, Анцәа иџьшьаны, хьыӡла ихынҳәызгьы маҷыҩӡам. Иҟоуп изныкымкәа аӷа ихымҩас зхьысыз, ахәра ӷәӷәа зауз – Аԥсны афырхаҵа Шьынқәы Аполлон, Ҳаџьым Славик, Қаџьи Радион, Бигәаа Даур, Џьапоу Хьрыԥс уҳәа.
Иахьагьы ҳрыхьчоит абарҭ ижәбо хьӡы згаз ҭхьынаа ҳар маҷ!
7. Ҳамаалықьцәа Анцәа иныҳәа!
Ԥасеиԥш, иахьагьы ахәыҷ иччабжь алыҩуеит ҳара ҳа-Ҭхьына. Ахәыҷ иччабжь рыҩныҩуеит ҳаҩнқәа, ахәыҷ иччабжь рықәыҩуеит ҳашҭақәа. Ахәыҷы акыр-кырҳәа дыччоит аккаҳәа ахьыҵәҵәабжьы зхыҩуа ҳашкол аҿгьы.
Имыӡӡеит Аԥсназыҳәа ашьа казҭәаз ҭхьынаа рыҷкәынцәа рыҵәҩаншьап. Дара ҿыц зхьышьҭра еиҵырхыз Нырцә Ашьха-Нхыҵынтә Аарцә ҳара ҳахь иҵхәраа иаауа ҳ-Ахьаца-ӡыхь шыржәыц иржәуеит рыԥсы зыхҭнырҵаз ҳамаалықьцәа хәыҷқәа, ҳасабицәа. «Ашьа ахала ахы адыруеит» ҳәа, «Нырцә дыгә-дыгә, Аарцә дыгәдыгә» рымшуп ҭхьынаа ҳгара хьыҵәҵәақәагьы...
◦ҴҬҬҚ◦
Ҵ
Август 14 инаркны хынтә илакҭа сҭаԥшит ацқьараз
мацара аԥсабара иашаз, х-хьӡык змаз аҷа-ыҷыкәаАрушьан. Исгәалашәоит аԥхьа иареи сареи ҳанеиқәшәаз. Усҟан аамҭа ҳаԥнашәарц, иҳалаз ҳалнахырц иалагахьан – амш цәгьақәа ирысакьаҳәымҭахахьан, амала асы амуцызт. Аҽны ақәа леиуан, аҷыхь аҿан, амш анҵәамҭахь инеихон. Гәдоуҭа ақалақь ацәашьеиԥш иааҭаахьан. Снеихьыԥшит. Иара шиакәыз анызба, сгәырӷьеит, саргьы дсеигәырӷьеит. Ҳнапы ааикәҳаршеит. Ҳара ҳанеиқәшәалак лассаамҭа ҳзеидыҵӡомызт. Избан акәзар ҳаныхәыҷқәаз инаркны ҳаишьцылахьан. Анык ҳаицылхымшеит, ҳаижәлантәымызт, аха ԥсык еицаҳхан. Аҟәа ҳаиқәшәар, иара ауада дахьыҩназ сигон, ма сара сахь дызгон. Ақыҭаҿ ҳанеиқәшәозгьы, «аҩныҟа уаала» ҳәа дсыхон. Иарҭак аҟны иагьараан ҳашьҭалахьан. Ашамҭазынӡа ҳацәаӡомызт, ҳцәажәон, иаҳамҳәоз арбаныз...
Аха уажәы, исыхь сыздырам, оумак сзымҳәеит сара. Схьанҭахеит. Избац иакәымзи, аха,.. аха зысҳәо – ҳаиқәымшәеижьҭеи акыраамҭа ҵуазу, еиҳа дхатәрахазшәа
1 Аҩымҭа инеиҵыху авариант хазшәҟәны иҭыжьуп (Џьапуа З.Џь. Уатаԥ-хәыҷы инаркны Гәымсҭанӡа: Аибашьҩи аибашьцәа ражәабжьқәеи. Аҟәа, 19)Қ). Иазгәаҭатәу, ари ашәҟәы аԥсуаа ҳхақәиҭратә еибашьра (ҴҬҬҶ–ҴҬҬҷ) иазку ашәҟәқәа рахьтә иаԥхьаӡатәиуп.
29. УАТАԤ-ХӘЫЫ ИНАРКНЫ ГӘЫМСҬАНӠА
(Сҩыза изы аочеркҬ?
збеит. Илакҭа хаан, илақәа шразыц иразын, аха уаанӡа аасҭа амца рхыҳәҳәыла иҟан, ада ссақәа ҟаԥшь-ҟаԥшьӡа ирылдан. Амала иблагә хаҭақәа цеи-цеиуа ицқьан. Илакыҵақәа наҟ-ааҟ, ашәытарсҭақәа реиԥш, илақәа ирыҵубаауан. Дааԥсан, дкарахаӡан дыҟан уи. Ижакьа акыр иазҳахьан. Бымба кьаҿ цәышк ишәын, аха ибӷа ақәа алсхьан ишалсра. Арезина магәқәа ишьан, урҭ аӡы рҭамлозар ҟаларын. Ҳангәыдеибакылоз ифҩы гәыкы иҵәыԥсны иҟаз имаҭәақәа рыфҩы иалаӡҩон. Ԥсраҽнынӡа исхашҭуам убри афҩы – мышкы ҳәа аҭабиа иааҭыҵыз аибашьҩы ифҩы. Иҩыза ҷкәынак дицын. «Абри аҷкәын иҭаацәа ирулак Уачамчырантә иаан, Пицунда ҭыԥк рзыԥшаан ҳаауеит, уажә Ешыра-лбааҟа ҳхынҳәыроуп» иҳәеит.
Ашьҭахь, убри аԥхьа ҳахьеибабаз аҭыԥаҿ, ҳаиҭеиқәшәеит иареи сареи. Усҟан амш бзиан, аха усгьы аҷыхь аҿан, аԥша хьшәашәа аҵан, уцәа-ужьы иҭалан уарыхьҭшьуа. (Мартмза шмартыз иҟан – ҳанацәа рҵәыуара, ҳаҳәшьцәа рылаӷырӡ, ҳабацәа рхачҳара, ҳаибашьцәа ргәаӷ хьшәашәа...) Шьыбжьышьҭахьын, амра нхыбыкьуан. Уажәы ар рымаҭәа ишәын. Цәгьа инаалон. Амала уи иааиныԥшыртә игын. Илахь еиқәын, аха ихы-иҿы шгәыкыц игәыкын. Ԥыҭрак ҳанааицәажәа, исеиҳәеит: дышхәыз, ахәшәтәырҭаҿ дшышьҭаз, ихәра макьана инагӡаны ишымӷьац, аха аиарҭа дышзыламгылаз – иахьауаҵәы Ешыраҟа дышцо. Икьаҿ ԥиртлан, снапы ҭаҵаны ихәра сирбеит. Иҩаҳаракны ибӷа иақәшәаз ахы, иҩныҵҟа имцакәа, иларҟәны илҟьеит. Дҳәазаны дахьцоз ихәазаап. Сара исҭаххеит дшырхәыз цқьа еилыскаарц, нас усҟан ҳаиқәшәазар аахыс ихигахьоу, дахьыҟаз-дахьаныз сеиҳәарц, аха иҿаԥшыларала игәасҭеит мыцхә ацәажәара шиҭахымыз, иагьшицәуадаҩыз. Аха усгьы ԥыҭрак ҳаидхалеит ҳара усҟан. Ҳанеиԥырҵуаз сиҳәеит ихәра цқьа иӷьаанӡа еибашьра ацара дахымццакырц. Аха уи дахыццакуан аҭабиа дзыцҭатәаз иҩызцәа рахь ацара...
Мышқәак рнаҩс Гәдоуҭа Уачамчыратәи аштаб аԥхьа дгылан. Шьыбжьышьҭахьын усҟангьы. Идгылаз аҷкәынцәеи иареи рцәажәарақәа рыла еилыскааит ирласӡан Ешыраҟа амҩа дшықәлоз. Сара игәаласыршәеит ихәра шымӷьац, дшымццакыша. Аха игәасҭеит уи дшысзымӡырҩуаз, исҳәо шимаҳауаз...
Иааит кәыркәамза – агәырҩеи агәыӷреи, алаӷырӡи амрахәагеи рымза. Кәыркәа-шоура акы еиԥшым – аҭакар! Абарҭ амшқәа рзы Арушьан сизҵааӡомызт, ихабар здыруа ҳәа сгәы иззаанагоз аӡә дызбаргьы сҭахымызт, избан акәзар – сшәон... Ҩныҵҟалагьы сгәыӷуан – «издыруада, Анцәа дихьчарҴ..» ҳәа. Исаҳаит Џьалиа ҷкәынак ибаҩ Гәымсҭа ирган ишааргаз. ДарбанушьҴ Аха уи уаҳа сазымҵааит сара. Сгәыӷуан, сышгәыӷуаз сыҟазар сҭахын... Мышқәак рыла исаҳаит сара сҿымҭ-гәыӷра баша шҽмырҳараз... Сдақәа сылԥсааит, сгәы аҵанӡа иҭаҳаит... Аха издыруада, исаҳаз иашамзарҴ..
Абас сгәыӷлон макьана, иара изку схәыцрақәа ақьаад ахь ииазгарц саламгазҭгьы. Аха ус рҭаххеит Арушьан иани иаби. Урҭ сара мап сзырцәымкит. Иҭахаз ауаҩы уихцәажәарц азыҳәа дышҭахаз агәра угароуп. Дышҭахаз агәра злоугои, зыччаԥшь шә-насыԥк ацу, гәыла-ԥсыла злакҭа хаа уҭаԥшуа ауаҩыҴ!
Арушьан иҟазшьа ззымдыруаны ҿыц дыздырыз, игәы аԥхарра знырыз ауаҩы иааџьеимшьарц залшаӡом иуаҩышьеи ицқьашьеи. Ус шакәу дырҵабыргуеит аибашьраҿ ивагылаз иҩызцәа ргәалашәарақәагьы. Ҳазхәыцып убри бзиабарала иҭәыз аԥсҭазаара гәыҭбаа ахыҵхырҭа – Нырцә-Аарцәтәи адунеи. Изеиԥшрааз уиҴ
Арушьан – уатаԥтәуп уатаԥаа рзы, аха ҭхьынаа рзы ҭхьынатәуп. (Уимоу, дыздыруа тҟәарчалаагьы тҟәарчалтәу џьыршьоит, ма тҟәарчалтәзар рҭахуп.) Уатаԥи Ҭхьынеи нырцә-аарцә еиҿаԥшуеит. Рыбжьара аҩадахьала аӡиас Уатаԥ-хәыҷы ахьхьаҳәа илеиуеит, аладахьала – Уатаԥ-ду.
Аӡиас Уатаԥ-хәыҷы унырны уназҿагыло анаара еихыхеиҵых ду аҿы 12 шықәса еицаарыхуан ҩҩ-ҭаацәарак. Ҭаацәарк – Мушьнии Нореи Џьалиаа рыҷкәынцәа ҩыџьеи дареи, егьи аҭаацәара – сара сани саби рыхҩы-хәыҷқәеи. Арҭ аҩ-ҭаацәарак есышықәса – еслаҵан, есрашәан, есҭагалан – еизааигәахон. Ҳаизааигәахон, ҳагәбылра еибакуан ҳара ахәыҷқәагьы. Иахьеиԥш исгәалашәоит уи адгьыл ду анхаҳтуаз. Ҳабацәа ҳара ахәыҷқәа ҳамч зықәхоз аусгьы рыԥшаауан: еигәышә ԥынҵала иқәырхуаз амыӷ ҵәаҳәла аахара, аҵла рымахә, рыбӷьынҵә ҳәҳәагала реизгара уҳәару, илырхуаз аҵәҩани абыцеи аандашьҭрахь рышьҭаҵара уҳәару... Еиҳаракгьы ҳзышьҭаз еизаҳгоз ачаҟәа дуқәа рыбылра акәын. Арас ҩа, ма аҭәа бах рыҵаҵан амца рыцраҳҵон. Ԥыҭрак ашьҭахь алҩаҵә еишьылӡа ирхәыҵҟьон, нас амцабз еикәаҵәиуа аҿаанахон. «Машәыр ҟашәҵоит, абааԥс, машәыр!» ҳәа шҳашьҭарҳәоз, алҩа ҳналс-аалсуа ахҿара ҳақәын...
Арушьан ацәаӷәареи арашәареи ирласны иҵеит. Уимоу, дышнеи-шнеиуаз аԥҳәеиқәҵарагьы далагеит. аҷа ииҳәазгьы ҳәоуп, иҟаиҵазгьы ҟаҵоуп» рҳәон ҳанацәеи ҳабацәеи. Мчыбжьык аҩныҟа смааиргьы, Арушьан сышицу лдыруазар, сан лгәы ҭынчын. Аиашаз, уи дук еиԥш игәра згон сара. Есымшагьы илаԥш схын. Иара сицны сшәаӡомызт. Ах, шаҟа сахьа ссир ацузеи Уатаԥтәи ҳамхы! Ҭагалан амза каххаа ианыҟаз еизаҳгаз аԥҳә ҳалаиан, еҵәала ирыԥхыз ажәҩан кеикеи заҟантә ҳаҵаԥшхьааз. Ҳалақәа ааԥсаанӡа дасу ҳара иаҳтәу ҳәа еҵәак-еҵәак алхны ҳрыхәаԥшуан. Усҟан зегь ҳаеҵәахә кыдын...
Уатаԥтәи ҳамхы иацу аԥсҭазаара иԥшьоу жәытә шәҟәык еиԥш сахәаԥшуеит сара – ҳара ахәыҷқәа есыҽны зыбӷьыцқәа ааҳартуаз аԥхьатәи ҳашәҟәы. Иааҳартыцԥхьаӡа акакала иаҳзаатуан адунеи алакә маӡақәа: аҵла ҭыԥҳа-ԥшӡақәа аԥша хаа анырхьыслак рашәабжь, аха аԥша цәгьа-бааԥс анрыслак рхыжәжәашьҭыбжь; ацәеиха иаанарҳәыз адгьыл тата афҩы раҳаҭ, аха аҭакар анақәшлак аиҟәыжәжәара; аԥсыӡ хәмаруа изҭоу аӡиас амш
мрахәага аан абжьы хаа, аха амш бааԥс ианарҩынтлак ашьҭыбжь цәгьа; ардәына ҟәиҭ аҿықә-ҿықәра, аха аты мышьҭацәгьа абжьы; иԥсҭаҵагоу ааԥынтәи ақәа, аха адгьыл ашәҭқәа ықәзыӡәӡәаауа аҩар; аҵх ҵәца иалҷҷо аӡыркәиқәа, аха аҵх агәы кылзжәо адыд-мацәыс; ани аби рыччабжьи, рлафи, рлакҭа хааи, аха зны-зынла урҭ рҵәыуабжьи рлакҭа цәгьеи... Асахьақәа, асахьақәа, еиҭахгьы асахьақәа... Абарҭ аԥсҭазааратә сахьақәа ирхылҵуан Арушьан идунеихәаԥшышьаҿы – аԥсабара амагиатә мчы агәрагара, аҵиаақәа инадыркны ауаҩы иҟынӡа, зыԥсы ҭоу зегьы ррыцҳашьара, рыбзиабара. Ари абзиабара гәыкы еиҳагьы иханарҭәаауан Арушьан иани иаби рҟазшьа, рыԥсҭазаашьа.
Шаҟа абзиабареи, аразреи, арыцҳашьареи алоузеи схәыҷаахыс сгәы иҭнымҵәо абри асахьа! Арушьан иаб Мушьни даныцәаӷәоз, знык илихыз аҷын иԥсахӡомызт ашықәсан, ацәаӷәара даалгаанӡа изхон. Избан акәзар ус ирықәирххон, акәымзар ацәқәа аҷын рхиҟьаӡомызт. Ацәқәа иара ишиҭахыз ианымныҟәалак дгәаан, нас абас «ишәиуан»: «Аа, ала урымфааит, ала!», «Абга уӷрымхааит, ыы!», «Уцәа дмырҟацааит, уцәа!..» Арушьан иан Нора унеицыԥхьаӡа ҿыцбарах улбон. Лара дызбаанӡа лылақәа ччон. Сасык дылзаазшәа, сыфатә ҟалҵон. Ҳзышьцылахьаз афатәқәа (акәтыжь, ашә, ахаҷа, ахырҵәы уҳәа) рнаҩс чыс хаак анҳзыҟалымҵоз ыҟаӡамызт – ацха-мгьал, аилаџь, ма ачаҿаа, ақалмышь, ацхаршәы, ма аҳалуа... Аха акы еиԥшмызт ачашә! Аиашаз, лыччаԥшь зцыз абарҭ ахаарақәа роуп уи, анык леиԥш, сара бзиа дысзырбаз.
Арушьан иԥсҭазаара ҩҩ-ӡиаск ирыбжьаркит – Уаҭаԥхәыҷы инаркны Гәымсҭанӡа. Аамҭалагьы уи ҩҩбаны еиҩаҳдыраауа ҳалагеит – Август ҴҚ­нӡа, Август ҴҚ­нахыс. Август ҴҚ­нӡа – Арушьан диит (ҴҬџ шықәса, ԥхынҷкәынмза 19 рзы, ашәахьа, ашьыжь асааҭ 8 рзы), изҳаит, аҵара иҵон (Ҭхьына, Тҟәарчал, Аҟәа), дынхон (Уатаԥ, Ҭхьына, Аҟәа). Август ҴҚ­нахыс – Арушьан иԥсадгьыл ихьчон (Аҟәа, Ешыра), иԥсадгьыл иԥсы ахҭниҵеит (Аҟәа, 1993 шықәса, ԥхынгәымза 4 рзы), иԥстәарҭа аԥхьа Аҟәа, Гәымсҭа аԥшаҳәаҿы иҟан, нас – Гәдоуҭа, ашьҭахь – Ҭхьына.
Август ҴҚ­нӡа, Август ҴҚ­нахыс... Асду ауаанӡа, Асду ашьҭахь... Ҳажәлар рышқәсԥхьаӡара, ргәалашәара анарха... Ԥсҭазаарак рыбжьаркит арҭ ацәаҳәа ҿыцқәа. Ԥсҭазаарак, аха уи ҳалаԥш зымнаӡо иҵаулоуп.
Иаса-қьырса ихьӡ зху қьырсамза далиааит Арушьан, нас зны аамҭала иԥсадгьыл иԥсы ахҭниҵарц. Ашьыжь асааҭ ааба рзы иабџьар ахы ажәҩан ахь ирханы даҵхеит Арушьан иаб иашьа Мышьа. Уатаԥ-хәыҷы аԥшаҳәа ҭнарцәажәааит уи ахысыбжь. 35 шықәса рышьҭахь Гәымсҭа аԥшаҳәагьы иахыҩран иҟан ахысыбжь. Аха урҭ ахысыбжьқәа аҩбагьы еиԥшӡамызт. Актәи аԥсҭазаара иадырган, аҩбатәи – аԥсра. Уатаԥ ашкол рцәыхаран азы, Ҭхьына аӡнырцәҟа ашкол дҭалеит Арушьан. Ҭхьына Абаажә ахәы иаҳагьы ихаран, аха уа иааигәаны ианду дынхон. Абас дышмаҷӡаз ҩҩ-ӡык дрырны, Абаажә ахәыҟа днеит Арушьан. Уатаԥ-хәыҷгьы аӡиас ду Мықәгьы рымаӡақәа иарҳәеит. Нырцәҟа аԥсабара ахәыҭхәыҭбжьы иаҳауан. 35 шықәса анихыҵгьы Гәымсҭацәқәырԥа дырит Арушьан, аха усҟан аӷа иабџьар шиқәкыз...

ҴҬԥ шықәсазы Арушьан даҽа ӡиаскгьы дырит. Дааит
Аҟәаҟа. Дҭалеит Аиндустриалтә техникум. Еиҭах – аҩызцәа ҿыцқәа, иузгәакьоу адунеи ҿыц... 1983 шықәсазы иҵара анхиркәша, аусура далагеит Аԥснытәи азанааҭеидгылақәа ирымадоу Акапиталтә ргылара аусбарҭаҿы нџьныр хадас. 1986 шықәсазы диасит Агазтә аппаратура ашҟа. Аха хара имгакәа деиҭахынҳәит аԥхьатәи иусурҭахь – асклад еиҳабыс. Убра аус иуан аҵыхәтәанынӡа – Август ҴҚ­нӡа.
Аҟәатәи ашықәсқәа Арушьан иԥсҭазаара хәыҷыхәыҷла ихадырҭәаауан. Уатаԥтәи ҳжәытә шәҟәы даҽа бӷьыц ҿыцқәак изацлон. Дрызҿлымҳахеит ҳдоуҳа-культуратә хәышҭаарақәа. Ҳҭоурыхи ҳатрадициақәеи еиҳаеиҳа дыргәылархалон. Иуадаҿы уаннеилак, ишәҟәқәа уанрыхәаԥшлак, агуманитартә факультет аҿы аҵара зҵо астудент еиҳа диеиԥшын. Ҳгазеҭқәеи ҳжурналқәеи иаамхәакәа номеркгьы бжьаижьхьан ҳәа сыҟам. Ҳтеатр аҿы ауаа маҷны ианнеиуаз иара хьаа дус икуан. Акырынтә игәы иҵхо далацәажәахьан ҳажәлар реиҟәыгара азҵаара. «Ҳҽеидаҳамкылакәа ԥсыхәа ҳамаӡам» ҳәа заҟантә исеиҳәахьааз. Аԥсуа мҳаџьырқәа рызхәыцра ҳмилаҭ рразҟы зегь иреиҳау усны иԥхьаӡон. Уи азы хәыцхәыц лымкаала дрыԥхьеит, есымшагьы иааигәара иман амҳаџьырцәа ирызку Гьаргь Ӡиӡариа иҭоурыхтә усумҭа дуи Баграт Шьынқәба ироман «Ацынҵәарахи».
Исгәалашәоит заҟа дгәырӷьаз, сара ҳажәлар рфольклор сшазҿлымҳаз ангәеиҭа. Аҩбатәи акурс аҿы сантәаз Ҟәланырхәа ақыҭан инхоз абырг Ныҵкәыр Ақаҩба иҿы сигеит. Уахыки-ҽнаки рыла имаҷымкәа ажәабжьқәа анаҳҵеит. Ари аԥсуаа рфольклор анҵаразы аԥхьаӡатәи сныҟәарақәа ируакын. Аҟәа Миро Адлеибеи (уигьы Аԥсны ихы ақәиҵеит) иареи ауада иахьыҩназ саннеиуаз, ма ус ҳахьааиқәшәоз, «абри умгар сгәы иалсуеит, шәҟәык алааухәап» ҳәа дықәны, ԥарак симҭар иуӡомызт. Идыруазар акәхарын ҳаныхәыҷқәаз аахысгьы дук еиԥш сышиқәгәыӷуаз. Гәанылагьы уи есқьынагьы дызхылаԥшлаша хәыҷҵас сибозар ҟаларын.
Иара еиԥш аԥсыцқьа зхаз аҷкәынцәа дырзааигәахон Арушьан дахьнеилак – иҵараҿы, иусураҿы, Аԥсны жәлар рфорум аҿы, аԥсуаа рполитикатә қәгыларақәа рҿы, 1989 шықәсазтәи ахҭысқәа рҿы, аԥсуа гвардиаҿы... Абас хәыҷы-хәыҷла иҭышәынтәалон Арушьан имилаҭполитикатә дунеихәаԥшышьа. Аԥсуааи аԥсуареи адунеи ианырхырц жәынгьы ҿангьы зҿаазхалоз рахь имаз агәаӷ еизыкәкәон. Аха уи зегьы Август ҴҚ­нӡа.
Август ҴҚ­нахыс «хьӡы игарцоуп ахаҵа дзиуа» ҳәа аӷа днеиҿагылеит. Игәалашәеит Уатаԥтәи ҳжәытә шәҟәы ианыз «Ажәытә аибашьра ашәа»:
Ахацәа рхацәа раԥхьа игылаз рҩыза-ԥыза, Қәыџьма лажәшәа дрывагьежьуан, Ахьшьыцбашәа дырхаԥыруан,
Ашәуа қьақәашәа дыҩныкьыркьыруан, Аӷацәа рымцабз далагылан,
Аԥсуараз иԥсы иҭиуан,
Аԥсуаа рбираҟ инапы иакын.
Дыҳәҳәон, дҵәаауан, шьҭахьла дцомызт, Аҽԥыхәшә агылара дацгылауан,
Афрангь аҳәа ԥынҵа дацнаӡауан.
Зда дзахымсуаз аҳәааҿы даннеи, Иарма-шьапы быжь-хык ақәшәахьан, Иарӷьа-напы ҟазауҭ ҳәа иҵәыуон.
Ифрангь аҳәа ӡашәа ирҵәит,
Аԥсуаа рбираҟ иҩыза иҭаны,
Еиҳәеит иара иуасиаҭ ажәа:
«Шәеиха абаақәа, шәцала ԥхьаҟа! Шәышьхәа шәамԥшын, шәымцан шьҭахьҟа, Урывагьежьны уҩызцәа еизца.
Хахоуп, хаха шәнеибацақәа,
Иахьоуп, ҳаҳаи, аӷьараҳәа,
Шәыԥсадгьыл Аԥсны шәыԥсы ақәшәҵа!
Аԥхьа Ацҳа ҟаԥшь аҿы дгылан, нас араион ҿыц ахь дааскьеит. Ашьҭахь Гәымсҭа аарцәҟа диасыр акәхеит, уашьҭан иҽеизакны фырхаҵарыла нырцәҟа дырырц. Дагьырит иара... «Афырхаҵара ахьыҟоу аиааирагь ҟалоит» рҳәоит аԥсуаа...
Арушьан иҟазшьа сазнархәыцуеит адәахьала ула ихымгыло, улымҳа ҵзымхуа, иҩныҵҟатәиу ҭынч фырхаҵарак. Уи иҟазшьа хадақәоуп ачҳареи, ацқьареи, аҽцәырымгареи. Еиҳа исахьаркны иуҳәозар, бзиабарала
иҭаҳәҳәоу, аҵх ҵәца иалаку «ҵхыбжьонтәи» фырхаҵара хкуп. Схаҿы иааиуеит зыҽцәырымгаӡакәа нарҭаа аишьцәа рыԥсы ҿызхуаз Бжеиқәа-Бжашла уахынлатәи ифырхаҵарақәа... Еиҳа иааскьагоу ҳҭоурыхтәи ҳдоуҳатәи хыҵхырҭақәа ртәы уҳәозар – традициала ари афырхаҵара хкы Абаҭаа Беслан ифырхаҵаратә етика иатәышьҭроуп. Абаҭаа Беслан ифырхаҵара ауаҩытәыҩса игәбылра гәыцәс измоу аамысҭашәароуп, ԥсыуа рыцарроуп.
Иҽцәырымгара, иҭынчра, иҟәыӷара, ицқьара, игәбылра, игәеибакра, ихамеигӡара... Абарҭ иҟазшьақәа алыркаауеит Арушьан ихцәажәо иҩызцәа зегьы. Убырҭ роуп иара ихаҭара шьақәзыргыло, иаԥсуара ԥсыс иахоу, иаԥсабароу. Аԥсыуароуп – уԥсадгьыл уԥсы ианаҳәа, ицқьаӡа инаган ҳабыжь-ныхак рымҵаҵара. Ус аҭаххеит жәларык ҳахҿыхра, ҳҭоурыхтә разҟы. Еиҭасгәалашәоит Уатаԥтәи ҳжәытә шәҟәы – аҵх ҵәца, Уатаԥ-хәыҷы ашьҭыбжь хаа, аԥҳә ататара, еҵәала ирыԥху ажәҩан кеикеи аҵаԥшра... Усҟан зегь ҳаеҵәахә кыдын...
Нырцә-Аарцә... Уатаԥ-хәыҷы инаркны Гәымсҭанӡа аԥсҭазаара, аӡырра... Ҵыхәаԥҵәарада – аӡнырцәҟа, аӡаарцәҟа, ҵыхәаԥҵәарада – «нырцә дыгә-дыгә, аарцә дыгә-дыгә...» Уатаԥынтә Ҭхьынаҟа, Ҭхьынантә Уатаԥҟа, Аҟәантә Ешыраҟа, Ешырантә Аҟәаҟа. Ҵыхәаԥҵәарада – аӡнырцәҟа, аӡаарцәҟа... Ахԥышәара, агәԥышәара, ашьамхԥышәара – Август ҴҚ­нӡа, Август ҴҚ­нахыс...
1993 шықәса, ԥхынгәымза 3 – ԥхынгәымза 4, ҵхыбжьон... Убысҟан даҽа ӡыкгьы дырит Арушьан. Аха уи – Нарцә-ӡы, Нарцәы-цҳа зху, Џьанаҭҟа узго аӡы... 35 шықәса зырра иҽазирхиоз аӡы... Уатаԥ-хәыҷы еиԥш ахьхьаҳәа илеиуеит Нарцә-ӡы. Уантә иааҩуашәа исаҳауеит «ихнымҳәыз аибашьҩы ибжьы» – Таиф Аџьба иашәа:
Хьӡи-ԥшеик сҭахымызт Изгарц еибашьрала – Аибашьра-нибахра Иалоузеи хьӡыс! Ахьӡ-аԥша соур Сҭахын даҽакала –
Аха –
Снамгылар ҟамлеит еибашьҩыс.
Аԥсадгьыл ансыԥхьа – Лак-ҩакрак ҟамҵакәа, Сашәақәлацәа инеиуаз Снарыцлеит убра, Бзиала-ԥшӡала – Харак имгаӡакәа, Схынҳәыхуеит аҩныҟа, Шәеибгазааит шәара.
Сыуаажәлар, сқыҭа, Шәынсыжьуеит аамҭала, Иаасыдгылт Сызхымԥо-сызҵымԥо зынӡа, Дыҷкәыноуп ҳәа шәсыхәаԥшуан – Схаҵахт мышкала –
Абџьар аанкыла, Снагылт сыӷәӷәаӡа!
Исылшеит иҳажәлаз Аӷа цәгьа инкылара, Саҵамхт исуалыз – Ахаҵа иуахҭа. Дыԥхасҵеит уи
Уаҳа игәахымлартә ақәылара, Аҵыхәтәан
Сызгашазгьы сықәшәеит схаҭа...
Сыԥсадгьыл зда сымам Сыԥсаҵоуп наӡаӡа. Шәарҭ зегь шәыԥсҭазаара Иаҵоуп сыԥсы. Ишәхалашо амра лашара Сыԥсаҵоуп,
Сызхьымӡаз зегьы-зегьы Нсыжьит шәара шәзы.
Сшәыҳәоит –
Ишәмырӡын сыԥсҭазаара зқәысҵаз, Сгәыӷрақәа ҭамхеит –
Иахьыҟоу шәа шәҿоуп. Сшәыҳәоит –
Акымзарак шәмырӡын ишәысҭаз – Убри сара сзыҳәан
Иреиӷьу баҟоуп.
Хьӡи-ԥшеик сҭахымызт Изгарц еибашьрала – Аибашьра-нибахра Иалоузеи хьӡыс! Иалшон ҽакала Сынхар хьыӡла-ԥшала, Аха –
Шәара шәҭынчраз – Сынхоит еибашьҩыс.
