Амшын анҭынчугьы ианыцәқәырԥогьы ишмшыну инхоит
Ахәы ԥшӡа, ашҭа ҭбаа, аџьаргәал ҩны ҭбаа-ҭыцә, аҭацәа ду – абарҭ зегь снарылаԥшит сырхысхысуа сшьапқәа срыма ашҭа ҭбаа ианнықәла. Усҟан сара саҟара насыԥ змаз уаҩ дыҟаӡамызт. Ааԥын мра уабсҟак сырԥыруа саман, сан аҩныҟа сҩналгаларц даналагалак, ишсымчыз ала сыҩны акакаҷ ԥҟышқәа рыла зноунашәара хырҷаз ҳашҭа ԥшӡа ахыкәшара салагон. Сара саҵкыс ҩ-шықәса рыла иеиҳабыз саҳәшьа Машькәа дҩны днасышьҭаланы сыкны сааганы сан сналылҭон. Уи слыманы аҩныҟа дҩналон.
Ашьҭахьы, иҵегьгьы сыхбыџхо саналага, ани раԥхьа аныҟәара саналагаз сахьыхысхысуаз ҳашҭеи уи злақәҵаз акакаҷ ԥҟышқәеи рҟны мацара иаанымгылаӡеит сылаԥшҳәаа, ҳашҭаҟынтәи санԥшлак, Очамчырантәи Аҟәанӡа амшын агәы схыԥшыло салагеит.
Саб Қьысқьынџь ҽыла дныҟәон. Уи сара исбарҭаӡамызт такәаамҭа, избанзар, сара сҭахәхәа сшыцәаз ашарԥазы акәзаарын данцоз, аҵх наскьахьаны акәын аҩныҟа дшаауазгьы, сара заа слырцәон сан. Ашьҭахь, еилыскаауа саныҟала издырит саб Кәтол иагәылсуа аӡиас Дӷамшь инаркны ҳахьынхоз Қьарқьан аҳабла Кәачара ақыҭа иахьадунӡа ҿыц иеиҿыркааз аколнхара аҟәыҵәак инапы ишаныз, напхгаҩык иаҳасабала џьара напаҵаҩрак аҭаххаргьы, аҵара злаимамыз ала ақьаад аҩыра аҵаҟа инапы нақәҵаны асахьа ҭихуан.
Сара 1934 шықәса, декабр 5 рзы ссит, ицоз ахҭысқәа еилыскаауа саналага 30-тәи ашықәсқәа рынҵәамҭахь инықәлахьан, саб данцози данаауазигьы збо сҟалахьан, аха снаидтәаланы ажәак сызиаҳәаӡомызт ахәыҷқәа ҳзын илеишәа ахьыцәгьаз азы – данааилак,
ишырҳәо аиԥш, аҩ ҳаҵалон ҳани ҳаби рыхшара ҳшааҩыкызгьы, сашьеиҵбы Зураб (Зорчик) ида. Уи зегьы дахьҳаиҵбыз азы еиҳа дырқьынцыцны дрыман. Иара ида егьырҭ зегьы сара саҵкыс иеиҳабацәан.
Қьарқьантәи алагарҭатә школ санҭалаз ф-шықәса схыҵуан. Аҩреи аԥхьареи ибзианы исҵахьан сашьцәа сеиҳабацәа зегьы ашкол иахьҭаз рҵатәқәа рыцысҵоит ҳәа сахьалагоз иабзоураны. Ҳашкол ӷәтәы ҩнын, уи ҭагылан ачаирҭақәа мҽхакы ҭбаала иҿианы иахьыҟаз. Алагарҭатә школ аҟынтәи сырҵаҩцәа иреиуоуп аԥсуа журналистикеи аԥсуа литературеи рыҿиараҟны аџьабаа ду збахьаз сашьцәа зегьы иреиҳабыз Шьалуа (Шьаликәа) Басариеи ахәыҷтәы литература аҿиараҿы зылҵшәақәа ҳаракыу Џьота Тапаӷәуеи.
Хыхь зыӡбахә сҳәаз ачаирҭа еиҵҳәа дуқәа рылаҵареи ирызҳауа ианалага аус рыдуларақәеи раан зхы аџьыка ықәызхуаз иреиуан сани саби. Ҳара урҭ ирхылҵызгьы зегьраԥхьа иаҳдырбаз инарывагыланы аусура ауп. Аха алҵшәа ҳәа акгьы аабаӡоымзт, аусура иаҳзалҵуаз зегьы еиуеиԥшым аҳәынҭқарратә шәахтәқәа акәаци, ашәи, акәтаӷьи уҳәа аҳәынҭқаррахь алагалатәыс иҳақәырҵоз иргон. Сара ашкол ахь сызлацоз сымаҭәа анхалак, сеиҳабацәа мамзаргьы саб иаҳәшьаԥацәа рымаҭәақәа иҩазахахьаз рыбганы сара исызбзиахартә иеиқәырҽаҽаны исышәҵаны срышьҭуан. Абас амамзара шыҟазгьы сани саби иаарылшоз зегьы аколнхара иадырҵон, ианаашалак инаркны иаахәлаанӡа ҳаргьы ҳрыманы аколнхара ҳәысҭақәа ирҭаарыхуан. Уаххьа рхианы, ифаны ҳанеилгоз аҵх цахьаны акәын. Ҳҭаацәара зегьы (ԥ-ҩык ахәыҷқәеи ҳани ҳаби) жәаҩык ҳаҟан азы ачуан дук ала абысҭа руан. Абысҭа анҭыргалак, еиҭах амца инахакнаҳаны ачхәар дырҩон. Нас иаакныхны ачхәар шеибгаз иҭыргон, ихагьежьааӡа, ачуан ду ахы иаҟараны иааганы, акрыфара ҳәа ҳазхатәаз астол ду агәҭа
инықәырҵон. Ахәыҷқәа акранаҳфалак убри еимакны иԥаҳҽуан.
Сеиҳабацәа ирызҳаит, раарыхымҭақәагьы духо иалагеит, уажәшьҭа хар ҳамамкәаны ҳҽааибаҳҭартә ҳҟалоит шаҳҳәоз Аџьынџьтәылатә еибашьра Дуӡӡа ҵысит. Аҟәа ашколқәа ирҭаз сашьцәа аиҳабацәагьы Аҟәа изалагыломызт азы (Аҟәа абомбақәа алаҳауан) аҩныҟа инеит. Иԥҳәыс диманы ҳара ҳахь дааит Аҟәа инхоз саб иаҳәшьаԥа Ражьден Ҷоҷуа, Иван Папасқьыр иаҳәшьаԥҳа хәыҷы Аниа Кәаӷәаниа-ԥҳагьы ҳҳаблатәи ашкол дҭан, уи ашкол маҷк иахьырцәыхараз азы ҳара ҳҟны дыҟан. Уажәы зегьы жәахаҩык ҳҟалеит, ҳачуан ду ԥсахны еиҳау аҽа чуанк ала ахьурӡы кналҳауа далагеит сан.
Аџьынџьтәылатә еибашьра Дуӡӡа шцоз ауп сара Кәтолтәи аа-шықәсатәи ашкол ахь сшиасыз. Сара саҵкыс ҩ-шықәса рыла иеиҳабыз саҳәшьа Машькәеи сареи Қьарқьантәи алагарҭатә школ ҳалганы уахь ҳиасит. Уахь ԥшь-километрк бжьан, Дӷамшь аӡиас ҳарыр акәын. Аӡын уи аӡиас хәышьын, ианхыҵуазгьы рацәан. Абахәуақәа рыла ҳаруан, ҳанҭаҳауазгьы рацәан, ҳкәытрабааха ҳҟалон, аха ашкол ахь ацара бжьаҳажьӡомызт.
Ашкол аиҳабыс дыҟан Шамил (Фамил) Ҳазараҭ-иԥа Тапаӷәуа. Уи алгебра ҳаиҭон. Ахәбатәи акласс ахыркәшара иазкыз аԥышәара аан аблеҭ аашьҭысхын аҽазыҟаҵара ҳәа смтәаӡакәаны акласс-ӷәы ахь снеит. Аблеҭ ианызгьы иаразнак иҳасабны ианысҵеит. Убри нахыс аа-класск рҟны снеиаанӡагьы классцыԥхьаӡа аурокқәа ахьриҭоз сыӡбахә иҳәон, иара убасгьы лыӡбахә иҳәон класск аҟны исыцтәаз, хәба ҳәа аҵара зҵоз, Ачаарқыҭ аҳаблаҟынтәи иаауаз Ҭина Чакәатааԥҳа.
Аа-класск рҟны сыштәаз сара сычмазаҩхеит. Ԥшьшықәса рышьҭахь сгәы бзианы ашкол аҟны санааи, ааклассктәи ҳашкол инеизакны қырҭшәала аҵара
иалагахьан, ҳдиректор Шамил (Фамил) Ҳазараҭ-иԥа Тапаӷәуагьы ашкол аҟны дыҟамызт, дамырххьан. Усҟан директорс иҟаз агыруа Гвилава (ихьӡ сгәалашәом) ақырҭшәа шысзымдыруаз аниба аабатәи акласс аҟны симыртәарц далагеит, аха ааба рҟны стәароуп ҳәа ианақәсырӷәӷәа ус сеиҳәеит: «Урылатәа аабатәи аклассаа, ҩымзҟа рышьҭахь уҩызцәақәак ишрыхьхьоу аиԥш илкажьны аколнхрахь уцоит».
Сара уи даара саргәааит, аха аҭак иамҳәаӡакәаны сцаны аабатәи аклассаа срылатәеит, аа-класск салганы Аҟәатәи арҵаҩратә ҵараиурҭа сҭалеит қырҭбызшәала. Аҩбатәи акурс ахь саниас, аурыс сектор ахь сиасит. Убри ашықәсан иагьаатит аԥсуа сектор, саргьы уахь сиасит.
Сталин данԥсы ашьҭахь аԥсуа сектор аартразы арҵаҩратә ҵараиурҭа иҭаз астудентцәагьы акыр аџьабаа аабеит – есҽынла акака арзаҳал ҩны аҵара Аминистр ихаҭыԥуаҩыс иҟаз Ҳаразиа-ԥҳа лҟны инаагон. Урҭ арзаҳалқәа рҩра еиҿызкаауаз сара сакәын, аҩраҿы ацхыраара ҳаиҭон усҟан уаҟа аԥсуа бызшәазы рҵаҩыс иҳамаз Павел Ҳаџьараҭ-иԥа Аӡынба. Абарҭ ҳазҿыз «ақәԥарақәа» рзы уаҟа исыхьыӡхалеит «Аҭуорыхтә уаҩы» ҳәа.
Абарҭқәа рышьҭахь иеиҿаҳкааз аԥсуа литературатә хеилак ахантәаҩыс сыҟан шықәсык. Ашьҭахь Мушьни Лашәриа ари аҵараиурҭа данҭала, алитературатә хеилак ахантәаҩыс дҟаҳҵеит, сара аԥсуа арҵаҩратә ҵараиурҭа акомҿареидгылатә комитет амаӡаныҟәгаҩыс салырхит. Аԥшьбатәи акурс аҟны сыштәаз аррамҵзурахьы сцеит, шықәсыки хымзи рыла уахьынтәи схынҳәит, сышиашазгьы арҵаҩратә ҵараиурҭаҟны сааит. Арҵаҩратә ҵараиурҭа саналга, сҭалеит Аҟәатәи арҵаҩратә институт. Аа-класск рҟны сантәаз напы асыркхьан ажәабжьқәа рҩра. Урҭ исырбон, дасырԥхьон усҟан аредақциа «Аԥсны ҟаԥшь»
аҟны аус зуаз, ашьҭахь ишәҟәыҩҩхаз сашьеиҳаб Шьалуа (Шьаликәа) Басариа. Уи, уаанӡагьы ашәҟәқәа рацәаны исызнеигалон срыԥхьаларц. Ахәбатәи аклассаҟны сантәаз инаркны сыдирԥхьахьан А.С. Пушкин илакәқәеи иповест кьаҿқәеи, Даниель Дефо иҩымҭа «Робинзон Крузо», Лермонтов иажәеинраалақәа – еиҳаракгьы Кавказтәи аибашьра аан ииҩқәаз, Д. Гәлиа иҩымҭа ахьӡыртәрақәеи алафжәеинраалақәеи, исызнеигон аԥсышәала иҭыҵуаз «Альманах», уа ианылоз ажәеинраалақәакгьы ҿырҳәала исҵарц сыдиҵон.
Уеизгьы сҩымҭак акьыԥхь амбацызт 1955 шықәсанӡа. Абри ашықәс азы ахәыҷқәа ирызкыз сажәабжьк кьыԥхьын агазеҭ «Аԥсны ҟаԥшь» аҟны. Ажурнал «Алашара» ҟалахьан аинститут аҟны аҵара анысҵоз. Аха уахь сажәабжьқәа рнагара сзыгәаӷьуамызт, сажәабжьк анысҵеит аинститут аҟны иҭҳажьуаз анапылаҩыратә журнал «Арҩаш», Анатоли Возба редакторс дызмаз (ихаҭыԥуаҩыс сара сыҟан).
Абри сажәабжь зныз ҳнапылаҩыратә журнал изынаҳҭирц адырра ҳаиҭеит усҟан Аԥсны Иреиҳаӡоу Асовет Ахантәаҩыс иҟаз Аԥсны жәлар рпоет Баграт Шьынқәба. Изаҳҭиит. Ԥыҭрак ашьҭахь дҳаԥхьеит уи ажурнал зҩымҭақәа аныз зегьы. Ҳахьнеиз ҳнартәаны ажурнал аашьҭихын, ахы инаркны инеиԥынкыланы ианқәаз дрыхцәажәо дышнеиуаз, сара сажәабжь аҟны даннеи иаабжьажьны, анаҩстәиқәа дрыхцәажәо иҿынеихеит. Сара сгәаан, сахьцара сзымԥшаауа аҳәыҵәыҳәыҵәра салагеит, ашә ааигәа стәазҭгьы сндәылҵны сцарцгьы сҭаххеит. Ажурнал ианыз зегьы дрыхцәажәаны даналга, ашьшьыҳәа абӷьыцқәа аартуа сажәабжь ахьаныз даннеи дааҭгылан, сыжәлеи сыхьӡи иҳәан, дааҳалаԥшит: «Ари ажәабжь жәабжьҵас иҩуп, ажурнал «Алашара» ианҵатәуп», иҳәеит. Саргьы сгәаарақәа сыхҟьан, сԥырԥыруа сааҟалеит.
Иҵабыргны, ашьҭахь адуцәа ирызкыз уи сажәабжь ажурнал «Алашара» ианылеит.
Аинститут саналга ԥыҭрак аус зуан Аҟәатәи а-4-тәи ашкол аҟны, нас сиасуеит агазеҭ «Аԥсны ҟаԥшь» аредакциахь раԥхьа корректорс, нас корреспондентс, аҵыхәтәаны 1979 ш. азы ашәҟәҭыжьырҭа «Алашарахь» саниасуаз «Аԥсны ҟаԥшь» аҟны Асоветтә ргылареи, административтә органқәеи, атовареиҭарсрақәеи рсекциа аиҳабыс сыҟан. Ашәҟәҭыжьырҭахь саниас раԥхьа редакторс нас аредактор еиҳабыс аус зуан, иахьа уажәраанӡагьы ашәҟәҭыжьырҭа аҟны аус зуеит. Сшыстудентыз аҭацәара салалеит, ҩыџьа ахшара срабуп – аԥеи аԥҳаи. Абарҭ ацәаҳәақәа анызыҩуа аамҭазы амаҭацәа ԥшь-ҩык сымоуп.
«Аԥсны ҟаԥшь» аредакциаҿ аус анызуаз аԥсҭазааратә ԥышәа ду соуит. Ашәҟәыҩҩы изыҳәан агазеҭ аҟны аусура иԥырхагоу акы ауп ҳәа ирҳәо ганкахьала сақәшаҳаҭуп. Избанзар, усҟан агазеҭ анҭыҵуаз уаха ҵхыбжьон акәын, аформат дуун. Аматериалқәа реиқәыршәареи аҭыжьреи уадаҩын, уахи-ҽни иадтәалатәын. Ашәҟәыҩҩы иԥырхагахоз рахьтә иакыу аџьабаа цәгьа акәын, иҩбахаз аамҭа рацәаны агазеҭ ицәақәыӡуан. Аха аҽаганкахьала аԥышәа иоуан ажәлар рыҟны.
Сара корреспондентс аус анызуаз аамҭа-аамҭала аҟәшақәа зегьы рҟны аус зуит, еиҳаракгьы ааглыхреи атауареиҭарсреи рыҟәша, ақыҭнахамҩа аҟәша рҟны. Абарҭ инарымаданы Тҟәарчал инаркны Гагранӡа фабрикак, зауадк, комбинатк, мамзаргьы хаз игоу цехк аанымхаӡеит сара сахьымнеицыз. Сахьнеиуазгьы ҽнак хәлаанӡа сызҭааз анаплакы саԥырҵӡомызт, амаҷӡа инаркны зегьы гәамҭакәаны агазеҭ ианысҵаӡомызт. Ареидқәа лассы-лассы имҩаԥызгон, афелетонқәеи акритикатә статиақәеи зҩуан, урҭ акьыԥхьрахь идәықәсҵаанӡа акритика ззызуаз ааԥхьаны сырзаԥхьон,
акритика шырзызуаз дырҳаны, иақәыршаҳаҭны агазеҭ ианысҵон, иананылалак ашьҭахь ҽыԥныҳәа рызсыҭаӡомызт.
Ақыҭанхамҩа аганахь ала акәзар, Аԥснытәи ақыҭақәа зегьы акырынтә срылсхьан, русушьа ҭысҵаауан, амхурсҭақәа зегьы шьапыла иеимыздон.
Абарҭқәа зегьы рыла ауаабзиақәагьы ауаацәгьақәагьы аӡәырҩы срынион, срыҿцәажәон, ауаатәыҩса рыбзазашьеи, ҟразшьеи, рыԥсихологиеи сбарҭан, исаҳарҭан, исеилкаарҭан доусы рҩаӡарақәа ахьынӡаҳаракыз, иахьынӡалаҟәыз.
Абас еиԥш аԥышәа аиура агазеҭ аҟара аҽакы инаҭаӡом ашәҟәыҩҩы. Ҳашәҟәыҩҩцәа дуқәа ҳәа иаҳаԥхьаӡо, еиҳаракгьы иҳаԥхахьоу, реиҳараҩык агазеҭ аҟны аусурала иалагеит рҵарақәа рышьҭахь. Агазеҭ уиаҟара икыднамҟьакәаны иаԥырҵқәаз рацәаҩуп. Сара сакәзар, жәибжь шықәса уаҟа аус зуит. Бзиарас иҟасҵаз агазеҭ аҟны аџьабаа ӷәӷәа шсымазгьы ашәҟәҩра саҟәымҵӡеит, агазеҭ уси иареи еиласыгӡон. Агазеҭ аҟны сыҟанаҵгьы изҩит имаҷымкәаны ажәабжьқәеи, аповестқәеи. Иара убас убасҟан ауп скалам ианыҵыҵыз сроманқәа руак «Еҵәаџьаа анылаҟәуа» зыхьӡу.
Ашәҟәҭыжьырҭаҟны агазеҭ аҟны аасҭа маҷк аԥсгаха уоуеит. Аха уаҟагьы аџьабаа маҷӡам, иҭрыжьырц ауаа инарго ашәҟәқәа рыххатәыс, редакторра рзутәыс иуоуеит. Уеизгьы алитература аҟноуп аус ахьумоу. Ашәҟәҭыжьырҭаҟны аус уа ауп ишызҩыз иагьшыҭсыжьыз аҩбатәи сроман «Ашьҭақәа» зыхьӡу. Нас иҵегьгьы аповестқәеи ажәабжьқәеи. Қырҭтәыла Аԥсны ианақәлазтәи аибашьра шықәсыки ҩымзи ицоз ашьҭахь ауп урысшәала ианҭсыжь «Времӷ тӷжких испытаниҟ» зыхьӡу спублицистикатә шәҟәы.
Хыхь зыӡбахә ҳәоу сроманқәа рыдагьы хаз шәҟәны иҭсыжьхьеит «Аиқәлацәа» , «Ақәыԥшра» , «Аҵаа аныԥсасиуа» , «Агалстук ҟаԥшьқәа» ,
«Анаҟә анхыҵуа» , «Раԥхьатәи асы» , «Амшәҳәыс-кьанџьа» , «Аца ҟаԥшь» , «Аамҭа хьанҭа аԥышәара»  урысшәала, «Абаталион иеиднакылеит Аҟәаа рыҷкәынцәа» , «Ашәаԥшь аԥшшәа аԥсахуеит»  (ианҭыҵҵәҟьаз 2004 ш. азы ауп).
Абарҭ ацәаҳәақәа анызыҩуа аамҭазы (2005 ш. март мза азы) ҳазну ашықәс иалагӡаны иҭыҵып ҳәа сырзыԥшуп ҩ-шәҟәы хәыҷқәак ахәыҷқәа ирызкыуи адуқәа ирызкыу шәҟәы дуки. Ахәыҷқәа ирызку сзыҭнажьуеит Аԥсуа бызшәа аҿиара аҳәынҭқарратә харџьеизак (фонд). Руак «Ахьычԥаԥыр» ҳәа хыс измоу ахәыҷтәы жәабжьқәа еиднакылоит, егьи – алагарҭатә классқәа рзы ахәыҷтәы пиесақәа.
Апиесақәа рыӡбахә анысҳәа, аԥхьаҩ иусырдырырц сҭахыуп абра иумҵо ашәҟәы иану сҩымҭақәа раӷьырак сдраматә ҩымҭақәа шракәу. Урҭ рахьтә «Хырԥара зқәым» зыхьӡу Тҟәарчалтәи аҳәынҭқарратә акомедиатә театр Шәарах Ԥачалиа ихьӡ зху аҟны иқәдыргылахьеит. Иқәиргылеит уи атеатр аиҳабы, режиссорсгьы иамаз, Аԥсныжәлар рартист Шьалуа Гыцба. «Ахаҵарашәа» зыхьӡу, аибашьра атемала иҩу адрама иаҳхысыз  ашықәс азы иҭыҵыз сҩымҭақәа реизга ашәҟәы «Ашәаԥшь аԥшшәы аԥсахуеит» иануп. Зыӡбахә сҳәаз адрамақәа рнаҩсгьы уажә иумҵоу ашәҟәы иануп даҽа ф-драмак. Урҭ «Арма шкәакәа», «Абзиабара акәаҳара мариам», «Ахаҵарашәа», «Аҳауа иалоу атәыла», «Ашьхақәа рҟны адыд», «Аныҟәаҩцәа» роуп.
Уажәраанӡа аԥхьаҩцәа сызлардыруаз спрозатә ҩымҭақәа рыла акәын. Уажәы драматургк иаҳасаб ала сцәырҵуа сахьалагаз уамашәа избогьы дҟалашт. Избанзар, хыхь зыӡбахә ҳәоу адраматә ҩымҭақәа «Ашьхақәа рҟны адыд» аамҷыдарахаз зегьы 2000-тәи ашықәс аахыс ауп ианызҩыз. Аха апиесақәа рҩра напы
асыркхьан аамҭала зны, иаҳҳәап, 25 шықәса уажәаԥхьа. Усҟан изҩит апиесақәа хԥа. Раԥхьатәи «Кьыс змоуз амендалион» ахьыӡҵаны изҩыз атеатр аусзуҩыык дасырԥхьан, ишыԥсыҽыз ансеиҳәа, иԥыжәжәаны икасыԥсеит (уажәы сахьазхәыцуа, иеибганы исымазар, акаҟны икылызгар ҟаларын ҳәа сгәы иаанагоит. Аха иеилкаауп знык иуҩыз аныӡ уи еиҭа изҩуеит ҳәа уалагар ишамуа). Ашьҭахь изҩыз «Ахәра ашәа» зыхьӡыз ҳтеатр аҟны ирысҭан, изысҭаз ауаҩы иқәиргылартә иҟоуп ҳәа сеиҳәеит данаԥхьа, аха иахьа уажәраанӡагьы иахьигаз сыздырӡом. Уи ахҩылаагьы сымаӡам, аха исгәалашәаз ахәҭақәак сдраматә ҩымҭақәак рҟны схы иасырхәеит. Усҟан изҩқәаз рахьтә ахԥатәи «Ашьхақәа рҟны адыд» ахьӡуп, хыхь уажәтәи сдрамақәа анеиқәысыԥхьаӡоз аӡбахә сҳәеит, ирҽеиқәаны урҭ ирыласҵеит. Иара убри ануп ажурнал «Алашара» 2-тәи аномер, 2005 ш. азы иҭыҵыз.
Абас, 25 шықәса уажәаԥхьатәи сдраматургиатә рҿиарақәа рҵыхәтәа 8ҵәан, уажәааигәанӡа хыхь зыӡбахә сҳәахьоу спрозатә ҩымҭақәа сырҿын.
Схьазырԥшызеи насы аҵыхәтәантәи аамҭақәа рзы адраматә ҩымҭақәа раԥҵарахьы? Ари азҵаара аҭакҟаҵара мариоуп, Қырҭтәылеи Аԥсни реибашьра ауп. Аха адраматә ҩымҭа аԥҵара ус иаармарианы иауӡом. Адраматә ҩымҭак аҩра алагаразын акыраамҭа ҩныҵҟала уеибафозароуп. Аибашьра аани аибашьра ашьҭахьи ҩныҵҟала сеибазырфақәашаз ахҭыс хьанҭақәа акыр сыхҭысит. Аибашьра ахы инаркны аҵыхәанӡа (уи цон шықәсыки ҩымзи) сара сыҷкәын Адгәыр (ус ахьысҳәо азы аҭамзаара шьҭасҵоит) аԥхьатәи ацәаҳәаҿы дышгылаз дгылан, ахәра ӷәӷәагьы инуп. Сашьцәа рԥацәа афронт иаҿагылаз ҩыџьа ҭахеит, Кәтол аҩны иҟаз сашьеиҳаб Сырбеи иԥҳәысгьы иаргьы ишьны ашҭа инықәыжьны ҳаҩнгьы ццышәыртәит ақырҭуа фашистцәа. Сашьа Аткәа иҭаца зцәа зтәымкәа
иҟаз амҩақәа ҳаӷацәа иахьыркыз азы ахәшәтәырҭахь дырзымгазт ахшароура дахыԥсааит. Абас ала аибашьра аан сани саби рҟынтәи хә-ҩык ауааԥсыра ҭахеит. Аибашьра ашьҭахь аҽа х-ҩык сашьцәеи зегьы иҳаиҳабыз саҳәшьеи инеишьҭаргыланы рыԥсҭазаара иалҵит агәырҩа хьанҭақәа ирыхҟьны.
Абарҭ идраматәу аҭагылазаашьақәа адраматә ҩымҭақәа рахь сиаргеит. Сдраматә ҩымҭақәа бжьба рахьтә хԥа Қырҭтәылеи Аԥсни реибашьра иахҟьаны иҩуп. Урҭ «Ахаҵарашәа», «Абзиабара акәаҳара мариам», «Аҳауа иалоу атәыла» роуп. Аха аибашьра ашьҭахьтәи ҳҭагылазаашьақәа ртәы зҳәо, асцена збаз «Хырԥара зқәым» акәзар, уи иаҳәо аҩыза аҭагылазаашьа ҟазҵазгьы аибашьра ауп. «Шьхатәылан адыд» зыхьӡу Аџьынџьтәылатә еибашьра Дуӡӡа аан ҳашьхақәа аӷа хәымга данрықәыз ҳажәлар ирылдыршаз Кавказ ахьчара атәы аҳәоит, «Амра шкәакәа» зыхьӡугьы гәаҟратә хҭысуп иаҳәо – 37-тәи ашықәс инаркны ҳажәлар зҭагылаз харадатәи арӡрақәа, ҳбызшәа ҳҿыхратә аамҭақәа аанарԥшуеит.
Аамҭа бааԥс уанҭагылоу апроза ала мацара ахҭысқәа зегьы узаарԥшӡом. 1989 шықәса инаркны 1993 шықәса налҵаны ақырҭуа фашизм Аԥсни аԥсуаа ҳзҭаргыланы ҳамаз аарԥшраҟны хымԥада апублицистика хархәара азутәын. Убри азыҳәан ауп апублицистикатә ҩымҭа ашәҟәқәа «Аамҭа хьанҭақәа рԥышәара» (урысшәала, «Абаталион еиднакылеит Аҟәаа рыҷкәынцәа» зҩыртә еиԥш мычрак зсыхаз.
Аибашьра иснарҟаҵаз рацәоуп сырҿиаратә мҩа аҟны. Аибашьра ашьҭахь скалам иҵыҵыз адраматә ҩымҭақәа рнаҩсангьы изҩит хыԥхьаӡарала имаҷымкәаны ажәабжьқәа, иара убас аповест «Алаԥшҳәаа аӡиас иахыԥоит». Урҭ ажәабжьқәа рахьынтә акыр ааигәа иҭсыжьыз сшәҟәы «Ашәаԥшь аԥшшәы аԥсахуеит» зыхьӡу иануп, аповест акәзар,
ажурнал «Алашара» ианылахьеит, уажәы ари ашәҟәы ахь ииагоуп.
2004 шықәса, декабр 5 рзы 70 шықәса схыҵит. Абри арыцхә аныҟалозгьы уи ашьҭахьгьы, инеиԥынкыланы 3-4 мзы цәаҳәак иадамзаргьы изҩыртә еиԥш аамҭа ыҟамызт. Аԥсни Аԥсны жәлари рҭагылазаашьа убриаҟара ицәгьахеит Аԥсны Ахада иалхра иадҳәаланы, убасҟак аиҿагыларақәа дәықәлеит, сымшира зынӡаск схахьы иааиуа иҟамызт. Аԥсны жәлари Аԥсны анапхгареи ӷәӷәала иеиҿанагалеит аибашьра ашьҭахь жәаҩа шықәса Аԥсни Аԥсны жәлари аҵахь иахьцоз еимакны. Анапхгара амчра рымпыҵхра уадаҩхеит, амчра рымпыҵыҵыр иҟарҵахьаз ацәгьаурақәеи Аԥсны ҭаҳаҳаны ирфахьази ааԥшыр ҳәа ишәаны. Амчра зкыз ирымпыҵымҟьарц азын иаԥырҵаз «Аԥсны аҳәынҭқарратә обиеқтқәа рыхьчаҩцәа» ҳәа зыхьыӡҵаны ар маҭәа зышәҵаны абџьар здыркыз (ажәлар ирҿадыргылаз, Аԥсны зхы ақәызҵаз ахьжу «Ахьӡ-аԥша адәы» аҟны инеины «Аԥсны ахадара ахьчаразы ҳшыҟоу» ҳәа иандырқәуаз сара Аҭынчра амҩду аҟны иҟоу ашәҟәыҭирҭақәа рҿаԥхьа сгыланы сырзыԥшуан сгәи-сылаӷырӡи еилаҵәо. Уахьынтәи ианыхынҳәы сара сахьгылаз исывсны ицон. Урҭ ирыцыз аиҳабыра рҵыхәа зкыз, ҳашҵааҟәрыло мацара ҳцаларц зҭахыз «Интеллигентцәақәак» сара иаасыдгылеит. Сахьынарыхәаԥшуаз рхы-рҿқәа убасҟак илашон, убасҟак иеихаччон, ажәҩан ахь изхаломызт уаҳа егьрыгмызт. Урҭ издырқәоз ракәын, аԥсшәа аасарҳәеит. «Ажәлар ҳаншәырҵәарц азы арҭ аиҳабыра идырқәуаз шәрыцқәны шәаауеит акәу?» сҳәеит сара сыбжьы аарла иҭкаауа. Дара уи ақәҿырымҭӡеит.
Иҟалараны иҟаз бџьарлатәи аиҿагылара зыхҟьаз Аԥсны Аиҳабыра ирҭахыз (дара зҿыз иаҟәызымхышаз) ауаҩы Аԥсны Ахадас дҟалар ажәлар иахьырымуаз ауп.
Уи атәы инарҭбааны сара сбиографиаҿы салацәажәом, амала иҳәатәуп ҳәа исыԥхьаӡоит бџьарлатәи аиҿагылара шеиԥдырҟьаз ажәлар рхьаа зхьааз, Аԥсны Ахадарахьы икандидатыз Сергеи Уасил-иԥа Багаԥшьи иара икоманда Станислав Лакобеи, Александр Анқәаби, Москвантәи иааз абжьаҟазаҩцәа Урыстәылатәи апарламент аиҳабы ихаҭыԥуаҩ Сергеи Бабурини, адепутат Георги Тихонови шракәу. Ашьҭахь, Сергеи Багаԥшь Аԥсны Ахадас даналырхуаз абжьыҭира амш аан ацхыраара ду ҟарҵеит иара Сергеи Бабурини Санкт-Петербург ақалақь араионқәа руак аиҳабы Владимир Колесникови. Ҿыцла аусура напы аркуп. Аҿыцрахь азы иқәԥоз ашәҟәыҩҩцәагьы (зегьы аҿыцразы иқәԥаӡомызт) ркаламқәа рзышьҭымхуа ианыҟазтәи амзақәа рышьҭахь ркаламқәа ааныркылеит.
Саргьы скалам шьҭысхит, сықәра шырацәоугьы дырҩагьых ҩымҭақәак раԥҵара сылшо џьысшьоит. Аус злоу уажәы аԥхьаҩ имҵасҵаз ашәҟәы ҿыц аҿахәы азҳәазар ауп.
Заа аҭаацәара салалеит. Усҟан Аҟәатәи арҵҩратә институт а-5-тәи акурс аҟны сыҟан. Сыԥшәа Римма Гәлиа-ԥҳаи сареи иаҳхылҵыз ҳаӡӷаб Маринеи ҳаҷкәын Адгәыри рҟынтәи ԥшь-ҩык амаҭацәа ҳамоуп. Марина лыҷкәын Денис Гәниа ауниверситет далганы аус иуеит, лыӡӷаб Кама ари ашәҟәы анҭсыжьуа 11 класс далганы Шәачатәи ауниверситет дҭалеит Арҭ ахәыҷқәа раб Даур Гәниа машәырла дҭахахьеит. Адгәыр иԥшәма Кама Аргәын-ԥҳаи иареи рыҷкәын аиҳабы ԥшь-класск рҟны дтәоуп, рыӡӷаб хәыҷы Сариа х-шықәса лхыҵуеит.
Иалоу ауаа:
Рашь Лоуба
Хьыбла Хьыкә–ԥҳа
Маҵиса Арчын–ԥҳа
Ҟасҭеи Ардон–иԥа
Хымца Лагәба
Ҷына Гәланба
Ауниверс итет иалгаз ргәыԥ Арота акомандауаҩ
Аруаҩ Наур
Аибашьцәа ргәыԥ
АКТӘИ АҚӘГЫЛАРА
Актәи асахьа
Крыфа-крыжәырҭак. Гәыԥҩык ауниверситет иалгаз аҷкәынцәеи аӡӷабцәеи тәоуп. Дааиуеит алектор қәыԥш Ҟасҭеи Ардон-иԥа. Зегьы неихаҵгылоит. Иара чысла ихианы, урҭ зыкәшаны инатәаз астол аханы днатәоит.
Ҟасҭеи Ардон–иԥа (даарылаԥшны). Шәкәырс асиа уаҳзаԥхьа, Рашь. Астароста уара уакәын, уара ус ухәҭоуп.
Рашь (ажурнал аартны днарылаԥшуеит). Зегьы ыҟоуп, аӡәызаҵәыкгьы дагӡам. Ажурнал аԥхьара аҭаххарым.
Агәыԥ (инеиларыԥсоит). Иаҭаххарым... Иаҭаххарым...
Мациса. Аӡә дацуп, Ҟасҭеи Ардон-иԥа, аха уигьы дҳацәтәымуаҩым.
Ҟасҭеи Ардон–иԥа (даарылаԥшны). Дарбанууи?
Рашь. Ҳҩызаиоуп. Хымца Лагәбаиоуп. Ауниверситет ҳанҭалаз дҳацҭалеит, аха нас... (уа иҽааникылоит).
Ҟасҭеи Ардон–иԥа. «Нас» иаанагои?
Рашь. Нас латәарадатәи аҵарахьы диасит. Ҟасҭеи Ардон–иԥа(днарылаԥшны). Ибзиоуп, ажурнал аԥхьара аҭаххарым. (Аҵәца аашьҭыхны дҩагылоит. Зегьы гыланы раҵәцақәа шьҭырхуеит. Ирҳәо азал ахь иааҩӡом, аха Анцәа ихьӡала ишныҳәа-ныԥхьо ҩашьом. Раҵәцақәа ҭарцәны инеибартәақәоит.Ҟасҭеи Ардон-иԥа аҵәца аашьҭихуеит.) Сара шәырҵаҩ сакәын, аха уажәшьҭа шәаргьы ауниверситет шәалгеит. Шықәсылагьы хԥаҟа роуп иҳабжьоу. Ус анакәха, иеиқәлацәоу рахь ҳаԥхьаӡоуп зегьы. Убри аҟынтә «Ҟасҭеи» ҳәа сашәҳәаларц сшәыҳәоит, «Ардон-иԥа» ацымҵакәаны.
Агәыԥ (гәахәас иҟаҵаны, рнапқәа еинҟьо иеицырҳәоит). Уи ҳаи-гәыр-ӷьоит ҳара, уи ҳаи-гәыр-ӷьоит ҳара!
Ҟасҭеи. Нас азин сышәҭ ҳастол ахада иалхра.
Агәыԥ (рнапқәа еинҟьо). Азин уаҳ-ҭоит! Азин уаҳҭоит!
Ҟасҭеи. Астолхадас дамазааит Рашь Лоуба!(Зегьы аҵәцақәа шьҭырхуеит, рыбжьқәа азал ахь иааҩӡом, аха дшырныҳәо рныԥшуеит).
Хымца (Рашь иқьышә днықәҵаны). Ахада ӷәӷәагьы дҳауит, шәымбои! Ижәӡашт, ижәӡа... (Аҷкәынцәа рахь днаԥшны длацәҟәуа.) Рашь арыжәтә имакра аҭахӡам, аныҳәаҿақәа зегьы ааҭыркәкәаны днатәалашт!
Рашь (игәы иааҵаххны). Сара исзымжәуа уара иацҵаны иужәып ҳәа суқәгәыӷуеит, Хымца. Ныҳәаҿак уавымсааит амарџьа.
Хьыбла (Хымца иахь). Рашь ега иҭыркәкәаны имжәыргьы, аныҳәаҿақәа раԥҵашьа уара уаҵкыс идыруеит.
Мациса. Хымԥада, уара уақкыс дагьныҳәоит Рашь!
Хымца (Аӡӷабцәа иҿадырхьыз ицәымыӷханы). Шәара шәзацралазеи, мшәан? Ҳара аҷкәынцәа акы еибаҳҳәеит ауп. (Зегьы маҷк рыхқәа ааларҟәшәа иаатәоит. Иара урҭ рҟазшьақәа ааиамхацәгьаханы, ачаиҵәыца дааханы, уаткала иаарҭәны, дҩаханы иааҭиркәкәоит. Нас дҩагылоит. Еиҭах ачаиҵәыца уаткала ирҭәны инеиҿыҵеикуеит. Зегьы шихәаԥшуа уигьы ааҭиркәкәоит. Нас ибжьы неиҵихуеит.) Сара сцоит. Пушкин иҩымҭақәа руак аҟны иҳәахьан ҳәа саҳахьеит «Иааԥхьам асас, аҭаҭар иаҵкыс деицәоуп» ҳәа. Ауниверситет сзыцҭалаз сҩызцәа гәакьақәа аҵара ду ралгара иазкыу рчеиџьыка рыцысфап ҳәа сахьааиз, сшымыцхәыз сшәырдырит. Шәымш аабзиахааит! (Астол дахыҵуеит).
Хьыбла (Хымца ииҳәаз алаф ахь ииаганы). Хымца, уара уҳацәтәымӡам, уагьымыцхәӡам. Ауниверситет ҳаицҭалеит, мызқәакгьы аҵара еицаҳҵон латәарадатәи аҵарахьы уиасаанӡа. Аха уахь уаниас, уҵара уалгаанӡагьы аӡәы иҳәогьы умаҳаитеи уажә иуҳәаз ажәаԥҟа Пушкин иҩымҭа «Акапитан иԥҳа» аҟны шакәу иахьыҟоу.
Мациса (Хьыбла лахь длацәҟәны). Уи убарц азы аԥхьара аҭахыуп.
Хымца (ашәахь дахьынаскьахьазынтәи иҽыргәааны). Ааи, зегьы шәҵарауаауп сара сыда!
Хьыбла. Мшәан, абжьаратәи ашкол аҟны иахысуан уи аҩымҭа, усҟангьы улаԥш ма иҵамшәеитеи!  Хымца. Шәара зегьы шәыпрофессорцәоушәа шәхы жәбозаап. (Иџьыбахь инапы ндәықәҵаны идиплом аацәырганы идырбо.) Аха саргьы ауниверситет сшалгахьоу ала адиплом сџьыба иҭоуп. Хьыбла, сара уи аҩымҭа сылаԥш иҵамшәеит, бара былаԥш иҵашәаз Рашь Лоуба иоуп. Уи бара бзиа дыббеит, аха, уара Рашь, абзиабара аҵкыс сара сымч шеиҳау удыруазааит! (Илақәа цәыркшаны Рашь иахь дааскьоит. Рашь дҩаҵҟьоит, нас иааиҿагылоит. Рнапқәа рылагьы иааиҿаххуеит. Хымца иџьыба ҳәызбак ааҭкәыцәааны иааникылоит, аҿы цырцыр нарҳәы-аарҳәуа).
Рашь (иҵегьгьы дааскьаны, Хымца днеиҿагыланы). Ишԥа? Ҳәызбала суршәарц угәы иҭоума? Ус анакәха, аа, усҭ! (Аҳәызба зкыз Хымца инапы ҭаҷкәымла ишимчыз данаҵаслак аҳәызба имҟьаны икаҳауеит. Хымца днамҵасны ишьҭиԥаауеит, уи ала дықшарц аҿахьынаирхаз, Рашь иарма махәар ахәуеит. Иарӷьа напала аҳәызба зкыз Хымца инапы данаҵаслак, иааимҟьаны насҭха инкаҳауеит. Ихәламшәагьы нҵикаауеит. Аха алеи-аԥси рыбжьара зегьы рыстол иахыҵны инарыкәшаны иааимырхуеит).
Шьыжьуп. Хымца дахьыцәоу иуада аԥенџьыр амра ашәахәа аакылԥхоит. Иара ацәа даалҟьа-аалҟьашәа дааԥшуеит. Дҩаҵҟьаны иеиқәа наишьеиҵоит, аха маиказаҵәы иҽааникылоит. Ҭаалым ҟаиҵошәа дналагоит. Аха уигьы дааҟәыҵны, деиқәхәыцраха дааҭгылоит.
Хымца. Изакәытә цәыблаҟузеи исықәҳаны иҟаз иахатәи аҵх. Сышьҭагәа сызкыз дызусҭадаз, мшәан? Цәыблаҟы иакәӡамзи? Аха сыхәламшәа иамеикәыз уи цәыблаҟы? Иара уажәыгьы исыхьуеитеи, иҭашәазеи уҳәарауазеи? (Ҟҳы-ҟҳы ҳәа деимҳәо ихәламшәа ҭирыцқьаарц далагоит, аха иауам.) Иҟасҵазеи, мшәан, иацы? (Даагьежьы-гьежьны.) Иабаҟоу саҳәызба, атапанча иаҩсуаз саҳәызба еибага? (Ихчы даҵаԥшуеит, ианимбалак, имаҭәақәа дрылаланы иџьыбақәа еимидоит. Нас дхахаӡа даагылоит.) Исцәыӡит. Исцәырӡеит, исцәырӷьычит. (Ибжьы неиҵыхны ихаԥыцқәа еихарӷәӷәо.) Рашь! Рашь Хагәынажә ҳәа изышьҭоу иԥа! Уара уоуп нас, Хьыбла Хьыкә-ԥҳа дысцәызгарц иаҿу. Уара уоуп абџьарк иаҩсуаз саҳәызба еибага зӷьычызгьы. Хьыбла лҿаԥхьа далаҽырбарц акәхап. (Дааҭгылоит.) Сишь. Хагәынажә ҳәа ишьҭоума Рашь иаб? Мап. Саб иашьа Џьаҭ Чакалаиԥа, ласы-лассы иҳәалоит Хагәына Лоуба ҳақалақь Аҟәа аиҳабырагьы еиҵбырагьы унеишь-уааишь ҳәа зарҳәо иоуп ҳәа. Аха сара? (Ибжьы ҭигоит.) Сара исҭахыуп уи Хагәынажә ҳәа ишьҭазарц Рашь иаб ахьиакәу азы. (Даахәыцшәа.) Мшәан, саҳәызба џьара иҭызгеит, иагьаасыртит. Иабыкәыз, мшәан? Рашьи Хьыблеи ахьтәаз ауниверситет аушьҭымҭацәа рыгәҭаны, Рашьи сареи ҳанеизыҵҟьаз... Нас иахьцаз сыздырӡом. Аха сара исҭахуп саҳәызба Рашь иӷьычит
ҳәа ахьӡ ихҵара! Сара сыкшеит ҳәызбала! (Ихы дазҵаауеит.) Ус аума, мшәан? Ашьа збеит џьара, саргьы сеимырхха скны сдәылыргеит. Нас сабацеи? Аҟырҟырҳәа ҩ-чаиаҵәцак ауатка иҭасҭәаз сама ицеит, сагьаанагеит абри сиарҭа ахь. Анцәа иџьшьоуп амилициа рахь сахьамгаз. Рашь дмашшӡеит. Дашшызҭгьы, инасышьҭарххны ара иубарын, сеидҿаҳәала сгаразын.
Абжьы. Аԥшәма уҟоума, аԥшәма?
Хымца (дааҭгыланы аԥенџьыр ахьтә дыԥшуа). Абар, уаргьы уахьааиз. Бзиарас ҳәа исзааугазеи, Ҷына?
Ҷына (абарҵахь дынхало). Иузаазгазеи умбои, уара ухаҭа уаазгеит.
Хымца. Ишԥа? Сара уара сааугану? Иарбан ҳаԥу сызҭугаз?
Ҷына (абарҵахь дынхаланы). Аҳаԥы уҭызымгаӡеит, аха ҳақалақь амҩадуқәа ирну ауаарацәа урылганы уаазгеит.
Хымца (иҽаархәыцшәа). Ауаарацәа уҳәоу? Сабаҟаз, мшәан, сара?
Ҷына (Хымца даниԥыла, инапы имхны ианааидгылалак). Уахьыҟаз сара иалздыраауазеи? Убӷьаауа ауаа ушрылахаз анызба, уара уаҵкыс сыӷәӷәахан, укны арахь уаазгеит. Ахәларагьы иаҿын умбои, зынӡа уҟьалар ҳәа сшәеит.
Хымца (Ҷына ижәҩа инапы нықәкны). Баша агәыла ӷәӷәа дсымамзаап. Абас еиԥш аамҭа анысцәыуадаҩу хәарҭас исоуа, Ҷына уакәзаап, Ҷына Гәланба!
Ҷына. Сара уара узыҳәан иҟасымҵара иҟоузеи, Хымцахеит. Сҭаацәагьы, саргьы, схәыҷқәагьы аҵара хәыҷқәа рыҿқәа раҳаны, фатәык ҳзааигозар ҳәа ран ишазԥшу еиԥш, аусурҭа сзуԥшаап ҳәа ҳаузыԥшуп.
Хымца (Ҷына ижәҩа инапы ықәхуа). Акы уацәымшәан, сгәыла Ҷына Гәланба. Уара унапы ахьы
аԥссоит, умбои зеиԥшра ҩны ԥшӡоу ақалақь агәҭа, сҩны ду авараҵәҟьа унапала иургылаз. Аргыларақәа рҟны аҭыԥ узысыԥшаап.
Ҷына (дааццакны). Сара сыхиоуп, Хымца бзиа, иахьаауҳәо сыҟоуп.
Хымца (Ҷына иблақәа дырхыԥшыло). Ыы, Ҷына, сыблақәа урхыԥшыли, абџьар ҟәынҵатәык иаҩсуаз саҳәызба еибага уара иумоу иумаму улақәа ирхызбааларц сҭахуп.
Ҷына (иааизымбатәбарахашәа). Иауазеи, мшәан, уаҳәызба еибага? Уи сара исыдызгалазеи? Амни уахыҽхәо исурбаз уанаҵхалак иаатуаз акәу узҿу?
Хымца (илацәқәа ҩылашьҭны). Ааи, иароуп. Иацы ахәылбыҽха арыжәтә сашьны сшыҟаз убеит. Иагьсцәыӡит саҳәызба еибага. Издыруада уара иуднагалазар?
Ҷына (иааицәымыӷханы). Ыы, уи сара исӷьычит ҳәа угәы иаанагама?
Хымца (дааиԥхьхәыцны, иажәа ааирҳәуеит). Уи Рашь Лоуба исцәигеит. Уара иузгәамҭаӡеит, хымԥада...
Ҷына. Рашь Лоуба ааигәа дагьысымбацт. Ауниверситет хиркәшеит ҳәа саҳауеит.
Хымца (ихы ааларҟәшәа). Изласгәаласыршәо ала,
рыхәылԥаз аҟны сыҟан. Сгәыԥжәара алахысҽырц чаиаҵәыцала ҩба еишьҭаргыланы изжәит... Убра аӡә дысхәит ҳәызбала, сыԥсымзар Рашь иоуп. Аха амилициа мааӡеит.
Ҷына. Абарҭқәа зегьы сара исыздырӡомызт. Урҭ зегьы сара иузеилыскаауеит. Ауниверситет дахьалгаз идсныҳәаларц иани иаби рҟны снеип, иаргьы уа дыҟазар, дхәу дхәыму узеилыскаап.
Хымца. Уаҟа унеиуазар, иани, иаби, иареи шаҟа уада рымоугьы сзеилкаа. Убригьы здырырц сҭахуп.
Ҷына. Уигьы хымԥада иеилкаахоит. Рашь Лоуба уада ҭшәақәак дрыҩназаргьы, имацара дыҟам, иани
иаби рнапы дықәыргыланы дырбоит. Уара? Хымца Лагәба ду ҳәа изышьҭоу уами. Аҩны еихагыла ухы-уҿы анубаалартә еилаарцыруа иузгылоуп. Арахь умала уҩнахеит. Аа, иахьа арыжәтә џьбара анухыԥсаа, чаик цаҳәцаҳәуа иузықәзыргылогьы думам. Сыԥшәма иласҳәап чаик узлыршааит.
Хымца (ихы дааҩаханы). Ҷына сгәыраз, убригьы сзызыӡбашаз аҽа гәылак дсықәмызт. Уара угәы убриаҟара иразуп, убриаҟара ухшыҩ ҵаруп, арыжәтә џьбара ашьҭахь исҭахызгьы уазхәыцит. Баша усарӷьажәҩоума анҭ Қарҭтәи аҟаԥшьқәа дуқәа рахь азын?
Ҷына (дцарц иҿынахо). Ачаи аҵкысгьы иеиӷьуп сгәахәуеит аҽакы. (Инацәкьарақәа ааимырхаханы ирбо). Ҩынҩажәеижәаба грамм. Қарҭҟа аҟаԥшь дуқәа рахь сандәықәуҵало еицаажәло.
Хымца. Аҳ... уи цәгьамызт... ицәгьамызт шәыграмк ракәзаргьы. Лассы еиҭа ацара уқәшәар ҟалоит урҭ рахь. Нас иумдыруеи, уџьыбагьы акы нҭалоит.
Ҷына. Уигьы сақәшаҳаҭуп, ус ануҭахха.
Хымца (днаишьҭаланы амардуан дналбаауа). Ҷына сгәыраз, уаамыццакынишь, уаагылишь.
Ҷына (дааҭгыланы). Сӡырҩуеит, Хымца бзиа.
Хымца (иааигәа днеины даагыланы). Уара сшеилукаауа аҽаӡәы сизеилкаауам. Убри азы ауп ҩынҩажәеижәаба грамм ацынхәрас шәыграммк зысҳәазгьы.
Ҷына. Уигьы ҟалоит.
Хымца. Уара сшеилукаауа аҽаӡәы сизеилкаауам зысҳәаз умбои, иацы ахәылбыҽха аҟырҟырҳәа иеишьҭаргыланы ачаиаҵәцақәа рыла ауатка андәықәсҵоз аӡба сакны иҟасҵаз џьушьома? Уи зхысҳәаауа, уара џьабаас сызуоуз удыруазарц сҭахуп... Насгьы... (Дааҭгылоит).
Ҷына. «Насгьы» закәи?
Хымца. Насгьы уара иудыруеит урҭ.
Ҷына. Изусҭцәада «урҭ» ҳәа узҿу?
Хымца. Урҭ амӡышәақәа – Рашь Лоубеи Хьыбла
Хьыкәбеи... (Ҷына дааҭрысшәа даауалыуашоит.) Уҿы закызеи, урҭ узымдыруашәа ҟауҵарц угәы иҭоума?
Ҷына. Мап, мшәан, ишԥасзымдыруеи, уаргьы саргьы ауниверситет ҳзыцҭалаз рами...
Хымца. Сара латәарада аҵарахьы саниас ашьҭахь уара аҽа шықәсыкгьы аҵара рыцуҵон.
Ҷына. Ааи, аха саргьы сҭыҵит, ақыҭаҿы сан лымала аҩны данаххала. Саб дыԥсгәышьеит ишудыруа.
Хымца. Уи соуҳәахьеит. Ашьҭахь уангьы дануԥха, уԥсы злаз Аҟәа ақалақь ахь уааит, уҭаацәарахеит. Исҳәарц исҭаху – Рашь Лоубеи Хьыбла Хьыкә-ԥҳаи ибзианы иудыруеит ҳәа ауп.
Ҷына. Ааи, мшәан, аха аҭаацәара саналала, ачара шрасҳәазгьы имнеиӡеит дара.
Хымца. Тәамбашақәу?
Ҷына. Сыздырам, колнхаҩык дабаҳҭаху рҳәазар акәхап.
Хымца. Сара тәамбашақәҵәҟьа исызныҟәеит.
Ҷына. Ишԥа, џьошьҭ?
Хымца. Ишакәым исацәажәеит иацтәи
реиқәшәараҟны. Ачаиаҵәцақәа реишьҭаргыларагьы убри иахҟьеит, ашьа каҭәазаргьы убри иахҟьеит, уара сырххо сахьааугазгьы убри иахҟьеит. (Иҭаҷкәымқәа раҵәаны, ихаԥыцқәа еихарӷәӷәо.) Ууых! Рашь Лоуба убасҟак дысцәымӷуп, дысԥырызго ауаҩы дҟалар, дхагаланы ажәҩан дықәсыртәоит. Уи азыҳәан ԥаракшьарак сеигӡо сыҟаӡам. Анцәа иҟынтә амазара сазрыцҳаӡам. Саб иашьа Џьаҭ Чақала-иԥа баша латәарадатәи аҵарахьы сиеигама? Иара иеиԥш саргьы амал сырҳарц азоуп.
Ҷына. Исаҳахьеит уи уаб иашьа иӡбахә. «Џьаҭ икалаҭ» ҳәа рҳәо саҳахьан, акалаҭқәа ҟаиҵон, рҳәеит,
уаҩы ишимбац иԥшӡаны ихирҷон, рҳәеит, ахәԥса ҳәа азна аԥшлапҟьагьы игон, рҳәеит.
Хымца. Уи илигоз аԥш зегьы ифоз џьушьома? Иҭины аԥара аҭныхны иҵәахуан. Нас, уи аԥара ақыҭа далԥааны арахь Аҟәаҟа даанагеит. Инапы мыжда ахьы амԥссози, цехк аҟны аусура дналаган, аихаҷамаҷа ирылхны аргылагатә маҭәахәқәа рыҟаҵара убас иҵеит, уантәи даашьҭԥааны ахәҳахәҭра ахьеилашуаз агәҭа дналанаргылеит. Еес, уцаларгьы уцала, уи даманы ихалеит, абахәгьы архагьы изеиԥшны дҟанаҵеит. Саргьы ауниверситет аҟны латәарадатәи аҵарахьы снанагеит, иара изанааҭгьы сналанаргылеит.
Ҷына. Уаргьы уарԥрит, аҩны ҳәа ахьыҵәцара ргыланы уҩноуп, дԥыруа ԥҳәызбакгьы дныҩнаургылар акәын уажәшьҭа.
Хымца. Аха иуамеи Рашь.
Ҷына (даахәыц-хәыцны. Ак шидыруа иныԥшны, аха дзацәажәо имырдырӡакәаны). Ыы, ииуеи Рашь Лоуба?
Хымца (даауалыуашашәа). Дсымеикуеит, умбои, ԥҳәысс дызгарц сзышьҭоу аӡӷаб.
Ҷына. Уи дарбану?
Хымца. Хьыбла Хьыкә-ԥҳа. Лареи сареи ауниверситет ҳанеицҭалаз уаргьы уҳацҭамлаз. Нас, сара сышьҭахь аҽа мҩакы уаманы ицаӡеит.
Ҷына (акыр дуалыуашо, аха инимырԥшырц даҿны). Мшәан, убри убасҟан уара уахь лхы кыдызшәа збахьанеи.
Хымца (иааџьашьашәа). Уи уаргьы игәоуҭахьазма?
Ҷына (даабжьажьоит, аха нас). Ааи, мшәан, мбашьас иҟахыз. (Ажәлар рахь.) Усҟан уара уахь акәӡамызт, сара сахь лхы кыдызшәа акәын дшызбоз!
Хымца (игәалаҟазара еиӷьханы). Исаҳәеишь, усшәа уара дызлоубаз.
Ҷына (ииҳәара иҿамшәо, аха нас). Ыы, уара, уи лылақәа хааӡа духәаԥшуан.
Хымца (илахь ааиқәҵаны). Уажәы Рашь Лоуба ида аӡәгьы лылақәа дырбаӡом.
Ҷына. Нас иҟоуҵеи иацы шәанеиқәшәа?
Хымца. Ҩ-чаиаҵәыцак ауатка ыжәны Рашь сизыҵҟьеит, саҳәызба нага алагьы дысхәит ҳәа сыҟоуп.
Ҷына (даахыццакны). Нас, нас?
Хымца. Нас сҳәынҷаны сдәылыргеит, схахьынахозгьы сагьцеит.
Ҷына. Нас сара усымԥыхьашәеит, ус ами?
Хымца (Ҷына иахь днаскьо). Ҷына, уара ибзианы иудыруеит Рашь Лоубагьы Хьыбла Хьыкә-ԥҳагьы...
Ҷына (иажәа днаԥыҩланы). Иеилыскааит иуҳәарц иуҭаху, Хымца, аӡәаӡәала срацәажәарц уҭахуп. Ус аума?
Хымца. Ус ауп, Ҷына. Аха уажәзны иара уиҟәаҵ. Лара улацәажәа.
Ҷына. Уара узы, Хымца, аҵаа-ӡы иӡаагылатәызар сӡаагылоит. Ҭыԥк сзуԥшаанӡа аамҭа маҷ исымоу схы иархәаны слацәажәоит. Амала, сызлалагари угәанала?
Хымца. Аамҭоу, Ҷына, аамҭа шаҟа уҭаху усҭоит. Аҭыԥ сыԥшааргьы уаласыргаӡом. Сара сус уалгаанӡа аусура атәы ухаршҭ. Уџьыба атәы сара избап. Егьи, «сызлалагарызеи?» ҳәа иуҳәо акәзар, уалага амни ала.
Ҷына (деиқәыӡырҩуа). «Амни» ҳәа узҿу арбану?
Хымца. Амни, мшәан. Лара блахаала дансыхәаԥшуаз ала. Усҟан сызлалбаз лыблақәа иара уажәыгьы сытҟәаны сышрымоу сызлаҳәа.
Ҷына. Лыбла ӡыжьқәа уӡсо ушырху, ус аума?
Хымца. Ааи, ааи, аха уаангылишь. Уаанӡа, зегь раԥхьа иҟаҵатәу удыруама?
Ҷына (дааскьаны иҽынаизҿлымҳатәны). Мап, мап, уара ишуҳәо аиԥш, Хымца. Сара схаҳәатәала сныҟәома нас?
Хымца (Ҷына ихы наидкыланы, илымҳа дҭацәажәашәа). Иҟоу удыруама, Ҷына?
Ҷына (уигьы ибжьы ҭымгакәаны). Ыы?
Хымца. Зегь раԥхьаӡа Рашь «аӷьыч» ҳәа ахьӡ ихҵатәуп. Саҳәызба иара ига имга, саҳәызба зӷьычыз иара иакәхароуп.
Ҷына. Аха нас, сызхәыз Хымца иоуп ҳәа дузашшыр?
Хымца. Амц иҳәоит, уажәы ииӷьычыз аниҵыҵ, уи ахҩаразы амц иҳәоит, мамзар, сара дысхәызҭгьы усҟан дысзымашшуаз ҳәа сиҿагылоит. Сара сиашахоит.
Ҷына (даазгәырӷьаны). Аиашаҵәҟьа. Иуӡбаз зынӡа ибзиоуп, Хымца бзиа, ахы бзиа зхагылоу.
Хымца. Умԥшын, Ҷына. Сара сцеит саб иашьа Џьаҭ Чақала-иԥа иԥҳәыс лахь, ачаиаҵәыцақәа рыла ауатка ашьҭахь уи сылбап. Уареи уԥшәмеи шәзыхсырҟьозеи? Урҭ рахь сцоит. Уара, сара сус напаркы. (Дцоит. Акыр днаскьаны днаваҵәиаанӡа Ҷына уи дишьклаԥшуеит).
Ҷына (имала данаанхалак, ашырҳәа днықәҵәиааны инапқәа аҩада дырҩаханы иааибаиркуеит. Даанаԥшыааԥшуеит. Дызбо аӡәгьы дшыҟам ангәеиҭалак, инапқәа шеибарку дшьацәхыртә-шьацәхыртәуа даакәашакәашоит. Нас ибжьы ныҵакшәа ацәажәара далагоит). Иахьа ашьыжь сҩагылан, сҽан ҽаба аҵаскит. Сшьа кәапеила истап. Анцәа сиҳәон Хьыбла Хьыкә-ԥҳа лҟны сшьа зуртә еиԥш аамҭак сыҭ сыԥсы шҭоу ҳәа. Исзааит уи аамҭагьы. Ауниверситет сызҭыҵи сара? Аҵара сзымҵаӡоз? Мамзаргьы зымала инхаз сани сҵареи сзеламыгӡаӡоз? Еиласыгӡар сылшон. Сангьы ус акәын ишылҭахыз. Аха сара, бымала бышԥансыжьуеи ҳәа иаҿасыршәит. Избанзар, ашкол ҳахьеицҭаз зыблақәа хааӡа исыхәаԥшуаз Хьыбла Хьыкә-ԥҳа Рашь Лоуба ила слыԥсахит. (Еиҳагьы иҽизеиқәымкуа даауалуашоит.) Ауниверситет ҳанҭала ԥыҭраамҭакгьы лыбла хаақәа сара исызкын. Хымца иахь исырхеит уи усҟантәи лыбла хаақәа, аха уи мцуп, Рашь иахь акәын иахьхаз. Избеит иҿыцәаауа акәиц еиԥш, сара сахь ихаз ахаара лыбла ишацәыӡыз. Азныказы иахьсырхара сыздырамызт.
Сара аҵара кажьны сызцаз, лара лыбзиабара аҽаџьара иахьиасыз азы акәӡам, Рашь ицәымӷра скит, сызнаихәамԥшуа сҟалеит. Уи инацлеит лара лгәаӷ. Аха лара дшызбац дызбон. Сҵара акажьра сзыргәаӷьыз Рашь ицәымӷра саныӡбаларц ауп сыԥсы ҭанаҵы.
Абар, уажәы! (Деиҭаақәҵәиааит дуалыуашо.) Снапаҿы иааираны иҟоуп урҭ рынасыԥ раԥырҟьара. Лара дрыцҳамхарц азы дылцәымыӷхаратәы еиԥш дҟаҵатәуп. Иара иакәзар, еиҳагьы дылҿынҵәаартә дҭаргылатәуп. (Ашырҳәа иҿынахо.) Умҩа хирхааит, Ҷына Гәланба, угәҭакы анагӡараҿы! Иҟалоит уманшәалахар иуцәымӷыу ауаҩы инасыԥдахараҿи аусурҭа аиураҿи! (Дцоит).
Аԥарда леиуеит.
Дыҿҟьа-ҿҟьо дшааиуа убоит Хымца. Иаԥхьаҟа, рацәак ццакырак ҟамҵаӡо, хатә хәыцрак дамҽханакны даауеит Хьыбла. Рҩыџьагьы ишымгәыӷуа иааиҿагылоит, рҩыџьагьы ааҭгылоит.
Хымца. Иахьа сгәыӷӡомызт абра бсықәшәоит ҳәа.  Хьыбла. Саргьы сгәыӷӡомызт.
Хымца. Ус ауп, Хьыбла. Аха ҳшеиқәшәазаалакгьы ҳаиқәшәеит. Ҳааицәажәап.
Хьыбла. Уацәажәаха сымам. (Днаидҟьоит).
Хымца (лмахәар днамҵасны даанкыло). Сара сацәажәаха анбымазгьы ыҟан, ашьҭахь ибмоуӡеит, аха иахьа ибоуроуп!
Хьыбла. Иахьа зынӡаск уацәажәаха сымаӡам!
Хымца (лмахәар еиҳагьы ирыӷәӷәаны иаанкыло). Ааи, ааи, ҳәара аҭахума, иахьа зынӡаск беилахоуп,
быԥсықәра, былашара иҟынтәи адҵа быманы баауазар акәхап.
Хьыбла (блаҵыхәала дизыԥшуа). Уара иухҟьаны, ус ами?
Хымца (даахыццакны). Бара ибыхҟьаны, Хьыбла, бара бымшала.
Хьыбла. Уи имахәар уара иухәит. Ашьа илухит сара сымшала.
Хымца (ибжьы ладагьы-ҩадагьы ирывҟьҟьоз амҩасцәа азҿлымҳахошәа аниба, иаармаҷны). Уи аҟны дахьынхаз ҭабуп иҳәааит.
Хьыбла. Уахьдҭеимыркыз азы иҭабуп уҳәароуп.
Хымца. Ари бара ибыхҟьаз усны излаҟоу ала, абахҭа сҭашәаргьы усс исыкӡом.
Хьыбла (лмахәар имылжәарц далагоит). Соушьҭ наҟ, сымҩахь сдәықәҵа.
Хымца (лмахәар еиҳагьы ирыӷәӷәо, ихаԥыцқәагьы еихарӷәӷәаны). Бабаццакуеишь бымҳәо?
Хьыбла. Аџьармыкь ахьынтә саауеит нас атама иалху акомпот изыҟасҵарц схы иадысҵаз насыгӡоит.
Хымца. Акомпот ижәыртәгьы дыҟоуп нас Рашь?
Хьыбла. Ааи. Имахәар имаҷны ауп ишхәу.
Хымца. Исҟьеит уи аҳәызба даара имчыданы, абри бара баҳаҭыр азын.
Хьыбла (лмахәар имылжәарц деиҭаханы). Амц уҳәоит цәгьацәыԥхамшьарала. Аҳәызба уҟьеит ӷәӷәала, аха иуцәыблаҟьан, имахәар ауп иухәыз.
Хымца. Рашь саҳәызба иӷьычит. Лоуба Хагәынажә ҳәа изышьҭоу иԥа Рашь саҳәызба имӷьычит бҳәарц бгәы иҭоума?
Хьыбла. Иуасҳәап иузымдыруазар: Лоуба Хагәына унеишь-уааишь ҳәа зарҳәо Аҟәа ақалақь аҿтәи ахацәа шьахәқәа дыруаӡәкуп. «Хагәынажә» ҳәа удам-здам аӡәгьы изҳәашам.
Хымца (лмахәар рыӷәӷәаны ишикыц икны). Иԥа?
Хьыбла. Рашь иаарылҟьо арԥысуп! Аҳәызба ҳәа узҿу, иарманап анухә иарӷьала унапы данас иумпыҵҟьаз, ҳарҵаҩы Ҟасҭеи Ардон-иԥа ишьҭыхны иҵәахит. Уи убас иҟоу ҳәызбоуп, азакәан ахь иаацәыригар, абахҭа унҭанартәаргьы ауеит, ахәра иҟауҵаз иухәыз иуанаижьзаргьы.
Хымца (даагәыбзыӷхашәа иҽааҟаҵаны). Ахәылԥаз акатерқәа ахьааҭгыло ҳаиқәшәап, катерла амшын ҳанхылап, ҳауак цқьаӡа инаҳҿаҳарсып.
Хьыбла (лмахәар наимпыҵжәаны). Уара уаха зынӡаск исымаӡам, исоурцгьы сҭахӡам. (Дыццакны дцоит, иара такәаамҭа дылзыԥшуеит, нас имҩахь иҿынеихоит. Хымца дцахьаны еиԥш Хьыбла дшааиуа даалԥылоит Ҷына).
Ҷына (деихаччо иҽыҟаҵаны). Мшыбзиа, Хьыбла!
Хьыбла (дааҭгыланы). Бзиара убааит, Ҷына! Уҿҟьаҿҟьо уабацои?
Ҷына. Царҭак сымоуп, аха бара аԥсшәа бамҳәакәаны сышԥабывсрыз.
Хьыбла. Иҭабуп, абас сахьыгәцароукыз азын.
Ҷына. Ишԥабҳәои,мшәан,ауниверситетбалгеижьҭеи бсымбацт, гәык-ԥсык ала ибыдысныҳәалоит.
Хьыбла. Иҭабуп, Ҷына.
Ҷына. Иҭабуп шԥабҳәои. Сара еснагь ҳаҭыр бықәсҵоит.
Хьыбла. Убри азыҳәангьы иҭабуп. Мшәан, ҳара ҳхәыҷаахысгьы ашкол ҳаицҭан, ауниверситет ҳаицҭалеит.
Ҷына. Уаҳаакгьу?
Хьыбла. Ааи, ааи.
Ҷына. Романқәакгьы ҳзеиламзи?
Хьыбла. Уи уажәы иабоугәалашәеи? Уара уҭаацәароуп, ахылҵ хазынақәа умоуп, рҳәоит.
Ҷына (даахыццакшәа). Ааи, ҳәарада, сара схы салԥшыртә сыҟаӡам. Аха уи зцәырызгаз, бҵара баналга анасыԥ бзиа боур сҭахуп. Уи сара сеигәырӷьоит.
Хьыбла (гәык-ԥсык ала ишылҳәо лныԥшуа). Анцәа дуеигәырӷьааит.
Ҷына. Бара Анцәагьы ауаагьы беигәырӷьарц сҭахыуп. Бареи сареи ҳаинасыԥымхеит, бара ибҭахымхеит ҳаинасыԥхарц. Аха анасыԥ бзиа боур, сара сеигәырӷьоит.
Хьыбла. Ухәыҷқәеи уареи шәеиҵаҩҩы шәахьыҟоу саргьы сеигәырӷьоит.
Ҷына. Иҭабуп, иҭабуп! Ҳҩызцәа шԥаҟақәоу, Хьыбла, ауниверситет иҳацҭалақәаз? Аӡәгьы даанымхакәаны зегьы алгамашь?
Хьыбла. Уареи аҽаӡәи шәыда зегьы ҳаицалгеит.
Ҷына (иҽааргызмалшәа). Сара бзиоуп, аха егьи дарбану?
Хьыбла (лылахь ааиҵымхцәакәаны). Егьи Хымца Лагәба. (Нас даахьаҳәхьачаны.) Анцәа амц сумырҳәан, Хымцагьы далгеит ауниверситет, аха иугәаламшәои, уара уҭыҵаанӡагьы иара латәарадатәи аҵарахьы диасхьан.
Ҷына (иҽааргәырӷьаны). Унан, сышԥабыргәырӷьеи, Хымца иеиԥш арԥыс бзиа (иҿы акуа-иашьҭуа) ҳ-Аԥсны дагымзааит! Уи иеиԥш ауаҩы дабаҟоу. Ахьыҵәцара иаҩызоу аҩны ргыланы дыҩноуп. Мамзаргьы закәытә ҟазшьа бзиоузеи имоу, насгьы ахы ҳәа ихагылоузеи, ахшыҩҭра, мшәан, ахшыҩҭра гьежьӡа ихагылоуп.
Хьыбла (Ҷына ииҳәаз уамак дазҿлымҳамхаӡакәаны, мымеиқәарак шыналхаԥаз лныԥшуа). Аа, ус аума, аа?
Ҷына. Ус акәымзар бымбои, Хьыбла, адепутатразгьы кандидатс дықәдыргылараны иҟоуп ажәлар. Убриаҟара дхәарҭаны дырбоит. (Илмаҳартә.) Закәи, мшәан, исҳәаз!
Хьыбла. Адепутатразы ақәыргыларақәа макьана иабаҟоу, Ҷынахеит. Аҽакы уахымҩашьалазааит.
Ҷына (дааҿамхаӡакәаны). Ажәлар ҟәышуп, зыгәра ргаша заа иӡбахә рҳәоит. Бымбои, Хьыбла, Рашь Лоуба иеиԥш баша-машак иӡбахә рҳәараны иҟоума! Уи бара бгәы иахәароуп. (ҽылзааигәатәны хәыҭ-хәыҭла иналеиҳәоит.)
Хымца Лагәба бара бзиа бибоит. Сара мап ахьысцәыбкыз гәахәас исоуит Хымца бзиа бшибо ансаҳа. Сара дсеиԥшым уи. Атариал, мшәан. Деинаалаеихатыруа. Бара бҩыза аҭыԥҳа ссири иареи шәанеинасыԥха, амреиԥш шәкаԥхап, амзеиԥш шәкаҷҷап. (Инапқәа аҩада инарханы.) Уаха ажәҩан агәы зрыԥхраны иҟоу аеҵәақәа шәара ишәеигәырӷьаҵәа икәеицеип!
Хьыбла (аԥхьа иналҿатәаз амымеиқәара аалыхҟьан акыркырҳәа дааччеоит). Ҷына, уара ауниверситет анкоужь ашьҭахь упоетхеит ҳәа сыҟоуп.
Ҷына. Хымцеи бареи сшәеигәырӷьаны, апоетрагьы сылалеит.
Хьыбла (лҿынахо). Упоетра ҳара ҳҟны акәымкәаны аҽаџьара ухы иархәа. Сара сыццакуеит.
Ҷына. Ааи, аха арсҟатәи тама заабхәазеи, ибцәыхьанҭаӡами?
Хьыбла (дааҭгыланы). Акомпот азы исҭахуп.
Ҷына. Банхәыҷызгьы атамалых акомпот бзи иббон ҳәа ауп сшыҟоу?
Хьыбла. Рашь атамалых акомпот деилаҳаит.
Ҷына. Цқьа бысзеилкаауам, Рашь Лоуба иакәу бызҿу? Дабаҟоу иара?
Хьыбла (лылахь ааиқәҵашәа). Дыхәны иҩны дыҟоуп.  Ҷына (изџьашьатәхазшәа). Ишԥабҳәеи? Дызхәыда?  Хьыбла. Хымца Лагәба, уара у-Хымца!
Ҷына. Ишԥа, џьоушьҭ.(Изымдырӡозшәа). Нас, Хымца
дҭакуп, ус аума?
Хьыбла. Мап, дҭакӡам. Иарманап ихәит ҳәызбала
схыбаара иахырҟьаны, аха Рашь уи ианаижьит, дмашшӡеит, ахәшәтәырҭахьгьы дымцаӡеит. Иҩны дышьҭоуп.
Ҷына (иҽааргызмалны). Хымца ус иҭаххазар ҟалап, дахьизымашшыз азы бнапала акомпот ҟаҵаны изыбгарц.  Хьыбла (лҿынахо). Уи Хымцеи уареи шәнапы
ианӡам.
Ҷына (даамҩахыҵшәа даангылоит). Уи убасҟак дылцәымӷуп, амаҭ аԥшь дылзаҩызазаргьы ҟалап. Рашь иоуп уи лыԥсықәра. Уи агәра згаӡеит уажәшьҭа. Хьыбла сара мап сыцәкны иара дахьылҭаххаз азы амаҭ аԥшь еиԥш дызбоит Рашь. Имбаразы сҵара касыжьит. Мшәан, ажәҩан ахь дхагаланы Хьыбла илыдсырҽхәало Хымца Лагәба дысҭаху? Уигьы дмаҭаԥшьуп сара сзын, Хьыбла Рашь димгарц азын, сара аусурҭа соурц азын. Еиҳаракгьы, сусурҭа ҭыԥ азын сықәԥалап, слыхьӡап Хьыбла, исылшо зегь рыла аҳәынҵәа иқәсҭәап Рашь, аӡы дамыӡәӡәо дҟасҵап. (Дыҿҟьа-ҿҟьо длыхьӡоит.) Хьыбла, исыхьзеи, мшәан, закәытә гаӡароузеи иҟасҵаз. Аидара шбымо баны, иаабымхны ишбыцсымго бымбаӡои! Иаагишь бкарзинка, шәҩны агәашә аҟынӡа ибызнаганы схынҳәуеит.
Хьыбла. Уамакгьы ихьанҭаӡам, скарзинкагьы дуцәаӡам, нас уара узсыргәамҵуазеи?
Ҷына. Ишԥабҳәои, Хьыбла, ус суалуп сара. (Лкарзинка аалымхны длывагыланы иҿынеихоит).
Хьыбла. Иҭабуп абас ҳаҭырла уахьсызныҟәо, аха Рашь Лоуба баша-машак иакәушәа узихцәажәаз сзеилымкааит.
Ҷына. Бхаҭа ицәырыбгеит сара исызцәырымгоз! (Лара лахь.) Хьыбла, сара сҭаацәароуп, ҩыџьагьы ахшара соухьеит. Ҳанқәыԥшқәаз зны романқәак ҳабжьазаргьы, уажәы еҳәшьак леиԥш бызбоит. Анасыԥ бзиа боурц сҭахуп. Рашь Лоуба бышихӡыӡаауа збоит, дзеилаҳаз акомпотҵәҟьа избырхиоит. Быбзиабара саԥықәсларц сҭахӡам, аха сынамыс исыҵанаҳәоит аиаша басҳәарц.
Хьыбла (дааҭгыланы). Ҳгәашәаҿы ҳааит.
Ҷына (иаргьы дааҭгыло). Ажәа баршьны бааныскыларц сҭахӡам. Ус баша ибдыруаз Рашь дышуаҩыҵмыҳәҳәару, дӷьычҩыхаҭоуп. Уи, бареи сареи ҳқыҭа датәӡәам азы деилкааны дбыздырӡом.
Абжьаратә школ даналга аррамаҵурахьы дцеит. Ар рҟны дицҟан сара ибзианы издыруаз сықәла ҷкәынак. Уи излеиҳәаз ала, ар рказармаҟны зианҵиар шьаҭагә нижьуамызт, акакала иӷьычны рыхә ижәуан. Иаб Хагәынажә ҳәа изышьҭаз иакәзар, ақыҭаҟны данынхоз, жәи, цәи, қаблеи акы нижьуамызт. Иӷьычны иҩныҟа иааигон. Инцәыҵарҟаԥны ишьны, ахи ацәеи еикәыршаны абарҵаҟны инышьҭеиҵеит зны қаблак. Ашьыжь иԥшәма ԥҳәыс урҭ днарыхәаԥшызар, абар рықабла ахи ацәеи. Рықабла акәзаап изымдырӡакәаны иӷьычны иааигаз. Рашь сгәы далоуп. Ар рҟны зианҵиарқәак иӷьычзаргьы, уи аҵкыс иеицәаз ахьӡ ихылеит, «аӷьыч иԥа Рашь» рҳәоит иӡбахәык џьара ианаацәырҵлак.
Абзиараз, Хьыбла, абзиара еибаҳҳәалааит. (Даахырхәаны дхынҳәуеит. Хьыбла лгәы ԥыжәжәо, мца шоурак лыжәланы дабылуазшәа, амца лҿықәланы дгылан Ҷына дцәажәонаҵы. «Абзиала» аниҳәагьы, аҭак ажәа лыбз ишазымҳәоз мҩашьо, дҳәыҵәы-ҳәыҵәуа такәаамҭа дгыланы дизыԥшуеит. Длымбо даннавала, Ҷына дааҭгылоит).
Ҷына (ихы дҩаханы ажәҩан даҵаԥшуа). Анцәа ицхыраарала нап асыркит сус анагӡара. Аҳы, Ҷына, убаҩхатәра аарԥшы ушьа кәапеила иутарц азы! (Даақәҵәиааны дцоит).
(Хьыбла даамҩахыҵны лкарзинка наргыланы, даақьызқьызуеит. Нас чабрала лылаӷырӡқәа рыцқьо даагылоит).
Хьыбла (лнапқәа аархахашәа). Снапқәагьы сшьапқәагьы урдысит, анеиҭаҵраҵәҟьа сылымшо сҟоуҵеит, Рашь. Избан, уара узиуаз сара сзын? Избан, сҵаауеит сара рыцҳа. Избан, сара абриаҟара бзиа узызбазеи? Иуҭахума сара убзиабара сахыԥсаарц? Унеишь-уааишь зарҳәо абхәа бзиа дсоуеит, ишиқәнаго
дсызныҟәгарымашь ҳәа схәыцрақәа дрылакны дышсымаз, «аӷьычҩ Хагәынажә» ҳәа дааганы саԥхьа днаиргылеит Ҷына. Рашь данызбоз ажәҩан ахь сԥыруан. Иаргьы саргьы Анцәа ҳизааигәаханы, иара ацәашьы кны дҳақәныҳәозшәа акәын ҳара ҳанасыԥ сшазхәыцуаз. «Аӷьычкәыр Рашь» ҳәа, ашшаӷьыч аҟара дырхәыҷны дааганы саԥхьа днаиргылеит Ҷына. Схәыцрақәа ԥсаҟьеит ацыблааха ццышә еиԥшҵәҟьа. Икәицханы ибылны аццышә зхылҵызгьы сара сакәхеит. Сара абас агәырҩа бааԥс сызҭаз Ҷына шәиԥхьыӡ угымхааит сара сзы игәыҭшьаагахаз уажәа хәаԥсақәа мыцрак рылаҵаны исоуҳәазар. (Лыҩныҟа лҿыналхоит).
Аԥарда леиуеит.
Аԥшьбатәи асахьа
Рашьраа руадақәа. Рашь ишьҭаларҭа уада ашә аартуп. Иара аспорт маҭәақәа ишәҵаны ицәарҭа дылатәоуп, ихәу инапы ҿаҳәаны ивакуп.
Рашь (дҩагыланы даалеи-ҩеиуеит). Амра ҩхашлоны ицаз Хьыбла, абар, амра ҟаԥшьӡа аҭашәара аҽазнакуеит, лара дыҟам. Мап, мап, сара акомпот акәӡам игәхьаазгаз, лара Хьыбла лхаҭа лоуп. Дынзырхазеишь? Уажәшьҭа ихәлоит, иахьала дшымаауа еилкаауп. Мап, мап, акомпот сеиламҳаӡеит, атамалых акомпот сан исзыҟалҵеит. Лара лоуп игәхьаазгаз, лара лхаҭа. Мшәан, сылжьама Хьыбла, ирласны саауеит ҳәа ами данцоз ишылҳәаз. (Даауалыуашаны.) Илыхьзеишь? Ф-шықәса дуӡӡа ауниверситет аҟны мцык салымҳәацызт. Изакәытә ҩысҭаароузеи, мшәан, иара саргьы даасымбар
сзымычҳауа сҟалеитеи? Сангьы убри длызгәаҟуеит. Хьыбла шьыжьаахыс даахьоума ҳәа дсазҵааит. «Мап» анысҳәа, иаалцәымыӷханы днахынҳәит.
Ҷына (ашә днас-насшәа дааҩналоит). Снеир ҟалома?
Рашь (иааизымбатәбарахашәа, днеиԥыло). Уаазгазеи, Ҷына?
Ҷына (игәалаҟазара рыбзиаӡаны). Уара уанызбо саҟара сыцлошәа збоит. Убасҟак суеигәырӷьоит. Ауниверситет ҳанҭалоз аԥышәаратә ҩра анҳамаз, изҩыз аҟны агхақәа риашаны иансуҭа аахысгьы сгәы уҭыҵәом. Ласы-лассы узбаларц сҭахуп, аха схәыҷқәа, сҭаацәа, сара ҳаилыхо абзазаразы ақәԥара ҳаҿуп, сеилахацәеит. Уеизгьы есқьынгьы Анцәа сиҳәоит уара амашәыр уацәихьчааларц азын. Уажәы машәыр хәыҷык иухьыз ансаҳа, сусқәа зегьы кажьны абрахь сеихеит.
Рашь (иааџьашьашәа). Иуазҳәада, Ҷына, сара снапы шхәу, иаарласны улымҳаҿы изланеизеи?
Ҷына. Исмаҳар шԥаҟалоз уеизгьы. Уаргьы саргьы ҳҩыза бзиа Хымца дшаасԥылазҵәҟьа ихы-игәы ишәиуа далагеит. «Исыхьыз уаҳама?» – иҳәеит. «Амашәыр сымпыҵҟьеит, аха иаба уҳәарауазеи?» – иҳәеит. «Уаргьы саргьы бзиа иаабо ҳҩыза Рашь Лоуба ҳәызбала имахәар сацрасзаап», – иҳәеит. «Уажәшьҭа сылақәа шԥацәырызго иара иҟны», – иҳәеит.
Р а шь (даахәыцшәа). Хымца дабоуԥылеи зуҳәа?
Ҷына. Уи ихылԥагьы аҵыс ҭамыҳәуеи, изҳәаны итәоуи иареи иеиԥылараны иахьыҟаз ашҟа дыццакуан. Шәызхибарҟьаз егьи ҳәа акыр саҳәо иҽсыдирхалозма, сагхеит, ҳаиқәшәараны ҳахьыҟоу ирласны снеироуп, иҳәан, дыццакны дысԥырҵит.
Рашь (иааџьашьаны). Аԥҳәыс дҳәаны димоума Хымца?
Ҷына. Ишԥоузымдыруеи, мшәан, Хьыбла Хьыкәԥҳа лакәын зԥылара дахыццакны дцаз.
Рашь (инапы ахьаагьы игәаламшәо дгачамкны даанхоит). Ишԥоуҳәеи?
Ҷына. Хьыбла Хьыкә-ԥҳа дизҳәаны дтәами. (Рашь ииҳәо ииуа дақәымшәо, дҳәыҵәы-ҳәыҵәуа даанхоит. Ҷына уи дкылкааны дихәаԥшуеит, нас иҽааргызмалны дизҵаауеит.) Рашь, ухьаа ӷәӷәоушәа збоит, уԥшшәахәгьы уԥсахит. Сызлауцхраарызеи? Иуҳәарауазеи сызлаухәаша акы. Сара уара узыҳәан аҵаа-ӡы сӡаагылоит, иаҭахханы иҟалозар. Уареи сареи аҵара ҳаицҭалеит, зҿаҵа еиҩшаны изфоз ҳами. Хагәына Лоуба хазына иԥа уами. Аҽы шьҭрала иҩуеит ҳәа забиԥара иаԥсахаз узын иҟасымҵара иҟоузеи. Уара абзиара иузыҟасҵо схәыҷқәа ирыцлоит, Анцәа ду ибоит, уи сара дсыхәап!
Рашь (даалак-ҩакны, даахәыц-хәыцны). Ҷына сгәыраз, абриаҟара ануҳәа, сгәаҟреи сыбзиареи шсыцеиҩушо агәра згоит. Иуцәызӡарым иҟаҵәҟьоу. Сыхәра уамак саргәамҵуам, иҭушьааз сгәаҵа ахәра ианылаз ҳәызбала иснылаз ахәра аҵкыс иеицәахеит. Имжьыжькуа аҿынанахар иҟалоит сгәы аҵан иацралаз амца (дааҩагыланы, даалеи-ҩеины) сгәы ахаҭа ҭнаблааӡаргьы. Иуцәызӡом, Ҷына сгәыраз, снапы ахьаа амаӡам, сгәы ауп сызлымгара ахьаа цәгьа зауз.
Ҷына (дааҩагыланы, ҩныҵҟала игәы иҭгәырӷьаауаз адәахьала иҵәахуа). Иҟалазеи, Рашь хазына, сара угәы цәысҟьану?
Рашь (игәы ҭыӷьӷьа Ҷына дихәаԥшуа). Мап, мап, уара ицәумҟьаӡеит сгәы, уара сгәы агәлымҩра хутит, сыла ихыз аш хухит.
Ҷына (иҽырҟасаны дахьгылоунтәи). Бзиарас иузыҟасҵазеи, Рашь? (Ажәлар рахь.) Агәырҩацәгьа чымазара узсырҵысып, Ҷына сакәзар!
Рашь. Сыла аш хызаарын сара, сгәы гәлымҩзаарын, сааигәа-сигәа иҟоу акгьы азеилымкаартә.
Ҷына. Уара иузеилымкаауа ак ҟалап ҳәа сыҟам, Рашь!
Рашь. Иҟалеит исзеилымкаауаз, агәаҵәажәпара сыхьит. (Изнапык ала ихы аанкыло.) Абри иску 0ԥышшазаарын! (Ихәу инапы игәы инадкыланы.) Абри сыгәгьы гәлымҩызаарын!
Ҷына. Ус шԥоуҳәои, Рашь, угәы ԥумжәан.
Рашь. Амҟәыба ҭацәы зхагылоу сара ахҭԥышшажә. (Ииарҭа днылаҳауеит).
Ҷына (Рашь иханы иқәгылаз аҵәца азны аӡы аақәхны днархәо). Иухьзеи абааԥсы, исхароу акрыҟазар, сшьапқәа ԥыҵәҵәандаз. (Ауаа рахь). Сшьапқәа ԥшӡала иҟалааит.
Рашь (дынхықәтәало). Иухароузеи, Ҷына сгәыраз. Хымца сарманап акәӡамзаарын ҳәызбала иихәыз, сгәаҵа акәзаап аҟыҵәыҳәа аҳәызба злеиҵаз.
Ҷына (даакәанызаншәа.) Убри аҳәызба абаҟоу, Рашь? Хымца уара иумоуп ҳәа ауп ишиҳәаз. Хьыбла лакәзар, аӷьыч иԥа дӷьычымхар ҟалозма, Хымца дызлакшаз аҳәызба Рашь иӷьычит, лҳәеит, Хымца саниԥырҵ лара иара иԥылара дышцоз даасԥылан.
Рашь (дааҵҟьаны длеи-ҩеиуа). Ишԥа, Ҷына, ишԥоуҳәеи, еиҭа исаҳәеишь, Хьыбла убасҵәҟьа уалҳәану? Абыржәы абрахь уанаауазу?
Ҷына. Ааи, абыржәы санаауаз. Хымца сахьааиԥырҵыз, лара даасымԥыхьашәеит. Хымца иԥылара дышцозгьы лҳәеит. Аҳәызба аӡбахәгьы лгәы ԥыжәжәо исаҳәаны днасԥырҵит. (Ауаа рахь.) Макьана уабаҟоу, Рашь бзиа, зынӡаск усцәеиламгааитеи! (Иара иахь.) Уи хьаас иумкын. Аха сара исзеилымкаауа, уара угәаҟынӡа инеины уеилзыршшаз закәызеи?
Рашь (дшылеиҩеиц длеиҩеиуа). Ҷына сгәыраз, Хьыбла сара бзиа дызбоит. Иуцәызӡом, сыԥсы аиԥшҵәҟьа бзиа дызбоит. Нас иарбан гәу изычҳауа исзылҳәақәаз. Уи учҳарц азын ажәгәаҵәа уӷразароуп.
Ҷына (ауаа рахь). Ажәгәаҵәа уӷрасҵеит акәу? Ҳашнеинеиуа амахҽ гәаҵәагьы уӷрасҵап Ҷына сакәзар! (Иара иахь.) Хымцеи Хьыблеи еицны уахынлагьы избақәахьан, уара иузлылоузеи?
Рашь. Ишԥа? Иаба?
Ҷына. Амшын аԥшаҳәаҟны.
Рашь (ибжьы қыџьқыџьуа). Сеилоугарц уаҿушәа
збоит, Ҷына, Хымцеи Хьыблеи шеицныҟәо ала агәра зласургои?
Ҷына. Излаауҭаху ала.
Рашь (дааҭгыланы иҽизеиқәымкуа). Ишеицу сыблала избароуп.
Ҷына. Иуҳәаз нагӡахоит. Афотоаппарат сыхәда ихысшьуеит, иахьааидызбалаз иҭыхны иузаазгоит. Умш аабзиахааит! (Дцоит).
Ашә дасны дааҩналоит Ҟасҭеи Ардон-иԥа.
Ҟасҭеи. Ушԥагыло, мшәан, Рашь, утәа. Ухәра шԥаҟоу? Избоит уамаӡак ишыманшәалам. Улахь еиқәуп, уԥшшәы ухыгга уҟоуп. Азакәан ахь деиҭоумҳәарц уҳәахьан уи амӡышәа, аԥсыӡқәа ирылахаз аӷәарџьа еиԥш, итәымны ҳахәылԥаз еилазгаз уи Хымца зыхьӡу. Аҳақьым иааԥхьарагьы мап ацәукзар акәхап.
Рашь (ианааибартәақәа). Ҳәарада, мап ацәыскит аҳақьым иааԥхьара. Ауаа рахь ацәыргара сҭахым Хымцеи сареи иаҳзеибауз. Ҿык иҭыҵыз шә-ҿык ирҭалоит, рҳәоит. Аҳақьым ара даар, даныхынҳәлак дахьыҟаз имҳәар аурым. Сыхәра акәзар, иӷәӷәам, ишәарҭам, арӷьага аҵиаа хәшәқәа ақәҵаны шьахәла иҿаҳәоуп, ахьаагьы амам уажәшьҭа.
Ҟасҭеи (Рашь ииҳәаз дааигәырӷьаны). Анцәа иара иџьшьоуп, абас лыԥхала шәахьеилгаз. Иуԥырхаго акгьы шыҟам збон, уҩызцәа узҭаргалаз амашьына лас анҭәы, сара схынҳәит, арахь сумыцааӡеит.
Рашь (илахь шеиқәыц иеиқәуп). Ааи, унапы хәыр имӷьар иабацои, аха абџьарда, ҳәызбада угәы анхәлак, аӷьара уадаҩхоит, Ҟасҭеи Ардон-иԥа.
Ҟасҭеи (иааџьашьашәа). Рыцҳарас узыниазеи, угәалаҟазара зынӡаск ибааԥсны ауп ушызбо, ишысҳәахьоу еиԥш, уԥшшәгьы сгәаԥхомеи?
Рашь. Хымца исниҵаз ахәра иаарласны иӷьашт, аха Ҷына Гәланба иихәыз сгәы аӷьара уадаҩуп, имжьыжькыр ҳәа сшәоит.
Ҟасҭеи. Уи дызусҭада иара?
Рашь. Ауниверситет дсыцҭалеит, аха дук мырҵыкәаны иҭаацәаратә ҭагылазаашьа иахҟьаны иҵара каижьит. Дҭаацәароуп, ҩыџьа ахәыҷқәа драбуп.
Ҟасҭеи. Нас, Анцәа ишиҳәара иҟоу уаҩушәа ауп ушихцәажәо?
Рашь (даахыццакны). Сара сзын дыԥсцәаҳахеит.
Ҟасҭеи. Изакәытә шҳамузеи уи ауаҩ иӷроу ишаауҳәара?
Рашь (ԥыҭрак ихы ларҟәны дтәоуп, нас ихы дааҩаханы). Ҟасҭеи Ардон-иԥа, уара аԥсуа литературазы алеқциақәа уҳазрыԥхьон, сырҵаҩ уоуп, аха қәрала рацәак ахьеиҩаҳамго азы акәхап еиҩызцәак реиԥш ҳаҟоуп, иуцәымӡакәаны иуасҳәоит... (Дааҭгылоит).
Ҟасҭеи. Исцәумӡан, Рашь, акгьы, уареи сареи ҟазшьала ҳаиқәшәеит, убри ҳаизааигәанатәит, сыхьӡ анышәҳәо саб ихьыӡ ацшәымҵалан ҳәа шәасҳәахьеит зегьы.
Рашь (ибжьы наиргоит). Сан!
Абжьы. Снеиуеит, нан, уажәыҵәҟьа!
Рашь. Мап, сан, Ҟасҭеи даҳҭоуп, акаҳуа ҳзыршы.
Абжьы. Уажәыҵәҟьа!
(Рашь ихы иқәыжьшәа даатәоит, Ҟасҭеи деиқәыӡырҩуа
уи дизыԥшуеит. Рашь иан акаҳуақәа рзааганы, астол хәыҷы дара рахь дааханы инарзықәлыргылоит).
Рашь (акаҳуа днаҿыхәаны инықәыргыло). Ибзианы дудыруеит Хьыбла Хьыкә-ԥҳа. Уи илхырҟьаны Хымцеи
сареи иаҳзеибаузгьы убеит. Уи лыбзиабара самырҭынчуеижьҭеи акрааҵуеит. Ауниверситет ҳанҭала раԥхьатәи амшқәа инадыркны лареи сареи гәыла ҳаибадыруа ҳалагеит, ҳҩыџьагьы ҳагәқәа еизцеит. (Рҩыџьагьы акаҳуа еиҭанахәаны инықәдыргылоит.) Сгәы иаанагомызт ҳагәқәа еицәыхьшәашәап ҳәа. (Дааҭгылоит).
Ҟасҭеи. Бзиа шәшеибабоз сара иахьыздырыз иацтәи ҳаиқәшәаратә хәылԥазы аҟны ауп. Хымца зегьы ишраҳауаз иҳалеиҳәеит Хьыблеи уареи шәымаӡа.
Рашь. Уа итәаз ҳкәырс аҿтәи ҳҩызцәа зегьы рзыҳәан уи маӡамызт. Уара уакәын иззымдыруаз.
Ҟасҭеи. Уажәы араҟа чмазаҩбара сахьузааиз уи аӡбахә цәырызгарц сҭахӡамызт. Убри азоуп сзаламцәажәаз. Аха уара ианцәыругах, уи изладҳәалоузеи зыӡбахә соуҳәаз Ҷына Гәланба ихьӡ?
Рашь (дгыланы длеи-ҩеиуа). Ҷына Гәланба иаахтны исирбеит сара исымаз сгәы ахәра. Сара избомызт уи. Сгәы ахәра заҵа исымбарыз, сгәы ҭгәырӷьаауан есымша Хьыбла сыблақәа даарыхгылацыԥхьаӡа. Усҟан схаҿы уаҩы ишимбац ала илашон. Сгәы иаанагон Анцәа исирбеит жәҩангәашәԥхьара ҳәа. Аҩсҭаа сгәы дҭатәаны дысхыччозаарын, сынасыԥ инапсыргәыҵа иҵакны, исмырбаӡакәаны, аҩсҭаа ҭыԥ ахь иганы иҵәахуазаарын.
Ҟасҭеи (уигьы дгыланы длеи-ҩеиуа). Усзеилкаауам, Рашь. Угәаҵа хәны, насгьы иҭыганы иуцәыҵәахуа дзакә аҩысҭаауи?
Рашь (дахьлеи-ҩеиуагьы ихы дзазымиааиуа). Сынасыԥ, Ҟасҭеи, сынасыԥ, Хьыбла лыбзиабара. Уи сара иаасымхны иганы Хымца далаирԥхозаарын. Уи ус шакәыз сеиҳәеит ауниверситет ҳҭалаанӡагьы апарта ианахатәаз аахыс Хьыбла бзиа дызбоз, аха сара сҵыхәала лара насыԥс дызмоуз Ҷына. Ҷына Гәланба ихьӡ абри изладҳәало иара нахьхьынтә зышьҭкаара
даҿыз абзиабара сара сахь иахьиасыз ауп. Ҷына Гәланба иоуп уажәы агәра сзыргаз Хьыбла, Хымца дҳәаны дышизтәоу ала. О, иҟаӡам имӷьо ахәра, абзиабара иахәуа агәы ада, Ҟасҭеи. Уи имӷьо ахәра сара сгәы ианылараны иҟазаарын.
Ҟасҭеи (дааҭгыланы). Ҷына Гәланба уара уаԥхьагьы Хьыбла бзиа дибон ҳәа ауп уцәажәашьала ишеилыскааз. Ус аума?
Рашь. Ааи, Ҟасҭеи.
Ҟасҭеи. Иара убри ихаҭа иоуп Хьыбла, Хымца дҳәаны дышизтәоугьы агәра узыргаз, ус аума?
Рашь. Ааи, Ҟасҭеи.
Ҟасҭеи. Дзеиԥшрауаҩу ҳәа иудыруеи Хымца Лагәба? Ауниверситет аҟны мызқәак аҵара ахьеицышәҵоз ала мацара ами дызлоудыруа?
Рашь. Мап, Ҟасҭеи, уии сареи аамҭа кьаҿла аҵара анеицаҳҵоз такәы ҳаицныҟәахьан, ашьҭахьгьы иареи сареи ҳаиқәшәеит Аԥсны анҭыҵгьы. (Дааҭгылоит).
Ҟасҭеи. Рашь, уареи сареи ҳамаӡақәагьы еилало иалагахьеит усгьы. Дзакәытә уаҩуи нас Хымца Лагәба.  Рашь. Аҵара ҳанеицҭаз Хымца сигалон Аҟәа дынхоижьҭеи акыр ҵуаз иаб иашьа Џьаҭ Чақала-иԥа ҳәа изышьҭаз иҩныҟа. Уи уаҩы мгәлыҿк иакәын, аха акрызкыз хәҳахәҭҩын. Қырҭтәылантәи ахәҳахәҭцәеи иареи еимадан. Иргылаз аҩнеихагыла хыхьтәи ахагыла
быжь-ҿык амоуп.
Ҟасҭеи. Хәҳахәҭрала убри аиԥш аҩны иргылану?  Рашь. Мап. Уи аҩны иргылеит Амраҭашәарахьтәи
Қырҭтәылантәи аҿыцынхацәа Аԥсныҟа раагаразы ҳқыҭақәа рҿы аргыларақәа анымҩаԥыргоз. Усҟан иара акалаҭқәа ҟаиҵон, аха уи даҟәыҵын жәа-ҩык рхыс аргыларақәа акы аҟны аусура далагеит. Иҩны амаҭәахә зегьы убрантәи игеит. Ашьҭахь ахәҳахәҭрахь диасын, малла еиҳагьы иҽеибиҭеит. Иаҳәшьаԥа Хымца ауниверситет дҭыганы ахәҳахәҭрахь диеигеит.
Қырҭтәылатәи ахәҳахәҭцәа дрылаирхәит. Дицхрааны иеилаарцыруа аҩны Аҟәа изиргылеит.
Ҟасҭеи. Аншьа ҳәа ацхырааҩ бзиа дизкашәазаап убама.
Рашь. Ааи, аншьа бзиа дизкашәеит, аха аеҳәшьаԥа бзиа димоуит уи аншьа.
Ҟасҭеи. Изыцәгьоузеи, аншьеи еҳәшьаԥеи еицбеианы рҽыҟарҵеит.
Рашь (дааҭгыланы). Уи еиԥш аншьареи аеҳәшьаԥареи уаӷоу ибааит, Ҟасҭеи.
Ҟасҭеи. Уи ишԥа?
Рашь. Аҳәа аԥышә мыцқьа ухьнашьыр, уаргьы уаҟьашьуеит.
Ҟасҭеи. Иеилыскаартә исоумҳәои, Рашь.
Рашь. Бзиарак ала ианшьа дизымныҟәеит Хымца. Џьаҭ Чақала-иԥа иԥҳәыс Лилшьа зынӡаск дқәыԥшӡан. Аха иара иҟынтәи хшара дылмоуӡеит. Иара инапаҿы дааигеит, аха уигьы азмырхакәаны иҽыздиҳәалаз ақырҭуа хәҳахәҭҩы арԥыс дааганы Лилшьа цәыбзас длиҭеит. Ахылҵгьы длоуит. Џьаҭ Чақала-иԥа данԥсы илзынхаз лыҷкәын заҵәы убри арԥыс ихы аахҵәаны ихагылоуп. Абри аиԥш ауаҩра изныҟәигеит Џьаҭ Чақала-иԥа иаҳәшьаԥа хазына.
Ҟасҭеи. Еилыскааит, Рашь, зыҟны аус умоу дзакә уаҩы маҳагьоу.
Рашь. Уи мацарагьы акәында. Аԥсны анҭыҵ иареи сареи ҳанеиқәшәа, иеибаҳҳәаз атәы уаҳар иџьоумшьарц залшаӡом, Ҟасҭеи.
Ҟасҭеи (дааизҿлымҳаханы). Нас, нас?
Рашь. Аԥсны анҭыҵ ҳаиқәшәеит ԥхынрак азы, сара путиовкала Боржом ақалақь аҟны сыԥсы анысшьоз. Убри зыӡбахә уасҳәаз арԥысгьы дицын. Аресторанахь сыргеит. Иҩыза иныҳәаҿа аннаҳкылоз уи иҿаԥхьа аласба еиԥш димҵаианы димҵақьақьеит: – Сара насыԥны исзыҟалеит, иҳәеит уареи сареи
ҳахьеибадырыз, иҳәеит. Ибзиангьы шәара шәбызшәа сҵеит. Мамзар, уажәы уара уеиԥш иҟоу ауаҩи сареи ҳаиҩызцәахозма, иҳәеит. (Дааҭгылоит).
Ҟасҭеи (даахыццакны). Аҭакс уара иҟоуҵеи, Рашь?
Рашь. Сара уи иныҳәаҿа анныскыла сара насыԥ сымоуп, ҳаԥсуа школқәа рҟны қырҭшәала аҵара аныҟарҵа сахьымицыз, сҳәеит, мамзар сбызшәа сацәнарҟьалар алшон. Иҳагымхааит ҳаԥсуа бызшәа, сҳәан аҵәца зжәит. Ҳандәылҵ, Хымца дгыланы сааҭк дысҿаҳәацәон, сҩыза иныҳәаҿа аанумкылеит ҳәа.
Ҟасҭеи (ибжьы рдуны дамхаччоит). Ҳа-ҳа-ҳа! Нас абарҭ аҩыџьа Ҷына Гәланбеи амаҳагьа Хымца Лагәбеи рыгәра угарц угәы иҭоума?
Рашь. Ҷына Гәланба сиқәгәыӷуеит. Афотоҭыхга сымоуп, иҳәеит. Хымцеи Хьыблеи анеиқәшәо рпатреҭ ҭыхны иузаазгоит, сыгәра умгозар, иҳәеит.
Ҟасҭеи (даахәыц-хәыцны). Ааи, уи агәра угар ҟалоит.
Рашь. Ҟасҭеи, уареи сареи ҳабжьара инхааит ари амаӡа. Сҩызцәа аӡәырҩы ааихьеит иахьа сбараҳәа, аха аӡәгьы иҟны исмырзацт уара иуасҳәақәаз. Исҭахым зыгәра нагӡаны исымгац сҩызцәа рыххатәыс рыҭара.
Ҟасҭеи. Уара уиашоуп, Рашь. Уажәазы абзиала, Рашь, ишыдыдуа қәа ауам. Агәырҩа уҽоумҭацәан. (Иҿынеихоит. Ашә аҟны днеиуаны дааҭгыланы даахынҳәуеит. Длак-ҩакуа иҽааникылоит).
Рашь. Акы уҳәарц уҭахуп, исцәымӡакәаны исаҳәа, Ҟасҭеи.
Ҟасҭеи (дааҭгыланы Рашь дизыԥшуа). Рашь, уареи сареи убасҟак ҳаизааигәахеит, уара иуцәызӡо маӡак соуп ҳәа сыҟам.
Рашь. Ус ауп схаҭагьы сшузыҟоу, Ҟасҭеи. Сҩызцәа зегь раԥхьа усыргылартә ҳаишьцылеит уареи сареи.
Ҟасҭеи. Саргьы убас сузыҟоуп азы иуцәызӡарым, бзиа дызбеит Хьыбла лҩыза Маҵиса Арчын-ԥҳа.
Данстудентызгьы дысгәаԥхон. Аха уажәык, ауниверситет шәалгара иазкыз ахәылԥаз аахыс сгәы дҭымҵәо, схы дҭымҵәо, слызгәаҟуа сынхеит.
Рашь (дааигәырӷьаны). Уцарц уандәықәла аамҭазы, Ҟасҭеи, слаԥықәшәа бзиа адырра снаҭеит сгәы иахәоз акы шсаҳауаз ала.
Ҟасҭеи. Угәы иахәаша Анцәа иуирҳалааит есымша. Угәы ишахәоз здыруан, убри азоуп изуасҳәазгьы. Иацаахыс ацәажәарақәа сымоуп лара лҿы, аха макьаназы «ааигьы» ыҟам, «мапгьы» ыҟам. Уара ухәрагьы аасҿалкит ахәылԥаз ҳаиқәшәарц анласҳәа, «Рашь ихәрагьы ааӷьап, Хьыблагьы лгәалаҟазара иҵегьгьы иеиӷьхап» лҳәеит.
Рашь. Сыхәра шеиӷьхахьоу лбеит, иахьа дааны сылбахьеит Маҵиса. (Даахәыцны.) Хьыбла лоуп зхабар ыҟам.
Ҟасҭеи. Хьыбла лхабар хымԥада иҟалҵоит, улзыԥшыз.
Рашь. Ааи, аха уи агәра цқьа исзымго сҭаирԥшит Ҷына Гәланба. Хьыблагьы саргьы ҳаиқәшәап ма бзиала, мамзаргьы иҽеим еиқәшәарала. Ҟасҭеи, арҭ аҩымш жәабжьыс иҟоузеи ҳақалақь аҟны? Саб ақалақь ахьынтәи дхынҳәит илахь еиқәҵаны.
Ҟасҭеи. Улахь еиҵызхыша ҳәа ҿыцк сымбеит. Иацаахысгьы убара сышзымаац умбои. Еилыхароуп. Агырцәа «Звиади», «Звиади» ҳәа иҳәҳәо амитингқәа ишырҿыц ирҿуп. Џьоукы «чеми миҵа» ҳәа иҟаауеит. Ҳадгьыл ҳамаркырц иаҿуп. Убома, уажәгьы анахьхьи Аконституциа адәаҟынтәи рыбжьы ахьааҩуа.
(Рҩыџьагьы ӡырҩуеит. Ӷьал-пал быжьқәак иаарылҟьарылҟьо ираҳауеит «Звиади», «Звиади» ҳәа абжьқәа).
Рашь (агәыԥжәара иныԥшуа). Бзиарак ахь ҳкылнагом, Ҟасҭеи, ас еиԥш ақырҭқәеи, агырцәеи, ашәанцәеи Аԥсны рхымҩаԥгашьа. Зынӡа Аԥсни аԥсуааи ирхаԥарц ргәы иҭоуп Сталини Бериеи Қырҭтәылантәи арахь иааганы индырхази есымша аҭыԥ барақәа рыҭаны Қарҭынтәи иаарышьҭуа ауааи.
Ҟасҭеи. Угәы каҳар ҳәа сшәан иуасымҳәеит, Рашь, мамзар аҽа лымҳаҭасқәак уҳәан-сҳәанны иааҩуеит.
Рашь (иҵегьгьы ихы дааҩаханы Ҟасҭеи днеизыԥшуеит). Уи закәтәуи?
Ҟасҭеи. Ирҳәоит маӡала Қырҭтәылантәи абџьар ааганы агырцәеи ақырҭцәеи реиланхарҭақәа рҟны аҵәахра иаҿуп ҳәа. Ус анакәха, ргәы иҭоу здырхуада?
Рашь (игәахы ааиҟәыҷҷаны, иарӷьанап астол инықәкшо). Уи бзиарак ишазҳәам ҩашьаӡом, аха ҳара ҳаԥсуаауп, аӷа иҿаԥхьа ҳхы лаҳарҟәуам!
Ҟасҭеи. Агәра згомызт исаҳауаз аҽакгьы, аха ааигәа сыла иабеит. Ҳнаука-0ҵааратә институт аҟны хыԥхьаӡара рацәала Қарҭынтәи иаарышьҭыз, ақырҭуа нбанқәа змоу аҩыга амашьынкақәа гылоуп.
Рашь. Урҭ змаанои?
Ҟасҭеи. Ҳара ҳҟны аусеилыргарақәа зегьы қырҭбызшәала рымҩаԥгарақәа ҟаларц азы.
Рашь (ибжьы изаанымкыло). Аԥсыуа заҵәыкгьы иԥсы ҭаны ҳабз ҳахәлаԥҟамхароуп!
Ҟасҭеи. Шәарҭас иумкын, Рашь, Анцәа ҳзынирио аабап. Угәабзиара ауп уажә азы узышьҭалаша.
Рашь. Сшәарцгьы сыҟаӡам, Ҟасҭеи. Аԥсни аԥсуааи шәарҭарак ҳанҭагыла, ҳхы ақәаҳҵозар акәхап.
Ҟасҭеи. Ахақәҵараҟны ҳаннеи, зхы ԥхьазкыз аԥсуа ҳара дҳаӷоуп. Ацәгьарахь ҳамхәыцып, Рашь, абзиарақәа Анцәа иҟаиҵааит. Абзиараз, Рашь! (Дцоит).
Ахәбатәи асахьа
Хьыблараа руадақәа рааигәара амҩаду аҟны длеи-ҩеиуа дгылоуп Хымца. Аӡәы дшизыԥшу мҩашьо иниас-ааиасуа зегьы илаԥш рхигоит.
Хымца. Рашь инысҵаз ахәра имжьыжьку абзиахарахь ахы архоу здыруандаз. Исырбеит сара
Хымца сзакәу, Рашь иеиԥш иҟоу рзыҳәаны сыла аԥыџьгьы шымҵысуа. Дашшырҳәагьы сшәаны сԥаҵа ахәыцкгьы мҵысӡеит. Амилициа, апрокуратура, асуд дарбану иаахәаны имамыз саншьа Џьаҭ Чақала-иԥа. Урҭ зегьы иахьа сара истәуп. Аԥсны амчратә еиҿкаарақәа зегьы Қарҭынтәи иаашьҭу роуп. Саншьа ила урҭ здырхьан. Уажәы акәзар, ани саншьа иԥҳәыс Қарҭтәи сҩызеи сареи ҳцәыбза, дахьсыхәарҭахаз ҟалеит. Уи ауаҩ уахьынтәи иаарышьҭуа зегьы рҟны аимадара иԥшаауеит. Уи дызмадоу зегьы саргьы срымадоуп. Нас сзыцәшәозеи?
Хьыбла (луада даадәылҵны амҩаду даангылоит. Амҩасцәа даарылылбаауеит игыланы иԥшу Хымца, иаалцәымыӷхангьы дҵаауеит). Ара уабаанагеи, Хымца, уззыԥшыда?
Хымца (дааскьаны дналҿагылоит). Сара сыззыԥшу бара боуп.
(Убри аамҭазы рааигәа дааихьеит Ҟасҭеи. Дара анибалак, насҭха агәашьа иҽнавакны даагылоит).
Хьыбла (лылахь ааиқәҵаны). Усзыԥшырц сара усмыргәыӷӡеит.
Хымца. Аха сара схы сыргәыӷит.
Хьыбла (днеивсырц лҿынахо). Башаӡа ухы ургәыӷит, уахьақәгәыӷуа аҽаџьара уца!
Хымца (лмахәар нҭарсны иаанкыланы). Абраҟа сахысны џьаргьы сцаӡом. Уаҳа мҩа сымаӡам, бара бахь ада.
Хьыбла. Усԥырҵ! Амҩа сыҭ!
(Иааибарххоны аамҭазы аҷах ҳәа афотоаппарат абжьы гоит. Ианаахьаԥшлак, Ҷына шиакәу рбоит. Рҩыџьагьы рнапқәа аауибашьҭны, иаарызџьашьатәшәа, иааивагыланы Ҷына изыԥшуеит. Ҷына ифотоаппарат еиҭеиқәикшоит. Нас, дычча-ччо дара рахь иҿынеихоит).
Ҷына (дара ирҳәарызеишь ҳәа дымԥшӡакәаны). Рацәа шәеидызбалеит. Сшәықәныҳәоит! (Иҽааргызмалны.) Шәеихаччо шәахьеидызбалаз сеигәырӷьоит, шәызҭаху ауаҩы иаҳасаб ала.
Хьыбла. Ҳара ҳаицӡам, ҳагьеидумбалаӡеит. Машәыршәа ҳаиҿаҳаит.
(Хымца еиҭах лмахәар нҭарсны иааникылоит).
Хымца. Машәырла ҳаиқәшәара сыздыруам, аха бара бҟны исымоу аҳәатәы сҳәароуп. Шаҳаҭысгьы дыҟазааит
Ҷына Гәланба.
Хьыбла (иажәа дазымӡырҩӡакәаны лмахәар
импыҵжәо). Усԥырцқьа, агьангьаш, сымҩахь сдәықәҵа! (Лмахәар импыҵжәаны, днеиԥырҟьоит, дыццакынгьы дцоит).
Ҷына (дрымбо дцаанӡа длышьклаԥшуа. Нас Хымца иахь дааскьо ифотоаппарат нарҳәы-аарҳәуа дахәаԥшуеит). Сгәыхәтәы сахьугӡеит! («Мм-баа» ҳәа днагәӡны ихәда инхишьуеит).
Хымца (игәы алаҟаӡамкәаны). Угәахәтәы уахьнагӡартә еиԥш иузыҟанаҵазеи уи узҿыгәҳәааны игәыдукыло?
Ҷына. Оо, уаргьы саргьы ҳгәахәтәы ҳахьнагӡоит. Рашь дсыргәыӷхьан Хьыблеи уареи еиқәшаҳаҭрала шәшеиқәшәало азы аҭыхымҭа изназгарц. Убри ала Хьыбла лыгәра имго дҟасҵарц.
Хымца (игәалаҟазаара аабзиахашәа). Ҷына сгәыраз, уара узыҳәан аусурҭа ҭыԥ хиоуп афотоҭыхырҭаҟны. Уажәраанӡа исыздырамызт ушпатреҭҭыхыҩ ҟазаз.
Ҷына. Уххь сцааит, Хымца, уқәақәра згааит. (Дыццакны дындәықәло). Сара сцеит Рашь «иргәырӷьара». Сфотоаппарат аамҭацк ала ауп афото шыҟанаҵо.
Хымца. Уаагыли, мшәан, узҿу закәызеи? Лареи сареи ҳшеибарххоз иҭухыз афото Рашь дзыргәырӷьаҵәҟьо аупеи?
Ҷына (дааҭгыланы). Шәааигәаӡаны шәанааивагылазтәи сҭыхымҭагьы ыҟоуп. (Рҩыџьагьы ааибаргәырӷьаны иааигәыдибаҳәҳәалоит).
Хымца (ианаауибашьҭлак). Аамҭацк ала иҭухыз афотоқәа сара исумҭаӡои?
Ҷына (ифотоаппарат аус ааруны фоток ааҭиршәоит). Аа, усҭ! Абри умаз уажәазы. (Инаимҟәыҵеигәоит Хьыблеи иареи шеибарххоз иҭихыз апатреҭ).
Ҷына (дыццакны иҿынахо). Сара сцеит. Ақәҿиара санашьа.
(Хымца иқәҿымҭӡакәаны днаишьклаԥшуеит, дшынаскьаз анибалак, апатреҭ днахәаԥшны, иқьышә аарҵәины, амҩаду аӡыварахь иршәны, иаргьы дыццакны, амҩасцәа днарылагыланы дцоит.
Ҟасҭеи ашьаҟа дҩавҵны, Хымца икаижьыз апатреҭ шьҭыхны днахәаԥшны иџьыба инҭеиҵоит.
Ҷына дыццакы-цаакуа дышнеиуа даамҩахыҵны, Рашьраа руада ашә днас-насны дыҩналоит, Рашь ицәарҭа дахьылатәонтәи дҩаҵҟьашәа дҩагылоит).
Ҷына (игәалаҟазаара бзиаӡоуп). Утәаз, мшәан, Рашь, ушԥагылои. Иахьа усыргәамҵырц сгәы иҭаӡамызт, аха...  Рашь (абӷьааҳәа). Иҿыцу акыр ҟалама? Агырцәа рмитингқәа рхабарк иахьала исмаҳацт. Саби сани аусурахьынтәи иаанӡа сзызҵаарыда ҳәа сыԥшуп. Уара
ибзианы усзааит, жәабжьс исзааугазеи?
Ҷына. Иабоуҭаху, Рашь бзиа, урҭ агырқәа,
рҭахызаргьы ишыҳәҳәац «Звиади», «Звиади» ҳәа иҳәҳәалааит. Уара угәабзиароуп аус злоу.
Рашь. Хар сымаӡам. Иахьарнахыс ақалақь ахь сныҟәарцгьы ӡбаны сыҟоуп.
Ҷына (иҽааргызмалны). Хьыбла лхабар умбацт?
Рашь (илахь ааиқәҵаны). Мап! Уара иумҳәеи Хымца дицныҟәоит ҳәа? Сара саха лмоуцзар акәхап.
Ҷына (дааигәырӷьаны). Уара уиашазар ҟалап, уиашоуп хымԥада! Сара узықәсыргәыӷыз насыгӡеит. (Иџьыба дынҭалоит).
Рашь (игәы нҭыԥсааны, Ҷына инапы дшахәаԥшуаз, иааҭигаз апатреҭ шааибазҵәҟьа иааимԥаауа). Арҭ дара роума?
Ҷына (иажәа дахыццакуа). Ааи, ари иахьатәи ҭыхроуп, абыржәааигәа иҭысхыз ауп. Рнапқәа еибаркны ақалақь иалоуп, уара учымазара агәхьаа зкыда?!
Рашь (Хымцеи Хьыблеи еидгыланы рпатреҭ иикыз такәы данахәаԥш, инапқәа ҵыс-ҵысуа иџьыба инҭаҵо). Ҷына сгәыраз, сара агәра згеит уара сара сзын угәы ҭыӷьӷьа ушыҟоу. (Инапқәа ишьҭахь иҟаҵаны, ихы иқәыжь длеиҩеиуа.) Сгәаҵан гәыӷра хәҷык исзынханы иҟазгьы уажәшьҭа иныҵаба ицеит. Сҿаҳәаны сызмаз аҳәагәыжь ахьыԥуртлаз азын, гәык-ԥсык ала угәра згоит. Сыԥсы ҭанаҵгьы сгәыӷырҭақәа уруаӡәкуп. Иуцәызӡом, Хьыбла лыбзиабара сгәы ҿнакааит арҭ аҩымышгьы. Ласы-лассы сбара дааилоит ҳәа сышгәыӷуаз, лара сызхәыз дивагылазаарын. Уара уиашазаап сҳәо сҟалеит уахынлагьы дицны дызбақәахьеит ҳәа исоуҳәаз аҟынгьы.
Ҷына (Рашь дышиқәшаҳаҭу аанарго, инацәа рхахо). Уажәы абри апатреҭ анҭысхуазгьы рнапқәа еидҷабланы иеибаркын. Санырба иаауибашьҭит.
(Аҩнашә асбыжь гоит. Дыццакны дааҩналоит Ҟасҭеи).
Рашь (агәыԥшаара ибжьы ианыԥшуа днеиԥыххыланы дааигәыдыҳәҳәало). Сҩыза гәакьа Ҟасҭеи, сара агәлымҩ, уара уеиԥш иҟоу иҩызара саԥсам.
Ҟасҭеи (Рашь дааимҵны, цәымӷрала Ҷына дихәаԥшуа). Рашь ихьзеи умҳәои, Ҷына?
Ҷына (иҽырҟасаӡаны). Изҳәаны изтәаз дкалыжьит!
Рашь. Ааи, Ҟасҭеи, сгәы сажьозаарын, даҽакала иаҳҳәозар, Хьыбла сылжьозаарын. Уи сара исызгәаҭомызт сахьыгәлымҩыз азыҳәан.
Ҟасҭеи (иаҳаз агәрамгара иныԥшуа). Ус шакәу агәра злоуиргазеи Ҷына?
Рашь. Ҷына уара уеиԥшҵәҟьа дгәыразуп сара сзын, есқьынагьы игәалашәоит ауниверситет ҳанеицҭалазтәи
ҳаиҩызара. Уи иҭахымхеит Хьыбла хыҭԥшшас сышлымаз саанхарц.
Ҟасҭеи (Рашь иажәа днаԥыҩланы). Излашьақәирӷәӷәозеи ари уҩыза бзиа Хьыбла ушылыԥсахыз?
Рашь (иџьыба иааҭыганы). Ари умбои, Ҟасҭеи, Хымцеи лареи еивагыланы рпатреҭ ахьҭихыз иахьа. (Ҟасҭеи иахь инаирххоит апатреҭ).
Ҷына. Умбои, заҟа Хымца дизааигәаны дгылоу, лыблақәа урхыԥшыли, абзиабара рхыҳәҳәыла иҟоуп.
Ҟ а сҭ е и (ибжьы изнымкыло ицәдуцәаханы). Ҷына Гәланба, улақәа аахтны цқьа сылақәа урхыԥшылеи, иуҳәо ҵабыргызар збашт.
Ҷына. Сара сабоуҭаху, зыгәра гатәу апатреҭ ауп. Уи ауп аиаша Рашь иазҳәаз.
Ҟасҭеи (иџьыба иааҭԥааны Хымца икаиршәыз апатреҭ неиҿеикуеит). Ари закәи, Ҷына, абригьы Рашь иику апатреҭгьы иахьа ҳақалақь Аҭынчра амҩаду аҟны еицҭухыз ракәӡами?
Ҷына (днацыҵҟьаны). Ари уара иузҭада? (Димҵасны импыҵижәарц иалагамҭазы, Рашь иааимҟәыҵԥааны днахәаԥшуеит).
Рашь (апатреҭқәа аҩбагьы еидкыланы дрыхәаԥшуа). Исзеилкаауам, Ҟасҭеи, иеилыскаартә исаҳәа, руак аҟны Хымцеи Хьыблеи еиҿыгәҳәаауа иеидгылоуп, егьи аҟны ишеибамбаша ала иеиҿагылоуп.
Ҟасҭеи. Арҭ аҩбагьы Ҷына ианҭихуаз сара рааигәа сыҟан, сахьырбарҭамыз ҭыԥк аҟны сгыланы сырзыԥшуан. Раԥхьа Ҷына иҭихыз амни ауп – димышьҭырц, мчыла дникыларц дахьаҿу. Ҷына маӡала дара шҭихуаз ангәарҭа ирзымбатәбараханы, аисра иаҟәыҵны иааҭгыланы рнапқәагьы нарываԥсаны Ҷына ианынеизыԥш иҭихыз ауп егьи.
Рашь (изымбатәбараханы). Ишԥаа? Ҷына, ус аума?
Ҟасҭеи (Ҷына ацәажәаха имҭакәаны). Уи избаз ауп, аха усҟан, исаҳазгьы џьашьатәуп, Хымца, уаргьы саргьы ҳгәахәтәы ҳахьнагӡоит, иҳәеит Ҷына. Рашь дсыргәыӷхьан
Хьыблеи уареи шәеиқәшәара зныԥшуа аҭыхымҭа изназгарц, иҳәеит, убри насыгӡеит, иҳәан, реиҿагылара аантәи рпатреҭ уахь иҭаны, егьи иманы арахь деихеит. Хымца ииҭаз апатреҭ игәамԥхакәаны икажьны данца ашьҭахь, сара ишьҭыхны арахь сыццакит Ҷына уара уҿы дшыҟоу сихьӡарацы. (Ҷына иахь, ибжьы изнымкыло.) Ус аума? (Ҷына ддәылҟьарц ашәахь иҿынеихоит, Рашь дихьӡаны ишьҭахь ала ихәдацәа ааникылоит).
Рашь (Ҷына даархынҳәны, даарҳәны иаԥхьаҟа дниаганы). Иҳәа уласны, иарбан хәшәу Хымца иуиржәыз?  Ҷына (Рашь иблақәа дырхымԥшлаӡо). Мап, мап,
Хымца акгьы ихараӡам. Акгьы уасҳәараны сыҟаӡам.
Рашь (иҟәынҳәалаз иарма напгьы ааушьҭны, иарӷьанапала Ҷына ихәламшәа ҵикаауеит). Иҳәа,
ацәгьахәыцҩы, ишәзеилоузеи Хымцеи уареи?
Ҷына (аарла дцәажәо). Акымзаракы. Ҳаигәылацәоуп
ауп.
Ҟасҭеи (илақәа рыцәгьаны Ҷына иблақәа
дырхыԥшыло). «Уаргьысаргьыҳгәахәтәыҳахьнагӡоит!» – ҳәа Хымца иоуҳәаз иаанагои?
Ҷына (аарла дцәажәо). Акагьы!
Ҟасҭеи. Иҳәа, уара ала аԥынҵа икылҟьаз! (Рашь, Ҷына ихәламшәа иԥсы изҭымкаауа ирӷәӷәоит).
Ҷына (аарла ираҳартә еиԥш). Соушәышьҭ, исҳәоит зегьы! (Рашь Ҷына ихәламшәа ааушьҭны ижәҩахыр данкны даагылоит).
Ҟасҭеи (иҭаҷкәым иҿакуа). Уццакы, сҳәеит!
Ҷына (иԥсы аниоу). Хымцеи Рашьи шәеиԥш, саргьы бзиа дызбон Хьыбла ашкол ҳанҭаз, школк аҟны аҵара еицаҳҵон. Ауниверситет ҳанҭала, Рашь уахь лыбзиабара цеит. Уиала ӷас уҟасҵеит, усцәымыӷхеит. Хымца бзиа дшибоз анеилыскаа, сшьа кәапеила истарц сыӡбеит уцәымӷразы, Хьыбла лыбзиабара акәаҳаразы. Уи азы схы дасырхәеит Хымца. Хьыбла агәра лсыргахьеит уара Рашьи уаби шәышӷьычцәоу
ала. Сара Хымца ишьа зуит, иара аусурҭа аҭыԥ сзиԥшааит.
Ҟасҭеи. Рашь ихәра ухы иархәаны Хьыбла лынасыԥ укәаҳарц уаҿын акәу? (Иҭаҷкәым Ҷына иқьышә инықәикуеит).
Рашь. Уиҟәаҵ, Ҟасҭеи, доуҳашьҭып ари усгьы ԥсыхьшәашәак диаҩсуам, дцааит ихы ахьынахо. (Ижәҩа данкны, дырблаҟьаны аҩнашә дындәылижьуеит. Ҟасҭеии Рашьи еиҿаԥшуа иааҭгылоит.
Ақалақь акәакьқәа руак аҟны имҩаԥысуа агырқәа рмитинг аҟынтәи иааҩуеит «Звиади», «Звиади» ҳәа быжьқәак).
Аԥарда леиуеит.
АҨБАТӘИ АҚӘГЫЛАРА
Афбатәи асахьа
Аҳаирпланқәа икарыжьуа абомбақәа ахьытҟәацуа Аҟәа амшын аԥшаҳәахьынтәи абжьқәа ааҩуеит. Ацҳа ҟаԥшь акәша-мыкәша ахысбыжьқәа еиқәтәаӡом. Басла аӡиас анырцәгьы-аарцәгьы ауаа еилаҩеиласуеит. Наҟгьы-ааҟгьы аԥсыҭбарақәа ыҟоуп. Ашьҭых-гақәа рыла аԥсцәеи ахәцәеи ахьышьҭырхуа убарҭоуп. Аарцә аԥсуаа ашәақьқәеи алабақәеи ркуп, нырцә ақырҭцәа автоматқәа ркуп. Ҟасҭеи Рашь дахьынеихьыԥшуа, инцәыҵакшәа ибжьы иқәырга-иқәырго дишьҭалоит.
Рашь (аҳәынҵәа даганы дахьнеиуаз, аӡәы шиқәҿиҭуаз аниаҳа, даангыланы ишьҭахьҟа дхьаԥшуа). Уарбану сыхьӡ зҳәо?
Ҟасҭеи (дхыԥхыԥуа дааидгыло). Ҟасҭеи соуп, уарманап удҳәаламызҭгьы усыздыруамызт, арсҟак
аҳәынҵәа уазыргазеи, насгьы абџьар умаӡамеи? Сара ма ашәарыцага ашәақь скуп.
Рашь. Атанк рцәаагеит, уи абџьар ӷәӷәоуп, аиқәыршәара ҳаҿуп. Аныҟәцаҩ ицхырааҩ соуп сара. Аҳәынҵәа-аӡынҵәа ҳәа акгьы ҳала иабо ҳаҟам. Абылтәы ԥшааны иаазгоит, абар иахьыску. Аԥсуаа ҳгәыԥқәа руак атанк азы аснариад маҷымкәаны ақәылацәа ирымырхит. Сыццакуеит, унсыжьроуп уажәазы.
Ҟасҭеи. Ихәу унапы уахылаԥш, Рашь, ишакәым иуцәкыдымҟьааит.
Рашь. Снапы ихәу зынӡаск исхадыршҭит арҭ ақәылацәа. Амҩахь игылаз ҳар тҟәаны иргеит, Аҟәанӡа иааит ԥықәслара ӷәӷәак рмоуӡакәаны. Абраҟа ауп ҳара ҳатәқәа аҿагылара ӷәӷәа ахьыҟарҵаз, аха абџьарла ҳаиқәшәам, дара ирымпыҵаҳхыроуп ҳазларабашьыша абџьар.
Ҟасҭеи. Ҳаԥсуаа аизҩҩра иаҿуп, аха рыцҳарас иҟалаз умбои.
Рашь (дындәықәлахьан, аха даангыло). Изакәи уи зуҳәа?
Ҟасҭеи (игәахы ишыҵахх-ыҵаххуа мҩашьо). Аҭыԥантәи агырқәеи ашәанқәеи ашәҭқәа кны ақәылаҩцәа ртанкқәа ирԥылеит, иахьықәынхо ҳадгьылгьы ҳаргьы иҳадымгылеит.
Рашь. Ала ажьы ала иафом рымҳәои, ега умҳәан урҭ ақырҭқәа ҳәа ишьоуп.
Ҟасҭеи. Аха рабацәа Сталини Бериеи арахь ианаарга аахыс ҳаҭыр ду рықәаҳҵон, абас иаҳҿагылап ҳәагьы сгәы иаанагомызт.
Рашь. Егьаурым, Ҟасҭеи, ҳара иаҳҿагылаз, ишихәҭоу ҳаиҿагылоит. Бзиала ҳаибабааит, Ҟасҭеи. (Дыццакны дцоит).
Аԥарда леиуеит.
Абыжьбатәи асахьа
Хԥаҟа ҭабиа рҿышәҭақәа убоит ана-ара. Урҭ зны-зынла аибашьцәа ишынарҭыҵуа-ишынар-ҭало убарҭоуп. Ҭабиак азааигәара рыхқәа ларҟәны итәоуп Хьыблеи Маҵисеи. Ахәра ҿаҳәагақәеи ахәшәқәеи зҭоу рарҭмаҟқәа рыхәдақәа ирыхшьуп.
Мациса (лхы дааҩаханы). Хьыбла, уиаҟара бымгәырҩан, иԥсы ҭаны дыҟазар, бахьыҟазаалакгьы биԥшаауеит.
Хьыбла (рацәак лхы шьҭымхӡакәаны). Дыздырит, Маҵиса, зыӡбахә цәырыбгаз. Аха уажәыҵәҟьа сзызхәыцуа арҭ аҩымштәи ажәылараан иҳацәҭахази ӷәӷәала ихәны ахәшәтәырҭахь иаагази роуп.
Мациса. Убриаҟара ӷәӷәала ихәызгьы аӡәы дӷызыӷызуа, дықьуа ҳәа смаҳаит. Иаарылаӡозеи аԥсуаа рыҷкәынцәа!
Хьыбла. Рҽеихарԥсны рхьаацәгьақәа рҵәахуан, рыхәра иацәшәеит ҳәа рзырымҳәарц азы.
Мациса. Рыблақәа ирхызбаалон ҳацхыраара ишаҳәоз, аха ажәала акгьы рҳәаӡомызт.
Хьыбла. Ҳаргьы амедеҳәшьара ныҟәааго ҳҟалеит, уи ала мышкгьы аҵара шаҳамҵацгьы.
Мациса. Уи ҳара, аха ҳаибашьцәа атанкқәа ҳаӷацәа ианрымырхлак, мышқәак рыла атанкныҟәцарагьы иагхоиабзахо рыҟаҵашьагьы рнапаҿы иааргоит.
Хьыбла. Уаҳа ԥсыхәас иҟоузеи, Маҵиса. Ҳара афронтаҿы иҟоу ателевизор абаҳамоу, аха уажәааигәа Москвантәи телевизорла иддырбон рҳәеит, аурыс журналисти Аԥсны ахадеи реиҿцәажәара. Иансаҳа сагьыччеит.
Мациса. Иеибырҳәеи, зырҳәа?
Хьыбла. Ажурналист Аԥсны ахада дизҵааит, рҳәеит, атанкқәеи, абзарбзанқәеи, аснариадқәеи абашәоуеи ҳәа.
Маҵиса.Нас,нас?
Хьыбла. Амраҭашәаратәи аҳәынҭқаррақәа рахьынтәи аибашьраҟны зылҵшәа ҳараку атанкқәа Қырҭтәыла иаиуазарц ҳҭахуп, урҭ роур ҳара ирыцәганы иаарҳәны дара ирҿаҳаргылон ҳәа аҭак ҟаиҵазаап. (Рҩыџьагьы ааибарччоит).
Мациса. Уаҳа рыӡбахәык баҳахьазар?
Хьыбла (лхы ааларҟәшәа). Изусҭ?
Мациса. Бани баби.
Хьыбла.Аҟәаиалҵит, ирулак.Гәдоуҭаҳауацәақәак
рҟны иҟоуп. Ома рхыргеит Аҟәа иалҵаанӡа. Лассы-лассы инеилозаарын ақырҭуа мпыҵахалаҩцәа.
Мациса. Сара исаҳаз зынӡаск ихлымӡаахуп. Ҳгәыла ҷкәын ааигәа ԥҳәыс даазгаз иԥҳәыс лцәа лтәымкәаны дыҟан. Ақырҭуа мпыҵахалаҩцәа анҳақәла, лхаҵа еибашьра дцеит. Лара лымала аҩны даанханы дыҟазаарын. Ампыҵахалаҩцәа неизаап иҩноу дәылыргарц. Реидарашьҭыхга амашьына ҵаҟа игылан. Зцәа зтәымыз аԥҳәыс данырба, хәмаргас дҟарҵарц иақәыркызаап. Ари адгьыл зтәыда? – ҳәа илазҵааит. «Аԥсуа идгьыл ауп» анылҳәа ҩынтә-хынтә илывахысны еиҭалазҵааит. Лара илҳәац аиаша лҳәон. Уаҳа ажәак ацлымҵеит. Игәаан, лымгәа рҟьаны ахәыҷы длымырхит. Баҳауоу?
Хьыбла (лылаӷырӡқәа хажжыло). Уаҳа бымҳәан, Маҵиса, исзычҳауам. (Рҩыџьагьы рчабрақәа рыла рылаӷырӡқәа дрыцқьоит).
Мациса (лҽаарҟасаны). Хьыбла, Рашь иӡбахә ҳәа акгьы бмаҳацт излазбо ала?
Хьыбла (лхы дааҩаханы). Мап. Атанк амаҵ аураҿы дыҟоуп ҳәа иҳаҳаз ада акгьы сыздырам. (Лхы ааларҟәны, дхәыц-хәыцуа.) Исаҳарцгьы сҭахӡам уи итәык.
Мациса. Ҷына Гәланба акы иҳәеит ҳәа Рашьи бареи агәеихшәара шәыбжьамлар акәын.
Хьыбла. Ааи, аха уи убас агәра сиргеит Рашь дышӷьычҩу, Рашь иаб иҵыхәала «аӷьыч иԥа» ҳәа
ишишьҭоу. Рашь имԥын сзықәмлеит уи нахыс. Ахәра аниныла сицны иуадаҟны снеит ада иара иахь сымнеиӡеит, дзеилаҳаз акомпотгьы изыҟасымҵаӡеит... Уажәшьҭа наӡаӡа ҳаицәыӡзар акәхап иаргьы саргьы.
Мациса. Ус бымҳәан, Хьыбла. Аӡәы акы иҳәеит ҳәа иаразнак бгәы ихымшәар акәын Рашь иеиԥш иҟоу арԥыс.  Хьыбла. Саҳәшьа Маҵиса. Ибцәызӡом агәыхшәара ҳәа акгьы ыҟаӡам араҟа.
Мациса (даагәырӷьаны). Рашь бзиа дшыббац дыббоит Хьыбла, ус анакәха, бхәыцра далхӡам Рашь, уи сеигәырӷьоит сара.
Хьыбла. Изыбцәызӡари, Рашь ибзиабара ҭахак снаҭаӡом. Усгьы ҭабиоуп баргьы саргьы цәарҭас иҳамоу. Сылацәа неиқәыԥсар, Рашь аибашьра ианалагаз аҽны Аҟәа Ацҳа ҟаԥшь аҟнытәи аилаҩеиласраан санынеихьыԥш дшызбаз иарманап ҿаҳәаны, аҳәынҵәа игәыҵатата, аха афырхаҵаратә гәы шизҭаз иныԥшуа саԥхьа даагылоит. Сара уажәы дызбар, ихәда сахьынҳаларашәа сгәы иснаҭоит, аха ус акәымхар ҟалап.
Мациса. Уи иоуп бара афырхаҵаратә гәы бызҭо ахәцәа ацхыраара рыҭараҟны, ус ами?
Хьыбла. Бара бтәы зынӡаск даҽакуп, Маҵиса, Ҟасҭеи Ардон-иԥеи бареи шәшеизгәыкыз аибашьра шәеиԥнарҟьеит. Уи изхәыцра бара амҵәыжәҩақәа бнаҭозароуп.
Мациса. Ааи, аха сара дызбаӡаргьы, бара Рашь дыббар еиԥш, ихәда ахьынҳалара сылшаӡом. Сицәыԥхашьоит, леқторс дышҳамаз анаасгәала-шәалак. Бзиа ҳаибабеит, аха ҳаицәыԥхашьон макьана.
Хьыбла. Цқьа шәеишьцылаанӡа аибашьра шәеиԥнарҟьеит, аха сгәыӷуеит ҳара ҳиааира шәеиҭеибанарбап ҳәа.
Мациса. Аибашьраҟны ҳанаиааилак, Ҟасҭеи дсыԥшаанӡа Рашьи бареи шәеиқәыршәара сашьҭалоит.
Хьыбла. Ахысрақәа еихсыӷьны иҟоуп, аҭабиа ҳанҭаланы ҳнықәиап, лацәааихьшьык ҳзыҟаҵаргьы аабап.
(Хьыблагьы Маҵисагьы ҩагыланы аҭабиахь рҿынархоит. Убри аамҭазы аӷа ибзарбзан аснариад ԥжәоит. Аԥҽыха ӷәӷәак шлаахаз мҩашьо даахьыдышьшьуеит Маҵиса).
Хьыбла (дылгәыдыҳәҳәаланы днышьҭаҵо). Саҳәшьа Маҵиса! Саҳәшьа Маҵиса! (Дҵәыуоит).
(Маҵиса лылацәақәа наӡаӡа инеиқәылԥсоит. Аибашьцәа аҭабиа иааҭыҵны, ашьҭыхга ааганы Маҵиса днанҵаны рҿынархоит).
Аԥарда леиуеит. Аабатәи асахьа
Аҭабиақәа рҿышәҭақәа убарҭоуп. Ар рымаҭәа зшәу аибашьцәа ҭабиак аҟынтәи аҽа ҭабиак ахь ишеиҭанаиааиуа убоит. Урҭ рахь днеиуеит автомат зыхәда ихшьу, алимонкақәеи агранатақәеи иааикәыршаны изҟәынҳәалоу Ҟасҭеи.
Ҟасҭеи (дназыдгыло аруаҩ иахь). Мшыбзиа, аҩыза! Аруаҩ (дааҭгыланы). Бзиа убааит.
Ҟасҭеи. Шәбаталион аҟны дыҟоуп ҳәа ауп
ишыздыруа амедеҳәшьа Хьыбла Хьыкәба?
Аруаҩ. Дсыԥшаап. Ҳбаталион адҵа иазыԥшуп, ажәылара ҳҽахьазыҟаҳҵо амедеҳәшьцәа ҩыџьа ыҟоуп.
Деилыскаап рыуа дарбану Хьыбла Хьыкәба.
Ҟасҭеи (даахәыцшәа). Егьи илыжәлоу удыруазар? Аруаҩ (даахәыцны). Сара ишыздыруа
ҳмедеҳәшьцәа аӡәы Хьыкә-ԥҳауп, егьи Шьануа-ԥҳауп ҳәа ауп.
Ҟасҭеи (ибжьы аалаҟәханы). Амедеҳәшьа Маҵиса Арчын-ԥҳа ара дыҟаӡами?
Аруаҩ. Дыҟан, ааи, дыҟан Арчын-ԥҳак, уи лышьҭахь иаҳзааз Шьануа-ԥҳа ҳәа сызҿу лоуп.
Ҟасҭеи (иҽизышьақәымкуа). Уи Арчын-ԥҳа дабацеи зуҳәа?
Аруаҩ. Абзарбзан аснариад аԥҽыха дашьит. (Ҟасҭеи ииуа-ииҳәо дақәымшәо аруаҩ диҿаԥшуеит). Аруаҩ (дзацәажәо иҟазшьақәа игәамԥхакәаны).
Усзеилкаауам, аҩыза, уԥшшәахәгьы аҽеиҭанакитеи?  Ҟасҭеи. Егьаурым, аҩыза, уи сара издыруаз
ԥҳәызбан. Дысзыԥшаа Хьыбла Хьыкә-ԥҳа.
Аруаҩ. Уара узусҭоу ҳәа иласҳәои?
Ҟасҭеи. Рашь иҟынтәи ауаҩы дыбзааит ҳәа
сызлаҳәа.
(Аруаҩ ҭабиақәак ааимирҟьоит. Аҭабиа дааҭыҵны
Ҟасҭеи иахь лҿаалхоит Хьыбла).
Хьыбла (днеигәыдхахаланы, аҳәҳәыҳәа
инеимаҭәаны дҵәуо). Ҟасҭеи Ардон-иԥа!
Ҟасҭеи (ибжьы ааларҟәны). Бгәы ԥыбымжәан,
Хьыбла, сара иеилыскаахьеит Маҵиса лахьыцәгьа дышҭахаз.
Хьыбла. Шәареи ҳареи ҳаишьцәоуп ҳәа ҳзацәажәоз уажәы рнапаҟны ҳаԥсра ааины иҟоума, Ҟасҭеи? Маҵиса исалҳәахьан шәара шәгәаԥхеибашьара атәы.
Ҟасҭеи. Хьыбла, ҳаԥсра ааины иҟаӡам урҭ рнапаҿы.
Хьыбла (дааидҳәаҵаланы). Сызлоуԥшаазеи, Ҟасҭеи, ыы?
Ҟасҭеи. Рашьи сареи ласы-лассы ҳаибаԥшаалон, ҳархәҭақәа занааҭла ишеиԥшымызгьы, ҳахьгылақәоугьы такәы ишеицәыхаразгьы. Иеилаҳкаахьан араҟатәи абаталион аҟны шәшыҟаз Маҵиса хәашабгагьы баргьы. Аха аибашьраҟынтәи ҳанааҭышәынтәалозгьы шәыԥшаара ҳзыгәыӷьуамызт Рашь ицәгьақәа иҟам-иным рыла Ҷына Гәланба бара быҟны ишиҳәахьаз ахьаадыруаз азы. Абар уи зырҵабыргуа. (Иџьыба иааҭыганы илиркуеит Хьыблеи Хымцеи амҩан ианеиԥыла лҽанимпыҵылжәозтәи Ҷына иҭыхымҭеи уи ишҭихуаз анырба рҽаарҭынчымҭазтәи иҭыхымҭеи).
Хьыбла (иааџьашьаны). Ҷына уа ҳпатреҭқәа ҭихныу?
Ҟасҭеи. Ааи. Бара Хымца баницәца, арҭ аҭыхымҭақәа рахьтә шәанеиҿыхозтәи Хымца изынижьит, егьи иманы Рашь иахь деихеит, Хымца бицны бныҟәалоит ҳәа агәра ииргарцы. Иара данца, Хымца инкаршәны дцеит. Абарҭқәа зегьы сара избон. Хымца икаижьыз аҭыхымҭа сара ишьҭыхны Рашь иҟны саннеи, Ҷына егьи аҭыхымҭа Рашь иҭаны Хымцеи бареи шәеицныҟәалошәа, бзиа шәеибабошәа агәра ииргахьан.
Хьыбла (илаҳауа шџьалшьо лныԥшуа). Нас Ҷына дыԥхамшьаӡеи?
Ҟасҭеи. Ҷына аҩсҭаа иеиԥш дылыҳхит. Урҭ аҭыхымҭақәа рыдагьы иҳаиҳәеит Рашь иабгьы иаргьы ӷьычцәоушәа бара бшижьахьаз.
Хьыбла (лылаӷырӡқәа аалҿаҳәҳәны). Сыблақәа хутырц уаҿуп, Ҟасҭеи.
Ҟасҭеи. Ааи, Рашь цәгьак баҳаназ ииашаз шџьыбшьаз идырит дыхәны иҩны данаажәга, акомпот изаабгарц дыргәыӷны банца нахыс бхабарк аныҟамла. Убри азын быԥшаара изыгәаӷьӡомызт.
Хьыбла. Ҟасҭеи, сара сышжьаз, Ҷына Гәланба сшиҟаҭәаз, аха уажәшьҭа сылақәа шыхтыз идыруазааит Рашь!
Ҟасҭеи (илахь ааиқәҵаны, ихы ааларҟәны). Ааи, ааи, Хьыбла, уи иасҳәап, аха...
Хьыбла (Ҟасҭеи иҟазшьақәа лгәамԥхо). Ҟасҭеи, улахь зеиқәуҵазеи?
Ҟасҭеи (даақәыԥсычҳаны). Рашь дхәуп, Хьыбла. (Қьаад еицарсак иџьыба иааҭганы иналыркуа.) Рашь ибзааиҭиит абри абӷьыц. Саҭалымҵарц сызлаҳәа иҳәеит. Хьыбла, сара сыццакуеит, арратә напынҵак сымоуп. Бара ҭынч баԥхьап Рашь ииҩыз. (Дцоит).
Хьыбла (абӷьыц ааимхуа, инаишьҭалҳәоит). Машәыр Анцәа иуқәимҵааит, Ҟасҭеи. (Абӷьыц ааиҵылхуеит.) Заҟа имаҷны иҩузеи! (Лыбжьы рмаҷӡаны аԥхьара дналагоит
«Ҳаҭыр зқәу, Хьыбла!
Хә-шықәса дуӡӡа аҵара еицаҳҵонаҵы иаҳзеилаз аҳаҭыреиқәҵареи абзиеибабареи абри банаԥхьо аамҭацқәа рзын инҵәараны иҟазаарын. (Дааҭрысуеит. Нас аԥхьара инацылҵоит.) Уи сара исхарам, Ҷына Гәланбагьы ега иҽишәазаргьы, ицәгьахәыцрақәа акгьы шрылымшаз арии абӷьыц бызҭо Ҟасҭеи ибеиҳәарц иасҳәеит. Уи зхароу сара сызшьапык сымызхыз, аҩбатәи сшьапы абаҩ ҟәыбаса ишьҭазҵаз аибашьроуп. Сара сыԥсы еиқәхеит ауп, сшьапқәа сыҵаҟәаланы саанхоит. Бара бҭыԥҳабзиараҿы дбаҭәам зшьапқәа змыхәо ауаҩ ҟәарҽар. Бгәы сыцәкаҳаны сара сахь ибымаз агәбылра цахьазар, сара еиҳагьы сеигәырӷьоит. Хыхь иқәтәоу Анцәа ду сиҳәоит, бара дбанашьахарц бгәы иақәшәо арԥыс фырхаҵа. Наӡаӡа бара ибԥырҵыз Рашь Лоуба!»
(Хьыбла абӷьыц даԥхьаны данаалга, лхы кны днеиҳәҭҟәыҟәлашәа днатәоит. Ԥыҭрак ашьҭахь абӷьыц рҽны, илшәыз ар рымаҭәа аџьыба инҭаҵаны дҩагылоит, даауалыуашоит, иаарццакны даалеиҩеиуеит).
Хьыбла (лбжьы ҭымгацәакәаны, аха иаарҿацаны). Иахьарнахыс сара смедеҳәшьаӡам, сара сеибашьҩуп. Сара ахәшәқәа зҭоу сарҭмаҟ ацынхәрас исҟәнылоит автомат, иаасыкәыршаны исымӷалоит аибашьыгақәа. Сара сшьауҩуп сыԥсадгьыл Аԥсни Рашь Лоуба дызлагылоу суаажәлари рзын!
Аԥарда леиуеит.
Ажәбатәи асахьа
Хьыбла лабџьарқәа аҭабиа иҭагаланы дааҩныҵны ахәхәаҳәа аӡы ахьааиуа акран ахь днеиуеит ӡык налҿалҭәарц. Илҿалҭәаз аӡы лчабрала иаалҿалырбон аамҭазы, лыхьӡ ҳәаны бжьык лаҳауеит.
Абжьы. Хьыбла!
Хьыбла (даанаԥшы-ааԥшны). Дызусҭада, мшәан, сықәҿызҭуа? Издыруа бжьушәа исаҳауеит.
Абжьы. Хьыбла, сара соуп, Хымца Лагәба!
Хьыбла (иаалзымбатәбараханы). Унан, уаазгазеи, Хымца, ажәыларахь уҟаӡамзи? Ҳара уахьынтәи ааигәа ҳхынҳәит.
Хымца. Бааскьа, Хьыбла, ажәыларахьынтәи схынҳәит саргьы. Бымбои сыр-маҭәақәа шыцәашьу? Мгәацәалагьы сҳәазон, аҩра ахьаҭахызгьы сшьамхқәа шыҵарыц иҵарын. Амала, сыжәҩақәа ирықәгылоу аеҵәақәа мҟьашьӡеит. (Ижәҩақәа днарықәԥшаарықәԥшуеит).
Хьыбла. Избоит акапитан ичын шумоу, гәымшәа еибашьҩык шуакәугьы агәра згоит. Ара аибашьраҿы уара сара усашьоуп, сара уара суаҳәшьоуп. Уааи аҭабиахь, сҩызцәа аибашьцәеи уареи шәеибасырдыруеит.
Хымца. Мап, Хьыбла, уахь анеиха сымаӡам. Сзеиҳабу арота аԥсшьара рыҭаны сааит, Ҷына Гәланба цхырааҩыс дсымоуп. Уи даархылаԥшуеит снеиаанӡа. Бара ари архәҭаҿ бшыҟаз Ҷына иоуп изаҳаз. Ҟасҭеи Ардон-иԥа диқәшәазаап џьара дшымгәыӷуаз. Уи иеиҳәеит бахьыҟаз. Рашь ӷәӷәала дышхәызгьы иеиҳәазаап, Ҷына уи ибара дцарц иҭаххазаап, аха Ҟасҭеи димышьҭит, уи ибара иаԥсамзаап. Дшыԥсахҩыз иҩызцәа ианырдыр, алимонка ишькларҵазаап, аха бымбои, дамгеит, ишьапқәа имнахит аԥсцәеирымга.
Иԥсы ахьеиқәхаз ргәы иалазаап ицеибашьуаз. Бара Хьыбла, ибзымдыруазар брыцҳахон аԥсахҩы шьапыда ԥагәа шиакәу Рашь Лоуба.
Хьыбла (дуалуашо дныҩныҵәаашоит). Мап, иуҳәо мцуп, Хымца, ииашоуп, ишьапқәа имхуп Рашь, аха дыԥсахыҩӡам!
Хымца. Уи дшыԥсахҩу зласырҵабыргуа сымоуп, аӷа иахь адыррақәа злаҟаиҵоз абар иахьыҟоу. (Иџьыба иааҭигоит адырраҭага хәҷы).
Хьыбла (илзымбатәбараханы). Ишԥа? Нас ари уара иузҭада?
Хымца. Сара Аԥсуара ар рфицаргәрага соуп. Афронт аҿгьы сыҟоуп, ашәарҭадара амаҵзураа рҟынгьы сыцхырааҩуп, урҭ срымадоуп. Убри азы ауп Рашь иџьыба иҭыргаз адырраҭага ахьыҟаз снапы зынаӡаз. Уи хымԥада бара иббарц ахәҭан, иаԥсам ауаҩы дшаԥсам бдыруазарц азы.
Хьыбла (дааццакны дцәажәо). Сара сеилаԥсеит. Шәыуа дарбану ииашоу сзымдыруа сҟалеит. (Лылахь лнапы наархашәа.) Ах, Анцәа ду срыцҳашьа! (Днеиԥырҟьоит).
Хымца (иналышьҭаҳәо). Бгәы бҭахәыц, Хьыбла. Рашь дахьыԥсахҩу адагьы ишьапқәа имаӡам. Бара ибаҭәоу икомандауаҩу иоуп, аҳәынҭқарратә усқәа рҟны ацхыраара ҟазҵо афицар Хымца Лагәба соуп.
Хьыбла (даангыланы, аха дхьамԥшӡакәаны, лылахь лнапы еиҭанаархашәа). Ах, Анцәа ду срыцҳашьа! Исықәпапаны сызку аҩсҭаа мысхәқәа срылга, суҳәоит. (Аҭабиа дназааигәахоит.) Исхуцеит. Исхуцеит, Анцәа ду, аҩсҭаа мысхәқәа! Убри азыҳәан исзынужьит акы заҵәык, акы заҵәык сыԥсҭазаара еиқәнархарц азы. (Ажәҩан днаҵаԥшны.) О, ажәҩан гәыкеикеи, уҵаҟа аԥсҭҳәа еиқәарақәа зхачу сыԥсадгьыл аиқәырхаразы заҵәык ҳаизынужьит аибашьыга абџьари сареи. Убриак ауп ԥсеиқәырхагас исзынхаз. (Данаахьаԥшлак Хымца дхьаԥшкәаԥшуа дахьнеиуа ицәаара лбоит).
Ажәабатәи асахьа
Аҭабиақәа рзааигәара иеиџьыԥӡа, зымахәқәа еиларчы игылоу аҵла амҵан иаазҟьаҟьашәа иҟоу қды саҟәак иқәгылоуп ашашка. Наҟ-ааҟ саҟәа хәыҷқәак ирықәтәаны иадтәалоуп Хьыблеи иаабахьоу аруаҩи. Урҭ ашашка иеицыхәмаруеит.
Хьыбла. Егарааны иаҳҳәахьазаргьы уажәы ҳҽыззыҟаҵаны ҳтәоу ажәылара Аҟәа аӷа импыҵхра иазҳәахароуп. Уаҳа чҳашьа ҳамам. Аибашьра шцо агәаҭаразы Москвантәи иааны иҟаз чынуаҩык иҳәеит, рҳәеит, Гәдоуҭа шәтәанхалацәеит ҳәа. Дагьиашазаргьы ҟалап. Ауаҩы ичҳара анхыжжлак, инкылара цәгьоуп. Ҳачҳара хыжжит ҳарҭ аԥсуа еибашьцәагьы ҳ-Аԥсынра иқәынхо ауааԥсырагьы. Ус анакәха хеигӡарак ҟамлароуп.
Аруаҩ. Ҳҽыззыҟаҳҵо ажәылара Аҟәа аӷа импыҵхра мацара акәымкәаны Аԥсны зегьы ахақәиҭтәра иатәхароуп.
Хьыбла. Аҟәа ҳаннеилак аԥсҭазаара дышԥазыҟалари зыбжа змыхыу, аха зыԥсы ҭоу Рашь Лоуба? Иӡбахә угәалашәо?
Аруаҩ. Исгәалашәоит, иӡбахә сабҳәахьеит уи Рашь ҳәа бызҿу. Сгәы иаанагоит уи игәырӷьара ҳәаак аиурым ҳәа.
Хьыбла. Ааи, аха уи абзиабара мап ацәикит. Иаҳәа 0ԥаа игәы даҿагылеит, зегь злаӡо агәы! Уасырԥхьахьеит абӷьыц хәыҷы исзиҩыз.
Аруаҩ. Ааи, исгәалашәоит. Аха уи аиԥш аҟаҵара фырхаҵароуп ҳәа исыԥхьаӡоит. Аибашьраҿы аиааира анаагалак, аиааира ила иахьабо мацара игәы шьҭнахуеит, иԥсҭазаарагьы дазгәырӷьо дҟалар алшоит.
Хьыбла. Излоуҳәо ала сара сихашҭуеит, аха угәы ишԥаанагои, сара дысхашҭру?
Аруаҩ. Рашь Лоуба ахшыҩ змоу арԥысуп сара излазбо ала. Уи бара ахақәиҭра биҭеит. Анасыԥ бзиа
боурц иҭаххеит. Уи иҭахым зшьапқәа зыцрыӡааз ауаҩыбжа бианасыԥхарц. Иҭахуп еибашьҩык иаҳасаб ала ибхыбго аџьабаа аиааира ашьҭахь ибықәнаго арԥыс ила абзабаа баҵагыларц.
Хьыбла. Рашь Лоуба дзыԥсахуа ауаҩы сгәы аҵа дҭашәап ҳәа угәы иаанагома, сҩыза гәакьа аруаҩ Наур?
Аруаҩ Наур. Иаҳҳәап, зны абрантәи бнаԥхьаны ибацәажәаз афицар еинаала, аеҵәа хәыҷқәа ықәрыԥхаа зчынқәа ирықәԥсаз. Дызусҭадаз, бымҳәои уи? Излагәасҭаз ала, усҟан даара бгәалаҟазаара
бааԥсханы биԥырҟьаны бцеит.
Хьыбла. Уара иабоубарҭахеи уи?
Аруаҩ Наур. Сара снарԥшҩны аҭабиақәа рханы
сгылан усҟан. Насгьы... Насгьы сылаԥш есқьынгьы бара ибхуп.
Хьыбла (дааҭрысны). Иаанагозеи, Наур, уи?
Аруаҩ Наур (длыхәамԥшӡакәаны асаара дышьҭаԥшуа). Сара... Сара бысгәаԥхоит. Аиааира анаагалак ибасҳәарц ауп сгәы иҭоу...
Хьыбла (даахәмарны). Анцәа уахьигӡааит!
Аруаҩ Наур (дҩагыланы ибжьы дахыццакуа). Мап, мап, сыхәмарӡом сара. Сара... бзиа бызбоит... (Дыццакны аҭабиахь иҿынеихоит).
Хьыбла (дҩагыланы ашашкақәа рыҭрахьы иеикәаԥсо инаишьҭалҳәоит). Наур, иудыруазааит гәык шакәу исымоу. Уи ҭаԥҽызар, аҽа гәы ҿыцк шысмоуа!
(Аруаҩ Наур уаҳа дхьамԥшӡакәаны дышцац дцоит. Хьыбла ашашкақәа зҭоу аалгәыдкыланы, лара дызлоу агәыԥ рҭабиахь лҿыналхоит. Уи аамҭазы арота акомандауаҩ иҭыԥу дааҩныҵны, аҭабиақәа ихы нарҭакуа ибжьы ааҩуеит акомандауаҩ ицхырааҩ).
Абжьы. Итәарҭа аҭыԥ ашҟа зегьы дшәыԥхьоит акомандауаҩ. Ажәабжь ҿыц. Арратә маӡа. Хымԥада ишәаҳарц зыхәҭоу!
(Абас ҳәо иеиҭаҳәо аҭабиақәа дрылсуеит. Аруаа рҭабиақәа ирҭыҵны уахь иццакуеит. Хьыблагьы уахь дааццакуеит. Акомандауаҩ иҭыԥ ҟаҵоуп инарҭбааны. Аҭаларҭагьы иҭбаа-ҭыцә иҵыкка иубарҭоуп. Ахыб зегьы амахә сса бӷьы еҵәала ихҟьоуп. Аибашьцәа зегьы уи иныҵаланы рҽааидхало инатәоит. Хьыблагьы уаҟа ҭыԥк аанылкылоит).
Арота акомандауаҩ(бӷьыцкдахәаԥшуа дҩагылоит). Иреиҳаӡоу акомандаҟаҵараҟынтәи иааҭиуп искыу абӷьыц. Ҵаны уаҩ игәы иахәартә иҟоу акы акәӡам. Зыӡбахә аҳәо аԥсахҩы иоуп. (Абригьы иҳәеит Хьыбла дҩаҵҟьоит. Лхазы.) Рашь иакәхарушь? (Аха нас лхы даиааины деиҭанатәоит.) Аԥҳәызба еибашьҩы лгәы иҵаххит, дагьҩаҵҟьеит. Ҳәарада, зегьы шәгәы иҵамххыр ауам. Аха аибашьра еибашьроуп, уа аӡәы дыԥсахҩхоит, аҽаӡәы дфырхаҵахоит. Аԥсахҩы ԥсадгьыл имаӡам, афырхаҵа иуаажәлар дыртәуп. Ааигәа уахык аҵх агәазы, абны агәҭаны, аџьыбаҭаҵа адырраҭага хәыҷы ала ҳаибашьраҭыԥқәа рымаӡа аӷа иахь ишеиҭеиҳәоз даанкылан уи. (Хьыбла деиҭанаҵҟьаны, нас ахыгәҳәа днатәоит. Аруаҩ Наур уи длаԥшықәҵаны дышимоу убарҭахоит.) Аибашьҩы ӷәӷәа иакәызшәа иҽырҩашьаны ар ирылаз, арота командауаҩыс иамаз аԥсыуа ԥсахҩуп иара.
Абжь 6 ә а. Дзыжәлада?
– Ихьӡузеи?
– Дабатәида?
(Хьыбла лҽылзеиқәымкуа, лыԥсыԥ лыхәлачны,
дгылар дзымгыло, дтәар дзымтәо, дшыуазыруа убарҭоуп).
Арота акомандауаҩ.Аибашьцәарҩныҵҟа аԥсахҩы ихьӡи ижәлеи шәымӡан ҳәа ҳаҳәоуп Еиҳаӡоу акомандаҟаҵара аҟынтәи. Аԥсахҩы арота акомандауаҩ, акапитан Хымца Лагәба иоуп. (Убри ашьҭахь Хьыбла лыԥсы шааиҩылго убарҭоуп, аха гәаӷк дшаршуа
лныԥшуа даауалуашоит. Арота акомандауаҩ иажәа иациҵоит.) Хымца Лагәба аӷа иахь ииҳәоз мацара акәымкәаны аибашьцәа ҳаҩныҵҟагьы ацәгьа-мыцәгьа иршуазаарын. Гәыҳалалрак аҳасабала ар ршьапымаҭәа аҳәаанырцәынтәи иааз ахьтә иара командауаҩра ззиуаз ирота иазԥырҵәаз хынҩажәа батинка ҭины ахә ыҵхны иџьыба иҭеиҵазаап.
Абжь 6 ә а. Уи рбарҭаӡамыз ир уаа?
– Ҭишьас иҟаиҵазеи?
– Изирхәҳада?
Арота акомандауаҩ.Димазаарынцхырааҩык
дидкыланы (абӷьыц днахәаԥшны) Ҷына ҳәа Гәланбак. Иҩызцәа данырбози данырымбози еиҟаран. Убри иҭаны катерла Адлер дышьҭны иирҭиит аҳәоит абри аибашьцәа зегьы иҳазҩу абӷьыц.
Абжь 6 ә а. Уигьы дыԥсахҩуп нас.
– Аԥсахра ус аҟынгьы дицхырааҩызма?
– Дицхырааҩызу маҵуҩыс димазу?
Арота акомандауаҩ(абӷьыцилаԥшнахганы).
Дыцхырааҩын уҳәаргьы ауеит, имаҵ иуан уҳәаргьы ауеит. Ажәакала, уигьы дыԥсахҩуп. Аибашьра ҟалаанӡагьы Хымца Лагәба Қырҭтәылатәи аҳәын0қарратә шәарҭадара хеилакы ачын ҳаракқәа дрыдҳәалазаарын, Аԥсны иҟаз-иныз нарҭбааны ианицҳауаз иҩны Ҷына Гәланба иҭаны Қарҭҟа дырзишьҭлозаарын. Абарҭ зегьы иҳәеит ҳара ҳтәқәа дандырҳәацәа.
Абжьқәа. Арҭ реиԥш ега цәгьара иухьазаргьы ҟалоит. – Цқьа дырҳәацәазар, иҵегьгьы иҳәаргьы ауеит.
– Иҳәахьазаргьы ҟалоит!
(Хьыбла илаҳауа зегьы лзымбатәбараханы, дшанханы дшыӡырҩуа убарҭоуп).
Арота акомандауаҩ. Иҳәеит. Иҳәеит имӡакәаны ара ҳаҩныҵҟа иҟаиҵахьаз ацәгьарақәа ртәгьы. (Ақьаад днахәаԥшуеит.) Ҳаибашьцәа
иаарылҟьоз ԥшыхәҩыкгьы алимонка игәыдиҵахьазаарын, аха иԥсы еиқәхеит, ишьапқәа имнахит.
(Абри аамҭазы Хьыбла илзымычҳакәаны дныҩныҵәааны дҩаҵҟьоит. Аҵыхәахьшәа итәаз Наургьы иԥсахы шыԥжәо иныԥшуа, иҭаҷкәымқәа раҵәаны дҩагылоит).
Аруаҩ Наур (ибжьы неиҵыхны). Хьыбла Хьыкәԥҳа, иҳәа уи дызусҭоу, зегьы ирдыруазааит ихьӡи ижәлеи!
(Хьыбла лхы ларҟәны даагылоит).
Абжь 6 ә а. Уара иҳәа, аруаҩ, уара ҳаузыӡырҩуеит. АруаҩНа ур. Ааи, уи иҭаирхараны иҟаз, аха зыԥсы
еиқәхаз Рашь Лоуба иоуп. Даҟәатәуп. Аибашьра алагамҭазы ауниверситет далгеит. Аибашьра ианалага аамҭақәа рзы атанк амаҵ иуан. Ашьҭахь аԥшыхәҩы бзиа ҳәа акырынтә акьыԥхь аҟны иӡбахә рҳәахьеит. Аԥсахҩы Хымца Лагәба инапала уи дҭаирхарц даҿызаарын Хьыбла дылхыбааны. Рашь Лоубеи ҳара ҳ-Хьыблеи рыбзиеибабара еиԥирҟьарц абри зыӡбахә ҳәоу Ҷына Гәланба ицхыраарала ацәгьа рыбжьеиҳәахьан аибашьра ҟалаанӡагьы. Хьыбла, Хымца Лагәба дылҭахӡамызт ианакәзаалакгьы.
Абжь 6 ә а. Ацәгьаҳәаҩ!
– Ацәгьауҩы!
– Ацәгьахәыцҩы!
Аруаҩ Наур (инапы неиҵыхны). Аԥсахҩы! (Убри аамҭазы атревога абжьы гоит. Зегьы гылоит.
Аӷа иҳаирплан «уу-уу-уу» амшха ишраҳауа иканажьуа абомбақәа рытҟәацбжьқәа гоит. Дук мырҵыкәаны аҳаирплан хланҵы ишҭалаз удырратәы ашьҭыбжь аҽакхоит. Зыҽмырҵысы игылоу аруаа рзын иеилкаахоит аԥсуаа ишыларышьҭыз).
Абжь 6 ә а. Аӷа иҳаирплан хланҵы иҭалеит. (Анапеинҟьара иалагоит).
Аԥарда леиуеит.
Ажәеизатәи асахьа
Рашьраа руадақәа. Рашь изку ауадаҟны астол наҟ-ааҟ иадтәалоуп Ҟасҭеии Рашьи. Рашь иҽрынҵаны дызланыҟәо иеихатәы лабақәа наҟааҟ иварақәа рахь рыхқәа аҟәардәқәа ирықәҳәҳәоит, иара ипротезтә шьапқәа иаԥхьаҟа инароуны дтәоуп. Ҟасҭеи дахьыцыркьуа ицирхыраауа илаба ҷрыхә ирхәоу ахы ишьамхы иқәуп.
Ҟас 0 еи (илаба ҷрыхә аанкыланы адгьыл аҟны инаирсуазшәа, адашьма инықәкшаны). Сара исҭахуп ахымхәацәа ҳхеилак ахантәаҩра уара иаанукыларц, Рашь. Уара ухәрақәа еиҳа иӷәӷәоуп, аибашьра иаруаҩыбжаз еиҳа иеилукаауеит.
Рашь. Мап, Ҟасҭеи, аибашьра иахҟьаны ихымхәацәахаз рымаҵ утәуп, рыгха-рыԥха еиҭаҳәалатәуп аиҳабыра-аиҵбыра рахь. Уара уахьыцыркьуада ԥырхага умаӡам, иулшартә уҟоуп.
Ҟасҭеи. Ахантәаҩы ҳәа уара иухьыӡзааит, сара ухаҭыԥуаҩ сакәзааит. Иахьцатәу-иахьаатәу, иҟаҵатәуиутәу зегьы сара срыдгылоит, уара азеиԥш напхгара ҳауҭалап.
Рашь. Ҟасҭеи, уара лекторсгьы усыман ауниверситет аҟны, арагьы еиҳабык иеиԥш сухәаԥшларц сҭахуп. Исылшо ала уцхыраара сазыхиоуп, ухаҭыԥуаҩра мап ацәыскуам. Аҩнтәи сыбзазарагьы уаҩы даҵашьыцыртә иҟам. Сара усгьы сшыҟоу убоит. Сани саби аибашьра ашьҭахь ршьапы изықәымгылацт, ҳуадақәа дырҳәит ампыҵахалаҩәа Аҟәа рнапаҿы ианыҟаз, аӡыжәга аҵәыцакгьы ҳзынырмыжьит. Аӷа ицәирҳәыз ҳуадақәа рҟны сани саби рнапы санԥшыло, акгьы сзырмыхәаӡо, суаҩыбжаны стәоуп. Саргьы уаасхылаԥшлап, Ҟасҭеи. Уи ӡбахароуп иахьа ахымхәацәа ҳгәыԥ аилатәараҟны. Уажәшьҭа лассы ҳдәықәлароуп уахь. Мамзар ҳагхоит.
Акалиаска саныртәаланы сгара ахьуқәшәаз мацарагьы акәымкәаны, амҩа ҳахьықәу аамҭа рацәа аҭаххоит.
Ҟасҭеи. Иуҳәаз саҳаит, Рашь, сара иныскылоит ахантәаҩра уара иануҭахха, ахымхәаҩцәа ҳгәыԥ ақәшаҳаҭханы иҟалозар.
Рашь. Ажәалагала сара иҟасҵарц адҵа сзаарыцҳаит иацы «аруаҩ Наур» ҳәа зыхьыӡхалаз еибашьҩык иҿала. Уи, аибашьра иаруаҩыбжаз еизигалозаап лассы-лассы, аибашьреи аибашьрашьҭахьтәи абзазареи ирызкны алеқциақәа дрызрыԥхьалозаап, иара идагьы алеқциақәа иҳазрыԥхьалаша аибашьра иалахәыз ауаа азыҟаиҵалозаап.
Ҟасҭеи (даахәыц-хәыцны). Лыӡбахә аҳәара уҽшацәхьоукуа здыруеит, аха Хьыбла Хьыкә-ԥҳа убарҭ иазыҟаиҵо алеқторцәа дырхыԥхьаӡаланы лыӡбахә сеиҳәеит узҿу аруаҩ Наур. Иара дҵарауаҩуп, ар рымаҭәагьы ишәиххьеит. Лареи сареи ҳаицеибашьуан, иҳәеит, лҵарадырреи лԥышәеи азин лырҭоит алеқциақәа рыԥхьаразы, иҳәеит. Уи алеқциа анлымоу улзыӡырҩырц уҭахымхари?
Рашь (ицхыраагӡа лабақәа аашьҭԥааны дҩагыланы, урҭ иҽынарынҵаны даагылоит. Ҟасҭеигьы дгылоит). Мап, мап, уи ҳ-Хьыбла Хьыкә-ԥҳа дахьыҟоу лааигәа снашәымган шәуаазар. Уи сылаԥш лцәысҵәаххьеит, аибашьра исыцәнарӡыз сцәеижь аиԥш дысцәыӡхьеит ларгьы.
Ҟасҭеи. Аха дузыхынҳәыр?
Рашь. Мап. Уи сара изураны сыҟаӡам. Сара, Ҟасҭеи, аӷа сшьапқәа сымихит, аха сынамыс изсымымхӡеит. Сара, Хьыбла Хьыкә-ԥҳа лылахь сҷышәырц сҭахӡам. Илызшахо лынасыԥ сақәныҳәоит!
Абжьы. Аԥшәма уҟоума, аԥшәма?
Ҟасҭеи (Рашь дизымԥшӡакәаны). Дыҟоуп аԥшәма. Уарбан зыбжьы зыргаз? Умҩахыҵ арахь!
(Наури Хьыблеи ааҩналоит. Рашьи Ҟасҭеии ируа-ирҳәо иақәымшәо иаашанхоит. Рашь иҽзынҵаны дгылаз иеихаҽынҵагақәа наҟ-ааҟ ихбыкьны рҿынархоит, аизҟәыҿра иалагаз Рашь, Ҟасҭеии Наури наимҵасны дааныркылоит. Хьыбла ашьшьыҳәа астол хәыҷы ахь днаскьаны илку абҟәыл нықәлыргылоит. Нас шьаҿашьаҿала Рашь иахь анаскьара далагоит).
Хьыбла (лыбжьы мырдуцәакәаны). Атама иалху акомпот узаазгеит, Рашь! Атама иалху акомпот узаазгоит ҳәа уаҳәаны абрантәи сымцази?! Аа, иахьаазгаз!.. (Лнапқәа ихәда инакәыршаны даанылкылоит. Лықьызқьызбжьы ааҩуеит).
Рашь (ичабра иџьыба иааҭыганы лылаӷырӡқәа лҿарбо). Хьыбла, Хьыбла сҩыза, сҩыза гәакьа! Снапы бсыркьысуам. Мамзар, ибкьысыз снацәа нықәкны ихысҵәоит. Ус ауп ишахәҭоу ҳаԥсуа ҵасла. Сара быбзиабара санаԥсазтәи аамҭақәа аибашьра иагеит. Сшыҟоу ббоит. Бҩызара саҳәоит. Ҩызас бысзыҟала Ҟасҭеи иеиԥш.
Хьыбла (илымҳа лҽазааигәатәны). Рашь, сара сзын уара избац Рашь уоуп. Убла аҭаԥшра сазгәышьуеижьҭеи иҵуа удыруеит. Ҳаибамбара иазгәышьуаз ацәгьахәыцҩцәа Анцәа дылбааԥшны уаргьы саргьы ҳалаԥш иаԥыригеит. Уыда ԥсҭазаара сымаӡам.
(Ҟасҭеии Наури Рашь илабаҽанҵагақәа аариашаны инеидыркуеит. Рашь урҭ иҽынарынҵаны даагылоит).
Рашь. Хьыбла, сара исҳәахьеит бынасыԥ сара сҟны акәымкәаны ибышьашәалоу аҽаӡә иҟны иҟалар, сара сшақәныҳәо.
Хьыбла (имахәарқәа лнапқәа рыла икны иблақәа дырхыԥшыло). Рашь, сара сынасыԥ саԥхьа игылоуп, уи уара уоуп. Унапы анхәыз лассы саауеит ҳәа уансыргәыӷыз уаргьы саргьы иеицҳзеиԥшыз насыԥ ссирк ҳалан ԥхыӡҵас. Иахьа, убасҟантәи ҳанасыԥ ссир ҳшалымҵыц агәра згарц сҭахуп! (Ихәда лнапқәа
хышьны, лықьызқьызбжьы ааҩуеит. Ҟасҭеи днаскьаны аԥенџьыр дадгыланы дрзыԥшуеит. Наур дааскьаны астол хәыҷы азааигәара дгылоуп).
Наур (ажәлар рахь дхьаҳәуеит). Ижәбоит аҵлеи аӡахәеи реиԥш иузеиҟәымго зҽеиларԥсны игыло, бзиа иеибабо ҩыџьа ауаа. Абзиабара акәаҳара мариамзаап.
АԤАРДА.
1 Амра шкәакәа
Х-қәгыларак змоу адрама
Иалоу ауаа:
Синаҭ Гәл анба
Сима -иараиԥҳәыс
Саҭбеи -иараиаб Шьыдгәа -иараиан
Баҭал -иараиҷкәын ЧаҳмаҭҬарлышба -асҭаршын Сеилаҳ -Синаҭианшьа Араион аиҳабы Амилициа
Ахәыҭаҩ
Амилициа аофицарцәа ҩыџьа Џьафар -аҟарул
Ҟаранба -зыжәлазыԥсахызаиҳабду Аиҳаб ҿыц
Есҳаҟ -Галаутәиабырг
Едгьы Мсыгәӡыхьтәи абырг
Еуан Пантул иди -иахгазаурым Аԥшаҳәаҿтәи ау аа.
АКТӘИ АҚӘГЫЛАРА Актәи асцена
Саҭбеи иҩнаҭа. Акәасқьеи амаҵурҭеи гылоуп. Саҭбеии иԥшәма Шьыдгәеи ашҭаҿы итәаны еицәажәоит.
С а 0 беи (иԥшәма лахь). Ауаҩытәыҩса зыгәра иго акы дахьыԥшуазароуп, убри цәымзаҵас иԥхозароуп, имҩагьы арлашозароуп хара дцарц азын. Зегь рҟны агәрагара аницәыӡ, гәаҵәа иӷраӡамшәа дҟалоит, ихгьы агәра имго даналагалак, аԥслымӡ ихшыбаҩ иҭаԥсазшәа, дҟәызгаӡа даанхоит.
Шьыдгәа. Закәызеи, уара, афилософцәа ҳәа аума џьоукы рыӡбахә рымҳәалои. Убарҭ реиԥш, исзеилымкаауа акы уалацәажәошәа збоитеи?
С а 0 беи. Сызлацәажәо бымбои, ҳқыҭа Мсыгәиӡыхь ахьышьҭра иқәҟьаны иҟоуп. Ауаа рҟар хҽны, акгьы еилызымцо џьоук реиԥш, иҟәызгаӡа ауп адәы ишықәу. Зыгәра рго ҳәа акгьы иахьыԥшым. Хыхь-хыхьла ишаабо иҟаӡам.
Шьыдгәа. Нас иҟоу акәӡами, мшәан иаабо?
С а 0 беи. Аамҭа ықәшьшьы ицошәа аабоит, аха ауаа цәгьақәа ашҳам зҿыҵыҳәҳәо рҽырмашьцаны иныҟәоит. Урҭ ахәаҷа згәылаланы акакан агәы ҭызфаауа акаканцәа уалԥшны иубараҳа иубаӡом.
Шьыдгәа. (дааизгәдушәа). Уара, иахьа цәыкьа уаазцаз абарҭ угәҭыхақәа уҳәарц азы аума?
С а 0 беи. Уи сҳәеит ҳәа агәкажьра аҭахӡам. Залымдара хәыҷык ааҟаларагьы ҳаб Сталин измыриашо ҳәа акгьы зыҟаларым.
Шьыдгәа. Уареи сареи азалымдара ҳмыхьроуп. Ҳара дҳамоуп ҳқыҭа зегьы аҵеи бзиа ҳәа ирыԥхьаӡо ҳаҷкәын.
С а 0 беи (даазгәырӷьаны). Уҷкәын Синаҭ дзакәытә ҵеихазеи ҳәа зегьы сыдныҳәалоит. Аха ега бзиа
уҟазаргьы уԥа думырԥагьан, мамзар дуцәыӡыр ҟалоит рҳәоит.
Шьыдгәа (лхаҵа ииҳәаз хырҩыс иҟаҵаны). Аҳәсақәа ракәзар, сыҷәкын дшыбзиоу саҳәара ззымгәаӷьуа рацәаҩуп, умбои, аха исыдныҳәалогьы маҷҩӡам.
С а 0 беи. Абар иаргьы. (Синаҭ иеигәышә иҩыҵрышьны ашҭа дааҭалоит).
Шьыдгәа. Уихәаԥшишь уҷкәын дкалаӡа, атариал даҩызаха дшаауа!
Сина 0. Заҟа ԥшра-сахьала иԥшну аҟараҵәҟьа игәгьы ҭбаауп, ҳауа-ҳҭынхагьы уамашәа дыргәаԥхоит дахьгәбылҩу азын. Аха дҳарҽхәацәаргьы сҭахым.
Сина 0 (иаб данизааигәахалак иеигәышә нкаршәны). Саԥхьа уааит, саб, ҳара ҳусураҟны такәы ҳаидхалеит. С а 0 беи. Уара ара уаангылаӡарц угәы иҭоукит акәу? Аха уи сҳәеит ҳәа, сара исхароугьы рацәоуп. Саб данԥсы ԥыҭрак аҩны уҟазар сҭаххан ақалақь аҿтәи
уҵара уаԥсырҟьеит.
Шьыдгәа (лҩымсаг Саҭбеи иахь инарххашәа).
Ахәыҷы Аҟәа иҵара днаԥырҟьаны аигәышә наиуркит. Мацқьа-шьацқьа иаҳааӡаз ҳхәыҷы дышнеиуа аҽагеи абаҳаигьы наиуркра уҟоуп.
С а 0 беи. «Иуҳәо аҵкыс иудыруа еиҳазааит» рымҳәои. Быҷкәын бицәымшәан, ҳара иаҳҳәо аҵкыс иара иидыруа еиҳазар ҟалоит.
Сина 0 (инарыбжьагаланы). Уи усым, сан, сара урҭгьы сылшоит, амч азы ҳашшуам.
С а 0 беи. «Амч уаароуп» рҳәоит, уақәымгәыӷцәан.
Сина 0. (иаб иахь). Саб, ак соуҳәарц уҭахыушәа збоит, ухаҿынаԥшыларагьы уԥсахуашәа збоит. Иҿыцу ҳәа акыр ҟалама?
С а 0 беи. (даақәыԥсычҳаны, нас иажәа дназыгәдуханы). Ҳнапқәа анаҳҵеит... (Илахь неиқәҵаны.) Иаха дыргеит Џьгәанаҭ. Акгьы зхараӡамыз
ауаҩы ддырӡырц дыргеит. Ҳқыҭан зегьы иара ҳиқәгәыӷуан...
Сина 0 (иааизџьашьатәханы). Ишԥа? Ҳпартиачеика амаӡаныҟәгаҩ Џьгәанаҭ Нанба ддырбаандаҩну?
С а 0 беи. (игәы каҳаны). Ааи, имаҷҩума ҳқыҭа иалганы идырӡхьоу ауаа заманақәа?
Сина 0 (даахәыц-хәыцны). Ааи, аха шәара шәнапқәа знышәҵаз иарбану, Џьгәанаҭ шәиқәӡбану?
С а 0 беи. Ус Анцәа иаҳҟәырхыуп, ус ҟаҳҵартә еиԥш ицәгьарак ҳаздырӡом. Аписар дысҭахны сахьнеиз, ииҩыз анысирба, иара инапгьы шаҵаҩыз анызба, саргьы снапы аҵазҩит. Уа иаҳәоит Џьгәанаҭ акгьы шихарам, дышуаҩыцқьоу.
Аԥарда леиуеит. Аҩбатәи асцена
Асҭаршын Чаҳмаҭ Ҭарлышба иусҳәарҭа иеицыҩналоит Синаҭи Чаҳмаҭи.
Чаҳма 0 (итәарҭа ҭыԥ ахь дымнеиӡакәаны дааҭгылоит). Убома, Синаҭ, заҟа уара судгыланы сцәажәоз араион апартиа аиҳабы иҟны. Уи ҳҩыџьагьы данҳаԥхьоз ҭелла ҳаицәажәараангьы убзиа сҳәеит «дзеиԥшра арԥысузеи амни Гәланба ҳәа зыӡбахә ҳаҳахьоу арԥыс?» ҳәа дансазҵаа.
Сина 0 (дхәыц-хәыцуа дахьгылоу). Абзиара узыҟалааит, сара сыбзиарас иудыруазеи, аха ухы абзиараҟынтә сурҽхәазаап.
Чаҳма 0. Синаҭ Гәланба зегь еиликаауеит, сҳәеит. Абӷьааҳәа иеиликааит шәара шәажәа ҟәышқәагьы ҳәагьы ныбжьасыргылеит, Сталин ипартиа далаҳҵоит аниҳәа.
Сина 0. Мшәан, аиҳабы иҿаҟынгьы иасҳәеит сара агәра сызгом уи апартиа Сталин ипартиа ауп ҳәа.
Чаҳма 0. Ааи, аха иара ииҳәаз умаҳаи, «Ленин ипартиа Сталин иеихаиҳаит» иҳәеит.
Сина 0. Исаҳаит.
Чаҳма 0. Нас иудыруаз, ҳпартиачеика амаӡаныҟәгаҩ, Џьгәанаҭ Нанба Асовет Еидгыла даӷан, ус анакәха ажәлар дҳаӷан. Уи иҭыԥ уара аанкылара уқәшәеит.
Сина 0. Ауаҩы ега дуҭахызаргьы ухы иуҭар, ухәда дықәтәоит, рҳәоит. Убри уацәымшәаӡои?
Чаҳма 0. Мап сҳәеит сара.
Сина 0 (иаарццакны). Мап, мап. Уи сара исылшом, избанзар, Џьгәанаҭ Нанба акгьы ихараӡамкәаны ддырбаандаҩит, иаарласны дааны иҭыԥ днахагылоит. Ус ауп игәы ишаанаго сабгьы.
Чаҳма 0 (истол днахатәо). Угәы ԥумжәан, арԥыс. Сталин изакәан иаҿагылаз хир шимбо удыруаз. Иацуха аписар дзыргеи зугәахәуа? Ажәлар раӷа Џьгәанаҭ Нанба дихьчарц ашәҟәы инапы ахьаҵаиҩыз азы ауп, иаргьы дшыгәрагам еилыркааит.
Сина 0. Саб... саб дсымкәкәааны, сара аиачеика амаӡаныҟәгаҩыс сҟаларцу? Маап!
Чаҳма 0. Уҽырҭынч, Синаҭ, сара издыруеит узыргәамҵыз. Уааскьаны ара саԥхьа уаатәеи.
Сина 0 (Чаҳмаҭ иаԥхьа астол днадтәалоит). Сӡырҩуеит.
Чаҳма 0 (аҩыра зну бӷьыцк истол амгәа иааҭыганы Синаҭ иаԥхьа инықәҵо). Абри уаԥхьеи.
Сина 0 (ақьаад даԥхьаны данаалга). Аписар инапы анаҵаиҩуаз сабгьы инапы шаҵаиҩыз сеиҳәахьеит. Насы саб абахҭахь дындәықәҵаны сара апартиачеика сахагыларцу? Маап!
Чаҳма 0 (иҽааргәыбзыӷны). Синаҭ, уара уарԥыс бзиоуп. Адыр дахьугалак иҟазшьа иԥсахӡом рҳәоит.
Уеилҟьоуп, уӷәӷәоуп, аиҳабырагьы аиҵбырагьы бзиа урбоит. Ҳқыҭауаа иаарылҟьо аӡәы ҳәа урԥхьаӡоит. Уара уаҳаҭыр деиқәнархеит уаб Саҭбеи, аписар дишьҭамгалакәаны даанрыжьит.
Сина 0. Аписар ииҩыз ашәҟәы саб инапы зниҵаз уара уҟны ишыҟаз сыздырамызт уажәраанӡа.
Чаҳма 0. Нас уажәы иумбеи? «Еиҳаб дызмам Анцәа димам» рҳәоит, сара еиҳабыс сахьумоу азын Анцәа уиҳәала.
Сина 0. Ааи, аха саҳаҭыр азы саб дынзыжьыз дарбану, уара уакәу араион аиҳабыра ракәу?
Чаҳма 0. Даргьы саргьы ҳауп. Аха сара сҳәатәы акыр ԥхылнадеит, ари аус аҟны.
Сина 0. Насы иҟасҵараны иҟоуи сара?
Чаҳма 0. Уахагылоит апартиачеика. Нас, аколнхара ахантәаҩра. Сҽаҿажьны уаб деиқәсырхеит, убри алагьы ухаҭагьы уеиқәсырхеит, уаб дантроцкьистха уаргьы ушызнымхоз еилумкаауеи... Уаахәыци. Агәра зладхаирҵарыз уаб Саҭбеи аписар арӷьажәҩас дышимамыз ала?
Сина 0 (дҩаҵҟьаны). Уии саби маӡак шырзеиламыз ала агәра ганы сыҟоуп сара! Акы иҭахны дахьнеиз ауп инапы ахьаҵаиҩыз.
Чаҳма 0. Уҽырҭынч, Синаҭ, уи уара даара агәра угозаргьы, аҳәынҭқараа агәра уздыргом. Макьана сара ара сыҟоуп, ҳқыҭа сеиҳабуп, сҳәатәы акыр ԥхылнадоит. Убрыгь удыруаз...
(Синаҭ ихы наиқәжьны дцоит).
Чаҳма 0 (дҩагыланы иааирак згаз аӡәы иеиԥш иҽынхырнаа-аахырнаауа аԥенџьыр ахь днеиуеит, ихаҿы лаша-лашоит, илақәа ырцырцыруа, игәалаҟара шыбзиоу удырратәы инапқәа ҩеиҵихуеит). Сара сысируп, уара. Ауаа зегьы злаҟам абаҩхатәра ҷыдак Анцәа исылеиҵеит. Сара сшьа кәапеила изласташа акы саҿуп, иагьсықәҿиошәа збоит. «Агәыӷра хароуп,
аџьал ааигәоуп» рҳәоит, аха сара сгәыӷра ааигәахароуп. Уажәы сыҵәгәыр даҿасыршәит Синаҭ. Иара убри алагьы ианшьа Сеилаҳ иҵыхәа знык ақәыџьмақәа исызрылакыр, рыц еихысқәа исзырҿаршәыр, нас дызҭарҵәахыша аҳаԥы дара ирыԥшаауан. (Иааҭгылара ашьҭахь). Ашьоуразы аамҭа ааины иҟоуп, уи сара исаҩсмыжьроуп. Лыԥха шәымазааит, шәара сышәмаҵуҩуп сыԥсы ҭанаҵы шәарҭ аӷәреи аҟамчи сыркны сҽыжәызҵаз аҟарлышқәа. Сара сзыҳәан шәмаалықьцәахоит, гәнаҳак ҟашәымҵацшәа шәҟалоит шәара шәымч ала сшьа кәапеила ианысталак, ауаа рзыҳәан шәқәыџьмақәазааит аҭахызар. (Синаҭ дызлацаз ахь дыԥшуа). Синаҭ сара сыҵәгәыр дзаҿасыршәыз иара идыррангьы дыҟаӡам ахаан. Ауаҩ бзиа ҳәа зыӡбахә рҳәо ианшьа Сеилаҳ Агәыҭба – сара саӷа, ирӡразы амц харадҵара сзеиқәырҽаҽар, сахьзырхәуа иҭынхак дҟамларц ауп. Иаҳәшьаԥа Синаҭ Гәланба ҳаҭыргьы иқәуп дагьарԥыс ӷәӷәоуп. Аха уажәшьҭа уи сагьицәшәом, еихагәыжьла дҿаҳәаны дсымоуп. Сеилаҳ Агәыҭба Аҟәа ақалақь ашҟа нхара ҳәа дышцахьоугьы, зны ихала даауеит, аха еиҳарак иԥшәма ԥҳәысгьы иаргьы рынхамҩа карыжьуам, мызкахьы ҩынтә-хынтә иааны рынхара рнапы адыркылоит. Уи арахь иаалара схы иасырхәароуп иара амаҳагьа иҟны сшьа ауразы. Уи азы еиқәырҽаҽарак сылымшозар, асҭаршын Чаҳмаҭ Ҭарлышба сакәӡам. Иаҳәшьаԥа Синаҭ снацәахы данахасырҵәилак, сзыцәшәода исыхәласырбго Сеилаҳ уаҳа ҭынха ааигәа димаӡам. Хылҵгьы димоуцт макьана. Уеиха Чаҳмаҭ, ушьа уурц азын!
Аԥарда леиуеит.
Ахԥатәи асцена
Шьыбжьонуп. Саҭбеираа рашҭа. Ашәшьыраҿы дхахо дтәоуп Саҭбеи иԥҳәыс Шьыдгәа. Саҭбеи инапқәа ишьҭахь иҟаҵаны длеиҩеиуеит.
Шьыдгәа (игьежьуа лдырдха лнапала иаанкыло). Узмыртәозеи, уара, шьыбжьонҳәа ԥсшьара уаазар, уԥсы ааиҭоукыр, шьыбжьхьа иуфазгьы ааулоумыгӡари?
С а 0 беи (дааҭгыло). Аамҭа цәгьак ҳҭахеит.
Шьыдгәа. Убыз уацҳа! Иумаҳаӡои ирҳәо? Бырдыӷә уара уҵкыс деицәазма, ашәахтә анизымшәа, ижәзаҵә ргарц ианалага «Сталин аџьамыӷәа ҳашԥаҭаиргылеи» ахьааиҿыҵҟьаз, ауха длышьҭагәа дыкны дыргеит.
С а 0 беи. Сара бара боуп изасҳәаз.
Шьыдгәа. Уи сҳәеит ҳәа, аӡәы иаҳаӡаргьы ҳаҷкәын иаҳаҭыр уаҵанакып.
С а 0 беи. Ҳаҷкәын илдыршозеи, ашшыҩ дҟамлароуп акәымзар?
Шьыдгәа. Ҳасҭаршын Чаҳмаҭ ҳаҷкәын диҿынҵәаауа бзиа дибоит, «Синаҭ, Синаҭ» ҳәа иӡбахә злам акы иҳәашам данҳацәажәо. Уцәгьаҳәаҩык дҟаларгьы Чаҳмаҭ имаҳакәан ҟаларым, иааиқәигәап.
Саҭбеи.Ааи,ахаЧаҳмаҭиҳареи иҳабжьоуаиӷара атәы бгәалабыршәарц бҭахӡамеи.
Шьыдгәа. Уи ихашҭхьеит, џьбеит. Сашьа Сеилаҳи иареи акы нарыбжьалазаргьы иҳаҩсқәахьоу рахь иԥхьаӡатәуп.
С а 0 беи. Ус иҳәама «Сеилаҳ амаҳагьа» ҳәа ихиҵеитеи!
Шьыдгәа (лдырды нышьҭаҵаны дҩагыло). Ишԥа? Сашьа амаҳагьа ҳәа ихиҵарцу?
С а 0 беи. «Ихиҵарцу» зыхьӡуи ихиҵахьеитеи.
Шьыдгәа. Усҟан сҿы ужәагәон, ҿыбымҭын, уи аҭыԥ иқәаҳҵеит ҳәа, сыжәжьозма, акагьы ҟамлаӡазшәа сшәырбеитеи?
С а 0 беи. Ҳаҷкәын заҵәы Синаҭ иаҳар, дҳазнымкылар ҳәа сшәаны, бара ибцәызӡақәазгьы рацәоуп.
Шьыдгәа. (лхаҵа иахь днаскьо). Џьбеит, ишԥаҟалаҵәҟьеи?
С а 0 беи. Бара бзыцәшәаша акгьы ыҟаӡам уаҟа. Башьа Сеилаҳ дмаҳагьаӡам. Ишыбдыруа аиԥш, Чаҳмаҭи Сеилаҳи даара иеиҩызцәа дуқәан. Чаҳмаҭ ԥҳәыс данига ачара дақәымшәеит Сеилаҳ. Ашьҭахь, ҭацабараҳәа даннеи, аҭаца лныҳәаҿа анникылоз Чаҳмаҭгьы ларгьы ааԥхьара риҭеит иҩныҟа. Рацәак ихарам сахьынхо, аҽыжәларагьы аҭахӡам, шәсызнеи хәылԥазык шәҩыџьагьы, ҳәа реиҳәеит.
Шьыдгәа. Арҭ зегьы уара иуазҳәаз Сеилаҳ иоума?
С а 0 беи. Ааи. Уи ашьҭахь Чаҳмаҭ иԥҳәыс (Кадифа акәзаап илыхьӡугьы) дкажьны дцарц анылыӡба, илыцхраашаз ҳәа уаҳа уаҩы данылзымԥшаа, ҽнак дцаны Сеилаҳ иҩны ахьгылаз гәалҭазаап.
Шьыдгәа. Исзеилкаауам иуҳәо, Кадифа ҳәа узҿу Чаҳмаҭ дицәыбналарц лҭахызҭгьы, дцаны Сеилаҳ иҩны ангәалҭоз лыҩныҟа дымцози?
С а 0 беи. Аха усҟан Чаҳмаҭ аҩны дааир ҟалон, дналышьҭалар длыхьӡон. Чаҳмаҭ ауаҩ ԥагьа знык димԥыхьашәар, аҭыӡшәа ду лылихуан, шьаҿакгьы лзыҟамҵо аҩны днаиртәон.
Шьыдгәа. Кадифа дзылцәымыӷхазеи Чаҳмаҭ, ауаҩ еиқәызза замана?
С а 0 беи. Сеилаҳ излеиҳәо ала, Чаҳмаҭ дхаҵамзаап, арра даныҟаз атомтә бомбаҟаҵарҭаҿы машәырла ихаҵара ԥхасҭанатәызаап.
Ш ь ыд гәа. Унан џьбеит, ус дыҟазар, дызникыларыз, иҽырдагәаны даанҿасрауаз иԥҳәыс данца?
С а 0 беи. Ахьымӡӷ илыргеит ҳәа иԥхьаӡеит. Чаҳмаҭ зны аизара шимаз, аҵх ганы ада ишзалымгоз анеилылкаа ауха иҭаацәа анышьҭала иӡбаны илымаз
налыгӡеит – дыбналеит. Днеит ҵхыбжьон Сеилаҳ иҩны. Лгәы иаанагозаарын уаҟа аҳәсагьы ыҟоуп ҳәа. Ус уаҩ данылымба, лыԥсы Сеилаҳ инапы ианылҵеит, дагьиҳәеит ауха лани лаби рахь димгарц, избанзар, Чаҳмаҭ данааилак длышьҭаланы лани лаби рахь дымцар иуам ҳәа азылыԥхьаӡеит. Сеилаҳ ешьара лзимур амуит даниҳәа. Дук мырҵыкәаны Чаҳмаҭи игәыла Алиаси Сеилаҳ иҩны инеины дыргыланы дыргеит Кадифа лҭаацәа рахь ҩызара рзиурц азы. Кадифа иҩны дшыҟаз имырзаӡеит Сеилаҳ, аусқәа цәгьамхарц азы. Уахьынтә ианыхынҳәы ашарԥазы Кадифа ҽыла дымҩаԥигеит лҭаацәа рахь. Шаанӡа лаҵгара ицоз аӡәы ибеит Сеилаҳ Кадифа дшымҩаԥигоз. Уи Чаҳмаҭ илымҳа аҟны инеит. Чаҳмаҭ иакәзар, ихарамыз ахарадҵа Сеилаҳ идиҵеит – «амаҳагьа Сеилаҳ» ҳәа изҳәаны ӷас дышьҭихит.
Шьыдгәа. Сара исашәымҳәеит ари ажәабжь инарҭбааны. Издыруаз ауха Сеилаҳ дыргыланы дшыргаз заҵәык ауп. Харас иду ҳәа егьсызыдырамызт, уҳәан-сҳәанқәак рыбжьалан рыгәқәа еицәыхьшәашәеит рҳәеит, аха башахап сгәахәын хьаас иҟасымҵеит.
С а 0 беи. Ҳаҷкәын Синаҭгьы бара ибдыруаз ауп уи атәы ҳәа иидыруаз.
Шьыдгәа. Амарџьа ҳаҷкәын ак иумырҳан, Чаҳмаҭи иареи еиҿанагалар ауеит.
С а 0 беи (даахәыц-хәыцын). Чаҳмаҭ ҳаҷкәын абриаҟара ҳаҭыр зиқәиҵо сыздыруам.
Шьыдгәа. Ишԥоузымдыруеи? Ҳаҷкәын аӡәы ишьҭахь дгылаӡом, ҳқыҭан зегьы ҳаҭыр иқәырҵоит, зегьы бзиа дырбоит: иԥшра-исахьа, ихшыҩ, иеилҟьара. Насы Чаҳмаҭ иҭаххаӡаргьы илшарыма Синаҭ ҳаҭыр иқәымҵара? Араион ахь акәзар, апартиа аиҳабра адагьы аколнхара ахантәаҩрагьы инапы ианырҵеит. Сикәыхшааит, зегьы еилеигӡоит.
С а 0 беи. «Дышԥақәнаго уҷкәын ианаршьаз амаҵура!» ҳәа шаҟаҩы исарҳәахьоузеи. (Саҭбеи аҵла амҵа дныҵыҵны днаскьо ауаа рахь.) Исзеилкаауам, ҳписар Џьгәанаҭ Нанба акгьы ихараӡам ҳәа ииҩыз ашәҟәы дахырҟьаны дҭаркит, саргьы снапы аҵазҩит уи ашәҟәы, аха ухахьы уџьымшь ыҟоуп ҳәа аӡәгьы исеимҳәацт.
Шьыдгәа (лхаҵа лбжьы наиқәлыргоит). Уара, уааскьеи арахь. (Саҭбеи дааскьоит.) Ҳаҷкәын уажәшьҭа аӡәы дизаагаргьы ауан, ухантәаҩуп рҳәан, аррахьгьы иԥхьаӡом. Нас ҳаззыԥшузеи?
С а 0 беи (дааихаччаны). «Аҭаца бзиа дануоу ауп аԥа бзиа данумоу» рҳәоит. Бҳәашьала ԥҳәызба бзиак далԥшааны дбымамкәаны быҟам.
Шьыдгәа. Мшәан, дԥырԥыруа, џьара дцозшәа, џьара даауазшәа иааины ҳаҩны-ҳгәара зегьы еилырганы ицало Асмаҭка уара уаҳаҭыр азы акәу џьумшьааит. Аха усгьы илаԥшлатәуп, сымш Синаҭ дызгәаԥхо аҭыԥҳацәа рацәаҩуп ҳәа сарҳәоит аҳәсақәа ҳахьааидтәало. Мшәан, «аԥҳәыс бзиа дахьыҩноу аҩнаҭа барақьаҭуп» рымҳәои, убас бзиарак ҳзыԥшызаргьы ауеит.
С а 0 беи. Апартиачеика амаӡаныҟәгареи аколнхара ахантәаҩреи даҳцәыргаӡеитеи иабаҟоу. Аха бымбои, аԥхьақәа раан ауаа иеигәырӷьаны ишиԥылоз еиԥш иҟам уажәы. Данырбалак иацәажәара ацынхәрас рыхқәа ладырҟәуа иалагеит.
Шь ыдгәа.Избан,џьбеит?
С а 0 беи. Сыздырам, ауаа аттаҳәа рырӡра иаҿуп, «ҳқыҭа аҭацәра иаҿуп нас Чаҳмаҭи Синаҭи ирылаҳхузеи?» рҳәо иалагахьеит.
(Дааиуеит Синаҭ. Ҽыла дшыҟаз мҩашьо иҟамчы еиҩырҿаны икуп).
Шьыдгәа (дааиеигәырӷьаны). Анцәа иџьшьоуп иахьак ҽынланы улабара ахьҳауз.
Сина 0 (асқам днықәтәо). Сыԥсы ааиҭаскып ҳәа саадгылт, шьыбжьхьагьы снацҳап сҳәан.
Шьыдгәа (дгыло). Унан, сеигәырӷьаны ухәы ҟасымҵои. (Лҿыналхоит).
Сина 0. Баатәа, сан. Уаабом, уаабом ҳәа сыхҭакны сбымоуп, баатәа ҳааицәажәақәап. Уамакҵәҟьа сыццакуам уажәазы.
Шьыдгәа (днатәо). Есқьынагьы азакәан иаҳәеит, азакәан иҟанаҵеит умшуп. Уажәы шьыбжьон азакәан узлоунашьҭызеи?
Сина 0 (даақәԥсычҳаны). Ааи, сан, азакәан иаҳәо ҟаҳамҵар ҟалом, Сталин ду изакәан уахыԥар ҟалома, аха уи азакәан шьыбжьон ҳәа уԥсы умшьан аҳәаӡом.
Шьыдгәа. Аха уара шьыбжьонгьы уԥсы ушьомеи. Иахьак иугәаӷьит, уи ауп «Анцәа иџьшьоуп» сзырҳәазгьы. Иҵегьы суеигәырӷьон ҭаца хәыҷык дсоузҭгьы. Аҳәса хәыҷқәа ианаахәыцлак, рыбла уаахгылоит ҳәа ҳаҳауеит, арахь уара урҭ зынӡаскгьы иубаӡом.
Сина 0. Ахара сыдзар акәхап, сан, аха уи исыду ахара ахыхра сахьӡап зны.
С а 0 беи. (дара рахь дааскьаны, Синаҭ иахь). Ҳуацәажәартә лассы-лассы уаабаӡом. Исҭахыуижьҭеи иҵуазеи суазҵаарц...
Сина 0 (даақәԥсычҳаны). Сӡырҩуеит саб.
С а 0 беи. Абарҭ ҳписари ҳхантәаҩы Џьгәанаҭ Нанбеи акгьы шырхарам еилкааны идмыриашаӡаришь, анаџьалбеит?
Сина 0 (мчылашәа дааԥышәырччаны). Уара узыцәшәои, саб, аписар уихдырҟьозҭгьы уажәшьҭа егараан уиқәдырӡхьазаарын. Унап зҵауҩыз уажәшьҭа ирхадыршҭхьеит. Аписари Џьгәанаҭ Нанбеигьы рҭаацәа рыда уаҩы игәалашәаӡом, аԥсабара ианыҵхьеит.
С а 0 беи. Ааи, аха убарҭ реиԥш ауаа бзиақәа абас адунеи инаныӡааны ицараны иҟазма?
Сина 0. Ари ҳаамҭа, ҳаб Сталин дызхагылоу ҳаамҭа ссир иаӷоу адунеи данымӡаар ҟалаӡом. Ҳаамҭа зыҟоу
ауаа цқьақәа рзын ауп. Сталин изакәан иацныҟәаз иоуп ауаҩра злыҵуа. Убама, саб, Чаҳмаҭ ҳастаршын дуаҩ иашоуп, азакәан дықәныҟәоит азын аԥхьагылара змоу ақыҭаныҟәгаҩ ҳәа дшьоуп араион аҟынгьы. Уажә «асҭаршын» рҳәаӡом, ақыҭсовет ахантәаҩы ҳәа ауп ишихьӡу.
С а 0 беи. Насы абарҭ идырӡыз зегьы ажәлар ҳаӷацәа ракәзарцу? Ус аума ишиҳәо ақыҭсовет ахантәаҩы Чаҳмаҭгьы?
Сина 0. Азакәан уаҿагылар ҟалом, саб. Ҳқыҭаҟынтәи ирӡу ауаа ахара шрыду, рҿы рақәшаҳаҭхахьеит, рҳәеит. С а 0 беи. Шәырзеилкаауам, Синаҭ, Чаҳмаҭгьы уаргьы.
Жәаха аизараҟны уанцәажәоз, сахьтәаз сышьҭахьҟа џьоукы неидыхәыҭхәыҭлон. Ирҳәоны исаҳаз уи ауп: «Синаҭ иаабац иакәӡам, хантәаҩыс дызҳамоу иаанханы иҟоугьы ҳирӡырц ауп». Ари сара сгәы иахәозма?
Сина 0. Азакәан сзаҿагылом, саб. Аҟәаҟа аҵарахьы сцара зысгәаласмыршәогьы ҳҳәынҭқарра иашала амаҵ ахьызуа гәадурас исымоуп азы ауп.
Шьыдгәа (лхаҵа иахь). Уиҟәаҵ, уара, шьҭа, дыхҭоукӡеитеи. Умбаӡои дааԥсаны дшыҟоу. Гәалак имоушәоуп ихаҿы машьцаӡа, узҵаарақәа мчыла рҭак ҟаиҵоит.
Сина 0 (даақәԥсычҳаны). Сааԥсаны акәӡам, сан, сылахь зеиқәу. Иҟалаз убасҟак сарҭынчуам, иахысҳәаара сзымдыруа санықәха, абрахь сҿаасхеит. «Гәаҟра иақәымшәац агәаҟра иақәшәаз дизеилкаауам» рҳәоит, саргьы сырзеилкаауам ауаа.
Шьыдгәа. Иҟалазеи, џьбеит?
(Саҭбеи иааицәымыӷханы зҵаарала Синаҭ дизыԥшуеит).
Сина 0 (деиҭаақәԥсычҳаны). Башьа Сеилаҳ иацы Аҟәантәи дааны иуыҭрақәа днарыха-аарыхозаарын. Иаха аҵхыбжьон иаакылсын, дыргеит.
Шьыдгәа (дныҩныҵәаауеит). Унан!.. 84
С а 0 беи. Дзыхдырҟьаз ҳәа иудыруеи?
Сина 0. Ачаи жәла ларымҵарц азы иганы абнахь џьара ижызаап!
С а 0 беи (даацҵҟьаны). Уаргьы уи агәра ганы уҟоума?
Сина 0. Ааи, мшәан, дахьнаргаз ашьжьымҭан иҿы шиқәшаҳаҭхаз ала аусшәҟә шьҭырхзаап.
Шьыдгәа (лҽылзеиқәымкуа, дыгәжәажәо). Мап, мап, мцуп уи, мцуп! (Дааҭгыланы Синаҭ иахь.) Ииҳәозеи Чаҳмаҭ уи изын?
Сина 0. Ҭелла араион ахь дҵааит, иарҳәаз ауп ишәасҳәаз. Сеилаҳ насыԥцәгьа иҟаиҵаз агәра злаҳамгахри, ҵхыбжьон иааны данырга, иеицыз рахь ҩыџьа Чаҳмаҭ дырҿыханы дрыманы рҿыҩархан, абна агәҭаны ачаижәла ахьжыз днарган, ижыз ачаижәла ыҵхны иаарган ҳусбарҭаҿы игылоуп ааҵәак азна.
Шьыдгәа (лӡамҩақәа наҟ-ааҟ икны). Уунаан, ҳашԥоушьи сашьазаҵә! Ухы пату ақәумҵар, аӡәыр пату уқәиҵараны дыҟоума! Иааҳзуузеи? (Саҭбеи ихы иқәыжьны даалеиҩеиуеит. Синаҭ иҟамчы ааиҩырҿаны икны иҿынеихоит. Шьыдгәа Синаҭ днеихьынҳалоит.) Уабацои, Синаҭ, ухәы аасырԥхап, какалк скуеит умҳәаз!
Сина 0 (даахьаԥшшәа). Исҭахым сан, уажәы акрыфара.
Аԥарда леиуеит. Аԥшьбатәи асцена
Синаҭ ишьҭаларҭа ауада. Аҽеилаҳәара даҿуп.
Сина 0. Абарҭ ашықәсқәа ирылагӡаны ажәлар раӷацәа ҳәа аӡәгьы днымхеит ҳқыҭан. Ҳцқьахеит. Ажәлар рымаҵ зуа ҳәа иԥхьаӡаз Чаҳмаҭи сареи ҳакәын. (Дааҭгыланы.) Амала, умбои, уигьы саргьы бзиа ҳарбацәомызт.
Ҳашнеиуа анырбалак рқьышә ахәаԥ ааҭҳаргазшәа акәын рхаҿқәа шыҟалоз. Иҳацәажәаларц рҭаххаӡомызт. Чаҳмаҭ ҳқыҭа даалкәкәааны дыргеижьҭеи сымала сууаӡа сықәхазшәа збоит. Саргьы игәаӷ скит саншьа Сеилаҳ дандырӡ иӡбахәк џьара иахьимҳәо азы. Уи игәаӷгьы имамзи, дахьыргаз цәгьа имбазаргьы ҟалоит ҳәа усҟан сгәы иаанагаз сахьхәит. Избанзар, уи гәаӷла дишьҭазҭгьы, сара сыҳаракра абриаҟара дашьҭаларымызт. Мап, Чаҳмаҭ Ҭарлышба гәаӷкрала Сеилаҳ дишьҭамызт, саргьы ешьеиҵбык иеиԥш бзиа сибон. Снаишьҭамҵаар, Анцәа иахьынтәигьы лыԥха соуам. Чаҳмаҭ закәануаҩуп, азакәан иаҳәоз ҟаиҵон, Сталин изакәан иазиашоу аӡәы шиакәу дырдыртәуп. (Синаҭ ишьҭаларҭа уада даадәылҵны ишьҭахьҟа ашә ныдиҵоит. Нас ибжьы наиргоит.) Сан!
Шьыдгәа (амаҵурҭа даадәылҵуа). Нан, Синаҭ, амаҵурҭахь уаалбааишь
Сина 0. Сыццакуеит, исабҳәои?
Шьыдгәа. Сашьа ихабарк уаҳахьазар?
Сина 0. Егьырҭ иргахьоу зегь реиԥш Сеилаҳгьы
ихабар ыҟаӡам, сан.
Шьыдгәа. Иҟалазеи, зегьы назыхәлабго ҳәа акы
ртәаны ирымоума уа?
Сина 0 (иабгьы ауҭра агәашә хәыҷ ҷыгә-ҷыгәҳәа
ҵәымаӷк ахьалеиҵоз дааҟәыҵны дшырзыӡырҩуаз ибоит). Сабгьы издырам макьана, ҳқыҭа ахада Чаҳмаҭгьы дыргеит иаха, дахьырга-дахьаарга ҳзымдырӡо. Иаха санааи шәыцәахьан, исызшәамҳәеит.
Шьыдгәа. Унаан, ҵабыргну? Сашьа ирӡра далахәӡаҵәҟьамзаарын!
С а 0 беи (иԥшәма лахь). Закәызеи ибҳәо, уажәраанӡагьы уи бзымдыруази?
Сина 0 (иҿынахо). Саб, сан ус лгәы иаанагозаргьы уажәшьҭа агәра лгеит.
Шьыдгәа. Уабацои, Синаҭ, амаҵурҭахь умааиӡои?
Сина 0. Мап, сан, сыццакуеит.
Шьыдгәа. Акы унацҳаны уцарауазеи?
С а 0 беи. Чаҳмаҭ иусқәагьы иара ижәҩа иқәлазар
акәхап, зегьы дызларыхьӡарызеи?
Сина 0 (днаскьахьаны даахьаҳәуеит). Уажәыҵәҟьа
сахьыццакуа араион ахь ауп. Чаҳмаҭ иус сазҵаақәашт. С а 0 беи (инаишьҭаиҳәоит). Ухы хьча, Синаҭ,
аамҭацәгьак ҳҭаханы ҳаҟоуп. Ахәбатәи асцена
Синаҭ араион аиҳабы иусурҭа уадаҟны иҿаԥхьа астол дадтәалоуп.
Сина 0. Сзааиз уи ауп, Чаҳмаҭ Ҭарлышба иаха дааныркылеит...
Араион аиҳабы.Издыруеит,издыруеит...
Сина 0 (иажәа даахыццакны). Хымԥада гхак ҟалеит... Ихароу ҳәа акы ыҟоуп ҳәа сыҟам... Азакәан уаҩы, ауаҩыцқьа...
Араион аиҳабы. Излаурҵабыргуа умоума?
Сина 0. Ааи, исымоуп.
Ар аион аиҳабы(ихышьҭымхӡакәаныастол
дықәԥшуа). Сузыӡырҩуеит.
Сина 0. Ачаижәла абнаҿы иганы Сеилаҳ Агәыҭба
ицызжыз Ҭарлышба зиакәхомызт...
Араион аиҳабы(ихыдымҩахаӡакәан).Избан? Сина 0. Агәҭбеи иареи еиӷацәоуп,
иеицәажәаӡомызт...
Араионаиҳабы (ихы еиҳагьы
инышьҭацалашәа). Ус шакәу еилкааны иумоума?
Сина 0. Аиӷацәа ари аиԥш аус рзеицыҟаҵомызт. Араион аиҳабы.Аусшәҟәқәааҽакыупирҳәо.
(Нас истол амгәа аартны иҩу қьаадбӷьыцк ааҭигоит.) Ҭарлышба иара дамкырц азы ицыз Агәыҭба заа дирӡит. 87
Сина 0 (иааииркыз ақьаадқәа дрыхәаԥшуа). Аха, мшәан, Ҭарлышба усҟан дызбаз, ари ақьаад излаҳәо ала, усҟанҵәҟьа араион ахь иҩит, уиаахыс акыр ҵуеитеи, уажәраанӡа акгьы захҳәаамыз?
Араион аиҳабы(ақьаадааимхуа).Аамҭаццакӡом, аҩыза, Ҭарлышба иҳахәоз уаҩын.
Сина 0 (дцарц дҩагыло). Нас уажәшьҭа ихәарҭоу уаҩӡами?
Араион аиҳабы.Аполитикауҽалоумгалан,аҩыза. Ҭарлышба духьчарц акәзар, иуасҳәап уи иҿы шиқәшаҳаҭхахьоу.
Сина 0. Аха Сеилаҳ Агәыҭбеи иареи еиӷацәан. Сеилаҳ уи дицӡамызт. Агәыҭба Сеилаҳ акгьы ихараӡамкәаны иԥсҭазаара далхыуп... (Уа дындәылҵны аулица днанылоит, иҽизнымкылакәаны ихала дцәажәо.) Чаҳмаҭ, Чаҳмаҭ ԥаршеи, уажәраанӡа узысзеилымкаацзи? Ухаҭа иганы иужыз ачаижәла саншьа Сеилаҳ дауркит, аха араион аиҳабы истол амгәа иҭоу аусшәҟәы излаҳәо ала Чаҳмаҭ, ацәгьара аныҟаиҵоз иеилажәжәа-еилаԥԥа иеилаҳәаз уаҩ қьаҿк дицын. Уи Сеилаҳ иакәхаӡомызт, Сеилаҳ иуаҩыцқьара адагьы мацқьа-шьацқьа иныҟәоз уаҩын... Сныҵалап абри акакалкырҭа. (Акакалкырҭа дныҵалоит).
Ахәы 0 а ҩ (дахьынатәаз днеихагыланы). Сузыӡырҩуеит.
Сина 0. Актәии, аҩбатәии, шә-граммки. (Ахәыҭаҩ иааганы инықәыргыланы дцоит. Синаҭ шә-граммак ашьҭахь аҽа шә-граммк даҳәоит, уи ашьҭахь аҽакы, убас хышә-граммк анижәлак, ахәыҭаҩ дааԥхьаны аҽа шәграммк даҳәоит).
Ахәы 0 а ҩ (даагәамҵны). Умгәа азага заа иудыруазароуп!
Сина 0 (дҩаҵҟьаны астол ҩ-напыкла ирхыџхыџуеит, асаанқәа ықәҩрны иахькаҳауа иԥҽҽуеит). Абас!
Ахәы 0 а ҩ (ддәылҵны). Амилициаа! 88
Амилициа (дааины, Синаҭ иахь). Аҩыза, усаԥызаны уцала!
Сина 0. Сара аколнхара ахантәаҩы... (Иџьыбагьы арҵабыргыга ашәҟәгьы ааҭирҳәҳәоит).
Амилициа (днаиаԥцо). Уцала, уцала! Сара исусу унагароуп. Аус-ҳәысқәа уа иеилшәыргалап.
Афбатәи асцена
Арыжәтәхырԥсаарҭа. Синаҭ дзықәиоу аӷәеихаԥшь ацамент иқәгылоуп илаҟәны.
Сина 0 (илацәақәа аахтны инацәкьарақәа нархишьылоит). Сабаанагеи, мшәан? Закәытә ҭыԥ мишәанузеи араҟа? (Дынхықәтәаланы аԥенџьыр ахь дыԥшуеит.) Адәахьы амра каххаа иԥхоит, араҟа изакәытә ҟәыкыроузеи иҟоу? (Ихаҿы ыреицаҟьо.) Ффиҳ, аӷьфҩы ҩнышәшәоит. (Ахьышәҭҳәа дҩагылоит, днаԥшы-ааԥшуа.) Араҟа арыжәтәхырԥсаарҭа ауп. Уажәы шьыжьуп, ус анакәха, иацы ауп ианызжәыз... шәкы-шәкы граммла. Амилициа ибжьы саҳауашәа збоит «уцала, уцала!» Арахь саанагеит. Аха изызжәи, сзыргәамҵи, мшәан? Чаҳмаҭ... Чаҳмаҭ Ҭарлышба дҭаркит. Уи акгьы ихараӡам ҳәа араион аиҳабы иҿы сахьааиз, ишихараз ала агәра сиргеит. (Дыццакны длеиҩеиуа.) Мшәан, адунеи хәаԥсама, аӡәгьы игәра узымгартә аиԥш? Адунеи ианыӡаама ауаа иашақәа? Ииашамыз ауаа, ажәлар раӷацәа, аҳәаанырцәтәи ачарҳәарақәа ирылахәыз инадыркны, идрыцқьахьеит арҭ ашықәсқәа рыла. Иабаҟоу ауаа иашақәа? Иҟазаргьы изыхьчода? (Дааҭгыланы инацәа ҩышьҭихуеит.) Урҭ зыхьчо аӡәызаҵәык иоуп – Сталин заҵәык, ҳвожд, ҳвожд заҵәык иоуп аиашеи ахәахәеи еилзырго. Ҳвожд иахь ашәҟәы зыҩуеит ауаа цқьақәа
акгьы зхараӡам Сеилаҳ иеиԥш иҟақәоу шыхьчатәу анҵаны. (Икалам иџьыба иааҭигоит. Нас дааҭгылоит.) Иаха сзырҳәацәоз ииҭахыз? «Уабанхои, маҵурас узлои?» уҳәа зҵаарас иаасимҭаз иҟоузеи? Ара арыжәтәхырԥсаарҭа ами? Ус анакәха «абрыгь-абрыгь ахантәаҩы арыжәтәхырԥсаарҭахь даанагеит» ҳәа араион аиҳабацәа рахь ашәҟәы рышьҭуеит, сусурагьы саамдыршәоит. Заҟа исҭахыз акы саԥсаны аиҳабыра схы дсырбаларц, сҩызцәа зегьы среиҳаны сџарџаруа сгылазарц есқьынгьы, ҳвожд изакәан сшацныҟәо ауаа ирбаларц, исыцәшәаларц. Аха, умбои уажәы сызҭашәаз? Амхраҿы саанымхаргьы ҟалоит. Ажәлар раӷа Чаҳмаҭ дихьчарц дааит аҩҽаршьҩы ҳәа сылкылахәаша сдырӡыргьы ауеит.
Сыццакыроуп авожд иахь ашәҟәы аҩра сахыццакыроуп, «Ауаа иашақәа хьчатәуп» ҳәа хыс инаҭаны. Нас, сааныркылаӡаргьы, ауаа иашақәа снарыдкыланы саргьы сириашоит сышәҟәы зауа Сталин ду! «Агаӡа данаӷьуа, аҟәыш дӡырҩуеит» рымҳәои, убас ҟасҵароуп саргьы сааныркыло иалагар.
(Уа дындәылҟьаны, акассаҿы ахараԥса шәаны, арыжәтә хырԥсаарҭа ааныжьны, аулица днанылоит.) Сыццакыроуп аԥошьҭахь, уа снатәаны изҩып. (Дназыдгыло ашьаҟа жәпа аханы икыдкнаҳало арадио хыҭбаа иааҭыҩуеит алахьеиқәҵаратә бжьы: «Иахьа, ииун 22, ашьыжь асааҭ ԥшьба рзы афашист Германиа гәҽанҵарада иақәлеит ҳ-Совет Еидгыла... Зегьы Ҳаԥсадгьыл ахьчарахь!..» Ашьаҟеиԥш дахьгылоу даанхоит. Нас днеиҭаҵуеит, аха еиҭах иҽааникылоит.) Аԥсадгьыл ахьчара, Сталин ихьчара! Арҭ аҩбагьы иузеиҟәымҭхо иеицуп. Аԥсадгьыл аиԥшҵәҟьа Сталингьы дыхьчатәуп аиаша ҟаларц азы. Ус анакәха ҳ-Аԥсадгьылгьы Сталингьы еицыхьчатәуп. Аԥошьҭахь ацара сааҟәыҵны, арратә комиссариат ахь сцап. (Дыцакны иҿынеихоит. Нас ахьышәҭ ҳәа дааҭгылоит.
Ихы ааларҟәшәа даахәыцны, ихы дааҩахоит.) Сан, саб, саҭашәымҵан шәныжьны сахьцо азын. Ҳвожд дсыԥхьоит, ҳ-Аԥсадгьыл сыԥхьоит! (Днаҭрысны дышнеиуа, арратә комиссариат днадгылоит. Арԥарцәа рацәаҩны уи ахыбрахь ишнеиуа убоит, Синаҭгьы урҭ дрылагыланы иҿынеихоит).
Аԥарда леиуеит.
АҨБАТӘИ АҚӘГЫЛАРА
Актәи асцена
Афронт адәы. Автоматтәи ахыршәгатәи еишьҭаԥсаны рхысбыжьқәа гоит, абзарбзанқәа тҟәацуеит. Аԥсыбаҩқәа ана-ара ишьҭоуп. Синаҭ бџьарла деиқәных, алҩақ иҿхысны даацәырҵуеит, ижәҩа иқәу акапитан чынқәа убарҭоуп.
Сина 0 (ибжьы иргоит). Асержант Гарнин, аӷа дхьаҵит, аротаҿы аофицарцәа ҳавыршьааит, инханы иҟоу аибашьцәа ааизакы!
Ихәны ишьҭоу.Тау...тауаршькап...кап-итаан!.. (Синаҭ уи днеихаххуеит).
Сина 0 (ахә ихы изыларҟәны).
Ихәны ишь 0 о у.
Сина 0 (ишилшоз ала ахә иахь иҽыларҟәны урысшәал).
Ихәны ишь 0 о у.
Синаҭ (ибжьы неиҵыхны). Уаԥсуоума?
Ихәны ишь 0 о у (ибжьы еиҳа-еиҳа иҭахәаҽуа,
иблақәа мчыла иаахтны, ибжьы иқьышәқәа инарыбжьышәшәоит). Синаҭ!
Сина 0 (иааџьашьаны). Џьафар! Уанаџьалбеит, сабаухәари? (Инапқәа ахә ихы инаҵаҵаны иҩышьҭихуеит).
Џьафар. Адырра сызрыҭ... Нышәк самада... Уԥсаҭа уаԥшы... адәы сықәумыжьын... Сыԥсымҭаз иуасҳәоит сара амаӡа... Анцәа саҭоумҵан усҟан агәнаҳа сызҵалаз азы... Чаҳмаҭ Ҭарлышба ачаижәла абнаҿы ианижуаз са... сара сакәын ицыз... Иеилажәжәа иеилаҳәаз аӡә дицын ҳәа Чаҳмаҭ ашәҟәы изалазҵаз диашан, уи сара сакәын, уаншьа Сеилаҳ иакәӡамызт, уаншьа ихараӡамкәаны дзырӡыз Чаҳмаҭ иоуп... Ыыҳ!.. (Илацәақәа ааиқәиԥсоит).
Сина 0 (аԥсы дшихагылоу даанаԥшы-ааԥшуеит). Сима, Сима Арнауҭ-ԥҳа, бара бла хаала бышсыхәаԥшуаз гәасҭахьан Аҟәа ашкол ҳанеицҭаз. Бҩныҟа ҳанеицнеилоз бабгьы ҳаҭыр сықәиҵон. Амцабз сахьалагылоу сгәы бызхьааит, аха башоуп, ҳәарада, бара хаҵа бцахьеит... Сара сеилахара нҵәаӡом, ҳС а 0 беи. Иауазеи алаф сымҳәакәаны, сгәалаҟара бзиазар ԥхашьароума? Аа, ббома амра кахаа ҳаԥсабара шаҟа иарԥшӡо! Аибашьра еилгеит, ҳ-Совет Еидгыла аиааира дуӡӡа агеит. (Дааҭгылоит.) Насгьы, ҳаҷкәын хәрақәак инылазаргьы, деибга-деизҩыда даҳзааит! «Ахшыҩ аус анаумыру, ижьакцоит» рҳәоит. Нас ҳахшыҩқәа мырқәацаӡакәа иҳаржьакцарыма?
Шьыдгәа. Сикәыхшааит, с-Синаҭ ҳашԥаиргәырӷьеи. Ленин иорденгьы игәы икыдуп, атапанчагьы ԥшӡаӡа иҟәнуп. Уи зегьы ироуам, рҳәоит.
С а 0 беи. Акапитан ичынгьы ижәҩа иқәуп. Уигьы зегьы иранашьаӡам. Сабацои зиҳәаз, мшәан, иара?
Шьыдгәа. Ауацәа, аҭынхацәа, иҩызцәа, иқәлацәа акраадыруоу, џьаранӡа днеизар акәхап. Сзаауԥхьаз, мшәан, уара?
С а 0 беи. Синаҭ дахьцаз бдыруазар, снабазҵаап сҳәан.
Шьыдгәа. Ихәы аҟаҵара саҿыми, дааир ишыԥхоу инаимҵасыргылап ҳәа.
С а 0 беи (даазгәырӷьаны дыԥшуа). Абан, иаргьы дахьаауа!
(Дааиуеит Синаҭ акапитан ичынқәа ижәҩа иқәуп, Ленин иордени егьырҭ аибашьратә ҳамҭақәеи игәышԥы дырԥшӡоит, итапанча аҵыхәа икьитель иаҵыҳәҳәоит).
Шьыдгәа (днеиԥыло). Иахьашьыжь индәылҵыз, амлагьы уакызар ҟалап.
Сина 0. Мап, сан, сҩызак иҟны сахьнеиз иан ҳхәы ҟалҵан акраҳфеит, хьаас сҟабымҵан.
С а 0 беи (даахәмаршәа). Ари аибашьра дуӡӡа иалҵыз, егараан акрымфаӡакәаны дынхахьан, аха аибашьра ӡыржәгоуп, даӡрыжәзар акәхап. Ҳара араҟа ихәы мырԥхакәаны иҿаҳҵаргьы ҳҭахым.
Сина 0. Саб, аибашьра уахьаӡрыжәуа адагьы, асаркьеиԥш иунарбақәо рацәоуп.
С а 0 беи. Аибашьра иунарбаз-иунарҳаз зегьы ҳара иаҳзеилымкаауазар акәхап, сыҷкәын.
Аԥсадгьыл узеилыргом...
хьчатәхеит,
Аԥарда леиуеит.
Аҩбатәи асцена
абзацәеи
Саҭбеираа рҩны аԥхьаҟала уагәыдыԥшылоит. Ашҭаҿы дубарҭоуп Саҭбеи.
С а 0 беи. Еи, бара аҭакәажә! Баадәылҵрауазеи, ԥсабаракгьы бнықәымԥшрызи!
Шьыдгәа (амаҵурҭа даадәылҵуа, дҿаԥха-ҿаччо). Изакәызеи, уара, иахьа алафҳәара уамҽхакны уамоупеи? Уареи сареи макьана аҭакәажәреи аҭаҳмадареи еибаҳҳәартә ҳаҟам, ҳҿақәоуп.
аԥсцәеи
Сина 0 (илахь ааиқәҵаны). Еилышәкаауагьы акы ыҟоуп, ҳара аҭаацәа иҳадҳәалоу.
Шьыдгәа. Изакәызеи уи, нан Синаҭ
Сина 0. Сан, башьа Сеилаҳ харак идӡамкәаны дылкылахәаша дзырӡыз сара сызхыбаауаз Чаҳмаҭ Ҭарлышба иакәзаап. (Иани иаби ирзымбатәбараханы иаагылоит).
Шьыдгәа. Закәызеи иуҳәо, нан Синаҭ Ус шԥаҟалеи?
С а 0 беи. Ааи, аха, нас аибашьра уи асаркьеиԥш ишԥаунарбеи?
Сина 0. Џьафар аҟарул, ҳусҳәарҭа зыхьчоз, иеихьыжәжәа иныҟәалоз аибашьра аныҟала еибашьра дыргазаап. Уи даныршь иԥсӡы арахь иааҩыртә иҟазҵаз сара соуп. Афронт аҟны ӷәӷәала дыхәны дахьышьҭаз дызбеит. Иаргьы иӡбеит иԥсымҭазы игәнаҳа даҵыҵырц. Аиаша саҳәарагьы дахьӡеит. Иҳәеит Чаҳмаҭ, ачаи жәла ганы абна агәҭа ианижуаз ицыз иара Џьафар шиакәыз. Ашьҭахь, ачаижәла ганы изжыз Сеилаҳ иоуп ҳәа ашәҟәы алазҵаз Чаҳмаҭ иакәзаап. Чаҳмаҭ шиакәыз зҩыз «уи дицын дызусҭаз сзеилымкааз еилажәжәа-еилаԥԥа иеилаҳәаз аӡәы» ҳәа ззиҳәаз Џьафар иакәзаарын.
С а 0 беи. Ассир шԥоуҳәои?!
Шьыдгәа (дҵәуо).С-Сеилаҳбзаихә,харада-барада Чаҳмаҭ Ҭарлышба ушԥеифеи?
С а 0 беи. Уи идагьы шаҟаҩы гәнаҳала ифоу здырхуада, арсҟатәи ҳқыҭа иалганы иргахьоу.
Шьыдгәа (лԥыраҳәала лылаӷырӡқәа рыцқьо). Зегьы Чаҳмаҭ иакәхарушь изыхҟьаз? Зҿы мааҳәыша Чаҳмаҭ.
Сина 0. Ҳәараҭахыума, мап, егьырҭ зегьы ажәлар иҳаӷацәан. Рҿы рықәшаҳаҭхахьан ус шакәыз ала.
(Саҭбеи днаскьаны ихы иқәыжьшәа даагылоит). Шьыдгәа. (Саҭбеи иахь). Уара, иҟалаз ҟалагәышьеит, саргьы самхаҵәуеит, аха аибашьра хлымӡаах иалҵны иааз ҳаҷкәын агәырҩа даҳаргарым,
уҽаариашаны уаагыл.
(Саҭбеи иҽаарҽеины дара рахь даагьежьуеит). Синаҭ (ихәыцрақәадаарылҵны).Саб,сараАҟәанӡа
сцарц сыӡбеит.
С а 0 беи. Уца нас, ара угәы ҿыӷьит, ақалақь
уналаԥшқәаны уаап.
Шьыдгәа. Угәы ааиҵухып, уанқәыԥшыз узҭаз уҵара
иацуҵарц уӡбазаргьы ҳара мап шԥаҳҳәои.
Сина 0. Аҵара уажәшьҭа сацәдухеит, сан, издыруада
иманшәаланы усурҭак сауазаргьы збарц сҭахыуп.
С а 0 беи (даауалыуашаны). Сара аҽакын сыззыԥшыз. Сина 0. Закәи уззыԥшыз, саб?
С а 0 беи (маҷк дааҭгыланы). Ҳколнхара ахантәаҩра
ҭацәит, ишудыруа аиԥш, еибашьра уцаанӡатәи уҭыԥ уахадыргылозар ҳәа сӡырҩуа стәоуп, аӡы ахьышьҭрахь игьежьуеит рымҳәои, уаргьы ԥыхьатәи уҭыԥ ахь удыргьежьуазар ҳәа схәыцуан.
Сина 0. Имӡакәаны иаҳҳәозар, уи саргьы сназыӡырҩыаазыӡырҩқәеит, аха иахьа сҩыза иҟны сахьыҟаз исеиҳәеит уи ишазԥштәым.
Шьыдгәа. Иуеиҳәазеи, мшәан, уи.
С а 0 беи. Уҩыза уи аҭыԥ дашьҭалеит акәу?
Сина 0. Мап, саб, сҩыза араион аҟны хар змам ҭыԥк
ааникылоит. Уи исеиҳәеит сара хантәаҩыс сҟалар ҳқыҭауаа ишырҭахым. Аҽакала иаҳҳәозар, сара сшырҭахым.
Шьыдгәа (иааџьашьаны). Избан, џьбеит?
Сина 0. Чаҳмаҭ сидкыланы срыԥхьаӡоит. Чаҳмаҭи сареи ҳакәымзи ауаа гәрамгақәа андырӡуаз ҳқыҭа иахагылаз азын, сырзеилкаауамызт, сара схатә аԥшьгарала рыцәгьаҳәаныисырӡуазџьызшьазрацәаҩуп.
С а 0 беи. Ауаа мгәаҟхьагәышьеи.
Сина 0. Азакәан ишаҳәоз сныҟәон, аринахысгьы сныҟәоит. Сталин ду иоуп абри аибашьра дуӡӡаҿы аиааира ҳзыргаз, уи агха ихьраны дыҟаӡам.
С а 0 беи (илахь ааиқәҵаны). Саргьы агәыҩбара сымеижьҭеи акрыҵуеит, ахантәаҩ ҿыц иҟаҵара иахьалацәажәақәо уӡбахәк аладыршәуам, иахьсаҳауа уцәгьак рызҳәом, аха. Абри змааноузеи ҳәа сгәаауан гәаныла.
Аԥарда леиуеит.
Ахԥатәи асцена
Аҟәа ақалақь аулицақәа руак даныланы дхәыцуа днеиуеит Синаҭ. Ауаагьы леиҩеиуеит.
Сина 0 (ибжьы ҭымгацәакәаны). Аҵыхәтәантәи аамҭақәа рзы ауп сгәы дыҵаланы дыгәхьаазго саналага Сима Арнауҭ-ԥҳа. Мшәан, гәыбӷанс исымоузеи, уи лаха сызҭадаз – аибашьра ҟалаанӡа аамҭа бааԥс ыҟан, ажәлар ҳаӷацәа ҳқыҭа иалгатәын, сара сызлахантәаҩыз ала, сыдагьы ԥсыхәа ыҟамызт. Аибашьраҿгьы даасгәаламшәакәаны сауаанхах, аха уи сарӷьанап анхәыз ауп. Саабзиахар, салам шәҟәык налзызҩып шысҳәоз, санбзиахагьы аӷа хәымга ҳилгар сахьӡап ҳәа сҽааныскылон. Саанызкылоз аҽакгьы ыҟан, лҩны адрес ала илзызыҩуа асалам шәҟәы лани лаби ирыниар урҭ шазыҟалоз сыздыруамызт. Лара лҵара далганы хаҵа дцахьазар акәхап. (Дааҭгылоит.) Сара уажәы лыгәхьаагара сгәы иҵаланы саргәамҵуеит «чанчышьҭахь Кәымпыл аишәа дықәсуан» ҳәа.
Ҩыџьа амилициа аофицарцәа(руаӡәы дааидгыланы). Аҩыза акапитан угәамҵуашәа аабоит, ухалагьы уцәажәоит, ҳахьухәаша акрыҟазар?
Сина 0 (дааҿахашәа). Мап... Мап... Акгьы саргәамҵӡом...
Амилициа аофицарцәа ра хьтә алеитенант еиҳабы.АраАҟәауажәада уҳамбацт, аҩыза акапитан. Ҳаҭамзааит, уара чынла уҳаиҳауп, аха ҳара апориадок ҟаҵаҩцәа ҳреиуоуп. (Алеитенант аиҳабгьы алеитенантгьы ақәыршаҳаҭга ашәҟә еицарсақәа ааҭыганы инеидырбеит.)
Алеитенант еиҳабы. Аҩызаакапитан, уусшәҟәқәа ҳурбондаз.
Сина 0 (иусшәҟәқәа ааҭыганы идырбо алеитенант еиҳабы иахь). Абар, уахәаԥш.
Алеитенант еиҳабы.Аибашьраҿыушфырхаҵаз аабоит угәы икыду аҳамҭақәа рылагьы, аха аҩныҟа уоурышьҭхьеит. Атапанча аныҟәгара азин умам, арахь иҳауҭароуп.
Сина 0 (алеитенант еиҳабы иахь ибжьы неиҵыхны). Адҵа ҟасҵоит шәысԥырҵны шәцарц! Сара – акапитан, Ленин иорден занашьоу, чынла исеиҵбу сышәзыӡырҩуам.
Алеитенант еиҳабы(данырҳәынҷалакитапанча имхуа). Учынқәагьы уҩны иааҵәахы, аҩыза акапитан! Утапанча уадҵааларц уҭахызар амилициа ақалақьтә ҟәша аиҳабы иахь удҵаала. (Дныжьны ицоит. Синаҭ ихы иқәжьны аулица даныланы днеиуеит).
Сима (иаԥхьаҟала дшааиуа дааҭгыланы). Синаҭ, Синаҭ Гәланба уоума? (Данаахьаԥшлак, Сима Арнауҭ-ԥҳа иара иахь дшааиуа ибоит.) Ари уара уоума, Синаҭ
Сина 0. Сима, Сима! Сгәы иаанагомызт ара бызбоит ҳәа! (Дааигәыдиҳәҳәаларц далагоит).
Сима (лыҽимхуа). Уҽынкыл, Синаҭ.
Сина 0 (илахь еиҭах иааиқәҵаны). Сима, бара хаҵа бцахьеит, ус ами?
Сима. Мап, сымцаӡацт. Аха уара угәышԥы чаԥаны узлаҟоу ала, уагьеибашьит, ԥҳәысгьы дааугахьазар акәхап.
Сина 0 (дааццакны). Мап, Сима, мап, ԥҳәыс даасымгаӡац, аԥҳәысаагахагьы сымаӡамызт. Аибашьра
адәаҟынгьы бысгәалашәахьан... Хаҵа бцахьеит ҳәа сгәы иснаҭеит усҟан.
Сима. Аха, мшәан, абриаҟара аамҭа еихганы иҟаз афронт аҟны сугәалашәарымызт.
Сина 0. Сима, бысгәалашәеит афронт аҟны, Аԥсны азы гәхьаагарак ансоу.
Сима. Синаҭ, сахьухәаԥшуа гәалак ухаҿы ианызбаалоит, улахь аиқәреи ужәҩа иқәу ачын цырцырқәеи еинымаалаӡошәа избоит.
Сина 0 (ихы ааларҟәны). Аиаша бҳәеит, сыгәкаҳамҭазы бсықәшәеит. Счын цырцырқәагьы иахьарнахыс сыжәҩа рбараны иҟаӡам.
Сима (иааџьашьаны). Уи ишԥа?
Сина 0. Стапанча сымырхит Аҟәатәи амилициаа, аныҟәгара азин умам, рҳәеит, учынқәагьы уҩны инаҵәахы, рҳәеит, аибашьра еилгахьеит, аҩны уҟоуп, рҳәеит... Сара... сара... исҭахын урҭ зегьы рыла сшеибыҭаз бареи сареи ҳаибабарц, убри схәыцра иалан Аҟәаҟа схы ансырха нахысгьы... Хаҵа бцахьазаргьы ҳаибабарц сҭахын. Аҵыхәтәантәи аамҭазы сгәы ԥшаауа салагеит...
Сима (дышрыцҳалшьаз лхаҿы ианыԥшуа). Насы утапанча уыздмырхынҳәӡои?
Сина 0. Уҭахызар амилициа аиҳаб иахь удҵаал, рҳәеит, стапанча сыззырхынҳәуа ҳәа закәан збом.
Сима. Амилициа раҵкыс маҵурала деиҳабуп саб, дугәаламшәои, ашкол ҳанеицҭаз аҩныҟа усыцнеилон.
Сина 0 (гәыӷрак иныԥшуа, ихы дааҩахоит). Дысгәалашәоит, аха илшару амилициаа рықәыӷәӷәара?
Сима. Саб ақалақь хы иоуп, уи зегьы илшоит. Уаала аҩныҟа, уаҟа цқьа ҳааицәажәап. Иумдыруеи ашкол ҳанеицҭаз, ҳаицны аҩны ҳанааилоз бзиа уибон, ҳаҭыр уқәиҵон. (Иеицны рҿынархоит).
АХԤАТӘИ АҚӘГЫЛАРА
Актәи асцена
Синаҭи Симеи руада. Симеи рыҷкәын хәыҷы Баҭалгьы аҩны иҟоуп.
Сина 0 (дааҩналоит. Дааԥсаха дшыҟоу мҩашьо даақәыԥсычҳаны, имилициа хылԥа ааихыхны ашафинер ахы инықәиҵоит, ишьнелгьы ааишәыхны ашафинер инҭакнаҳаны, адиуан днықәтәаны аҳәынҵәа зыхьтато ибатинкақәа ишьхра далагоит. Нас иԥҳәыс лахь). Ҳкарахеит аиашазы.
Сима. Иҟалазеи аҳәынҵәа уагаха угәарлеитеи, иахатәи ашара аҳәынҵәа улазма?
Сина 0 (ихы дааҩаханы). Закәытә ҳәынҵәоузеи Аҟәа акәша-мыкәша иҟоу.
Сима. Аус шәымазҭгьы шьапыла шәызрыларҵазеи, Аҟәатәи амилициа аҟәша ишәызхаша амашьынақәа амаӡами?
Сина 0. Машьынала ҳаҟан, аха урҭ зегьы ахьынхо амашьына знеиуамызт, шьапылагьы аныҟәара ҳақәшәеит. Зегьы ҳаԥшааит, иеизаҳцеит.
Сима. «Урҭ» ҳәа узҿу зусҭцәада, шәзышьҭаз ацәгьауцәа рацәаҩызма?
Сина 0 (ишьихыз ибатинкақәа днарыхашәа). Урҭ цәгьарас иҟарҵаз иахьоурымцәои иахьҭырқәцәои роуп. Сима. Усзеилкаауам, аурымцәеи аҭырқәцәеи
ируеи?
Сина 0 (дҩагыланы аҩнтәи иеимаақәа ишьхарԥо).
Ыы, дзамырхыз бымдыруеи ақалақь хы баб Комуна? Аурымцәеи аҭырқәцәеи ахыжәгоит, аха агырцәеи ақырҭцәеи ааганы иҳаланшәырхарц шәгәы иҭоума ҳәа аиҳабыра реилатәараҿы иахьиҳәаз азы ами. Ауаа рахь аҳәара азин имам, аха сара исеиҳәеит дзамырхыз.
Сима (дааӷьаҵәы-ӷьаҵәны). Аурымцәеи аҭырқәцәеи шԥахыргои, рҩнқәа кажьны ицома?
Сина 0. Исҳәо бмаҳауеи, рҩнқәа ақырҭқәеи агырцәеи ааганы иҩнарҵоит, рҳәоит.
Сима. Аурымқәеи аҭырқәцәеи зегьы ахыргону?
Сина 0. Азакәан ус аҳәеит, Сима, баб амилициа рҿы аҭыԥ зсиҭаз, азакәан сацныҟәаларц ауп. Иара ихаҭа азакәан данаҿагыла, шәит ихыдмырҵит, иусура дамырхит.
Сима. Аурымцәа зегьы ахыргозар, Баҭал хәыҷы дызнаҭыз Еуан Пантулиди иҭаацәагьы иаргьы ахыргома? Сина 0 (аԥенџьыр днадгыланы адәахьы дыԥшуа).
Иахыргома закәыхи иаха иахганы аешелон иаҳҭеитеи. Сима (лӡыӷқәа еимлагәа икны). Ишԥаа? Ухәыҷы дызнаҭыз ҳауа бзиахә Еуан Пантулиди иҭаацәагьы иаргьы уара унапала аешелон иоуҭану? Ҳхәыҷы имшәхәы анкаиԥса, ахьтәы лымҳарҩқәа ҳамҭас иансиҭоз, илахь уагәӡуан, иаха имаҭәақәа ҿаҳәаны дрыҵоуҵама? (Абӷьааҳәа ллымҳақәа ахьтәы лымҳарҩақәа аарымхны, иршәны адашьма инықәылԥсоит, акьыжыҳәа дҵәуо.) Аа, уара иумаз, иҭины рыхә ыҵхны уџьыба иҭаҵа ҳауа хазына
ҳамҭас исиҭаз!
Б а 0 а л (дҩны днеины алымҳарҩқәа шьҭыхуа). Нана,
бызҵәуои, иҟалеи, Еуан дыԥсыма?
Сина 0. Иеилкаа, Сима, азакәан хырԥашьа амам... Сима (Баҭал хәыҷы иҟәшәаны иналиркыз
алымҳарҩқәа астол инықәԥсо, лхаҵа иахь). Уара унапала иахыумгар амуа иҟазма иаха, ухы узақәымҵозаргьы ухы нахугар ҟамлози?
Сина 0 (аԥенџьыр даадҵны). Аибашьрантәи иаазгаз акапитанратә чынқәа есымша сырхаанума, еиҳау ачын соурами, амаиорра уаҳҭоит ҳәа сақәдыргәыӷит. (Инапқәа ичынқәа инарықәикуеит.) Абарҭ аеҵәа ҷыссақәа рҭыԥаны аеҵәаҟәаз нықәгылоит.
Сима (лылаӷырӡқәа рыцқьо). Амаиорра уара узын ираҵәаны иркыума?
Сина 0. Ауаа рахгарахьы ҳандәықәырҵоз ҽырчмазаҩ ҟазҵаз амаиор Шәлымба дамҳхуеит иҳәеит ҳаиҳабы, уи иҭыԥгьы ичынгьы уара унапы иакыуп, иҳәеит.
Сима (даазгәаашәа). Ҳахнартәалозаап нас уи ачын!
Сина 0 (иԥҳәыс лгәы хьаԥссазшәа баны). Ачын мацара акәым сара исоуа.
Сима.«Ауаҩ ишьыцуаиԥсыҭәуам»рҳәоит,Шәлымба ушиҵашьыцуаз ичынгьы уҭаны аҽа бзиакгьы уақәдыргәыӷма?
Сина 0. Уналарԥшны иҭацәыз аҩнқәа рахьтә иалухуа уара иутәуп ақалақь иахьаҵанакуа, иҳәеит ҳаиҳабы аешелонқәа ндәықәҵаны ҳанаахынҳә. Сагьақәшаҳаҭхеит ҳауа Еуан иҩны.
Сима (еиҭах лӡыӷқәа кны, лыбжьы неиҵылхуеит). Ишԥаа?
Сина 0. Уамашәа иббахт уажәы. Ҳара араҟа уада лашьцак ҳаҩнаханы ҳаҟоуп. Арахь уахи-ҽни смыцәаӡакәаны аусура саҿуп. Еуан Пантулиди иҩны ҭбаауп, ҩбаны иеихагылоуп. Ишаҳҭахыу ҳтәартәҳгылартә ҳҟалоит. Баҭал хәыҷгьы ашкол данҭалалак, иҵатәқәа ахьиҵаша атәарҭа хазы иоуеит.
Сима. Дызнаҭыз иҭаацәеи иареи рылаӷырӡ зхьыкәкәо аҩны тәарҭас иуҭома ҳхәыҷы?
Сина 0. Еуан дыхзырҵәаз бареи сареи ауҳакәхыу, уи азакәан дагеит, иҩны азакәан ҳара иаҳнаҭоит.
Сима (лылаӷырӡқәа хаҟәҟәало). Сара абра сындәылҵны ихшәырҵәаз ҳауа бзиа Еуан иҩнашҟа сцаӡом.
Б а 0 а л (днеины аҟәардә хәыҷы днықәтәо). Нана данымца, саргьы џьаргьы сцаӡом.
Сина 0 (аԥенџьыр деиҭанадгыланы адәахьы дыԥшуа). Еуан иҩнахьы шәымцозар, иҭацәыз аҽа ҩнык ҳаԥшаап.
Сима. Ихдырҵәаз рҩны ашҟа сара сцаӡом!
Б а 0 а л. Нана данымца, саргьы сцаӡом!
Сина 0 (дгәааны инапқәа ҟьо). Нас абри ауада лашьца шәҩнатәаз!
Сима. Уара агәнаҳа ҳаҵоуҵарц уалагеит.
Сина 0. Сара сылоуп шәшааиуа, уи жәбаӡом. Аԥсуаа рҭыԥқәа ирымыршәшәо ианаауа аамҭазы бара абиблиотекаҿы аҭыԥ ԥха боурангьы быҟазма сара сакәымзар?
Сима. Аха џьоукы рылаӷырӡ зықәҭәо аҩны ашҟа сара неишьа сзыҟаҵом.
Б а 0 а л (дзықәтәоу аҟәардә ырҟәараҟәанҽо). Саргьы...
(Абри аамҭазы аҭел абжьы гоит. Синаҭ днеины амаа аашьҭихуеит).
Сина 0. Сӡырҩуеит.
Абжьы. Аҩныҵҟатәи аусқәа рминистр идкыларҭа аҟынтәи исҳәоит.
Сина 0. Сыбзыӡырҩуеит.
Абжьы. Аминистр дшәацәажәоит. (Абжьы атрубка иҭыҩуеит.) Амаиор Синаҭ Саҭбеи-иԥа Гәланба уоума?
Сина 0. (иҽеидыԥсыланы даагылоит). Ааи, Гәланба соуп, аха сара смаиорӡам скапитануп.
Абжьы. Уара укапитанӡам, иахьа шьыжьынахыс умаиоруп.
Сина 0. Иҭабуп, аҩыза аминистр.
Абжьы. Аранӡа уааир сҭахыуп иара абыржәы, иахатәи уааԥсаразы аԥсшьаха уаҳамҭазаргьы, уара иузеиӷьу ҳҭахыуп.
Сина 0. Ишәҳәаз нагӡахоит, аҩыза аминистр! (Атрубка нықәҵаны даахьаҳәуеит.) Аа, счын иацлеит. Аминистр ихаҭа исеиҳәеит, иара иахьгьы дсыԥхьеит. (Сима ҿылҭӡом, иара абӷьааҳәа, иреиӷьу имилициа маҭәақәа ишәҵаны ддәылҟьоит. Дыццакны дышнеиуа убарҭоуп, аулица иану ауаа днарылҟьа-нарылҟьо дцоит).
Б а 0 а л (иан дналыдххыланы). Нана, саб дзырццаки. Еуан иакәызма ҭелла дзацәажәоз? Каҳуажәра
днеиԥхьама есымша аиԥш? (Сима лылаӷырӡқәа еиҭах ррыцқьара далагоит. Баҭал дналгәыдхахалоит.) Бзырҵәуои, нана, саб уаҳа дмааӡои?
Сима. Даауеит умшәан, даауеит. (Инапы аанкыло.) Уаалеи с-Баҭал, ана ухәы хианы иқәсыргылахьеит. Акруфап, нас унықәсыриап, шьыбжьонҳәа уцәап. (Ихәы ахьықәгыло ахь дналгоит. Акриҿалҵоит, нас днаганы ҩкаруаҭк ахьеивагыло руак днықәырианы ларгьы днаиваиоит. Дук мырҵыкәаны Баҭал дылҭаҳәахаа дыцәоит. Лара дҩагылоит. Убри аамҭазы Синаҭ дааиуеит. Гәахәарак шимоу мҩашьо дҿаԥхаҿаччоит).
Сина 0 (ичын цырцырқәа руак инапы нықәшьны Сима илирбоит амаиорратә еҵәаҟәаз). Абар, мышқәак ирылагӡаны закәытә чыну исырҳаз. Азакәан ианаҭахха аамҭазы уҳаракра аӡбаразы аамҭа рацәа аҭаххаӡом. Ҳаамҭа убас иҟаланы иҟоуп, иҳәеит аминистр, аҳаракра зықәнаго иус абӷьааҳәа иӡбахоит.
Сима (лылахь еиҵымхӡакәаны). Аурымцәеи аҭырқәцәеи ирыҭнухит ари учын ҿыц, ус аума?
Сина 0. Мап, азакәан иснаҭеит. (Даахәыц-хәыцны, игәалаҟазаара шыбзиац ибзианы.) Иҟоу бымбои, Сима, аамҭа ицәгьа-ибзиа, ухазы акы ахьалугаша уашьҭазароуп. Сара аҽа мҩаҭбаакгьы сымоуп. Уи амҩа сзырбазгьы уажәы зыҟны сыҟаз аминистр иоуп.
Сима. Изакәызеишь, иара?
Сина 0. Аҳаракырахь амҩа сирбеит. Абри иуасҳәо уазхәыц, иҳәеит, аамҭа умоуп, иҳәеит, нас аҭак сара исаҳәа, иҳәеит.
Сима (лхаҿы маҷк иаалхаччаны). Хымԥада бзиак уаԥшьигеит.
Сина 0 (иҽаарҟасаны). Ааи, аха азхәыцра аҭахыуп, насгьы иаԥсыуам рабжьагара мацарала иныҟәатәым, исеиҳау аԥсыуак иабжьагара саҳарц сҭахыуп, уи аиԥш ауаҩы дыҟоуп.
Сима. Уи дарбану?
Сина 0. Ԥыхьа и-Ҟаранбаз, уажәы и-Ҟаранбаӡеу.
Сима (иааџьашьаны). Ишԥа? Уи ижәла харабӷьара иҟалама?
Сина 0. Ижәла ижәлоуп, ижәла анҵәамҭа ааиԥсахит ауп. Убри азоуп иҳаракыу аҭыԥгьы дзахатәоу. Саргьы сҳареикырц иҭахыуп аминистр, сыжәла анҵәамҭа маҷк иаасырҵәиир.
Сима. Усзеилкаауам, Синаҭ!
Сина 0. Еилкаарас иаҭахыузеи, мшәан, сыжәла аасырҵәир, Галау араионтә милициа аиҳабыс снахаиргылоит. Аха уи иазхәыцтәуп. Ҟаранбаӡе иҟынӡа цатәуп. Уи ииҳәогьы насаҳап. (Ишьнел ишәыхны иныкнаҳауа.) Даара сааԥсоуп, Баҭал снаиваианы сааԥсара нхысцәаап. (Днеины акаруаҭ днықәиоит, Баҭал иахь иҿы нарҳәны. Сима дахьгылаз дгылоуп илҳәо-илуа дақәымшәо).
Аԥарда леиуеит.
Аҩбатәи асцена
Галау ақалақь. Уахынлоуп. Синаҭ иҭаацәеи иареи зҩноу ауада ҭбаа хԥаны иҟоуп. Рышьҭаларҭа уада аҟны Баҭал астол дадтәаланы иурокқәа дырҿуп. Сима ахәыҟаҵарҭаҿы агҿыҩра дыгҿоуп. Аусурахьынтәи дааиуеит Синаҭ. Аподполковник ичынқәа изықәуп.
Сина 0 (азала дныҩналаны ибжьы наиргоит). Сима! Ибмаҳаӡои, мшәан, Ахәҵа агәаҩара сҭахазшәа быхьӡ ҳәаны ҿысҭларыма?
Сима (ахәыҟаҵарҭахьынтә дааиуеит, лмахәар еилыхны, лнапқәа ахьыбааӡо азын инаршәшәанаршәшәо). Закәи, иахьа угәалаҟара даара ибзиоушәа узбоитеи? Зны-зынла иумҳәаӡо сыхьыӡгьы ҳәаны
сызҿуҭуеитеи! Шьыжьымҭанӡа индәылҵыз инеихашәа ихәлеитеи, укарахаӡеитеи?
Сина 0 (иԥшәма дааигәыдыҳәҳәаланы даауишьҭуеит). Сима, иҿыцу ҳәа акгьы сыдбымбалаӡои? Сима (даалак-ҩакшәа). Сыздырам, шьыжьымҭан
уҽааилаҳәаны ушцаз ауп ушызбо.
Сина 0. Спогон иқәу аеҵәа ҟәазқәа ԥхьаӡеи?
Сима (даагәырӷьаны). Унан, акака ацынхәрас ҩбаҩба рықәуп.
Сина 0. Ааи. Аподполковникра соурц азы х-шықәса
Галау араион амаҵ азызуит. Уажәшьҭа аполковникра сазықәԥоит.
Сима. Уигьы хышықәса уазыԥшыр аума?
Сина 0. Ушақәшәо аиԥш, иҟалоит шықәсыкгьы аԥшра уқәымшәар, иухәҭоуп ҳәа ааргәахәт, иурҭеит.
Сима. Уи азыҳәан иҟаҵатәуи?
Сина 0. Ҳаԥсадгьыли Сталини рымаҵ аураҟны акала уалкаахароуп. Сара уи сыгсыжьуам.
Сима (маҷк лылахь ааиқәҵаны). Зегьраԥхьа игылоу узлыҵыз ууаажәлар рымаҵ аура ауп. Урҭ уцәхьаҵуашәа збоит.
Сина 0 (ишәихыз ишьнел адиуан инықәҵо). Уи ишԥа?
Сима. Ҳбызшәа ҳҿырхит, ашкол аҟны ҳхәыҷқәа ирзеилымкаауа абызшәала аҵара ддырҵоит ҳәа агәалақәа рымоуп. «Збызшәа зцәыӡыз иԥсадгьылгьы ицәыӡуеит» рҳәоит, убас ҳмыхьааит рҳәеит.
Сина 0. Уи Сталин ибызшәоуп. Нас уи мап ацәыркуама?
Б а 0 а л (азал дааҩнаххны). Саб, иахьа ҳакласс аҟны аҭаацәа реизара ыҟан, ҩбақәа зауа рацәаҩхеит, урҭ зегьы аԥсуаа роуп, шәҭыҵны аколнхарахь шәца ҳәа урҭ ирҿагылоуп ҳарҵаҩцәа аԥсуа ҳазҭо ида. Сара сзын «аарлаҳәа, иаб иаҳаҭыр азы хԥақәа иаҳҭеит» ҳәа ларҳәеит сан. Ҳанаауаз амҩан уи аизараҿ иҟаз сҩызцәа рабдуцәақәак цәҳауан, ан, аб акы нрыжьуамызт.
Сина 0. Арҵаҩцәа рзыҳәану, Баҭал?
Б а 0 а л. Мамоу, Сталини Бериеи рзыҳәан.
Сина 0 (дааҭрысны, нас Сима лахь). Ииҳәо закәи
Баҭал?
Сима. Игәамҵны иҟоуп Галау инхо аԥсуаа. Ҳабз
ҳҿырхит, рҳәеит.
Сина 0 (дааицрашәаны). Ирҿызхуа дарбану Сталини
Бериеиу?
Сима. Ааи. Аусура сахьалаургаз Галаутәи араионтә
библиотекаҿы акәзар, уа аус зуа аԥсуаа ҳалақәа кны иааҭырхуеит шәзаԥсуоуи ҳәа.
Сина 0 (уи имаҳаӡазшәа ҟаҵаны). Насы урҭ абыргцәа Сталини Бериеи рыхьӡ ҳәаны ицәҳауан акәу? Изаҳауадаз шәара шәыда?
Сима. Сыздырӡом, Баҭали сареи ҳамҩахь ҳааит.
Сина 0 (дуалуашо дҩноуп). Шәара шәыда аӡәыр иаҳазар, сара сҿы инеины иашшыр ҟалоит, иеиқәԥах иҭаскып урҭ ицәҳауаз абыргцәа. Рмаҭацәа Сталин ибызшәала аҵара ахьыддырҵо рҭахым, ыы? Иҭабуп ацынхәрас ицәҳауеит акәу?
Сима. Уҽаанкыл, уҽырдагәа. Ҳара ҳ-Баҭалгьы уи абызшәала аҵара ицәыуадаҩуп, аԥсуа шәҟәқәа роуп еиҳарак дзыԥхьо.
Б а 0 а л. Саб, уаалеи, аԥсуа ҳазҭо арҵаҩы иаҳзааигаз аԥсуа шәҟәқәа усырбоит. (Инапы данкны диханы ауадахь дигоит. Хԥа-ԥшьба аԥсуа шәҟәқәа зқәу астол инахагылоит).
Сина 0 (акы аақәхны, иҷкәын иахь). Абарҭ рыла ԥхьаҟа уцарц угәы иҭоума? Абарҭ рыла Ԥсоу узахысӡом.
Б а 0 а л (иаб диҿаԥшуа). Саб, аӡиас Ԥсоу уанахыслак уажәы ашколқәа рҿы иаҳдырҵо абызшәа зынӡаскгьы аус ауӡом, иҳәеит аԥсуа арҵаҩы. Уахь аурысшәа акәзаап иҟоу.
Сина 0. Баҭал, цқьа иеилукаарц сҭахуп, ишәдырҵо абызшәа Амрагыларахь ала Егры аӡиас уанахыслак
излацәажәо ауп, ҳара ҳ-Аԥсны уахь ауп иахьалахәу, уахь ауп ҳара зегьы ҳамҩақәа ҟьаҟьаӡа иахьаарту, зегь раԥхьаӡагьы уара. Ҳвожд ду, ибызшәа, Кавказ-каҷҷа аԥа хазына Бериа, зашәа ашколқәа зегь рҟны ирҳәо ибызшәа мап рцәаҳкырцу, маап! Уара умҩа уҿаҟәарц уаҿуп, излазбо ала. Сара ҳминистр сиҳәахьеит араҟа аа-класск уаналгалак, Аҟәа арҵаҩратә ҵараиурҭа уадкыларазы ацхыраара сиҭарц, арахь уара аԥсуа шәыҟәқәа еилырхуа урыдтәалоуп.
Б а 0 а л. Уи бзиоуп, саб, аха арҵаҩратә занааҭ ансоулак, уара уахьиз ҳқыҭа Мсыгәиӡыхь ашҟа рҵаҩра сцоит, ашкол аҟны аԥсуа бызшәа арҵаҩыс сҟалароуп, ус шакәу сангьы иласҳәахьеит, дақәшаҳаҭуп.
Сина 0 (дгәаауа). Уани уареи сшәызхәыцыр, ҳлыҵашшала ҳцоит, сусура самхны сынкарыжьуеит, уаргьы уҵара иузацымҵаӡакәаны уаанхоит.
(Убри аамҭазы ашә дасны дааҩналоит уаҩ быргк, иԥаҵа кәымжьацә шлаӷәӷәараӡа).
Абырг. Снеир ҟалома?
Сина 0 (уи днеиԥыххыланы). Ишԥаҟамло, Есҳаҟ, уааира даараӡа сеигәырӷьеит. Раԥхьа Галауҟа санаарышьҭыз ԥхьарҭа ҳәа сыздызкылаз уара уами. Сҭаацәеи сареи ҳаиқәибагәа уҩны ҳаҩнаҵаны ҳуман. Лассы-лассгьы снеины усызбом, аилахарақәа ҳазрылҵуам. «Угәы ахьымбылуа улаӷырӡ аауам» рҳәоит. Сара гәыблыла уааира сеигәырӷьеит. (Адиуан аҟны днартәаны иаргьы днаиватәоит).
Есҳаҟ. Гәыбӷан узҭода, уара Анцәа ииныҳәаша, ушеилахо ҳамдыркәаны. Уажәгьы уеиласырхеит умбои саакылсын. Аха абыргцәа ҳахьааицәажәаз сузаарышьҭит, ҳзықәшәаны ҳаҟоу азы ҳаиҭауҳәап ҳәа.
Сина 0. Иҟалеи, Есҳаҟ, аӡәыр шәгәы нирхама?
Есҳаҟ. Аӡәгьы даҳмацәҳаит, аӡәгьы даҳмеисит, аха ҳабыз наҟ инаҳахәладыршьшьит...
Сина 0. Ишԥа, Есҳаҟ, усзеилымкааит?
Есҳаҟ. Ҳабыз иадыруаз аԥсшәа акәын, умбои, ҳмаҭацәа наганы ирзеилымкаауаз бызшәак ала аҵара дҳарҵоит ҳәа иаҿуп. Иззымҵазгьы ашкол иҭцаны, ирыҵаҳәҳәаны иоурышьҭуеит. Абри науасҳәарц саарышьҭит Галау ақалақь абыргцәа. Синаҭ Гәланба аусҳәыс инапы иануп, аԥсуаа днаҳхашшаап, рҳәеит.
Сина 0 (дгыланы даалеи-ҩеины). Ишԥауасҳәари, Есҳаҟ, уара иузымдыруа ҿыцк сызҳәом, уи абызшәа ҳвожд ду ибызшәоуп, уи ақәыӡбара закәаным. Уареи сареи ҳзақәыӡбом. Насгьы, ҳвождцәа рзыҳәан быргцәақәак цәҳауан, рҳәеит... Урҭ уара урыламзар акәхарын, аха урҭ ирзашшны аус сара сҟны инеир, илеиҳәҭахаа иҭаскуеит.
Б а 0 а л (ауадахьынтә ибжьы ааҩуеит). Саб, урҭ урыламкьысын ҳәа уаҳамҳәеи сани сареи!
Есҳаҟ (дыццакны дҩагыло). Уеиласырхеит, саҭамзааит... (Дхьаԥш-кәаԥшуа дцоит).
Сина 0 (ицаз такәаамҭа дишьклаԥшуа, нас даақәҵәиааны иҭаҷкәым раҵәаны аҟыгәҳәа астол инықәкшаны). Сара... сара макьана аҩнаҭа сеиҳабуп, аҩнаҭа мацарагьы акәым, араион дуӡӡа амилициагьы среиҳабуп. Уара, макьана зҵара абжаҿы иҟоу, уани уареи шәеидгыланы шәысҿагылеит. (Еиҭах иҭаҷкәым ықәкшо.) Ианбанӡа ари? Амни, абра иҟаз Есҳаҟгьы ицәҳауаз аҭаҳмадцәа дрылан, уи гәасҭеит иҟазшьақәа рыла. Ианаҭахха иаргьы дысшаҭаӡом. «Ҽыԥхҭи-ҽыԥхҭи еибабыӷуеит» ҳәа абыргцәа рҽеидкыланы ҳвождцәа рыцәҳауа иалагеит.
(Сима ахәыҟаҵарҭахьынтәи дааиуеит, Баҭал – ауадаҟынтәи
Сима (дгәааны). Уара ҳауӷалатит. Есҳаҟ аԥхьа ара ҳанааи шықәсынаҟьак ҳхәыҷы зшьамхы дықәыртәаны акриҿазҵоз дызлаз абыргцәа ирҳәаз ҳәа иуаҳҳәаз наганы иауҳәеит. Ҳара цәгьаҳәаҩыс ҳҟоуҵеит. Ари ауаҩ бырг хазына дшәаҟьаны дхьаԥш-кәаԥшуа дышцаз
умбаӡои? Иагьҭоукыҵәҟьап уара изҳәаз урҭ абыргцәа. Атәым бызшәеи ууаажәлари еихҭнуҵоит. «Атәым арбаӷь аҩнатә арбаӷь дәылнацон» ҳәа иааганы иҳаландырхаз рҳәатәы уацныҟәаны, ууаажәлар рылҵра уаҿуп.
Б а 0 а л. Саб, ари адгьыл аԥсуаа иаҳтәуп, егьырҭ ҳгәыларантәи иааганы индырхеит, иҳәеит, аԥсуа ҳазҭо ҳарҵаҩы.
Сина 0. Убри аԥсуа шәызҭо ихаҭа иоуп иҭактәу, ҳара ҳвожд ду инапаҿы иҟоу ажәларқәа зегьы рахьтә итәыму ҳәа уаҩ дшыҟам ахьизымдыруа азы мацарагьы.
Сима. Арҵаҩы диашоуп, амилаҭқәа зегьы дара рбызшәа рымоуп. Ҳара ҳбызшәа арӡразы аҽа милаҭк ааганы ҳаланырхара иаҿуп. Ҳаргьы «Амшә иакыз, баба иҳәеит» ҳәа ҳтәазаарыма?
Сина 0 (иҽаарԥсыҽны). Сааԥсеит, скарахеит, араҟагьы аҭыӡшәа сашәыргеит. «Аҭыӡшәа ахьыҟоу аҩнаҭаҿы хир зыҟалом» рҳәоит. Сааԥсара сыхьӡеит. Сынкаҳаны сыцәанда ҳәа сыҟоуп. (Ишьҭаларҭа уадахь дҩналоит).
Ахԥатәи асцена
Синаҭраа рынхарҭа ауадақәа. Шьыбжьонуп. Дааиуеит Синаҭ. Аԥышәԥаҵа џарџарқәа иҿоуп ашла рылаԥсаны. Иԥаҵагьы ааигәа ишсам мҩашьо иҟоуп. Амилициа аԥхынтәи рформа ишәуп. Изиацкқәа асаба рықәтата иҟоуп.
Сина 0 (данааҩналалак). Изакәытә ааԥынра мшузеи иҟоу. (Аԥенџьыр днадгыланы.) Ега уааԥсазаргьы Аԥснытәи аԥсабара шәҭыкакаҷра уаннықәԥшлак, уааԥсарақәа наухыҵны ицоит, еиҳаракгьы аизҳара мҩа уанангылоу.
Сима (дишьҭагыланы дааиуеит). Уаргьы уажәоума уанаауа, иацы ашьыжь индәылҵыз?
Сина 0 (дааԥсаны дшыҟоу лирдырырц даақәԥсычҳаны, игәалаҟазаара аарыбзианы). Баргьы уажәоуп банаауа!
Сима. Сара шьыбжьонҳәа аԥсшьаразы сааит. Абиблиотекаҟны аус зуа ес-шьыбжьон сааҭк аҩныҟа аара азин ҳамоуп, уара уоуп аамҭак алхны измам, уахгьыҽынгьы узеиԥшуп.
Сина 0 (игәалаҟазаара еиҳагьы иааиӷьтәны). Сусура ус адыруеит.
Сима. Уааԥсара гәалаҟазарак аҵызбаауеит, арахь иаха ушмыцәаз улақәа ирхыуп.
Сина 0 (иҽаарҟасаны). Ааи, иацы ашьыжь аахыс иахагьы налаҵаны ауаа ҳашрылаз ҳӷьазкит, имариоума араион зегьы аимдара?
Сима. Ҳбиблиотекаҿы иаԥсуаам аҳәсақәа еидыхәыҭхәыҭуа, иааибаргәырӷьалон, изакәу акгьы ҳарҳәомызт, ҿыц ҳәа акрыҟоума, Баҭали сареигьы ҳалагәырӷьарын.
Б а 0 а л (ауадахьынтә дааҩналоит). Еилаҩеиласрак ыҟоуп изакәу саргьы исзеилымкааит? (Иикыу икалам астол инықәиршәуеит).
Сина 0 (икылкааны иԥа дихәаԥшуа). Зынӡа уарԥысӡахазаап, цқьа сухәамԥшижьҭеи. Аха, мшәан, шьыжьӡа сындәылҵуеит, бжеиҳан уахазны ауп сангәарло.
Б а 0 а л. Саб, иусырдыруеит сынтәа аа-класск сышрылго, аԥышәарақәа ҳарҿуп.
Сина 0 (даахәыц-хәыцны). Аҟәаҟа арҵаҩратә ҵараиурҭахь ҳәа ами ишеибаҳҳәахьоу?
Сима. Уаҟа сани саби рҟны дҟалашт, уи иазыԥшуп даргьы.
Сина 0. Иҵара далгаргьы уа Аҟәа ҭыԥк изаҳԥшаап.
Б а 0 а л. Мап, саб, сҵара салгар Мсыгәиӡыхь ақыҭахь, сандуи сабдуи срызцоит, ашкол аҿгьы аусура салагоит, аԥсуа бызшәа арҵаҩыс сҟалароуп.
Сина 0 (ишааицәымыӷхаз иныԥшуа). Избан аԥсуа бызшәа, уажәы имодоу ҳвожд ду ибызшәоуп аԥсуаа ҳзын. Сима (днарыбжьаланы). Уажәы ҳаилажәымгалан, ҳшыбзиоу ҳаҟазааит, абри шьыбжьонтәи аамҭазы. (Баҭал иахь.) Зны уҵара уалгап, нас акы узаҳаӡбап. Аҟәа
уанҭалалак, сани саби уныҟәгара иазыхиоуп.
Сина 0. Ҳәара аҭахыума, урҭ акгьы угрыжьрым.
Сима (лхаҵа иахь). Ааи, аха уахьыҟаз ҳәа акгьы
ҳаумҳәацт.
Б а 0 а л. Ҿыцк ыҟоуп, изакәу ҳауҳәароуп.
Сина 0 (адиуан аҟны днатәо, игәы алаҟаны).
Сызиацкақәа ррыцқьахагьы сышәҭомеи. Ишәасҳәап нас абарҭ спогонқәа ирықәгыло аеҵәа жыцәқәа ҩба-ҩба рымцхәрас хԥа-хԥа рықәгылараны ишыҟоу. Ҳминистр ус иҳәеит.
Сима (дааигәырӷьашәа). Иумҳәо, мшәан, бзиарас иҟалаз.
Б а 0 а л (иан лахь). Уи иахьыӡхои, нана?
Сима. Акрыздыруоу. Уажәы подполковникуп. (Зҵаарала лхаҵа иахь дыԥшуа.) Настәи иахьыӡхои?
Сина 0 (иҽаарџаџашәа). Аполковникра ауп сзықәгәыӷуа.
Б а 0 а л. Иззы, саб, бзиарас иҟоуҵеи?
Сина 0 (адиуан аҟнытә дҩагыло). Ҳаамҭа есымша ҿыцрак-ҿыцрак ҟанаҵоит. Урҭ зегьы бзиароуп измааноу, избанзар, ҳвожд ду иҟынтәи ауп ишаауа. Мшәан, ҳарҭ аԥсуаа ҳазусҭцәада? Ақырҭцәеи ҳареи иаҳзеилымхуа иҳамоузеи, ҳаргьы ҳқырҭцәами азакәан ианаҭахха?
Сима (иааџьашьашәа). Нас, нас?
Сина 0. «Нас» закәыхи, иаци иахеи араион ҳналалан аԥсуаа зегьы рпаспортқәа аарымхны Аҟәаҟа идәықәаҳҵеит.
Сима. Диида, мшәан, аԥсуаа паспорт змам жәлархама?
Сина 0 (даагәамҵшәа). Ибцәажәашьоузеи? Паспорт змам ауаҩы дыббахьоума? «Аԥсуа» ҳәа зну рпаспортқәа рымцхәрас ҳхәыҷқәа аҵара зларҵо абызшәа ишамилаҭу анҵаны апаспорт ҿыцқәа ҟаҵаны иаҳзаарҭиуеит. Ҳаргьы ишаны инараҳҭоит. Абарҭ зегьы сара снапы иануп, аус злаз апаспортқәа рымхра акәын. Уи ҟаҵоуп.
Сима (лӡыӷқәа лнапқәа рыла иаанкыло). Унан! Ашкол, ашколҳҳәахуеит,арахьуара унапалаариараионаҿтәи аԥсуаа раԥсуара ашәҟәы ианухуама? «Збызшәа зҭахым, имилаҭгьы иҭахым» рҳәоит. Иухьзеи абааԥсы?
Сина 0 (игәахы ааиҟәыҷҷаны). Ари араион Қырҭтәыла аҳәаа аҟны излаҟоу ала, дара зларацәахахьоу ала, милаҭла урҭ ртәы ҟаҳҵароуп.
Б а 0 а л. Саб, уара атәым милаҭра удукылахьоума? «Змилаҭ зцәыӡыз ижәларгьы ицәыӡуеит» иҳәеит аԥсуа ҳазҭо ҳарҵаҩы. (Синаҭ ҿиҭӡом).
Сима (Баҭал иахь). Ижәла аҵыхәа ирҵәихьеит, уи иаанагои зугәахәуа?
Сина 0 (Баҭал иахь). Уара иаарласны апаспорт узыҟаҵатәхоит, ужәла аарҵәины инанаҵаны. Иуаҳама?
Б а 0 а л. Ус сара изураны сыҟаӡам, аԥсуа ҳазҭо ҳарҵаҩгьы ижәла имԥсахӡеит.
Сина 0 (игәы иҵаххуа). Уи иаха ипаспортгьы ҳаимҭаӡеит. Уаҵәазы сиԥхьаны сыҟоуп сусҳәарҭахь. Абахҭахь ихы имырхааити.
Сима. Убригьы дузҭакыр, аԥсуаа рҿаԥхьа «ахаҵара» ду ҟауҵеит. Зынӡаск унарылӡаа уцап. Дзыхурҟьозеи аԥсуа арҵаҩы. «Уара иуцәымӷу ауаҩы иҿаҵа шәпоушәа угәы иабоит» акәымзар?
Сина 0 (инацәа дҩахо). Урҭ снарылӡааргьы, сџаџаӡа ауаа снарылагылоит. Ибымбаӡои Ҟаранба ижәла ааирҵәиин, дбаӷьаӡа аус ду днахагылеит.
Б а 0 а л (дгәамҵ-хамҵуа дахьылаҩеиуа). Сара сыжәлагьы сыԥсахуам, аиҳабырагьы сашьҭалом, сара сырҵаҩхоит, аԥсуа бызшәа арҵаҩы сакәхоит. Саб, аԥсуа ҳазҭо данҭаук, сара ашкол сышҭыҵуа удырааит.
Сима (лхаҵа иахь, лыбжьы рдуны). Аеҵәа ҟәазқәа аԥсуаа ирыҭнухырц уаҿуп!
Сина 0 (дҟааны Симеи Баҭали рахь). Иазхоуп шәҩыџьагьы шәаҳәақәа ҭыхны сҿагылара! (Баҭал ихы наиқәкны). Умшәан, дҭаскӡом урҵаҩы. Амала ихала ихы идырышт уашьҭан зны.
Сима, Б а 0 а л (еицырҳәоит). Иазхоуп ужәлар рҿагылара.
(Убри аамҭазы аԥошьҭамҩангаҩ дааиуеит «ателеграмма, ателеграмма!» ҳәа ҿыҭуа. Синаҭ уи днеиԥыланы ателеграмма ааимхны даахынҳәуеит. Аԥошьҭамҩангаҩ дцоит).
Сина 0 (ателеграмма аԥхьара далагоит, Симеи Баҭали ӡырҩуа игылоуп). «Аполковник Синаҭ Гәланбаӡе» (Дааҭгылоит.) Сара макьана сполковникӡамеи! (Аԥхьара иациҵоит.) Иудысныҳәалоит иуоуз аполковникра хьӡы. Уи уанашьоуп иаци иахеи иалагӡаны иноугӡаз адҵа ҳарак азы. Иаарласны Аҟәаҟа уиагахоит. Еиҳау ауаҩдура узыԥшуп. Лавренти Бериа!» (Даанаԥшы-ааԥшуеит. Ибжьгьы изнымкылакәаны иҩҭигоит.) «Кавказ-каҷҷа аԥа хазына, зыӡбахә рымоу Бериа!» (Симеи Баҭали рыхқәа нарыкәарҽны ауадахь иныҩналоит).
Сима (лыҷкәын иахь). Баҭал, угәы ԥумжәан, араҟа ҳазлацәажәо аҵара уцызҵо рахьгьы иумҳәан, ишәарҭоуп. Сара саб амаҵура ҳарак иман, аха иқәра шаҵанамкыцызгьы тәанчара дрышьҭит, уажәы Аԥсны имодахаз абызшәа уздырам ҳәа вбас иҭаны.
Б а 0 а л. Ус акәзар ҟалап, сан
Аԥарда леиуеит.
Аԥшьбатәи асцена
Синаҭ милициа маҭәа ҿыцла деилаҳәаны иусурҭа уадаҟны истол дахатәоуп, аполковник чынқәа ижәҩа иқәуп. Ашәгьы дамысӡакәаны дааҩналоит абырг Есҳаҟ. Уаҳагьы ҿымҭӡакәаны ашьшьыҳәа Синаҭ ишҟа иҿааихоит.
Сина 0 (дҩагыланы, истолгьы дахымҵӡакәаны). Иҟалазеи, Есҳаҟ, улахь еиқәҵаны уҩналеитеи?
Есҳаҟ (илахь еиҵымхӡакәаны). Иҳахьзеи, ҳзыниазеи умҳәои, ҳпаспортқәа ҳамхны ижәгартә еиԥш? Измаанои, ирҳәо ҵабыргыума?
Сина 0. Ирҳәои?
Есҳаҟ (игәахы еиҟәыҷҷо). Шәаԥсуаӡам, шәпаспортқәа ирну иашаӡам, ишәыланхаз рмилаҭла иҟаҵаны ишәзааргоит, рҳәеит.
Сина 0 (иҽаарџьаџьаны). Сара сеиҳабацәа рыдҵа насыгӡоит, шәара араион аиҳабыра ҳадҵа нашәыгӡароуп! Есҳаҟ. Насы ҳабз аԥсышәала имҟәуа иҟашәҵома? Иҭахырҵәар еиӷьуп ҳабызқәа, ахатәы бызшәа аҳәара
азин анамоух.
Сина 0. Агыршәа, абра ишәыланхо рбызшәа – Бериа
ибызшәоуп, ақырҭшәа – Сталин ибызшәоуп. Урҭ абызшәақәа ҳрыгәҭасып ҳәа аума исоуҳәарц угәы иҭоу? Абра иаахтны иуасҳәоит, шықәса наҟьак уҩнаҭаҟны ҭаацәала ҳахьучҳаз азы иҭабуп, аха иумаҳаи исҳәаз. Уца шәҩныҟа. (Есҳаҟ ишьа-ида еибарххо дахьгылоу дҵысуам).
Сина 0 (абырг дахьгылоу даанхазшәа аниба, акнопка днақәыӷәӷәоит. Иааҩналоит ҩыџьа амилициацәа. Иара, урҭ инарыдиҵоит). Абри абырг иҩныҟа амҩа ихашҭит, амашьына днақәыртәаны агәашә днадыргыланы шәхынҳәы.
Аԥарда леиуеит.
Ахәбатәи асцена
Синаҭраа руадақәа. Ихәлахьеит. Азал аҭӡаҟны икыдкнаҳалоуп идуны иҭыхыу иан лпатреҭ. Иара адиуан дықәиоуп ихаҿы инапқәа рыла иҵәахны.
Сина 0 (дҩагыланы даалеиҩеиуеит, нас дааҭгыланы ихы ҩышьҭыхны иан лпатреҭ днахәаԥшуеит). Сан рыцҳа, қьафурак дақәымшәаӡакәаны лынарцә мҩа дықәлеит. Саб имацара ақыҭаҿ даанхеит.
Сима (ахәыҟаҵарҭахьынтә дааиуеит). Угәы зырԥшаазеи, мшәан, ас уцәажәо смаҳацызтеи?
Сина 0. Сабгьы дбыргхеит, саргьы уажәшьҭа сықәрахь снеиуа салагеит.Сабгьы хара дзымцар ҟалоит.
Б а 0 а л (ауадахьынтәи азалахь дааиуеит). Саб, уаб иакәзар узҿу шә-шықәса Анцәа днаишьҭааит, сара аҵара сшалгалак уи иахь сцоит, рҵаҩысгьы аусура салагоит, аха дыԥсыр, уан анышә данаҳҭаз еиԥш, учынқәа ужәҩа иқәырзза аума ушгыло?
Сима (лхаҵа иахь). Убасҟан Баҭал иаасыхҭигазеи уара уҵыхәала. Саб ипагонқәа ықәихааит, ԥхашьароуп ҳәа сцәыҵеиҳаҳауан, уара уеиқәызза угылан.
Б а 0 а л (иаб иахь). Уара иуаҳауамызт акәымзар ацәыҵаҳәацәа уӡбахә акәын ирымаз, ичынқәа ықәызза иан дышԥалхагылоу, рҳәон.
Сина 0 (дгәааны). Иазхоуп аҳәацәара!
Сима (лыҷкәын иахь). Уиламцәажәан уаб. Иан дигәалашәан, илахь еиқәуп.
Сина 0. (илақәа цәыркшаны иԥҳәыс лахь днаԥшуа). Сан дыԥсижьҭеи акыр ҵуеит, ауаҩы аԥсхьаа ҿыц анимоу егьырҭ иԥсцәагьы игәалашәоит. (Нас иԥшәмеи иҷкәыни инеимда-ааимдо дырзыԥшуа.) Бара иахьа аҩны быҟаӡамзи, уара иахьа уангьы уаргьы Аҟәантәи шәанаа аахыс ара шәыҟаӡамзи?
Сима. Сыҟан ара.
Баҭал.Сыҟансаргьы.
Сина 0. Нас уаҳа акгьы шәмаҳаӡеи?
(Арадиодкылага ахькнаҳау ахь ирԥшуа.) Ари иҭыҩуа алахьеиқәҵаратә мелодиагьы шәзеилымкааӡои?
Б а 0 а л (ибжьы ныхҵаны дыччоит). Ҳа-ҳа-ҳа!
Сима. Уи дызгәырҩо шәшыҟоу еиԥш, дызшәиуагьы ыҟоуп. Убри азы ауп залаҿаҳамҭуа. Аҟәантәи ҳзаазгьы Баҭалраа иахьа убри азы аҵара мҩаԥырымгаӡеит азоуп.
Сина 0 (иҽхыршәааны). Ҳвожд ду иԥсра згәы иалымсыз шәареи аҽа ԥыҭҩыки роуп. Баҭал иакәзар «ҳа-ҳа-ҳа!» иҳәоит.
Б а 0 а л. Ҳабыз ҳҿызхырц иаҿу рахьтә аҽаӡәгьы дынханы дыҟоуп.
Сина 0 (ибжьы ырымҽыӷны). Убжьы сумырҳан. Иахьа ашьыжь Сталин ду дшыԥсыз ансаҳа сҽысшьыр ада моу сымамкәаны сшыгәаҭеиуаз иҽхырччо дааҩналеит ааигәа ара Аҟәантәи аусуразы Галауҟа исзынарышьҭыз алеитенант Абгарба. Ҳвожд иԥсра дахыччеит. Уи ашьҭахь Аҟәаҟа санца, ҳминистр ианиасҳәа, арапорт сирҩит. Иара диԥхьаны дааганы абахҭа дынҭаирԥалеит. (Баҭал иахь.) Убама уажә иҟоуҵаз закәытә шьаусу.
Сима (лыҷкәын иахь). Уца ууадахь, Баҭал, мамзар уаргьы саргьы ҳҭеикуеит.
Сина 0 (дгәамҵуа). Баҭал Аҟәаҟа аҵарахьы дцеижьҭеи, баргьы уахь бцаны бидтәалоижьҭеи шәыбзқәа шәҿыҵны шәыҟоуп. Уи збоит уажәы ара шәахьааиз. Иазхоуп. Шәышьҭыбжь уаҳа исышәмырҳан, уа Аҟәа шәахьыҟонтәигьы. Сара иаарласны Аҟәаҟа сиаргоит, еиҳау ҭыԥк сзыԥшуижьҭеи иҵуазеи. Уа сҟалар шәыбзқәа ааҭаскып. Иахьа ҳминистр ҭелла сеиҭақәиргәыӷит ҭыԥ ҳаракык. Иасҳәеит сара Аҟәа исымоу ԥыхьаӡатәи суада хәыҷқәа шракәу. Иара, ауада ҭбаақәагьы срықәиргәыӷит.
Афбатәи асцена
Синаҭ иусурҭа ауада. Иара истол дахатәоуп илахь иқәыжьны.
Сина 0 (истол даахыҵны, ихы иқәыжь длеиҩеиуа). Изакәызеи, мшәан иҟоу? Аамҭа зынӡаск иааҳәыма Сталин данԥсы, Бериа ианихабга? Хымш Аҟәатәи афилармониаҿы Бериа изкны ирҳәоз зегьы ҵабыргума? Исаҳауазеи, мшәан? Ирҳәо иалагеит «аԥсуаа иакәымкәаны ирызныҟәозаарын, рыбз рҿыхны аҽа бызшәак ала аҵара дырҵара иахьаҿыз иашамызт, аӡы ахьышьҭрахь игьежьуеит ҳәа, рбызшәала аҵарагьы иаладыргоит» ҳәа. «Кавказ-каҷҷа аԥа хазына» абраҟа харак идуп ҳәа сгәы иаанагом. Доурышьҭуама, мшәан, Сталин данԥсы зыҽхырччо сара сҟны иҩналаз алеитенанат Абгарба? Дааҩналарушь уажәы сыхәламшәа ҵикаарц? (Иҿыҵаӡгьы аҟәырҟәырҳәа инылбааидоит.) Макьана сыхәламшәа еибгоуп! (Убри аамҭазы аҭел абжьы ныхҵаны игоит. Дааццакны днеины атрубка аашьҭихуеит.) Сӡырҩуеит.
Абжьы (ԥҳәыс бжьуп). Аҟәантәи ауп... аминистр дшәыԥхьоит, иаарласны шәааи!
Сина 0. Барбан изҳәо? Ииамзе бакәӡами, ҳминистр имаӡаныҟәгаҩ? Быбжьы зеицакхазеи?
Абжьы. Уи сакәӡам... аминистр ҿыц имаӡаныҟәгаҩ Мрамза соуп!
Сина 0 (дааҿаҳа-ҿасны). Ҳм-мм... (Атрубка шықәылҵаз мҩашьо «куу-куу» ҳәа абжьы ҭыҩуа иалагоит. Зны инарҳәы-аарҳәуа атрубка дҭаԥшуеит, нас ашьшьыҳәа инықәиҵоит).
Аԥарда леиуеит.
Абжьбатәи асцена
Синаҭ Аҟәатәи иуада хәыҷқәа. Шьыжьуп. Иара ихы инапқәа наҵыргәаны, аҭуан даҵаԥшуа дышьҭоуп. Игылахьаз Сима дааҩналоит аусурахь дцарц лҽеилаҳәаны.
Сима. Сара сцеит усура. Ухәы ҟаҵаны иқәгылоуп, угылаанӡа ихьшәашәаргьы, уусура уамырхижьҭеи амаҵурҭа атәы уҵеит, ухәы ааурԥхап.
Сина 0 (инапқәа ихы иааҵхны). Баҭал ԥхыӡла дызбон иаха, умааижьҭеи иҵуазеи, ҳәа даныскӡа, лассы снеиуеит, иҳәеит.
Сима. Ҳ-Баҭал дхазынаха иӡбахә ааҩуеит Мсыгәиӡыхьынтәи, иреиӷьу арҵаҩы ҳәа уажәааигәа агазеҭ дахьанылаз ада уаҳа иаҳҭахузеи. Иабдугьы илабашьа кны дахьнеилакгьы имаҭа дилаҽхәозаап. Ус саҳалоит.
(Сима лышьҭахьҟа ашә ныдҵаны дцоит. Синаҭ дгыланы иҿи-инапи аниӡәӡәа, ашафинер аартны иреиӷьу имаҭәақәа рыла иҽеилеиҳәоит. Урҭ ирывакнаҳаз, аполковник ичынқәа зқәыз ишьнел илақәа ҭраа днахәаԥшуеит. Нас уа днаԥырҵны даалеиҩеиуеит. Ашла злаԥсаз иԥышәԥаҵақәа џарџаруа, ихахәы еилшәарак амаӡамкәаны, игәчамақәа ҭбааӡа атримо ахь днеины асаркьа днанԥшылоит. Нас ашафинер ахы иқәыз имилициа хылԥа илаԥш нақәшәоит, днеины инеихаҵаны асаркьахь дааиуеит).
Сина 0 (иҽааиҵыхны асаркьа днадгыланы). Сзакәыз анаџьалбеит, абри схасҵарц азин ансымаз! (Ихылԥа аҭыԥахь инықәҵаны, ишьҭахь ашә цаԥхала инаркны дындәылҵуеит. Дышнеиуа дааҭгылоит.) Сышԥаидикылари уи аиҳаб ҿыц. Уара уҟынтәи абжьагара соурц сааит сҳәап, аха нас? (Абас дышхәыцуа Аиҳабыра рҩны аҟны днеиуеит. Дзызнеиз иҟны ашә дасны днҩналоит.) Мшыбзиақәа!
Аиҳабҿыц (дихаҵгыланы днеиԥыло). Бзиала уаабеит! (Инапы имихуеит.) Утәа! (Дахьтәаша наиирбоит).
Сина 0 (ауаа рахь). Ибзианы сидикылеит.
Аиҳабҿыц (истол днахатәаны). Сузыӡырҩуеит. Сина 0. Сара... Сара Синаҭ Гәланба соуп, амилициа
аполковник, Галау араион аҟны амилициа реиҳабыс иҟаз... ԥыхьа... Схы сақәиҭыртәит, атәанчарахьы макьана сықәра шаҵанамкуагьы.
Аиҳабҿыц. Исаҳахьеит уӡбахә... Сызлаухәарҭахарызеи?
Сина 0. Абжьагарак сышәҭап ҳәа сааит... Иҟоу уи ауп... спаспорт сыԥсахырц сҭахыуп... даҽакала иуҳәозар, ԥыхьатәи сыжәла иашаҵәҟьахь ииазгарц сҭахыуп.
Аиҳаб ҿыц.Ԥыхьаиужәлаз?
Сина 0. Гәланба!
Аиҳаб ҿыц.Уажәы?
Сина 0. Гәланбаӡе... Усҟан исдырԥсахит... Амилициа
аҟәша аиҳабыс сандәықәырҵоз... Ҟаранба, усҟан Ҟаранбаӡе ҳәа иҟазҵахьаз иҟны сааины абжьагара санаҳәа, иудыргалаз бзиоуп, иҳәеит. Уажәы сыжәлаҵәҟьазы абжьагара саҳәоит шәара шәҟнытә...
Аиҳаб ҿыц.Уҭаацәароума?
Сина 0. Ааи.
Аиҳаб ҿыц.Уԥшәмалпаспортишԥану?
Сина 0. Гәланба ҳәа.
Аиҳаб ҿыц.Ишәыхшаз?
Сина 0. Ҷкәынак дҳамоуп, Гәланба ҳәа дануп,
ақыҭаҿы иабду иҟны дыҟоуп, ашкол аҟны аԥсуа бызшәа риҭоит.
Аиҳабҿыц (игәы ишахәаз удырратә ихаҿы ааихаччоит). Иуабжьазго уи ауп, уараӡәк узын аԥсуаа акгьы ҳахьуам, иужәлоуҵаз ишыҟоу иҟазааит.
(Синаҭ уа ддәылҵны, ихы иқәыжь, иқәшәацәгьаха аулица даныланы иҩныҟа ихы ирхоит. Зышә ыҵарбаҟа иаркыу иуадаҿы даннеилак, цаԥхала иаартны дныҩналоит).
Сина 0 (аԥхьатәи ауадаҟны даангыланы днаԥшыааԥшуа). Иабаҟоу суаажәлар? Сима! Сима уажәыгьы бмааӡаци аусурахьынтәи? Сыҷкәын Баҭал!.. Сыҷкәын заҵә Баҭал!.. Ҳаухашҭӡама, умааижьҭеи иҵуазеи?! (Егьи ауада днҩналаны иҩнапык рыла ихы еимлагәа икуеит.) Сызусҭада сара? Аполковник? Мап, мап. Уи ачын абна ашафинер иҭакнаҳау сышьнел ажәҩақәа ирыдӡахылоуп, уажәшьҭа сара сзын акымзарак иаԥсаӡам. Заҟа уахи-ҽни смыцәаӡакәаны аус зуаз убри ачын аҟынӡа снаӡарц азын? Ааи, ачынгьы сашьҭан, аха сыуаажәларгьы рымҵаз зурц саҿын. (Иҽаариашаны, иџьыбақәа инапқәа нарҭакны аԥхьатәи ауадахь днеины ахьышәҭ-хьышәҭ ҳәа даалеиҩеиуеит.) Ааи, ажәлар рымаҵ зуан!.. (Иџьыбақәа инапқәа аарҭыганы Баҭал ипатреҭ ахькнаҳау днадгыланы дахәаԥшуеит.) Иахыуҳәаауазеи нас, уара? Счынқәа ирызҳауан уара ишузҳауаз аиԥшҵәҟьа! Харак сыдуҵарц уҭахушәа ауп улахь ҵырҟәыҿшәа ушсыхәаԥшуа. Уара уажәы уахьырҵаҩу, сара сахьиз ақыҭауаагьы рымаҵ зухьеит. Сқыҭа, сҳабла, сҵарахьы сыхнымҳәӡакәан хантәаҩыс сырзымаагылеи? Сишь. Рышьҭахь зсеиадырхазеи, мшәан, нас. Асҭаршын, саншьа Сеилаҳ дызфаз Чаҳмаҭ Ҭарлышбеи сареи ргәараҭақәа ҳанырзааигәахалак, ишәа-ӡыӡо изалагоз, мшәан, усҟан?.. Ах, урҭ ахәашақәа... Ҳқыҭа иалганы «ажәлар раӷацәа» ҳәа араион ахьынтәи ирышьҭаланы иаауаз ирыҭаны иандәықәаҳҵоз ахәашақәа, саншьа Сеилаҳ акрихаразар аҳа акгьы рхараӡамзаарын... Баша рыԥсы иаԥҳархон ҳаиҳабырагьы ҳаргьы ҳаицхырааны... Сара издыргәышьоз усҟан... Убри азы акәын ҳқыҭауаа ҳзырҭахымыз Чаҳмаҭ ҵашшалагьы саргьы. (Ибжьы еиҳа инаҳаракны.) Аха уи ашьҭахь, сара ҳаԥсадгьыл сыхьчон хацәнмырха... (Икылкааны Баҭал ипатреҭ дахәаԥшуа.) Ашьа касҭәеит... Иззы? Суаажәлар рзы!.. Амилициа рҟны акәзар, схы аџьыка ықәсхит. Насы
исаҭәаӡамзи аполковникра? Иуаҭәан уҳәама? Исаҭәан, ааи! (Ихы ааларҟәшәа даахәыцны.) Зымаҵ зуадаз, мшәан, уаҟа? Галау араионаа рымаҵ зымуази? Амилициа реиҳабыс уахь сызлацеи, мшәан? Аҭырқәцәеи аурымцәеи анахыргоз Аҟәа ақалақьи араиони рҟны иаасырԥшыз аусура бзиа иабзоураны ами? Уи мацарагьы сыхәаӡомызт сыжәла еиҭасымкызҭгьы. (Ихы дҩаханы Баҭал ипатреҭ дахәаԥшуеит.) Угәы иалои нас, Баҭал? Уаҟа аполковникра ахьсоузгьы саҽԥнышәкылеит уангьы уаргьы усҟан... Избан?.. Ус хьанҭа дуун Галау араион иқәынхоз аԥсуаа уахык иалагӡаны рпаспортқәа рымхны, мызкы аҩныҵҟала милаҭс изеиуаз акәымкәаны аҽа милаҭқәоушәа иҭаҩны рыҭара. (Нас даахьаҳәны даалеиҩеиуеит.) Мшәан, сара сызусҭада? (Дааҭгылоит.) Сара саԥсуоуп... Сыжәлар рымаҵ зуан. Ааи, аха ишԥа? Ирзыҟасҵазеи? (Баҭал ипатреҭ ахь деиҭанеиуеит.) Сара исҳәо сымаӡамшәа убома? Уажәшьҭа аԥсшьара азин сымаӡами? Исымоуп. (Даақәҵәиаауеит.) Сцап аԥсшьара зҽаԥсазтәыз рԥсы ахьыршьо амшын аԥшаҳәахьы. (Дындәылҟьаны дышцо убарҭоуп, ишлиапа ихыхуа-ихаҵо днеиуеит).
Аԥарда леиуеит Ааабатәи асцена
Аҟәа ақалақь амшын аԥшаҳәа. Гәыԥ-гәыԥла ана-ара итәоуп ԥсшьара ицахьеит ззугәахәша ауаа. Џьоукы адомино, ашашка, ашахмат ирысуеит, џьоук ус иеицәажәоит. Синаҭ инапқәа ишьҭахь иҟаҵаны ашьшьыҳәа гәыԥк ахьтәаз ахь иҿынеихоит. Урҭ рахь днеиаанӡа иидырқәо хаҿқәак ибоит инаивс-ааивсуа рҟынтә, аха иара дааҭгыло даналагалак, дара
рылаԥшқәа наиҟәҟьаны инаивсуеит. Дааигәаӡаны дааивсуеит амилициа рчынуаҩыкгьы, иара Галау амилициа реиҳабыс аус аниуаз иара инапаҵаҟа аус зуаз, аха уигьы илақәа цәыркшаны, Синаҭ зынӡаск димбаӡацызшәа дивҟьоит. Синаҭ уи днаиацәажәарц днаишьҭалоит, аха егьи дагьхьамԥшӡакәаны дицәцоит. Ихы ззырханы днеиуаз данырзааигәаха, аҟыԥыҳәа даангылоит, ихаҿгьы еихаччо дааҟалоит, инапқәагьы ааирџаџоит, иҷкәын Баҭал имышәхәы казыԥсахьаз, иара инапала иахигаз иуа ду Еуан Пантулиди уа дышрылатәаз анибалак.
Сина 0 (ихала даацәажәаны). Еуан уарамыжда, ухынҳәижьҭеигьы убара ҳзымнеитеи Симеи сареи. (Уахь ишьаҿақәа ааирццакуеит, днеины дааигәыдиҳәҳәаларц шакәу инырԥшуа. Данынархагыла Еуан ихы дҩаханы иааиз днаиҵаԥшуеит, нас абӷьааҳәа ихы наиқәыжьны адомино акыу ҳәа инықәикшоит).
Сина 0 (уи игәыдыҳәҳәалара иҽазырхио, дычча-ччо.) Сузымдырӡеи, уанаџьалымбеит, Еуан?!
(Еуан ҽмырҳа ҟаҵаны дтәоуп, адомино ицасуаз рыхқәа рҵысуа инеихәаԥшы-ааихәаԥшуеит «дабатәи хагоу иааины иаҳхагыло» шыргәахәуа мҩашьо. Синаҭ такәаамҭа дгыланы Еуан дизыԥшуеит, нас дмишәанмишәануа даахынҳәны иҿынеихоит).
Еуан («ҭфу» ҳәангьы днаишьклажьцәаны). Ала аԥынҵа икылҟьаз. (Синаҭ уи ииҳәаз шиаҳаз мҩашьо дааҭрысны дааҭгылоит. Нас дхыҟә-хыҟәуа, аҽагәыԥҩык ахьтәоу днарыдгылоит).
Сина 0. Уаргьы ара уҟоума, Едгьы?! (Итәоу абаргцәа руаӡәк ижәҩа инапы нықәиҵоит. Уи Синаҭ днаиҵаԥшны, илақәа рыцәгьаны дааимданы ицтәақәо рахь ацәажәара далагоит. Синаҭ урҭ дрыдҵны иҿынеихоит).
Едгьы (илакҭацәгьа Синаҭ изыршәуа). Саб ишьа зымпыҵататоу!.. (Синаҭ днаскьахьаны еиԥш Едгьы ииҳәаз аниаҳа даауалыуашоит).
Сина 0 (даанымгылаӡакәаны дышцо). Едгьы уарамыжда, уаб сара дысмырӡӡеит. Ҳқыҭан хантәаҩыс сызлаҟаз ала, сара снапала ддырӡит... (Синаҭ дышнеиуа иаԥхьаҟа дааиуеит дныгәнысуа, алаба наиҵаргәо ҭаҳмадак ибӷа ырхәаны. Синаҭ уи дааигәыдиҳәҳәаларц инапқәа рџаџаны днеиԥыххылоит.) Есҳаҟ! Есҳаҟ усымбеижьҭеи угәхьаазгоит, раԥхьаӡа Галау ақалақь аҟны саннеи сыздызкылаз Есҳаҟ!
Есҳаҟ (иацәажәаз днаиҵаԥшын, ибжьы қыџьқыџьуа). Усҭыҳә, усҭыҳә, мшәан, усыдызцалазеи?!.
Сина 0. Есҳаҟ! Есҳаҟ, мшәан, ари сара сами Синаҭ Гәланба!
Есҳаҟ (заҟа илшоз ала ирццакны диԥырҵуа). Ҭфу, аԥсахҩы аԥсцәеирымга!
Сина 0 (дааҭгыланы ихала дцәажәоит). Галау ақалақь аҟны аԥсуаа рпаспортқәа рымхны, рмилаҭ ԥсахны изну апаспортқәа анраҳҭа, уара утәы ааганы саԥхьа астол иқәыжьны уцеит. Уи сара исыӡбыз акәӡам, исдырҟаҵон, уарамыжда!.. (Синаҭ абри ашьҭахь ишьаҿақәа ырццакны иҿынеихоит, дагьазааигәахоит «Акафе» ҳәа зну амшын ахықәаны адәҳәыԥш аҟны игылоу акакалкырҭа. Акакалкырҭа иаадәылҵны, ижәны ишыҟоу мҩашьо, аиҿыхара иалагоит арԥарцәақәак. Синаҭ исааҭ днахәаԥшны даанаԥшы-ааԥшуеит). Асааҭ фба ҟамлаӡацт, аусура мышха арҭ зҿу закәызеи? Изусҭцәада? (Дара рахь дыццакуеит иеимирпырц шакәу мҩашьо. Уи аамҭазы дара напышьашәала иеилалоит. Иара ибжьы нҭигоит).
Шәеимпы!
(Уи заҳаз аисра рацәак зҽаламгалаӡакәаны игылаз арԥыс Синаҭ дааиԥыххыланы иԥынҵа акьатрацәра иҩнацәкьарак инарыбжьакны иааирҵысҵысуеит. Нас ибжьы ныхҵаны «уԥсы ааухсыршәап» ҳәа диқәмақаруеит).
Сина 0 (ижәҩақәа анҟ-ааҟ днарықәԥшны, ибжьы қыџьқыџьуа). Счынқәа!.. Счынқәа!..
(Дхыԥхыԥуа иуадақәа рахь иҿынеихоит. Уа данааи дҳақь-ԥсықьуа ашафинер ашә ааимԥааны, аполковник чынқәа зқәыу ишьнел аакынԥааны ижәҩа инҭарԥаны, имаӷрақәа нкылдо аԥшаҳәахьы дыҭрысны ддәықәлоит. Иеиқәеи икьаҿи урҭ ирнымаалоз ишьнели збоз амҩасҩцәа ааҭгыланы инеизыԥшуеит. Аисра ахьыҟалаз даннеи уа уаҩ дыҟаӡам. Даанаԥшы-ааԥшны ишьнел аҳәынҵәрақәа ааибаркны аԥшаҳәа днавалоит. Ауаа зегьы иара изхьаԥшуеит. Ицәа дҭаӡыӡо далагоит).
Ирҭахыузеи, мшәан, абарҭ сара сҿы?
(Абарҭқәа рышьҭахь дааҭгылоит. Ауаа зегьы иара дырдыруаны, изыҵҟьарц изыҭрысуазшәа ибоит? «Аҭиҩы!». «Аԥсахҩы!», «Ашьажәҩы!» «Зыжәлар рпаспортқәа еицазкыз!» Арҭ ажәа ҿаасҭақәа ддыруалуашоит. Ус шьоукы «Ҭфу!» ҳәа инаиқәжьцәаны инеиԥырҵызшәа ибоит. Дааҭгылоит).
Мшәан, сара схаҵаӡами?
(Наҟ-ааҟ ижәҩақәа днарықәԥшуеит. Нас иҽаариашаны ихы шьҭкәыцәаа даагылоит. Иара ихала даацәажәоит).
Атақси сҭахыуп, атақси! Сыҷкәын Баҭал иаарласны снеиуеит ҳәа ааимыцҳахьаз, даазаап, аҩны дысзыԥшуп. Дшыгәхьаазгаз идыруоушь? (Инапы насҭха игылоу аҵла хыжәжәарахь инаирххоит.) Аа, абнахьхьи инеиуа иакәӡами, мшәан, ирласны аҩныҟа уца, Баҭал дааны дузыԥшуп ҳәа сазҳәаз?
(Иаԥхьаҟа насҭхашәа ҩыџьа амилициа ҿарацәа шааиуа ибоит, ибжьы аарымҽыӷны дара рахь адҵа ҟаиҵоит).
Шәуаӡәк шәнаҵҟьаны шәцаны атақси сызнышәкыл!
(Азныказы ршьапқәа неидыԥсаланы, ииашахәҵәаӡа иаагыланы, рнапқәа рыхқәа инарыдыркылоит, аха нас руаӡәык аҟырҟырҳәа даамхаччоит. Рнапқәагьы ларышьҭуеит).
Руаӡәк. Уара ари аԥхьан ашьнел ишәӡамызт, уажә иабааигеи? Арахь ишлиапа қәацәӡа ихагылоуп.
Сина 0 (ишимчу дҟааны). Смир-рнаа! (Амилициацәа еибарччо иниасны ицоит. Иара ишьнел аҳәынҵәрақәа
еибартны иџьыба ачабра ҭыганы илхәаҭа ицо аԥхӡы иҿықәирбоит).
Неиааиҩык. Уанаџьалбеит, умшеики, ушьнел ааушәухыр. Арахь укәаԥӡа уеилаҳәоупеи!
Сина 0 (анаиааиҩы ииҳәаз имырҳаӡакәаны иаԥхьаҟа иааиуа ахаҵа днеиԥыххалоит. Уи дааҭгылоит). Атақси сахыццакуеит. Сыҷкәын Баҭал дааны аҩны дысзыԥшуп... Сԥарақәа сандәылҵуаз ашифонер ахы исцәықәхеит... Уаҵәы иузаазгоит... Исыҭ!.. Исцәынхеит, мшәан, исҳәо умаҳауеи?! (Ахаҵа иџьашьаны аполковник чын зманы иааидгылаз ихы инаркны ишьапқәа рҟынӡа лаԥшыла дааимидоит).
Аха 7 а (ииҳәара цқьа иҿамшәо). Ааи, аха ашлиапеи, акостиуми, ашьапымаҭәа ҵаӷақәеи рыла уеибыҭоуп, нас арҭ апогонқәа зхьынҳалоу ашьнел абоуҭахыу, ашора улаҵанҵәа умцеи. (Иџьыба дынҭаланы аҿырпы ааҭыганы инапы инаниԥсаларц инаирххоны аамҭазы, ԥҳәыск дыҩны дшаауаз мҩашьо, дҳақьԥсықьуа даарыбжьаххуеит).
Сима (аҿырпы рхханы изкыз ахаҵа инапы днахо). Саҭамзааит! (Лхаҵа иахь дныҩныҵәаауеит.) Уеилагама, Синаҭ! (Лхы аҩада иҩышьҭыхны.) «Ауаҩагара аҿаԥхьа Анцәагьы дымчыдахоит» рҳәоит, аха Анцәа уаҳзылԥха, аҩсҭаа ҳаиҿоумҵан!
Сина 0 (ахаҵа иахь). Сыԥшәма лоуп, илуам умбои, аҿырпы умсхыр... Ашафинер аханы исцәықәхан...
Сима (дааӷьаҵәыӷьаҵәны). Ари иухарԥоу закәи аҭакарха. Анцәа зылԥха ҳаура?! Аусурантәи сшаауаз сылаԥш уҵамшәазҭгьы амни ахаҵа иҿаԥхьа аԥхашьара ду ҟаумҵози? Дурԥхашьеит уҷкәын заҵә Баҭал! (Инеималҭәоит).
Сина 0 (днапырхахо). Баҭал дмааи, Баҭал аҩны даҳзыԥшуп... Атақси сахыццакуеит...
Сима (лылаӷырӡқәа рыцқьо). Баҭал дмааӡеит. Сара сҿы дыҟан иаҳзиҩыз ақьаад бӷьыц сызназгаз, аус
ицызуа рҵаҩык. Егьи амчыбжь азы снеиуеит ҳәа ааицҳаит. Икалкало ушьнел ажәҩақәа ирхьынҳалоу ачынқәа ма иқәхындаз. Ҳашԥаурԥхашьеи анаԥшҩцәа рыгәҭа?
Сина 0 (днапырхахо). Атақси... Атақсиқәа абабжьаӡи? Иабаҟоу снапаҵаҟа аус зуа Галау амилициа аусзҩцәа?! Сыԥшәмеи сареи ҳахьгылоу рымбаӡои, атақси ҳаздырхиарауазеи! (Иԥшәма лахь.) Аа, ббома, атақси ҳаузҭгьы ҳамцахьазаарызи! Аа, дааиуеит уажәы, иҵаргәоу алабала дсысуеит Есҳаҟ. Галаунтәи Аҟәаҟа иааз Есҳаҟ! Быԥши, быԥши, уи ишьҭархх, илақәа рыцәгьо иҭаҷкәымқәа раҵәо дахьаауа ҳаҷкәын имышәхәы казыԥсаз Еуан Пантулиди! Дысҿасырц иҭахыуп. Амилициа ҿарацәа иԥхеибаҵа иаауеит: «Смиррноо!» абас срыҵамыҳәҳәар исеисырц ргәы иҭоуп. Урҭ ахадара рызҭо дыббома нахьхьиӡа иаацәырҵыз Сталин ду данԥсыз дахьыччаз азы зыцәгьа ҳәаны иҭаскыз алеитенант? Убриҵәҟьагьы счын ҳарак агәхьаа мыкӡакәаны дсыжәларц даауеит...
Сима (длаӷырӡышо ишьнел ааишәыхны, ачынқәа ҵәаххартә аиԥш, иааиларкәымпылны иаалҩыҵралкуеит, егьи лнапала имахәар нҭарсны длыма дындәықәлоит). Уарамыжда, аамҭа цәгьа шасыс уаман, уи иунарҟаҵаз ацәгьарақәа ухы ашьа еизнаркәкәама?
Сина 0 (иҽлымхуа). Дабацеи, мшәан, ани ахаҵа, аҿырпы сызҭоз, атақси ахә сызҭоз?!
Сима (лылаӷырӡқәа аарыцқьашәа). Уарамыжда, уџьыба иҭаӡами аԥара? (Икьаҿ аџьыба лнапы ахьынҭылшьуа ақьаад ԥара ааҭылгоит.) Уарамыжда, уласны уаала, амра ҭашәоит... уаала, абааԥсы... ашәаԥшь ҟаԥшьӡа ихылахьеит, умбои, амраҭашәарахь... ирласны аҩныҟа ҳцароуп... Иаҳцәыхәлоит...
Сина 0 (дааҭгыланы мраҭашәарахь дыԥшуа). Маап! Ибымбаӡеит... ашәаԥшь шԥаҟаԥшьу... беилагазар? Ашәаԥшь алаҳәахӡы аиԥш иеиқәаҵәоуп... иббаӡом
бара... Аа, быԥши, ицәышхеит... Аа, быԥши, быԥши, ииаҵәахеит... иаха иаажәыз акаҳуа аԥшшәы аанахәара иаҿуп... Сара зегь збоит... бара иббаӡом... Арҭ исысырц иаауа зегьы рыжәҩа еибырҭеит. Быԥши иахьаауа амилициа ҿарацәа, дахьыччаз азы иҭаскыз алеитенант дрыуп. Уи ичынқәа ықәрымхӡеи, мшәан? Едгьы, Едгьы, Мсыгәиӡыхь аҿтәи ҳгәыла Едгьы, Есҳаҟ дыбӷарҳәҳәо исыжәларц иаауа дахьрышьҭоу иаргьы дызицузеи?
Сима (лылаӷырӡқәа рыцқьо). Уарамыжда, аамҭа ауаҩышас уакәын усҟан, уажәы урҭ зегьы ухы иҭапапеит... (Имахәар кны дихо.) Уааласы, уаала, уаала аҩныҟа... ихәлоит...
Сина 0 (амраҭашәарахь инапы рххо). Иббаӡом... бара акгьы ббаӡом... Ихәлома, бымбаӡои, ашәаԥшь ҟаԥшьӡа иаацәырҵит... Амра ауп иеилагаз, амраҭашәарахьынтә агылара иаҿуп... Аӡаӡа ԥуа даауеит, бымбои, Еуан Пантулиди, ицрыԥсса ицуп Аҟәатәи аурымқәа зегьы, ихынҳәызаап... (Днаҳәыааҳәуа.) Иҳакәшазар ҟалап урҭ, ҳашьҭы... ҳашьҭы... Аа, ббома амрагьы шкәакәахеит, аԥшшәы ахҟьаны иҟәашӡа иҟалеит... Ҳыҳ. Бара иббаӡом... Амра иахьзеи зырҳәа, изыршкәакәазеи?
Сима (лылаӷырӡқәа рыцқьо). Уарамыжда «Агаӡа инапала амаҭ идыркуан» ҳәа унапала ууаажәлар ԥхасҭартәуан, уажәы ууаажәлар рзын амра шашаӡа иуаркалеиуа ианаацәырҵ, уара узын аԥшшәы ацәыӡит, ишкәакәахеит..
(Дихоит, дихоит аҩныҟа дылгарц). Аԥарда
Хә-сахьак змоу адрама
Иалоу ауаа:
Атәыла ахада – иуаҩыбжара дахысхьеит Аҩныҵҟатәи аусқәа рминистр
Актәи а сахьа
Уада ҭбааҭыцәк аҟны истол дахатәоуп атәыла ахада. Уи ауада инавакны иҟоу уадақәак рҟны аӡәаӡәала итәоп аминистрцәа. Араионтә администрациақәа рқыҭанхамҩатә усбарҭақәа реиҳабацәа уадак аҟны рыстолқәа ирхатәоуп. Атәылахьчареи аҩныҵҟатәии рминистрцәа ргенералтә чынқәа цырцыруеит.
Атәыла ахада (дгыланыинапқәаишьҭахьҟа иҟаҵаны длеиҩеиуеит). Абарҭ ауадақәа ҳрҩнатәеижьҭеи иҵуазеи. Адгьыл ҳшьапқәа нықәҳаргыландаз ҳәа ҳаҟоуп, аха иауам. Қарҭтәи адгьыл ҳшьапы акуам. Насгьы ҳазҭахыда? Аԥсуаа Аԥсны ҳанықәырца нахыс Қырҭтәылагьы ҳатахымкәаны Аԥсынтәылагь ҳала иамбаӡо абра ҳақәхеит. Аԥснытәи автаномтә Республика ахада ҳәа сыхьӡырҵеит. Иабаҟо ахадара ззызуа Аԥснытәи автономиа? Автономиас иҳамоу абри сзыҩнагылоу ауадеи, егьырҭ аминистырцәа ҳәа ҳзышьҭои амаҵзура иалоуи ртәарҭа ауадақәеи заҵәык роуп. Нас абри аума тәылас сара сзеиҳабу? (Астол даадгыланы инапы нықәиқшоит.) Иранасыжьуам аԥсуаа рыдгьыл ҳақәцаны Қырҭтәыла ҳахьалары-жьыз. Мшәан абас ҳахьырц азы акәзма Қырҭтәыла Аԥсны иабашьырц анаԥшьырга Аԥсны инхоз қырҭуагьы, гыруагьы, шәаныуагьы ҳаицҿакны ҳазрывагылаз? Ҳаҳәсақәа аџьырмыкь аҿтәи ашәҭҭирҭа акы ықәымкәаны зегьы аархәеит ақырҭуа ари атанқкәеи ирԥыргаларц. Уажәы аԥсуаа ҳандыршә, ампыл амба иҭамшәаӡакәаны иахууааны ицаз еиԥш, Егры аӡиас ҳахыууааны ҳцеит. Иагьыҟаҳҵеит атәыла “Аԥснытәи автономтә Республика” ҳәа нахьыӡҵаны. Унахәаԥшыр анапхгаҩцәа ахьтәоу уадақәак роуп зынӡа иаҵанакуа.
Атәылахьчара аминистр Ақыҭанхамҩа аминистр Ахәҳахәҭра аминистр
Акультура аминистр
Асоциалтә еиқәыршәара аминистр
Иеиуеиԥшым ақәрақәа
рымоуп
Ақыҭанхамҩатә усбарҭақәа реиҳабацәа – руаҩыбжарахь имнеиӡацт.
Алаԥшхызаҩ Амаӡаныҟәгаҩ ԥҳәыс –
руаҩыбжараҿ иҟоуп.
Ҳахьындәылҵуа зегьы Қырҭ-тәылоуп, ҳзыҩнатәо ауадақәа заҵәык Аԥснытәи Автономиа акәхеит. Ҳыҳы-ҳы! Сзырыччозеи, мшәан, аӡы иаго дыччон ҳәа. Сыччеит, избанзар атрагьедиа анкомедиахалак уарыччоит. Иранасы-жьуам аԥсуаа. Срыжәлоит. Срыжәлоит ар сыманы. (Еиҭах астол иҭаҷкәым ықәиқшоит.) Уабаҟоу ҳтәылахьчара аминистр?
Атәылахьчара аминистр (иуада ддәылҟьаны дааҩналоит). Сузыӡырыҩуеит, ҳтәыла ахада, иҟалазеишь ҿыцс?
Атәылаахада (дгәамҵ-хамҵуа). «Иҟалазеи? Иҟалазеи?» Уажәоума ианыҟала? Иҟалазеи умбои, аԥсуаа ҳаарцеит арахь!
Атәылахьчара аминистр. Уи аадыруеижьҭеи уажәома? Аԥсуаа иаҳзырҳәо умдыруеи?
Атәыла ахада (дааҭгыланыблаҵыхәала дизаԥшуа). Иаҳзырҳәозеишь.
Атәылахьчара аминистр. Урҭ хҵәацәаӡам, рыԥсадгьыл ахь ицеит, ҳзырҳәоит.
Атәыла ахада. Нас уи агәра угама уара?
Атәылахьчара аминистр. Уара агәра умгаӡои?
Атәыла ахада. Агәра згоит ҳәа сҳәоны уаҳахьоума?
Атәылахьчара аминистр. Ус уҳәо смаҳац, аха уабдуцәа арахьынтәи Аԥсныҟа ианнеиз атәы ажәабжьны иуҳәо саҳахьеит.
Атәыла ахада (иҭаҷкәым астол инықәкшашәа). Иаҳҳәап абри уара. Уара ишԥоуԥхьаӡо, уԥсадгьыл Аԥсны акәу ара акәу?
Атәылахьчара аминистр. «Ара» ҳәа уахьаҿу абыкәу?
Атәыла ахада (иҭаҷкәым астол инықәкшаны). Уахьыҟоугьы узымдыруеи?
Атәылахьчара аминистр. Сахьыҟоу сыздырӡом. Ажәҩан иалагылоу уадак аҿы сыҟоуп.
Атәыла ахада. Нас саргьы ажәҩан салатәоуп, угәанала? Маап, сара Қарҭ иҟоу Аԥснытәи автономиа сеиҳабуп !
Атәылахьчара аминистр (икьатеиах 8ҵәо). Ари ауада ундәылҵыр узеиҳабхои?
Атәыла ахада (дгәааны деицрашәо, аффаффаҳәа даалеиҩеины). Сдәылҵыргьы сыҩналаргьы Қарҭ иҟоу Аԥснытәи автономтә республика хадас самоуп !
Атәылахьчара аминистр (днаԥшыааԥшуа). Иабаҟоу иара?
Атәыла ахада. Аа. Уара! Уара Аԥснытәи автономиа еиҳабыс сумоп! Исҳәа ҟаҵа, ар еидкыл. Иеиқәных иртәа. Ҳжәылароуп ! Аԥсуаа ҳахьықәрцазҵәҟьа ҳнеины ҳтәароуп. Убри аныҟаҳҵалак, атәылахьчара аминистрс уҟаларц уҭахызар, аибашьраҿы ухы ааурԥшыроуп.
Атәылахьчара аминистр. Ааи, аха абжьагарақәа раҳҭаларц ҳара ҳахь иааило «Абнатә еишьцәа» зыхьӡу, аҳәаа ихыҵны Аԥсны иалаланы ацәгьарақәа ҟазҵо роуп. Урҭ Қырҭтәыла анапхгара иаарҭахыу абџьарқәа рыла еиқәдыршәоит. Ар ҳәа узҿу ҳара ҳнапаҿы иҟаӡам.
Атәыла ахад а. Нас уара узеиҳабыда?
Атәылахьчара аминистр. Сара сзеиҳабу ажәҩан икыдкнаҳалоуавтономтәРеспубликаатәылахьчара аминистрра агьенштаб аиҳабы заҵәык иоуп. «Абнатә еишьцәа» зыхьӡугьы анааилак, ҳара ҳахь баша аформазы иаадгылоит ауп, акәмзар, Қырҭтәыла аҩныҵҟатәи аусқәа рминистррахь ауп иахьнеиуа.
Атәыла ахада (иҽыргәаауа). Уца уҭыԥахь ! (Атәылахьчара аминистыр дцоит. Атәыла ахада уи дишьклаԥшуа акраамҭа дгылоуп. Нас ибжьы иргоит.) Амаӡаныҟәгаҩ !
Амаӡаныҟәгаҩ (дааҩнало). Сӡырҩуеит. 131
Атәыла ахада. Дааиааит аҩныҵҟатәи аусқәа рминистр. (Амаӡаныҟәгаҩ дцоит. Дааҩналоит аҩныҵҟатәи аусқәа рминистр).
Аҩныҵҟатә и аусқәа рминистр. Сӡырыҩуеит.
Атәыла ахада. Ааигәа иааихьоума «Абнатә еишьцәа» Қырҭтәыла аҩныҵҟатәи аусқәа рминистррахьынтәи?
Аҩныҵҟатәи аусқә а рминистр. Мап, имааиц, аха ирзууеи?
Атәыла ахада. Ирзыууеи захьӡуи, уантәи ианааилак адҵақәа рыҭатәыми !
Аҩныҵҟатәи аусқә а рминистр. Қырҭтәыла аҩныҵҟатәи аусқәа рминистрраҿы адҵақәа роухьеит. Акы суазҵаашан.
Атәыла ахада. Ҳәараҭахыума, усазҵаа. Ҳара-ҳара ҳаизҵааны аус ааур амии, мшәан.
Аҩныҵҟатәи аусқә а рминистр. Абри ҳара ҳнапы иануи, иаҳҳәап уаргьы саргьы егьырҭ аминистрцәагьы?
Атәыла ахада (иааџьашьаны).Иуҵаашьоузеи? Унапы иану узымдыруа аума аҩныҵҟатәи аусқәа напхгара шруҭо?
Аҩныҵҟатәи аусқәа рминистр. Напхгара зысҭо ҳәа избо схаҭыԥуаҩ иоуп. Уаҳа напхгара зысҭои?
Атәыла ахада (даацҵҟьашәа). Атапанча баша иуҟәнаҳҵама, ачын цырцырқәа баша ужәҩа иқәаҳҵама? (Ибжьы аарҿацаны.) Уминиструп!
Аҩныҵҟатәи аусқәа рминистр. Еилыскааит. (Дцоит).
Атәыла ахада (длеиҩеиуеит, имала дцәажәоит). Изакәтә мыҷҟәикроузеи, мшәан. (Дааины иҭыԥаҿ днатәаны ихы икуеит.) Схы еилаҩынтуашәа збоит. Атәым ҳәынҭқарра аҟынтәи акорреспондент
даараны дыҟоуп, ҳавтономтә республика дазҵаауан, рҳәеит. Иасҳәозеи, мшәан? Ашоура соуит ҳәа сыҟоуп. Араҟа ухы еиламҩынтыр ҟалома. Арсҟатәи ус рызхәцра мариоума? (Иаԥхьа иқәу иҩу ақьаадқәа реилырхра далагоит.) Қырҭтәыла ахада иҟны аизара мышқәак рыла иҟалараны иҟоуп. Уаҟа иқәсыргыло азҵаарақәа шаҟа ирацәоузеи? Аха урҭқәа зегьы рхы ахьеиқәырҳәало абри аҟны ауп. (Дҩагыланы ишьҭахьҟа инапқәа ҟаҵаны алеиҩеира далагоит.) «Абри» ҳәа сызҿу абџьарла Аԥсны ажәлара азҵаара ауп. Уи егарааны иқәсыргылахьазаргьы, еиҭақәсыргылароуп. Уаҳа ахҵәацәа ргәы иахәаша ҳәа исҳәарызеи? Аԥсныҟа ҳазлацо амҩас иҟоу абри ауп ҳәа сықәгылароуп. Аха, мшәан, «урҭ хҵәацәаӡам, рыԥсадгьыл ахь ицеит» ҳәа ҳзырҳәоит, иҳәеит ҳавтономиа атәылахьчара аминистр. «Рыԥсадгьыл» ҳәа узҿу, аҩыза аминистр, ирнаҭазеи? Усурҭа рымам, ҳәысурҭа рымам. Ахәыҷы данырыжьжьо аиԥш, «ҳцоит Аԥсныҟа!» ҳәа раҳәо иҳажьжьалароуп. Қырҭтәыла анапхгарагьы ус анаҳҳәалак изаҿамԥо убри азы ауп. (Ибжьы неиҵыхны инаиргоит.) Амаӡаныҟәгаҩ ! Амаӡаныҟәгаҩ (дааҩналаны).Сӡырыҩуеит.
Атәыла ахада. Ақыҭанхамҩа аминистыргьы дӡырҩуа дтәоуп, иҿи-инапи еиқәҵаны.
Амаӡаныҟәгаҩ (иааџьашьаны).Нас сара иҟасҵари?
Атәыл а ахада. Дааԥхьа арахь!(Амаӡаныҟәгаҩ дцоит. Дааҩналоит ақыҭанхамҩа аминистр).
Ақыҭанхамҩ а аминистр. Сӡырыҩуеит.
Атәыла ахада. Амаӡаныҟәгаҩгьы дӡырҩуа дтәоуп, аха излаҳахәеи?
А 6 ы 0 анхамҩааминистр. Сара сызхәарҭахарызеишь?
Атәыла ахада. Ааԥынра ааит, ҳавтономтә республика ақыҭанхамҩазы иҟанаҵахьоу алҵшәақәа
ҳәа акымзаракы ҳаумҳәаӡеит. Иоуҳәозеи иаауа акорреспондент?
Ақыҭанхамҩ а аминистр (дхьати-ԥатиуа, днапырҟәыҷуа). Иҟанаҵагәышьарыз иҟам-ианым ҳавтономиатә республика, цәаӷәарҭа ыҟам, лаҵарҭа ыҟам, рашәарҭа ыҟам.
Атәыла ахада (иҽыргәаауа). Ҳавтаномтә республика ахьыҟало Аԥсны акәхоит. Уаҟа ааԥынтәи аусурақәа еилашуазароуп уажәы. Уа изҿыу ҳара иаадыруазароуп. Изҿузеи унаҩс акабинет ду иҩнатәоу араионқәа рқыҭанхамҩатә усбарҭақәа реиҳабацәа? Урҭ рраионқәа рҟны ацәаӷәара шцо, алаҵара ишаҿу, аҭаҭын аиҭаҳара шымҩаԥысуа уҳәа имаҷхыума иуарҳәаша, нас уара сара исоуҳәаша, акорреспондент ҳара ҳахь дааир иасҳәаша.
Ақыҭанхамҩ а аминистр. Иарбан раионқәоу зыӡбахә умоу?
А тәыла ахада. Иуцәажәашьои?Ҳраионқәа уажә иубама? Гал, Очамчыра, Тҟәарчал, Гәылрыԥшь, Аҟәа, Гәдоуҭа, Гагра уҳәа араионқәа...
Ақыҭанхамҩ а аминистр (деиҭанапырҟәҷуа). Уахь иназышьҭуада араионтә қыҭанхамҩатә усбарҭақәа реиҳабацәа ҳәа иҳазтәақәоу?
Атәыл а ахад а (дгәааны).Уара зҭыԥаҿы уҟаҳҵаз ԥыхьатәи аминистр иуеимҳәаӡеи урҭ ақыҭанхамҩатә усбарҭақәа реиҳабацәа ҳәа узҿу аус шдырутәу?
Ақыҭанхамҩа аминистр. Мап.
Атәыла ахада. Дара ирдыруеит, дара уразҵаа. Уца! (Ақыҭанхамҩа аминистр дцоит. Атәыла ахада имала даанхоит. Ихы наиқәжьны, инапқәа ишьҭахьҟа иҟаҵаны длеиҩеиуеит. Имацара ацәажәара далагоит.) Делыҷҷа дыҟазшәа сымбози. Арахь уԥшыр, иҟақәоу ҳәа акымзаракы изымдырӡозаап. Аԥсны ҳақәрцеижьҭеи усурҭада дықәханы дшыҟаз
анызба министрс дызгеит иаб иаҳаҭыр азы. Иаб даара аус иуит аԥсуаа рҿагылараҟны. Аҳәаӷьыч ҳәа ишьҭахын дара аԥсуаа. Иара, аҳәақәагьы иӷьычуан, аха аҵыхәтәаны иҳәаҭра азна Қырҭтәылантәи маӡала инеиз абџьар ҵәахны иман , Аԥсны ргарц ианнеиз ақырҭцәа дырзыԥшын. Сара схаҭа раԥхьа абџьарла сеибызҭаз иара иакәын. Сеибимҭахкәан, ҭфууи, сҩнеихачаԥа сахцаны арахь саанагеит. Ахаа... (Инацәа ркьакьаны икны дааҭгылоит.) Аха араҟа схәы ҭасыжьма? Мап. Қарҭ аҩнеихагыла сыргылеит. Ани аминистршәа иҟасҵаз иаб ара дахьааиз, хыҵакырҭа имоуӡакәаны, изхара изымфаӡакәаны длышьҭаԥс дцеит. (Ибжьы неиҵыхны ҿиҭуеит.) Амаӡаныҟәгаҩ !
Амаӡаныҟәгаҩ (дааҩналаны). Сӡырыҩуеит.
Атәылаахада. Амчратәиқәеи ақыҭанхамҩатәии министррақәа рминистрцәа ах-ҩык сышҟа баарыԥхь ! Амаӡаныҟәгаҩ. Уажәыҵәҟьа. (Дындәылҟьоит). Атәыла ахада (инапқәа ишьҭахьҟа иҟаҵаны длеиҩеиуа). Иаазгоит, аха ирасҳәои? Ирасҳәои шысҳәоз, аминистрцәа реизара ҟасымҵеижьҭеи
иҵуазеи, ус шысҳәо даакылҟьар акорреспондент? Амаӡаныҟәгаҩ (дааҩналаны). Алаԥшхызаҩ
дааит.
Атәыла ахада (дааҭгыланы). Дызусҭада
уи?
Амаӡаныҟәгаҩ. Слаԥшхызаҩуп, ацентр
аҟынтәи саашьҭуп, иҳәеит, дҳақь-ԥсықьуа ауп дшыҟоу, дыццакуеит.
Атәыл а ахада. Дааиааит.(Амаӡаныҟәгаҩ дцоит. Дааҩналоит иааиз).
Ала 8 шхызаҩ (даахырхәаны). Еиҭах арыцҳара. Шәфицар аҳәаа дахыҵны Аԥсны дахьналалаз, аԥсуа милициа зҭатәаз «Авилис» алимонка ахьнашьклеиҵаз иԥжәеит, аха цәгьара азыҟамҵеит. Иқәмҿиеит. Иахьахәҭаз изкамыжьзаап. Дара агәгәаҳәа
автомат хқәа рҿанаадырха, шәфицар дырҿашәеит, ицыз аҩыџьа ихәны иҭҟәаны иргеит!
Атәыла ахада (дхәааны). Иазхоуп. (Алаԥшхызаҩ дындәылҟьоит. Иааҩналоит х-ҩык аминистрцәа).
Атәылахьчара аминистр. Шәҳаԥхьазма?
Аҩныҵҟатәи аусқәа рминистр. Аизара ҳамоума?
Ақыҭанхамҩа аминистр. Ааи, адҵақәа ҳауҭозар акәхап, Аԥсны ааԥынха аусурақәа еилашуеит !
Атәыла ахад а (ақыҭанхамҩа аминистр лымкаала дихәаԥшуа). «Аусурақәа, аусурақәа», уажәы уи аҟны ҳаҟам.
Аҩныҵҟатәи аусқ ә а рминистр. Иҟалазеи, улахь еиқәӡоупеи?
Атәыла ахада (иҽаарыцҳатәшәа, аҩныҵҟатәи аусқәа рминистр иахь). Арыцҳара ҟалеит, уфицар дахьцаз дыршьит.
Аминистрцә а ахҩыкгьы. (еицҿакны). Иҟалазеи, дзыниазеи?
Атәыла ахада. Иара инаршә мыхиеит, дара, (иԥсахы шеилалаз мҩашьо инапқәа аҩбагьы еимдо астол инықәкшо.) дара рхымцақәа мкәараҵаӡеит, иахьынаиқәркызцәҟьа илеихарцәа дыргеит.
Аҩныҵҟатәи аусқәа рминистр (агәнамӡара иныԥшуа). Избан «уфицар» ҳәа зсауҳәо? Сара соума дзышьҭыз? Уара уакәӡами аҭел исзасны уажәтәи маӡақәыларазы абригь-абригь афицар ҩыџьа амаӡақәылаҩцәа ицҵаны дышьҭы, уи дхаҵаӷәӷәоуп ҳәа сазҳәаз?
Атәыла ахада (итәарҭа аҟны днеины, аха дымтәаӡакәаны астол днахагыло). Сара уи сҳәеит, аха абџьарлеи ԥара-шьаралеи деиқәзыршәаз Қырҭтәыла аҩныҵҟатәи аусқәа рминистрра ауп,
иҭаацәа рҿаԥхьагьы аҭакԥхықәра здыло урҭ роуп. (Атәылахьчара аминистр иахь.) Уара иахыуҳәаауазеи? Атәылахьчара аминистр (иҽааргызмалшәа).
Иахысҳәаауазеи, ахьымӡӷ аагеит ауп.
Атәыла ахада. Ахьӡи ахьымӡӷи удыруандаз ус
утәозма?
Атәылахьчара аминистр. Иҟасҵарыз
умҳәои?
Атәыла ахада (инапы истол иқәкшо).
Иҟоуҵарыз, иҟоуҵарыз. Учынқәа цырцыруа аеҵәа ҟәазқәа рықәырбӷаа ара утәаз ҳәа аума амаҵзура ҳарак зусҭаз? Атәылахьчара аминистр зухьӡу ҳтәыла ухьчарц азы ауп.
Атәылахьчара аминистр. Исхьчо ҳтәыла сырба! Иабаҟоу? Жәабаҟа уада роуп иаҵанакуа Қарҭ иҟоу Аԥснытәи автаномтә республика.
Атәыла ахада (ибжьы ҭцаны). Ҳара Аԥсны ҳақәырцеижьҭеи аҳәара саҿуп ар еизакны Аԥсны ҳақәланы иаагап ҳәа. Арахь, атәылахьчара аминистр ҿуҭуам, аҩныҵҟатәи аусқәа рминистр ҿиҭуам.
Ақыҭанхамҩа аминистр (даалҟьаны). Сара ҿысҭуеит. Аԥхьан зыӡбахә соуҳәаз араионқәа зегьы рқыҭанхамҩатә усбарҭақәа реиҳабацәа адҵа рысҭеит ааԥынтәи аусурақәа шымҩаԥысуа азы адыррақәа сзеизыргарц. Аминистрцәа ҳаилатәараҿы урҭ алҵшәақәа ртәы сҳәарц сгәы иҭоуп. (Атәылахьчареи аҩныҵҟатәи аусқәеи рминистрцәа уи дкылкааны ихәаԥшуа иалагоит).
Атәылахьчара аминистр (изыџьашьахәхашәа). Уназышьҭда уара, Аԥсныҟа, уабџьар кьакьаӡа икны аԥсуаа урабашьуанеи?
Ақыҭанхамҩа аминистр (даашәаӡыӡаны). Уахь иҟасҵои, ара исымоуп урҭ аусбарҭақәа реиҳабацәа ҳәа Қарҭ иҟоу Аԥснытәи автономтә республика амаҵ зуа.
Атәыла ахад а. Афырхаҵа ақыҭанхамҩа аминистр. Иеилукааит ҳминистррақәа рхықәкы. Атәылахьчареи аҩныҵҟатәи аусқәеи рминистррақәа роуп зус цқьа иззеилымкаац. (Ибжьы ныҭцаны.) Шәца шәҭыԥқәа рахь. Арҭ амшқәак рзы аминистрцәа реилатәара ҳамоуп, уанӡа дааргьы ҟалоит акорреспондент. Досу шәнапы злакыу аусқәа шынашәыгӡо еилкаахоит.
Аҩныҵҟатәи аусқә а рминистр. Нас уажәшьҭа иҟаҳҵои, ҳфицар еибага дҭахеитеи?
Атәыла ахада. Имцхәра Ауаҩы еибага дшәыԥшаа, уи иҭыԥаҿы дазыҟаҵахароуп иара еиԥш ихаҵоу, аԥсуаа ирабашьуаз, уажәы, арахь иахцаны иҟоу. Аԥсны ҳаныҟаз иҭаркхьаз иакәз аҭахызар, аха дқәылаҩ ӷәӷәаз, дуаҩшьҩыз. Абџьарлеи ԥарашьаралеи иеиқәршәаразы Қырҭтәыла ацентр азыхиоуп. Исҳәеит, иҟарҵеит.
Аҩныҵҟатәи аусқә а рминистр. Ус акәзар, ус еиԥш иҟоу иԥшаара сара избап. Лассылассы маӡала Аԥсныҟа ицаны иқәыло «Абнатә еишьцәа» дрылоуп ақәылаҩ фырхаҵа. Уи дышуаҩыцәгьоу удыруеит нацәа ҭыԥк иадамзаргьы аанмыжькәаны ицәа зегьы акылҵәҵәаҩыра иаганы ишыҟоу анубалак.
Атәыла ахада (инапы ыркьантаауа). «Анакольки» ауп узҿу? Ицәа иану «анакольки» акгьы иҳахәаӡом. Иара дызлафырхаҵои?
Аҩныҵҟатә и аусқәа рминистр. Қырҭтәыла қәылара ҳәа Аԥсныҟа ицаанӡа Қарҭ далагьежьуа далан ацәгьарақәа ҟаҵо, аха абахҭа акраамҭа дҭатәамызт. Акырынтә далырцахьан «уара уагыруоуп, уахьиз Санакьҟа уца» ҳәа. Уаҟагьы ианимыхәаӡа дыкны дҭаркын, аибашьра аныҟалаз абахҭа дҭакын. Ирҳәоит уаҟа «атаман» ҳәа ишьҭан ҳәа, абахҭа аҳра иара иникылон ҳәа. Ҳара ҳтәқәа
Аԥсныҟа қәылара ианца, ашьауаӷа зқәыз аушьҭны афронт ахь иандәықәрҵоз иаргьы дрышьҭит. Аибашьраҿы афырхаҵарақәа иааирԥшуаз рзы иреиҳау ҳуорден ианашьоуп, дагьфицархеит.
Атәыла ахада (игәалаҟазара шьҭыҵны). Афырхаҵа! Уи маӡақәылара ддәықәаҳҵап, аха ари уфицар еиԥш дрымшьыроуп.
Атәылахьчара аминистр (аҩныҵҟатәи аусқәа рминистр иахь аҵәы налаҵаны иркьанташәа дцәажәо). Аԥсуаа рахь адырра ҟаҵа, данқәылалак дрымшьааит.
Атәыла ахада (атәылахьчара аминистр иахь дгәааны). Исҳәаз аҵәы алаҵара уааҟәыҵны, аҩныҵҟатәи аусқәа рминистр зыӡбахә имоу маӡақәыларахьынтә дшаахынҳәлак, уқьаҭаԥ данҵа. Дфицар еилҟьоуп. Дахьаҳҭаххо ҟалоит.
Атәылахьчара аминистр (ибжьы ыреицакшәа). Қьаҭаԥ ҿыцк сыԥшаап, аӡәы ҳәа иара днанысҵап. Нас днаганы агьенштаб аиҳабы инапы аҵаҟа дҟасҵап.
Атәыла ахада. Ыы, «Абнатә еишьцәа» еибашьцәаӡами? Урҭ днарылоумҵои?
Атәылахьчара аминистр. Урҭ аҩныҵҟатәи аусқәа рминистр итәқәа роуп.
Аҩныҵҟатәи аусқәа рминистр (днацыҵҟьаны). Ааи, ааи, урҭ сара снапаҵаҟа инхароуп.
Атәылахьчара аминистр (аҩныҵҟатәи аусқәа рминистр иахь). Унапаҵаҟа инымхакәаны уара уоуп иныҟәызго, бџьрлагьы еиқәзыршәо. Қырҭтәыла аҩныҵҟатәи аусқәа рминистрра анапаҿоуп иахьыҟоу, « уныҟәызго иоуп иуеиҳабу » рҳәо умаҳаӡаци?
Аҩныҵҟатәи аусқәа рминистр(атәыла ахада иахь). Нас ҳара араҟа ҳазтәои?
Атәыла ахада. Сара Қарҭ иҟоу Аԥснытәи автаномтә республика сеиҳабызар, шәара сминистрцәа шәоуп. Сара соуп шәара министрцәас шәҟазҵаз, сара соуп шәамхтәызаргьы шәамзхуа.
Атәылахьчара аминистр (атәыла ахада иахь). Ҳәара аҭахыума, уара Аԥсуаа уанықәырца, ара уфырхаҵахеит, иҟам – ианым Атәыла ыҟоушәа ҟаҵаны, еиҳабыс ухы ҟауҵеит, ҳаргьы ҳааудукылеит.
Ақыҭанхамҩа аминистр (атәыла ахада иахь). Ак сҳәар ҟалоума?
Атәыла ахада. Иҟалоит.
Ақыҭанхамҩ а аминистр. Исзеилкаауам абри ицәажәашьа. Ииҭахыузеи уҳәарауазеи, ихәҷыиду тәылак аҟны министрс дыҟоупеи?
Атәыла ахада. Воот! Шәиҿыԥшыр шәылшоит ақыҭанхамҩа аминистр ҿыц. Иуалԥшьақәа дырны аус напы аиркит.
Аҩныҵҟатәи аусқәа рминистр. Сара суалԥшьақәа иара уажәыгьы исзеилымкаац.
Атәылахьчара аминистр. Иара саргьы!
Аҩныҵҟатәи аусқәа рминистр (атәылахьчара аминистр иахь). Уара иузеилымкаауа иарбану, агьенштаб аиҳабы унапаҿы дыҟоуп, унацәа дахаргьыжьла, маӡақәылара идәықәаҳҵараны иҟоуп ашьауаӷа зқәыз, аха аԥсуаа рабашьраҿы афырхаҵара аазырԥшыз, аофицар чынгьы зауз, маӡақәыларахьынтәи дшаахынҳәлак, уара уқьаҭаԥ днануҵоит. Убригьы уиеиҳабхоит.
Атәылахьчара аминистр. Ус анакәха, иҟам-ианым ҳтәыла ахада х-ҩык аруаа имоуп: сара, агьенштаб аиҳабы, маӡақәылара ицараны иҟоу шәфицар! (Аҩныҵҟатәи аусқәа рминистр иахь.) Суазҵаауеит, уара уҟны шаҟаҩы имада ҳтәыла ахада?
Аҩныҵҟатәи аусқәа рминистр (инацәақәа харҟәало). Сара, маӡақәылара идәықәаҳҵо афицар. Уи уара дансымухлак: сара, «Абнатә еишьцәа» !
Атәылахьчара аминистр. Ҳтәыла ахада ииҳәаз умаҳаӡеи, «Абнатә еишьцәа» уара ур роуп ҳәа сеиҳәеит.
Аҩныҵҟатә и аусқәа рминистр (атәылахьчара аминистр иахь дыҵҟьарц далаго). Ишԥаа? «Абнатә еишьцәа» усҭом, ианамуӡах уара уҟамзароуп ! (Итапанча ҭиԥаауеит ).
Атәылахьчара аминистр (уигьы итапанча 0ԥаауа). Иҵәахы утапанча, унаршә хиаӡам, аԥсуаа ҳанрабашьуаз абџьар аҭырҟьашьагьы узымҵаӡеит, Аԥсны анапхгараҿы иҟаз ақырҭцәа Аҟәа иахьеилатәаз уаргьы урылатәан. Уажәтәи иҟам – ианым ҳтәыла ахада аминиралтә ӡқәа изааугон. Ара, аҩныҵҟатәи аусқәа рминистрс уаныҟаиҵа, атапанчагьы уҟәнуҵеит, аха усеихсыргьы сара исықәшәаӡом, иҭурҟьо ахы блаҟьоит, уара уалафахәыда, гәыминитартә цхыраарада уаанхоит.
Атәыла ахада (дхәааны). Ишәҵәахы шәабџьарқәа! (Рҩыџьагьы рабџьарқәа рҵәахуеит.) Аминистрцәа реилацәажәара ҳаураны ҳаҟоуп. Досы хаҭалатәи шәусурақәагьы ҳрылацәажәап. Даабап зҭыԥ аҟны иаанхои иаанымхои. Уажәазы шәца шәҭыԥқәа рахь, иаараны иҟоу акорреспондент иашәҳәашагьы шәазхәыцла. (Аминистрцәа ахҩыкгьы рыхқәа нарыкәарҽшәа индәылҵуеит. Иара ихала длеиҩеиуа данаанхалак:
Изакәытә аамҭоузеишь сызҭашәаны сыҟоу. Қырҭтәыла Аԥсны ианақәла, Аԥсны инхоз қырҭуеи, гыруеи, шәануеи зегьы ақәылаҩцәа ҳнарыдгылан аԥсуаа ҳрабашьит. Убри азы уа ҳақәрцеит, уахь ҳагьынарышьҭуам. (Дааҭгылоит). Закәызеи исҳәо, мшәан. Иагьшԥасҿыҵашәеи ажәа «ақәлацәа». Иаашар хәлаанӡа стәаны «Аԥсуаа ҳахдырҵәеит,
мчыла ҳшықәырцаз аиԥш, мчыла уахь ҳнеироуп» ҳәа адунеи мчрак ахьыҟоу акы аанмыжькәаны рахь аҩра саҿуп, «ақырҭцәа мқәылаӡеит» ҳәа ашьақәырӷәӷәара саҿуп, арахь уажәы сымала санаанха, аиаша аасҿыҵымҟьар амуит. (Еиҭа алеиҩеира дналагоит.) Сминистрцәа аизара анырзыҟасҵо атәылахьчареи аҩныҵҟатәи аусқәеи рминистрцәа рыхқәа аакылжәаны рыхшыҩ иҭагалатәуп Аԥсны мчыла иҳамгар ада ԥсыхәа шыҟам. Мамзар, шаҟа уи аӡбахә ҳарԥсыҽуа аҟара даргьы ацәхьаҵуа иалагоит. Нас, рҿи-рнапи еиқәҵаны итәазаауеит. Ауалафахәи агәманитартә цхыраара ҳәа аҳәаанырцәынтәи иаҳзаауеи рыманы егьҟамҵаӡо итәазарц ауп ирҭахыу. Ани, ақыҭанхамҩа аминистр ҳәа иҟасҵаз иаб аҳәаӷьыч аԥсуаа рҳәақәа рыла ихы ныҟәигон. Уажәы уи анимоу икьатеиқәа еидыланы акәхап дзыԥсыз. Иҷкәын ма уалафахәык иоуп ҳәа министрс дҟасҵеит. Срыхәаԥшлашт ҳасабырбас исзааигақәо.
Аԥарда леиуеит
Аҩбатәи асахьа
Ауадақәа рыҟны ауаа рыстолқәа ишырхатәо убарҭоуп. Рызегьы рыхқәа ирымҩахаӡакәаны ақьаадқәа еилдыргоит, иҩуеит. Уада ҭбаак аҟны хаз-хазы астолқәа ирхатәоуп, рҭелқәагьы ықәгылоуп ақыҭанхамҩа араионтә усбарҭақәа реиҳабацәа
Актәи (иқьаадқәа даарҟәаҵны аҭел атрубка аақәхны аттаҳәа аномерқәа нҭаиԥсоит). Аллоу !
(Аҩбатәи атрубка аашьҭихуеит ). 142
Аҩбатәи. Сӡырҩуеит!
Актәи. Умӡырҩыхкәаны даара аусқәа еиҿукааит. Аҩбатәи. Изеиҿысымкааи, ҳминистр исҭаша
адырраҭарақәа сыӡбахьеит, ақьаад ранҵара саҿуп. Актәи. Излоухәыци иаразнак?
Аҩбатәи. Иҟам–ианым ахәыцра омасиаҭахыуи.
Зыхьӡала стәоу Аԥснытәи араион ҳақәырцаанӡа сахьынхоз ами. Уажә иаузбах ааԥынразы қыҭанхамҩатә усурақәас имҩаԥысуа.
Актәи (ҩысҭаарак аҵаҵаны). Уара Аԥсны унхон, аха уабду дабанхоз?
Аҩбатәи. Сабду ԥсаҭашкәакәа Хоби ҳәа иахьашьҭоу днымхоз. Ус сеиҳәахьан саб.
Актәи. Нас Хоби ҳәа иахьашьҭоу уцаны ақыҭауаа зҿу еилукаахьазар акәхап. Убри азы ауп зыхьӡала утәоу Аԥснытәи араионқәа руак аҟны ааԥын изҿу зудыруа.
Аҩбатәи. Сабду дахьынхоз Хобтәи акәакь цәҳәыраҿы сцеит ҳәа избози. Иеиӷьуп сара сахьынхоз Аԥснытәи араион сеиԥхыӡлар, уа ааԥын изҿу ҳәа акы ҩны ҳминистр исҭар, нас уалафахәыки агәыҳалалратә цхыраараки исырҭо намысла изгалап.
Актәи. Ауалафахәы ҟалома иахьа? Аҩбатәи. Мамоу, уаҵәы ҳәа ауп ирҳәо.
Актәи. Аминистрцәа реилатәара ашьҭахь акәхоит
уи. Аха иҟам-ианым ҳтәыла ахада ииҳәақәаз уеимҳәаӡеи ҳминистр?
Аҩбатәи. Уара иуеиҳәазар, сара изсеимҳәарыз?
Актәи. Нас угәы рҭынчны ушԥацәажәо?
Аҩбатәи. Аминистрцәа шәус уаҩҵас ианыҟашәымҵа – шәамсхуеит ҳәа ииҳәаз аума
узҿу?
Актәи. Ааи, батоно, ааи.
Аҩбатәи. Уи сара схы снархьит угәахәуама?
Актәи. Ухы зунамырхьри, уминистр данамырх, уара уаанхара Анцәа иакәымкәаны, аҩсҭаа инапы ауп изныло.
Аҩбатәи. Ыы, батоно, Қырҭтәыла аҩсҭаа инапы ишану узымдырӡои?
Аҩбатәи. Убри ҳмыхьырц узҿқәоу зегьы уаарҟәаҵны иукыу атрубка нықәҵаны уҳасабырба ҩла, нас инаганы ҳминистр иқьышә инықәк. Аԥсны дыҟоушәа игәы иабап.
Актәи. Атрубка ықәсҵоит, аха уаргьы инықәҵаны сара сахь уҿаахеишь, егьырҭ араионқәа рыҿтәи ҳҩызцәа сара сыстол ахь ааира иаҿуп, ҳаапарпарқәап, ԥсшьарак иаҳзаҩызоуп. (Актәигьы аҩбатәигьы ртрубкақәа нықәырҵоит, егьырҭ араионқәа рқыҭанхамҩатә усбарҭақәа реиҳибацәа актәи иахь инеихьеит. Ирышьҭарххны аҩбатәигьы уахь днеиуеит).
Актәи. Дабацеи, уара, ҳ-Анцәа?
Аҩбатәи. Аҩсҭаа дцеит.
ҳимҵажьны аԥсуаа
рахь
Актәи. Избан?
Аҩбатәи. Анцәааиаша аупдзыдгыло.
Актәи. Насы аԥсуаа иашоуп, ҳара ҳамцуп, ус
аума?
Аҩбатәи. Ыы, ус шакәу умбаӡеи аԥсуаа
ҳанрабашьуаз? Актәи.
ишԥа?
Аҩбатәи.
Актәи (иеикәаӷӷа игылоу уара?
Аӡәы. Лап–тиап!
Аҽаӡәы (инацәкьарақәа Шәииу!
дрыхәаԥшуа). Шәызҿуи, иҿыҵакны атрышә дасуа ).
хаӡом.
Актәи. Нас ҳара Аҩбатәи. Ыы,
ҳқәылаҩцәоума? Қырҭтәыланнтәи
А х 8 атәи (атрышә иасыз иахь ). Узҿуи, уара, алақәа еизугошәа?
Атрышә иасыз. Ыы, уара зымаҵ ууа Аԥснытәи араион аҟны алақәа ыҟаӡами? Сара сызду араион аҟны алақәа ыҟоуп, атрышә сасны еизызгоит.
Актәи. Ирылоухәызеи, уара, алақәа?
Атрышә иасыз. Уаҳа иҟасҵари, уи араион аҟны ҳтәыла ахада дыҟоу аҳа саргьы сыҟаӡам. «Шәызҿуи?» ҳәа уҳазҵааит, уаҳа иуасҳәари.
А х 8 атәи. Атрышә уаирсып ҳминистр, аҳасабрба злаҟаиҵаша акгьы изноумгани. Нас иеиҳәараны иҟои акорреспондент?
Атрышә иасыз. Исзиураны иҟоузеи?
А х 8 атәи. Ууалафахәгьы агәыҳалалратәгьы ааумхны, «шәииу» ҳәа атрышә дузасны ауп аҩныҟа ушдәықәиҵо.
Атрышә иасыз (даагәырӷьазшәа иҽыҟаҵаны). Унаан, уҿы изҳәаз ахьы ҭыттааит, сҩныҟа сдәықәИсызгәамҭеит
батоно, диашаАқәылаҩ
Аԥсныҟа ақәылаҩцәа аннеи, уа инхоз қырҭуеи, гыруеи, шәаныуеи зегьы урҭ ҳнарыдгыланы ҳаҽҵыркьакьа
аԥсуаа ҳырмабашьи.
Актәи. Нас Анцәа игәамԥхаӡеи уи?
Аҩбатәи. Анцәа игәаԥхандаз аиааира ҳамгоз,
хагәха ҳанцәыҵаҳауа ҳаҩны арахь ҳаауазма? Хыԥхьаӡарала имаҷыз аԥсуаа, ԥшь – миллионҩык ақырҭцәа ҳаҵкыс иаиааит. Ус Анцәа игәаԥхеит. Уажәгьы ҳминистр дамырхыр, Анцәа ҳигәаԥхар, ҳминистр дамырхыр, Анцәа ҳигәаԥхар, ҳҭыԥқәа рҟны ҳанхоит, ҳигәамԥхар, ҳтәыла ахада апаҿақәа реԥш ҳазлаԥсны иаҳкыу ҳмаҵурақәа ҳаарымиршәшәоит.
Актәи. Ҳуалафахәқәагьы аҳәаанырцәтәи агәыҳалалратәгьы наҳампыҵабоит, ус аума?
умбои, ианакәзаалакгьы
уи
ҵара илшозар, уаҳа исҭахыз, Гагра амшын аҿықәаҿынҵәҟьа ауп сҩны ахьгылоу!
Актәи. Уи, улымҳа саркьада иубараҳа иубараны уҟаӡам.
А х 8 атәи. Уахь удәықәҵара илшондаз уара узишьҭыхуаз, иара дымцоз, араҟа иҟам – ианым Атәыла ахадас дтәозма. Уара уахьишьҭуа уажәы иауубах, Аԥснытәи ихҵәаны иааз зегьы ҳаҩнацаланы ҳахьрымоу асасаирҭахь ауп.
Актәи (ахԥатәи иахь ). «Ахҵәацәа» уҳәахт. Аԥсуаа «ахҵәацәа» ҳәа акәӡам ҳшырԥхьаӡо, «зыԥсадгьыл ахь ицаз» ҳәа ауп.
Атрышә иасыз. Ыы, насы, Аԥсны уԥсадгьыл акәыз џьушьозма? Уабду Санакь ааигәа адгьыл нышәаԥшьра дшықәԥсуаз анырба, илаихан Аԥснытәи чашә дгьылк аҟны днадыргылт Сталини Бериеи. Уажәы шәабдуцәа рмаҭацәа Қырҭтәыла анапхгаҩы Шеварднаӡе шәырқәасқәасуа шәырхынҳәны арахь шәааиган, Қарҭ асасаирҭа шәныҩнаижьит.
А х 8 атәи. Унацәақәа харҟәаланы иуԥхьаӡазшәа иурбароуп аминистр, мамзар, шәиит, указармажә ахь.
Атрышәиасыз. Аминистр амзатәи иаҳасабырбаҿгьы иҟаҵәҟьоуп ҳәа аума ҳара иаҳҭақәо Атәыла ахада ишиирбо?
Актәи. Ус иимырбар, шәиит, ҟәыдшьа, баба, ҟәыдшьа!
А х 8 атәи (атрышә иасыз иахь). Уара, ҳминистр иуҭаша акы ӡбаны, қьаадк ианҵаны иҟоумҵаӡаҵәҟьаци?
Атрышә иасыз. Мап, мап!
Ҿызым 0 уаз. Сара исхәыцит, иагьызҩхьеит. Актәи (атрышә иасыз иахь). Зегьы иаҳхәыцхьеит, аҩра ҳаҿуп уара уда. Уеиха, уеиха, уҭаацәа акрырҿоуҵарц уҭахызар, мамзар, аминистрцәа реилацәажәара ашьҭахь ууалафахәгьы уџьыба иҭамлаӡакәаны игәыҳалалратәгьы ужәҩа иқәӡамкәаны уахьыԥхьо асасаирҭахь, мамзаргьы, ҟәыдшьа, баба, ҟәыдшьа ҳәа инауҵаҟьоит, уи агыршәа умаҳауашәа ибар, сахылшьи, баба, сахылшьи ҳәа қырҭшәала иуеиҳәап.
Амаӡаныҟәгаҩ (дааҩнаԥаланы). Изакәызеи, мшәан, избо? Аӡәгьы шәҭыԥ аҟны шәтәаӡам, хаха – маха шәеилоуп.
Актәи (амаӡаныҟәгаҩ лахь). Иҟалахи уажәы?
Амаӡаныҟәгаҩ (даанапырхаханы). Шәминистр аҟаҵанҵақәа (асводкақәа ирласны исзааргааит, иҳәеит.
Атрышә иасыз (амаӡаныҟәгаҩ лахь). Абри бара бызмаӡаныҟәгаҩу иоуп исзеилымкааз. Атәыла ахада иакәу аминистрцәа ракәу?
Амаӡаныҟәгаҩ. Сара абри ахыбраҿы иҟоу Аԥснытәи автономтә республика зегьы маӡаныҟәгаҩыс самоуп.
Ҿызым 0 уаз иҳахьӡыҵәҟьои?
(даанапырхахашәа.)
Нас ҳара
Ахԥатәи. Ахҵәацәа!
Актәи. Зыԥсадгьыл ахь ицаз!
Атрышә иасыз.Уи азын акорреспондент
дҵаар ииҳәои ҳтәыла ахада? Ҳаԥсадгьыл ахь ҳмаахкәаны, ҳабдуцәа рынхарҭақәа рҟны ҳаихачаԥа ҳандырхеит. Закәыхи, абра Қарҭ аказармақәа ҳрыҵаԥсоуп бжаҩык. Нас, ҳминистр исҭоит Гагра араион аԥсуаа уажәы изҿу хәыцны, ақьаад ианҵаны.
Актәи. Ихәыцны исыҭ ҳәа уеимҳәаӡеит, иҟоу сыҭ ҳәа ауп.
Атрышә иасыз. Иҟоу исымҭакәа, снацәақәа харҟәало исыԥхьаӡеит.
Атрышә иасыз. Ус анакәха, баргьы иҟамианым боуп !
Амаӡаныҟәгаҩ (лыҽхыршәааны). Ухаҭа уакәҵәҟьоуп иҟам – ианым. Сара сагьыҟоуп – сагьануп, ҳҭыԥ аҿы ҳаннеилакгьы сара сҟалоит, уара уҟало – уҟамло уздырӡом !
Атрышә иасыз. Иабыкәу, иара, «ҳҭыԥ аҿы...» ҳәа бахьаҿу?
Амаӡаныҟәгаҩ. Иабыкәу умбои, Аԥсны. Аԥсныҟа ҳцарц акәӡами ара «Қарҭтәи автономтә Аԥсны» ҳәа ахьыӡҵаны шәызтәоу?
Актәи (атрышә иасыз иахь). Амаӡаныҟәгаҩ диашоуп. Иаалҳәо зегьы ҵабыргыуп, избанзар, ҳтәыла ахада ииҳәо ауп илҳәо.
Ақыҭанхамҩа аминистр (ибжьы нароуны икабинет ахьынтәи иааҩуеит). Амаӡааныҟәга-ҩҩ !
Амаӡаныҟәгаҩ (лҽаазыҟаҵаны). Сӡ–ыр– ҩуеит !
Ақыҭанхамҩа аминистр. Цәажәараҳәа уахь бнасмышьҭзар, ирласны иаашьҭы ақыҭанхамҩа араионтә усбарҭақәа реиҳабацәа.
Амаӡаныҟәгаҩ (дыццакны дцәажәо). Шәца, шәнеи ирласны, исеиҳәо шәмаҳауеи? (Атрышә иасыз иахь.) Абри уаргьы ууаҩу џьшьа дуԥхьоит.
Атрышә иасыз. Исзеилкаауам быбои, ҳавтаномтә республика дуӡӡа маӡаныҟәгаҩ заҵәык лнацәа изҭалыргьыжьуа.
Амаӡаныҟәгаҩ. Сымч зқәымхо акгьы ыҟаӡам: атәыла ахада, нас аминистрцәа рҵакырақәеи дареи. Ахаа, Аԥсныҟа ҳанцалак, аҭыԥ ду сзыԥшуп.
Атрышә иасыз. Иарбанушь уи?
Амаӡаныҟәгаҩ. Макьана ахьӡ ныҭкааны исеиҳәом ҳтәыла ахада. (Ақыҭанхамҩа араионтә усбарҭақәа реиҳабацәа зегьы инеины иццакуа
рыстолқәа ирықәу ақьаадқәа реиқәршәара ишаҿу ахәаԥшцәа ирбарҭоуп. Атрышә иасыз истол азааигәара днеины днаԥшы – ааԥшуа дгылоуп. Нас бӷьыц цқьақәак ааидкыланы ашәахь иҿынеихоит. Амаӡаныҟәгаҩ ԥҳәыс дындәылҟьаны дцоит ).
АԥАРДА ЛЕИУЕИТ Ахԥатәи асахьа
Ақыҭанхамҩа аминистр итәарҭа ауада. Астол дахатәоуп аминистр. Ақыҭанхамҩа араионтә ҟәшақәа реиҳабацәа иҿаԥхьа иеилагылоуп, атрышә иасыз насҭхашәа дгылоуп, аԥенџьыр дкылԥшны адәахьы дыԥшуеит.
Ақыҭанхамҩа ам инистр (дрылаԥшуа). Асеа, батонебо, афырхацәа ҳәа шәзысҳәоит, абас аамҭа иахмырԥакәаны шәыдҵақәа ахьынашәыгӡаз. Избоит шәнапаҿы ишәкыу ақьаадқәа ҳавтономтә республика ақыҭанхамҩа аҭагылазаашьақәа зегьы шырну. Ус анакәха, акорреспондент дааргьы иаҳҳәаша ҳамоуп. Аминистрцәа ҳаилацәажәараҿы атәыла ахада арҽхәаԥхьыӡ ҳаиргашт. (Атрышә иасыз иахь днаԥшны.) Ҳалагап Гагра араион ала.
Атрышә иасыз (аԥенџьыр даадҵны, инапаҿы иикыу иҩым ақьаадқәа аарԥшуа.) Сара акгьы рнысымҵаӡацт сқьаадқәа. Избан ҳәа шәҵаауазар, изҩуа хыс иасҭара сзымдырит «Ареспублика Аԥсны аҟынтәи ақыҭанхамҩатә жәабжьқәа» ҳәа акәу «Қарҭ иҟоу Аԥснытәи автономтә республика ақыҭанхамҩатә жәабжьқәа» ҳәа акәу.
Ақыҭанхамҩа аминистр (иааџьашьашәа, даанапырхаханы ). Ҿыц иахьоума ара уанаанагаз?
Атрышә иасыз. Сара акыр ҵуеитара аус зуеижьҭеи, ишырҳәо еиԥш, араҟа алажьы сфахьеит, аха уара уоуп иҿыцу. Аиҳаб ҿыц есымша ҿыцла аусура далагоит. Шәаргьы ҿыцла аус жәуы ҳәа ҳауҳәо иҳаумҳәо акрыздыруоу.
Ақыҭанх амҩа аминистр. Ареспублика Аԥсны уҟоу, ара уҟоу?
Атрышә иасыз (инапқәа неиҵых–ааиҵыхшәа). Қарҭ иҟоу Аԥснытәи автономтә республикаҟны сыҟоуп, аа, абра уадақәак еидызкыло аҟны.
Актәи (игәахы ԥыжәжәо днаскьаны атрышә иасыз днеиҿагылоит). Амҽеи, аҽхырцәажәаҩ. Аԥышәа змам аминистр дурҟьаларц уаҿуп. Ара уаанагазар аахыс ирҵәиуа, иркәараҵо ауп уцәажәашьақәа шыҟоу. Ее, баба, уаҟәыҵындаз еиҳа иузеиӷьхарын.
Атрышә иасыз. Исзеиӷьхо ҳәа узҿу арбану? Актәи. Уулафахәи угәманитаркеи.
Атрышә иасыз. Аа, исаҳаит. (Аминистр иахь.)
Сцап, сқьаадқәа акы рнысҵап.
Ақыҭанхамҩа аминистр. Уааласы, шәкы
ҳаркыуп, арахь корреспондентума аӡәы даар ҟалоит, рҳәеит. Ҳара ҳаицәажәонаҵы уаароуп.
Атрышә иасыз (дындәылҵуа). Акы схәыцып. А х 8 атәи. Уи дхәыцлааит, ҳара ҳхәыцхьеит. Ақыҭанхамҩа аминистр. Ҳааизыԥшып,
Гагра араион ала ҳалагоит ҳамҳәеи.
Актәи. Уанӡа ҳазлацәажәари насы? Ақыҭанхамҩа аминистр. Ҳазлацәажәо
маҷхыума. Америкеи Ираки реимак уҳәарц заҟа ажәабжь ҿыц ҳзаанагозеи уажәы иеихаткачны ҿымҭӡо сханы икнаҳоу арадиодырраҭага.
А х 8 атәи. «Реимак» уҳәоу, ҳаҭыр зқәу аминистр?
Ақыҭанхамҩа аминистр. Ааи, ааи. Адунеи аҟны иҟало ахҭысқәагьы шәрызҿлымҳазароуп.
А х 8 атәи. «Реимак» акәым, аха реибашьра.
Ҿызымҭқәоз рахьтә аӡәы (ахԥатәи иахь ирхашәа, аха аминистр иахь иадцәыло). Ыы, уара, Қырҭтәылеи Аԥсни реибашьрагьы «реимак» ҳәа ауп уажәы аҳәынҭқаррақәа реиҳараҩык шашьҭоу.
Ақыҭанхамҩа аминистр (ҿызымҭқәоз рахьтә ицәажәаз иахь даагәамҵшәа). Иуҳәо иаанагогьы удыруазароуп. Уара иуҭахызма «Қырҭтәыла Аԥсны иабашьит» рҳәарц. Усҟан Қырҭтәыла ахара шадло узымдырӡои? Аполитика ззеилымкаауа ахәыҷқәа рцәажәашьа уҭаны. «Реимак» иаанаго узымдырӡои? Иааиҿаххит, аха имеибашьӡеит ауп иаанаго. Уи Қырҭтәыла иазеиӷьу акы ауп.
Ҿызымҭқәоз рахьтә ицәажәоз. Ыы, шықәсыки ҩымзи ашьаӡа ахькаҭәоз « еимакык аарыбжьалан » уҳәар ҟалома.
Ақыҭанхамҩа аминистр (днаԥшы–ааԥшуа, дшәаԥырҳаԥуа).Аӡәыр иаҳама, мшәан, ииҳәо.Ҳтәыла ахада ианааиаҳа суалафахәгьы сгәуманитаркагьы лыбжьаӡ ицеит. Сымалагьы сакәхаӡом, иара шәаргьы, ишәаҳауеит, аха иахьақәҿышәымҭуа мацара азынгьы. (Днацәархахо.) Ишәмаҳаи, зҿышәымҭуазеи. Ахада акы ишәмырҳан. (Дыҳәҳәаны.) Дысԥырыжәга наҟ! (Игылақәоу рызегьы ҿызымҭқәоз рахьтә ицәажәоз инамцкласуеит. Иара «соушәышьҭ» ҳәа дыҳәҳәаны аминистр дигәыдлоит.Аминистр иабџьар дахоит. Убри аамҭазы дааҩнаԥалоит атрышә иасыз ).
Атрышә иасыз (қьаадқәак икыуп, дшанханы дрыхәаԥшуеит).
Еи, уара, шәызҿу закәи? (Атрышә дасуа.) Ара еиқәԥара шәаау, аус азы шәаау? Сара стәы ҟаҵаны иаазгеит. (Зегьы џыџ-џыџӡа иаангылоит, аминистр иабџьар имаҟа иавҵаиҵоит).
Ақыҭанхамҩа аминистр. Ҳалагап Гагра ала. (Атрышә иасыз иахь.) Иааугаз уаԥхьеишь.
Атрышә иасыз (иқьаадқәа ааизакны аԥхьара дналаго). Ацитрус шәырқәа рыхәшәтәра иаҿуп, ршьапқәа рбаҳара иалымгацт. Аҭаҭын жәла маҷк карԥсахьеит, аха иазхом, ацәаӷәара напы адыркырц иаҿуп, аха атракторқәа ирыгыу – ирыбзоу рыҟаҵара изалымгацт. Аџьықәреи арыцқәа ҟәазхахьеит...
Ақыҭанхамҩа аминистр (атрышә иасыз иажәа днаԥыҩланы, инапы рҟьаҟьаны дҩахо). Уаагыл!
Атрышә иасыз (ихы дааҩаханы). Избан?
Ақыҭанхамҩ а аминистр (ибжьы аарҿацашәа). Ҳтәыла ахадаигәаԥхаӡом.
Атрышә иасыз. Изигәамԥхари?
Ақыҭанхамҩа аминистр (истол дахыҵны длеиҩеиуа). Изигәамԥхари умбои, ииашаны иҟоумҵаӡеит.
Атрышә иасыз (иҽааргызмалшәа). Ари мцу имцыму дцаны игәеиҭааит имуазар.
Ақыҭанхамҩа аминистр (даангыланы, ицәажәаз иахь). Акы, «аџьықәреи арыцқәа ҟәазхахьеит» ҳәа иуҳәаз иларымҵаӡацеи? Ҩба, Аиеи, уажәыҵәҟьа Аԥсныҟа дузцоит.
Актәи (зымҩа дыԥшуа). Уааишь ҳәа изыԥшуп. А х 8 атәи. Дыгәхьааргазар ҟалап. Ҿызымҭқәоз рахьтә ицәажәаз. Уааи, уда
ҳхәарҭам, рҳәеит.
Атрышә иасыз. Дзымцари, араҟа ибжьоузеи?
Дшәаҟьаны Аҟәантәи арахь данаауаз, ишьапқа иҵамгыло, иқачқачо ианалага, ирулак машьынак дҭажьны дааргеит, уажәы иҵԥраауа иҵагылоу иусуга машьына дамгои.
Ақыҭанхамҩа аминистр. Иҵԥраауа амашьына иҵагылазар, деиҳабуп азы ауп.
Актәи. Автономтә Республика дуӡӡак хадас дамоуп.
Ҿызымҭқәоз рахьтә ицәажәаз. Шаҟа уада амои, мшәан, ҳавтономтә республика?
А х  атәи. Жәаба!
Ақыҭанхамҩа аминистр (иҽыргәааӡаны, инапгьы астол инықәкшо). Иазхоуп ҳтәылеи ҳтәыла ахадеи рхыччара.
Атрышә иасыз. Аччархә убар уахыччоит ауп.
Ақыҭанхамҩа аминистр. Аччархәҵәҟьа ухаҭа уоуп.
Атрышә иасыз. Сара саб дыччархәӡамызт, зыԥсы цқьаз усзуҩын Аԥснытәи амилициа рҟны.
А 6 ы 0 анхамҩааминистр. Иччархәым аччархә дихылҵыр ҟамлаӡои?
Атрышәиасыз (иҽырҭынчӡаны). Изыҟамлои, аҳәаӷьыч аминистр дихылҵыр ҟалозар.
Ақыҭанхамҩа аминиситр (дгәааны џьарак дзымгыло). Сара саб дҳәаӷьычын ҳәа уазҳәада?
Атрышә иасыз. Амилициа рҟны афицар саб иакәӡами уаб аҳәа аниӷьычыз дызкыз?
Ақыҭанхамҩа аминистр. Саб аҳәа иӷьычит ҳәа даанызкылаз уаб иакәзаарын, аҳәа зӷьычҵәҟьаз иҟынтәи аҵарҭыша ганы саб дҭазкыз. Саб уи дизымшьит, аха уара, уара аҳәаӷьыч иԥа ҳәа сзызҳәаз уԥырсхып.
(Итапанча имаҟа иаавҵԥааны ахы атрышә иасыз дынҭаирԥшуеит. Дшаҵхаҵәҟьоз збаз Актәи атапанча ҵаҟала даҵасуеит. Иаргьы ҭҟьоит, аха аҩадоуп ахы ахьхаз. Атрышә иасыз дыҵҟьаны дааныркылоит. Нас, дрыманы идәылҵуеит).
Ақыҭанхамҩа аминистр (имала даанхоит. Иԥсахы ԥыжәжәо длеиҩеиуеит, ҭыԥк аҟны дзаагылом). Закәытә хыԥҽыгозеи сызлаҳаз. Абар, абри «шәииу» атрышә асрада зхаҿы акгьы мааиуа иҵыхәала сзырӡша аус ҟасҵарц егьаасыгымхеит. Инапы сакәхшоуп Актәи. Уи стапанча
дацәхамсызҭгьы Атрышә иасыз атрышә дасырсуан, саргьы атрышә сарсны сынҭаркуан. Аминистр дҭаркит ҳәа акьыԥхь ықәгыланы иҳәацәо, аҿаанахарын. Сҭаацәагьы имлаго иаақәхарын. Ҭфу! Иабасҭахыу иҟам – ианым аминистрра, схәыҷқәа ныҟәнагоит азы ауп акәымзар. Атәыла ахада ишԥаизназгари Гагра араион ақыҭанхамҩа шеилашуа атәы? Ихаҭа, иаҳаракыра Атрышә иасыз, уа ҳаилатәарахь днанагартә иҟасҵап. Нас Атәыла ахада ибап зыҟны аус сымоу.
Иабакылаӡи Гал араион администрациа ахадеи ақыҭанхамҩа аусбарҭа аиҳаби. Урҭ нцәыҵасуа уахыла алашьцара рҽалак, уаҩы имбартә Гал араион иалазар акәхап. Ҽынла аҽыҵәахырҭагьы рымоуп.
Атәыла ахада. Изакәытә еилахароузеи исымоу. Имариоума Атәыла ахадара. Ашықәсқәа цацыԥхьаӡа еиҳа-еиҳа еилахарахоит. «Атәыла ахада» ҳәа исыхәаԥшуеит, нас ажәлар рымаҵ умун ухаҵазар! «Ажәлар рлахьынҵа зыӡбуа» ҳәа срыԥхьаӡоит, нас ҭынч ушьҭаланы уцәа ухаҵазар! Ахадараҿы игылоу ауаҩы ҭынч мҩа иоураны дыҟоума? Аԥсны саныҟаз ахадараҿы сгылаӡамызт азыҳәа еиҳа аԥсгаха сыман, аԥсуаа ирҿагылоз амитингқәагьы срыхьӡон, смаҵзурагьы збон. «Ажәлар рымаҵ» сҳәахт. Иабаҟоу сызхагылоу атәыла ажәлар? Иеиԥхьытта Қырҭтәыла иалаԥсоуп. Сара урҭ рымаҵ зухуазаап. Жәларык рымаҵ зуа џьшьаны азҵаарақәа сықәимԥсашеи акорреспондент дааиргьы. (Днатәаны ибжьы ныҭцаны.) Амаӡаныҟәгаҩ !
Амаӡаныҟәгаҩ (дааҩнаԥаланы). Сӡырҩуеит.
Атәыла ахада. Быӡырҩра ахәаӡом, аминистрцәа ҳаилатәарахь брыԥхьа.
Амаӡаныҟәгаҩ. Уажәыҵәҟьа! (Дцоит. Аӡәаӡәала иҩналоит аминистрцәа. Раԥхьа дааиуеит аҩныҵҟатәи аусқәа рминистр, нас атәылахьчара аминистр, урҭ рышьҭахь ақыҭанхамҩа аминистр. Урҭ ирышьҭагыланы иааиуеит ахәҳахәҭра, акультура, асоциалтә еиқәршәара рминистрцәа).
Аҩнаҵҟатәи аусқәа рмини стр (дшааҩналазҵәҟьа). Ҳтәыла ахада батоно, еиҭах уаҩ игәы иамыхәаша ажәабжь ааҩит.
Атәыла ахада (дҩаҵҟьаны). Узгылоузеи? Уласны иҳәа!
Аҩныҵҟатәи аусқәа рминистр. Адҵа злаҳамаз ала, атәылахьчара аминистри сареи иазырхианы, бџьарлагьы иеқәных идәықәаҳҵеит иҭахаз ҳфицар гәымшәа дзыԥсахшаз афицар
Ирбар, илахәыртәит ауп. Нас
ҳашәҭ ҳәа. Амала акы заҵәык
хьаҳәа – ԥаҳәарада, рыблаҵәҟьа
Гал араион аҟны ааԥынтәи аусурақәа шымҩаԥысуа. (Игәалаҟазара аабзиаханы.) Оо, уи бзиамкәаны, Атәыла ахада иҟоу шыҟоуҵәҟьа иаҳартә аҭагылазаашьақәа ҟанаҵоит ари. (Дааҭгыланы). Аха, мшәан, иабаҳахәо Гал араион аҿтәи аусурақәа, ҳусс ирылоузеи, иаҳтәым – иҳамаам? Акорреспондент ҳәа изҿу даар, сҽысҵәахыртә аиԥш аамҭак Анцәа исыҭ, мамзар, акы даасазҵаар иасҳәарызеи?
Аԥарда леиуеит Аԥшьбатәи Асахьа
Атәыла ахада иуада ҭбаа. Иара истол дахагылоуп дшаҟь -шаҟьо. Знызынла истол иқәу ақьаадқәа напыла дрылаланы иеимирҟьоит.
урышьҭаз рыбаҩ уи злабзиоу, урҭ иарбаны ирдыруеит
днарыцҵаны зынӡа хә-ҩык ауаа Аԥсныҟа ацәгьа – мыцәгьа рыршразы. Ҭфу, ацәгьа – мыцәгьа сҳәама џьошьҭ, ҳаԥсадгьыл ахьӡала.
Атәыла ахада. «Ацәгьа–мыцәгьаҵәҟьа» атәылахьчара аминистри уареи шәхаҭаҵәҟьа шәоуп! Нас, нас?
Аҩныҵҟатәи аусқәа рминистр. Аҳәаа ихыҵны Аԥсны иахьналалаз ақәҿиара шьахәқәа аадырԥшит рҽааршан, аамҭак аҩныҵҟала аҭынчреиқәрхаҩцәа рпост аихсра рылшеит, аԥсыуа милициакгьы дыршьит.
Атәыла ахада (ибжьы ааҭцаны). Уи рыцҳароуп уара утәала, ус аума?
Аҩныҵҟатәи аусқәа рминистр (ихы ааларҟәшәа). Даргьы ишынеибакәыз иҭахеит...
Атәыла ахада (дыҳәҳәаны). Ишԥаа? Афицаргьы дыршьну?
Атәылахьчара аминистр. Ааи.Афицар амилициаа дыртәӡамызт, ар даҳтәын.
Атәыла ахада. Ар шьахәла иазыҟаҵаны ишәымазаап, ус шәара шәымсааит. Аҳәаа ианынахыслак ашьацҳәа иакуа ауп иазыҟаҵаны ишшәымоу. (Аҩныҵҟатәи аусқәеи атәылахьчареи рминистрцәа рахь ихы нарха-нархо.) Уажәшьҭа уахь идәықәшәҵа «Абнатә еишьцәа» рҟынтәи лыԥшаахла иазыҟаҵоу ауаа.
Аҩныҵҟатәи аусқәа рминистр. Урҭгьы змыхәо усуп аԥсуаа рҿагылара.
Атәылахьчара аминистр. Аԥсуаа ҳанрабашьуаз иаабеит абџьар хык ишузаҿамкуа, рыԥсадгьыл рхы шақәырҵо. Адунеи аҟны рыӡбахә наҩит еиҿагыланы аибашьраҿы уаҩытәҩса дшырмыхәо ала.
Атәыла ахада (игәахы рзыԥжәо, астол инапы ықәикшоит). Ишәышьҭуа иаахтны ирҿагыланы
ирабашьааит сымҳәеит, маӡала ицҳауа ала аиԥш рхы мҩаԥыргааит ҳәа ауп исҳәо.
Аҩныҵҟатәи аусқәа рминистр. Иеилкаауп, ҳаиҳабы ухаҵкы. (Зегьы тәоит).
Атәыла ахада (иҭыԥаҿы днатәо). Аҩныҵҟатәи аусқәеи Атәылахьчареи рминистрцәа (дшырхыччо инырԥшуа.) ажәабжь «бзиақәа» ҳашәҳәеит шәара шәымсааит. Ақыҭанхамҩа аминистр, иҳауҳәозеи уара?
Ақыҭанхамҩа аминистр (дҩагыланы, игәы шалаҟоу иныԥшуа). Даара аихьӡара бзиақәа ыҟоуп Аԥснытәи ҳавтономтә республикаҟны. (Иқьаа-дқәа еихыршәшәо.) Ҳалагап Гагра араион ала. Убраҟа ацитрус шәырқәа: амандарина, апатырқал, алимон уҳәа реиҭаҳара агектарқәа рыҵаркуа иалагеит. (Зегьы акгьы аламҳәаӡакәаны инеихәаԥшы – ааихәаԥшуа итәоуп.) Аҭаҭын арассада карԥсан, уажәшьҭа аиҭаҳара иазыхиахахьазар ҟалоит, рыцәаӷәатәқәа зегьы рцәаӷәахьазар ҟалап, аԥш алаҵара иаҿуп.
Атәыла ахада (ахәҳахәҭра аминистр иахь). Ахәҳахәҭрақәа шԥацои убра?
Ахәҳахәҭра аминистр (дҩагыло). Ицәгьаӡам. Аџьырмыкьа аус ауеит, амагазинқәа ирыҵажьуп Урыстәылантәи иаарго амаҭәа – ҩыҭәа, афатә ҵҩа змам. Аахәаҩцәагьы рхәы ҭарыжьуам, иаарҭахыу зегьы аархәоит. (Уи дцәажәонаҵы зегьы рыхқәа ларҟәны итәоуп, зны – зынлагьы блаҵыхәала инцәыҵԥшны инеихәа-ԥшлоит).
Атәыла ахада (акультура аминистр ихы наиқәкны). Акультура аусқәа шԥацои?
Акультура аминистр (дҩагыланы). Ибзианы ицоит. Акультура аҩны, аклубқәа, абиблиотекақәа уҳәа культура ҳаракыла аусура иалагеит.
Атәыла ахада. Русқәа шԥаҟоу ашәҟәҩҩцәа,
аҵарадырра аусзуцәа, акәашацәа?
акомпозиторцәа, ашәаҳәацәа,
Акультура аминистр. Сара излаздыруа ала, ашәҟәҩҩцәа ркаламқәа аашьҭырхыцыԥхьаӡа излалаго Қырҭтәыла Аԥсны ишақәлаз ала ауп.
Атәыла ахада (дгәааны). Ишԥоуҳәеи, ишԥа?
Акультура аминистр. Ыы, мшәан, ара уажәы тәымуаҩ дҳалам, аиаша ҳҳәар изаҳауада? Атәымџьара ишаҳҳәо аиԥш, арагьы амц ҳҳәалар иабаҳахәои? Аминистрцәа реилатәараҟны ҳгәы иҭоу зегьы еибаҳҳәаларц ами?
(Зегьы рыхқәа ирҩаханы аиҿаԥшра иалагоит). Атәыла ахада (дгәааныдшыҟоу иныԥшуеит, аха иҽаартатаны). Қырҭтәыла Аԥсны иақәлеит ҳәа акәымкәаны Аԥсны Қырҭтәыла иақәлеит ҳәа ауп
ишҳәалатәу. (Уа иҽааникылоит).
Акультура аминистр. Утәаны уаазхәыцыр,
ари аҩыза ухаҟны аагара уадаҩуп. Насы атәым ҳәынҭқаррақәа агәра ргама зхыԥхьаӡара маҷу аԥсуаа Қырҭтәыла иақәлеит ҳәа?
Атәыла ахада (дышҭынчыц дҭынчуп). Уи уара уусс алам. (Ихы дааҩаханы.) Аҵарауаа зҿуи? Акультура аминстр. Аҵарауаагьы убри
иаҿуп.
Атәыла ахада. «Убри» ҳәа узҿу иарбану? Акультура аминистр. Аҵарауаа Қырҭтәыла
Аԥсны ишақәлаз зырҵабыргуа аусумҭақәа аԥырҵоит, рҳәеит.
Атәыла ахада (иҭаҷкәым астол иқәкшаны). Иазхоуп.
Акультура аминистр (иажәа даахыццакны). Макьана салымгаӡацт...
Атәылаахада (тәамбашақә). Шәизыӡырҩишь, аҽа гәазырҳагак ҳаиҳәозар ҟалап. (Илақәа ҵырхәны даатәоит).
Акультура аминистр. Ажәабжь ҿыцӡам ишәасҳәо. Телехәаԥшрала ижәбац – ишәаҳац ауп.
Аԥсуаа ашәаҳәарақәеи, акәашарақәеи, аспорт хыкқәеи даара ишрызҟазаз ааԥшит. Аринахысгьы абарҭ акультура хыкқәа рҟны иеиӷьхарц азын аҽазыҟаҵарақәа ирҿуп. (Атәыла ахада ихы ларҟәны дӡырҩуеит, егьырҭ инцәыҵԥш – аацәыҵԥшуа иеихәаԥшуеит).
Аҩныҵҟатәи аусқәа рминистр(дааҵҟьаны игәахы ԥыжәжәо, ибжьы рдуны). Ирҟәыхтәуп! Ирҟәыхтәуп акәашарақәа, ашәаҳәарақәа, аспорттә хәмаррақәа!
Атәылаахада (астол инапы ықәкшо). Ирҟәыхтәуп, амца рыжәҵатәуп, иныхтәуп!
(Зегьы иӡыӷә-ӡыӷәӡа иԥшуа иаатәоит, шәа-ӡыӡарак рныԥшуа).
Акультура аминистр(дааҵхаханы).Мшәан, усҟан ҳавтономтә республика аҟны акультура аминистрра зыҟалаӡомеи!
Атәыла ахада(игәыԥжәараиацҵо).Акультура аминистрра ҟалоит, аха уара уоуп иҟамло!
Асоциалтә еиқәыршәара аминистр (даҵаҳәҳәаны). Сара сахьахәаԥшуа, акультура аминистррагьы ҟалароуп, асоциалтә еиқәыршәара аминистррагьы. Мамзар, ҳтәанчахәы иацлоит ҳәа иԥшны итәоу атәанчаҩцәа ишԥарзаауеи?
Атәыла ахада.Утәауа!
Ақыҭанхамҩа аминистр(уигьыдҩаҵхаханы иҽааргызмалны). Арсҟатәи цитрус шәыр хыкқәа еиҭарҳауа ҳәа зыӡбахә сҳәаз аныҟалалак ирыҭныҵуа атәанчаҩцәа реиԥш егаҩы ирызхап. (Днатәоит).
Атәылахьчара аминистр(дҩаҵҟьаны). Ақыҭанхамҩа аминистр, суқәшаҳаҭӡам. Урҭ ацитрус шәыр хыкқәа рыхә атәанчаҩцәа ираҳҭар ҳар ирҿаҳҵои, абаланда инахәо итәоупеи? (Дтәоит).
Аҩныҵҟ атәи а усқәа рминистр (дҩаҵҟьаны атәылахьчара аминистр иажәа днаԥыҩло).
Ар, ар анрыхьыӡхала ирацәаҩуп, ацитрус шәырқәа ирыҭныҵуа урҭ рахь иандәықәҵаха, «Абнатә еишьцәа» ирзынхеи, урҭ роуп ацхыраара зҭахыу, иааҟәымыҵӡакәаны Аԥсны ааха аҭара иаҿу дара роуп. (Дтәоит).
Ахәҳаахәҭра аминистр (дҩаҵхахашәа). Иабаҟоу урҭ ацитрус шәырқәа ҳәа зыӡбахә шәымоу? Урҭ Аԥсны аԥсуаа рҟны ауп иахьыҟоу, шәара ара Қарҭ агәҭа шәалатәоуп.
Акультура аминиситр(ахәҳаахәҭрааминистр ииҳәаз имырҳаӡакәаны). Ассирқәа шәҳәоит, акәашацәа, ашәаҳәацәа, аспорт азҟазацәа акгьы рҭахӡами: ирышәҵатәуп, ирышьаҵатәуп, ирҟәынҵатәуп! Аха шәазымхәыцӡеишь ақыҭанхамҩа аминистр ииҳәаз? Уи иаанаго ацитрус шәырқәа абашәымоу ҳәа ауп. (Дтәоит).
Аҩныҵҟатәи аусқәа рм инистр (деиҭаҩаҵхаханы ақыҭанхамҩа аминистр ииҳәаз ихахьы иаамгаӡакәаны). Ирыҟәнумҵакәа аҟәҟәаҳәа иҭдырҟьап. Аҽага акышьа рдыруа аҳа абџьар акышьагьы рыздырӡом. (Дтәоит).
Атәылахьчара аминистр(дҩаҵхаханы аҩныҵҟатәи аусқәа рминистр иахь). Аԥсны ҳанабашьуаз аԥсуаа иаҳцәыргаз атанкқәеи абеимпеқәеи уҳәа иаарҳәны иаҳҿазыргылоз акәашацәеи, ашәаҳәацәеи, аспорттә азҟазацәеи рылаӡамзи? Рыгәҭаҵәҟьа игылан? Аибашьратә техника иаразнак знапаҿы иаазгоз уара уакәу, дара ракәу? (Дтәоит).
Аҩныҵҟатәи аусқәа рминистр(дыштәоу). Даарак урхыҽхәоит аԥсуаа. Унаганы урылагыланда, умбои, унапқәеи ушьапқәеи ԥахны. (Ҳа-ҳа-ҳа ҳәа дыччоит).
Акультура аминистр(дыштәоу).Инапқәеи ишьапқәеи ҿаҳәамзар дрыцәцап шәгәахәуоу уара, зыԥсадгьыл зхы ахҭнызҵо аԥсуаа.
Асоциалтә еиқә ыршә ара ам ини стр (дыштәоу иҽынарылагаланы). Шәара алафҳәара шәалага
уажәы. Ҳтәыла ахада ииҳәаз шәмаҳаӡеи? Сара ишеилыскааз ала Қарҭ иҟоу Аԥснытәи автономтә республикаҿтәи акәашацәа, ашәаҳәацәа, аспорт азҟазацәа амца рыжәҵатәуп, иныхтәуп, иҳәеит.
Атәыла ахада (дгәааны инапыастолиқәкшо). Иазхоуп! Шәаланагалацәеит. Қарҭ иҟоу Аԥснытәи автономтә республикаҟны акәашацәа, ашәаҳәацәа, аспорт азҟазацәа ыҟоушәа шәҳәарцгьы шәалагеит. Ауалафахәи агәыҳалалратә цхыраареи ишәоуз шәарцәыцәын, алаф ашҟа шәкылнаго иалагеит. Агәыҳалалратә цхыраара зымхтәугьы шәыҟазар ҟалап, цқьа шәеилкаам акәымзар. Шәара ишәыздырӡом ҳҭоурых, ишәыздырӡом аԥсуаа рҭоурыхгьы. Урҭ уажәааигәа зыҽцәырызгаз роуп. Шәара урҭ раҵкыс шаҟа шәҳаракузеи.
Зегьы (инеихык-еиҵыкуа). Иахьуҳәо ҳаҟоуп, ҳтәыла ахада ухаҵкы!
Атәыла ахада(днатәаныибжьыиргоит). Амаӡаныҟәгаҩ!
Амаӡаныҟә гаҩ ԥҳәыс(дааҩнаххны).Сӡырҩуеит.
Атәыла ахада.Ҳавтономтәреспубликаҿы аҭоурыхи ажәытә баҟақәеи рыҟәша аиҳабы бсызиԥхьа! Амаӡаныҟәгаҩ 8 ҳәыс.Уажәыҵәҟьа!(Дцоит). Зегьы (иҩеибаргыланы). Ҳара ҳаҭаххарым аҭоурыхи
ажәытә баҟақәеи рус.
Атәыла ахада(дацраланы).Сымацараисусума
аҭоурыхи ажәытә баҟақәеи рус? Ақырҭқәа зегьы ирусхадоуп. (Инапы нарықәк-нарықәкуа). Иара шәара шәхаҭақәагьы. Аҭоурых шәыздырӡом, ишәаҳаргьы шәҭахӡам. Шәтәа! (Итәоит). Атәылахьчара аминистр абзарбзанқәеи атанкқәеи дрыхәаԥшуа дтәоуп, арратә комиссариат ахь ихы рханы, рымаҵ зуа анбасзаарышьҭуеи ҳәа. Аҩныҵҟатәи аусқәа рминистр абџьар аҭыӡшәа цәырҵцыԥхьаӡа итапанча ашьхәа ишьышьуеит. Ақыҭанхамҩа аминистр шаҟа шьаҭа ацитрус шәыр шьапқәа еиҭарҳазеи, иабеиҭарҳаи ҳәа ақыҭанхамҩа аусбарҭақәа реиҳабацәа ирҭо адыррақәа еихишьалоит. Акультура аминистр акәашацәа ирыҵԥраауа ршьапқәа ибла ихгылошәа ибоит. Асоциалтә еиқәыршәара аминистр атәанчаҩцәа ртәанчахәы иацлароуп ҳәа дмақаруеит. (Дҩаҵҟьаны). Иабаҟоу аҭоурых, ҳжәытә баҟақәа, ҵәатәы шьаҟаны иҳаҵагылақәоу?
Аҭоурыхиажәытә баҟ ақәеи рҟәша аиҳабы (дахьааҩналазҵәҟьа дхырхәаны). Сызхәарҭоу акрыҟазар, сыхиоуп.
Атәыла ахада(инапыҟәардәыкинақәкуа). Абна уаатәа. Узхәарҭоу шԥаҟам, ҳҭоурых унапы иануп. (Инапы нарықәкуа). Абарҭ зегьы ҳҭоурых цқьа иреилыркаатәуп, ирзымдыруашәа збоит.
Аҭоурыхи ажәытә баҟақәеи рыҟәша аиҳабы (иирбаз аҭыԥ аҟны днатәо). Аҭоурых змам ҳара ҳауп. (Инапы аминистырцәа инарықәк-нарықәкуа). Аа, абанҭи сареи. Ҳара ҳагырцәоуп. Ҳҭоурых злааҩуа анбангьы ҳамам. Уажәшьҭа шәара ақырҭқәа ҳазшәыцәцаӡом. Ашьацҳәа иакыз аҵыс аиԥш ҳабзқәа ҳәыԥы-ӡыԥуа шәбызшәа иалахеит. Уара – ҳтәыла ахада, уқырҭуоуп, уҭоурых ыҟоуп аԥсуаа реиԥш.
Атәыла ахада(дҩаҵхаханы,илақәаҵырхәны дизыԥшуа). Ишԥауҳәеи?
Аԥсуаа аҭоурых шрымоу аиԥш уҳәама? Аԥсуаа рҭоурыхи ҳара ақырҭцәа ҳҭоурыхи еиԥшума? Урҭ ааигәа ашьхантәи илбааз роуп. (Инапқәа ҩышьҭыхуа). Ҳара ақырҭцәа, араҟа агырцәагьы шәалаԥхьаӡоуп, ҳмилаҭ дууп.
Аҭоурыхи ажәытә баҟақәеи рыҟәша аиҳабы. Ҳтәыла ахада ухаҵкы, «Аиаша уаҳарц уҭахызар, схы сақәиҭны ацәажәара азин сыҭ», – иҳәеит Публин Сир. Урҭ аԥсуаа ҳәа узҿыу ашьхарахьынтәи имылбааӡеит, дара рыхәҭак Нхыҵ-Кавказҟа ицеит шәы-шықәсқәак раԥхьа. Урҭ абазинқәа ҳәа ирышьҭоуп.
Зыдгьыл аҟны иаанхаз, ишаԥсуаз инхеит, хылҵшьҭралагьы ирзааигәоуп адыгақәа, аҟабардақәа, ачерқьезқәа.
Атәыла ахада (деилашәаӡаныдҟаауа).Иазхоуп амцҳәара! Ҳара ишаадыруа ауп исҳәаз, ус иагьынхароуп!
Зегьы (еицҿакны). Ус иагьынхароуп!
Аҭоурыхи ажәытә баҟақәеи рыҟәша аиҳабы. Аҭоурых амц азҳәаӡом. «Иумбаз умҳәан» – иҳәеит ԥыхьазынгьы Солон. Иаҳхысхьоу ашәышықәсақәа раантәи ақырҭуа ҭоурыхҩҩцәа амц рҩӡомызт.
Атәыла ахада.Воот,убриауписҳәо.Ақырҭуа ҭоурыхҩҩцәа иҳарҳәоит Аԥсны дгьыл ҳәа иахьа иаҳҿакыу шқырҭуа дгьылу.
Зегьы (иеицҿакны). Ишқырҭуа дгьылу!
Аҭоурыхи ажәытә баҟақәеи рыҟәша аиҳабы (дацҵҟьаны акәымкәа иҽырҭынчны). Ақырҭуа ҭоурхҩҩцәа аиаша анырҩуаз ирҳәахьеит аԥсуа ҳәынҭқаррагьы шыҟаз, аԥсуа ҳәынҭқар шиакәу Қырҭтәылагьы еидызкылаз. Ҳтәыла ахада ухаҵкы, «Аҭагылазаашьақәа рҽырыԥсахыр ауеит, аха апринципқәа – ианакузаалакгьы» – иҳәахьан Олеоноре Бальзак.
Зегьы. Усгьы ҳаҳахьеит.
Атәыла ахада(игәыдахаԥжәо).Шәлымҳақәа ҷыҩхааит ишәаҳахьоу ҳәа ижәдыруа аҳа.
Аҭоурыхи ажәытә баҟақәеи рыҟәша аиҳабы (дрылаԥшуа). Ишәаҳахьоу иашоуп, ақырҭуа ҭоурхҩҩцәа рҟынтәи иаагоу ауп ишәаҳахьоу. «Аиаша – ари зыда уаҩ иԥсыԥ изыламгаҩамго ҳауоуп» – иҳәахьан Тургенев. Уара утәала ҳара ҳаржьоит.
Атәыла ахада(игәышыԥжәациԥжәо).Уара утәала ҳара ҳаржьоит уажәтәи ақырҭуа ҭоурыхыҩҩцәа? Иуаҳама уара рыцҳа? Зегьы (иҩаҵхахаҩаҵхахо). Ҳаржьома?
Аҭоурыхи ажәытә баҟақ әеи рыҟәш ааиҳабы (дышҭынчыц дҭынчуп). Урҭ ҳәа шәызҿу
шәара шәус иадгылаҩцәоуп азы шәыржьоит. Сара срыцҳаумшьан, ҳтәыла ахада ухаҵкы, «Аиаша арыцҳашьара аҵкыс иҳаракыуп», – иҳәахьан Горки.
Атәыла ахада(иҽырцәгьаӡаны).Ҳараҳусҳәа узҿу иарбану?
Аҭоурыхи ажәытә баҟақ әеи рыҟәш ааиҳабы. Ампыҵахаларатә ус абзиабара улаҽит «Абзиабаратә чмазара хәшәыла иузхыҽуам» – рҳәоит. Аԥсны Қырҭтәыла иампыҵазхалаз ықәӡаахьеит. Урҭ Сталини Бериеи роуп. Аха ҳара Аԥсны ҳампыҵшәо ианалага, еиҭаҳампыҵаҳхаларц ҳҭахыуп. Уи саргьы сақәшаҳаҭуп, Қырҭтәыла аҳра амазарц сҭахуп, Гыртәыла еиԥш, Аԥсни Аахыҵ-Уаԥстәылеигьы иара иампыҵакызарц сҭахыуп.
Атәылаахада (блаҵыхәала дизыԥшуа). Нас иарбану уара узықәшаҳаҭым?
Аҭоурыхи ажәытә баҟақ әеи рыҟәш ааиҳабы. Сара сзықәшаҳаҭым иаахтны иуасҳәарц уҭахыума?
Атәыла ахада.Ааи,исҭахыуп.
Аҭоурыхи ажәытә баҟақ әеи рыҟәш ааиҳабы Ҳҳәынҭқарра ахадеи шәарҭ уиакәшамыкәша игылоу ауааи Аԥсны дгьыл шәара ишәтәызарц шәҭахын ианакәзаалакгьы. Уи қырҭуа дгьылшәтәырц шәаҿуп. Аха ианакәзаалакгьы аԥсуаа ирзеиӷьу ҳәа ажәакгьы шәымҳәаӡацт. Адгьыл шәашьҭоуп, ауааԥсыра хьаасгьы ишәымаӡам. Аӡы ахьцо даргьы агааит ҳәа шәрыхәаԥшуеит. Убас ауп агырцәагьы шәышҳахәаԥшуа.
Атәыла ахада.Иарбан ӡузыӡбахәумоу?
Аҭоурыхи ажәытә баҟақ әеи рыҟәша аиҳабы. Ақырҭуа амцҭоурыхыҩҩцәа ирыҩуа иалҩрны ицо аӡы!
Ат әылаахада (даахыццакны). Иаҳҳәап, Аԥсны иҟоу ақырҭуа жәытә баҟақәа ирымҳәаӡои Аԥсны шқырҭуа дгьылу?
Аҭоурыхи ажәытә баҟақ әеи рыҟәш ааиҳабы. Аԥсны ақырҭуа жәытә баҟа ҳәа акгьы гылаӡам. Аурымқәеи авизантиауааи рышьҭақәа убоит Аԥсны, аха ақырҭуа шьҭақәа ананылаз Сталини Бериеи рхаан аахыс ауп. Усҟан аахас абаҟақәа зхагылоу аԥсцәа роуп.
Атәыла ахада(ихышьҭацаланыастолиқәгәаны қьаадк аҩра далагоит. Данаалгалак ибжьы иргоит). Амаӡаныҟәгаҩ!
Амаӡаныҟәгаҩ ԥҳәыс (дааҩнаххны). Сӡырҩуеит!
Атәыла ахада(ииҩызақьаадбӷьыцналыркуа). Аа, абар, адҵанҵа. Ажурнал ахь иҭагал аҭоурыхи ажәытә баҟақәеи рыҟәша аиҳабы имаҵзура дшамхыу, агәыҳалалратә цхыраарагьы шимхыу.
Амаӡаныҟ әгаҩ ԥҳәыс (илиркызақьаад ааимхуа). Инагӡахоит, ҳхада ухаҵкы. (Дцоит).
Аҭоурыхи ажәытә баҟақ әеи рыҟәш ааиҳабы (атәыла ахада иахь дааскьаны). Сара сцоит, адҵанҵа сзуҩит, самухит. Аха иудыруаз аҭоурых факт дҵанҵала аиҭакра шулымшо. (Дцарц ашәахь иҿынеихоит).
Атәыла ахада(дҟааны).Уаангылсымҳәеи! (Аҭоурыхи ажәытә баҟақәеи рыҟәша аиҳабы даангылоит зымҩа дыԥшуа. Иара аҩныҵҟатәи аусқәа рминистр иахь днаԥшны.) Ари иусҭҵаара напы аркы: ихыу, иҵыхәоу, зымаҵ иуа, аԥсуа милаҭ дызларзааигәоу убас иҵегьы.
Аҭоурыхи ажәытә баҟақ әеи рыҟәша аиҳабы (даахыццакны). Сара аԥсуа милаҭ сызларзааигәоу аиаша амацара ала ауп. Аиаша ауаҩы ибла ҭнаблаауеит, ҳтәыла ахада, ухаҵкы!
Аҩныҵҟатәи аусқәа рминистр(дҩаҵҟьаны аҭоурхҩҩы иахь днеиуа). Убаандаҩуп. (Дима дындәылҵуеит).
Зегьы (игылоит ицарц азы, атәыла ахада иеихырхәо). Иахьуҳәо ҳаҟоуп, ҳтәыла ахада ухаҵкы!
Амаӡаныҟәгаҩ ԥҳәыс(дыццакныдааҩналоит). Ааиҩык дыҟоуп, атәыла ахада дысҭахуп, иҳәеит.
Атәыла ахада(ихыдааҩаханы). Араамшгара ҳаҿуп ҳәа иаҳама? Аҳәынҭқарра аусқәа ҳаӡбоит, ибаҳама? Убас иаҳәа уи иааиз. Иҽааникылааит, даасзыԥшааит.
Амаӡаныҟәгаҩ ԥҳәыс.Скорреспондентуп, иҳәеит, Қырҭтәыла анҭыҵтәуп, иҳәеит.
Атәылаа ха д а (дҩагыланы аминистрцәа рахь). Шәҭыԥқәа рахь шәца. (Ицоит).
Амаӡаныҟәгаҩ ԥҳәыс.Асасиасҳәари?
Атәылаахада. Дааиааит. (Амаӡаныҟәгаҩ дцоит, акорреспондент дааҩналоит исахҭантә папка иҩыҵрышьны).
Атәыла ахада(уиднеиԥыланы).Бзиалаиаабаша! (Диеигәырӷьаӡазшәа ҟаҵаны аҟәардә дааханы иаԥхьа днартәаны, иаргьы иҭыԥ аҟны дааины днатәоит).
Акорреспондент.Автономтә республикаахада злашәакәу ала, сшәыҿцәажәарц адҵа сымоуп. (Амикрофон наиҿеикуеит).
Атә ыла ахада(амикрофонихыавго).Сарасҟынтәи хықәкыла ишәҭахыузеи?
Акорреспондент.Инарҭбааны шәтәыла абзазашьа.
Атәыла ахада. Ҳтәыла аибашьраиазыхиоуп. Хаала ианаму мчыла ҳара иаагароуп Аԥсынтәыла. Ҳтәылахьчара аминистрра уи иазыхиоуп, аҩныҵҟатәи аусқәа рминистрреи иареи ақәыларақәа мҩаԥыргоит Аԥсынтәылаҟны. Аха уи азхом. Сара сазыхиоуп Аԥсны анапаҿы аагаразы ажәылара напхгара аҭара.
Акорреспондент (иааизџьашьатәханы). Ааи, аха ҩыџьара Аԥсны ыҟоума: нахьхьи – ареспублика Аԥсны, ара – Қарҭ иҟоу автономтә республика Аԥсны?
Ат әыла ахада.Ааи.Уажәыусиеихшашәа иҟалеит. Қарҭ иҟоу автономтә республика знапаҿы иҟоу Аԥсны ареспублика иалцоу ақырҭқәа ҳауп, ареспублика Аԥсны зкыу аԥсуаа роуп. Ҳжәыланы Аԥсны ареспублика анаагалак, аԥсҟы зкуа ҳара ҳакәхоит.
Акорре спон дент(ихыинапыадкыланы даахәыцуеит). Қарҭтәи шәавтономтә республика аԥсҭазаашьа, ахандеишьа, акультуратә бзазара – абри ауп сара еиҳарак иеилыскаарц исҭаху.
Атәыла ахада(иҽаарбабашәа).Ҳәара аҭахыума, зегь рыла ҳаиқәшәоуп: аминистрцәа, урҭ рҵакыратә маҵзурақәа уҳәа зегьы зегьы ҳамоуп.
Акорреспондент.Сылалаизбарц сҭахыуп ақыҭанхамҩатә қәаарыхырҭақәа, ааглыхратә наплакқәа, акультуратә хәышҭаарақәа уҳәа. Урҭ рсахьақәагьы ҭысхышт агазеҭ адаҟьақәа рҟны иасырбарц.
Атәыла ахада (иааицәымыӷханы).Урҭқәа агазеҭ рарбара мап ацәыскуеит.
Акорресп онде нт.Зегьу?
Атәыла ахада (даалакҩакуа).Мап,мшәан,зегь ракәым, аха иабаҭаххари урҭ уажәы?
Акорреспондент (днацԥыҳәашәа). Ахсаала ала шаҟа аҵанакуеи шәавтономтә республика?
Атәыла ахада(акоореспондентнаҟдиԥырҵны ицара дшахыццакуа мҩашьо, аҵәы дахоушәа дҳәыҵәыҳәыҵәуеит). Уажәазы ирацәам, нас иаабап.
Акорреспондент. Уеизгьы?
Атәыла аха да.Жәабаҟауадаыҟоуп! Акорреспондент(изџьашьатәханыдихәаԥшуа).
Исзеилкаауам.
Атәыла ахада(Азалаахь).Ишьапқәа
иҵаԥыҵәҵарауаз абрахь данаауаз! (Иара иахь.) Ҳминистррақәеи ҳара атәыла ахадацәеи ҳзыҩнатәоу ауадақәа, сҳәеит, уаҳа акгьы. Метрала ҳавтономтә республика ашәара абоуҭахыу? Ҳара уажәы уи аҟны ҳаҟам.
Акорреспондент.Еиҳашәзыргәамҵуазеи шәыбзазараҟны?
Атәыла ахада. Ҳахьынтәаазахьахынҳәра ҳаргәамҵуеит.
Акорреспондент. Уи ишԥа!
Атәыла ахада(игәахыааиҟәҷҷаны). Аԥсынтәыла иҟаз аибашьра атәы уаҳахьоума?
Ак орресп о ндент.Ааи,мшәан,уиаахысжәашықәса ҵит.
Атәыла ахада.Убарҭ ажәашықәсагьыҳара Қарҭ иеиҿкааны иҳамоуп Аԥснытәи автономтә республика Аԥсны иқәҵыз ақырҭқәа ҳаидызкыло.
А корреспондент (дгыланы даалеиҩеин). ЫЫ, ''Аԥсны'' ҳәа иҟоу акы акәӡами?
Атәыла ахада.АибашьраанАԥсныиқәырцаз ақырҭқәа автономтә республика араҟа иеиҿаҳкааит, сымҳәеи.
Акорреспондент.(дшылеиҩеиуаздааҭгыланы). Хықәкыс иамоузеи «Шәавтономтә республика» адгьыл қәаарыхырҭа амамзар, ааглыхра, акультуратә хәышҭаарақәа уҳәа акгьы ыҟамзар излареспубли-кахазеи?
Атәыла ахада(дҩагыланыуигьыдаалеиҩеины). Урҭ зыӡбахә уҳәаз рҟны ҳаҟам ҳара уажәы. Ҳавтономтә республика хықәкыс иамоу жәыларала Аԥсны ампыҵахалара ауп. Ус иагьыҟалароуп. Аԥсны аԥсуаа рымала иртәӡам.
Акорреспондент. Сара сыҟан ааигәа зны Аԥсны. Аԥсуаа исарҳәаз аҽакыуп.
Атәылаахада (дааҭгыланы). Иуарҳәазеишь?
Акорреспондент. Ақырҭцәа рыԥсадгьыл ахь ицеит, рҳәеит.
Атәыла ахада(дгәамҵныинапыҟьаны).Мцуп ирҳәо! Ҳҭыԥ ҳахырцеит!
Акорреспондент.СталиниБериеирҭыԥ иахганы арахь иаарган, Шеварднаӡе ирхынҳәны уахь игеит, рҳәеит, ус аума?
Атәыла ахада. Ҳабацәауахьиназгазҳара иҳаздырам, ҳара уаҟа ҳиит.
Акорреспон дент.Ааи,аԥсуааисарҳәеитуаҟа шәышиз, аха Қырҭтәыла Аԥсни аԥсуааи ианҳақәла, ара ииз ақырҭцәеи агырцәеи дара ирыдгыланы иҳабашьит, рҳәеит.
Атәыла ахада.Уиусауп.Ҳмилаҭҳадымгылар ҟалозма? Аха ҳара ҳахьиз ҳахызцаз жәыларала иҳампыҵаҳхалароуп.
Акорресп о ндент.(дцарциҿынахо). Иеилыскааит шәавтономтә республика хықәкыс иамоу. Умш аабзиахааит, ҳаҭыр зқәу атәыла ахада! (Дцоит. Атәыла ахада длеиҩеиуа, ихы шьҭацаланы иусурҭа уадаҟны дныҟәоит).
Атәыла ахада(дахьылеиҩеиуа ихаладцәажәо Изакәытә аҩысҭаароузеи, мшәан, ҳхәаҽны ҳазкыу. Арӷьарахь ҳнаҳәыр, ԥынгылак ааины иааҳҿагылоит, армарахь ҳнаҳәыр, ҳазгара аӡиас хәашь ахықә ҳанхықәгылоит.Дабакылнагеи игииуа атәылақәа ирылоу атәым корреспондентгьы. Даауеит, даауеит ҳәа ҳашԥшуаз ҳалақәа кьаԥшхарц акгьы рыгмызт. Дахьааизгьы, Аԥсны ҳәа ҩ-тәылак ыҟоума ҳәа дкылԥшаауа дсызҵаауеит, аҵәы сахазҵаша азҵаа-рақәа сиҭоит.
Аԥарда леиуеит. Ахәбатәи асахьа
Аусурҭа уадақәа хԥа убоит. Еиҳа иҭбаау аҟны астол дахатәоуп атәыла ахада. Уи ааҩстәи ауадаҟны наҟ-ааҟ иеиҿаԥшуа игыланы иццакыццакуа ишеицәажәо убоит аҩныҵҟатәи аусқәа рминистри атәылахьчара аминистри рчынқәа цырцыруа. Ахԥатәи ауадаҟны астол дахатәоуп
ақыҭанхамҩа аминистр, уи истол иакәшаны игылоуп ақыҭанхамҩа араионтә усбарҭақәа реиҳабацәа. Инапҟьа-шьапҟьо иеицәажәоит, аха рбжьы уаҳаӡом.
Атәыла ахада(истолиқәуақьаадқәаиҩнапык рыла иеилырхуа). Амаӡаныҟәгаҩ!
Амаӡаныҟәгаҩ ԥҳәыс(дааҩнаххны). Сӡырҩуеит.
Атәыла ахада(ларалахьдымԥшӡакәаны, ақьаадқәа шеилирхыц еилирхуа). Аҳәаанырцәҟа саныҟазтәи сусуразы саҳасабырба сзыԥшаа.
Амаӡаныҟәгаҩ ԥҳәыс.Еилыскааит,аха зеиԥшырҭаны иҟоуи? (Ауаа рахь.) Иусшәыҟәқәа сыгәра ганы сара исирҵәахӡом, нас исзыԥшаа ҳәа адҵа сиҭоит.
Атәыла ахада.Ҳтәылааҩныҵҟатәиахҭысқәа ртәы зҳәо аусшәҟәқәа рывара иеиқәуп. (Амаӡаныҟәгаҩ ԥҳәыс дцоит. Иара дгыланы, инапқәа ишьҭахь иныҟаҵаны ашыр-шырҳәа длеиҩеиуеит). Аҩсҭаа ихәхаша, аҳәаанырцәаагьы исыҵаркит. Сара сакәымкәаны Қырҭтәыла ахада днеиндаз иҟарҵоз жәбарын. Рнапы дықәыргыланы дықәыркәашо дрыманы инықәлон уара уоуп зегь реиҳа иаҳзааигәаӡоу аҳәынҭқар, Асовет Еидгыла Горбачов ицзырбгаз ахьы ҳәынҭқар уоуп ҳәа. Сара уаҩҵас сахьрыдрымкылаз акәым, алаҟьала аиԥш иахьсмыҵаҟьаз Анцәа иџьшьоуп. Атәыла ахада соуп анысҳәа, ҳара Қырҭтәыла ахада ҳәа иаадыруа уара уакәӡам, аҽа қырҭуоуп ҳәа сарҳәеит. Сара Аԥснытәи автономтә республика ахда соуп ҳәа анрасҳәа, уара уқырҭуоуп, Аԥсны ахада даԥсыуоуп ҳәа сарҳәеит.
Аԥсны акәым сара сзеиҳабу Қарҭ иҟоу Аԥснытәи автономтә республикоуп анысҳәа, иқьышә ҵәиит сзацәажәоз, хыччара-ҿанԥшыларакгьы неиԥшнылан илақәа ааиҵакшәа днасазҵааит шаҟаџьара Аԥсны ыҟоузеи ҳәа. Ибзиоума нас уи сгәалаҟазаара?
Амаӡа ны ҟәгаҩ ԥҳәыс(ақьаадқәаеидкыланы иааганы иаԥхьа инықәылҵоит). Саҭамзааит сынхацәазар. Мшәан, имаҷума аҳәынҭқарратә ус шәыҟәқәа ашькаԥ иҭоу. Ццакрыла исызрылымԥшааит, насгьы уара уоуп урҭ зҵәахыз.
Атәыла ахада(игәалаҟазара шыбааԥсыц ибааԥсуп). Аилажәжәарақәа бдырлоит. Ус шакәу уажә исымбеит. Ибзымԥшаакәаны ибыхьзеи? Уа иҟоу аусшәҟәқәа рахьтә ҳтәыла аҩныҵҟатәи аусқәа Аԥсныҟа ицаны имҩаԥырго ақәыларақәа ртәы зҳәо, ҳзышьҭоугьы урҭ ирывоуп ҳәа басымҳәази?
Амаӡаны ҟәгаҩ ԥҳәыс.Ахауарауныҟәарақәа рацәами, атәыла дуӡӡа ахадара ус имариоума? Алада, аҩада, Амрагылара, Амраҭашәара, шаҟаџьара иеиларсузеи аҳәынҭқррабжьаратәи аусқәа. Рылԥшаара садхалеит. (Дцоит).
Атәылаа ха д а (амаӡаныҟәгаҩ ԥҳәыс изаалгаз ақьаадқәа еилырхуа акраамҭа дрылоуп. Нас урҭ нықәҵаны, қьаад бӷьыцк наимҵеиҵоит, акаламгьы аашьҭихуеит. Аҩра даламгакәаны ус дхәыцуа днатәоит). Исыхьзеи, мшәан, сахьцо зехьынџьара иҩны изго акы ауп: «Ҳахьынтәааз Аԥсныҟа зегьы ҳшеизакыу ҳхынҳәыроуп ма ҳаԥсыроуп».
Мап, мап. «Ҳахьынтәааз Аԥсныҟа, уахьынтә иааз зегьыҳшеизакыуҳхынҳәыроуп,ма...» Ишԥазҩри,мшәан? (Дҩагыланы ҿиҭуеит.) Амаӡаныҟәгаҩ!
Ама ӡаныҟәгаҩ ԥҳәыс(дааҩнаххны).Сӡырҩуеит!
Атәыла ахада.Аминистрцәабсызрыԥхьа! Ариабжьанык ус итәазу акырҟарҵозу збапишь.
Амаӡан ыҟәгаҩ ԥҳәыс(Лышьҭахьҟа даагьежбны). Уажәыҵәҟьа! (Аусурҭа уадақәа лхы нарҩнакуа, Атәыла ахада дшәыԥхьоит ҳәа ралҳәоит. Дара рыстолқәаинархыбӷьыжәааны,еишьҭагыла иааҩналоит).
Атәыла ахада(дҩыгаланыиикыуақьаадқәа астол инықәжьны). Қырҭтәыла анапхгара еиҭах ҿыц
афинансқәа ҳзоурышьҭит, Аԥсны аҳәаа ҳхыҵны аԥсуаа ацәгьарақәа рзыҟаҳҵаларц азы. Аҩныҵҟатәи аусқәа рминистри атәылахьчара аминистри шәшьамхқәа еиқәыршәны шәтәоуп. (Ибжьы рӷәӷәаӡаны, инапқәа кыдҟьо.) Иазыҟаҵаны идәықәҵатәуп аԥсра иацәымшәо ауаа, аихамҩа инаркны Аԥсны иҟоу аобиектқәа реилаԥыххааразы. Қырҭтәыла ауааԥсыра рахьтә амла иакуа маҷҩӡам. Урҭ рахь ахы мырхаӡакәаны ҳара финансла ҳаиқәдыршәоит, агәыҳалалратә цхыраара ҳагрыжьуам Қырҭтәыла анапхгара. Арахь уԥшыр, аԥсуаа иҳәуа-ичо Аԥсынтәыла иқәуп. Шьоукы аҳәаа инхыжьны кьииу ҳәа цәгьарак ааҟаҵаны арахь рырхынҳәра иаҳнаҭап зышәгәахәуазеи?
Акультура аминистр(дныбжьаԥаланы). Аԥсуаа иҳәуа-иччо рыдгьыл иқәуп. Уаҳа иабацари?
Асоциалтә еиқәыршәара аминистр(уи иааимԥааны). Ҳтәыла ахада уи изымдыруаны иҳәо џьушьома, акультура злаҽу аминистр, аха урҭ ықәхтәуп ҳәа ауп ииҳәо, иумаҳаӡои?
Ахәҳаахәҭра аминистр(днапҟьа-шьапҟьо). «Усҭ-исыҭ, усҭ-исыҭ» рҳәо шәмаҳахьеи? Ҳара ҳақәырцеит, даргьы ықәаҳцароуп, еилышәымкааи?
Асоциалтә еиқәыршәара аминистр.Ҳара ҳақәырцазар, ҳадгьыл ахь ҳаарышьҭит. Аҭоурыхи ажәытә баҟақәеи знапы ианыз, аха ҳхада иамихыз ииҳәаз шәмаҳаи.
Атәыла ахада(дыҳәҳәаны,инапқәааҩбагьы астол инықәкшаны). Иазхоуп, асоциалтә еиқәыршәара аминистр. Убжьы умырган иуаҳҭаз агәыҳалалратә цхыраара арахь иуҿысхаанӡа! Гагра ақалақь амилициа реиҳабыс иҟаз агыруа столк аҟны Аԥсны шиныҳәаз шәмаҳаӡаци?
Зегьы (инеимда-ааимдо). Мап, мап, иаҳмаҳаӡац. Дышԥаныҳәеи иара?
Атәыла ахада.ИныҳәазааитАԥсныаԥсуаарыда! – иҳәеит.
Аҩн ыҵҟатәи аусқәа рминистр(астолахь шьаҿақәак дааскьаны). Ҳтәыла ахада ухаҵкы, ацәгьаҟаҵарақәа рзын иеиқәыршәаны Аԥсныҟа иаҳашьҭыз абар-абар, рхабарк аабап ҳәа ҳгәыӷуеит.
Қырҭтәыла анапхгара афинанс ҳарҭазар, аҽа гәыԥкгьы уара ишуҳәаз еиԥш, иеиқәыршәаны ирышьҭаҳҵоит иахьаҵҟьа. Уи азын атәылахьчара аминистри сареи уажәраанӡа ҳаицәажәон, афинанс акәын ҳаззыԥшыз. Уажәшьҭа иҵегьы ишазыҟаҳҵаша ала ҳаицәажәашт.
Атәыла хьчара аминистр.Ҳтәылаахада ухаҵкы, аҩныҵҟатәи аусқәа рминистр диашоуп. Афинанс анҳау,ԥшрак ҟаҳамҵароуп.
Атәыла ахада(истолиқәуақьаадқәаеидкыланы ишьҭыхны идырбо). Аа, жәбома схы аарылҳәҳәо сызлатәоу аусшәҟәқәа. Иӡбатәу аусқәа акака рнуп арҭ. Схы шаҟа хуц ықәу аҟараҵәҟьа селахоуп. (Аҩныҵҟатәии атәылахьчареи рминистрцәа рахь ихы нарха-нархо.) Шәус шәыӡба, еиҵахарак шәықәымзааит. (Егьырҭ аминистрцәа рахь ихы нарханы.) Шәшьамхы еиқәыршәны ишәоуз агәыҳалалратә цхыраара шәахатәаз. Нас шәусурақәа шәрымхны шәкаууа шәанҭасҵалак, ласслассы сышәгәалашәалап. Шәазыхиазароуп аԥсҭазаара азҵаарақәа зегьы рҭак аҟаҵара.
Ахәҳаахәҭреи, акультуреи, асоцеиқә ыршәареи министрцәа(еихырҟьа-еиԥырҟьо). Ҳаиҳабы ухаҵкы, адҵақәа ҳаҭ, иҳаҳәа иҟаҳҵаша, уи ҳара ҳазыхиоуп.
Атәыла ахада(иқьаадқәаеилагәаныишикыу). Абарҭ зегьы аҳәаанырцә иҟаҵатәқәоу ртәы зҳәо усшәҟәқәоуп. Шаҟантә аҳәаанырцәҟа сцахьоузеи жәыларыла Аԥсны ҳамгар ада ԥсыхәа шыҟам атәы зҳәо аусшәҟәқәа сыманы. Егьалҵуам, сырзеилкаауам. «Еицәажәарала, еиқәшаҳаҭрала», – ҳәа иаасҿагылоит
зегьы.Уажәгьысгәаҟ-ҵәаҟуасызҿуаҳәаанырцәҟа ацара аҽазырхиара ауп. Заҟа усшәҟә ҟасҵозеи ус шаҭахыу ала агәра дыргаразы, шаҟа цәажәара аҭахыузеи уи азы. Арахь, шәара иҟашәҵаша иҟаҟаны шәҿы инҭасҵалар акәхеит.
Амаӡаныҟ әгаҩ ԥҳәыс(дааҩнаххуеитгазеҭқәак иеиқәырҽны икны). Ассир, ассир! Абар аҳамҭа ссир шәзаазгеит! Сиур-приз! (Газеҭк атәыла ахада инеилыркуеит нас егьырҭгьы акака нарыҭаны даарылсуеит).
Атәыла ахада(иџьашьаныдылзыԥшуа). Изакәызеи, мшәан?
Изакәытә ссирузеи зыӡбахә бымоу? Агазеҭ ссирзарцу?
Амаӡаныҟәгаҩ 8 ҳәыс.Ассиршәахәаԥш,ассир жәба! (Зегьы иҟала рзымдыруа ишанханы илзыԥшуеит). Атәылаахада (иикыу агазеҭ нарҳәы-аарҳәуа).
Иабану абри бара бзын иссирхаз, даба иҳарбеишь! Амаӡаныҟәгаҩ ԥҳәыс(атәылаахада днаидгыланы иикыу агазеҭ аҟны статиак лнацәа нақәылкуеит). Аа, абар, хыс иамоу уаԥхьеишь, ҳаҭыр зқәу
атәыла ахада!
Атәыла ахада(илырбазастатиаахыднаԥхьоит).
«Аҳауа иалоу атәыла». (Нас ихы дааҩаханы, амаӡаныҟәгаҩ ԥҳәыс лахь.) Иарбан тәылоу аҳауа иаларҵаз?
Амаӡаныҟәгаҩ ԥҳәыс.ҚарҭиҟоуАԥснытәи автономтә республика, абри уара хадас узмоу!
Атәылаахада (иҽизышьақәымкуа, днаԥҟьашьаԥҟьо). Иҿыбымҭын! Уаҳа бымҳәан. Дызусҭада ҳтәыла аҳауа иалазҵаз?
Амаӡаныҟәгаҩ ԥҳәыс.Акоореспондент,жәаха зны иаҳҭаз акорреспондент. Қарҭ иҟоу Аԥснытәи автономтә республика ҳәа акгьы ыҟаӡам, аҳауа иалоу тәылоуп ҳәа ауп ииҩуа!
Аҩныҵҟатәи аусқәа рминистр(агазеҭаҟны астатиа ахы даԥхьоит). «Аҳауа иалоу атәыла». (Нас ихыиҿы ырбзамыҟәны атәыла ахада дизыԥшуеит).
Атәылахьчара аминистр(уигьыахыднаԥхьоит). «Аҳауа иалоу атәыла!» (Ихы-иҿы аареицакшәа атәыла ахада днаизыԥшуеит. Егьырҭ ах-ҩык аминистрцәагьы аӡәаӡәала астатиа ахы рбжьы рдуны иаԥхьаны, рхырҿқәа ыреицаҟьо атәыла ахада инеизыԥшуеит. Атәыла ахада ихы-иҿы ааргаӡаны ҳа-ҳа-ҳа ҳәа ибжьы неиҵыхны дыччоит. Егьырҭ аминистрцәагьы рыбжьқәа неиҵыхны рыччабжь гоит. Атәыла ахадагьы аминистрцәагьы рыччабжь ааҩуеит асцена аҟынтәи. Иубарҭахоит рчабрақәа рыла рылаӷырӡқәа шыдрыцқьо. Агәрҩа ччара рызҵысны, рыбжьқәа рдуны ишыччо, амаӡаныҟәгаҩ ԥҳәыс лхаҿы ыргызмалны дышԥышәарччо атәыла ахада иԥсы илшшәаны дынхыбкьуеит. Зегьы наимҵасны дкамыжькәаны дааныркылоит).
Амаӡаныгәгаҩ 8 ҳәыс (ахәаԥшцәа рахь даахьаҳәны). Рыцҳа, тәылак хадас дамаз џьишьон.
Аԥарда
Ҩ-қәгылараки хә-сахьаки змоу адрама Иалоу ауаа:
Мазар Ҭархәын–иԥа Ҵрышба–амалзку, 40-ҟа шықәса ихыҵуеит
Гәашьа Мрышә–ԥҳа–иараиԥҳәыс
М а 5 ь – дара ргәыла
Самыҟә Самыҟәба–анџьныр,ҷ-ҟашықәса
ихыҵуеит
Есма – адкыларҭа аиҳабы, хаҵацара дшахыԥахьоу
удырратә дыҟоуп Миз ан
АКТӘИ АҚӘГЫЛАРА
Актәи асахьа
Ахҭыс мҩаԥысуеит Гәилшара ҳәа иахьашьҭоу қалақь хәыҷык аҟны. Амал зку ааигәа иргылаз ҩ-уадак змоу аҩн хәыҷы гылоуп. Итәарҭа ауадаҟны ана-ара аҩным-аҭәақәа астол бзиа, аҟәардәқәа, ашәҟәықәҵарҭақәа, адиуан убоит. Адкыларҭа уадаҟны столк, ҩ-ҟәардәк, шкафк гылоуп.
Дааиуеит амал зку Мазар Ҵрышба, ишәҵатәы ҿыцқәеи игалстуки ԥшшәыла иеиԥшны.
Мазар (ауада днҩнаԥшы-ааҩнаԥшны, аҩнымаҭәақәа днарыхәаԥшуа алеи-ҩеира далагоит). Ҳы, сымҩашьеит ҳәа сыҟоуп акадрқәа ралԥшааразы! Анџьныр-аргылаҩыс изгаз иблақәа ахьшьыцба аблақәа реиԥшҵәҟьа иҵаруп, ихаҭагьы дыхьшьыцбоуп, мшәан. Изакәытә ҩнымаҭәа лыԥшаахқәоузеишь иааганы исызиргылаз. Ари исыргылаз сусурҭа аҭыԥ ҩныԥшӡа хәыҷы даара иақәнагоу ҩнымаҭәоуп. Насгьы уи ихшыҩгьы ҵаруп зласгәахәуа, аҳәаанырцәтәи смашьына аԥшшәы змаз аҩнымаҭәа алԥшааны исзааигеит. Сара иҵасымҳәаӡакәаны ихала идырны иҟаиҵеит уи, сгәы ишаҳәоз ауимдырхшаз. Ҳа-ҳа-ҳа! Ус анакәха, аринахысгьы сгәы иақәшәо еилкааны иҟаиҵалашт. Мшәан, дсуоуп азы ами дызсыдскылаз? Сара сгәы ианаало имдырыр ҟалома? (Дааҭгыланы даахәыцуеит.) Сишь, мшәан, уи сҳәеит ҳәа сызҿу асасааирҭа шаҟа иԥшӡаны, иӷәӷәацаӡа иргыло ауп аус злоу.
(Дааиуеит анџьныр-аргылаҩ Самыҟә Самыҟәба, уи ишьҭагылоуп ҩыџьа ахацәа).
Самыҟә Самыҟәба.Шьыжьбзиақәа, сыуа шәхаҵкы!
Џьгәыз
Ҭаҭлаз
Ница
Мазлоу
Адшьа
Ааиҩы – 40-ҟа шықәса ихыҵуеит
– аҟазацәа, рарԥысра иҭагылоуп – аусуцәа
Мазар (дааҭгыланы ихы ырнааны дихәаԥшуа). Усзеилкаауам, аҩыза Самыҟәба? «Шәара» ҳәа саҳәарахь уиасыма, амаҵзура анусҭа? Мшәан, ас усацәажәалаӡомызтеи?
Самыҟә: Мазар Ҭархәын-иԥа...
Мазар (Самыҟә иажәа ааимԥааны). Саб Ҭархәын уиламкьакьан!
Самыҟә: Ааи, аха смаҵзура исыднаҵоит...
Мазар (Самыҟә иажәа ааимԥааны). Иарбан умаҵзура иуднаҵо, саб анышә иҵамыргылароу?
Самыҟә. Ҭархәын ԥсаҭашкәакәа иԥсы ҭаны дыҟазҭгьы, иаб ихьӡ мҳәаӡакәаны сиацәажәон.
Мазар. Нас?
Самыҟә. Нас, уи ауп, Мазар Ҭархәын... (Наҟ днаҳәны инапала иқьышә дынҭасшәа.) Еиҭасҿашәахма ауаа ирыларымԥхьаӡоз ихьӡ! (Мазар иахь даахьаҳәны.) Смаҵзура исыднаҵоит Ҭархәын ԥсаҭацәгьа... Мшәан, ԥсаҭабзиа шәшиԥоу ҳәаны, «шәара» ҳәагьы сшәацәажәаларц.
Мазар (инапқәа ишьҭахьҟа иҟаҵаны дшылеиҩеиуа «Ԥсаҭацәгьа» уҳәоу «ԥсаҭабзиа» уҳәоу, мшәан? (Излымҳакеимлагәаикны,егьи наирӡырҩуеит).
Самыҟә. Ҳаи, иухьзеи, Мазар бзиа? Ҭархәын иеицырдыруаз (ауаа рахь ибжьы аармаҷны.) «аӷьычҩ» ҳәа, (нас иаардуны.) унеишь-уааишь ҳәа зарҳәоз «ԥсаҭашкәакәа» ҳәа ауп зегьы дшыргәаладыршәо.
Мазар (инапы ааҟьаны). Ибзиоуп, ибзиа... нас. Амаҵзура ҳәа акы ыҟаҵәҟьами. «Субординациа», аа? Ухаҵоуп уара Мазар Ҭархәын-иԥа угәра ганы абри еиԥш ахадаратә маҵзура уахаиргылазар аахыс, аа? Баша иухьӡу џьушьома «анџьныр-аргылаҩ» ҳәа ахьӡ ҳаракы. Амала, иуасҳәо удыруоу?
Самыҟә (Мазар иахь дааскьаны, ибжьы рхәыҷны). Закәи, Мазар Ҭархәын-иԥа?
Мазар. Убжьы умырхәыҷӡан. Абанҭ иуцны иааизгьы ираҳааит. «Шәара» ҳәа акәымкәаны «уара» ҳәа усацәажәала. «Аԥсуара, аԥсуара» ҳәа ҳақәгыланы ҳаҳәҳәоит арахь аԥсуара ныҟәаагаӡом. Ианбыкәыз, уара, аԥсуа «шәара» ҳәа аԥсуа даниацәажәахьаз! «Шәара» ҳәа иауҳәар дгәаауан, рҳәоит, уара ишԥоумаҳац? Уи бзиоуп, аха иуцқәоу зусҭцәада? Сишь, сишь, рҩыџьагьы избахьоу шьоук ракәушәа сыҟоуп.
Самыҟә (даанапырҟәыҷны). Мазар Ҭархәын-иԥа, иумдыркәан ишԥаузымдырхуеи, ари (инапы руаӡәк инаиқәкны.) Накәа лыҷкәын Миназ иами, уаншьа иԥҳа лабхәында, егьи – Џьгәыз иами, мшәан, Тагә-иԥа, Урыстәылантәи уанааз абанкет аҟны Мизан ицны инеиз.
Мазар (наҟ днаҳәны, длеи-ҩеиуа). Нас, нас?
Самыҟә. Уи уаргьы саргьы ҳауа Мизан иҩыза гәакьа иоуп. Мшәан, Мазар Ҭархәын-иԥа, ҳара-ҳара ҳаизибамгар, ҳашьҭибамхыр, ҳзыхьчода, ҳагәхьаа зкуада? Аҵла адацқәа рыла игылазар, ауаҩы изааигәоу рыла дгылазароуп тәа.
Мазар. Занааҭс ирымои, уара? Уара уиашоуп, Самыҟә Самыҟәба, уансыдыскылаз иуасҳәаз ауп исоуҳәо. Уа-ҭынхала ҳҽеибаҳҭар, ҳусқәа еиӷьны ицоит ҳәа уасымҳәази (инапы ижәҩа инықәикуеит).
Самыҟә. Ааи. Уара иузымдыруа иҟоузеи, Мазар Ҭархәын-иԥа, зегь дырны ами ушыхынҳәыз Аԥсныҟа. (Ицнеиз рахь даахьаԥшны даалацәҟәын, ибжьы рмаҷны). Уџьыбақәа рҭәны ухнымҳәи, ахшҩгьы уоузшәа уҟалеит.
Мазар (Самыҟә ииҳәаз игәы иахәаны, аҵыхәтәаны ииҳәаз шимаҳаз мҩашьо Уара уиашоуп, даара акыр сҵеит Аԥсны салҵны сцеижьҭеи. Аха исзеилымкаауа акы заҵәык ауп. Мшәан, абри уара уагь-Самыҟәны уагь-Самыҟәбаны ушԥаҟалеи?
Самыҟә. Ыы, уара уаб ԥсаҭашкәакәа дауҟәышхымыз аҩны даннеи. (Егьырҭ рахь даахьаԥшны даалацәҟәны, ибжьы рмаҷны.) Дыҵарҟәаҟәааит,
днеицыԥхьаӡа акы ҳцәымӷьычкәаны дхынҳәӡомызт. (Ибжьы аардуны.) Ишхьыӡбзиаз дырны иара иоуп исыхьӡызҵаз. (Ибжьы аармаҷны, егьырҭ рахь.) Ишсыхьӡу мамзар идыруазма, аха уажәы ус аҭахуп.
Мазар. Аҳаа. Уи ибзианы исгәалауршәеит. Еиҳагьы угәра згоит уажәшьҭа. Иҷкәын сеиԥш ушьаны акәхап ухьӡгьы зухьӡиҵаз. Ус анакәха, угәра гаӡаны ҳсасааирҭа аргыларазы иаҳҭаху ауаа уара иеидукылоит. (Инапқәа аархахо.) Уаҩ иимбац асасааирҭа ҳаргылароуп. (Ишьаҿақәа неихҳәо.) Ҳҳәынҭқарра зырԥшӡо, изыршәҭуа асасааирҭа! (Днывҵыԥшны адкыларҭахь днаԥшуеит. Адкыларҭа аиҳабы дывҵагыланы дшыӡырҩуа анибалак, ихы ырнааны, иӡара кны дылзыԥшуа.) Бара бсызкылӡырҩларц аума бызсыдскылаз?
Есма. (Аӡырҩра даҟәыҵны дара рахь дааҩналоит). Мшәан, Мазар Ҭархәын-иԥа, сара издыруазар ами иҟашәҵо, ижәуа зегьы, насгьы ҳсасааирҭа зыргыло зегьы ирҳәо-ируа зегьы? Акы сшәазҵаашан, анџьныраргылаҩ Самыҟә дзызку здыруеит, аха анҭ аҩыџьа маҵзурала сара сыҵкыс иеиҳахарушь араҟа?
Мазар. Убри иара схаҭагьы исыздырам, амала, дара здыруеит.
Самыҟә (Мазар иҽизааигәатәны Есма лахь дхьаԥш-кәаԥшуа). Ари ҳара даҳтәуп, изылцәааӡарызеи. Арҭ Мизани Џьгәызи ргылаҩцәоуп, Мизан аргыларатә ҵараиурҭа далгахьеит, Џьгәызгьы (дааҿахашәа уи дҭан, ҳусуцәа хылаԥшцәас ираҳҭап, мшәан, прорабцәас.
Мазар. Ааи, аха ҩыџьа ахылаԥшцәа абаҳҭаху, ҳусуцәа рхыԥхьаӡара маҷми?
Самы ҟә. Уи, иумбои, Мазар Ҭархәын-иԥа, уареи сареи адгылаҩцәа ҳҭахыми, аиҳабыра ак ҳавырбо иалагаргьы адгылара, мшәан, аподдержка ҳазҭаша, ҳзыхьчаша!
Мазар. Ауалафахәы, мшәан, сара сџьыба иҭыҵропеи!
Есма. Ааи, ааи, шәџьыба шәааигӡа. Насгьы, аиҳабыра рахьтә аӡә дааиргьы, шәымаӡақәа реилкааразы раԥхьаӡа сара соуп дзызҵаауа. Убасҟан ани «поддержка» ҳәа Самыҟә дызҿу ахьыҟасҵо азы уалафахәыбжакгьы сызхоит... (Ҽырхықәмҵа ҟаҵо.) Руаӡәык дшәыдышәкылар дазхоит прорабс. (Дцоит).
Самыҟә. Ари зыгәра аагаша аӡә лакәымзар ҟалап. Дызлаҳауои, мшәан? Ҳауацәа рыӡбахә ануҳәоз Есма лыхьӡгьы налоуҵан азы ауп уи лыӡбахә зугәаласыршәаз.
Мазар. Дҳауазааигәараӡам, аха дҳауоуп, сабду иашьа иԥҳа ланхәаԥҳа лоуп. Насгьы дышкылаӡырҩуаз умбои, асасааирҭа аргыларазы шаҟа ԥара абанк исзалоу, аҩны шаҟа ҵәахны исымоу, ҳауацәа рыда уаҩ дҳадаҳкыларц шаҳҭахым уҳәа ҳамаӡақәа зегьы рҟны маӡа даҳзыӡырҩхьеит. Лусура дамаҳхыр, днарылаланы зегьы ираҳартә иныҟалҵоит. Нас уқыџьқыџьуа арҳәцәа анбасықәлои ҳәа утәаз, Мазар Ҭархәын-иԥа.
Есма (дааиуеит). Ааи, исцәышәҵәахуа маӡа шәымаӡам, башаӡа шәҽышәымшәан.
Самыҟә. Исхәыцыз удыруоу, Мазар Ҭархәын-иԥа? Мазар. Ыы, уара?
Самыҟә. Хаҭала узыхьчо ауаҩы дуҭахуп, уҩны
зыхьчо уи дхазызароуп. Урҭ зылшашагьы здыруеит ҳара иҳауацәоу, маӡа абџьаргьы ныҟәызго уаауп.
Мазар. Абџьар уҳәоу? Сара сыдагьы абџьар ныҟәызго ауаа ыҟазаапеи.
Есма. Ааи, ааи, иҟоуп.
Самы ҟә. Ее, ацәгьауҩы дуқәымшәароуп, Мазар Ҭархәын-иԥа, мамзару, уабџьар ааухадыршҭуеит. Аӷьычреи ақәылареи аԥышәа ду ааныркылоит аибашьра ашьҭахь ҳара ҳҿы. Насгьы, урҭ аӷа иҿагыланы имеибашьыз ԥарак имоуп ҳәа анраҳа, иеигӡараны иҟаӡам.
Есма. Ааи, ааи, Самыҟә диашоуп, ихаҭагьы...
Самыҟә (дҩышьҭыԥашәа, Есма лахь). Изакәи «ихаҭагьы» ҳәа бызҿу?
Есма. Мап. Акгьы. Ани иудгылақәои уареи даҽаӡәгьы днашәыцны ҵхыбжьонк шәанқәылаз аасгәалашәан, уи ауп...
Самыҟә (дыҵҟьаны). Аха ҳҭаркма? Ҳқәылаҩ-цәазар ҳҭарымкуаз.
Есма. Ани «адуқәа» рҟны аус зуа, мшәан...
Самы ҟә. Ыы, иҟаиҵеи уи, насгьы дарбану ус бара ибдыруа?
Есма. Акгьы ҟаимҵаӡеит. Ԥшь-ажәак роуп амилициа аиҳабы иахь ииҳәаз: «Абарҭ сара стәқәа роуп!» И все! Изимҳәарыз, ажәакцыԥхьаӡа 10-10 ҽыҭ иџьыба иҭалазар.
Мазар (илҳәаз џьашьо). Ирызҭада, бара, арҭ 10-10 ҽыҭ, схәыҷқәа амла исцәагоит, аусура саларга ҳәа есхәылԥазы сышә дылагыланеи? (Дааҭгыланы ихы аҟыгә аахиргоит.) Самыҟә уа Самыҟәба»
Мизани
Џьгәази – Ҳара ҳалазгалаз иара иоуп!
Есма (лҽырхықәмҵо). Ирызҭада шәҳәоу? Ирыԥсахит. Убри аахыс ҩ-шықәса амандаринеи ахәырмеи рыххо Урыстәылаҟа ирыма иқәуп уаҳа қәылара ҳәа акгьы ҟамҵаӡакәаны. Иршәеит ҳәа ауп сшыҟоу.
Самыҟә (ихы ааларҟәшәа дахьгылоу). Иаҳшәеит, ааи, иаҳшәеит. Убасҟангьы схәыҷқәа амла иасмыркып ҳәа ауп ацәгьара аҟаҵара сгәы изҭаскыз. (Есма лахь дынхьаԥшуеит). Бара аҽырхықәмҵашәа иҟоу (Инапы иҩызцәа ирықәкны.) Убри аахыс абарҭ зегьы ҳаӡбахә ҳәа акыр баҳахьоума?
Мизани
Џьгәызи – (иеицырҳәоит). Ҳаӡбахә ҳәа...
Есма. Маап-ҳы, исмаҳаӡацт-ҳы. Мазар Ҭархәын-иԥа,
арҭ рыӡбахә бааԥсык уи аахыс исмаҳаҵәҟьац. Амала, уажәааигәа иҟалаз жәдыруоу?
Мазар. Ыы, бара, акыр рыхҟьахма арҭ еиҭах?
Есма. Мап, арҭ ракәӡам. Қалақь ԥҳәыск ахьтәы хәыдхаҵақәеи, алымҳарҩқәеи, амацәазқәеи рыла иҩычаз,
лхатәы аҳәаанырцәтәи лмашьына дақәтәаны афииҳәа дахьиз лқыҭахь дышцоз, шьоукы асабрадақәа рҿаҵаны иаалԥылан, даанкыланы лыхьқәа зегьы аалымыршәшәаны«бца»ҳәа дааурышьҭит,рҳәеит.Ларалӡыӷқәа аанкылан «сыҳәҳәоит, сыхьқәа шәырхынҳә» анылҳәа, «бара ахьқәа ахьбоуз еиҭабауеит, ҳара ҳхәыҷқәа амла иаҳцәакуеит» рҳәан, абна инылабга ицеит, рҳәеит. Арҭгьы ус ак рыхьзаргьы, уаҳа акгьы рхылымҿиаац, ишәыдышәкыл. Ацәгьоура рҽадмыршьцылаӡеит, уи иашьцылаз дбеиаӡазаргьы даанҿасӡом, акәалаа амҵарсра иашьцылаз аласба даҩызахоит.
Мазар (Самыҟә иахь). Арҭ иуцу зхаҳаргыло иарбан усқәоу зуҳәа?
Самыҟә. Аргылаҩцәа рпрорабцәас. Арҭ аԥышәа змоууаауп,аибашьраангьыафронт иеицаҿагылан.Аӡәы дганы егьи даанужьыр иуама? Арахь уара умеибашьӡакәаны еиҳабыс уроуит.
Мазар (днацыҵҟьаны). Сара сзакәу аиҳабыра ирдыруеит. Аибашьра аныҟала, сара уаҩыҟазшьала сеибашьҩымызт азы зыхә цәгьаз автоматқәа ҩба схарџьала иаахәаны еиҳабцәақәак руацәақәак ирыҭаны афронт ахь исышьҭит. Сара Урыстәылаҟа сцеит. Уахьынтәигьы аԥара афронт иазаасҭилон... (Ажәлар рахь, ибжьы аармаҷны.) Урҭ еиҳабцәақәак руацәақәак ҳәа сызҿу афронт аҟны иахьнеиз рԥсы иацәшәан, равтоматқәа аҽа шьоукы идырхәҳаны сара сахьыҟаз инеит, уа аусурҭа рзысыԥшаар акәхеит, зегьы абоуҳәари акәымзар.
(Иааиуеит ҩыџьа ахацәа, аихаҷа-маҷақәа зҭоу арҭмаҟқәаки, еикәаӷаки, хәархьки ркуп).
Самыҟә. Аа, арҭ аусуцәагьы ааит.
Мазар. Изусҭцәада, уара, арҭ?
Самыҟә. Аргылаҩцәа, мшәан, Ҭаҭлази уи иҩыза
Мазлоуи.
Мазар (ауаа рахь). Ииҳәо закәи, мшәан, Ҭаҭлаз ҳәа аӡәыр дыздыруашәа. (Самыҟә иахь.) Ҭаҭлаз дызусҭа зуҳәа?
Самыҟә. Мшәан, уанхәԥҳа лыԥҳа лхаҵа иами, духашҭма, Урыстәылантәи ухынҳәны уанааз, абанкет аныҟаҵаз исыцны инеиз, ҳаиуацәоуп, дсымбар ҟалом, иҳәан дахьназгаз сааҭк уныҳәаҿа аҳәара даҿын. Ашьҭахь уаргьы дурҽхәеит.
Мазар. (ихы аабыӷ-быӷны дигәалашәазшәа). Аа, ааи, ааи, дышԥасгәаламшәо. (Ауаа рахь, ибжьы ныҵакны.) Уи иеиԥш егьаҩы астол аҟны сныҳәаҿа рыкхьеит. (Ҭаҭлаз иахь.) Уҳадаҳкылап. Уҩыза ихьӡуи?
) аҭ лаз. Мазлоу ихьӡуп. Ҳаицеибашьуан. Иааҳшәырбаз ауутә наҳагӡоит.
Мазар (Ҭаҭлаз иарҭмаҟ аартны дҭаԥшуа). Арҭ амыругақәа ирыхьӡқәоу саҳәеишь. Ҳо, заҟа ирацәоуеи дара!
) а 0 лаз (Мазлоу днеизыԥшны). Арҭмаҟ сара искып, уара иеиқәыԥхьаӡалеи.
Мазлоу (дааиуа). Ааи, ааи, уара иӷәӷәаны икыз, сара иеиқәысыԥхьаӡоит.
Мазар. (Ҭаҭлаз иахь). Иргыл, уара, унапы арааԥсоит.
(Ҭаҭлаз аҟыгә ҳәа инықәкшаны инаиргылоит. Мазлоу аиқәыԥхьаӡара даҿнаҵы Ҭаҭлаз илақәа ырҭбааны урҭ дрыхәаԥшуеит, иеизакны ишимбацыз ихаҿы ианыԥшуа).
Мазар (днарԥырҵны даалеи-ҩеиуа). Иазхоуп аиқәыԥхьаӡара. Шәара зегьрыла шәахьеиқәшәоу даара сгәы иахәоит.
) а 0 лаз (днацԥыҳәаны). Иааҳшәырбаз ҟаҳҵеит...
Мазар. Анџьныр-аргылаҩ ииҳәо ҟашәҵалоит. (Есма лахь.) Анҭ иааиуа зусҭцәада?
Есма. Самыҟә исасцәа ракәхап.
Самыҟә (иааиуаз днарԥыло). Адшьа, ианаамҭаз шәааит бҩызагьы баргьы. (Мазар иахь.) Ари Адшьа лами, уаҳәшьаду лмаҭа. Егьи, лара лҩыза лоуп.
Мазар. Занааҭс ирымоузеи, уара, урызҵааишь.
Самыҟ ә. Адшьа лҩыза аиндустриатә ҵараиурҭа далгахьеит. Ари Адшьа иаалурбалакгьы шьҭызкаауа лами уара. Уаҳәшьаду данылмаҭаха илзымдырра иарбану.
Мазар. Уаҳа аӡәыр уизыԥшума, Самыҟә Самыҟәба?
Самыҟә. Уажәазы иҳазхап, нас аусура аамҭазы иара иаҳнарбоит аӡәыр даҳҭаххозар.
Мазар (астол днахагыло). Ус анакәха, шәаасзыӡырҩ. (Есма лыда зегьы ааикәагылоит).
Есма (блаҵыхәала Мазар иахь дыԥшуа). Аусура акәхап шәызлацәажәараны иҟоу. Сара саҭаххарым, сцап. (Лҿыналхоит).
Мазар. Баангыл, адкыларҭа дуӡӡа аиҳабы!
Есма. Абри ҳадкыларҭа дуӡӡахама уажәы?
Мазар. Сара шәусқәа зегьы збозароуп, исаҳауазароуп бымҳәеи. Уи азын штатбжакгьы бҭахымхеи. Ус анакәха адкыларҭа шԥадуӡӡамхеи. Ибыдкыл уи бмаҵзура ҿыцгьы.
Самыҟәа. Исзеилымкааит, аштатбжатәи лмаҵзура ҿыц, уҳәан-сҳәан еизгароума изызку?
Мазар. Ааи, аха иҟам-иным иарбанзаалакгьы акы џьара иаламшәароуп.
Есма. Убри азын «иҟам-иным» ҟамлозароуп.
Мазар (иҽыҩеиҵыхны днагыло). Уажәы шәаасзыӡырҩ. Ҳара иҳаргылоит зеиԥш уаҩы имбац асасааирҭа. Уи сҳәеит ҳәа Америкаа ишырбахьоугьы ӡатәым. Сара, Москвантәи Еидҵоу Аштатқәа рахь ныҟәара ицаз срылан. Ниу-Иорк иреиӷьыз асасааирҭак аҟны ҳаҟан. Убри апроект аазгеит. Уи излаҳәо ала, ҳсасааирҭа иаиуроуп ахәмаррҭа «Казино» ҳәа изышьҭоу, аспортдәқәа рацәаны, иаҳҳәап, анапылампыл, ашьапылампыл, амҵәышәмпыл, уҳәа рымҩаԥгарҭақәа. Иҟалароуп аҽырҩырҭа, насгьы аԥсыуала аҽырхәмарырҭа...
Есма (даалҟьаны). Аа, Мазар Ҭархәын-иԥа, шәажәа хьырҵәаҵәала иԥысҟааит, аха... иԥысҟар ҟалома?
Мазар. Иԥыбҟахьеит, сааныбкылт. Изакәызеишь?
Есма. Амнахьхьи Америка шәзҩназ асасааирҭа аԥсуала аҽырхәмаррҭа амазма?
Мазар (бжагәаа-бжахәмаррашәа). Уа адкыларҭаҟны бара беиԥш аҽхырцәажәаҩ еиҳабыс даман, аха ҳанцәажәоз ҳԥаҵа дахьынҳалаӡомызт.
Есма. Иеилыскааит. Акгьы ҳахьынҳалаӡом абри шәара аԥара рҳашьа Урыстәыла излашәҵаз апроект ҳашәҳәар. (Ауаа рахь.) Асасааирҭа апроект аҵкыс убри ҳзеиӷьын.
Мазар. Иҭи-иаахә, илаг-иҩаг, иҭи-иаахә, илаг-иҩаг, ибаҳама? (Зегьы «ааи, ааи, ааи» ааилдыргоит, иара инациҵоит). Урҭ мацара роума? Мшәан, ҳҳәынҭқарра аҟаҵаразы акгьы мыцхәӡам, зегьы ҳрылаҟахароуп «Аԥсныаниҟарҵеит,ари ҟарҵеит,анирҳәеит,арирҳәеит» ҳәа аӡбахә рҳәо иҟалароуп. Аҳәаанырцәҟа аӡбахә царц азы ҳсасааирҭаҟны иҟалароуп аҳәаанырцәынтәи аныҟәаҩцәа рацәаҩны иҳадаҳкыло, еиҳаӡоу алигаҿы ихәмаруа ашьапылампыл акомандақәа аԥсшьаразы ҳара ҳахь иаауа иҟалароуп, аизарақәа ирымҩаԥгарҭахароуп, аиԥыларақәеи ахәылԥазқәеи ирҭыԥхароуп, ҿыц иеибаго аҷкәыни аӡӷаби рымаҵ зуа акәны иҳаргылароуп.
(Зегьы анапеинҟьара иалагоит. Иара иациҵоит Ус анакәха, иҳаргылоит аокеан аарцә зеиԥш гылам асасааирҭа ҳақалақь Гәилшара аҟны. Уи ҟалоит ҳҳәынҭқарра аргылара иацхраауа сасааирҭаны. (Инапы дҩаханы.) Асасааирҭа ҳҳәынҭқарра зырԥшӡараны иҟоу! (Анапеинҟьарақәа ӷәӷәахоит, иара ибжьы рдуны.) Ус анакәха, ашәа! Аркәашага ашәа! (Самыҟә Самыҟәба зхапа ааҭирҟьро аркәашага ашәа зегьы инацдыр-ӷызуеит, нас иеинҟьаны иқәгьежьаа акәашара иалагоит Мазаргьы днарылаҵаны).
Аԥарда леиуеит
Аҩбатәи асахьа
Иаабац амалуаҩ Мазар Ҵрышба иусҳәарҭа. Адкыла-рҭа ауадаҟны дааихьеит уи аиҳабы Есма.
Есма (лусурҭа ауада ааилырга-ааилырганы, лстол иқәгылаз ӡыла иҭәыз аграфинкақәа руак аақәхны Мазар иусурҭа уадахь иганы истол иқәыргыланы дхынҳәуеит. Даанаԥшы-ааԥшны, даақәгьежь-аақәгьежьуа, ашәаҳәара далагоит
Ашәа узаҳҳәоит ҳа ҳ-Мазар-ар-ар-ар,
Абыца ахоуҵоит асасааирҭа амасар-ар-ар-ар! Иԥшӡаҟәаҟәараӡа уи ҟалар-ар-ар-ар,
Иаркакаҷып ҳа ҳ-Гәилшар-ар-ар-ар!
Мазар (ԥсуа маҭәала деилаҳәаны дааҩналоит).
Изакәызеи, мшәан, «ар-ар-ар» ҳәа быбжьы каууа ицаны ҳаихатә гәашә ианԥаны игьежьуеитеи?
Есма. Убри абжьаныҩра ахьӡуп.
Мазар Уи иахьӡу сымҳәеит, «ар-ар-ар» ҳәа ибҳәаз ауп сызҿу. (Иҽааргызмалшәа.) Ар аауама, мшәан, аибашьра еиҭаҟалахуама?
Есма. Шәымшәан, шәара еиҭах Урыстәылаҟа ацара шәықәшәар ҳәа.
Мазар. Уи сара сацәшәаӡом, ацара ианадамхагьы, ҳтәыла ԥшӡа ацхыраара агсыжьӡом.
Есма (дааҭгыланы дихәаԥшуа). Мшәан, иахьа шәысзеилкаауамеи!
Мазар. Иззы, Есма, иззы? Цқьа сеилыбкаахьаз џьыбшьозма уажәраанӡа?
Есма (лҽырхықәмҵаны). Ишәшәу ауп исзеилымкаауа.
Мазар. Схаҭа сеилыбкаахьеит, ус аума? Есма. Конечно!..
Мазар. Сышԥеилыбкаахьоу, иаасаҳәишь.
Есма. Малуаҩык. Зыԥҳәыс Урыстәыла дныжьны иааз... Иаацәгьарахар, уахь зхы хоу аӡәы шәакәны.
Мазар. Абри бара, «шәара» ҳәа саҳәара банбаҟәыҵуеи?
Есма. Ыы, ҳмаҵзура ус ҳаднаҵоит имҳәеи шәара шәуа ду, ҳанџьныр-ргылаҩ Самыҟә Самыҟәба?
Мазар. Ҳанџьныр хада бихыччошәа збоит.
Есма. Мап, сихыччаӡом. Уи хымԥада ацәгьоура данаалаӡом. Знык ихьт, ицеит.
Мазар. Ус зхыбҳәаауеи?
Есма. Мышәҟәыш дҟәышуп, аибашьра аан ани идиплом ааихәеит.
Мазар. Уи бара иалыбдыраауазеи?
Есма. Усҟан сара адиплом ахьхаирҭәааз канцелиариатә усзуҩын, еибашьрамзи, досу иаарҭахыз ҟарҵон, амҳәырқәа ракәзар, ихуаадан, идиплом иақәнагаз амҳәыргьы иԥшааит.
Мазар. Нас данҳадаҳкылоз изыбымҳәазеи, бымҳәои?
Есма. Ҳаиуацәоуп азын – уаргьы дууоуп...
Мазар. Ааҟ, абыржәы исгәаԥхеит ибҳәаз, «шәара» баҟәыҵын, «уара» ахь биасит.
Есма. Уаҳа иугәаԥхеи?
Мазар. Бшьапы шшәырқәа!
Есма. Абарҭ уаԥсуа маҭәақәа уамашәа иунаалоит.
Арҭ ушәҵаны узԥылаз дыздыруазҭгьы, угәалаҟара зырбзиаз сара сзын еилкаахон.
Мазар (ауаа рахь). Дысхыбаауама, мшәан? (Лара лахь.) Сароу? Сара сызԥылаз бдыруандаз. Ишәасымҳәахьеи, мшәан, зыргылара салагаз асасааирҭа аҩыза Америка Еидҵоу Аштатқәа рҟны ада џьаргьы ижәбараны шәыҟам. Ари аӡбахә уажәнатә аҳәаанырцәҟагьы инаҩхьеит ҳәа агәыӷра соуит. Избанзар, Аҟәа иааны иҟаз Урыстәылатәи атуризм ахаҭарнакцәа ианраҳа, ҳаргылара абаразы иааит. Урҭ рԥылатәуп анырҳәа, саԥсуами,
бара, аԥсуа маҭәала сҽеилаҳәаны сырԥылеит. Ах, ибдыруандаз изакәытә гәалаҟазароу исоуз! Ирыцыз аҳәсақәа зегьы аӡәаӡәала исыдгыланы рпатреҭқәа ҭырхырц рҭаххеит. Исыргыло асасааирҭаҿы иҩагоу аҭӡамцқәа ҳрыдгылангьы ҳпатреҭқәа ҭаҳхит. Афырхаҵа ҳанџьныр-аргылаҩ Самыҟә Самыҟәба! Арҭ шаауаз ала адырра сырымҭахьази, иара инаидсҵан, аҭӡамцқәа ирԥшӡеит.
Есма (дааигәырӷьаны дҩышьҭыԥо). Унан! (Нас лылахь ааиқәҵашәа.) Аха, мшәан...
Мазар. Бгәырӷьаны банҩышьҭыԥа, арҭ бшьапы ԥшӡақәа еиҳагьы исгәаԥхеит.
Есма (лҽааиқәрԥшьыхаашәа). Уаҳа иугәаԥхеи?
Мазар. Абанҭ бшьынка кәымпылқәа, «колхозница» ҳәа изышьҭоу ашьынка кәымпылқәак ыҟами, ихааҷкәакәараӡа иҟоу. Убарҭ реиԥш ихаа-хааӡа бгәышԥы икыду ашьынка кәымпылқәа!
Есма. Урҭ уара узын бжьы-шьхак ирыхгоуп, насгьы ҳара – уареи сареи еиуаракгьы ҳамахми, уи ала ами, мшәан, аусуразы арахь сшиоугаз. Сара сганахь ала лаф бааԥсык уҽазумкын.
Мазар. Уи еилыскааит, аха бгәы ззынамӡо иарбану, «аха, мшәан...» бҳәан, нас абзиабара алацәажәарахь ҳаианагеит.
Есма. Аа, уи зызкыз Самыҟә Самыҟәба уареи сареи ҳҭынха ду иакәын.
Мазар. Ииуеи, бара, Самыҟә Самыҟәба? Уи «Самыҟә» ихьӡызҵаз саб иакәын.
Есма. Ааи. Ус акәхап. Аха, мшәан, аргылара атәы абеидыруеи, адиплом ааихәазар. Угәуҽанызишь, ирҳәо умаҳахьеи «игәра га, аха уицклаԥш» ҳәа аурыс ажәаԥҟа?
Мазар. Уи ахьӡ сиргеит, ахьӡ, Аԥсны аҳәаанырцәтәи асасцәа рҟны. Убас ирԥшӡаны идирбеит ҳсасааирҭа аҭӡы, ргәы иҭымҵәо иҩахынҳәны ицеит.
Есма. Иара ара дыҟан, уара уааиаанӡа. Игәи-игәи еилаԥшуа.
Мазар. Игәи-игәи зеилаԥшуаз, бымҳәои?
Есма. Иуирбарызу иуимырбарызу издырамызт, ақыжә баҭкан аиԥш, амгәа ҭырчаа иҟаз ипарҭфел иҭаз ашәҟәқәа.
Мазар. Ирҳәои, бара, урҭ ашәҟәқәа?
Есма. Ауаа ирҩуазаап ухьӡала. Малуаҩ дук дааны аргылара дук даҿуп ҳәа рмаҳаи. Аусурҭақәа ҳҭахуп зҳәо арзаҳалқәа рыла спарҭфел ҭәуп, иҳәеит, Самыҟә. Иара ара еиҳа дрымдыруеи, арзаҳалқәа иара ирҭоит, уара уахь иԥхашьоит, иҳәеит. Насгьы ууа ду иоуп иара ҳәа рмаҳахьеи, аус ҳзыҟаиҵап ҳәа рԥсы инапы ианырҵозаап.
Мазар. Нас сара сахь ицәыримгар ауеит ҳәа изиԥхьаӡозеи Самыҟә?
Есма. Аҭыԥқәа шыҟам сара исымдыруеи, иҳәеит.
Мазар. Ҳаа, ббома шаҟаҩ сышьҭоу, шаҟаҩгьы сышьҭалараны иҟоу. Иаҳҳәап, абри бара бхаҭагьы. Акультура ахыҵхырҭа ҳәа иахьырыԥхьаӡо аканцелиариа аусзуҩ, аргыларақәа ахьеилаҩынтуа бзааи? Сара ибзиаҵәҟьаны издыруеит бзааз – уаҟа ибымаз ауалафахәы бызхомызт. Ҳҳәынҭқарра аибашьра ашьҭахь ауалафахәы ҳаракқәа азшәом. Араҟа, сара сҿы хаҭалатәи усҳәарҭоуп, ауалафахәы ибзианы исшәоит. Убас, бара беиԥшҵәҟьоуп арахь зегьы шеихо.
Есма. Уара уиашоуп, Мазар Ҭархәын-иԥа. Ус акәмызҭгьы ани аҭаҳмада хьчаҩыс агәашә илатәоу уара бзиа убаны даама? Атәанчахәы ҳәа исоуа шәхак абжа ауп иаанаго, иҳәеит. «Астра» иеиӷьу ҭаҭынк сзахаӡом, иҳәеит, мамзар мызкы сҭаҭын иазхаӡом, иҳәеит, нас смаҭа хәыҷы сындәылҵны сааҩналацыԥхьаӡа «исзааугазеи, даду?» ҳәа даасгәыдхахалоит, иасҳәои, иҳәеит, ара данҳадаҳкылоз. «Уҷкәын аус имуеи?» – сҳәеит сара. «Иуеит, ааи, иуеит» – иҳәеит даақәыԥсычҳаны, –
ихәыҷы аиҵбы аӡыҟы иааӡараҿы ахш аахәара мацара иазхаӡом иоуа, нас сара стәанчахәы хәыҷы сахәаԥшуа сызлатәарызеи, иҳәеит. «Иҵегьгьы амаҭацәа шәоуазароуп, ҳара ҳҿы ус аҭахуп» – сҳәеит сара. «Ҳаи, дадхеит, амни аӡыҟы ҳәа сызҿу даниы даара ҳааилана-ршәшәеит, бымбои, иҳәеит. Ҳшынҭацәыз зегьы аԥараԥсахра ҳашьҭан, иааулак ахәшәтәырҭа иҭгаразы иазхашаз ҳаԥшааит, иҳәеит.
Мазар. Аа, уара, зегь здыруа Есма Цангәыш-ԥҳа ара дахьыҟоу. Бдыррақәа даара исгәаԥхоит.
Есма (лҽырхықәмҵо). Уаҳа иугәаԥхазеишь?
Мазар. Абанҭ иҭбаҟә-ҭбаҟәааӡа иҟоу быбла гызмалқәа!
Есма (дааҽхырччашәа). Урҭу? Урҭ аӡыжь ҵаула аҵа иҵәахуп уара узы. Ҳаиуацәоуп ҳәа акәмыз сышудукылаз?
Мазар.Уабдуиашьаиԥҳаланхәыԥҳалоупҳәа симки Асамыҟәба. Нас уажәшьҭа сылақәа хызҩарыма бара брымбарц азы? Насгьы ԥырхага азыҟаҵару Ерцахә ашьхақәа рынхыҵ аҟара ихароу бареи сареи ҳаиуара?
Есма (лыҽхықәмҵо). Аха ҩы зларымжәыц аҵәца хаԥыцла аԥҽра қәнагам.
Мазар. Абри бара бхаҵацара ишахыԥахьоугьы бымбаӡои, бзымцозеи?
Есма (ауаа рахь). Дысхыбаауеит ҳәа сыҟоуп. (Иара иахь.) Исгәаԥхо дабаҟоу?
Мазар. Уи еилыскааит, аха бгәы ишԥаанаго, ԥаракшьарак иазымгәаҟуа сара, аҳәса срылхәданы сҟала-рцу? Есма. Урыстәыла иалартәаны иумоу уԥҳәыс арахь уаалыԥхьа. (Ауаа рахь.) Апап иԥҳәыс длеигӡон, адикәан длцшьҭалон ҳәа, иара арахь аҳәсақәа дрышьҭоуп, иԥҳәыс
нахьхьи ргәыла Маџь цәыбзас дышьҭылхит, рҳәоит.
Мазар (иҿынахо Сцапишь суадахь. Ааиҩык дҟалозар, ԥыҭрак даанкыл, исшәу сшәыхны егьырҭ
сшәысҵаанӡа.
Есма. Сухәап нас убраагьы. Сара сахьуцхраақәо рацәоуп, иубозар.
Мазаа (дааҭгыланы). Усгьы?
Есма. Самыҟә Самыҟәба – ҳанџьныр ду, ауаа рарзаҳалқәа исмырбаргьы ауеит, аҭыԥқәа шыҟам сара исымдыруеи, аниҳәа, «иурбароуп» сҳәеит, «иумырбар закәанӡам» сҳәеит. «Ари ҳәынҭқарратә усбарҭоу џьыбшьома» иҳәан, икьатеиах ааԥҵәаӡеит иара. «Ус ега иҟазаргьы, аиҳабы деиҳабуп» анысҳәа, дархәыцит.
Мазар (иҿынахо). Сҽанысыԥсахлак дааԥхьа сара сахь.
(Мазар иҽыԥсахны иусураҿтәи имаҭәақәа ишәиҵоит).
Мазар (ибжьы Есма иналықәырго). Анџьныраргылаҩ сизыԥшуп.
Есма. Адырра исҭеит. Ипартфел чаҟә-хаззалагьы аашьҭыхны, иҿшааихазгьы збеит.
Самы ҟә (адкыларҭа дааҩналаны). Дсыԥхьама? Есма. Дузыԥшуп.
Самыҟә (Мазар иахь ашәхымс ишьапы ныхго). Снеир
ҟалома?
Мазар (дҩагыланы инапы рххо, днеиԥыло).
Ушԥаҵаауеи. Уара узы есқьынгьы сышә аартуп. (Рнапқәа ааимырхуеит.) Утәа ҳәа уасҳәаанӡагьы сгәахәара сзыҵәахуам уара уҟны. Даара иуџьысшьоит ҳсасааирҭа аҭӡамцқәа абас ирԥшӡаны аҳәаанырцәтәи асасцәа ирбартә иахьыҟоуҵаз азы. Уи сара сыхьӡ ҭнагоит. Утәа. (Иааибартәақәоит. Нас Самыҟә днеизыԥшны.) Усышьҭан, рҳәеит, сахьухәо акрыҟоума?
Самыҟә. Ааи. Сеиҳаб ухшыҩ есқьангьы исыгымзааит, акы азы сузҵаап ҳәа акәын.
Мазар (иҽынаизҿлымҳатәны). Сузыӡырҩуеит.
Самыҟә (ипартфел иааҭыга-ааҭыго иҩу абӷьыцқәа неиқәиҵоит). Ишԥарзааури арҭ арзаҳалқәа?
Мазар. Урыԥхьалеишь.
Самы ҟә (ибжьы рдуны даԥхьо). «Сара нџьныр хадас аргыларатә усбарҭаҟны аус зуан Асовет мчра еилаҳаанӡа. Уажәы баша нџьнырс акәзаргьы аусурҭа сышәҭ!» (Ихы дааҩаханы.) Ҳа-ҳа-ҳа! Убоума ииҳәо. Усҟан аплан азын ақәԥара акәын изҿыз, ари зҩуа иргылаз ахыбрақәа зегьы аибашьра аан бзарбзанк ҭҟьацыԥхьаӡа абжьы мацара ихнарбгалон, аххы иеилаҳауан.
Мазар. Аҟәа иеилабганы иҟоу ахыбрақәа зегьы иара иргыламҭақәа роума?
Самыҟә. Ааи, мшәан. (Ауаа рахь ибжьы ныҵакны.) Уи апрфессионал ара данааи, сара занааҭда аус шызуа еилкаахоит. Уи ҟамлароуп.
Мазар. Ҳа-ҳа-ҳа! Нас убри арахь дшаасымгаша изымдырӡеи? Анаҩстәи уаԥхьи.
Самы ҟә (ибжьы еиҭаардуны). «Сара қьырмытеиқәҵаҩыс аус зуан Асовет мчра аан. Уажәы хьчаҩыс акәзаргьы аусура мап ацәыскуам...»
Мазар. Хьчаҩыс уҳәоу? Ахатәы хьчаҩ дуҭахуп умҳәаз, аа нас, дахьыҟоу.
Самыҟә. Уи қьырмытеиқәҵаҩыс баша дцаз џьушьома, ахьчаратә милициа рҿы аус изымуит, шьҭаҵарҭак ихьчарц дахьдәықәрҵаз дкаииа дшыцәаз ашьҭаҵарҭа дырҳәит, нас ауп ишабалк ақьырмыт аиқәыжьра даналага.
Мазар. Ҳа-ҳа-ҳа! Амшгацәа ирҭыԥуп ҳәа иаҳама асасааирҭа хьӡырҳәага дуӡӡа аргылараҟны. (Нас дааҭгыланы.) Егьырҭ арзаҳалқәа ирҳәозеи?
Самыҟә Мышә ибаҭканқәа реиԥш, зегьы еиԥшуп, иҳахәо ҳәа акгьы збом.
Мазар. Наҟ упартфел иҭаџьгәа. Амала, иԥыжәжәаны икаҳаԥсарым. Сарзаҳал шьҭасҵахьан ҳәа аӡәы даакылсыр, иаабеит, аха аҭыԥ ыҟам ҳәа инеиҿаҳкып.
Самы ҟә (дҩагыло). Сара сцалап. (Нас даалакҩакшәа иҽааникылоит).
Мазар. Упартфел ара иааныжь. (Самыҟә ипарҭфел Мазар иаԥхьа инықәиргылоит. Мазар уи дизыԥшуа.) Уаҳа акруҳәарц уҭахызма?
Самыҟә. Аиеи. Ҳарҭ аиуацәа ҳашьҭибахроуп, ҳаибахьчароуп ҳамҳәахьеи? Сара уара усыхьчалар ами? Изхысҳәаауа, угәуҽанысҵарц ауп. Арзаҳалқәа ироуаз ирыхәаԥшуамызт, рҭакқәа ҟарҵомызт егьи ҳәа џьара гәаҭаҩцәақәак ааины аиҳабыра рахьтә гәыбӷанк уоуртә уҟамлааит.
Мазар (икьатеиах ԥыҵәҵәо дҩагылоит). Ҳа-ҳа-ҳа! Ассир шԥоуҳәои Самыҟә Самыҟәбахеит. Дарбану, уара, аиҳабыра рҟнытә гәыбӷан сызҭара? Абӷа сымамкәаны ари аиԥш аус ду напы асыркыз џьушьома? Аибашьраан ишәаны сара сахьыҟаз инеиз аҷкәынцәа назышьҭыз аиҳабырақәа змоу ауаа ирхашҭхьоума урҭ аҷкәынцәа ирзаасхәаз автоматқәеи Урыстәыла аусурҭақәа шырзысыԥшаази? (Иџьыбақәа инапқәа рыла днарысрысны.) Аа, абар, урҭ наҟ-ааҟ сџьыбақәа иахьырҭатәоу. Сарӷьа џьыба иҭатәоу дубандаз, илақәа ырԥсеи-ԥсеиуа ауп дышҭачо. Сармаҟны иҭатәоу илақәа ааихмырсыӷьӡакәаны сԥарақәа дрыхәаԥшуеит. Еех, Самыҟә Самыҟәба, сара сеиԥш абизнесменцәа рџьыбақәа шаҟаҩы аиҳабацәа ҭачо удыруандаз.
Самыҟә. Уахьынӡа акәымкәа, ҳақалақь Гәилшара анапхгаҩцәа узыцәгьахар?
Мазар. Ҳа-ҳа-ҳа! Урҭ рыгәҭаҵәҟьа итәами уара, анҭ аиҳабацәа ҳәа сызҿу рҭынхацәа аҷкәынцәа аибашьраан сара сахь инарышьҭыз, аибашьра ашьҭахь арахь ианыхынҳә еиҳабацәамхеи ҳақалақь аҟны. Урҭ рнапаҟны иҟам иарбану?
Самыҟә (дындәықәло). Еилыскааит, аха знызынлагьы ахьаԥарч згәылҵыз иахәлаџьаџьалоит.
Мазар. Ааи, аха «ажә ашьапы аҳәыс ашьуам» рымҳәои. Уи ҳаҟәыҵып, уахьнеиуа зегьы ааизганы иуманы сара сҟны уааи. Азеиԥш еизара сымоуп.
Самыҟә (дындәылҵуа). Уажәыҵәҟьа, Мазар Ҭархәын-иԥа!
Есма (дахькылӡырҩуа аҭӡы даадҵны). Шәеицәажәамашь, шефи уареи?
Самы ҟә (дааҭгыланы). Бӡырҩуан акәу? Ибаҳазеишь? (Ауаа рахь.) Блымҳа агьамаҳааит?
Есма. Умцқәа зегьы.
Самыҟә. Иарбақәаншь?
Есма. Ари ҳақалақь хәыҷуп. Ани раԥхьа узыԥхьаз
арзаҳал зтәугьы сара ибзианы дыздыруеит, иргылаз аҩны еихаӷәӷәа-еиҵаӷәӷәа ауп сара сзҩноу. Егьи узыԥхьаз зҩуа сара сгәыла иоуп, ахьчаратә милициа рҟны ахаангьы аус имуӡацызт.
Самы ҟә (даакәанызаншәа). Сара соуп аусуразы Мазар иахь бхы зырхаз. Аҵыс акаҭа анахаԥа, аҳәыҳә наскьаны иахыччон ҳәа, сара Мазар иҟны акаҭа насхарԥаны бара бнаскьаны бысхымыччан.
Есма. Ааи, ааи. Угәы рҭынчны уца. (Самыҟә данцалак, лымала дааҩнагьежь-хынҳәуа.) Уи игәы рҭынчны дсышьҭит, аха, ианаҭахха аамҭазы, дысҭиргьы сылшоит, мшәан, уажәы хи-ԥси рами. Иара сыӡбахә иҳәеит, аха сыздызкылаз Мазар Ҭархәын-иԥа иоуп, аштатбжагьы сзацызҵаз уи иоуп.
Мазар (имала данаанха, длеиҩеиуа ажәлар рахь). Исыгыуи, мшәан, сԥара ыҟоуп, сшьара ыҟоуп, сыргылаҩцәа еиқәышәшәа аус руеит. Урҭ русура хьаас исиҭом сынџьныр хада Самыҟә Самыҟәба! Исыгу акызаҵәык ауп: ацәыбза дысҭахуп. Амал-шьал иалатәоу ауаҩы ацәысра дханагалоит рҳәон, аа абар, уи сахьааҭагылаз. Исымбацыз амаҵзура – асасааирҭа адиректорра сџьыба ианснаҭа, ацәыбза дазымԥшаари? Изакәытә қәчама ҟьаҟьақәоузеишь сназхәаԥшыз иахьа. Ҿыцбарах дызбазшәаҵәҟьа сҟалеит анҭ асасцәа срыцны аргылаҩцәа рҟны сахьнеиз, амни анышә иагаша Ница. Лӡара еихҵәома уҳәо дыҟоуп, лыжәҩахырқәа ҭбааӡа, лӡара нахыс ҵаҟа акәзар, узреиламҳари. Лшьапқәаҵәҟьагьы
Есма лшьапқәа аасгәаладыршәеит. Лқьышә жәпақәа узыхгарым. Амни леиԥш аԥҳәыс напылаусуҩыс даазышьҭыз лхаҵа дуаҩума? Лусуга маҭәақәа аалшәыхны, уаҩҵас деилаҳәаны дызбандаз ҳәа сҟалеит иахьа ллакҭа ҭбаақәа санынархыԥшыла. Ларгьы даасыхәаччеит «абарҭ сусуцәа бзиақәа роуп» ҳәа асасцәа ианрасҳәа. Деилаҳәаны акәымкәаны деилыхны дызбар шԥаҟалари? (Адкыларҭа дныҩнаԥшны, Есма дшынатәаз аниба.) Есма, акылԥшӡырҩра баҟәыҵхьоума? Закәыз, мшәан, беиҭанеиҭасуа бызҿу «уԥҳәыс, уԥҳәыс... Урыстәыла, Урыстәыла!» – ҳәа? Илуазеи сыԥҳәыс?
Есма (дҩагыланы длеиҩеиуа, лыҽхықәмҵо). Акылԥшкылӡырҩра саҟәыҵит, уара умала уанцәажәоз аахыс. Егьи, уԥҳәыс лыӡбахә акәхап?
Мазар. Ааи, ааи, сыԥҳәыс.
Есма. Ирҳәоит ҳақалақь Гәилшара аҟынтәи лара лҟны аӡәы дныдгылалоит ҳәа.
Мазар (иҽхықәмҵо). Ииуазеи зырҳәа нас уишь?
Есма. Дарбану узҿу?
Мазар. Амни иныдгылало ҳәа зыӡбахә шьҭыбхыз. Есма. Аа. Аӡә дудыруаз џьысшьан
Мазар. Бара дыбдыруазар акәхап.
Есма. Мап. Сара исаҳаз уасҳәеит, уаҳа акгьы. Мшәан абна алымҳа амами?
Мазар (дыҽхырччо Ҳа-ҳа-ҳа!
Есма. Укьатеах ԥызҵәои?
Мазар. Сгәыла, ларгьы-саргьы ешьак иеиԥш иаабо,
Урыстәылаҟа алагаҩагазы данцало инапала ҟәрышьқәак налзысҭилоит уа ҳуадақәа хьчо дахьтәоу. Хымԥада убри азы ауп ҳцәа заҳхырхуа, иуеицәоу есқьынагьы духыччаҩуп рымҳәо?
Есма (гәхьаамкрада). Акәзаргьы ҟалап. (Ауаа рахь.) Ус ануҭахха.
Мазар. Есма, русуга маҭәақәа рыла имааиааит аизарахь. Мшәан, аизарахь ианцо рҽеилаҳәаны ауп ишцо.
Есма. Еилыскааит уи змааноугьы. Цқьа лыплан уахәаԥшырц уҭахуп акәу Ница?
Мазар. Блымҳақәа зыџьгәаша хәшәык рҭаҭәандаз.
Есма. Уи лхаҵа аӷьараҳәа дылхагылоуп. Уара уԥҳәыс ишылзууа еиԥш дкажьны ддәықәӡам.
Мазар. Аха сара, мшәан...
Есма. Уара удиректоруп, иара машьынаӡәӡәаҩыс аус иуеит, уара аԥара умоуп, иара иԥҳәыси иареи махәҿала идырҳауеит. Аанда ахьылаҟәу ихыҵтәуп, ус аума?
Мазар. Уи сара бла хаала дсыхәаԥшит. Ацә зхәаԥшыз аблақәа ҭихит ҳәа, уи азын дцәымӷыстәрыма?
Есма. Инагӡахоит иуҳәаз, рҽеилаҳәаны иаартә иҟасҵап. (Лҿыналхоит. Ашәаҟынӡа днеиаанӡа даахьаҳәуеит.) Исхашҭыз, аҽаӡәгьы дыҟан ара, уара уиҭахын.
Мазар. Ииҭахызшь?
Есма. Аиҭагаҩ диҭахӡами ари аиԥш асасааирҭа ду зыргыло бшеф ҳәа дсызҵааит. Измаҳац уаҩ дауҟаху ҳсасааирҭа аӡбахә.
Мазар. Дзеиԥшра уаҩузеи, мшәан, аиҭагаҩ диҭахума ҳәа иҵаауаз?
Есма. Мацқьа-шьацқьа деилаҳәан, агалстукгьы ихәда ихшьын, ихахәы қамызуа иаушьҭны иқәԥсан., партфелкгьы икын, аха Самыҟә итәы аиԥш амгәа ҭырчаа иҟаӡамызт, иагьыԥшӡан.
Мазар. Иеибыҭашьа ҳәа бызлацәажәо ала, деиҭагаҩу сыздырам, аха дсахьаҭыхҩзар ҟалап. Асахьаҭыхҩгьы деиҭагаҩызар ҟамлои?
Есма. Исахьаҭыхра атәы сыздырам, аха иҟазшьақәа рыла дышәҟәыҩҩызар ҳәа сгәы иаанагеит.
Мазар. Ус бгәы изаанагеи? Иҟазшьа ҷыданы иббазеи?
Есма. Даныҩналагьы днаԥш-ааԥшуа зегьынџьара дкыдыԥшылон. Нас зны иҩыга ҭганы дахәаԥшуашәа, зны астол инықәиҵеит, иқәихит, иқәиҵеит, иқәхны иџьыба иҭеиҵеит.
Мазар. Ашәыга ахыц акәызҭгьы иикыз.
Есма. Мап. Ашәыга ахыци акалами еилыскаартә сыҟоуп.
Мазар (ихы налзыларҟәны). Саҭамыз, саабхаҵкуп. Есма. Уых шьарда ннаҵит, сааузӡатәуп.
Мазар. Дышәҟәыҩҩызҭгьы ма дсахьаҭыхҩызҭгьы
дзышьҭоу аҩыза азанааҭ шаҳҭахымгьы штат ҿыцк изаԥҵаны уалафахәык иаҳамҭаларыз.
Есма. Асҟак уанбагәызианхеи?
Мазар. Ашәҟәҩҩцәеи асахьаҭыхҩцәеи руалафахәы маҷӡоуп, алага-ҩагара дара ирылшом, агонарар дара ироуам. Уажәы ус ауп ишыҟоу бымбои, урҭ раҵкыс напыла аус зуа рыԥсҭазара еиӷьуп, рҳәоит. Цхыраарак аҳасаб ала дҳадҳамкылоз.
Есма. Ус ушрыцҳашьаҩыз здырыр даанысымкылоз. Аха, мшәан, иара деилаҳәан, деилацан.
Мазар. Ус ауп урҭ шыҟоу.. Џьаракыр дыббозар, сара сахь дааиртә иабҳәароуп.
Есма. Исаҳаит. Сцап, уусуцәа рҽеилаҳәаны иаартә иҟасҵап. (Дцоит. Ашәхымс данхыҵуа ауаа рахь.) Ари, аинтеллигенциа ртәгьы идыруазаап.
(Мазар иуадахь дааины, иҽырҽеины, игалстук днахаааханы истол днахатәаны қьаадк ааимҵеиҵоит, акы иҩуашәагьы дналагоит).
Есма (дааҩналаны). Иааит, рҽеилаҳәаны...
Мазар. Иҩналааит. (Истол анаӡараҿы иқәыз Американтәи иааигаз асасааирҭа апроект абӷьааҳәа дааханы иаԥхьаҟа иниеигоит. Иеилаҳәа-еилаца иааҩналоит дара, Самыҟә раԥхьа дгылоуп).
Есма (урҭ иара иахь ианҩналалак, лара ажәлар рахь). Ҳы, ҭәа збаз ҭәа иҳәҳәеит ҳәа ирҳәо ҵабыргуп. Иабгьы иаргьы ирымбацыз ала иџьыбақәа анҭәы, ныҟәараҳәа Америка азаарыгӡа адунеи дакәшеит. Уажәы зхаҵа дыҟоу, зых пату ақәызҵо аԥҳәыс Ница цәыбзас иара длоурц иҭаххеит. Уналыхәаԥшишь, Мазар, уи лҽанеилалҳәа зынӡаск дқашәқашәо ауп дшыҟалаз.
Мазар (дҩаҵҟьаны иааиз днарԥыло). Уа, бзиала шәаабеит! Иахьа избахьоугьы исымбацгьы шәнапқәа шәымсхуеит. Избанрзар, убасҟак сгәалаҟара бзиоуп, уаҳа царҭа амам. Шәнапкымҭа ахьӡ снаргеит асасцәа рҿаԥхьа. Сара сымацара соума, иара шәаргьы, ҳҳәынҭқарра анапхгаҩцәагьы. Мшәан, иҳаргыло асасааирҭа комплекс ду ҳҳәынҭқарра аҟаҵара иацхраауа ргыларами. (Истол ахь дааины Шәнатәақәа. (Зегьы тәоит.) Сара еиҭашәсырбахуеит ҳсасааирҭа апроект. (Апроет инапаҿы иаанкыланы, иаарҳәны ахаҿрала идырбо.) Аресторан комплекс, уи инаварххны «Козино» ахәмарырҭа, анапылампыл, ашьапылампыл, амҵәышәмпыл... Ажәакала, урҭ зегьы ижәдыруа роуп, ажәа шәзасыршьрызеи. (Днатәо.) Иахьатәи ҳаизара зызку амни ихажәгалахьоу аҭӡамц, аԥаԥар хҵаны ачабра анхдырҷо аиԥш, ирԥшӡаны ҳасасцәа иахьрызнажәгаз ауп. Убри азыҳәаны аԥаратә ҳамҭақәа шәзысшоит. (Аӡәаӡәала рсиа даԥхьаны, ақьаад ԥара надыркуа ирзишоит. Нас «Есма», ҳәа ибжьы иргоит). Акылӡырҩырҭа бнаԥырҵны ара бааишь.
Есма (дааҩналаны). Адкыларҭа иазку акрынхама?
Мазар (аԥара налыркуа). Аа, бара быхәҭаагьы. Уажәшьҭа абнаҟа ашьқаԥ иҭагылақәо астол ахь баарых. Есма. Уажәыҵәҟьа. (Ашьқаԥ ахь днеины акониакқәа рыҭгара даналага, Ница дҩаҵҟьаны длыцхраауа ахыжәлақәагьы ааҭыргоит).
Мазар. Акониак Ница иаҳзылнаҳааит. Ница.Сеигәырӷьаны! (Дықәгьежьааныакониакзегьы
рызҭаҭәара далагоит. Есма лҭыԥ ахь дцоит. Дара инеимда-ааимдо иааибаныҳәаны ҩба-ҩба, хԥа-хԥа риумка ааныркылоит).
Мазар (дҩагыланы даалеиҩеиуа, нас ихы ҩышьҭыхуа). Ҳгәырӷьара иацаҳҵап. (Ибжьы рдуны.) Амузика. Анхаҩы кәашара амузика! (Амузика аҿаанахоит. Зегьы ацкәашара иалагоит. Иара Ница иҽылзааигәатәуа, нас хазшәа лыцкәашара далагоит).
Есма (ахьшьыцбеиԥш дласӡа дықәшьқьыраауа дааҩналаны зегьы дырбыжьҟьа-аарыбыжьҟьо дкәашо днарыбжьалоит, амузика иақәыршәаны лбжьы ныҵакшәа ашәа ҳәо
Ашәа узаҳҳәоит ҳа ҳ-Мазар-ар, ар, ар,
Абыца ахоуҵоит асасааирҭа амасар-ар-ар-ар, Иԥшӡакәакәараӡа уи ҟалар-ар-ар-ар,
Иаркаҷҷаӡап ҳа ҳ-Гәилшар-ар-ар,
Иаркаҷҷаӡап ҳа ҳ-Гәилшар-ар-ар-ар!
(Дааҭгыланы ауаа рахь).
Изакәызеи, мшәан, исызилоузеи Мазар!
Мазар (акәашара дааҟәыҵны Есма лахь).
Изакәызеи, бара, «ар-ар-ар» ҳәа беиҭазлагахыз? (Зегьы акәашара иааҟәыҵуеит, амузикагьы аангылоит).
Есма. Амузика ашәа ацсҳәон, ар рыӡбахә акәӡамызт исымаз.
Мазар. Нас бзаҟәыҵзеи?
Есма. Салгеит.
Самы ҟә (дааҵҟьашәа). Ааҟ, ҳалгеит, ҳаргьы ҳцеит.
(Иҿынеихоит, егьырҭгьы наишьҭалоит).
Мазар (Есмагьы дрышьҭаланы ддәылҵуашәа
аниба). Есма! (Есма дааизхьаԥшуеит, иара ибжьы ныҵакшәа.) Есма, дыбҭахушәа налаҳәаны Ница даанкыл, нас сара сахь даашьҭы!
Аԥарда леиуеит.
Ахԥатәи асахьа
Иаабац амалуаҩ Мазар Ҵрышба иусҳәарҭа. Адкыларҭа уадаҟны астол наҟ-ааҟ иахатәоуп Есмеи Ницеи. Мазар иуадаҟны длеиҩеиуа аҽырԥшӡа-ҽырбара даҿуп.
Ница. Сзыбҭаххазеи, Есма, сызбырхынҳәызеи?
Есма (лыстол иқәу қьаадқәак лаԥхьаҟа днары-ханы, деилахаӡоушәа лҽыҟаҵо). Сара мамоу, бызҭаху ҳшеф иоуп. Бнеи.
Ница (дҩагыланы лышьи-лышьи неиқәҵо лҿыналхоит). Сзиҭаххазеишь?
Есма (лҽеиқәырԥшьыхаа). Сыздырам. (Аҭел дасырц лҭахушәа атрубка шьҭылхуеит).
Ница (ашә днас-насны). Снеир ҟалома?
Мазар (даалеихырхәаны). Ҳәараҭахума, бааир ҟалоит.
Ница. Шеф биҭахуп, рҳәан...
Мазар. Ааи, баатәа... (Нас адиуан ахь инапы нархханы.) Адиуан аҟны бнатәа... (Ница адиуан аҵыхәахьшәа лыҽнықәылкуеит, иара дымтәаӡакәаны ацәажәара дналагоит.) Ҳсасааирҭа ду ирԥшӡаны изыргыло шәзыҳәан ауаҩы бзиарас иҟаимҵара иҟоузеи. Шәыссирқәоуп шәара аусуцәа ҳәа иҟоу. Зны аршьшьы шәықәтата уаҩы шәибоит, аҽазных шәкаҷҷа-каԥхо амреи амзеи ирымакны шәҽырбоит. Абар, бара! Дарбану ибмеилаҳара, зыԥсы набылашәкәа имцара...
(Ница дыԥхашьаны дгылоит, лхы ахьылгара лмоуа дҳәыҵәы-ҳәыҵәуа далагоит. Иара ицәажара иациҵоит.) Сара сыԥсы набыхәлашәеит... (Ница алаҿымҭӡакәаны ддәылҵырц ддәықәлоит. Иара уи лмахәар нҭарсны даанкыло.9Усҟабымҵан.Сараисҳәоззысҳәо ҳсасааирҭаҟны бахьусуҩ бзиоу азы ауп. Асасааирҭа аныргылахалак нахыс аршьышьы амԥынгьы бнасышь-ҭуам. Еихагылак бнапы инанысҵоит, бҽеилаҳәа-бҽеилаца уа блеиҩеилап, амаҵ зуа баархылаԥшлап. Уажәазы бусура бзиазы, иахьа аҳамҭа ибоуз иаҷыданы сара сҟынтәи ҳамҭас абри бымазааит. (Қьаад ԥарақәак иџьыба иааҭыхны лаԥхьатәи лџьыба иҭаџьгәо дааигәыдиҳәҳәалоит).
Ница. Ҭфу! (Лыҽимжәара далагоит. Ишеибарххо аԥарақәа адашьмахьы икаԥсоит. Лара адиуан дықәигәарц далагоит .
Есма (дахькылӡырҩуа дааԥырҵны ажәлар рахь). Ааҟ, ихәымџьар ԥиртлоит.
Мазар (аиқәԥара иахьаҿу). Ибыдкыл, ибыдкыл аԥарақәа, зегь акоуп сара сызлагаз насыгӡоит.
Есма (адкыларҭа ашә аӡәы дышнас-насыз анлаҳалак, ашә аалыртуеит. Ԥҳәыски ахлԥарч зхоу хаҵаки ашә илагылоуп). Ишәҭахыдаз?
А 8 ҳәыс (леилаҳәарақәа мыргылаӡакәаны). Мазар дысҭахуп.
Аха 7 а. Сара сцеит. Беилаҳәарақәа рзын ибыцхрааша ыҟоуп уажәшьҭа. (Дцоит).
Есма. Мазар Ҭархәын-иԥа дыҟаӡам.
А 8 ҳәыс. Итәарҭа уадахь снеипишь, сеилаҳәарақәа хьанҭоуп, уахь инҩнасыргылап.
Есма (иаалзымбатәбарахашәа). Бара бызусҭада, ара ԥшәымара згәы иҭоу?
А 8 ҳәыс. Мазар иԥшәма ԥҳәыс Гәашьа соуп.
Есма (иаалцәымыӷханы). Сара бсыздыргәышьом, исзымдыруа ауаҩы уахь дысзынашьҭуам.
Гәашьа (лбжьы нҭгашәа). Снабышьҭуеит!
Есма (длыԥгыланы). Сыҟамкәа аӡәгьы даабмышьҭын ҳәа сеиҳәахьеит. Бысзынашьҭуам.
Гәашьа (лыҽхыршәааны). Ара схаҵа иусҳәарҭа акәзар, зынӡаскгьы сыбмазҵааӡакәаны снеиуеит. (Дналыгәҭасны, леилаҳәарақәа акы уа иааныжьны лсахҭантә арҭмаҟ кны Мазар иусурҭа уадахь ддәықәлоит. Есма уи дылхьынҳалоит.) Закәытә шьҭыбжьқәоузеи, мшәан, уахьынтәи иааҩуа. (Гәашьа Есма лыҽлымжәаны Мазар иуада ашә ааимылԥаауеит, арҵәааҳәагьы дыҳәҳәоит. Мазар Ница адиуан дшизықәымкызгьы, напышьашәала аибарххара иаҿуп).
Мазар (даазыгачамкханы длықәҳәҳәоит). Бабаанагеи, бара Гәашьа мцура?!.
Гәашьа (ларҭмаҟ ала ихы аҟәақ аахырго). Сара соума имцуроу? (Ларҭмаҟ зны Мазар ихы иаархо,
аҽазны аҽырҽеира иаҿыз Ница иналгәыдҵо лҿаалхоит. Иеиҟәыскуеит ҳәа инеиз Есмагьы Гәашьа ларҭмаҟ ала длысуеит, длықәҳәҳәоит.). Бара бакәызма сара сызжьоз!
Есма (Гәашьа лхы лыцәго). Мшәан, сара исхароузеи?
Гәашьа (даӷьуа, ларҭмаҟ ала аҟыгәгьы аалхырганы). Ааит, бхы кыдыбҟьааит ибхараҭгьы. Арҭ ҩнакны рыхьчара иаҿыз бара бакәзу, сара сакәзу! (Рыхҩыкгьы даарысуа идәылылцоит. Лара лымала данаанхалак ауадақәа днарыҩнаԥшы-аарыҩнаԥшуа, лбжьы рдуны.) Изакәытә ҩнымаҭәа хазынақәоузеишь иусурҭа ҭыԥ злаирхиаз, нас цәысырҭасгьы иҟаиҵама, мшәан? Урыстәыла сныжьны дмаауаз. Уа иааҳхәаз ҳуадақәа хьчала ҳәа сыртәаны симан. Иара дааны атәым ҳәсақәа рыххо Гәилшара ақалақь далоуп. Ирххоз дызусҭада уҳәарауазеи? (Лхы хьырнааны лышьҭахь дахәаԥшуа.) Сара сышьҭахь аҵкысгьы иҟьаҟьоума, мшәан, уи аԥҳәыс лышьҭахь схаҵа дыхнахыртә еиԥш. Уи акәым, аха ирымҳәахьеи, мшәан, «аашьышь анцәыцәы бгахәыҷкра ицеит» ҳәа. Днаҳәааҳәуа аԥара данагәылаха, ацәысрагьы гәхьааигеит. (Лбжьы аармаҷны.) Мшәан, саргьы уи сиҵамхаӡеитеи. Ҳгәыла абжьахәҳахәҭҩы мцахәмыцәа ихылԥарч ихаршьшьы, Аԥснынтәи сааит, аа, бхаҵа ибзааиҭиз ҳәа аҟәрышьи, ашылеи, ашәи, аџьыкеи иман дынкылсуа, уахылагь даанҿасуа иҿанааиха, саргьы ацәысра аасгәаԥхан, еес, сама ицеит. Схаҵеи сареи маҵуҩысгьы даҳзыҟалеит. Схаҵа уи инапала ак наиҭиуан сара уи инапала ак изаасҭиуан. Аа, уажәгьы дысԥыланы сеилаҳәарақәа рҳәазаны аранӡа исзааигеит. (Даагьежьы-гьежьны, дкәашошәа даақәлоит.) Схаҵагьы саргьы цәқәасраха иҳасма, мшәан? Иҳагузеи иҳабзоузеи ҳәа ҳхәыцуа ҳаныҟамла, ҳазламгара иҟоузеи? «Адунеи зегьы цәқәасырҭоуп, ауаа зегьы каҳԥқәоуп» рымҳәахуеи. Аха
зегьы аукаҳԥцәаху, уа инҭагылаз Мазар Ҵрышбеи Гәашьа Мрышәбеи ҳакәхеит. (Даахәыц-хәыцны.) Аха, мшәан, Маџь хылԥахымх сара дысцәынхом, еиҳаракгьы иԥҳәыси иареи еилыҵижьҭеи. Схы-сгәы шьышьуа мацара икәа сынҭаиршәуеит...
Аԥарда леиуеит
АҨБАТӘИ АҚӘГЫЛАРА
Аԥшьбатәи асахьа
Иаабац амалуаҩ Мазар Ҵрышба иусҳәарҭа. Мазар иусурҭа уадаҿы истол дахатәоуп, игәалаҟазара бзиоуп, Дааҩналоит Есма.
Есма. Шьыжьбзиа, Мазар Ҭархәын-иԥа! Угәалаҟазара бзиоушәа збоит, Гәашьа улыргәырӷьазар акәхап, шәеицыкәашамашь? Ани улахь ицәҟьа-цәыԥԥы ианхаланы иҟоу ашьҭақәа лыбз нархьылшьушь, илхәышәтәушь?
Мазар (дҩагыло). Быбз иалҳәҳәо ашҳам бҿы иҭагӡаны иаанкыл. Аҩсҭаа илымҳа џьгәоуп, лыԥхала ҳаилгоит ларгьы саргьы.
Есма. Уи ишԥа?
Мазар. Аҩны сааизар, дҟәата-ԥсатаӡа даасԥылеит. Есма. Шәара шәеинышәеит, сара исаахаз ишԥазызуеи, изыхҭнысҟьарыда?
Мазар. Иаабылагӡа.
Есма. Ани «хылԥарчгьы» уара дааулагӡа.
Мазар. Дарбан «хылԥарчу» бызҿу?
Есма (лыҽхықәмҵашәа). Ани зыӡбахә уасҳәахьоу,
уԥҳәыс дахьыҟаз днеилоит, длыдылкылоит ҳәа зхырҳәаахьоу.
Мазар (деилашәаны). Амц бҳәоит, бара цәгьацәыԥхамшьа!
Есма. Акы суазҵаашан, уԥҳәыс леилаҳәарақәа лыцаазгада нахьхьи Адлертәи аҳаир баӷәаза аҟынтәи?
Мазар (ииҳәо иҿамшәо). Сеидарақәа срыҵаԥсуа сааит лымҳәеи!
Есма.Уи «ахылԥарч» леилаҳәарақәа дрыҵазза ауп (лнапы ашәахь инарххо амни ашә аҟынӡа дшааигаз. Убасҟан уԥҳәыс лқьышәгьы снахьыԥшит, иҭырқәацәааны «пацелуи» ҟаҵо лаԥшыла иара днаскьалгеит.
Мазар (ибжьы ихәлаҽуа). Ах, ус ҟалашьа амаӡам. (Нас иҽаарԥсыҽны.) Ҳгәыла иоуп уи, Маџь Дарышба. Уи ус амҩан длықәшәазар акәхап... Уи уажәы игәалаҟазарақәа ҽеиӡам, иԥҳәыси иареи еилыҵит.
Есма. Ҳа-ҳа-ҳа?
Мазар. Бкьатеиах ԥызҵәои, бара абзшҳам?
Есма. Акагьы. Насы, лареи уареи шәибамбеижьҭеи
акыр мҵуеи, шәызхара шәеибагәыӡит, ус акәхарушь?
Мазар. Иаха, саҳәшьеи сареи ҳаибамбеижьҭеи уамашәа дыгәхьааганы сыҟоуп, лҳәан, лаҳәшьа лахь
дцеит.
Есма. Мшәан, ахәыҷқәа зшәымами?
Мазар. Ахәыҷааӡара дацәаашьоит. Ԥыҭрак қьаф
аауп, лҳәеит, амал анҳау.
Есма (адкыларҭахь днеиуа). Уаҳа дҳақәымландаз. Мазар (иҽаарҽеины истол дахатәо). Адкыларҭа ашә
аӡә дасуашәа саҳауеит, ааиҩык иакәхап.
Есма. Шәыҩнал. (Ахылԥарч зхоу хаҵак дааҩналоит.
Аԥсшәагьы мҳәаӡакәаны ашыршырҳәа Мазар иусурҭа уадахь иҿынеихоит).
Есма (даанкыло). Шәаанҿас, азин шәзылсхып аҩналаразын. Ара усҳәарҭоуп, ишаԥу ҳныҟәалароуп. (Ахаҵа даанҿасуеит. Лара Мазар иахь дыҩналоит).
Есма.Дааит. Мазар.Дарбаниааз? Есма. Хылԥарч!
Мазар (азныказы изеилымкаакәа даанхоит). Дызхылԥарчда?
Есма. Ахылԥарч ихоуп.
Мазар. Даашьҭы.
Есма (лҭыԥ ахь дааины иааиз иахь). Шәнеи. (Мазар, Есма «Хылԥарч» анылҳәа иааиуаз игәыла
Маџь иакәыз шџьишьоз, иааҩналаз дышҽаӡәыз анибалак, ааиҩык иоуп ҟаҵаны, иаԥхьа иқәу ақьаадқәа иҽынарылархашәа, иааиз иахь дынхьаԥшуеит).
Иааиз (Мазар агылахагь иамраӡакәаны ихәдацәа аанкыло). Уԥсит!
Мазар (инапқәа иваԥсаны ашьшьыҳәа дҩагыло). Исыхьзеи?
Иааиз. Уԥсит сҳәеит, анагӡарагьы сылшоит!
Мазар (ибжьы қачқачо). Аԥара акәзар иуҭаху, акаҿы ҳааибагап.
Иааиз (иԥсахы еибакны дшыҟоу мҩашьо). Аԥара акәым, аха ухы акәамаҷиара иҭасыршәырц ауп исҭаху.
Мазар (ибжьы қачқачо). Схы... (ихахьы иарӷьанап наигошәа ҟаҵаны аҟыԥ ҳа иџьыба дынҭасны итапанча ааҭиԥаауаны аамҭазы «Уаҳа уанҵысы уԥсит!» иааиз Мазар ихәламшәа ҵикаауеит. Мазар атапанча зкыз инапы уаҳа имҵысӡо иаанхоит, итапанча ахы лаҟәуеит).
Иааиз. Утапанча зку унапы аарты. (Мазар итапанча аауишьҭуеит, астол инықәҳауеит, иааиз иаақәхны иџьыба иҭеиҵоит).
Мазар. Сара сымчыдоуп уажәшьҭа, иуҭаху сызуы, амала сзыхҟьаз здыруазааит.
Иааиз. Шәышԥеиҿаԥшуеи уажәшьҭа лареи уареи, ишәыхҭибагаз ашьҭахь?
Мазар. Сыԥҳәыси сареи ҳакәхап узҿу? Уи сара дсыԥҳәысуп, иҳахҭибагазаалакгьы.
Иааиз (ихәдацәа еиҳагьы ирыӷәӷәо). «Сара дсыԥҳәысуп» уҳәоу. Ианбаахыс иара?
Мазар. Сынтәа ԥшьышықәсоуп. Уара узусҭада? Иааиз. Сара лхаҵа гәакьа соуп.
Мазар. Лхаҵа гәакьа? Сара сыԥҳәыс лхаҵа гәакьа уара?
Иааиз. Уара уԥҳәыс лакәм, аха сара сԥҳәыс лхаҵа гәакьа соуп.
Мазар (изыџьашьатәханы, ауаа рахь). Абар, Есма илҳәаз ахьҵабыргхаз. Ари сыԥҳәыс иацы леила-ҳәарақәа лыцаазгаз, ахылԥарч зхаз иоуп хымԥада. Ҳгәыла Маџь иакәӡам. (Иара иахь.) Унапқәа урнах, уаҩҵас ҳаицәажәап. Ахара зду уара уоуп. Иацы лара дааганы абра сусҳәарҭа адкыларҭа ашәаҟны леила-ҳәарақәагьы ларгьы наргыланы уцеит, ани уԥҳәыс гәакьа, сара сыԥҳәыс.
Иааиз (Мазар ииҳәо изымбатәбараханы, ажәлар рахь). Ари деилаԥсазар ҟалап. (Иара иахь.) Сара сабаҟаз иацы, Адлернӡа сцаны сыҟан. Уара уоуп илыԥхьаны даазгаз. Анамысда!
Мазар. Сара сылмыԥхьаӡеит, иацы дшаауазгьы сыздыруамызт. Абар, уахьаҿаскыз. Иацы Адлер уҟамзи?
Иааиз. Ааи, сыҟан.
Мазар. Сыԥҳәыси уареи шәеибадырны Адлер аҳаир баӷәазаҟны улԥыланы дааганы абра дынужьит.
Иааиз. Сара сузырҟьалом, сажәақәа урблаҟьарц уаҿуп акәу? Адлер, ара, егьи ҳәа узҿқәоу закәи? Уара уакәӡами аизара ашьҭахь даанкыланы абри ауада аҟныҵәҟьа дҩназкыз, лцәа ԥызҽырц иалагаз?
Мазар (изымбатәбараханы). Дарбан уи?
Иааиз.Сара сыԥҳәыс Ница! (Мазар дааҭрысуеит, днеилууааны дынхьыдышьшьуеит. Иааиз «аӡы, аӡы!» ҳәа ибжьы аниргалак, аграфин иааҭганы аҵәца ала аӡы лыманы дааиуеит Есма. Иара, ихәда ааушьҭны днаскьоит).
Есма. Иҟалазеи, мшәан?
Иааиз. Аӡы иҿаҭәа, иԥсы маҷхеит.
(Есма аӡы Мазар иҿалҭәоит).
Мазар (илацәқәа аахтны). Сымԥсӡеит. Сара сыԥсы
еиқәхеит. (Иааиз иҿаԥхьа ишьамхқәа наирсуеит.) Аҭамзара шьҭасҵоит.
Иааиз. Аҽазны сыԥҳәыс улылацәажәеит ҳәа ансаҳа, шә-ԥсык ухазаргьы акы узынсыжьуам. Илымоукәызеи ԥшь-ҩык ахәыҷқәа ран. Аа, утапанча. (Атапача астол инықәршәны дыццакны ддәылҵуеит).
Мазар (Есма лахь). Уызшьуа дуздырӡом. Убри азын саргьы атапанча ныҟәызгоит. (Итапанча иџьыба иҭеиҵоит. Есма лҭыԥ ахь дцоит. Иара иҽаарҽеиқәаны днатәоит).
Есма (дааҩналаны). Дааит.
Мазар. дарбану, иааз?
Есма. Хылԥарч!
Мазар (ицәымыӷханы). Дхынҳәыхма? Есма. Мамоу.
Мазар. Нас?
Есма. Уажәы иааз хылԥарчхымх иоуп.
Мазар (даахәыцны). Сгәыла Маџьу?
Есма. Ааи, иара иакәхап.
Мазар. Уи ихылԥа шихимхуа бара иабабдыруеи? Есма.Уԥҳәыс ҳапҟаны ҳандәылылца, уареи
иуцәыбзахарц иуҭахызи шәшәаҟьаны шәлықәҵны шәцеит. Сара сааваҵәиин слызкылԥшит. Акраамҭа дкакон, убра илҳәоны исаҳаит.
Мазар. Уи иӡбахә лымазма?
(Убри аамҭазы уҩнал ҳәа иаҳәара дазымԥшӡакәаны дыҩналоит иааиз).
М а 5 ь. Шәара шәцәажәара нымҵәеит, сара азин смоуӡакәаны сҩналеит. Маӡа сымаӡам уажәшьҭа, изӡо ҳәа иҟоузеи иҟалаша аныҟала. Гәашьа иаха сара сҿы дыҟан, уа дагьаанхеит. Сара дсыццеит. Агәылацәа саарыԥхьан, ачара иахартәаны саауеит.
(Мазар дшанханы даанхоит. Есма дцәыҵаччо даагылоит. Маџь ашәахь иҿынеихоит.)
Аԥарда леиуеит
Ахәбатәи асахьа
Иаабац амалуаҩ Мазар Ҵрышба иусҳәарҭа. Есма дмааиӡац. Мазар иусурҭа уадаҟны длеиҩеиуеит. Ус Есма дшааиз гәеиҭоит
Мазар. Бынзырхазеи уажәраанӡа, ашьыжь быцәа хаахеит акәу?
Есма.Зныкыр ацәасалахахьазма?(Лыбӷаеимлагәа илкуеит).
Мазар. Быбӷа иахьзеишь бымҳәо.
Есма. Жәацаахысгьы исыхьуан, иаха аҽарӷәӷәаӡеит. Уԥҳәыс ҳапҟаны ҳандәылылцоз сыбӷа еихакшазаап. Ахьаа аиуеит, иахгоит, иаиуеит, иахгоимт, сыԥсы ҭнахит. Амаҭ ашҳам ахьушьыр бзиоуп, рҳәеит, аԥҭека аҟынӡа сцапшь. (Адәықәлара лҽыназылкуеит).
Мазар. Аԥҭекахь бызцозеи?
Есма. Амаҭ шҳам аасхәарц.
Мазар. Уахь бцар аҵкыс бнапы бнақәыжьцәаны
ашыршырҳәа быбӷа инахьыбшьыр, амаҭ шҳам аҵкысгьы быбз ашҳам ӷәӷәоуп, бхьаа аахнаҽып!
(Есма лҽыргәааны ашәахь лҿыналхоит. Иааҩнаххуеит анџьнырцәагьы аусуцәагьы, Самыҟә Самыҟәба раԥхьа дгылоуп. Даара ишыццакуа мҩашьо, Мазар иахь инеиаанӡагьы рыбжьқәа еиларыԥсоит).
Абжь 6 ә а. Ибгеит! Аҭыӡқәа бгеит! Ақьырмытқәа еилаҳаит!
Мазар
Есма – Иҟалазеи? Ибгаз закәызеи?!
Самыҟә (иҽрыцҳатәны, шаҟа илшо ала ибжьы
ҭигарц иҭахны). Мазар Ҭархәын-иԥа, Мазар Ҭархәын-иԥа, ҳаргылара аҭыӡқәа еилаҳаит, иеилабгеит!
Зегьы (еицырҳәоит). Иеилабгеит! Иеилаҳаит!
Есма (лӡыӷқәа аанкыло). Уыу-ууыу, Мазар умшақә! Мазар. Ҳсасааирҭа иҩагаз аҭыӡқәа бгану?!
Самы ҟә. Ааи, Мазар Ҭархәын-иԥа.
Мазар. Иахьоу, иахоу?
Зегьы. Иаха. Арыцҳара ҟалеит иаха!
Мазар (ибжьы импыҵҟьаны). Изырбгада? Ахьчаҩцәа
абаҟаз? Шәиԥхьа уи ахьчаҩ аҭаҳмада?
Самы ҟә. Аӡәгьы имырбгаӡеит, аԥша анасуаз
иарбгеит!
Мазар (еиҳагьы даҿаапкны). Ԥшак шаслак
иеилабгартә акәызма араҟа аусура шцоз? Нымхахымҵәаа рашҭаҿ аиԥш, ҳәарада ура ыҟаӡамзи?
Самы ҟә (аргылаҩцәа рхылаԥшцәа ҟазацәа Мизани Џьгәызи инеимда-ааимдо дрыхәаԥшуа). Шәара, шәара шәами аҟазацәа. Ишԥаҟаҵаз аиқәҵага аршьшьы?
Џь гәыз. Сара аргыларатә ҵараиурҭа салымгацызт.
Мизан. Сара сусуцәа имыбгаз аҭӡамцқәа роуп иҟарҵаз.
Ҭаҭлаз
Ница – (иеицҿакны). Ҳара Мизан инапаҿы аус зуа ҳауп, иҟаҳҵаз аҭӡы мыбгаӡеит. (Ԥхьаҟа иааскьаны Мизан инаивагылоит).
Мазар (Самыҟә иахь). Уара – анџьныр-аргылаҩ Самыҟә Самыҟәба, абрак аныҟарҵоз уабаҟаз?
Есма.Мшәан,уиаргыларатәҵара анбаимаз.Идиплом ааихәеитеи? (Самыҟә днаскьаны абрак ҟазҵаз Џьгәызи, Мазлоуи,Адшьеи днарывагылоит).
Мазар (Самыҟә диқәымчны). Уаналасыргоз ишузымдыруаз зумҳәазеи? Амцҳәара здыруа дҟаԥшьхаӡом, ус аума?
Самыҟә (ихы икәаҽны). Аиуацәа ҳаибахьчарц акәымзи.
Мазар (Самыҟәи, Џьгәызи, Мазлоуи, Адшьеи аӡәаӡәала дрықәҟаауа). Шәысҭыҳә! Шәысҭыҳә! Шәысҭыҳә!
(Убри ашьҭахь абракҟаҵаҩцәа рыԥшьҩыкгьы рылақәа ҭыҵны ицо игәааны, рҭаҷкәымқәа раҵәаны зҟаҵамҭа мыбгакәаны иеиқәхаз Мизани, Ҭаҭлази, Ницеи ирзыҵҟьоит, еилаҩынтрахоит).
Џь гәыз
М азлоу
А дшьа (иреибамырҳәо, рҭаҷкәымқәа рҿакуа).
Аныхтәқәа! Шәара шәынхоит, ҳара арантәи ацара ҳақәшәеит! (Напышьашәала иеилоуп, иеиқәымақаруеит.) Ишәҳарбап ҳара усурҭада ҳныжьра зеиԥшроу. Ҳаиҩызара шәахәамԥшӡакәаны зегьы ҳара иҳақәшәыжьит!
Самы ҟә (Мизан ихцәы днамҵасуеит). Уара аӡәк суызхап, уаҳа егьсылымшаргьы. Арахь уаазгаз сара соуп, сыуа Џьгәыз уахьиҩызаз азы.
Есма. Ҳы, аҽы иазымиааиз акәадыр дасуан ҳәа ҳшеф ианизымиааи, аҟаза бзиацәа ирыжәлеит.
Мизан (Самыҟә ихцәы аанкыло). Исхароузеи Џьгәызгьы уаргьы аҟазара шәылымҵызар?
(Самыҟәи, Мизанм рыхцәқәа рыҵеибаркәыкәра иалагоит).
Мазар (итапанча 0ԥааны Самыҟәи Мизани рахь). Абыржәыҵәҟьа шәыхцәқәа аушәышьҭ! Макьана ара иеиҳабу сара соуп. (Идҵа анынармыгӡалак, ҩынтә аҩада дхысуеит. Дара рыхцәқәа аауибашьҭуеит. Напышьашәала иеилоу егьырҭгьы ааҟәыҵны иӡыӷәӡыӷәӡа иаагылоит).
Мазар (ибжьы рыцәгьаны). Шәҭыԥқәа рахь шәгыл! (Самыҟә абракҟаҵаҩцәа днарывагылоит, Мизан – абзиаҟаҵаҩцәа. Мазар ибжьы шыцәгьац ирыцәгьоит.) Абракҟаҵаҩцәа, арманыҟәала марш! (Самыҟәи, Џьгәызи, Мазлоуи, Адшьеи амымеиқәара рҿаланы, рхырҿқәа ыреицакны, мимика цәыршәагақак аарԥшуа, инеиҳәҭҟәыҟәлашәа, ганла иныҟәо рҿынархоит. Мазар икомандабжьы гоит: «Арма! Арма! Арма!»)
Есма (урҭ ахьцо дрышьклаԥшуа, лыҽхықәмҵашәа). Абракҟаҵаҩцәа цеит. Иаарсахьахазеи, мшәан?!
Мизан (иҽырҽеиуа). Ианаамҭоу абналара, ашәыргәында иҟазара ауп!
Ница. Уахыла иӷьычыз, ҽынла даанкылахоит!
Мазар (итапанча ҵәахуа). Абзиаҟаҵаҩцәа, ганла шәеидгыл! (Мизани, Ҭаҭлази, Ницеи ааивагылоит).
Мазар. Сгәы иаанагоит урҭ ахҩык рҟны ҳаанхарым ҳәа. (Ашьқаԥ иҭоу Самыҟә ипартфел ааганы астол инықәиргылоит. Уи еимгәачӡа ишыҟац иҟоуп.) Абри, Самыҟә ипартфел иҭоу арзаҳалқәа ҳнарыхәаԥшны ауаа ҳадаҳкылоит. (Ажәлар рахь дааҳәны.) Иацаҳҵоит зеиԥш ҟамлац асасааирҭа аргылара, уи хырԥара зқәым усуп. (Даахьаҳәны.) Амузика! Анхаҩы кәашара амузика! (Амузика аҿаанахоит. Мизани, Ҭаҭлази, Ницеи икәашо иаақәлоит. Мазар днеины апартфел астол иаақәԥааны икны днарыцқәлоит. Есма зегьы аӡәаӡәала днарыбжьыс-аарыбжьысуа дшыкәашо Мазар иҟны дааиуеит. Иареи лареи аԥсуала аицыкәашара ианалагалак, Мизани, Ҭаҭлази, Ницеи акәашара иааҟәыҵны, рнапқәа еинҟьо акраамҭа ирзыԥшуеит. Нас ашьшьыҳәа аӡәаӡәала индәылҵны ицоит. Мазари Есмеи анааҭгылалак, аӡәгьы дшыҟам рбоит. Мазар, Есма дааигәыдиҳәҳәалоит. Есма лхы игәы инадылҵоит. Мазар Есма дналыхашәа, лмахәарқәа аҩбагьы аанкыланы дылҿаԥшуа, ибжьы рдуны). Бареи сареи ҳаибагарагьы хырԥара зқәым усхароуп!
Ҩ-қәгыларак змоу адрама
Аԥснытәи аибашьра аан иҭахаз сашьцәа рԥацәа Сурами Џьони Басариаа ирыхьӡынҩылоуп
Иалоу ауаа:
Ашәаҳәаҩ– дарԥысуп.
Џьумбер Шаниӡе –ақырҭуаеиҭагаҩ, иуаҩыбжара дахысхьеит.
Аԥарда
Џьумбер иԥшәма –аҳақьым,милаҭлаиаурысу. Нарҭоу
Ҭарноу
Шьмаҭ –
Мазлоу
Беслан
Саслан
Ҳариза – Нарҭоу изҳәаны итәоу.
Катико Кателиа–ақырҭуаполковник,
иуаҩыбжраҟны дыҟоуп.
Капитон Џаӷмаӡе–аснариадҭзыжьуаазауад
адиректор, иуаҩыбжара дахысхьеит. Алеитенант еиҳабы–дарԥысуп. Алеитенант–дарԥысуп.
Аԥаҵа зҿоу–иарԥысрадҭысхьеит. Автоматкҩцәа – арԥарацәоуп.
Николоз – иуаҩыбжара дахысхьеит
Актәи асас
Аҩбатәи асас –руаҩыбжараҟныинамӡац. Аштаб аҟарул фицар.
аԥсуа тҟәацәа, зегьы ҿарацәоуп.
АКТӘИ АҚӘГЫЛАРА Аԥарда аатуеит
Афырхацәа, шәнеибац имҳәеи, О, уа рада, рад сиуама, Шәнеибац,имҳәеи,о,о,уа.
(Ашәа нҵәоит. Ахәаԥшцәа рнапқәа еинырҟьоит. Алашарақәа акуеит Ашәаҳәаҩ изыӡырҩцәа дреихырхәоны аамҭазы, инеиҵыхны бжьык иаҳауеит)4
Абжьы. Умцан, ашәаҳәа, уаагыл!
(Ашәаҳәаҩ абжьы ахьгаз ашҟа днаԥшуеит. Иара, акалиаска амаақәа аус дыруны, идтәалаз аԥҳәыс деихьыс-еиԥысуа дышишьҭоу, асценахь ихагалоу амардуан аҟыгә ҳәа акалиаска наниҟьоит. Ахәаԥшцәа азал ҭадырцәуеит).
Абжьы. Ашәаҳәа, сааигәа уааи!
(Ашәаҳәаҩ уи ишҟа дааскьоит. Акалиаска иақәтәоу ахаҵа уи диҵаԥшуеит).
Аха 7 а (ибжьы қыџьқыьуа иааларҟәны). Ашәаҳәаҩ...
(Уаҳа изымҳәакәаны илаӷырӡқәа ичабрала ирыцқьо даанхоит. Нас ибжьы қыџьқыџьуа инациҵоит
Ашәаҳәаҩ, сара Џьумбер сыхьӡуп, Шаниӡе сыжәлоуп, сеиҭагаҩуп. Сшьамхқәа рҟынӡа сҩшьапыкгьы ҩ-жәларык шәеибашьра иазынсыжьит!.. Дышәизааит ақырҭцәеи аԥсуааи аибашьра рыбжьазҵаз!..
Ашәаҳәаҩ (Џьумбер иахь). Уеилыскааит. Ақырҭуа фашизм еиҵаҟәаҟәа уақәӡбоит.
Џьумбер (илаӷырӡқәа чабрала иеиҭарыцқьо). Ашәаҳәаҩ, иахьӡузеи инаугӡаз ашәа?..
Ашәаҳәаҩ (игәы иныҵаххшәа). «Ахаҵарашәа» ахьӡуп уи, аха уара... уара, мшәан, зыӡбахә умоу ақырҭуа фашизм аупеи? (Нас даахәыц-хәыцны.) Аиҭагаҩ, маҷк угәы еиҟарамзар, ацхыраара уҭахызар?
Џьумбер (ибжьы ихәлахома уҳәаратәы). Мап, мап! Сгәы бзиоуп... Сгәы мԥшаар акәын, аха...
Ашәаҳәаҩ (Џьумбер акы иҳәарц шиҭаху дырны). Нас? нас?.. Сузыӡырҩуеит, аиҭагаҩ. Издыруада сахьухәо акрыҟазар?
Ахҭысқәа
афилармониаҟны. Азал ҭырҭәааны аӡырҩцәа тәоуп. Асценаҟны ашәаҳәаҩ «Ахаҵарашәа» иҳәоит.
О, рада, рада ра, о уа рад Рад сиуама.
О, рада, уарида хацәа,
О, уа рада.
Афырхацәа, шәнеибац имҳәеи, О, уа рада, рад сиуама, Шәнеибац, имҳәеи, о, о, уа.
(Аԥхьатәи атәарҭақәа руак иазааигәаны игылоуп аинвалид дзынтәалоу акалиаска. Уахьихәаԥшуа хаҵа еиқәак иоуп, ихцәы аԥхьақәа аакаԥсаны. Иаанханы иҟоу ихцәы аҩада иқәҳәоуп, ашла иамҽханакуеит. Ихаҿы аазыхәхәаны, иԥынҵа иагьоуцәамкәаны, иагькьаҿцәамкәаны. Иҵаӷоу блуза шкәакәак ишәуп. Ишьапқәа ахьхҵәоу мааԥшыртә илилаԥшшәылоу ԥхын еиқәоук ишьоуп. Ивараҿы дтәоуп зхы-зҿы ҭбаау ԥҳәыс шәпажәпак, ашла злаԥсоу лыхцәы ықәырчаашәа иеиқәыртәоуп. Лызнапык аинвалид иуаҭәа иқәкуп. Лассы-лассы диҿаԥшуеит. Иара, уажәы-уажәы дыҭрысны дҩышьҭыԥоит, мыч дука асценахь ишихо мҩашьо дуалыуашоит. Ашәаҳәаҩ иашәа наигӡоит).
О, рада, рада ра, о уа рад Рад сиуама.
О, рада, уарида хацәа,
О, уа рада.
мҩаԥысуеит
Аҟәатәи
Џьумбер. Сгәы ҿызблааз амцабз арцәараҿы хымԥада усыхәоит. Исаҳаит сара ари ашәа ашьаарҵәыратә аамҭа мшык аҽны...
Ашәаҳәаҩ. Исоуҳәар ҟамлари, ариаҟара угәы зарԥшаазеи нас, ари ашәа?
Џьумбер (хрыжь-хрыжь даақәыԥсычҳаны). Ари ашәа сара исаҳаит 1992 шықәса октиабр мза анҵәамҭазшәа. Аибашьра ашьҭахьгьы исаҳақәахьеит, аха цқьа исызгәнымкылацызт...
Ашәаҳәаҩ (даахәыцны). Ус акәхап, ҳаҭыр зқәу, аха исоуҳәар ҟамлари уажәы уи хьаас иузцәырнагаз?
Џьумбер (идгылоу аԥҳәыс дналызхьаԥшны). Хьаас исызцәырнагаз уара ашәаҳәаҩ иуасҳәарц азы акәзар сыԥсы зеиқәхаз? Абри аԥҳәыс илыбзоуроуп сара сеиқәхара. Сара ашьҭахь ԥҳәысыс дызгеит абри аурыс ҳақьымгәыраз.Избоитузҵаара ушахыццакуа,ашәаҳәаҩ. Ари ашәа раԥхьа акәны иахьсаҳаз Аҟәа ауп.
Абар уи шыҟалаз:
Аԥарда леиуеит. Ианаатлак:
Асцена ашьҭахьҟа авокзал ашҭаҟынтәи агранатақәа, алимонкақәа рыԥжәашьҭыбжьқәа агәырр-гәақь, агәырргәақьҳәа игоит. Ана-ара амцабзқәа шыҵҟьо убарҭоуп, алҩақәа еибарчны ихалоит. Ақырҭуа танкқәа рымаҵ зуа ақырҭуа гвардиаа еилагьежьуеит. Алҩақ иаганы иҟоу дубоит, зымаҭәақәа хьыжәжәоу дубоит. Абатареиа акомандир шиакәу удырратәы иеилаҳәоу ахаҵа дыццыкы-ццакуа рациала дцәажәоит аштаб хада ашҟа. Аштаб хада шакәу удырратәы иҟаҵоуп асцена аарцәтәи акәакь аҟны хыбрак аԥшра змоу аҭыԥ. Уи инаҳаракшәа иҟоуп. Кабинетк аҟны ателефонқәа хара-бӷьара изықәгылоу астол аполковник дахатәоуп. Уи хаҵа хачақьак иоуп, ҵаӷакы, цых-цыхк.
Абатареиа акомандир(ибжьыеиҳа-еиҳа ишьҭыхуа, иқачқачо). Аштаб хада!.. Аштаб хада!.. Сара авокзал аҿтәи атанкқәа рбатареиа акомандир соуп. (Аҭак аниаҳалак.) Сыбжьы заҳауа уарбану?
Аполковник (рациала аҭак ҟаҵо). Узыниазеи? Узырҟаауазеи? Аполковник Катико Кателиа соуп. Убжьы зырқачқачозеи, атанк уаҵахазшәа?
Абатареиа акомандир(ибжьызныиларҟәуа зны иҳаракуа). Авокзал аҟны иҳақәлеит аԥсуаа, ҳақәырхит! Ҳаршьаҟьеит!.. ҳтанкқәа рҟәыбеит... Ҳсолдаҭцәа еилыршьааит... ҳҟәаҟәаны ицеит...
К ат ико (дыҳәҳәаны). Агәлымыҩцәа!.. Ацәалашьшьқәа!.. (Арациа иҽынацәынасҭханы ибжьы иргоит.) Алеитенант еиҳабы.
Алеитенант еиҳабы(даацәырҟьаны аполковник дизааигәахо). Сӡырҩуеит, батоно аполковник!..
Катико (адҵаҟаҵаратә бжьыла). Уԥры!.. Арезерв ар уманы авокзал ахь уеиха! Ҳтанк батареиа иақәлеит. Индырҵәеит урҭ цәаблаҟы икны ишыҟаз. Шәахыкәшаны амҩақәа зегьы шәкы! Ишәҳәынҷа урҭ аԥсуаа хамаԥагьацәа. Рыԥсы шҭоу исзаажәаг!.. (Арациа иҽнадхаланы абатареиа акомандир иахь.) Акомандир хҭыԥшша! Шаҟаҩ ыҟада дара?
Абатареиа акомандир(ибжьықыџьқыџьуа). Сыз... Сыздырӡом... Ирацәаҩӡам...
Катико (дыҳәҳәаӡны). Маҷҩык аԥсуаа шәааилыршьит акәу? Тфуи!.. (Арациа днаԥырҵны ар зманы идәықәлахьаз алеитенант еиҳабы иахь.) Алеитенант еиҳабы, аиҭагаҩ Џьумбер дышьҭышәх, дшәышьҭазааит, уаҳа дызҿуи! Дахьышәҭаххо ҟаларгьы ауеит. (Ибжьы неиҵыхны еиҭанарышьҭеиҳәоит.) Рыԥсы шҭоу! Рыԥсы шҭоу!
Алеитенант еиҳабы.Изаауазеиаиҭагаҩ днаҳашьклаҳауа!
Катико. Иугаз ар Қарҭынтәи иаагоу роуп, аурысшәа рҿакәаӡом иумдыруеи. Дыжәга аиҭагаҩ, уаҳа дызҿуи!
Аԥарда леиуеит. Ианаатлак:
Ганла инеиҵыхшәа асцена аҟынтәи ацәаара убоит аказарма.. Аштаб зҩноу ахыбра даадәылҵны дыццакыццакуа ашҭа даақәлоит аполковник Катико Кателиа. Изықәу аполковник чынқәа ижәҩа цқьа ишаркым мҩашьо ибӷьаауеит. Иҟәну аҳәа ахы инапқәа нади-кылоит. Иааиԥылаз аснариадҭыжьырҭа азауад адире-ктор Капитон Џьаӷмаӡе уаҩы ҳаракуп, имгәацәа иаԥысуа дыҟоуп. Ихы-иҿы 0ҭәаауп. Аурыс еиқәа еиқәаҵәак ишьоуп. Аурыс ар ргимнастиорка ишәу ихәда ыҵархха иеибаркуп.
Капитон (иарӷьа шьапы ахьаа шамоу мҩашьо, иаԥхьаҟа инаргыло, Катико днеиԥынгылоит). Катико, иухьзеи, узырԥаҟьԥаҟьуазеи ацәҟьа иаҿашәаз ахьшь еиԥш?
Катико (дааҭгыланы). Ацәҟьа иаҿашәаз ахьшь Анцәа сиеиԥшумтәын, сара сполковникуп ацәҟьа саҿашәаргьы схьшьхаӡом, ашьауардын шсакәу сынхоит.
Капитон (иҽааиқәырԥшьыхааны). Ар ирнымиаз дхаҵаӷәӷәоуп, Катико, аԥсуа еибашьцәа урымпы-ҵашәар, ашьауардын уакәхо аҟәраан уакәхо здыр-хуада.
Катико (даанапырхаханы). Аҟәраан сакәхар, хышәшықәса нысҵуеит. Уи цәгьоума, уара утәала?
Капитон (ихьуа ишьапы нықәырс-нықәырсуа). Ицәгьаӡам уԥсы шҭоу унхар, аха иумпыҵататоу аԥсуаа ршьа уанарыжьру?
Катико (иҽаарлахҿыхӡаны). Сара иаԥсоу қырҭуа полковникуп.
Капитон. Насгьы даара угәалаҟазара бзиоуп иахьа.
Катико (инапқәа рхахо). Сыхьшьқәа ачақәа ркит азы.
Капитон. Исзеилкаауам, Катико?
Катико (инапы аказармахь ирххо). Иубома ани аказарма?
Капитон (уахь дыԥшуа). Избоит. Нас?
Катико. Аԥсуа тҟәацәа кны исзааргеит, убра иҭаҿаҳәоуп.
Капитон (даагәырӷьаны, дхарахаԥшуа). Катико, уара уагыруоуп, аха ууаҩ бзиоуп.
Катико (ихы ааршаҟьшаҟьо). Уаргьы исаҽԥнуҳәома сахьагыруоу? Сара ақырҭуа полковник ҳәа схы сыԥхьаӡоит.
Капитон. Ҳаргьы аԥсуаа рҿаԥхьа шәышьҭыхны шәҳамоуп. Аԥсны амаҵзурақәа шәара ишәыгым, аиҳарак ҭызфаахьоу шәара агырцәа шәоуп. Акы суазҵаашан, нас, аԥсуа тҟәацәа шузҿаҳәоу аума угәы рҭынчны ушгылоу, рҿахәы зырҿумхуазеи?
Катико (ихы ырнаҭааҭо). Иабасыцәцои урҭ. Аӷба шахақәа рыла иеқәԥах, изымҵысуа ашьаҟақәа ирыдҿарҳәалеит. Рла хаԥыцқәагьы ашахаҟынӡа изымнаӡо рыхқәа ашьаҟа иадҿаҳәалоуп ҳәа сарҳәеит икны иаазгаз.
Капитон. Ааи, урҭ ргәаҟрақәа ухгьы аҵыс ҭадырҳәит, ус ами?
Катико. Сырхыццакӡом. Снапсыргәыҵа иҵаку аҳәынҵәраԥшьқәа ирҩызцәоуп. Иаасҭаххаргьы рыхәда аасырҵәиуеит. (Даахәыц-хәыцны.) Уи ус ауп. Аха уара, аснариадқәа ҭзыжьуа Аҟәаприбор адиректор злауакәу ала, суазҵаауеит, Капитон. Убри, уажәы (инапы нарххо зықәцәа ҳақәыԥшуа азауад Аҟәаприбор наӡаӡа директорс уазынхару?
Капитон. Уи уара даараӡа аинтерес умоума?
Катико. Сара сызлаполковнику, насгьы авокзали Шрома ааигәа-сигәатәи аҳаракыра қыҭақәеи рҟны аибашьра снапы излану ала, азин сымоуп суазҵаарц.
Капитон. Иџьасшьоит, Катико, узҵаара. Аҭакгьы еилкааны иуасҳәап. Ари ҳзықәгылоу қырҭуа дгьылуп, сара сқырҭуоуп. Ус анакәха сыԥшәмара сымазкуада?
Катико. Ҳаҽҳаргаӡар зхәарҭоузеи, Капитон. Уареи сареи ҳабжьара иаартны ҳцәажәалап. Ари ҳзықәгылоу аԥсуа идгьыл ауп, аха ирцәаагарц ҳаҿуп. Убри ауп изыхҟьаз иахьа шарԥазы авокзал аҟынтәи иааҩыз ажәабжь. Аԥсуаа рыдгьыл рхы ақәырҵарц иаҿуп. Ирыцҟьаӡеит авокзал зымҽхак игылаз ҳтанкқәа, ҳсолдаҭ еилдырхааит.
Капитон. Уи ихлымӡааху усуп, ақырҭцәа ҳзыҳәан игәыҭшьаагоу ажәабжьуп. (Игәахы ԥыжәжәо.) Издыруада уара уи агәалаҟазаара унаҭозар? Ус анакәхагьы исцәумӡан!
Катико (иҟәну аҳәа ахы инапқәа рыла ирыӷәӷәо). Аҽԥныҳәа сызҭо ихы ихыскәыцәааргьы сылшоит. Аҽԥныҳәа сызҭо уара, абџьар зынӡаскгьы иукӡам, иҟоуҵаз ҳәа ицәыругогьы сыздырам.
Капитон.Сараакырҟасҵахьеитҳәасхы сыԥхьаӡоит.
Катико (иҽыргәааны). Даба иааиқәыԥхьаӡеи.
Капитон. Иухашҭма, Катико, зегьы ирыцку: аибашьра ҟаҳҵаанӡа Аԥсны инхоз гыруеи, қырҭуеи, шәануеи еизганы амитингқәеи ақырҭуа бираҟ ҳаракны аныҟәарақәеи, аизарақәеи Аҟәа иааны имҩаԥызгоз ираԥгылаз сара сакәымкәаны уара уакәызма?
Катико (ибжьы ааларҟәны). Саргьы гыруак иаҳасабала сшәықәшаҳаҭын.
Капитон.Ааи,ааи!АмагазинЦУМаҟны «амацәазқәырҵәиаа» ҟаҵаны ауаа цәурҳәуан. Амитингқәа рылахәра аҵкыс аԥара еиӷьоушьон.
Катико (днапырхахо, лассы дцәажәо). Аха иахьа сполковникуп, сеибашьҩы ӷәӷәоуп. Шаҟа снариад рылаҳажьуа удыруама уахыки-ҽнаки рыла Ешыреи Афон-ҿыц инаҵакни (ажәҩан ахь инапы нархханы.) еҵәаџьаа кыдышәшәаны икаԥсошәа ауп аснариадқәа шырзылаҳашьҭуа. Иаҳшьаҟьаӡеит уаҟа, ихаҳшьааӡеит ашәаԥыџьаԥ.
Капитон. Аха иҭахаз аԥсуаа рацәаҩӡам.
Катико. Уи ҳара иаҳусым, ҳара ҳтәы ҟаҳҵоит.
Капитон. Сара аснариадқәа ҭысмыжьуазҭгьы
Ешыра иалашәыжьуа шәыцәмаҷын.
Катико Аҳәаанырцәынтәи иҳауа маҷума?
Капитон. Уеизгьы еиԥҟьарак ҟазымҵо сзауад
Аҟәаприбор иҭнажьуа аснариадқәа роуп. Аха сааԥсеит, сџьабаақәа сыхьӡеит. Ихәу сшьапы хҭәасаауа иалагеит, ахьаа азҵысит. Аԥсны зегьы шааҳампыҵаҳхалалак, сара атәанчарахьы сцоит. Сшьапгьы аабзиахар, араҟа апҟа аиԥш, амшын сыхтәалазаап қьаф уа.
Катико. Қарҭҟа уцаӡомзаап, аиааира анаагалак? Капитон. Сара сқарҭтәӡам, Қарҭ аус зуан ауп.
Катико. Нас?
Капитон. Сара Қәҭешь сиит сааӡеит, қарҭ аҵара
сҵон.
Катико. Нас уахь умцо, аӡиас амшын аҵкыс
иеицәома?
Капитон. Сахубаауама Аԥснытәи ҳамшын?
Катико. Уи ара инхо ақырҭцәеи агырцәеи
иҳанажьзааит.
Капитон. Ара инхо Қырҭтәылантәи ҳааны
ҳшәыгәаны шәҳаргылеит, мамзар шәауеибашьыхрыз. Катико. Шәара шәаартә иҟазҵаз ҳара ҳмитингқәеи,
ҳбираҟқәеи, ҳныҟәарақәеи ауракәхым.
Капитон. Аха шәара «Звиади» ҳәа шәыҳәҳәон.
Катико. Уи ихьӡ ҳҳәозаргьы «Қырҭтәыла!» ҳәа ҳаҵаҳәҳәаны акәын ҳабжьы шҳаргоз.
Капитон. Уажәы аснариадқәа ҳәа шәыҳәҳәоит, аӡы аншәыҵабалак.
Катико (инапқәа рхахо). Аӡы зҵабаҵәҟьо шәара ақырҭцәа шәоуп. Аԥсны аншәыцәцалак, зыла алаԥанӡы зхылаз аԥсыӡ ԥеиԥеиуа аӡыжь ишыххало еиԥш, шәԥеиԥеиуа Қырҭтәыла шәаалахоит.
Капитон. Шәара агырцәа шәышԥаҟалои усҟан? Катико. Ҳара агырқәа ҳашәҿыҵыргьы ҟалоит!
Капитон (дгәаацәгьаланы, итапанча ааҭԥааны).
Ааи, уара аԥсахҩы!
Катико (уигьы итапанча 0ԥаауа). Уԥсит!
(Абри аамҭазы дыҩны даарыбжьаԥалоит аԥаҵа зҿоу
хаҵа наӡа-ааӡак).
А 8 а 7 азҿ оу (ибжьы ҩыҭганы). Стоп! (Рҩыџьагьы
ртапанчақәа зку рнапқәа дрымҵасны дырҩахоит. Ртапанчақәа ҭҟьоит. Нас иара рҩыџьагьы днарҿагәыбзыӷны, днахырхәа-аахырхәаны днарыбжьҟьаны дцоит. Катикои Капитони ртапанчақәа ҵәахны ианааихәаԥшлак блала иааибаргәыбзыӷыны рнапқәа ааимырхуеит).
Катико (илацәақәа леиқәыжьны). Ԥсроуп, Капитон, уареи сареи ҳаиҿахысыр. (Нас, инапы аказармахь ирххо.) Аа, уԥшишь анахь аказарма ашҟа, аԥсуа тҟәацәа шхәыдцәырххо убап.
Капитон (аказармахь днаԥшуеит). Суҳәоит, Катико, аказарма сыҩнаԥшыртә иҟаҵа, аԥсуаа сызхара исырба. Нас ишәҭаху рзыжәуы.
Катико (уахь иҿынахо). Ҳашьҭы, уааласы. (Атҟәацәа ахьҩнаҿаҳәоу аказармаҿ ианнеилак, акылҳарақәа рыла дҩнаирԥшуеит.) Ишԥоубо?
Капитон. Снапы сафеит сахьрыхәаԥшыз, цәҟьарас икыдысҵарц сҭаххеит. (Ашәахь днеины атҟәацәа кылԥшыхәаауа.) Акраҭахума аԥсуаа цәҟьарас ркыдҵара.
Катико. Урҭ хыԥхьаӡарала иахьмаҷу азы. Ус аума?
Капитон. Сара ауааԥсыра ашәҟәы рҭаҩрантәи ацифрақәа роуп издыруа, Қырҭтәыла астатистикатә усбарҭа аҟны аус луеит саҳәшьаԥҳа.
Катико (Капитон ижәҩа кны аказарма ашә дылго). Аԥсуаа рыжәлақәа зегьы «ба» ала инҵәо џьумшьан, урҭ рыжәлақәа еицакны агыруа мотивла иҟаҵоу рацәоуп.
Дгьам-иԥацәа – Дгьебиа, Хәаҭ-иԥацәа – Хәаҭланӡиа, убас ирацәаҩны.
Капитон. Усзеилкаауам.
Катико. Урҭ рахьтә зыжәлақәа «иа» ала инҵәо рацәаҩуп, сҳәеит. Ус иҟоу реиҳараҩык ақырҭцәа ҳәа ашәҟәы иҭаргалеит ашәҟәы рҭаҩра аан. Улазҵааи уаҳәшьаԥҳа?
Капитон. Уи дара ируоу?
Катико. Идзырбода, иагьразҳәода? Ашәҟәы иананырҵо «аԥсуа» ҳәа карандашьла ианырҵоит. Қарҭ ианнаргалак, карандашьла иану ааныхны «ақырҭуа» ҳәа инанырҵоит. Все, рхыԥхьаӡара аамаҷхоит.
Капитон. Нас?
Катико. Нас урҭ анықәаҳхлак уҽыртаӷа амшын ухтәалоит ауп.
Капитон (илахь еимарџахәны даахәыцуеит). Иумдыруеи, аполковник, ақырҭ жәлар, жәлар дууп, ишыжәлар дуу иаанхароуп. Ус анакәха ҳара иаҳтәаҳтәыз адгьыл дызусҭазаалакгьы аӡәгьы дзалакьысуам.
Катико. Аҽакгьы суазҵаауеит. Аҟәа ҳнапаҿы ишыҟоу иаанхарц залшару?
Капитон. Нас уи агәра умгаӡои, Катико? Сара излаздыруала ҳара ҳтәқәа убасҟак Аҟәа аганахь ала ахырӷәӷәарҭақәа ҟаҵаны ишәымоуп, наҟстәи иаауазар амҵҵәҟьа Гәмысҭа аӡиас изахыԥраауам.
Катико (иҽааимарџахәны). Иуҳәо саҳауеит, Капитон. Аха аԥсуа еибашьцәа зегьы, ишудыруа аиԥш, рыдгьыл мыцхәы бзиа ирбоит, рхгьы ақәырҵоит. Аха сара усазҵаауазар, арҭ аҭҟәацәа рыла аџьшьареи арҽхәаԥхьыӡи сырзыԥшуп, Капитон, ҳқырҭуа ҳәынҭқарра ахада иҟынтәи.
Капитон. Ҳаҵахар аԥсуа ҳәынҭқарра ахада иҟынтәи уззыԥшузеи?
Катико (иҽхыршәааны). Иабаҟоу аԥсуа ҳәынҭқарра?
Капитон. Аԥсны шааҳампыҵырхлак иҟарҵарц ргәы иҭоуп.
Катико. Уи сара схахьы исзаагом.
Капитон (ихьуа ишьапы нышьҭыхшәа еиҭанықәиргылоит). Сзазымԥшрызеи иара саргьы ақырҭуа ҳәынҭқарра ахада иҟынтәи аџьшьареи арҽхәаԥхьыӡи, Гәмысҭатәи афронт аҟны еибашьра саныҟаз имӷьаӡо ахәра сшьапы иананылагьы «Қырҭтәыла акзааразы!» ҳәа сыбжьы сыргазар.
Катико. Акы уацәымшәан, Капитон. Аиааира нагӡа анаагалак, сара исоухьоу ахьы сызхом., «Амерседес» сҭахыуп, уара амал, амшынхықә, зегьы-зегьы ҟалоит, Капитон.
Аԥарда леиуеит. Ианаатлак:
Ганха инеиҵыхшәа игылоу аказарма аҭыӡқәа кылыхха иҟоуп азы, аҩныҵҟа иҟоу убарҭоуп. Аҽыхәчарақәа рыда акгьы ҩнагылаӡам. Зышәҵатәқәа еилажәжәа-еилаԥаҭа иҟоу ф-ҩык арԥарцәа ана-ара ашьаҟақәа иркыдҿаҳәалоуп, рыхқәаҵәҟьа рызмырҵысуа иԥахыуп. Ршьапқәа аҽуац цәаакыра илагылоуп.
Мазлоу. Шәыҽшәмырххан. Шәыҽшәырааԥсоит. Ҳазлакыдҿаҳәалоу ақырҭуа аҳәагәыжьқәа рԥыҵәҵәара уадаҩуп.
Беслан (игәы ԥжәо). Арҭ ақәылаҩцәа абыржәык ҳазрыцәцанда. Нас урҭ рабашьышьа здыруан.
Шьма 0 (илақәа Беслан иахь икылырԥшуа). Иумҳәо нас, усҟан ишԥаҟоуҵарыз?
Беслн (иҽырххо). Знык абџьар еиҭа снапаҿы иааир, сыԥсы ахәага ҭаны ахымца еихсыӷьыр зуамызт.
Саслан. Ҳҭоуба ҳзынамгӡеит. Ақәылаҩ хәымга ҳатҟәаны ҳимгароуп, ҳаиго далагаргьы ҳаҽиаҳҭаӡом ҳәа акәмыз аҭоуба шышьҭаҳҵахьаз?
Нар 0 о у (иҽырххо). напеиҵыхырҭа ахьҳмоуша ҳабжьаркит, атанкқәа ԥыххааны ҳанцоз. Аҩхаа ҳаабжьакны ҳабџьарқәа ааҳамырхит ҳанрымԥыхьашәа. Аха абыржәшьҭагьы ахаҵара аҭахыуп. Ахаҵа хаҵаҵас дыԥсыроуп.
Мазлоу. Уи ишԥа?
Нар 0 о у. Анцәа итәарҭа адгьыл аԥсуаа ианҳанеишьа, ҳала аҵәыршы ҭакызаргьы иҳачҳароуп, ианаҭаххагьы ҳаԥсы ақәҵаны ҳцәеижь иара иамадахароуп.
Мазлоу. Ҳцәеижь ҳадгьыл иамамдакәаны ирблыргьы рылшоит ақырҭуа фашизм ианамԥыхьашәа. Нар 0 о у (иҽаарыххаӡаны). Ирразҟхарызеишь
ҳажәлар аибашьраҿы аԥсуаа ҳаҵахар?
Сасл ан. Ҳанацәа, ҳабацәа, ҳаҳәшьцәа, ҳашьцәа
тәитәыхцәаны иҟарҵашт. Ҳанацәеи ҳаҳәшьцәеи ахьмыӡӷ ддыргашт.
Шь м а 0. Ишәаҳама шәара, Аҟәа иалаханы иҟаз зцәа зтәымыз аԥсуа ԥҳәыс лҽанрылымҭа илзыруз?
Еицҿакны. Мап, мап!
Шьма 0 (дырхханы дахьҿаҳәаз иахҟьаны ибжьы рацәак изҭымкаауа). Ари ҟалеит ҳақалақь ԥшӡа Гагра ақырҭуа мпҵыхалаҩ ианимпыҵаҳхыз ашьҭахьшәа. (Дааԥсазшәа дааҭгылоит).
Беслан. Уи аахыс иҵхьоузеи, ааигәатәи усхап узлацәажәо.
Шьма 0. Ааи, ҳазну октиабр мза аҽанааҩнашозтәи усуп.
Саслан (даахәыдцәарххашәа). Гагра ахы ианақәиҭха ашьҭахь ауп ақырҭцәа мпыҵахалаҩцәа зынӡаск агыгшәыг цәа анырхадырԥаз.
Нар 0 о у. Иҳаҳәа, Шьмаҭ иҟалаз ахлымӡаах закәу.
Шьма 0 (даақәԥсычҳаны). Ақырҭуа садистцәақәак абџьарла иеиқәных инеит зцәа зтәымыз аԥҳәыс Асмаҭ Чаргәанба лҟны. Лыԥшәма Гәмысҭатәи афронт аҟны
деибашьуеит. Уи дахьыҟаз анылымҳәа, лцәа ԥырҽырц иалагеит. Аха лымч зегьы еизакны напышьашәала данрыжәла, еиҳагьы илыцәгәаан, лнапы-лшьапы ҿаҳәаны лцәа ԥҽны, лымгәа ԥҟаны ахәыҷы дҭыргеит. Ларгьы лыхәра ӷәӷәа дахыԥсааит.
Беслан (игәахы ҵкапуа). Ари хлымӡаахҵәҟьоуп.
Мазлоу (иҽырххо). Ахлымӡаахра ззыԥшым аԥсуа дҟаларушь ақырҭуа қәылаҩцәа анаҳиааи?
Н ар 0 о у. Усҟан аԥсуа итәы акгьы ыҟам.
С а сл а н. Идгьылгьы ҟалом, иаргьы дҟалом.
Беслан. Ишәизааит аԥсуаа ҳадгьыл ԥшӡа
ҳахызбаауа!
Нар 0 о у (даақәԥсычҳаны). Ҳариза! Сыхаара
Ҳариза! Бызҭагылоу здырхуада аибашьра ааҟалеижьҭеигьы? Ақырҭуа мпыҵахалаҩ гыгшәыгқәа рнапы бампыҵашәазар? Ехх! Бшьоуразы дыхиоуп бара бНарҭоу!
Мазлоу. Иеилкаауп, нарҭоу. Бзиа иубо Ҳариза лыхьӡуп. Аха Аҟәа далаханы дыҟоуп ҳәа ауп уцәажәашьала ишеилыскааз. Ус аума?
Нар 0 о у. Ааи, Мазлоу, Ҳариза Аҟәа даанхеит лан ачымазаҩ дзылԥырымҵыкәан. Лаб Аҟәа анҳамырх нахысгьы Гәмысҭа деибашьуеит.
Шьма 0. Сара излаздыруала, уара уда егьырҭ ҳаӡӷабцәа Аҟәа иалҵны Гәдоуҭаҟа инеихьеит. Ҳагьеибабалоит лассы-лассы.
Саслан. Ҳариза унаскьалгама еибашьра уанцоз? Ус иҟазар дузыԥшуп, улықәгәыӷыртә дыҟоуп.
Нар 0 о у. Ааи, Саслан. Ааи, сҩызцәа гәакьақәа. Ишәасҳәап лареи сареи ҳшеиԥырҵызгьы:
Алашара ыцәоит. Ианаалашалак:
Аибашьрахь ицо ахацәа рарҭмаҟқәа рыбӷа икыдҵаны аидарамҩангага амашьына иахьақәло убарҭоуп.
Нарҭоуи Ҳаризеи уа инацәынасҭханы иеизааигәаӡаны игылоуп. Нарҭоу ихы дааҩаханы аԥҳәызба лыблақәа дырхыԥшылоит. Иара блуззаҵә дыҟоуп ихахәы аҩада иқәҳәоуп, иарҭамҟ ижәҩа ихшьуп. Лара, аиԥка еиқәаҵәа акофҭа шкәакәа ақәҵан илшәуп.
Нар 0 о у. Афронт шысзыԥшугьы, Ҳариза, алахьеиқәҵара аҭахым. Ишыббо еиԥш, саб ихы зқәиҵаз ҳаԥсадгьыл Аԥсны ахьчара слахьынҵоуп, схы ақәҵатәхаргьы ауеит.
Ҳариза (лнапсыргәыҵақәа рыла ллымҳақәа аҩбагьы лыџьгәоит). Нарҭоу, иумҳәан, иумҳәан! Нарҭоу! Ус саҳарц сҭахӡам уара уҟынтә, Нарҭоу. Сара исҭахуп ҳ-Аԥсынра хьчаны ухынҳәырц. Аиааира угарц ауп исҭаху, Нарҭоу. Ахьӡ-аԥша уманы ухынҳәырц. (Ллымҳақәа ааушьҭуа.) Абарҭ слымҳақәа рыла уфырхаҵара аӡбахә саҳаларц, уара уеибганы ухьӡ-уԥша салаҽхәаларц! Сара исҭахуп уаб ихы зқәиҵаз уара уацәынхарц!..
Нар 0 о у (ихы дҩахан дылҿаԥшуеит). Ҳариза, исаҳәа ауаҩытәыҩса ихы-иԥсы зегьреиҳа изыхҭниҵаша иарбан ҳәа бгәы иззаанаго?
Ҳариза (даамхәыцӡакәаны). Абзиабара!.. (Нас, Нарҭоу, днаихәаԥшны.) Сиашаӡамзар акәхап, Нарҭоу, ус ауми?
Нар 0 о у (еиҳагьы даалзааигәаханы). Ҳәараҭахума, биашоуп, Ҳариза. Бышԥаиашам, биашоуп, Ҳариза... Абзиабара абла ҷыц еиԥш ихьчалатәуп...
Ҳариза. Ублақәа ирхызбаалоит сара сышиашам, Нарҭоу... Сиашаӡам... Абзиабара акәым, аха АН лоуп зегьреиҳа ауаҩытәыҩса ихы зыхҭниҵаша!..
Нар 0 о у . Убрагьы биашоуп, Ҳариза.
Ҳариза. Даҽа гәаанагарак ублақәа ирхуп, Нарҭоу. Уи соумҳәакәан џьаргьы усышьҭӡом... Бзиоума, Нарҭоу?
Нар 0 о у (даақәыԥсычҳаны). Биашоуп, Ҳариза... Ан-и абзиабареи хымԥада ихьчатәуп, аха иузеиқәырхома урҭ у-Ԥсадгьыл еиқәмырхакәаны?
Ҳариза. Уеилыскааит Нарҭоу. Ауаҩытәыҩса ианаҭахха аамҭазы и-Ԥсадгьыл ихы ақәиҵароуп ҳәа ауп иуҳәарц иуҭаху. Ус ами?
Н ар 0 о у. АН – Аԥсадгьыл, АН, абзиабара – абарҭ ахԥагьы хьчалатәуп. Убри азын ауп зегь рыҟны биашоуп зысҳәазгьы.
Ҳариза . Нарҭоу, сан иласҳәеит унаскьагаразы сшаауаз. Саб усгьы афронт ахь дцахьеит.
Нар 0 о у (ихы ааларҟәшәа). Аҭакс ибалҳәеи, Ҳариза?
Ҳариза (лылахь маҷк иааиқәҵаны). Нарҭоу, сан исалҳәаз удыруоу?
Нар 0 о у. Исыздырӡом, Ҳариза.
Ҳариза. Агәырҩа бхы иабҭеит, лҳәеит, бышхәыҷыз. Уажәшьҭа еибашьра ицаз бизыԥшыз. Зеиԥш ҟамло егьыҟам, дзыхнымҳәыр лҳәеит, лылахь еиқәҵаны даасыхәаԥшын... Усҟан, лҳәеит, ԥсҭазаарас ибоуазеи?
Нар 0 о у (ихы дааҩаханы). Бара илабҳәеи, Ҳариза?
Ҳариза. Сара? Зыԥсадгьыл ахьчара имцо, сара дысҭахӡам, сҳәеит.
Нар 0 о у (даахәыцны). Лара?
Ҳариза. Ашьҭахь срыцҳалшьазар акәхап, дҳамҭаԥсараха дхынҳәыргьы быздырам Нарҭоу, лҳәеит, лыблақәа ырхааны даасыхәаԥшын.
Нар 0 о у. Аҭакс иҟабҵазеи?
Ҳариза. Сара избеит сангьы ушылҭаху. Уи сара исызхеит. Урҭ лыбла хаақәа азин сырҭеит унаскьагара, Нарҭоу.
Нар 0 о у. Сара Аԥсны азы сшьауҩуп, Ҳариза. Ршьа зурц сҭахуп ақырҭуа фашизм ахымҭа иагахьоу аԥсуаагьы ҳ-Аԥсны аиқәырхаразы иҳацгылаз егьырҭ амилаҭқәа зегьгьы, ршьа зурц сҭахуп адунеи аҟны аибашьра зҭахымкәаны иҭанархахьоу зегьы.
Ҳариза (даахәыцны). Еилыскааит... Уеилыскааит, Нарҭоу.
(Убри аамҭазы амашьына асигнал абжьы гоит... Нарҭоу шьҭахьла-шьҭахьла уахь иҿынеихоит, инапқәа рхаханы Ҳариза лахь ирххо. Ҳаризагьы лнапқәа изырхаханы, маҷ-маҷ иара иахь лҿыналхоит).
Ҳариза (лнапқәа шырхахац ирхаханы). Нарҭоу! Нарҭоу!..
Нар 0 о у (дышнеиц шьҭахьла днеиуа). Ҳариза, схынҳәуеит бара бахь! Схынҳәуеит бара ус ахьыбҭаху мацара азынгьы, сара бзиа бахьызбо азын с-Ԥсадгьыл аҵеицәа иҭахаз ршьауҩыс сахьықәгылаз бара бахьақәшаҳаҭу азын. Аӷа саниҿагыло, бара быхьӡ абџьар мцабз иалызбаароуп: сымч анмаҷхо бара быхьӡ мычҭаҵаганы сгәаҿы ацәашьы анаркыроуп... аԥсра алакҭа сҭаԥшыр, бара быхьӡала ахаҵара ашәа ҭсырҟьароуп!..
Ҳариза (днапырхахо дишьҭоуп). Нарҭоу, сара ԥсраҽнынӡа сузыԥшуп, уара ухьӡ ҳәаны еҵәак алкааны сазԥшлоит.
Алашара ыцәоит. Ианаалашалак:
А 8 а 7 азҿоу (аказарма дааҩналоит. Абымбакьаҿқәа еилаҳәаны икуп). Хәлыбзиақәа, арԥарцәа! (Аԥсышәала даацәажәоит.) Октиабр нымҵәои уажәшьҭа? Хәылԥазыла ахьҭа аҿало иалагеит, еиҳаракгьы амшцәгьа ашьҭахь. Аполковник ахьҭа иоумыркын, иҳәан, абарҭ абымбакьаҿқәа шәзааиҭиит. (Аҽыхәчараҿ инхишьуеит).
(Атҟәацәа рылақәа ашьа рхыҵәало, рыҽдырххоит. Ииҳәаз аҭак ҟарҵаӡом).
А 8 а 7 азҿоу (инеиҭак-ааиҭакуа днарыхәаԥшны). Шәанԥдыртлалак, ишәшәышәҵарц ауп... Иаарласны шәыԥдыртлоит, аиҿцәажәарахь шәнарыԥхьоит... Нас шәқыџь-қыџьуа аума уахь шәышнеиша? Шәыԥхаҵәыԥхаҵәуа шәыҟазар ами. Ақәа анауаз ари аказармагьы аӡы ыҵалеит, шәымбои ихьшәашәаӡа шәахьылагылоу.
(Атҟәацәа аӡәгьы ҿиҭӡом).
А 8 а 7 азҿоу. Шәыԥсы еиқәшәырхароуп, аҷкәынцәа. Шәара шәеиԥш иҟоу аҷкәынцәа аԥсуаа иҳаԥхар ҟалома, амалагьы шәмаҷуп, рҳәан, ҳахәда
иқәтәеит.
Мазлоу (илақәа шаҟа залшо ала ицәыркшаԥаны).
Исзеилкаауам уара узусҭоу? Зымаҵ ууада? Ақырҭцәа ракәу, аԥсуаа ҳакәу?
Аԥаҵа зҿоу.Ҳәарада,аԥсуааҳаупзымаҵзуа! Аԥсыуа заҵәыкгьы дҭахарц сҭахым ԥсуак иаҳасабала.
Нар 0 о у. Нас ҳаӷацәа рҟны иҟоуҵои?
А 8 а 7 азҿоу. Ара сара сыҟазаарала, икны иаарго аԥсуа тҟәацәа рԥсы еиқәсырхаларц сҭахуп.
Саслан. Аха атҟәацәа лзеиқәурхо ҳәа иумои?
Аԥаҵа зҿоу.Сыбз.Зыбзхаазасысаингьы ацәеит иаинмызгьы ацәеит ҳәа шәмаҳахьеи? Убз урхаар, зехьынџьара уеиқәхоит.
Беслан. Уи шԥа?
А 8 а 7 азҿоу. Дара рҳәатәы уацныҟәар, ирҳәо рыцуҳәар, ируа рыцуур.
Шьма 0 (игәахы шыԥжәаз мҩашьо дхәаауазшәа). Излоуҳәо ала, абри ҳаргьы ҳашьтәуп ҳәа уарҳәар, абџьар аанукылоит. Ус аума?
Аԥаҵа зҿоу.Мап.Сараабџьаршьҭыхныаԥсуа симеихсыц, аха дышьтәуп ззырҳәо рымаскыр, сара сыршьуеит.
) арноу. Уара уҭаацәароума?
Аԥаҵа зҿоу.Ааи,сҭаацәагьысаргьыАҟәа ҳаналаха, иаҳурҟаҵои, Аҟәа ҳамызхыз рнапаҿы ҳҟалар акәхеит.
Мазлоу (игәахы шыԥжәоз иныԥшуа). Нас сызго аӡы сагааит уҳәеит, ус ауми?
Аԥаҵа зҿоу.Зашҭауҭоуиашәауҳәароуп.
Шьма 0. Уара Аҟәа узаанхеи, уалҵны ҳара ҳтәқәа рахь узымцеи?
А 8 а 7 азҿоу. Саагылазартәи снахандеи аимҵәацәа ирылажьны сзымцеит.
Н ар 0 о у. Аҟәа иалаханы иҟоу аԥсуаа зегьы ампыҵахалаҩцәа рахь ииасны иҟоума?
Аԥаҵа зҿоу.Иҟақәазарҟалапҳәасыҟоуп.
Беслан (игәы иҵаххны). Уара иудыруада хаҭала? Мазлоу. Уара уҭиҩхеит, уара аполковник
иҟамчҟьаҩы уакәхеит.
А 8 а 7 азҿоу (иҽаарԥшқаны). Аҷкәынцәа, шәгәы
ԥыжәымжәан, ишәымбаӡои уара, ҳшаҵахаз, уеиҳа зымчу иаанда уалеишшуеит. Иҟоуҵарыны иҟои уеиҳа зымчу иҟны?
Н ар 0 о у (ишимчу ала даҵаҳәҳәаны). Уара уоуп иаанда иалаишшыз, ухаҭа. Уара уоуп иԥсыхьшәашәаны иибаз. Аӷа ушшәыргәындоу анибалак ауп иаанда уаналаишшуа.
Аԥаҵа зҿоу(дааҽхырччаны).Ҳы-ҳы!Аҷкәынцәа, шәгәы шәамжьан. Ҳара ҳаҵахеит. Уажәшьҭа аԥсеиқәырхароуп аус злоу. Шәԥсы еиқәшәырха. Ҳаԥсуа дгьыл ҳәа ҳазҿу уажәшьҭарнахыс ҳара иаҳтәхом. (Даахәыцхәыцуеит.) Акы сшәазҵаауан.
Мазлоу. Ҳаузыӡырҩуеит.
А 8 а 7 азҿоу. Ахара шәхыхны, шәшьапы шәақәиҭыртәыр ишәылшома шәара, сара иахьшәасҳәо анеира?
Сасл ан. Иҳаҳәишь, да.
Беслан. Иахьҳауҳәо зеиԥшра ҭыԥу еиԥш.
Шьма 0. «Ахара шәхыхны»... уҳәеит, харас
иҳадҵан иҟоу умҳәои.
Нар 0 о у. Убри ҳаҳәишь зны.
Аԥаҵа зҿоу.Уишԥашәзымдыруеи?Урҭрҿаԥхьа
ашьауӷа шәаҵагылоуп атанкқәа ахьԥышәххааз азы, атанкқәа рымаҵ зуаз аруаа ахьыншәырҵәаз азы!
Н ар 0 о у (ԥыҭраамҭак шҿимҭуаз, уажәы даацҵҟьаны). Ҳара ҳаума ақырҭцәа ирықәлаз?
Саслан. Хара ҳамаӡам ҳара. Иҳақәымлазҭгьы ус еиԥшгьы ҟалаӡомызт.
Н ар 0 о у. Иҳацәажәо ауаҩы, иумдыруеи дара шракәу иҳақәлаз?
Аԥаҵа зҿоу.Ааи,ахаанииншәырҵәази иԥышәххаази рзы ахара шәыдлоит, шәымбои. Саргьы уи сақәшаҳаҭхар акәхоит... мамзар...
Беслан (днацҵҟьаны). Уара улақәа ааԥшуеит, аха акгьы убаӡом, уԥсыхьшәашәоуп.
Н ар 0 о у. Иҳаҳәишь ҳнеирц ахьҳадуҵо?
А 8 а 7 азҿоу. Еех, аҷкәынцәа, сара сакәӡам акгьы зымбо, аха шәара шәоуп. Ҳхыԥхьаӡара шәымбаӡои. Ҳара аӡәы ақырҭцәа ҩынҩажәаҩык. Ажәак ала, шәшьапы шәақәиҭны шәҟалар, ишәылшома Аԥсны ҳәа акрыҟазар, Аԥсны аиҳабы иҟны анеира?
Н ар 0 о у (дымхәыццәакәаны). Иаҭахны иҟалозар, уи ҳалшоит.
А 8 а 7 азҿоу. Иаҭахуп. Иаҭахуп, избанзар, сполковник иҭахуп... Сполковник ииҭаххо Қырҭтәыла аиҳабыра ирҭаху ауп. Сполковник иҭахуп, саргьы исҭахуп уи иашәҳәарц... Ижәлар нимырҵәааит, ишәаҳау, ижәлар ҳаиқәирхааит, Аԥсуаа абџьар шьҭарҵааит, ишәаҳау, усҟан аԥсуаа рԥсы еиқәхоит. Мамзар иҭахоит, рыдгьыл ззырҭахгәышьоузеи? Сара ҳәа шәызҿу сыԥсы еиқәсырхахьеит, сара сзы исҳәо џьышәымшьан. Егьырҭ аԥсуаа шәзоуп изысҳәо. Шәԥсы еиқәшәырха! Убра шәнеины убри шәызиаҳәозар, хҩык шәхы шәақәиҭтәхоит, егьырҭ ахҩык шасыс ара шәынкылахоит. Иоужьхо ишышәҳәаз анеилкаахалак, егьырҭ ахҩыкгьы еиқәхоит. Мамзар ишәзыԥшу уажәшьҭа шәаргьы ижәдыршт.
Зегьы еицҿакны.Маап!
Н ар 0 о у (игәы ԥыжәжәо). Иҟоу уасҳәап, зыхьӡ ҳзымдыруа ауаҩы, ԥсуа заҵәык ида ҳаныҟамло аамҭазгьы уара иуҳәаз зыҟалом.
А 8 а 7 азҿоу. Аҷкәынцәа, шәеилыскааит. Ахьҭа шәакит, ихәлацыԥхьаӡа ахьҭа аҽарӷәӷәоит, шәымбои, шәандыртлалак, ишәшәышәҵа, шәыцыԥхьаӡа бымбакьаҿ абра иҟоуп. (Аҽыхәчара ихишьыз абымбакьаҿқәа инацәа нарықәрхханы дындәылҵуеит).
Аԥарда леиуеит. Ианаатлак:
Катико Кателиеи Капитон Џьаӷмаӡеи аказрмеи аштаби рыбжьара иахьгылац адәы иқәгылоуп.
Катико (Капитон иахь). Уихәаԥшишь ани вара-вара иныҟәо смаҵуаҩы.
Капитон. Дарбан уи?
Катико. Думбаӡои иааиуа аԥаҵа зҿоу, уареи сареи ҳаиҟәызкыз?
Капитон. Дызбоит, аха дызусҭада ҳәа ауми сышҵаауа?
Ка ико.Даԥсуоуп.
Капитон (Катико диҿаԥшуа). Наӡааӡак иоуп. Ҭеиҭыԥшлагьы дшаԥсуоу ҩашьом, убама! Аԥсуа хаҵара злоу ҳәа иршьо аӡәы иакәхару? Аха... (Даахәыцны.) Нас аԥсуа иоума ҳара еиҟәктәыс ҳзауз?
Катико. Ашәыргәында иоуп. Даагылазаргьы сара сбулачка иакәын «амацәазқәырҵиаа» анықәсырҵәиаауазгьы сымаҵ исыруан ҟәрышьқәак наимҵасыԥсон. Уажәы ҳаиҟәикит нас, ауаҩра ҟаиҵеит. Уахьихәаԥшуагьы думбаӡои дхаԥшшала дшыҟоу. Аԥсуа хаҵара ани изҭахда! Ахаҵара илазҭгьы даҳҿагыланы деибашьуазаарын. Иԥсы дацәшәаны снацәахы дахагьежьуеит.
А 8 а 7 азҿоу (даарыдгыло). Аполковник ухаҵкы. Арҭ...
Катико (аԥаҵа зҿоу днеиԥыҩланы). Уаагыл, Ҳаџьараҭ! Шаҟантә иуасҳәахьеи «аполковник» ҳәа суомҳәалан ҳәа. Уара узын сара баша Катико Кателиа соуп. Даҽакуп
Капитон – аснариадҭыжьырҭа азауад адиректор уиацәажәозар. Ҳәарада, усҟан «Капитон» ҳәа узынаидгылашам. Уареи сареи аибашьра акәӡам ҳаибазырыдырыз, уаанӡагьы ҳаиҩызцәа дуқәан. (Капитон иахь даалацәҟәны.) Капитон ухаҵкы, ари аԥсуа фырхаца иоуп. Аԥсуаа рмилаҭ фырхаҵак дыҟан Кьахь Ҳаџьарҭ ҳәа. Уи ихьӡ баша-маша уаҩык ихьӡырҵом, аха абри аԥсуа хьыӡшьарас исҭеит дахьфырхаҵоу азын.
А 8 а 7 азҿоу (ицәа дынҭас-ааҭасуа Катико ииҳәаз игәы ишахәаз иныԥшуа). Иҭабуп Катико, умаҵ аура еснагь иазыхиоу соуп сара.
Катико. Уажәшьҭа уахьыҟаз иҟоу ҳаҳәи.
А 8 аҵ азҿоу. Урҭ қәрахьымӡақәоуп, излазбо ала... Катико (иарӷьа напы ырмацәысуа). Иеилкаауп. (Нас
даахәыц-хәыцны.) Урҭ адунеи ақәзаара ргәы ахшәаны иҟоуп излазбо ала. Аха ироуҳәама иуасҳәаз. Ус ҟарҵар ишеиқәхо.
Капитон (иныҟәаны ишцо). Ақырҭуа жәлар, аполковник, адунеи аҟны арассақәа зегьы иреиҳаны игылароуп. Ақырҭуа идгьылхарц ииҭаху хымԥада идгьыл акәхароуп. (Иҩнапыкгьы даарҩахашәа инаҟьаааҟьо.) Изакәытә ԥсабароу умбои аԥсуаа рыдгьыл аҟны иҟоу, аха ҳара ианрымҳхлак, наӡаӡа иқырҭуа дгьылхароуп.
Катико (илахь ааимарџахәны даахәыцуеит). Уи сҭахуп саргьы, Капитон. Аха гагра ҳампыҵҟьаны иргеит. Уи уара ушԥахәаԥшуеи?
Капитон. Мшәан, аполковник Катико, ақырҭуа жәлар ишыжәлар дуу иаанхароуп, рыхьӡ камшәароуп. Катико. Излоуҳәо ала аԥсуаа рықалақь Гагра ахьҳампыҵырҟьаз аамҭалатәуп, ҳара ҳахь иеиҭахынҳәуеит.
Капитон. Ҳәараҭахума, аамҭалатәуп.
Катико (ицәа иҽааҭарчны). Иуҳәаз сақәшаҳаҭуп,
Капитон. Аха абриаҟара сзырҳәо, Гагра агараан иааҩыз ажәабжь хлымӡаах ауп.
Капитон (даангыланы). Уи закәи?
Катико (уигьы даангыло). Гагра амшын ихырцалеит ҳара ҳажәлар, иеижәыланы акәын аҳәаа ишхыҵуаз рҳәеит. (Иҭаҷкәымқәа аараҵәаны.) Уух!.. Ари ақырҭцәа дуқәа ҳзын ихьымӡӷ дууп.
Капитон. Ааи, аԥсуаа рықалақь ԥшӡа Гагра ақырҭцәа ирымҟәыҵҟьеит ҳәа ажәабжь адунеи иахьӡеит, аполковник.
Катико (иҽаареиџьны, иҭаҷкәымқәа еиҭараҵәо). У-уу-хх!
Капитон. Угәы рҭынч, аполковник, иҳамҳәахьеи, уи аамҭалатәуп. Иқырҭуа дуқәаны Анцәа иишаз ҳара ҳадгьылгьы кьыс амоурацы дҳақәныҳәеит.
Аԥарда леиуеит. Ианаатлак:
А 8 а 7 а сполковник.
зҿоу. Ахәгьы-аҿгьы сықәдмыргылеит,
Капитон. Снапгьы сафоит, (инапсыргәыҵа ааибыӷуеит).
Катико. Унапы уафала узауад аҩныҵҟа ԥсыуа думазар, сара атҟәацәа рзын снапы сшафоз снапсыргәыҵақәа цәҳәхьеит.
Капитон. Каткио, иухашҭма сара сусура кажьны уара уахь сзааиз, Қарҭынтәи асасцәа аресторан аҟны иаҳзыԥшуп уаргьы саргьы, нас уресторан ҳәсақәагьы хиоуп, изласуоҳәахьоу ала.
Катико (иҿынахо). Уиашоуп, Капитон, схы иааҭыӡааит уи. Убасҟак сгәахы еибадыркит арҭ аԥсуа тҟәацәа ҳасасцәаҵәҟьа схашҭыртә.
Капитон. Урҭ ҳасасцәа хықәкыс ирымоузеи, аполковник?
Катико. Ачынуаа афронтқәа зегьы гәарҭеит. Аҵарауаа араҟа ақырҭуа школқәа аадыртуеит.
Аресторан аҩнашәқәа аартуп, аԥенџьырқәагьы убас. Рацәак ишымлашьцацызгьы ацәашьқәа адыркын астол еиҵҳәа ахи-аҵыхәеи инеицәыхараны радла иқәгылоуп. Астол фатәы-жәтәыла ихиоуп. Иаакәыршаны итәоуп Қарҭынтәи асасцәа ԥшь-ҩык, урҭ рахьтә ҩыџьа афицар чынқәа рзықәуп. Аханы дтәоуп аполковник Катико ичынқәа хара-бӷьара ижәҩа иқәыҳәҳәо. Капитон астол егьи аханы дтәоуп. Ганк аҟны зыҽгәылыршәаны иеилаҳәо аҳәсақәа тәоуп. Егьи аган аҟны аполковник Катико ичынуаа тәоуп. Урҭ рыгәҭа ирылатәоуп Аԥаҵа зҿоуи аиҭагаҩ Џьумбери.
Асасцәа руаӡәк(илаԥшнархараныаԥынџьыр ала дыԥшуа). Алашара шәырымҭеижьҭеи иҵуеи? Аԥсуаа ирылшама алашара шәымхра? Аҟәа ақалақь алашьцара ахарԥара?
Катико. Амрагыларатәи афронт аҟны Кындӷ ақыҭан афымца шьаҟақәа ԥыҵәҵәаны иларышьҭит зыҽӡаны ҳаибашьцәа ирықәлало аԥсуаа. Урҭ шьақәыргыламкәаны Егры-ГЕС афымца ҳара ҳахь иазаашьҭуам.
Асас чынуаа руаӡәк(иҽаарзажәны).Ҳара ҳтәқәа урҭ аанкыланы маха-маха иеимыржәжәазар акәхап.
Аҭыԥантәи ачынуаа руаӡәк(ибжьы аармаҷны). Еимыржәжәа сыздырам, аха иҟарҵаз азмырхакәаны Ҭоумышь аӡиас ацҳагьы ԥыржәеит, атрасса хада аҟны.
Катико (ихы наҭааҭо иаарҵысны). Ишьақәдыргылт уи ацҳа адрҩаҽныҵәҟьа. (Асасцәа илаԥш рыхго.) Шәара шәызлааз амҩа ауп уи, џьаргьы ԥықәсыларада шәмааи?
Асас чынуаа руаӡәк.Ааи,ааи.
Капитон. Шәгәы ԥыжәымжәан. Ҳара алашара ахьҳамырхыз ацынхәрас Тҟәарчалҟа ицоз афымцамҩа аԥҵәара рылдыршеит ҳаибашьцәа. Аблокада иҭаҳкыз
уи ақалақь ишыжәбо иагьҳарлашьцеит аԥсуаа рыла аҵәыршы ҭакызар ирымбо.
Катико (аҩыжәга аҵәыца абжеиҳара ауатка нҭаҭәаны дҩагыло). Аибашьра еибашьроуп, алашара ыцәап, цҳак ԥжәап, танкык ԥҽып, аӡәы дҭахап. Аха ҳаӷәӷәоуп. (Аҵәца зкым инапы ырҭаҷкәымуа.) Гәмысҭатәи афронт аҟны Гәдоуҭантәи арахь Аҟәаҟа амҵҵәҟьагьы захыԥраауам Гәмысҭа аӡиас. Убриаҟара ҳхырӷәӷәарҭақәа ҟаҵоуп. Ус анакәха, аҩызцәа, инаҳкылап аҵәца ҳиааиразы. Қырҭтәыла акзааразы!
(Зегьы гылоит. Аҷах-сахҳәа аҵәцақәа реинҟьабжьқәа гоит. Нас аӡәи-аӡәи еихьымӡа-еиԥымӡо рбыжьқәа дыргоит: «Гаумарџьос Сақарҭвелос! Гаумарџьос гмир қарҭвел халхс!»)
Катико (иаҵәца Аԥаҵа зҿоу иаҵәца аҷах ҳәа инанҟьаны). Ибзианы даадыруеит ара иҳалатәоу аԥсуа, аԥсуаа рфырхаҵа Кьахь Ҳаџьараҭ ихьӡ хьыӡшьарас изыхьӡаҳҵаз. Ҳаизыӡырҩып, аԥсышәала дҳарцәажәап!
Асасцәа (инеихык-еиҵыкны). Дцәажәааит, дцәажәааит, ҳаагылазар аԥсшәа ҳмаҳаӡацт, шьҭыбжьыс иамоугьы аабап!
Аиҭагаҩ Џьумбер.Аԥсуаақырҭцәоуп шәымҳәеи, аԥсшәа зышәмаҳацзеи?
Катико (Џьумбер иахь). Ҿумҭын!
А 8 а 7 азҿоу. Нагӡара ақәзааит Қырҭтәыла! Нагӡара рықәзааит ақырҭуа жәлар фырхацәа!
(Зегьы раҵәцақәа хыма-ԥсыма ижәны, дыдраҵас анапеинҟьара иалагоит. Џьумбер иаҵәца ыжәны инықәыргыланы ус дыԥшуеит).
Актәи асас чынуаҩ(иааџьашьашәа).Унан, изакәытә цәажәашьҭыбжьузеи иамоу аԥсшәа? Бызшәак иеиԥшнысшьалоит. (Дхәыц-хәыцуа.) Иарбан бызшәоу изыхнысшьылаз, мшәан?.. Акыр ҵуеит абри еиԥш ажәашьҭыбжь саҳахьоуижьҭеи... Аа, ҳыҳ, сабаҟоу, мшәан. Санқәыԥшыз, Ҟабарда, Нальчик аҵара
сҵон. Аҟабарда ажәашьҭыбжь саҳазшәа збеит уажәы аԥсшәа ансаҳа. Ҳыҳ! (Иааџьашьаны.) Ишԥеиԥшу уҳәарауеи!
Катико (илахь еиқәыжьны иаԥхьа астол кәаԥк мацара дазԥшуа). Агха умыхьӡеит, ҳасас чынуаҩ ухаҵкы. Сара уаанӡа исыздырамызт, аха аибашьра ҟалеижьҭеи излеилыскаахьоу ала, аԥсуаагьы, НхыҵКавказтәи амилаҭқәа адыгаа, аҟабардақәа, ачерқьезқәа уҳәа рбызшәа хылҵшьҭрак ауп.
Актәи асас чынуаҩ.Уиулахьзеиқәнаҵазеи, аполковник Катико.
Катико (илахь шеиқәыжьыз иеиқәыжьны). Ара иааны иаҳҿагылоуп умбои урҭгьы. Иҳабашьуеит.
Ачын ныҟәзымго асасцәа руаӡәк. Абазинцәа рыцӡами урҭ арахь иҳабашьырц иааз?
(Ицәажәо ааҟәыҵуеит акәымзар, зегь хыма-ԥсыма акрыфара иаҿуп).
Катико. Урҭгьы ыҟоуп, рҳәеит.
Ицәажәац асас.Сзызҵаазуиауп,абазинцәа аԥсыуа цқьақәоуп, зны арантәи уахь ицаз роуп.
Аҩбатәи ачынуаҩ(дҩаҵҟьашәа).Ишԥа? (Инапы аԥенџьыр ала ашьхаҟа ирххо.) Аԥсуаа уахь ашьхаҟантәи арахь иааз ракәӡами?
Ицәажәац асас.Мап.Аҵарадырраиаша излаҳәо ала, ус акәӡам. Аха...
Аҩбатәиасас (уажәраанӡа имцәажәоз). Николоз имактәым уи, Николоз абызшәақәа ҭызҵаауа ҵарауаҩ дууп.
Капитон (имгәацәа наиаԥцашәа, ишьҭахьҟа иҽхырнааны). Николоз ухаҵкы, аҵарадырра иаша уаналацәажәоз «Аха..» уҳәан уа уаанҿасит. Иуҳәарц иуҭахыз?
Николоз (даахәыц-хәыцны). Ақырҭуа ҵарауаа аԥсуаа рзын аиаша аҳәара иаҟәыҵхьеит. Аԥсуаа рбызшәа аԥсыуа-адыгатә ҭаацәара иатәуп, изқәынхо адгьылгьы
аԥсыуа дгьылуп. Аха уажәы ҳҭагылазаашьеи Қырҭтәыла ахадеи излаҳаҵарҳәо ала, аԥсуаагьы қырҭцәазароуп, радгьылгьы қырҭуа дгьылзароуп.
Катико (иҽаарлахҿыхны иаԥхьа иқәгылаз аҩыжәга аҵәца уаткала ирҭәны дҩагылоит). Ихыхәхәо ишәырҭәы шәаҵәцақәа. Ари ауатка зҩыдоуп, ажьаӷь иалхуп. Инаҳкылап ҳзықәгылоу адгьыл азы, Аԥсныразы. Амала (инацәа ааркьакьаны.) аԥсуа ида иҟалараны иҟоу Аԥсныразы. Ақырҭуа и-Аԥсынразы!
(Зегьы агәырқьҳәа иҩагыланы рнапқәа еинырҟьоит аиҭагаҩ Џьумбер ида. Аха уигьы рылаԥш иқәшәошәа аниба дҩагылоит).
Капитон (ибжьы аарҿацаны). Аполковник Катико ииҳәаз азы! «Вашьа! Вашьа!» (Итапанча ааҭыхны аҟәҟәаҳәа ахысра далагоит. Зегьы раҵәцақәа хымаԥсыма ижәны, ртапанчақәа цәырганы аҟәҟәаҳәа ихысуеит. Ахысбыжьқәа рбжьы рылҩуеит: «Вашьа! Вашьа!»).
Катико (зегьы анынатәалак инацәа Аԥаҵа зҿоу инаиқәикуеит). Иаажәыз аныҳәаҿа иацсҵоит абри Ҳаџьараҭ ҳәа хьыӡшьарас изаҳҭаз иеиԥш иҟоу аԥсуа бзиақәа Аԥсынрагьы Қырҭтәылагьы иагымзарц.
(Рнапқәа еинырҟьоит. «Вашьа! Вашьа!» ҳәа рбжьқәа неиларԥсоит).
Аԥаҵа зҿоу(дхырхәо).Мадлоба!
Катико (ибжьы ҿаца харбӷьарӡа). Амузыка! (Игыланы акәашара иалагоит, ирыдтәалоу аҳәса
еинаалақәеи дареи еицыкәашоит. Аиҭагаҩ Џьумбер заҵәык астол аҟны даанхоит. Иара гәхьаасгьы дышрымам анибалак, астол днахыҵны дындәылҵуеит).
Џьумбер (ашҭа днықәланы, ажәҩан даҵаԥшуа). Амза 0ҭәаа агәы шаҟа икеикеиуазеи? Анцәа ду игәы аиԥшҵәҟьа ицқьоуп. Аха Анцәа ду, иара игәы иацәмӷхо ҟазҵо дахьирхәуеит. Ари амза ацәгьа зуагьы абзиа зуагьы еилымхӡакәаны уахыла алашара днарбоит. Уаха, абас амза анылашо ҳара афашизм – ақырҭуа
фашизм амаҵ азызуа, ижьоу-иҟаҭәо ақырҭуа жәлар рҵеицәа рыманы шаҟаџьара шьакаҭәара ицозеи? Џьоукы арантәи – Аҟәантәи ааҵрақәа ирывагыланы аснариадқәа ҭырҩрны Ешыра ҳәа иахьашьҭоу аҟәаԥаҿаԥара иаҿадыртҟәацуеит, џьоукы ақалақьқәа Очамчыреи Тҟәарчали рыкәша-мыкәша ақыҭақәа амца рыжәҵара иаҿуп. Арҭқәа алнаршозар ҟалап амза гәкеикеи, аха Анцәа ду урҭ ибарҭазароуп. Ажәҩан уи анамба избарҭада?!. Гәдоуҭа иазцарц ҳтанкқәеи ҳшьаҟауааи Гәмысҭа аӡиас ирны Ешыра ианалалаз, шаҟа танк рӡыӡымк ианкны ирхыџхыџуа аԥсуаа иргазеи?!. Ирҳәоит Нхыҵ-Кавкази Алада-Урыстәылеи рҟынтәи ацхырааҩцәагьы рыхьӡахьан ҳәа. Уажә ааигәа Гагра ахы ианақәиҭыртә нахыс, аԥсуа еибашьцәа агәыӷра ду рымоуп. Ақырҭуа фашизм ахаҭарнакцәа роуп уи цқьа иззеилымкаауа. Сеиҳабацәа зегьы арыжәтә рҽаҭаны итәоуп. Исҳәо заҳауа Анцәа заҵәык уоуп.
Ичҳатәуп азалымдарақәа избо зегьы. Ақырҭуа фашизм аҟынтәи Қырҭтәыла ахақәиҭхара сазыԥшуп сара. Сыԥсадгьыл Қырҭтәылан аиаша ҟалар сҭахуп. Сара исҭахуп афашизм шҳам сара сеиԥш зшьа иаднамкылаз ақырҭцәеи сареи ҳаблақәа хтны ҳнеиҿаԥшырц. Сара убри сеиԥхыӡлап. Анцәа ду суҳәоит (ажәҩан даҵаԥшуа џьоукы мыцла зыблақәа дырлашьцо ҳқырҭуа жәлар аиаша лаша рзаауртырц...
Аԥарда леиуеит. Ианаатлак:
Ганха инеиҵыхшәа игылоу аказарма аҩныҵҟа иубарҭоуп ана-ара икыдҿаҳәалоу аф-ҩык арԥарцәа.
Нар 0 о у (даалҟьаны). Сишь ишәаҳауама ааигәа џьара гәыр-чыррҳәа аснариадқәа шыԥжәо?
(Зегьы иахьынӡарылшо рыхқәа ыҵырззаны иӡырҩуеит).
) арноу. Ари абыкәу? Ааигәа џьара шакәу ҩашьом. Бесл ан. Аснариадқәа џьара иеилаԥыххаауеит.
Мазлоу. Ааи, шәԥшишь, амцабзгьы збоит
сцәыҵԥшны.
Шьма 0. Сишь. Аҟәаприбор аганхьынтә иааҩуеит
арҭ атҟәацбыжьқәа.
Сасл ан. Шьмаҭ диашоуп, хымԥада Аҟәаприбор
аҟынтәи ауп.
) арноу. Иҟалазеишь?
Мазлоу (даахәдцәырхханы). Аснариадқәа
ахьҭрыжьуа Аҟәаприбор аҿҿаҳәа абылра иаҿушәа ауп ишсаҳауа.
Сасл ан. Шәӡырҩи, аснариадқәа рытҟәацрақәа еиқәтәеит, аха амца ашыҩк бжьы ааҩуеит.
(Зегьы ишрылшо ала рыхқәа ырнааны иԥшырц иаҿуп).
Шьма 0 (ихы ыҵырззаны). Нарҭоу, уара укомандируп азы суазҵаауеит. Ари змаанхарызеишь. Изусҭцәахарызеи?
Н ар 0 о у. Иеилкаауп, сашьцәа. Маӡақәларазы ҳанаауаз иҳацыз даҽа х-ҩык аҽа зымҩакы ицеит, уи шәымдыруеи?
Мазлоу. Ааи, Алхаси, Баҭали, Аслани.
Н ар 0 о у. Ҳара авокзал ашҭаҿ иеилагьежьуаз ақырҭуа танкқәа иеилаԥаҳххааз ҳадҵақәа ируакызҭгьы, урҭ ақырҭуа снариадҭыжьырҭа азауад аԥжәара дҵас ирыман. Иагьынарыгӡеит.
Беслан. Иеиқәтәеит. Иеиқәтәеит амца ашыҩк бжьгьы.
(Аказарма иааҩналоит х-ҩык ауаа. Урҭ рахьтә аӡәы афицар маҭәа ишәуп, аҟамчы еиҩырҿаны имаҟа иавҵоуп. Егьырҭ ус баша иеилаҳәоуп, автоматқәа ркуп. Дрышьҭагыланы дааҩналоит Аԥаҵа зҿоу. Уи атҟәацәа аӡәаӡәала иахькыдҿаҳәалоу днарыдгыланы иԥиртлоит).
А 8 а 7 азҿоу. Шәнеи, сашьцәа, аҵх хьҭахеит, абамбакьаҿқәа шәшәышәҵа. Аполковник дшәыԥхьоит. (Атҟәацәа иахьааԥиртлаз ииҳәаз рмаҳаӡазшәа
рыҽдырҵысӡом).
А 8 а 7 азҿоу (игәы ишныҵаххыз инырԥшуа).
Аԥсышәалоуп ишшәасҳәаз, аҽа бызшәак сымҳәаӡеит. Нар 0 о у. Уара иуҳәо аԥсшәаӡам, угәы уажьоит,
ҳара иеилаҳкаауа бызшәаӡом узлаҳацәажәо. (Зегьы рылахьқәа еиқәыжьны иԥшуп).
А 8 а 7 азҿоу. Сашьцәа, шәхы ԥхасҭашәымтәын. Шәахьнаргогьы аполковник дызшәазҵаауа аҭак хаала ииашаны ишәҳәа. Ишәиҭо адҵагьы нашәыгӡа. Аполковник иҿаԥхьа шаҟа шәхаахо, амни азауад ацехқәа руак ԥызжәазгьы шаҟа ииашаны иашәҳәо аҟара шәара ишәзеиӷьхоит.
(Зегьы шгылац игылоуп).
Афицар (аԥаҵа зҿоу иахь). Акьаҿ ԥхақәа рышәҵара
мап ацәыркуеит акәу?
Аԥаҵа зҿоу.Усауп,афицарухаҵкы.
Афицар (ибжьы ихацаланы атәҟәацәа днарыҵаҳәҳәоит). Шәсаԥыза! Чқара! Чқара!
(Атҟәацәа еишьҭагыла аказарма индәылҵуеит.
Афицар раԥхьаҟа диасны иҿынеихоит, автоматкыҩцәа аҩыџьа иааццакны наҟ-ааҟ инарывагылоит. Афицар ибжьы ааҩуеит «Чқара! Чқара!» ҳәа, дхьаԥшынгьы днарзыԥшлоит).
Алашара ыцәоит. Ианаалашалак:
Рыхқәа аарықәыжьшәа адәаҿы игылоуп Катикои Капитони.
Катико (даагәамҵны Капитон иахь днаԥшны). Анҭ урыхәаԥши, Капитон. (Атҟәацәа ахьаарцо ахь дыԥшуа.) Дара рымгәа ҭыӷьӷьа, иеиҩыхәа-иеҩыхәо акаҳара иаҿуп,
арахь рыхқәа кьатрацә-кьатрацәӡа иҳаракны ишырку убоо? Аиааира ганы иаахт, ус дара мсааит. Азауад ацех хада ԥызжәазгьы рдыруа аҟара кьыт роуааит. Авокзал аҟны атанкқәа ԥшьба ԥырҽит. Ԥшьба-ԥшьба ҟамчԥҵаҵа анрыхҟьалак «ҳзықәгылоу қырҭуа дгьылуп!» ҳәа еибарҳәҳәо иубап.
Капитон (уигьы игәахы еиҟәыҷҷо). Макьана рабацәа рыгәқәа рымымҟьаӡацт! Иԥырҽыз атанкқәа уҳәоит, иҭадырхаз ауааԥсыра?
Катико (изнапык аҩада иҳаракуа). Урҭ икәалкәало рыкнаҳареи ахымца раргареи мап ацәыскуам, аха... (Капитон иахь даахьаҳәны.) Сара исыӡбеит даҽакы.
Капитон (иҽаареиџьшәа). Уу-хх! Сааҭ заҵәык сара срықәиҭтә, Катико, ауанҭа ршны рыбӷақәа анысҷыҷлак, ирҳәарц иаауҭаххалак зегьы рҿы иҭышә-шәо иусырбап.
Катико. Зынӡаск снамысдахарц сҭахӡам Аҟәа сызцаланхоз аԥсуаа рҿаԥхьа. Уажәы Аҟәа иалҵны Гәдоуҭаҟа иҟоуп, ирбарҭаӡам арҭ атҟәацәа ирзааго, аха аԥсуаа рчеиџьыка исфахьоу макьана сыннакылоит. Сдыргәаар, амнахьхьи (инапы нарххо.) инцәыҵахаланы ӡҟычрак ыҟоуп, инҭасцалар, аҳәынҵәа инӡаашьшьыло мацара инхәыҵарпҟа иагоит.
Капитон. Излоуҳәо ала, уахь ицәыҵаурҟаԥхьоу аԥсуаа рацәаҩуп. Ҳе-ҳе!
Катико. Макьана ԥсыуа дхәыҵасымҵацт уахь. Ихәыҵасҵогьы абаҟаз уажәоуп атҟәацәа снапаҿы ианыҟалаз. Аха-аа!
Капитон. «Аха-аа» закәи?
Катико. Аха, дынхәыҵапҟа дцахьеит аӡәы. Уи Анатоли Феодоров иакәын. Аҟәа зҽырҩашьаны иԥшыхәуаз Феодоров аԥсуа агьент ӷәӷәас дрыман. Иара ныџьныр ҟаза дуун. Уара узауад ахь уааргаанӡа уаҟа аус иуан. Иҿы злаиқәшаҳаҭхаз ала, азауад Аҟәаприбор аибашьыга снариадқәа рҭыжьырҭа зауадны ишыҟаҳҵаз ала аԥсуаа адырра рызҭаз иара иоуп.
Капитон. Уи Гәдоуҭаҟа ицаны аалара злаил-шазеи? Иҳамҳәахьеи, мшәан, Гәдоуҭантәи амҵҵәҟьа арахь изаауам ҳәа?
Катико. Уахь ицаны аара заҭахыи, Капитон. Ара иалаханы иҟоу аԥсуаа зегь ус иаутәаху. Ԥыҭҩык уаха шаанӡа аус руеит Гәдоуҭа рҽамаданы. Убарҭ дрымадан Феодоровгьы. (Инацәа ркьакьаны иҩышьҭыхуа.) Ирҳәоит ақырҭшәа здыруа аԥсуаа ԥыҭҩыкгьы автома-тқәа кны ақырҭуа еибашьцәа ирылагылоуп рҽырҩа-шьаны ҳәа. Ҳамаӡақәа зегьы ҳаҵдырааны уахь ирыцҳауеит. (Иҭаҷкәым аараҵәаны.) Ыы-ых!
Капитон. Аибашьраҿы урҭ реиԥшқәа ҟалалоит, Катико. Ари зџьашьатәузеи? Сара аурыс ар рҟны фицарс сыҟан Асовет Еидгыла хыбгалаанӡа. Афицар-ратә курсқәа санырҭаз аибашьра атәы ҳәа иааҳад-мырҵаз акрыҟоума. Уара, Катико, излаздыруала амилициа асержантс уҟан. Уажәы иаалырҟьаны қырҭуа полковникхеит. Аԥсуаа рнырҵәара уахьашьҭоу иабзоу-раны ҳамҭас аполковникра урҭеит.
Катико. Аха сара ауаҩы иҭҵаашьа ибзианы издыруеит. (Инацәа ааркьакьаны.) Допрос, понимаешь, допрос. Уи амилициа рҟны исҵеит.
Капитон (ааигәа иааргахьаз атҟәацәа рахь дыԥшуа). Нас анҭ зыхқәа кьакьаӡа ишьҭыхны изку ирзуӡбаз иарбану рыуа.
Катико. Зны апҟызра ихықәсыргылоит, апҟызра иасырхоит уахь иҵаакәкәалахьоу Феодоров ибаҩ аҭгара рыдҵаны. (Инапы рҟьаҟьаны ирнаауа.) Аԥаҵа зҿоу сара сҟынтәи иреиҳәаз еиҭаргәалсыршәоит. Мап анакәха даргьы нӡаасыркәкәалоит. И Все...
Капитон. Аланарԥшыга бзиаӡа збарц сыҟазаап.
Катико. Уара уланарԥшыга, иԥыржәаз ацех ирласны аиҭашьақәыргылара ауп. Мамзар, ҳаибашьцәа еиҵахар ҟалоит.
Капитон.Сынџьнырцәаизларҳәазала,уахеи уаҵәи иалыршаны иҟаҵахоит иблыз ацех хада.
Катико (аресторан аԥхьаҟа игылоу Џьумбер ибжьы наиқәиргоит). Аиҭагаҩ Џьумбар, ара уааии!
Џьумбер (Катико иахь дааццакны). Сӡырҩуеит, аполковник ухаҵкы.
Катико. Атҟәацәа ирыдгылоу афицар Қарҭынтәи ааигәоуп данаа. Қарҭ амилициа ашкол далган дфицархеит, аха ҟамчхәла ма ҟамчԥҵаҵала акшарада акгьы издырӡом. Аурысшәагьы илымҳа иҭакәаӡом. Сара снеиаанӡа (инацәа апҟызрахь инархханы.) апҟызра ахықәан иргыланы имазааит атҟәацәа. Унеи иара иахь. Иуасҳәаз наҳәаны, урысшәала дара идырҳа. Урҭ араҟа аус рыдааулонаҵы уаргьы уҟазароуп. Уаҳҭаххоит.
Џьумбер. Иеилыскааит, аполковник ухаҵкы. (Атҟәацәа ирыдгылоу афицар днаидххылоит. Аполковник ииҳәаз аниеиҳәалак, афицар ибжьы аагоит: «Чқара! Чқара!» Афицаргьы, атҟәацәагьы, автоматқәа зку аҩыџьагьы апҟызрахь рҿынархоит. Аԥаҵа зҿоугьы уахь днарышьҭалоит).
Катико (днаҵаҳәҳәашәа). Аԥаҵа зҿоу афырхаҵа!
А 8 а 7 азҿоу (даахынҳәны иҿаахо). Сӡырҩуеит, аполковник ухаҵкы.
Катико. Уара зыгәра гоу аԥсыуа фырхаҵоуп, аҩызара сызныҟәга. Унеины аштаб аҟны скабинет уҩналаны унатәа. Афронт аҟынтәи ажәабжьыс иааҩуа здырхуада... Ажәабжь ҿыцк ааҩуазар, ма аӡәыр сиҭаххозар, (инапы нархханы.) амна апҟызраҿы сыҟоуп, ани аурыс шпион дызгаз апҟызраҿы.
(Аԥаҵа зҿоу дцоит. Катикои Капитони апҟызрахь рҿынархоит).
Аԥарда леиуеит. Ианаатлак:
Апҟызрақәа рхықәан аӡмах азааигәара иеидгәыԥланы игылоуп атҟәацәа афҩыкгьы. Урҭ дрыдгылоуп аиҭагаҩ
Џьумбер. Инасҭха-аасҭханы игылоуп урҭ уахь иназгаз афицари автоматқәа зку аҩыџьеи.
Катикои Капитони шнеиуа рааигәара имнеикәа ихараны иаангылоит, ршьапқәа изрықәымгыло ижәны ишыҟоу мҩашьо, ихылда-ӡылдоит.
Катико (атҟәацәа аиҭагаҩ ак шиарҳәо гәаҭаны). Аиҭагаҩ Џьумбер, арҭ еибарҟаҟалеиуа, инапырхахо иуарҳәо закәи?
Џьумбер (дыццакны Катико иахь дааины). Аполковник ухаҵкы, арҭ аф-ҩыкгьы аҳәара ҟарҵоит иԥжәаз азауад аиҭашьақәыргыларазы аусура азин рышәҭарц. Ҳуасҭацәоуп, ҳфымцеиқәыршәаҩцәоуп, зегьы ҳнапы иадыруеит, рҳәеит.
Катико (ибжьы нарганы афицар иахь). Алеитенант, иумбаӡои рылақәа цырцыруа ацгәабаӷьқәа реиԥш ишгылоу? (Азауад адиректор иахь.) Узауад аҟны иблыз ацех шьақәдыргылозаап, умбои, арҭ ала аԥынҵа икылҟьақәаз.
Капитон (иҭаҷкәым раҵәо). Ишьақәдыргыла сыздыруам, аха иаанхазгьы ԥырымжәаати.
Афицар (иҭаҷкәым ааираҵәоит, ихаԥыцқәа аҿҿа рыхиргоит). У-уу-ут! Идсырбап сара амилаҭқәа зегьы иреиӷьу ақырҭуа фицар сакәзар?
Капитон (иҭаҷкәым раҵәаны). Урҭ рқьышәқәа еихаҷыҩшт аӡмах ианҭацалахалак. Аӡмах рыханы ишҵаанарҟәрыло рыздырӡом арҭ ашәиккақәа.
Катико (Капитон иахь). Ак думырҳан.
Афицар. Урҭ ақырҭшәа рыздырӡом. (Аполковник иахь.) Ирласны адҵа ҳаҭ, ҳрылгап наҟ!
Катико. Уаҩытәыҩса ирымбо-ирмаҳауа иныбжьаӡ ицарц азы аӡмах ихәыҵарпҟатәуп. (Ажәҩан ахь амза днаҵаԥшны.) Амза цырцыр ада шаҳаҭ дрымаӡам. Амза ҳус азын ҳара иҳацхраауеит. Ҿарԥас иҟоуҵоит аурыс Феодоров ибаҩ ҭгатәуп ҳәа.
А фи цар. Удҵа нагӡахоит, аполковник, угәы рҭынч.
(Катикои Капитони аштаб ахь рхы рханы ицоит. Ишнеиуа аштаб иҩналоит).
Афицар (актәи автоматкҩы иахь). Ари аӡмах иӡааҟәрылаз аурыс шпион иӡбахә арахь ҳанааи иҳарҳәеит. Уара иугәалашәома уи.
Актәи автоматкҩы.Аӡмахдшарҭазҳарҳәеит ауп, уаҳа акгьы.
Афицар (автоматкҩцәа рҩыџьа рахь). Скоманда шәазыӡырҩ! Аӡмах ахықәахь шәнарых!
Џьумбер (афицар дааидххыланы). Ақырҭуа ҳалал ишьацқьа улазар урҟәаҵ!
А фи цар. Усҭыҳә, аиҭагаҩ. Сара инасыгӡоит аполковник идҵа.
Автоматкҩцәа. Мидиҭ! Мидиҭ! (Аӡмах ахықәахь атҟәацәа наскьаргоит).
Афицар (аиҭагаҩ иахь). Арҭ ркомандир амни зхы ркьакьаны раԥхьа игылоу иоума? (Инацәа Нарҭоу инаиқәикуеит. Нарҭоу изеилымкааӡазшәа аиҭагаҩ иахь днаԥшуеит.) Аиҭагаҩ Џьумбер, уи уиазҵаа исҳәаз иашоу иашаму. (Џьумбер аурысшәала Нарҭоу дышиа-цәажәо убарҭоуп. Нарҭоу «ииашоуп» ҳәа ихы ирҵыс-уеит).
Афицар. Аиҭагаҩ Џьумбер, иеилыркаа иуалԥшьа! Џьумбер. Алеитенант, уи иуалԥшьа иарбану?
Афицар (иҽхыршәааны). Аурыс Феодоров ибаҩ
аӡмах аҭгара! (Аиҭагаҩ Нарҭоу днеидгыланы акы иеиҳәо убоит. Нарҭоу дахьгылоу деиҭаҵӡом).
Афицар (диҵаҳәҳәаны). Чқара-а! (Нарҭоу деиҭаҵӡом).
Афицар. Аиҭагаҩ Џьумбер, уиазҵаа шаҟа танк ԥыржәазеи авокзал аҟны?
Нар 0 о у (аиҭагаҩ даниазҵаа ашьҭахь). Ԥшьба!
Афицар. Заҟа зиҳәаз?
Џ ь ум бер. Алеитенант, «ԥшьба» иҳәеит.
Афицар (днеины дицәхасны аӡычрахь дырблаҟьо). Чқара! Чқара! (Нарҭоу еиҭах иҽаариашаны дгылоит).
Афицар. Чқара! Мамзар шаҟа танк ԥышәҽыз аҟара аҟамчԥҵаҵагьы акәымкәаны еихатәы ҟамчхәы уаахоит. (Иҟамчы имаҟа иаавҵхны иеиҩырҿаны иааникылоит. Аиҭагаҩ Нарҭоу иеиҳәоит афицар ииҳәаз. Нарҭоу дышгылац дгылоуп).
Афицар (дааиԥхьхәыцшәа автоматкҩцәа аҩыџьагьы рахь). Шәавтоматқәа нышьҭаҵаны дааилышьны ԥынҵала апҟызра дашәырс! (Урҭ равтоматқәа нкаԥсаны Нарҭоу иааидыглоит. Афицар данрыҵаҳәҳәалак – деимлагәа дыркуеит. Нарҭоу иҽаниҟьа, рҩыџьагьы хаха-маха икаҳауеит. Афицар иҟамчы аихатә хәы ала Нарҭоу ихәдаџьал дасуеит. Нарҭоу аххы дынцәыҵасуеит дкаҳарц, аха иҽникылоит. Егьырҭ ахә-ҩык афицар дааилыршьуеит. Афицар имырхыз аҟамчы зкыз Ҭарноу аихатә хәы ала знык афицар ихы данас, ихы изымдыруа дынкаҳауеит. Дара зегьы икажьыз автоматқәа аҩбагьы аашьҭԥааны, иныҵашәкәа ицоит. Насҭхашәа зхы зықәыжьны игылаз аиҭагаҩ иахь инеиуеит иҩагылаз автоматкҩцәа аҩыџьагьы).
Автоматкцәа руаӡәк.АиҭагаҩЏьумбер, ақырҭуа шьацқьа шулаз аабеит «урҟәаҵ» ҳәа ҳфицар уаниҿагыла. Ҳара ауаа рышьразы ҳмааӡеит Қарҭынтәи. Мчыла иааргақәаз ҳреиуоуп. Аиҭагаҩ Џьумбер, уара ҳумбаӡеит ҳара, бзиоума? Уаҳа ара ҳзаагылом, ҳабналоит. (Рҩыџьагьы неибарҭрысны зымҩа ицоит. Џьумбер аштаб ахь ихы рханы такәы днаскьахьаны данаахьаԥш, зхы ԥҽны икажьыз афицар ишьҭыхра иаҿын гәыԥҩык ақырҭуа гвардиаа, гәыԥҩыкгьы еибарҩны атҟәацәа рышьҭа ихыланы ицон).
АҨБАТӘИ АҚӘГЫЛАРА
Џьумбери ашәаҳәаҩи реицәажәараантәи асцена
Џьумбер.Ашәаҳәаҩ, сарааӡҟычраахықәа-хьынтәи аштаб ахь сцараан, акыр аамҭа амҩа сҽықәсырхеит, аԥсуа тҟәацәа акыр инаскьаанӡа ишыбналаз сҳәарым ҳәа ӡбаны. Сара издыруан зцәазна ыжәны иҟаз апол-ковник Катико Кателиеи азауад адиректор Капитон Џьаӷмаӡеи нҭаҳәахаа ацәа иша-гахьаз. Аха сышьҭахьҟа санынаԥш, избеит ақырҭуа аруаа џьоукы зыԥсы маҷханы икажьыз афицар дшышьҭырхуаз, аҽа шьоукы атҟәацәа ахьцаз ала ишеибарҩыз. (Дааҭгылоит).
Ашәаҳәаҩ (иажәа дахыццакуа). Нас, нас, ҳаҭыр зқәу?
Џьумбер. Абри ашьҭахь сыццакыргьы смыццакыргьы аҩбагьы акы акәны исыԥхьаӡан, аштаб сныҩнаххын адиуанқәа ирыниаланы ицәаз аполковники азауад адиретори аасырҿыхеит. Азауад ацех аиҭашьақәыргыларазы аҟыгә-чыгәбжьқәа гон. Убасҟанҵәҟьа дааҩналеит аштаб адежруни фицар, иагьиҳәеит афронт аҟынтәи аԥсцәа маҷҩымкәаны ишааргаз. Уи инашьҭарххны атҟәацәа иҟарҵаз анрасаҳәа, аштаб аҟны аилаҩынтра ӷәӷәа ҟалеит... (Дааҭгылоит).
Ашәаҳәаҩ (ибжьы ццакы-ццакуа). Ҳаҭыр зқәу! Уажәшьҭа иеилыскааит Аԥсны ашьаарҵәыра ианҭа-гылаз гәыла-ԥсыла аиаша ушадгылоз, ақырҭуа фашизм иҟанаҵаз ақәылара ушақәыӡбоз. Ус анакәха аԥсуа тҟәацәа аф-ҩык уинахыс изықәшәаз, изыниаз уара узын иеилкаахон.
Џьумбер (илахь ааиқәҵаны). Ее, сыҷкәын, урҭ ирзыԥшыз уаӷоу-саӷоу ирзыԥшыша акәхеит.
Ашәаҳәаҩ. Иҟалазеи, изыниазеи нас дара?
Аԥарда леиуеит. Ианаатлак:
Аштаб зҩноу аҩны аҿаԥхьа атҟәацәа ааганы иааныркылоит ҩыџьа ақырҭуа гвардиаа. Атҟәацәа иршәу иеилыжәжәа-еикәыжәжәа иҟоуп. Дара иеиҵакыеиҵакуа, рхырҿқәа ашәытақәа иарганы, аарла ршьапқәа ирықәгылоуп. Аснариадҭыжьырҭа азауад адиректор Капитон дшааиуа алеитенант еиҳабы дааидгылоит. Атҟәацәа аазгоз ирышьҭаланы иааиуаз алеитенантгьы ишәу ирмаҭәа еилажәжәа иҟоуп. Дшааиуа алеитенант еиҳабы днаидгыланы ак иеиҳәоит. Алеитенант еиҳабы иику аҟамчы уи ииркуеит.
А леитенант(амрадаҵаԥшуа).Уажәыулашалашоит, амра. Иаха уҳамазҭгьы, арҭ ацәыршәагақәа рыкраан ԥсыҭбарада ҳеилгаргьы ҟаларын. Амза, ега умҳәан, ицәышҳаԥуп.
Катико (аштаб даадәылҵны абарҵа даақәгылоит). Алеитенант еиҳабы, ухал арахь.
Алеитенант еиҳабы(асофдынхаԥаланы). Аполковник ухаҵкы, иҳацәҭахеит алеитенант еиҵбы Кравчуки исолдаҭцәа ҩыџьеи.
Катико. Асолдаҭцәа аҩыџьа қырҭцәоума?
Алеитенант еиҳабы.Мапаполковник,урҭгьы украинцәан. Ааигәа цхыраара иаҳзааз роуп рыхҩыкгьы. Катико. Атәым леи атәым леи анеиҿаужьлак, рыуа
иҭахо хьаагатәӡам!
(Катико алеитенант еиҳабы инапы аакны аштаб
аҩныҵҟа дныҩнеигалоит. Дук мырҵыкәа уахьынтә даадәылҵуеит Аԥаҵа зҿоу).
А 8 а 7 азҿоу (дааины атҟәацәа даарыдгылоит). Иҟалазеи? Ишәыхьзеи сара с-аԥсуаа, аххы шәеилаҳауа шәгылоупеи? Изшәыхьзеи, ас. Ақырҭуа гвардиа дуқәа шәшызрцәымцашаз зышәзымдырзеи?
Нар 0 о у. Ҳамч ҳалырхит, аха ҳахқәа хырымҵәаӡеит.
А 8 а 7 азҿоу. Избоит егьа шәеилыԥсааны шәыҟазаргьы шәыхқәа шьҭыхны ишышәку. Аха изхәарҭоузеи
уи, шәыкразы иахьшәышьҭаз афицарки ҩыџьа асолдаҭцәеи шәхымҭа иахьагаз шәанарыжьру? Атанкқәа анԥышҽуаз иҭахаз рхадыршҭырцу? Маап.
Мазлоу. Ҳара ҳашьхынԥсылозаргьы ԥсуаҵас ҳахқәа шыҳараку акәхоит. Анажьра ҳазԥшӡам.
Аԥаҵа зҿоу.Аиашарашәҳәароуп,аԥсуааршаҟаҩы ыҟоу, абџьар ахьынтәшәоуа, Нхыҵ-Кавказынтәи ацхырааҩцәа шаҟаҩы шәзаахьоу. (Дааҭгыланы.) Еиҳаракгьы аԥсуа дгьыл ҳәа акгьы шыҟам шәҳәароуп. Абарҭқәа рышьҭахь х-ҩык шәхы шәақәиҭыртәуеит, Аԥсны аиҳабы иҟны шәцаны аԥсуаа абџьар шьҭарымҵар ишҭахо иашәҳәоит. Ах-ҩык иаанхогьы шәыԥсы еиқәхоит, шәоурышьҭуеит, ицаз ахҩык рыдҵа шынарыгӡаз анраҳалак!
Нар 0 о у. Ҳара ҳҟынтәи ахаан ирмаҳауеи иҟамлашеи роуп зыӡбахә умоу.
Аԥаҵа зҿоу.Ишәдырҳәартәшәҟарҵоит,сашьцәа, шәҿахәы аншәҿырхуа.
Сасл ан (абаатәы ҭӡамцахь инапы рыххо). Абри абаатәы ҭӡамц убома, убри цәажәаны иаҳәараҳа ҳара ҳҟынтәгьы акы раҳараны иҟам.
Аԥаҵа зҿоу(дааицрашәаны).Ахааихатәыҟамчхәы уи шәара ишәҳәартә шәҟанаҵоит.
Бесл ан . Уи иаҳҳәаша азҳаҵаҳәом аџыр акәзаргьы излыху.
(Абри аамҭазы алеитенант еиҳабы аштаб даадәылҵны абарҵа даақәгылоит).
Алеитенант еиҳаба(атҟәацәааазгазафицар иахь). Алеитенант, дыҩнагал атҟәацәа раԥхьагылаҩ.
Але итенант(Нарҭоуиахь).Чқара!(Нарҭоу днеицәхасуа аштаб дныҩнеигалоит).
Катико (дхахаӡа дҩаҵҟьоит, ичынқәа хара-бӷьара ижәҩаҿы ишаркыц иаркуп). Иҳәа, аамҭа мгакәаны иҳәа: аԥсуа еибашьцәа шаҟаҩ шәыҟада?
Нар 0 о у (ихы ҳаракны ишикыц икуп). Сыздыруам. 251
Катико (игәахы шеибакыз мҩашьо длеи-ҩеиуеит). Абџьар абантәшәоуеи?
Нар 0 о у. Сыздырам.
Катико (ибжьы ырццакуа). Ачеченцәеи адыг хылҵшьҭрақәеи шаҟаҩ еибашьра ишәзаахьада?
Нар 0 о у. Сыздырам.
Катико (иҽаартатаны). Ишәыӡбеи, ишәзынасыцҳаз заы, х-ҩык шәоусышьҭыр Аԥсны аиҳабы иҟны шәызнеиру? Иаҳҳәаз иашәҳәару? Шәаргьы аԥсуаа зегьы еиқәхар шәҭахӡами?
Нар 0 о у. Ақырҭуа фашизм иаҭаху зыҟалом аԥсыуа заҵәык ида даныҟамло аамҭазгьы.
Катико (даҵаҳәҳәаны). Иҳәа, уара ала аԥынҵа икылҟбаз, изыдгьылда абри узықәгылоу адгьыл?
Нар 0 о у (ибжьы неиҵыхны). Аԥсыуа дгьылуп!
Катико (дааины Нарҭоу днеиҿагыланы ихы ырнааны диҿаԥшуа). Иҳәа, уара амӡышәа, уццакны «қырҭуа дгьылуп» ҳәа!
Н ар 0 о у. Ԥсыуа дгьылуп!
(Инеиқәырццакны Катико Нарҭоу диҿасуеит).
Катико (дҩназгалаз афицар иахь). Уис аихатәы ҟамчхәала!
Н ар 0 о у (ихы ааҳаракны). Нагӡара ақәзааит аԥсуа дгьыл!
(Убри аамҭазы ихәдаџьал дасуеит алеитенант. Нарҭоу дбырбыруа дынцәыҵаххуеит, нас дгылоит. Алеитенант уи имахцә данкны ддәылганы агвардиаа аҩыџьа дриҭоит).
Катико (ибжьы ҭахәанча ҿацаӡа). Дааг аҽаӡәы! (Афицар дцаны дааҩнеигалоит Ҭарноу. Катико дшылеиҩеиуа даахьаҳәны ихы ырнаауа дааиҿа-гыланы.) Уара иудыруама Гагра еиҭашшәымаҳхыз? Гәдоуҭагьы арҭ аҩымшк ҳнапаҿы иҟалоит. (Дааскьаӡаны.) Нас шәабацои? Уара уеиԥш иҟоу аԥсуа еибашьцәа сшьапы иаҵасырҟьыцуеит. (Ишьапалагьы инеиирбоит.) Убас
умыхьырц азы сзызуазҵаақәо рзы ииашаны рҭакқәа сыҭала.
) арноу (ихы ҩышьҭыхны). Амц уҳәоит, уара агыруа поковник ԥаршеи!
Катико. Сара аполковник убас соуҳәарцу? (Инапы рҟьаҟьаны диҿасуеит. Ҭарноу маҷк дааҵыс-ҵысуеит, аха еиҭах ихы шьҭыхны даагылоит).
) арноу. Сара узбахьан амагазин ЦУМ аҿаԥхьа «Амацәазқәырҵәи» аартны ҩысҭаарала ауаа жьаны ианцәурҳәуаз. Аха полковник ԥаршеины уажәоуп уанызбо. Ҩысҭаарала аполковникра угеит, абџьарла уаҳҿагылт. Аха сара сахьумгӡаргьы, уи уанарыжьуам аԥсуаа Аҟәа ахы ианақәиҭыртәлак.
Катико (алеитенант иахь). Знык еихатәы ҟамчхәыла! (Афицар дыкшоит. Ҭарноу дахькаҳауантә ихы икәаҽ даныҩагылалак диманы ддәылҵуеит. Дааҩналоит аштабтә ҟарул фицар).
Иааҩналаз (дыццакы-ццакуа). Аполковник ухаҵкы, ажәылара ҿыц ҟарҵеит аԥсуаа, ҳаибашьцәа аҳәара ҟарҵоит рыцхырааразы ауаа нашьҭхарц.
Катико (даауалуашаны, алеитенант еиҳабы иахь). Уццакны иеиҿкаа, акоманда рыҭ арезерв ар, иуманы уеиха! Насгьы (Днарԥшны ирбо.) Амни абаа хаҽҽыра аҭӡамц икыдшәыргыл рыфҩыкгьы еиварыԥхны! Урҭ рҟыжә-быжәрақәа уаҳа рзыӡырҩха ҳамам. (Ихы еимлагәа иаанкыланы.) Схы амца аркызар арцәаха сымаӡам.
Алеитенант еиҳабы(абарҵадналбааны, афицар иахь). Алеитенант, инагӡа аполковник ииҳәаз.
Алеитенант (атҟәацәа днарыдгыланы). Чқара! Чқара! (Агвардиаа аҩыџьа нарыцәхасуа абаа хыжәжәарахь инарыҵаҟьоит).
Нар 0 о у (иԥсы ааивганы). Ҳаҳәоит ҳаԥсымҭазы аҽыкәабара азин ҳашәҭарц.
Алеитенант (аиҭагаҩ иахь). Аиҭагаҩ Џьумбер, ари иипатҟалеиз закәузеи?
Џьумбер (алеитенант иахь днаскьаны). Атҟәацәа аҽыкәабара иаҳәоит.
Алеитенант(даахыԥхыԥныаполковник дахьықәгылоу абарҵа днаҵагылоит). Ашьра зқәу аҽыкәабара иаҳәоит!
Катико (дыҳәҳәаны). Арҭ амӡышәақәа аамҭа ҳцәыргарц иаҿуп.
Нар 0 о у (ишимчу, ибжьы ҭаҟыҟны). Маап. Аамҭа агаразы акәӡам.
Катико (дшыҳәҳәац). Нас избан?
Н ар 0 о у. Иҳахьшьу шәышҳам ӡыршыла иҳама-ҳхырц ҳҭахуп.
Катико (илымҳақәа џьгәо, дҟааны). Шәнарых абаатә ҭӡамцахь. (Иара зыбжьы газ ателефеон ахь дҩналоит. Алеитенанти агвардиаа аҩыџьеи атҟәацәа инарыдԥалоит).
А ле итенант (атҟәацәа дрықәхәаауеит). Чқара! Чқара! (Агвардиаа аҩыџьа урҭ ирыцәхасуа абаатә ҭӡамцахь инаргоит. Атҟәацәа ааҳәны рышьҭахь абаатә ҭӡы иаиарханы иеикәаӷӷа иаагылоит. Катико атрубка нықәҵаны дыццакы-ццакуа џьоукы адҵақәа риҭоит. Нас алеитенант еиҳабы ибжьы наихьигӡоит.) Уеиха! Авзвод уманы уццакы ажәылара ахьыҟарҵаз аганахь! (Алеитенант еиҳабы адәы днықәлахьеит, арезерв ар рахь дцарц).
Алеитенгант еиҳабы(даахьаҳәныагвардиаа аҩыџьа рахь адҵа ҟаиҵоит). Шәаргьы шәсышьҭаланы шәаала! (Алеитенант урҭ руаӡәк днеидгыланы иавтомат ааимихуеит, дара алеитенант еиҳабы ишьҭаланы рҿынархоит. Каткио икабинет ддәылҟьаны дыццакуа атҟәацәа рахь даауеит).
Катико (иҽеидыԥсаланы даагылоит). Атҟәацәа смирно-о! (дара шгылац ада ҽеиҭакрак ҟарҵаӡом.) Вольна! (Дара еиҭах ишгылац игылоуп. Иара Нарҭоу ихы наиқәкны.) «Ҳзықәгылоу адгьыл қырҭуа дгьылуп!» Иеиҭаҳәа, уара амӡышәа!
Н ар 0 о у (аарла иҽеиҵыхуа). Ҳзықәгылоу адгьыл ԥсуа дгьылуп!
Катико (Нарҭоу ивагылоу иахь). Уара иеиҭаҳәа исҳәаз.
) арноу (уигьы аарла иҽеиҵыхуа). Ҳзықәгылоу адгьыл ԥсуа дгьылуп!
Катико (дхәааны). Аныхтәқәа! Мазлоу
Шьма 
Беслан
Саслан – Сара... Сара... Сара...
Катико (иҽаархааны, инацәа нарықәк-нарықәкуа).
Даба, шәара ишәҳәеи.
Рыфҩыкгьы (рҽааидыԥсыланы еицырҳәоит).
Ҳзықәгылоу адгьыл ԥсуа дгьылуп!
Катико (илақәа ихагәҭа иқәланы, дшаҟь-шаҟьо,
дхәааны). Амӡышәақәа! (Автомат зку алеитенант иахь.) Уҽынасҭханы угыл! (Алеитенант ҩажәаҟа шьаҿа днаскьаны даагылоит.) Ахысра уҽазырхиа! (Алеитенант автомат аахаиршалоит. Итапанча аахаиршалоит аснариадқәа ҭзыжьуа азауад адиреқтор Капитон Џьаӷмаӡегьы).
Капитон (Катико иахь). Азин сыҭ, аполковник, иуасымҳәахьеи урҭ цәҟьарас иҟасҵарц шысҭаху. (Алеитенант дааивагылоит. Заҳәа ахы знапы адкыланы ашыр-шырҳәа илеиҩеиуа Катико данааҭгыло аамҭазы Нарҭоу «Ахаҵарашәа» аацәыригоит, егьырҭ атҟәацәа инаицдырӷызуеит
О, рада, рада ра, о уа рад Рад сиуама.
О, рада, уарида ахацәа О, уа рада.
Афырхацәа шәнеибац, имҳәеи, О, уа рада, рад сиуама, Шәнеибац имҳәеи, о, о, уа!
Катико (иаҳәа ахы инапқәа шадкылоу илымҳақәа кыдҵаны дӡырҩуеит. Нас иааигәа-сигәа игылоу зегьы
-(инеишьҭаргыланы). Сара исҳәоит.
аӡәаӡәала лаԥшыла иааимидоит). Слымҳақәа сыржьома, мшәан!
Џьумбер (насҭхашәа дахьгылоунтәи). Мап, аполковник, улымҳақәа ииашаны ираҳауеит. Ашьра зқәу ашәа рҳәоит. (Аԥаҵа зҿоу ихы иқәыжьны дгылоуп).
Капитон (даацәыркшаԥаны). Рԥеиԥшцәгьа ирласны инагӡатәуп!
(Зегьы ашәа амелодиа иатәнатәны аамҭацк иааҭынчрахоит).
Катико (даалҟьаны, инапы ҩышьҭыхуа, дхәааны). Амца рыжәышәҵа!
(Алеитенант иавтомат ахы ырнаҭааҭо ахымца рауижьуеит. Капитон итапанча иеишьҭаргыланы иҭаирцәуеит. Атҟәацәа аф-ҩыкгьы неизҟәыҿуеит. Дыҩны ашҭа даақәлоит ԥҳәызба еинаалак, дшааԥсахьоугьы мҩашьо лшьапқәа лыҵаҟәыло).
А 8 ҳәызба (Нарҭоу днеихаххны дҩеихо, лыбжьы қыџьқыџьуа). Рыԥсы уарҭеит акәу? Ушытҟәоу ала маӡа адырра ансоу, сышзахәо сдәықәлеит, аха уԥсы сахьымӡеит.
Н ар 0 о у (иҽаарҵысны). Ҳариза!.. (Иҽааиҵихуеит).
Ҳариза (лылаԥш ҟьало игылоу зегьы еимнадоит. Аԥаҵа зҿоу дналкааны). Уабанӡазцари, аԥсахҩы! Уԥаҵа аужьуп, аха усзымдырыз џьумшьан, Мизан Ҳазагәба уами! (Лнапқәа рыла илақәа ҭылхрашәа днеизыҵҟьоит).
А 8 а 7 азҿоу (ибжьы ныҭганы). Сылдырит! (Уи инақәырццакны хынтә итапанча ҭҟьоит. Ҳариза дынхьадышьшьны Нарҭоу игәы днықәҳауеит).
Џьумбер (ибжьы нҭыганы). Анамысда! (Аҵықьҳәа итапанча ҭҟьоит. Аԥаҵа зҿоу дынхышәҭуеит).
Катико (иаҳәа 0ԥаауа Џьумбер иахь). Ҳаит, уара ҳаиҭагаҩ аԥсахҩы! (Иаҳәа нымҩаниҵоит. Џьумбер дынхышәҭуеит. Ишьамхқәа рҟынӡа ишьапқәа хьрыҩны инаиваҳуеит).
Аҳақьым ԥҳәыс(ахысбыжьқәаанлаҳадыҭрысны аштаб даадәылҟьоит. Иҟаз анылба арҵәаа ааҭлыргоит).
Ҳҭырџьмангьы дыршьит! (Дыҩны длалбааҟьоит. Убри аамҭазы Џьумбер дахькажьунтәи тапанчала ҩынтә дхысуеит. Катикои Капитони нхышәҭуеит. Алеитенант иавтомат импыҵшәаны икаҳауеит).
Аҳақьым ԥҳәыс(аиҭагаҩднеихаххны).Џьумбер! (Дҩаихоит).
Џьумбер (аарла иԥсы ҭкаауа). Лида! Лида Иваниԥҳа сзызгәку. Шаҳаҭҩыс аӡәы дынхеит. Аӡәызаҵәык дынхеит, иныхтәу аӡәы!.. (Нацәалагьы алеитенант дылирбоит, итапанчагьы лиркуеит. Лида итапанча ааимхны алеитенант днаидххыланы ихы инагәыдылҵоит).
Лида (лтапанча ыршәны илшьыз инаиваршәны Џьумбер иахь даахынҳәуеит, дышьҭылхырцгьы днаилагоит). Уажәшьҭа шаҳаҭ дыҟаӡам.
Џьумбер (иҽлымҭо). Макьана! Макьана сышьҭыбымхын, баасзыԥшы... (Инацәарбага ҵысҵысуа инархханы.) Абар сшьа ҩаршьҭра хәыҷык иаҩызаха иахьнеиуа. Абар, абар, сара сшьа аԥылоит аԥсуа тҟәацәа ирыҵкьаса инеиуа ршьа. Хымԥада иеимҩалацәахоит урҭ. Избанзар, дареи сареи ҳшьақәа шьа-цқьақәоуп, адунеи аҟны аҭынчра згәы аҳәо шьақәоуп ибдыруаз. Аа, иббома инаӡеит, сара сшьа аԥсуаа ршьа иаԥылеит! (Нас дааӷызыӷызуеит). Бсыцхраа!
(Аҳақьым лкьаҿ аалшәыхны лкофҭа аҵхны иааԥыжәжәаны ашьа нылкыларц Џьумбер ишьапқәа ҿалҳәоит. Аштаб аҟарул фицар аҭел атрубка нышьҭаҵаны даадәылҵуеит).
Аҟарул фицар(аԥсцәалаԥшылаиеимдо). Иҟалазеи ара?
Лида (иааиуа иахь). Аӡәызаҵәык иԥсы ҭаны дынхеит. Усыцхраа!
(Лидеи аҟарул фицари Џьумбер дышьҭыхны дрыма ицоит. Аԥсцәа уа икажьуп. Ахаҵарашәа ндәықәлоит Нарҭоу ибжьы ала, еиҳа-еиҳа аҽыҳаракуа)...
Аԥарда
Х-қәгыларак змоу адрама ИАЛОУ:
Едгьац Марыхәба–аҭаҳмада Алиас – уи иԥа
Шьасиа – Алиас иԥҳәыс
Гыд – Едгьац игәла, абырг
Шьыдгәа – агәылаԥҳәыс, абырг Горбунов– аполковник
Кравч енко–алеитенантеиҳабы Шаниӡе – алеитенант
Ахь иба–алеитенант Пчиолкин – асержант Абӷа 5 ь – аруаҩы Анемец фицар Анемец аруаҩы
Какашьа – Шьасиараа ргәыла ӡӷаб Амедицинатә маҵзура амаиор Шьазинеи егьырҭ амедицинатә е иҳәшьцәеи
АКТӘИ АҚӘГЫЛАРА
Иааилашәшәуеит. Едгьац шыла ԥыҭк ааҵәа иҭаԥсаны даҵаланы мҩахәасҭала днеиуеит. Ҭаҳмада еилаџыхк иоуп. Ижакьа ҟәашшӡа инароуны илашьҭуп. Амаӷрақәа ԥхьарҵәаны харԥык ишәуп, ишьоуп иаарҭшәаны иӡаху аиқәеи магә ҩазақәаки.
Едгьац (дааҭгыланы иҵыблаауаз амраҭашәарахь ԥшырҭас иҟаиҵоит, нас ашьхарахь илаԥш наирхоит). Ее, сабиц... (Аҵанӡа даақәыԥсычҳауеит.) Аԥсны аҵеицәагьы, зехьынџьареиԥш, абџьар шьҭырхит... Иқәԥоит ҳзеиԥш ԥсадгьыл аиқәырхаразы. (Иааҵәа ижәҩа инықәҩыршәа инышьҭаҵаны днақәтәоит.) Алиас, дад, Алиас!.. (Ибжьы ҩҭыганы иԥа ихьӡ иҳәоит.) «Аҽы ҭуӷан» ҳәа ззуҳәалоз ҳАраԥ уақәтәаны ҳаӷа дыԥхьасцоит ҳәа абри ҳашьха уаҿалагәышьеитҩ Унеины унеиҿагылеит алемс, уи ҳаԥсуа шьхақәа импыҵеихаларц дахьаҿу угәы арҭынчуам... Жәаа-шықәса ма иухыҵхьандаз, уқәра аҵанакит ҳамҳәарыз... Заа ԥҳәыс дузаазгеит, сыҵәҩан-шьап ҿиап ҳәа сгәыӷны. Уи, уан хлаҳәада лыԥсы шҭаз илбарц Анцәа илыцимҳәаӡеит, заа даҳԥырҵырц длықәшәихьазаарын... Лыблақәа ҭаа ҳашьхақәа дырҿаԥшуеит уԥшәма хәыҷы Шьасиа... (Илымҳақәа кыдҵаны дааӡырҩуеит. Инеиужьны «ууу-ууу-ууу» ҳәа бжьык илымҳа иҭаҩуеит.) Ее, Аҟәа еиҭаларыжьхуазар акәхап... (Еиҭах ажәҩан даннаҵаԥш, еҵәақәак нкыдԥсалахьан.) Сымҩа дырлашап арҭ аеҵәа шамшамқәа уажәышьҭа. (Иеидара днаҵаланы иҿынеихоит.) Инапҩымҭак ма иҳаундаз. Иҵуазеи, ианаџьылымбеит, шәҟәыбӷьыцк имҩижьҭеи. Иан хлаҳәацәгьа лызқәа змадоугьы ҭынч дыҵанаргыломеи! Даазқәылаз лылахь уамашәа иеиқәылҵо далагеит сҭаца хәыҷгьы. Бӷьыц еицарса хәыҷык ааҵәаӷәаны, ԥаса зны еиԥш, уахьынтә илбаауа аӡәы инаихьигӡар... Гәыӷра шәкы
Аруаҩы Автор
снамҭарыз... (Араԥ акьыркьырбжьы иаҳауеит, иҩны дазааигәахахьан еиԥш.) Алиас! Уа Алиас! (Инашьҭарххны бжьы иаҳаӡом. Шьасиа амаҵурҭа даадәылҵны ашҭа даақәлот, акәаҷаб кны.) Алиас-с!.. (Уи аҭакгьы иаҳаӡом. Ишьамхқәа ааиҵаҟәарҟәаруеит. Иеидара ижәҩа иқәҩрны инкаҳауеит. Ибжьы ихәлашәаны.) Умала уҟоума, уанаџьылымбеит, Араԥ!
(Акраамҭа ибжьы ихәлашәаны даатәанхалоит.) Араԥ абжьы ныхҵаӡаны иеиҭаакьыркьыруеит. Едгьац маҷк деиҭааӡырҩуеит. Нас, ибжьы қачқачо ҿааиҭуеит.) Гыд, уа Гыд! Исхабгама, сара жәымҭа ҟыргә? Гыд, уҟоума, Гыд?
Гыд (ибжьы алашьцара иалҩуеит). Едгьац уоума сықәҿызҭуа, икьыркьыруа аҽы зтәыда?
Едгьац. Исхабгама, Гыд, Араԥ ауп икьыркьыруа?
Гыд (Едгьац иҟны дааиуеит). Умшәан, Едгьац, уҽы Араԥ ашьхантәи ибналазар ҟалоит. «Ишыдыдуеиԥш, қәа ауам», иҟалоит Алиас зынӡаск дшәарҭамзар.
(Аиқәҿыҭбжьқәеи Араԥ акьыркьырбжьи заҳаз агәыла ҳәсақәа акәаҷабқәа кны иааиуеит. Гыд, Едгьац дҩаиханы дҩаргыланы, ашҭа дынҭеигалоит, нас акәасқьа абарҵахь дынхагаланы, ацәарҭаӷәы хәхәа днықәиртәоит).
Едгьац (ихы дааҩаханы). Сшьапқәа сыҵӡааит, сшьамхқәа хаҟәалом, дад Гыд, иҟалоит сажәымҭа цәгьахазар!
Шьыдгәа (акәаҷаб шылкыу абарҵа даахало). Абас умч каԥсо усымбацызт, убырг ӷәӷәаны уҳамоуп ҳәа ҳақәгәыӷуан. Умбои, сара лашарак зымбаша, сыҷкәынцәа аҩыџьагьы рхабарк смаҳаижьҭеи шаҟа ҵуа!
Едгьац (ихаԥыцқәа неихарӷәӷәо дҩагыланы абарҵаҿы даалеиҩеины, амардуан дналбаауеит, Гыдгьы уи днаишьҭалоит. Аҳәсақәа днарылаԥшаарылаԥшуеит.) Сыҷкәын изы акыр шәаҳаны шәыҟазар, исцәышәымӡан, дад, ҭаҳмадак иоуп ҳәа сшәымԥхьаӡан, сычҳара ӷәӷәоуп макьана...
Аҳә са 6 ә а (иааилаҭыршәа руеит). Ҟаҳ, усҟан... иаҳҭоубоуп.
Едгьац (лаԥшыла деиҭаԥшаауеит). Сбаба Шьасиа, мҩаныфақәак ҳзырхиа. Ашарԥазы амҩа ҳақәлоит баргьы саргьы. Иагьыхарацәам, дад, Ԥсҳәы унаӡаанӡа ауп Алиас дызлоу аибашьцәа ахьыҟоу.
(Аҳәсақәа зегьы ааҭгыланы аҭаҳмада изыԥшуеит. Шьасиа лхы налыкәарҽшәа, ашыршырҳәа амаҵурҭа дныҩнашылоит, аҳәсақәа ԥыҭҩыкгьы уи иналышьҭалоит. Едгьац ишьҭаларҭа аҿаԥара дныҩналаны маҭәаҩыҭәақәак еидикылоит...)
Едгьац (иикқәоу амаҭәа-ҩыҭәақәа амышәкәан инҭагәа-нҭагәо). Сбаба Шьасиа, ҭакарк ҵысаанӡа такәы ҳзынаскьозар аабап... (Шьасиа амаҵурҭа даадәылҵны, акәасқьа амардуан днаҿалоит. Дааиуеит Шьыдгәа.)
Шьыдгәа. Ари ԥлакь мгьалуп, цхала икәаҳаны иӡуп, лассы ибжьысӡом. Алиас цхала икәаҳаны иӡу амгьал бзиа ибон. (Зҿыгҳара дуу амгьал наганы арҭмаҟ инҭалҵоит. Уи иналышьҭарххны х-ҩык, ԥшьҩык аҳәса ааиуеит.Ачахәажәақәа,ачеицарсақәа,аԥлакь мгьалқәа ркуп, инаганы арҭмаҟ иҭарҵоит. Гыди аҽа хацәа быргцәаки иӡыш-ӡышӡа иааины иаагылоит.) Ибзиоуп, дад, урҭ шәымгьалқәагьы, Алиас иԥсы ҭазар... аха гәаҟра ӷәӷәак ианымиакәаны Алиас дныжьны иааирызма сҽы...
(Шьасиа акәасқьа дынхаланы, луада хәыҷы дныҩналоит. Иааизакшәа иаадәылылгоит Алиас имаҭәақәа: ахылԥарч, агалифе еиқәа, иблуза, иҟәына мацароу имаҟа-па аҟама аркны. Урҭ неидкыланы иааилаҳәаны, илыма дналбааны арҭмаҟ аҭаҵара дналагоит. Лыбла иаахгылоит урҭ ишәҵо Алиас иҽшеилеиҳәалоз. Асцена аган аҟны алашара гьежь рықәҷҷо ахәаԥшцәа ирбоит Алиаси Шьасиеи. Алиас иӡара еихытаруа арҭ имаҭәақәа рыла иҽахьеилеиҳәо ихаҿы еихаччоит. Лхаҿы еихаччо дивагьежьуеит Шьасиагьы, имаҭәақәа акакала
инаиркуа.Иҽеилаҳәаны данаагыла, ихылԥарч неихеиҵоит).
Алиас (Шьасиа даанкыланы лыблақәа неимдаааимдо днарҭагәӡуеит). Ачарахь сцоит, Шьасиа, сқьаф ҟаҵаны саашт уаҵәы. Араԥ кәаша-кәашо саманы ашҭа ианааҭалалак, абарҭ быблақәа бхаччо бнасԥыл. Сара урҭ снарҭагәӡып еиҭах маӡа-маӡа. Саб ааҵрахь днавалап уск имоушәа ҟаҵаны... бшысԥыло ангәеиҭалак... Шьасиа, ачараҿы ауатка аимхәыц хыҳәҳәыла иацызжәлап, хыжәласгьы иҟасҵалап бара быбзиабара ахаара! Ауатка џьбара афырџьан иансызҭарҭәалак, иаахыҳәҳәыло аимхәыцқәа, быбла ҷыцқәа раҟараҵәҟьа срызгәышьлап, Шьасиа! (Нас, рҩыџьагьы рыччабжь акыркырҳәа иааҩуеит).
Автор (асцена акәакь аҟынтәи урҭ рахь инапы нархханы, ахәаԥшцәа рахь). Изакәытә насыԥу ирымоу жәбоит ҿыц иеиднагалаз арҭ ақәԥшцәа! Абзиабара арыжәтә џьбара аиԥшҵәҟьа рқьаф ҟаҵаны иамоуп, ҳАԥсадгьыл аҟны ианҭынчроу, рымҵәыжәҩақәа еиҵырхуеит. Аа, шыԥшишь, ажәҩан ахь изымԥрыц, уаҳа акгьы рыгым!.. Аха...
(Асцена аалашоит. Иубоит Шьасиа Алиас имаҭәақәа арҭмаҟ иахьҭалҵо. Нас Едгьаци Шьасиеи шдәықәло. Ԥыҭк ианнавалалак рҽы акьыркьырбжьы ааҩуеит).
Алашара ыцәоит,ианаалашалак:
Наҟ-ааҟ аҩхаақәа ирыбжьакуп иаҵәарала иҭалаҳау адәҳәыԥш. Аплашьпалатка еиҵҳәаны игылоуп. Амҩа-хәасҭа наҵәии-ааҵәиуа, аҵлара иҵганы иаҿагалоуп. Асержант Пчиолкин иавтомат инацәа аҵакны дгылоуп. Аруаҩ Абӷаџь ладаҟа иҵегьгьы дласкьаны дыԥшыхәуеит.
Абӷа 5 ь (абџьар зкымыз инапы илахь инадкыланы ладаҟа такәы данԥшы ашьҭахь, дыццакны дҩхаԥаланы). Ҩыџьа ауаа ҽык рывакны иааигәаны ихалахьеит!
Пчиолкин (ашырҳәа Абӷаџь иахь даақәҵәиаауеит). Цқьа иубарҭазма?
Абӷа 5 ь. Уажәааигәоуп амза абахә ианавҵыҵ, аҩыза асержант, макьана ҳгәаҩара цқьа иҭамыԥхаӡац, иеилыскаартә исбарҭамызт!
Пчиолкин. Ҩыџьа иреиҳаӡами урҭ?
Абӷа 5 ь. Мап!
Пчиолкин (илахь ааимарџахәны даалеиҩеиуеит).
Ԥшьҩык ауаа лбааит ахәылԥаз аџьаԥҳаны ахагаларазы, уара ҩыџьа халоит, уҳәеит.
Абӷа 5 ь. Ҩыџьа роуп ихало, аҩыза асержант!
Пчиолкин (ладаҟа днаскьаны дыԥшуа, нас даахынҳәны Абӷаџь днеидгылоит). Ԥшра аҭахым, иҳавгоу амҩахәасҭала аҩада уҩаскьаны уҽыҵәах. Уара уиашоуп, ҽыкгьы аҿы ианкны иааргоит. Иаҳзымдыруа ҩыџьа аауеит. Аплашьпалатка иавсны иандәықәла, уара иаанукылоит. Сбжьы сыргаанӡа ахысра ҟалом! (Аҵла иҽнавеикуеит. Абӷаџь иԥсы ӡо аҩада днаскьоит. Ахалара иаҿу, аплашьпалатка ианазиашаха, иаагылоит. Уи гәеиҭоит аруаҩ Абӷаџь, нас иаагылаз рышьҭахьҟала дрыҵаҵәины, асержант днаидгылоит).
Пчиолкин (Абӷаџь илымҳа дынҭахәыҭхәыҭуеит). Аԥҳәызба?!
Абӷа 5 ь. Ааи!
Пчиол кин.Аҭаҳмада?!
Абӷа 5 ь. Ааи!
Едгьац.Сара Алиас иаб соуп. Алиас Марыхәба
шәара шәсолдаҭ иоума?
(Пчиолкин аԥсышәала ицәажәаз аҭаҳмада дшизеилымкааз мҩашьо, Абӷаџь днеиҿаԥшуеит).
Абӷа 5 ь. Ааи, асолдаҭ Марыхәба ҳавзвод датәуп. Едгьац.Исыцугьы уи иԥшәма хәыҷы лоуп. Сыҷкәын
дабаҟоу. Уара дудыруама уи? Иԥсы ҭоу, мамзаргьы... дад?
Абӷа 5 ь. Дыздыруеит, ӷәӷәала дхәуп! Асержант Пчиолкин иасҳәап шәызусҭцәоу. (Пчиолкин днаидгыланы, днаиахәыҭхәыҭны иеиҳәоит).
Пчи ол кин. Ҳкомандир иеилыркаа изусҭцәоу.
(Абӷаџь даахыԥ-хыԥшәа дцаны апалатка ду насҭханы иавагылоу апалатка ду ахь днеиуеит. Абӷаџь даахынҳәны дааиуеит).
Абӷа 5 ь. Ҳавзвод акомандир алеитенант еиҳабы Кравченко адҵа ҟаиҵеит апалатка хәыҷы аҟны шәԥхьарц, ашьыжь асааҭ ааба рзы дшәацәажәарц, амедицинатә пункт ашҟагьы шәдәықәиҵарц.
Едгьац (даахәыц-хәыцны). Иужәлоузеи, дад, уара? Абӷа 5 ь. Абӷаџь сыжәлоуп.
Едгьац. Қыҭас уабатәиу?
Абӷа 5 ь. Дәрыԥшьтәуп.
Едгьац. Сара Аӡҩыбжьатәуп. Ҳқыҭақәа рҟынтәи шәрацәаҩума, дад, афронт аҟны?
Абӷа 5 ь. Ҳрацәаҩуп, Аԥсны ақыҭақәа зегьы рҟынтәи иҟоуп. Ар ирхыԥхьаӡалогьы ҳмаҷҩӡам, ар ацхырааҩцәагьы рацәаҩуп.
Едгьац. Ибзиоуп, дад. Абни, апалатка иҵыҵны аԥхьа инеиуаз, нас уахь иҵалаз иакәхап шәеиҳабы?
Абӷа 5 ь. Ааи.
Едгьац.Убри абыржәы сиацәажәарц шысҭаху сызиаҳәа.
Абӷа 5 ь. Асааҭ ааба аныҟалалак иара иахь шәнаагарц ауп адҵа шсиҭаз!
Едгьац. Алиас иаб шсакәыз иоумҳәеи, уажәшьҭа ԥшышьа сымам, сыҷкәын иахь сцароуп...
Пчиолкин (даарыдгыланы, Абӷаџь иахь ихы наирхоит). Акомандир идҵа нагӡатәуп, апалатка хәыҷы ашҟа инаг аҭаҳмада ицугьы иаргьы!
Абӷа 5 ь. Аҭаҳмада иԥа иахь дцарц иҭахуп.
Пчиолкин (аҭаҳмада иахь). Ега ус акәзаргьы, аҩыза алеитенант еиҳабы ианиҳәаз аамҭазынӡа шәзеицәажәом. Едгьац (илакҭа аамԥсахӡакәаны уи дихәаԥшуа). Уара, дад, иуцеибашьуаз сыҷкәын уиқәлоуп, сара сызуҳәо наугӡароуп. Шәеиҳабы илымҳаҟынӡа исызнага
исҳәаз. (Асержант Пчиолкин такәы даалакҩакуеит, аха аҭаҳмада иблақәа ааихмырсыӷьӡакәаны дышихәаԥшыц иҽанааникыла, даамага-магашәа апалатка ду ахь дцоит, нас уахь дныҵалоит. Дук мырҵыкәаны алеитенант еиҳабы Кравченко апалатка даадәылҵны аҭаҳмада иахь иҿааихоит).
Едгьац (уи днеиԥылоит). Хәылбзиа , дад!
Кравченко. Аа, еилыскааит, аҭаҳмада, еилыскааит, салам суҭеит! (Инапы аҭаҳмада инаииҭоит).
Едгьац (Шьасиа лахь дынхьаԥшуеит). Дад, исыцугьы сҭаца лоуп – Алиас иԥшәма хәыҷы. Сыҷкәын шәнапаҿы дыҟоуп ҳәа саҳауеит, аха уажәы ихәра ӷәӷәоуп, рҳәеит, уахаҵәҟьа снеиҿамԥшыр сгәы иауам...
Кравченко (даахәыц-хәыцны, аруаҩык дааиԥхьоит, адҵа ииҭоит). Амедицинатә пункт ахь абарҭ мҩаԥугоит. Ахә Марыхәба дыдурбоит! Амза уақәымгәыӷцәан, аҭаҳмадеи аԥҳәызбеи амҩан урыцхраа.
(Едгьаци, Шьасиеи дәықәлоит, амедицинатә пункт иазку аплашьпалатка аҩнуҵҟа иныҩналоит. Аплашьпалатка аԥхьала аҭӡамц амаӡам, иҭыкка иубоит. Акәаҷабқәа ҭааӡа иаркуп. Арыӷьарахьтәи аҭӡамц аҟны дышьҭоуп Алиас. Ахәцәа иҵегьгьы шьҭақәоуп. Урҭ рыӷызбжьқәа ааҩуеит. Алиас илацәақәа еиқәԥсоуп, иӷызбжьы гаӡом. Едгьаци Шьасиеи иаԥхьа иаагылоит).
Едгьац (иҷкәын ихы-иҿы ишьышьуеит, ибжьы қачқачоит). Дад, Алиас сыҷкәын, уаб сами,аа, уԥшәма хәыҷи сареи ҳахьааз! (Алиас илацәақәа хымтӡакәаны дааӷызуеит. Едгьац амца зҿықәланы ибылуаз иҷкәын ихы-иҿы ичабра ырбааӡаны иаҿышьуа дҩагылоит. Шьасиа уажәы-уажәы лабхәа ичабра ааимхны, аӡы нахьыршаны, ирҩаны инаилыркуеит).
Едгьац (ибжьы ҩҭигоит). Анаџьалбеит, шоурахәшәыкгьы шәымаӡами?!
Амедеҳәшьа (дааҩналоит). Ачымазаҩ изыжәӡом ашоурахәшәы!
Едгьац (ибжьы аақачқачоит). Нас, ҳалгаӡама, дад?..
Алиас (илацәақәа аахтны даахәыҭхәыҭуеит). Сжьы... рфеит... алемсаа!...
Едгьац (Шьасиа лахь дынхьаԥшуеит). Бааскьеишь, дад, сбаба, бнаиацәажәеишь. Илацәақәа хитит, дааԥшит!.. (Шьасиа дааскьоит. Едгьац гәыӷра хәыҷык иманы иҷкәын илақәа днарҭаԥшуеит. Илақәа ҭашәашәаӡаны ибоит...)
(Едгьац ишьамхқәа неиҵаҟәаланы днеизҟәыҿуеит. Иаацәылашахьеит. Дааҳәны, ихы ларҟәӡаны иҷкәын днеиҿаԥшуеит. Алиас илацәақәа наӡаӡа инеиқәиԥсоит... Амедеиҳәшьцәа ҩыџьа ааҩнеибаҳәаны, аԥсы шьаршьафк наиқәыршәны, Едгьаци Шьасиеи ирыҵагыланы апалатка иҵыргоит. Асцена аацәылашьцаны, Едгьаци Шьасиеи рыхқәа рыкәаҽ иахьгылоу алашара гьежь нарықәҷҷоит).
Автор (даацәырҵны, ажәлар рахь). Абар, мызқәак раԥхьа зынасыԥ ззылашаны иҟаз аԥҳәыс қәыԥш Шьасиа лхы лыкәаҽ дахьгылоу. Абар, усҟан зыҷкәын инасыԥ иақәгәырӷьоз аҭаҳмада Едгьац Марыхәба. Урҭ рҩыџьагьы рҟар хызҽыз аибашьра хлымӡаах ауп. Рҩыџьагьы гәыӷырҭас ирымаз Алиас Марыхәба аӷа хәымга инапала дҭахеит...
(Асцена аалашоит.)
(Амедицинатә пункт зҩноу апалатка аԥхьа хысҳәыҿк
днықәтәоит аҭаҳмада иԥаҵа хьыдышьшь, ихы икәаҽ. Уажәы-уажәы аҭаҭын рҳәы дахоит «е-еҳ» ҳәа аҵанӡа даақәԥсычҳауа.
Шьасиа лабхәа имырбацәакәаны лылаӷырӡқәа лкасала ирыцқьо апалатка днавалалоит. Уи гәеиҭоит аҭаҳмада).
Едгьац (ихы дааҩахоит). Бааишь, сбаба, арахь! (Шьасиа ҿымҭӡакәаны иааигәа дааины, лхы ларҟәны даагылоит). Сбаба, дад, ҳаԥсыбаҩ ҳаманы амҩа
ҳақәлап, иан хлаҳәада лывара анышә иамадарала ҳагәқәа ҳҟычлап, убриак ауп иаҳзынхаӡаз. (Шьасиа лыҽлырҵысӡом. Убри аамҭазы азалп бжьқәа ааҩуеит, «ауу» рыхга аҳаирпланқәа ажәҩан иаҵаҵәиуеит, иаарыкәршаны абомбақәа тҟәацуеит, абзарбзанҭҟьабжьқәа гоит. Едгьац дҩагыланы даанаԥш-ааԥшуеит, иаалырҟьаны иҟалаз изеилымкаауа. Аруаҩык дыҩны дшааиуа, амедицинатә пункт иавагылоу палаткак иаадәылҵуа ар рҳақьым днаидххылоит).
Аруаҩ. Аҩыза амаиор, алемсаа ҳакәшаны ижәылеит, агантәи ахаларҭа амҩа ԥырҵәеит, амедикаментқәа иаарласны уахьынтәи иаҳмоур ҟалоит. Аполк акомандир аполковник Горбунов дазҵаауеит аамҭала иҳазхаша амедикаментқәа ҳамоу иҳамаму!
Амаиор. Аҩыза аполковник адырра иҭ макьаназы ҳшеиқәшәоу ала!
Едгьац (Шьасиа лахь даахьаԥшуеит). Дад, иҟалагәышьазеи, еибырҳәозеи арҭ аруаа?
Шьасиа (лылахь еиҳагьы инеиқәылҵоит). Алемсаа ҳакәшеит, иҳәеит аруаҩ.
Амедеҳәшьа (амаиориҟынтәи дыццакны даарыдгылоит). Амедпункт аиҳабы амедицина амаиор, Марыхәба иԥсыбаҩ шшәызҭымго ала адырра шәиҭоит. Амҩақәа 8ҵәоуп. Ҩыџьа аруаа адҵа риҭеит Марыхәба иԥсыбаҩ анышә иамардарц. (Ахысбжьқәеи аҳаирпланқәа руу-бжьқәеи ааимга-еимцоит. Ҩыџьа аруаа аԥсы апалатка дааҵганы, дрыма ахәахьы рҿынархоит, Едгьаци Шьасиеи урҭ инарышьҭалоит. Аԥсы анышә дамаданы, ихынҳәны иааиуеит).
Едгьац. Сбаба, дад, сара уажәшьҭа сеилаԥсеит, изқәыскуа саргьы исыздыруам, сыбаҩ ашьха иныжьны сҩныжә ахь сзылбаауам. Араҟа, аибашьраҿы сҭахар, сыҷкәын иааигәа сҟалап. Алемс ишьҭахьҟа дхынҳәны еимга-еимцарак ҟалар, сыҷкәын ибаҩ мышкызны сашҭажә ахь исызкылгар збап. Бара, сбаба, хшыла
бкәабоуп, быԥсы бызгозар агаҟа былбаа, мҩак аатуазар. Мышкызны сзылбаар, бахьыҟазаалакгьы бара заҵәык боуп исзынхо, дад, сыԥҳа боуп!..
Шьасиа (такәаамҭа лҿымҭра ашьҭахь, лгәи лылаӷырӡи ааилаҵәоит). Шәара сшәыцуп, шәара шәҟны сыҟоуп!.. Аҩнынтәи иаазгаз аҟама шьаугас, еибашьыга бџьарс ауп изышьҭысхыз иаҭаххозар ҳәа... Уажәы иаҭахны избоит.
Едгьац (зырҳәра даҿу аҭаҭын аихымца нацра-рсны, инеиҿыҵакны алҩа ноуишьҭуеит). Ее, аҳәса абџьар рнапаҿы иааныркыло, ашьаура ианазгылоутәи аамҭацәгьа ҳҭахеит, ауаатәҩса агәкаҳара ацынхәрас абџьар ианазыҩуа аамҭа ҳҭагылоуп. (Шьасиа ихы налықәикуеит.9Ишыбҭаху,дад,ус аныбыӡба.Сараабык иеиԥш сыбзыҟоуп...
Шьасиа(апалаткадныҩналаныаррхылԥа лхаҵаны, Алиас иҟама лҟәынҵаны даадәылҵуеит. Аҟама аҭра иааҭылԥаауеит, днышьамхнышгылоит:– Исҭоубоуп аӷа иҿаԥхьа схы шыласмырҟәуа.
Аԥарда леиуеит. АҨБАТӘИ АҚӘГЫЛАРА
Едгьац апалатка ду азааигәара дтәаны дҟыцәҟыцәуеит. Агантәи иааигаз иаԥсуа шәақь аҭыҳәҭа иҭыхны ивараҿы икыдгылоуп. Иааины иааи-дгылаз аруаҩ днаиҵаԥшуеит.
Аруаҩ. Аҭаҳмада, узҿу закәи!?
Едгьац. Сҟыцәҟыцәуеит, дад!
Аруаҩ. Иуцәуа закәу ауп сзызҵаауа.
Едгьац (дҩагылоит). Алабашьа, дад!
Аруаҩ. Арҭ ҩба ҟоуҵеит. Акы уара иутәхап, аха егьи
Едгьац. Егьи, шәкомандир итәуп! (Ҳаирплан хәыҷык шхылаз мҩашьо абжьы гоит. Едгьац илакҭақәа ҭырлашьцааӡаны днаҵаԥшуеит.)
Аруаҩ. Ари аҳаирплан уацәшәама, аҭаҳмада?
Едгьац. Аҳаирплан абомбақәа ланашьҭыр ҟалоит. Схы акәӡам сзыцәшәо, аруаҩ, сыҷкәын Алиас иҩызцәа шәоуп.
Аруаҩ. Бомбаӡам уи иканажьуа, аҭаҳмада, ари ҳара ҳҳаирплан ауп, афатә ҳзыланашьҭуеит: ача, ашьақар, аԥсыӡчаԥа уҳәа зҭоу ааҵәақәа лбаанашьҭуеит ауп!... (Аҳаирплан иланашьҭуаз ааҵәақәа, аруаҩ ҟарулцәа апалаткахь раагара иалагоит.)
Едгьац (илымҳа кыдҵаны дааӡырҩуеит). Аруаҩ, ари иууа аҳаирплангьы ҳара иаҳтәума?
Аруаҩ (ашәара аныԥшуа ибжьы ҩҭигоит). Анемец ҳаирплан!.. (Анемец ҳаирплан ашьхарахьынтәи иаахаҵәрылоит, абомбақәа икаҳауа рышьҭыбжь гоит.)
Аруаҩ (аҭаҳмада иахь). Ҳнаҩстәи аполк ахь икшеит алемса ҳаирплан!
Едгьац (аҵанӡа даақәԥсычҳауеит). Ее, сажәымҭыҽха избақәозеишь.
Аруаҩ (аҭаҳмада иахь дынхьаҳәуеит). Аҭаҳмада, шьапышьҭыбжьқәоума иааҩуа?
Едгьац (игәы алаҟаӡамкәаны). Ааи, дад, аха илашьцеит, цқьа исбарҭам.
Аруаҩ (иавтомат инацәа аҵакны иаԥхьаҟа днаськоит). Уаагыл, уарбану иааиуа!? (Едгьац иаԥсуа шәақь харшало аруаҩ днаишьҭагылоит).
Кравченко (даанымгылаӡакәаны). Сара соуп, алеитенант еиҳабы Кравченко соуп!
Аруаҩ (даагәырӷьоит). Аҩыза алеитенант еиҳабы! (Шьасиеи амедеиҳәшьаки инасҭхашәа иааиуеит.)
Шьасиа (лабхәа днеигәдхахалоит). Ахәцәа рацәаҩуп, иԥсызгьы убас... Алемса снаипер икылкааны дсеихсуан...
зтәыда?
Едгьац. Сбаба, беибганы бзыхынҳәыма?.. (Игәы ааԥшааны Шьасиа лхагәҭа днагәыӡуеит. Алеитенант еиҳабгьы даргьы, ирышьҭагыланы иааиуаз ԥшыхәҩцәақәакгьы еиманы апалатка иныҵалоит. Шьасиа иаалнырыртә лылахь еиқәылҵоит).
Едгьац. Иҟалазеи, ишсабҳәара, сбаба?
Кравченко (ишьапы еимлагәа иааникылоит). Снықәмиар сзычҳауам!
Шьасиа (Кравченко иқәиарҭа лырмазеиуеит). Алеитенант еиҳабы ишьапы ахы ақәшәеит, дхәуп! (Едгьац акәаҷаб иманы дындәылҵны, быӷьҟьаҟьақәак ааҩнагаланы, иааилаҟәаҟәаны, афицар ишьапы ахьхәыз инақәҵаны иҿеиҳәоит).
Кравч ен к о (ишьапы иашахәҵәаӡа инаивеиҵоит). Иҭабуп, аҭаҳмада, сыԥсы сургеит!
Шьасиа (лылахь еиҭааиқәҵаны, аҭаҳмада иахь). Ҳавзвод аҟынтәи абарҭ ижәбои шьыбжьышьҭахь ацхырааразы исыццаз аҩыџьеи ҳада зых иахәоз уаҩ днымхеит...
Едгьац (иаҳаз дааиҵанарӷәӷәоит). Зегь ҭахама, насы?..
Шьасиа. Абӷаџь ӷәӷәала дхәуп, аҽа хҩыкгьы хәны инхеит... егьырҭ...
Едгьац (ихы наикәаҽуеит). Егьырҭ зегьы ҭахану?!
(Шьасиа ааит аанрго лхы аарҵысны амедеҳәшьа дналыдтәалоит).
Алашара ыцәоит, ианаалашалак:
Амҩахәасҭа ахьаанҵәо, ккара хәыҷык ыҟоуп. Аԥшыхәҩцәа дрышьҭагыланы днеиуеит Шьасиа. Сумкак лыхәда ихшьуп. Ар рхылԥа лыхцәы ҭаҵәахны иҭоуп. Аҟама лыҟәнуп.
Ахысбжьқәа рҿаархоит. Аԥхьа инеиуа аԥшыхәҩы ҿыцха дынцәыҵаҳауеит. Аҩбатәи аԥшыхәҩы днеизҟәыҿуеит. Шьасиа иаалыкәыршаны ҭшәарроуп. Лышьҭахьҟа деихар, даҿҟьоит. Лаԥхьаҟа ҵлақәак гылоуп. Днеиҭаԥаны, ҵлакы ашьапы лҽаварӷәӷәа даагылоит. Аҵлашьап дахьнадҳәазало илхаршьшьы илхоу ар рхылԥа лыхшәаны иналывашәоит. Уи иҭаҵәахыз лыхцәы аҽоужьны иналықәԥсоит. Ҩыџьа алемсаа ҳәазоит лара лахь, лааигәа ианааилак, иҩеибаргылоит.
Анемец аруаҩ(иеиҳабыднаизхьаԥшны,инацәа налықәикуеит). Дыԥҳәысуп... дшәарҭам!.
Ане мец фи цар(дааҭгыланы).Аиашаҵәҟьа уҳәеит. Уԥши, лыхцәы қамызуа иахьынӡанеиуа! (Игәарԥханы, аха инцәыҵакшәа Ҳе-ҳе-ҳе! Абас зыхцәы қамызуа аԥсуа ҳәсақәа араҟа рԥыхьашәарагьы уадаҩуп, насгьы зӡамҩақәа ашәаӡа иалху!..
Анемец аруаҩ.Абар,нас,дахьуԥыхьашәа,сеиҳабы ухаҵкы!..
Анемец фицар.Ааи,аха...
Анемец аруаҩ.Илашьцоит,сеиҳабыухаҵкы, ҳамҩагьы мариаӡам, уааласы!
Анемец фицар.Ааи,ааи,ирластәуп!
Анемец аруаҩ.Аԥшахьыасуеит џьанаҭушәа, хратәылоуп, аԥсабара ԥшӡаӡоуп, иаарласны иҳампыҵаҳхалараны иҟоу Аԥснытәи акурортқәа рҟны уҟоушәа иԥхьаӡа, сеиҳабы ухаҵкы!
Анемец фицар.Узгылоузеи,мшәан,лассыунеи, лыхцәы данкны арахь уаалых! (Арҭ еицәажәонаҵы лара дааиҳәҭҟәҟәланы, лыԥсы ӡаны дырзыԥшуеит).
Анемец ару аҩ.Анцәаурманшәал...сеиҳабы ухаҵкы!..
Ане м ец ф ицар(ишьапынышьҭакшаны). Уласы, амри!... (Анемец аруаҩ Шьасиа дызватәоу аҵла днадххылоит. Лыхцәы изнапык инакәырша-накәыршаны, ишимчу ишҟа даалыхоит. Шьасиа лыблахаҵ
неилагьежьны даагаз-ҽазуеит, аха лхы лнапаҿы иааганы, лҟама ааҭԥааны днеигәыҵхахоит).
Анемецаруаҩ (дынхьыдышьшьуа).Сеиҳабы... ухаҵ... (Анемец фицар днеиханы Шьасиа даалгәыдыххылоит, инапы иамԥыхьашәоит лсумка аҵӷа. Уи аҵӷа ааԥҵәаны, ишьҭахьҟа дыхбыкьны аҿыбгарра дынҭалоит. Лара дҩаҵԥаны, ашьа зҿыкьасо лҟама аҭра инҭаҵаны, аҿыбгарра дынхықәгылоит. Ацәылашьцара дналылбаауеит ибӷалаз анемец фицар. Изнапык ала махә хәыҷык тыруа иаанкыланы акаҵӷы даҿажьуп иара дзымҵысуа. Шьасиа днаԥшы-ааԥшуа мҩахәасҭала дыҿҟьа-ҿҟьо лҿыналхоит. Лҩызцәа ахьтәо дынкылсуеит).
Едгьац (лцәаара данынахьыԥшлак, алеитенант еиҳабы дахьыцәо днеигәҭасшәа). Афицар!
Кравченко (дааҵҟьаны, итапанча 0ԥаа). Уарбан иааиуа, уа уаагыл!
Шьасиа (даанымгылаӡакәаны дшааиц дааиуа, лбжьы қыџь-қыџьуа). Сара соуп, Шьасиа соуп!..
Кравч е нко(аҭаҳмадаиахьдынхьаԥшны).Шьасиа?!
Шьасиа (лыбжьы лызҭымкаауа). Саб!.. Саб!.. (Днеигәыдхахаланы лабхәа лнапқәа наикәыршо). Саб!.. Саб!..
Едгьац (иҭаца дааигәыҵаҳәҳәаны илабжышқәа рыцқьо). Сбаба, беибганы бзаама, сбаба?!
(Шьасиа дқыџь-қыџьуа, деиҵақьны дҵәуоит. Алеитенант еиҳабы дааскьаны днарыдгылоит. Уи ашьҭахь иааигәныҩқәоит, ирҳәо мааҩуа иааицәажәақәоит.
Алеитенант еиҳабы Кравченкои, ԥшь-ҩык аруааи, Шьасиеи, Едгьаци анемец фицар дахьыбӷалаз акаӡӷы ҿыбгарра аҟны инеиуеит. Ихықәгыланы изԥшуеит. Анемец амахә кьатрацә кны дымҵысӡо, илақәа ҭызза, хыхь иқәгылоу дрыхәаԥшуеит).
Кравченко (ибжьы ҩҭыганы). Уабџьар уҟәных!
(Анемец изнапык қачқачо иварахь индәықәиҵоит. Итапанча аҭра иааҭыршәаны, инапала иикыц амахә
хәыҷы еимлагәа иааникылоит. Итапанча ацаҟьа инаҿаҳауеит).
Кравченко (иваӷӷа игылоу днарылаԥшны). Аурысшәа иаҳауеит. Анемец ԥшыхәҩцәа шамахамзар аурысшәа рдыруеит! Иара дыбӷамҵакәаны, ацаҟьа даҿгатәуп. Уи ибз акыр иҳахәарҭахоит. (Нас, аиҩхаа дҭаԥшуа, даахәыцны аҭаҳмада ихы наиқәикуеит 4 Аҭаҳмада, ҳалбаарц зламаншәалахари аруаҩи сареи?
Едгьац (алеитенант еиҳаби аруаҩи илаԥш нарыхго). Ҳфицар, дад, иудыруама уруаагьы уаргьы шьапԥынҵала араҟа албаара шәшашьцылам, иагьшы-шәцәыуадаҩхо!
К рав ченко(игәыиааҵаххны).Мааԥсра,мамзаргьы анемец иԥсы шҭоу икра!
Едгьац. Угәы рҭынч, ҳфицар, анемец иԥсы шҭоу унапаҿы дҟалоит!
Кравченко (ииҳәо џьашьаны аҭаҳмада иахь даақәҵәиаауа). Изла?
Едгьац. Хратәыла иаԥоу ахра дацәшәаӡом, макьана сгәашьамх ҵаруп, сылақәа реиԥшҵәҟьа. Сылбаауеит схаҭа, сымацара!
Кравченко. Маап, изыҟалом усеиԥш, аҭаҳмада, уи еиԥш адҵа удаҳҵарцу, маап!..
Едгьац. Абнаҟа иаҿажьу анемец иаҵкыс еиҳау абӷаџьма абри аиԥш иҟоу аҿҟьарра ахы хыхәхәа акырынтә иаҿызгахьеит, дад!
Кра вченко.Ахаарииԥсышҭоу...
Едгьац. Хорош, хорош! Сара ишысҳәо уныҟәа уажәы, ҳфицар! (Едгьац ашаха шәпа иӡара инакәыршаны, ахы аруаа инадыркны дынҭалоит. Анемец иҟны днеиуеит. Ибжьы ҭымгацәакәаны.) Суқәиҭындаз, анемец фицар, аҭаҳмада дзакәу усырбарын. Сыҷкәын уара ухымҭа дагазаргьы сыздырӡом. Умбои, улакьысра азин сиҭом ҳфицар, Иажәа сзаԥыҩлом!...
Кравченко (ибжьы аардуны анемец иахь).Умаҟа ашаха иадҳәал! (Анемец иаҳаз неигӡоит. Аҭаҳмада ишьапԥынҵа дықәгыла-ықәгыло, анемец диманы
ахалара дналагоит. Ашаха ахы асолдаҭцәа икны еиҩырҿо, урҭ харгалоит. Ианхала, Едгьац иҽааԥиртлоит. Алемса днеиҳәҭҟәыҟәланы иԥсы еивигоит, илақәа рыҳәоит иԥсы еиқәдырхарацы. Нас, иеихада дахҟьашо дҩагылоит. Алеитенант еиҳабы Кравченко уи днаидгылоит. Анемец фицар ихы дааҩаханы днаиҿаԥшуеит. Асцена аалашьцоит. Алеитенант еиҳаби анемец фицари еиҿаԥшуа иахьгылоу алашара гьежь рықәԥхоит).
Автор (даацәырҵуеит). Абар, иеиҿаԥшуа игылоуп ашьа акаҭәара иазыхьуа афашист фицари аҭынчразы иқәԥо Асовет фицари. Урҭ, дунеихәаԥшышьала ишеиԥшым еиԥш, разҟылагьы иеиԥшымхароуп. Анемец фицар дгарыгаҽоит, ишьапқәа дырзынкылом. Асовет фицар деихаӷәӷәа-еиҵаӷәӷәа дгылоуп. Рҩыџьагьы рыгәқәа ирҭахәыцуеит уажәы: анемец фицар иԥсы ахьеиқәирхаша дазхәыцуеит, Асовет фицар дазхәыцуеит афашизм аҵкыс аиааира!
(Автор дцоит, асцена аалашоит).
Кравченко (аҭаҳмада иахь дынхьаԥшуеит). Афырхаҵа, аҭаҳмада, Кавказ ахьчара аҭоурых адаҟьақәа урнылоит! Иҟоуҵаз цхыраара дуӡӡоуп ҳаԥыхьатәи ҳжәылараҟны!
(Анемец фицар Шьасиа даныналҿаԥшлак, дшидырыз мҩашьо, ихы наикәаҽуеит, ишьапқәа наиҵаҟәаланы, ахыгәҳәа днатәоит.)
Аԥарда леиуеит, ианаатлакь:
Ишылашьцара илашьцахьеит. Аҟәа ақалақь аҟны алашарқәа маҷуп. Шьасиеи егьырҭ афронт ацхырааҩцәақәаки цәыҵара шьҭаҵарҭак аҟынтәи иццакуа аџьаԥҳаны ыҵыргоит.
Шьасиа (лҩызцәа рахь дынхьаԥшуеит). Алемса ҳаирпланқәа ирыцәшәаны аҩнқәа рҟны алашарақәа адыркӡом ақалақьуаа. Шьыри, знызаҵәык иадамхаргьы сналс-ҩалсны избандаз исызгәакьоу Аҟәа, ҳқыҭа Аӡҩыбжьа ақалақь иацәыхараӡам, лассы-лассы Алиаси сареи абрахь ҳаалон... (Аулицахь даахьаԥ-шуеит, лбжьы ааламхаҭгоит Какашьа! (Нас, лҩызцәа даарыдҟьаны, иааигәаӡаны инарывсыз, зжакьа кәамжьацәӡа иҟоу аҭаҳмада еилаҩеи аԥҳәызбеи днарыхьӡоит.) Какашьа, Шьасиа соуп, бара!
Гыд (дааҭгылоит). Бышԥаҟоу, дад, Шьасиа, Едгьац дышԥаҟаӡоу, иҷкәын изы амбатә иибаз дацәынхагәышьама?
Шьасиа. (Какашьа даалахәыҭхәыҭны.) Сара сицәыԥхашьоит. Сабхәа хар имам ҳәа сызиаҳәа. Шәылахь еиқәшьшьы шәыҟоуп, цәгьара ҟалама, Какашьа?
Какашьа (даақәыԥсычҳауеит). Бган Чагә иԥа Кыбҷа иԥсӡы ааҩгәышьеит... Ирҭахқәаз ҟалақәан раахәаразы Аҟәаҟа ҳааит. Уаха шьапыла Аӡҩыбжьаҟа ҳцоит...
Шьасиа (Какашьа лахь, лбжьы ныҵакшәа). Какашьа, изакәытә аамҭа бзиааз, бара ҭацаҩызара ансзыбуаз?!
Какашьа. Унасыԥ Анцәа иуанеишьозароуп-тәа!
Шьасиа (Какашьа дналахәыҭхәыҭуеит). Какашьа, уаҳа исабҳәои? Шәышԥагәхьаазго ҳцеижьҭеи!
Какашьа (Лылахь ааиқәылҵоит). Абзиара маҷуп, Шьасиа, шәара шәцеижьҭеи ҳҳаблаҟны хәҩык арԥар-цәа рыԥсӡы ааҩхьеит афронт аҟынтәи.
Шьасиа (уигьы лылахь ааиқәылҵоит). Алиасгьы даргьы агәаҟцәгьақәа... (Нас деиҭаалызхьаԥшуеит). Уаҳа исабҳәои?
Какашьа (лхы-лҿы аақәлашоит). Ибасымҳәаргьы сгәы иауам, Шьасиа, ибгәалашәауоу ибасҳәахьан Алҵыкә Ақацәба сизҳәаны сышизтәоу...
Шьасиа (днацԥыҳәаны). Ааи, ааи! Нас?! Какашьа.Уи ишәҟәыбзиаҳауит!
Шьасиа (дшыццакуа мҩашьо лҩызцәа рахьгьы дынхьаԥшуеит). Уи ишԥа? Бааццакны исаҳәишь, Какашьа!
Какашьа. Ахьӡ ду змоу аорден ианаршьазаап, бара, афронт аҟны ифырхаҵаразы!
Шьасиа. Ибыдысныҳәалоит, Какашьа, даара сеигәырӷьеит!.. (Ааҭгылара. Досу рҭыԥқәа рҟны игылоуп. Асцена маҷк иаалашьцоит).
Автор (алашара гьежь иара иқәыԥхоит). Аԥсҭазаара иара атәы ҟанаҵоит. Аибашьра хлымӡаах аангьы агәалаҟазаара ҟалозаап. Абар (Какашьа инапы налықәкны лынасыԥ лаша дазыԥшуп Какашьа. Бзиа илбо Алҵыкә Ақацәба дизҳәаны дтәоуп, уи ифырхаҵара аӡбахә иааҩыз насыԥла дырҭәны дамоуп. Шәлыхәаԥши, лыблақәа анасыԥ рхыҳәҳәыла ишыҟоу жәбап. (Алашара гьежь уи иналықәԥхоит.) Абас насыԥла данҭәыз аамҭакы ыҟамзи уажәы хәыцра шәкы назхаԥаны игылоу Шьасиа. (Алашара гьежь Шьасиа иналықәԥхоит. Автор дцоит. Асцена аалашоит).
Шьасиа (лҩызцәа рахь лҿыналхоит). Иҵегьгьы сбацәажәаларц сҭахуп, Какашьа, аха, бымбои, исыԥхьоит, даара ҳаццакуеит... Абзиаразы!..
Какашьа (Шьасиа дналышьҭалашәа). Абзиаӡа!.. Унан, сшыбмазҵааз аашьас иҟабҵазеи арахь?
Шьасиа. Аџьаԥҳаны агаразы ҳааит, ҵыхла аҿаҩа ҳаҿалоит!..
Гыд (иналышьҭеиҳәоит). Ҳшьамхы ҳнанагонаҵы Едгьац иҩны-игәара хылаԥшрада ишынаҳмыжьуа сызиаҳәа. Насгьы, амаҭәаԥхақәа рԥара иаҿуп ҳҳабла аҳәсақәа. Урҭ шаахиахалак, гәыԥҩык афронт ацхырааразы инеирц аҽырхиара иаҿуп, урҭ рнапала ар ишырзынаҳҭиуа сызиаҳәа! (Иааҭгыланы Шьасиа дызцу рахь дахьнеиуа илзыԥшуеит).
Аԥарда
АХԤАТӘИ АҚӘГЫЛАРА
Алемс еибашьцәа наҟтәи ахәаҿы рцәаарақәа убоит залпла иахьхысуа. Ашәаԥыџьаԥ цәыжәжәа, еилахаа иубоит. Ахызаҵәқәа ҵәааҵәаауеит. Абомбақәа рытҟәацбжьқәа гоит. «ууу» рымшха аҳауа иалоуп абомбақәа лазышьҭуа аҳаирпланқәа.
Аполк акомандир аполковник Горбунов икомандаҟаҵабжьы ааҩлоит.
Горубнов (аҭабиа ихы ааҭырҳәҳәаны). Алеитенант еиҳабы Кравченко, сара сахь!
Кравченко (ԥшьынаԥха дааины). Аҩыза аполковник!..
Горбунов. Арота акомандаҟаҵара удкыл, арота акомандир дҭахеит! Авзвод, алеитенант Ахиба инапы ианысҵоит! Урота амрагыларахьтәи ахырӷәӷәарҭахь идәықәгал!..
Кравченко (ԥшьынаԥха даахынҳәуа). Еилкаауп, аҩыза аполковник!
Горбунов. Артиллериа акомандир алеитенант Шаниӡе, сара сахь!
Шаниӡе (ԥшьынаԥха дааиуа). Сӡырҩуеит, аҩыза аполковник!
Горбунов. Абзарбзанқәа ахьгылоу шәарҭоуп, амраҭашәара аганахь инаскьажәга!
Шаниӡе. Инагӡахоит, аҩыза аполковник!
Едгьац (ахаҳә ҟәаз ду дахьадтәалоунтәи, иаԥсуа шәақь ала дхысуа). Сылақәа агәыр аҵа арахәыц кылдыршәоит макьана, нас схымҭа аӡәызаҵәыкгьы даго збомеи!.. (Егьи ахәы аҟны немецк ицәаара днахьыԥшуеит. Уи аҵлақәа иҽынарываҵәах-аарываҵәахуа ауп дшибо. Дшыхароугьы шәпа-жәпак шиакәу ибарҭоуп. Аҽа ԥыҭҩыкгьы ицуп. Нас, ишәақь еиҵаҵо
Абри иакәхап урҭ ркомандир! Иҟалап инапқәа ашьа ргәыҵкьасозаргьы, шаҟаҩы ҳар ахы цаҳәцаҳә рзикхьоу здырхуада. Ҟәазк иоуп иаргьы. Сыҷкәын Алиас зхымҭа дагаз дыздыруандаз, ицәаара џьара избар, игәҵасыршәарын...
(Абомбақәа тҟәацуеит, автоматқәа азалп ҟарҵоит. Абзарбазн-хқәа ҵәҩанҵәыҟа иууа аҳаирпланқәа ирызцоит. Едгьац дааҭгылашәа урҭ дырзыӡырҩуеит. Нас, деиҭанаԥшуеит егьи ахәахьы. Анемец ҟәаз ицәаара еиҭеибоит. Цәалашәарак иоузшәа дааҭрысуеит Издыруада абри иакәзар зхымҭа сыҷкәын изы иҭҟьаз!..
(Икылкааны ишәақь ақәԥшыга дынкылԥшуеит. Анеиец ҟәаз ҵла шьапык ихы шавыҳәҳәо ибоит, дагьхысуеит. Анемец ҟәаз ҿыцха дынцәыҵаҳауеит. Иааиқәтәашәа иҟаз ахысбыжьқәа аҭаҳмада иаалырҟьаны ихысра инақәырццакны ҳар азалп аурышьҭуеит. Аҟәаз ихьԥшыз шәаҟьаны, еимбӷьыжәаа иахьцо убарҭоуп. Едгьац иҽааиҵыхны дҩагылоит).
Едгьац. Алиас! Сажәымҭыҽха ауаҩытәыҩса снапала дысшьит. Мап, мап дысшьызааит! Уи уара уԥсҭазаара уалзхыз руаӡәк иоуп, дышьтәын. Уԥсцәаҳа дузырхуазар, дырхы!.. (Нас, алемсаа зқәу ахәы даҿаԥшуа даамақаруеит). Ахәымгақәа рахьтә иаарылҟьо даҽаӡәгьы схымҭа дысзаҿыҵаршәар!.. (Уи аамҭазы дзыдтәалоу ахаҳә ду азааигәа иааиуеит аполк аԥшыхәҩцәа ццакы-ццакуа. Урҭ дрылоуп Шьасиа).
Шьасиа. (аҭаҳмада лнапқәа икәыршаны даанкыло). Саб!..
Едгьац. (лхагәҭа днагәӡуа). Сбаба, быԥсы рцәыбгагәышьама еиҭах?! (Алемсаа хьаҵны рҭыҩрақәа рахь рыҽхьаркхьан. Џьарак-ҩыџьарак рыда ахысбыжьқәа еиқәтәон.)
Горбунов (иҽҩеиҵыхны дҩагыло). Афицарцәа зегьы сара сахь! (Афицарцәа зегьы уи иахь рҿынархоит.
Горбунов дангыла ашьҭахь, аарла дҩаҵыгәгәоит алеитенант еиҳабы Кравченко. Уи даагарыгаҽаны, деиҭанеиҳәҭҟәыҟәлоит. Едгьаци Шьасиеи уи инеизааигәахоит).
Горбунов (Едгьаци Шьасиеи рахь). Ихәу алеитенант еиҳабы Кравченко шәара шәнапы данысҵоит, уи ихылаԥшразы аамҭа шәысҭоит. Шәпалатка ашҟа дыжәга шәымԥшыкәаны! (Уи аамҭазы апҟарапҟара, апҟара-пҟара» ҳәа аҽышьҭыбжь гоит. Аҟамчы кны иҿааихоит леитенант арԥыс ҳаракык, дыҵәрышкәаӡа).
Горбунов. (Кравченко дахьтәоу днеизыԥшны). Уара узыԥсахуа алеитенант аштаб ахьынтә дхынҳәит! Алеитенант (Горбунов иҿаԥхьа даагыло). Аҩыза
аполковник шәыдҵа неигӡеит алеитенант Ахиба!
Едгьац (Шьасиа лахь дынхьаҳәны). Ахиба?! Уашьҭан зны исгәаларшәа, сбаба, уии ҳареи ҳаибадырырц сҭахуп, арԥыс бзиак иоуп, убама! (Алеитенант Ахиба иԥси-иԥси еихьымӡо акәын аполковник дышиацәажәоз, нас иикыз апакетгьы наииркуеит. Афицарцәа рымала иааидкыланы апакет аахыртланы лаԥшыла
днаԥхьоит аполковник).
Горбунов (афицарцәа даарылаԥшны).Аштаб
иҟанаҵаз адҵала, ҳар иааилахәлаанӡа анемеццәа инрыжьыз ахәахьы ихалароуп!.. (Нас Кравченко ишҟа даахьаҳәын Алеитенант еиҳабы, ахьаа мчыла ачҳара аҭахым. Аҭаҳмадеи аԥҳәызбеи узыԥшуп. (Ахиба ишҟа даахьаҳәны). Алеитенант Ахиба, Кравченко иҽихәышәтәаанӡа, арота акомандаҟаҵара унапы ианҵоуп! (Едгьаци Шьасиеи Кравченко инаиҵагыланы рҿынархоит. Дрыманы иааиуеит Едгьацраа рпалатка хәыҷы аҟны. Уи аԥхьашәа инатәоит, иҿыхьҭоуп азы абымба кьаҿқәа нарышәхадырԥоит. Шьасиа афатәқәа аалгоит. Рыхҩыкгьы какал ркуеит. Кравченкои аҭаҳмадеи рнапқәа рыла иубоит ишеицәажәо. Нас аҭаҳмада
акәадыр наихчынҵаны дынкыдиаалоит, Кравченко ус днатәоит амырхәагаҟны).
Едгьац. Иахьак ҭынчроуп, хысбыжьгьы ааҩуам!
Кравченко.Ҳарахьхалазахәаҿыаидыслара ҟамлаӡеит, алемсаа шәаҟьаны изцәырымҵит...
Едгьац. Уаҳа имжәыларц ргәы иҭоума урҭ арҳәцәа, дад ҳфицар?
Кравченко (мчылашәа дааԥышәарччаны). Маӡа ицҳауа ала узаҟәыхуаҳа урҭ ажәылара макьана иузаҟәыхӡом, аҭаҳмада. Аха рҟар хҽны иҟоуп. Урыстәыла алемсаа шхьаҵыз раҳазҭгьы, афронтқәа зегьы рҟны ҳар ԥхьаҟа ишдәықәлаз еилыркаазҭгьы, ргәалаҟазаара каҳауан.
Едгьац. Уажәшьҭа, рацәак рҽырзымҟьари, ҳфицар, угәы ишԥаанагои?
Кравченко. Макьана агәырҭынчра аҭахым, аҭаҳмада, макьана ашәарҭа дуқәа ыҟоуп, рымчқәа ӷәӷәоуп...
Едгьац. Ее, ҳар урҭ шаҟа еилдырхаауагьы рбомеи.
Кравченко. Убриаҟара ҳаргьы хыршьаахьеит, аҭаҳмада!
Едгьац (аҵанӡа даақәыԥсычҳаны). Алиас иҩызцәа ҳаҷкәынцәа заҟаҩы рыбаҩқәа рҿаԥсоузеи ҳашьхақәа!.. (Кравченко ҿиҭуам. Едгьацгьы ацәажәара дааҟәыҵны, ԥыҭрак ашьҭахь илацәақәа нҭаауеит. Шьасиа қыдуахәак дахьықәтәоунтәи ашшы зыхга аӡиас зҭысуа аҩхаа дҭаԥшуеит. Афицаргьы дҩагыланы абымбакьаҿ нышьҭаҵаны, амырхәага дынцәиаалоит. Такәы ааҵхьан еиԥш, аҵанӡа даақәыԥсычҳауеит, нас, дынхықәтәаланы, ихы инапы аҵыргәа, зымҩа дыԥшуа
даатәоит).
Шьасиа (гәырҩак шимоу гәаҭаны, иара иахь
даахьаԥшуеит). Аҩыза алеитенант еиҳабы, уажәшьҭа угәабзиара еиҳа еиӷьхап... Изларҳәо ала, уԥсадгьыл Украинагьы ахақәиҭтәра иалагахьеит ҳар!..
Кравченко (деиҭаақәԥсычҳаны). Ааи, сахьиз, сахьааӡаз, аҵара ахьысҵоз сқыҭа ахы иақәиҭыртәхьеит. Уи саҳахьеит. Аха сзеигәырӷьаша акгьы сызнымхеит уи сқыҭаҿы. Сани саби ҳаӷацәа рмагәшьхәа иадыргеит, сашьеиҳаб афронт аҿы дҭахеит, саҳәшьеиҳаб заҵәык дынхеит лԥсы ҭаны. Уи дҭаацәароуп, лыԥшәма афронт ахь дыҟоуп!
Шьасиа. Лышәҟәы уоума уи?
Кравченко. Ааи, лара лами абарҭқәа зегьы шәҟәыла исзызҩыз... Аҵыхәтәантәи сгәыӷрақәа рҵыхәа зынӡак иааԥнаҵәеит уи илҩыз хҭыск алемсаа рцәымӷра еиҳагьы исзыркыз.
Шьасиа. Иаҳәоз уи ашәҟәы улахь еиқәнаҵартә аиԥш?
Кравченко.Бзиаизбозаԥҳәызба ҳқыҭааӷацәа ианрымпыҵархалоз алемсаа дрымпыҵаԥсызаап... Жәаҩык алемс еибашьцәа ахьымӡӷ лырганы, дагьрымпыҵаԥсызаап саҳәшьеиҳаб ишылбоз... Избарымашь ҳәа схәыцуан сани саби, дызбарыма ҳәа сгәыӷуан уи аԥҳәызба... Марусиа!.. (Алеитенант еиҳабы ихы инапы наҵиргәан, еиҭах зымҩа дыԥшуа даатәоит. Такәаамҭа дхьаԥшуам. Шьасиа уи ирыцҳашьара лгәы иҵаланы дааҳәыҵәыҳәыҵәуеит. Иара, такә анҵы иаалырҟьаны даахьаҳәуеит).
Кравченко (Шьасиа лыблақәа дырхымԥшылаӡакәаны). Шьасиа! Сгәы амца иацраз сырҭынчхьан Марусиа хлаҳәада лҵыхәала. Ари аибашьра хлымӡаах сара сеиԥш ус иақәнаршәахьоу шырацәоу ахьыздыруа сеиқәгәаны саҟажон, дысхасыршҭырц саҿын... (Абри ашьҭахь такәаамҭа асаара дышьҭаԥшуа дхәыцуан, нас ихы дааҩаханы.) Аха... Аха уажәы, исызцәырҵыз амца сыҩнуҵҟа зегьы ҭнаблаауеит... Ҭынч сызтәом. Адунеи зынӡа аҽакалашәа избо салагеит. Шәышьхақәа ԥшӡоуп, шәымра мракы иалаҩашьом, Шьасиа! Убарҭ зегьы бара быкәша-мыкәша иахьыҟоу азы акәхап абас изыссиру,
изыблахкыгоу... Анемец дхьаҵит. Аҩсҭаа дсыхоит шәышьхақәа рыԥсҭақәа сзырҭымҵырц... Алаҳәақәа рымцхәрас ахьшьыцбақәа ҳхаԥрит, абынҳәа аҭыԥан, ашьабысҭа цәырҵит... Иацы сыхәны ацаҟьа сахьаҿажьыз сылацәақәа нхызҩацыԥхәьаӡа абарҭқәа зегьы сыбла иаахгылон, урҭ зегьы хазынак акәша-мыкәша ихәмаруан, урҭ зегьы ахазына алашара рнаҭон... Сшьапы хәны санхаргала, раԥхьаӡа сызхыԥшылаз аԥҳәыс бла гәыразқәа ракәын... Уи аԥҳәыс, бара... (Убри аамҭазы, рааигәа-сигәа абомбақәа тҟәацуеит адгьыл аарҳәуа. Ажәҩан ахьынтәи аууы ҳәа ҳаирплан бжьык ааҩуан).
Кравченко (ҿыцха адгьыл ҳәыгәра иҽнаважьуа, ар акоманда риҭозшәа ибжьы акыуҳәа инҭицоит). Агәҽанызаара!..
Едгьац (ацәа даалҟьаны дҩаҵҟьо). Ҳаи, дад!.. Шьасиа!.. Сыӡӷаб Шьасиа!.. (Шьасиа лабхәа ишьапқәа лыҽрыларԥс иаанылкылоит. Аԥсабара амымеиқәара ахатәоит, алҩа ықәчуеит, абомбатҟәацрақәа ирхылҵуа. Аарла иалубаауеит рыхҩык. Аҳаирплан анхыҵ, иқәчыз алҩагьы нхыҵ-аахыҵқәоит. Ар рымаҭәа зшәымыз, агантәи инеиз ацхырааҩцәақәа ааиуеит. Урҭ рахьтә Гыд ибжьы аагоит.
Гыд (еилаҳәарак кны). Аӡҩыбжьа ақыҭантәиқәа аӡәыр шәыҟоума?
Шьасиа (днеиԥыххыланы). Ҳара ҳ-Аӡҩыбжьатәқәоуп! Шәара шәыздырит.
Едгьац (уахь иҿынахо). Ҳаи, дад, Гыд Ашәанба уоума? Уаҳзаазгазеи, дад!
Гыд (Едгьац дааигәыдыҳәҳәаланы дааушьҭуа). Аибашьцәа рыцхырааразы аҽа гәыԥҩыкгьы Аӡҩыбжьантәи ҳшаауаз Лхааи ҳареи Доу ахыҵырҭа азиаша ҳаиқәшәан, ҳаицхалеит. Урҭи ҳареи ҳанааиҩызцәаха аӡәырҩгьы ҳҟалеит, Едгьац. (Ааҭгылара ашьҭахь Алиас
хәаша изамугәышьеит усгьы, Едгьац, узыниаз умала уакәу џьумшьан згәы иалоу, зегьы ихьаагоит, иҳалуршозеи акәымзар... (Такәаамҭа рҩыџьагьы рылабжышқәа рчабрақәа рыла ирыцқьо иаагылоит).
Гыд (ихы дааҩаханы). Едгьац, иҟагәышьоузеи арахь? Алемсаа зехьынџьара ихьаҵуа иалагеит ҳәа ҳаҳауеит агаҟа!..
Едгьац. Иаҳгәыҵататоу умбои, дад, Гыд, абомбақәа карыжьит урҭ «иууа» алемс ҳаипрланқәа, уара уааира такә шагыз. Ҳаԥсы шҭоу урҭ ҳаржырц егьааҳагымхеит сҭаца хәыҷгьы саргьы. (Инацәа Кравченко дахьтәаз ашҟа инархханы.) Амна итәоу афицаргьы ҳаргьы ҳаанхеит азы ҳаубоит. Гыд дад, арҭ алемсаа ианхьаҵуагьы, цәгьамзар бзиарыӡыбуам.Ԥсҳәы анынрыжьуазарҩашссақәаирхыз ацҳақәа еилаҟәыбаса иргон, уажәраанӡа ирцәынханы иҟаз ԥсҳәаа ршьамаҟа ахьырԥыхьашәоз, инаргәыдҵаны иршьуан, ажәхьақәа рыгәқәа ҵыблааны ишкажьыз ҳнархагылон, рычыргәқәа ахш рҭашы...
Гыд. Ҳашьхақәа ахлымӡаах рхаԥаны ишыҟоу ҳаҳагәышьоит,Едгьац.Акыр ҳхәарҭахозарҳәаҳхалеит зшьапы инанагоны инхаз абыргцәагьы. Аӡҩыбжьааи Лхааи ҳадагьы иаци жәаци егьырҭ аполкқәа рахь ихалазаап ҳаԥсуа қыҭақәа зегьы рҟынтәигьы.
Едгьац. Ҳашьхақәа алемсаа рықәлеижьҭеи ҵҩа змам ацхырааҩцәа ахалара ишаҿыц иаҿгәышьами, акыргьы ихәарҭоуп...
Гыд. Едгьац, ҳҳабла аҳәсақәа, ҳқыҭақәа зегь рҟны еиԥш, ар рзын амаҭәа ԥхақәа дырхиан, Едгьаци иҭацеи ԥшаа, рҳәеит, урҭ еиҳа ирдырп изҭахқәоу, ирзыршап, рҳәеит, абра саҵоуп. Шәсымбаргьы, фицарцәақәак збар ирысҭозар акәхарын, ирзыршарц!
Едгьац (игәы иаахәаны).Иҭабуп, дад Гыд, иахьырзааугаз азын, ара уажәшьҭа ахьҭагьы ҵысхьеит, умбои! Идуӡӡаны иҭабуп ҳәа раҳҳәоит иаазҭиз аҳәсақәагьы. Рыҷкәынцәа аибашьра иҟоу рзын идырхиозшәа ргәы иабозар акәхарын, дад, урҭгьы
агәырҩа рымами. (Амаҭәақәа ааимхны Шьасиа иналыркуа). Бара еиҳа ибдырып, дад, изықәнагоу!
Гыд. (Едгьац ихы наиқәкуа). Шәаԥш ҭаагалт, Едгьац, такәгьы ҟалеит, шәыжьгьы ԥхасҭаҳамтәит, аҩы шәызҭаҳҭәеит!
Едгьац. Иҭабуп. (Иҭаца лахь даахьаԥшны.) Сара издыруан, баба, ҳара ҳаҟамзаара ҳаҩны ишандмырԥшуаз ҳгәылацәа.
Гыд. Сара сызлоу агәыԥ рахь сцап. Абзиаразы.
Едгьац (дишьҭаԥшуа). Ашьха лыԥхала иузыҟалааит, дад.
Гыд (даахынҳәшәа). Лассы-лассы амшқәа цәгьахо иалагахьазар акәхап, Едгьац, араҟа?
Едгьац. Ҭагаланнаскьаан ашьха ишубац, дад, аҷыхь маҷхом уажәшьҭа.
Аԥарда леиуеит, ианаатлак:
Алеитеанант еиҳабы Кравченко апалатка ду даа-дәылҵуеит, деиқәҟаца иҽеилаҳәаны.
Кравченко (ажәҩандаҵаԥшуа).Даара иҿыхьҭахеит, аԥсҭҳәақәа рҽыԥхьаркырц рҭахӡам. Уеизгьы, амра ахаара ацәмыӡӡацт. Ианаакылԥхо, ауаҩы игәы ҟанаҵоит. Бзыԥ аӡиас аҿықә ссируп есқьынгьы. Ҳар ракәзар, ахырӷәӷәарҭаҿы иахьыҟоу иҭынчроуп. Аԥшыхәҩцәа изларҳәо ала, анемеццәа рыҽдырҵысуам. Ԥсҳәы анынрыжьуаз ацәгьоурақәа иҟарҵаз ранахо џьыршьоит. Ҳполкқәа хаҭәаауеит уаха ихалараны иҟоу ар ҿыц рыла. Нас ҳаиқәшәахра ҳаҟоуп дареи ҳареи!.. (Апалатка хәыҷы ашҟа днаԥшны.) Аҭаҳмадагьы ихабарк ҟамлеит, иацтәи аидыслара еибгала иалҵит Шьасиагьы иаргьы, арахь, рхабар ыҟам!.. (Даақәҵәиааны, аӡиас аԥшаҳәа иаваршәны агаҟа ихы рханы иҿынеихоит. Аҵар иааигәа-сигәа иҷырҷыруеит. Дааҭгыланы ҩадаҟа дыԥшуеит. Аҽышьҭыбжь гоит: «апҟара-пҟара, апҟара-пҟара»).
Шьасиа (дшааҽыжәԥаз мҩашьо лҟамчы кны дааиԥылоит).Хәылбзиақәа, алеитенант еиҳабы!
Кравченко. Шьасиа, сара издыруан баарц бгәы иҭабкзар, арстәи бшаауаз, избанзар, аҽыуаҩ изын арстәи еиҳа имҩа маншәалоуп, аӡиас ахықә еиҳа акаршәрақәа амоуп, аҟәаԥа-ҿаԥарақәа раасҭа... Аха сара бсымбацызт абасҵәҟьа бҽыуаҩны!
Шьасиа. Ахәцәа аӡиас ахықәахь илбаагеит, амедицинатә пункт аҭыԥ ҿыц уаҟа иазалырххьан, ҳар ԥхьаҟа ианца. Зыхәрақәа ӷәӷәаз ахәцәа аверталиот иаҭаны Аҟәаҟа идәықәаҳҵеит, егьырҭ ахәцәа апункт аҟны ацхыраара рырҭоит.
Кравченко. Уажәы амедикцәа рыцхырара аума бзызку?
Шьасиа.Сабхәа данырхә амедицина амаиор адҵа ҟаиҵеит сихылаԥшларц, иацтәи аидыслараҟынгьы амедеиҳәшьцәа срыцхраауан!
Кравченко. Аҭаҳмада дыхәну?! Иабашәа?
Шьасиа. Иуаҭәа ахы аӡывасит, даргәамҵцәом, аха ахәлара сыхьӡаанӡа сабхәеи сареи ҳамаҭәақәа амедпункт ашҟа иаазгарц сыӡбеит. Абзиала, аҩыза алеитенант еиҳабы, сара сааццакыроуп, сабхәа имаҷны ихәу дшырхыԥхьаӡалоугьы, ацхыраара иҭахуп! (Дцоит
(Алеитенант еиҳабы афицарцәа ахьеилатәоу ахь днеиуеит).
Горбунов (даалеи-ҩеиуа, нас, икарандашь аанкыланы аҵла икыду напылаҩыратәи акартаҿы цәаҳәак ԥшаауа). Ааи, Санчаратәи ахыҵырҭа ҳаҿаԥшуеит, уи ахыҵырҭа ҳәынҷатәуп... Нас еиҳа иԥсгарахоит ашьхатәи аибашьцәа ҳзын. Нхыҵ-Кавказ, Ҟәбина аԥшаҳәаҿы аӷа имчрақәа аанкылоуп ҳәа адырра ҳауит. Араҟа акәзар, аӡынра иаакылсызгьы, анемеццәа ықәнаргылом. Урҭ рырхәҭақәа, арахь ҳаибашьцәа ирзымиааиуа, наҟгьы изхымҵуа ҳашьхақәа ирҿаханы иҟоуп, рыԥсыбаҩқәа есааира ирацәахоит. Ҳполк
ахьгылоу аҟынтәи амрагылареи амраҭашәареи рахь игылоу аполкқәа, Санчара ахыҵырҭа ахи аҵыхәеи рҳәынҷаразы ажәылара иазыхиоуп. Агәҭа – ҳполк анапы ианҵоуп. Аполкқәа зегьы ҿыц арахь ихалаз ар рыла ихаҭәааит арҭ аҩымыш рыла. Уажәшьҭа аус злоу алемсаа рныкшара ауп. Асы акәзар ахыҵырҭа иқәҳахьеит. (Нас даарылаԥшны)... Азҵаарақәа змада?
Абжь 6 ә а. Еилкаауп, аҩыза аполковник! Ҳахиоуп, аҩыза аполковник!
Ажәыларазы акоманда ҳазыԥшуп, аҩыза аполковник!
Горбунов. Аротақәа ркомандирцәа шәаанхоит,
егьырҭ шәхы шәақәиҭуп уажәазы. (Афицарцәа еибаргылоит).
Аԥарда леиуеит, ианаатлак:
Аҵла хыжәжәа-цәыжәжәақәа, ахҭыԥқәа зну аҵла гәыцәқәа. Аибашьыга бџьарқәа зегьы ҭыҟьҟьоит. Ар жәылоит. Ацхырааҩцәа-аџьаԥҳаны рызназго, ахәцәа шьҭызхуа урҭ ирышьҭагылоуп. Санчаратәи ахыҵырҭа аҿҟьарақәа рҟынтәи анемец еибашьцәа еилаҩеиласуа рцәаарақәа убоит, рԥсы ахьыргаша иашьҭоуп, аха еиҳа-еиҳа иаӷахоит. Шьасиеи амедицинатә еиҳьшьәа Шьазинеи ахәцәа ацхыраара ахьрырҭо, еицәажәартә иааизааигәахоит.
Шьасиа. Ҳрота акомандир Кравченко акомандаҟаҵараҿы дызбаӡом, актәи авзвод акомандир алеитенант Ахиба иоуп арота акоманда азҭо.
Шьазина (дааскьаны Шьасиа дналыдгыло). Шьасиа, арота акомандир ӷәӷәала дхәуп!
Шьасиа. Кравченко? (Дааӷьаҵәы-ӷьаҵәны). Уаҩ диқәгәыӷыртә дыҟаӡами?!
Шьазина. Даара дшәарҭоуп! (Ажәылара ашьҭахь уарла-шәарла игоз ахысбыжьқәагьы еиқәтәоит. Амедеиҳәшьцьәа Шьасиагьы днарылаҵаны ахәцәа рышьҭыхра иаҿуп. Уи ишалгазҵәҟьа, алеитенант еиҳабы Кравченко дааганы дахьышьҭаз Шьасиа дааиуеит).
Горбун ов (ила ахьҭоу умбо, аҳәынҵәа иҿхысны, деилажәжәа-еилаԥԥы, Шьасиа дшааиуаз аниба, апалатка дааҵыҵуа).Аԥҳәызба, аҭаҳмада даҳҭахуп, ауаҩы дизаҳашьҭуеит, дабеиԥшаари?!
Шьасиа. Аҽы иманы ладаҟа дылбааит, аҩыза аполковник, ҳамаҭәақәа иманы данхало арстәи дааиуеит, алеитенант еиҳабы Кравченко дышхәу иаҳахьеит!
Горбунов. Алеитенант еиҳабы дыхәӡам уажәы, дыԥсуп!..
Шьасиа (даауалыуашаны). Ишԥа?!
Горбунов. Ааи, дызгашаз ахәра инын... Даҳәеит, арахь данаауаз дызлысыз Гагра ԥшӡаҟны, ҭыԥ ԥхьакырҭак аҿы изқәа-ҭыԥ ҟаларц... Уи зылшо аҭаҳмада заҵәык иоуп. Ҽыла дылбаагатәуп, ацхырааҩцәа ицаҳҵоит. Амҩан анемеццәа шәарҭам, дацәымшәааит... (Нас даақәҵәиааны, ибжьы неиҵыхуа.) Афицарцәа, сара сахь! (Анахь-арахь зыԥсы еиҭазкуа афицарцәа ааизыҩҩуеит. Иара даарылаԥшны.) Санчаратәи ахыҵырҭаҿы ахырӷәӷәарҭа кны атәаразы шәҽазыҟашәҵа. Алемсаа уажәшьҭа ишшәарҭамгьы, агәҽанызара аҭахуп. Ар рӷьырак агаҟа албаара иазҳархиоит, устәи иакәыршаны Нхыҵ-Кавказ Ҟәбина аԥшаҳәахьы идәықәаҳҵоит, алемсаа уахь еиҳа ишәарҭоуп уажәазы. Агантәи иааны иҟоу афронт ацхырааҩцәа ирылашәҳәа аштаб аҟынтәи адҵа шыҟаҵоу иахьарнахыс рхы рақәиҭтәразы, рҩныҟақәа рахь ацара азин шрымоу!
Аԥарда леиуеит, ианаатлак:
Аплашьпалатка хәыҷы аҿаԥхьа Едгьаци Шьасиеи рымаҭәа-ҩыҭәа ҿарҳәоит. Иаақәацәшәа иашьыкьк чаԥаны ирывагылоуп. Ана-ара асҽыҭқәа шьҭоуп, егьырҭ шьҭыҵхьеит. Аҽы насҭха инҿаҳәаны, дара рахь дааиуеит алеитенант Ахиба.
Ахиба. Шәыхиазар, Араԥ ашҟа ҳнеилап!..
Едгьац (иеилаҳәара ааиларшәны, ихы дааҩахо). Ҳахиоуп, дад! (Аиашьыкь еимакы-еиҿакны Едгьаци Ахибеи ирыма аҽы ахьҿаҳәоу ахь инеиуеит. Шьасиа аилаҳәарақәа аашьҭыхны аҽы ашҟа днеиуеит).
Ахиба (ибжьы ааҩуеит). Араԥ, уҽумырхаган, угәырӷьала, агаҟа улбаауеит, арахь уанаауаз убӷа зызҭынчыз Алиас иԥсыбаҩ уманы!..
Едгьац (аҽы аидара ахьақәиҵонтәи ибжьы ҭааӡа, алахьеиқәҵара аныԥшуа). Араԥ аԥышәа амоуп, дад, афицар Кравченко иԥсыбаҩгьы агаҟа илбаанагахьеит, Гагра анышә дамаздарц ансыдырҵа. (Ладаҟа инҭалоит. Ахиба дрыцнаскьоит).
Едгьац (дааҭгыланы Ахиба иахь). Хьрыԥс, дад, ухынҳәы уажәшьҭа. Ашьхақәа рықәра уқәрахааит. Макьана уқәыԥшуп, аибашьра алԥха умазарц Анцәа сиҳәоит!... Ашьхақәа рҿтәи адыд уажәшьҭа еиқәтәашт. Аӷа дныхӡаны ҳаҷкәынцәа шәаныхынҳәлак, уқалақь гәакьа Аҟәаҟа ухынҳәыр, ҳара ҳанхарҭагьы уи акыр иацәыхарам, ҳаугәаларшәа, унабжьыс Аӡҩыбжьанӡа... Унабжьыс, дад... Аҵлаҳәысҭажә сыԥсы ҭазар, суеигәырӷьап. Сумбаргьы, аҩны аӡәыр дахызар убап. Унабжьыс, дад!..(Абри ашьҭахь Ахиба такәаамҭа Шьасиа длыхәаԥшуа даанхоит. Нас, рҩыџьагьы рлакҭақәа аахаахоит).
Ахиба (аҭаҳмада ицәӡо,ибжьы аармаҷны). Абзиаразы, Шьасиа, схабар ббаанӡа!.. (Шьасиа лхы налықәыжьны, аҭаҳмада днаишьҭагылоит).
Аԥарда леиуеит, ианаатлак:
Асцена аварахьшәа аҟәаԥа-ҿаԥарақәа ааԥшуеит. Бзыԥ аӡиас абжьы ашшыҳәа иааҩуеит. Еиԥхахаа игылоуп хаҵаки, ԥҳәыски, арԥыски. Урҭ дук инарцәыхарамкәаны агәы ҭаҳаны ԥсыжырҭак иааиԥшнушьало дгьыл ҭаҩаҿарак ыҟоуп, еихатәы ҵәык ахарсуп. Ахаҵа даууп, Уахьихәаԥшуа еилаҩак иоуп. Ишлиапа ихыхны икуп. Ихагәҭа цырцыруа хыцәхәыцк ықәршәым, аварақәа рахь инханы иҟоу ихцәы, шышлара ишлахьеит. Ихыиҿы акаҷырақәа анубаалоит. Дахьаалеиҩеиуа изшьапык шиҵишьуа удыруеит.
Аԥҳәыс дагьоуцәам, дагькьаҿцәам. Лыхцәы ашла еиҳауп, аха данҿаз ахцәыжәпа шлымаз мҩашьо, аура шмаҷугьы ибымбылха илықәуп. Лхылҿы ҵаӷа ахәажәцәа аҟәнуп.
Арԥыс ихцәы еиқәара ԥхьаҳәаны, амцабз иҿықәҳәҳәо дубоит, ихы-иҿы ихаччоит.
Хаҵеи-ԥҳәыси рылахь ааиқәҵаны такәаамҭа згәы ҭаҳаны иҟоу аҭыԥ ахь инаԥшуеит, акы ишазхәыцуа ҩашьом.
Аԥҳәыс аҟәаԥа-ҿаԥарақәа рхықә ахь днаскьоит, ҿымҭ-ԥсымшьа хара аҳаҩақәа дырҭаԥшуа, лыблақәа кыдырхало даагылоит.
Автор (асцена даақәланы, аварахьшәа даагыланы). Аибашьра хлымӡаах ауаа рыгәқәа ҭаԥҽны, агәырҩа рызныжьны иниакәкәа ицеижьҭеи иҵӡозеи. Ахап зыгәқәа хәыз, ргәахәрақәа макьана имӷьаӡац. (Инапы аԥҳәыс иналықәкуа.) Аа, абни аԥҳәыс Шьасиа лҿара, уи иацлаз лгәырҩа еилкаауп. Абри ҳазҿаԥшуа аԥсуа шьха ӡышқәа алемсаа анрықәз рхымҭа иагаз, аҭаҳмада Едгьац иҷкәын Алиас Марыхәба иԥҳәыс ҳашьхақәа рҿы ҳаибашьцәа ирыцхраауаз Шьасиа лоуп лара. (Абри аамҭазы Шьасиа ахәаԥшцәа рахь дааҳәны даагылоит.) Ҳашьхақәа реиԥш ларгьы лгәы ахәра ҭыԥ
ануп. (Ахаҵа иахь инапы нарххо.) Усҟан иарԥысыз алеитенант Ахиба изшьапык Берлин анышьҭырхуаз, анемец дгьыл аҟны инижьит, протезла дныҟәоит. (Ахиба даацыркьы-аацыркьны, дааины Шьасиа даалывагылоит.9Уи изшьапык имаӡам, аха игәы хәӡам, Шьасиа иара дианасыԥхеит.
Аибашьра хлымӡаах ашьҭахьгьы, аԥсрақәа, аӡрақәа рышьҭахьгьы аԥсҭазаара ҟамларц залшом, аԥсҭазаара иара атәы ҟанаҵоит. (Инапы арԥыс иахь инарххо.) Аа, абарҭ хаҵеи-ԥҳәыси ирхылҵыз Рашь Ахиба иоуп абри. (Рашь дааины хаҵеи-ԥҳәыси днарыбжьагылоит.) Аибашьра ашьҭахь аҭынчра иалиааз арԥысуп, иԥсҭазаара гәырӷьахәуп студентк иаҳасаб ала. Аҟәа ақалақь аҟны иеиҳау аҵара дҭоуп. Уажәы – аԥхын, иани иаби иԥсы рыцишьоит ашьха.
Ахиба (згәы ҭашәашәаны аихатә ҵәы зхарсу аҭыԥ ашҟа днеины, инаҩсшәа ишьҭихыз ахаҳә ҟәаз ала аихаҵәы днаснасны иҵегьгьы иҵацало). Аҭаҳмада ԥсаҭа шкәакәа иҷкәын иԥсыбаҩ анигоз инапала иҵеиҵаз ауп ари аихаҵәы. Сыԥшәмеи сареи ԥхынла ҳаалоит арахь. Ҳаацыԥхьаӡа, абра ҳааины ҳааҭгылоит, аихатә ҵәы снаснасны иныҵасцалоит, аҭаҳмадеи Алиаси ҳгәалаҳаршәоит... (Нас, иԥҳәыси иҷкәыни рахь иҿынеихоит).
Автор (ажәлар рахь). Агәаларшәарагьы ԥсҭазароуп. Абри рарԥыс Рашьгьы идыруазааит ҳаԥсуа дгьыл иахнагахьоу агәаҟрақәа. Уи азы алкаа иара ихала иҟаиҵап...
Аԥарда
Қәгыларак змуо адрама Иалоу ауаа:
Мшынныҟәа Шьханыҟәа
Аганыҟәа
– зегьыруаҩыбжарақәа рҟны иҟоуп
Цәгьаныҟәаа
Бзаныҟәаа –ҿарибыргиеилаԥсоуп Жә ҩанныҟәа
Ахҭыс мҩаԥысуеит Аҟәа амшын баӷәаза азааигәара амшын ахықәан. Мшынныҟәа амшын дааӡхыҵуеит аӡыԥсы ихьыкәкәа.
Мшынныҟәа (днаԥшы-ааԥшуа илаԥшҳәаа ахьынӡанаӡааӡо ахара амшын дхыԥшылоит). Изакәытә гәысакароузеи иамоу ҳара ҳамшын Еиқәа. Аԥсны аладатәи аҳәаақәа зегьы иара иаԥнуп.
(Абри аамҭазы бжьы ҭаала асцена иаақәыҩуеит Б. Шьынқәба иажәеинраала ацыԥҵәаха:
«Згәы шьҭыҵуа ацәқәырԥақәа
Уа урҵысуа урымами,
Аԥша унырдоит аԥрашлақәа
Аҭырқәа иӷба угарами»
Мшынныҟәа ихы ааларҟәшәа даахәыцуеит. Нас ихы
дааҩахоит амшын деиҭанхыԥшыло).
Уара угәысакарақәа зцәажәом акәымзар, иҳауҳәарын шаҟаҩы асабицәеи абыргцәеи рыԥсыбаҩқәа уҵаҟа иԥхьоукыз аԥсуаа аибашьра ихнарҵәаны Ҭырқәтәылаҟа угәысакара ихыхәхәала ианцоз. Иҟалап аԥсуаа рылаӷырӡ уӡтәара иацнаҵазар, иара убриалагьы уцәқәырԥақәа шьҭыҵны аҟәара рҽанырҟьозҭгьы. Иҟалап иҭацәуаз аԥсуа дгьылқәагьы ишәаҟьаны ҿымҭӡо иӡырҩуазҭгьы, ашьха ҳарак ӡышқәагьы ишьхынԥсыланы инхазҭгьы. Сара Мшынныҟәагьы сахьубо саихьеит, аха иахьа уажәраанӡагьы убызшәа нагӡаны ишысзымҵац еиԥш, умаӡагьы сзымҵацт.
(Ашьха дылбааны даакылҟьоит Шьханыҟәа. Агалифе еиқәа ишьоуп иара иеиуоу аблуз амаҟа ақәҵаны ишәуп, сахҭан еимаақәак ишьоуп, иҵаӷоу, аха ишьахәарқәа ирыдшәаланы иӡаху аимсқәа ахаргыланы. Илақәа аҩбагьы цаха жәпала иҿаҳәоуп).
Шьханыҟәа. Мшыбзиа, Мшынныҟәа! Уцәажәашьҭыбжь исаҳаз ала ауп узлаздырыз, сылақәа усгьы иҿаҳәоуп, акгьы рбаӡом, аха сылақәа злаҿаҳәоу напыла
снаханы сынцәыҵԥшлоит сахьныҟәо џьара сынцәыҵамкьакьарц.(Илақәа ахьҿаҳәоу напыла днаханы дцәыҵԥшуа). Уара уаазгазеи аӡыԥсы ухьыкәкәа адгьыл қәыԥшыларахь? Издыруада шьапыла аныҟәара гәхьааугазар? Иуҳәозгьы саҳаит уааигәа санааи. Ҳара ҳамшын Еиқәа ҭоурыхтәла маӡас иамоу зегьы абоудыруеи, аха уажәтәи амаӡақәа абоуцәцари, ула хтуп иубарҭазар акәхап.
Мшынныҟәа. Улақәа злаҿаҳәоу ааԥыртланы амшын унхылар, уаанашәа-аашәар, уаргьы иубап шаҟа маӡа ҭаҵәахыу, аха иузеилымкаауагьы шаҟа ирацәоу.
Шьханыҟәа. Ҳы, «улақәа злаҿаҳәоу ааԥыртланы...» ҳәа шаҟа ирмарианы иуҳәазеи. Урҭ ҿазҳәаз рымеда сымамкәаны ишсызԥмыртло умбаӡои. Аха уи иазаауазеи ақшара зҭахыу иоуп алаба зымԥыхьашәо. Уара урҭ убарц уахьрышьҭоу азы ублақәа ирымԥыхьашәоит. Сара ега сыла хыстыргьы, сылаԥш иҵамшәар ауеит.
Мшынныҟәа.Ааи,ақыҭаадырразылшорбызшәа здыруа иоуп, Шьханыҟәа. Амшын абызшәа цқьа исҵар, исанаҳәашагьы рацәахашт.
Шьханыҟәа. Иуҵахьоу ала еилукаахьои?
Мшынныҟәа (даақәԥсычҳаны). Ее, Шьханыҟәахеит. Уара уеиԥш сылақәа ҿаҳәазҭгьы исыбаргәыз. Зегьы-зегьы исымбаӡакәаны инасывыҩрны имцаларыз. Уаҩ ихәо ҳәа акы ҭамхеит ҳара ҳтәыла зқәиҭу амшын ахәҭак аҟны. Ауаа рзын ахамсаҵәҟьагьы ҟамлеит.
Шьха ны ҟәа. Уара хаа-бзаак ианиаша, Мшынныҟәа, амшын иҭоу аԥсыӡ дуқәа рыӡбахә мҳәаӡакәаны амни ахамса аума хьаас иукыз? Иахьи, уара, ахамса? Улақәа хтуп ҳәа суҵашьыцуан, арахь зегь реиҳа иссоу ада акагьы рымбаӡозаарын амшынаҟны.
Мшынныҟәа. Зыкәты ыӡыз исыӡбалгьы ашьҭеиҟьеит ҳәа умаҳахьеи? Убас ҟарҵеит аԥсыӡ дуқәа рҟны аус змоу. Аԥсыӡ дуқәа иахьца-иахьаа уаҩы
изымдыруа, рыкапангьы уаҩы изгәамҭо рышьҭа дырӡырц аӡы ҵҩа змам ахамсагьы рыцкны, хаҳарада-џьшьарада амшын иналарыжьуеит, еес, ибӷьаауа аҵахь ицоит. Арахь уԥшыр, аџьармыкь аҟны инанаго ахамса кьыблыџқәа рыхәқәа, амшын ихыланы ӷбала ицо аԥсыӡ дуқәа ирыҭныҵуа амааҭ ҟьаҟьа дуқәа ираҟароуп. Амшын акәзар, аԥсыӡ амҵәара иаҿуп.
Шьханыҟәа. Мшынныҟәа, уара аӷбақәа ирҭәны наҟ иӡхырго аԥсыӡ дуқәа усгьы улақәа шыхтугьы иубом, улаԥшҳәаа убри аҟара иааигәоуп ахамса заҵәык ыҵашәоит. Убри ахамса ауаа рахь иааӡыханы, амааҭ кьаҿқәа рыла иддырхәҳауазҭгьы, рымгәа днархьыр ҳәа ишәома?
Мшынныҟәа. Ауаа уҳәоу, мышрак ианиаша, Шьханыҟәа? Ашышкамс ҵабыҵасса адгьыл иҵыппны иахьеилапапо умбахьаз улақәа ҿарҳәаанӡа?
Шьх ан ыҟәа (дҩацԥыҳәаны). Ыы, ишԥасымбацыз, ашышкамс ега иссазаргьы сылақәа ирбон.
Мшынныҟәа. Убырҭ шубозгьы урыӷрагыланы умцоз?
Шьханыҟәа (иааџьашьаны). Насы ашышкамс рыгәхьаа скуазма?
Мшынны ҟә а. Ауаагьы шышкамсқәоуп Аԥсны ҭыфааны, амааҭ ҟьаҟьақәа рыла зџьыбақәеи зсеифқәеи зырҭәуа рзын.
Шьханыҟәа. Мшынныҟәа, уара улақәа ҿаҳәаӡам, иубарҭазар акәхап, ауаа рахь инеиуеи насы, ахамсаҵәҟьагьы мнеиуазар?
Мшынныҟәа (иҽааргызмалшәа). Ауаа рахь инеиуа сымдыркәа иауазеи. Баша сылақәа ааԥшуама?
Шьханыҟәа. Аџьма ушьыргьы ала ааԥшуеит, аха акгьы абаӡом. Уаргьы улақәа ҿаҳәам, аха аш хырҵахьазар акәхап.
Мшынныҟәа. Аԥсылмӡ хырԥсалоит – ихысхуеит. Убри саҿуп. Аҳақьым дыԥшааны ианхысхлак, еиҭахырԥсалаанӡа избогьы маҷӡам.
Шьханыҟәа. Иубақәеи насы убри аԥслымӡ сса узырԥшаанӡа? Анцәа иџьшьоуп аԥслымӡ ацынхәрас адалақь ахьхырымшьылаз.
Мшынныҟәа. Акгьы шԥамнеиуеи, уара, ауаа рахь. Улақәа усгьы акгьы рбом, аха напыла уаанапыршьшьыр иумԥыхьашәоит амааҭ кьаҿқәа зҭоу ахәырџьан кьаҿ. Уи ауаа рахь излацо амҩагьы сбарҭоуп. Аҳәынҭқарра ахарџьеизак ашҟа инеиуеит. Нас уи ажәлар рахь имцакәа иабацои?
Шьханыҟәа. Аа, уи акәзаап аџьармыкьа аҟны акы аахәара зҭахыу рахьтә реиҳараҩык амааҭ кьаҿқәа рыда акгьы зрызцәырымго.
Мшынн ыҟәа.Уиуараизлоубеи?
Шьханыҟәа.Сыԥшәмаԥҳәысаџьармыкьахьданцо ихәыҷу асумка анышьҭылхлак, напыла иаагәаҭаны, ари ахәыҷы зышьҭыбхызеи асумка дуқәагьы ҳамоуп, анысҳәалак, смааҭқәа кьаҿуп, ари асумка хәыҷы иакуа ауп иаархәо, лҳәоит.
Мшынныҟәа. Уаа Шьханыҟәа, улақәа ахьҿаҳәоу шаҟа иузеиӷьу удыруандаз. Еиҳабык сасра ҳәа џьара дымҩахыҵзаап. Уа ҭакәажәык дыҟан, инеиз аиҳабы иҟны дашшит слымҳақәа цеит иҟасҵарызеи ҳәа. «Ҳаи, бара Анцәа ииныҳәарыз, – иҳәазаап, – блымҳа иахьамаҳауа насыԥ дуроуп. Иҟоу-ину зегьы баҳауазар, бгәы ԥжәаны бымԥсхьазаарыз!» «Ҳаи, нанхеит, абарҭ зегьы шәзымгаз акаамеҭ саргьы сагарымызт, слымҳақәа ираҳауандаз», – лҳәеит ларгьы дааҵамхаӡакәаны.
Шьханыҟәа. Исзеиҭоуҳәазгьы саҳаит, аха изласзеиӷьузеи сылақәа еихаҿаҳәа сахьдәықәу?
Мшынныҟәа.Иумбозегьыыҟоушәаугәыиабалап.
Шьханыҟәа. Ла иамбо гәы иачҳауеит ҳәа ауп исоуҳәо, аха сылақәа ҿаҳәоуп ҳәа слымҳақәа дагәоу џьумшьан. Исаҳауеит зегьы, аха сыбз иаҳәарц ианалагалак, иахьынтәаауа сзымдырӡо шахак нахашәоит.
Мшынныҟәа.Убзиахашәоаӷбашахаакәымзар, иааԥыртланы акы ноурҳәар, ажәлар ирзеиӷьхаргьы иудыруеи.
Шьханыҟәа.Усҟансыбзаҿаҳәараакәымзынӡаск иааҭахҵәаргьы ҟалоит. Акы суазҵаашан. Абанҭ зыӡбахә умоу амааҭ ҟьаҟьақәа ирцәынхо амааҭ кьаҿқәа роума нас ажәлар ироуа? Ажәлар цәынхафаҩцәоума?
Мшынныҟәа. Ажәлар ацәынха анырзымхалак иӷыӷуа иаавахоит. Убас рыхьны иҟоуп уара ушьхақәа рҟны иҟоу ауаагьы.
Шьханыҟәа. Ацәынха ада егьырҭ зегьы зфо ашәеиеимыҵԥааҩцәа уаҳа иԥхамшьаӡо угәанала?
Мшынныҟәа. Иԥхашьаӡом рҿы ианҭарҵо унарҿыҵасны иаарҿумԥаауазар.
Шьханыҟәа. Мшынныҟәа, сара иуабжьазго удыруоу?
Мшынныҟәа. Исыздырӡом.
Шьханыҟәа. Узҿу уаҟәымҵын, амшын абызшәа ибзианы иуҵароуп.
Мшынныҟәа. Избан, исҵахьоу шысзымхо уаргьы иубама? (Дынцәыҵаччашәа). Ула абзиа абааит. Уи зысҳәо улақәа зны ишԥахымтри, убасҟан иубо уҟалааит ҳәа ауп.
Шьханыҟәа. Башаӡа уцәыҵамыччан, мшынныҟәа. Иузхаӡом иуҵахьоу амшын бызшәа. Иузымдыруа шаҟа ыҟоузеи амшын аҟны. Иаҳҳәап, аҵла дуӡӡақәа амшын ихыхәхәала иувҟьҟьа ианцо рышьҭаҵааразы уҵара азхаӡом.
Мшынныҟәа. Урҭ аидараӷбақәа ирҭаҵәахны ауп ишыӡсо, сара избом-исаҳауам.
Шьханыҟәа. Ублақәа ҿарымҳәаӡеит, ихтуп, аха урҭ аидарақәа ирыҵаҵәахыу еилукаарц уҭахӡамзаап.
Мшынныҟәа. Аҵлақәа амшын иҭымиааӡеит, иабасҭахыу?
Шьханыҟәа. Ашьха иқәиаазаргьы, мшынла иныҟәоит, уара иубарҭазар ами.
Мшынныҟәа. Мшынла иныҟәо зегьы сара избар аума?
Шьханыҟәа. Иубарц иухәҭоу рацәоуп. Иаҳҳәап, абри аихаҷа-маҷа амшын ихыхәхәала ишцогьы убарҭахароуп.
Мшынныҟәа.Уигьысраисусӡам.Аамҭалаамшын инхыларгьы, амшын ааҩҵәаны адгьыл инықәлоит. Уи зусу Аганыҟәа иоуп. (Инапы нархханы). Абар, иаргьы дахьаауа.
(Аганыҟәа даарыдгылоит, илақәа ҿаҳәоуп).
Аганыҟәа. Мшыбзиақәа Шьханыҟәеи Мшынныҟәеи, сыблақәа хҩазаргьы, слымҳақәа макьана ихтуп. Шәеицәажәарала шәыздырит. Шәаазгазеи, шәымҳәои, агаҟа?
Мшынныҟәа. Сааӡхыҵит шәызбақәарц. Насгьы аӡыԥсы схьыкәкәа есқьынагьы схыкәкәала аӡы схыуп. Сҽаасырбап, сҽаасырԥхап ҳәа сааит.
Шьханыҟәа.Сшьамхқәаааԥсеиташьха каҵәарақәа сшыркыдыз, слаҳәит асыԥса схьынҳәҳәы сахьныҟәо. Агаҟа сылбааит мрак хааӡа инасықәсырԥхарц.
А г ан ыҟәа. Бзиала шәаабеит ҳәа шәасҳәоит шәҩыџьагьы. Снашәацәажәап, агәҿыӷь сагеит.
Мшынныҟәа. Ус шԥоуҳәо, Аганыҟәа, ага-ҭбааҭыцәӡа уануп, нас Шьханыҟәеи сареи ҳҟны уашшуеит.
Шьханыҟәа. Амшыни ашьхақәеи рыбжьара уҟоуп, ага ҭбаа-ҭыцәуп. Арахь иааиуеит амшын ҳауа, ашьхантәи иаауеит ашьха ҳауа ҿацаӡа, нас узашшуазеи?
А га ныҟәа. Изышәцәызӡарызеи, сгәыразқәа. Адунеи ҭбаауп, аха сара сзын иҭшәахеит.
М ш ын ныҟәа. Иуыхьзеи уанаџьалымбеит, адунеи ҭбаа уцәыҭшәахартә еиԥш? Ага ҭбаа-ҭыцә аҟны угәгьы шԥаҿыӷьуеи?
Шьх ан ыҟәа (иҽааргызмалны). Иуҵалазеи, угәы казыжьзеи?
Аганыҟәа. Ма сылақәа хтыхындаз, исҭахым збар сацымҵҟьози. Ала аҵыхәа аӡы анаҵаҵәалак ауп ианыӡсо, исычҳаит, аха уаҳа сылшаҵәҟьом. Ҿымҭ-зҩа
сыхьны сыҟоуп. Сҿы ааихысхит, акьынтыжә еилагәа нҭарыџьгәоит, иршәаҳауеит. Сычҳара анхыҵ аӡы зҵаҵәаз алаҵыхәа аҵкыс сеицәахеит, сыбзгьы акакалеира иалагеит.
Шьх на ыҟәа. Акьынтыжә анҭыргалак акәын убыз иааҟәымҵӡакәаны ианкакалеиуаз.
М ш ын н ы ҟә а. Узыниазеи, џьоушьҭ
Шьханыҟәа (Аганыҟәа иахь днаскьо). Иҟалаз ҳаумҳәои.
Аганыҟәа. Иҟамлаз ҳәа акрыҟоума, шьхеи мшыни рыбжьара зегьы цәҳәит, рҳәоит, аҳаскьыни ашәҭҵлақәеи рыда акгьы нымхеит, урҭгьы аҩара иалагеит, рҳәеит.
Шьх ан ыҟәа (иҽааргызмалны). Уара усгьы иубомызт, аха ауаа ирҳәои, иабацеи зырҳәа, амшын хыҵны Агаа инашәыҵаланы зегь агеит рҳәама?
Мшынныҟәа(днацҵҟьаны).Мап,мап.Амшын хымҵӡеит, ус акыр ҟалазар, сара саԥхьа избараны иҟадаз.
Аганыҟәа. Амшын хыҵны иагазҭгьы иҳабаргәыз, иаҳцәагеит иҟаҳҵарызеи ҳәа ҳаамтәоз.
Шьханыҟәа (еиҭах иҽааргызмалны). Нас ажәҩан ахь ицама ихылҩаԥсылҩханы?
М ш ын ныҟәа (уигьы иҽааргызмалны). Ус анакәха ажәҩан ахь ицеит. Уажәшьҭа убз ега икакалеиргьы иузаагаӡом.
Аганыҟәа.УсакәхындазАнцәаигеит,акыр ҳалшахуама ҳәа сыбзгьы аанысымкылоз.
Шьханыҟәа (иҽыргызмалны). Нас изгеи, уара, амым ишәцәагама?
А г ан ыҟәа (днацҵҟьаны). Аиаша уҳәеит, Шьханыҟәа, амым иагеит амым, иаҳмырбаӡакәаны, бзанырхагас акгьы ааҳазынмыжьӡакәаны амымқәа иргеит.
Мшынныҟәа (иҽааргызмалны). Улақәа ҿаҳәахуп, нас уара иубазшәа уцәажәоит.
Агныҟәа. Сылақәа ҿаҳәазаргьы, слымҳақәа еиҳагьы иҵархеит, зылақәа цо илымҳақәа ҵархоит. Агауаа ирҳәо ибзианы исаҳауеит.
Шьх ан ыҟәа (иҽыргызмалны). Ауаа роума изгаз, амымқәа роуп умҳәази?
Аганыҟәа. Ауаа-мымқәа, сҳәеит, ауаа-мымқәа!
Мшынны ҟә а. Насы имымқәам ауаа зҿуи?
Шьх ан ыҟәа (Аганыҟәа иҭак дазымԥшӡакәаны).
Изҿыхыи, рнацәақәа шырцәацәоз ихырффазар акәхап. Аганыҟәа. Иудырит, Шьханыҟәа, иудырит!
Мшынныҟәа. Насы зегьы шәнацәақәа ыфаны
шәалгама?
А г ан ыҟәа. «Зегьы» избан, мымраа роуп ажәлар
змыхәаз.
Шьх ан ы ҟә а. Ажәлар шәызмыхәаз иарбану уара? А г ан ыҟәа. Иаҳҳәап, амшын ихыланы ицо аӷбақәа
Аԥсны иалҳәаны ирго амал аалыҵ ҳәа иаабо уардынк азна ахә ауп, егьырҭ амшын ашәах еиԥш иныҵаба ицоит.
Шьханыҟәа. Аганыҟәа, улақәа усгьы еихаҿаҳәоуп, аха ирҳәоны улымҳақәа ираҳауеи, иабацои анҭ ишәаххо ҳәа узҿу?
Аганыҟәа. Ауаа-мымқәа ҳәа шәасымҳәеи. Саргьы избом, ажәларгьы ирбом.
Шьханыҟәа. Ажәлар уи ашьҭа ихуп, иахьцоиахьаауа аилкаара иашьҭоуп, иагьеилыркаахьеит.
Аганыҟәа. Зегьы ирдыруеит, аха умбои, урҭ Цәгьаныҟәаа-мымқәа алаԥшхырԥагақәа рымоуп, илышьҭагәа иумкыкәаны иӷьычцәоуп узҳәом. (Шьханыҟәа иахь.) Акы уасҳәашан.
Шьх ан ыҟәа. Усазҵаа, сӡырҩуеит.
Аганыҟәа. Мшынныҟәа иҳәарц иҭахым акәымзар, ушьха амаӡақәагьы ҵәахны имоуп. Аха гәыбӷансгьы иуҭои, ахаҵа иашьа гәакьа ицәиӡогьы имазароуп.
Шьх ан ы ҟә а. Иҳәааит насы Мшынныҟәа сымаӡақәа ҳәа иидыруа. Ацәажәаразы иуҭахуеи, амцҳәаҩы
данымцәажәо ибз ихьуеит, аҵларкәыкәгьы абажә ианамысуа ахы ахьуеит.
Мшынныҟәа.Сызҭоуамшынихыхәхәалаицо аҵла дуқәа абантәаауеи? Шьханыҟәа ишьхақәеи иҿаҩақәеи рҟнытәи ауп. Иара уиазҵаар, сара гәыбӷан сиҭоит амшын ихыхәхәала ицо аҵла дуқәа рымаӡа зузымдыруеи ҳәа. Амшын абызшәа цқьа иуҵароуп амаӡақәа ыҵухырц азын ҳәагьы сеиҳәахт. Иара ихаҭа иоуп абна абызшәа ззымҵаз. Абна абызшәа идыруандаз иҵлақәа аԥҟара зыхәҭоуи изыхәҭами еилимкаауаз. Аҵлақәа арҵәаа-сырҵәаа ҳәа аибарҳәҳәара иаҿуп, ҳахьча абааԥсы ҳәа илымҳа ҵырхуеит, арахь илымҳа акагьы ҭалаӡом. Ан аԥҳа длабжьорн, аԥҳа амҵқәа лыԥхьаӡон ҳәа, абна ҳахьча ҳәа иҳәҳәоит, иара иҵлақәа амшын ианхылалак ауп рыӡбахә аниаҳауа.
Шьх ан ы ҟә а. Исзырԥхьаӡода. Цәгьаныҟәараа сылақәа ҿарҳәан, аҿаҳәага аамсхыцыԥхьаӡа абџьар нхыркылоит. Ахахәы зыԥсоу ахпаш иоуп издыруа ҳәа, алахтыра зыԥсоу сара саҟра уаҩы издыруам. Насгьы ак уасҳәашан, анҭ ауаа-мымқәа ҳәа Аганыҟәа дызҿу, ҳара ҳашьха бнақәа рҿгьы иҟоуп. Урҭ, зылақәагьы злымҳагьы ҵару хлаԥшҩыс дҟарҵозма? Алақәа рҿаҳәара рылшоит, аха злымҳақәа ҵару илымҳақәа аихаҵәы ршны инҭадыршьшьыр дыԥсуеит азы злымҳақәа ҵарым иоуп иҟарҵо.
Мшынныҟәа (инапы Аганыҟәа инаиқәкны). Аганыҟәагьы акгьы ибаӡом. Мшыни шьхеи рыбжьара ага дуӡӡаҿынтәи иҭҳәаны ирго амшын ианхылалак изқәу аӷба ацәаароуп сара избо. Аӷбақәа рҩныҵҟа шҭәу злаздыруа аӷба зазамазо иахьцо ала ауп. Аӷба аҩныҵҟа иҟоу шызымбо рдыруеит азы ауп анҭ ауаа-мымқәа сылақәа зҿарымҳәаз, слымҳақәа усгьы амшын рҭачуп.
Аганыҟәа. Бзиарак ианиаша Мшынныҟәа, «алашә ииҭаху ҩ-блакы» ҳәа саргьы сҩ-блакы ирбозарц сҭахыуп, аха иабаҟоу иҿаҳәоупеи. Аҿаҳәага аамсхыр,
урҭ ҿазҳәаз Цәгьаныҟәараа аҳәызба цҳафырқәа нхыркылоит иҭырхырц.
Мшынны ҟә а (дԥашашо даагылоит). Сара соума насы зегьы збарц зыхәҭоу. (Днарыдԥала-нарыдԥало.) Иаашәырты шәыблақәа. Сара ишәхысхуеит шәыблақәа злаҿаҳәоу. (Рҩыџьагьы рыблақәа злаҿаҳәоу аамыжәжәаны амшын ахь иршәуеит.) Аа, усҭ, амшын. Уҵахь идәықәҵа, иҵәахы, аблаҿаҳәаҩцәа Цәгьаныҟәаа уаҳа ирымԥыхьамшәартә еиԥш!
(Цәгьаныҟәаа ҩыџьа аацәырҟьоит. Аӡәы иҩнапыкгьы атапанчақәа ркыуп, егьи иҩнапыкгьы рыҿқәа цырцыруа аҳәызба цҳафырқәа ркыуп).
Актәи Цәгьаныҟәа(Шьханыҟәаднаидԥаланы итапанчақәа рыхқәа иблақәа инархикылоит). Цәгьаныҟәаа руаӡәк соуп сара. Ихҩа наҟ ублақәа, алашара зыдурбазеи? дызусҭада рҿаҳәагақәа амзыжәжәаз? Ихҩа наҟ, убла ҷыцқәа ираҟароу ахыцаҳәцаҳәқәа рҭасыршәаанӡа!
Аҩбатәи Цәгьаныҟәа(Аганыҟәаднеиҿаххны иаҳәызба цҳафырқәа иблақәа инархикылоит). Цәгьаныҟәаа рыуаҩ шсакәу умбаӡои? Ихҩа улақәа, укәша-мыкәша иҟоу акгьы умбартә еиԥш. Урҭ ануба аамҭазы абарҭ иуҿацырцыруа аҳәызбақәа рыла ублақәа рҭыхра сықәшәоит. Аганыҟәа анухьыӡхала Ага зегьы унапы иакыу џьумшьааит. Ухныҟәгара ада уаҳа акгьы уусс алам. (Иҩыза Цәгьаныҟәа иахь дынхьаԥшуеит.) Сҩыза Цәгьаныҟәа, узыԥшузеи, Шьханыҟәа иоумҳәои амардақәа рҿалареи рҿысреи рыда акгьы инапы ишаным.
Актәи Цәгьаныҟәа.Уиашьхақәаинапыианҵаны дандәықәҳҵозгьы идыруан.
Аҩбатәи Цәгьаныҟәа.Аганыҟәагьыанапынҵа аниаҳҭоз иҳардырит иҽимрпаӷьырц, аха убома рыхқәа шышьҭырхыз.
Мшынныҟәа. Рыхқәа шьҭырымхӡеит. Ишыҟац иҟоуп. Ацха зшо инапы алишьуеит, аха арҭ рнапқәагьы рдысны ауп уахь ишынашәышьҭыз.
Актәи Цәгьаныҟәа(дааццҟьаныМшынныҟәа иахь). Аха рыбзқәа аанханы иҟан. Ирҳәоз ҳаҳауан азы ауп ҳзааз. Рыблақәа шхутыз еиԥш, наҟ иҿаҳәа, мамзар уаргьы ублақәа ҿаҳҳәоит.
Мшынныҟәа. Лашарак инықәԥшырц сҭахын.
Аҩбатәи Цәгьаныҟәа.Арҭалашарааныдурба, ухы акәацәра гәаҭаны иқәтәоит.
Актәи Цәгьаныҟәа.ИараМшынныҟәагьы алашара ахьынӡаимаз изхоит, уажәшьҭа наҟ имхтәуп. Уажәраанӡа ҿиҭуамызт азы цқьа деилкамызт, имақаруа ауаҩы иакәӡам зыцәшәатәу, ҿымҭзҩа иоуп ишәарҭоу. Ари ҿымҭӡакәаны амшын абызшәа аҵара даҿуп. Амшын абызшәа ицқьаны ианиҵа иааҳҭахыу зегьы амшын ирганы иҳазгом. Иумаҳахьеи, мшәан, аҩны зладыр-гылаз аиха иршәны ахлаӷьара иҭарҵеит ҳәа. Аригьы илҳаршаз азхоуп, уажәшьҭа амшын аҵахь ддәықә-ҵатәуп.
Аҩбатәи Цәгьаныҟәа.Рыхҩыкгьыамшынаҵахь ишьҭтәуп, рылақәа уаҳа акагь рымбарц азы.
(Цәгьаныҟәараа рҩыџьагьы рабџьарқәеи раҳәызбақәеи ырмақаруа иаагылоит. Шьханыҟәеи, Аганыҟәеи, Мшынныҟәеи ирҿагылаз Цәгьаныҟәаа аҩыџьа рнапқәа ианрыҵаслак, рабџьарқәеи раҳәызбақәеи рымпыҵҟьҟьаны икаҳауеит, рнапқәагьы ааилышьны иҿарҳәоит. Убри аамҭазы урҭ рыцхырааразы Цәгьаныҟәаа маҷҩымкәаны иаацәырҵуеит).
М ш ын ныҟәа (ибжьы неиҵыхны). Бзаныҟәаа шәабаҟоу? Шьханыҟәеи Аганыҟәеи царҭа рымаӡам абар ирыкәшоит. Шәрыцхраа, Цәгьаныҟәаа рыжәлеит. Сара схылт амшын. Амшын абызшәа цқьа исзымҵацзаргьы, аԥсыӡ аиԥшҵәҟьа аӡсашьа сҵахьеит, сырзыкуам! (Амшын днагәылалоит).
(Асцена егьырахьтәи аганахь ала Бзаныҟәаа маҷҩымкәаны ишааиуа убарҭахоит).
Бзаныҟә аа (еицҿакны). Иазхоуп Цәгьаныҟәаа шәыцәгьаныҟәарақәа. Ԥхьаҟа шәшьапқәа еихыжәымган. Мамзар, Бзаныҟәаа ҳхы ҳазнымкылакәаны ҳшәыжәлоит.
Жәҩанныҟәа (иара дубаӡом, ибжьы гәаҩаӡа иааҩуеит). Бзаныҟәааи Цәгьаныҟәааи шәахьгылоу шәымҵысын.Иааҵасыз адгьыл шәлыҵапҟа шәцоит!
(Бзаныҟәааи Цәгьаныҟәааи иџыџ-џыџӡа иахьгылоу иаанхоит, рыхқәа ирҩаханы ажәҩан иаҵаԥшуа).
Жәҩанныҟәа (еиҳагьы ибжьы наргәаҩаны). Шьханыҟәеи Аганыҟәеи рыда зегьы ҿыцха шәиа!
(Ҿыцха ииоит. Абџьарқәа зымҟәыҵырҟьаз аҩы-џьагьы иахьгылоу ҿыцха рҽынкарыжьуеит. Шьха-ныҟәеи Аганыҟәеи ажәҩан иаҵаԥшуа иаагылоит).
Жәҩанны ҟә а (ибжьы аарҭынчны, аха иҿацаӡа). Шьханыҟәеи Аганыҟәеи шәыблақәа шыхту иаанхоит иахьарнахыс, урҭ рҿаҳәара аӡәгьы дақәиҭхаӡом. Шьханыҟәа, ашьха уаҿал, Аганыҟәа, шьхеи мшыни рыбжьара убжьаз. Шьхеи геи шәылаԥш рхыз. Мшынныҟәа амшын абызшәа цқьа иҵап, амшын амаӡақәа ыҵихлап. (Цәгьаныҟәаа рахь.) Цәгьаныҟәаа! Ажәҩан иацәымӷуп шәыцәгьаныҟәарақәа. Бзаныҟәаа ацәгьамыцәгьа рызныҟәгара шәаналага, Шьханыҟәеи Аганыҟәеи шәрымбарц залшаӡом, урҭ рылақәа хтуп уажәшьҭа. Мшынныҟәа амшын бызшәеиԥш амшын амаӡақәагьы иҵоит, уахь маӡа шәзыҵәахӡом. Ажәҩан аҿаԥхьа ишәхышәхроуп иҟашәҵахьоу агәнаҳарақәа. Шәиашьапк Жәҩанныҟәа, бзаныҟәаа рхәы рымҵхны иахьышәфози рыхәда шәықәтәаны шәцәаӷәаларц ахьышәҭаххази рзы, Шьханыҟәеи Аганыҟәеи шәызҿу рымбарц азы рыԥсы шҭоу рылақәа ахьҿашәҳәаз азы!
(Мелодиа ласык аҿаанахоит ҭынч-ҭынч. Шьханы-ҟәеи Аганыҟәеи ажәҩан ишаҵаԥшыц иаҵаԥшуеит, Бзаныҟәааи Цәгьаныҟәааи ҿыцха ишиац ииоуп, рыхқәа ирҩаханы ажәҩан ахь иԥшуеит, рхаҿқәа ырнаашәа иӡырҩуеит).
Аԥарда
