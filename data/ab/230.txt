













































Аԥҳәынҭшәҟәҭыжьырҭа Аҟәа 2011
Џьума Аҳәба




Иҩымҭақәа реизга

Хә-томкны


Ахԥатәи атом



























Аԥҳәынҭшәҟәҭыжьырҭа Аҟәа 2011

Џьума Аҳәба




Иҩымҭақәа реизга




Ахԥатәи атом


Ароман

Аповест

Ажәабжьқәа



















Аԥҳәынҭшәҟәҭыжьырҭа Аҟәа 2011

ББК 84(5Абх) 6-4 А 81










Џьума Аҳәба. Иҩымҭақәа реизга. 5-томкны. 3-тәи атом.
Аҧҳәынҭшәҟәҭыжьырҭа. Аҟәа, 2010. – 560 д.





Џь. Аҳәба иҩымҭақәа реизга 3-тәи атом ианылеит аро-ман «Асқьала», аповест «Аибашьра еилгахьан», иара убас ажәабжьқәа.





















© Аҳәба Џь., 2011




Ашәҟәыҩҩра – ахәрашәоуп

«Иаасыкәыршаны саанаԥшы-ааԥшит. Сыбла иабаз, сгәахы ҭнарӡыӡааит», – иҳәеит Радишьчев.

Идгьыл гәакьа днықәԥшит. Ибла иабаз, игәлымҳа иаҳаз, еида-ра хьанҭаха, игәаҵа инҭалеит. Уи аидара хьанҭа аҵыҵшьас иамаз, игәаҵа ианылаз ахәра, хәырбӷьыцс иамаз акы заҵәык акәын: ахәрашәа аҳәара.

Ашәҟәыҩҩра – ари ахәрашәоуп, хәырбӷьыцуп, абиԥарак даҽа абиԥарак ирзынарыцҳауа гәырӷьаҿҳәаша ажәоуп, ишәаџьҳәаҩуп, иуасиаҭ ажәоуп. Ашәҟыҩҩы изыҳәан – аидара аҵыҵгоуп.

Хәрашәак сҳәар, сыхәра хәырбӷьыцк нақәысҵар, нас схьаа сацәцап, сыхәра сырӷьап иҳәоит ашәҟәыҩҩы. Аха уи игәы да-жьеит. Ихьит ашәҟәыҩҩы иашаҵәҟьа ихьуа – хәрашәак аниҳәа, даҽа хәрак ԥыҭлеит. Сеидара хьанҭа снаҵыҵып, нас саргьы аду-неи лашара салагәырӷьап, сыҟазаап зегьы шыҟоу иҳәан, икалам иаирҳәеит хәрашәак, аха уи инашьҭарххны даҽакы ҳәатәхеит.

Иаԥеиԥшхозеи арха каршәра иқәу аҽацә нышьацәхныслар? Иаԥеиԥшхозеи абӷацымкыра иаҿоу ақәасаб, изықәгылоу ахаҳә наҵҟьар? Убарҭ ирԥеиԥшхо уԥеиԥшхоит, уажәа, убз-ашәа, уаԥс шәа ануцәыӡ. Аа, абри ауп иуанаҳәо ашәҟәыҩҩра.
Егьа ус иҟазаргьы, дзырҩуазеи ашәҟәыҩҩы?

Азҵаара, шәара ишыжәбо, исыздыруам, аха сара, уи азҵаара ықәзыргылаз схаҭа, исҳәо сҿамшәо сааннархеит. Инарҵауланы уазымхәыцыр, ухы мыргәаҟӡакәа аҭак ҟауҵарашәа аҽунарбоит. Узазҵаарызеи, иаҳҳәап, аҵәаҵла изҿалозеи ҳәа аҵәа. Мамзаргьы

– адгьыл иҵхәраа изаауазеи аӡыхь? Ашәа заҳәозеи аҟармаҵыс? Ашьхыц изыҟанаҵозеи ацха? ԥсабарала ус ишоу, ус иҟоуп, уаҳа акгьы. Аха урҭ, хыхь зыӡбахә ҳҳәаз, иҟарҵо заа иазымхәыцкәа, иара ус ԥсабаратә инстинктлоуп ишыҟарҵо. Ауаҩы? Иҿыцым, ирҳәахьеит, аха ҳхы иаҳархәап ҳаргьы: еиҿҳарԥшып анџьныри


7

абызкаҭаҳаи. Иреиӷьу анџьныр изыҟаҵарым, убас иҟаҵоуп, убас еиларсны иԥоуп, ихахоуп, абызкаҭаҳа иаҳауа акаҭа. Аха иреицәоу анџьнырҵәҟьагьы абызкаҭаҳа аҵкыс дызлеиӷьу, уи иргыларц ииҭаху аҩны апроект заа ихаҿы иӡбауеит, ихаҿы заа иргыланы далгоит, насоуп ақьаад ашҟа ианиаиго. Абызкаҭаҳа акаҭа шԥатәу, ишеиларстәу, ишыҟаҵатәу, ма излаҟаҵатәу ҳәа акгьы ӡбаны иа-мам. Уи иамоуп акы заҵәык, хыхь иаҳҳәаз аҿырԥштәқәа ирымоу

– аинстинкт. Ахеиқәырхара аинстинкт. Хныҟәгагас иамоу иаҳаз акаҭоуп. Ауаҩы? Иҟаиҵо, изыҟаиҵо, насгьы ишыҟаиҵаша заа дазхәыцуеит. Акыримфар, иҽеилеимҳәар, хыбрак ихы ныҵаимкыр уҳәа, зыда ԥсҭазаара имақәам рацәоуп. Ашәҟәыҩҩра? Зыда ԥсҭа заара имақәам иреиуоума? Даҟәыҵыр, икалам наҟ инышьҭеиҵар игәы изамуазеи? «Умыҩлан, умыҩлар улшозар», – иҳәеит Лев Толстои. Ашәҟәыҩҩы иашаҵәҟьа дмыҩлар илшом. Избан? Изи-лымшозеи ҭынч атәара? Иҵгәозеи?

Анџьныри абызкаҭаҳаи ҳәа иааҳгаз аҿырԥштәы ҳназхәыцып еиуеиԥшым ганқәак рыла. Шәахәаԥш абызкаҭаҳа. Шәахәаԥш ашьжьымҭан, амра ашәахәақәа анҩыҵхахалак. Абызкаҭаҳа ҟәашӡа, амсыр қьаадыш иаҩызахоит. Аимхәыцқәа реиԥш, ип ҟыш-пҟышӡа, иахьныссы иақәыԥсоуп аӡаӡа цырақәа. Амра ҩеи цыԥхьаӡа, урҭ рыԥшшәхәы еиҭаркуеит. Шьыри, еимхәыцқәа ны, бзиа избо аԥҳәызба лыхәда иахандаз уҳәап. Аимхәыцқәа зхьынҳалоу абызкаҭаҳа каҭагьы, иарбан нап ҟазоу усҟак еинраа-ланы изԥара! Убри ашьжьымҭан, абызкаҭаҳа каҭагьы, иақәыԥсоу, иахьынҳало аӡаӡа еимхәыц цәыкәбарқәагьы убас ианеилыџьџьо, иануаркалеиуа, аԥшӡара икны ианаго, уи зыҟаҵамҭоу, изҳаз, изԥаз абызкаҭаҳа ахаҭа уаҟа ижәбаӡом. «ьара аҽыҵәахны иԥ шуп. Иԥшуп акаҭа ззыҟанаҵаз анынаӡо ҳәа. Амҵ ԥырны ишаа-иуа, акаҭа ианналашәалак, амҵәыжәҩақәа, ашьапқәа шаҟьо, шаҟа аҽарххо, иаҳа-иаҳа абызкаҭаҳа акаҭа акәшо мацара, иуқә шәира-исықәшәира дышҿарҳәаша, еиқәԥах иҿаҳәаны, аԥсрада гәыӷырҭа амамкәа иаалахоит. Ашьшьыҳәа, ашьап дуқәа еихҳәо, имыццакӡо иаакылсуеит абызкаҭаҳа. Ача иит, афатә мазеиуп. Убри азыҳәан акәын акаҭа заҳауазгьы. Егьырҭ зегьы, акаҭа ԥшӡа ны аԥара, аӡаӡа пҟышқәа ԥшшәы рацәала ашьыжьтәи амра ашәахәаҿы реилыџьџьаара, аимхәыц қаруа уаркалеиуа уҳәа,


8

ишынеибакәу зегьы ацәтәымын абызкаҭаҳа. Ҳазааигәахеит ан џьныри абызкаҭаҳаи злеиԥшым даҽакгьы. Анџьныр аҩны ап роект аныҟаиҵо, аҩны аҩныҵҟа анхара-нҵыраз аманшәалара аамышьҭахьгьы дазхәыцуеит аҩны аԥшӡарагьы. Ақәахь даныҩназ инаркны, ахан хьыҵәцараҿ иҩеираҿы иҵгәоз ируакуп аԥшӡара азхәыцра. Шәахәаԥш абызкаҭаҳа акаҭа сынтәатәи ааԥынразы, шәахәаԥш ҽааны, цахә. Шәанахәаԥшлакгьы – ишыҟанаҵац иҟанаҵоит. Миллион шықәса уажәаԥхьагьы убасҵәҟьа акәын акаҭа шаҳауаз. Миллион шықәса ракәым, абиԥарак ирыҵаркуа аамҭак иалагӡаны ҩныҵҟала иаҳа иманшәалахо, зегьрыла еиҳа иԥшӡахо иԥсахуеит, еиҭеикуеит ауаҩы иргыло аҩны. Иааҳгаз аҿырԥштәы– аматериалтә культура аиӷьтәреи адоуҳатә беиара азыгәыҳәреи – еицәыхароушәа уаҩы ибар ҟалоит. Аха инар ҵауланы уазхәыцыр, урҭ еицәыхара акәым, еизааигәаӡаны, иу-зеидымхуа еидҳәалоуп. Ҿырԥштәқәак ааҳгап алитература аҟ нытә. Апоетцәа рпоет алашә Гомер дазышәаҳәон Агамемнони, Одиссеи, Еленеи, Пенелопеи рыԥшӡара. Цәала-жьыла, маха-шьа хала рыԥшӡара аҵкысгьы, рыҩныҵҟатәи рдунеи, русқәа рыла рыԥшӡара акәын уи еиҳарак дыззышәаҳәоз. Дыззықәԥоз Дон Кихот? Ацәгьамыцәгьара даҿагылан. Иарбан цәгьамыцәгьараз? Иарбан иашаз ииҭахыз? Аԥсҭазаараҿ аиаша аиааира арганы, ауаҩы иуаҩра ахьышьақәҟьаз ирбаны, иԥшӡара ианылаз ашәы тақәа раныхра акәын уи ииҭахыз. Ауаҩы иԥшӡара (ауаҩреи аԥшӡареи неицрымхкәа иаҳҳәозар) ицәзырӡуа иҟазшьақәа наҟ иҟәыблааны, дзырԥшӡаша аусқәа рахь ихы ирхарц азыҳәан акәын иԥхьарца кны дзышәаҳәоз алашә Ҷана Ачба. Зыблақәа алашара рыхбалаз уи ауаҩ – зыблақәа хтыз аӡәырҩы раҵкыс ибон. Иарбан дыззықәԥоз? – Ацәгьеи абзиеи реиқәԥараҿы аиа-аира аргатәуп абзиа, аиаша. Аиааира аргатәуп аԥшӡара.

Уажәраанӡа иааҳгаз аҿырԥштәқәа шәҟәыҩҩык дналкааны иаԥиҵақәаз роуп. Ахшыҩҵак ҳахымскәа, ҳазхәыцып, ҳахәаԥшып ажәлар рхаҭа иаԥырҵаз хаҿсахьак. Иреиӷьу ҿырԥштәуп Нарҭаа ирыхҳәаау ажәабжьқәа. Еиҳарак иаҳгәаларшәаны, ҳахшыҩ азаҳашьҭып акы. Абасҟак ихцәажәоит Нарҭ Сасрыҟәа, ииуз-ииҳәаз ҳәа абасҟак ажәа лыԥшаалых изырҳәоит. Аха џьарамзар-џьара ирҳәом изеиԥшраз ихы-иҿы, ԥшшәыс ирымаз иблақәа,


9

дхышзу, ихахәы еиқәаҵәазу, ажәакала, адәахьтәи ипатреҭ ҳәа акгьы рымҳәеит. Избан? Адәахьала уи иҟалон уара дуеиԥшзар, сара дсеиԥшзар, диеиԥшзар даҽаӡәы. Уаргьы, саргьы, иара убас даҽаӡәгьы, иҳалшоит иара ҳиеиԥшзар ԥшра-сахьала. Уи акәым аус злоу. Уи акәмызт еиҳарак рыхшыҩ ззырышьҭуаз. Нарҭ Сасрыҟәа иԥшӡара зегьы аадырԥшит иусқәа рыла, иҩныҵҟатәи ибеиара-ла. Дызлабеиаз, дызлаԥшӡаз Сасрыҟәа? Иԥсадгьыл абзиабара-ла. Иашьцәа рзыҳәан иқьиарала. Ажәлар рыцхраарала. Иҟаиҵаз афырхаҵарақәа (аԥшӡарақәа) зегьы рханӡа игылоуп ажәҩан аеҵәа кыдԥаан ажәлар рзаагара. Ҵҩа зма ақьиара злоу, ашьыцра бааԥс згәаҵәахы ҭнаблааз иашьцәа бзиарала ирызныҟәо, аидгы-лара азыҳәан зыԥсы зҭиуа фырхаҵоуп Нарҭ Сасрыҟәа. Ажәакала, ауаҩы дзырԥшӡо, аламыс бзиа имоуп ҳәа ажәлар ирыԥхьаӡо ауаҩы дзеиԥшразарц ирҭахыз зегьы иара илаҵаны дрыӡбеит, реиҳа иҳаракыз рхәыцра дуқәа дрылхны дыршеит, ргәаҵәахы га-рас изыҟаҵаны, драаӡеит зегьрыла дыԥшӡоуп ҳәа ззырҳәалаша, еиҵагыло абиԥарақәа ԥсраҽнынӡа изҿыԥшлаша афырхаҵа. Иԥсҭазаара мацара акәым, иԥсраҵәҟьагьы абанӡаԥшӡоу Сас рыҟәа. Уи идыруан иарӷьа шьап ибылгьан иаауа ахаҳә инаԥы реикыр, иԥсҭазаара дшалгоз. Ахаҳә бӷаҵаны иаарышьҭит иашь цәа. Сасрыҟәа дышҭахоз идыруан, аха дақәшаҳаҭхеит. Иԥсы ахьҭаз, иарӷьа шьапы аԥыреикит. Уи акәхеит. Ишьапы хжәаны адгьыл днықәҳаит. Ихы еиқәирхар шилшоз, дзақәшаҳаҭхазеи аҭахара? Иара иҭахара иашьцәа еиднакыло ибазар? Абри ауп изыхьӡу ижәлар ихы рықәиҵеит. Абри ауп изыхьӡу, уаҳа царҭа ахьамам аҟынӡа иҳаракны аԥшӡараҿ аҩеира.

Данааҩнала – аҭаҳмадцәа шанхеит, иҩагылеит ҳәа Гомер иззиҳәаз, Троиантәи аибашьра зыхҟьаз Елена лыԥшӡара инар кны, иахьа уажәраанӡа ашәҟәыҩҩцәа азхьуеит ауаҩы иҩ ныҵҟала иԥшӡара. Убри аԥшаараҿы аԥхьаҩ зны дхьаирԥшуеит хараӡа иҳаҩсхьоу аҭоурых ашҟа, даҽазны – днагәылахаланы дагәылаирԥшуеит иахьатәи аамҭа. Уаҟа иԥшаауеит иналикааша ахаҿсахьақәа. Иеиҳәоит, уахәаԥш, абас иҟаз ауаа ԥшӡақәа ыҟан, ма иҟоуп, урҭ ҟалааит уара узыҳәан имҩақәҵагоу еҵәа каҷҷараны ҳәа… Ашәҟәыҩҩы иҳаиҳәарц ииҭаху ахшыҩҵакқәа сахьар кырала, аҿырԥштәқәа рыла, ауаа рхымҩаԥгашьақәа, рҟазшьақәа


10

рыла иҳаиҳәоит. Уи еиҳарак иқәиргылоит азҵаарақәа, хықәкы хадас имоугьы уи ауп. Аҭак ҟаиҵароуп аԥхьаҩ, аҭак ҟанаҵароуп аԥсҭазаара.

Иаҳҳәақәаз ҳхы иархәаны, уажәшьҭа еихшьаала хәыҷык ҟаҳҵап. Аматериалтә культурагьы, адоуҳатә культурагьы, аҩба гьы рырҿиараҿы аҭыԥ дуӡӡа ааннакылоит ауаҩы дахьазхьуа аԥшӡара. Ус анакәха, ишԥаҟалари абас ихҳаркәшар? Ашәҟәыҩҩы иҵгәо, икалам изыркуа, игәаҿы амца еиқәызҵо амчқәа ируа-куп аԥшӡара азыгәыҳәра. Убри азыгәыҳәра шаҟа имцаны иц-роу, убриаҟара ауаҩы иуаҩра ицәзырӡуа, иԥшӡара хызшьаауа аҭагылазаашьа аԥсахреи, ауаҩра зырхәашьуа иҟазшьақәа иҟәыб лаареи дырзықәԥаҩхоит.

Ҳаиҭахынҳәып ҳанҵамҭақәа злахацҳаркыз азҵаара ашҟа. Дзыҩуазеи, мамзаргьы, даҽакала иаҳҳәозар, дзырҩуазеи ашә ҟәыҩҩы? Иазхома аԥшӡара азыгәыҳәра ҳәа иаҳаԥшааз аҭак? Убриак заҵәыкоума иҵгәо, дызмырҭынчуа, имца еиқәызҵо? Ашәҟәыҩҩы дзырҩуазеи уҳәоу? Еиҭасҳәахуеит, уара исаҳәа, ашьауардын зыԥыруа, ашәҭ зышәҭуа, амаӷ ақәыцқәа залыҳәҳәо, нас сара иуасҳәап ашәҟәыҩҩы дзырҩуа, асахьаҭыхҩы асахьақәа зҭихуа, акомпозитор ашәақәа заԥиҵо. Иуасымҳәеи, ус аԥсабара дашеит, аԥсабара иднаҵаз ҟаимҵар ԥсыхәа имам. Асеиԥш аҳәара, иахьиашақәоу шыҟоугьы, ҳазҵаара харҭәааны аҭак азыҟаҵом. Ииашоуп, аԥсабара абаҩхатәра инамҭазар, егьа иҽишәаргьы, егьа ҩымҭа еиқәырҽаҽаны, еиқәырчаҟәаны иҭижьыргьы, акгьы изыҟаҵагәышьом, дзышәҟәыҩҩхом.

Абла ахьҭам – алабжыш заауам. Агәаҟ дажәаҳәаҩуп.

Абаҩхатәра ԥсабарала зшьа-зда иалам, асахьаркыратә ҩым ҭа, ихы-игәы ирҭыҵны, инапқәа ирзыҩуам. Ус анакәха, ашә ҟәыҩҩы «анцәа дыззылыԥхаз» иоуп? Хымԥада! Ибзиоуп. Ҳақә шаҳаҭуп. Аха дызусҭада иара, анцәа дыззылыԥхаз ҳәа узҿу? Дарбану абаҩхатәра иашаҵәҟьа имоуп ҳәа иаҳаԥхьаӡо? Уигьы аҭак аҟаҵара мариаӡоушәа убоит.

Аҳәатәы змоу, аҳәашьагьы здыруа. Уаҳа акгьы? Уаԥхьа аҩымҭа, ҩ-зҵаарак уаԥхьа инықәыргыланы. Аҳәатәы имазма? Аҳәашьа идыруама? Иҟоуҵаз аҭак ииасуеит ибаҩхатәрахь. Аҳәатәы…


11

Аҳәарҭа иоур. Аҳәашьа дақәшәар, аԥсуа шәҟәыҩҩы иаҟарагьы аҳәатәы змада. Кьыс змаӡам адәаӡа иаҩызаха ишьҭоуп аҭоурыхтә тема. Изыхҟьазеи? Аԥсуа шәҟәыҩҩцәа иаҳҵомызт ҳажәлар рҭоурых. Уаныхәыҷыз иудмырҵаз уаныҩеидас иуцәыҵәахыз дыршьас иоуҭарызеи. Ауаатәыҩса рҭоурых иадыруеит ҵҩа змам агыгшәыграқәа, иаҳҳәап, ақәылаҩцәа жәларык рыԥсадгьыл ианалыхәдартәуаз, ԥхьаҟа ԥеиԥш рымамкәа ианҭадыргылоз, аха, саӡәыкны, исыздыруам ҿырԥштәык, жәларык рҭоурых рымарк-хьаны, иахырбаахьаны, ирҳәахьаны исмаҳац. Хыԥхьаӡарала имаҷу ажәлар, рҭоурыхгьы думзароуп, хыԥхьаӡарала шаҟа ира цәахо, иаҳа-иаҳа идухо, иҵаулахо ицалароуп рҭоурыхгьы ҳәа. Узҭахым иуанеишьом уҭоурых ду. Уи идыру усуп. Ҳҭоурых ам-дырроуп аҭоурыхтә ҩымҭақәа рмаҷӡара зыхҟьазгьы. Усҟак хара ҳазцарызеи! Шекспир икалам иаԥсаӡами аҵыхәтәантәи ҩышә шықәса рыҩныҵҟала аԥсуаа ирлахьынҵахаз. Аха ҳазҵаара аҭак ҳазааигәахарц азыҳәан, ицәырымҵыр ауам даҽа зҵаарак. Дыз усҭада аҳәатәы имоуп ҳәа иаҳаԥхьаӡо? Здырра ҵаулоу, зеилкаа-ра дуу, ахаҳә еиҟәижәоит ҳәа ззырҳәо иоума? Ҳәарада, адыр-ра ҵаулада ԥсыхәа имам, ашәҟәыҩҩы иакәым, иара, аҩымҭа иаԥхьо ихаҭагьы. Аха шаҟаҩы ахаҳә еиҟәыржәо иҟәыӷақәаны, ашәҟәыҩҩра рыхгьы рыгәгьы иҭамкәа, ҭынч адәы иқәузеи! Ус анакәха, уи иакәӡами?.. Издыруада, имоу адырра, иеилкаара, ажәлар рдоуҳатә ҭоурыхтә ԥышәа ду иара итәала дахәаԥшны, ас иҟан, аха абасалагьы шәахәаԥш ҳәа иҳәарц згәы иҭазкыз иакәзар? Убри ашәҟыҩҩы иакәзар иззырҳәогьы ихатәы хәыцшьа имо-уп, ихатәы бла ихоуп ҳәа? Мамзаргьы, издыруада, ашәҟәыҩҩы зысабира изалымҵыз ауаҩы иакәзар? Уи шԥеилкаатәу? Ажәлар рцәажәараҿы, бжеиҳан, зысабира изалымҵыз ҳәа ауаҩы иани зырҳәа, ицәаԥҽыганы, ауаҩы дланарҟәуа ауп ишырҳәо. Аха абри ахшыҩҵак даҽакалагьы ауаҩы дазхәыцыр ҟалоит. Еиҳарак ирыд кыланы иаҳҳәозар аҟазареи алитературеи рырҿиара знапы ала-ку ауаа. Амра агылашьеи аҭашәашьеи инадыркны, ауаҩытәыҩса ихымҩаԥгашьа аҟынӡа, иара иаанӡа даҽаӡәы имбацшәа, иҿыцӡа иаартуа, дунеи иҟамлаӡац акеиԥш иаарԥшны, излаҳамбаӡац ала ҳазырхәыцуа, ҳара ҳазлашьцылахьоу, игәаҳамҭо ҳаҿаас ҭарақәа аарԥшны иаҳзырбо, ҳхаҭақәагьы иаҳзымдырӡо, иҳалоу


12

абзиарақәа ҳзырдыруа, убарҭқәа зегьы иара ишџьеишьо ма-цара «исабира уаҳа даалымҵӡакәа» зажәра инҭазгало иакәзар аҳәатәы имоуп ҳәа ззырҳәо?

Абраҟа ҳазааигәахеит ашәҟыҩҩы имца аибаркра иаҵасуа даҽа ԥшак. Уи иарбану?

Ублала иубаз, улымҳала иуаҳаз, ибзианы иудыруа, умҩа шьахуа еилукааз ацәгьа-мыцәгьара угәы шунархьуа, абзиареи ақьиареи агәеизҳара шунаҭо ауаа раҳәара азхьра. Уи аҳәара ҵаҵӷәыс иамоуп абзиабара, абзиа азеиӷьшьара. Ашәҟәыҩҩы ицәымӷу – ицәымӷҵәҟьазароуп. Бзиа иибогьы – ихы ақәиҵо бзиа ибозароуп, мап анакәха, дагьҩымкәа-дагьӡымкәа дықәхоит. Ауаа бзиа избо иоуп ргәырҩеи ргәырӷьареи зҽалазырхәуа, ауаа рхьаа зхьаау иоуп ацәгьара ҟалазар, аӡәыр иламыс дахыс-зар, уи аҩыза даҽазны ишәмыхьын ҳәа раҳәара иазхьуа. Абри аҟны ашәҟәыҩҩы ашьхыц деиԥшуп. Ашьхыц амацара заҵәык иԥыруа, еимдо ишдәықәу, ацха злыҵуа амати рацәаны иахьыҟоу ианақәшәалак, иаразнак ашьхымзаҭраҿ иаакылсны, аҩызцәа ацрыԥсса иаманы ицоит.

Ашәҟәыҩҩы иажәа еиҿкааны иҳәартә даныҩеидаслак инар-кны, иуаз ажәа аҳәара дналагоит, ишиҳәа-шиҳәо – инарцәымҩа днықәлоит. Уи иҳәоит уара иуҳәашазгьы, аха иузымҳәаз, сара исҳәашазгьы, аха зҳәашьа сақәымшәаз, уи иҳәоит жәлары зегьы рҿахәы, шьаарҵәырала ихәаҽхаз Лыхнытәи ақәгылара ашьҭахь, ажәа анирҭа, иааԥымҵәаӡакәа, амра аныҩагыла инаркны, амра нҭашәаанӡа ицәажәоз Шамы Осман нхаҩыжәлар зегьы ирҳәашаз иараӡәк ишиҳәаз еиԥш.

Аԥхьаҩ, хымԥада, игәеиҭеит, даҽа хшыҩҵак хәыҷык ахыркә шара ҳаҽшазааигәаҳтәыз. Ишԥаҟалари иаҳҳәаз абас ихҳар кәшар? Ашәҟәыҩҩы дзырҩқәо ируакуп игәы иҭоу ахьаа ауаа раҳәара. Иреимҳәар ԥсыхәа имоуа игәаҭеира. Ирҳәоит, иагьиа-шоуп, ашәҟәыҩҩы ихала аанхара, аҽыԥхьакра бзиа ибоит ҳәа. Уи иаанагом ауаа рцәыбналара мамзаргьы, анцәа иумҳәан, ауаа ицәымӷны рымԥан ақәымлара. Иҽыҵәахны, уаҩы дахьимбо дтәаны, икалами иқьаади иареи анеизынхалак ауп жәлари иареи иаҳагьы ианеицәажәо, игәҭыха, игәаҟра, мамзаргьы игәырӷьара, иаҳагьы ианиҳәо. Иагьиашаҵәҟьаны, ашәҟәыҩҩра иагьнасыԥ


13

дууп, аха иагьлахьынҵацәгьароуп. Ашәҟәыҩҩы ишәҟәыҩҩра шаҟа агәырӷьара изаанаго инеиҳангьы агәаҟра дақәнаршәоит. Улашәызар еиӷьуп, убла иабо, арахь…

Ҳазҵаара аҭак ҟаҵаны ҳалгама? Ҳалга акәым, аҭак ҟаҵа шьа аманы иҟоума? Изыршәҭуазеи ашәҭ? – Амра каԥхара. Иҭа зырбозеи аӡиас? – Иӡыҭны инҵәар анаҟәоуқәа. Иарбану ашә ҟәыҩҩы изыҳәан имра каԥхароу, иарбану инаҟәоуу? Хыхь иаҳҳәаз раамышьҭахь, иҵегь акыр ыҟоума? Ажәытәан, аԥсуаа ҳҿы ҵас бзиак ыҟан. Арԥызба бзиа дибар аԥҳәызба, ардәынак аакны, ашәч иагәылартәаны, аҳамҭақәа нацҵаны, бзиа ии-баз аԥҳәызба илзынаиҭиуан. Даҽакала аҳәашьа издыруамызт игәырӷьара, ибзиабара, ашәҟәыҩҩра абаҟаз! Иаҵанакуаз зегьы уажәы аиҭаҳәара ҳзалагом, еилкаан акы – арԥыс инаиҭиз асалам шәҟәы иаҩызан. Убасҟан уи игәҭыха ақьаад ианҵаны, ибзиа-бара шәҟәы-быӷьшәыла ишьҭыхны изыркыз, адунеи иқәу зегьы реиҳа, дышәҟәыҩҩ дуны диԥхьаӡон. Уара иулша, ашәҟәыҩҩы ҳәа ухы уԥхьаӡозар, реиҳа абзиабара ӷәӷәа злоу, аха зҿала иззымҳәо игәҭыха аиҭаҳәара, ибзиабара аарԥшра. Адунеиха-ангьы иузаарԥшуам, абзиабара иашаҵәҟьа зыхьӡу ԥумшәацзар, иухумгацзар уара ухаҭа. Уара иулшом уи ицгәырӷьара, ицгәаҟра. Игәырӷьо ицгәырӷьара иаҳа имариоуп, игәырҩо ицгәырҩара аҵкыс. Убри азыҳәаноуп аԥсуаа изырҳәаз зԥа дымԥсыц, уԥа диумырҵәуан ҳәа. Уи иаанагозеи? Аӡәы игәырҩа аилкаара да ҽаӡәы убасҟак ицәыцәгьоуп ҳәоуп. Ҷәлар рхьаа ихатәы хьааны иамыргәаҟыз, ицәажәашьа ахьыԥшӡоу азыҳәан мацара дҿахә ҳәаҩуп ҳәа изуҳәар ауама? Ишԥаҟалари, абаҩхатәра имоуп ҳәа иаҳаԥхьаӡо ашәҟәыҩҩы абри иоуп ҳәа ҳҳәар: абаҩхатәра змоу ашәҟәыҩҩы даҽаӡәы игәырӷьара иаргьы убасҟак деигәырӷьоит, иара ихатәызар еиԥшҵәҟьа, даҽаӡәы игәырҩагьы убасҟак игәа ҵәахы иҭижьуеит, анаԥшҩы изеилымкаартә руа дарбану ииа шаҵәҟьаны уи агәырҩа иақәшәаз, ҳара иҳазҳәаз иакәу мам-заргьы изхиҳәааз иакәу. Абри ахшыҩҵак ҳақәшаҳаҭзар, абас ихҳаркәшап: ашәҟәыҩҩы дзырҩуа, имца еиқәызҵо амчқәа иру-акуп ауаҩы ицгәырӷьара, ицгәырҩара. Убри аҟнытә, саӡәыкны, акрааҵуеит хшыҩеилкаарак сазкылсижьҭеи. Адоуҳатә рҿиамҭа қәа рҽыршоит ҩбаны, хьаа-баа змам иаԥырҵази, гәыла-ԥсыла


14

игәыҳәуаз идырҿиази. Руак иахьӡуп амеркантилизм. Егьи – алитература. Уи идыру усуп. Аха абраҟа сазааҭгыларц сҭахуп ашәҟәыҩҩраҿы иҟоу рыцҳарак. Аӡәы, иаҳҳәап, уасҭас ихы иԥхьаӡан, аҩны иргыларц иҽазикит. Аџь, ахьа, аԥса, уҳәа, ҵлас ииҭаххашаз зегьы ԥҟаны еилаижьит. Ақьырсҭа ицәын – икьы-наахеит, алартҟа ицәын – ихәахәахеит, аҟауар измыршьеит, ахаҳәҵәаҳә изеибамыркит. Мамзаргьы, иаҳҳәап, ажьиҩы аҽы ашьапы ачаԥашьа изымдыруазар, аҵәымаӷқәа иахьрыхәҭам иалаиҵазар, аҽы, шьаҿақәак ҟанаҵаанӡа, ацыркьра иалагоит, аҽеимаақәа аҵхтәхоит. Арҭ аҩыџьагьы рнапы зларкыз аус дара ишрыцәтәыму, ишрылымшо аргамаду ирбоит, анаԥшцәагьы ир-зымариоуп раҳәара. Ус иҟагәышьам ашәҟәыҩҩра. Уи даараӡа ауаҩы дызжьо ҟазароуп. Шаҟаҩы ҳгәы ҳажьауазеи!..

Уаԥхьеит аҩымҭа. Иаҳҳәап, ажәеинрааланы иҩуп иара. Ари фмақәа еиқәшәоит, аритмгьы иашоуп. Аханатә ишьҭихыз ашәа газага ааиламгаӡакәа инаигӡеит автор. Уимоу, ахшыҩҵакгьы ыҟоуп. Уаԥхьеит, зегьы ыҟоушәа иҟоуп, арахь иҟам ажәеинраала. Иҟалазеи? Уеиҭаԥхьоит. Уазхәыцуеит. Автор иагузеи ҳәа дуазҵаар, аҳәара уцәуадаҩуп. Арахь иауам, угәаҵахь инеиуам. Угәахьы инеиуам, избанзар агәахьы инеиуа ажәақәа даҽа гәаҵак иҭыҵыз роуп. Ауасҭеи ажьиҩи, ишысҳәаз еиԥш, рнапкымҭақәа гәаҭаны, изҿу аус дара ирусу-ирусму раҳәара мариоуп, ибзамыҟәӡамзар, рхаҭақәагьы ирбап. Ашәҟәыҩҩра знапы алаку даҟәыҵру-даҟәым ҵру, шамаха, ихаҭа изеилкаагәышьом. Зхы зжьо «насыԥ» имо-уп, ирыцҳау «иржьо» иоуп. Ажәа «иржьо» ахыц изҭаскыз уиоуп, цасҳәа иржьо иакәым, дшыржьо дызжьо рхаҭақәагьы ирзым дырӡо иржьо иоуп сызҿу. Абаҩхатәра ду ҳамоуп, ҳашәҟәыҩҩцәа бзиақәаҵәҟьоуп ҳәа агәра мгашьас ирымаз Белински дуӡӡа аҽ хәаԥхьыӡқәа ззиҳәоз, аха ианиз ашәышықәса нҵәаанӡагьы зыхьӡ нкабаз шәҟәыҩҩцәақәак. Ирацәоуп даҽа ҿырԥштәқәакгьы. Иа-хааныз аԥхьаҩцәагьы, акритикцәагьы дзыԥсаз, дызусҭаз рзым дырӡакәа, дрызгәамҭаӡакәа (иаҳҳәап, Стендаль иаан ишрыхьыз еиԥш) имҩасыз, аха ашьҭахь, акыр шықәса анҵы, зымца ԥхарра гәарҭаз. Абас зыхә ашьара (зхы ахә ашьарагьы) уадаҩӡоу, азы ӡырҩраан, лымҳала аҵкыс, гәлымҳала иаҳа иззыӡырҩлатәу, аԥхьараан ахшыҩи агәҟәышреи еиҳарак иахьеицныҟәалаша доуҳатә рҿиамҭоуп асахьаркыратә литература.


15

Ҳаиҭахынҳәып ҳазҵаара ахь. Дзырҩуазеи ашәҟәыҩҩы? Дыш ԥалагеи, дзалагазеи ашәҟәыҩҩра?

Иаҳҳәап, уи даналагоз дқәыԥшӡан. Уа мшыбзиа ҳәа адунеи дналагылеит. Иблақәа ҿыц ихитит, илаԥш ҵаруп, ихшыҩ ҿыцуп. Ишьа еилашуеит. Абзиара, аԥшӡара анибалак, иара ибаанӡа уаҩԥсы имбаӡацызшәа деигәырӷьоит. Ацәгьара анибалак, иара ибаанӡа уи аҩыза аӡәгьы данымиацшәа,итрагедианы идикылоит, иԥсахы ԥнажәоит. Зны иахьыхьшәашәо, ҽазны иахьԥхо иабзоу-раны аҵиаа злиааз адгьыл даҩызаха, уи иеилашра иахылҵуеит ҩымҭак мамзаргьы шәҟәык. Иҟалоит, ииашаҵәҟьаны, аҩымҭа бзиа анаԥиҵогьы, аха, бжеиҳан, иқәра иаԥшны, иаԥхьаҟа иқә гәыӷны аҽхәаԥхьыӡқәа неизыркуеит, ицхраауеит, иҵгәоит. Аамҭа цоит. Уинахысоуп иус аныцәгьахо, данԥышәахо. ԥсабарала абаҩ хатәра илазар – алашә ииҭаху ҩ-блакы. Аха ԥсабарала абаҩхатә ра иламзар, еиҳа-еиҳа деихәлацәоит аҵгәацәа змаз, изықәгәы ӷуаз ашәҟәыҩҩы қәыԥш. Ихатәгьы идыруеит, даҽаӡәы итәгьы идыруеит ззырҳәо иакәзар – ииашаӡамыз, иара иитәымыз амҩа дшанылаз еилкааны, ихала ашәҟәыҩҩра даҟәыҵуеит. Иаргьы изеиӷьхоит, аԥхьаҩцәагьы ирзеиӷьхоит. Дышқәыԥшӡаз аҩра иа-лагаз, нас иаалырҟьаны зкалам казыршәыз аӡәы, сзырхәыцшаз ажәак сеиҳәеит, ашәҟәыҩҩра узаҟәыҵзеи ҳәа саниазҵаа:

– Сара ажәа сахьарк, ашәҟәыҩҩра убасҟак ҳаҭыр ақәысҵоит, игәыӷьны сҩымҭақәа уи исзаламҵартә. Абзиа шысзымыҩуа сым ҩашьахуа избеит, ацәышҳабиқәа ҩны, алитература архәашьра схы исзаҭәамшьеит, аҩра саҟәыҵит алитература аҳаҭыраз, узых-шаз уаб, уаҩԥсы бзиак, ицәа шԥуҽуа удыруазар, иҩны анеира ушаҟәыҵуа еиԥш.

– Уажәақәа, сахьаркыратә ҩымҭа бзиак еиԥш, алитератураҿы реиқәырхара иаԥсоуп, – сҳәеит.

Аха иҟоуп даҽа џьоукы. Ихы изымдырит. Даҟәымҵит ашә ҟәыҩҩра. Иахьатәи амш иақәнагахаша темак аашьҭихуеит, иҩ ны инықәиҵоит. Иҭумыжьын, агәы умазар. Изгәаламшәода али тератураҿы иҿыцу тема шыҟам, иҿыцу – аҳәашьа акәгәышьоуп, иҿыцу – ахатәы интонациоуп, ахатәы блоуп, ахатәы гәеисроуп. Дышнеи-шнеиуа – уи, абаҩхатәрада, иаармарианы маҵура ӷәӷәак дҩахагылоит, избанзар шаҟа дбаҩхатәрадоу, убасҟак дыԥ


16

шшәыдоуп, дқьақьаҩуп, ихыхь иҟоу иҿы иааҭшәо, иҵаҟа игылоу дашьуазаргьы, али-ԥси рыла инаигӡоит, избанзар ишьҭахьҟа царҭа имаӡам. Алитература бӷалеи ҟәардәлеи иузыҟаҵом, алите-ратура баҩхатәрала, хыла-хшыҩла, ламысла ада рҿиашьа амам. Еиҳарак дзырҩуазеи ибаҩхатәрадоу ашәҟәыҩҩы? Амерканти-лизм мацароума? Мап. Иҟоуп аҵкыс еицәоу даҽакгьы. Ахьӡ-аԥша. Ма ламысдарас иҟоу зегьы ихы иархәаны, иааимоургьы имуа, мчыла дазықәԥоит ахьӡ-аԥша. Аха иара, ахьӡ-аԥша мцахәмыцәа, убасҟак зырҳара уадаҩу, ишәаӡыӡо шәарахуп, шаҟа мчыла иумпыҵаурӷәӷәарц уалаго, иаҳагьы иумпыҵҟьоит. Уда ԥсыхәа сы-мам ҳәа уахьынҳалар, аҵыс ԥшқеи асабии шәырҩызахоит. Асаби, деигәырӷьаҵәа, инапаҿы иааникылоит аҵыс ԥшқа. Импыҵԥрааны ицар ҳәа дшәаны, ишимпыҵаирӷәӷәо мацара, изгәамҭаӡакәа, аҵыс ԥшқа аԥсы ааҭихуеит. Ус анакәха, ашәҟәыҩҩы иашаҵәҟьа, амеркантилизм икалам шинамыркуа еиԥш, хьӡи-ԥшеи сырҳап ҳәа ишьҭихуам икалам. Нас иарбану, хыхь иаҳҳәаз раамышьҭахь, иҵегьы игәаҵа амца ҭазҵозеи, акалам изыркуазеи? Аиҿырԥшра иҟаҳҵаз маҷк иааҳартып. Арыцқәа рыхәлаԥсоит аӡлагара алуқәа. Ицҳафыруа иҟоу алуқәа – урҭ арыцқәа рлагоит. Идыргәӡоит. Ауаа ирфартә иҟаҵаны, ишылаха ирыхәылҵуеит. Еиԥшыстәуаны акәым, аха уеизгьы убарҭ, аӡлагара алуқәа урызхәыцыр, ашәҟәыҩҩы дахьугәаланаршәақәо рацәоуп. Аџьықәреи рыцқәа рыҿҳарԥшып жәлары рхы-рыхшыҩ аҿы иҟоу аидеиақәа, агәаанагарақәа, ах шыҩҵакқәа. Убарҭ аидеиақәа, агәаанагарақәа, ахшыҩҵакқәа, алуқәа ишрыхәлаԥсо еиԥш аџьықәреи рыцқәа, ихы-игәы иҭалоит, игәаҵа дырҭәуеит ашәҟәыҩҩы. Уаҟа иара «илагоит», иаҳагьы ирҵаруеит, нас арыцқәа лаганы ишрыхәылҵуа еиԥш алуқәа, жәлар рҿынтә ихы-игәы иҭалаз ахшыҩҵакқәа, агәаанагарақәа, аидеиақәа абырҵкал икылхны, исахьаркны, изҭаз ажәлар рышҟа ирхынҳәуеит. Даараӡа, иҿыцны исҳәеит ҳәа ииԥхьаӡогьы, иара иҳәаанӡа, ажәлар рҿы иихьан, амала, иҟаларын, иара ишиҳәаз еиԥш, аҳәашьа дақәымшәацызҭгьы аӡәгьы. Абраҟа зегьы раԥ хьаӡа иргылатәхоит абызшәа. Ухатәы бызшәа бзиа абареи адыр-реи, ужәлар гәакьа бзиа рбареи рдырреи, жьи наԥхи реиԥш, еидҳәалоуп, еиларсуп, руак угәаҿы ианԥсы, егьи ӷьацашьа амам. Иара усгьы збызшәа зцәыӡыз амилаҭ, ирцәыӡит зегьы. Аса


17

хьаркыратә литература змамыз, уи ашҟа амҩа иқәын, аха уаҟа инеины, ироуны, ишшьаҭамырӡгаз, ишкәылӡыз рзеилымкаакәа изымпыҵаӡыз, зыхшара зҵызшьааз иҩызахоит, иқәӡаауеит.

Ирҳәоит, ажәытәанӡа скульпторк иазҵаазаап, излаҟауҵазеи абри аҩыза аскульптура бзиа ҳәа. Аҳаш (амармалташь) ду ка-

жьын, снадгылан, имыцхәны иамақәаз анаамысх, абри ижәбо алҵит иҳәазаап. Изхысҳәаауа, жәлары бзиа ибаны ирыдыркылаз, иреиӷьу ашәҟәы азыҳәангьы, убри аскульптор ииҳәаз иҳәар ҟалоит ашәҟәыҩҩы. Убас жәлары ргәы иҭаз, жәлары иртәны ирыдыркы-лахьаз, иаарҳәны, иаҳагьы еиӷьтәны жәлары ирызҭаз иоуп жәлары рылԥха иманы, дара дыртәны ирыдыркылаз ашәҟәыҩҩгьы.

Аԥсҭазаара адырроу? Аматериалу? Аԥсҭазаара рымбацкәа мамзаргьы аԥсҭазаараҿы иҟоу аиаша ахьырзымдыруа акәӡам шьоукы-шьоукы ашәҟәыҩҩцәа рҩымҭақәа зырԥсыҽуа. Ҳазла гылоу аԥсҭазаара инарҵауланы еснагь анализ ҟаҳҵартә, зегь-рыла инарҳәы-аарҳәуа, еиҿыршәшәаны ҳахәаԥшыртә адырра ҳамагәышьам, ҳаҩныҵҟатәи акультура усҟак иҳаракгәышьам. Убраҟа инацҵа аԥсуа шәҟәыҩҩцәа рҭагылазаашьа ҷыда. Рҭәымҭа иахьынӡаҭагылоу, реиҳа акы аныҟарҵаша, урҭ еиларгӡалароуп амаҵуреи ашәҟәыҩҩреи. Ашәҟәыҩҩра аамышьҭахьгьы, иҟаҵа тәу рацәахеит. Абарҭқәа ирыхҟьаны, аԥсабара дшаны адәы дыз зықәнаҵаз, ашәҟәыҩҩра, бжеиҳан, ҽхьынҳәалак иаҩызахоит, хоббихоит. Урҭқәа зегьы даҽа темоуп, ҷыдала ахцәажәара зҭа ху роуп. Ҳазлацәажәо иарбаныз? Аматериал. Аматериали ашә ҟәыҩҩреи убас еизыҟоуп, ишеизыҟоу еиԥш ауаҩи аӡи. Ӡыда дхәарҭам ауаҩы, аха амцхә иҿаҵәар, иԥсы ааҭнахуеит.

Абаҩхатәра насыԥу мамзаргьы гәаҟроу? Исыздыруам. Амала издыруа, абаҩхатәра – милаҭтә малуп. Иахӡыӡаалатәуп, ҳаҭыр ақәҵалатәуп. ԥсабарала абаҩхатәра зауз ауаҩы, жәлары рҿаԥхьа ауалԥшьа ду шиду еиԥш, дара, ажәларгьы, убри абаҩхатәра ахь-чара, аизырҳара, амҩа аҭара уалԥшьаны ирыдуп.

Акырынтә игәасҭахьеит, абнаҿы, ишшәырӡа, ҵиаак ҩагылар, ақәыцқәа рылыҳәҳәо, инахаԥаны иркуеит амаӷқәа. Ус анакәха, гәыжьжьагас, ҿырԥштәыс абаҩхатәра иазыҟалааит аӡыхь. Уи аду-неи лашара ашҟа ицәырҵырц азыҳәан амҩа шаҟа ихароу, шаҟа иуадаҩу, иара иаҳагьы ицқьахоит. Знык ианызхәыҵыҵ, ашьҭыбжь


18

мырдукәа, ахәхәаҳәа аҿыҩанахоит. Абзиара убасҟак идууп, ихыҭҟьагоу арҩашқәа ираҩсуеит. Иԥсхаҵагоуп, ихааӡагоуп. Ирымҟьашьааит анапы хәымгақәа. Еимарымԥсааит. Иҟанаҵо аб зиара аҭакс уаҳа акгьы аҭахым иара ахазы. Ауаа ргәахы ҵаар шәхо, ианыхьҭоу иара ҟәандаӡа, амра ԥсҭыхгаха ианкашуа, иара хьшәашәаӡа иҵхәраа иаалоит.

Аԥсабара «иаӡбаз», иарҿиаз аџьашьахә-ссирқәа зегьы дыр хыҳәҳәо дырхагылоуп ауаҩы. ԥсы зхоу рахьтә уиаӡәк иоуп аҭоурыхтә гәынкылара змоу, дызҭагылоу иаамҭа анализ азы-зуа, ԥхьаҟа ҳәа ихәыцуа, изылшо агәырӷьара змоу ицгәырӷьара, агәырҩа змоу ицгәырҩара, хшыҩла аԥсабара ахаҭа аиканра, акос-мос ахь ахалара. Ауаатәыҩса ирхылҵит Шекспир, Микеланџьело, Бетховен, Толстои. Урҭ уанрызхәыцлак, уизыгәдууеит ауаҩы, уеигәырӷьоит ухаҭагьы ауаатәыҩса уахьырхыԥхьаӡалоу. Аха уи иунаҭо амҵәыжәҩақәа ушдырԥыруа, рҟырбжьы уаҳауа иалагоит алаҳәа мымиқәарақәа, рынаурқәа цәырҵуеит уаҩԥсы имеигӡоз римтәи ацезарцәа. Урҭ шаҟаҩы! Урҭгьы ауаатәыҩса рыӷра иҭшеит. Идам-здам даҽакы ишалымшо еиԥш ауаҩы илшо аицгәыр ӷьара, аицгәырҩара, убас даҽакы иалшом ауаҩытәыҩса иаҟара агыгшәыгра, агәымбылџьбарара, ихыдароу аус аҟаҵара. Убарҭқәа убла ианаахгылалак, зны-зынла, ауаатәыҩса уахьырхыԥхьаӡалоу уацәыԥхашьоит, гәырҩа хьанҭала уазхәыцуеит, изакәызеи уи, аԥ сабара ауаҩы инаҭаз – ахшыҩ, данаиаа рҳамҭа иаҩызоума, аԥ сабара ихыччама, мамзаргьы францыз шәҟәыҩҩык иҳәан еиԥш, аԥсабара ахаҭа аҽықәнахырц иаӡбоу ауаҩытәыҩса ихшыҩ? Нарҭ Сасрыҟәа анцәа ицәганы амца риҭеит ауаатәыҩса. Анцәеи иа-реи аимак анроу: «Рхы злақәырхыша руҭеит. Урҭ ирылшом амца аҳәынҷара, иабылуеит», – иҳәеит анцәа. Ажәа «амца» аҭыԥан иҳаргылар «ахшыҩ», ҳҿаԥхьа иаацәырҵуеит ҳзыргачамкыша аса-хьа. Аҽыццышә дақәыртәаны аӷәра зымпыҵырхыз диеиԥшхама ахшыҩ зырҭаз? Абарҭқәа рзыҳәан ауп, хымԥада, аҩажәатәи ашәышықәсазтәи ашәҟәыҩҩы ду изиҳәаз: «Я писал и продол-жаю писать потому, что жизнь терзает мне сердце так сильно, что мне хочется избавиться от мучения – тогда я сажусь и изливаю свою боль на бумаге». (У. Фолкнер). Сгәы иҭиҳәааит. Абраҟа иаа цәырҵуеит алитература, ажәа сахьарк ауалԥшьақәа иреиҳау – ахыдараҿы аиааира аргара ахшыҩ, алашьцара аҵкыс ииааирц


19

алашара, ажәакала, аламысдара аҵкыс аламыс цқьа, аламыс иаша аиааира агарц ақәԥара.

Ҳцәажәара злахацҳаркыз азҵаара ашҟа ҳаиҭахынҳәып. Ма кьана ҳаԥырҵрым хыхь иҟаҳҵаз аиҿырԥшра. Аџьықәреи рыц қәа рлагоит аӡлагара алуқәа. Аха изыргьежьуазеи дара, алу қәа рхаҭақәа? Ҳәарада, асҳәа ианҵәрааны инеиуа, аӡлагара аԥарԥалқәа ирысуа аӡиасоуп. Нас ашәҟәыҩҩы «иӡлагара» зыр-гьежьуа, имгьежьыр амуа, иарбан ӡиасу иҵасуа? Иҳаԥшаарц ҳҽыззаҳкыз, иаҳҳәашәа иҟаҳҵаз аҭакқәа азхом. Еиҭацәырҵхуеит азҵаарақәа. Дыззыгәҳәуазеи, дыззыгәкуазеи ашәҟәыҩҩы? Хьа-ас имоузеи, дызмырҭынчуазеи? Адунеиаҿы агармониа ҟаларц дашьҭазар? Дызхаанызгьы дызхаанымызгьы шаҳаҭра рзиурц азыҳәан дыҩуазар? Издыруада, иԥсадгьыли ижәлари рҿаԥхьа уалԥшьак ашәара дамырҭынчуа дизар? Ақьиареи ацәгьареи иреибафарҭахазар иара игәаҵа? Аиашамрақәа дырбылуазар? Ажәеи ауси шеиқәымшәо анибалак дархагозар? Иарбан усзаалак зегь рҿы, егьырҭ ауаа раасҭа, иара, ашәҟәыҩҩы, иаҳа ибаларц, иаҳа иҵарны ицәа ианырларц, иаҳа еиҿкаангьы иҳәарц азыҳәан акәзар, аӡәырҩы дрылкааны, ҳамҭа дуӡӡак еиԥш, аԥсабара изи наҭаз абаҩхатәра? Мамзаргьы, издыруада, ашәҟәыҩҩра, қәԥага бџьарзар? Ихаҭара, иуаҩра ашьақәырӷәӷәагас имазар ашә ҟәыҩҩы ашәҟәыҩҩра? Шаҟаҩы ашәҟәыҩҩцәа ыҟоу, убриаҟара еиԥшымзар иҟарҵо аҭакқәагьы?

Азҵаарақәа, ҵыхәаԥҵәарада азҵаарақәа… Реиҳа иуадаҩқәоу ируакуп даҽакгьы. Иуҳәарц иуҭаху, зышҟа

унеиуа арҩаш ашьҭыбжь харантәи иануаҳауа еиԥш, иуаҳауеит иаҵыҩуа амелодиа, уимоу, персонажқәакгьы «аицәажәара» иалагахьеит. Ируам ақьаад ашҟа имиасыр. Уалгеит ианҵаны, иуҭеит аԥхьаҩ. Уинахыс уара иуцәыхарахеит, шәеиԥырҵит. Аамҭа набжьысит. Ҽнак иаашьҭыхны уеиҭанаԥхьеит. Убасҟан иубоит иуҳәарц иуҭахыз ишуҭахыҵәҟьаз ишҳәам. Иаанхоит акы заҵәык

– еиҭа рыхәаԥшра, ажәақәак еиҭа абырҵкал ркылхра, ҳәоуқәак рырҽеира. Иахьынӡасылшоз убас рызууп абри ашәҟәы еиднакы-лаз аҩымҭақәа.


1970





Р О М А Н

с қ ь а л а

Ҩ-шәҟәыкны


Актәи ашәҟәы

Иҩасхыкны ԥсаатәк аҵәаабжь саҳаит. Иарбан ԥсаатәыз сзе-илымкааит азнык азыҳәан. Инеиҵыхны, маҷк иааҭахәаҽшәа, уаҳа налымшо иааԥсеит угәахәратә, еиҭа игахит абжьы. Ааԥынран. Ажәҩан цқьан. Амра аҭашәаразы илаҟәхьан аҟнытә, ажәҩан ҳаракны, иҭбааӡа, геи-шьхеи иахьрыбжьанакыз зе-гьы збарҭан. Амацара заҵәык ажәҩан иалхәхәа, агаҿантәи иԥырны, ашьхаҟа ицон аӡыцәа.

Ахәада сахьыҩхалаз, хаҳәык снықәтәеит. Акраамҭа са ҵаԥшуан аԥсаатә заҵә. Зны аҽааннакылон, амҵәыжәҩа ҟәаш дуқәа еиҵҳәа, ихагьежьылон, ҵәиу-ҵәиу ҳәа бжьы гәыҭшьаагак ҩыҭнацон. Еимдон. Сара убас сгәы иаанагеит, ма аԥхьаҟа иацәцеит, мамзаргьы ашьҭахьҟа ишаауаз, изахьымӡакәа, џьа ра иацәынхеит, иацәыӡит аҩыза ҳәа.

Аӡыцәа сахәаԥшуа, аҿыҭбжьы сшазыӡырҩуаз, иаасгәа лашәеит, ҳқыҭан, Ашәлашара инхоз ҭаацәарак. Уи аҭаацәара аԥшәма, зегьрыла анхаҩы ҳәа ззырҳәоз уаҩын. Иара идыруан убри ажәа – анхаҩы – шаҟа пату ақәыз. Идыруан, ииашаҵә ҟьаны, дагьаԥсан. Иреиӷьу ҽхәаԥхьыӡуп ҳқыҭан иузырҳәар: «Уи дынхаҩ бзиоуп. Деихаххаа дынхоит-дынҵуеит, бзиа ибо-ит адгьыл, арахә». Шаҟа аҵанакуазеи уи изырҳәо ажәаԥҟагьы: «Анхаҩ бзиа зыхәда ԥиҟо арахә ахәда ашьа аауам».


21

Агаҿаҟа албаара иацәшәошәа, ашьха аҽкыдырҟәыҟәла ишьҭоу ҳқыҭа Ашәлашара «ашьыга лаба нақәыршәны» егьа

ҩы цахьазаргьы, егьаҩы чарҳәара азырухьазаргьы, иахьа уажәраанӡа, ахьӡ рҳәартә, алҩаҵәқәа хәхәаӡа иҩеилартә иа-азго анхаҩы иоуп. Убри дшысгәалашәоз, сианагеит анхаҩи адгьыли реизыҟазаашьа азхәыцрахь. Уи инадҳәаланы, ан хаҩи уи зыда ԥсҭазаара имам арахәи, аӡәы ихалеи, дызлоу иуаажәлари, ауаҩы имч зқәымхо абзиабареи, аҩны ауас хыр шазыҟоу еиԥш, иара изыҟоу аҭаацәареи… Абарҭқәа сахьынӡарызхәыцуаз, аарла ҳәа избартә, ашьхаҟа инаскьеит аӡыцәа. Ахәда ҟәашра хәхәаӡа, амҵәыжәҩа дуқәа еихҳәа-еиҵҳәа, сшаҵаԥшуаз, уажәы инеилалан, икәымпылхан, изакәу уаҩы изеилымкаауа акәын ажәҩан иалхәхәа ишцоз. Исцәыӡит, ицеит сҳәан, сгәы нкаршәны, исгәалашәаз анхаҩы изхәыцра сеиҭаналагахәаны, ихынҳәны аҿаанахеит аԥсаатә. Уажәы уи асқьала гәакьа иазыхынҳәуа аӷба сгәаланаршәеит. Аха, изды-руада, асқьала гәакьа иара наӡаӡа иацәыӡхьазар? Сқьалаки ӷбаки еицәыӡцыԥхьаӡа, саргьы сыхәҭак алаӡуазар адунеи?

Ааигәаӡа исхаԥыруа, ааԥынразтәи ажәҩан иалан аӡыцәа. Зны ашьхаҟа ахы архон, даҽазны – агаҟа. Сара еиҭа даас гәалашәеит уи анхаҩы…


1

Ҳаӷеиҭа, гәаҟрак иақәшәеит угәахәрын, убас шьыжьнаҵы аӡәгьы ҭынчымҩахә имамызт. Аҩнаҭа иалахәыз, уск змазгьы, измамызгьы, аӡәгьы изыҳәан цәамҩахә ыҟамызт. Игәам ҵ-хамҵуа, дгьыли жәҩани шәиуа, егьараан амш лашара иаԥылахьан. Аха амра ҭашәаанӡа, инархашҭуан. Адырҩаҽны, амш лашара иацны, рышәхымс иаахыҵуан рынхараҿы ир зыԥшыз русқәа. Уи амш иазхианы иаԥылон даргьы. Иахьа-гьы ашара адәы иқәымлац макьана. Ааигәоуп ианҿнаҭыз, ашҭа аҵыхәан, амжәа иалатәоу арбаӷь. Иааҿнаҭит аҟароуп. Аеҵәақәа инарыҵаԥшын, даҽа ԥыҭрак сыцәап аҳәазшәа, ишә ҭаху ҟашәҵа ҳәа, аҽаарҭынчит. Ҭынч ацәаха, ихааӡа шьыжьтәи аԥхыӡ абаха змамыз Абзагә иҭаацәа ракәын. Иабду ихаан


22

идыргылаз ахьатә кәасқьа ашьапы шьҭыбжьқәеи аҟәынд-шәынд бжьи дәылыҩуан.

Аӡә данааԥшлак, ацәа иалоу дааирԥшып ҳәа дшәомызт. Уимоу, дахьааирԥшра акәын дзышьҭалоз. Абзагә заҵәык раԥхьа дангылоз, имаҭәақәа ааидгәаланы икны, абарҵахь дындәылҵуан. Ӡынраз, ԥхынраз, ашьжьымҭантәи аԥшахь ицәа-ижьи инарсны иҽааилеиҳәон. Аха уи иаха агәылара дахьцаз, аҵх аҽеиҩнашаанӡа дгәарымлаӡеит. Дангәарлагьы, иқьаф ҭанаҵартә ижәны дахьыҟази дахьааԥсази неицылан, дахьнышьҭалаз, уаҳа даамҵысӡеит. Дахьыҟаз шылдыруазгьы, данааи ижәны дшыҟазгьы, иацәажәара дшаргәаҟуаз илырше-ит Аминаҭ. Гәҩарақәак лыман. Хыбаарак лгәаҵа ныҭнаблаауан. Убарҭқәа инарыцлан, иахьа ашьжьымҭан раԥхьа агылара, амца аиқәҵарагьы лара илықәшәеит. Агаз лампа налыркит. Лхаҵа иаԥхьа акаруаҭ днықәтәеит. Аҭӡамц ахь иҿы рханы, ахыза иҽхәыҵаҳәҳәа дышьҭан Абзагә. Аӡышьшьы даҩы захоит ианижәлак. Ҭыӡшәа аӡәы илихуам, ма ажәак узир ҳәом, ашьшьыҳәа днеины дышьҭалоит. Аминаҭ леимаақәа нықәыкшо, рышьҭыбжь аарцәгьашәа илышьалҵеит. Абзагә иҽимырҵысӡеит. Алампа аркны ишықәгылаз, уаҟа иаанлы-жьын, акәаҷаб аркны, лнапы аԥыракуа, амаҵурҭахь дналбаа-ит. «Сара сакәым, ҳаӡӷаб, Есмагьы гәҩарас илымоуп. Гәҩарас закәыхи, иаахтны иларҳәеит, баб шәгәыла, аԥҳәысеиба Ҟаимаҭхан бзиа дибоит ҳәа. Ахәыҷы лылаӷырӡқәа лыкәааша дааит. Ахәыҷы сҳәахит, дхәыҷума ани уашьҭа, ажәытәан, лара илықәлоу, хаҵа ирышьҭуан. Нас ҵхагәанынӡа данымаалак, сара акы иасҳәар, аҭыӡшәа сылихуеит», – лгәы дҭацәажәон, ишылзымҳәоз шылдыруазгьы, дангылалак, иалҳәақәаша дрызхәыцуан.

Ишьацәырххо, ахәхәаҳәа иҿарҳасуа, лшьапы инақәҵәиаа шеит, абарҵаҿ аҽықәҵаршә иқәтәаз рла еиқәаҵәа. Уи ала ҳаҭыр ақәылҵон Аминаҭ, аха илцәымӷыз аҟазшьақәа ир уакын мыцхәы иахьлагәыбзыӷыз. Ашьыжь агәашәаҿ изԥыр ҵыз аԥшәма, ахәылԥаз дангәарлалак, мчыбжьык дамбацшәа, игәыдԥало, инапы абз нахьшьуа, азхара дазыргәыбзыӷуамызт.

– Уаапкит. Алышькьынтыр уахәхааит! – лҳәан, шьап ԥықә ла днацәхасит. Ирыӷәӷәашәа дамхасу, агәыбзыӷра убас да


23

хьагәҭасыз иаргәааны акәу, иҟәуҵәуо, акәасқьа абарҵахь иҩхалеит ала.

Уаанӡагьы шьҭыбжьқәак лгәы иқәыҩуа, ацәа алҵра лцәым ӷны, днаҳәы-ааҳәуан Абзагә иаб иаҳәшьа Ардушьна. Уажәы ала аҟуҵәуабжь лгәахы иналакшан:
– Ооит, дҳалалахт ашьжьымҭан! – лҳәеит.

Ихәарҽхахьаз лыбаҩқәа аҿҿа рылго, аиарҭа дынхықәтәа леит. Аԥенџьыр далԥшны, ажәҩан днаҵаԥшит. Гәырӷьарак ма гәалак аалоур, раԥхьа ажәҩан ахь акәын уи дахьынаԥшуаз. Ажәҩан агәы ихыҵны, мраҭашәарахь иласкьаны икыдын, зегь реиҳа лара бзиа илбоз аеҵәақәа – Ҷәгараа. Урҭ аеҵәақәа ахԥа рахьтә руак лара лакәын, егьи – зыбзиабара лажәра иҭалгалаз арԥыс, ахԥатәи – дара ирхымшаз аҵеи. Лықәрахь днаскьо да-налага, убри имиз рҵеи ихьӡ лхашҭуа, мыцхәы иныҟәырцаз аҟәрышь аҩыра шаныҵуеиԥш, лгәынкылара иацәыӡуа иала-геит.

Амца бзианы ихәыҵшьшьааны, ахәа ақәыҳәҳәо иҿаи ҳәалон, насгьы ашьжьымҭан аиқәҵара мариахарц, афархь ҩақәа ахәышҭаара аҵыхәахь ишьҭеиҵалон Абзагә.
– Амца аҿаҳәаха имазма, ихабган, дгәарымлаӡеит иаха!

– лҳәеит Аминаҭ. Амҿы хыблааха дуқәа ракәзар, амца злеи-балыркышаз лымԥыхьамшәеит. Акәакь икҿагылаз лабашьа-ла амца нхәыҵлышьшьааит. ԥырӷқәак рыблақәа аакәеицеит. Ахәа нарықәыҳәҳәаны илҵәахит. – Ахәыҷқәа ашкол ахь ишцо идыруеит, мҿқәак надигалар, атәыла бгозма. Иабаазгои, из леиқәысҵозеи уажәшьҭа?! Аиха кны алашьцара салаз, – ихәа шьхьаз лгәалаҟара уигьы нацлеит.

Ианҩыҵхахо аамҭазы иӡлачӡа аԥҭа наԥыраҳар ишԥаҟалои амра? Ахаҿы лашара еицакуеит. Аиха лыԥшаан, аҩны ашь ҭахьҟа, амҿырҟәарахь дындәылҵит Аминаҭ. «Аԥсаса данры цыз, уахынла дмааит ҳәа, зныкыр иаҽԥнысҳәахьазма?! Да хьыҟаз здыруан. Уи сҳәаргьы… Усҟангьы… Ҳаи, џьушьҭ, бхы бсеит, усҟан лара лхаҵа аӷьараҳәа длывагылан. Ааигәоуп урҭ аҩсҭаа данрыхәлаҭәҳәаз. Ҭыӡшәада, хьӡы бааԥсык ҳхымлакәа, ақыҭа ҳзалҵыр…» Наҟ иацыз ажәа «ахҵәара» лхазыҳәангьы игәаӷьны илзымҳәеит, убасҟак аҵанакуан лара лзыҳәан.


24

Аиха ыршәны, амҿырҟәара инылалыжьын, акәасқьа ашь ҭахьҟа днавалеит Аминаҭ. Аԥша иамырцәарц, лнапы аԥыра-куа, акәаҷаб лкын. «Машәырла амца ҩацралар абри акәасқьа. Иароуп еиҳарак абраҟа ҳақәкны ҳазку. Инықәыццышәаа ицар, ауааԥсыра акгьы ҳмыхьыр, ҳамаҭәа-ҩыҭәа еибганы

иалаҳгар… усгьы анхара ҿыц ҟаҵатәуп, ашьхақәа ршьапы иадырҟәыҟәла, аҽада хьарҭаҿы изыҟаҳҵозеи, ауаа ахьын-хо, адунеи лашарахь ҳмылбаауеи ҳәа сықәгылар… Ибҳәара шбоурыз усҟан! Дахьимбо днаскьаганы дыҟазар, аԥхыӡ еиԥш, дааихашҭуан Ҟаимаҭхангьы!»

– Иумаҳаӡои, уара, угыл! Аҵхыбжьон угәарланы шьыб жьаанӡа уцәаз! – акәасқьа аҭӡамц днас-насит.

«Ашкол иагхеит ахәыҷқәа. Дҿыхааит рабгьы. Иахьиҭаху дцалап, иахьиҭаху даалап…» – лгәанала даӷьуан Аминаҭ.

«Ас дыҟамызт, илыхьзеи ари сҭаца иахьа? Еиҭах цәгьак ларҳәаху, рыбз ахы шьшьартә», – лҳәеит, аиарҭа дахьылаиаз лгәанала Ардушьна. Нас, дынхықәтәалан аԥенџьыр далԥшны, еиҭах ажәҩан днаҵаԥшит. Ҷәгараа, аеҵәақәа хԥа, ицәышҳаби-цәышҳабиӡа иааԥшуан. «Сиеҵәа, сыԥсықәра сишьҭоуп дахь-цалак. Иара ҳаԥхьа днеиуеит. Ани сара соуп. Егьи, ахԥатәи, ҳхәыҷы иоуп. Ҳахьцалак дҳацуп. Даахәмаршәа, мышкызны аԥа данҳаулак, ихьӡаҳҵо ҳәа исеиҳәаз, сара ахҭԥшша, схы инҭыкәкәа ицеит…»

Акәаҷаб алашьцара иаларҷҷо, акәасқьа ааҵраҿы дахьгы-лаз, аҩны аҩныҵҟантә, аӡәы дгыланы, шьҭыбжьык лаҳауазар ҳәа ԥыҭрак дӡырҩуан Аминаҭ. Аха шьҭыбжьы анылмаҳа:

– Угыл, уара, угыл! Мҿы хьышьаҵәык ыҟам, уара уках-хаа уцәоуп, – лҳәеит уажәы иаҳа лҽынкылан. Хьӡы бааԥсык ҳхымлакәа, ҳшыбзиоу, аҭаацәагьы ҳаицәымӡкәа, ҳшеибгоу ҳақәҵроуп ҳәа уаанӡагьы лгәы иҭашәақәахьаз, аха иаха, Аб загә акраамҭа данымаа, лхала дахьышьҭаз, дахымԥауа иӡбаны ишьҭылхыз, анагӡаразы шаҟа ачҳара аҭахыз лдыруан. Уажәтәи лҽынкыларагьы, убри анагӡараҿы илыхәоушәа лбеит. Аҭӡамц дадҵны лҿаныналха: – Иԥхаӡа аиарҭа ахәыҵаиара бзиоуп, аха ахәыҷқәа ашкол ахь ишьҭтәуп. Шаҟа километр бжьоу, ҳахьынхо ухашҭма – ҳәа нацылҵеит. «Аҭӡамц ирыӷәӷәацәаны


25

сасзар ԥхашьарахеит. Аҳкәажә лгәы иаанагозеи. Агәала шсы-моу, насгьы сгәы иҭаскыз, Аҳкәажә гәҩарасгьы илымкыроуп макьана». Ҳаҭыр лықәылҵон лхаҵа иаҳәшьаду Ардушьна. Аҳкәажә ҳәа акәын ишлалҳәоз.

Ацәышхара иаҿыз алашьцара ишкәакәаӡа иалубаауан асы зқәыжьыз ашьхақәа. Асы иацрыҵуазшәа, ашарагьы ашь

харахьтә акәын ишаауаз. Ааԥынра аналагамҭазтәи аԥша хьшәашәа Аминаҭ лгәы аарҷкәынеит, даарлахҿыхит.

Хыма-ԥсыма аҽеилаҳәара, амҩа иқәларц аҽазыҟаҵара, аиқәҿыҭра, зны-зынлагьы аиқәгәамҵра ианалагалак, аӡәыр џьара акыр сызихәозар ҳәа, лгәы иамукәа, дҩагылон акәым зар, ари аҩнаҭаҿы, зегьы реиҳа зхы-зыԥсы иақәиҭыз, шаанӡа дгылартә, ус змамыз Ардушьна заҵәык лакәын. «Ииашаны иҟалҵоит Абзагә дахьлыргыло. Алашьцараха, амҿы аршьара далагома аԥҳәыс. Лаҳаҭыр батәуп», – лгәы дҭацәажәо, лҽеи лалҳәеит Ардушьна. Абас акәын еснагь. Лҭаца длыдгылон. Лашьа иԥа ианихароугьы, лҭаца ианылхароугьы, аӡәгьы ак-гьы ихараӡамшәа, убас ихьаршшаны, ахәша ахьшьны дрыб жьаҟазон, амра зқәыԥхаз цәыкәбарҵас инышьҭабон, гәалак ахы ааҵнахыргьы, «Срыкәыхшоуп, урҭ рыԥхарроуп сара сааз-го», – лҳәон, рыӡбахә алаҵаны џьоукы данрацәажәо.

– Амцаҵәҟьа бзеиқәымҵаӡои, ибыҵалазеи, акәты ахы ыфаны быҟоума, шьыжьнаҵы бҳалалеитеи! – ашә ныджьлан, абарҵахь дындәылҵит Абзагә. Иаӷьра гәы аҵамызт. Изха-раз идыруан. Имаҟа чаԥа, аҳәызба хәыш ду ахьнырҳаланы, иӡара иакәыршо, инеибаиркит. Ахҭра днас-насын, аихымцеи ашьанҵеи ҭазар гәеиҭеит, аԥсаса иманы, ашьхаҟа амҩа дықә лошәа. «Анымха-хымҵәа, Зафас хәылак, ҳашԥанаидынҵәалеи иаха», – иҳәеит игәанала.

Иҽааирххан, ижәҩахыр ԥҽаҽақәа наирҵысы-ааирҵысит. Шәара шәҿыхазар, адунеи ожәшьҭа шәара, ауаа ишәымаз, ҳара ԥсшьара ҳцоит рҳәозшәа, аҿыцәаара иаҿын аеҵәақәа. Аамҭа гәаҭагас Абзагә дзышьцылахьаз убарҭ ракәын. Еиҳарак рыда ԥсыхәа имамызт арахә иманы шьхатәыла данцалоз. Урҭ усҟан аамҭа ирбара мацара акәымкәа, ҩызарагьы изыруан. Ажәытәра илаҽны акәмызт, аха иаҳа дахьақәгәыӷуаз азыҳәан


26

асԥычка аҵкыс аихымцеи ашьанҵеи ныҟәигон, асааҭ аҵкыс аеҵәақәа рыгәра игон. Аԥсаса иманы шьхатәыла данықәыз аума, ааԥҭра данҭаз аума, бжеиҳан аԥшӡараз инапы иа-хан акәымзар, аеҵәақәа рыла акәын аҵх анаскьареи ашара ааигәахареи шгәеиҭоз.

– Анцәа иџьшьоуп, ҭауади-аамсҭеи шәгылеит! – лҳәеит, ҵәаҟьа-маҟьақәак лкалҭ илаԥсаны, амаҵурҭа абарҵа иааҵалаз Аминаҭ.

– Иахьак амца еиқәыбҵазар ҳахыбымшьаан, – иҳәеит Абзагә, еиҳарак лгәы иалаз амца аиқәҵара шакәмыз шидыр уазгьы. – Шаанӡоуп, банаџьалбеит, иаҳҳәар ҳабшьуеит акәым зар, амра ҩхашылаанӡа, ашкол аҟынӡа акәым, Аҟәанӡагьы унеип шьапыла.

– Рыҽшеиларҳәо, акыршырфо, ҳамҩа мыжда иныгәнысуа ишану иагхоит, – лҳәеит Аминаҭ, ахәышҭаара хәыҵшьшьаауа. Рыблақәа ҭыҷҷаауа, икәеицеиуа, ахәа ԥхарраҿ рҽыҵәахны иҟан аԥырӷқәа. Акакала еизылгон. Лара иаалымданы, Абзагә ианбаҟаиҵоишь ҳәа дцәыҵыԥшуан. Шьжьымҭанла амца аи қәҵара усҟацәак дашьцыламызт. Лабхәа Гәадала иԥсы ахьынӡаҭаз, лара егьа шаанӡа дгыларгьы, ихәыжжаӡа амца еиқәын амаҵурҭаҿы. Абзагә иакәзар, уи иаб иҩны амца аиқә ҵара дацәыхҟьахьан. Дацәыхҟьахьан акәым, ахаангьы да-мышьцылацызт. Акыр шықәса ахәышҭаара ахьеихәлеикуаз ахьшьцәа рҭыԥаҿ акәын. Уаҟа имца еиқәиҵон ихаҭа иани ҭахыз. Лҩаҵәк мҩеиӡакәа, ахәышҭаара еиқәыхьшәашәа ишыҟоу, инеихашәы ианыхәлозгьы убарын. Иаха аҵх аҽеи ҩнашаанӡа дахьгәарымлаз, ашьжьымҭан иаԥхьа лара дгы-ланы, амца аиқәҵара ахьлықәшәаз азыҳәан уҳәа, зегьы еизыкәкәаны ианеилала, дышгәамҵ-хамҵуаз ибеит Абзагә иԥҳәыс. Ашьжьымҭан алакыҵа лашьца дҭаԥшыр, амш зегьы еихахәланы ибон, ихаҭагьы игәалаҟара бжьысуан. Ажәа ҟәан дақәак Аминаҭ иналеиҳәарц, лгәы хьаиршшарц иҭахын.

– Иабаҟоу дара ҳҵарауаа? Рыфатә злабырԥхаша амца рзеиқәымҵари, аҽырбара зҽазызкуа арԥыси аҭыԥҳаи? Иа-быршьцылан, ибжьыбхит. Амца еиқәиҵааит Саид, рхәы лыр ԥхааит Есма. Рхала акрыфа-акрыжә, ԥшьшьаала инықәланы


27

ашкол ахь ицалааит! – рыхшара днарзаӷьит. Убриала иҳәеит ран ирыдылбало аџьабаа шеиликаауа, дышрыцҳаишьо, аҩны аҭӡамц дасны дахьлырҿыхаз уамак игәы ишалымсыз, ишла-наижьыз. Лымацара илтәым рыхшара. Иара иҵәҩаншьап иоуп иҷкәын, иаргьы дигәазырҳагоуп рыӡӷаб.Иара иаҟарагьы урҭ ирыхӡыӡаауада. Аҩны даныҟамыз илшагәышьоз, дабалыхәоз. Ажәлар рус даҿын. Аҩны даныҟоу, ианыхәыҷқәаз еиԥш, иа-хьа уажәгьы ҵаҟа лбаанӡа инаскьеигоит. Амш анкьаҿу, ицәы лашаанӡа амҩа иқәлароуп. Зны ацҳаҵәры ианықәсуа ишәар ҭоуп ҳәа инаскьеигоит, даҽазны, иаха ақәа ауит, амҩақәа хыҵәрыроуп иҳәалап.

– Ишылашьцоу аҩны индәылҵуеит. Рымгьал кәамԥақәа рсумкақәа ирҭаҵаны. Ианааилашәшәо рыԥсы рыманы иаа гәарлоит. Аҩныҟатәи рыдҵақәа ҟаҵаны, амҿи-амцеи еидыр галар уҭахуп уара! – ҿаалҭит Аминаҭ. Абзагә ҿымҭ дгы лан. Иаалымданы амца аиқәҵашьагьы дақәымшәеит. Ажәа ҟәандақәак налҿыҵшәар, нас зегь иара иҟаиҵашан. «Изаҳ ҭахузеи амаҷ, акгьы злам азыҳәан ҳагәқәа рцәибаҟьара. Иаз-хоуп дахьынӡазаҵәыз. Ауаҩы изеиӷьу мчыла иурҟаҵароуп, абнаршәыра сахьылыргаша иашьҭан аколнхара аиҳабыра. Сара сҽаҿаршәны изуамызт. Гаӡарами, сукәыхшоуп!»

– Аиха абабгеи?
– Амҿырҟәара илажьуп! Иабазгеи, исфеит.

– Абрыскьыл ирашь аџыр афоит рҳәоит, – дааԥышәырччеит Абзагә. Изаҟаразаалак гәыҩбарак ма цәгьарак аҵаҵаны им ҳәеит.

– Анцәа иџьшьоуп, акамбашь сахьадумкылаз. Иабаҟоу ҳаамысҭцәа ҳәа даауеит! Сара иаҳа издыруа џьушьап. Уара ухаҭа уабагәароу уахынла, ҵаара ԥхашьарам?! – иаӷьцәаны ишламхаҳәаз лдырит, аха илҳәаз лҳәахьан. Лҽамарҩызны ус иналыгӡар акәын уажәшьҭа. Ахәышҭаара дахагылан. Аҵәаҟьа хәыҷқәа ақәыԥсаны, зхы еихәлалкыз амца, ихәхәаӡа лҩаҵә цәышк нахылҵит. Амаҵурҭа ԥхаррак ааҩнанаҵеит. Лара лхы-лҿы арлашон акәаҷаб.

– Уабагәароу захьӡузеи, банаџьалбеит? Иахьанырҵо, иа-хьанырхуа ҳәа сдәықәума? Анымха-хымҵәа Зафас изыҳәан


28

ҳаилацәажәон, – илҳәази лҳәашьеи игәы ишалакшазгьы, иаа-хьаиршшарц, иаха дахьынхаз ахара ихы иадҵаны, иналаҭеикит Абзагә. Иԥҳәыс гәҩарақәас илымаз, лыхшыбаҩ ҭнафаауа, дамырцәо дзызхәыцқәоз, иара ихахьгьы иааимгаӡеит. Гәҩарас дылкыртә еиԥш иҟаиҵазеи, ма ииҳәазеи? Егьаҩы егьа гәҭыха рымоуп. Инаӡо аҵкыс инамӡо агәҭыхақәа еиҳаӡами? Ҽаӡәы иаҳәара акәым, ихаҭа иҳәахьоума ихазы? Дыршьас илымоу-зеи иԥҳәыс? Апату илықәиҵоз иагирхама? Дызлалацәажәац ажәақәа рыла акәӡами уажәгьы дышлацәажәо?

– Зафас иифо-иижәуа имамзар, ихылаԥшыша ыҟоуп. Маанаа Ҷыжә дрывасуан ҳәа, аиҳабыра шәрывасны, шәара шәызҿу закәызеи? – еиҳарак Зафас дизгәаан акәын Аминаҭ ишылҳәоз. Ауаа хымхәақәа лцәымӷын. Лхаҿы илзаагомызт, ауаҩы имаха-ишьаха еибганы, дычмазаҩны аиарҭа дыламкәа, имгәахә изаамрыхит ҳәа лаҳар. Акрабасҿарҵари ҳәа, ҩнаҭа цыԥхьаӡа дныдгыло, аҳабла далан Зафас. Дахьылбоз дхәым галшьон Аминаҭ. Убас дшизыҟазгьы, лхаҭагьы шаҟантә дны ҟәылгахьаз. Акрыфаны даныҩагыла ҽнак: «Абри абысҭа ашәсак налаҵаны, цахак исзылабҳәар, уаха сабон, бхаҵкы сцеит, Аминаҭ», – иҳәеит дԥышәырччо. Малс имаӡаз иччаԥшь акәын. Меигӡарахда зегьы ирзишон убри. «Ухы шьарда нна ҵааит», – лҳәеит Аминаҭ. Иажәа алгамҭа лмаҳаӡазшәа ҟалҵеит. Аишәа аханы ианыз абысҭа аақәылԥаан, рлеиқәаҵәа иршәны инамҵалыршәит. «Усызныҟәымгеит, Зафас, ухаҵкы сцеит, аха исымаз ахәыҷы уахысымбааит. Ҳлагьы акы инацҳааит, џьара ихәарҭахап», – ҳәа, акгьы ҟамлаӡазшәа, аԥсшәа ырхааны иҳәо, аишәа ахәашақәа ықәыршәшәаны иаашьҭылхит.

– Аиҳабыра дара ирусу ҟарҵалааит. Сымгәажә абасырҭәри ҳәа аҳабла далҵны, дҳәыркьиуа егьырҭ аҳаблақәа дрыло-уп. ԥхашьароуп, хьымӡӷуп ҳара ҳзыҳәан. Алаф ҳалырхуеит, иаҳхыччоит ҳазҭахым. Уаҩԥсҵас уҩны акрыфала, ҳҳабла ацәа ԥумҽын, напеилаԥса ҟаҳҵоит ҳәа иаҳҳәеит.

– Анапеилаԥса ҟарҵааит акыр змоу. Уара ирылоуҵозеи?

– ҽԥныҳәала, мамзаргьы дланарҟәыртә илымҳәеит Аминаҭ. Лгәы иалырсны илҳәарц лҭахын. Анхацәа бзиақәа, зхы иахәо, зца акыр ҭоу, зырахә-зышәахә еицхрашьшьы изызгәарло,


29

напеилаԥса ҟарҵааит, уара напеилаԥса ҟазҵо урылалома, напеилаԥса ҟаҵаны, ухаҭа иуцхраатәупеи ҳәа лҳәазшәоуп ишеиликааз Абзагә. Иҭаацәа рҟны ихараз заманала иахьи-дыруаз аҟнытә, убасҵәҟьа, хыччарала, ҽԥныҳәарала илҳәеит Аминаҭ ҳәа ихы агәра аиргеит.

Акәаҷаб алашара ацәмаҷхеит. Ахәышҭаараҿы алҩаҵә хәыҷы иҩеиуазгьы, амаҵурҭа иҩналаз алашара цәышҳаби иналаӡит. Ашырҳәа даагьежьын, ашә ахь иҿынеихеит дын дәылҵны дцарц Абзагә. Дцап амҿырҟәарахь, аиха ԥшааны, ишимчу амҿқәа днарысуа, ирԥԥаны икаижьып, игәаҿы иааи зыҵәаз агәаарагьы цҟьашәҟьа игап. Иҩнаҭа абасҟак аџьабаа ҩназбахьаз иԥҳәыс ишакәым лгәы дзамысит. Иаҳаҭыр лбар ами ларгьы. Иҟалаз ҟалеит. Диаша-диашам, уажәшьҭа иуҳәар акыр иухәома?

Ашәхымс аҟны даннеи, ацәышхара иаҿыз аҵх далԥшны, адәахьы дыԥшуа, ус ҿааиҭит:

– Бара бтәала, амучацәа, анымха-хымҵәацәа сырхыԥхьа ӡалоуп саргьы?

– Усҟак ухы иақәумҵан. Сара иҟоу аиашоуп исҳәо. Зафас иаҳҭо иҳамоузеи? Аџьықәреи? Аҟәыд? Издыруада, қыжәк, мамзаргьы қаблак ҳазиҭозар? ԥсреи ԥсхәреи ирықәҳарӡыз уҳәару, ауалшәара иаҳцәагаз уҳәару… Уҭаԥшишь ҳца, шаҟа ҭоу убап. Аԥшаӡа аныҟалонӡа ҳазнага-ҳазнамга. Иуҳәо ажәа акыр иаԥсоума, ашыла амҵәазар ушәындыҟәра? Умацара иу-харам. Саргьы исхароу рацәоуп. Зафас аҳабла далҵны, акры-фараз дцеит ҳәа, сара схәыҷқәа амла исзаркуам. Ақыҭсовет, аконтора… Иҟами ақыҭа анахгаҩцәа. Ҳаамҭазы амла иаго, зхы ларҟәны, знапы шьҭызымшьуа роуп. Напеилаԥса ҟарҵахуеит ажәытәан еиԥш… Аҵх аҽеиҩнашаанӡа, убраҟа акәзушь уахьы ҟаз? – уаанӡа иламхаҳәаз ажәа мчқәа хьалыршшарц, лафк наилылхырц илҳәеит аҵыхәтәантәи лажәақәа. Лыблақәагьы гызмалрак нархылеит, лқьышәқәагьы ччаԥшьк нарықәлеит.

Урҭқәа зегьы имбеит ашәхымс ихыҵхьаз лхаҵа. Амца зыц-расыз аҭырас ҟата еиԥш, игәахы адақәа неиџьит: «Иуҳәо ажәа акыр иаԥсоума, ашыла амҵәазар ушәындыҟәра», – анылҳәа Аминаҭ.


30

– Сара сбыцхраап, сҭаца, сбыкәыхшоуп, – лҳәеит, лшьал касы еиқәаҵәа лхы иакәыршо, акәасқьахьтә дылбааны иааиз Ардушьна.

Хаҵеи ԥҳәыси еибырҳәаз, ираӷьны ишеицәажәаз, акәасқьа аҭӡывара дахьасыз уҳәа, ддагәаханы, акгьы лмаҳаӡазшәа ҟалҵеит. Акыр ззеилоу, аимакгьы роуеит. Ажәақәак ирымчны инеимырдазар, ирхашҭып. Иабалдыруаз аҭакәажә, зыԥхыӡгьы иалашәодаз, убри ашьыжь убри аҭаацәа рзыҳәан, ахы ԥытланы, саамҭа ааит ҳәа ацәыслампыр анышә ианхәыҵыҵуеиԥш, зыҽцәырызгаз уаҳа рцәашьа шамоуаз. Аӡыхь цқьа кеикеиуа изҭаз аҵеџь ҵаула, ашыцламшә ақәиааны ихәтәхьаз хаҳәк нҭашәеит. Аҵеџь аганаҿ, реиҳа иахькәадаз иалшәеит.

– Егьоурым, сбыкәыхшоуп, – лҳәеит Аминаҭ, лыблақәа ҵәахуа. Ахәышҭаара еиҭа ахәыҵхара дналагеит. Еиқәылҵаз амца лыблақәа ирбо дыҟамызт. Акыр шықәса дзызхәыцуаз, имҳәаӡакәа, ихәаҽуа илҵәахуаз зегьы лгәаҵаҿ иҿыхеит. Урҭ агәҭыхақәа, имцабзыз ахәыцрақәа ирхәышҭааран уажәы лара лгәы.

Акгьы еилкааны ишлымамызгьы, ҽеирак шыҟамыз лцәа иалашәан, лышьҭахьҟа даагьыжьны, лкасы налхаҵо, акәас қьахь дынхаланы дцеит Ардушьна. Абарҵаҿ дынхаланы лышьҭахьҟа дааӡырҩит, уаҳа бжьы ааҩуазар ҳәа. Ахра икыду ақәасабгьы хьаак налакшоит, лгәы акы алсзар, иаалхашҭып ҳәа лгәы дҭахәыцуан Аминаҭ лзыҳәан. «Амш еинарсыр, аҵх еиннаршәап хаҵеи ԥҳәыси», – мраҭашәарахь ажәҩан дна ҵаԥшит. Ҷәгараа ажәҩан иаҵаӡхьан. «ԥсшьара ианцогьы, еишьҭагыланоуп ишцо. Ҳаԥхьа днеиуеит иара, нас сара снаишь ҭалоит, ҳасаби инапы данкны». Зны лылахь еиқәнаҵон, ихаҳә ха лгәаҵа иҭалон абас ахәыцра, даҽазны лхы-лыԥсы, насгьы лыԥсҭазаара зегьы дахыччаны акәын ишылҳәоз. Ажәақәа шылыԥсахуагьы, илҳәацыԥхьаӡа даҽа ҵакык аанахәон.

– Сара сбыцхраап, нанду дбыкәыхшоу, – лҳәеит Есмеи ла-реи ахьышьҭалоз ауадахь дхынҳәны даныныҩнала. Аминаҭ илалҳәаз ажәақәа роуп аригьы илалҳәаз. Зегьы рзыҳәан бзи-арак ҟалҵар лҭахгәышьан. Агәыҳәԥы данаҵырх инаркны, лани лаби ишырымуаз даарымылхын, лара луадаҿы дышьҭалҵон


31

Есма. Рыцҳара дук лԥеиԥшызшәа дазхәыцлон аҭакәажә, уи аӡӷаб хаҵа данцалак ма ашкол даналгалак, лымацара луадаҿы ашьҭалара шлықәшәо. Убасҟак длышьцылеит, лцәа далҵызшәа акәын дшылбоз. Илхашҭит акәымзар, лыԥсықәара илеиҳәаз ахьӡ, ишҷкәына хьӡызгьы, Есма илыхьӡылҵон.

– Нанду, сылашара нанду, сымҵарс сагоит абгаду! – лҳәеит Есма.
– Унан, ибҿазыршәазеи, быбз бацҳа, – лҳәеит Ардушьна.
– Исҿашәаны акәӡам ишысҳәо, нанду. ԥхыӡ избеит.

– ԥхыӡымш ббааит. Абга ԥхыӡ ибзырбазеи?! Уи сҳәаргьы, абга амшьҭа бзиоуп рҳәоит. Ишԥаббеи?

– Мҩакы сықәны сышнеиуаз, бна лашьцарак сыланага-леит. Уаҳа насылымшо сааԥсахьаны, бгак аакылсын, бааи, аҭыԥҳа, сыбӷа бықәтәа, сара бызгоит иахьыбҭаху аҳәахит. Саргьы сымшәаӡакәа, снеины абӷа снықәтәахит. Аҽы ишақә тәо еиԥшҵәҟьа сақәтәан. Сама ицо, ицо, абыржәы, ацәа саал ҵаанӡа, саманы ацара иаҿын. Сымҿыхазҭгьы, анцәа идыррын сахьынӡагашаз, – лҳәеит Есма, лажәақәа ахьхьаҳәа еилаԥсо. – Ишԥаҟабҵо, нанду, иаҳҳәап, Нарџьхьоу даакылсны, саамҵарсны сигар? – лнацәкьарақәа кахәхәа, хҳәаҵас лхахәы иалыл-шьуан, нас арацәаххыреиԥш еиқәаҵәаз лыхцәқәа лызқәахь илыршәын, лнапқәа лыкәыршаны даалгәыҵалыҳәҳәеит «на нду». Лашьагьы ларгьы рабду иаҳәшьа нанду ҳәа акәын иш лыԥхьоз. Иҩеидасаанӡа, егьиашаҵәҟьаны, ранду лакәыз џьыршьон. Ианеилыркаагьы, изышьцылахьаз ахьӡ лзынры-жьит. Лара Ардушьнагьы, анра-хшара ицәырнаго агәыблра зегьы, убарҭ, лашьа имаҭацәа ирыдылҵеит

– Сыбаҩ хәарҽқәа ԥыбыҵәҵәоит, агаӡажә,– лҳәеит Ар-душьна.

– Нанду, сара хаҵа санцалак, бара абраҟа баансыжьуа џьыбшьома?
– Бхәыҷқәа сбырааӡалап. Бхы иҭақәоу бымбои.

– Нанду, сықәлацәа реиԥшоуп сышбацәажәо. Уи бара иб-хароуп.
– Схы бықәсыртәеит. Зны сыҵымҟьашеи…


32

– Сыбзиабара бааннакылароуп убасҟан. Амала уажәнатә гьы бҽазыҟаҵаны быҟаз. Хаҵа санца, адырҩаҽны баргьы сара сышҟа амҩа бнықәлароуп.

– Аҵара бҵароуп, нанду дбыкәыхшоуп, аҵара. Сара слашә ханы адәы сшықәу бымбаӡои, асалам шәҟәыҵәҟьа сзаԥхьом.
Ауадақәа еиҩызшоз аҭӡамц днас-насит Есма.

– Саид, ухәдапара иқәлаанӡа, ашырҳәа уҩагылар, иаҳа иузеиӷьуп, – лҳәеит. Лара деиҳабушәа, аԥсҭазаараҿы иаҳа аԥышәа лымоушәа, лашьа дихылаԥшуан, иҟаиҵаша, ииҳәаша ҳәа дилабжьон. «Беиҵбызар, еиҵыбҵас быҟаз. Бара ахшыҩ анбоуаз, сара аҟәыд сыпҟоз џьыбшьома?!» – ҳәа Саид агәаара даналагалак: – «Уеиҳабуп, уеиҳабы. Хыхь иқәтәоу аиҳабыреи амчи уара иуҭеит», – лҳәон, днеихьынԥашаланы, ма ихылԥа лыриашон, ма икьаҿ ахәда дааҩаханы илырҽеиуан. Лара лгәы иахәон лашьа иԥшӡаны, дыцқьаӡа данеилаҳәаз. «Уеиҳабыми, аа, усыхәаԥши. Шаҟа суеиҳау убап», – ҳәа, аҭырас ҟата еиԥш, дкахәхәа днаивагылон. «Уара уеиҳабуп. Ус лахьынҵас исымагәышьан, иакәым ҟасҵар, слымҳа санкра анцәа азин уиҭеит. Аха иҳәа ламысла, уара уаҵкыс сеиҵома сара? Унапы рықәшь ҳажәҩахырқәа. Ҳаицизшәоуп ҳшеиҟароу. Уӡырҩишь, ашкол аҿы ҳҩызцәа ишырҳәо уаҳап. Есма лашьа ҳәа ауп ишырҳәо». Аурыла, ииашаҵәҟьаны, лашьеиҳаб диваҟәалон, аха егьи, Есма лашьа ҳәа ауп ишырҳәо ҳәа иацылҵоз, ахамхаб-зиара илнарҳәагәышьон. Саид иҩызцәа рҟны дыхьӡыдамызт. Иажәа акгьы ԥхылнамдо дыҟамызт, Есма лашьа ҳәа иԥхьа лартә еиԥш. Аиаҳәшьа, ҵаны иаҳа дырдыруан. Арԥарцәа хьаԥшны, рылаԥшқәа лышькларҵо иалагахьан. Лхаҭагьы ах ӡыргара, аҽырбара лылан. Дарбанзаалак, иқәнагахаша ажәа қәа изыԥшааны,дахьиацәажәаша дазхәыцуан. Лықәра иаа наумшьартә дагьазҟазан ацәажәара. Саид ҿымҭ-ԥсымшьак, ииҳәоз иаахҵәашәа изҳәоз арԥысын. Шамаха ичҳара дахы-суамызт. Знык ичҳара данахысгьы, шьҭахьҟа дхьаҵуамызт. Аха убас иҟазар еиӷьнашьозар акәхап аԥсабара: аҳәса рыҵкар зыҵкару, Есма леиԥш, аиҳабыратә классқәа рахь иҩеихьоу ракәым, ашкол ахь ршьапы еихыргартә ирзымҳацзаргьы, ҽаӡәы ижьжьара, ихылаԥшра, ихьчара бзиа ирбоит, рхаҭақәа



33

ргәы ҟанаҵоит. Аџь какал ишагәылоу еиԥш ԥхьаҟатәи аџь-ҵла ду, урҭ аниуа, анра-хшара иацу агәыблра ршьа-рда иаланы ииуеит.

– Ҳаҩны асаркьал иаҩызахоит, анцәа иҳәозар, иаарласны,

– иҳәеит Саид, ауада иҩныҩны, абарҵахьгьы инеиртә, ибжьы неиҵыхны. Иан аҭӡывара дасны иахьлырҿыхаз игәы иалан. Ибжьы алымҳа ишынҭасызҵәҟьа, игәкы-ҵәыкуа иааҟуҵәуеит рлеиқәаҵәа. Аҭаацәа зегьы реиҳа Саид бзиа дабон. Ашкол ахь данцоз агәашә иҭыҵны, иҵыхәаршәшәо, агәарабжьара ибжьаланы днаскьанагон, дхынҳәны данаалак, дамбеижьҭеи шықәсык ҵуашәа, иԥаны игәыдԥало, ишьапы иақәҵәиаашон.


2

Есмеи Саиди рҽеилаҳәаны, акрыфаны, ршәырақәа аашь ҭых, ашкол ахь амҩа ианықәлоз, ашәақь аҵа ункылыԥшратә иаацәылашахьан.

Еиҳарак шьжьымҭанла еиҵазырхоз Есма лыхцәқәа ракәын. Лыгәчамах инахысуан. Икахәхәа-кахәхәа лызқәа иахькыдыз, лара лоурагьы лықәрагьы ирыцырҵон. Уажәааигәа зны цқьа днарыхәаԥшит урҭ Абзагә. Азнык азыҳәан даареигәырӷьеит. Ашьҭахь гәалашәарак игәаҵан идырҿыхан, ицәымыӷханы, аха иблақәагьы изырҟәымҭхо, акраамҭа дрыхәаԥшуан. «Анцәа срыцҳашьа, Ҟаимаҭхан лыхцәқәа ишԥареиԥшу!» – иҳәеит игәанала. Убарҭ рыхцәқәа ахьеиԥшыз иара акыр ихаразшәа, гәнаҳарак ҟаиҵазшәа, ихы дназгәааит. Ихахьгьы иааигомызт, уаҳа дрыхәаԥшырцгьы иҭахымызт иԥҳа лыхцәқәа.
Ҽнак, иаалырҟьан, Аминаҭ:

– Абарҭ быхцәқәа сгәы ԥырҵәеит, Есма! Ихаҳҵәап ҳәа сыҟоуп, – анылҳәа, лыжәҩа кшама ҳәа аанаго дналыхәаԥшит Абзагә. Маӡак иҵылдыраазшәа ибеит. Илҳәеит аҟароуп, ларгьы бзиа илбон, џьеи дрылакьысрын рыԥҳа абасҟак дзырԥшӡоз ахцәқәа.

Амҿқәа рҷҷаны, еидарак ааҩнеигалан, ахәышҭаара ины ҽҳәаижьит Абзагә, абри акәзар иахьа бшьара бықәызҟьаз, аа, шаҟа бҭаху аазгеит ҳәа аанарго. Рганыҩны маҵурҭа убас


34

ҟак иҭбааҭыцәын, амҿы ақәҵаны, ауардын ҩноугаларгьы иакуан. Уаанӡа иаҳаз иԥҳәыс лажәа мчқәа иеихаҟьара их наҽхьан. Амҿқәа еиҟәыжәжәо, ишилшо аиха мҩаниҵацыԥ хьаӡа, ԥсыршьага қәыԥсычҳараны инаилсуан. Иҽырҭын чшәа дааҩналеит уажәы. Аҭыӡшәа дашьцыламызт. ԥҳәыс дааигеижьҭеи шықәсы ҩажәа егьаарыгымхо ишҵуагьы, еи-макык аароургьы, акраамҭа илхымԥсаауа димбацызт иԥҳәыс. Иаахтны рыгәҭыхақәа еибырҳәозҭгьы, асеиԥш гәоу-гәоу аицәажәара ҟаломызт. Ахәыҷқәа ашкол иҭалазар аахыстәи ашьжьымҭанқәа инареиԥшхон ари ашьжьымҭангьы. Дасу иҟаиҵаша идыруан, дасу имҩахь ма иус ахь дыццакуан. Иҟа лозаап убас, ахаан думбаӡацшәа, дузымдыруа мышкала иҽа ниԥсахуа ауаҩы.

– Угыланы узрыхәаԥшуазеи, иахьцо умбаӡои? – лҳәеит Аминаҭ Абзагә иахь дымнаԥшӡо, – шәца, шәыхраа-ӡраауа агәашә шәзылагылоузеи! – ахәыҷқәа днарықәцәҟьеит.

– Исымбои ашкол ахь ишцо, уи ами нас абзиа, уаҩ дзеи гәырӷьаша. Бара, сыԥсыхаара, макьана бшьа былԥхаауа, сар-гьы, акы басҳәашан, макьаназ амчи агәыбзиареи рзыҳәан ҳаз шаз сицәымгәаауа сыҟаны, иҳахшаз абасҟак идуханы, ашкол ахь ицозар, сара абыржәы, ашьжьымҭан шаанӡа, хпыҿк аан-кыланы сымныҳәар, иҵасума, анцәа игәы иахәоума? – иҳәан, аимхәыц хыҳәҳәыла, «гәырҿыхагак» нҭаирпҟарц, акәакь ик ҿагылаз ашькаԥ цәиқәара ашҟа иҿынеихеит. – Аӡын ацам ҭазы, аҳауа ҿыхьшәашәаахоит, сара сакәым, ахәыҷқәагьы шәкы-шәкы грамм дбыржәыр, нас иахьнеиуа аурокқәа убас ирҳәап, хәба-хәба ҳәа ахәшьарақәа рзықәдыргыло.

Ҽхырцәажәараны иҳәон акәымзар, арыжәтә рҿахьы иҩар гар шԥаиуаз. Ииҳәаз ажәақәа раҵкысгьы, иҳәашьа иаарҵаӷеит ашьжьымҭан иԥҳәыс лымра иаҿаҳаз аԥҭа жәпа.

– Сара инаскьазгома? – лҳәеит еиҳа иаарҟәанданы.
– Ашкол ахь сцарц бҭахума? Бара, сҵарауаҩ, сеилыҷҷа, аш-кол сҭабҵарц быӡбама? – иаҳа-иаҳа ицҟьон аԥҭа еилачыра.

– Ацҳаҵәры рхала иқәсуеит. Анаскьагара рҭахӡам.
– Иаха ақәа ауны ишахнагаз уара иубартә уҟагәышьам заарын, рыцҳа. Ицәаакыроуп, арҩаш хыҵны инеиуазаргьы
ҟалоит. Уаӷеимшхара, аӡәы ацҳаҵәры днықәҟьар…


35

– Арҩаш мацара акәындаз, Кәыдры мҩахыҵны, убрахь иҭалазаап иаха. Ацҳа инықәҟьаз, аӡеибафара днахәлабга дцоит. Гәыџьуа Гедлач дбымдыруаз? Ибзымдырша иакәхааит. Икамбашь бат ԥшқас иԥхьаӡаны, «батиа, батиа!» шиҳәоз иажәит, еиханы изымгыло иҟалеит, – иҳәеит Абзагә. Имхырҭа аанда ахькаҳауаз, арахә иахьԥыржәаз ҟаиҵару, аҟәынџь хиҟьару, реиҳа напы злеикша дазхәыцуан.

Ашьжьымҭан, аколнхарахь дцаанӡа, ихазыҳәан маҷсаҷк даахандеироуп. «Зегьы ицхраауеит Зафас, аха аус злоу Зафас иеиԥшымхароуп». Афырџьан азна иижәыз ауатка игәалаҟара шьҭнахит. Аҭаҭынҟаҵа иџьыба иааҭиган, иаарҟәыҷны, ирта-таны, дмыццакӡо амца нахьирсит. Аԥсаса иманы геи-шьхеи данрықәыз, изаҵәра иҟәызцо ҳәа имаӡаз иҭаҭын акәын. Икапануазшәа, инапы ианиҵон, нас ахы-аҵыхәа дырфҩуан.

– Иҟанамҵо иҟоузеи аашьара. Рыҿҳәара аҽнынӡа иаражә уеит ахшарагьы. Сынтәак, ҽааныкоуп, уанаџьалбеит, нас ры-наскьагара, рааскьагара, игәхьааугаргьы, аӡәгьы иуқәиршәом. Ашкол ианалга нахыс, шәыцҳаҵәыргьы Ашәлашарагьы шәара ишәымаз ҳәоуп ишықәҵуа, – лҳәеит Аминаҭ, ус иахьықәҵуа лара лгәы ишахәо убартә.

Аҽеибыҭара далагахьан лхаҭа инаскьалгарц. Агәашә дын ҭыҵуаны, лыԥраҳәа хәыҷы шкәакәаӡа, даахынҳәит Есма.

– Нана, Саиди сареи жәа-мааҭк ҳҭахуп. Аиҳабыра классқәа рҟны итәоу аԥара еилаԥсаны, аныҳәа азгәаҳҭоит, – лҳәеит.

– Иабатәи ныҳәоу ицәыҵшәыԥшааз?! – иҳәеит Абзагә. – Аныҳәа акәым, Есҭе Қьрисҭе дылбааны дааргьы мааҭк ҳаҩны иҩнаӡам.
– Хә-мааҭк сымоуп, ишәысҭап, – лҳәеит Аминаҭ.

– Сара исымоуп, нан, сара ишәысҭоит, – лҳәеит Ардушьна.

– Ауал шҳақәу, ҳаԥсы шаҳзеивымго, адунеи акы еилырка-арц рҭахӡам абарҭ ахәыҷқәа. Иҟалозеи иахьак инаскьоугар, ацҳа иқәгыланы иноуушьҭыр? – еиҭа Абзагә иахь днаӷьит Аминаҭ.

– Руаӡәк днықәҵәырны, арҩаш дналаҳар, егьи дналбааны, имахцә данкны даалигоит, – аӡыԥсы ахьыҵәҵәа, ацгәы аӡы иаалигазшәа, инапала иналирбеит Абзагә.


36

– Егьызлоуҳәаӡазеи, уанаџьалбеит, ахаҳә гәаҵәа уӷроума! Уи сҳәаргьы, иумбаӡац ахәыҷқәа, ргәыблрас иумоузеи!

Абзагә ҿимҭӡеит. Ажәақәак иқьышә иаақәыххит, аха иҽаа никылеит. Дзызхәыцқәоз рацәахеит.

Аҩыџьагьы дырҿаԥшуа дгылан Ардушьна. Лҭаца диа-шамзаргьы, лашьа иԥа иахь даӷьыроуп. Иаҳа диқәгәыӷуеит. Лара иаҳа дылтәуп. Лаци лаци ааибагоит ҳәа шырҳәо еиԥш, ажәа хьшәашәала еицәажәазаргьы, дара ирбап лгәахәын, аԥшьырҳа лыманы, аӡыхь ашҟа лҿыналхеит. Уаҟа даннеилак, аӡыхь ихыршәлоу акәапеи аӡы нҭыршаны, цқьа дацклаԥшны, аеҳәа хәыҷы ианҵәрааны иаауа аӡыхь инаҵалкып. Ахьхьаҳәа иҭаҭәо, ипеи-пеиуа иҭәуеит. Аӡәы илыркуашәа, акәапеи ахәы роуны иналырххоит: «Уԥсы ҭамкәа уҟазар, анарцә ӡыхьк унахәа, уара лахьышәашә», – лҳәоит лыԥсықәара дизхәыцуа. Адәаӡа инықәылҭәоит икәеикәеиуа аӡыхь. Ажәҩан ахь днаԥ шуеит. Аха ҽынла иабаҟоу урҭ аеҵәақәа ахԥа.

Ақыҭа рхәыҷқәа, шарԥазтәи ацәа хаара иҭахәхәа иана-лоу, дара рхәыҷқәа агылара шрықәшәо, ашкол ианоурыжь-лак, рҩызцәа аҩны инеины акрыфа-акрыжә, рыԥсы шьаны, рурокқәа аныҟарҵо, дара рхәыҷқәа неихеигәо, иааԥса-икараха амҩа ишықәу, убасҟак ашкол ишацәыхароу, ишымҩахьанҭоу уҳәа, иахьа ҿыц илбазшәа, иҳәо-инеиҭаҳәо, дҟәынд-шәындуа аҩны дыҩнан Аминаҭ.

Абзагә иаҳацыз, ихаҭагьы ибзианы иидыруаз ракәын урҭқәа зегьы. Асҵәҟьа амца ацраҵаны, ираӷьны илымҳәац заргьы, шаҟантә уи аӡбахә иалацәажәахьоузеи. Ианалацәажәо, иара Абзагә ихаҭагьы, убри амҩа акәымзар, акы шилҵуаз, ҵарак шиҵозгьы нацырҵоит, ргәы инахаԥжәоит, уаҳа акгьы. Ашкол ахьгылац, аусҳәарҭа авараҿы, Ашәлашара агәҭаны игылоуп, даргьы ахьынхац, Ашәлашара ахаҩаӡараҿы инхо-ит. «Ишԥаҟаҳҵари? Ҳабацәа, урҭ рабацәа, урҭ рабацәа рыҵә ҩан абраҟа инарсны, нхарҭас ианалырхуаз, ҳахшара аш кол иацәыхарахоит, аурокқәа ирыгхоит ҳәа ихәыцуамызт. Мҽышала рҿынархон, иҭабгаз аҳаҭгәын еиԥш, аԥенџьырқәа ҭыкка, мца шацрамлацгьы, абылра иалҵызшәа, ицәиқәараӡа инахьхьи, аҳабла агәҭаны, ахәаҿы иқәгылаз ауахәамахь. Кьын


37

тышә иԥсы иеиҭаанӡа, убри ауахәамаҿы ацәашьқәа нкыдҵаны, рыгәнаҳарақәа рхырхырц, иныҳәа-ныԥхьаны иаахынҳәуан ҳабацәа. Ианыхәлалак, алашьцара иналак, агәнаҳа ҿыцқәа рыҟаҵаразы амҩа инықәлон», – Аминаҭ илҳәақәоз усҟацәак ихахьы иаамго, игәы дҭацәажәон Абзагә.

Макьанагьы ишшара имшацызт. Гәаҟрак, ццакрак змоу иакәымзар, макьана аӡәгьы дҭаломызт аҳәсҭа. Ашьжьымҭантәи аилыхара, инеимырда-ааимырдаз ажәа хьшәашәақәа уҳәа, зе-гьы днарылҵырц, аԥхаҳә ахьшьны, иџьаџьаӡа иҟаз аҽага ахәы хәхәаӡа иааникылан, амаҵурҭа ашьҭахьтәи ашә дындәылҵын, амхырҭа дынҭалеит Абзагә.

Наараны илашьҭын имхырҭа. Ацәышхара иаҿыз, зыԥсы зхыггоз алашьцара икахәхәа-кахәхәа иалагылан, аԥҳә ан-дырхы, арахә ирызхымҳаҳакәа иаанхаз аҟәынџьқәа. «Иа-разнак иаҳныԥшит саб иԥсра. Ҭагалан шьҭахьы, реиҳа аӡы злоу, иҟатақәоу арахә ишырфалак, иҽага аашьҭыхны, ршьап қәа ирықәыҟьҟьо, амхырҭа дынхылон. Адгьыл аԥсылара ал рыцәцәаауеит, аҵарбел еиԥш, иҳәон аҟәынџьқәа рзыҳәан. Ҳара ааԥынранӡа иҳазхымҿеит», – игәы дҭацәажәон Абзагә.

Амхырҭа аҵыхәан уахьналбаауа, акәараҷҷа ииасны ицон. Ахаҭа хәыҷны, Ашәлашара зегьы иалыҩуан ашьҭыбжь. Ауаҩ хәыжәлацәгьа иҩызан. Ианыхәашьуа, ианхыҵуа уздырӡо мызт. Ашьжьымҭан ахаҳәқәа унарықәԥало унырсны уцазҭгьы, ихьымӡӷнашьазшәа, ашьыбжьон уаныхынҳәуа, ахаҳәқәа ра кәым, ацҳагьы аиуа-ашәаџь ыҟаӡамкәа, нырцәҟа унырнаку-ан. Еиҳараӡак ашьҭыбжь дуун уи шьыжьымҭанла, аҵх лашьца ишаламӡыз ауаа иднардыруазшәа. Убри акәараҷҷа иҭарсын Абзагә имхырҭа аҵыхәа. Аанда акрагьы дназхәыцит, аха ма-кьана заацәан. Аҵла аԥсы аналоу ирҟәаны аанда иахоуҵар, нас аҿа аунажьуеит. Уажәы арҟәара уадаҩуп. Ахьҭа рылымҵыц. Иҿаҟәаны днацәхасыр иаахжәоит.

Аҽага нымҩаниҵан, иӡлачӡа, ашьауардын ашьаԥхыцқәа реиԥш, аԥашәқәа адгьыл иаларҟаца игылаз ҟәынџьк ашьапы инақәиҟьеит. Иааирак згаз асолдаҭцәа реиԥш игылаз убарҭ аҟәынџьқәа унарыхәаԥшыр, ргылашьа мацаралагьы иудыруан, рахәгьы уаагьы рхы иалмырԥшӡакәа иныҟәызгаша аџьықәреи


38

шаарышьҭыз. Сынтәада имацара дҭамхандеицызт Абзагә. Арҭ аҵыхәтәантәи быжьба-ааба шықәса раахысгьы ацәмаа акра илшомызт иаб аҵлаҳәысҭа. Аха илабашьа наиҵарсуа, дыбӷар ҟәҟәо амхырҭа дааҭалон. Нышә хәарԥк днықәтәон аӷьараҿы. Иаб игәыӷәӷәара имамкәа, димазҵаакәа иҽалаирхәуамызт абасҟак дшьақәызҟьаз аусгьы.
– Акгьы алымҵыр ҟалап, саб.
– Иалҵ-иалымҵ, уара уиаша, умшәакәа иҳәа! Акгьы алҵуам ҳәа заа угәы ацәцазар, ҿумҭын. Аҽада алымҳа хырҵәон, иара иҟашәҵозеи ҳәа иҵаауан ҳәа, уҽыргаӡаны, ашьшьыҳәа уҟаз. Иҟарҵо шиашам удыруаны, угәаҵәа акыр еилнаргозар, уҩагыланы, уԥхамшьакәа, умшәакәа ираҳәа!

Иахьагьы игәалашәоит иаби иареи убасҟантәи абри реицәажәара. «Макьана ажәла каҳаԥсарыма, макьана иаҳ рашәарыма?» – иаб днаиазҵаауан. Иабгьы ицҟаиҵозшәа, ҳара ҳәа далархәны акәын ишиҳәоз. Убригьы шьцыларан. Ихы игәалашәо дҩеидасзар аахыс, иаб, аџьаргәал аанда ҟаиҵарц, акәаш ахахьы днеины, ахьанҭара анаашьҭихлак, иара акәаш ахьыласу, аҵыхәахь днеины дааҩахон. Ашьҭахь, ишнеи-шнеиуаз, абгьы ԥагьы ирызгәамҭаӡакәа, акәаш аха-хьы, иаҳа иахьыхьанҭаз диасит Абзагә. Аха аҵлаҳәысҭа иб-зианы игәеиҭеит акәаш аҵыхәа ласрагьы изышьҭымхуа дыш-неиз. Ажәҩан аҵаԥшра аницәыцәгьаха, илабашьа наиҵарс, иҽанҵаны:

– Уҷкәын иуцшьҭихлааит, дад. Сара ишьҭысхшаз шьҭысхит, исфашаз сфеит. Ҽԥныҳәа аӡәы исиҭартә сыҟам, – иҳәеит. Иза ҟаразаалак ма хьхәрак, ма гәалак, иажәра анымшәарак аҵа мызт ибжьы. Иҳәеит, ауаҩы ишиҳәо еиԥш, амра гылеит, мам-заргьы иҭашәеит ҳәа.

– Ашҭаҿ уаатәа, ахәыҷы дсыцхраап, – иҳәон Абзагә, иаб игәы шаҭауа.
– Ашҭаҿ утәаны, ацәаҳа еиԥш, ахьажьқәа ршәала ҳәоуп исоуҳәо. Сухәаԥшлар, саргьы аус зуашәа сгәы иабоит. Агәы акәу џьушьома иажәуа? Ашьамхоуп иажәуа, дад, ашьамхы. Абанҭ ашьхақәа саарҿагьежьны шәарахк ахәыстәып сгәа хәуеит санԥшлак. Арахь аӡлагара аҟынӡа сцаны сзаауам, –
иҳәон Гәадала.


39

«Зхала аӡлагара алуқәа ахыхны иахазҵоз ауаҩы… Анцәа срыцҳашьа, аарҩара иқәнакыз аҵлеиԥш, мыч кәармак илам кәа ишԥаилкәкәааи аҵыхәтәан, – иаб дигәаларшәо дхәыц уан уажәы Абзагә. – Аԥхынра анааилак, ашьхаҟа узгоит. Урҷкәынаны уаазгоит ҳәа алаф илсхуан. Аҽада ашьха ига-ны иааугар иҽхараҳа, саргьы ашьха сугеит ҳәа уажәшьҭа сыҷкәынхом, иҳәон иаргьы. Сара исзыԥшу ашьхақәа ракәӡам, дад, сара дысзыԥшуп уан аҭакәажә. Заа уахь дцан, дысԥыларц лҽазыҟалҵоит. Сышнеилак, убас чарак, фарак-жәрак ҳәа ҭаҳ ҵап, ҳашьҭыбжь, абраанӡа иааҩуа ҳәа алафгьы нациҵон».

Абас иҟан аҵыхәтәантәи абраҟа, амхырҭаҿы реицәажәара. Иажәра, имчымхара алаф алихуан Гәадала. Насыԥ имоуп, зымра аҭашәара Гәадала иеиԥш иаԥылаз, рҳәон ибзианы дыз-дыруаз.

Аԥҭа цәышҳабиқәа аҵачын ажәҩан. Иҟәызгаӡа, инеиба неиԥшны. Аха ашьхақәа иҩархыкны, аԥҭақәа анынеилыҩры

– ааилыҩры, шьыжьтәи амра ашәахәақәа нарықәыҷҷеит, ицыр цыруа, иблахкыгаха, абӷацымкыр иаҿажьыз анаҟәоуқәа. Аҳас кьын аҿа мҵысыцызт, ажә уеизгьы адгьыл ианыӡаахьан. Рҟа шәақәа маҷхахьан анхацәагьы. Абас, аӡын ацамҭеи ааԥынра ааимҭеи рааноуп реиҳа рымч анкаԥсо арахә. Ашьамаҟа, аԥсаса, аҽқәа уҳәа, арахә рацәа ирышьцылан Абзагә иҭаацәа. Аха ҵыԥх аԥхынразы, дзықәшәақәаз ирыхҟьаны, жәхьа за ҵәык иахаанханы иҟан. «Арахә ҳхаҵкы ицеит, ауааԥсыра ҳаибгазааит», – лҳәон, лыжәхьазаҵә хьаны данаҵыҵлоз Ами наҭ. Лара лакәын абжьааԥны ажә зхьалозгьы. Иахьа, џьара акы срыхәап лҳәан, аныга амаа лмахәар иахаршә, рыжә заҵәы лхьарц, лҭаҭын рҳәуа, ажәборахь лҿыналхеит Ардушьна.

Ашҭа агәҭаншәа лҭацеи лареи анааиԥыла, ажәакгьы еи бымҳәакәа, рыблақәа неидхалан, акраамҭа еихәаԥшуан. Улахь уџьымшь ыҟоуп ҳәа еибырымҳәацызт урҭ аҳәсақәа. Хьшәашәарак рыбжьалар ҳәа иацәшәон аҩыџьагьы. Уажәы, иаахтны еибырҳәомызт акәымзар, гәныхәҵысҭала ирдыруан реизыҟазаашьа даҽа ҟазшьак аанамхәар ада ԥсыхәа шы ҟам. Избанзар, аҩыџьагьы ирдыруан руаӡәк лыгәҭыха егьи дшақәшаҳаҭымхоз.


40

– Ажә сара исхьап шәҭахызар, Аҳкәажә? – лҳәеит Аминаҭ, усҟацәакгьы Ардушьна дыгәцарамкуа.

– Сара исхьоит, нан дбыкәыхшоуп. Бара амхы иҭалаз иахь бнеи, иара ихиҟьо аҟәынџьқәа, бара иаабыҟәшәалар… Егьҵасым имацара дахьҭоу…

Уаҩы имаҳацызт, амхырҭа аӡәы имацара дҭазар иҵасым, анцәа игәы иахәом ҳәа. Аха аҵасгьы, аламыс иаҩызазаап, дасу иахьиҭаху ирхоит. Лҭацеи лашьа иԥеи агәеивҵасра хәыҷы ирыхьыз рхаршҭны, аус еицуны, нас, ишылбац, алаф еибыҳәо, шьыжьхьафара аҩныҟа еицааир лҭахын Ардушьна.

Лара, Аминаҭгьы, ашарԥаз гәоу-гәоу Абзагә дахьиацәажәаз дахьхәхьан, аха гәалашәара хьанҭақәак ҭаха лырҭомызт. Лыч чаԥшь дырхәашьуан. Убри, лара лгәаҵа иҭыхоз, згәаӷ лымаз, дагьзыцәшәоз аԥҳәыс, наҟ дылхалыршҭырц шаҟа длызхәыцуаз, иаҳагьы лхы-лгәы дҭыҵуамызт. Шаҟа илхәаҽырц лҽазылкуаз, иаҳагьы аԥша зҵасуа амца иаҩызахон.

ԥыраҳәажәк лыԥшааит ишылҭахӡамыз. Ишылҭахӡамыз амхырҭахьы днеит. Абзагә ихиҿоз аҟәынџьқәа акакала иҟә шәаны, илгәыдыҳәҳәала, џьарак еизылгон.

Абзагә лафқәак иҳәарц, амхы иахьҭалаз ныҳәаԥхьыӡқәак наициҵарц иҽыназикит. Башахеит. Лхы лыкәажь аҟәынџь лыҟәшәон иԥҳәыс. Лыблақәа рахь дааханы, лылахь ҭаҳәҳәо, лхы иакәлыршеит лшьал кас цәыш. Ашарԥаз даныҩагыла, рҩашҵас ихыш-хыҵәаны зҿаазхаз агәҭыха иаҳа-иаҳа иацлон. Лнаалашьа бзиа, лҿаԥсшәа хаара, ҭынч, лҽынкыло лцәажәара, зегьы рхәашаны, адамба ҩыԥнажәеит. Лҽеиҵыхны даагылан, илгәыҵаҳәҳәа илкыз аҟәынџь ӡлачқәа аԥырҳәа иршәны ин-калыжьын, илҳәарц дзыргәаҟуаз ажәақәа зегьы, еивҵарыԥхаа иҭәу аҟанҭаруаз патронак анҭырхуеиԥш, иаарылхны реиҳа еицәаз ажәак, лхаҵа дкылкааны дихәаԥшуа, аҿаалырхеит:

– Ҳахҵәап!

Аҩыџьагьы зықәгылаз адгьыл аагарҽарит. Лцәа иалҵыз лыхшара днаигәҭасит ан. Аиқәаҵәара аархыҩлеит ашьхақәа ирықәжьыз асы. Аӡы иаго дыччоит ҳәа, дааԥышәырччеит Абзагә. Иҽага хәыш ду зны лабашьаҵас инаиҵаирсит, нас ишимчыз инымҩанҵо, игәаара аҟәынџьқәа ирыхго, иҿынеи


41

хеит… Ихәыҷра, иқәыԥшра, абри адгьыл зцәеи зыбаҩи ад ӡылаз иан, иаб, амхырҭа аҵыхәан иҟоу урҭ рнышәынҭрақәа уҳәа, акгьы ихаҿы имааиӡеит убри аамҭазы. Ибла иаахгы-

леит, мап, днеины дналагылеит аибашьра амца қьоуқьад. Ацәылашамҭаз жәылара ицараны иҟан. Ауха акомандир усеиԥш акгьы реимҳәеит. Аха Абзагә дымҩашьо идыруан ианаацәылашо жәылара ишцоз. Дара ирхатәушәа, ахәаџа рымпыҵахаланы иркын афашистцәа. Аухантәарак дахьиаз, Абзагә дазхәыцуан убри ахәаџа гашьас иамоу, аухантәарак игәалашәон иҳабла, Ашәлашара аҟнытәи ахәаџақәа. Аӷа импыҵхра азыҳәан агәымшәареи хаха ажәылареи мацара аз-хомызт. Иҟаҵатәқәоу ҳәа, акомандир иара иакәызшәа, акака-ла дрызхәыцуан, ишәон-изон. Убарҭ рахьтә реиҳа ихәарҭахап ззигәахәуа иеиҳәап икомандир. Уигьы дыцәамзар акәхап...

Иԥҳәыс илҳәаз ихахьы иааимгарц, гәалашәарақәак иҽриҭарц далаган, аха…

Аминаҭ акгьы лымҳәеит, ари аҩыза ажәа хьанҭа Абзагә дазыҟанаҵартә, мамзаргьы илымҳа азышьҭны, цқьа дазы ӡырҩыртә. Абжьааԥны акыр зҵазкуа ажәак иалҳәарц аны лыӡбалак, инархараны, днахыкәша-аахыкәшо далагон. Акыр шықәса ачымазаҩ иргәаҟхьоу аҭынха диҩызахеит уажәы. Игәахы кыдгыланы, уаҳа неизымычҳауа аҟынӡа днеины дшыҟоу, аԥсцәаҳа-ԥсеиқәырхага ианеиԥыригалак, ишԥеиҳәо аҭынха? Иҿы анааихихлак, иҭакыз ахьшьыцба еиԥш, рым ҵәыжәҩақәа еиҵыхны рҿаархоит ахақәиҭреи даҽа ԥсҭа заараки изҭо ажәақәа. Ашьҭахьоуп даназхәыцуа ииҳәаз, даназхәыцуа иҳәашьахаз. Абзагә изеилымкаауа дыҟоума, лхаҭагьы ишылҭахым ахҵәара. Абасҟак лыԥхӡы ықәҭәахьеит абри адгьыл. Рынхара-нҵыра, лгәыблра зду, зегьы ркажьра лара шаҟа илцәыхьанҭоу, илымҳәаргьы идырп. Идырп, уаҳа ԥсыхәа ыҟам ҳәа иԥхьаӡаны ишылҳәаз.

Бжьы ҭыҩуамызт. Ихьанҭаӡа, иара иатәны, аҭынчра «ҭа ҳәуан» амхырҭа. Имыццакӡо, ашьшьыҳәа аԥҭақәа иаарыл ԥхеит амра хьшәашәа. Амца иахыргаз ақәаб еиԥш, ахылҩа-ԥсылҩа ҩеиуан адгьыл. Инапсыргәыҵа џьашьа иҽага ахәы иақәкны, иԥҳәыс дналзыԥшит Абзагә. Уи уажәы лхы ларҟәны,


42

аџьықәреи лапҟьақәа лыҟәшәошәа акәын, дласны аҟәынџьқәа шышьҭылҟәшәаауаз. Илҳәаз ажәа имаҳаӡазшәа, иԥырицарц дшаҿу, шаҟа дгәааны лара лышҟа дыԥшуа, изакәызаалак ак-гьы лымбаӡошәа, илзеилымкааӡошәа, уалны илыду аусутә анагӡара даҿын. Абзагә иԥсыԥ еизганы, ҭфу ҳәа дынкажь цәеит, нас иҽага ду, уаанӡа аҵкысгьы, ирӷәӷәаны имҩанҵо, ршьапқәа рықәыҟьҟьара дналагеит аҟәынџьқәа. Икажьцәара лхы иаламӡеит Аминаҭ. Акакала инеицыло, рҽынеиԥшьуа, аки-аки неилало,убас лҳәартә аҟынӡа дназгаз ирызкызааит уи. Лара илхароузеи!

Аиқәҵарҭаҿы лҟәынџьқәа нкалыжьын, аныха дамҵалозшәа, лнапқәа риашаны илываԥса дгыланы Абзагә дизыԥшуан уажәы. «Иаҳҳәахьеит, ҳалгахьеит, уаҳа уи аӡбахә иалацәажәатәым, иҟалаз ҟалеит», – иҳәеит игәанала. ԥыҭрак ус дгылан, ихы ырнааны дыԥшуа. Игәанала ииҳәоз ажәақәа ддырҭынчзар акәхап, ԥсеивгараны иҽааирххеит, ижәҩахырқәа рҽаҽо, иб луз иақәыз имаҟа-чаԥа даалаха-ҩахеит, ашьхақәа саркьаны дырныԥшыло, дҽырбошәа. Агаҿантәи иаауаз аԥша цәаак изқәа аҟьаҟьара икыдсылон. Иҳаракӡаны, аҳаԥы иҭыҩуазшәа, аҿыҭыбжьы ааҩит аӷба. Абзагә данқәыԥшыз аӷба абжьы шаа-галак, ахәахьы дыҩны дцон. Аарла, ҵыск иаҟараны иибоз аӷба дазыԥшуан…

Ихы неиҟьеит, ашхырцәаӷь иҟәицозшәа. Ус ҟазшьас иман; ахәыцра хьанҭақәа ихы ианҭапапалак, ирҭрысны ихы неиҟьа-ааиҟьон. Ииҳәара дазԥшны, лнапқәа хьанҭаӡа илываԥса, ҽырҵысы ҟамҵа дгылан Аминаҭ. «Ибзиоуп, ажәала аҳәара уцәымӷзар, иоужь уҭаҷкәым хьанҭақәа».

Уӷәк еицаҵаҳәоуп зыхәда амса ықәлахьоу ацәқәа. Иаханы инаргоит адгьыл еиҩзырссо акәаҭан. Еицырзеиԥшуп аџьабаа. Акапанга иақәҵаны ишузымшәара, рџьабаа рзеиԥшны, агә ҭаҵәҟьа еиҩнашоит адаҷ. Ахәхәаҳәа адгьыл еиҩырссо ишнеи-уаз, адыхҳәа иаангылеит акәаҭан. Адац иаҿашәеит. Зымч иаҳа еиҵоу, иаҳа ауӷә иаргәамҵыз ацә, аҩызахацлак иазгәааит. Иа-хароузеи аҩыза? Иаргьы иацәыхьанҭоуп адац аԥҵәара.

Ҽырҵысы имамызт Абзагә. Бла иамбоз, лымҳа иамаҳауаз еиҿагыларак, ԥибашәарак мҩаԥысуан урҭ рыбжьара.


43

– Уаҳа ԥсыхәа ыҟаны избом сара, – лҳәеит Аминаҭ, лхы шьҭацаланы аҟәынџьқәа шылыҟәшәац аҟәшәара деиҭана лагеит. Аҟәынџь ахьшәашәара лнапқәа адшәылон. Есуаха, данышьҭало, уаҵәы ианаашо, мҩа харак дықәлозшәа, ахыз ала ма ӡырҟәандала, дацклаԥшны иӡәӡәаны, арҟәымшәышәгақәа рыхьшьны дышьҭалон. Убас лхы дахьацклаԥшуаз азыҳәан, аԥҳәыс ҽырба, аԥҳәыс ныхгыла-аахгыла ҳәа илышьҭан аҳаб лаҿы. Абзагә иҿымҭреи ихьанҭаӡа амхырҭа иҭажьыз аҭынчреи лзымычҳазт, лхы дааҩахан, ус нацылҵеит.

– Уҽагала схы уасны иԥуҽуазаргьы, исҳәаз аҵкыс иаҳ зеиӷьу акгьы збагәышьом. Хьымӡӷ ҳамгакәа ҳзыхҵәар, ҳҽыҩ аԥхьахә агеит!

Убасҟак аԥша хьанҭа, аԥша еиқәаҵәа агәыдчылеит ашь-ха ашьапаны иаҿагылаз аҵла, аҿҿа шалгоз, ишынхьатыр-аахьатыруаз, абаҩ иаламӡакәа, аҿаҩҳәа иаахжәеит. Уинахыс аҽмырҵысы, иҟәызгаӡа иаангылеит аԥша.

Ҿымҭ, ҽырҵысы имамкәа, дыԥшын Абзагә. Иҟаларын, ишьа-ра дықәнаҟьартә, ажәа хьанҭа иазҳәаз иԥҳәыс димбаӡазаргьы, дихашҭӡазаргьы.

Зны дрыцҳалшьон, зны дицәшәон, нас лгәы хьаԥссо ита-тахон Аминаҭ, аха илҳәаз ажәақәа дрыхьхәуамызт. Лҟазшьа иашьцыланы издыруа иаамышьҭахь аӡәгьы дизеилкаауамызт. Хараӡа аҽыҵәахны иҟан: «Ишԥаҟасҵари, абарҭ ашықәсқәа зегьы, аҳаиуан бжьа ашаха ишацымныҟәара, схы сықәыжь, суалԥшьа саҵан. Сара сымацара сзыҳәан аума, уаргьы узла шәаз уалҵып, ахәыҷқәагьы аҳаԥы иныҵыҵны, дунеи лашарак рбап».

Иҟалақәаз, дзықәшәақәаз рацәан Абзагә. Ашьжьымҭан ишьацәхныслаз, шьыбжьаанӡа дшьацәхныслон ҳәа, аки-аки рҽынеиԥшьуа, арҭ аҩышықәсак иааицрымҵит. Иҟан зегьы ир-дыруаз, иҟан ихаҭа заҵәык иҷыдаха уаҳа уаҩԥсы изымдыруаз-гьы. Убраҟагьы игәы дажьон. Уаҩԥсы идыр акәым, гәҩарасгьы аӡәгьы имам ҳәа ииҵәахуазгьы, гәныхәҵысҭала еилызкаауаз ыҟан, иаахтны аҳәара згәаӷьуадаз акәымзар. Убарҭқәа аа-идкыланы, ишәа-иза ихаҿы иааигалон. Дышрызхәыцуа, ахь-ча ҭыԥ дыҵаианы, иҟьаҟьаӡа иршақәахьан. Иҩнгьы дианы,


44

дмыцәаӡакәа, ашара даԥылахьан изныкымкәа. Дазхәыцуан, иусқәа зегьы дрылҵны, иеиԥш зеиԥшу анхацәа дызларыла-гылаша. Абри адгьыл далиааит, абни, ауҭра иҭагылоу аҵәаҵла шалиааз еиԥш, амӡырха аҵыхәан иҟоу аӡыхь адгьыл ишалҵуа еиԥш.

Аминаҭ илҵәахуан, илычҳауан, уаҳа акгьы. Лыбзиабара ахьынӡақәыԥшыз, илычҳауан Абзагә иаҳаҭыраз. Ашьҭахь, ахшара анроу – урҭ раҳаҭыраз. Илымҵәахыр, илмычҳар ԥсыхәагьы лымамызт. Гәныхәҵысҭала илдыруан лымч шым-хоз, акгьы шлылымшоз. Агәашә анҭыҵ даавахон. Инаԥшуазгьы лхыччон, лхаҭагьы азаҵәра днаҵалон.

Аҟәынџь ашьапы ашәпара иалахеит Абзагә иҽага. Инапқәа рхала аус руан. Иара иҟаиҵоз дазхәыцуамызт. Иԥҟатәымыз шәыр ҵлак ашьапы дасызшәа, даханы иаалихит. Анышә цәаакы еиқәаҵәаӡа иаҿататан иҽага. Ирҳәоит, уажәы ашь хақәа ршьапаны игазго, еишьылӡа иҭатәоу амшын, анкьаӡа зны, абарҭ ашьхақәа ирхыҵәаны иҟан ҳәа. Ашәлашараҟа ина-гоу амҩа зны иҿыбган, адгьыл иаласаны, ԥсыӡқәак рсахьа анын. Ашьҭахь, амшын иагхо, ашьхақәа ирҟәыҩрны ршьапа-хьы ианцоз, ашьха дгьылқәа убас ицәнарҳәит, дгьыл ԥсылара ҳәа, цәеижьы ҳәа акыр рықәзар, зегьы ықәыӡәӡәааны иама ицеит. Иаанхеит ашьхақәа рыбаҩқәа хаххала. Убас амшын ицәнарҳәыз, ашьҭахь миллион шықәсала аарла зҽеибызҭаз дгьыл нааран Абзагә дахьынхоз.

Амхырҭа агәҭаншәа иалагылан афрангәыл ӡахәа зқәыз аҵла. Даҽа ӡахәа жәлак араҟа ахьҭа азычҳауамызт. Абзагә дацклаԥшны, напы адкыланы иман. Илҳәо умаҳаӡои абри, зыжәҩа кшаз аԥҳәыс иҳәарашәа, аҵла днахәаԥшын, дааԥы шәырччеит. Амахәқәа быӷь ҩакгьы рҿаршәымкәа, ихахаӡа игылан аҵла. Аԥша ахәхәаҳәа иаласуан.

Аҵла ахыцәқәан, амахә хахақәа инарықәԥала-аарықәԥало, ахәышԥырӷы аҵарыԥсазшәа, иқәгьежьаауа аҟыжра иаҿын ахьажь.

– Амышьҭацәгьа! Иабаанагеи уҳәарауазеи! – иҳәеит, ԥсеи вгараны, ибжьы ҩҭиган, Аминаҭ илаҳартә Абзагә. Зыда ԥсҭа заара имам џьара акы убри аԥсаатә ицәагазшәа. Дгәааны дназаӷьит. – Ишьызар акәын, ашәақь лагәыдҵаны!


45

Аминаҭ уи ииҳәаз лмаҳазшәа ҟалҵеит.Лкалошқәа дырҭаԥало, ишылуц аусура дналагеит, аха иахьа амҩа дықәларц илыӡбаз дазхәыцуан. Игәаӷьны илызҳәомызт. Абзагә иамҳәаӡакәа дцар? Аҭыӡшәа алҵуеит, насгьы амцҳәара лара илылам. Иазхәыцтәуп, дыццакцәар, илыӡбаз лыцәхыбгалоит. Абзагә иеиԥш дыҟан ларгьы; гәаарак, мамзаргьы хәыцра хьанҭак да наргәаҭеиуа, лмахәҿақәа дырмеигӡакәа илырааԥсон. Убриала илхылгон, ақәаб аилашра ахылҩа-ԥсылҩа ишахнаго еиԥш.

Абзагә иазиҳәаз иазгәаазшәа, инықәԥраан, анаарахь инҭахәаша ицеит ахьажь мҵәыжәҩа ӷра. Ааигәа акәын асы анықәҵыз. Ихыҟьаҵәааӡа иҟан адгьыл. Аимаа иадҷаблон, ихьанҭаӡа. Ашәаҩа гьежьқәа рышьоу џьушьарын амхырҭа иҭаз. Зшьапы ҵиҟаауаз аҟәынџьқәа, ршьап ҭыԥқәа паҟә-паҟәӡа иа-анхон, ашышкамс ҭрақәа реиԥш. Ацәаакыреи аҵәыҵәыреи рыфҩала иҭәын аҳауа.

– Иахьак, уаҵәык амра нықәԥхар, уаҩҵас ҳақәгылартә иӷәӷәахарын адгьыл. Иҵәыԥсны, аӡы зыӷроу аҟәынџьгьы, уаҩы ишьҭихыртә, мцакы иаблыртә иааԥшшон. Иумуит. Абжьааԥны ууаҩы ццакым. Иухьыз сыздыруам уажәы, – лҳәеит Аминаҭ. Дагьцәажәон, лусурагьы даҿын. – Ирацәаны исгәыҵасыҳәҳәар сарбааӡоит. Егьи абжьарак, аҳатәы уҳауашәа. Аиқәҵарахь уцала, уаала. Абри ада даҽа уск ҳамаӡамшәа…

Уаанӡа илҳәаз ажәа лхалыршҭит. Акгьы аҵанамкӡошәа иҟалеит. Аԥша асны, амра ахьақәымԥхац, иахьымԥшшац абри аҟәынџь илнарҳәазшәа, убрахь илырхеит. Аха уи ажәа аҭәыц иалашәаз ақәиц иаҩызахеит.
Гәаарала дԥышәырччо, ус ҿааиҭит Абзагә:

– Ибзымдырша иакәхааит, дыбгәаламшәои Ҷаны Дыргәын? Илҳәо аҭак дшазыԥшымыз лдыруан Аминаҭ. Асаби лна

паҿы дылкны, длыцәкаҳар ҳәа дшәозшәа, аҟәынџьқәа иаҳа ирӷәӷәаны иналгәыҵалкит.

Хацлакык анаанҿаслак иҟанаҵозеи авакы? Уигьы ааҭ гылоит. Ҵысра амаӡамкәа, ацәеиха анышә иаларшьшь, амаа қәа хахаӡа, аӷьара иххалоит акәаҭан.

– Иҳәа иуҳәарц иуҭаху. Дыздыр акәым, уаҩ бзиакгьы дысгәалауршәеит, – лҳәеит, аҭак ҟалҵаанӡа, шҿимҭуаз аныл


46

ба. Лыбла даахгылеит рнаҩс, ахәаҿы инхоз аҭаҳмада. Ами наҭ абри аҳаблаҿ данаанагаз, иара дшажәра дажәхьан. Аҵәамахә анҵдыргәо еиԥш, данцәажәо, илабашьа ицламҳәа инаҵаиргылон.

– Ажәла каиԥсарц амхырҭа данҭалоз, ииҳәоз бдыруоу Дыргәын?

«Исҳәаз ажәа ашҟа ииаигоит ари ицәажәара», – лгәахәт Аминаҭ.

– Уаԥсҵәык аџьықәреи агәыблаа ианихуан, амхырҭа дынхыԥшылон, нас амрагыларахь ихы рханы: «Иа, анцәа ду, сшамкәа сызшаз, иахьа абри икасыԥсо ажәла марыма-жаханы ианҭазгало, аӡәыр дсымазар зегьы неикәанҵәаны, рыԥсхәразы иҭазгалааит!» – иҳәон.

– Исаҳахьеит! – лҳәеит Аминаҭ иааҿахҵәаны. Иҟаларын, иара Абзагә ихаҭагьы иҳәо лаҳахьазҭгьы. Ныҳәагатәык аӡәыр иҟаиҵозар аҳаблаҿы: «Анцәа иашьапкра акрадыруа, ауаа ирҳәо анцәа иаҳауа дыҟазар, Дыргәын ииҳәо умбои? Исымоу еикәанҵәааит ҳәа дшәины, амхы лаиҵон. Ҭагаланынӡа ма их-шаз аӡәы ахшара диоуан, мамзаргьы имаҭак хаҵа дцон, ача-роура иқәшәон», – рҳәон.

– Дыргәын ашәира изеиӷьхеит ҳәа, сара схы сзышәи гәышьом. Аӡәы изеиӷьхазаргьы, даҽаӡәы идаракәац ықәнахыр ҟалоит. Ашәиԥхьыӡ аҵла арҩоит. Сара ашьжьымҭан, аҩны сандәылҵуа, сгәы бжьухыр, сшьара саазықәымлаӡакәа ихә лоит.

– Иахьаҵәҟьа ҳахҵәап сымҳәеит сара, – маҷк иаахьалырш-шеит Аминаҭ, – угәы иалмырскәа уазхәыцыр, сара сышиашоу убоит. Ҳазегьы иаҳзеиӷьуп.

Иааҿахҵәаны, уаҳа уи аӡбахә лымҳәо дааникыларц иӡ беит азнык азыҳәан Абзагә. «Слықәымчыр, еицәастәыр ҟа лоит. Иудыруазеи илҳәаша илымоу», – иҳәеит игәанала. Иҽааникылеит. Ижәҩахырқәа хьаршьшь, ихы рҟәы-рҟәуа, аӷьара дхыланы аҩныҟа иҿынеихеит. Иҽага ахәы ҭарс, аӡәыр импыҵихуазшәа, ирӷәӷәаны икын.

– Уеизгьы-уеизгьы сара схазы мацараз акәым изысҳәаз, – еиҭах илҳәац лҳәеит Аминаҭ.


47

Абзагә имаҳаӡазшәа ҟаиҵеит.

Аӡыхәашь аҿдыршазшәа иааԥшуан амра. Ашәахәақәа хьшәашәан. Аҵларкәыкә еиԥш еилыӷрааит ажәҩан. Еицыр хашьшьы амҩа иқәу аҽы уахьад реиԥш, ашьхаҟа ицон аԥ ҭақәа. Цәгьаҳәаҩыс ирыбжьан аԥша. Еиланаргыломызт, еимнарбӷьыжәаауан. «Еилыӷраан» аҳауагьы. Аԥша хьшәашәа ҵысит шуҳәо, иҟәандаӡа аҿаанахон «ҟәыҵәак». Мчылоуп ааԥын шаауа. Мчыла аӡын ықәнацароуп, мчыла иарӡыҭыроуп аиҩхаақәа ирҭажьу асы. Нас иаргәыбзыӷроуп, иарԥхароуп ад-гьыл.

Амхырҭа аҟнытә Абзагә, илакыҵа еимарџахә, аҩны дшааиз:

– Иухьзеи, амамеиқәара уҿартәаны? – днаиазҵааит Ар душьна.

– Исыхьыз, бҭаца блазҵаар, ибалҳәап. Саб иԥсы анҭаз зны иаԥшьылгахьаз ахҵәара, уажәы еиҭа ицәырылгахт! – иҳәан, акҿаҩра дныкҿалан, абысҭа хьшәашәа, ашә еилаҵа адкыла-ны, дышгылаз ҿаҵақәак днарыцҳан, ашә аӷьеҩҳәа иныджьы-лан дындәылҵит.

Лкалош ҭбаақәа дырҭаԥало, амхырҭа аҟнытә дааит Ами наҭгьы.

– Бысҭа ԥхак ааилысшьып, уаҩҵас уаатәаны акрыф. Акол-хоз џьаргьы иуцәцом, – лҳәеит лыбжьы ныҵакны. Агәашә аҿынӡа днеихьан Абзагә.
Дшыхнымҳәуаз анылба:

– Сара ақалақь ахь, саҳәшьа лҟынӡа сцоит иахьа! – лҳәеит, лыбжьы неиҵыхны.

Дхьамԥшӡеит. Ашхырцәаӷь иҟәицозшәа, инапы наиҟьеит. Иаанагоз лзеилымкааит Аминаҭ. «Ибҭаху ҟаҵа иҳәазар?.. Ашьжьымҭан ишьацәхныслаз сиҩызахеит иҳәахит», – лҳәеит лгәанала. Уаҳа инацҵаны ахәыцра даламгеит. Уажәадагьы илҳәақәахьан убри ажәаԥҟа азыҳәан лгәаанагара. Ашьыжь ишьацәхныслаз, шьыбжьаанӡа дшьацәхнысломызт, знык данышьацәхнысла, ашьшьыҳәа дтәаны, иааирхәлар убри, иа ра иитәымыз амш. Аԥша ӷәӷәала иасыр агаҿантәи, аԥҭақәа ашьҭаланы иаауеит. Нкылашьа змам мчык ацзар акәхап ашь жьымҭантәи ашьацәхныслара. Ашьха еибаркырақәа, аца


48

ҟьа цәҳәырақәа иргәыдсылоит аԥшаӷьы. Изқәылаз амҩа на намыгӡар ауам.

Ақалақь ахь дцарц шылҭаху Абзагә уи ахьиалҳәоз лаҳаит Ардушьна, аха ҽмырҳа ҟалҵеит. Лаҳәшьа лахь егьараан дцахьан, днарылаԥхьаны даахынҳәуан, аха уажәы баша, ҭынхабара дшымцоз лцәа иалашәеит аҭыџьҳа. Дцарц шылҭаху Аминаҭ еиҭах ианылҳәа:

– Дбыгымхааит, нан, баҳәшьа дыббозар ами ибзиоу,– лҳәеит аарла, илгәамԥхоз наҟ иҵәахны. «Абзагә длак-ҩакуа дылба-зар акәхап. Сашьа иԥсра абас иаарласны иаҳныԥшырцу? Ма-кьана ашьацгьы ақәымиаац инышәынҭра». Лыбжьы рхәыҷны, ус ҿаалҭит:
– Иашоума, нан, Абзагә ииҳәаз?

–Зны ҳнашәа-аашәароуп, ақалақь ааигәара нхарҭак ԥшаа тәуп. Ҳанбанӡаҭоу ари аҭыҩра!

– Абзагә даацәажәар, сара Ашәлашара салҵуам иҳәоит… Иахиҳәаауазеи уажәы бахьцо?

– Ииҳәаз шәымбаӡои, Аҳкәажә? Инапы ҟьаны дцеит. Ибҭаху ҟаҵа иҳәеит.

– Нанду дбыкәыхшоуп, ус анапҟьара, ибҳәогьы иҟабҵогьы башоуп ҳәа аанагаргьы ауеит, – лҳәеит Ардушьна.

Илҳәаз уамак аҵанамкуашәа, иаармариашәоуп ишылҳәаз. Уажәадагьы Аминаҭ иаԥшьылгахьаз ахҵәара, Ардушьна лха-хьы иаалгарцгьы лҭахымызт.

Аминаҭ илҳәара лҿамшәо дгылан. Илҳәақәашаз, лгәы иҭыхоз рацәан. Аха урҭқәа рҳәара лҭахымызт. Анхаҩ бзиа, зыда ԥсҭазаара имам инхара-инҵыра аиқәырхара дшазым хәыцра, аҭаацәара реизыҟазаашьа бзиа аиқәырхара дазхәыц уан. «Иахьаҵәҟьа ахҵәара иақәсымкит сара. Ахәыҷқәа ашколаҿ иоурыжьып. Ҭагаларахь ҳнықәлап, уаанӡа ҳҭаацәара хымбгалакәа ҳазнеир, ҳаибга-ҳаизҩыда… Сара убриоуп сзыр гәаҟуа…»

2

Агәашә дынҭыҵны дахьаанаскьаз, анаара дынҭалеит Аб загә. Аҽыҩ бзиа аҽааиҵыхны иҩыртә, дгьыл ҟьаҟьак убомызт


49

Ашәлашара. Аигәылацәа зегьы, шамаха, анаарақәа, аҭаҳарақәа рыбжьан. Егьырҭ ақыҭақәа рҟынтәи анхацәа излареиԥшымыз рацәан. Ҷәытәнатә аахыс ашьха ашьапахьы рҽыԥхьакны ан-хара, рҟазшьагьы ианыԥшит. Агаҿантәи сасык данырзааи лак: «Иҟоузеи Аԥсныҟа ажәабжьс?» – ҳәа иазҵаауан. Лафшәа акәын ишырҳәоз. Уи ианыԥшуан хазы рҽыԥхьакшәа ишыҟаз. Еиҳарак дара хьаас ирымаз – иахьналбаауа ишьҭоу ақыҭа, Ачамҳара инхо ишреиԥшым, дара, иаҳа ишышьхауаау, рҵасқәа иаҳа ишеиӷьу рҳәарц акәын.

Анхара-анҵыра шәага-загас иамаз рахәын. Еиҳарак аԥсаса. Ашәлашара (ҳарҭ ақыҭа ҳәа азаҳҳәоит, аха инаԥшуа, аҳабла ҳәа азырҳәагәышьоит), Ачамҳара ианадырҵоз, шамахамзар, ҭаацәарак ыҟамызт, аԥсаса ахьырзанымыз. Малс ирымазгьы убриак акәгәышьан.

Ашәлашараа рыҩнқәа ахәада-наарақәа ирҿагылоуп. Ашьапахьгьы илбаауам, ахыцәқәахьгьы ихалом. Адгьыл аха ҭа ахьынӡаҳараку рзымхошәа, ашьаҟақәа рыҵаргыланы ишь ҭырхуеит ркәасқьақәа. Ирызкамыжьыцкәа аӡәырҩы ирымо-уп, аҩны аԥхьаҟа аамышьҭахь џьаргьы аԥенџьыр аҿамҵара. Ажәытәанӡа уи хыхьчаган. Аҩны ашьҭахьҟала дааины дызхы-суамызт аӷа.

Адгьыл маҷк иааиашараны иахьырбоз, архнышьна ааиҩ шаны еиҿыҵыз еишьцәак ракәушәа, еизааигәаны еидынха-лон аигәылацәа. Аха аиҳараҩык еицәнархарон адгьыл. Шҭакы уқәгыланы унаԥшыр, егьи ашҭа иқәубаауаз ауаҩы дызусҭоу аилкаара уадаҩхо еицәыхароуп. Дара ашьцылахьеит. Аҵх егьа илашьцазаргьы, рашҭақәа аандак еиҩнашозшәа акәын ишеиҭанаиааиуаз. Иарбан ҩнаҭаз ажәабжь ҿыцк мышкала имнеикәа иахьынхоз. Шьыбжьаанӡа ирыламҩӡеи, Ачамҳара ианадырҵоз, аизараҿы Абзагә ииҳәаз ажәа? Даҽакуп, дасу ишеиликааз, дасу иахьынӡаигәаԥхаз, аха аҳаразы, сыԥса тҟәацрак ашьҭыбжь еиԥш, иҳәаны далгаанӡа, Ашәлашара зегьы ираҳахьан. Амаӡа аҵәахрагьы убас ицәгьан ари аҳаблаҿы.

Макьана шьыжьуп, сзырццакуазеи, Ҭамел изҿысҭыр, ҳагьы неицәажәап, аусурахьгьы ҳагьеиццап ҳәа иӡбан Абзагә, амҩа днымҩахыҵны, игәыла игәашә ахь иҿынеихеит.


50

* *

– Ҳаи, Ардушьнахеит, шаҟа ибаҭәамзеи ибҳәақәо! Аҽаӡәы изыҳәан ажра зжуа, иԥа дҭаҳауеит рҳәоит ажәытә уаа, – лҳәеит Уарчхан. Аҭаҭын иахо, ахәада анаара иаҿажьыз ауахәа иқәтәан аҩыџьагьы. Абраҟа еиқәшәалон шьжьымҭанла, хәылԥазыла. Мрагыларахьтә рыжәзаҵә лаԥца дааиуан Ар-душьна, мраҭашәарахьтә ажәқәа еицырԥсса ахәы иаавылцон Уарчхан. Инеилаҵаны, агәаҩарахь ирышьҭуан. – Иабабыхәо? Баша амала бгәы ԥыбжәоит. Бара абасҟак быззаӷьхьоу, иа цимҵозар, иагирхаӡом.

– Аусҳәарҭа ашҭаҿыҵәҟьа иқәгылоуп сара стәы иеиҭеиҳаз аџьҵла. Уи дандырӡшаз ашықәсан, Ачамҳара дадын Кьынтышә.

– Аџьҵла иманы данааи, излеиҭоуҳауа абаҳагьы уманы уаа-рауаз ҳәа алаф наилырхит џьоукы. Иара дԥышәырччо, иӡара иаавҵиԥааит аҟама. Анышә ижит ҟама ҿыла, – Ардушьна лажәа инацылҵеит Уарчхан. – Иахьагьы аусҳәарҭа ашҭаҿы иқәгылоуп убри аџьҵла.

– Ламыс имазар, убри ашәшьыраҿы дымтәароуп Кьынтышә,

– лҳәеит, лыԥсы дахаԥжәо, Ардушьна.

– Уигьы иара итәала аламыс имоуп. Бара ибхьаау, иара дихашҭхьеит.

– Биашазар акәхап, Уарчхан, – лҳәеит, лыбжьы каҳаны, Ардушьна. Уарчхангьы ашәы лшәын. Аибашьра ҟалаанӡа ил цәыԥсыз, аибашьраҿы иалаӡыз, ааигәа здунеи зыԥсахыз уҳәа, уа-ҭынха длымазар, зегьы рзыҳәан инеиԥшьуа, ашәы аал шәымхӡакәа, дашьцыланы даауан.

– Сгәаҵәаданы сзырыԥхьаӡо, иҵәахны исымоу, акгьы аас зымҳәаӡакәа сахьиаӡаауа ауп, Уарчхан, быххь згеит, исызхым-го. Кьынтышә Ачамҳараҟа даниаргоз сыҟазҭгьы аизараҿы, аԥсы аҿаршә аниҿырхуа еиԥш, исабрада иҿысхра сыҟан ибзиашәа.

– Абзагә иус еицәабтәуан. Кьынтышә дшыҟоу даанхон. Баша ирҳәо џьыбшьома, аколнхара ахантәаҩцәа цоит, иаауе-ит, Кьынтышә дшыҟоу даанхоит ҳәа.

– Изакәызеи, Ардушьнахеит, иахьа гәыҵхас ибымоу, Кьын тышә шәыҩны днеиу, мамзаргьы џьара дыбҿаҳау, акы ҟа


51

леит, ибҳәом акәымзар. Ас, шьыжьнаҵы иӡбахә цәырыбго смаҳацызт, – лҳәеит аҭаҭын ҿыц рҳәуа Уарчхан.

– Сашьа, зыԥсы сакәыхшаша, Гәадалеи иареи ирыхҭибах хьаз бдыруеит.

– Абаҳча… Аӡлагара… Уажәшьҭа саргьы исцәеилагоит. Цгәи ҳәынаԥи реиԥш еишьҭан.

– Урҭқәа ихашҭыз џьыбшьома. Уажәы Абзагә ихҭни ҟьоит. Ауаҩ гәыԥхҭ гәалак иоур, иԥсы ахьынӡаҭоу ихашҭӡом. ԥаса Абзагәи иареи еимабзиашәа иҟан, ишааиуаз, ишыббо, еиҿанагалеит. Ирҳәоит, дарԥыс бзиоуп ҳәа ҳпарсадатла. Иб-дыруазеи дуаҩ иашаҵәҟьазар. Убри ихаҵкы сцароуп, иара иакәымзар, абахҭа дҭатәазаарын Абзагә. Анхацәа рзыҳәан дыбзиоуп, аӡәы сабаицхраари ҳәа дыҟоуп рҳәоит, – акраамҭа дхәыц-хәыцуа дтәан. – Ааԥынра мшазы, аилахараха, ақалақь ахь днықәланы дцеит. Егьа лаҳаҭыр збаргьы, уажәы иаԥшьыл газ аус иахҟьаны, иҳалибахқәаша сыздыруам сҭацеи сареи…

Мҩасцәақәак, аԥсшәа нараҳәаны, ахәахьала инарывсны ицеит. Аӡәгьы дырбо иҟамызт арҭ аҩыџьа. Ардушьна лыгә ҭыхақәа дытҟәаны дрыман. Уарчхан лакәзар, адунеиаҿ зегьы реиҳа абыржәы дзызҿлымҳаз, лҩыза лгәы иҭыхоз, ажәабжь ҿыц аилкаара акәын.

– Изакә усузеи, цқьа еилырганы исабымҳәои, Ардушь-нахеит, – лҳәан, лҭаҭын аццышә ашьац илаԥсо, дааскьаны дналыдтәалеит. Даанаԥшы-ааԥшны, лҿы алҩа ныҭлырббит. Акрааҵуан аҭаҭын дахоижьҭеи, аха иахьа уажәгьы лҿы ал ҩа анҭлырббуа, аӡәыр сибомашь ҳәа днаԥшы-ааԥшуан. Ди цәыԥхашьаратә аҳаблаҿ еиҳабыс иҟаз Қьач Кыҷа заҵәык иакәын. Кыҷа иаҳагьы бзиа ибон зықәрахь инеихьоу аҭа ҭын иахозар. Иҭаҭыныжәга нарызирххон, ахмаҷыр аӡыхь иаҵеикуашәа.

Уарчхан лызҵаара лцәымыӷхан, деиқәышьшьы дааҟалеит Ардушьна. «Излаҳәатәузеи? Исҳәақәазгьы сымҳәандаз. Сара сзыҳәан закәыхи, аха Абзагә џьара иԥырхагахар, схы анышә иабасҭари. Абасоуп ҳара ҳшыҟоу, иныҵакны иаҳҳәогьы, иа-разнак ҳахьхәуеит. Иҳәатәым даҽакуп. Иҳәатәым аҭаацәа ҳаҩныҵҟа ҳазлацәажәо. Дҩыза ааигәазаргьы, даҽаӡәы изла


52

ҳәатәузеи? Аха ҵәахышьас иамоузеи, џьбеит, ҳахҵәозар? Иахьысҳәо иаҳагьы еиӷьзар? Аҳабла ираҳар, ирымур…» – Абас длак-ҩакуа, лшьара дықәҟьаны, лгәы дҭахәыцуан Ардушьна. «Аҭаҳмада Қьач Кыҷа иаҳәазар еиӷьзар? Уарчхан иласҳәар, уи иҟынӡа инаӡар?..»

– Ибымҳәои бара, изакә усузеи Аминаҭ ақалақь ахь дказ-цаз? Ибдыруазеи џьара ҳаргьы акы ҳшәыхәаргьы, – лҳәеит Уарчхан, ашьауардын ахәдеиԥш, лыхәда ҭхәаара ырнааны, лҩыза лахь днаԥшуа.

«Ари, хымԥада, гәҩарак лоухьеит. Ҳаиуанк ԥхасҭахараны ианыҟоу, заа алаҳәа ишадыруа еиԥш, лцәа иалашәахьеит ари агызмал», – лҳәеит лгәанала Ардушьна.

– Дызусҭада, ҳара ҳәа бызҿу? – уи ажәа днахьынҳалеит

Ардушьна. – Буацәа, бҭынхацәа, хыԥхьаӡара змам ракәхап… – лқьышә ҵаӷақәа неиҵыҵын, иахьа шазар аахыс ирықәымлацыз ччаԥшьк нарықәлеит.

– Бара бахымыччаӡан, араион еиҳабыс иҟарҵаз сара санхәа лаҳәшьа иԥа ибзыцәашьа иоуп, – лҳәеит Уарчхан, уи ауаҩ дизыгәдуны. Дасу ҭынха-ҭынҵыла иԥашә ахьынӡаларсу лара илдыруан. Ашәлашара аӡәы данԥслак, ашәаџьҳәаҩцәа ахьырышьҭыша азыҳәан раԥхьа лара илазҵаауан.

Ардушьна ччараха илысит. Аминаҭ ақалақь ахь данца инар-кны, лылахь еиқәышьшьы дыҟан. Убригьы налыхҟьеит. Асаби диҩызан, ирласны лылахь еиқәылон, амамеиқәара налҿатәон, убасҵәҟьа иаарласны длахҿыххон. Аԥсҭазаараҿы агәырӷьара ду иалхәдаз, амаҷ лҽалалыгӡон, илызлырхон.

– Ани Кьынтышәгьы дбуоуп, Кьынтышәгьы, хи-хи-хи! – ахьыр-хьыр дыччеит Ардушьна. Аӡыхь алеира еиԥш, лықәра ианаумшьартә, иқәыԥшын лыччаԥшь. ԥыҭрак инкыланы иҟан уи аӡыхь. Иааулыжьит. – Бара бгәы иалымсын, Уарчхан, бхаҵкы сцеит. Грас исымоуп, ибымдыруеи, аӡәы ҵәык наи ласҵарц сҭахызар, Хыцә Кьынтышә днаидыскылоит. Сара ус сыҟоуп акәымзар, иабаргәузеи дбуазар. Сзызгәаауа, убла қәа Кьынтышә иблақәа иреиԥшуп, мамзаргьы Кьынтышә иныҟәашьа уныҟәашьоуп ҳәа иасҳәоит.


53

– Дбаҭәабшьарымызт, сара мыжда! Абас шәыҟоуп азы ҳәаноуп ауаа шәзырмаабуа, – лҳәеит Уарчхан, ллакыҵа ҩыҵ шәаан.

– Маҷк быццакцәеит, иахбырҟьацәеит, Уарчханхеит, – гәаарак налызҿыхеит Ардушьнагьы. Иқәыԥшӡа, лықәра аҵкыс акырӡа еиҵыбны, ахьхьаҳәа зҿаазхаз лыччаԥшь, нышәхәарԥк наԥыраҳаит. «Ииашаны иҟасҵеит Аминаҭ ақалақь ахь дзызцаз ахьласымҳәаз. Ҳахҵәара наҟ иаҳагьы иацхраарц, иаҵгәарц ауаа азыҟалҵоит ари избо», – лҳәеит лгәанала Ардушьна. Ус нацылҵеит: – Ибымҳәараны ибҳәеит уи. Ианбыкәыз, бхаҵкы сцеит, уиаҟара ауаа ҳармаабуа ҳаныббахьаз?! – лҩыза лышҟа анаԥшра лҭахымызт. Арҭ аҩышықәсак рҳаблаҿ иҟалаз аиҭак рақәа, аҭаацәарақәа ракәым, ауаа реиҩызараҵәҟьа ианыԥ шуа иалагеит. Ардушьна гәалашәарақәак днарылалан, нас наҟ иналԥырылцеит. Илгәаԥханы аҭаҭын дахон. Аҩыџьагьы рҭаҭын лҩақәа инархыкны еилалон, ҩ-хцәык еиларԥозшәа.

– Ажәытәан сашьа Гәадала ихьқәаз, баргьы заманалаҵәҟьа ибдыруеит изхароу. Бара ус изыбымҳәан. Инышәынҭра ашьац ахымиаац, бара ибҳәо ббоит.

– Башьа имацара изыҳәан исымҳәеит. Уи иԥсы сакәыхшоуп, ажәытәан хҭынҟьақәак ирҭазаргьы, ҳаблак хшыҩс иҳамаз иакәын, – ауаа шәраабуам ҳәа илҳәаз агәҭа далагылан Гәадала, аха илҳәаз хьалыршшон уажәы.

Ардушьна лчабра еиқәаҵәа лыблақәа инархылшьылеит. Лашьа иӡбахә аӡәы иаацәыригар, лыблақәа ныҭҭәаауан. Егьа иқәрахь днеины, егьарыла адунеи қьаф алоуны, иажәымҭа шкәакәаха дымҩасзаргьы, лара лашьазаҵә иакәын. Уи иԥсы ахьынӡаҭаз, иара изыҳәан лыԥсҭазаара деигӡомызт. Диашо-уп – диашам, ихароуп – ихарам ҳәа дагьазхәыцуамызт, убас ихьчаразы дықәгылеит, аибашьра иалагаанӡа, ахара бааԥс идҵаны, аизараҿы лашьа иус ианалацәажәоз.

Уарчхан илҳәаз Ардушьна лгәы ишалсыз, лхы ишақәылҵаз анылба, ахьаршшара далагеит. Уи лҩыза дрыцҳалшьон, еи ҳарак дахьуаҩы заҵәыз азыҳәан. «Насыԥ анцәа иримҭароуп, зымшала лынасыԥ ҿаҟәахаз!»

– Сашьа, ԥсаҭа шкәакәа, аколхоз даналырцоз бгәаларшәа
ны, уажәгьы иҳаҽԥныбҳәоит, ус акәу? – лҳәеит Ардушьна.


54

– Ианбатәи усу, сбыкәыхшоуп, ибгәалашәаз! Ауаа аколхоз иалырцар ҳәа ианшәоз, хьымӡӷыс ианыршьоз… Аибашьра алагарагьы акыр набжьан. Изакәызеи, џьбеит… Уиаахыс ими-иц иины, аҳәса ааргоит. Уажәы аколхоз уалсцоит ҳәа зоуҳәаз, духыччоит. Азауадқәа, афабрикақәа рышҟа днықәхәаша дцо-ит. Ауаа шәзырмаабуа ҳәа зысҳәаз, Ардушьна, башьа, ԥсаҭа шкәакәа, изыҳәан акәым, Абзагә изыҳәаноуп, – лҳәеит Уарч-хан.

– Абзагә ихьыз басҳәап, Уарчхан? Абжьаҟәаа дрықәгәыӷны

зԥаҵа зсаз ихьыз ихьит. Ажәлар дрықәгәыӷны… Баангыл, усҵәҟьа ицарым. Абзагә дахьынӡаиашоу еилыркаахра иҟоуп ашәлашараа, иаарласны амандарина аиҭаҳара иаладыргоит, ибымбари аӡәыр иамаикуазар, – лҳәеит Ардушьна.
– Изамаркрызеи?

– Иашоуп, изамаркрызеи! Ишымиуа рдыруеит, аха бым-бои… Иҟәышхахьеит, бара, џьоукы… Сара сашьагьы ихшыҩ ааҭамшәаӡакәа, инарцә мҩа днықәлеит, ихшазгьы дҟәыӷаны дызбом, – илҳәаз иаарҳәны ишеилкаатәыз адырра мариан. Ашәлашараа ирцәажәашьан уи.

– Абзагә иҟаиҵаз иашан бҳәома? Дасу илаиҵо ауп иааи-рыхуа, – Уарчхангьы днацралеит. Уи лҳәашьагьы ҩбаны еил каатәын. Дыззымдыруаз, Абзагә дылцәымӷҵәҟьаны, ацәгьа идылкылоз џьишьон. Лара бзиа дбаны акәын дшизаӷьуаз. Аха асеиԥш иҟоу ацәажәара лнаало, еилылкаауа дыҟамызт аҽны Ардушьна.

– Абыржәоуп бгәы иҭаз аиашаҵәҟьа аныбҳәаз. Иҭабуп, – лҳәеит, ан лыхшара дшихымбаара, Абзагә дихыбаауа.

– Аҽы зтәыз иҭиуан, аҽыхьча иуамызт рҳәеит, ибмаҳахьеи?

– аҿаалырхеит гәшаҭарак ҳәа ҟамҵа Уарчхан. Илымҳәаз лгәала, абри илызҳәоз ала ихылҽуан.

– Дарбану аҽы зтәу, дарбану иҽыхьчоу ибдыруаҳа, афы аҟәақҳәа ибҿасааит! Шәара, агәаҵәажәпақәа, шәзыҳәан акәӡамзи!.. Еҳ, иабаԥсоу аҳәара! – лнапы ҟьаны дҩагылеит. Дҟәынд-ҟәындуан дҳәарԥсаруа дахьнеиуаз. Дышцаҵәҟьоз анылба, илцәымыӷхеит Уарчхан. Абасҟак шықәса еиҩызцәаз, уажәы иаалырҟьаны рыгәқәа еихшәар, изаҳауазгьы рхыччон.


55

– Акәты ахы ыфаны дыҟоума, илықәшәазеи, џьбеит, иахьа,

– лҳәеит Уарчхангьы дҩагылан. Адунеиаҿ иҟалозҭгьы аӡыцәа еиқәаҵәа, убри лара лакәхон. Убасҟак деиԥшын. – О, бара, ба-ангылишь, ажәақәак набасҳәоит!

– Реиҳа ибзааигәоу бҩыза, акгьы злам, амаҷаз блызгәаар ҟалома, Ардушьнахеит. – Уеизгьы-уеизгьы цәгьарак аҵаҵан илымҳәеит Уарчхан.

– Цәгьара шԥаҵалымҵеи? Сара гәҭыӷьӷьала слацәажәарц сааит, лара…

Дааҭгылан, лхы шьҭацаланы дааӡырҩит Уарчхан, аха лыб-жьы лыхәлашәан, ҿылҭуамызт Ардушьна. Азнык азыҳәан длышьҭаланы ԥыҭракгьы дааскьеит, аха нас, лқьышә аӡәы дынҭасызшәа, ашацаҳәа лышьҭахьҟа даахынҳәит. «Ажәлар рус ихы ақәиҵошәа дцәажәахуеит лашьа иԥа изыҳәан. Аҳәса еи бацәа рыда хәыцырҭа шимам лҳәаӡом. Сара исзымдыруашәа, Ҟаимаҭхан лыхьӡ каирцәарц дшаҿу!» – лгәы дҭацәажәо, лаб ҷашь хәыҷык лыҵарсуа, анаара даҿаланы дцеит Уарчхангьы.

– Ҭамел! О, Ҭамел! – иҳәан, ибжьы ҿацаӡа ҿиҭит Абзагә, игәыла игәашә даназааигәаха. Ашҭа ҭацәын, аҩнқәа рышә ар-кын. Ҭамел иҟазшьа ззымдыруа, аӡәгьы дыҟаӡам ҳәа давсны дцарын.

Дыԥшын Абзагә. Икәмызцәа хылԥа қәаҟьа ихаршьшьуа, дцәылашьшьӡа амаҵурҭа даадәылҵит Ҭамел. Иара ишьклаҳәуа, ашә анбаиртри ҳәа иԥшызшәа, ицәиқәараӡа, амаҵурҭа ашә индәылшәшәеит алҩақ. Амалагьы ишкәакәамыз Ҭамел ихы-иҿы, алҩақ иареиқәаҵәан, араԥцәа дреиԥшха, дцәыббылӡа дааԥшуан. Ибжьы иргомызт. Ибӷаӡара инапқәа адкыланы иаԥхьаҟа дагәҭасуа, ибаҩқәа аҿҿа рылго, иҽааирххеит.

«Анцәа иишаз уаҩуп. Акгьы хьаас имаӡам. Аҭыҩра иҭаиоу амшә еиԥш. Игәы ҭынчуп. Амра халаанӡа дыцәоуп», – иҳәеит Абзагә, дизаӷьуазу, мамзаргьы Ҭамел убас дахьыҟоу азыҳәан диҵашьыцуазу узеилымкаауа. Ацқәа шәпа-шәпаӡа, Ҭамел иџьаргәал аанда иакәшаны иақәыз амаӷ ларҟәны, ашьа-пы илыҵак иааҵахиҵәеит. «Амаӷ ихыҵәеит иԥсы шҭаз. Аха ас иҟоу иаҳагьы рынхара иахажәаауеит». Ашьауардын ац еиԥш еиқәаҵәан, егьыхәахәан иеигәышә аԥынҵа. Изызкыз-


56

гьы акы акәын урҭ аҩбагьы: ашьауардын аԥынҵа, зыԥсы ҭо шәарахк ма ԥсаатәк ажьы иаланаҵар акәын, иҟато иҩеиуа џьара ҵиаак ныхнаҵәалар акәын аигәышә. Бзиа ибон, ес-нагь имахәар иахаршәын. Ахәы ҟьаҟьаӡа, импыҵымҵәраарц аԥхаҳә ахьшьны ирџьаџьон, лабашьак иаадымҩыло ироууан. Абџьарсгьы мыругасгьы иеигәышә акәын есԥхынра, аԥсаса иманы, ашьха данцоз иигоз. Ашьхақәа ракәын уеизгьы Абзагә иԥсҭазаара зыдҳәалаз. «Иаанагозеи ашьжьымҭан Аминаҭ илҳәаз? Ухы иакәыхшаны иршә, икажь уеигәышә. Изысҭахузеи сыжәҩахырқәа, сукәыхшоуп, смахәарқәа рымамзар? Убасоуп аигәышә аныркым ишызбо дара снапқәа рхаҭақәа».

– Иҟалазеи, Ҭамел, аҩны адәылҵра уцәуадаҩхазшәа збоит, ушьҭахьҟа угәы хьаауазар, уаангыл, – иҳәеит Абзагә лафшақә, абжьааԥны Ҭамел аҩны адәылҵра иаҳа изымарианы, иахьа дадхалазшәа.

Агәашәаҿ данааи, иҭчаа-ҭчааӡа иҟаз иблацәақәа мчыла еиқәыхуа, игәлымҳа цәылашьшьӡа, Абзагә днеиҿаԥшын:

– Изакәызеи, уара, угәы иалоу? – ҳәа днаиазҵааит. – Иҟа лазеи, ариаҟара иӷәӷәаны изҿуҭуазеи, умхы арахә ҭалама?

– Уҟаз, Ҭамел уԥсы шьа иахьак. Деилахоуп ҳәа расҳәап сахьнеиуа.

– Сыԥшәмаԥҳәыс лхала дсызныжьуам, дсыхьчоит ҳәа иҳәеит ҳәа сызраҳәа уахьнеиуа, – ицәылашьшьӡа лафк неи ҳәеит Ҭамел, Абзагә дишьҭагыланы дахьнеиуаз. – Уара, Аб загә, уаҩ ҟәыӷак уоуп, арра, аибашьра, акрухугеит. Аказы суазҵаауеит, ишсоуҳәара.

– Изакәызеи, Ҭамел?

– Уи уасҳәаанӡа, исгәалашәаз, аҩныҟа уааиҳәагьы уа сымҳәеит.

– Иҵегьы ҳанынаскьалак исоумҳәои, узырццакуазеи! – дааԥышәырччеит Абзагә, усеиԥш иҟо ажәақәа игәыла игәы ишалымсуаз идыруан. – Усазҵаа узсазҵаарц иуҭахыз.

– Шьыжьымҭан усура шәнеи ҳәа абригадир иҳазҿимҭуа аамҭак ҳахаанхару? Ашәлашараа хазы ҳаныҟаз иамуит, уажәы иамуит. Ашара адәы ишаақәлалак акәыкәыҳәа ҿыҭуа днаҳалалоит абригадир. Изакә усуроузеи иҟоу зиҳәаз иахьа?


57

– Иацы ианиҳәоз умаҳаӡеи? Ҳқыҭа аиҳабырагьы аар ҟалап. Усс иаауа узымдыруазар, ужәҩа иқәҵаны иаауго аиха зуҭахузеи?

– Аигәышә шукыз анызба, аиха шьҭысхит. Ҵлак ашьапы амаӷ наԥыругар, сара сеиха аҿыҩасырхап.

– Аҟәыӷара уҳәеит ҳәа, ашәлашараа ираԥугаӡеит иа-хьак, – илафны иҳәозшәа, далагеит Абзагә. Иамхаҳәеит игәы иҭаҵәҟьаз. Ашьжьымҭан иԥҳәыси иареи еимаркыз, Ҭамел има-цара иакәым, аҳабла зегьы ирыхҭниҟьон уажәы. Игәылацәа рызгәаара, хараӡа игәаҵаҿ иҵәахыз, инхыжжны ицәааԥшит.

– Аашьара уҳәеит ҳәа.

– Иаԥсам акәымзар, аусушьа зеиԥшроу шәсырбарын, – иҳәеит иаҳа дҿыхан, ихгьы ҩышьҭыхны Ҭамел. – Сара саа шьара сара сныҟәнагоит. Аха уара угәыцыхцыхра, уара иу ԥырхагамхааит. Абжьаҟәаа дрықәгәыӷны зԥаҵа зсаз ҳәа, ажәлар урықәгәыӷны, Абзагәхеит... Ҳа-ҳа! – ҳәа гәала-ччаб жьык нҭицан, иажәа намыгӡаӡакәа, иҽааникылеит Ҭамел. Бзиа дибон, ҳаҭыргьы иқәиҵон уи игәыла. Бзиа дибон илах ҿыхразы, иажәа ҟәыӷақәа рзы. Еиҳарак пату иқәиҵон, аӡәырҩы ирыгәҭыхаз, аха шамаха аӡәгьы изымҳәоз, Абзагә аизарақәа рҿы дҩагыланы иахьиҳәоз азыҳәан. Ҵаны, уи ииашаҳәара акгьы злымҵуа, иаԥсам усны иԥхьаӡон.

«Аӡлагара алуқәа дрыҵоуҵар, инышьҭкәыцәаа игап», – игәахәт Абзагә изқәа дахькыдыԥшылоз. «Дааизар ашьха дықәын. Қьаф идыруан ашәлашараа ҳаԥсаса. Зҽы зҵырхыз аҽуаҩ диҩызахеит, аҟыҿыҳәа дыцҳауеит». Абзагә изгәаареи иҵашьыцреи игәаҿы инеилаҵәон Ҭамел. – Избац уакәым, иу-хьыз сыздыруам, сгәыла, – иҳәеит ибжьы ныҭганы.

– Иубац сакәымкәан, исыдубалазеи? – ишиҭахӡамыз ибжьы ицәдуцәахеит Абзагә. Ихахәда аарнааны, игәыла днеи ҿаԥшит.

– Уиаҟара уҵзырҟьазеи, цәгьарак аҵаҵаны иуасым ҳәеит. Акыр уаргәамҵуазар, иуҳәар, ҳахьухәаша ҳдырыр, ҳхы ҳаигӡом… – Ашәлашараа зегьы налаҵаны ауп ишиҳәаз Ҭамел. Иахьеигәылацәаз, рыцәгьа рыбзиа ахьеилаз адагьы, урҭ аҩ-хацәак еидызкылоз даҽакгьы ыҟан. Ҩышықәса ракәын


58

қәрала ирыбжьаз. Ҩышықәса рыла деиҳабын Абзагә. Ҵаны, убарҭ аҩышықәсак акрызҵазкуаз шықәсқәахеит. Иқәра аҵанакын, аибашьра дыргеит Абзагә. Зынӡаск даҽа уаҩханы дхынҳәит уахьынтәи. Ҭамел иҽшазыҟаиҵоз, сықәра аҵанакуа сшааҟалалак аибашьра сцоит шиҳәоз, аибашьра еилгеит.
– Шәхы шәахәала, сара сусым, – иҳәеит Абзагә.

Ҭамел игәы иалымсӡеит. Азин иман Абзагә усеиԥш аҳәара.

– Уҿҭышьала издырит, ушьара уқәҟьаны ушыҟоу. Утәазар угыл, угылазар уҩ ҳәа,Нарџьхьоу ҿиҭуашәа, убжьы ҩҭуцалон абжьааԥны, иахьа ууалк сықәызшәоуп шҿуҭыз.
– Уара иумаскгәышьоузеи…

– Арҩаш ашьҭыбжь ала иудыруеит иацлоу иагхоу. ԥсаҭала иаҳҳәозар, Абзагә, ашәлашараа уара узыҳәан иҳахәҭақәоу рацәоуп, аха уара уаҩы хыхәак уоуп, џьаргьы ухәы ҭаурхом. Анымха-хымҵәа Зафас изыҳәан иҟаҳҵо напеилаԥса, уара иабауаҭәоу. Аҭаҳмада Кыҷагьы убасоуп игәы ишаанаго.

– Уара иабоудыруеи уи игәы иаанаго?
– Уӡбахә ҳалацәажәон уажәааигәа.

Раԥхьаҟа ирзыԥшны игылан зықәрахь инеихьаз, зԥаҵа шлақәа уажәы-уажәы ирҵәиуа аршара бзиа избоз, анхаҩ нага Ҟаҭмаси, уажәааигәа аррахьтә ихынҳәыз арԥыс Тараси.

Аԥсшәақәа ааибырҳәеит гәынҷыхь зыбжьамыз, зыцәгьа-зыбзиа еилоу аигәылацәа. Рлаф кьаҿқәа, ражәа цҳафырқәа анеимырда, рқьышәқәа аччаԥшь нықәбан, еилагылан рымҩахь рҿынархеит. Рцашьала мацарагьы иудыррын изызцоз аус ргәы шазҭамыз, иҟарымҵар, имцар ауам ҳәа иԥхьаӡаны ицон акәымзар.

Уамак имнаскьацкәа, шьҭахьҟа рҽынкыло, уаанӡа изла цәажәоз инацырҵеит Абзагәи Ҭамели. Ари аицәажәара цқьа дазыӡырҩырц, дазхәыцны, Ҭамел иааиҳәо ажәақәа зе гьы рхы ахьцо еиликаарц иҭахын Абзагә. Иара изыҳәан уи акраҵанакуан. Еиликаарц дашьҭан иҿаҿы иарымҳәо, иара изыҳәан аҳаблаҿ иҟаз агәаанагара. Еиҳарак аилкаара даргәаҟуан, аӡәыр гәҩарас икхьазар Ҟаимаҭхани иареи реи зыҟазаашьа. Иара дахьҭаацәараз, ихшара ааидҩыло иахьива гылаз аамышьҭахьгьы, ажәлар рыбз дзацәшәоз, уи аԥҳәысеи


59

ба лхаҵеи иареи еиҩызцәан. Иаҭәамызт ишакәым лыхәаԥшра. Идыруан ашәлашараа аӡәырҩы ишианармыжьуаз уи аҵас аилагара. Зегьы ишраҳауа ажәақәак неимырдаргьы, рымаӡа рыҵырдыраазшәа, игәы инаҭон. Иахьақәыӡбуаз аҵкысгьы, иеицәдырӡыр ҳәа дшәон. «Ажәлар рыбз шаҟа ихәшәу, уб риаҟара иагьышҳамуп, иҩыза анышәаҿ дыхьшәашәаанӡа, иара… Анышәаҿ дыхьшәашәаанӡа… Ҟаимаҭхан лхаҵа иԥсы анҭазгьы исҳәахьан, анхаҩы изыҳәан рацәа анцәа дишеит, анхара-анҵыра аҵкыс, мариала ихы ахьныҟәигаша иашьҭоу аӡәы диԥҳәысуп акәымзар ҳәа…» – Ҭамел дшизыӡырҩуазгьы, ихазы игәы дынҭацәажәеит Абзагә.

Ҭамел изыҳәангьы акраҵанакуан, ишымгәыӷӡоз иналана гало, зхы дырҵысыз ари аицәажәара. Дааигәаӡаны Абзагә иванхоз агәылацәа дыруаӡәкын иара. «Уара, абри угәыла, Абзагә, дзакә уаҩузеи ҳәа аӡәы дсазҵаар, исҳәаша цқьа исыз-дыруам…»

– Уаҳа ииҳәазеи аҭаҳмада Кыҷа? Ишәҳәақәазеи сыӡбахә шәахьалацәажәоз? – уаанӡа ирҳәоз инацҵаны, Ҭамел диаз ҵааит Абзагә. – Саныхҵәалак иҵегьы аҳәатәқәа шәоуп. – Аԥсра абла иҭамԥшыц, чмазарак зламсыц ауаҩы ӷәӷәа, сыԥ сыр сзыԥсоу жәбап ҳәа шиҳәауа еиԥш ауп саныхҵәалак ҳәа шиҳәаз Абзагә. Убасоуп Ҭамелгьы ишеиликааз. Уи ажәа хырыҩ азимуит.

– Абла зегьы абоит, аха иара ахаҭа ихысло аҵәы абаӡом рҳәоит, Абзагә. Аԥҳәызба хаҵа дцозар, хаҵаҩызара ҳазу ҳәа еиҳабыс ашәлашараа иаҳашьҭуада? Уара. Ҩыџьа рыгәқәа нибархар, еинзыршәо аҭаҳмадацәа рхеидкыла аиҳабы Қьач Кыҷа уара уивагылоуп, – даҿын Ҭамел. Ас ацәажәара иалаго-ит ашәлашараа, уаҩы игәы иамыхәаша, дара рҳәашьа, улахь аԥхӡы алызхша рҳәарц ӡбаны ианрымоу. Ииҳәарызеишь ҳәа дыԥшын Абзагә. «Ҳара абас ушаабоз, уааҳәны, уҩыза

бзиа иԥҳәыс ишуаҭәамыз ала улыхәаԥшит ҳәа ансеиҳәа, ахы сгәыдиҵеит». Уинахыстәи иԥсҭазаашьахоз азхәыцрагьы дацәшәон Абзагә.

– Иуҳәарц иуҭахузеи, Ҭамел?


60

– Ушыҟоу ауп исҳәо, ухазыҳәан акгьы уаԥсам. Аҩсҭаа илымҳа џьгәоуп, ахҵәара ҳәа иуҳәаз, баша угәааны акәзаргьы, даҽазны иуҿыҵымҟьан.

– Уи акәзар егьоурым, – иҳәеит Абзагә. Иаҳа иҽааир ҭынчит, ахҵәара ус башак акәызшәа. Абас ицәажәоит агәыла изыҳәан абзиара зҭаху. Ашәлашараа рыҩныҵҟа убасҟак пату ақәын аигәылара, анхаҩы ихцәажәозар, ирахә-ишәахә, иҩны-игәара, анцәа ишиҳәара дыҟоуп ҳәа ихцәажәо ишне-иуа, ма изакәытә гәылацәоузеи, урҭ рҩызцәа агәылацәа змоу аҵла амҵан дтәазаргьы, уаҳа иҭахым рҳәоит. Рҳабла далҵны, рыӡӷабк хаҵа дцозар, мамзаргьы рыҷкәынк ԥҳәыс дааигозар, ҿыц ируацәахаз рҭаацәа зеиԥшроу, изакә уаау, ирҟазшьоу ианазҵаауа, ихадароу зҵаарас иԥхьаӡаны, ишԥеизыҟоу игәы лацәеи дареи ҳәа нацырҵоит. Иакәым ҟазҵаз, ма залым-дарак иақәшәаз иӡбахә ианалацәажәо, уаҩҵас иҟоу, акыр еилызцо, иҟаиҵо шҽеим иазҳәаша гәылакгьы димаӡамзи рҳәоит. Шәышықәсала инеиԥынкыланы, шьҭрак иҭысуа ар ҩаш иаанахәоит иара аҟазшьа. Иахьыласуа, иахьҭаҽҽо, ацаҟьа ианадсылалак, икҿагьежьны, аҽырҭынчуа амҩа ҿыц ахьаԥшааша, ашьшьыҳәа иахьцатәу, ишынеибакәу зегьы иара «анапала» иҟанаҵоит. Уссгьы иамоу акы заҵәык ауп – убарҭ реиламгара.

Шәышықәсала реиланхара, лахьынҵала реиԥшра, хыԥа шьа амоуа, еилазго, уареи ҳареи ҳарахә зеилаҳәуам ҳәа наиарҳәартә рхатәы ҵасқәа, рхатәы ламыс рцәит, иршьала-шьынит ашәлашараа.

– Исызгәамҭаӡакәа угәы нысмырхазааит, Ҭамел? Сашьцәа реиԥш узбоит сҳәар, ишудыруа, ешьа дсымагәышьам. Сие-шьара иҟаз руаӡәкгьы, хьымӡӷыла днықәӡааит. Сараӡәзаҵәык абраҟа сшәыларшәуп, – иаалырҟьаны агәыԥшқара нациҵеит Абзагә. Ҩы-шықәса, хышықәса раахыс аҭагәҭасрақәа, дзын ҟьаз-дзынԥаз зегьы изеизыкәкәеит. Шаҟантә даргәаҟхьаз, аха ажәала аӡәы иеиҳәа акәым, инирԥшырцгьы иҭахымызт.

– Азаҵәра атәы иацуҵаз, баша иуҳәеит. Уаб иашьа иԥа уск дақәшәазар, уара иухарагәышьоузеи. Аӡәгьы аҽԥныҳәа уиҭом уи азыҳәан. Уи уаб иашьа иԥа Ӡыкәри уареи еидкыла-


61

шьас ишәымоузеи! Амаҳагьара ихьит Ӡыкәыр. Ибзыцәаҳәшьа длыхнаҳәааит. Ашьеи агәыԥҳәыхши еилеиҭәеит. Иудыруа усуп. Сара иуасҳәарц исҭаху уи акәым, сгәыла бзиа. Уара, угәы иалым-сын, маҷк иахурҟьацәоит. Зегьы шыҟоу уҟазар, уиаҟара аахагьы уоуӡом. Амцхә иҩуа аҽы, ма ашша аӷраԥҽуеит, ихәжәоит, мам-заргьы ишнеи-шнеиуа, уаанӡа аҵыхәа иахьнарԥшуаз аҽқәагьы изрывамгыло, инадихоит, – дизаӷьшәа, диқәгәыӷны, дизгәдуны иҳәазаргьы, Абзагә дзынҟьаз-дзынԥаз, уажә ахҵәараҿы дна-ганы дхықәзыргылаз зегьы ихаҭа ихаратәуа дцәажәеит Ҭамел. Абзагә урҭ ажәақәа инарҵауланы дрызхәыцит. Игәалашәоз рацәан. Мап зцәикша, дызцәыԥхашьаша ииҳәаз ма иҟаиҵаз ҳәа акгьы игәаламшәеит.

– Згәы цаз, инасыԥгьы цеит рҳәеит, иумаҳахьеи Ҭамел? Улымҳацәқәа уқәыжьны, аҳәҳәабжьгьы умаҳауа, унеилаҳәоуп исоуҳәо? Ус сабгьы дыҟамызт, саргьы сзыҟалагәышьом, – имахәар иахаршәыз аигәышә нҭарс иааникылан, иаԥхьаҟа қәыцқәак ршьапы иҵиҟаарц днеиуашәа, дласны иҿынеихеит Абзагә.

– Ҳәҳәабжьгьы умаҳауа иҳәахит… Иҳәҳәадашь умҳәоишь? Зегьы шыҟац иҟоуп, аӡәгьы дымԥсит.

– Иҳәҳәада уҳәоу? – ашацаҳәа даахьаҳәит Абзагә. – Абри ҳәҳәоит, аа, абри! – иҭаҷкәым адыжә-дыжәҳәа игәы инкы-дикшалеит. ԥыҭрак Ҭамел дихәаԥшуан. Ашырҳәа даахьаҳәны, имҩахь иҿынеихеит.

– Сабгьы ус дыҟамызт иҳәахит! Цәгьа изеиӷьхеит ус дахьыҟамыз. Ажәлар хышәмыртәалеи, сара мыжда. Ихазыҳәан акәзу, ҳара ҳзыҳәан акәзу иӡлагара луқәа иԥсы зрыхҭниҵоз, уи заманалаҵәҟьа иаадыруеит, – Абзагә инаишьҭеиҳәеит Ҭамел. Ацәажәара дшаҿыз,иқьышә дынҭасызшәа, Абзагә абас диԥырҵ дахьцоз Ҭамел даргәааит, ииуазеи, сатәаимбои, сара иацәажәара саҿуп, иара изқәа сеиаирхеит иҳәеит игәанала, нас иаарласны игәы неиҭеикын: «Иацәажәашьа сақәымшәазар акәхап. Иҟалап, сара исзымдырӡо, гәҭыхак имазаргьы. Усо-уп ҳара ҳшыҟоу, ауаҩы аӷьараҳәа дахьынӡаҳалагылоу дзыԥ соу ҳаздырӡом», – иҳәеит Ҭамел игәанала. Амсылманра, ақьырсианра ҳәа иарбанзаалак, динхаҵарак игәаҿы ины


62

ҟәигомызт уи анхаҩы, аха иҟазшьеи ауаа дшырзыҟази рыла, ажәытәан акәзар, дқьырсиануп рҳәалон. Игәы изырхьыз ауаҩы ианаижьуан, ацәгьара изызуаз ацкы ахьизиушаз дашьҭаломызт. Ашәлашараа зегьы ирҳәо, аха, шамаха, аӡәгьы инаимыгӡо ажәаԥҟа, «Уаӷа чаӷьала дшьы», ииашаҵәҟьаны иназыгӡоз дреиуан. Имыццакреи, саашьароуп сыԥсы зку ҳәа дзыхлафло игәҭынчреи, насгьы убри, ацәгьара изызуаз ацкы изымуреи ирыхҟьаны аҵәы илазҵоз рацәаҩын. Убригьы хьаас икымызт иара, наҟ инаиаҩижьуан, «Дасу дзеиԥшроу ала дцәажәоит», – иҳәон игәанала. «Иабаухәеи?» – ҳәа ианиазҵаалак, иахьихәаз ҳәа акгьы изҳәагәышьомызт. Ауаа уахьыржәуа акыр иухәома ҳәа узлазҵаарызеи аӡыхь? Ус аԥсабара иашеит. Иаԥхьаҟа дна-хараны, амаӷ архра иҽазирхиозшәа, зеигәышә мазеины икны инеиуаз игәыла дышишьклаԥшуаз, иаалырҟьаны игәалашәеит Абзагә аибашьрахьтә даныхынҳә дышиҵашьыцыз.

Инхара-инҵыраҿ акәзааит, аҳаблаҿ иара Ҭамел иаасҭа, цәгьарак, бзиарак аҟны унеишь-уааишь ҳәа Абзагә иаҳа иахьиарҳәоз, иаҳа ҳаҭыр ахьиқәыз акәзааит, џьара аказын диҵамшьыцыцызт, убасҟан, аибашьрахьтә даныхынҳә ды шиҵашьыцыз еиԥш.

Егьырҭ ашьыцрақәа зегьы шьыцра бзиақәан. ԥхьаҟа иԥ хьоз, гәаҳәарак иззырҵысуаз шьыцрақәан. «Анцәа иџь шьоуп, аҩсҭаа илымҳа џьгәоуп, иԥҳәыс дыԥшӡазар, еснагь дыӡӷабушәа дыҟазар, саргьы сыԥҳәыс сара сзыҳәан дыбзио-уп, ахшара имазар, саргьы исымоуп, насгьы иара ихәыҷқәа реицәа аҵара рҵом сара стәқәа, нхаралагьы сеиҵам», – иҳәон игәанала, урҭ ашьыцра бзиақәа, хәашьрак назлоу шьыцрак нарылашәар. Аха ихамышҭуа иаанхеит, Абзагә аибашьрахьтә даныхынҳәыз аҽны игәаҵаҿ, краамҭа измырцәо, иҩыҵхахаз ашьыцра бааԥс.

Егьиашаҵәҟьаны, иқәла зықәлоу иҵаирӡуа, иӡара еихы шәашәо, ижәҩахырқәа ԥҽаҽаӡа, ибла гәыҭбаақәа ҭыԥхаауа, мыцхәы дыԥшӡан, деиҿкаан аҽны Абзагә. Цас ируазшәа, ҷкәыни ӡӷаби еизаны, аусҳәарҭа ашҭаҿы иԥшын. Абылреи амцеи иаргьы шрылҵыз мҩашьо, ацәа ахыԥԥы, еиқәаҵәаӡа, иркәаталеиуа чамаданк икын. Егьи ицнапык, цаха шкәакәала


63

иҿаҳәаны, ихәда ихшьын. Ишьнел цәыш кахәхәа, иаԥхьа, зе-гьы ирбартә, даҵаҽырбо, еикәаԥхо, икнаҳан орденк. Иахьагьы игәалашәоит, усҟан Абзагә иорден азыҳәан ианиазҵаа, урыс бызшәала, ибжьы ҩыҭцаны:

– Орден Отечественной войны первой степени, – ши ҳәаз. «ьоукы иеигәырӷьаҵәа иааччеит, даҽа џьоукы, ау-рыс бызшәа усҟак иззымдыруаз, каамеҭк аанагомашь ҳәа, ииҳәаз иназхәыцит. «Аусҳәарҭа ашҭахь дааиаанӡа, хымԥада днымҩахыҵны, имагәқәа ирыцқьеит. Умбои ишыцырцы-руа! Дымҽырбои, иара имацара иакәушәа, алемсаа ҟәыбаса иқәызҵаз!» – иҳәеит усҟан игәанала, Ҭамел дахьгылаз.

Иара, Абзагә, аибашьраҿы дҵак нагӡаны даныхынҳә, ако-мандир иҿаԥхьа дгыланы, арапорт ҟаиҵозшәа, аԥсшәа зеи ҳәоз рҿаԥхьа дгыланы, арапорт ҟаиҵозшәа, аԥсшәа зеиҳәоз рҿаԥхьа иҽеидыԥсала дҩагылан, ихы шьҭых, иҽырԥагьа акәын аԥсшәа шиҳәоз. Аӡәы аԥсшәа иаҳәаны, ҽаӡә иахь даннеиу-аз, ичамадан цәа-хыԥԥы, амҩа хара дықәлозшәа, инаргыла-ны, иаашьҭихуан. Инапы хәын, аха имыхьӡоны, цасҳәа ихәда ихшьызшәа игәы инарбеит Ҭамел. Аӡәы даагәыдикылацыԥхьа ӡа, инапы инахькьысыр, илахь ахьеимаирҿахәуазгьы, дрыц ҳаршьарц иҟаиҵоит ҳәа ақәиҵеит.

Аҳаблаҿы иеиқәлацәаз, ма шықәс маҷқәак зыбжьаз, зшьапқәа хырҟьаҟьа, еибарыҩуа агәарабжьара ибжьаз, аҳаԥ қәа ԥшааны еицҭалоз, агәылацәа руҭрақәа рҟны ашәыр еи цызӷьычуаз, нас, аибашьра ианалага, хәылԥазыла ахәаҿы еизаны, ианрызҳалак, рықәра аҵанакуа ианыҟалалак, абџьар шьҭыхны, Аԥсадгьыл ахьчаразы ишцаша, афашистцәа шыр шьқәаша ҳәа ирылацәажәақәоз рахьтә зегь раԥхьаӡа аи-башьра ицаз, хьыӡла-ԥшалагьы ихынҳәыз дыруаӡәкын Абзагә. Иҟаларын, Ҭамел имацара иакәмызҭгьы уи абырсааҭк азыҳәан Абзагә шьыцрала ихәаԥшуаз.

Шьыцра бзиала ихәаԥшуаз Ашәлашаратәи аҳәса хәыҷқәа ракәын.
Аухаҵәҟьа чара хбыџк изыҟарҵеит иҩызцәа.

Иани иаби, иаб иаҳәшьа Ардушьнеи – уи, сашьа иҵәҩан шьап мыӡит ҳәа дгәырӷьаны, анышә лфарц далагеит, мчыла


64

илымихит Абзагә – дгәыдкыла-хыдкыло аҩныҟа иныҩналаны, рызхара иацәажәаанӡа, деибга-дызҩыда дшааз агәра ага-ха роуаанӡа, агәашә ахь аџьџьаҳәа рышьҭыбжьқәа геит «шьапхырҟьаҟьараа». «ьоукы акәытқәа рҟыжуа иркын, џьоукы ашыла, даҽа џьоукы аҩы иаҵан. Атәыҩақәа ирынкны, шьтәык иманы днеит иара Ҭамелгьы. Ашҭа ишынҭеигалаз:

– Ари зфауа, иахьа абраҟа иааизаз, ҳалалс ироуа, иззаҳшьуа, дахьцалак абас, хьӡи-ԥшеи иманы, деибга-деизҩыда даҳ зыхынҳәуа, – ҳәа аҭаҳмадцәа рныҳәашьа ҟаҵаны, ахәда аҳәызба наҵишьит. Аныҳәаԥхьыӡ гәыкала ишиҳәозгьы, ашь тәа ахьынӡаишьуаз, ацәа ахьынӡахихуаз, ихы иҭагьежьуан, ашьыцра иалҵыз ажәақәа: «Сара зсакәымзи, иара ихаҭыԥан сара зсакәымзи?» Аухантәарак убас еиԥш шәаҳәаран, убас еиԥш кәашаран, изаҳауаз изымҳәарыдаз аҭаца днанагеит уи аҩнаҭаҿы ҳәа.

Убасҟангьы еиликаауан Ҭамел ишьыцра бааԥсы ҵаҵӷәы шамамыз. Даҽакын, иаргьы иқәра аҵанакуаны, игәамбзиара ма цәала-жьыла ифархьра иахырҟьаны, аибашьра дрымгакәа даанрыжьызҭгьы.

«Иҵхьоузеи убри аахыс, – иҳәеит игәанала Ҭамел. – Зықә ра знымԥшуа Абзагә иоуп. Сара саҵкыс дшеиҳабугьы, деи ҵбушәоуп дшыҟоу».


5

Аҩны дахьааиз, ашҭа дакуамызт Ардушьна. Дызлалымба-цыз, дызлалзымдыруаз ала дылдырит иахьа лҩыза Уарчхан. Иаахтны лҿаҿы илымҳәаз гәалақәак шлымазгьы гәҩарас илкит. Изакәызеишь, жәытәнатә аахыс зныкыр аиӷара ҳабжьазмашь ҳәа дхәыцуан. Арахь дамырҭынчуа илыцран лҭаца ақалақь ашҟа дахьцаз, илыӡбаз акгьы алҵуам, баша дцаны даауеит ҳәа агәра ганы дшыҟазгьы. Аӡәы иаалымпыҵихуашәа, наӡаӡа даԥырҵуазшәа, днахәаԥшит рынхара-нҵыра. Маҟҿаҳәаранӡа иҩышьҭыхны, ҵәымӷ цыракгьы аламҵакәа, еихасаны иҟаҵан ахьатә кәасқьа. Иҭацә-ҭацәӡа иааԥшуан иаартыз уи аԥен џьырқәа. Макьана еиқәаҵәамхацызт ааигәа излархыбыз


65

аԥсатә ҟауар. Аԥсҭаҿы иршьаны иааигеит Абзагә. Акәасқьа ашьҭахьҟа аԥсы ӡаны, абаҳчараҿ аҽыҵәах игылан аԥацха. Ар-душьна акәасқьа аҟараҵәҟьа бзиа илбон убри ажәытә ҭынха. Иара акәын раԥхьаӡа хыбрас абри ашҭа иқәдыргылаз.

Аԥацха рбганы иқәырхырц азыҳәаноуп амаҵурҭа здыр-гылаз. Хыбаҩык иаҩызоуп ҳәа ирыцҳаршьоу, хаҷа-маҷақәак ныҩнаҳҵалап ҳәа иаанрыжьу, ишакәхалак, амаҵурҭа андыр-гыла ашьҭахьгьы, имырбгақәа иаанрыжьит. Зегьы ирхаш ҭыз ауаҩы заҵә иеиԥш, ашәы ахьыкәкәа, амацара игылан. Уажәадагьы ус инхақәахьан аԥацха, аха иара ашҟа еиҭа хынҳәуан ауаа, аамҭала зан дынзыжьыз ахшара, ран лахь еиҭа ишыхынҳәуа еиԥш. Урҭ рзыԥшра иашьцылахьан. Шаҟа шықәса ахыҵуаз аӡәгьы издыруамызт. Аисыр хыб асаба ақәтәо, ашыцламҭәи аҳаскьыни ахиаауа, аҩныҵҟала алҩақ шаҵачуаз мацара, ахы залымҟьо икыцхахьан.

Шықәсык аҟара ҵуеит, Аҟәантәи дааны дыҟан ҵарауаҩык. Ижакьа аужьны, арԥыс фархьк, аукы иакәын. Мышкы хәлаанӡа аԥацха дадҵуамызт.

– Саб иҳәоны исаҳаз убри ауп, нан, – лҳәеит Ардушьна, иахыҵуазеи аԥацха ҳәа данлазҵаа аҵарауаҩ, – иаб дыҷкәына ҵәрышкәаӡа, амҳаџьыррахь даганы даныхынҳә, ҳанхарҭа зе-гьы абнара ахыҵәахьан. Быцаҵас аанда алаушшыртә, абнара-са ҩниаахьан ҳԥацха.

– Амҳаџьырра ианагоз… уиаахыс иҵхьоу… – иҳәан аԥхьа ӡара даҿын аҵарауаҩ.

Аԥса иаҩызаха,аиха иазԥымҟо икьакьан излашшыз ахәажәбыца. Инахәаԥшуаз зегьы ирҳәон, шаҟа инапы ҟазаз, шаҟа бзиабарала иҟаиҵаз ауасҭа. Узалымԥшуа еивҵаԥсаны иԥан. Агәҭаны еилышь-еилышьны, ахәажәбыца шьапқәа хԥа еидҵаны ианиԥа, аԥҳәызба лыхцәы жәпа еиԥшхеит. Ахәыблы абӷаӡара ҭыблаахьан. Алҩақи ажьакцеи акыр шықәса еи-маркуан ахәышҭаара иахакнаҳаз архнышьна. Икнаҳан ицә хаԥшь-цәиқәараӡа, иааурҵысыр, асапын зҵырымшьыз ауар-дын алырақәа реиԥш, аиҿарԥарҭақәа аҿҿа-ҿҿа рылго.

Ардушьна дахьрыҳәаз азыҳәан мацара аԥацха ықәымхкәа иаанрыжьуамызт Абзагә иаби иареи. Инхара дахажәаароуп


66

убасҟан аҟәантәи иааз аҵарауаҩ. Ажәытәра пату ақәызҵоз аӡәы иакәын. Ибласаркьақәа уажәы-уажәы иамыҩрны ика ҳауан. Аԥсшьаҩцәа реиԥш, аганқәа хьадышьшь, илымҳақәа ирықәҳауа, хылԥа шкәакәак ихан. «Ашәшьыра ҳаскьын еиԥш, амра изымчҳауазар акәхап». Аԥацха шаҟа хаҳәҵәаҳә амоу, шаҟа ларгыла, шаҟа маркатыл, шаҟа қәырҟьа, зегьы акакала ианиҵеит.

– Ҳарахә ԥхьаӡаны, ҳадгьыл ҳадшәаланы, ашәҟәы иа нырҵахьан, уара уакәын иаанханы иҟаз, уажәшьҭа уаргьы ашәҟәы уануп, – иҳәеит, аԥацха дахлафуа, усҟан зыԥсы ҭаз, Абзагә иаб Гәадала.

– Хыбрас ишәымоу зегьы абри раҩсуеит, – иҳәеит аҵа рауаҩ.

– Саргьы ашәлашараа зегьы сышреиӷьу еиԥш, –иҳәеит дыччо Гәадала ԥсаҭа шкәакәа. Ихы аҭыԥ иҭҟьазаап, рыцҳа, ари аҵарауаҩ ҳәа днаихәаԥшит.

Аԥхьаҟала, ашьҭахьҟала, ҽазны аганқәа рахь диасуа, Гәында-ԥшӡа иаԥхьа дгылазшәа, шаҟантә апатреҭ ҭихзеи. Уиадагьы дзышьҭаз, дзызҵаақәоз рацәан уи аҵарауаҩ. Ампахьшьқәа, ашьамхқәыршәқәа, ажәытәӡатәи, уаҩы ииҭахымыз ауарҳалқәа еизигон. Илымақәаз рацәан Ардушьна. Данқәыԥшыз лара лхаҭа илсқәазгьы ыҟан. Анасыԥ данақәгәыӷуаз, ахәыҷ-мыҷы еиқәлыршәон.

Иҭаршәны иҵәахны илыман кәадырҵаршәк. Уи аҵарауаҩ ианилырба, иан дицәыӡхьаны, иаалырҟьаны дибазшәоуп дшеигәырӷьаз. Иҿы ахьираҳаз даанхеит. Акәадырҵаршә лгар ҳәа дацәшәаны, инапқәа аларԥс икит. «Ажәаатәи ашәышықәса, ажәаатәи!» – иҳәон дааҟәымҵӡакәа. Баша даҿхагаахон. Егьа длыҳәазаргьы илымҭеит. Амала аҵарауаҩ иқьаад ианҵаны игеит уи ианыз асахьақәеи, иахҳәааны Ардушьна иалҳәаз ажәабжьи.

Аҭауад хәыҷы длааӡеит Ардушьна лабду ианду. Изҳан, иаҳҭынрахьы ихынҳәра аамҭа анааи, дынҽыжәырҵеит. Аб-жьас анҵаны, ианаӡӡеи лнапала илсыз икәадыр иаҵаршәын. «Баала, санаӡӡеи, аҳҭынрахьы, маҵуҩ ԥҳәысс бызгап», – иҳәеит ицәа дҭачӡа, лааӡамҭа. Анаӡӡеи анхаҩы ишьа лылан.


67

Лхы лыԥсы ҳаҭыр лзақәын. Ҽаӡәы иҿаԥхьа хырхәара ззым-дыруаз ԥҳәысын. «Уара, асеиԥш ажәа сазҳәаз, цқьа усзы мааӡагәышьазаап! Сыхәда уқәтәоушәа збоит, абри, снапа ла исны, укәадыр иаҵасыршәыз уахьақәтәоу!» – лҳәан, ажәырқьҳәа длаханы, акәадыр инаҵылжәеит.

Ардушьна абри лажәабжь, ишылбоз, ақьаад ианиҵеит аҵарауаҩ. «Уасиаҭны ма ажәа нсыжьроуп, санԥслак, убри, аҵарауаҩ дыԥшааны, убри акәадырҵаршә ирҭарц. Аԥацха, акәадырҵаршә, сара, ҳаҟанаҵ ҳазегьы ҳаицыҟазароуп саб иашҭаҿы».

Бзиа илбоз арԥыси лареи еиԥхеижьҭеи, базарк ахь дымцо-зар, уаҳа ақыҭа дналҵны, ақалақь ахь дымцацызт Ардушьна. Лхы ахылбаауан. Иара илымкаа, сара агәырӷьара сзалаԥшуам лҳәон. Лхәыҷра, лқәыԥшра, лҭәымҭа мҩасит абри ашҭаҿы. Лџьабаа, лыԥхӡаша здымыз ҵлакгьы гыламызт.

Зегь реиҳа Ардушьна илцәымӷны илызхымгоз, шьыбжьаанӡа иадамхаргьы, лымацара аҩны аанхара акәын. Аҭаацәа ду дашьцылахьан. Данқәыԥшыз, рабиԥара зегьы анеибгаз, аџьџьаҳәа еилан, саси ԥшәымеи рыла иҭәын агәараҭа. «ьоу-кы, аибашьра ҟалаанӡа, залымдарала рхәышҭаара иаԥхеит, даҽа џьоукы – аибашьра иалаӡит. Ардушьна лашьцәа руаӡәк ихшаз, ихаҭа имҽеира иахҟьаны, ақыҭа далымҵыр амуит. Абас, изыхҟьазаалак, аԥсаатә бзиа реиԥш, имаҷыҩхеит, усҟак имҿиеит рабшьҭра. Лхала аҩны данаанхалоз, лгәыла ԥҳәыс, лықәла Уарчхан лацәажәарала илхылгон Ардушьна. Уи лы дагьы Қам, Марҭа, Уардахан уҳәа аҳаблаҿы иҟақәан дназацәа жәашаз аҳәсақәа. Аха лара лхы лыдкыланы дыҟан Уарчхан.

Ашкол аҟнытә ахәыҷқәа хынҳәаанӡа, лхы ахьылгара лыздыруамызт. Ашҭа днықәлон, абаҳча дныҵалон. Зынгьы, абаҳча аҵыхәан ижыз, лашьа инышәынҭрахь днеиуан, лна пы нықәылшь-аақәылшьуан. Уаҟа дтәаны, аҭаҭар игәы ҭна шьаартә, амыткәма ҳәауа аҵәыуара даҟәыҵхьан, аха уажәгьы алабжыш игәы инықәлыԥсалон. Амыткәма аҳәара еиҳарак даҟәызхыз Абзагә иоуп. Лмыткәма иалалҵоз ажәақәа алаф рылихуан. Иаб иԥсра игәы иалымскәа, мамзаргьы дицәымӷны акәмызт. Дышқәыԥшыз, харада-барада ауаа рҭакрақәа, ашь-


68

ра рықәҵарақәа, даныҩеидас – аибашьра уҳәа, аԥсҭазаараҿы агәаҟрақәа збахьаз уи ахаҵа, ақәра ду ниҵны, зынарцә мҩа иқәлаз, аԥсышьа бзиа зауз иԥсра усҟак иаҿхагахаатәым ҳәа иԥхьаӡон. Лашьа дыԥсижьҭеи шықәсык инахысхьаны,

ҽнак лгәы изыԥшааӡашәа дааҟалан, илҳәалоз амыткәма аацәырылгеит инышәынҭра дықәтәаны:

– Ухҭырԥа рқьақьа ухаҵаны, ууапа хәылды ажәҩахырқәа ԥҽаҽаӡа, уаҳәа хәыш ду аауваҳауа, уҽеиқәа цыҩ-цыҩ уақә тәаны ашҭа уахьынӡаҭалоз, уаҳәшьа дыԥсыр, џьанаҭ дымцоз!

– анылҳәа, анышәынҭра давсны инеиуаз Абзагә:

– Учаҟәа хырҵәыжәга умаҟа ҟьаҟьа иадҳәаланы, уаҳәызба мгьал ԥҟага аҿы цырцыруа, уҽага аҿы ҟьаҟьаӡа ашҭа уа нааҭалоз бҳәар акы иамусуп, саҳәшьадухеит, – иҳәеит. Диҵа ҟьеит, лашьа ихьӡ зырцәаша акы иҳәазшәа, аха илаф Ар душьна лгәаҵаҿы, дазхәыццыԥхьаӡа, иаҳа-иаҳа иӷьацон. Аҵыхәтәан лыбжьы акка-ккаҳәа аҳабла иалыҩуа, амыткәма ҳәара дааҟәнахит.

Ашьхақәа рҟынтә, аиҩхаақәа ирыбжьҟьа, ицәаакӡа иасуан аԥша ҵәыҵәы. Ажәҩан цқьагьы еилгомызт, ақәагьы ауамызт.
Уарчхани лареи реицәажәара ахьыманшәаламхаз лгәы иа-лан, дарҭынчуамызт Ардушьна. «Чымазаҩ бара ицаз, ҽадаиала дааргеит ҳәа, сгәы иалақәоу, сҭаца Аминаҭ ҿыц данаанагаз, зны иаԥшьылгахьаз, аха лабхәа иихәаҽхьаз, ахҵәара, еиҭах ишцәырылгаз наласҳәарц, сгәы аасырҟычырц сахьнеиз, ла ра дааҳәны, иаҳагьы еицәаз ажәа бааԥс насгәыдлыжьлеит. Изахьӡузеи, бхаҵкы сцеит, абас шәыҟоуп азыҳәаноуп ауаа шәзырмаабуа ҳәа исалҳәаз? Ауаа ҳәа дызҿыда? Ақыҭа анапх гара. Ианбыкәу урҭи ҳареи ҳақәибамыргыло, усҟак ҳанеи шьҭалахьоу? Аибашьра ҟалаанӡа дара ракәӡамыз ибжьы имхуа, акулак ҳәа ахьӡ ихҵауа, Гәадала дыкҿацаланы дыз-маз? Ҳара ҳхала аӡәыр ҳижәлама? Абзагә иакәзар, уажәтәи ҳпарсадатла ҷкәыни иареи мыцхәгьы пату еиқәырҵоит. Лара лгәы иалоу Кьынтышә ҳахьизыразым акәхап. Еиуацәами иа-реи лареи», – лҳәеит лгәанала Ардушьна, нас, лҩыза лаԥхьа дгылазшәа, лыбжьы ҭганы, ус нацылҵеит:


69

– Ҭәи млашьи зеибадыруам рҳәоит, ҭәи млашьи! Бара изыбымҳәозеи, Уарчхан, ибҳәартә анцәа ибаҭәеишьеит. Уарчханажә ҳәа анырҳәозгьы сахаануп, аха ашьҭахь, быҷ кәынцәа, быԥҳацәа, ианбыҵагыла, ибымбои Уарчханажә аархашҭит. Уажәшьҭа бааҳәны, бнасықәымчыргьы цәгьа иб-бом. Аминаҭ илымԥшаара џьыбшьома ҳанхара аазхәаша. Ҳԥацха ашәҟәы ианызҵоз аҵарауаҩ, изакәытә курорт ҭыԥузеи иҳәеит. Иԥсы алахаӡеит Патыхәажә иԥа Марыҭхәагьы. Мчыб жьык ахь мышкы абраҟа уԥсы ушьар, уԥсҭазаара шықәсык ацлоит, дачас измазаалак ибаргәузеи шиҳәоз дцеит. Ибды-руазеи Аминаҭ убас аӡәы длыԥшаар. Илбыршозеи Абзагә? Дангәаалак, дыҵҟьоит, даӷьуеит, нас, игәаара анихыԥсаалак, лара илҳәаз аҟны даанагоит. Ажәҩан кеикеиуа ианыцқьахалак, ашьшьыҳәа ажәытәтәи ашьҭра иҭаланы аҿыҩанахоит иаалыр ҟьаны ихыҵыз арҩаш. Убри даҩызоуп. Уарчханхеит, бара ԥҳәыс ҟәыӷак боуп, ишԥабзымдыруеи бара бразҟи сара сраз ҟи шеиԥшым. Зԥашә ҟатак ахылҿиааны, икаҳаз аҵла, аԥсра ԥсроума, бхаҵкы сцеит.

Абри ахьынӡалҳәоз, амаҵурҭа аландаҿ иқәыз ажьаҳәа аақәылхын, иркәаталеиуа икны, агәашә хәыҷы аҟны днеихьан. Агәашә хәыҷы ҿыҩрны, уаахар ишынауқәҳара, ашьаҟақәа ирыдгылан. «Ус дыҟамызт Абзагә, иқәшәаз, иҵалаз сыздыру-ам. Издыруада иаргьы игәы иҭашәахьазар ахҵәара?» – Агәашә днаха-аахеит. Лымч шақәымхоз лбеит. Ашацаҳәа даахынҳәит. «Ирҭаху ҟарҵааит, сара саб иҩны сыҟоуп», – лҳәан аӡәыр ддәылицозшәа, амаҵурҭа дныҩнашылан, ахәышҭаара аԥхьа игылаз арымӡ днықәтәеит. Дтәан лцәа-лжьы лцәыхьанҭаны. Лара лхахәы заҵәык акәын амаҵурҭа аҩныҵҟа ишкәакәаны уаҩы илаԥш иҵашәоз.

Архнышьна, ахәыблы, аҭуан, акәакьаҿ икҿагылаз абҟәыл, ашыла зҭарԥсоз ашәындыҟәра уҳәа, иааҩнагылаз зегьы неи беиԥшны алҩақ иашәхьан, ԥшшәык акәын ирымаз. «Ацгәы аԥа аҳәынаԥ акуеит иҳәеит Абзагә изыҳәан Кьынтышә – мгәацәа ҭысҳаԥ. Еицәоугьы инаалоит Абзагә. Убас дыҟан агәахәтәхьым ӡа, сыԥсықәрагьы. Уажәы дабаҟоу, бхаҵкы сцеит?! Иеиҭеиҳаз аҵла аҽеимыртаӷа аусҳәарҭа ашҭаҿы иқәгылоуп. Шьыбжьон-


70

ла, аԥша ахәхәаҳәа инаирсуа, уи амҵаҿы днатәоит Кьынтышә. Абасоуп ишыҟоу, уаҳәшьаду дукәыхшоуп, Абзагә, ажәлар рус. Уара иаҳа хьаас изыҟауҵарызеи арахә нырхуазҭгьы? Инырхуа, инырхуа, руа-ршәаџь ыҟаӡамкәа, еиқәынҵәо убеит рырахә зегьы. Еиқәышьшьы иҭатәоу аӡиа ааилаурҩынтыр, ҵаҟа иаҵа тәоу ахәашьрақәа зегьы хыхь иҩхалоит. Ашәлашараагьы убасоуп ҳшыҟоу. Ҳхы ахьынӡаушьышьуа, ҳагәшәымшә ахьы нӡауҳәо ҳабзиоуп, ианеидгылатәу, иаҳзеиӷьу аус иаҿу да ныхьчатәу, ҳаӷрарақәа зегьы ааԥшуеит, ӷәарапара ҳаимп уеит», – илҳәақәоз зегьыҵәҟьа шиашамыз лхаҭагьы илдыруан, ашәлашараагьы дшырзаӷьуаз еиҳарак бзиабарала акәын. Изыхҭнылҟьалакгьы џьоукы ирыхҭнылҟьар акәын лгәалақәа. Лцәа иалашәаны дыҟан, дук мырҵыкәа, сынтәа, иҟалап абри ааԥыни аԥхыни ирхымгакәа, рҭаацәараҿы еиҭакра дуқәак шыҟалоз, лара лҳәашьа, рхы иалазырԥшыша џьара акы шыр ԥеиԥшыз.

Иахьа ашьжьымҭан еиԥшҵәҟьа иаахтны ахҵәара атәы лымҳәеижьҭеи акрааҵуан лҭаца. «Адунеи лашарахь ҳан бацәырҵуеи… Аҳаԥы лашьцара ҳанбаҭыҵуеи»…– зны дгәааны, ҽазны лафны, лажәа иналалҵалон, аха асҵәҟьа… Ҟаимаҭхан лтәгьы налзацлазар акәхап уажәы. Иныҵыҩ-ааҵыҩны ир ҳәақәо, рыбз ахы шьшьартә… Уи акы лҳәаргьы, дыԥҳәысми, беилазгаша Есма цәыхьмыт лоуп. Нанду, саб Ҟаимаҭхан бзиа дибоит лҳәеит ҽнак. Унан, бхы бсеит, изакәызеи ибҳәо, иабаабгеи уи аҩыза ажәа, ибазҳәада анысҳәа, сара схаҭа игәасҭеит, ҽнак Ҟаимаҭхан ҳашҭа данааҭала, саб иеигәышә наимпыҵшәаны икашәеит, ииҳәара иҿамшәо дҟаԥшьхеит лҳәеит. Лыбз лҿы иҭасҟәаҟәап! Аԥҳәысеиба мҿык лзааига-зар, аандак шьҭихзар, агәыла, аҭынха иуалыз ҟаиҵеит». Зны ашьжьымҭан лгәазхара дзылмацәажәакәа дызԥырҵыз Уарч-хан иналалҳәон, даҽазны – Абзагә дилацәажәон гәаныла.

Ашколахьтә ахәыҷқәа макьана ишымаауаз, ишцәыкьаз шылдыруазгьы, анаарахь, иахьынӡалбарҭаз амҩахь даанаԥ шит. Аӡәгьы дыҟамызт. Анаҩстәи ахәаҿы иқәгылан Уарч-ханраа рыҩны. Сасцәақәак неизар акәхарын, аума ҟарҵон рлақәа. «Цхыраарак лҭахызаргьы, Уарчхан акынҩалажә…


71

Рыҩны уажәааны ԥҳәыс дыҟаӡам… Цасҳәагьы сцаӡом…» Лыблақәа уи ашҭа инаҟәганы, дара рашҭахь данаахьаԥш, аика ԥшандага еилыӷрааӡа, ахы нарҳәы-аарҳәуа, инаԥшы-ааԥшуа ашҭа иқәтәан ашамыхьажь. Ардушьна убасҟак илцәымыӷхеит, аршәашьаҵәҟьагьы дақәымшәеит. Лабак нагәыдҵаны, ашҭа иҭылцар, иаҳагьы еицәазу, илымбаӡазшәа ҟалҵар еиӷьу лзым-дырит. Ахы наҭа-ааҭо, аӷба ӡхыҵны иаԥылозшәа, имшәаӡакәа лара лышҟа иааскьон аԥсаатә мышьҭацәгьа.


6

Ашәлашара иалсуан ӡиас заҵәык. Егры, Кәыдры, Бзыԥ уҳәа Аԥсны иагәылсны, рҟәарақәа рҟны аҽқәа урҩыртә, рҽеиҵых, амшын ахь ицо аӡиасқәагьы аӡиас рыхьӡҵаны, Ашәлашара иал-суа Чаӷьыргьы аӡиас узахьӡҵагәышьом, аха дара ашәлашараа убасҟак иазыгәдууп, арҩаш ма акәараҷҷа ҳәа аӡәы иазиҳәар, рҳабла зегьы ацәа ԥиҽызшәа, рхы иақәырҵон. Ажәытәан аигәылацәа еилаланы, мамзаргьы еижәлантәқәоу ирзеиԥшны, аӡлагарақәа ҭадыргылон, Асовет мчы анышьақәгыла, ахатәы ӡлагарақәа карыжьын, ирзеиԥшны алуқәа ҩба ахаҵаны, ӡла гара дук ҭадыргылеит. Иаҳагьы иазеиӷьхеит Чаӷьыр. Ажәытәан, ақыҭа иалсны ицаанӡа, быжьба-ааба ӡлагара арлагар акәын, уажәы знык ала иалгон. Ашыла рзылаганы, акрахьырҿанаҵоз азыҳәан мацара акәмызт ашәлашараа Чаӷьыр бзиа изырбоз. Ирацәан уи ахьрыхәоз. Аԥшаҳәақәа рҟны иҳәуан рырахә, ха раӡа, ашьха еибаркырақәа рҟынтә амҿы, аҩнымаҭәахә злырх-ша, ҟауарс идыршьаша аԥсаҵлақәа, ашәқәа, ахьаҵлақәа аа-нагон ианхыҵлак.

Анаӡӡеи илҩызан Чаӷьыр ашәлашараа рхәыҷқәа ҳзыҳәан. Амшынқәеи аокеанқәеи ирху ашәлашараа рҵеицәа раԥхьаӡа аӡсашьа дзырҵада?! Чаӷьыр аԥаҩ ҳаракырақәа рҟынтә акә ӡами, хыла ҳаԥауа, агәымшәара ахьҳалаҳааӡоз? Ишәҳәа, Ашәлашара иалҵыз арԥарцәа, убраҟа, Чаӷьыр аӡиас аҟны акәӡами раԥхьаӡа ҳахьалагаз аԥшаара? Ишәхашҭма, аԥаҩ ҳақәгыланы, аӡышьшьыра хыла ҳанасуаз? Ҳнапыршьышьуа иҳаԥшаауан ашьанҵақәа. Ахаҳә баша ҭызгоз:


72

– Унапы аблит, ишаҟара шьанҵоузеи! – ҳәа ҳаихыччон. Еиҭах хыла дасуан, избанзар дхәыҷын, избанзар иман агәыӷра ду. Чаӷьыр ахьынӡаҳацу акәзар ҟалап ауаҩы ҳәа ҳхы иазаҳ ҳәалар азин ахьынӡаҳамоу.

Ашәлашарантәи улбааны уахьаанаскьо, наараны, ишьа -ҟьасҭаны, иаакәыршаны, иаҵәала иҭалаҳау ашьхақәа аҿы- кәыршаны, ишьҭан хынҩажәаҟа геқтар адгьыл иашара. Чаӷьыр аԥшаҳәа ҳәа иашьҭан. Ацәқәа акәаҭан анрыцрарҳәалак, аарла ихаргало инааран, аха убас ишыҟазгьы, ашәлашараа рзыҳәан уи адгьыл иашаран.

Ирҳәоит, ажәытәан, Аԥсны аџьықәреи аанагаанӡа, ашырӡи ахәыӡи аныларҵоз, араҟа инеиужьны араҵлақәа гылан, какан ҟәыбарҭан ҳәа. Уажәгьы џьара-џьара иубоит ихыжәжәарахӡа игылоу араҵлақәа ршьапқәа. Ашырӡи ахәыӡи, акы имаҷны иларҵон, избанзар еиҳарак фатәыс ирымаз ахш-хырҵәи акәаци ракәын, ҩбагьы, урҭ ахьыларҵалак ииуан, уиаҟара аԥ харреи адгьыл ԥсылеи рҭахымызт.

Ашьҭахь, Аԥсны аџьықәреи анықәнагала, абри адгьыл еихша-еихшаны, ҭаацәа-ҭаацәала, жәла-жәлала иргеит. Дасу ихәҭаа ицәаӷәон, арҵәыра меигӡарахда иеиҭон, ажрақәа хәхәа-хәхәаӡа иалидон.

Аколнхара анеиҿыркаа, Чаӷьыр аԥшаҳәа зеиԥш мхырҭа хеит.

Аӡлагара ҭазыргыларц згәы иҭоу ауаҩы, аӡиас зеиԥшроу, мчыс, лшарас иамоу дазымхәыцыр шамуеиԥш, ашәлашарауаҩ аекономика дазхәыцырц, аколнхара ахарџьи алагалеи зды-рырц зҭаху, зегьы раԥхьаӡа дазхәыцыр акәхон убри Чаӷьыр аԥшаҳәа. Абри бзианы еиликаауан Абзагә. Аибашьрахьтә даныхынҳә, арахә рҳақьымра азыҳәан акурсқәа рахь дрышь ҭит, дшаахынҳәыҵәҟьаз, азхәыцра далагеит Ашәлашара реиҳа иазеиӷьыз, зыда ԥсыхәа амамыз – арахә, нас ашьхымза раа ӡара мацара иазку колнхараны иҟаларц.

Ус ҟазшьас иман Абзагә, инапы злеикуаз, илшара зегьы адиҵон. Иажәа иалан еснагь: «Унхаҩызар, уашҭа аҭалара уаҩы деигәырӷьо унха, ухьчазар, урахә хьчакы ирахә иреи ҵамхароуп», – ҳәа.


73

Иҵара хәыҷы ихы иархәаны, ашәлашараа аӡәык-ҩы џьак ицырхырааны, аколнхара алагала, аекономика иахьын ӡаилшоз иҭиҵааит. Иԥхьаӡеит шаҟа тонна аџьықәреи аана шьҭуа Чаӷьыр аԥшаҳәа. Уи ахкаара, ацәаӷәара, арашәара, аҭагалара шаҟа џьамш ақәӡуазеи? Анхацәа џьамшк азыҳәан шаҟа-шаҟа килограмм аџьықәреи рырҭозеи? Шаҟа азынхозеи аҳәынҭқарра? Аџьықәреи алаҵара иаҟәыхны, ҭәарҭаны ио-ужьзар, ҩынтә иурхыр, шаҟа тонна аҭәа аанашьҭуазеи? Иаа нашьҭуа аҭәа шаҟа хы арахә азныҟәгозеи? Ашьамаҟа рацәаны иананырҵалак, шаҟа килограмм ашәи, шаҟа тонна акәаци аларҵалар рылшо иҟалозеи?

Зҵаарак даҽа зҵаарак ахылҵуан. Ҷәхьак ӡынрак шаҟа ки-лограмм аҭәа аҭаххо аилкааразы, егьырҭ аколнхарақәа рахь дцеит, дразҵааит, аха иҟалаз уиоуп, арахә змаз аколнхарақәа Аԥсны агаҿа қыҭақәа рҟны акәын. Уаҟа арахә Ашәлашара аҟара аҭакра рықәшәомызт. Асы зынӡаск иахьамуӡозгьы уба-рын, иахьауазгьы лассы ишьҭыҵуан. Ашәлашара асы анам уаз, уаҭәашәпара ианышьҭамлоз ӡынра рымбацызт. Еиқә шәы ишьҭалон хԥа-ԥшьба мза. Аԥсаса ауужьыр ҟалон, аха аӡынра зегьы иҭакны иныҟәгатәын ашьамаҟа. Убри аҟнытә, иԥхьаӡатәхеит агаҿа аҟнытәи аколнхарақәа рҿы бжьаратәла уахыки ҽнаки жәык шаҟа килограмм аҭәа азхоз, нас убарҭ амшқәа ирыцуҵар жәамш, ҩажәамш, мызкы, ҩымз… Уи жәкы, аха ҩышә, хышә жәхьа рҟны инаӡар, шаҟа тонна аҭәа рҭаххозеи? Арҭқәа зегьы рыԥхьаӡара мариан аекономист изыҳәан, аха Абзагә, анапыла ӡлагара дахозар аҟара, да рааԥсон. Иазхомызт идырра, ацхыраара изҭашаз, уаҩҵас ҵарак змаз ақыҭан уаҩ днымхеит.

Абарҭ азҵаарақәа зегьы, иара иахьынӡаилшоз, рҭак ԥшаа ны, иара иҳәашьа, ипаҷҟәаламны, ақьаадқәа инарниҵан, раԥхьа изирбаша, иахьигаша азхәыцра далагеит.

«Иаҳа иабеилыркаари, иаҳа иабахаҵгылари?» – Хьаа ду ла лцәа иалҵыз ахшара ауаа дыдлырбарц раԥхьаӡа зыҩны идәылҵуа аԥҳәыс лыхшара дшихымӡыӡаара, ииҩыз ақьаа дқәа дрыхӡыӡаауа, еидкыланы Аҟәаҟа дцеит. Дҵаа-ԥшаауа, ақыҭа нхамҩа аминистрра ахьыҟаз дынхалеит. Аррахьтә


74

дхынҳәижьҭеи ҩышықәса шҵуазгьы ашәлашараа рҳәа шьа, «ифицарцки» маҭәақәа ишәимхыцызт. Имагәқәа, ақа лақь аҟны дшааиз еиԥшҵәҟьа, аимаарыцқьаҩ иҟны убас ирыцқьеит, аԥаҵасарҭаҟны днеин, убас иԥаҵа исеит, убас духьқәак иқәырҭәеит, дермантинла иҭаҳәҳәаны, «аӡамҩақәа» ҭчааӡа иҟаз ашә аартны, адкыларҭа уада даныныҩнала, амаӡаныҟәгаҩ ԥҳәызба фырт лырган, лчабра лԥынҵа иадкы-ло, дынцәыҵаччеит. Дхәацыхәаԥшьха днеицралеит Абзагә. Амҵәыжәҩақәа иҭо, игәышьҭыхгаха дыҩназгалаз ихы иамхаб-зиара наихҟьа ицеит. Бӷаларҭак дықәгылазшәа, игәы нҭаҳаит. Ишьҭахьҟа дхынҳәны, ддәылҟьаны дцару, аԥҳәызба хцәы еиқәаҵәа самсал дшихыччаз изеилымкааӡазшәа ҟаҵаны, иаԥхьаҟа иҿынеихару изымдыруа, дахьааҭгылаз даанхеит.

Ифицар маҟа ҟьаҟьа ааирҽеин, акомандир иҟнытә ԥхьаҟа ҳәа акоманда иоузшәа, ашацаҳәа днеины, аԥҳәызба дналыд-гылан, аминистр ихаҭа иахь дымнеир, димбар ԥсыхәа шимам налеиҳәеит. Еиҭах дынцәыҵаччеит аԥҳәызба. Уажәшьҭа лафк-гьы иҳәартә ишьара дықәлахьан Абзагә.

– Иҟоу бымбои, быххь згеит, саҳәшьа, сара қыҭа уаҩык соуп, насгьы ақыҭақәагьы зегьы еиԥшым. Изахьӡу бымдыру-еи аҳаԥы, аҭыҩра? Убас иҟоу мышәҭыҩрак сааҭыҵны сааит. Смагәқәа убас иҟьашьын, убас ҳаԥы фҩы бааԥсык схышәшәон, сышиашаз абраҟа сааизҭгьы, абри бчабра ԥшӡа хәыҷы азхо-мызт бԥынҵа ҵәырмаԥс. Усҟан бхы абабгоз?! – иҳәеит, ихы алаф алхуа.

Аԥҳәызба лкьатеиах ԥҵәо, лыбжьы ҭганы дааччеит. Ас ауа ҩы ихы алаф алихуа лмаҳацызт. Дагьааԥхашьеит, лара лхаҭа ааигәа ақыҭа далҵны, усура ақалақь ахь иааз, қыҭа уаҩык убас дахьихыччаз азыҳәан.

– Изакә усузеи иумоу аминистр иҟны, ишԥаиасҳәо? – лҳәан, лыблақәа жәҩан ҵаулаха, лхы ҩышьҭых, днеиҿаԥшит.

– Ишԥаиасҳәари бҳәоу?
Аџьықәреи аарыхра иазку ашьха қыҭа, Ашәлашара арахә рааӡара иазкхааит ҳәа диҳәарц дшааз амаӡаныҟәгаҩ илеи ҳәар, иажәақәа аминистр иҟынӡа иналгар, хымԥада, диди кылаӡом, егьизааицҳауеит ажәа заҵәык: «Ашьшьыҳәа иҩныҟа дцаны, иҩызцәа ирку аҽага иаргьы икызааит!» – ҳәа.


75

Абасҟак мши ҵхи, ицәа ыҟамкәа, иџьабааи иаамҭеи зы қәирӡыз аус, аминистр икабинет аҟынӡаҵәҟьагьы изымнеи кәа, Ашәлашара инықәчло анаҟә ҵаӷа еиԥш, иниаӡаа ицон. Иҟаиҵара изымдыруа, длак-ҩакуа даанхеит. Уаҳа ииҳәарыз аниҿамшәа, дышлазҵааз ихаҭагьы дазымхәыцкәа, убри азы ҳәан даазшәа, даара аҵакы аҭаны:
– Ибыхьӡузеи, саҳәшьа? – иҳәан, дналазҵааит.

– Аминаҭ, – лҳәеит аԥҳәызба. – Иоуҳәарц иуҭахузеи ами-нистр?

Усҟан Абзагә издыруамызт, убри аҽны инаркны, убри ахьӡ, иара зегь реиҳа изааигәоу, зегь реиҳа изгәакьоу хьыӡханы ишыҟалоз. Аҵәы налаҵо дахыччалон хаҵеи ԥҳәыси, ауаа иш раҳауа, рыхьӡқәа ахьырымҳәо, абри аҽны инаркны, уи аҵас даҽакала азхәыцра далагеит. Шаҟа иузгәакьоу, шаҟа абзиа-бара аҵоу, убасҟак имаӡазароуп зыда ԥсҭазаара умам ауаҩы ихьӡ.

– Исҳәарц исҭаху зегьы абраҟа иануп, – иҳәан, иҵырҟа џьыба иааҭигеит қьаад гәарҭак.

– Исырбеи, – лҳәеит, лыблақәа ҭыԥхаауа, амаӡаныҟәгаҩ
ԥҳәызба.

Иҽеидыԥсала лыстол аԥхьа днагылан, аԥаҵасаҩы меиг ӡарахда иқәиҭәаз адекалон афҩы рҟиуа, лнапы инаиркит иқьаадқәа.

– Унапы ухьуама? – лҳәеит рыҳашьарала, изеиҵымхуаз имахәар дахәаԥшуа.

– Маҷк ихьараџьшәа иҟоуп. Афашист дацҳаит смашьхәылҵ. Ччараха илысит амаӡаныҟәгаҩ ԥҳәызба, Аминаҭ.

– О, сааухаҵкуп! – лҳәеит лара, Абзагә изымдырӡоз, џьара аӡәы лҳәашьа ҟаҵо. Лара ишылҳәашьамыз дымҩашьахуа иды-рит. – Ари напылаҩыроуп. Аминистр, сааухаҵкуп, анапылаҩыра идикылаӡом. Ари убома? Абраҟа ҷык-ҷык-ҷык ҳәа икьыԥхь тәуп, насгьы изакәызеи иуҩыз ариаҟара? Ани, – акабинет ашә ахь лнапы налырхеит, – асҟак ирацәаны аԥхьара ицәымӷуп.

– Уаҳа иркьаҿны ҩышьа амамызт. Сыпрофессорхарц сҭа хуп, саабхаҵкуп, – иҳәеит, лҳәашьа ҟаҵо, иҽеидыԥсала дахь-гылаз Абзагә.


76

– Уара иухьӡузеи зуҳәаз?

– Абзагә! Абзагә Гәырҭба.

– Абзагә! Ибзоу агәы, ихьӡы цәгьам. Иҟоу уи ауп, Абзагә, хԥаҟа сааҭ рышьҭахь уаа. Сара иузыскьыԥхьуеит, – лҳәеит. – Ахәгьы шумысхуа удыруаз, – ҳәа нацылҵеит дааԥышәырччан.

Х-сааҭк рышьҭахь даннеи, ари зегь сызкьыԥхьуазма, даҽа сааҭк аҟара уааԥшы лҳәеит. Адкыларҭаҿ дтәаны дыԥшыр лымуит, иаармарианы ддәылылцеит. Адырҩаҽны, ақыҭахь дхынҳәаанӡа, инапҩымҭа зкьыԥхьыз, амаӡаныҟәгаҩ ԥҳәызба дибарц азыҳәан мацара днеит.

Ицеит абри ашьҭахь ԥхынрак, ицеит ӡынракгьы. Ашәҟәы изҩыз баша аӡы иасҭеит, феидас иалызгаз, Аминаҭ даласыԥ шааит ҳәа лафны инацҵо дшалацәажәоз Абзагә, аусҳәарҭаҿы инаиԥхьан, (аусҳәарҭагьы, аколнхара аконторагьы хыбрак аҟны еицыҟан, убри аҟнытә ашәлашараа инеизакны аусҳәарҭа ҳәа иашьҭан), арахә рферма аиҳабыс дҟарҵеит. Излаиарҳәаз ала, аферма еиҳабыс дҟарҵарц рыдырҵеит араионаҿ, урҭгьы хыхьынтәи ирзасит.

Арахә ицәымӷымызт усҟан аколнхара хантәаҩыс иҟаз Кьынтышәгьы. Аха арахә маҷны изанызаргьы лахь ирҭомызт. Аџьықәреи аплан изынамыгӡар, дамырхуан.

Арахә маҷ-маҷ хырыҩ аарзиуа мацара, Абзагә еиҳабыс даныҟарҵоз, аколнхара зегьы иамаӡаз хәыҷи-дуи, жьхьеи ҩеи неилаҵаны, ҩынҩажәаҟа хы ашьамаҟеи хынҩажәаҟа хы аԥсасеи ракәын. Ашьҭахь, шықәсқәак аниас, амшын агаҿа аҟнытәи аколнхарақәа инарывагылеит ашәлашараагьы. Агәра диргеит, даҽа аарыхрак аҵкьыс, арахә рааӡара иаҳа ишанаа-ло асеиԥш иҟоу ашьха қыҭа.

Убарҭқәа зегьы импыҵашша ацара иаҿын уажәы, арҭ аҩы шықәсак раахыс. Иԥсҭазаара зызкыз аус ахьимпыҵырхыз аҵкысгьы, игәы иалаз даҽакын. Игәылацәа, дызлоу аҳабла шԥеизыҟоу? «ԥаса еиԥш акәу, мамзаргьы рызқәа сеиадыр-хоу? Сара исхароу, зыриашара сылшо акыр ыҟоума?»

Абарҭ азҵаарақәа ракәын, иаахтны иҳәартә, дацәыԥ хамшьартә иҟаз. Аха иҟан даҽа зҵаара дукгьы. Зҳәара гәа ӷьуацәаз, зегь реиҳа Абзагә дызмырҭынчуаз зҵааран уи. Ажәа


77

заҵәык ала ишьақәгылан иара. «Иаԥсазма? Иаԥсазма усеиԥш ақәԥара? Убас ихы-иԥсы рыхҭынҵара иаԥсоума?». Абри азҵаара аҭак акәын изылшоз инхареи-ахҵәареи рыӡбара. Абри азҵаара аҭак иԥшаарц азыҳәан маҷк инахараны дала-гар акәын Абзагә. Реиҳа уаҩ ҟәыӷас, нхаҩы бзиас ииԥхьаӡоз Ҟаҭмас дивагылан аус ахьиуаз.

– Уара, удинаныс, аиаша шсоуҳәара. Саб, ԥсаҭа шкәакәа, уара дышԥаудыруаз? – аусура дааҟәыҵын, Ҟаҭмас днаихәаԥшит.

Аҵәҩан ҿҟьа еиԥш дуаҩ ҵаӷан Ҟаҭмас, Абзагә хаҵа на ӡа-ааӡан. Ишәагаа иагыз ханарҭәаауан, цәала-жьыла деи лаҟацаӡа, деилашәыгәӡа дахьыҟаз. Ҟаҭмас дахьидгылаз, уаҩасак диеиԥшын, убас дуаҩы аун уи. Ақыҭаҿы зегьы иреиҳабыз Қьач Кыҷа диқәламзаргьы, зықәрахь инеихьоу абыргцәа бзиақәа дырхыԥхьаӡалан Ҟаҭмасгьы. Иҟасҵахьоу сызхоит, уажәшьҭа исылшом ҳәа иҩны дтәар, аӡәгьы акгьы иеиҳәомызт. Изычҳауамызт. Ҷәрас, қәрас иҟоу ашьамхо-уп, сшьамхы сланага-ҩанагонаҵы аҩны сызлатәарызеи ҳәа, зегьы аус ахьыруаз, иаргьы даауан. Аҵәҩан изарсуамызт, изыҿҟьомызт. Абыца ааганы ианизкарыжьлак, аанда зышшуа акакала, ҩба-ҩбала еидкыланы, ирманшәало инаииркуан.

Абзагә изҵаара имаҳаӡазшәа ҟаиҵеит Ҟаҭмас. «Дызсаз ҵаазеишь? Иаб изыҳәан бааԥсы рҳәоны иаҳазар? Бааԥсы ҳәашьас ирымоузеи, иԥсы ахьынӡаҭаз, абык иеиԥш, пату иқәырҵозҭгьы ашәлашараа!» Узсазҵаауазеи, уара умаца-ра уакәым, ақыҭа зегьы иаԥхаз ауаҩы изыҳәан ҳәа аанаго, Абзагә днеиҿаԥшит Ҟаҭмас.

– Сара ииашаны суазҵаауеит, уххь згеит, Ҟаҭмас. Ус, сара схазы еилыскаарц сҭахуп, – изҵаара еиҭаирҿыцит Абзагә. Иҭархәаланы, ҭаалым арҟаҵаны, нас аҵәҩанқәа ирхеиҵоз абыца кны дааҭгылеит. – Иҟоу умбои, умбои ҳәа ажәа иалоуп, ацгәы аԥа аҳәынаԥ акуеит рҳәеит… – Дааԥышәырччашәа иуит Абзагә. Аилкаара мариан игәы ишалаз, иус ианалацәажәоз иаб дахьыргәаладыршәаз. Изҳәаҵәҟьаз аӡәы, Кьынтышә

иакәын. Уи дусмызт, дзакә уаҩыз еилкааны иман, аха егьырҭ, изаҳауаз уи иахьимарымкыз, ҿымҭ иахьақәшаҳаҭхаз, даргьы рҿала ирҳәазшәа иԥхьаӡеит Абзагә. Уажәы, игәы иалақәоу


78

иҵәахырц, дааԥышәырччашәа иуит. Асы зықәӡыҭыз адәы, ацәаакыра шалыжжуеиԥш, агәаара зҵаз ԥышәырччаран уи.

Ашәлашараа зегьы ишрылаҩхьаз, ишырдыруа идыруан усҟан Кьынтышә ииҳәаз. Абзагә дызҭахыз ргәы иалан. Аӡәык-ҩыџьакгьы Кьынтышә иҿаҿы иарҳәеит, акыр ихаразар, иҽеим ҟаиҵазар, Абзагә ихаҭа уиацәҳа, амала иаб, анхаҩы бзиа изыҳәан ус умҳәар акәын ҳәа.

Дызцәымӷыз, Абзагә ихаратәуа, Кьынтышә ииҳәаз иашан, аԥсаҭацәҳага диҭынхеит Гәадала, зегьы иара идыруашәа, зе-гьы иҽрылаижьуа, ихы имхакәачрашәа дыҟоуп рҳәеит.

Ажәлар рыбз усҟак дазхәыцуамызт. Уи азыҳәан дазкылс-хьан хшыҩ еилкаарак. Амҩа ушану, ишакәым ушьацәхныслар, џьоукы уара убла иахарартәуеит. Аԥашә дуӡӡа адгьыл иахьал ҳәҳәоз имбаӡоз, дахҟьашазар, иқәнагоит рҳәоит, даҽа џьоукы, ишьацәхныслара, имацара иакәӡам, ҳазегьы иаҳхароуп, изԥа ҳамҟазеи дзыхҟьашаз аԥашә рҳәоит. Иҟахуп даҽа џьоукгьы. Урҭ анҭгьы арҭгьы ирықәшаҳаҭхо, аӡы ԥшшәы амоу аҳа, зхатәы гәаанагарак змам роуп. Иаахтны иҿагылаз, абзиа ҟаиҵарц дшашьҭаз, зхахьы иаазымгаз раҵкысгьы убарҭ еицәеишьон, иаҳа ишәарҭоуп ҳәа иԥхьаӡон Абзагә.

Абарҭқәа ихаҭа ишидыруазгьы, даҽаӡәы иҟнытә иаҳарц, еиликаарц ииҭахқәаз рацәан. «Ашәлашара абасҟак ихара-ны ашьхақәа иахьрыбжьаршәу азыҳәан мацара акәхарым ҳахҵәап зылҳәаз Аминаҭ. Иаҵоузеи иҵегьы? Ҳазлоу аҳабла лгәы рыцәцазар? Сара исхароугьы маҷума? Уаҳа? Иаҵоузеи иҵегьы?»

– Уаб ишԥаизиҳәеи, уара, Кьынтышә? Ҳа-ҳа! Хабжь иаԥхьа хабжь уаҩы изҳәом. Иара дызԥада, иара, Кьынтышә?! Иаб Багәажә, уанаџьалбеит, уажә даабазма! Абзацәа ԥсны аԥсцәа ангыло аамҭак ҳахаанхеит акәымзар, Багәажә ауаа ахьтәоу дназышьҭуадаз, – иҳәеит, ибжьы ҵаӷаӡа, Ҟаҭмас. Инапы кахә хәа, ашьхыц ицрицозшәа, инаиҟьан, икәмызцәа хылԥа аар ҽеины, ихаршьшьны инаихеиҵеит.

– Ииуазеи иаб? Иаб Багәа Ашәлашара Асовет мчы шьақә зыргылаз дыруаӡәкны диԥхьаӡоит. Уара иабажә ҳәа датәам бакәа уцәажәоит, – амца наҵеиҵеит Абзагә. Убригьы даҽаӡәы


79

иҟнытә иаҳарц иҭахын акәымзар, Кьынтышә иаб изыҳәан бзиа шырымҳәоз идыруан. Ииашагәышьамызт убри аҟны ашәлашараа. Аӡәы дырцәымӷзар, дзыхшазгьы ӡы дамыӡәӡәо дҟарҵон. Дара рҳабла лбаа ишьҭаз Ачамҳара ақыҭа ианадырҵа, шықәсыкгьы ааҵаанӡа, аколнхара ахантәаҩыс иаарышьҭыз арԥыс қәыԥш Чырг Раԥсҭан изыҳәангьы иаразнак иҵааит:

– Анхаҩы бзиа, бысҭа зфо анхаҩы диԥоу, мамзаргьы ным ха-хымҵәак дихылҵу? – ҳәа. Мчыбжьык иналагӡаны, иаб дыз усҭаз, иабду дызҿыз, зегьы еилыркаахьан.

– Аԥсхәраҿы ашәа зҳәаз Кынтышә иаб Багәа иакәӡами? Аҩы анижә, аԥсхәраҿы аҭацаагацәа рашәа цәырызгада? – Инациҵеит Ҟаҭмас. Ари ахьымӡӷқәа иҟоу иреицәан. Ихьымӡ ӷын ачараҿы аҩы аҽаршьра, аха еицәаз хьымӡӷын аҩы да-шьыр аԥсхәраҿы. Иԥсы ахьынӡаҭоу ихымҵуа ахьӡ бааԥс ихы иаиҭон. Ичҳарын данԥслак ицыԥсуазҭгьы.

– Иҿы еихагәаны, ашьаԥа дныҵыргеит аԥсхәраҿы, акаҩҳәа ашәа анцәырига, – иҳәеит ибжьы аанкыло, Абзагә ида егьырҭ ираҳар иҭахымкәа Ҟаҭмас.

– Ҳа-ҳа-ҳа! Дызусҭада усеиԥш аҿаасҭара зыхьыз? – икьа-теиах ԥҵәо, реицәажәара ихы налаирхәт, еидарак абыца аа-ганы ирызказԥсаз, зҭәымҭа иҭагылаз Кәнач. Грас иман, ажәак аниҳәалак, иқьышә нҭырҟәанчааны, иԥаҵа еилачқәа иԥынҵа ҟьаҟьа ду анаҵарчра. Имлашьуа афатә дшашьҭамлара, дзыр ччаша, еиҳарак дызхыччаша дашьҭан енагь. «ьықәреик афҩы шааклак, аҩызцәа шеизнаго еиԥш ахьажь, дызхыччаша уск ахы ыҵнахны иахьааибоз, иаразнак ауаа адигалон. Уажәгьы, инапы ааирххан: – Ауама иҳәеит, уара, аранӡа шәааи! – иҳәеит анаҩс аус зуаз рзыҳәан. – Нас, нас, дызусҭада, уара, зҿы еиха гәаны ашьаԥа иҵыргаз?

«Башахеит ҳаицәажәара. Ҟаҭмас имариа збозар ҳәа сы зиеишәарыцоз аахирбгалеит. Зегьы аҵәы ахьрылеиҵаша, дахьырхыччаша дашьҭоуп абри Кәнач», – игәы инҭеиҳәеит Абзагә.

– Дарбан умбои, уажәы сҭаршынс иҳамоу Кьынтышә иаб, – иҳәеит реицәажәара ихы ахьалаирхәыз шиҭахымыз иныԥшуа Ҟаҭмас.


80

Илымҳа кыдҵаны дырзыӡырҩуан, арра дахьынӡаҟаз, ас еиԥш иҟоу аицәажәарақәа ирылхәдаз Тарас.

– Ҳа-ҳа-ҳа! Ассир ҳаиҳәеит, шәанаџьалбеит, Ҟаҭмас! Шәиазҵааи Кьынтышә иаб дызусҭаз ҳәа. Ишәаҳахьоума убри?

– рыдеизалара иаҿыз днарылаԥшит Кәнач. Ҟаҭмас еиҭах идмырҳәар рымуит. Убас аччара иалагеит, инахараны амасар аршьара иаҿыз, аҵәҩан ҿызҟьоз, иазырсуаз, заа рқьышәқәа аччаԥшь ықәҵаны, ихьаԥшны инарзыԥшын, реихақәа, реи гәышәқәа ыркәаталеиуа, дара рышҟа рҿаархеит. Ҟаҭмас ии ҳәоз иаргьы инеиҭаҳәо, иҳәацыԥхьаӡа иччаԥшь иацҵо, икьа-теиах ԥҵәаӡон Кәнач. Иқьышә уажәы-уажә инҭирҟәанчаауан, иԥаҵақәа иԥынҵа инаҵаирчуан. Дгәырӷьон иахьатәи амш злаихигаша афатә ахьиԥшааз. Ҿыц аӡәы дааицыԥхьаӡа, инац ҵа-нацҵо, ҿыц еиҭарҳәон.

– Дызуоу аӡәыр уҟазар, угәы иалымсын, алаф-лафуп, – ҳәа нацырҵон.
Абзагә, иаҳауаз игәы ишахәозгьы, Кьынтышә иаб аԥсхәраҿы иҟаиҵаз, ишыҟалақәаз аилкаара усҟак дашьҭамызт. Уимоу, ашәлашараа аӡәырҩы дызлареиԥшымыз, иабгьы убас дыҟан ҳәа анырҳәалак цәгьарак зымԥыҵҟьаз изыҳәан, усеиԥш аҳәара иашам ҳәа даҿаԥон. Аха уажәы ихаҭа абарҭ ауаа шизыҟоу, дшыргәалашәо еиликаар иҭахын.

– Иаб шәиҟәаҵ, аӡәыр ажәахаа иеиҳәахьоума Кьынтышә ихаҭа? Ауаҩы реиҳа игәахы кылызҵәо ажәа, иара игәы ахәша ықәнаҵоит, – иҳәеит, амасар ҵәҩан еиԥш дҵаӷаӡа, дырхыҳәҳәо дахьгылаз Ҟаҭмас. Абзагә иқьышә иқәыххыз азҵаара аҳәаха иимҭеит.

– Ажәа хаагьы џьоукы иреиҳәозаап, мамзар асҟаамҭа аусҳәарҭаҿ дныркыломызт. Шәыххь згеит, шәарҭ, аҟәыӷақәа, ишәзымдыруа ишәасҳәозеи, – иажәа дналагеит Абзагә, еизаны игылаз, аҵәҩанқәеи абыцақәеи ахькажьыз ирықәтәаз аҳабла уаа дрылаԥшуа. – Аԥсҭазаараҿ, ишыҟоу шәымбои, ишәымбои ҳәа ажәа иалоуп, аӡәы иҿаԥхьа уара шаҟа ухы шьҭухуа, убриаҟара уара ухаҭа даҽаӡәы иҿаԥхьа ухы лаурҟәыроуп. Изхысҳәаауа Кьынтышә иоуп, иаб дзакәыз уи сара сусс алам, ихаҭа иоуп аус злоу. Аколнхара аправлениаҿ иалацәажәон
сус, ишыжәдыруа…


81

– Уҳәан-сҳәанлоуп ишаадыруа, ауҳәан-сҳәан, ҳа-ҳа-ҳа! – дыччеит Кәнач, иқьышәгьы атрым-трымҳәа инаирԥеит.

Ԥшак асзар аҟарагьы аӡәгьы дазхьамԥшит иччаԥшь. Ицәышҳабиӡа ихаҭа иааизынхеит.

Абзагә иажәа инациҵеит:

– Зегьы еизаны иштәаз, иблақәа жьаржьалеиуа, иҽыҭҳәаны дрылаԥшуа: «Уаҳа ишԥаҟаиҵоз зышәгәахәуаз Абзагә?! Ацгәы аԥа аҳәынаԥ акуеит. Иаҳҳәоз дахьаҿаԥашаз акәын хәыцырҭас имаӡаз иабгьы», – аниҳәа, иҿы ажәак ҭшәаанӡа иақәшаҳаҭхало руаӡәк, сара ихьӡ сымҳәаргьы, шәара дыжәдыруеит, ижә аҵша ариизшәа, гәырӷьараха исын, игәы иахәарушь ҳәа Кьынтышә диҿаԥшуа; «Аҽы зтәыз иҭиуан, аҽыхьча иуамызт», – ҳәа на циҵеит. Агаӡа иажәа ҟәышуп ҳәа, аҳәаскьеи цәаԥҽыга ҳәала уара, инарҵауланы иазымхәыцуа изыҳәан, иахьахәҭаҵәҟьаз иҳәеит иахәҭаз ажәаԥҟа. Кьынтышә ииҳәаз аҵкьысгьы. Уб ри ииҳәаз иаҳа рыхшыҩ азышьҭны, убри иахь иаанаԥшит итәақәаз. Ажәлар еицырзеиԥшны иуҳәо, ишрыдыркыло ус-гьы ижәдыруеит. Аӡәы далкааны, днаскьаԥхьаны иоуҳәар, иабанӡаиашо ҳәа уажәа иаҳа дазхәыцуеит, аха ирацәаҩны иахьтәаз, ари иаҵанакуазеи, Абзагә иабанӡаиқәнаго асеиԥш ажәа ҳәа аӡәгьы дазымхәыцит, иазхәыцзаргьы ҿырымҭит.

– Ҳаи, шьыри, саргьы сыҟазараауаз, сызхара смыччоз, – инаиҿыҵҟьеит Кәнач.

– Уҟандаз, ухы уахымыччоз! – иҳәеит Ҭамел. Быцак хҵәаны, иҟыцәҟыцәуа дтәан. Абзагәи иареи анеицаауаз дызиазҵаарц ииҭахқәаз рҭак иаҳауан уажәы. Ажәак иаҩиршәомызт.

– Умшәан, уанысхыччаша аамҭа уоуп, – иҳәеит, Кәнач ихы наиқәкны Абзагә. Игәы иалымсӡеит Кәнач иажәақәа. – Аиа-ша шәасҳәап, убри аччара ашьҭахь даара сгәы еиҭасит сара. Изхыччозеи ҳәа уҵаарауазеи? Аиҳабыра арахә анырхуан, сара исымуит, иччоз ччаны, ргәы ахәша ықәҵаны ианалга, уи ажәаԥҟа зҳәаз схы наиқәыскын: – «Аҽы зтәу ҳәа иуԥхьаӡо дызусҭада, уххь згеит?» – ҳәа снаиазҵааит.

– Ииҳәазеи? – игәы иныҵаххны дҵааит Тарас.

– Иурҳәозеи! Аныха дамҵагылоушәа, Кьынтышәи ҳап реседатели дрыҵаԥшуа даанхеит. Уара, аилымга, уара уҽы


82

уҵхны ҽаӡәы изиуҭозеи! Уара, сара, аа, абарҭ итәоу, анхаҩыжә лар зыхьӡу ҳауп арахә зтәу, аҳәынҭқарра иатәу зыхьӡугьы убри ауп анысҳәа, аа, шәыԥшы, уара, ажәлар рмал сара истәуп ҳәа даауеит иҳәеит аправление иалаз даҽаӡәы дахьтәаз. Ари аниаҳа, уԥҳәыс ԥа длоуит ҳәа иарҳәазшәа, ибла ԥшшәыдақәа агәырӷьара нархыҳәҳәылан: «Изгәалашәо шәыҟами уара? Аӡлагара алуқәа сара истәуп ҳәа ҳхаҳаршҭыргьы, ажәлар адинхаҵара рылҳаблаарц ауахәама анҳарбгоз иаҳзааигаз харшҭшьас иамоузеи?!» – ҳәа, сара днасыдкыланы, сабгьы аҵәы наихьишьит Кьынтышә.

– Ҳапредседател ҿыц ииҳәазеи? – Абзагә днаиазҵааит Ҭамел.
– Аҵыхәтәаноуп уи данцәажәаз, ихаҵкы сцароуп, – иҳәеитАбзагә. Кәначгьы иччара наҟ инхиҩеит, зегьы рлымҳа изышьҭ Абзагә изыӡырҩуан. Иахьанӡа иҿала иреимҳәацызт. Ирцәиӡоны акәмызт изимҳәацыз. Урҭқәа рҳәара, зан лкалҭ ианҵәуало асаби диеиԥшнатәуашәа иԥхьаӡон. Абыцақәа ахьеиқәыз ҩ-быцак аарылихын, рыхқәа неилаҵаны, «рыбаҩ ааирҵәит», наҟ иршәны инкеиԥсеит.

– Аҵыхәтәан ииҳәазеи, дад, ҳапредседател ҷкәын? – ҿааҭит Ҟаҭмас.
– Убри иоуп акәымзар, уажәы араҟа сузырбодаз, Ҟаҭмас,
– зегьы ираҳарцгьы иҭахны, аха ҷыдала убри ихы наиқәкны, аҭак ҟаиҵеит Абзагә. Иҭаҭынжәга ааҭиган, дмыццакӡо аиҵаҵара дналагеит. Қьышә ӷәӷәак акәымзар, иазнымкылартә идуун иҭаҭыныжәга еиқәаҵәа. Ҩызара изнауан аԥсаса дан-рыцыз, ашьҭахь, арахә зегьы рферма аиҳабыс даныҟазгьы. Еиҵаҵаны, амца нахьырс инаиҿаикуан, нас, иара иҳәашьа, мышкы шьыбжьаанӡа иҿакын. – Ҳапредседател, иххь згаро-уп, дыҷкәынӡоуп макьана. Саб дзакә уаҩыз, дынхаҩызу, мам-заргьы днымха-хымҵәазу абаидыруеи. Сыбзиарасгьы ииба-хьоузеи! Зыбзиара узымдыруа, ицәгьара уалаҳаит ҳәа, сара сыҭагәҭасра иақәшәеит иаашьҭра. Еиҳарак сызлеидырӡогьы, Кьынтышә иеиҳәақәаз рылоуп. Аха сабгьы саргьы цәгьара ҳгәы ишҭамыз ибазар акәхап, ражәа ҭлапҟақәагьы, ражәаԥҟа цҳафырқәагьы ихахьы иаамгакәа, убас дцәажәеит, аиаша

шәасҳәап, рхы иаланарԥшыртә.


83

– Аӡлагара алуқәа ԥышәымҽын ҳәа дырҿагылазар, ииа шамкәа иҟаиҵозма Абзагә уаб? Абыржәгьы изеилымкааӡаци Кьынтышә? Ибзиашәа иасҳәарын убра сыҟазҭгьы! – иҳәеит, реицәажәара усҟацәак иҽаламырхәуа, насҭха ахаҳә иқәтәаз ауаҩаԥшь, ахаҵа кьаҿ Ахлоу. Даараӡа думыршыкәа, зычҳара хымҵуаз уаҩын уи. Уаанӡа, ичҳара ҳәаак ахьынӡамоу, ак-гьы ихы аламгало, аганахь аҽыԥхьакра бзиа ибон. Убри аҟ нытә, ииҳәоз ажәақәа ишжәаҭацәқәамыз агәра игеит Абзагә. «Хымԥада, ҿҭыӡәӡәаала иансацәажәоз дыҟазҭгьы, дырҿа гылон. Избан убри, атәымуаҩы, ақалақь аҟнытәи иаарышьҭыз Раԥсҭан сзихьчарыз, избан, изҿырымҭрызеи сара иаҳа сыз дыруаз?».

– Изакәытә уахәамоузеи убасҟангьы ирбганы илкарыжьыз, Кьынтышә раԥхьа днаргыланы, зхы зымхакәачраз, аилым гақәа! Ихәда ырҵәины, иҟәыбаса еиларыжьыз ауахәама ахаҳәқәа ирыҵаҵазар акәын иқәнагоз. Анышә дамахгьы, са ра исаҳарауаз уаб Гәадала изыҳәан убас аниҳәоз! Ихаҭа иаб закәытә хьӡы ԥшӡоу иҭынхаз иасҳәарын ибзиашәа, – иҳәеит, аҿыцәаара иаҿу амца, иаалырҟьаны ианеибакуа еиԥш, да нажә, иԥсыдахахьаз иблақәа амца ҩархыҳәҳәыланы Ҟаҭмас. Кьынтышә изыҳәан цәгьарак ааиаҳар, Кьынтышә иаҵкьыс уи иаб дизгәаауан.

– Абыржәшьҭа данаабалак иаҳҳәаша ҳамдыруеи, – иҳәеит, акәац ӡыга аҵәы ҟаиҵозшәа, иаҳәызбала быцак цәуа игылаз, ииҳәоз гәыԥжәагазаргьы, игәыҟаҵагазаргьы, еснагь зқьышә аччаԥшь ықәыз Махаз. Ашәлашара хазы ианыҟаз, аҽуаҩ дзакәшом ҳәа азырҳәо, ашьхымзагәара анрымаз, дышьхым зааӡаҩын уи. Аҽуаҩ иҽы аниҵырхлак, икәадыр кны амҩа дша-анхало еиԥш, ҩба-хԥа ӡынра инарылагӡаны, ашьхымзақәа, иԥсыз ԥсны, иаанхаз анырҭи, Махаз, амхырҭаҿы аусушьа-гьы дақәымшәо, даҽа ускгьы иара изымдыруа дықәхашәа акәын дшыҟаз. Уи ашьхааӡаҩы, аферма еиҳабыс иҟаз Абзагә дызлаиеиԥшымыз, ақыҭа анапхгаҩцәа иаарҳәоз аамышьҭахь даҽакы ыҟоуп ҳәа дыҟамызт. Даахәыҵҟьашәа зны-зынла ииҳәозгьы, баша ԥшасрак иаҩызан, иҳәаны далгаанӡа, изеи ҳәаз игәамԥхазшәа ибар, ииҳәаз мап ацәкны, иԥаҵақәа ыршо, деиқәышьшьы даатәон.



84

– Раԥсҭан убас дсыдгыланы дышцәажәоз аниба Кьынтышә, иаразнак дааҳәны, иара изыҳәан абзиара ҳҭахуп азыҳәаноуп ҳара ҳзизаӷьуа иҳәахит. – Далкааны аӡәгьы диҿамԥшуа инациҵеит Абзагә. – Ус иаармарианы иужьо иакәым Раԥсҭан. «Уара узыҳәан абзиара сҭахуп ҳәа ауаҩы абахҭа дҭаркуа сым-бац», – иҳәеит.

– Убас, акы нархьиҳәо мацара, ашәлашараа ҳҵеицәа маҷҩы ирӡма аибашьра ҟалаанӡа! – иҳәеит анымха-хымҵәа зыхьӡырҵахьаз Зафас. Аҭаҳмада Қьач Кыҷа изларабжьигаз ала, ишицхрааша иалацәажәон иаха.

«Иахьа, ԥхашьара дақәымшәаӡазшәа, игәылацәа дры-лагыланы дцәажәоит. Зафас итәы сҳәо сыҟоума! Ананамга сиеиԥшхарц егьсыгым. Саргьы убас, Зафас иеиԥш исыхәаԥ шуазар?» Абри, игәы иҭашәаз, убасҟак ишьара дықәнаҟьеит Абзагә, амцабз зыцрасыз аҷын еиԥш, игәахы адақәа неибарх-хеит. Наҟ днарылҵын, иҭаҭыныжәга шиҿыҵакыз, аҵәҩанқәа ҿҟьаны иарсуа, иара изыҳәан иԥсеивгагаз аусура дналагеит. «Уи хьаам. Амамзаара хьаам. Сара реиҳа исҭахыз еилыска-аит. Абахҭа сҭазкыз, нас сцәа ԥызҽшаз ажәақәа Кьынтышә иансеиҳәоз сҳабла ираҳауазҭгьы, уаҟа иччоз реиԥш хымԥа да, иччомызт, Кьынтышә ицдырӷызуамызт. Аа, уажәы ирҳәа қәаз. Баша срызгәаауан, иахьсмыцхраауаз усым, ргәы схым шәазааит».

Абыца зҿоз, реигәышә ԥынҵа ҵырқәа аашьҭырхын, ице-ит ҵаҟа, ахаҳә дуқәа инарыҵас-аарыҵасуа инеиуаз Чаӷьыр анырцәҟа. Убрахь акәын иахьыҟаз абыца.

Аџьҵлақәа ԥҟаны аҵәҩан зыршьоз, анаарақәа инарҿалеит, реихақәа цырцыруа. Амхырҭа зызхыркаауаз, уаҟа еиҭарҳарц ирыдыз, аарыхра рнаҭоит ҳәа агәра шырзымгозгьы, иҟарҵоз аанда, акыр шықәса ннаҵыртә, иӷәӷәаны иҟарҵон.

Аҵәҩан ақыдсаҟәа инықәикуан Ҭамел. Абзагә иԥшьыр кцаны иҿиҟьон. Уажәраанӡа, даҽа қыҭак аҟны дыҟаны, ицә тәымыз џьоукы рзыҳәан аус иуазшәа акәын игәы шыҟаз. Реицәажәара ашьҭахь маҷк инеихыԥсааит уи. Уаанӡа урҭ рзыҳәан иихәыцқәоз, игәы иаанагақәоз иашамзар ҟалап ҳәа длак-ҩакуан. Ашьыжь шара ауп аԥхыӡ бааԥсы харшҭгас,


85

ԥхаҵагас иамоу. Убас иҟазаап агәала хьанҭа азыҳәан иаахтны аицәажәара.

– Шаҟа ирласны иуцәуазеи! Ақыдсаҟәа ақәыргылахагьы суҭом, – иҳәеит Ҭамел.

– Уара уеихоуп изыбзоуроу. Ушынхаҩ бзиоу ҩашьом, уеи-ха ахәыц еиҩнаҵәоит.

– Иаашьо ауаҩы, иеихақәа, иеигәышәқәа мыцхәы ицҳа фыруеит, – иҳәеит Ҭамел, ахырҽхәарагьы ахырџьарагьы еила ҵаны, нас инациҵеит: – Узакә усуҩ бзиоу ҳзымдырӡозаарын ҳара, Абзагә.

– Уамак исылоу егьыҟам, аха акыр сылазаргьы, иабажә бахьоу, џьмахьчаран, бнауаҩран сызҿыз. Даанӡа умнеиаа-ит, исыцхьчоз Гәыџь рыцҳа, уара уаҟара амч сылазар, Абры-скьыл идаҷқәа ԥҵәаны дҭызгон ҳәа дысхыччон, – иҳәеит Абзагә, аҽхәара аҵкьыс амч акыр иухәома, ахшыҩ ацымзар ҳәа аанарго. Иԥынҵа ырчыхәчыхәа иҭасуан аџь андыршьа иахылҵуаз афҩы. «Игәаӷьны егьызлалҳәаӡазеи?! Изуазеи сыхҵәаны, сыԥсы шҭоу сыжәлар срылӡаауа!» – иҳәеит, иаа лырҟьаны, игәанала Абзагә.

Иаахтны Ҭамел диацәажәарцгьы иӡбеит азнык азыҳәан, аха нас, дааиԥхьхәыцаан, иҽааникылеит. «Хаҵеи ԥҳәыси шәыҩныҵҟа акы еибышәҳәазар, еимакык шәоузар, шәхала шәааибагап, сара сусс иалоузеи иҳәозар акәхап иасҳәар». Дарбан ԥҳәысу амҩа ахьыхароу, иахьҟәаԥаҿаԥароу, афымца лашара ахьыҟам, аӡынра ахьыцәгьоу икаҳажьп, ҳахҵәап зым ҳәац. Иара Ҭамел иԥҳәысгьы шаҟантә илҳәахьоузеи. Ирҳәоит, ргәы дырҟычуеит, аха ашьхақәа еиҭаҵраҳа, ҳахьынхац ҭыԥк аҟны ҳанхоит Ҭамели сареи.

Ииҳәарц ииҭахыз иқьышә иахьнықәыххыз, имҳәакәа иҽааникылеит.

Изырҳәақәаз дрызхәыцуа, иаб дигәалашәон. Шамаха, ус дук инапы алаимкыцызт, иаҳа ишԥеиӷьхари ҳәа, иаб димаз ҵаакәа. Маҟарас, хаҵаҩызара, дахьцозаалак, иҳәатәузеи, ишԥеиӷьхари ҳәа диазҵаауан. Ҵаны, бжеиҳан иаҳа ииашоуп ҳәа ихаҭа ииԥхьаӡоз акәын иҟаиҵоз, ииҳәоз.


86

Иахьа ашьжьымҭан Аминаҭ илҳәаз ажәа лымҳәазҭгьы, иҟаларын иаб изыҳәан Кьынтышә ииҳәаз зынӡаск игәалаи мыршәаргьы. Игәалашәаӡаргьы, игәылацәа дразҵаауамызт. «Ианбаҟалеи, ианбатәи усу. Усҟантәи реимак иахьагьы ир хамышҭыцзаап. Гәадала ииашамкәа иҟаиҵеит ҳәа иԥхьаӡаны идымгылазгьы, диашам, ҳара ҳгәы иҭаз иара иҟаиҵеит ҳәа иарӷьажәҩаха, ивагылазгьы, аӡәгьы ихамышҭыцзаап усҟан иҟалақәаз. Хҭылҵ дзыҭнымхаз ихәышҭаара ԥеиԥш шамам еиԥш, иҟаларын ирхашҭыргьы Абзагә имырҿыцызҭгьы. Урҭ еидҳәалан.

Усҟан аибашьра иаламгацызт. Аколнхарақәа рышьақәыр гылара иаҿын. Раԥхьатәи аиҿкаара аҵкысгьы ицәгьамзар има-риамызт знык ианышьақәдыргылалак аиқәырхара, ахьчара. Напхгаҩцәас иахадыргылоз, дасу иара итәала еиликааауан уи ахьчашьа. Аицынхара барақьаҭрас ирзаанаго, имыццакыкәа рхы иҭагало, иззеилымкаауа дҟаларгьы иааиԥеиԥшуа, аус злоу ауаа роуп, ауаа еиқәырхатәуп ҳәа ихәыцқәозгьы ыҟақәан. Аха ашәлашарааа рнапхгаҩцәақәак ари аиҭакра ус ду дара ртәала еилыркаауан.

Сахаануп, исгәалашәоит, Ашәлашара ахахьы, ашьха ашьа-пы аҽадырҟәыҟәла, ахәада ҳаракыра иқәгылан, агаҿантәи иааганы, асып хаҳә иалхны иҟаҵаз уахәамак. Иахыҵуазеи ҳәа узызҵаалак, Мықә ауахәама иақәлан рҳәоит, Мықә ауахәама иахыҵуа зегьы ирдыруашәа. Игылан, уаҩы иԥырхагамызт. Аԥенџьырқәа ҭаԥыҽҽын, ашәқәа аартын. Ааԥынра анааи-лак, раԥхьа убри ауахәамаҿы иаауан ажәҵарақәа. Аҩнатә жәҵарақәа раҵкыс еиҳан, иаҳагьы еиқәаҵәақәан. Рыбжьы ҵырӡа, зынӡаск даҽакала ҿырҭуан. Ауахәама жәҵарақәа ҳәа ирышьҭан. Динхаҵарак еиднакылозшәа, ианыԥыруаз, ры-зегьы еицын. Ашьауардын ԥшқақәа иреиԥшха, Ашәлашара ажәҩан дырԥшӡон. Уажәтәи ашәлашараа рхәыҷқәа уразҵаар, изахьӡугьы рыздыруам ауахәама жәҵыс. Усҟан ҳара бзиа иа-абон ауахәама ҳаҩнагыланы аҿыҭра. Лыхнацәкьарак рхаха-ны, асаби хахәы қәчыч дылгәыҵакны, ахаҳәтә ҭӡамц аҟнытә дҳахәаԥшуан ԥҳәыс ԥшӡак. Аҳаԥшьа уҭаҟаар еиԥш акәын ҳабжьы шыҩныҩуаз.


87

Ҳара ҳзыҳәан иааҩнымҵӡо гәыҭҟьарак ҩнан убри ауа хәама. Дарбан хәыҷыз игәыӷьны зымацара иҩналоз! (Издыру-ада, рхәыҷра иҭыргаз агәыҭҟьара рзынханы, агәаӷ рымазҭгьы ауахәама зырбгаз Кьынтышә иҩызцәеи иареи?!)

Ашәлашара уналалар, уахьгылазаалак, иара улаԥш нақә шәон. Аҭаҳмадцәа ражәа иаланы исаҳахьеит, анцәа иа шьапкра аҵкыс, ахыхьчара азыҳәан иргылан ҳәа уи ауа хәама. Асаркьал икнаҳаз, ашьҭахь, ауахәама андырбга, адиреқтор ирымхны иааиган, ҳашкол абарҵаҿы ҵәҵәас ик неиҳаит. Ауахәама аҭуан гьежь днықәтәон асаркьал асҩы. Инапсыргәыҵа ианызшәа, ақыҭа зегьы далаԥшуан, ицырцыруа амшын дхыԥшылон уантәи. Арҳәцәа, ақәылаҩцәа Ашәлашара иаалалар, апап адикәан ҳәа аӡәгьы диазҵаауамызт, асар-кьал абз иадҳәалаз ашаха днахьынҳалон. Арк рхы ҭызго аԥыза иҩызаха, игәышьҭыхганы ақыҭа иналыҩуан уи абжьы. Ашьхақәа ирныҩуан, аиҩхаақәа ирҭыҩуан. Хәыҷи дуи, из-ылшоз зегьы, абџьар шьҭырхуан. Иахьа уажәгьы инеиҵыхны шәҟәык ианымлац уи ауахәама аҭоурых. Ирҳәоит, аԥсуа ҳәынҭқар ихаан акәын иандыргылаз ҳәа. Еиҳарак ус зырҳәауа, Аԥсҳа иуахәама ҳәагьы ахьазырҳәоз азыҳәан акәын. Даҽа џьоукых, Аԥсҳа аԥхын ашьха қыҭаҿ иԥсы ишьарц дахьаалоз, ауахәама дахьҭалоз азыҳәан ус ахьӡырҵеит акәымзар, Аԥсны аҳ дахагылартә ианҳәынҭқаррахаз, ари ауахәама иахыҵуа рхашҭхьан рҳәоит. Шәарҭ, иахааным, хыбаҩк иаҩызаха, ашә лашараа иҳазгылаз ауахәама шаҟа иԥшӡаз, ҳхаҳәцәыҩцәа рнапы шаҟа иҟазаз жәдырыр шәҭахызар, шәнеи уи ахьгылаз аҭыԥаҿ. Ҳабзарӡы злоуҳәаша иахьагьы убла иабоит. Зшьапы иҵырҟааз аҵла еиԥш, афундамент мацара адагьы, ааигәа-сигәа икажьуп, мҿы шузҭаԥымҟара иҭаԥыҟҟаны, аџьоуҳарқәа зну ахаҳәқәа.

Зашәа иаргьы инхара убас иҟәыбаса иқәырҵаша, аамҭа ҿыц азықәԥаҩ Кьынтышә идырбгарц ианрыдиҵа, сшыхәыҷызгьы исгәалашәоит, усҟан зуаҩра иҭагылаз, Гәырҭ Гәадала ииҳәаз ажәақәа. Дшәаԥырҳаԥуа изиҳәозеи сгәахәт усҟан. Ашьҭахь, акыр шықәса анҵоуп ианеилыскаа, усеиԥш ажәа, убжьы рхәыҷны акәым, уҩыза илымҳа уҭахәыҭхәыҭны аҳәарагьы агәаӷьра шыцәгьаз усҟантәи аамҭазы.


88

– Шәанаџьалбеит, цәгьарас ишәызнаузеи?! Хыбаҩк иаҩы зан, ҳазҭахугьы ҳазцәымӷугьы иранаҳәоз рацәан, ҳаӷацәак рҿаархаргьы асаркьал бжьы ҳарҿыхон, ҳаиднакылон, – иҳәеит Гәадала. Хыцә Кьынтышә, уаӷеимшхара, уԥсцәа ҳәа иоуҳәар, усҟак дыҵымҟьар ҟаларын, арҭ ажәақәа шаҟа дрыцаапкыз. Иҩызцәа бзиахәқәагьы инаицдырӷызит. Раб дызшьыз раӷак дрымԥыхьашәаны, иаарласны дрымшьыр дрыцәцозшәа, рхы иаҟараз аихатә урақәа рыхха, ишрым-чыз иасуан. Имҩанырҵон, аҭӡамц ишанԥозгьы, имҩанырҵон аурақәа. Ауаҩы иахьдәықәиҵо аамышьҭахь, иара ахала ак-гьы шазыҟамҵо еиԥш аура, убасҵәҟьа ирарҳәоз аамышьҭахь, иҟарҵо иаҵанакуа дара рхала иазхәыцны акреилызцоз уаа-мызт урҭ, ҳабла ишабоз ауахәама арбгара иаҿыз.

Рылахьқәа еимарџахә иԥшын еизаз аҳабла. Иҟагәышьан зынасыԥ иаԥыланы, абри ауахәамаҿы агәыргьын зхазҵаз. Иҟан, уаҟа ирнаҭхьаз. Мҽышалеи мшаԥылеи, рҽыӡәӡәа-рҽыҳәҳәа, маҭәас ирымоу иреиӷьу рышәҵаны, «зегь зымчу» иашьапкразы рҿаархон. Убри иашьапкуан, еиқәырхагас иҟоу абџьари ашьха аҳаԥқәеи шракәу шырдыруазгьы.

Ибашоу ауаҩы, реиҳа ибашара аанарԥшуеит ҳәа иԥхьа ӡаны: «Ауахәама еиԥш, деиӷрыкка дҭацәуп», – рҳәоит ашә лашараа. Иҟалап, руахәама заҵәы аӷа ианимпыҵаихалалак, аџьарсахьақәа, ацәашьқәа зҭадыргылоз анигалак, иккаӡа ианҭацәлак, ирҳәозҭгьы убри ажәаԥҟа. Издыруада, убри ажәаԥҟа иарҳәахьаны, аҵәымаӷ иаҩызаха игәы иалазҭгьы Кьынтышә.

– Акгьы зышәымҳәозеи? – еизаны игылаз даарылаԥшит Гәадала. Иаб днеиҿаԥшит Абзагә. Дыхрыцәӡа, иԥсы ӡаны, ишьҭахьҵәҟьа дгылан. «Ауахәама ԥырҽуазар, иԥырҽааит, иа ҳагьы еиӷьуп, ҳшәаны ҳзыҩналом. Изҭахыда! Амала асаркьал ԥырымҽуандаз, абжьы дууп. Ақыҭа ахи-аҵыхәеи иалыҩуеит. Сҩызцәеи сареи ҵлак ашьапаҿы иныкнаҳҳарын. Шьыбжьон-ла, ӡҭалара ҳцарц анаҳҭаху, аӡәы днасыр, зегьы ҳаизнагала рын», – иҳәон уи игәанала.

– Акы зҳәо ҳабаҟоу, – иҳәеит, ибжьы ныҵакны Қьач Кыҷа. Еиҳарак изеиҳәаз Гәадала иакәын.


89

– Уцәыҵаҟәынд-ҟәындуа, изакәызеи угәы иалоу?! – Қьач Кыҷа днаизыҵҟьеит, ҳқыҭа ҳәынҭқарс дарҭазшәа зхы збоз, Хыцә Кьынтышә. Исгәалашәоит, иӡара еиҩаҳаҳа, аукы, ԥшӡакы иакәын Кьынтышә усҟан. Ахылԥарч ихеиҵон. Имагә ахәы иавҵеиҵон аҟамчы. Данцәажәоз, аҟамчы аавҵԥааны иа-аникылон. Аҽуаҩ дрымбацзар, уаҳа ирбахьада ашәлашараа. Аҽы дақәтәаны рашҭахь имҩахыҵыз, иҽышькыл ахьыркра, имаҵ ахьыруа иашьҭалоит. Аԥсшәа аниарҳәалак: «Уҟамчы сыркы, ухаҵкы сцеит», – рҳәоит зегь раԥхьаӡа. Гәала бааԥсык имамкәа, ажәа бзиа иҳәарц иааиз уаҩызар, иҟамчы аԥшәмацәа инадиркуеит. Иццакуа ныҟәаҩызар, данҽыжәҵуа, икәадыр амаха инахаиршәуеит. Дарбан сасу, данбарбахьоу, аҟамчы шику ицәажәо! Иашҭаҿы днеины, ҟамчыла диқәмақаруашәа… Тәымуаҩызар, ҳҵасқәа изымдыруазар ҽакын. Хыцә Кьынтышә абарҭқәа изымдыруану? Заманалаҵәҟьа идыруеит. Уҟәынд-ҟәындра ҳәа ииҳәаз аҵкысгьы, Қьач Кыҷа аҟамчы иқәкны дахьцәажәоз ауп еиҳарак игәы иалсыз Гәадала. Кьынтышә игәаара, аӷьырак иара ишҟа иааигарц:

– Уанаџьалбеит, цәгьарас ишәызнаузеи, иабашәԥырхагоу баҟак иаҩызоу ауахәама? – иҳәеит.
Аҟамчы ибмаӡозшәа, ауахәама даҵаԥшуа:
– Абзамыҟә ажәа имоукыр, иара уиеиԥшхоит, аха акгьы умҳәаӡаргьы, угәаҵәадоу џьишьоит, – иҳәеит, уиҟәаҵ ҳәа иаз ҳәаз ихы нарықәкны Кыҷа.

– Издыруада, аҳәынҭқар дахьахырҳәазгьы шәгәы иалазар?
– даараӡа зегьы зырччаша иҳәаз џьшьаны, ихаҭа заа дыччо, ҿымҭ игылаз днарылаԥшит Кьынтышә.
– Аконтреволиуционерцәа! – арҵәаа ааҭиргеит, ихылԥа ихаршьшьы, Кьынтышә ишьҭахь игылаз, иҩызак. Кьынтышә ажәак имазкыз, аамҭа ҿыц даӷоуп, даԥыргатәуп ҳәа акәын дышихәаԥшуаз уи.

– Ухаҭа уакәҵәҟьоуп кьынтыравец!.. Кьынтыравец ҳәа даахуеит! – лҳәеит ҭакәажәык, лхы-лҿы ҭаҳәҳәаны дфархьӡа дахьгылаз.

Зегьы ааибарччеит.

– Цәгьамзар бзиа уаҩ дахыччом ҳәа, ҳахьчараз абасҟак иҳахәахьаз, баагәарак иаҳзаҩызаз ҳуахәама дырбгоит, ҳара


90

аҭакәажә илҳәаз ҳкьатеих ԥнаҵәеит, – иҳәеит Ҟаҭмас, усҟан иаҳа игәахы ашша ҭан, иаартны ацәажәара идыруан. Кьын тышә ихы наиқәикын: – Иумбои, аурақәа рыхха изысуа, абри ауахәама шыбго? Убасоуп, ажәлар ирымаз уара угәрагарагьы ахыбгалара ишаҿу!

Убри ианиҳәо ҳәа иԥшызшәа, Кьынтышә ишьапы дықәыз ҟьашаз ажәаԥҟақәа рҿаадырхеит:

– Ахьаԥарч зхылҵыз иахәлаӷьаӷьон, – лҳәеит даҽа ԥҳәыск, усгьы аҳәса ракәын ажәа цҳафырқәа рҳәаразы аҽны уаҩ дызмыхәоз.

– Аҳәынҭқар идгылаҩцәа! – дааицрашәан Кьынтышә, иҟамчы рыххо, днарықәҟааит.
– Абарҭ узықәҟаауа рҩызцәа аҳәынҭқар данахырҳәоз, абарҭ иубо, Ашәлашара асовет мчы анааргоз, уара уаб аиныхраҿы дтәаны, аҭацаагацәа рашәа иҳәон, – инаигәыдиҵеит Гәадала.

Ахы заахаз ашәарах, азнык азыҳәан имҵысӡо ишаан-хо еиԥш, иҟамчгьы иазиура изымдыруа, ииҳәашаз аҭакгьы изымԥшаауа, дҟәызгаӡа даанхеит Кьынтышә. Изаҳаз рыччаԥшь ашьхақәа арлахҿыхит, ауахәама акгьы иамыхәеит шәым ҳәозар. Иаб дахьивагылаз дшәан, игәахы неидыӷәӷәалеит Абзагә. Ҳара, Абзагә хаҵа наӡак иеиԥш ихәаԥшуаз ахәыҷқәа, ҳанцәыҵаччо ҳаԥшын, уажәымзар-уажәы аибатыҟра иалагоит ҳәа аиҳабацәа. «Уажәымзар-уажәы дыкшоит Кьынтышә… Да-ныкша, хымԥада, рызегьы еилалоит…»

Қьач Кыҷа иаахирбгалеит зегьы, уажәеиԥшҵәҟьа дажәы мызт уи усҟан, аха ақыҭа ахшыҩ рыҭара далагахьан. Иахьа кәым икылнагар ҳәа дшәазар акәхап.

– Ҳхаҵкы ицеит ауахәама, ауааԥсыра ҳаибгазааит, – иҳәеит иара. Шықәсыкгьы ҵуамызт иашьазаҵә ддырӡижьҭеи. Уи ие-илнаркааз шьарда ирацәан. Ухәнацәак реиԥш иудыруа аиаша, ухы нақәуҵар ҟалон. Хышықәса ааҵхьаны, еицәоу умбакәа, еиӷьу уздыруам ҳәа, аибашьра ианалага, иаҳхашҭқәаз ра цәахеит акәымзар, убарҭ, ауахәама андырбгоз ашықәсқәа раан, изеиԥш хацәа нагақәаз, анаџьалбеит, ашәлашараа иҳаԥхаз. Иаанхада – зыг зҿы иамҳәо. Изхысҳәаауа, аам ҭақәа зеиԥшраз шәаны-изаны измаз Кыҷа, уахәамак ауаа
ҳцәақәӡуеит иҳәан, реимак ахьаршшара далагеит.


91

Игәаҵәахы иалакшоз ажәа-хымҩасгьы иаҳа инеихыԥсаан, ихы инапаҿы иааго, иахьынӡаилшоз иҽырҭынч:

– Ауахәама ԥаҳҽуеит анцәа дхашәымҵаларц. Ажәытәра шәгәаланамыршәаларц, – иҳәеит Кьынтышә.

– Гәадала акы иҳәазаргьы, уара уизымгәаан, Кьынтышә. Уи Асовет мчы ашьақәыргыларазы аџьабаа ибахьеит, – иҳәеит Кыҷа. – Егьи, ауахәама ҳәа узҿу, ашәлашараа анцәа ҳицә нымхо, ҳхы ихҭнаҳҵо ахаангьы ҳаҟамызт. Ажәытәангьы, дад, ауахәамахь ацара ҽырбаран. Амшаԥ ныҳәагьы – крыфаган.

Иахьагьы исаҳауа џьысшьоит усҟан Кыҷа иҳәашьаз. Иааиҳәаз аиҳарак, иҭахӡамкәа акәын ишиҳәоз. Усҟан ҳара ахәыҷқәа иабаадыруаз, ауаҩы ииҭахым анидырҟаҵо, игәы иҭам анидырҳәо, шаҟа ихы ицәымыӷхо, ибжьы шкаҳауа. Аиа-ша ҟазҵаз аҭакәажә Хьылқан лоуп. Илҳәаз зызкыз, Кьынтышә иҩызцәеи иареи ирмаҳазаргьы, лара лгәы лҟычеит. Усҟан, илцәыԥсыз дысгәалашәом, ашәы лшәын. Шьал касыла лхы-лҿы ҭаҳәҳәан. Шәиԥхьыӡс илдыруаз зегьы неиқәылԥхьаӡан, лнапсыргәыҵа дықәҭәҳәо, днарылҵны дцеит. Уи лгәы иалаз аилкаара мариан. Лныха анапымцқьа иаҟьашьит. Зеилкаара уадаҩыз Кьынтышә иҩызцәеи иареи, нас Қьач Кыҷеи Гәадалеи уҳәа реиҿагылара акәын. Харантә урзыӡырҩыр, изусҭқәоу цқьа иузымдыруазар, Асовет мчы азыҳәан иқәԥауеи, уи иаԥырхагоуи еиҿагылеит уҳәарын. Асовет мчы аиааира агарц азыҳәан аменшевикцәа Аԥсны рықәцара иалан Кыҷагьы Гәадалагьы. Изықәихуазеи ауахәама Хыцә Кьынтышә? Асовет мчы иаԥырхагамхарц.

– Асовет мчы ааҳгарыма, аринахысгьы мҩас ҳазныларызеи, иҟаҳҵарызеи ҳәа зныкыр анцәа ҳиазҵаахьоума? Даҳхашҭ хьеит уи, даҳхашҭ, – инаԥишьит Гәадала. «Имцуп саб ииҳәо»,

– иҳәеит игәанала Абзагә дхыцәӡа дахьгылаз. Ахаан иаб изыҳәан усеиԥш игәы иҭамшәацызт. Дҟаԥшьхеит, дцәышхеит. «Уажәааигәа, аџь амҵан, ауаса шьны анцәа иашьапкуаз иара иакәӡами?! Уи саб. Аха Кыҷа? Кыҷагьы игәы иҭаӡамоуп ииҳәо». Усҟан дқәыԥшын Абзагә, изеилымкаацызт, еиликааргьы, агәра имгацызт, ҟәыӷацәас, уимоу, уаа гәымшәацәас ирыԥхьаӡо хацәақәак, ргәы акы ҭакны, рҿы даҽакы шадырҳәало. Убри-


92

гьы ҟәыӷарас ишыршьо. Усҟан дазымхәыццызт ашәлашараа зегьы рцәажәашьа. Дара раҟара зҿаԥсшәа хаау дузыԥшаауам. «Иухьша сыхьит, ухаҵкы сцеит», – ҳәа ражәа иаламҵакәа ицәажәаӡом. Адунеихаан ауаҩы иқәкны бџьар ҭдырҟьахьеит уҳәарым, нас уԥшыр… Ҳаҟәыҵып. Издыруада, саб иаб, уи иаб аӡәыр игәы нирхахьазар, ашьажә баауам, иԥсуам ҳәа, сызқәымгәыӷӡо аӡәы имаџьаражә аашьҭыхны, сымҩа ҭшәа рахь иҿынеихоит. Иуадаҩуп, ухаҵкы сцеит, ашәлашараа ҳаилкаара.

– Абарҭ ирҳәо алоума ҳара ҳашныҟәо?! – иҳәеит Кьынтышә, иҩызцәа ихы нарықәкны. Иҟаларын, еиҳабацәақәак рзыҳәан ус имҳәаргьы, аха уаҳа ԥсыхәа имамызт. Икәшаны игылан иҩызцәа. Иура нкажьны данца, икаижьыр акәын иҟамчгьы. Иара итәала, мап ацәикыр акәхон иԥсҭазаара зызкыз аус зе-гьы. Сгәанала, еиҳарак Кьынтышә амца иҵазҵоз, ивагылаз иҩыза хахәы қәчыч иакәын. Иԥсаҭа шкәакәахааит рыцҳа, дыззықәԥоз Асовет мчи, иқыҭауааи, иԥсадгьыли шихьчоз, аибашьраҿ дҭахагәышьеит ашьҭахьы. Аусҳәарҭаҿы ипатреҭ кыдуп «Ардашьыл Марҭба» ҳәа хьтәы нбанла, ихьӡи ижәлеи аҵаҩны. Ашәлашараа ҳилаҽхәоит. Иҩызцәеи иареи ауахәама анԥырҽуаз, иикыз аура ду аҭыԥан, игәышԥы иадҵаны, иҩнапык рыла икуп, агәыцә кылҵәҵәаны автомат. Ҳанихәаԥшлак, ауахәама аԥҽра адагьы, Гәадалеи дареи аӡлагара алуқәагьы еимакны ирзааибагақәазгьы ҳгәалашәоит, аха, иԥсаҭа бзиаха-аит, зегьы ианаҳажьит, ауаҩы даныхәыҷу, хшыҩда ианизҳауа, иамхаҟаҵо амҽеирақәа, дандухалак ишианарыжьуа еиԥш.

Дахьсеиҳабу аҟнытә, сара саҵкыс Абзагә иаҳа игәалашәоит, усҟан, ауахәама аимакраан ишеилгақәаз.

– Аҽныҵәҟьа иԥырҽит. Ирзаҟәымхит, ус ами? – снаиаз ҵааит.

– Иаҟәызхуадаз, ҩыџьа ирҳәоз ала иаҟәыҵуазма. Саб Гәа далагьы, Кыҷеи иареи аӡәгьы дышрыдымгылоз аниба: «Ауа хәама абас иазныҟәо, шәабацәа рыбаҩгьы ыҵышәхып, ҳа ӷеимшхара!» – иҳәан, инапы ҟьаны, наҟ днарԥырҵит. Кыҷа имацара дрыдхалеит. Илшоз! Аидымгылара. Аӡәы ашьхаҟа аниҳәо, ҽаӡәы агаҟа иҳәоит. Абри, сшыхәыҷыз сызлаԥшхьаз,


93

сыхшыҩ ҭанартәазҭгьы, абасҟак хҭагәҭасуамызт, исыхь қәазгьы сыхьуамызт.


7

«Напеилаԥса уаҩ дыннархоит!» Ашәлашара еиқәырханы иаазго ируакуп абри. Напеилаԥса

иаҵанакуан: «Ажәлар рыбз хәшәупгьы». Ҷәытәнатә аахыс ирыман «ауаҩы дыԥҵәар деиԥызшьуа» ззырҳәоз аҟәыӷацәа рхеидкыла. Уажәы еиҳабыс иамазгьы Қьач Кыҷа иакәын. Лафҳәаҩык, зхатәы гәырҩа ахаан зхы-зҿы ианымԥшуаз, зажәа ҟәышыз, пату зқәыз ҭаҳмадан. Уахьаҳго убома, цқьа уахәаԥш рҳәарашәа, ибӷа иқәыӷәӷәоз ашықәсқәа адгьыл ахь ддырԥшуан, ажәҩани амреи идырбарц рҭахымызт. Аха Кыҷа убасҟак шықәса амра дахәаԥшхьан, убасҟак иҵахьан, ааԥынра аналагамҭаз акәыз, иаҭахызаргьы амш лашара реиҳа аԥсынҵры анкьаҿу, зыжәҩан еимаҷыҩу аӡын агәҭаны акәзааит, ажәҩан даҵамԥшӡакәангьы идыруан амра ахьынӡаҩеихьоу, иахьынтә ихәаԥшуа. Данқәыԥшыз, ишьа анеилашуаз (арҩаш саҵагыланы сҽаныскәабоз ҳәоуп иара ишазиҳәо. Ҩбаны ише-ит иԥсҭазаара: аӡын арҩашаҿ иҽаникәабози, уажәы, аԥхын агәҭан, ишьапы бааӡар ҳәа даншәои) еснагь ицхраауан амра. Иацәажәозшәа ибон: «Адгьыл сырԥхеит, иаамҭоуп ажәла акаԥсара, аӡаӡа сырбеит, рыҭра иҭца, адәы инықәҵа урахә».

Иахьагьы ашьыбжь агәахьы сҩеирц егьсыгым ҳәа аниа наҳәа амра, еихеи еигәышәи еиқәызымхуа рыԥсшьара ааи гәахеит, сагьаарылаԥшып, агәырӷьара ду исымоугьы сҿала инарасҳәап ҳәа иӡбан, илабашьа наиҵарсуа, аҵаа рдәына еиԥш, дхәаԥ-хәаԥуа, иҿааихеит иҳабла аус ахьыруаз, Чаӷьыр аԥшаҳәахьы. Ус ҟаиҵалон иара: аџьықәреи шыдрашәо ма аҭәа шдырхуа ианаахьаԥшлак, ихҭарԥа цәыш амра ианаб лы, иаԥшшәхәу аилкаара уадаҩны, ицәхаԥшь-цәиқәараӡа ихаҵаны, дԥышәырччо рыгәҭа дышгылоу рбон.

Ишнеи-шнеиуаз, иара ихааныз рдунеи анырԥсах, ашә лашарааа ирхашҭит иаргьы зны абасҵәҟьа аҵәҩан ларс-ны, аанда шишшуаз, аиха аҿы ҟьаҟьаӡа ишымҩаниҵоз. Ес


94

қьынагьы абас дџьыҟәны, адгьыл ахь дыԥшуа, есқьынагьы алабашьа наиҵарсуа, аныҟәашьа иҵозшәа, ишьаҿақәа рысса-ны еихго дныҟәозшәа рыԥхьаӡо иалагеит.

Кыҷа илабара еснагь деигәырӷьон Абзагә. Иара аҭаҳмадагьы, ақыҭаҿ акыр саԥсазар, сажәа аӡәыр ихәышҭаара мырцәакәа еиқәнархахьазар, сара саныҟамло, схаҭыԥан даанхароуп ҳәа акәын Абзагә дышиқәгәыӷуаз.

Уиадагьы, иҟан даҽакгьы, Қьач Кыҷа игәаҵа дадҳәаланы дызимаз Абзагә. Уи иҷкәынцәа руаӡәки Абзагәи агәыԥҳәыхш рыбжьан, егьеиҩызцәа бзиақәан. Ҟанчоу ихьӡын. Аибашьраҿ дҭахагәышьеит. Аӡәы иакәындаз, иҷкәынцәа аҩыџьагьы аи башьра амца қьоуқьад иалаӡит. Аиҵбы, Абзагә иқәлаз, ԥҳәыс дааимгацызт, аиҳабы, Алықьса зыхьӡыз, ԥҳәысаагара дахь ӡеит. Ҷкәынакгьы диҭынхагәышьеит. Уажәы убри, Кыҷа имаҭа заҵәы, Қьач Муса, дынџьныруп, аҩнқәа иргылоит, ашәлашараа ҳилаҽхәо дынхоит-дынҵуеит ақалақь аҟны.

– Абар, ҳԥаимбар хәыҷы дахьаауа! – иҳәеит арԥыс Тарас, ибжьы ҩеиҵыхны. Алтә быца еидгәаланы, иқәшьуа иманы дааин, аанда иахазҵоз рааигәара инкаижьит. Ибжьы заҳаз, амхы аҵыхәахь инаԥшит. Дхәарԥ-хәарԥуа, анаара дылбааны даауан Кыҷа.

Абзагә убри даниба, иаб иԥсы ҭаланы даауазшәа аҟара диеигәырӷьеит. Дидыруазар аахыс гәынҷыхь заҵәык, аха гәынҷыхь ӷәӷәак иоухьан Абзагә убри иҟнытә. Ианаимыжьыр ԥсыхәа имамызт. Диашагәышьан Кыҷа. Иаб иашьа иԥа Ӡыкәыр-ахҭҟьа ибзыцәаҳәшьа данлыхнаҳәаа, маҳагьас дыԥхьаӡаны, Ашәлашара даналырцоз, аҭаҳмадцәа рхеидкылаҿы аҵыхә тәантәи ажәа зҳәоз Кыҷа иакәын. Ихарагәышьоузеи, уи иҳәеит имҳәар ԥсыхәа амамкәа иҟаз. Убас шакәугьы, егьа хы ла-хшыҩла еилкааны ианаижьзаргьы, гәала хәыҷык изынна-жьит Абзагә.

– Узеиԥшроу убандаз, узеиԥшроу, аԥсцәеирымга! Саркьак уаныԥшылозҭгьы, ухы угәы ахшәарын! – иҳәан, рааигәара днеиаанӡа, анаара дылбааны дшаауаз, дааҭгылеит Кыҷа. Еи-дыслараны иҟоу ақәасабқәа реиԥш, рҽырдаданы еиҿаԥшуан Ҟаҭмаси иареи. Амасар еиԥш дҵаӷаӡа, дкахәхәа, анаара


95

ҵаҟа даҿагылан Ҟаҭмас. Хыхьынтәи уи дихагылан, ауардын асаԥыџь даҟарахарц егьигымхо, еиҵалахьаз Кыҷа. Алаба нар-хушьылар, абыржәы заҵәык, анаара иабзоураны, еиҟаран.

Изнапык ала алабашьа рыӷәӷәаны икын Кыҷа. Егьи изнапык, иркьаҳәшәа, ихысга нацәа аҭаҭын иахьашәыз ихыҟаԥшьааӡа, анышә ахь ирхашәа, Ҟаҭмас инаиқәикит:

– Сзеиԥшузеи умҳәоишь? – кәашара дықәлозшәа, ибӷаӡара ҭарс даагылеит Ҟаҭмас.
– Аҳәынҵәраԥшь цәыхәрабаа ауп узеиԥшу, аҳәынҵә раԥшь! Абнахьхьи сшааиуаз, снаԥшызар, ҳәынҵәраԥшь цәыхәрабаак, ашьапы каткатақәа ирықәгыланы, анышә иҵ нахырц, ишамчу акы кны иахоит. Ианыҵнахлак, аԥынҵа ҵәырмаԥс хәыҷы наҟ иныҵаххуеит. Аҽааибыҭаны, ашьапқәа аҵарбаӷьа, еиҭах иахоит, нас, арахь иахо иҵнахыз, иараҵкыс ииааины, наҟ анышә ианхәыҵалалак, аҳәынҵәраԥшь аԥынҵа анышә инықәнарӷәӷәоит. Изакәызеи, аразина иаханы анышә иҵнахырц иаҿума ҳәа снеиуа, снеиуа, ааигәараҵәҟьа снеины, снахагылеит. – Ииҳәо цқьа ираҳауазар еиликаарц ицәажәара ааиԥирҟьан, изыӡырҩырц аизара иаҿыз иҳабла днарылаԥшит.

– Сара сабо иҟоума аҳәынҵәраԥшь! Ҟаҭмас уеиԥшҵәҟьа, аԥхӡы агәыдшыла, амч ԥсыда зегьы еизганы, изыхоз кны иахоит. Издыԥсылозеи ҳәа шәҵаарауазеи? Ахәаҷа. Абжак наҟ анышә ихәыҵалахьеит, аҵыхәа иацҳан, ац ҵәырмаԥс аларԥаны иакит аҳәынҵәраԥшь. ԥыҭк иааҵнахуеит, нас еиҭа иацәхәыҵалоит, нас еиҭа иахоит. Абри иаҿын.

– Уацхраарауаз! – иҳәеит Ҟаҭмас, аха уи ииҳәоз имаҳаӡаз шәа, иажәа инациҵеит Кыҷа.
– Аа, убри аҳәынҵәраԥшь еиԥшҵәҟьа акәын уаргьы ани аҵәҩан ушахоз. Шәахәаԥш, шәахәаԥш, маҷк адгьыл иааҟәиган, наҟ ицәкаҳаит, ҳа-ҳа-ҳа!
– Сымч каԥсаӡеит, сажәит ҳәоуп уара угәы ишаанаго?! Уааи, Кыҷа уаргьы уақәтәа аҵәҩан. Аҳәынҵәраԥшь еиԥш, уаашьҭԥаа узгоит! – иҳәан, ҵәҩанк аашьҭԥааны, Кыҷа ишҟа иҿынеихеит Ҟаҭмас. Аха амасар аанда даназааигәаха, иахьызго смоуа исымпыҵахоит игәахәын, иршәны аанда инаваижьит.

– Ҳа-ҳа-ҳа! Шәахәаԥш ишисыргаз! Аҳәынҵәраԥшь амч хо-

мызт, уара уаашьара уашьҭуамызт, – иажәа уажәы даҽаџьара


96

ирхан, иаарҳәны даҽа ҵакыкгьы неиҭеит Кыҷа. – Амч азыҳәан мацара исҳәама, уара агыгрыцә, амч акәзар аус злоу, аԥхьахә аҽада иарымҭоз. Аҽада аҵкыс иӷәӷәоу џьушьома аҽы, аха пату зқәу аҽы ауп, аҽы! Ужьаны аҵәҩан шԥоусыргеи уҳәарауазеи!

– иҳәеит имажәыцкәа, иахьа уажәгьы еиқәханы имаз ибжьы ҩыҭганы. Дшышәлашаратәыз ибжьала мацарагьы иудыруан. Ашәлашара иагәылсны ицонаҵы, ианоумшьартә ашьҭыбжь шдуу еиԥш Чаӷьыр, иԥсы ааҭшәаанӡа, ибжьы ӷәӷәазароуп ашәлашаратәи ахаҵа. Еидгыланы ианеицәажәогьы, наҟ-ааҟ ҩ-хәык ирықәгылоушәа, рыбжьқәа ҭцаноуп ишеицәажәо.
– Аҽада сақәуртәагәышьеит, – иҳәеит Ҟаҭмас.

– Ҳа-ҳа-ҳа! – ҳәа, ишьҭыԥрааз апҟақәа рымҵәыжәҩа шьҭыбжь еиԥш, убас ччабжьык ҳәа ҩархылҵит, Чаӷьыр нырцә, аҵлақәа ирықәтәаз ахьажьқәа шәан, иҩеибарҟыжит.

Ҩыџьа аҭаҳмадцәа иааибырҳәаз зегьы, ҿыц еиҭаҳәо, иара итәыкгьы нацҵо, аччара ҭаиҵаӡеит, ӡи ҳауеи реиԥш, ччарада ԥсҭазаара змамыз Кәнач.

«Аҽада сақәуртәеит» ахьиҳәаз Ҟаҭмас, саҵахеит, снапы сҩахеит ҳәа акәын иаанагоз.

Абасҟак зықәрахь инеихьаз Кыҷа ихаҭа уиазҵааргьы, игәалашәом, ашәлашаратәык аҽада изанны. Убасҟак ирцәым ӷуп уи аҳаиуан гәыраз, арахь, дара еизаны, ипырпыл мцабзу рлафқәа анеиларҵо, лассы-лассы аҽада аӡбахә рҳәоит.

Рызхара иччан, зымҵәыжәҩақәа еикәазыԥсаз апҟақәа реиԥш, рыччабжь ашьхақәа ианырҿаба, инеиҿаԥшы-ааиҿаԥ шит, аӡәыр игәы нхамашь ҳәа.

Шьыбжьаахьан. Аԥҭақәа неилыҩры-ааилыҩрит. Иблахкы-гаха ицырцыруан ашьхақәа ирықәжьыз асы. Дара, ашәлашараа реиԥш зеиԥшыз нхаҩын рыбригадир Бардушьагьы. Хазы колн-хараны ианыҟаз акәызҭгьы, хантәаҩыс дыҟазаауан. Аха уажәы иара дыбригадирын. Иҟазшьагьы уамашәа ианаалон имаҵура. Еиҳабырак шимоу ахаан инирԥшуамызт. Аконтораҿы иаа-рымчны идырҵозгьы, иара дахьааиуаз, ирхааны инареиҳәон. Еиҳарак уалс идны ииԥхьаӡоз убри акәын. Шықәса ҩынҩажәа дырҭагылан, иԥаҵақәа еиқәаҵәаӡа, иџьымшьқәа кыдырша-ла, аҩы ижәхьаны, маҷк иқьаф ҭоушәа, иӡамҩақәа еснагь


97

еилыԥхаауан. Ашәлашаратәык ипатреҭ ҭухырц уҭахызар, иа ра далухрын. Иара далухуан, ауаҩы иԥшра-исахьа мацара азыҳәан пату иқәызҵо аӡәы уакәзар. Мап, иҩныҵҟа цәгьарак иӷраны акәым, уимоу иччаԥшь, мра шеишеик иаҩызаха, ира-зуп, иқьиоуп. Аха, рыцҳарас иҟалаз, амра аԥхарра еиԥш, зегьы еицыртәын иччаԥшь.

Амхырҭақәа ирымаз иреиҳаз адгьыл, Чаӷьыр аԥшаҳәа ҿы, амандарина еиҭаҳара анақәдыршәа, Бардушьа иамаим-кит. Ирымаскыр сыбригадирра самырхып, аколнхара анапх гаҩцәа сырцәымӷхап ҳәа дшәаны, мамзаргьы даҽа гызмалрак иҵаны акәӡам. Ус иҟаз уаҩын, убас рыӡбит аиҳабыра, убас иахәҭаны ирыԥхьаӡеит ҳәа зызиарҳәалак, ус рыӡбазар, егьиа шаҵәҟьаны, ус еиӷьуп иҳәон, ажәакгьы амаикуамызт. Аман-дарина ааӡара аҵкыс арахә ҳзанызар шаҟа иаҳзеиӷьыз, аҳәынҭқаррагьы шаҟа иазыфеидоу ҳәа Абзагә данықәгыла, уи ииҳәазгьы дақәшаҳаҭхеит Бардушьа.

Ихылԥа абз длаханы, илахь иҭаршьшьы, иҽырҭынч, рлаф игәаԥханы, дрылаччо дыштәаз иааигәалашәеит, абарҭ аҩымш-хымшк рыла ахантәаҩы Раԥсҭан дсыманы снеиуеит ҳәа Кьынтышә ииҳәаз.

Аус шәула, шәусумҭа маҷуп ҳәа рызиаҳәомызт Бардушьа. «Иҟарҵо, амандаринаҭра ҳәа ихыркаауа, дара иргәаԥханы, аалагала бзиак шаанашьҭуа, акы ишрыхәо рдыруа иаҿындаз, анышә иамахгьы, унхьаԥшны уаахьаԥшаанӡа, мши ҵхи неиԥ шьны, аҵыс зкылымԥыруа, ихкааны иурҭарын». Абас игәы дҭахәыцуан Бардушьа. Уиадагьы, уи идыруан ас еиԥш иҟоу, алаф-еибыҳәара, ачча-хәмарра, абас «алаба анеиларҵалак» ашьҭахь, иаҳагьы ишыӷәӷәахоз аихеи аигәышәи рышьҭыбжь.

– Сыргәааны аҵәҩан сышьҭурхит, сақәшаҳаҭуп, Кыҷа, – ҿааиҭит Ҟаҭмас. Ихаҭагьы даҵамхар акәын, изеиҳәогьы, маҷк акәзаргьы, дахьиеиҳабыз иқәра даԥшыр акәын. Аха идыруан, егьа иџьбаразаргьы, алаф дшамыргәаауаз Кыҷа. – Ишсоуҳәара, сааухаҵкуп, ужьаны, ургәааны аӡәы аҽада уа қәиртәари, ҽу џьшьаны, ухала аҽада уақәтәари, руа иарбану иаҳа иҽадақәтәароу? Иҳәеишь, иҳәеишь?! – ихәамц иара иҟынӡа инаӡарц иҭахызшәа, «имасар ҵаӷа» нхьаирнааит Ҟаҭмас.


98

– О-о!

– Ҳо-ҳо! – аадыргеит, рҟәиҭ-ԥсит ыҟамкәа, иааиқәыӡырҩит
изаҳауаз. Иӷәӷәаӡоу, ахымҩас иаҩызоу акы иҳәоит убама. Аферым Ҟаҭмас! Егьаумҳәан, иаргьы ашәлашаратәуп. Иагәы диҵо закәызеишь иҳәан, амалагьы ихәахьаз Кыҷа, уажәы иҵегьы иҽаниреиџь, ихи ишьапи еидкьысло, илабашьа ахы кәымпылра илымҳашьаҭа иавыҳәҳәо, дхьаԥиӡа даагылеит.

– Ани, имаҭа дибарц ақалақь ахь данца, данаауаз, даҵаланы арадио аазгаз дызусҭада? – иааҭирҟьеит Ҟаҭмас.
– Аа, уишьит!
– Аа, уифеит! – аӷу ааилдыргеит. Уи шыҟалаз зегьы ир-дыруан. Ашьхақәа ршьапаҿы икыдтәалаз, ашәлашараа ра кәым аҽеиҵҳәа, геи шьхеи еимнадо ишьҭоу Ачамҳара ақы ҭагьы иалыҩхьан Кыҷа ирадио аӡбахә. Ачамҳаратәыки ашәлашаратәыки ԥсрак-бзарак аҟны ианааиқәшәалак, алаф лапҟьақәа неиларҵон: «Ашәлашараа уабарыхәарҭоу, рра диоқәа акка-ккаҳәа ицәажәоит», – иҳәон ачамҳаратәи. Уаҳа рҭахӡамызт, иааибарччон изаҳауаз.

Зегьы ираҳахьеит, уажәшьҭа изаҳамҳәарызеи. Иҟалаз уио-уп, Урыстәыла анџьныр ҵара далган, ақалақь аҟны аусура да-налага Муса, Кыҷа инықәыршәны дцеит имаҭа дибарц, днаи-лабжьарц. «Ҳаи, анцәа иџьшьоуп, издыруада, алемсаа рцас аҟынтәигьы, сыҵәҩаншьап мыӡыр!» – дгәырӷьаҵәа имаҭа диҭан ҩахаҟа.

Уаанӡагьы џьарак-ҩыџьара ицәажәо иаҳақәахьан арадио. Аха дазааигәаны, инапала иааникылартә убраҟоуп раԥхьаӡа иахьибаз. Чамадан еиқәаҵәа хәыҷык еиԥшын. Алымҳацәа ҷықҳәа ианааирҵәилак Муса, ма ашәаҳәара иалагон, мам-заргьы аҷҷа-ҷҷаҳәа ицәажәон. «Аҩны инаганы иҳамазар, агәҿыӷь ҳаго, сҭакәажәи сареи ҳамацара ҳахьыҩноу, ҳгәы аамырҿыхалоз», – ааигәахәт Кыҷа.

Даҽазны убара санаауа, аҭаца дыҩнашьқьыруа дыҩнаны дызбо, агәыбзиара-ахабзиара уманы, аибашьра иҭахаз уаб ихьӡ уаԥсахо ҳәа, ныҳәаԥхьыӡ бзиас иидыруаз зегьы на иаҳәаны, аҩныҟа, иҭакәажә лахь дхынҳәырц имаҭеи иареи шааиԥырҵҵәҟьаз, Муса иҟны иибаз арадио ааихәарц дәқьан
хәыҷык дныҵалеит.


99

– Дад, шаҟа иаԥсоузеи абни, брадио хәыҷы? – лафкгьы нациҵан, ашәлашараа ишырҟазшьоу еиԥш, дԥышәырччо дналазҵааит аҭиҩ ԥҳәызба. Ихҭарԥа еиқәаҵәа цыҩ-цыҩуа, икәымжәы, икаба, изиацкқәа ҷыжь-ҷыжь рыхго, иуапа ахәы ахьыссы, ижәҩақәа, ашьауардын амҵәыжәҩақәа реиԥш, ирԥ ҽаҽаны, деилфаҷа, иеилаҳәашьа егьџьашьо, дагьеигәырӷьо дихәаԥшуан ахәҳахәҭҩы ԥҳәызба.

– Ари? Ари аашә мааҭ иаԥсоуп.
– Егьи, иавагылоу зыԥсоузеи, дад? – амгәацәаҿы асаркьа ҭасамызт, аха ҷықҳәа имаҭа ирҵәиуаз «аҷапан» уигьы иаман. «Ллакыҵақәа шаҟа игәыкузеи! Ҳаи, шьыри, смаҭа димандаз умбои!» – иҳәеит игәанала аҭиҩы ԥҳәызба дахьлыхәаԥшуаз.
– Ари ҩынҩажәа мааҭ иаԥсоуп, даду.
– Убри иаҳәо сҭакәажәи сареи иҳазхоуп, дад, – иҳәан, ҩын ҩажәа мааҭ ааҭыганы иналиҭеит. Ақьаад кәалаԥ инҭалҵан, иҿаҳәаны инеилыркит.
Ашәлашара дшааизҵәҟьа, Кәнач, Гәадала, Басиаҭ, Гәыџь уҳәа игәылацәа рызҿыҭны еизигеит. Зегьы еизаанӡа изакәу сырба ҳәа иԥҳәыс Ҳанифа егьа диҳәазаргьы, амшаԥы ҳаԥшьа еиԥш, дахаԥхьарц игәы иҭазшәа, агәылацәа еизаанӡа, ихҩаны дадтәалан.
Изҭаз аҭра данахәаԥш, иҟалаз идырзар акәхап, аха ак-гьы мҳәакәа, дынцәыҵаччо дыԥшын, змышәхәы еиқәаҵәаӡа иаақәыҳәҳәуаз, ахьшьыцба блақәа ихаҵаны арԥыск.
– Шәахәаԥшла уажәыҵәҟьа ишцәажәо! Аԥсшәа, ақырҭ шәа, аурысшәа, адунеи бызшәас иҟоу зегьы рыла ицәажәоит. Ашәаҳәара, акәашара… – аҭра иааҭиган, раԥхьа инықәир гылеит. Имаҭа ирҵәилоз «аҷапан» ааирҵәит. Арԥыс хьшьыц-бабла «фырт!» ирган дынцәыҵаччеит.
– Ари, даду Кыҷа, алиниа Ашәлашара иаарымгакәа, ихә хәаӡа иамоу абри ачқьыԥ убри алиниа иаумыркыкәа, аԥсыӡ зцәажәараҳа, ажәак ахәылшәараны иҟаӡам. Муса иҟны иубаз абатареиақәа рыла аус ауан. Иахьӡуп аспидола. Ари, Ачамҳара аусҳәарҭаҿы икыдны ишәымбахьеи арадио, убри иаҩызоуп, – иҳәеит арԥыс.

– Иудыруаҳа! Ачамҳара аусҳәарҭаҿы икыду уара уиаан
ӡагьы избахьан. Уи аҽада лымҳа еиԥшуп. Ари шаҟа иԥшӡоу


100

умбаӡои. Зынӡаск даҽакуп. Аиашазы, смаҭа Муса имаз абас аҵыхәа амамызт, – егьа иҽирххаргьы, ихьыз уажәшьҭа идыр гәышьеит Кыҷа.

– Ееи, Кыҷа, уржьагәышьеит, иаҳҳәар уҳацәгәаауеит акәымзар, – иҳәеит, усҟан зыԥсы ҭаз Абзагә иаб Гәадала.
– Шәара, ацәыршәагақәа, шәанаба, агәы ҭҟьан, абжьы ахә лашәеит, – иҳәеит Кыҷа.
– Ҭацара ауеит, еиҳабацәақәак ишәҿагыланы ишԥашәа цәажәо, – иҳәеит хаҵак. Ашәлашара дналҵны акыр збахьоу, акыргьы заҳахьоу уаҩԥсны ихы иԥхьаӡон уи, аха аҭра дана хәаԥш, «Громкоговоритель» ҳәа данаԥхьа, хымԥада, ацәа жәара иалагоит ҳәа дыԥшын. Арадио цәажәа-имцәажәа, зе-гьакоуп, Кыҷа дрыԥхьаны ианааига, аҵәыцақәак реинҟьара шыҟалоз идыруан.

Кыҷа игәы иалсыр ҳәа ишәаны, егьа ирычҳазаргьы, иаму-ит, ирызнымкылеит, убас ччарак ҳәа ҭарҵеит, егьарыла абжьы ахаларгьы, уи аҩыза аччабжь, адунеихаангьы изҭыҩуамызт арадио.
– Алаԥш акит, алаԥш!
– Иныҳәатәуп, ижьамкит!
– Ухаҵкы-уԥсаҵкы, уԥхамшьан, ажәақәак наҳаҳәа. Рыччабжь иалыҩуан ажәақәа. Лхаҵа иахьихыччоз ларгьы
дрылаччо, астол рзырхиара даҿын Кыҷа иԥҳәыс Ҳанифа.

– Егьа ҩысҭаара рыӡбуеит аҳәынҭқараа, – иҳәеит ихыччоз дрылаччо, Кыҷагьы. – Зегьакоуп, иахьаазгаз иганы ирысҭаӡом. Имцәажәозар жәбап мышкызны. Шәааи, хыхь иҟоу ҳәа иаҳ ныҳәап!
– Иабаҟоу? Ицәажәахьоума урадио? – имахәар, аԥҳәызба бзиа лыхцәеиԥш, икахәхәа, Кыҷа иқәкны дгылан уажәы Ҟаҭ мас. – Реиҳа аҽада иақәтәахьада?!
– Иабаҟоу умбои, иҵәахны исымоуп, – иҳәеит Кыҷа, иза ҟаразаалак лафк аламҵакәа, иччоз рҽанааиқәырк. – Арахь иаага, даду, ирхынҳәны ирысҭоит, – иҳәеит Муса. – Ҳара ҳҟынгьы инеихра иҟоуп уи зырцәажәо аҭел, – сҳәан, исымуит. Иҵәахны исымоуп, иуҭахыз уара?! Аӡыцәа асахьа уҭаны!

– Арадио азырҳәо аҭелқәа Ашәлашара иааргаанӡа, уареи
сареи ҳаԥсы ҭоума? Аԥсцәаҳа, ичаала кны, дышҳадгылахьоу


101

умбаӡои? – иҳәеит Ҟаҭмас. Инапы Чаӷьыр шыҟаз инаирххан, ус нациҵеит: – Абни аӡиас хынҳәны ашьхаҟа ицараҳа, арадио зырцәажәо аҭелқәа Ашәлашара изхалом.
– Уараӡәк угәы цаӡеит, – иҳәеит Ҭандел.
– Ари иаҩызоума, амашьына ахьнеихьоу аҟәаԥа-ҿаԥарақәа,
– иҳәеит, ишьацԥшшәылаз ар рымаҭәа зшәызымхыцыз Тарас.
– Иҟалаз уиоуп, анхацәа аус ируазгьы, ирымуазгьы, аалагалас арахә иаарышьҭызгьы, иаармышьҭызгьы ашәҟәы ианҵаны, аԥара амхны иршо, даргьы иахьынӡарылшоз иаханы ирфо мацара, ашәлашараа ҳколнхара «Ашьхабжьара» анапхгаҩцәа ҳазҵымӡаашаз ауал ҳадыркит. Амҩа злаҟаҳҵозеи? Шаҟа иаԥсоу жәдыруама абульдозер аагара!

– Ауал анҳақәмызгьы, аӡәгьы ҳаиҭахымызт. Ҳара ҳ-Ашә лашара иақәнаго ахьӡҵаны иалгахьеит. Аҽада хьарҭа. Иахьа уажәраанӡа абри аҭыҩра сҭыҵны сахьымцацоуп, иџьасшьо,
– иҳәеит Ҟаҭмас. Имаҭацәа ақалақь ахь усура, нхара иқәҵны иахьцаз Ашәлашара иахаратәуа даӷьуан.
– Уца акәым, сара мыжда, уааиндаз ҳәа иузыԥшуп, – иҳәеит Кыҷа. Уи илахь еиқәырҵеит Ҟаҭмас иажәақәа. Изҳәаз ииҳәоз аҵкысгьы, изаҳауаз иахьеимарымкуаз, ҿымҭ иахьиқәшаҳаҭхоз ицәымыӷханы дыԥшын. Уи идыруан, знык рҭыԥынхара ргәы ахшәаны, рхәышҭаарақәа кажьны, иахьеиӷьу ҳәа иандәықәла, нас иҟалоит нкылашьа змам аихьыԥшра.

Ҟаҭмас ииҳәаз ажәа хьанҭа даҽакалагьы дазхәыцит Абзагә. «Егьа дреигәырӷьарын арҭ ажәақәа лаҳазҭгьы сыԥҳәыс Аминаҭ. Аха ишԥалыдылкыларызшь, иаб иҵәҩаншьап ицәсырӡуам ҳәа, лысаби дылгәыҵаршәны зыҩны иаху аԥҳәысеиба Ҟаимаҭхан? Анхара араҵкыс иахьеиӷьу аԥшаара усҟак ицәгьам. Ад-гьыл аума аус злоу. Узлоу ажәлари уареи шәшеизыҟоу ауп узызхәыцша. Урҭи уареи шәанеиқәымшәа, шәбызшәа анеи-бамк, нас уахьааӡаз адгьылгьы, угара иадыԥхалоз ахәышҭаара амцагьы, зегьы угәы рыхшәоит» – иҳәон игәанала, ихаҭа ихарақәаз дырзымхәыцкәа.

8
Алаф шеибырҳәоз, ажәеи ажәеи шеихырҳәаалоз, рхьаақәа ԥзыртлаша аицәажәара ашҟа иианагеит. Амхахәы рыманы аа-


102

ира иалагахьаз аҳәсақәагьы рбо иҟамызт. Ҩыџьа анааиԥыло гьы, усоуп ишыҟоу ашәлашараа, аԥсшәа еибырҳәаанӡа, харантә инеимырдоит иҵәылаҵароу, дара ршьа уламзар, зны-зынла угәы иналакшартә ицҳафыруа алаф ажәақәа. Уи иацза-роуп аԥышәарччара. Аԥышәарччара аҵамкәа ицәажәаз, егьа ажәахаа иҳәаргьы: «Иуал уқәушәа, деихашәноуп дышцәажәо»,
– рҳәоит, ииҳәазгьы аӡы инарҭоит.
– Ҳара ҳҽада хьарҭа ҳара ишаҳзеиӷьу, абарҭ зегьы ҳам сааит, – иҳәеит Кыҷа. Иреиҳәарц дыззааиз, игәырӷьара ду-гьы, уажәазы днаҟәыҵит. Аҵәҩанқәа ршьаны иахькажьыз днықәтәеит. – Ажәак шәасҳәашан, дадраа. Изышәҭахузеи еиҟәыжәжәаны икашәыжьыз ари аџь, ус шәгәы ахшәаны шәыҟазар Ашәлашара? Зыҿҳәара здыруа анхаҩы аҭырас аан-да ишшуеит, зыҿҳәара ззымдыруа уаҵәтәи амш ҳәа агәыӷра змоу, аџьтә ҵәҩан, ианбаалак, иаарҳәны иаирсырц, заа ахгьы ҵәирԥсоит.

– Амашьына ахьымаауа, афымца ахьҳамам акәым аус злоу. Ашәлашара абарақьаҭра цеит, абарақьаҭра! – иҳәеит Абзагә. Ииҳәаз аӡәгьы иалаҿимҭӡеит, абарақьаҭра ҳәа иара дызҿыз арахә шракәыз рдыруан.

Иеигәышә нышьҭеикшан, иқьышәқәа ҵыс-ҵысуа инацҵаны ацәажәара иҽыназикит Абзагә.Маӡажәак иҳәозшәа,даанаԥшы-ааԥшит. Аҳәысҭа аҵыхәан илаԥш нарықәшәеит ҩыџьа аҳәса. Изусҭцәаз еилиргаанӡа, дара рышҟа ишаауаз, амхахәы шаар-гоз идырит. Аибашьра ашьҭахь, иара иеиҿикааз, иеиҵеиааӡаз арахә рхыԥхьаӡара рацәаханы, Чаӷьыр аԥшаҳәаҿы аџьықәреи алаҵара иаҟәыҵны, ҭәарҭас иҟарҵаанӡа акәзааит, иҩызцәа дрылагыланы, абраҟа даныцәаӷәоз, данырашәоз акәзааит, знымзар зны иԥҳәыс Аминаҭ шьыбжьон ихәы аалымгацызт. Абыржәадагьы дазымхәыццызт, агәхьаагьы имкыцызт убри. «Иласҳәар иаалгарызушь? Иаалгон. Сара соуп амҩа дықә зымҵаз».

Ашьжьымҭан данаауаз, кыцхырмгьалки, ашәи, аџьымшьи, аибашьрахьтә иааигаз, асахҭан цәхаԥшь иҭаӡны иҟаз апа-клашка ахырҵәы нҭаҭәаны иаашьҭихуан. «Бысҭа ԥхак ифап ҳәа, лҩызцәа ишыҟарҵоз еиԥш, схәы лыманы дзымаауаз?» –
Аминаҭ лзы иҳәеит игәанала.


103

Ахацәа реицәажәара аҳәса рҽаналадырхәуаз ицәымӷын. Аус иаҳагьы еиларгоит, еицәартәуеит ҳәа иԥхьаӡон. Аибашь-ра зхызгахьаз, дыхәны данышьҭаз, амедицинатә еҳәшьа лыб-зоурала еиқәхаз, ақыҭеи ажәлари ирзеиӷьхаша ҳәа ихәыцуаз, ашәҟәыԥхьара здыруаз ауаҩы, иауамызт, аҳәса убас дахьыр зыҟоу, дышиашам шидыруазгьы, ихы дзаиааиуамызт.

Иблагәқәа ҭбаахон, ажәа иҳәарц иҽаназикуаз. Аурыла гьы иҽынеиҵихуан. Амала, қәрала иаҳа деиҳабхазшәа, дыш лаӷәаӷәаӡа игылоу ҭаҳмадак иеиԥш акәын ублаҿы дшаа-иуаз убри аминуҭ азыҳәан. Иҟалап, сара усшәа дысзырбо, ҳарҭ, ашәлашараа усеиԥш ицәажәо, ажәлар ахшыҩ рызҭало аиҳабацәа рымацара роуп ҳәа агәра ахьаагахьоу, ҳахьашь цылахьоу азыҳәан акәзаргьы. Ажәлар рус иалацәажәо аҭаҳ мада, уеизгьы-уеизгьы илабашьа аҽыԥҳәа инаирсроуп, их ҭарԥа ааихыхны инахаирԥароуп, днеимҳәа-ааимҳәаны, иԥаҵақәа инапы нархьишь-аархьишьроуп, нас дналагоит абасшәа: «Дадраа, ажәлар, шәхаҵкы сцеит…» – ҳәа.

Абзагә? Иажәа далагон иаахжәаны, ииҳәарц ииҭаху ах шыҩҵак аҳәара дахыццакуа. Ахҭырԥа аҭыԥан иара ихан ахь-ча кәмызцәа хылԥа. Алабашьа усгьы иара иныҟәигомызт ма-кьана.

– Кыҷа, уххь згеит, абыржәы иуҳәаз ихәшахоуп сгәы ишықәлаз. Ухы-ухшыҩ ҳагымхааит, шаҟа ацәҟьара агәҭаҵә ҟьа иҭауршәзеи! – иажәа дналаган, аха иаалырҟьаны иҽаа никылеит Абзагә.

Амхахәы аазгоз аҳәса рхыԥхьаӡара иаҳа-иаҳа иазҳауан. Урҭ дрылан Ҟаҭмас иҭацагьы. Илыхшаз ықәҵны ианца, са биҵас лабхәа дихылаԥшуан. Уи длывагылан Ҭандел иԥҳәыс. Маглониа лыхьӡын. Аԥсшәа хаа зҿаз,ухаҵкы-уԥсаҵкы ҳәа ажәа ԥшқақәа аламҵакәа имцәажәоз, ԥҳәыс ҵаӷак, ԥҳәыс наӡа-ааӡак. «Урҭгьы ираҳалааит», – иҳәеит Абзагә игәанала. Уиаҟара даланагаларц иҭахымызт, арахь, ииҳәарц ииҭахыз, адамба иадчылаз аӡиас еиԥш, игәы иҵачуан. Дыԥҳәысуп, аԥҳәыс алаҵәҟьа леишуам ҳәа, лаҳаҭыр баны, ашьжьымҭан иԥҳәыс илеимҳәақәазгьы, лара лхаҭа абраҟа дгыланы илеи ҳәозшәа, зегьы иҳәарц иҭаххеит, аха ичҳауа иҽааникылон.


104

«Ирҳәақәо збап. Саарԥеиԥшып. Издыруада сара сиашамзар-гьы. Ишахәҭоу, ишиашоу сара исзымдыруа сыҟоума ҳәа сгәы иааҭашәоз зегьы ҳәауа сандәықәлоуп, ақыҭа анапхгаҩцәеи сареи ҳанеиванагала. Сҳаблаҿгьы цқьа сырзеилымкаакәа са-анхеит».

– Амандарина ҳааӡаларц ашәлашараа иҳадырҵаз, баша гәышьахар ҟалап. Аха ус рыӡбеит, уажәшьҭа ишԥаҟоуҵо? – иҳәеит абригадир Бардушьа.

– Ажәытәан ашәлашараа ҳадгьылгьы, ҳара иқәынхозгьы, аҭауад Маршьан Ҭаҭласҭан ианитәыз, Аԥсны агаҿантәи аҳардан жьы ааганы еиҭеиҳаит. Аҳардан араҟа ииуам, дад, баша аџьабаа ҳурбоит ҳәа иазҳәаз анхацәа, адгьыл сара истәуп, исҭахызар ажь еиҭасҳап, исҭахызар аҳаскьын ласҵап аниҳәа, иҟарҵагәышьоз, еиҭарҳаит аӡахәа. Ӡынракгьы, ҩ-ӡынракгьы иҟан, аха жьымжәак ауҿалахуаз, ишнеиуаз, ахьҭа анааӷәӷәаха, адаракәац ыҟамкәа, инықәҩааит. Афрангәыл аамышьҭахь араҟа акгьы ииуам ҳәа иазҳәаз анхацәа рҟны даанагеит аҭа уад, – иҳәеит Ҟаҭмас.

– Ари зынӡаск даҽа мандарина сортуп, даҽахкуп, ахьҭа ачҳауеит, – иҳәеит арԥыс Тарас.

– Шәшаҟәыҵра! Иаҳзеиӷьу ҳхаҭақәагьы иҳаздыруам. Сара исгәалашәоит, Ачамҳара ачаи анеиҭарҳа, ҳахнарҵәоит ҳәа, уахынла ицаны иҵхны ианкарыжьуаз. Уажәы шәрыхәаԥши, ауаа шыннархаз жәбап, – иҳәеит рцәажәара иҽаламырхәӡо итәаз Кәнач.

– Ҳара иаҳзеиӷьҵәҟьоу уашьҭазар, ҳахҵәаны агаҿаҟа ҳалбаароуп. Ҳзышьцылахьаз, ҳанхарҭа шьаҭас иамаз, арахә рааӡара ҳаҟәырхуазар, нас араҟа иҟаҳҵагәышьозеи, – иҳәеит Зафас.

– Ирҳәоит, лбаа, агаҿа аџьықәреи лоумҵаргьы, иумрашәар гьы, ахала иины, алапҟьақәа ҿаланы, уца иҭаԥсоит ҳәа, – ихы дымҩахаӡо, ҵаҟа дышьҭаԥшуа, Зафас иажәа аҵәы налеиҵеит Ахлоу. Изҳәомызт акәымзар, Зафас изыҳәан напеилаԥса ахьыҟарҵоз ицәымӷын. Амшын иалаиԥсозшәа иԥхьаӡон уи ииҭараны иҟаз ԥуҭк аџьықәреи. «Ауаҩы уицхраа, рыцҳарак дақәшәазар, иаҳҳәап, аҵәыбзы рыхьны, ма асыԥса иаҵаханы,


105

ирахә нҵәазар, аарҩара, аӡысаамҭа ҟаланы, аарыхра имоу-зар. Егьи абжьарак, имаха-шьаха еибганы, сара саҟара адгьыл иаргьы иманы, иџьықәреи нҵәеит, иифо имам ҳәа, иарбану сара сца иааҭыганы, иара ица изҭасыԥсара?! Аҳабла далҵны, дҳәыркьиуа егьырҭ ақыҭақәа дрылалар ихьымӡӷыхымкәа, сара мыжда, имаз ицәаҳфеит. Дзажәӡа, абни Тарасҵәҟьагьы дҩагылахын, абас аицхыраара ҳамоуп азыҳәаноуп аԥсуаа адунеихаан ччиак, ҳәыркьик адунеи дзықәҳамҵац иҳәеит. Ихаҭа акыр ааирыхызшәа, иан иаалрыхыз аџьықәреи иахыхны акәхап ишииҭо. Нас абарҭқәа зегьы уҳәарауаз иаха уҩагыла ны, изумҳәазеи? Еи, иудыруа зегьы уҳәар, ухәарҭлаӷьхоит», – абас игәы дҭацәажәон Ахлоу, нас ибжьы ҩҭганы, ус нациҵеит:

– Сара рыцҳа, арҭ, аҟәыӷақәа, ишәымҳәаз иацысҵозеи, аха ахымхәа уца дҭоумырԥшын рҳәоит. Ҳара, ҳца иҭаҳарԥшы акәым, зынӡа ашә аартны, ацаԥха рнапаҿы ираҳҭеит.

– Баша угәы ԥужәоит, иуҳәо заҳауада, – иҳәеит Бардушьа.

– Иануҳәо, насгьы иахьуҳәо ауп аус злоу. Аибашьра ане-илга, заҳәа ҭԥааны, авыр-вырҳәа изҟьоз ҳәа шәмаҳахьеи?! – иажәа ныбжьеигалеит Абзагә. – Лак сыман аҭыԥ аҟны. Уаха шаанӡа аҭыҩра ахы ҭакны ишуан. Абжьы аӡәгьы иаҳаӡомызт. Иӷьашкны иаагәарлон. Убри еиԥш, араҟа, аҳәысҭа ҳахтәаланы иаҳҳәалар, иахьҳәатәу ҳаннеилак, ҳҿы асаԥаҭ аҿалозар, ҳәарада, баша ҳгәы ԥаҳжәоит. – Абригадир Бардушьа иакәын еиҳарак изеиҳәоз. Убасҟан, Абзагә иус ианалацәажәоз, Барду-шьа иуҳәозеи ҳәа инаиазҵааит. Уи иҳәеит ииҳәац, имҳәаӡар иаҳа еиӷьны.

Иажәа инациҵеит Абзагә:

– Ашәлашара арахә рааӡара ишазку иааншәыжь, арахә нышәымхын, шәаԥхьаҟа шәахьнархәуеит ҳәа сара санықәгыла, уара ишԥоуҳәеи, Бардушьа, ухаҵкы сцеит?

– Иуҳәа акәым, сара мыжда, иуҳәар акыр алҵрын. Иумҳәеи, иуҳәаз иашами. Аха дара ирҳәазгьы иашан умбои, – иҳәеит Бардушьа.

– Шәаҟәыҵ, дадраа, аимакра. Сара ажәак шәасҳәоит, убри шәазхәыц. Шәгәы иаанагома чамҳараагьы даараӡа ирҭахуп ҳәа амандарина аиҭаҳара? Абарҭ, акомхозқәа, аицынхарақәа


106

анеиҿыркаауаз акәын. Қыҭа-қыҭала иналаԥш-ҩалаԥшны, унеишь-уааишь ҳәа зарҳәоз, зажәа акыр ԥхылнадоз араионаҿ еизыргеит. Абри сара, ацәгьа ижәбогьы, убраҟа срылан, – аӡәыр алаф сылшәхырц шәҭахызар, шәыԥхамшьан, шәажәа цҳафырқәа рҿаашәырха иҳәозшәа, дынцәыҵыԥшшәа днары лаԥшит Кыҷа. Изызхәыцша ажәак шиҳәоз рдырын, аӡәгьы ҿиҭуамызт. Илабашьа нышьҭаикшан, иажәа инациҵеит:

– Ҳазлацәажәозеи? Ӡбатәыс иҟоузеи? Акомхоз шәыдышә кылома? Иҳадаҳкылоит. Шаҟа геқтар адгьыл шәызхозеи ҳәа инаҳазҵааит. Аӡәы ҩба иҳәеит, ҽаӡәы – хԥа, жәаба зҳәазгьы дубап. Ишыҟаз шәымдыруеи ҭауади-аамсҭеи рхаан? Шаҟа геқтар ақьыра узшәоз, убриаҟара уҵоукуан. Асовет мчы иаҳәоит, зегьы зинла шәеиҟароуп ҳәа. Ус анакәха, адгьыл гьы еиҟараны ишәымазароуп лҳәеит, аиҳабыра рахьтә иаа рышьҭны иҟаз аԥҳәыс. Убри лакәын аизарагьы мҩаԥызгоз. Ианбыкәыз ажәлари аҳәынҭқарреи рус аԥҳәыс илыӡбуа ианаҳбахьаз, аха уи агәхьаа зкыдаз. ԥҳәыс қәыԥшк, лыблақәа амца рхыҳәҳәыла, еиҿамск лакәын. Ибзиоуп, ҳаиҟараны иҳарҭозар, сара х-геқтарк сымоуп, жәытә-натә аахыс ҳаҩнаҭа иатәу дгьылуп. Измамгьы ирышәҭ, зегьы хԥа-хԥа геқтар ры-мазааит, иҳазхоит иҳәеит Ешыратәи Аҩӡбак дҩагылан. Ҳара зиак, Баӷбарантәик, сара хә-геқтарк сымоуп, хәба-хәба геқтар рышәҭ зегьы иҳәеит. Аимакра ҳалагеит. Ҳаидшылеит, ҳӷьашкит. Иамуит, ҳаиқәшаҳаҭны, акаҿы ҳазкылымсит. Деиқәхаԥс, лна пы ҟәымшәышә хәыҷқәа лыцламҳәа иаҵаргәа, иаҳҳәо лма ҳаӡозшәа, дахьынатәаз, ҵысра лымаӡамкәа, дтәоуп аԥҳәыс. Лгәанала даҳхыччозаап, акыр аадыруоу. Ашьҭахь, ашьшьыҳәа дҩагылан: «Ишәҳәақәаз саҳаит, ажәа ҟәышқәа шәҳәеит, ажәытәра, аҿатәра шәалацәажәеит. Шәеимак, азыҳәан сара ишәасҳәо убри ауп: егьа еимашәкыргьы, аӡәы ҩба – ҽаӡәы хәба ҳәа дықәгыларгьы, шәызқәиҭу геқтарк-геқтарк роуп. Шәқыҭақәа, шәҳаблақәа рҟны шәахьнеиуа убас рашәҳәа. Геқтарк еиҳаны иақәиҭым ҭаацәарак. Иамазкыз, Асовет мчы даӷоуп. Ихы иавибааит. Агаӡара шәмыхьын, абзиараз ҳаи қәшәалааит», – лҳәан, абыржәы дызбо џьысшьоит, лықь ҭаԥ налҩыҵралкын, лҵыхәа наҳҿаҟьа, днықәхәаша дцеит.



107

Ҳаанхеит ҳаиҿаԥшуа, – ииҳәаз ахьынӡаргәаԥхаз еиликаарц ихы ҩышьҭихын, аӡәаӡәала днарҿаԥшит Кыҷа.

Иҵкыс еиҳабацәаз ыҟан, урҭ иахырҳәаауа еиликаарц, нас-гьы ҵасла ишаԥыз еиԥш, раԥхьа дымцәажәарц, иҽаанкыланы дыԥшын Абзагә. Ахаан Кыҷа ииҳәаз дақәшаҳаҭымхакәа, иажәа иҿаимырхьыцызт. Пату иқәиҵон, иаҳаҭыр бауа, игәы ишаҭон. Деиҳабын, ихшыҩ шхәарҭа дууз ибон. Уиадагьы, ҳа ҭыр иқәиҵон, аҭаҳмада изаҵәра дазхәыцны, аибашьра ицәа лаӡыз иҷкәынцәа дрызхәыцны.

Убарҭқәа зегьы еилеимгар, дырхымсыр шыҟамлоз ибе-ит уажәы Абзагә. Иаҳа ирԥшӡаны иҳәазаргьы, Кыҷа ииҳәаз гьы, абригадир Бардушьа ииҳәазгьы, иаанагоз акы акәын. «Ирыхьзеи, рнапы амкуа, акгьы шалымҵуа рдыруа иаҿуп амандаринаҭра ахкаара. Ақәыцмаӷ лаҵатәуп ҳәа рарҳәар гьы, убасоуп ишақәшаҳаҭхо. Уразҵаар, арахә анҳамаз ҳаш барақьаҭыз рҳәоит. Иаахтны аҳәара, ма ирҭахым, ма, сара ис-зымдыруа, ҟәыӷарак иннакылоит», – абас игәы инҭаҳәо, дасу ирҳәақәаз, ихаҿы цқьа иааго, дрызхәыцуан Абзагә.
Уажәшьҭа иаамҭоуп анигәахә:

– Кыҷа, уххь згеит, схы аҟара пату уқәысҵоит, иудыруе-ит. Уара усыманаҵы, саб иԥсы ҭоушәа збоит. Аха уажәраанӡа иуҳәаз ажәа, саӡәыкны, сақәшаҳаҭым. Угәы иалымсын, абас уҳәап ҳәа суқәгәыӷуамызт, – иҳәеит.

– Иугәамԥхазеи, дад? – иааџьеишьеит Кыҷа, дахьақәша ҳаҭымхаз игәы иалс акәым, иаҳагьы ишигәаԥхаз убартә.
– Ажәлар ражәа акгьы аҵанамкуа иахьуԥхьаӡаз… – иажәа наимыгӡеит Абзагә.
– Уи акәзар егьоурым. Усҟак ихьаам. Иуасҳәап, иумуӡозар. Сара исҳәаз угәаԥхом, ус акәу? Саргьы исгәаԥхом иҟауҵақәаз,

– иблақәа ааҭбаахан, илабашьа аԥса ҵарыра, аҽыԥҳәа анышә иналаиршьшьит Кыҷа. Урҭ ажәақәа хьшәашәаӡа, аԥса еиԥш, иҵарӡа инаилсит Абзагә. «Абыржәы еилкаахоит зегьы. Ан-хара, ахҵәара, анасыԥ, зегь ӡбахоит сара сзыҳәан, абыржәы ииҳәо ажәақәа рыла, избанзар, уи ииҳәо ауп егьырҭгьы ргәаа нагара».

– Сахьиашам соуҳәар… Еиӷьу ҳәа сшашьҭаз, еицәоу ҟас ҵазар сымдырри, – иҳәеит Абзагә. Аԥсаса аницәынҵәа, акон


108

тораҿ иӡреи инхареи ианалацәажәозгьы, ас ибжьы ихә ламшәеит. Усҟан агәра ганы дыҟан, ддырӡыргьы, ҳаи, рыцҳа, ҳара ҳзыҳәан абзиа дшашьҭаз, ихы ҳақәиҵеит ҳәа шырҳәоз ашәлашараа. «Кәыдры зырмақаруа Амтҟьал ауп» ҳәа, убри акәын усҟан агәымшәара илазҵоз.

– Уара аҳаиуан реиқәырхара уашьҭан. Сара сашьҭоуп ауаа реиқәырхара, ауаа! – ахысҩы бзиагьы ус ацәҟьара да хәаԥшрым, изблак ҵакны, Абзагә дкылкааны дихәаԥшуан Кыҷа. – Ешыра еиԥш, амандарина ааӡара иазыркырц рыӡбеит, ус ами?

Абзагә ҿымҭ, иуҳәақәо иашоуп, уажәа иацҵа ҳәа аанаго, ихы ааирҵысит.

– Уара арахә раныхра иашамкәа ишәыӡбеит ҳәа урҿа гылеит. Сыламыс сзахыԥом, суқәшаҳаҭуп. Ашәлашара аман-дарина аиҭаҳара аԥшьызгаз, аҳардан жьы еиҭазҳауаз аҭауад диҩызоуп.

– Нас убас уҳәарауаз уҩагыланы аизараҿы, убри ӡбаны ианышьҭырхуаз? – иҳәеит Абзагә. Иаҳа гәамчк наилалеит уажәы.

– Иаасараӡа, умыццаклан. Уара иуҳәеит, аха уи аӡәы угәаа нагара акәын. Саргьы сҩагыланы исҳәар, нас сара исыдгы-лозгьы аӡәык-ҩыџьак ҟалар, уи иалҵуаз уазхәыцу? Аамҭа иаҿагылеит… Ахара уԥшла, дад, ахара…

– Ааи, ааи, ииашаны иуҳәеит, Кыҷа. Ауааԥсыра ҳаибгазааит. Ҳхаҵкы ицеит арахә. Иабаргәузеи амандарина, сынтәа еиҭаҳҳауа ныҵҩаар, ҽааны еиҭа еиҭаҳҳап. Ишәгәаламшәаӡои уара, зны атунггьы ҳаиҭадырҳахьеит. Иабаҟоу? Иаҳхашҭит. Акы заҵәык угәы иалсша, арахә анышәҵа рҳәеит, ианаҳҵеит, ианышәх рҳәан, ианаҳхит, убри иаҩызахашт амандаринагьы, аха иааурызеи, – иҳәеит Ҟаҭмас.

Кыҷа, қәрала ирыбжьаҵәҟьаз аҵкыс еиҳангьы ирыбжьаз шәа, ҳаҭырқәҵара дула Ҟаҭмас днеиҿаԥшит.

– «Аҽы зтәыз иҭиуан, аҽыхьча иуамызт» ҳәа, аконтораҿ иануарҳәаз, уаҟа стәан саргьы, Абзагә, – иҳәеит абригадир Бардушьа, иҵегьы инацҵаны ажәақәак иҳәарц иҭахын, аха уи иажәа днаԥыҩлан:


109

– Ииашану?! Уаҟа уштәаз сара исымбаӡеит. Уабацәыҵа тәаз? Кьынтышә дзықәтәаз аҟәардә уҵатәазма?! – иҳәеит Абзагә, иажәақәа ашҳам рылыжжуа.

– Уажәа цқьа уазхәыцны уцәажәала! – ашырҳәа дҩаҵҟьеит Бардушьа.

– Шәшеизыҵҟьарыз, шәҳәатәы еиқәшәондаз! – иҳәеит Кыҷа, Бардушьа ишҟа ихы нарханы, нас Абзагә иахь дын хьаԥшын: – Аӡы уҵалама иахьа?! Изакәызеи, аҟыҿыҳәа уц ҳауа! – иҳәан, днаиқәыцәҟьеит.

– Уааи, схы уас ишумчу, акгьы сҳәом. Амала ашәлашараа зегьы амшын ихҵатәуп рҳәар, сақәшаҳаҭымҳәа игәаӷьны иузҳәозар, – иҳәеит Абзагә. Гәалас имаз зегьы убри ихигон, уажәы, уамак шихарам шидыруазгьы. Аӡыхь зыхьшәашәоузеи, мамзаргьы аӡытҟәа зҟәандоузеи ҳәа иҵҟьаз диҩызан. Уи ус анцәа дишагәышьеит.

– Исҳәарц исҭахыз схауршҭит. Ианбыкәыз уара абзиа узҳәара уанаԥсаз, – иҳәан, иԥсахы ԥыжәжәо, ашьшьыҳәа днатәеит Бардушьа. Ҿымҭ ирзыӡырҩуаз ҳәсагьы хацәагьы, ԥсеивгараны иаақәыԥсычҳаит.

– Сара ишәасҳәо убри ауп: зыбз хааз асыс, иаинызгьы акы-ка ацәеит, иаинмызгьы. Ишәмаҳахьеи? – ҿааиҭит, насҭхашәа ахаҳә иқәтәаны иҟыцә-ҟыцәуаз Бираҟ. Аҟыҟ-ҿыҟ иаламыз, ан хареи-анҵыреи раамышьҭахь хәыцырҭа змамыз нхаҩын уи.

Акраамҭа ҭынчран. Кыҷа, Ҟаҭмас, Бираҟ уҳәа ирҳәаз аӡәгьы иамаикуамызт.

– Абыржәшьҭоуп сыбла аныхтыз, – иҳәеит аҵыхәтәан Аб загә. Дзыргәаҟуаз ахьеиликааз деигәырӷьон. Аха убри, зеилка-ара дашьҭаз, уаҩы дзыргәырӷьаша акы ахьакәмыз игәы иалан. Убри иеиликааз, абасҟак шықәса ихыҵаанӡа иахьизымдыруаз, уамашәа иџьеишьон. Ус еиԥш иҟаз аԥышәара иқәлацәа ҭысит шықәса уажәаԥхьа.

Абыржәеиԥш иккаӡа имбацызт шаҟа шықәса рыбжьаз Қьач Кыҷеи иареи.

– Сгәы иалоу, ажәлар ишәзеиқәсырхап ҳәа сгәыӷны, ашь-ха икасцаз аԥсаса ансцәыԥхасҭаха, сырӡра ианалага, сара исыдгылоз ахьмаҷхаз акәым, иара, Ашәлашара арахә ра-


110

ныхра иашам ҳәа ахьышәымҳәаз ауп, аха уи зыхҟьаз уажәы, Кыҷа иануҳәа, иауеилысымкаах… Иҟалап сара сахьиашақәам ыҟазар. Шәара ишәзымдыруа, сара рыцҳа, ишәасҳәозеи. Аринахыс, аӡәы ҳәа сшәылагыланы, сынхо-сынҵуа сзыҟало сыздыруам, амала ишәасҳәо убри ауп:»Згәы цаз, инасыԥгьы цеит». Ахы залымҟьо иҳәоу ажәақәоуп, – иҳәеит Абзагә.

Иаарцәымыӷхеит изаҳаз зегьы. Ихы иабанӡақәиҵо, игәы иабанӡалсуеи ҳәа Кыҷа инаизыԥшқәеит. Ашьшьыҳәа иқьаса ааҭиган, иҭаҭынжәга неиҵеиҵеит, нас, иҟаԥшьӡа аҭаҭын иашә хьаз инацәала икәаҳауа, асԥычка ааихьишьын, амца наиркит. Амхырҭа ахахьы иҭаҽҽоз арҩашқәагьы ӡырҩырц рҭаххазшәа, рышьҭыбжь ҟәиҭхеит.

– Дадаҳ, иуҳәаз саргьы сақәшаҳаҭым. Ус ианыҟаз аамҭа цахьеит, – лҳәеит амхахәы аазгоз аҳәса рахьтә руаӡәк. Иаалы-ланы, деилаҟацаӡа иҟаз ԥҳәыск лакәын. – Уаҩҵас ҳаиҭазҳәо ауаҩы даҳмоуит.

– Ииашоуп! – ибжьы ҩыҭцаны, ажәа заҵәык наиҿыҵҟьеит арԥыс Тарас.
Урҭ ирҳәақәоз игәы иахәон Абзагә. «Сара тәамбашақә сышрыхәаԥшуаз, издыруада, аҳәса ракәзар, иаҳагьы изықә гәыӷтәу».

– Баша абадақь асра акгьы иҳахәом. Аҳәса амхахәы аар-геит, шьыбжьхьа ыфаны еиҭаҳҳауа мандариноу-чандариноу сыздыруам, аха ихаҳкаалап, иаҳа иаҳзеиӷьуп, – иҳәеит, Аб загәи иареи рыгәқәа ахьнибархазгьы ихаршҭны, абригадир Бардушьа.

– Уара ахаҳә лаҳҵап ҳәа уарҳәаргьы уақәшаҳаҭхоит, – инаиҿыҵҟьеит Кыҷа.
Иџьаршьеит зегьы. Асеиԥш иажәа раӷьны дцәажәо рма ҳацызт. Абзагә иеиҳәаз ажәа даргәааны дтәоуп, уажәымзар уажәы ацкы иҳәоит ҳәа акәын ишыԥшыз. Изаҳауаз ирзеи-лымкааит, иаалырҟьаны аҭаҳмада абас дзырцәажәаз. Иаҳагьы игәы иахәозар Абзагә иҟаиҵаз, ииҳәаз? Ихаҭагьы иҭәымҭа данҭагылаз, иара иҳәашьа, игәахы ашша анкыдыз ашықәсқәа изирхынҳәызар Абзагә? Мамзаргьы, аҵеи игха, атәым уаа ишраҳауа аб ишимҳәо еиԥш, уажәшьҭан ихала иеиҳәарц
иҵәахны иҽааникылоу?


111

– Сара ажәак аасҳәар шәымуит иахьа, – иҳәеит Бардушьа.
– Уара, дад, ҳабригада еиҳабыс узамоу, иахьахәҭоу ҳҿахәы уҳәаларцоуп, – иҳәеит Ҟаҭмас.
– Шәгәы иалымсын, аха иҟаҵәҟьоу еилкааны аӡәгьы ишәымаӡам. Уара, Абзагә, арахә урыцын, уара иануаҳаз, иӡ баны иалгахьан. Ачамҳараа ирҭахызма цитрус колнхараны иахьыҟарҵаз? Ҳара ҳаиԥш, урҭгьы аџьықәреи ларҵон, арахә рааӡон. Ашьҭахь аҳәынҭқарра амандаринааӡара иаҳа еиӷьны ирыԥхьаӡеит. Егьиашахеит, ирзеиӷьхеит, – иҳәеит Бардушьа.

– Цәгьа ирзыфеидахеит. Ирнаҭазеи? Аԥара. Аԥара уфома? Ауаҩы дныҟәызго арахә роуп, – иҳәеит Ахлоу.
– Ирҳәоит, амандаринааӡарахь иахьиаргаз зхароу ԥаса преседателс ирымаз иоуп ҳәа. Уаҟа аҵан иреиԥшхеит ачам ҳараа. Изықәӡаазеи аҵан? Рқьиара, ргәыразра иақәӡит, ахәа шабгақәа. Дынцәахшаз џьшьаны, аџьныш драаӡеит. Амца аамышьҭахь акы ишазықәымхуа, рыԥсы ахьҭаз аарыҵхны дцан, абымба аируит, амацәыс мцаха иҩаларсны, аԥша ир ҵысит, инықәыццышәаа ицеит аҵан, – иҳәеит Ҟаҭмас.

– Баша шәшәеит, баша шәзеидымгылеит. Иахьахәҭоу еиҭа ҳәазар, ашәлашараа арахә рааӡара ишазкыз иаанрыжьуан. Егьа ахьҭа ачҳауазаргьы, аҳәынҭқаррахь арахә иаларҵоз ала-гала аҟара уеизгьы иазыҟаҵом амандарина, – иҳәеит Тарас. «Згәы цаз инасыԥгьы цеит» – ҳәа Абзагә ииҳәаз ажәаԥҟа зхы иақәызҵақәаз дреиуан уи.

– Диашан Абзагә.
– Аԥсаса нырхыр ҳамур акәын.
– Ашьамаҟагьы.
– Ҳаҽқәа рыбӷа ԥҵәахьан ашәи акәаци ишрыҵаз.
– Шәааи, иаҳҳәап ҳаидгыланы.
– Иаҳҳәап уҳәоу! Изауҳәода?
Аӡәы иаҵкыс егьи иажәа иаҳа иџьбарахон. Ирҳәоз деигәырӷьо, дагьацәшәо, ҿымҭ дӡырҩуа дтәан Кыҷа. Уажәы-уажә илаԥш Абзагә дныҵижьуан. Ибон анхацәа ирҳәоз уи игәы ишахәоз. Дахаанны далаԥшызшәа, амҳаџьырра атәы бзианы издыруаз, иара иҳәашьа, аҳәынҭқар ихаан аахыс ажәлар рыцәгьеи рыбзиеи иалагылаз, абыржәеиԥш ииҳәаша изымдыруа, дкәанызануа даанымхацызт.


112

– Шәааи, шьыбжьхьа шәфа. Унапы ӡык нақәҭәа, дадаҳ! – лҳәеит амхахәы аазгаз аҳәса иреиуаз Ахлоу иԥҳәыс. – Анцәа иузааиго зегьы бзиоуп. Иаҳагьы иаҳзеиӷьуп арахә ахьныр-хыз. Шәыпату схы иқәуп, аха ҳаԥшәмацәа аҩныҟа игәарлан, ҳазхара иаабеит.

«Зеиԥш ҟамло егьыҟам, шьыбжьхьа аазгоз лҩызцәа Ҟаи маҭхангьы дрылагыланы даар…» – ихаҭагьы дацәшәо, ма цәысеимҟьарак иаҩызаха, ихы-игәы инҭасит хәыцрак Абзагә.

Ампахьшьқәа каршәны, аџь-ҵла амҵан афатә дырхиеит аҳәса. Ацха кәакәар, иԥхаӡа ачашыламгьал, ачаҳаржәқәа, ашәхарҩақәа ххны, ачаҟәақәа ахарҵәы рҭаҭәаны, ибарақьаҭха идырхиаз астол инахамтәацкәа, ииҳәо ихаҭа дахыччо, аччара бзиа избоз Кәнач ибжьы ҩҭицан:

– Аҩы шьҭысхит, аҩы џьбара! Абар икәеикәеиуа! Ҽаангьы цахәгьы ҳгәырӷьо ааԥынрақәа ҳарԥылалааит! – иҳәан, иуапа ақәыршәны, иҵәахны имаз аҳаҭа аашьҭихит. Иҟасҟасо азна аҩы ҭан.

– Шәаасзыӡырҩи, дадраа. Ашәаҳәара, акәашара, афара-ажәра ахьҭашәҵаша ус ссирк ҟаланы иҟоуп. Аҳаԥшьа ахҩа ахҟьоит, аҳаԥшьа ду! – иҳәеит ибжьы ҵаӷа ҩҭцаны аҭаҳмада Кыҷа.

– Ҳаи, анцәа иныс, Муса ԥҳәыс дшааигаз! – диеигәырӷьан, ашырҳәагьы дҩаҵҟьеит Абзагә. Аҳаԥшьа ду ахҩа ахҟьеит аниҳәа, Абзагә идырит аҭаҳмада имаҭа инасыԥ дшахаанхаз. Уи аҳаԥшьа ду азна аҩы ҭаҭәаны, аҩцараҿы иҵәахны имоуижьҭеи, имицыз иины, аҳәса ааргахьеит. Арахә рӷьычреи аҩцарақәа рыҩналареи зцәа иалақәоу шыҟақәоугьы, ашәлашараа рҿы, Кыҷа иҳаԥшьа ныхак ирзаҩызан. Абасҟак шықәса раахыс, ишаахиҩаз, кьыс амаӡамкәа иҵан. «Иҭоу жәжәырц шәҭахызар, смаҭа заҵәы ԥҳәыс дизаажәга, убри ихьӡала иҵоуп», – иҳәон еснагь.

– Уажәраанӡа иумҳәоз, зхаҵкы сцаша, дадаҳ, – лҳәеит аирыӡ азна аӡы кны игылаз аԥҳәыс.

– Аҳәаха сышәымҭеите! Сыҵәҩаншьап имырӡит, сызкәых шаша смаҭа хәыҷы. Иааиуа асабшазы диманы арахь даарцоуп,
– уажәы иаҳа ибжьы ирхәыҷит, иҩнаҭа иазылԥхаз агәырӷьара


113

алаԥш акырҳәа дшәозшәа, мамзаргьы сара иабасаҭәоу уи аҩыза анасыԥ ҳәа ихы ахибаауазшәа. Дахыҽхәауа, ижәба, ишәаҳа ҳәа аҽыҩеиҵыхра ацымхәрас, иаҳагьы ицәа дҭаланы, илабашьа иаҳагьы иоуханы, илымҳашьаҭа иавыҳәҳәон. Уажә шьҭа еилкаа ашәлашараа! Ргәаҵа рҭәны измоу агәырӷьара, инарҿыҵҟьаргьы, абырсааҭк ирҵәахуеит.

– Анцәа иџьшьоуп, жәымҭа шкәакәа уоузаап, Кыҷа. Уажә раанӡа изумҳәоз? – иҳәеит Ҟаҭмас, Кыҷа ҿимҭӡеит. Имаҭа ԥҳәыс дааигеит ҳәа аниаҳа, дназымҽхазкыз агәырӷьара, уажәы еиҭах инаизҿыхеит.

– Аиба икәакәар былуам ҳәа, Муса… Ҳаи, анцәа иџьшьоуп, анцәа иџьшьоуп! – иҳәеит Абзагә, уи иаб дигәалашәо.

– Ура шәҳәа, шәзыԥшузеи?! – ахмаҷыр аҩы нҭеиҭәеит Кәнач.

– Асабшаҽны, хәылԥазшәа, аҩнынӡа шәсызнеи, дадраа, сшәыкәыхшоуп. Муса, сызкәыхшаша смоҭа, иҳаԥшьа ду ахҩа анахаҳҟьаша аҿҳәара ҳалацәажәап, – иҳәеит злакыҵақәа гәырӷьарыла иҭәыз Кыҷа.


9

Убри ашьжьымҭан, ԥстәгьы, шәаԥыџьаԥгьы ааԥынра ааигәахара ианеигәырӷьоз, хараӡа ашьхақәа рҿы, адгьыл аныԥха, асыԥсақәа бганы-ианлеиуаз, анхара-нҵыра азыҳәан анхаҩы икәаҭана, иеиха, иеигәышә рырхиара даналагоз, акыр шықәса гәыҵхас илымаз иаалырҟьаны лхаҵа ианиалҳәа ашьҭахь, лаҳәшьа дахьынхоз ақалақь ахь дцарц амҩа дықә леит Аминаҭ. Дышцоз анылҳәа, Абзагә игәамԥхеит, аха уамак илымаимкит. Агәра ганы дыҟан, дзызцарц илҭахыз аус акгьы алҵуам ҳәа. «Лаҳәшьеи лымаҳәи днарылаԥхьап. Иаԥшьылгаз, акгьы шалымҵуа лбар, лгәы лырҭынчып».

Рыҩны инаркны автобус ахьаауазынӡа ибжьан ф-кило метрак. Ахәыҷқәа мышкы ҩынтә ианысуан уи амҩа. Акыр шықәса уажәаԥхьа, мышкы ҩынтә данысуан лара Аминаҭгьы. Уаҟа, ашколи Ашәлашара аусҳәарҭа хәыҷи рзааигәара игы-лоу адәқьан дыҵагылан хышықәса. Ашьҭахь, ахшара данлоу


114

амҩа лцәыхьанҭахан, аусура даҟәыҵит. Аха убри амаҵура хәыҷы, егьырҭ ақыҭа ҳәсақәа дреиԥшны лхы лымԥхьаӡартә, цәаныррак мыцәаӡо, ҭынчрак лнамҭалартә илзыннажьит.

Амҩа уадаҩ раԥхьаӡа избо ауаҩи аҵыхәтәан ианысуеи, аҩыџьагьы бла ҿыцлоуп ишахәаԥшуа. Анаарақәа, аҭаҳарақәа, акәарақәа инарҭысуа, икәараҵо ишнеиуа аиҩхаа дуқәа ианырҭалалак, аҳаԥы дыҵалазшәа, лыԥсы ҟәыкуа дгәамҵуан Аминаҭ. Иҵәи-ҵәиуа ахәада ианкыдлалак, лгәы аангылоз џьылшьон, убасҟак дазгәаауан. Алаба укыр, еиҳагьы иудаап кылоит алацәгьа. Дахьақәгәамҵуаз, иаҳагьы иҟәаԥаҿаԥарахон, иаҳагьы иҳәынҵәарахон, шаҟа иаҭаху аҽеиҵнахыр алшозшәа, иаҳагьы ихарахон уи амҩа.

«Ҳаӷеиҭа, уаб деиҭагатәуп ҳәа иасҳәаз џьушьап, ахҵәара аӡбахә анаацәырызга, раԥхьа анышәынҭрахьоуп дахьԥшыз. Иаб иакәӡамыз иҳазҳәалоз, санԥслак, ишәҭахызар шәыхҵәа, ишәҭи абри анхара, ишәҭахызаргьы шәынха ҳәа? Ажәытәан акәын араҟа анхара ианаԥсаз, уажәшьҭа аамҭа даҽакхеит. Уаҳа иумбаӡои аамҭа аҽахьынӡеиҭанакыз? Мҩада, фымца ла-шарада уаҩ дхәарҭам уажәы», – лгәанала лхаҵа диацәажәон амҩа дахьықәыз.

– Нас урҭ мазеины иахьыҟоу дцароума ауаҩы дыхҵәаны? Иара дахьынхо иааигар амуӡои? Бгәы ишԥаанагои, Аминаҭ?

– Ухаҭа? Ирҳәоит ашәлашаратәын ҳәа ухаҭа. Узцазеи урҭ ахьыҟаз? Уҩыза Абзагә ихаҳәатәада, даҽаӡәы ииҳәо ахьимаҳауа иахҟьаны, иҳамаз-иҳахӡыз неидыҟәшәаланы, ауал иаҳҭеит.

– Ацәгьара ҟаиҵарц иӡбаноума ус еиԥш шихьыз?

– Ушаҟәыҵра, удинаныс! Аҵыс хԥара ацәҟьа иаҿашәоит. Зегьы ирыхьуа, ҳаргьы иҳахьрын. Зегьы шыҟоу дыҟандаз. Изи ҭахыз, аиҳабыра ақәшаҳаҭхаанӡа, аԥсаса ашьхаҟа изкеицазеи? Акырцх рылаланы иааннарҵәеит. Ашьха икаца ҳәа уазҳәадаз ҳәа иааиҿагылеит. Аҵла иалыҩрыз, амаҭ ицҳаит ҳәа, ицыхь-чоз абырг, Гәыџь, ишудыруа, иԥсра убри инақәимыршәар имуит, «Арахә рныхра азыҳәан шәҟәык акәым, жәабагьы аарышьҭааит, ашьхаҟа икаҳцап, шьхалбаанынӡа ҳазашшыр, ашәҟәы иааз уаҩы ихирбгалоит», – ҳәа, иԥсаҭа цәгьахароуп,


115

уи ицыхьчоз аҭаҳмада иакәын уҩыза зынӡаск ихы ааҭызҟьаз. Иԥсы ҭазҭгьы, иҭахаз аԥсаса рыбжак иара дадгылагәышьон. Иауазеи, ҳадызцалаз?

– Ибҳәаз мацара акәушь? Аус ахьыҟоу даҽакы аҟноуп, да ҽаџьароуп. Урҭқәа зыбымҳәозеи?

– Уара изумҳәозеи?

– Иашоуп, ақаҭран знырҭәалоу аулица санныҟәалоит. Афымца лашара сықәыԥхоит. Аха ҳарҭ аӡәырҩы иаҳцәыӡыз изынханы имоуп Абзагә. Убри ауп аус злоу.

– Знык узалҵыр Ашәлашара, уинахыс иугәалашәоит, уан хәыҷыз, уахьыхәмарлоз баҳчак еиԥш.

– Убри абаҳча аиха ақәыркыр угәы шԥаҟалои? Насгьы арҭ ибҳәақәаз рыда уаҳа акгьы ибнамырҳәаӡеи ашьжьымҭан иаб ҳәаз? Ҿыбҭуам акәу?

Аԥҳәыс реиҳа лшьара дықәызҟьо, хьҭеи-млеи раасҭа зых-гара лцәуадаҩу усын уи. Убри аԥҳәыс қәыԥш, аԥҳәыс ԥшӡа (егьа дылцәымӷзаргьы, дшыԥшӡоу, агәыкра шлыҵоу мҳәашьа амамызт) лызхәыцра, ҵәымаӷ жьакцак еиԥш, лгәаҵа иала-ханы иҭнафаауан. Еибабон, ҳаблак иаланхо, еимакы змауц аҳәса шеибабо еиԥш. Ирхааны аԥсшәагьы еибырҳәон. Ма-кьана ирыбжьымԥсаацызт, Ҟаимаҭхан лхаҵа Алхас иԥсы ахьынӡаҭаз, аибаҭахра, аиҭанеиааира ирыбжьаз. Аҩыџьагьы рзыҳәан уи еиԥшхахьан, аҿыцәаара иаҿу амца. Ма еиқәылар акәын ҿыц, мамзаргьы ицәар акәын наӡаӡа. Ус ишыҟаз аанха-шьа амамызт.

Ашәлашара усутә аныҟамыз, аӡын ԥара рҳара ашахтахь дахьцаз дҭахеит Ҟаимаҭхан лхаҵа. Ҟаимаҭхан данԥҳәысеибаха, лара Аминаҭ лхаҵа дыӷәӷәаӡа длывагыланы, лхы-лыхшара гәазырҳагаха дахьыҟаз лхы ахылбаауан. Иахьааиқәшәоз, шәышԥаҟақәоу ҳәа Ҟаимаҭхан данҵаалак, хар ҳамагәышьам, ҳаҟагәышьоуп ҳәа, излаҟоу абзиарақәа инарыгырхашәа акәын аҭак шыҟалҵоз. Ашьҭахь уаанӡа лхы зхылбаауаз лынасыԥ, ан лысаби дшихымӡыӡаара дахӡыӡо далагеит Аминаҭ, иазхоуп анасыԥ бара иахьынӡабымаз, уажәшьҭа саргьы исҭахуп насыԥ сыманы адәы сықәзарц ҳәа лалҳәазшәа убри аԥҳәысеиба.


116

Ихәашьраны иҟаз аӡыхь раԥхьаӡа ахаҳә алалыршәит Уарчхан. «Ҟаимаҭхан лҟны сахьынкыдгылаз, иҟаԥшьӡа ашьхашә сҿалҵеит. Абзагә ашьхантә илзааигазаап», – лҳәеит уи агәылаԥҳәыс ҽнак. Иҟалап, дазхәыцны, ацәгьара аҵаҵаны илымҳәазар. Аха аҵыхәтәан иацылҵаз ажәақәа ҵәылаҵарала иҳәан: «Ашә бҳәеит ҳәа, бнацәахы адыбфаларын!»

Аӡыжь ахаҳә наларшәны, лыҩныҟа днықәланы дцеит агәылаԥҳәыс. Аминаҭ имцаха иналыцралеит. «Ашьха даныл-баа, аҩныҟа дааиаанӡа, уахь дызнеизеи? Ҟаимаҭхан лхәыҷы ашәыршақәа наииркызар акәхап, лара ашәхақәа налиҭеит». Абас еицҵо лҿыналхан, ашьхантәи Абзагә иааигақәаз ача ҩыр, ашьхардацқәа, амҳаԥқәа, ишынеибакәу реиҳарак уаҟа иаанижьызшәа, аҩныҟа акгьы ааимгаӡазшәа лхы агәра алыргеит ҩымш-хымш инарылагӡаны. «Аҩныҟа иааугазеи? Цәынха-мынхақәак наҳамҵауԥсеит», – лҳәеит даахәмаршәа. Изхылҳәааз изеилымкааӡеит Абзагә. Лара бзиарас иҟалҵаз, уинахыс уаҳа илмырзаӡеит. Ҟаимаҭхан данылбалак, акгьы ҟамлаӡазшәа, гәҩара ҳәа акгьы лымаӡамшәа, ишлалҳәац аԥсшәа лалҳәон, ԥаса еиԥш гәы аҵамзаргьы. Иааибабаны ианааиԥырҵлак: «Аҵх лашьца анаҟә узалбаараҳа, лыблақәа ԥхашьарак нархызымбаалеит», – лҳәон Аминаҭ Ҟаимаҭхан лзыҳәан, нас лхала лхы лҟажон: «Издыруада сиашаӡамзаргьы. Ацәыӡ зцәыӡуа шә-гәнаҳак, изго гәнаҳак рҳәоит. Акгьы зхараӡам аԥҳәыс, гәҩарас дҟаҵаны, лцәа лхысхуазар? Уи лхаҵа Алхаси Абзагәи еиҩызцәан. Абзагә ихы иаҭәаишьом уи аҩыза. Аԥсуа ҵасқәеи аламыси рыхьчаразы Кыҷа иарӷьа жәҩа.. Деиламгаӡазар, иара ихаҭа урҭқәа зегьы аҳәынҵәа ишԥалаикәаҳари… Аԥҳәысеиба лхәыҷи лареи шьхашәқәак надиркит ҳәа, гәҩарас дҟаҵаны, иакәым изысҳәар, схала ауаа сыхсырччоит. Урҭ рымацара роума, ашьхантә дылбаацыԥхьаӡа, аҳаблаҿы иааиԥыло зегьы акака надиркуан. Усгьы ашә иа-лимхуа ҳәа егьыҟам. Аԥсыӡқәа, аԥсаатәқәа, амзаҿақәа»…

Абарҭқәа лгәалашәо, зны лхы дазгәаауа, нас лхаҵа ди заӷьуа, амҩа дықәын Аминаҭ. Аусҳәарҭаҿы данылбаа, амра акыр иҩхашлахьан. Автобус иазԥшны игылан ҩыџьа аҳәсеи, Тҟәарчал ашахтаҿы аус зуаз ашәлашаратә арԥарцәаки.


117

Урҭ зегьы аԥсшәа карҵәаны иралҳәеит Аминаҭ. Лыгәгьы аа-рызхьааит, гәҭыхас илымоу наӡаны, иахьа еиԥырҵуазшәа. Егьаумҳәан, абасҟак шықәса дызлаз ақыҭа агәыблра лыман. Ирацәаҩын ҳаҭыр зқәылҵоз ауаагьы. Шаҟантә рыҩны итәа хьоузеи, игылахьоузеи абарҭ арԥарцәа. Лара џьара ака-ла илызгәакьаны дышрыхәаԥшуаз, иахьцо, русура, ԥарас идырҳауа уҳәа ишалацәажәоз, Аминаҭ дылгәалашәеит Ҟаи маҭхан лхаҵа. «Абарҭ реиԥш акәын уигьы ԥара рҳара дыш-цалоз». «Ишԥаҟаҳҵари, сапын ҟыраҵәҟьак злааҳхәаша ҳауам аколнхараҿ. Аӡын, усутә аныҟам ақыҭаҿ, џьара ҳцаны, акы ҳмырҳар ауам», – иҳәалон уи. Иҟаҵәҟьаз аиаша мцқәагьы наԥишьуан, иԥсаҭа шкәакәахааит. Убри дшылгәалашәоз, ды шизхәыцуаз, абарҭ арԥарцәа рышҟа гәаарак налызцәырҵит Аминаҭ, лара цәгьарак лзырухьоушәа, акы лцәыргахьоушәа. «Аԥара арҳаразы шәнықәланы шәцоит, нас ашахта шәхы анарҷаҷалак, шәыҳәсақәа ҳхацәа ҳамакра иалагоит. Егьыҟар ҵандаз ашәлашара совнхараны. Асовнхараҟны ауалафахәы роуеит рҳәоит. Аҭаацәарақәа еиқәнархарын. Аха усҟангьы аԥара рҳацәа ҽыҵгак рыԥшаауеит», – лҳәеит лгәанала. Ар ԥарцәа, рсарочкақәа ҟәашә-ҟәашәӡа, агалстукқәа рықәҵаны, реиқәа рҽырсҭақәа ацәаҳәақәа ҵар-ҵарӡа, иччон, рхы-ргәы ақәыбзиан.

Аԥсуа кәасқьа еиԥшын аусҳәарҭа. Ҩ-ҿык аман, маҟҿа ҳәаранӡа иҩышьҭыхын. Ашәлашараа аӡәырҩы рлахьынҵа рыӡбахьан абри ахыбра ҵкьыҿы аҩныҵҟа. Изеиԥшроу, иагу, иабзоу усҟацәак уаҩы дазхәыцуамызт. Зыхшара икарыжьыз аҭакәажә илеиԥшын. Аҟауар хыб еиқәаҵәан, икылыжәжәа-кылыԥԥы, иҭашәашәахьаз блаҵас, аԥенџьырқәа ҭаԥыҽҽын. Уаҩԥсы иҭахӡамызт, ирҭахы акәым, аԥсы ықәханы иахьы ҟазгьы рцәымӷын. Ашәлашареи Ачамҳареи еидҵаны, қыҭакны ианыҟарҵа, шықәсыкгьы аамҵыцкәа, аколнхара ахантәаҩ ҿыц иаарышьҭыз Чырг Раԥсҭан абри аусҳәарҭаҿы абиблиоте-ка ҟаиҵарц иӡбеит. Ауалафахәы лыҭауа ԥҳәызбакгьы далихит. Уи иавагылан, Аминаҭ аус ахьылуаз адәқьан. Ахәҳахәҭра иацу агәыԥжәарақәа, аахәаҩцәеи акопторгааи ажәа рымакрақәа, аревизорцәа рыцәшәара, зегьы лхашҭит уажәы. Дазхьаа-


118

уа илгәалашәеит, убра даныҵагылаз дышқәыԥшыз, ахацәа леилаҳауа, алаф шларҳәоз. Убасҟан илшәылҵақәоз аҵкқәа зегьы акакала илгәалалыршәеит. Урҭ зегьы лхаҭа илыӡа хымҭан. Илӡахуан ақалақьаҿ ицәырҵуаз амода иақәыршәаны, ажурналқәа дрыхәаԥшны.
Ашкол аԥхьа дгылан. Амашьына дазԥшын Аминаҭ.

– Нана, бабацои? – дналыдыххылан, лнапқәа аалыкәлыр шеит Есма.

Абри ақыҭаҿы зегьы бзиа еицырбоз ашкол заҵәык акәын. Ахаан зыхшара уаҟа аҵара зымҵацызгьы, иасны идырҽхәон. Сара исгәалашәозар аахыс уаҟа диреқторс дамоуп «ьарнас Мац-иԥа Аргәын, уаҩ ҿымҭ-ԥсымшьак, зажәа маҷны зус еиҳау. Ақыҭа шдумызгьы, ахыбра шмаҷызгьы, ихарҭәаау абжьаратә школны иҟалеит иара ибзоурала. Уаҟа иалгаз шаҟаҩы аҵара дуқәа ирҭалахьоузеи, ианалгалак ашәлашараҟа ихынҳәуа маҷхеит шәымҳәозар. Уразҵаар: «Ҳнеит ҳәа иҟаҳҵагәышьои, иаҳҵаз ақыҭаҿ иабаҳахәо», – рҳәоит.

– Саид бнаихылаԥшла. Амла шәҽашәмыркын, – лҳәеит Аминаҭ, Есма лхахәы рҽеиуа. «Абасҟак шықәса ҵыма, шәана џьалбеит! Абни адәқьан аҟны аус зуаз, шықәса ҩажәагьы нагӡаны изхымҵыцыз аԥҳәыс, абар, уажәы лыхшара заҟароу. Даҽа шықәсык, ҩышықәса рыла сара дсеиҳахоит. Дабаҟоу аҷкәын? Уи сара даасыдҩылоит. Сажәӡама? Иабатәи хҵәароу, ҿыцынхароу иаԥшьызгаз. Ибашаҵәҟьазар сызҿу? Абзагә ина-пы ахьиҟьаз, бызҿқәоу башоуп, акгьы алҵуам ҳәа аанагозар? Сажәит ҳәа ахәышҭаараҿы узлатәарызеи, умч ҭаны, умаха-шьаха еибганы. Насгьы сара схазоума сзашьҭоу?!»

– Ҭебрараахь аума, нана, бахьцо? Сабшазҭгьы, саргьы сбыц-цон. Нана, ишԥасҭаху ақалақь ахь! Сыхьӡала кинок бахәаԥш,

– лҳәеит Есма. Аминаҭ лыгәҭахәыцра ааиԥлырҟьеит. – Нана, иахьа Саиди сҩыза ҷкәынаки рыгәқәа нибархеит. Дзакәызеи, бара, абри Саид! Аӡәы даасацәажәар, саамҵарсны сырго џьишьоит.

Гәаныла дызԥырҵуаз амҩа, аусҳәарҭа ҵкьыҿы, лгәы зыз хьаауаз адәқьан, абарҭ, амҩа иқәгылоу, автобус ааира иа зыԥшу ақыҭауаа уҳәа, лыбла иҵашәоз зегьы ҿыцбараха


119

дышрыхәаԥшуаз еиԥш, лара лцәа иалҵыз лыԥҳагьы, ҿыц дыл базшәа, дналыхәаԥшит Аминаҭ.

Илҳәара лҿамшәо, лыблақәа лыдхалеит, лыџьымшь еиқәа ҵәа жәпақәа кахәхәа, абант шкәакәа иалаԥоу аалухыр, хаҵа ицаша аҭыԥҳа.

Абыржәоуп Аминаҭ лхаҿы иааины даназхәыц, ижәҩа хырқәа ԥҽаҽаӡа, арԥыс Тарас, дара рҿы даннеилак, дҟаԥшь хо, дцәышхо, ииҳәо-ииуа дақәымшәо ибз зихәлашәо. Дагь леигәырӷьеит, дагьлызгәааит лыԥҳа. Длеигәырӷьеит лара, Аминаҭ, лхаҭа макьана ашьаԥха лӡамҩақәа ирықәны, ахацәа лыхәаԥшыртә дыҟаны, лыԥҳа абас дкахәхәа дахьлывагылоу. Длызгәааит, лхаҭа лқәыԥшра, лхаҭа лҳәашьа, абри аҳаԥы иҭалырӡыз лышықәсқәа, убри илцәылгазшәа.

– Бхы сыркәыкәып, ҷкәынак биацәажәа сыздыруам аха. Саид башьеиҳаб иоуп, ииҳәо хабҵалароуп. Хәшьарақәас ибо-узеи иахьа?

– Аурыс литература азыҳәан «хәба» соуит.Изсоуз басҳәап? Ҵатәыс иҳамаз акәӡамкәа, Толстои иҩымҭа «Аиҭеира» хқәак еиҭасҳәеит. Ҳарҵаҩы Антонина Сергеи-иԥҳа, згәы ԥшқахахьоу аҭакәажә, лылабжышқәа хасырҟәҟәалеит. «Бара бартистко-уп, бартистка хаҭоуп», – лҳәеит. «Хәба» сзықәлыргылеит. Аха аҳасабра мыжда! Уажәы урокс иҳамоу иароуп. Акласс ахь аҩналара сацәшәоит.Иҭалом схы, ишԥаҟасҵари?! Ҭебра бсыз лацәажәа, театральныи институт ма акино аганахьала, сахь ҭалаша сзеилылкааит, – лҳәеит Есма.

– Макьана иабатәи институту, иабатәи киноу ибҭаху. Иабаҟоу ажәбатәи ажәабатәи аклассқәа? Даҽа ҩы-шықәса быгуп. Лхы иҭақәоу убо, уара! Атеатр, акино! – лыбжьы лыцәдуцәахан, аӡәыр иаҳамашь ҳәа, даанаԥшы-ааԥшит Аминаҭ. Иԥшны игы-лаз урҭ рзыӡырҩха рымамызт. Автобус аара иахыԥан, ргәахы иахаԥжәо, асаба зынчылаз амҩа ҭаҩаҿахь иԥшуан.

– Есма, – лҳәан, лыԥҳа лхы аалшьышьит, иаалырҟьаны Ами наҭ, акы лҳәарц лҭахны, длак-ҩакуан, илзыгәаӷьуамызт.
– Изакәи, нана, акы бгәы ннарханы быҟоушәагьы збоит? Ашәлашара ҳақәҵны ҳанцалак…
– Ашьшьыҳәа, анахь ираҳауеит. Бҿы иааҭыхны аӡәгьы
иабымҳәан ахҵәара ҳгәы иҭоуп ҳәа. Зегьы ааԥхасҭабтәуеит.


120

Есма, бабгьы шәааихылаԥшла нандуи бареи, – лҳәеит, ажәа «шәааихылаԥшла» ҩ-ҵакык аҭаны.
– Сихылаԥшӡом, – лҳәеит лҽыргәааны Есма.

– Избан? Ихәы рԥханы иҿаҵала, бара бхәыҷым уажәшьҭа,
– ажәа аҵакқәа руак намылхит.

– Избан бымбои… Избанда… Сара исзымдыруа џьыб шьома?
– Изакәызеи ибдыруа, быбз бҿы иҭакы…

– Издыруа… Издыруа… Сҩыза Асҭанда исалҳәон… Баби Ҟаимаҭхани бзиа…

– Быбжьы! – Есма лқьышәқәа лнапы наԥыралкит Аминаҭ.– Бца наҟ ашкол ахь! Бца!

– Ирласны бхынҳәы, нана, – лан лӡамҩа днагәӡын, ишыл цәымӷыз, дналыдҟьан, лыхцәқәа лызқәа иқәыхәмаруа, ашкол ашҭа дынҭалеит.

Ашәлашара иагәылсуаз амҩаду ианыршәла, иҭагәҭасуа, џьара аԥсы шеивҵахо иҩхало, ҽаџьара, ицыркьуазшәа, иных быкьы-аахбыкьуа инеиуан, «коробочка» ҳәа изышьҭаз ав-тобус. Акыр иааскьахьаны, ерманы ҳәса хәыҷқәак ақәтәеит. Ачанах зҭыршоу ауедрақәа ркын. Арҵәы фҩы лԥынҵа инҭасит Аминаҭ. «Акрура азыҳәан анышә рфоит абарҭ аерманцәа. Аба-зар ԥсыс ирхоуп,ирымҭиуа ҳәа адунеи акы ыҟам».

Игәаԥхазар акәхап џьара акала, лафҳәарҭас иҟаиҵеит амашьынарныҟәцаҩ урҭ аерманы ҳәса хәыҷқәа. Уажәы-уажә илаф иналаиҵон арҵәы афҩы аҩыжәра шигәанарԥхаз.

Ақалақь иазааигәахацыԥхьаӡа, лассы-лассы иааҭгыло иала геит автобус. Аԥснытәи ақалақьқәа реиҳарак реиԥш, аҽхы қәырҟәыҟәла, асаркьа дшаныԥшылоз, дзадымҵӡо иадхалаз аԥҳәыс илҩызаха, амшын иӡааԥшыло ихықәгылаз қалақьын Аминаҭ дахьцоз.

Лаҳәшьа Ҭебра лаҟараҵәҟьа илзымдыруазаргьы, ақалақь агәаҵәа ԥыҭк аҟара дҭаԥшхьан Аминаҭгьы. Илдыруан, лхаҵеи лареи реиԥш, зҵара маҷыз рзыҳәан уаҟа ахныҟәгара шыцә гьаз. Азауад ма афабрикаҿы аусура ларгьы илҭахымызт, иара Абзагәгьы дамаҭәамызт.


121

«Слымҳақәа саркьада избараҳа, Ашәлашара сымбо ҳа налҵлак, ақалақьгьы иазааигәацәамкәа, мыцхәгьы иацәыха
рамкәа иахьыҟоу ҳанхароуп ибзиоу».

Лхаҭа диит, амшын иаҿықәыршә игоу, амҩаду злысуа, адгьыл иашараҿы ишьҭоу,милаҭ рацәа зланхо Дадашь ақы ҭан. Лхы лгәалашәо даныҩеидас инаркны, зымҵәыжәҩа ԥҵәоу апҟа, атәыла ԥхаррақәа рахь амҩа иқәло аҩызцәа ишрышьклаԥшуа еиԥш,лыԥсы рхьыхәхәа, дрыҵашьыцуан ақалақьқәа рахь ицоз аҭыԥҳацәа, арԥарцәа.

Аҳаблаҿы лҩызцәа хәыҷқәа акаҵкәырқәа ирҭаҵаны, ау-лица аҿықәан атама, алаҳа уҳәа ашәыр рҭилон. Илырҳауаз аԥара аҵкысгьы, лара дзышьҭаз, амашьына ианааҭыҵлак, рыб-ла саркьақәа амхуа, ашәыр аазхәалоз аԥсшьаҩцәеи аҳәаан хыҵтәи асасцәеи иршәу рымаҭәақәа шыӡаху, иарбан ԥшшәу иаҳа имодоу аилкаара акәын.

Акино аҟны ихәмаруа, зыхьӡ-зыԥша ахара инаҩхьоу ак-трисак дылбар илзаҩызан, ақалақь аҟнытә рқыҭан иаалоз аҳәса хәыҷқәа анылбалак. Урҭ рцәажәашьа, рныҟәашьа да ҵашьыцуан, иџьалшьон. Даҽа уаақәаны илыԥхьаӡон. Рқыҭа иналҵны, ақалақь ашҟа ицаз, зынӡаск даҽа уаахазшәа илбон. Шьыжьы инаркны хәлаанӡа, ркаҵкәырқәа рӡара иадҳәаланы, ачаирҭа ихгылаз рқыҭаҿтәи аҳәса хәыҷқәа илызрыдкыло мызт урҭ.

Нагӡара амоуит акәымзар, ашкол даналга, лыгәҭыха наӡеит Аминаҭ. Ақалақь аҟнытә рыҩны иаадгылаз руа хаҵак, диа-шьапкуа:

– Аҵара дҭаҳҵартә алшара ҳамагәышьам, чак ахьылфа-ша ақалақь аҟны усурҭак лзуԥшаауандаз, ухаҵкы сцон, – ҳәа диҳәеит лаб.

– Аҩызцәа-аԥызцәа снаразҵаақәап. Аӡәгьы ҭыԥ имамшәа збар, ма аӡахырҭаҿы аусура даласыргап, – иҳәеит уи ахаҵа. Аҽныҵәҟьа ақалақь ахь дрышьҭит.

Ақыҭанхамҩа аминистр иҟны амаӡаныҟәгаҩ-усбаҩыс аусурҭа лзиԥшааит. Лқыҭан амилаҭ рацәа ахьаланхоз иабзоу раны, Аминаҭ аурысшәагьы ақырҭшәагьы бзианы илдыруан. Еиҳарак убриала дигәаԥхеит аминистр, ԥсабарала згәырҵ


122

ҟәыл бзиаз, Аминаҭ акурсқәа ҳәа џьаргьы дҭамлакәа, лара леиԥш, егьырҭ аминистрцәа рҟны маӡаныҟәгаҩцәас аус зуаз аҭыԥҳацәа ирҿылҵааит машьынкала акьыԥхьшьа.

«Убри акьыԥхьга машьынка акәымзар, иҟаларын аҽада хьарҭа, Ашәлашараҟа сықәнамгаларгьы. Ибылны иццышәхо анцәа исирбароуп», – аҳәеит лызгәык, аԥенџьыр лҽадҵаны, лгәы дҭахәыцуа, автобус дахьҭатәаз.

Лыԥҳа Есмеи лареи анеиԥырҵуазтәи реицәажәара лха лыршҭырц, акыр зхыҵуаз гәалашәарақәак лыҽрылалхалон. Уажәы, усҟак дазымхәыцкәа, лхаҵеи лареи анеибадырыз амш, реибадырра еиҳарак изхаралтәыз, акьыԥхьга машьынка уҳәа инеизакны иахьылшәиз зыхҟьазгьы, Есмеи лареи злацәажәаз ауп. Аха уи ашәиԥхьыӡ зҳәоз лызгәык акәын. «Аҩсҭаа илымҳа џьгәоуп, ибҳәо закәызеи! Ибгәаларшәа, изакә бзиеибаба-ра дууз Абзагәи бареи шәыбзиеибабара. Бара бакәӡамыз иаҽԥнызҳәаз, сара бзиа ушызбо абжеиҭабжагьы уара субом ҳәа?! Бара бакәӡамыз аԥхын, арахә иманы, Абзагә ашьха дан-цалак, идлаԥса хгарҭа бмоуа, зылабжышқәа ахчы акәабоз?!» – аҳәон егьи лызгәык. «Иашоуп, зегь иашоуп. Абарҭ ашықәсқәа зегьы сгәаҿы реиныршәара саҿын урҭ аҩба: Ашәлашара ацәымӷреи Абзагә ишҟа абзиабареи…»

Ирҭрысны иааҭгылеит автобус, илкыз лымпыҵҟьазшәа, дзызхәыцуаз налцәеимбӷьыжәааит Аминаҭ. Иаҳагьы деи гәырӷьеит. Илызхоуп шаҟа ддыргәаҟхьоу урҭ ахәыцрақәа. Абжеиҭабжагьы имхәыцӡакәа, рымаҭәақәа ааҿаҳәаны, шаҟа ҭаацәа ықәҵызеи, аа, Ашәлашара иаҩызоу, ԥсҳәы ақыҭан.

Автобус аумышьҭуа, иазыҟалаз азымдырызт, игачамкшәа, амҩа иаԥгылан акамбашь.

– Ҳаушьҭ, сааухаҵкуп, – иҳәеит дыччо ашофер. Ахы раҳаны, аҵыхәа хапагәа авырҳәа иҟьо, ажра инахыԥеит.

Автобус аҿынанахеит. Данааҭгыла, дақәҵны дцазар ҳәа дшәазшәа, амашьынарныҟәцаҩ даахьаԥшын, ашә аҿыҵәҟьа итәаз аерман ԥҳәызба дналыхәаԥшит.

– Аҭурша сеилаҳаит. Шьыри, убри арҵәы ҳнацҳауа, иԥхеи-ԥхеиуа аҵәца кны, ҳныҳәа-ныԥхьо ресторанк аҟны ҳтәазар, – лафк ааиҳәан, аерман ԥҳәыс қәыԥш лахь даахьаԥшит ашофер.


123

Лаԥхьатәи лхаԥыцқәа ҩба хьыла ичаԥаны, иҵыҷҷаауа, лхы-лҿы хагьежь лхаччон лара. «Ариан прадам, масквич куплиу не-дам, ари-ара-ло-о!» ҳәа ашәа аацәыригеит. Ииҳәалак знаалоз уаҩын. Зегьы ччон. Аерман ԥҳәыс қәыԥш дыччон, абарҭ иҭатәаз зегьы лара дахьрыликааз лгәы иахәаны, ныҟәаҩцәақәакгьы ччон, абзиара ду рзызуа ақалақь ахь изго ашофер игәы иахәап ҳәа. «Ихахәда еихаҟацаӡа, ауӷә иԥнамшәац ацә асахьа иҭаны, аруль иақәку имахәар хәымбабисақәа ҭахә-ҭахәӡа, зқьаф ҭоу аӡәы иоуп», – лҳәеит Аминаҭ лгәанала ашофер изыҳәан.

Лаҳәшьа Ҭебра длызхәыцуан: «Дыҷкәыназҭгьы, дынхаҩ бзиахон. Аха срыцҳара агартә, дыӡӷабуп. Акы заҵәык сгәы збаауа, нхаҩ бзиак диԥҳәысхар, сшылмырԥхашьо, абысҭа ши ҿалҵо здыруеит иҳәон ҳаб уи лзыҳәан, убасҟак ақыҭа азы ҳәан анцәа дишаны дыҟан Ҭебра. Сара сакәын ақалақь иаз кны ирымаз. Иабаҟоу адунеиаҿ аиаша! Дасу гәҭыхас имоу наӡаларауазеи, ҳазшаз ҳиргәаҟларц иҭахуп акәымзар. Ақалақь дазхьуамызт Ҭебра. Сара сакәын уи зыԥхыӡ иалаз. Лара уажәы ақалақь аҟны дынхоит, сара сыхәцәырххо ашьха саҿоуп».

Аӡәыр иаҳазшәа, илыдтәалаз аҭакәажә дналыхәаԥшит Аминаҭ. Уи аҭакәажә ахәышәтәырҭахь дцон. Иаха цқьа дыз мыцәазар акәхарын, дхырсысуа, ацәа дҭанагалон. Аминаҭ лыбжьы ҭыганы илҳәаӡаргьы, илаҳауа дыҟамызт. Даҽа бжьык лгәы инықәҩит убри аамҭазы.

– Қыҭеи қалақьи зырхәашаз, ашьаӡа-гәаӡа ҳалазыргылаз аибашьра бааԥс ҳхаагеит. Дасу иҳалшо ҟаҳҵароуп, ҳаԥсадгьыл ашьапы иқәҳаргыларц азыҳәан. Саргьы схы-сыԥсы сеигӡом, исылшо ахәыҷы саҿуп, – адкыларҭаҿ аминистр изыҳәан ар заҳал ныжьны данцоз, раԥхьа ианеибабаз, абарҭ ажәақәа ҳәаны дындәылҵит Абзагә. Иааузымчҳартә иажәақәа ҭлапҟан. Аминистр иеиҳәарц ирмазеины имазар акәхарын, аха уи иахь данзымнеи, данидимкыла, Аминаҭ илеиҳәеит. «Сшигәаԥхаз сирдыррацы, даара ианаалоз ажәақәан, ус иара дымсааит».

Усеиԥш иҟаз ажәа ҳаракқәа, гәы рыҵам ҳәа лара илшьоз, иажәа ҭацәқәаны дызхәаԥшуаз, рацәаны илаҳахьан Аминаҭ. Аминистр икабинет аҟны аизара анымҩаԥиго, заа еибыҳәаны


124

ирҵахьазшәа, иаацәажәоз, убас еиԥш иҟаз ажәақәа ракәын ирҳәоз. Убас иҳәаз џьылшьеит Абзагәгьы. Убри азыҳәаноуп ианиҳәа дызцәыҵаччазгьы.

Ус дыҟан Абзагә усҟан. Аамҭа цон, лара дыԥшын. Ақыҭа шбашоу ибар, илкажьны, ақалақь ахь ҳцоит ҳәа дгәыӷуан. Аха Абзагә дызҿыз, иԥсҭазаара ззикыз аус, икаижь акәым, иаҳа-иаҳа имарымажахон. «Арахә ныхтәуп ҳәа ашәҟәы ааит ҳәа аниарҳәа, аҳәынҭқарра азыҳәан еиӷьу-еицәоу ззымдыруа џьоукы ирыӡбеит, аиаша еилкаахаанӡа, сара арахә аӡәгьы исҭом иҳәан, азин имамкәа, аԥсаса еизца, ашьхаҟа икеицеит. Асыԥса абгара, акырцх, агыгшәыг, рхаԥсыра… Ашьха акацара азин узҭадаз ҳәа иааиҿагылеит. Аҳәынҭқарра иазеиӷьыз ибеит ибзиашәа! Сахьнеиуа, саҳәшьа санылбалак, аказы слыҳәарц снеиз џьылшьозар акәхап».

Асаба цәышҳабиӡа изыдтәалаз асаркьа далԥшны аҩнқәа дрыхәаԥшуан, агәараҭақәа дырҭаԥшуан.»Ҭебра ақалақь агәҭа анхара лаҭәахазар,сара ма ақалақь ааҵра аныҵатәара саԥсамкәа сыҟоума!»

Илҳәар, лхаҭа лгәы лнархьуазаргьы, егьа гәнаҳарас илыԥ хьаӡозаргьы, лаҳәшьа длыҵашьыцгәышьон Аминаҭ. Лаб ишьҭ рахьала адунеи илзықәыз убри аӡәк лакәын, бзиагьы дылбон. Аха цәымӷрала акәын ишылгәалашәоз лаҳәшьеи лымаҳә Ҭарсхани рыцхыраара. Абзагә ауал аниқәшәа, хәышә мааҭ иманы днеит лымаҳә, абарҭ ухы иархәа ҳәа. Саҳәшьа лоуп, сангәаҟуаз дысмыцхраар, анцәагьы игәы иахәомызт, дсыц-храазар, митә ҟамлеит ҳәа егьа лхы агәра алыргаргьы, убарҭ аԥарақәа дладырҟәуа, луаҩра ԥнаҽуа акәын ишылбоз Аминаҭ. Саҳәшьа дызлаҟоу абзиарақәа лымпыҵышшаны, илцәыӡны, сара исоундаз ҳәа дазхәыцуамызт. Лгәы иалан лахьынҵала, насыԥла лара лаҵкыс уи иаҳа дахьеиӷьхаз, иаҳа анцәа дахьыл зылбааԥшыз. «Ҳаб рыцҳа, уи лхаҵа тәамбашақәа дихәаԥшуан. Асасцәа аниҭаалакь, ирыдиртәалоз Абзагә иакәын».
Абас лаҳәшьа длызхәыцуан.

Ақалақь иаалалеит автобус. Дацәыԥхашьо илгәалашәеит Аминаҭ, дахьнеиуа лаҳәшьа лҿы, напызаҵә дышнеиуа. Сыӡ


125

балк, џьыкак лсумка иҭагылоу, акы лкуп ахьӡума. ԥаса, ры рахә-рышәахә ауал иагаанӡа, ашәха рҩақәа, аҿыцеилаҵара, саҳәшьаԥа бзиа ибоит ҳәа, адырӡы бӷьы илаҳәаны, хазы ашәаӡа рываҵа, деикәаҳәы-еикәаԥса дырзаалон». Уиаҟара рхәыҷгьы дсааӡахьан, ҳангәаҟуаз иҳацхраазар,уамак ҟамлеит. Усҟак ҳцәа ԥнаҽуаны изысыԥхьаӡозеи? Ашьха ҳауа изеиӷьуп ҳәа аҳақьымцәа ирҳәеит, баҳәшьа дбыкәыхшоуп, лҳәон Ҭебра. Аԥхын ашколаҿ дшааурышьҭлак, Ҭемраз имахцә данкны дын-кылсуан, днасыдыршәыланы дцон. Шаҟантә иақәыскхьаз, баҳәшьа, сара иԥсыша, ашьха ҳауагьы бзиоуп, аха ахәыҷы изеиӷьу ибзианы акрыфароуп ҳәа ласҳәарц. Ачаи ӷәарӷәал, ча-сак надкыланы иҿалҵон ашьжьымҭан. Шьыбжьаанӡа ашколаҿ убриала дыҟан. Нас иқьышә ашьа злақәлоз ахәыҷы…»

– Дасу шәахьақәҵуа шәҳәа. Иахьаҳҭаху иаангыло амашьы нақәа иреиоуп ари автобус, – иҳәеит ашофер.

– Иахьаҭаху иаангылоит, иахьаҳҭаху ицом акәымзар, – лҳәеит, амза аҭәымҭаз аиԥш, лхы-лҿы хагьежь лхалашо, аер-ман ԥҳәыс қәыԥш.

– Ицарц абабҭаху, ахчықь-џьан? – иҳәеит амашьына ныҟәцаҩ. – Амашьына акәым, бара иахьаабҳәо, сара схаҭагьы скакәкәа снеиуеит.

«Иараби, атәым милаҭ иеиуоу ԥҳәыск дшаарбалак, рыԥ сы шԥаҭало абарҭ ҳхацәа. Абзагәгьы ус дыҟоушь? Атәым дызлышьҭоузеи, ҳааигәара аԥҳәысеиба…»

– Абазар ахь ицар ҳҭахуп, – лҳәеит аерманы ԥҳәыс, арҵәы зҭаз ауедра камҳарц, ирыӷәӷәаны иаанкыло.

– Абазар закәыхи! Быҩны агәҭахьгьы иҩнаҳцалап, гәыӷрак ахацәа ҳнықәбырԥшыр, лав ахчықь-џьан,– иҳәеит амашьы нарныҟәцаҩ, «Ариан прадам» ҳәа уаанӡа ииҳәоз ашәа аме-лодиа наҵаҵаны.

Аминаҭ уажәоуп иангәалҭа: алымҩанык амашьынарныҟәцаҩ иаԥхьа иамоу асаркьала «еицәажәо» иаауазаап уи аԥҳәызбеи
иареи.»Иусқәа маншәалахеит ҳмашьынарныҟәцаҩ излазбо ала. Анцәа дирманшәалааит, ҳарччо, ҳархәмаруа ҳааигеит».




126

10

– Унан, баҳәшьа дбыкәыхшааит, абыржәоуп бымаҳә дан-цаз, дшыҟаз бааизҭгьы, дыбмеигәырӷьоз! – лҳәеит, ашә аар-тны, Аминаҭ дшаалԥылазҵәҟьа, Ҭебра.

Напызаҵә сахьыбзааз снабышьҭуама лҳәарызшәа ҿымҭ, лнапқәа лыважь,ԥыҭрак ашә дылагылан Аминаҭ. Иаарыцқьаны шықәсыбжак ҵуан аеҳәшьцәа еибамбеижьҭеи. Абас акраамҭа ианеибамбалак, дасу рҭаацәа ианрыдхалалак, иахьеибамбаз еиҳарак изхарартәуаз Ашәлашара амҩа акәын.

– Сымаҳә иоума исеигәырӷьо,бара бысмеигәырӷьаӡои? – лҳәеит Аминаҭ. Сыгәхьаас ибкузеи, ҳәынҵәа быламԥало, анцәа биныҳәан быҟоуп ҳәа акәын Аминаҭ лыԥшышьа иаанагоз.

Аҳәаҩ иааҵәа кылҵәоуп ҳәа, лгәы иҭалкыз аус ду аҟны илыцхраарц, лымаҳәгьы лаҳәшьагьы дрыҳәарц дааит, арахь, ианааиԥыла, раԥхьа илҳәаз ажәа, ирымчноуп ишылҳәаз. Лҳәашьа шыԥшӡамхаз, лаҳәшьа ишылгәамԥхаз гәалҭан, гәын харак, гәыҩбарак аҵамкәа илҳәазшәа, дааԥышәырччан, Ҭебра дылгәыҵаҳәҳәа даагәыдылкылеит. Лылабжышқәагьы ҩхаҟә ҟәалеит. Зегьы лзеилалеит. Ашьыцра мыжда акәгәышьан еиҳарак лылабжышқәа аазгаз. Ақьиареи аҳарамреи ӡиас хәашьны ирыбжьысуеит убри ашьыцра. Ухы ухашҭуа аҟынӡа иӷәӷәоу, ақьиара цҳас ихумҵакәа, арра уадаҩуп уи аӡиас.

– Унан, баҳәшьа дбыкәыхшоуп, ҳара ҳаибабара еиӷьу иарбану! – лҳәеит Ҭебра, Аминаҭ, ԥаса-ԥасақәа реиԥш, деи кәаҳәы-еикәаԥса дахьзымааз азыҳәан лхы данахашшаа. – Аа, абыржәааигәа ииҩыз ашәҟәаҿы ианиҵоит, данцоз ибҭаз аџьыка, уажәгьы имазаап баҳәшьаԥа. Адәқьанқәа рҟынгьы ирҭиуашәа иаҿыхуп ҳаԥсуа џьыка. Уи џьыкагәышьәм, баша еилаҟәаҟәак ауп. – Иаалгаз ахәыҷы пату ахьақәылҵаша дашьҭан Ҭебра, аха зынӡаск даҽакала еилылкааит Аминаҭ: «Сара исхуа аџьыка рҽхәашәа, убри ада акгьы ахьаазым-газ дахыччоит. Ачгьахьа ҳаҵоушәа, асыӡбали аџьыкеи рыда уаҳа акгьы лымԥыхьамшәаӡеи лҳәозар акәхап лгәанала». Убас шылҳәозгьы, лгәы иахәон лхымҭа аџьыка лаҳәшьа иахьлырҽхәоз. Уажәадагьы илырҽхәақәахьан. Егьиашаҵә ҟьаны, лнапы ҟазан Аминаҭ. Ақалақь амҵахь нхара изиасыр,


127

лнапҟазарагьы акыр дақәгәыӷуан. Илаҳауаз гәнылкылон. Иа-албоз лассы ишьҭылкаауан. Лабхәа иаҳәшьа, ахәыҷқәа знапы ианҵаны дааз, Ардушьна илҿылҵааит аԥсуа чыс аҟаҵашьа. Урҭ раԥхьа игылан аџьыка ахра. Ашәақь хәшәы усҟак изаны иузҭаԥсарым, хкы ҩажәа рҟынӡа аџьыка иалҭоз ауҭраҭыхқәа уи ишылшәоз-ишылзоз. Аҳаҟьа налымҵаҵаны, Аминаҭ аԥ хныга кәымпыл аннақәылкуа, ус налалҳәон: «Агьама аныб-балак, нан, ауҭраҭыхқәа иабҭаз руак алкьны, афҩы аныбҿас, ма агьама анеиҳаха, иҽеимхеит бџьыка. Акы заҵәык, апыр-пыл аԥыжәара амазароуп. Егьырҭ иабҭо убасҟак еизызагаза-роуп, убасҟак ихибашьаауазароуп, иабҭақәаз закәу аилкаара уадаҩны».

Аеҳәшьцәа рызхараҵәҟьа ианеибабаз, Аминаҭ лабхәа Гәа дала данԥсызоуп. Иара усгьы, хаҵа ицеижьҭеи, аԥсрақәеи ачарақәеи ракәын еиҳарак еибабарҭас ирымаз. Рҭыхнак дан ԥслак, ргәалсра иналаӡҩон реибабара иацыз агәырӷьара.

– Ибыгхеит, Абзагә дзықәшәаз аҭагәҭасрақәа хьаабгозар акәхап, баҳәшьа сара иԥсыша, – лҳәеит Ҭебра, Аминаҭ лыжә ҩахырқәа лнапқәа ықәшьуа.

Акьгьы мҳәакәа дԥышәырччон Аминаҭ. Илгәалашәон, ианыхәыҷқәаз рани раби еибганы аҩны ианыҟаз, уахынла, из-ыхшаз аныцәалак, дара шеицәажәо, арбаӷьқәа иааиларԥсалон. Ирылацәажәон ирбахьаз, мамзаргьы рхы иҭҳәааны ирӡбуаз арԥарцәа. Урҭ зегьы неибанеиԥшны иҟәыӷақәан, иԥшӡақәан, иӷәӷәақәан. Зны иартистцәан, нас ишәҟәыҩҩцәан, ҽазныхгьы аҽырыҩрақәа раан аԥхьахәқәа ргон.

Ҩышықәса рыла Аминаҭ лаҵкыс деиҵбын Ҭебра. Иаҳа ацәеижьы ахьылкыз, насгьы лнапы нышьҭшьны, мхырҭак ма уҭрак аҟны уск ахьылымуцыз иахҟьаны, Ҭебра ажәра зҽаз ҭахьоу аԥҳәыс лыԥшра-лсахьа аалхәахьан. Еицны изԥылоз, деиҳабуп ҳәа, раԥхьа аԥсшәа ларҳәон Ҭебра. Амала, жәра ԥшӡа ҟалозар, иԥшӡаны дажәуан. Дыԥҳәыс ҭынчын, лыблақәа қьиан, еснагь дыцқьаӡа деилаҳәан. Гәылакгьы димбацызт лхахәы еилажәжәаны. Гәҭыха дук лара илымамызт, убри аҟ нытә аԥсҭазаара мышкы шьыбжьаанӡагьы лгәы ахшәаны, гәыԥжәара дук лызнамырҵысыцызт.


128

– Быхцәы ашлара иалагазаап, – лҳәеит Аминаҭ. «Баҳәшьа дбыкәыхшоуп», «бхаҵкы сцеит» ҳәа лаҳәшьа иалалҵоз ажәа қәа, акгьы лымҳәеит. Амала цәанырра ҟәандак налызҵысын, даалгәыҵаҳәҳәаны дгәыдылкылар, игәкыз асаби иеиԥш, дна лыдҵәыуалар лҭаххеит.

Лаҳәшьа лнапы днахәаԥшит Аминаҭ. Зшьа маҷу ауаҩы ицәаԥшшәхәы еиԥш, ицәышын урҭ. Акыҷыра рхылахьан. Чу-анкгьы лымкыцшәа, иԥшқан, лнацәхыԥқәа шкәакәаны ишәын. Ақыҭаҿ лара, Аминаҭ, анапы ҟәымшәышә, аԥҳәыс мацқьа-шьацқьа ҳәа илышьҭан, аха уаҟа лара лнапқәа здыркылоз даҽа напқәан. Лаҳәшьа лнапқәа ианрыдылкыла, иԥхалшьеит.

– Быҷкәын дыгәхьаабымго быҟам, Ҭебра, – лхахәы ашлара деиҭанахәаԥшит.

– Уигьы дысзацлеит, баҳәшьа дбыкәыхшоуп, аха сышла-зар, қәралагьы ҳхәыҷума уажәшьҭа, – лҳәеит Ҭебра, лаҳәшьа длеигәырӷьаны длыхәаԥшуа.

– Бажәит ҳәа сабҳәарцоума ибҭаху? Аԥҳәыс ахаҵа изыҳәан акыр даԥсанаҵы, сажәит ҳәа лымҳәароуп. Сара макьана, быпа-ту схы иқәуп, саҳәшьа, схаҵа даҽа ԥҳәыск длысҭартә схы збом,

– лҳәан, хыччашақәшәа дааччеит Аминаҭ. Убри аамҭазы лыбла даахгылеит аԥҳәысеиба Ҟаимаҭхан. Лаҳәшьа лакәымкәа, убри илалҳәозшәа, инацылҵеит: – Мап, сара схаҵа макьаназ аӡәгьы длысҭом! – Нас лнапы Ҭебра лышьҭахьҟала лыхцәы иалшьуа:

– Хаҵа ҳцаанӡа ҳзызхәыцқәоз бгәалашәауоу? – лҳәеит, лыб жьы каҳаны, лыблақәа гәхьаагара ҵаулак нархылан.

– Ибгәалашәеит ҳәа акыр ибыхәома, баҳәшьа дбыкәыхшоуп,

– лҳәеит Ҭебра, илҳәаз, лара лзыҳәан, аҵкьыс, лаҳәшьа лзы ҳәан иаҳа аҵанакуа. – Зегьы башан, ишынеибакәу зегьы ба-шан. Улахьынҵа узшаз ишааиҭаху иӡбуеит. Аԥҳәыс, баҳәшьа дбыкәыхшоуп, хаҵа данца нахыс, лыӡӷабраан дзызхәыцқәоз наҟ инышьҭаҵан, лхаҵа итәы дацныҟәароуп. Уаҳа ԥсыхәа ыҟам, даҽа ԥсҭазаарак азхәыцрагьы иаԥсам, ҳазшаз ус ҳаишеит ҳарҭ аҳәса. Ҳзықәшәалак ҳҽанҳраалалароуп. Аа, уажәааигәа, сара исыгырханы, даҽа ԥҳәыск луалафахәы иацырҵеит аусураҿы, ҿысымҭӡеит, ибылшозеи!


129

– Ибымундаз, башшындаз. Аԥсы ихәы абза ифоит ҳәа, ибыхьзеи.

– Унан, баҳәшьа дбыкәыхшоуп, арҭ ҳахьыҟоу быҟаӡамзаап бара. Сара суалафахәы иагырханы зтәы иацырҵаз дыбдыруа-ма? Иаалгәаԥхар, зынӡагьы снамхны скалыжьыртә, абӷа змоу аӡә лоуп. Бхаҵа биеиԥшхеит саҳәшьа.

– Акы ҳгәы иҭақәоуп, ҳманшәалахар, шәԥарақәа ҳар гьежьуеит, – лҳәеит Аминаҭ, дагьыҩагылеит. Лыԥсы неивылгеит. Лгәы иҵачыз ажәа наҟ илԥырылгеит. Алымҩанык дзыргәаҟуаз ажәан уи.

– Унан, бхы бымсеит, саҳәшьа, ибҳәо закәызеи! Иҳалым шаз ҳгәы иалоуп, иҟаҳҵаз ахәыҷы шԥабаҽԥнысҳәо?! Бхаҵа биеиԥшуп зысҳәаз, адунеиаҿ аиаша ыҟоу џьыбшьоит ҳәоуп.

– Схаҵа дзықәшәақәаз гаӡараны ихьит, ус акәу? Ус зҳәогьы збахьеит ҳқыҭан. Сара, Ҭебра, ақыҭаҿ саннанага инаркны, ахәы сықәгыланы, агаҿаҟа сыԥшуан. Зеисыбжь бара бгәы ԥнаҵәахьоу амшын схыԥшылон, ахәхәаҳәа сқәыԥсычҳауа. Санизхәыцлак, дрыцҳасшьоит схаҵа. Иқәнагоз аԥҳәыс димо-уит уи, аиаша бҭахызар… Абга иагьа акраҿоуҵаргьы, абнахь иԥшуеит ҳәа, ҿымҭкәа, ичҳауа, иахьа уажәраанӡа сааизаргьы, адәныҟа сыԥшуа сыҩноуп иҩны. Даҽа хаҵак сизхәыцуоу? Мап! Абасҟак шықәса ҳаидынхалоит, былахь быџьымшь ыҟоуп ҳәа сеимҳәац, баша ажәа еимакрақәак алабымҵозар. Ианаҭаххагьы, дыцәгьоуп, аха абжьааԥны, ауаҩы ҟәымшәышә ззырҳәо иоуп. Сара сакәымкәа, дивагыланы, лгәы каршәны ицынхаша аԥҳәыс димазар, дызлаҟоу аҵкысгьы деиӷьхон. Ауал ҳақәшәеит, ҳӷархеит, жәхьа заҵәык ҳахаанхеит, аха абра, сгәаҵәа бҭаԥшны ибдыруазар, сара уи иҟаиҵаз сгәы иахәоит. Ҳазегьы ҳбашақәоуп уи иаасҭа, аԥша ахьасуа ҳаццоит. Иара, зыҽны иназқәикыз, ихы нақәҵо дааиуеит. Дызқәу адгьыл аԥшәымаҵас дықәзар иҭахуп, аԥшәымаҵас! – лҳәеит, аԥенџьыр дадгыланы, иҭаркыз ԥсаатәк асахьа лыҭаны, адәахьы дыԥшуа. Ашьжьымҭан Абзагә игәы цәҟьаны дахьааз амца лнаркуан. Ахш шны ианхыҵуа еиԥш, лылабжышқәа рҿаархеит. Лхы иадлым-балацызт асеиԥшҵәҟьа агәыԥшқара. Лабхәа изыҳәан илкыз


130

ачабра еиқәаҵәала лыблақәа аалрыцқьеит. Ачабра шкәакәа лкааит, акасышгьы лхалҵааит, амала даҟәыҵааит лабхәа изыҳәан реиҳа иԥсаҭацәгьароу – ахҵәара, аха аԥсы изхәыцра аҵкыс, инаԥшуа ирҳәо ҳәа иаҳа ҳазхәыцуеит ашәлашараа. Сгәанала, ҳара ҳҟны акәзар ҟалап иахьиз: «Аԥсы дзырҵәуо, абза изыҳәаноуп», – ҳәа ирҳәо, гәыблра зыӷрам ажәаԥҟа.

Лаҳәшьа лажәақәа лықәыӷәӷәо дҩагылан, илҳәо-илуа да қәымшәо, даалеиҩеит Ҭебра. Исҳәазгьы сымҳәандаз ҳәа дахьхәит. «Уи азыҳәан лылабжышқәа шԥаарыз? Даҽа гәҭыха хьанҭак лымазар? Издыруада, лхаҵеи лареи реизыҟазаашьа ҽеимзарҳәагьы лгәы иааҭашәеит. Адәахьы дыԥшуа, аԥенџьыр иадгылаз Аминаҭ дналыдгылан, лызқәа лнапы ҟәымшәышәқәа кыдшьыло, даалшьышьит, ахәыҷ баҳчаҿы ахәыҷқәа еисны, мамзаргьы хәыҷык, иани иаби гәхьааганы, аҵәыуара далагар, ишыҟалҵало, дышлыргәыбзыӷло еиԥш.

Убри иаҳагьы ицәаԥҽыган Аминаҭ лзыҳәан. Илцәымӷны, аха лаҳәшьагьы лгәы дасыр ҳәа дшәауа, лызқәа икыдыл-шьылоз лнапқәа аанылкылан, ашьшьыҳәа наҟ иналыдылхит. Абыржәы зегь реиҳа уи илҭахыз, лымацара даанхар, лхы даз-ныжьзар акәын. Иџьалшьоз, уаҟа, Ашәлашара, шаҟа илҭаху лхы дазынхартә дахьыманшәалаз, ас еиԥш агәаҳәара дамҽ ханакны лгәалашәом. Иҟаларын уи зыхҟьоз, уаҟа абас еиԥш, уаҩы дахьимацәажәацыз акәызҭгьы.

– Иҵуазеи хаҵа бцеижьҭеи, баҳәшьа дбыкәыхшоуп, уажә шьҭа ибҳәеит ҳәа акыр ибыхәома?! – лҳәеит Ҭебра, дыр гәыбзыӷуа, лаҳәшьа лгәы злаҟалҵаша ажәақәа ԥшаауа. Агаз налыркит. Ақалақь агаз аларгалеижьҭеи уамак ҵуамызт. Уа жәада илымбацызт Аминаҭ. Амца зкыз ҳәа акгьы лымбаӡо, иара амцабзгьы, илымбаӡацыт аԥшшәы шамоу, иџьалшьақәаз ак-гьы лынмырԥшкәа, уажәадагьы илбақәахьоушәа лҽыҟаҵаны, уаанӡатәи реицәажәара инацылҵеит:

– Иауазеи нас хаҵа сцеижьҭеи акыр ҵуазар? Схаҵа дкажь-ны, даҽаӡәы сихьынҳалазшәа ббама! Сыԥсы ахьынӡаҭоу сара аҳаԥы сыҵаз, бара, Алиас, Цақәа, шәшьапы ҳәынҵәа иламкьысӡо, ақалақь аҿы шәынхала, ус акәу?! – зыхьӡ лҳәақәаз, раншьа иԥеи иԥҳаи ракәын. Раншьа гәакьа ишихшазгьы,


131

ианыхәыҷыз, есԥхынра ишеицызгьы, ран данԥсы инаркны, усҟацәак еибабомызт. – Абарҭ ашықәсқәа зегьы ижны исыман сыгәҭыха, схәыцрақәа. Аӷба ԥсҟыс иахоу акаԥдан иоуп. Ибым-дыруеи? Ҳара ҳанхара аԥсҟы зкыз сабхәа иакәзаарын. Убри данԥсы инаркны, ҳамшра зегьы игазшәа, ҳхыбгало ҳаауеит.

– Анцәагьы игәы иахәом ибҳәо, Аминаҭхеит. Ибыбаргәузеи, дыӷәӷәаӡа бхаҵа дбывагылоуп. Бхәыҷқәа ракәзар, ахьҩежьқәа, изакә насыԥу быздыруам ҩыџьа ахьбыхшаз. Ҳара ҳхәыҷы заҵәы аҵарахьы днықәланы дцан, ацгәажәқәа реиԥш ҳаид тәалоуп. Уалқәак шәықәшәазар шәалҵып. Хыбрала аӡәы ишь ҭахь шәгылам.

Лаҳәшьа илҳәақәоз, ишлаҳауазгьы, усҟацәак лхахьы иаал-гомызт Аминаҭ. Лара лгәы иҭаз акәын дзызхәыцуаз.

– Иазхоуп аҽада хьарҭа сахьынӡакыдыз, уажәшьҭа дунеи лашарак збарц сҭахуп саргьы. Ҳаншьа иԥҳа Цақәа слеицәоума, егьырҭ зегьы ҳарҟәаҵып аха. Сара адәқьанаҿ саныхәҳахәҭуаз, лара аахәашьагьы лыздыруамызт, – лҳәеит Аминаҭ. Лыблақәа лаҳәшьа илыдырхаланы длыхәаԥшуан.

– Ҳаи, сыԥсындаз, Аминаҭхеит, бхы здыбкыло дызусҭада?! Абжьыс!.. Бнаҵаа-ааҵааишь, изакә хьӡы бааԥсу илху баҳап!

– Адәқьан уҵагылар, уеизгьы-уеизгьы убжьысроума. Аб-жьыс, ауаџьаҟ дҭоукыргьы, ахацәа лыԥшаауеит, – лҳәеит Аминаҭ, гәҭыхас илымаз – ахҵәара, наӡахьоушәа, аусурҭа да шьҭалазшәа. – Саргьы исҭахуп, бхаҵкы сцеит, арадио сазы

ӡырҩыр, алҩақ сахәаҽуа акәымкәа, абас, бара беиԥш, агаз сымазар… Снацәхыԥқәа ирывҵататоу ауаци анышәи аарыц қьаны, икашәкаҷо исшәыр, акаҭран сықәланы саалеиҩеир,

– акранаҿ лнапы лыӡәӡәан, напы заҵә дахьааз еиҭа илгәа ларшәаны, лхы ҟәыншьо, акрыфараз днатәеит.

Ҭебра гәҩарас илкит, лаҳәшьа ашьыцра лызцәырҵны дшыҟоу, аха гәҩарас илкыз агәра лызгомызт, наҟ илҟәылцарц лҭахын.

– Сымаҳә, зхаҵкы сцаша, ихьааимго дыҟам дзықәшәақәаз. Игәабзиара дышԥаҟоу? – лҳәеит Ҭебра.

Аминаҭ лгәы ԥнаҵәо далагеит лаҳәшьа лаԥсшәа хаарақәа. Ичҳаны, илынмырԥшкәа:


132

– Ихьааига бҳәахт, уссгьы имам. Акы ааиоуҳәар, иҟасҵаз иашаӡами ҳәа даабҿагылоит. Ихьааигома, сиашан ҳәа агәра ганы иҟоу? Ихаҵкы бца акәым, сара мыжда, быхиртәалап!

– лҽаанылкылеит. Иакәым ламхаҳәар, лхаҭа дланарҟәуан. Лыбла даахгылеит аԥҳәысеиба Ҟаимаҭхан. – Ахаҵагьы ана-пы ҟәымшәышә иҭахуп. Анышә ахәыҵхара баҟәымҵыр, уаха бымахашьаха бҟәыԥсаауа, бнықәҳаны баныцәалак, ажәа хаак бхаҵа ибызиамҳәар, нас иара… – Лыԥсеибакра нылбаалдеит Аминаҭ. Гәҩаралеи уҳәан-сҳәанлеи зыгәра лгахьаз гәаныла илыриашон.

«Аҩсҭаацәа лхыччоит саҳәшьа. Ауаҩы бзиа даныҟоу из дырӡом», – лҳәеит лгәанала Ҭебра. Ажәа лымалкыр, еицәал тәыр ҳәа дшәон. Уажәакәын уи аҭынха ибз анылҭахыз.

– Сара ибасҳәагәышьарызеи, Аминаҭ? Ашьа ицаша ада иалагылом рҳәоит. Ҳазегьы ҳазмырҭынчуа шьак ҳалоуп. Ҳаз нымшәо рацәахеит, арахь ҳалшара маҷхеит. Акы ибыхәоума ибгәаласыршәар, ауаҩы ича ҿаҵа ԥхӡашала иааирыхларц ҟәа даны ишиқәу…

– Баша аԥхӡы анкаиҭәоу?
– Ибашамзар? Бара бҩашьозар?
– Анцәа иҳәааит!

– Уажәы ақалақь аҟны инхо, ҳхы ахьныҵаҳкуа нхарак ҳамандаз ҳәа, ақыҭа иазхәыцуа иалагеит. Ҳхәыҷ баҳча аиҳабы, иабыкәу, абрахь, ҩажәаҟа километра ақалақь иалганы, анха-ра ааихәеит, – лҳәеит Ҭебра. – Ауаа ақалақь рыԥсы алаҟәыкуа иалагеит.

Лхаҭагьы иџьалшьеит, шаҟа инаҵшьны, инақәырӷәӷәаны, насгьы илҳәаз шаҟа агәра ганы илҳәаз. Ақалақьи лареи реи зыҟазаашьа зегьы убраҟа иалан. Ахныҟәгашьа, ауаа реи зыҟазаашьа уҳәа, уи ақалақь злалцәымӷқәаз рацәан. Аха диеиԥшын, зхаҵа бзиа дымбаӡо, ичҳаны, илынмырԥшуа, аҩ наҭаҿы ҭыӡшәа ҟамҵо, ашьшьыҳәа заамҭа зго аԥҳәыс. Уи-

моу, ҳахҵәаны ақыҭахь ҳцап ҳәа лхаҵа илеиҳәаӡаргьы, лара дақәшаҳаҭхомызт, убри, зхаҵа бзиа дзымбо аԥҳәыс, лхаҵа ҳаилыҵып иҳәар,лара ишылымуа еиԥш.


133

Гәаӷкгьы наҵаҵаноуп лаҳәшьа ишлалҳәаз. Аминаҭ иџьашьаны, Ҭебра дналҿаԥшит. Акрыфарагьы

дааҟәыҵит. «Сыззааиз лцәа иалашәан, заа лхы аллыршәшәоит, лҽыԥхьалкуеит», – лҳәеит лгәанала.
Ҭебра лажәа инацылҵеит:

– Бара бхаан еиԥш иҟам, Аминаҭ, ақалақь, абарақьаҭра цахьеит, ԥаса ирацәаҩны ажәхьақәа рзанын, убасҟак ақыҭа иазааигәан. ԥсшьаҩцәақәак ааиргьы, асанаториақәа рҟны акәын рыԥсы ахьыршьоз. Уажәы март мза инаркны, бызры-лымсуа, аԥҟа реиԥш, иахьабалак иқәҳауеит. Автобусқәа быз рықәтәом, кинок ахь бнеиуазар, магазинк аҟны акы аабхәозар, быԥсы армаҷуеит аочеред.

– Сҭаацәа сыманы сааны, сбыдтәалар ҳәа бшәаны, ақалақь ацәа ахыбымхын. Бара баԥхьагьы саахьан араҟа. Уиаахыс шәышықәса ҵызшәоуп бышцәажәо, – лҳәеит Аминаҭ, хаала иласҳәар, уеизгьы дсыхәом, мчыла илықәсырӷәӷап ҳәа ӡбаны.

Лцәа-лжьы ҭҭәаара хьанҭаӡа, асқам днықәтәеит Ҭебра. Лаҳәшьа лажәақәа иаҳагьы ихьанҭаӡа илықәыӷәӷәон. «Илыҵа лазеи, абас лҽылыԥсахыртә еиԥш? Ахаан гәынҷыхь ажәак сазымҳәацыз, гәшаҭарак ҟамҵо, дышԥасацәажәо! ԥасагьы илҳәалон ахҵәара аӡбахә, аха асҵәҟьа…»

«Аҽы иазымиааиз акәадыр дасуан ҳәа, сгәалақәа саҳәшьа лыла исхызгоит,илхарагәышьоузеи, цәгьарас исзылузеи?» – лгәы дынҭахәыцит убри аамҭазы Аминаҭгьы.

Асааҭ днахәаԥшит Ҭебра. Ашьыбжьышьҭахь, аҩбатәи асме-на, аан, дцар акәын ахәыҷ баҳчахь. Лцара ааигәахон. Ирыб-жьалаз агәынҷыхь хьаршшамкәа, усура ддәықәлар, ҽыҵгас иҟаҵаны, дысԥырҵуеит ҳәа лаҳәшьа лгәы иаанагар ҳәа дшәеит.

– Бара дыбдыруама, Ҭебра, сымаҳә дицны, зны ҳара ҳҟны дыҟан Марыҭхәа Патыхә-иԥа ҳәа хаҵа шәпажәпак? – лҳәеит иаалырҟьаны Аминаҭ.

– Михаил Петрович иоума бызҿу? Унан, џьбеит, ани, ашаи ҭан, бара бызиазҵаауазеи, дабабҭаху? – иҵегьы даахьанҭа-хеит асқам дахьықәтәаз Ҭебра. – Дсымдыркәа, бымаҳә иеи ҳабы иами, акрыфарҭақәеи аресторанқәеи дреиҳабуп.


134

– Усҟак дыџьнышзар, ишсабҳәара, Ҭарсхан аус зициуазеи?

– «бхаҵа» ҳәа лалҳәарц акәын, аха уаанӡа илалҳәақәахьаз ажәа џьбарақәагьы, маҷ-маҷ рыхьхәра далагахьан аҟынтә, ихьӡ лҳәар иаҳа ихнаҽуазшәа лбеит.

Илҳәо лҿамшәо даанхеит Ҭебра. Дышӷьычуаз иақәыркыз ахәыҷы иԥшышьа еиԥшын уажәы уи лыԥшышьа. Егьа лҳәаргьы, лаҳәшьа лгәы хьаршшаны, ахьшәашәара ирыбжьалаз нарыб-жьыхны, дцар лҭахын усура.

– Ҭарсхан уажәы дыббама? Иҵегьы еицәақәазгьы аус ры-циухьеит. Амшын қашьхаргьы, иара амҳаҵә изыԥшаауам ҳәоуп аусураҿ ишизырҳәо, – ажәацыԥхьаӡа иацылҵоз – «баҳәшьа дбыкәыхшоуп», уажәы ишылымҳәаз гәалҭеит Аминаҭ.

– Ахәыҷқәа жәаба-жәаба мааҭ диркит Ҭарсхан дицны да ныҟаз. Аԥара рацәаны измоу уаҩызаап… Ишԥабҳәеи ихьӡ? Михаил Петрович аума араҟа ихьӡу? – лҳәеит Аминаҭ. – Ҳан харҭа аԥхын дачас деилаҳан, ҳашҭа дықәгыланы, ахәхәаҳәа дқәыԥсычҳауан. Ателефон сышԥаизасуеи сымаҳә, Ҭарсхан? Бара бсааҭ бахәаԥшуеит, бусура бҽагыбмырхан.

Ателефон аақәылхын, ақалақь шылхамышҭыц, акультуреи-аҵарадырреи рганахьалагьы дышлеиҵам лаҳәшьа иллырды-рырц лҭахызшәа, лхысга нацәа анацәхыԥ хагәыгәӡа, ателе-фон акылҵәара ирласны иҭаргьежьуа, Ҭебра илалҳәаз анумер аалылхит. Иахьынӡалылшоз, лцәажәашьа ԥсахны:

– Аҩыза Ҭунҭба дысҭахын, иҟалозар? Аҩыза Ҭунҭба шәоума? Аминистр дшәацәажәарц иҭахуп. Уажәыҵәҟьа шәеимаздоит, – лҳәеит ҩажәа шықәса уажәаԥхьа, маӡаныҟәгаҩыс аус анылуаз, ишыҟалҵалоз еиԥш. Лаҳәшьа лахьгьы дхьаԥшны, дԥышәырччо инацылҵеит: – Аҳа-а! Усыршәама? Уанхәыԥҳа дукәыхшоуп, Аминаҭ соуп изҳәо, Ҭарсхан. Анкьатәи сусура сгәалашәеит. «Аминистр дшәацәажәоит, аминистр дшәыԥхьоит…» – лхаҭа гьы илгәарԥханы дааччеит. Лгәы ааҟәандахеит усура дцарц аҽеилаҳәара иаҿыз Ҭебрагьы.

– Аминаҭ бҳәоу? Егьиашаҵәҟьаны, ҳминистр имаӡаныҟәгаҩ лыбжьы бхоуп. Ҳара ҳҿы быҟоума? Снеиуеит уажәыҵәҟьа. Уаҟа бысзыԥшыз, – бжьы гәаҩак нҭыҩит ателефон. Аҭаҭын фҩы ателефон иҭышәшәаны илаҳазшәа лбеит Аминаҭ, убас


135

ҟак ирацәаны аҭаҭын дшахоз лдыруан Ҭарсхан. Ҳасабеи лыргаҩыс аус ахьиуаз атрест аҟны икабинет уныҩналар, али-мон урҟьар ус афҩы ахылҵуам, аҭӡамцқәа аҭаҭын фҩы шаҟа ирхышәшәоз аҟара. Аҭаҭын уамыхо утәазаргьы, ухшыбаҩ ҭууаа ицо уҟанаҵон. Аҭаҭын дахон Аминаҭ лхаҵа Абзагәгьы, аха Аминаҭ иџьалшьон, Ҭарсхан ихылҵуа аҭаҭын афҩы абжеи ҭабжагьы ахьихылымҵуаз уи. «Иҟалап аҭаҭын ахара акәзар ибжьы зырхәанчаз, алҩақ иашәит иҟырҟы», – лҳәеит лгәанала лымаҳә изыҳәан.

– Уанхәыԥҳа дукәыхшоуп, арахь уааира аҭахым. Уз сыруадаҩуазеи. Сара снеиуеит аус ахьууа. Уск аҵыхәала суацәажәашт. Уажәыҵәҟьа снеиуеит, – ателефон нықәылҵеит.

Иахьынӡалылшоз, Ҭебреи лареи реицәажәара хьшәашәа лхаршҭны, ирхааны дцәажәеит. Убри иацәажәарала лаҳәшьа лгәы иҵегьы ихьалыршшарц лҭахын, аӡәы лгәы лзынхар зыцәа шьақәҟьоз Аминаҭ. Еинымшәоз ҩ-мчык еиҿагылан, бжеиҳан ихибашьаауан уи лҟазшьаҿы.

Аиҳәшьцәа еицны индәылҵит. Урҭ реиԥшымра, аԥсҭазаара шаҟа еицәнархарахьаз, уажәы иаҳагьы ирныԥшуан. Лоура-лышәара наӡа-ааӡаны, лыбла еиқәаҵәақәа ҭбааӡа, лцәа-лжьы лзыласны, лхы шьҭых, ԥхьаҟа инарханы дыԥшуан Аминаҭ. Уи лыжәҩахыр аарла дынхыҳәҳәон Ҭебра. Лшьаҿақәа еихыл гон ихьанҭа-хьанҭаӡа, дмыццакӡо. Лыблақәа хҩаны даны сыртә ишылҵахьазгьы, изныз амҩа цқьа игәаҭаны акәын ишлыргылоз лшьапқәа. Лаҳәшьа лгәы цәылымҟьарц, илал ҳәаз ажәа мчқәагьы лхашҭызшәа, уажәы дахьцогьы дақә шаҳаҭушәа, ажәақәак налаҳәо, «баҳәшьа дбыкәыхшоуп» ҳәа дааԥышәырччон. Аха уи гәы зҵамыз, ихьшәашәаз ԥы шәырччаран. Адунеихаан дшылымбацыз ала зҽызыԥсахыз лаҳәшьа, абӷаларҭахь дкылызго мҩакы данны илбон. Даз хәыцуан иҟалҵара, лынкылашьас иамоу.

– Аҩын ҿыцқәа ҳәа идыргылаӡазеи! – лҳәеит ҿыц ақалақь аҟны иааз хәыҷҵас, илбоз зегьы џьашьаны, днаԥшы-ааԥшуа Аминаҭ, насгьы уажәы изакәызаалак даҽа уск иалацәажәар лҭахымызт.


136

– Бшьаҿақәа шаҟа ирдуны еихыбгозеи, баҳәшьа дбыкәых шоуп, сбыхьӡаӡом, – лҳәеит Ҭебра, уаанӡа Аминаҭ илҳәаз лха-хьы иаамгакәа.

– Узлоу рыфҩы ухылоит рҳәоит. Аҿаҩа уаа рныҟәашьа рҿысҵааит. Исызгәамҭаӡакәа сҽанааусыжьлак, сшьаҿақәа еихҳәа-еихҳәо, сеихас-еихасуа сҿынасхоит. Бымшәан, саҳә шьа, сыцныҟәара бацәыԥхамшьо сҟалахра сыҟоуп. Абрахь ҳалбаар, шәааигәара џьара ҳзынхар…

– Уи сара ишызбо сибааит, аха…

– «Аха» ацбымҵан. Ҳаԥсы ахьынӡаҭоу абзиарахь ҳаи хозароуп. Азараҟьаҵәҟьа бахәаԥши, ахаҿы гьамгьамуа, амра ахьцо иашьҭоуп. Быхшыҩи быжәҩеи сыгымхааит, – лаҳәшьа лыжәҩахыр инықәылшьит лнапы. – Бца бусурахь. Иакәым акыр басҳәазар, наҟ ибхаршҭ. Акыр ззеилоу, акыргьы еимар-куеит. Схала снеиуеит сымаҳә иҟны. – Иааирак згаз ауаҩы иччаԥшь рықәын Аминаҭ лқьышәқәа.

«Аӡы иаго дыччоит ҳәа, изакә ԥышәырччароузеи, џьбеит. Сара исҳәо лара лзыҳәан баша ӡҭахысроуп», – лгәы иаа ҭалҳәеит Ҭебра. Даҽа аԥсуа жәаԥҟакгьы лгәалашәеит уи. «Аӡы иаго, ҳәҳәабжьы иаҳауам». Аха заҵа лаҳәшьа илалым ҳәарыз, лхы ишынҭашәаз, наҟ иналԥырылцеит. Агәра лгарц лҭахымызт. Изгәакьоу ҭынхак амҩа хара, шәарҭарыла иҭәу амҩа дықәызҵо ауаҩ иеиԥш, дааҭгылан, лаҳәшьа лыблақәа акраамҭа дырхыԥшыло:

– Анцәа брыцҳаишьааит, сышьҭахьҟа бара быда уаҩ дыш-сымам ибоит, – лҳәеит Ҭебра.


11

Амшын афҩы абарҵа иныҵасуа, агаҿаҟа аҿы рханы игы-лан Ачамҳара ақыҭа аусҳәарҭа. Аихеи абетони ирылхын. Аԥенџьырқәа ҭбаан, илашан. Ҩбаны еихагылан. Ауадақәа рацәаны иаман. Раԥхьаӡа изыргылаз анџьныр, ашьац ԥшшәы бзиа ибозар акәхарын, шьацԥшшәыла ишәит. Убринахыс шьацԥшшәыла акәын ишыршәуаз. Уаҟа аус зуаз ауаа ҟазшьала ишеиԥшымыз еиԥшҵәҟьа, аҩныҵҟа ауадақәагьы рыԥшшәқәа


137

еиԥшымызт. Қыҭа дук, колнхара беиак ишатәыз ҩашьомызт уахьынагәыдԥшылоз.

Аколнхара аконторагьы, аусҳәарҭагьы хыбракаҿ еицыҟан. Инеизакны аусҳәарҭа ҳәа иашьҭан ачамҳараа. Аколнхара ахантәаҩы Чырг Раԥсҭани ақыҭсовет ахантәаҩы Хыцә Кьын тышәи ркабинетқәа наҟ-ааҟ еиҿаԥшуан.

Хышықәса ирықәын аџьықәреи аарыхреи, арахә рааӡареи ирҟәыхны, амандарина ааӡарахь ииаргеижьҭеи ари аколнха-ра. Раԥхьаӡа еиҭарҳаз амандарина, уажәшьҭа агьама ҳнарбоит ҳәа иԥшын. Макьана ирыздыруамызт, амандарина феида-зу изаралхозу. Уажәазы ачамҳараа, жәытәла анхара иашь цылаз, рколнхара ԥасатәи ахантәаҩы изаӷьуан. Иара ихараны ирыԥхьаӡон ацитрустә культурақәа ирааӡарҭаны иахьыҟарҵаз рқыҭа. Иргәаладыршәарц рҭахымызт, убри аԥхьа, ашықәстәи раарыхра аихшьала аныҟаиҵа, араион аҟнытә иааны иҟаз ауаҩы дҩагылан: «Иахьа уажәраанӡа шәколнхара хантәаҩыс иҟаз дзызҟазаз даҽа қыҭанхамҩатә культуран. Уажәшьҭа шәколнхара ацитрус ааӡарахь ииасуеит. Даҭахуп убри акуль-тура иазҟазоу ахантәаҩ ҿыц. Абасеиԥш агәаанагара рымоуп араиком аҟны», – шиҳәаз.

Уажәраанӡа аколнхара ахантәаҩра иаҳа имариан.Ҷәытәнатә аахыс иаадрыхуаз џьықәреин.Амшын иахьазааигәоу адгьыл каршәрақәа рҿы, алаҭаҷаҷа ҳәа изышьҭоу, аџьықәреи ажәла иаҳа ишанаало, адгьыл ахьыхбарроу, аҳаракырақәа рҿы алагажә жәла иаҳа ишылаҵатәу уҳәа, зегьы рхала ирдыруан анхацәа, дарбан агрономыз ираԥызгоз.

Аҭаца ҿыц дызланагалаз аҭаацәа реиԥш акәын амандари-на ишахәаԥшуаз. Ирыздыруамызт уи иаҳа ианаало иарбан «бызшәоу». Иҟан ҭаацәақәак, мандарина шьаҭақәак зуҭрақәа рҿы изызгылаз, аха арсҟак ирацәаны ирмааӡацызт.

Анхацәа ракәым, дацәшәон аколнхара ахантәаҩы Чырг Раԥсҭангьы. Шықәсы ҩажәи жәаба ирҭагылаз арԥысын уи. Ақыҭанхамҩатә институт даналга, абрахь даарышьҭаанӡа, асовнхараҿ грономс аус иуан. Зычҳара дууз, имыццаку-аз, ақыҭа нхамҩагьы, аҳәынҭқаррагьы ишырзеиӷьхаша ҳәа ихәыцуаз коммунистын. Реиҳа дызҭахымыз изырҳәозгьы,


138

усҟак ицәаԥҽыгамызт. «Аӡәгьы игәы нирхар иҭахым. Ус иау-ам». Еиҳарак абас изырҳәеит Гәырҭ Абзагә иус ашьҭахь. Аӡәырҩы иџьаршьеит. Аконтораҿ иӡбаны ишьҭырхуан арахә ашьха ркацара аҿҳәара, инаскьазго хәҩы-фҩы алырхуан. ԥыҭҩык инаскьаргон мҩабжаранӡа, ашьха иаҿалаанӡа, егьырҭ ирыдырҵон, ахьшьцәа рҭыԥ аҟны рнагара, аҭыԥқәа рзыргы-ланы ахынҳәра. Амҩан арахә машәыр рыхьыр, ахьшьцәа реиԥшҵәҟьа, амҩаԥгаҩцәагьы адгылон. Ари ақыҭақәа еицыр зеиԥшыз, изышьцылахьаз, хьчагьы мҩаԥгаҩгьы еиларымгац ԥҟаран.

Урҭқәа рыгәхьаа имкит, арахә рзыҳәан Аиҭар диҩызоуп ҳәа, Ашәлашара аҳаблаҟны мацара акәым, уи аҳабла здырҵаз, Ачамҳара ақыҭангьы иззырҳәоз Гәырҭ Абзагә.
– Дыӡгәышьеит!
– Ихы ирӡит, изхарада.
– Аҳаиуаныжәқәа ихы шԥарықәирӡи.

– Ҳаи, дзеиԥш хаҵа бзиаз. Абахҭа абаиҭахыз, – инеихыр ҳәаалон, ақыҭа анапхгаҩцәа ақәшаҳаҭымкәа, дара ирҳәаз, аԥсаса раныхра ацымхәрас, хьчак даашьҭыхны, арахә ашьхаҟа ишкеицаз, уаҟа иахьнеиз, ррыцҳара агартә, ирацәаны арахә шрыцәҭахаз назаҳалак. Усҟан уаҩ дазымхәыцит арԥыс Тарас ииҳәаз ажәа ҟәыӷа:

– Иара изыҳәан арахә, аӡлагара зырлаго аӡы иаҩызан. Адәы дызлақәыз, иԥсы зызҭаз убарҭ рзыҳәан акәын.

Иҟан абас дрыцҳазшьозгьы, иҟан иқәыӡбуазгьы. Акаҿы еиқәшәон зегьы – нхаҩы бзиак инхара зықәгылаз ауасхыр уашәшәырахеит. Излацәажәоз, шаҟа шықәса иқәырҵарызеи, ихыганы дзаарушь ҳәа акәын. Абзагә изыҳәан ҽакы ихахьы изаагомызт Ашәлашара хазы ианыҟаз, аколнхара хантәаҩыс иамаз Хыцә Кьынтышәгьы. Абзагә иус ианалацәажәоз, дшыӡуа агәра ганоуп:

– Аҽы зтәыз иҭиуан, аҽыхьча иуамызт ҳәа, аҳәынҭқарра ирыӡбеит, аԥсаса нырхырц, иара иманы ашьхаҟа дцеит, – ҳәа зегь реиҳа Абзагә игәы иалсыз ажәақәа зиҳәаз. Убасҟаноуп Абзагә иаб Гәадала итәгьы анациҵаз. Уи зынӡа ҵәымӷ жьак-цаны игәахы иналакшеит Абзагә, агәрагьы игеит сдырӡит ҳәа,


139

аха уара иушьуа анцәа дишьуам ҳәа, иус шдырххоз, аколнхара ахантәаҩ ҿыц иаашьҭра ақәшәеит. Уи зынӡаск даҽа уаҩын.

Ашьыбжьышьҭахь иналагаз, аҵх агәы еиҩнашаанӡа иаҿын иус аилыргара. Иӡбаны ианалга, абахҭа аҭыԥан, ауал иқәҵаны данаанрыжь, Абзагә ииҳәаз ажәа иазхәыцызҭгьы, аӡәырҩы рхы иаланарԥшуан.

Аконтора ианаадәылҵ, аеҵәақәа аҵыџьџьаауа ирхагылаз ажәҩан днаҵаԥшын, иԥсы ааивигеит, нас ԥыҭҩык ааирӡыр ҩын, ус ҿааиҭит:

– Сахьеиқәхаз сыдныҳәалара аҵкыс, уаҟа аҿаԥақәа шәҿаҵаны шәымтәар, шәқыҭа иазеиӷьу шәҳәар, иаҳа еиӷьын. Ишәмаҳаи Кьынтышә Раԥсҭан иеиҳәаз? Аӡәгьы игәы нур-хар уҭахым, ус аус узымур ҟалап иҳәеит, – ачамҳараа ихы рықәкны, инациҵеит Абзагә: – Ашәлашараа ҳ-Кьынтышә шәаргьы дыжәдыруеит, ачамҳараа, шәыххь згеит. Ҭакәажәык ацуҭа зегьы лхьаан, лара аӡәгьы дигәалашәомызт ҳәа, ҳқыҭа гәыҵхас исымагәышьоуп. Ишәгәаламшәои, ҳаидҵаразы аи-зара аныҟарҵа, ирыларҳәеит Хыцә Кьынтышә сҭаршынс дшалырхуа. Даҳҭахым зҳәаз шәҟалеит. Шәиҟәаҵ, дыҟаз рҳәеит џьоукгьы. Еимактәхеит, иара ицламҳәа хьадыҩрны, уаӷеимшхара, ашьра иқәырҵозшәа акәын дыштәаз. Убасҟан ашәлашараа алафгьы ҳалшәхгәышьеит…

Абзагә абри аниҳәа, аӡәырҩы иргәалашәеит, усҟан Амҷы Гәдиса ииҳәаз:

– Шәаԥсуа ламыс шәфама, ачамҳараа дуқәа?! – иҳәан, ҿааиҭит Гәдиса. – Ашәлашараа хаҵа ицеит. Ачамҳараа иҳац цеит. Маҟарас ирыцугьы Кьынтышә иоуп, Кьынтышә, уара, Кьынтышә! Хыцә Кьынтышә уажә дыжәбама?! Ҟамчы-Кьын тышә ихьӡырҵахьеит. Аха ҳара дҳасасуп. Дҳадаҳкылароуп. Уҟамчы Ашәлашара иганы икаршә, уи ҳара иаҳнаалаӡом ҳәа наиаҳҳәап. Ихаҭа, аҭаца даҳзаазго маҟарак дышҳадаҳкылац еиԥш, дҳадаҳкылап.

Ачамҳараа иргәарԥханы иччеит. Иухыччо урылачча ҳәа, ашәлашараагьы ччагәышьеит, аха еиҵаӷәӷәа акәын ишгылаз.

– Илыцырҵазеи, уара, аҭаца илыцырҵазеи?! – иҳәан, ахы ихәлашәартә, акеҩ ааҭиргеит аӡәы.


140

– Луалқәа лхы иқәҵаны дааит аҭаца, ауал! – наиаҭеикит егьи. Уик ҳабӷа ааԥнаҵәаӡеит ашәлашараа. Иаҳҳәоз? Аҳәынҭ қаррахь ауал ақәгәышьан ҳколнхара. Исҳәа-изӡа, убри ауалоуп изхароу, саргьы Ашәлашара кажьны сахьыбналаз. Изхарада? Ҳанхацәа аҭәа дырхуан шықәсык ҩынтә. Ашьхымза рааӡон. Арахә ирыцын. Кьынтышә иеиԥш зеиԥшыз ҳнапхгаҩцәа, шәҟәыла-быӷьшәыла еиқәыршәаны, аԥара амхны ишаба-лак инырхуа мацара, ҳазҵымӡаашаз ауал ҳадыркит. Ҵаны, егьа даҳцәымӷзаргьы, ламысла иаҳҳәозар, Кьынтышә ихаҭа аԥара ифаны акәым ишыҟалаз, ауаа ирымуз рузшәа, шәҟәыла ишьҭыхны аԥара рырҭон. Ҳара иҳазҵаар, иаҳҭахым, ауалгьы ҳашәмыркын ҳҳәагәышьон. Алаф ҳалшәх акәым, ҳалахь ада ԥнаҵәартә шәаҳхыччаргьы, иаҳҳәагәышьозеи. Шәыххь згаро-уп, шаҟа ирласны иҟамчы импыҵшәԥаазеи Кьынтышә. Иҟар хҽны, иҭыԥ ахьицәмыӡша хәыцырҭас иманоуп аус шиуа. Иб-жьы хацаланы дышҳацәажәоз, ахьажь зхы иқәсыз ардәына аиԥш, ибжьы наихәлашәеит. Акы заҵәык ибзиарас ишәасҳәо, шәыххь згеит, ишыцәгьароу дырны, ацәгьара ҟасҵандаз ҳәа ахаан дыцәгьахәыцуам, аха, амдыр анцәа дирыцҳауп ҳәа, ацәгьеи абзиеи реиҩдыраароуп иара ицәыцәгьоу, рыцҳарас имоу.

Абзагә асеиԥш аниҳәа, еихаргыла-еиҵаргыла инаиарҳәеит Кьынтышә, убри азыҳәан акәын уажәы, Ачамҳарантә Ашә лашараҟа амҩа иахьықәыз, Раԥсҭани иареи ахьнеиуа, Абзагә дрықәшәар зиҭахымыз Кьынтышә. Цәгьақәак иаҳаргьы, ихаимҵартә игәы ҟаҵатәын аколнхара ахантәаҩ қәыԥш.

– Қәрала акәымзаап аҟәыӷара шыҟоу, – иҳәеит, иҽы аӷәра наҿакуа, Кьынтышә. Аҽқәа еивагылартә амҩа ахьыҭбааз, еи-вагыланы инеиуан, амҩа ахьыҭшәаз, иара иҽы аанкыланы, Раԥсҭан ԥхьаҟа дишьҭырц далагон, аха Раԥсҭан аиҳабыра-аиҵбыра пату ақәызҵоз арԥысын. Аԥхьаҟа Кьынтышә дишь ҭырц иҽы аӷәра наҿеикуан.

– Изхуҳәаазеи, Кьынтышә? – иҳәан, днаиазҵааит, ииҳәаз ажәа иара иқәкны ишиҳәаз изымдыруазшәа, Раԥсҭан.

– Уара уҟәыӷареи учҳареи ракәымзар, абахҭа дҭатәазаарын, уажәраанӡа зыӡбахә ҳамаз Гәырҭ Абзагә. Уара сануқәлаз,


141

усеиԥш ҟазҵаз, Асовет мчи, ажәлари, коллеқтивла анхареи драӷаны дрыԥхьаӡон.

– Урҭ ашықәсқәа рзыҳәан идырӡқәаз, рызегьы акгьы рха раӡамкәа иӡит ҳазҳәом. Аха иҟагәышьан, аурысцәа ражәаԥ ҟала иуҳәозар, ацыӡәӡәарах анкарҭәоз, асабигьы дадкы-ланы изыршәуаз. Римтәи ацезарцәа рхаан аахыс, аҭоурых уазхәыцыргьы, макьаназ иҟамлацызт «ажәлар раӷа» аҵкыс ихшыҩдароу, аҵкыс иуаҩ шьыгоу атеориа. Аха, анцәа иџьшьоуп, уи иақәӡбоуп, мап ацәкуп. Аиашара шьақәнаргылеит апартиа. Ҟамчыла ауаа напхгара анырзыруаз аамҭа цеит. Ауаа напхга-ра рзулатәуп хшыҩла, ццакра ҟамҵакәа, ацәгьеи абзиеи деи-лыркаауа… – даҿын дмыццакуа Раԥсҭан.

– Ахшыҩ шумоу рбеит азыҳәаноуп асеиԥш иҟоу аколнха-ра ду анапхгаҩыс узаарышьҭыз. Мамзар сара сҟарымҵоз, – иҳәеит Кьынтышә. Уаанӡа Раԥсҭан ииҳәақәаз дрызхәыцуан. Аилкаара ицәуадаҩын. Урҭқәа зегьы иара изыҳәан иҿыцыз, имаҳаӡацыз ажәақәан.

– Аиаша ҳҳәап, Абзагә ихьыз иара имацара иакәу изхароу?

– иҽы аӷәра наҿакны иааникылан, Кьынтышә днаиҿаԥшит Раԥсҭан. Кьынтышәгьы иҽы ааникылеит. Мархәац ҟатак акәын уи иҽы. Икәарны ианцоз, абӷа ҩышьҭыхшәа, аҽеиҵацалашәа инеиуан. Уажәы абӷа нҭахәалеит, амахә ҟата ауарбажә ықәтәар еиԥш.

Ахымҩас иӡывасызшәа, иаҳаз ажәақәа ддыршанханы дгылан Кьынтышә. Ажәа «ахарара» амцабз аҵкыс дацәшәон. Иааҟаиҵо зегьы иашоуп ҳәа иԥхьаӡо, аусура дашьцылахьан. Насгьы уи аҩыза ажәа ззырҳәоз иԥеиԥшхоз бзиашәа идыруан. Ихы харак адҵара, саргьы акы сыгхеит ҳәа аҳәара, аԥсцәаҳа ибла аҭаԥшра изаҩызан. Имагәқәа рышьхәала иҽы агәаҵаӷара дныҵасын, иаԥхьаҟа инеиуаз Раԥсҭан днаишьҭалеит, ииҳәаз дшақәшаҳаҭым, зегьы иара, Абзагә ихаҭа ишихароу цқьа иеиҳәарц, аха убри аамҭазы, апыҟҟа-пыҟҟаҳәа ҽышьҭыбжьк ааҩит рышьҭахьҟала. Ахаҳә еиҟәыддыра иахьахаԥалоз, аҽеи маақәа амцабз рыҵҟьо,ҽырххыла даауан ҽуаҩык. «Дабатәи мышгаҩу!» – иҳәеит, игәаныла даӷьуа, Кьынтышә, ус дук ҟаи ҵараны дшыҳаз, убри ауаҩ диԥырхагахазшәа, дизгәааны.


142

Уи аԥошьҭамҩангаҩ Канта, ашәлашараа ихьӡ анырҳәо, Канта-канталеи ҳәа нацҵаны иззырҳәоз иакәын. Аԥошьҭа егьаамҭа ирызнеимгаргьы ианарыжьуан. Иҟазшьа, инаалашьа убас ибзиан. Еснагь дҿаԥха-ҿаччон. Апенсиа зауа рԥарақәа, агазеҭқәа, асалам шәҟәқәа Ашәлашара ианааигалак, аӡәы ашәа уҳәароуп ҳәа дыхҭеикуан, ҽаӡәы-диркәашон, уаҳа ири ҭомызт. Ахьшьыцба еиԥш иласыз ҽык дақәтәан.

– Угәырӷьо ҳгәараҭа уазнеи, ҳара ҳ-Канта-канталеи! Абас акәу ишуарҳәо ашәлашараа? – иҳәеит Раԥсҭан, аԥсшәагьы еибырҳәаанӡа. Убри аҟны уи ашәлашараа дреиԥшын. Ашәла шараа аԥсшәа еибырҳәаанӡа, лафқәак еимырдароуп.

– Изыргәырӷьаша асалам шәҟәы ма апенсиа ԥара анрыз ноугалак, ус рҳәоит, аха изыргәааша акы рызноугар, иахьа-гьы баша амш умгеи, ҳара ҳ-Канта-канталеи рҳәоит. Канта-қьачақь ҳәагьы нацырҵоит, – иҳәеит, иҵегьы иџьбароу лафк ихырҳәааргьы, иара агәхьаа шикым, уимоу, еиҳагьы ишеи ӷьишьо ихы-иҿы ианубаало. – Апенсиа ахьнеигаз аҩы да ҳаршьит рҳәалап, асалам шәҟәы анҳаиҭа, акәтыжь даҳаркит рҳәалап. Ирҳәалааит ирҭаху.

– Уара угәы иалымсӡои нас уи?! – иҳәеит Кьынтышә, ир-ласны дырԥырҵырц иблақәа ирбо. Уи ииҳәаз имаҳаӡазшәа ҟаиҵеит Канта. Раԥсҭангьы игәамԥхеит Кьынтышә иҳәашьа, аха аус ицызуа, ақыҭа анапхгаҩцәа руаӡәк, насгьы қәрала акыр шықәса иеиҳабыз, ипату ԥиҽырц иҭахымызт.

– Ажәабжь ҿыц… Агәырӷьара ду… Насгьы аҭыԥҳацәеи арԥарцәеи асалам шәҟәқәа рыбжьгара, абри ауп сара сус. Ақалақь дуқәа рыҩныҵҟа аԥошьҭа аус амуеи? Убасоуп Ашәлашарагьы. Аха урҭ ҳазлареиԥшым, араҟа аԥошьҭа иашьыкьс иҟоу аԥошьҭамҩангаҩ иџьыбақәа роуп. Инау дгыланы, уџьыба инҭарҵоит. «Канта, сукәыхшоуп, абри, ма ӡала абригь-абригь исызлыҭ», – иҳәоит, иӡамҩақәа хәацы хәаԥшьха. Ишԥаҟаҳҵари, бзиа еибабоит. Упату схы иқәуп, Кьынтышә, аха ишԥарури, ршьа шуеит, рда шуеит, ҳа-ҳа-ҳа! Иахьеиқәшәаша клубк ҳара усгьы иҳамам, – ҳәа нациҵеит. Ҽыԥныҳәаҵас иҳәан, Кьынтышә иахь ирханы. Иара зышҟа


143

дхьаҳәуаз, убри ишҟа ашырҳәа инхьаҳәуан иҽгьы. Уажәы-уажә иааҭгылон. Газеҭқәак ма журналқәак наииҭоит, агәахәуа зар акәхарын. Иашьцылахьан.

– Уара ақьаӷьариара уаҿызаап, аҭакәажәцәа реиԥш, – иҳәеит, Канта иқьышә днықәҵашәа, Кьынтышә. Уи ашәлашараа дрызгәааны дыҟан, аколнхарақәа анеидырҵа, иара аколнха-ра ахантәаҩыс дҟарҵарц иахьықәымгылаз.
– Исхароузеи, ирыланҵәаша, иргәаԥхозар са схәырџьын,

– иҳәеит иажәақәа, лаф ашәак амелодиа нарыцҵаны, Канта, дрывсны дцарц иҽы аӷәра неиҭеит.

Ҷкәынроуп, игәы иҵаххуеит акәымзар, данырԥырҵуаз, иаалырҟьаны, ахҭҟьа иаҩызаха Кьынтышә иеиҳәаз ажәақәа иаҳәатәызма! Раԥсҭан ихаҭагьы игәамԥхеит ус ахьиҳәаз. Аус ҳзеицымур ҟалап ҳәа Кьынтышә изыҳәан игәы ишҭашәозгьы, иара ишиаҳауа, ицәаԥҽыгоу ажәала аӡәы диацәажәар иҭахы мызт, иагьиуамызт.

Ус ҿааиҭит Канта:

– Раԥсҭан уивамгылан, Кьынтышә. Уара уҽы убри иҽы арԥхҭуеит! Ҳа-ҳа-ҳа!

Деиқәаҵәаӡа дшәит Кьынтышә. Иеидихәыцлақәоз, дныз кылақәоз ҟалеит акәымзар, арҭ ажәақәа рзыҳәан иеиҳәа қәашаз иман. Иҽы днаҵаҟьан, раԥхьаҟа инаскьахьаз Канта днаихьӡан, маӡажәа дук иеиҳәозшәа ибжьы рхәыҷны:

– Ҳаԥхьа унеиуеит. Уахьнеиуа ираҳәа, амҩа иқәуп, Раԥсҭан диманы даауеит ҳәа. Абригадир Бардушьа иасҳәеит хымшҟа рышьҭахь. Уи аилымга, иқәгәыӷра цәгьоуп. Пату иқәҵатәуп Раԥсҭан. Ирҿашәалак рҳәо, апатҟалеира иаламгааит, – ҳәа наиеиҳәеит.

– Насгьы уара пату шуқәаҳҵо, бзиа ушаабо, меигӡарахда иаарԥштәуп, ус ами? Уи уара убӷа арыӷәӷәоит, – иҳәеит убас ҵәҟьа ибжьы рхәыҷны Кантагьы.
Кьынтышә ихаԥыцқәа аҿҿа рыҵго:

– Маӡала ицҳауа ала! Сара абзиа уасҳәоит, уара аҟыҿыҳәа уцҳауеит. Абри аҭаҟьаҭасҵәҟьа уихәом. Ҳазхаанхазеи! – иҳәеит. Арҭ шеицәажәоз, аҽқәа рныҟәашәа ианагдырха, Раԥс ҭангьы даарыхьӡеит.


144

– Алафҳәара, аччара-ахәмарра бзиоуп, Канта, аха иаҳҳәап, абри абзиара ду узҿу, даҽа ус бзиак ацубаргьы ишԥаҟалари?
– иҳәеит Раԥсҭан.

– Исылшо акы акәзар, схы сеигӡом, – иҳәеит Канта, иҽы иҵакәашо, аӷәра наҿарххны. ԥхьаҟа амҩа наирбар, ишзахәоз идәықәлон, аԥсы зегьы ааҭнахуан, убас иныҟәон, аха аԥшәма аӡәы данааиацәажәа, аҽы нади иаҩызаха, ахы ақәыжь, агәы каршә, имҵысӡо иаангылон.

– Шьыбжьонла аколнхацәа аус ахьыруа умнеиуеи? – иҳәеит Раԥсҭан, иажәақәа акакала дрызхәыцуа, дмыццакуа. – Агазеҭқәа анушалак, асалам шәҟәқәа анруҭалак, унрылатәаны, агазеҭқәа урзаԥхьалар, атәылаҿ, аҳәынҭқарраҿ, уи анҭыҵ иҟоу ажәабжьқәа рзеиҭоуҳәалар шԥоубари? Ҳара специ-альнаиа литература уаҳҭалап, убри иазку. – Аурыс ажәакгьы налеиҵеит.

– Изсылымшозеи, аха уи даҽа усурахеит, уххь згеит, Раԥс ҭан, – иҳәеит Канта.

– Иашоуп, даҽа усуроуп, аха уара еицбала, ҳара убри азыҳәангьы ауалафахәы уоуа иҟаҳҵап. Апропагандист иштат наганы иуаҳҭап.

– Сара баша аҳәынҭқар ича сфалар сҭахым. Сазхәыцып, исылшоны избозар, иуасҳәап. Абзиараз, уаҟа ҳаибабап, – Кьынтышә иахь дынхьаҳәын. – Чаӷьыр аԥшаҳәаҿоуп аус ахьыруа, – иҳәеит.

Аҽы ақәтәашьа усҟак издыруамызт Раԥсҭан. Аӷәреи аҽы аԥырцәқәеи еидкыланы икын. Аколнхара ахантәаҩыс даа рышьҭижьҭеи знык акәын Ашәлашара дахьаахьаз. Дамышь цылацызт ари амҩа. Аҽы бӷалар ҳәа дшәон.Ашьапы иаҵа ҿыпны, ахьхьаҳәа ахшьыра иҭаланы рҿанынархалак ахаҳәқәа, игәалашәон дахьиз, дахьааӡаз ақалақь. Игәалашәон иҩыз цәа. Иҭахын иааганы абраҟа идирбар. Аҽы дшақәтәақәо, изакә мҩоу дызнысуа… Иҭахын убарҭ рҟны дыҽхәартә аус бзианы иур, аколнхара еиҵамхарц, аха аколнхара уажәы изҿыз – амандаринааӡара, зегь рыла иманшәалахаргьы, да ҽа хԥа-ԥшьба шықәса рыла акәын аҽаҩра анаанашьҭуаз, уаанӡа аӡбахә уаҩы излеиҳәаша акгьы иалаҟахомызт. Иара


145

дқәыԥшын, ақәыԥшра иацәыхьанҭоуп усҟак аԥшра. Аиҳабыра рҟны апроеқт злашьҭырххьаз ала, иаарласны асовнхарахь ииаргон. Ииашам ҳәа иԥхьаӡар, иара иҭаххар, даԥырхагахар, иааникылар илшон. Аха асовнхара иацны иаауан анхамҩаҿы акырӡа аиҭакрақәа.

ԥаса аус ахьиуаз совнхаран. Уи ашьақәгылашьа, аиҿкаашьа бзианы идыруан. Уаҟа ауаа рынхашьагьы даҽакын. Иӡбыр акәын араҟа асовнхара шаҟа ианаало. Аҳәынҭқаррахь аплан анагӡара мацара акәымкәа, анхацәа рыԥсҭазаараҿ иахьын ӡарзеиӷьызгьы дазхәыцыр акәын. Ақьаадқәа ирниҵон, иҳа сабуан. Абри еиӷьуп ҳәа акгьы дазкылымсыцызт. Амҩа да хьықәызгьы даазхәыцуан.

Зынӡаск даҽакын дзызхәыцуаз Кьынтышә. Иҽы ахы Раԥс ҭан иҽы ахы иавмыҳәҳәарц, иаанкыланы, ус ҿааиҭит:

– Абзагә уара цқьа дуздырӡом. Ашхы! Иназқәикыз, дна дыԥсыла дцоит. Аибашьрахьтә дхынҳәит, имахәар ихәда ихшьны. Махәҿала аусура илшом ҳҳәан, арахә рдохәҭырра иҵарц, аколнхара ахьӡала акурсқәа рахь дҳашьҭит. Дҳашьҭит акәым, дсышьҭит, сара снапала. Ашьҭахь, далганы данаа, ахьаԥарч зхылҵыз иахәлаӷьаӷьон ҳәа, дԥаԥашькха, дааҳәны сара дысҿагылеит. Ирыбаргәыз анхацәа, џьықәреик рықәын, иаадрыхуан, аџьамш иақәшәаны инараҳҭон. Ашьҭахь иаҳ зиуз? Изаҳацҳаит арахә кыдцаны иҭитәуп, азагатовка иаҭа тәуп ҳәа. Иара иманы ашьхаҟа дцеит. Азин изҭада? Нас са ра суазҵаауеит, ҳара иаҳхароузеи? – аӷәра кәадыр амаха инахаиршәын, усӡбарҭак аҟны дгыланы, ихы ирқьиозшәа, иҩнапык наираҳаит Кьынтышә.

– Уи ҳаламцәажәахьеи, иаҳмыӡбахьеи, уажәы узалацәа жәозеи! Аколнхара анапхгара иахароу, уаҩҵас иарымҳәеит, ихы иҭарымгалеит, – иҳәеит еиҭах Раԥсҭан.

– Дҳаргәыбзыӷуазма?! Ҳуҳәоит, Абзагә, ухаҵкы, ҳҳәарызма? Мап, Раԥсҭан, уххь згеит. Уара уқәыԥшуп. Ажәлар цқьа иузды-руам, урҭ изыцәшәо иоуп бзиа ирбо.

– Ажәлар зегьы ракәым, аӡәы иеилкаара ԥсҭазаарак азхом,

– иҳәеит Раԥсҭан ибжьы рмаҷны, Кьынтышә ииҳәаз аҵкыс, ҽакы дазхәыцуа.


146

– Уажәа ҩбаимтәуазароуп унапаҵаҟа иҟоу, мамзар, дааҳә ны ухы дықәтәоит, – иҳәеит Кьынтышә.

Аџьбарара, ақәымчра, аршәара, анапхгараҿы зыда ԥсыхәа ыҟам ракәны иирбон, маҷ-маҷ Раԥсҭан ихы иахьҭеигалаша дашьҭан.

– Сара абасҟак шықәса, самхра рылымшо, сызлааиз убри алоуп. Уара ушаҿу ала, уамак иузнагом, – иқьышәқәа неи хыԥхьан, ииҳәаз хәшаха ихаҭа игәы ишықәлаз убартә даач-чеит.

Иажәақәа шаҟа ииашам, усеиԥш ианхәыцуаз аамҭа шца-хьоу ҳәа ажәа имакра даламгеит. Инаиаҭеикит ихаҭа иаҳа дзызхәыцуаз:

– Анхаҩы иԥсихологиа иазымхәыцит, Кьынтышә. Убриоуп иҟалаз.

Кьынтышә аколнхара анапхгареи Раԥсҭан ииҳәази ахьеи-мадаз ҳәа оумак шизеилымкаазгьы, аҭак ҳәа аҭак ҟаиҵеит, иара изеилкааз ахәҭак:
– Дынхаҩым аха, аферма деиҳабын…

– Урҭ рԥсихологиақәа, уамак рыбжьам, – иҳәеит Раԥсҭан. «Ухы иануҟьааит, изакә ажәоузеи иуҿахаз! Смаҭа Ар-

дашьыл сиазҵаароуп уи ажәа иаанаго», – иҳәеит игәанала Кьынтышә.

– Арахә иара ихатәык реиԥш иԥхьаӡон. Ииҳәаз умбои, ашьха икацаны иааныжьны, ишәцәыҵәахны, рныхразы иааз ашәҟәы ахырбгалара сашьҭаларц сгәы иҭан иҳәеит.

– Егьыҟаиҵон. Ихирбгалон. Еиҳабыреи еиҵбыреи акы аа-нижьуамызт. Зегьы рышәқәа ҵихуан. – Иҽы аӷәра наҿеикшеит Кьынтышә.

– Иҟаиҵандаз, ихирбгаландаз, иаҳагьы еиӷьын, – иҳәеит Раԥсҭан, акырӡа игәы иҭашхьоу ажәа шиҳәо еиԥш ауаҩы.

– Ухы аҭыԥ иқәу уара?! – инаиҿыҵҟьеит Кьынтышә. Ихаш ҭит дзацәажәоз дызусҭаз. Инапаҵаҟа иҟоу нанамгак, еилымгак иеиԥш ауп Раԥсҭангьы дшиԥхьаӡаз, уаҳа даҽакала ихәаԥшра, даҽа ажәақәак рыла иацәажәара дамышьцылацызт аиҳабыра рахьтә иаауа ашәҟәы иамазкуа». Анхацәа ирбунтуеит. Аиҳа быра ирыӡбуа иаҿаиргылоит. Асовет мчы иаӷоу уаҩуп. Иаар


147

кьаҿны, иахьахәҭоу иҩтәуп. Уаҩҵас, дҟәатаӡа снапаҿы иҟа лаша аӡәы даарышьҭып», – иҳәеит игәанала.

Раԥсҭан даахьаҳәын, илакыҵа ҵыршәааны, иаҳаз ажәақәа рҭак аҟаҵараз, илаԥш хьшәашәаӡа, Кьынтышә днаихәаԥшит.
– Ааи, дашшындаз, ихирбгаландаз! – иҳәеит днақәыӷәӷәаны.

– Уаргьы саргьы иаҳхароуп Ашәлашара аҳаблаҿы амандари-на аныҟамла. Ҳара ҳҩыџьа, раԥхьаӡа иргыланы ҳара ҳҩыџьа иаҳхарахоит. Умнеихьеи Урыстәыла? Уаҟа шәкы, зқьы кило-метр, аҳауагьы, адгьыл аԥсыларагьы неибанеиԥшны ицоит. Ишԥаҟоу ҳара ҳҿы? Амшын ахықә инаркны, ашьхақәа рҟынӡа аҳауа ҩынтә-хынтә аҽеиҭанакуеит. Адгьыл ахаҭагьы убас. Уи аилкааразы уамак аҭахӡам. Аҵлақәа, аҳаскьынқәаҵәҟьа иуарҳәоит. Убри ҳазымхәыцит, иахьахәҭаз еиҭаҳамҳәеит. Иа-шоуп, сара санаарышьҭ, арахә рныхразы хыхь ирыӡбахьан. Аха Ашәлашара аҳаблеи амшын аҳауа иарԥхо Ачамҳареи, уажәы ишыздыруа, санааиз издыруазҭгьы, убри аҳабла арахә, ашьхымӡа уҳәа рааӡара ишазкыз иаанхартә уаҩы азин ыли-хыр ауан. Иҟаҳамҵеит, – иблақәа Кьынтышә иаҩмыршәо дихәаԥшуан.

«Зегьы сара исхареитәуеит. Сара исыздыруамызт, аха иара имдыруаз ҳәа даасҿагылоит иаацәгьарахар. Мап! Машәырла апартиа иаланагалаз уаҩуп, зхы зымхакәачроу, ари арԥыс!»

– Иԥсахы ԥыжәжәон Кьынтышә. Еиҳарак игәы ԥызжәоз, иа-ахтны акгьы ахьизымҳәоз, дахьзиҿамгылоз акәын. Изды-руамызт, Раԥсҭан иаҳагьы ишеиӷьишьоз усеиԥш аицәажәара. Ҳәызбеи мақьеи шеибахуа еиԥш, иара игәаанагареи даҽа ӡәы игәаанагареи анеиқәымшәалак, ажәеимакрала, иара зыгәра ганы дыҟоу ахьынӡаиашоу еиликаауан, ииашоу иаҳа иаармарианы дазкылсуан. Аха усеиԥш иҟоу аимак-аиҿак азыҳәан ихәоз уаҩымызт Кьынтышә. «Ари иидыруа даҽа еиҿагылароуп. Ҩ-ԥшшәык рылоуп адунеи дшықәыԥшуа. Еиқәаҵәоу – еиқәаҵәоуп, алаҳәахӡы иаҩызоуп, ишкәакәоу – шкәакәаӡоуп. Уи азыҳәан изгәаатәым. Ишизгәаатәым еиԥш, дахьылашәу азыҳәан алашә, дахьдагәоу азыҳәан адагәа. Уи азыҳәан дрыцҳашьатәуп».

Аҿаҩарахь инаскьацыԥхьаӡа, аҳауа иаҳа-иаҳа ихьшәа шәахон, аха иаҳагьы иласхон. Иааигәаӡаны ирҿаԥшуан ашьха


148

цәиқәарақәа. «Абзагә иеиԥш ауаа зырбунтуа, зегьы ирҿагыло, аӡәык-ҩыџьак наҟ ирылганы иҟазҭгьы, изакә ҳабла бзиаха-рыз Ашәлашара», – игәы дҭахәыцуан Кьынтышә.
Зынӡак даҽа хәыцран дызлаз Раԥсҭан:

– Ихырҵәаны, Ачамҳара агәахьы, амшын агаҿаҟа илбаа-газар? Иаҳа ирзеиӷьӡами ашәлашараа, Кьынтышә? – иҳәеит, изеиҳәоз иаҵкыс иара ихы дшазцаауаз удырыртә. – Рымҩа ҟалап, афымца лашара роуп…

– Изакәызеи, Раԥсҭанхеит, иуҳәо?! Аҳәызба ахьышьҭаз ацә наргон ҳәа, ауаа ахьыҟоу алашара нагатәуп акәымзар, дара хырҵәаны арахь ишԥааҳго! – иҳәеит Кьынтышә. Абыржәы ада уи игәалашәом, иханы игылоу аӡәы ажәа имаикхьа-ны, ииҳәаз дақәшаҳаҭымкәа. Ишиԥырхагахоз идыруан. Аха Раԥсҭан иҟнытә иаҳаз ажәақәа, хымҩаск иӡывасызар аҟара ицәымыӷхеит. Иара ихаҭагьы Ашәлашаратәын. Иаб, уи иаб рнышәынҭрақәа уаҟа акәын иахьыҟаз. Даҽа шықәсқәак «их шыҩи имчи ажәлар инариҭар, инадирхәар», нас апенсиахь дцаны, ԥсшьара Ашәлашараҟа даарц акәын.

– Уразҵаа уҭахызар, амҩеи, афымца лашареи, шәахьынхо шәыдгьыл ҭыԥи реиҳа иалшәхуазеи ҳәа, ирҳәо уаҳап.

– Ус анакәха, иазықәԥатәуп амашьынамҩа анагара, – иҳәеит Раԥсҭан, уаанӡа ииҳәаз, ишахирҟьацәаз дырны, мап ацәикит. – Афымца лашарагьы азҵаара ықәыргылатәуп. Ап роеқт ҟаҵатәуп.
Амра шьыбжь агәы иҩхыҵхьан.

Ашәлашара иналалеит аҽцәа. Ауха рыԥхьара рыманы ицон урҭ.

– Аҽы уаркареит, сабиц, мҩоума ари! – иҳәеит Кьын тышә. Уаанӡа иамхаҳәаз ажәа мчқәа рхьаршшара дашьҭан. Иахьынӡаилшоз диргәыбзыӷыр акәын. – Сшьамхы згаз, схы зыршлазоуп ари амҩа.

– Ашәлашара игылан ҳәа уахәамак аӡбахә аҳәоит ашә ҟәы. Иабашәагылаз? – иҳәеит Раԥсҭан, уаанӡа Кьынтышә ииҳәаз наиаҩжьны. Бзиа ибон уи ашьхақәа. Гәышьҭыхрак из дырҵысуан. Шаҟа ашьхақәа дырзааигәахоз, убриаҟара аԥсуаа рҭоурых азхәыцра игәаҿы иҿыхон. «Абарҭ ашьхақәа, абри


149

аҩыза аҳауа зҩыда, иахырымшьаацкәа, иахьа уажәраанӡа излааизеи ҳажәлар?» – ҳәа игәы дҭахәыцуан.

Ауахәама аӡбахә Раԥсҭан ианаацәырига, Кьынтышә днеи хаԥсы дцеит. Иабоугеи, иазуузеи убри ашәҟәы иану, зҭоурых дууз ауахәама ҳәа, ҽԥныҳәас диазҵаауаз џьишьеит.
– Узазҵаазеи уи ауахәама?

– Избарц сҭахын. Афбатәи ашәышықәсазы идыргылеит ҳәа аҳәоит ашәҟәы.

– Ақьырсианра цәгьамзар бзиа ҳзаанамгеит. Ажәлар ала шьцара иҵарханы иаман, – иҳәеит Кьынтышә.

– Ҳааизар хыхьчароуп аԥсуаа ҳазҿу, абџьар шаҳкыз маца-ра, зқьы-шықәса уажәаԥхьа иҳамаз ашәҟәҩырагьы ҳцәыӡит. Анышә иазынхеит иҩны ахаҳә ԥҽыхақәа, ҳцәажәараҿ иаҳ зынхеит: «Ахаҳә еиҟәнажәо иҩуп», – ҳәа ажәаԥҟа. Ахаҳәҵәҟьа иазымчҳартә, игәыҭшьаагаз ргәаҟра анырҵозар акәхарын…

– Еиҳарак ус анырҳәо, ашшыԥхьыӡқәа анырыҩуа ауп. Убас шшыԥхьыӡк зҩит, ахаҳә еиҟәнажәо рҳәоит ашәлашараа. Аԥсуаа аӡәырҩы ҳаиԥш, урҭгьы рус аҵкыс ражәа еиҳауп, – иҳәан, да-гьааччеит Кьынтышә. Дахьнеиуа аҳаблаҿы реиҳараҩык иара изыҳәан цәгьарамзар бзиа шырымҳәоз ахьидыруаз аҟнытә,

рҳәоит. Егьиашан. Иабарҭахыз! Еизашшны ашәҟәқәа рыҩра иалагон, – дагьааччеит Кьынтышә.

Илакыҵақәа ҩыҵшәаан, иԥшшәхәы аҽаԥсахит Раԥсҭан. Ашәлашара қьаԥҭахароуп ҳәа Кьынтышә иоуҳәар, игәы ишабоз еиԥш акәын, Аԥсны аҭоурых азыҳәан дшыҟаз Раԥс ҭан. «Иасҳәақәазгьы иасымҳәаӡандаз!» – Ҵәахышьа змам маӡажәак иеиҳәазшәа днахьхәит уажәы. «Шаҟа анцәа ди рыцҳаузеи, змаҵура аиқәырхарада хәыцырҭа змам. Убас сҟа ларымашь саргьы?! Иара изымашшырц азыҳәан абыржәы иҳамоу ашәҟәҩырагьы арӡра дақәшаҳаҭхоит инаидуцалар. Иузеиламыгӡақәо рацәоуп. Аха урҭ аҩба – амаҵуреи ажәлар рҭоурых абзиабареи – еилагӡашьа рымаӡамзи? Агәра сыз-гом», – абас игәы дҭахәыцуан. Уаанӡа Кьынтышә ишҟа имаз арыцҳашьара, маҷ-маҷ ихьшәашәо, ацәымӷрахь ииасуан.


150

Аҽқәа аԥхӡы ргәыдшыла, ахәы ҳаракыра иҩхалеит. «Аб хәыҷы тәыҩа ду» ҳәа, ахаҭа хәыҷны, аҟәара ҭбааӡа ииасны ицоз Чаӷьыр инхыԥшылеит.

Аӡиас анырцә, аус зуаз анхацәа инарыдгылаанӡа, уаҳа ажәак иҿыҵымшәеит Раԥсҭан, баша аԥша иагон Кьынтышә игәыбзыӷ ажәақәа.


12

Аминаҭ лымаҳәи лареи акраамҭа еицәажәон. Уи икабинет аҟны итәан. Иҭҭын лҩеи, ихаҭа ихылҟьоз аҭаҭын фҩи, егьа-рыла заа лҽазлырхиазаргьы, илзымычҳауа, лыхлахаҵ еилна-рууаауан, лгәы архынҳәуа. Лыԥсыԥ алагаҩагара аанкыланоуп дышгәыдылкылаз данааҩнала.

Иалҳәеит ахҵәара ргәы ишҭоу. Абзагәгьы дақәшаҳаҭха хьоушәоуп ишылҳәаз. Агәра изымгеит Ҭарсхан. Амцгьы лҳәо ны имаҳацызт. Еҳәшьак лаҟара пату лықәиҵон ианхәыԥҳа.

– Издыруада, иҵегьы шәазхәыцыр еиӷьзар, Аминаҭ? – иҳәеит алҩақ иашәыз ихысга нацәала аҭаҭыз ацыблааха амыршәшәо.

– Шықәса ҩажәа егьагым сара уи сазхәыцуеижьҭеи, – лҳәеит Аминаҭ.

Ҭарсхан иаԥхьа иқәыз асчиот ачархь гьежь хәыҷқәа акы, ҩба, хԥа ҳәа иԥхьаӡо, ҩажәа цыра нҭеиԥсеит. Илымҳа иаҳа уаз аҵкыс, ибла иабоз иаҳа агәра игон. Ауаҩы ихәыцра, ицәанырра, игәҭыха, зегьы цифрала ахә ашьара дашьцыла-хьан уи аҳасабеилыргаҩы. «Ҩажәа шықәса… Шықәсык хышәи хынҩажәеи хәба мшы, хышәи хынҩажәеи хәба ҵхы, нас урҭ зегьы ҩажәантә ишьҭухыр… Уаҩы ихаҿы изаагом, ари аԥҳәыс лыгәҭыха даргәаҟуеижьҭеи шаҟа ҵуа». Убарҭ зегьы еицҵаны аԥхьаӡара далагарц асчиот даахеит иара ишҟа, аха ианаамҭаз иҽааникылеит. Уажәшьҭоуп иаҳагьы ианилс ианхәыԥҳа дыз-зааз. Аԥсӡы иаҳазар аҟара ицәымыӷхеит. «Иласҳәару ила сымҳәару сгәы иаанагаҵәҟьо? Лгәы ннархоит».

Аӡәгьы игәы нирхарц зҭахымыз уаҩԥсын Ҭарсхан. Дыз хымԥоз акы заҵәык акәын, иара иҳәашьа, финансоваиа дисци-


151

плина. Убраҟа акгьы дамкуазааит, егьирахь, ауаа рыԥсҭазаара, иара ирзылиҩаауа аԥара шнырхуа еиԥш, ирҭаху азырулааит, ишырҭаху инырхлааит. Рхала ирдырлааит ирзеиӷьу, ирзеицәоу. Игәамԥхо, ииашам ҳәа ииԥхьаӡо, уск ианалацәажәо, иб-жьы хәанча рхәыҷны, абас иаҳа еиӷьзар ҟалап ҳәа иажәа ныбжьаиршәлон. Иҳәон аҟароуп, уаҩԥсы дызмырԥхо, дагьыз мырхьшәашәо, ԥшак иаҩызаха иныбжьаӡуан.

Аминаҭ лзыҳәан иԥсырмаҷгаз ауада индәылҵын, атакси иақәтәаны рҿынархеит.

– Ақалақь ааигәара анхара уаҩы деилаҳартә иҟоу џьыб шьома, Аминаҭ. Аӡӷьы ахықәаҿы унхар иаҩызоуп, ихыҵны иануҵало уздырӡом, – иҳәеит Ҭарсхан, атакси ашьҭахь да хьақәтәаз. Ирмаананы иҳәеит рыхҵәара дшақәшаҳаҭым. Ианхәыԥҳа ҿымҭ, амашьына аԥхьа дахьақәтәаз, ирывыҟьҟьа ицоз аҩнқәа дрыхәаԥшуан. Дрыҵашьыцуан убраҟа инхоз. Урҭ аҩнеихагылақәа шкәакәан, рԥенџьырқәа ҭбаан.

– Инхоит-инҵуеит дара рхы-рыԥсазы, – лҳәеит, Ҭарсхан изыҳәан аҵкыс лара лхазы.

Лыгәҭыха наӡаны иалгазшәа, гәырӷьарак лысит уажәы. Уи лгәырӷьара еиԥшын асқьала гәакьа ашҟа ихынҳәуа аӷба акаԥдан игәырӷьара.
Лажәа инацылҵеит:

– Ани уеиҳабы, Марыҭхәоума, Михаилоума, ҩ-хьӡык змоу…

– Ҩ-цәакгьы зхарԥоу, – инаԥишьит Ҭарсхан. Ианхәыԥҳа лыда аӡәыр иаҳамашь ҳәа дшәаны атаксист днаихәаԥшит.

– Иаб дахьынхоз, ихәышҭаара цәаӷәаны иахысхьазаап ақыҭаҿ. Шәеицны ҳара ҳҿы шәаныҟаз, иԥсы ахьыхәхәо, ҳан хара дахәаԥшуан, илаԥш аиркхьан.
– Илаԥш иџьам иануп.

– Арахә ранҵара ануадаҩха, ауасхырқәа зҵырхыз аҩны ҳаҩызахеит акәымзар, Ҭарсхан, ухы-угәы рыԥсы дуршьарц азыҳәан ҳара ҳахьынхо аҩыза аҭыԥ аҳәынҭқаргьы имамызт дачас. Ҳаҩны ашьҭахьҟа, ахәы унхалар, ицырцыруа амшын ухыԥшыло, даҽа маҷк уаанаскьар, аԥсара еихашьшьы уныҵало, аӡыхь хьшәашәа унацәа хнаҵәо, аҳауа цқьаӡа, иҿыхааӡа…

– Арахә анышәҵар азин шәызымҭода?


152

– Уара иуҳәо, угәы иалымсын аха, ауаҩы аҽы ааимхны, акәадыр наиуҭар, нас ҽыла узымныҟәозеи ҳәа уааисны ду-кыр иаҩызоуп. Арахә ранҵара азин ҳамоуп ҳәа иабаҳахәо, рқьышә ахьнышьҭыршьуа ыҟаӡамкәа, адгьылқәа хыркаазар? Аԥхын ашьха икауцап, аха аӡын? Изланыҟәугозеи? – лхаҵа Абзагә иажәақәа ракәын илҳәоз Аминаҭ.

– Ашәлашара… Баҳәшьаԥа ишьа илԥхо дзааӡаз… Ииа шаҵәҟьаны, Михаил Петрович адача аахәара игәы иҭоуп, – иҳәеит Ҭарсхан.
– Уаҵәыҵәҟьа ҳиацәажәароуп.
– Сара исызиаҳәом, – иҳәеит, ибжьы каҳаны, Ҭарсхан.

– Схала снеины иасҳәоит. Убас ихы иҭазгалап, ақалақь кажь-ны, зынӡа уахь ацара игәаԥхо, – дааԥышәырччеит Аминаҭ. – Уаха ателефон сизасроуп, сызкәыхшоу саҳәшьаԥа. Аҵара бзи-аны иҵозаап, сгәы иахәеит. Сара ишысҭаху ҳманшәалахаргьы, ҭагаланынӡа Ашәлашара ҳақәҵӡом. Ахәыҷқәа ашколаҿ иоу-рыжьроуп. Ҳаурақәагьы ҭаҳгалап. Сынтәанӡа сааит ичҳаны. Сынтәа инаӡароуп сыгәҭыха…

Атакси акаҭран мҩаду ианыҵын, ахаҳә сса анԥсаланы иҟаҵаз, гәарабжьарак ибжьысны ицоз, мҩак инанылеит. Иа-хьизымдыруа даннанагалак, дынкыдыԥшыла-аакыдыԥшыло дышныҟәо еиԥш ауаҩы, аныҟәашәа иагырханы, иаангылоит шуҳәо, даҽа ԥыҭк иаанаскьо инеиуан. Атаксист изыҳәан зегь акакәын. Иақәтәаз ауаа шеиуацәаз анеиликаа, иныҟәара ахә бзианы ишиоуаз агәра игеит. Ианхәыԥҳа аԥара лиршәом амаҳә, насгьы лара иахьылбо иҽирчычиарым.

Аандақәак, гәашәқәак араӡын еиԥш ицырцыруан, даҽа џьара, аҳаҭгәын иакәыршоушәа, еиқәаҵәаӡа ишәын.

Аахәара рымч ақәхап ззылгәахәуаз, ихәыҷыз ҩнык агәа шәаҿ иаангылеит амашьына, убарҭ, изывсны ицоз аҩнқәа, аҭиразы игыланы, лара дрылаԥшуа днеиуазшәа. Уигьы лды-руан, аха уаанӡа убас еиԥш иҟаз ҩнеихагылақәак ирывсны инеиуан, ишәҭиуама ҳәа разҵаараҵәҟьа агәыӷьра цәгьан. «Ахә ҳара ҳзаиааиӡаргьы, дызусҭада ари еиԥш аҩны кажь-ны иқәҵуа? Ақалақьгьы ааигәаны, арахь иагьқыҭаны.. Быԥсы шҭоу џьанаҭ бынҭалоит…»


153

– Аԥырӷы ҩежьӡа, еикәаԥхо ианибалак асаби, ҳаи, шьыри, сан лыкәа иҭанда иҳәоит. Ибмаҳахьеи абри ажәаԥҟа, Аминаҭ?

– Уажәа ҭлапҟақәа ҳгәы аакыдырхит, Гәдиса! Изхуҳәаауазеи умҳәоишь?

– Аҩын дуи, иахьгылоу аҭыԥи иреилаҳауа, насыԥ изҭо убарҭ заҵәык ракәушәа ихәыцуа, убри асаби диеиԥшӡами?

– Даҽа ажәаԥҟа бзиак ыҟоуп, Гәдиса, иуасҳәап? Акаамеҭ ҟалоит анырҳәа, ахәац аблақәа ҭнахит рҳәеит. Иумаҳахьеи? Аррантә уаныхынҳә, узаанымгылазеи Ашәлашара?! Ара уаҩҵас ԥсҭазаара соуам, акгьы ҟалом ҳәа акәӡами уқәҵны узцаз? Уара иуеицәоума сара исыхшаз, урҭгьы ирҭахым уара икаужьыз!

Иҵаа-ԥшаауа аҳабла иалан Аминаҭи Ҭарсхани. Зны ақалақь иазааигәахон, нас иаҳа инацәыхарахон. Лара бжеиҳан ама-шьына дҭыҵуамызт, Ҭарсхан иакәын, ианхәыԥҳаи имаҳәылеи еилызхша уск ҟаиҵозшәа, цәгьак рыбжьеиҳәозшәа, ишицәым ӷыз, агәашәаҿ ҿыҭны, ааигәа-сигәа ҩны рҭиуама ҳәа иҵаауаз.

Абас еимдо ишдәықәыз, инцәыҵак, маӡала, атакси шаҟа мааҭ аԥхьаӡахьоу дышнахәаԥшуаз Ҭарсхан, ақалақь иацәы харамкәа, иагьазааигәацәамкәа, амшын ахықә аҟны игылаз ҩнык иаднагалеит. Бырзен ҭаҳмадак ихала дынхон уаҟа. Аҩны қьырмытла иҟаҵан, маҟҿаҳәаранӡа ишьҭыхын.

– Ауасхырқәа, иубоит, абаза, бетонла иҟаҵоуп, ахыб кыцуп, аҭӡамцқәа қьырмытуп, – арҽхәара даҿын абырзен иҩны. Ихы иқәкны, Ҭарсхан иакәын изеиҳәоз. Иҭаҭын алҩа ахылббуа, акгьы хьаас имаӡамкәа, илакыҵақәа аччаԥшь рыҵыԥхаауа, ҿымҭ ихы ирҵысуан Ҭарсхан.

Абырзен ҭаҳмада, ихы апашра, уажәы-уажә инапы нықә шьуа, иҩны адәахьала идырбаны даналга, аҩныҵҟа иҩналарц инаиԥхьеит. Аминаҭ дхалеит дыҩнаԥшырц.

Ҭарсхан макьанагьы агәра изгомызт, имаҳәыла Абзагә абасҟак анхара-анҵыра, арахә-ашәахә зыԥсы рыҿҳәараз, ашьха қыҭа кажьны, идгьыл гәакьа иаларсу иԥашәқәа зегьы ԥыҵәҵәаны, абрахь даауеит ҳәа. Дыҩнамлаӡеит аҩны аҩ ныҵҟа. Изиҭахузеи? Аревизиа ҟаиҵошәа, ауадақәа еимдо дзыҩналарызеи?


154

– Иззымхода ауадақәа хԥа! Бахәаԥш, ашҭагьы шаҟа иԥшӡоу, – даҿын абырзен ҭаҳмада. – Дызусҭада, абаза, абарҭ ашьхақәа дырҿаԥшуа, абри амшын ааныжьны ихҵәо?! Уаҳа ԥсыхәа сымам. ԥҳазаҵәык дҳаман сҭакәажәи сареи. Ҟазахсҭан даанхеит. Хаҵа дцеит убраҟа. Сҭакәажә дыԥсит, сара сы-мацара сааҩнахеит. Еи, џьаным, изысҭахыз Ҟазахсҭан. Аха ҳҭоурых зегьы бара излабасҳәарызеи. Аԥсуаа шәзыҳәан уа-мак иқьиагәышьам амшын. Ишыббо, абырзенцәа ҳзыҳәангьы иҳарамхеит. Уахь, лара лышҟа смиасыр луам сыԥҳа. Сыԥсра сыманы сцагәышьароуп, – игәаҟрақәа дырҿын. Уи иажәақәа усҟак лгәахьы инеиуамызт Аминаҭ. Ахә-аԥсазы ииҳәарызеишь ҳәа дхәыцуан. Лыблақәа шаҟьо, ауҭра, абаҳча хәыҷы, ашҭа уҳәа дрыхәаԥшуан, абарҵа дыҵагыланы. Дара рынхара, рса сааирҭа кәасқьа, рмаҵурҭа, рказарма уҳәа, ари анхара аҵкыс ҩынтәны еиҳагәышьан.

– Мап ацәкра бахымыццакын, абаза. Ара иахьеиӷьу ақалақь ааигәа-сигәа бзыԥшаауам. Асовнхара иалало, нхара-нҵырас иаауа раамышьҭахь, даҽаӡәы, иаҳҳәап дача-ԥсшьар ҭас изҭаху ираасырхәар азин сымам акәымзар, ахә бзиа со-уан. Аԥсшьаҩцәа шаҟаҩы бҭаху аауеит. Убри ала мацарагьы бхы ныҟәыбгоит, – ихы инапы нықәишьит, амҵ иҟәицозшәа. Ҭаҳмада кьаҿк, фархьк иакәын. Иԥынҵа ҩылгәыгәны, аб тәыҩеиԥш ихәхәаӡа иҟан.

– Ишԥоубо, Ҭарсхан, уанхәыԥҳа дукәыхшоуп? – лҳәеит Аминаҭ, амардуан хәыҷы дылбаан, абырзен ҭаҳмада ииҳәоз лмаҳаӡозшәа, лымаҳә днаидгылеит. Аԥсшәа карҵәаӡаны диа цәажәон уи уажәы лымаҳә. Илцәымӷыз «ухаҵкы, сукәых шоуп» ҳәа рҳәарақәа иахьак, даацәажәацыԥхьаӡа, урҭ ажәа қәа лҿакуп.

– Аус злоу, бара ибгәаԥхазааит. Главни уиоуп, – иҳәеит Ҭарсхан, ҵәалаҵарашәа ишиҳәаз лдырит Аминаҭ. Инахаран амшын дхыԥшылон Ҭарсхан. Аԥша ҟәандаӡа иасуан.

Адгьыл ҩышьҭыхны, иааҳаракыран абырзен иҩны ахьықә гылаз. Уаанаскьаны, аԥаҩ уахьналбаауаз, аҟәара унықәлон.

Амшын ҭынчын, ираҳаҭын, адунеихаан гәнаҳарак ҟанам ҵаӡацшәа. Убас ираҳаҭны, иааԥса-икараха аҭыҩра иҭаиоит
шәарахк зфаз ақәыџьма. Абырзен ҭаҳмада инхара-нҵыра


155

Аминаҭ илгәаԥхар шиҭахыз еиԥшҵәҟьа, амшынгьы ахы лгәарԥхо, бааи сара сышҟа ҳәа илыԥхьозшәа, ацәқәырԥақәа рхәыҷны, аҟәара рыҽнықәшьуа иршьышьуан.

– Амшын еиқәа зегьы уакәшаны игәоуҭаргьы, абраҟа аҵкыс иахьеиӷьу узыԥшаауам, – ииҳәоз иҩны аахәаҩцәа ишырмаҳауаз шибозгьы, ицәажәара изынкыломызт. – Сара ишәасҳәаз,сара сымацара сакәым, амшынҳәақәагьы ишьақә дырӷәӷәоит, – лафкгьы нациҵеит. Убри амшын аҭахәалараҿы, егьиашаҵәҟьаны, амшынҳәақәа бзиа ирбон аҭаӡсара. Аҭаҳмада ача рҿеиҵалон, рыхәмарра деигәырӷьо дрыхәаԥшлон.

Анхареи ахҵәареи рыӡбахә иалацәажәон Ҭарсхани абыр-зен ҭаҳмадеи. Урҭ реицәажәара дазымхәыцӡо, амшын агәахьы дыԥшуа дгылан Аминаҭ. Амызгәыҭ аарла амшын иӡааҳәҳәо, инахараны, лылаԥш нақәшәеит ӷбакы. Аҽмырҵысӡо, аԥырсал аужьны, џьарак иӡыхгылазшәа лбеит. Лылаԥш адхаланы дшахәаԥшуаз, амра анҭашәо еиԥш, аӷба иаҳа-иаҳа ихәыҷхо, ӡыкәтык иаҟарахо, ашьшьыҳәа амшын инӡаалеит. Уаанӡа ахацәа еибырҳәоз иахҟьоу, алаԥшҳәаа ашҟа лынаԥшра иалҵу, ишакәхалак, гәыкрак налысит аӷба дшазыԥшуаз. Илызгәакьаӡаз гәҭыхак аӷба илцәагазшәа лбеит. Иабаҟоушь уи аӷба асқьала? Издыруада, неирҭа амамкәа, амшын ихызаргьы, мамзаргьы нагӡашьак змам гәҭыха бзиак еиԥш игәаҭеиуазар?

– Аԥсуаа шәами изҳәаз, дасу иԥсадгьыл Шьам еиԥш ибо-ит ҳәа. Абарҭ ахәылакқәа, абри аҩыза ажәаԥҟа ҳәаны, нас, рыԥсадгьыл кажьны ишԥацеи ҳәа шаҟантә сазхәыцхьоузеи. Сыԥҳазаҵә лхаҵа дҟазахуп. Аԥсныҟа уаа нхара, иумбаӡои, изакәытә џьанаҭ дгьылу, уртәаны уныҟәызгоит сҳәеит. Мызкы ԥсшьара дахьынӡаҟаз, аарла ичҳаит. Исеиҳәаз жәдыруандаз?! Сыԥсы ҟәыкуеит, аҳауа сызхом иҳәеит. Аҽқәа дырҩломашь араҟа ҳәа дсазҵааит. Аҽқәа абадырҩуеи, сара сшьапы неиҵыхны сахьыҩша дгьыл иашарак шәымаӡамеи иҳәеит. Аа, уажәы сара сыхҵәаны уахь сцароуп. Абнахьхьи, ахәаҿы ижуп сара сызхылҵыз, урҭ зхылҵыз. Ҳкажьны уабацои, Христофор ҳәа рҳәошәа саҳауеит, – даҿын абырзен ҭаҳмада.

«Бырзентәыла кажьны дықәҵуашәа, иара изыҳәан Аԥсын гьы, Ҟазахсҭангьы зегьы акы акәӡами? Дзыхшаз дарбан ану


156

анизымдырлак, дзааӡаз аԥҳәыс аныс дызшьо ахшара диҩызоуп ари аҭаҳмада. Изахьӡузеи Аԥсадгьыл? Издыруада,убри Ашәлашара, убри ҳашҭа кьынаара акәзар Аԥсадгьыл захьӡу?»

– хәыцрақәак, уаанӡа ахаан илзымааицыз, лгәаҿы иааҿыхеит Аминаҭ.

Хәылԥазтәи амра ашәахәа ҟаԥшьқәа хыҷҷалон аӷба зхыӡ лаз амшын. «Инеихьоумашь изызцоз асқьалаҿы? Ауаҩы ԥсыхәа шимам еиԥш ауаҩы ида, аӷба ԥсыхәа амам сқьалада. Асқьала гәакьа ацәыӡыр, иазцозар акәхап атәым сқьала. Ашьхақәа рзыҳәан убас иҟоуп ашьауардын. Ахьышьҭра убас иазхьуеит аӡиас». Лылаԥш амшын иххалеит Аминаҭ. Инхыӡла ицаз аӷба, зыда ԥсыхәа лымам уааԥсырак аманы ицазшәа, лгәы шазхьаауаз, цәалашәара бааԥсык налызҵысит.

Абырзен ҭаҳмада иҟнытә ихынҳәны ианаауаз, лҟәиҭ-ԥсит ыҟамкәа, лымаҳә диватәан Аминаҭ. Аӷба илызнарҵысыз ацәалашәара бааԥс наҟ илԥырылцарц, аҭаҳмада иажәақәа рызхәыцра далагеит. «Иҟалап, аҳәсеи ахацәеи ҳазлеиԥшқәам иреиуазар убри. Дахьиз, дахьааӡаз ашҭа иаҳа дадҳәалазар ҟалап ахаҵа.Баша ирҳәом, аӡӷаб лыҩны азыҳәан дсасуп ҳәа. Даҽа ажәақәак рыла иҳәеит акәымзар, ахҵәара азыҳәан абырзен ҭаҳмада ииҳәақәазгьы, Абзагә Ашәлашара ҳақәҵразы ииҳәогьы акоуп. Инхара ааҳхәарц дасны ирҽхәоит, арахь ахҵәара, Аԥсны ақәҵра ахьиқәшәаз азыҳәан дуазыруеит. Дцар ашьшьыҳәа днықәҵны, маҭак диоур, акәырҷыжь днақәиртәар, ашьшьыҳәа диркурлар, дыԥсаанӡа иԥҳазаҵәи имаҳәи изхара ибалар, убри ами анасыԥ захьӡу. Сызхылҵыз, урҭ ирхылҵыз, исызгәакьоу зегьы абраҟа ижуп, саргьы урҭ срыварҵар сҭахын иҳәахит. Егьа иухәап аԥсцәа урыварҵар. Исызгәакьоу аԥсы сиварҵар аҵкыс, сыԥсы ҭаны, исыцәтәыму ауаҩы иааигәара сыҟазар иаҳа исзеиӷьуп…».


13

Ашәлашаратәи анхацәа амхахәы ыфаны, Кәнач иаҳаҭарҵә хәыҷы иҭаз аҩгьы ыжәны, амра ҵлак ашәара илаҟәхьаны, ау-сура иалагарц иҩеибаргыланы ианынаԥш, ҵаҟа, аӡиас Чаӷьыр


157

ирны, дара рышҟа ишаауаз рбеит ҩыџьа аҽуаа. Руаӡәк, аԥхьа дгылан иааиуаз, иҽы макьана аҟамчы ишанымшәац, абаҩ шацәыласу рбартә аныҟәашәа ласын. Ахәда ҭҳәа, ишнаҵҟьара акәын ишаауаз. Иблахкыгаха, еиқәаҵәа цыҩцыҩын. Ибӷа ӡара риашаны, уаҩы еинаалак иакәын иақәтәазгьы. Егьи, инаишьҭаԥало ишьҭаз иҽы ашьацԥшшәы аман. ԥшшәыла аԥ сабара иахьалаӡҩоз акәхарын гыларыла ҽадак иаҟаразшәа изырбаз харантә иааԥшуаз. Аҩыџьагьы рхацәа ианықәыԥш нахыс ирдырит. Ирдырҵәҟьаз Кьынтышә иоуп, аха уи даныр дыр, ицу дызусҭоу аилкаара мариан. Аҩыџьагьы еицны, уа жәы абраҟа иҳабла уаагьы еиқәшәаны иахьеидибалаз деи гәырӷьеит, маҷкгьы дацәшәеит Абзагә. Деигәырӷьеит дасу игәҭыхеи игәалеи рҳәара ахьизыманшәалахоз азыҳәан.Уаан ӡа, зны игәы рыцәцо, ҽазны, игәы ахьрыцәцаз, ихы дазгәаауа дрызхәыцуан. Убарҭқәа рҭыԥ иқәлар акәын уажәы, иаахтны, рыблақәа еихәаԥшуа реицәажәараҿы. «Мҳәашьа рымам. Ирҳәароуп. Акгьы шалымҵуа дырны, ргәы кадыршәып ақыҭа анапхгаҩцәа. Иахьахәҭоу еиҭарҳәап, иаҟәырхып амандарина аиҭаҳара, арахә рааӡарахь еиҭа ҳаиаргап».

– Канта лафны иҳәаз џьаҳшьан, ииашаҵәҟьаны иаауа- заап, – иҳәеит Ҭамел.

– Афара-ажәра ҟалеит уаха Кьынтышә иҩны шәҳәар са ҳаит, ԥаса, иара араҟа председателс данҳамаз, еиҳабык ма сас дахьк даар, Абзагә иферма иаарылганы, џьмак ахәда аахи ҵәон, уажәы изишьуазеи исас? – иҳәеит Ҟаҭмас.

–Арахь дааганы даниоу,дхихӡашт,диҟаҭәашт ҳапредседател қәыԥш, – иҳәеит Ахлоу.

– Мап, – иҳәеит инақәырӷәӷәаны Абзагә. – Кьынтышә иҩ ныҟа зынӡаскгьы днеиуам уи. Днеиӡаргьы, чеиџьыкала диз-хыхуам.

Арԥарцәак нарыдыххылан, аӷәрақәеи аҽышькылқәеи аан-кыланы, аҽуаа рҽыжәхра рҽыназыркит.

– Сара сҽыжәҵӡом, – иҳәеит, икәадыр иҵаҿыжуа, Кьын тышә.

– Аԥсуа ҵасқәа, исзымдырқәо ыҟазаргьы, аиҵбы дыш ҽыжәу, аиҳабы аԥсшәа иеиҳәом ҳәа саҳахьеит, – иҳәеит


158

Раԥсҭан. Ашырҳәа акәадыр ишьапы нахиган… арыӷьарахьала дааҽыжәҵит. Ҳәсақәак ахьгылаз инцәыҵаччеит.

– Аҽыжәлашьагьы убас акәушь ишузымдыруа? – лҳәеит ԥҳәыс қәыԥшк.

– Иарбан ҽыжәлашьоу зыӡбахә бымоу, Хьыкәыҷ, сааб хаҵкуп? – иҳәан, аччара нҭеиҵеит Кәнач.

– Аҽыжәлашьагьы идыруеит, аҽыжәҵышьагьы. Бара уи аҟара бдыруазар, бнеины аҟамчы имх, – иҳәеит Кыҷа. – Уи хьаам, дад, амала даҽазны арыӷьарахьала уҽыжәымҵын.

Раԥсҭан ихы-иҿы инықәлаз амца анааиқәтәа, аԥсшәақәа анеибырҳәа, русура, раарыхра алацәажәарахь дниасит. Уи идыруан ари аҳабла зҿыз аус ԥеиԥш бзиа шамамыз, еиҭар ҳауаз амандаринеи адгьыли шеимаҭәамыз, аха иара даанӡа иӡбан, уажәшьҭа нкылашьа амамызт. Иҟаҵатәыз акы заҵәык акәын, ԥсыхәа ахьынӡамоу иацхраатәын.

– Мардуанҵас адгьыл аҿаԥҟатәуп, насоуп амандарина анеиҭаҳатәу, – иҳәеит. Ус ҟарҵаргьы уамак шалымҵуаз иды-руан.

– Иҟалом, дад, иҟалом. Ешыра ахаҩаӡараҿ, Ашәлашара анаараҿы уҳәа реиԥш иҟоу адгьылқәа рҿы амандарина ҟа лом, – иҳәеит Кәнач.

Раԥсҭан ҭынч дырзыӡырҩуан. «Иеидгылааит. Исҿагылааит иара саргьы. Абасоуп иҟоу ҳәа расҳәон усҟан аиҳабыра рҿы. Уара уоуп урҭ зырбунтыз ҳәа сара исыхҭнырҟьар? Ус ҳнеилап»,

– игәы дынҭахәыцит.

– Ииашамкәа иӡбоуп ашәлашараа арахә рааӡара ҳахьа ҟәырхыз, – иҳәеит Абзагә. – Ахш-хырҵәи акәаци рыфара иа ҟәыҵма ҳҳәынҭқарра, сара исыздыруам… Ииашам…

– Уара ахаан уаҩ ииҳәо уаҳаӡом, Абзагә. Иҳадырҵеит, иҟаҳҵароуп, – иҳәеит Кьынтышә. Иҟамчы апҟацаҳәа имагә ахәы инааирхеит. Иҽы алымҳақәа амырҵысит. Аҵыхәа гыдӡа, гәалак амазшәа, ахы акәажь игылан. Иҟамчы заҵа имҟьара, баша икынгьы ддырцәажәомызт ачамҳараа, аха Ашәлашара данааи, абаӷьырбабеиԥш ԥасатәи инапхгашьақәа изҿыхеит. Аԥсшәа нараҳәаны, дшашьцылахьаз еиԥш: «Аус жәула, амшгацәа, аус, аус!» – ҳәа ибжьы нарықәырганы, иахьакәым


159

ицо арахә ԥхьеицошәа, днарывсны, Раԥсҭан дима аҩныҟа дцарц ӡбаны акәын дшаауаз. Ус имарианы Раԥсҭан дшымцоз, аҳәатәы змаз анхацәагьы дшырмышьҭуаз аниба, деихеигәо, аҽыжәҵра иҽыназикит.

– Иҽышькыл шәкырауазеи, аӡәы шәнеины, – иҳәеит, аҿарацәа ахьгылаз ахь ихы нарханы, Кыҷа.

– Иҽышькыл ахьынӡаҳкхьоу ҳазхоуп, – иҳәеит ибжьы усҟак имырдуцәакәа, ииҳәаз имҳәар изымчҳауа, арахь зегьы ираҳаргьы иҭахцәамкәа Тарас.

– Иабаҟоу, Кыҷа, уххь згеит, ажәытәан иаҳбахьаз аԥсуа ламыс. Ирцәыӡит уажәтәи аҿар, – иҳәан, дааччазшәа иуит Кьынтышә.

– Иашоуп ииҳәо. Ишәҭахызар, амандарина акәым, адыӷа ҷагьы еиҭаҳҳауеит. Иаарҳәалак ҟаҳҵоит, – иҳәеит Тарас, исолдаҭ блуза цәыш ахәдаҿы аҳәынҵәрақәа ԥыртло. Ес-сааҭ иԥиртлон, еибаиркуан.
– Уцәа уҭачӡа! – днаиқәцәҟьеит Кьынтышә.

– Уиҟәаҵ. Иҳәааит ииҳәарц ииҭаху,– иҳәеит Раԥсҭан. Иааҭынчрахеит. Игәы дҭахәыцуа дгылан Раԥсҭан. Ачамҳара

агәахьы шәыхҵәаны шәаала ҳәа раҳәара агәаӷьра цәгьан. Уаҳа арахь дзымаауа, имҩа икыр ҟалон.

Гәахәарыла Тарас ишҟа даанаԥшит Абзагә. «Уара уеиԥш дҟалааит сыҷкәын, уаҳа сҭахым», – иҳәеит игәанала.

Ибӷа аџьыҟәра иацлан, адгьыл иаҳа иазааигәахеит Кыҷа иблақәа, убасҟак ицәымыӷхеит иаҳаз. Хараӡа ииасхьаз шықәсқәак изынрыжьын, ицрымҵуа гәшәарак ицын аҭаҳмада. Ала ишәаз аеҵә иеишуан ҳәа, иахьшәарҭамызгьы иҳабла дрыхӡыӡаауан.

– Дадраа, Кьынтышәи Раԥсҭани, ауаҩы дышәзынасышьҭырц акәын, аха алашә ииҭаху ҩ-блакы ҳәа, араҟа шәызбеит иманшәаланы. Маҭа заҵәык дсымагәышьоуп, ԥҳәыс дааигеит. Ачара изызуеит, шәхы схышәымбаан, шәыххь згеит, – иҳәеит, акгьы ҟамлаӡазшәа Кыҷа, ихы ҩышьҭыхны днарҿаԥшит. – Зегь рыла ауаҩы игәы наӡо ахаангьы дзыҟалом. Адунеи зегьы иуҭаргьы, ауаҩы игәы ҭәӡом. Ргәы рыҵаххуеит, иццакцәоит аҷкәынцәа, иахәҭам рҳәаргьы, иаҭашәымҵан, дадраа. Аман-


160

дарина еиҭаҳҳап, изеиҭаҳамҳарызеи! Иаҭахуп шәҳәар, аман-дарина акәым, ақәыцгьы еиҭаҳҳап. Ауааԥсыра ҳаибгазааит.
– Сгәы иахәоит аҟәыӷа данцәажәо, – ишьаҿақәа хьан ҭаӡа, иаԥхьаҟа даанаскьеит Кьынтышә, нас Раԥсҭан иахь даахьаҳәын, Кыҷа изы: – Ари ахаҵа один из тех человек, кото-рые колхоз организовал. Его слово, бог сказал, – ҳәа нациҵеит, еилаҟәаҟәаз урыс бызшәала. Урыс бызшәала иҳәар, игәанала ҩ-жьак ишьуан. Дуаҩы шьҭахам, ашәҟәқәа дрыԥхьозаап, абызшәақәагьы идыруазаап иҳәон ақалақь иааӡаз Раԥсҭан, ҩбагьы, арҭ рымаӡа еилазаап, ҳара ҳихәагәышьом ас еиԥш зыӷба ӷәӷәоу Кьынтышә рҳәон ашәлашараа. Аҵыхәтәан «его слово бог сказал» ҳәа иациҵаз, ихаҭа мыцхәы игәаԥхон: – Уара уажәақәа анцәа ихаҭа иҳәазшәоуп ишҳәоу, – ҳәа еиҭаганы Кыҷа инаиеиҳәеит. Кьынтышә иоурыс бызшәа ҳәашьа ачча-ра данаркит Раԥсҭан. Иуаажәлар ишраҳауа ицәа ԥимҽырц азыҳәан, дмыччакәа иҽааникылеит. Агәаӷ аҵкыс ииааин, убри ауаҩы ишҟа арыцҳашьара, еиҭаизцәырҵит. Амала ԥаса-ԥаса изцәырҵлоз арыцҳашьара уажәы даҽакгьы нацлеит. «Око за око, зуб за зуб», – аҳәоит абиблиаҿы. «На зло отвечать злом». Убри ауп иаанаго. Ашьа ашьа ахылҵыр, уи ашьагьы даҽа шьак ахылҵыр, ҵыхәаԥҵәара амоуӡо, ашьамҩа ҳанхалоит, уи иа-шоуп. Саргьы против этого. Аха ҳрыцҳами ҳаргьы, Кьынтышә иеиԥш зеиԥшу аус рыцура, есышьыжь рнапы рымхуа, аԥсшәа раҳәара лахьынҵас изауз», – иҳәеит игәанала, аԥсшәеи аурысшәеи еилаҵаны дхәыцуа, Раԥсҭан.

– Алықьса иҷкәын Муса иоума ԥҳәыс даазгаз? Ҳаи, анцәа иџьшьоуп, уҵәҩаншьап мыӡырц уҟазаарын. Чарамш ууаа-ит, Кыҷа.Ҳашԥамнеиуеи, ҳамнеикәа, – Муса ԥҳәыс дахьааи-газ аҵкысгьы, ацәажәара даҽаџьара иахьиасыз деигәырӷьон Кьынтышә.

– Даҽаказгьы сшәыҳәоит, сшәыҳәоит акәым, сшәазҵаауеит, дадраа, – ҿааиҭит Кыҷа. – Ҳнапы еикәҳаршар ҳзеиӷьуп. Акы згымхо уаҩ дыҟам.

– Агхақәа зегьы еиԥшым. Ардушьна, лахьышәашә, дҭыџь ҳаны лаанхара зхарада? Дабаҟоу бзиа илбоз ауаҩы? – лҳәеит лшьал касы лыхцәқәа авҵаҵо ԥҳәыск. Ус еиԥш ажәа аҳәса
рҟынтә иаҳап ҳәа дыҟамызт Абзагә.


161

Аԥҳәыс илҳәаз аԥша инаҭаны, иажәа инациҵеит Кыҷа:

– Кьынтышәгьы акы игхақәазар акәхап, дадраа, аха уигьы, иара ишеиликаауаз ала, ажәлар ирзеиӷьу дашьҭан. – Раԥсҭан ишҟа дынхьаҳәын: – Ухшыҩ сылаҵа уаргьы, дад, Раԥсҭан. Сыҷкәынцәа, ишыжәдыруа, аибашьра иҭахагәышьеит. Руаӡәк, Алықьса иакәгәышьан ԥҳәыс даазгахьаз. Абри ихшаз иоуп Муса. Дшыԥшқаӡаз, сҭакәажәи сареи днаҳамҵаршәны аи-башьра еилгаанӡа, хаҵа дцагәышьеит сҭаца. Уажәы ачара аны-зуа иласҳәома? Шәгәы ишԥаанаго? – азҵаара дара рышҟагьы ишхаз деилиркаарц, иҳаблагьы днарылаԥшит.

– Уара угәараҭа иҭаужьло, иҭоумыжьло уара иусуп. Угәараҭа анцәа уагимырхааит. Сара усазҵаауазар, зхәыҷы дкаршәны ицаз аԥҳәыс, лхәыҷы игәырӷьарагьы даларԥштәым, – иҳәеит Ҟаҭмас.

Уи ииҳәаз игәамԥхеит Кыҷа. Ихы рҟәны дӡырҩуан. Иҟаи ҵаша ихазы иӡбахьан. Дразҵааит, иҳабла абзиара диргарц.
– Ишԥаҟалҵарыз уара утәала? – ацәажәара иҽалаирхәырц иҭахымызт даҽа гәҭыхак змаз, Абзагә. – Ашәы лышәҵаны, дхырқәақәо дыштәоу, днеимгәажә дцар акәызма?! Алықьса, ԥсаҭа шкәакәа, Кыҷа идыруеит, ешьаҵас дызбон. Аибашь-ра дцеит, хаҵарала дҭахеит. Уаҟа сҭахар ҟалон сара, абри ацәгьа ижәбогьы. Аҩны инхаз аԥҳәыс, сара сҭахеит, баргьы быԥсҭазаара сыхҭынҵа ҳәа сҳәар ииашахозма? Ачараҿ хым ԥада даашьҭтәуп, – иааҿахиҵәеит уи аӡбахә уаҳа иалам цәажәарц, нас рцәажәара игәҭыха ду ашҟа ииаигарц. Уи уажәы гәҭыхас имамызт арахә-ашәахә, гәҭыхас имамызт еиҭарҳауаз амандарина. Уи аиҭаҳара, аԥхын агәҭа илеиз акырцх ишаҩызаз идыруан. Иара иеиликаарц ииҭахыз зынӡаск даҽакын.

– Абзагәгьы уиашоуп, Ҟаҭмасгьы бааԥс умҳәаӡеит, – иажәа налеиҵеит Бардушьа. – Аибашьраҿы иҭахаз рыхьӡ иаԥсахароуп зыԥсы ҭоу. Уеизгьы уеизгьы хаҵа дызцазеи ҳәа акәым Ҟаҭмас ииҳәаз. Ланаџьалбеит, аибашьра еилгаанӡа дааԥшыр илыхьуаз? Ишәаџьҳәацәа дырзыԥшызшәа, иԥсӡы шаалаҳаз, шықәсыкгьы инамгакәа, хаҵа ицаз аԥҳәыс, ҳара дааҳашьҭӡаргьы, лара блас ицәырылгозеи!

– Абзиа уҳәарашәа уалаган, нас иаарҳәны, иахьакәӡам укылсит, – иҳәеит Кәнач.



162

«Ицәырсымгаӡакәа, ахы сҿашәандаз», – иҳәеит игәанала Кыҷа. Иаргьы игәы иалан, акыр шықәсагьы иланаижьуамызт иҭаца лхаҵацара. Аха уиаахыс акыр ҵит. Абыржәы димбакәа ианахыԥа, уаҳа лыбла дҭамԥшыкәа идунеи шиԥсахуаз идыру-ан. Иара иҭахын, иҷкәын ицәа зхикаауаз аԥҳәыс, иԥсы шҭоу, знык иадамхаргьы, иашҭаҿы дибар.

– Иашагәышьоуп, хаҵацара дахыццакцәеит. Ҳара иаҳҵас гәышьамызт аишәа маҭәа шыкҿаз, аҭаца касы ахьылхалҵаз. Даҽакала ухәыцыргьы, дадраа, иҭахаз, ихнымҳәуаз ауаҩы бизыԥшы ҳәа лаҳәашьас иҟаз, – иҳәеит Кыҷа. – Дцеит, насыԥ анцәа илиҭааит. Иандуи сареи дҳааӡагәышьеит, ҳаҵәҩаншьап, ҳмаҭа заҵәы. Лара дааир шылҭаху здыруеит.

Аҭаҳмада ииҳәаз цқьа ихаҿы иааганы дназхәыцит Абзагә. «Иҭаца иланаижьырц даҿуп ҳҵас ӷәӷәак аилагара. Иланазы-жьуа дызусҭада? Урҭ аҵасқәа реиҳа изыхьчо ауаҩы. Ухатәы ӡбаны, ӡбара уцала. Иара сара? Ҳҵас бзиаӡак аӷраԥалара амҩа сықәуп саргьы. Усҵәҟьа ибзиоушь убри аҵас? Иԥсы шҭаз сҩыза иԥҳәыс цәыбзас даасымхәеит. Сара дсымшьит. Иаџьал аан дҭахеит. Лара днықәҵны, иҩнаҭа ашә аркны, даҽаӡәы диццар иаҳа изҵас бзиоузеи?!» Агәра игахьан Абзагә, егьа-рыла дазхәыцыргьы, егьарыла ихы никыларц, иҵәахырц иҽазикыргьы, ишбашаз. Уажәшьҭа аус злаз, убри, хырԥашьа амам ҳәа ииԥхьаӡаз, ариашара акәын. Ариашара ма иара ихаҭа ихазыҳәан. Ҟаимаҭхан лызхәыцра даналага, дызлаԥш уаз аҳабла зегьы анаҟә нархаҳан иаҵәахит. Иаԥхьа даагыле-ит лара. Лгәышԥы иадыхәмарлоит лыхцәы. Дааԥшуеит иара ишҟа. Алахьеиқәра рхуп лыблақәа. Лызаҵәроума, гәыкра-гәхьаагароума, мамзаргьы даҽа гәҭыхоума урҭ аблақәа ала хьеиқәра рхызҵаз?

– Ухатәы ӡбаны, ӡбара уцала, – лҳәеит ашьал касы зхаз ԥҳәыск. Уаанӡа Абзагә игәанала ишиҳәаз лаҳазшәа. Лара изылҳәаз Кыҷа изыҳәан акәын, аха Абзагә ихы иақәиҵеит.

Кыҷа днеиҵанарӷәӷәеит уи илҳәаз. Аҵас аилагара азыҳәан ақыҭа иалырцаз амаҳагьа диуан уи аԥҳәыс, илзырҳәозгьы уи акәын, аха илзырҳәозаалак, илҳәоз иашагәышьан.

Реицәажәара, ажәак иаҩмыршәо, дазыӡырҩуан Раԥсҭан. Даҽа ганқәак, иара изымдырӡақәоз рыла изаатуан ажәлар


163

аламыс ҳәа иршьоз. Уажәнатә дазхәыцуан, убарҭқәа зегьы, иахьынӡаилшо ажәа хыркыла иҩны ишылзишьҭыша, бзиа ии-боз, ақалақь аҟны иаанхаз аԥҳәызба.

– Ухатәы ӡбаны бҳәоу нас… – ихы дымҩахаӡо, дынцәы ҵыԥшшәа аԥҳәыс дналыхәаԥшит Кыҷа.

– Ҳара ҳаан аԥсуа ҵаск шәахыԥаӡом. Шәара шәзыҳәан ҵас ҳәа егьыҟам. Даашәышьҭ, лхаҵа иеишәамаҭәа шыкҿаз даҽа хаҵак ицшьҭалаз аԥҳәыс. Шәыпату схы иқәуп, ҿҭыӡә ӡәаала сахьцәажәо. Сгәы ԥжәоит. Даашәышьҭ… Амала уи дахьҭало ашҭа, сара саӡәыкны, шәгәы иалымсын, сшьапы сызҭаргылагәышьом! – илывагылаз аҳәсақәа днарыхәаԥшит амаҳагьа Ӡыкәыр иуаз аԥҳәыс. Кыҷа иҭаца лхаҵацареи лара луа, Ӡыкәыр ихьыз амаҳагьареи еидкылашьа рымамызт, аха аҳәарҭа анлоу, даангылозма!

Аӡәыр илымаикрымашь ҳәа дӡырҩуан Кыҷа. Иажәа на лиҵар иҭахын Раԥсҭангьы. Ииҳәашазгьы, атәым ажәақәа алыр шәшәаны, аҳәоуқәаҵәҟьагьы еиқәиршәеит. Аҳәара агәаӷьра цәгьан. Ишәарҭан.

– Чарас исшәыруазеи, сара акыр сылшома, аԥсы иҩызоу! Аԥсцәаҳагьы сиҭахымкәа, скәахьчаханы, адәы сықәхеит. Ача-ра зуа шәара шәоуп, шәхаҵкы сцеит, сҳабла, – иҳәеит Кыҷа. Ихи ишьамхи еидкьыслон, убасҟак иқәыӷәӷәеит иаҳаз. – Сыԥсаанӡа сашҭа дықәызбаандаз сҳәан. Сыҷкәын ицәа лхы-скаауан, афаст…

Абасҟак иааигәаны ихаҭа ицрамсыцызт, аныхаԥааҩ иеиԥш, абасҟак шықәса иихьчоз аҵасқәа. Анышәарагьы иҭахымызт. Еиҳарак цәгьарас иҟаз, идыруан, агәаӷ илнарҳәазаргьы, аԥҳәыс илҳәаз шиашаз.

Кыҷа ишхьааигаз гәеиҭеит Абзагә. «Салагаҵәҟьар, сымԥс ӡазар, иҭаца даарышьҭыртә иҟасҵоит, аха…» Абык иеиԥш бзиа иибоз, ҳаҭыр зқәиҵоз аҭаҳмада ишҟа гәалақәакгьы иман Абзагә. Дназхәыцит убарҭ игәалақәа неигәаларшәаны. «Иаа-нагозеи, шәара шәиашам, Абзагә иҟаиҵаз иашоуп ҳәар сара сықәгылар, судгылар, нас саргьы исыдгыло ԥыҭҩык ҟалар, иахьакәым ҳкылнагоит ҳәа ииҳәаз?» Иқәра зықәроу нхаҩык ишьҭахь дымгылартә, хыла-хшыҩла дышкәадамызгьы, Абзагә


164

макьана урҭқәа изеилкаауамызт. Кыҷа дызлаԥшны иибахьаз, иара уҳәан-сҳәанла акәын ишидыруаз. Насгьы иаҳа игәахы ашша ҭан, ҭагәҭасрақәак дрықәшәазаргьы, игәахы ҭрысыртә, дзыцәшәашаҵәҟьаз уск дақәымшәацызт. Дзықәшәақәаз, дҭаркӡаргьы, усҟак ишәарҭамыз ҭакран. Ихьындырҳалар ҳәа ишәарҭан, Кьынтышә аҟамчы изыркыз, «ажәлар раӷа», аха Абзагә уи дзацәымшәоз, ишиҭахыҵәҟьаз иахамҵгылазаргьы, ажәлар усгьы ирдыруан, дара рзыҳәан цәгьарак дшашьҭамыз, дышраӷамыз.

Абас дахьизеилымкаауаз, дахьизгәаақәоз шыҟазгьы, Кы ҷа уажәы дызҭашәаз аниба, иакәым иақәшәаз сабик дыш рыцҳаишьара дрыцҳаишьеит. Уи арыцҳашьара аҽынаԥна шьит, усеиԥш иҟоу аҵас иара ихаҭагьы дахьақәшаҳаҭмыз. Иаарԥшӡаны, днахыкәша-аахыкәшо иаацәыригеит. Иаҳа-иаҳа аҭаҳмада дидгыло днеиуан. Аха ианаамҭаз иҽникылеит. Ирмаананы ирҳәазаргьы, убас иҟаз ажәақәак рҿаадырхеит, егьа маӡа иҵаҵәахуп ҳәа игәы иаанагозаргьы, зегьы наи ҵымҵыр амуа.

Ашьжьымҭан иԥҳәыси иареи еимакыс ироуз, ахҵәареи ан-хареи, ихазыҳәан иӡбаны далгаанӡа иреиҳәарц, ишԥаҟасҵари ҳәа иҳабла дразҵаарц иҭахын Абзагә. Уажәы иӡбеит акгьы реимҳәарц, избанзар, иара абасҟак дзыҭагәҭасыз, абасҟак амыҟәмабарақәа дыззақәшәаз, акгьы ҟаҵатәымызт, иаԥса мызт ҳәа игәы иҭашәеит, насгьы ахҵәара атәы реиҳәар, срыцҳашәшьа ҳәа реиҳәозшәа иԥхьаӡеит. «Аҽыццышә акәу, анади акәу сзықәтәара ҳәа дҵаауам ауаҩы. Уақәтәа, уара зырныҟәашьа удыруа, уақәтәа, умч зықәхо. Заӷәра узнымкы-ло уақәтәаны, угәахәтәы уахьнамыгӡакәа, укаҳар, ухы иавба. Убасоуп ишыҟоу иарбан усзаалак. Убасоуп!»

– Шәус аабзиахааит! Ҳасас амҩа дарааԥсеит. Аҩныҟа ҳцароуп, – иҳәан, аҽыжәлара иҽыназикит Кьынтышә. – Ҳаи цәажәеит, уаҳа ҳәатәы ыҟам…

– Аҳәатәы ҳаман, аҳәашьа ҳақәымшәеит акәымзар, – иҳәеит Абзагә, ишилшоз иажәа рҭынчны.

– Изакәызеишь ҳәатәыс иумоу? – иҳәеит ирымчны Кьын тышә. – Абахҭа уахьҭамтәаз угәы ишалоу уҳәарц уҭахызар?


165

– Абахҭа сахьҭамтәаз зыбзоуроу заманалаҵәҟьа дыздыр-уеит. Абри, ақалақь аҟнытә иааз, сыбзиарак ззымдырӡоз Раԥс ҭан, сеиқәырхара дашьҭан, уара сызгоз аӡӷы иҵегьы алаҭәара уаҿын, – иҳәеит Абзагә. Асҵәҟьа ихатәы далацәажәарц игәы иҭамызт, аха Кьынтышә идагьы, даҽа ԥыҭҩык, иус ианалацәа жәоз иҟақәаз ирызкын.

– Аиха иаҿухуа, аихашәа уибоит рҳәоит, иумаҳахьеи? Са-лагар, абзиара изыҟалааит, аха Раԥсҭангьы дахәомызт, уарҭ даҽаӡәгьы. Ашәлашара ашьапы иқәиргылеит, ҳахьӡ зларҳәо, арахә ԥсыс ирхоу иара иоуп ҳәа сахьнеилак исҳәо маца-ра, ухы ҭысҟьан, уаргьы сара сыда уаҩ дыҟам, сара иаасҳәо ҟалалароуп Ашәлашара ҳәа уқәгылеит. Сара исҳәо уаҿаԥар ҟалоит, Абзагә, аха иабаҟоу, аҳәынҭқарра иаҳәо, хыхьынтәи иҳадырҵо уанақәшаҳаҭымхалак, нас уаамҩахыганы даҽа џьара унҭадыртәоит. Ҳа-ҳа-ҳа! – дагьааччеит Кьынтышә.

– Хәаџьа Шьардын дзықәтәаз амахә ԥиҟон рҳәеит, иума ҳахьеи, Кьынтышә?! Абри уара иуеиԥшу ауаа, иҳахьчоит ҳәа раҳәақәа ҭыхны иззықәгылоу, рхаҭақәа ирызгәамҭаӡакәа, иаҳагьы анышә аҵжаара иаҿуп. – Иӡырҩуаз даарылаԥшын, Кьынтышә иаҵкысгьы урҭ ишреиҳәоз рдырыртә, инациҵеит.
– Ауаҩытәыҩса аԥсҭазаара изҭаз ан лгәыҳәԥыхшоуп. Ус ами? Убасҵәҟьоуп анхаҩы изыҳәан ишыҟоу арахә, анхаҩы има-цара иоума, ауааԥсыра зегьы рзыҳәан, иара аҳәынҭқарра ахаҭа азыҳәангьы. Дызусҭоу анцәа дидырп, џьара аӡәы ихы иҭашәеит, ԥышәарак аҳасабала Ашәлашара амандарина еиҭаҳҳарц. Иҟалар бзиоуп, иҟамларгьы ицәалаӡуазеи. Ҳара усгьы зегь ҳалаӡоит!

– Иахумырҟьацәан, Абзагә, иахумырҟьацәан! – иҽыҩеи ҵыхны, илабашьа иҵаргәо, дагьыҩагылеит Кыҷа. Игәы иахәон Абзагә ииҳәоз, аха дихӡыӡаауан. – Аҩсҭаа узаҩсҭаахазеи ҳәа ианизҵаа, издыруаз зегьы сҳәеит иҳәеит. Иумаҳахьеи! Уҽаанкыл!
– Ҳа-ҳа-ҳа! – имгәацәа ҵыс-ҵысуа, дааччеит Кьынтышә.
– Ҳара ҳаџьма цәабаақәеи зеихада иахҟьашоз ҳажә ӡыӷә матырқәеи рыла аԥсы ҭоуп нас Асовет мчы? Уара, Абзагә, уаныцәоугьы ажәқәеи аџьмақәеи рыҟаабжьы угәы иқәыҩуеит, аха ҳара ауаа ҳрызхәыцуеит, ауаа!


166

– Ауаа урызхәыцуам, аха ухоуп узызхәыцуа, – иҳәеит, иб-жьы каҳаны, аха агәамч аҵаҵаны, Абзагә. Акгьы зышәымҳәо зеи ҳәа аанаго, аҳабла днарылаԥшит. Урҭ рҿымҭра акәым, иара ииҳәазгьы даҿагылеит Кыҷа. «Ииашаҵәҟьаны сыӷәра сым-пыҵҟьазар?» Зегь акоуп, саналагах, уажәшьҭа иԥыскуа егьыҟам, даҽа ԥыҭк сҳәап иҳәан, иаҳа иҽынкыланы, иажәа инациҵеит:

– Ибзиоуп, ус акәзааит, ианамуӡах ацитрустә ҵиаақәа раа ӡарҭас иҟарҵазааит лбаа, амшын аԥшаҳәаҿы ишьҭоу ақы ҭа, Ачамҳара. Усеиԥш ашәҟәы анааз, иххь згеит, Раԥсҭан даармышьҭыцызт. Ашәлашара уара уажә иубазма, Кьынтышә! Аҟәа, Қарҭ, иамуӡар Москваҟагьы ашәҟәы шәышьҭындаз, Ачамҳара қыҭа еилыӷраауп, азыбжак амшын аԥшаҳәа иа-воуп, аха уи иаҵанакуеит Ашәлашара еиԥш иҟоу, ашьхақәа ирыбжьаршәу аҳаблақәагьы, уаҟа аарлаҳәа аџьықәреи ииуе-ит, адгьыл ҟьаҟьарақәа маҷуп, арахә рааӡареи ашьхымзақәа рыхьчареи роуп изҿу ҳәа. Шәахәаԥш, ишԥаҟалеи ԥсҳәы? Уне-ишь ҳгәылацәа рҿы, рқыҭа зеиԥшрахаз убап…

– Иахьзеишь? – иҳәеит Кьынтышә.

– Агаҿа аҟнытәи аколнхара иадырҵаанӡа изҿыз уаҟа? Ҳара ҳаиԥш тоннала ашә, ахш, акәац, ацха аларҵон. Уне-ишь уажәы! Иабаҟоу рырахә, рышьхымзагәарақәа?! – инапы неи-ҟьеит Абзагә. Дцарц иеигәышә имахәар инахаиршәит. «џьоукы ҿырҭуамызт, аибашьра ҟалаанӡатәи ашықәсқәа раан излаԥшхьаз агәаҟрақәа ргәаларшәаны, цәгьарак алҵыр ҳәа иацәшәаны, џьоукы, амандарина акәым, ирҭахызар, ақәыцгьы еиҭарҳааит, сара сџьабааԥса соуааит, аҳәынҭқарра иазеиӷьу, иазеицәоу сара исусым ҳәа ихәыцны.

Реицәажәара анаахдыркәшоз аамҭазы:

– Ҳасас даалагаҩаганы, ҳҭоурыхтә ҭыԥқәа, ҳуахәама ду уҳәа неиурбозар акәхап, – иҳәеит арԥыс Тарас.

Абзагә дизыгәдууа днаԥшит уи ишҟа.

– Иабашәагылаз ашәлашараа шәуахәама? Избарц сҭахуп, издыруада уаҩы изышьақәыргылозар, – иҳәеит Раԥсҭан.

– Аҳәынҭқар Николаигьы, нарцәынтә дырхынҳәны даага-ны, аҳәынҭқарра дахаҳаргылап, – иҳәеит Кьынтышә. Аӡәгьы ақәҿимҭит ииҳәаз.


167

– Нан, уи узышьақәыргыло ҳәа иҟам. Иалгахьеит. Ауахәама ззумҳәара иҟоузеи, ахьыҵәцара иаҩызан, – лҳәеит ԥҳәыск.

«Анхацәа адинхаҵара раԥырҟәҟәаара ацымхәрас, ихьыр ԥшны ауахәамахь игоит, ауахәамақәа рышьақәыргылара дашьҭоуп. Еилкаам, ҩныҵҟалатәи ӷоуп, машәырны далашәеит

апартиа. Абас нанҵаны ишьҭтәуп ашәҟәы. Макьана саамыц-цакып. Иҵегьы афақтқәа еизгатәуп», – игәы дҭацәажәон, ихаԥыцқәа аҿҿа рыҵго Кьынтышә. Иԥсы ааивиган, ашьха ҳауа-лас ихәлагало, дҿаԥсшәа-ҿагәыбзыӷха:

– Аҩнынӡа ҳныдгылап, сара ишудыруа, макьана араҟоуп сахьынхо, – иҳәеит, Раԥсҭан аҩныҟа днаԥхьауа.

– Абзагә иуҳәақәаз, азҵаарақәа иқәургылақәаз, рҭак аҟаҵара ус имариам… Иазхәыцтәуп, еилкаатәуп. Аконторахь уныдгыл, Ачамҳараҟа уанылбаалак ааигәа зны. Ҳаицәажәап, – иҳәеит Раԥсҭан, иҳәарц ииҭахқәаз зегьы ираҳауа ишизымҳәоз уаҩы ибартә иҟан.

– Иаԥсам алацәажәара. Исҳәеит ус, сгәы иамукәа. Сара сзыҳәан зегь акоуп.

– Ус зуҳәозеи? Уара уахьиашақәоу рацәаӡоуп, Абзагә. Ажәакала, ҳаналацәажәаша ҟалап, саргьы аиҳабыра рҟны еилыскаақәарц исҭахқәоу ыҟоуп, – иҳәан, дынҽыжәлеит Раԥс ҭан.

– Абастәи алоуп ҳашцо, – иҳәеит, Раԥсҭан амҩа ирбо, Кьынтышә.

– Шәус аабзиахааит!
– Абзиара шәзыҟалааит!

Урҭ анынаскьа, дымҵысӡо, илабашьа иҵарс дгыланы, ус ҿааиҭит Кыҷа:

– Ашьа ицаша, ада иалагылом ҳәа, абри акәын узыр-шуаз, Абзагә. Уажәы аконторахь дуԥхьеит, нас даҽаџьара инауԥхьап…

– Акымзаракгьы изыруам. Урҭ аамҭақәа цахьеит. Аиҳабацәа акы шәҳәоит ҳәа ҳшыԥшыз, акгьы ҳзымҳәаӡакәа ҳаанхеит аҿарацәагьы, – иҳәеит Тарас.

– Аконторахьгьы снеиуам, уаҳагьы уи аус салацәажәо жәбарым. Зегьы ишәыхьуа саргьы исыхьып. Исыхьқәаз роуп


168

сгәы иалоу. Садызцалаз уҳәарауеи! Абыржәоуп сыбла аных-тыз. Иаԥсам, – иажәақәа заҳауаз ирцәымыӷханы игылан. Аҭак иарҳәақәарц рҭахызаргьы, уажәшьҭа ирҳәоз шыԥсажәаз рдыруан. – Ҳа-ҳа-ҳа! – иҭахӡамкәа дааччеит Абзагә. – Абан, Кьынтышә дицны, ичеиџьыка ифарц, иҩныҟа дахьцо, аиаша ныҟәызго уаҩуп ҳәа сызхәаԥшуаз Раԥсҭан. Ауахәамақәа иа-анхазгьы ықәхтәуп ҳәа иимырҳәозар, абарҭ сԥаҵақәа ала аҵыхәа иаҵысшьааит!

– Нас дабацарыз, аҵла амҵан дыԥхьозма уаха? Умҩахыҵ ҳәа аӡәгьы иаҳамҳәаӡеит. Абзиа ҳәа иаҳшьо идгылашьа, иаа-рыхшьа ҳаздырӡом ҳара, – иҳәеит Тарас.

– Дыԥхьандаз аҵла амҵан, аха уахь дымцандаз! – иҳәеит Ҭандел.

– Аиаша иҳәеит Тарас. Абри аҷкәын ҳара хшыҩла дҳаи ӷьхеит. Абзиа ивагылашьа, ицхраашьа ҳаздырӡом, – Ҟаҭмас, уи иаҳақәаз, дызлаԥшыз неидихәыцлан, ихы ԥхашьо дгылан.

Цқьа ишиаҳазгьы, иахьынӡахәҭаз урҭ ажәақәа дыр зымхәыцит Абзагә. Дрызхәыцыргьы, уажәшьҭа иара изыҳәан зегь акакәын. Акыр анҵлак, иҟалаша аныҟалалак, игәалашәашт, инарҵаулангьы дрызхәыцышт. Иҳәашт сара сыззеилымкаауаз шыҟаз еиԥш, иҟазаарын даҽа џьоукгьы, сара исзеилымкаау-аз ҳәа. Уажәазы убарҭқәа акгьы дырзымхәыцит. Гәыла-ԥсыла даԥырҵуан ԥсҭазаарас иишьоз аус. Уажәшьҭа ихазыҳәан ӡбатәыс иаԥхьаҟа изыԥшыз, Ашәлашара анхареи ахҵәареи ртәы акәын.


14

Абырзен ҭаҳмада ииҳәаз ахә уамак идумызт. Иаҳагьы иаԥсан, ԥсаҭала иуҳәозар. Иара дықәҵны дымцар ада ԥсы хәа имамызт азыҳәан, ирласны иҭир акәын. Акгьы рхам шәалаӡаргьы, еиҳаны ирзымҭиргьы, Аминаҭ илдыруан, да ра рмаӷаза, рганыҩны-маҵурҭа, ркәасқьа уҳәа, рынхара зегьы неидкыланы ианырҭилак,абырзен инхара зегьы ша ҟа икуаз аҟара уеизгьы ишырнаҭоз. Ашәлашара ихҵәаны иқәҵқәахьаз рынхарақәа шаҟа ҳәа ирҭиз иаҿлырԥшуан.


169

Дара рынхара-рынҵыра абжагьы ыҟагәышьамызт абырзен инхара. Уигьы дазхәыцуан Аминаҭ, аха зегь реиҳа дхызху-аз, лара ишылҭахыҵәҟьаз еиԥш, зынӡагьы иқыҭа кҿахамызт, ақалақьгьы мыцхәы иазааигәамызт. Рашҭеи руҭреи неицылҵар аҟара адгьылгьы аҵанакуан.

Зегь реиҳа ицәгьаны лаԥхьаҟа илзыԥшыз, Абзагә иақәыр шаҳаҭра акәын. Уи азыҳәан акы лыӡбахьан. Имуӡо далагар, ахәыҷқәа лыманы дықәҵып. Дрышьҭаланы дмаар дабацои. Уажәшьҭа аус злоу, дара рынхара аазхәоз дыԥшаатәын. ԥаса, Ашәлашара арахә рааӡара ианаҿыз акәызҭгьы, қыҭалагьы уаҩы диԥшаар ҟалон изҭаху. Архақәа рҟны инхақәо, ашьха ҿаҩарахь нхара ицақәалон. Урҭ еиҳарак изцоз, арахә рацәаны ианырҵарц акәын. Уажәшьҭа уи азыҳәан аӡәгьы днеиуам Ашәлашара.

Дыԥшаатәуп ԥсшьарас, дачас изҭаху. Лара зегь реиҳа диқәгәыӷуан Марыҭхәа Патыхә-иԥа, мамзаргьы ақалақь аҟны ишиԥхьо ала, Михаил Петрович. Шьҭрала Ачамҳаратәын иара. Дзыхшаз ԥсхьан, иаб инхара ҳәа акгьы ыҟамызт.

Аминаҭ дазхәыцуан убри дышиацәажәақәаша. «Сиеиԥш хароуп иреиӷьу ауриа хәаахәҭҩы. Слеиԥшхароуп иреиӷьу ақьаӷьариа ԥҳәыс. Ихы-игәы иҭазгалап. Аԥхын иҭаацәа наишь ҭлап. Апенсиахь данцалак, қьафурҭас изыҟалап…»

Марыҭхәа иӡбахә анцәырылга, лымаҳә изигәамԥхаз лзе-илымкааит. «Ҩ-хьӡык змоу анысҳәа, ҩ-цәакгьы зхарԥоу ҳәа зациҵазеи? Саҳәшьа Ҭебра лакәзар, уи иӡбахә лаҳар аҵкыс, лнапы акамыршша ақәуртәар иаҳа илычҳауеит. Абасҵәҟьа салҳәеит. Ирзиузеи цәгьарас? Аԥара, аҳәса, аҩыжәра дрызга-газар, сара иабасԥырхагоу. Сара стәы сызгааит, нас…»

Ақалақь ахь данааз аухаҵәҟьа лаҳәшьа, лымаҳә лара уах-хьа ыфаны иаанатәа, Марыҭхәа иӡбахә цәырылгарц, иаашар убри ишҟа дцарц ӡбаны ишлымоу ралҳәарц иақәылкит. Дша-лагара лыздыруамызт. Ҭарсхани Ҭебреи Аминаҭ лыгәҭыхақәа хьаас ирымаӡамкәа, ихаҟә-хаҟәӡа, рҟәиҭ-ԥсиҭ ыҟамкәа, рхы-рыхшыҩ зегьы азышьҭны, ателевизор иахәаԥшуан. Ақалақь аҟны уи раԥхьаӡа иаазхәақәаз иреиуан дара.

Дмыцхәызшәа лхы лбо далагеитАминаҭ. Руада лыԥсы ҩнаҟәыкуан. «Шаҟа ииашаны исыӡбазеи ақалақь ашҟа аара


170

сахьаламгаз. Сацәхҟьаӡеит, самаҭәам уажәшьҭа.Абырзен дахьынхо, ажә ануҵар ҟалоит, акәытқәа уааӡоит, ауҭра ҟау ҵоит».

– Агәҿыӷь шәагазаап, баҳәшьа дбыкәыхшоуп, – лҳәеит Аминаҭ.
Ҭебра илзеилымкааит, убасҟак еицәыхарахахьан аеҳә шьцәа.
Аминаҭ инацылҵеит:
– Ҳара, ақыҭан, ҳаицәыхараны ҳшынхогьы, ишаахәлалак, агәылацәа, ма дара ҳахь иаауеит, ма ҳара ҳцоит џьоук рахь. Ари, шәызхәаԥшуа ателевизор, иааҟәымҵӡакәа иара цәажәоит, шәара ҿымҭӡакәа шәтәазароуп.

– Ақыҭа абзиара иамақәоу ируакми убри, ауаа иаҳа иахьеизааигәоу, иахьеизгәдуу, араҟа иаахәлеит, дасу иуада дныҩналаны ашә наиркуеит. Абас ҳаҟоуп, дасу ихазы, – лҳәеит Ҭебра, лаҳәшьа ақыҭа лымарҽхәо.

– Шәгәы иалымсын, аха шәыԥсҭазаара гәырҿыӷьгоуп, ҳажәра анбаауеи ҳәа шәыԥшны шәтәоушәоуп ишызбо, – лҳәеит Аминаҭ. Уи илҳәаз аҵкыс, ателевизор иаҳәоз иаҳа иазыӡырҩуан лаҳәшьеи лымаҳәи.

– Инхоит-инҵуеит, раамҭа рҽанраалан, қьаф аларуеит. Бара бызмырҭынчуазеи, Аминаҭ?
– Иԥшӡоуп, ицқьоуп ҳашьхақәа рҿы иҭатәоу аӡиақәа. Ирыц-лом, ирыгхом. Иҭынчуп аӡын, ааԥын, аԥхын… Дара рзыҳәан зегь акоуп. Ҩымш уаарыдхалар, агәҿыӷь уагоит…

– ԥшӡарак рымаӡами?
– Исыздыруам аԥшӡара ҳәа уара узҿу. Сара исцәымӷуп, иҟәызгаӡа џьарак иахьтәоу азыҳәан. Имҵысӡо, ишьаҳиҭханы… Сара бзиа избоит, ашьха илбааҽҽаны иаауа аӡиас… Уи хәыҷуп, ашьҭыбжь маҷуп. Аха ихәыҷызаргьы амҩа иқәуп. Иԥшӡоуп, иԥшӡа. Иԥшӡоуп аныҟәарала.

– Аныҟәара иархәашьуеит, Аминаҭ.
– Аӡышьҭра анҭшәахалакоуп ианыхәашьуа. Амҩа ылнахуе-ит убасҟан.
– Ахаҳәқәа ираахоит, ацаҟьақәа ирыдхәашалоит. Базхәыц
убри, Аминаҭ.


171

– Ишәарҭам иарбану?! Ууаҩԥсны адәы ақәзаара мариоума? Аҳ, исоумҳәан, сукәыхшоуп, исцәымӷуп имҵысӡо џьарак ииоу аӡы.

Ателефон абжьы геит.

– Иан дикәыхшоуп, Ҭемо иоуп, – дыԥҳәыс хьанҭахеит саҳәшьа ҳәа Аминаҭ дызхәаԥшуаз Ҭебра, дласӡа дҩаҵҟьеит. – Алло! Ааи, нан, сара соуп, сара!

– Ииҭахузеи, дзасуазеи зыбгәахәуа? – Аминаҭ дналыхәаԥ шит Ҭарсхан. – ԥох-ԥул.

Ани аԥеи ԥыҭрак ианеицәажәа ашьҭахь, лаҳәшьа ателефон аалымылхит Аминаҭ:

– Ҭемыр, уан лаҳәшьа дукәыхшоуп, нан, ушԥаҟоу? Ҳазегьы ҳзыҳәан ухьӡырҳәаганы, ԥшӡала, уҵара уалганы ухынҳәааит! Ибзианы иуаҳауама исҳәо? Саргьы исаҳауеит. Асалам урҭоит Есмеи Саиди. Ааи, ушԥаимгои, нан, раб ашьха уигоит аԥхын. Есма лысалам шәҟәы соуит уҳәоу? Уи бзиоуп. Аа, оқро, деида дукәыхшоуп, – ателефон ллымҳа инадылхын, – ишихамышҭуа ббоу, бара? Оқро ҳәа иасҳәоз уажәгьы иҳәеит. Алло! Ҭемо, ааи, нан, уан илсыркуеит ателефон.

Абри аицәажәара ашьҭахь, лхәыҷқәа рызхьаара лызҵысит Аминаҭ, илымбеижьҭеи уама ҵуазшәа. Лхы дазгәааит, иахьан тәарак знызаҵәыкгьы иахьылгәаламшәаз. Иаԥшьылгаз зе-гьы еиҳарак дзаҿыз, дзаргәаҟуаз дара рзыҳәан акәын. Ус акәын зегьы ишралҳәоз. Арахь дара лхашҭит. Шьарда ҵуан, уахыки ҽнаки илымбартә, дырԥырымҵижьҭеи. Дышрыз хьааз аӡәы илыҵидыраар ԥхашьаразшәа, рызхәыцра да ҟәыҵырц, лылаԥш аҟәымго, ателевизор ахәаԥшра далагеит. Данқәыԥшыз, лыԥсеиԥш бзиа илбоз, акино агәыблра лцәыӡ хьан, дацәыхьшәашәахьан. Ахәыҷқәа зыԥхьоз арҵага шәҟә қәеи, агәылацәа анааиқәшәалак, аӡын ҵхы ԥҽуа ирҳәоз алакәқәеи ракәын Ашәлашара днанагеижьҭеи лыхшыҩ азыр ҳагас илымаӡаз.

Ԥсабарала ихатәраз ԥҳәысын Аминаҭ. Илбоз, илаҳауаз марианы игәнылкылон. Иҟалҵарц изқәылкуаз лымпыҵа маншәалахон. Гәыла-ԥсыла ақыҭа ахьлыдлымкылаз, иҭаркыз


172

ашәарах еснагь абнахь ишыԥшуа еиԥш, ақалақь дахьазхәыцуаз зыхҟьақәоз ируакын убригьы. Даныӡӷабыз, ақыҭа нхамҩа аминистр имаӡаныҟәгаҩыс аус анылуаз акурсқәа ҳәа акгьы дҭамлаӡакәа иаарласны акьыԥхьшьа лҵеит амашьынкаҿ. Ами-нистр иқьаадқәа ахьышьҭтәу, зҭак ҟаҵатәу, аҭел иззастәу, дасу ианраамҭоу, ишахәҭоу уҳәа убасҟак ирманшәаланы лусқәа ҟалҵон, ҳәарада, даҽа ԥыҭрак уаҟа аус луазҭгьы, инеиҳаз ҭыԥк лоуан. Абрахь, ақалақь амҵанҟа нхара изаар, илыхәап ҳәа дзықәгәыӷқәоз иреиуан, ицәгьамкәа ахәаахәҭра атәы ахьылдыруази дахьыӡахуази. «Ӡахрала мацара зхы ныҟәызго ыҟоуп. Дунеи лашарак ахь ҳазкылсыр, аусурҭа сзымԥшааӡар, абарҭ ақалақь ҳәса аашьақәа ҵкқәак рзызӡахлап», – лҳәеит лгәанала, лаҳәшьа лызқәа дкыдыԥшыло. Хшара длоуаанӡа, аамҭала ақыҭаҿ адәқьан даныҵагылаз, мшқәак инарылагӡаны асчиот аҟны аԥхьаӡашьа лҵеит. Иаҳа лыхгьы азцон, дагьақә гәыӷуан убри, ахәаахәҭраҿы аусура. «Хыла-хшыҩла сҽа хьаасырԥшышаз ақалақь аҟны анхара-нҵыра лахьынҵас исоузҭгьы, схала иныҟәызгозаргьы, сҭаацәа амлеи ахьҭеи иасыркуамызт. Аха Ашәлашара, ахшыҩ аҵкыс амахәҿоуп иа ҳа иаҭаху».

Ианышьҭалагьы, лыԥсҭазаара нарҳәы-аарҳәны дшазхәы цуаз, акраамҭа дызмыцәеит Аминаҭ. Лкаруаҭ аԥенџьыр ааи гәараҵәҟьа игылан. Асаркьа далԥшны, ажәҩан даҵаԥшуан. Аҵх шынаскьахьазгьы, аеҵәақәа цәышҳаби-цәышҳабиӡа акәын ишыҟаз. Ақалақь иахылҵуаз алашара ихнашьаауан аеҵәақәа рыкаҷҷара. Аԥсаатә рашәаҳәабжьи, аккара агәа хьынтә уахынла иааҩло агыгшәыг руубжьы раамышьҭахь, шьҭыбжьы бааԥсык злымҳа ҭнамшьаацыз, аҭынчра иашьцы лахьаз аԥҳәыс, амашьынақәа рыгәаргәарбжьгьы нарыцлеит лхәыцрақәа. Шаҟа дызмыцәоз, иаҳа-иаҳа лгәы иҵалон лхәыҷ қәа, рыҩны-ргәара, лхаҵа.

Иаалгәалашәеит, абраҟа, ақалақь аҟны, аус анылуаз, Аб загәи лареи раԥхьаӡа ианеибабаз илеиҳәаз:

– Иџьоушьартә иҟоуп, аиашазы. Ҷәытәнатә аахыс иааба-хьаз, иаадыруаз, ахацәа аҳәса рыхьчо акәын, уажәы аԥҳәызба қәыԥш, аԥшӡара дыкны даго, ашә дылатәаны, дегьызеиӷьым


173

ахаҵа длыхьчоит. Акы басҳәашан, саҳәшьа ԥшӡа, ашә ааим ԥааны, икабинет сныҩнашылар, ибыхьчо ахаҵа аԥырҳәа дкыдҟьо дсыман сааҩналар, бара бызлаихәозеи?

Абас иҟақәаз, уамак зҵазымкуаз инаркны, ажәа анылниҵаз иҳәашьақәаз рҟынӡа, зегьы лгәаларшәо, аҵх аҽеиҩнашаанӡа дызмыцәеит Аминаҭ. Абзагә изхәыцра дааҟәыҵыр, Ҟаимаҭ хан даалгәалашәон, уик лгәаӷ деиланагаӡон, илулак наҟ дналҟәылцар, Есмеи Саиди лгәы иааҵалон, гәаныла рацәа жәара далагон. «Сынтәа ианоурыжьлак, анхара ҿыц ахь ҳзиа сыр, ашкол ҿыц инҭалап». Дазхәыцуан ԥхьаҟатәи рԥеиԥш. «Саҳәшьаԥа иҵкыс еицәоума?! Аинститутқәа иахьырҭалаша, иахьаҳашьҭыша уажәнатә ҳазхәыцлароуп. Ҟәрышьқәакгьы еидкылалатәуп дара рзыҳәан… Иҳарҳауа ахәыҷы ҳзырхо, ам-шын ахықәаҿы, аԥша ахәхәаҳәа иҳарсуа, ҳажәра ҳанҭалап Абзагәи сареи…»

Дизхәыцуан абырзен ҭаҳмада. Егьарыла дизхәыцыргьы, лхахьы иаалымгеит, ауаҩы иажәымҭазы дзаҵәны адәы дықә хар, иԥсҭазаара шаҟа ихьанҭахо. Усеиԥш иҟоу аилкаара лара илцәуадаҩын. Абаагәареиԥш, длывагылан лхаҵа. «ԥҳәысеибак лахь днымҩахыҵхьазаргьы… Мап, мап, иламысдароуп усеиԥш аҳәара… Урҭ усеиԥш акгьы рымам… Сгәы далоуп Ҟаимаҭхан… Мҩаныфак даҩызахоит. Абзагә аԥсра еиӷьишьап акәымзар, сара скаижьӡаргьы, ихәыҷқәа адунеихаан икаижьуам. Ҳшеи бгоу, ҳшыбзиоу, хьӡы бааԥсык ҳхымкәа Ашәлашара ҳзықә ҵыр… Сабхәа иԥсра… Анцәа иакәым сумырҳәан, аха аӡәы дымԥсыкәа, ҽаӡәы бзиара ибом ҳәа, издыруада иаҳагьы иаҳзеиӷьзар… Иԥсы ҭанаҵы ахҵәара схахьгьы исзаагомызт. Абзагәи сареи ҳанеибага, ахшара ҳауаанӡа, инаԥшьызгеит ихы-игәы сҭало, егьалымҵит. Иаб иааҿахиҵәеит. Иара Абзагә арахә ахьицәҭахазгьы… Еицәоу умбакәа, еиӷьу уздыруам ҳәа… Сара уамак иаҽԥнысымҳәеит ус ахьыҟаиҵаз, дырмазҵаакәа аԥсаса ашьха иахькеицаз. Гәҭынчра змам уаҩуп, еснагь акы дашьҭоуп, уажәшьҭа, дзыниақәаз рышьҭахь, дшыҟало сыз-дыруам акәымзар.Убас дахьыҟоу ауп изыбзоуроу ҳара ҳа хьеиқәшәазгьы. Иҟаларын сгәы ихшәаргьы, арахә кылицаа-ит, иаҳҭиуеит, инаҳхуеит ҳәа анизырыцҳа, еидцала иманы


174

аусҳәарҭахь дкылсыр». Абас акраамҭа лгәы дышҭацәажәоз, еиҭах агәыла ԥҳәыс, аԥҳәысеиба Ҟаимаҭхан лыбла даахгылеит Аминаҭ. Илгәалашәеит, ҽнак, Абзагә маҟҿаҳәаранӡа иҽеилых, амхы ширашәоз, Ҟаимаҭхан дааит. Бзиа ууит ҳәа аԥсшәа иаҳәашьа дақәымшәеит. Дышихәаԥшуаз, дшанханы даанхеит. «Лгәы сҭатәазшәа, лыԥшышьала издырит, сара дысхаҵандаз ҳәа шылҳәаз лгәанала. Арашәарахьтә Абзагә данааи, аирыӡ аашьҭылԥаан, сара мыжда, лхаҵа иԥсы ҭаны дааизшәа, иҿы инапы наилырӡәӡәеит. Сара сышгылаз лхашҭит. Иаҭахым, иҟабымҵан имҳәеит иаргьы».

Зны лгәы лзыԥжәо, длызгәаауа, ҽазны – «агәыла ԥҳәыс, агәылара дахьнеиз, лхаҵа ҩызас имаз, агәыла инапы илыр ӡәӡәазар, цәгьарас иамоузеи, сара бааԥсык аҵаҵаны схәыцит акәымзар» ҳәа лхы дазаӷьуа, ацәа илымнахаанӡа, убри аԥҳәыс длызхәыцуан.

***

– Ишсабҳәара, аԥҳәызба, Марыҭхәа Патыхә-иԥа икаби-нет аҟны дыҟоума? – амаӡаныҟәгаҩ ԥҳәызба дналазҵааит Аминаҭ.

Шьыжьын. Уажәакәын аусура мшы ианалагаз. Лымаҳә днамгакәа, лхала днеит. Амаӡаныҟәгаҩ ԥҳәызба дналыхәаԥ шын: «Саргьы абас адкыларҭаҿ стәан зны, насгьы уи бара зышә былатәоу, акрыфарҭақәа реиҳабы диҩызамызт, дми-нистрын. Араҟа бтәазар, атәыла мбгеит, ирласны снашьҭы». Амаӡаныҟәгаҩ ԥҳәызба, лганаҿ итәаз лҩыза лахь дынхьа ҳәын, илҳәаз бмаҳаӡеи ари иааиз аԥҳәыс ҳәа ллымҳа дын ҭахәыҭхәыҭит, лыбла гәыӷрақәа ҭышеи-шеиуа дналыхәаԥшит, нас»ԥыф-чыф» дырган, аҩыџьагьы ччараха инарысит. Аминаҭ дааҟаԥшьхеит.

– Ишԥашәҳәеи, ишԥа?! Маритхо Петухович шәҳәама? – леиҳабы икабинет ашәахь дыԥшуа, илҳәоз еиҭаҳәо, лҩызагьы ларгьы ркьатеиах ԥҵәон.

«Патыхә жәынҭацәгьа, адамра хыла ушԥаирси уԥа бзиахә, уанԥсы ашьҭахь ухьӡ ухыхны», – лҳәеит лгәанала Аминаҭ, нас аҭыԥҳацәа раҵкыс деицәахо, ларгьы ччараха илысит.


175

– Саҭабымҵан, ииашамкәа беиҳабы ихьӡ ахьысҳәаз. Ақыҭаҿ, ауаа шьҭахақәа, Патыхә-иԥа ҳәоуп дшаадыруа. Ачамҳара аҵыхәахьшәа дынхон иаб. Михаил Петрович, ԥҳәыск улбар лҭахуп, дудукыларц дуҳәоит ҳәа сызиаҳәа, – лҳәеит Аминаҭ, иахьынӡалылшоз лҽыраԥсышәаны. Амаӡаныҟәгаҩ ԥҳәызба лҳәашьа шаҟа аҵанакуаз лдыруан.
– Шәызусҭоу ҳәа иасҳәозеи? Аус абажәуеи?
– Сара, ишԥабасҳәари, џьаргьы аус зуӡом…
– Мап, мап, ус акәзар шәидикылаӡом, џьаргьы аусурҭа ҳамаӡам!
– Ашәлашарантә дааит ҳәа сызиаҳәа… Абзагә иԥҳәыс лоуп ҳәа… Мап, Ҭарсхан Ҭунҭба ианхәыԥҳа лоуп ҳәа… – дааҟаԥшь хеит еиҭах Аминаҭ. «Иараби, ауаа рацәажәашьа схашҭма, мшәан?!»

Акабинет ашә ывҵрааны иаанхеит, амаӡаныҟәгаҩ ԥҳәызба даныҩнала.
– Абзагә иԥҳәыс бҳәоу? – ибжьы гәаҩа ихәда икылахо, ҿааиҭит Марыҭхәа. – Дызусҭада, бара, Абзагә? – Ҳа-ҳа-ҳа! – ирган дааччеит. Иччашьалагьы уаҩы идырыртә иҟан, даараӡа зхы згәы ақәыбзиоу аӡәы шиакәу. – Иумаҳара иҟоузеи! Абзагә иԥҳәыс! Абзагә ихьӡ аалҳәар, акабинетқәа рышә аатуа џьыл шьома? Блыԥхьа, дыҩналааит Абзагә иԥҳәыс. Дзеиԥшроузеи, дыԥшӡашәа дыҟоума?

– Лӡамҩақәа ҭыԥхаауа, лҭәымҭаҵәҟьа дҭагылоуп, Михаил Петрович, – дааччеит амаӡаныҟәгаҩ ԥҳәызба.
Лыхцәқәа, лыџьымшьқәа аалырҽеин, лхы ҩышьҭых, ама ӡаныҟәгаҩ ԥҳәызба дшаадәылҵыз, ажәак аҳәаха лымҭакәа, дҿаԥхьа-ҿаччо, акабинет ҭбаа-ҭыцә дныҩнашылеит Аминаҭ. Марыҭхәа дшынеиҿаԥшыз, аԥсшәагьы лҳәаанӡа: «Иараби, анцәа срыцҳашьа, ихәда хчааӡа, ацә кша шаҟа деиԥшузеи!»

– лҳәеит лгәанала.
– Бааи, бааи, Абзагә иԥҳәыс! – иҳәеит иара, усҟацәак дыл ҿамԥшӡо. Зыбжьы газ ателефон аашьҭихит. – Алло! Сӡыр ҩуеит. Акәытқәа уҳәоу? Шаҟа шәҭахузеи? Акәытқәа рзы ҳәан шәеиҵаҳархом. Шәыплан шԥацои? Давайте, давайте! Шәыплан, шәыплан! Ааи, сеилахоуп. Иҟада умбои, Абзагә иԥҳәыс дыҟоуп. Ҳа-ҳа-ҳа!



176

«Иараби, акрыфарагьы планла иҟоума?!» – лгәы дынҭа хәыцуаны, Абзагә иԥҳәыс ҳәа Марыҭхәа ииҳәаз лгәы иалсын, лыԥсахы неилалеит, ажәа ҿацақәак наиаҳәаны, даахынҳәны дцарцгьы инақәылкит, аха лҽаанылкылеит. Ихәда ашьшьыҳәа иаарҳәуа, даахьаҳәит Марыҭхәа. Аӡы зҵабаз алуқәа реиԥш, иқьышәқәа неиқәаҳаит, иччабжьгьы акабинет иныҩнаӡит. «Дзеиԥш ԥҳәыс ԥшӡоузеи!» – иҳәеит иара игәанала. Ашырҳәа дҩагылан, асқам даахеит Аминаҭ дтәарц.

– Сара исыхьыз уиоуп, бгәы иалымсын, маҷк аҟара иџьасшьеит, Абзагә иԥҳәыс соуп ҳәа анаабыцҳа… Баанҿас, баанҿас, Ҭарсхан Титович ианхәыԥҳа, Ашәлашара инхо… Исгәалашәеит, исгәалашәеит! Шәыҩнгьы ҳаҟан. Саҭабымҵан, дахьсгәаламшәаз, ииашаҵәҟьаны хаҵа бзиоуп Абзагә. Ус ҟан, шәыҩны ҳаныҟаз, акраамҭа ҳаицәажәон иареи сареи. «Асеиԥш иҟоу ауаҩ иоуп ақыҭа иахаргылатәу, ақыҭа ашьапы иқәзыргыло», – сҳәеит, сгәанала, иара изыҳәан. Исгәалашәоит, шәыҩны аҿаԥхьа, агәашә унҭыҵны уахьыҩхало, абна-ккара уныҵалоит. Ахәы акәаԥра унықәгыланы уааԥшыр агаҿаҟа, ам-шын ухыԥшылоит, уҩадахьы – ашьхақәа… Сара аԥхын сҭаацәа Крымҟа исышьҭлоит. Крым иаҩызоума шәара шәҿы…

– Иаҳҭаху аӡәы имазар, қьафурҭагәышьан, – лҳәеит Аминаҭ.

– Аӡәы имандаз шԥа? Аӡәы усс имоузеи, шәара анцәа ишиҳәара, шәеихахаа шәынхоит-шәынҵуеит, – иааџьеишьеит Марыҭхәа. Аҵәҵәа днақәыӷәӷәан, амаӡаныҟәгаҩ ԥҳәызба длыԥхьеит. – Аҳасабеилыргаҩ Ҭарсхан Титович бсызиԥхьа. – Касык иаҟараз, чабра еилыӷраа дук иџьыба иааҭиган, иӡамҩа ҭахәқәеи ихәда хчаареи ирыхьшьуа, иааирыцқьеит, аԥхӡы наилаирбеит.

Аҭаҭын лҩа ихылббуа, дааҩналеит Ҭарсхан. Ацәымӷра, аҳа ҭырқәҵара, агәыблра, изакәызаалак акгьы аҳәомызт ихы-иҿы. Уи ибзианы иҵахьан игәы иҭоу ихы-иҿы анмырԥшышьа.

– Сузыӡырҩуеит, Михаил Петрович, – иҳәеит, исуалуп, ис ҭахы-исҭахым сузыӡырҩыроуп ҳәа акәын ишыҟаз ибжьы.

– Иаҳҭоу думбаӡои? – иҳәеит Марыҭхәа.

– Ҳаибабахьеит, ухаҵкы сцеит, – лҳәеит, Ҭарсхан аҭак ҟаи ҵаанӡа, Аминаҭ. «Схәыҷқәагьы, саргьы, тәамбашақә зыхьӡ


177

уҳәаз схаҵагьы, ҳхаҵкы анцәа уишьҭааит, ухаҵкы сцаанӡа. Сара сзышьҭоу аус шааманшәалахалак нас, слымҳа саркьада избараҳа, анцәа усимырбааит!» – лҳәеит лгәанала. Илызды-руамызт, ацгәы аԥа ацәиӡоит ззырҳәоз уи ауаҩ, ауа-аҭынха, иԥҳәыс, ихшаз, неилых ҟамҵакәа, дара сахьрыхәо аҵкыс, сара иахьсыхәо еиҳазароуп ҳәа дышрыхәаԥшуаз. Хаҵарас иишьоз, меигӡарахда илазгьы акы заҵәык акәын, иара иҳәа шьа, ихарԥ заҵәгьы деигӡомызт игәаԥхаз аԥҳәыс лзыҳәан. Акрыфарҭақәеи аресторанқәеи русзуҩцәақәаки, ақалақь аҟ ны дыздыруаз, иеиԥш зеиԥшыз, Нарҭ Сасрыҟәа ихаҵарақәа ирылацәажәозшәа, иахыҽхәо ирҳәалон аҳәса рзыҳәан уи иҟаиҵақәахьаз.

– Аванна азна ашампан ҩы лҭеиҭәан, бзиа иибоз аԥҳәыс дынҭаланы лҽылкәабеит.

– Акы деигӡом аԥҳәыс лзыҳәан. Шәкы-шәкы ицоз ақьаад ԥарақәа, лоура-лышәара акаруаҭ инықәиҵан лара днықәы рианы… Даныҩагыла, аԥарақәа ааизыҳәҳәаны, лшәыра ин ҭаҵаны дцеит.

– Уи иаҩызоума Москва иҟаиҵаз. Асысцәақәа ирылхны апалтақәа ахьырҭиуаз адәқьан дныҵалеит. Илышәҵо, ил шәыхуа, ԥҳәыс ԥшӡак, лыԥсы алаханы, палтак дшадгылаз ибеит. «Ибгәаԥхома?», – иҳәан дналазҵааит. – «Исгәаԥхоит, аха ас зыхә цәгьоу апалта сара сыԥхыӡгьы иалашәом», – лҳәеит аԥҳәыс. «Изыԥсоузеи?» – «Ҩ-нызқьи ԥшьышә мааҭ!» – «Ибышәҵа, ҳамҭас ибысҭеит», – иҳәан, иаахәаны, иналыҭаны дцеит. Ихала дцоу, ларгьы диманы дцоу иазууазеи, аха ил зааихәеит.

Еиҭазҳәоз, ихаҭа дзеиԥшраз ала, инациҵон. Уаҩԥсык иӡбахә шәҳәошәа, наҟ шәиҟәамҵуеи ҳәа разҳәозгьы, рыц хьыржәон.

Дызнеиз, лхаҵагьы дналаҵаны, ихҵәарц ргәы ишҭоу, рын-хара шырҭиуа аниалҳәа:

– Даараӡа иус бзиоуп Аминаҭ илҳәо. Аеҳәшьцәагьы иаҳа лассы-лассы еибабалап, – иҳәеит Марыҭхәа.

Аминаҭ уаҟа дахьтәоу игәаԥхозу, игәамԥхозу инирԥшуа мызт Ҭарсхан. Убри акәын хыхьчагас имаӡаз. Дасу ииҭаху


178

ҟаиҵалааит, сара дысԥырхагамхааит, сара сыламыс цқьазааит ҳәа акәын адәы дшықәыз. Ихаҿы иааимгацызт, иҿымҭреи иҽыԥхьакреи рылагьы ишыҟьашьхоз дзыхӡыӡаауаз ила-мыс. Аханатәгьы иҭахгәышьамызт Марыҭхәа имԥан днеир ианхәыԥҳа. Имурцгьы иақәикит. Ашьҭахь: «Иаҳар, деиҳабуп, дсыцәгәаауеит, ларгьы илзеиӷьӡаз уск даԥсырҟәҟәааз џьыл шьоит. Аӡәы ихшыҩ ҽаӡәы ихәом» – иҳәан, иҽааникылеит.

Аминаҭ баша дшәон лус иаԥырхагахаша џьара акы иҳәар ҳәа лымаҳә.

– Анхаҩы изыҳәан абарақьаҭра цеит Ашәлашара. Изыб-зиоу, уара уеиԥш, аԥхын ԥсшьарҭас изҭаху изоуп, Михаил Пе-трович, – лҳәеит Аминаҭ.

– Иҟалазеи абарақьаҭра цаны, аҳауа аҽаԥсахма, адгьыл даҽакхама? – инаиҿыҵҟьеит Ҭарсхан. Ихаҭагьы дгәыӷуамызт усеиԥш иаарымчны дцәажәап ҳәа. Иҭахымкәа, иацижьҭеи ианхәыԥҳа илалыгӡақәаз зегьы убриала иҳәаны далгеит.

– Аҳауеи адгьыли роума, уанхәыԥҳа дукәыхшоуп, аус злоу. Аалагала ҳәа акыр рнаҭома Ешыра ахәқәа рҿы еиҭарҳаз амандарина? Аӡы иқәнаӡәӡәаахьаз адгьылаҿ уи шыҟамло уаҩ дазымхәыцит. Изеиԥшрахазеи Ачадара иадырҵаз ԥсҳәы? Усеиԥш шаҟаџьара. Ашәлашарагьы убас азыруит, – лхаҵа иажәақәа рыла ацәажәара далагеит илызгәамҭаӡакәа Ами наҭ. – Абзагә иаб иаҳәшьа, Аҳкәажә, дықәымҵыр ҳәа сшәоит аха…

– Дызԥырхагада, ҩныхьчак диҩызоуп, дыҟаз, – иҳәеит Марыҭхәа. – Ицатәуп, уажәшьҭа даҽа блакала иахәаԥштәуп, ибатәуп, заҟа мааҭ ишәкуеи иахьынӡахәарҭоуи шәатәуп-изатәуп. – Ҭарсхан ишҟа ихы наирхан: – Ҳасас лаара азгәа ҭатәуп. Лыгәҭыха ссир наӡарц азыҳәан ижәтәуп. Иахуҳәаа уазеи, аҩыза аҳасабеилыргаҩ? Уаҟа, аресторанаҿ иҵегь ҳалацәажәап. – Ателефон абжьы геит. Иԥшшәгьы аҽаԥсахын, дласны иаақәиԥааит Марыҭхәа. Аиҳабыра ртелефон акәын. – Сышәзыӡырҩуеит. Ааи. Акаки Темурович. Так-так. Ианысҵоит. Уаҵәуха. Шаҟаҩы? Ҩажәаҩык. Ибзиоуп, ибзиоуп. Еилыскаа-ит. Аԥсуа чыс, ақырҭуа ҩы, акгьы агхом. Ибзиоуп, аԥсуа ҩгьы ҟалоит. Уажә иаабама, Акаки Темурович. Аду ихаҭа дҟалоит


179

уҳәоу? Еилкаауп. Абзиараз. Саҭамыз, – ателефон нықәиҵан, ичабра еилыӷраа ду ааҭигеит. Иӡамҩақәеи ихахәдеи ирықәыр ҳәазо иааирыцқьеит. – Еиҭах абанкет…

– Шәаргьы акы нарылашәфап, – лҳәеит, дааччашәа, Аминаҭ.

– Ҳара уаҟа иаҳусузеи…

– Иара ихарџь ала иҟаиҵошәа… Ас мацара иахәода, – иҳәеит Ҭарсхан.

– Даҽа џьоукы иршәозар, аресторан ирацәаҩны иаҭаар, шәара иаҳагьы ишәзеиӷьми аплан анагӡаразы, – лҳәеит Ами наҭ, уаанӡа Ҭарсхан ииҳәаз цқьа илзеилымкаазт.

– Ҳа-ҳа-ҳа! – аҟәардә наиҵаҿыжит, иҽоужьны данаачча Марыҭхәа. – Лӡамҩақәа ааҟаԥшьхеит Аминаҭ. – Абри азыҳәа ноуп ақыҭауаа бзиа изызбо. Асабицәа ирҩызоуп. Рыгәқәа цқьагәышьоуп. Ҳаплан нанагӡома, ҳџьыба еиҵанаршәшәоите, бара бзиа збаша. Бымаҳә биазҵааи…

– Шәџьыба дацрасыргьы, даҽаџьара дшәыхәап. Абзиа-ра ыӡӡом. Ирымҳәои, напи напи еибаӡәӡәоит, аҩбагьы аҿы рыӡәӡәоит ҳәа, – лҳәеит Аминаҭ, Марыҭхәа игәы ишаанагаз еиԥш, усҟак дышқыҭауаҩым илырдырырц.

– Ҳаи, бхаҵкы сцааит, шаҟа иажәа бзиақәоузеи ибҳәаз. Убарҭ ажәақәа цқьа иаҳарц сҭахуп бымаҳә. Даҽакала иуҳәозар, уҭи-сыҭи еишьҭоуп. Еиҿарԥа-еиҿарԥа, жәаҩа еиҿарԥа ҳәоуп ҳшеидҳәалоу. Цқьа дсыздыруамызт. Зегь рыла дыссирзаап, Ҭарсхан, уанхәыԥҳа. Иҳалшо акы лыгаҳмыжьроуп. Ишылҳәаз еиԥш, ақалақь амҵахь нхара иаар, лусурагьы иазхәыцтәуп. Дара рҿы ҳаныҟаз, изакә патуу иҳақәырҵаз угәаламшәои? Ҳаргьы ҳаҵамхароуп. Ҳцап аресторан «Ахра» ашҟа. Ҳус ҳалацәажәап. Абанкет азыҳәангьы адҵа рысҭап. – Ичабра иадгәаланы, ирхьархьаруа цаԥха гәарҭак ааҭигеит иџьыба ҭбаа ду.


15

Иауамызт, ихы дзаиааиуамызт Абзагә. Ишәо-изо дзыз хәыцуаз рацәан. Ирацәан дзыцәшәозгьы. Иахьа уажәраанӡа ари аҩыза ашәара ԥимшәацызт, ихимгацызт. Аибашьраҿы,


180

Сапун Гора афашистцәа ианрымпыҵаркуаз, деиларӡыӡо шәарак наилсит. Раԥхьатәи ахысыбжь гаанӡа иԥырҵуамызт уи ашәара. Ҷәылара рҿанынарха инаркны, сҭахап ҳәа зныкгьы игәы иҭамшәеит. Аха убри, жәылара идәықәлаанӡа дзымҽ хазкыз ашәара, зынӡаск даҽа шәаран. Иаанагозеи, изакә шәароузеи ари? Иуаҩра ԥызҽуа, шьаҿак еихигар ҳәа ашәара. Ихшара хьӡы бааԥсык рхылар ҳәа ашәара. Урҭ инарҿагылоит даҽа шәарак – игәы зызцаз аԥҳәыс дицәыӡыр ҳәа ашәара…

…Арахә иманы ашьха дыҟан.Усҟан аферма еиҳабыс аус иуан. Арахә-ашәахә, ауааԥсыра дырхылаԥшлар акәын. Амашәыр, ачымазара, амшцәгьа бааԥс… Зегьы ирызхәыцлатәын, шьыб жьаанӡа рԥырҵшьа ыҟамызт. Ахьшьцәагьы игәарҭо иалагеит иҟазшьа шиԥсахыз. Аҩныҟа гәхьааигеит ҳәа алафгьы наи-лырхуан. Зегьы иреицәаз, гәыҵхас имаз аӡәгьы изиаҳәомызт. Ибла акгьы амбо, дахьынаҵыслакь Ҟаимаҭхан иблақәа даа-рыхгылон. Игәлымҳала лыбжьы иаҳауан. Шьыжьы, хәылбыҽха ҳәа еилых амамызт. Аа, абар, длацәажәап дналыдгыланы. Лылахь зеиқәузеи? Лхаҵа иԥсра мацара азыҳәан акәушь? Дышлыхәаԥшуа, ажәақәак леиҳәарц шиҭаху, аԥша зысыз анаҟә еиԥш, дынкаба дцон. Убасҟан игәаларшәара далагон раԥхьаӡа данибаз. Иара иҵкыс деиҵбын уи аԥҳәыс лхаҵа. Ақәра ирыбжьаз аԥырхагамызт реиҩызара ду, раҳаҭыр еиқәҵара. Ҩаха-ҩымш чаран иҩыза ԥҳәыс данааигаз. Ҩаха-ҩымш ачараҿ рымаҵ иуан Абзагә… Урҭ ықәҵны ианца, адырхаҽны акәын агәылацәеи аҩызцәеи рзыҳәан иаҳагьы ианчараз. Астол ҿыцны идырхиеит. Афара, ажәра рҽазы ҟаҵаҵәҟьаны атәара иалагеит, иара иеиԥш, амаҵ зуаз зегьы. Иара ашьшьыҳәа днарылҵны аҩныҟа дааит. Уаҟагьы ихы изыҩнамкит. Дцеит ахьшьцәа рҭыԥ ахь. Ихы дазгәааит иҩыза иԥҳәыс дахьлеилаҳаз. Ихы идыруа дҩеидасзар аахыс реиҳа иқәныҟәатәуп ҳәа ииԥхьаӡоз аԥсуа ҵасқәа ируакын убри – уҩыза иԥҳәыс еҳәшьак леиԥш лыԥхьаӡара.

Ихы ахигон, шамаха убри ашҭа дҭаломызт.

Убас дшааиуаз, Ашәлашара усутә аныҟамыз, аӡын ара цәаҵхырҭа ашахтақәа рахь иҩызцәақәаки иареи ахьцаз, дҭахеит Ҟаимаҭхан лхаҵа. (Убри аԥҳәыс, лҭаца касы налхых-


181

ны дналҿаԥшижьҭеи, иҩыза ишизиҳәоз, Ҟаимаҭхан лхаҵа ҳәа акәын, ихьӡ ихашҭызшәа). Раԥхьаӡа данибаз аҽны еи-ликааит, асеиԥш ихы ихашҭуа аӡәгьы бзиа дшимбац. Агәра игеит, убри аԥҳәыс иара данинасыԥымха, иԥсҭазаара ҭацәны ишымҩасуа.

«Шаҟа илнаалозеи ашәы илшәу», – иҳәеит игәанала, Ҟаи маҭхан лхаҵа иԥсыжра аҽны. Анаҟә еиқәара амра анагәыл ԥхо еиԥш, лхы-лҿы лхалашо, акасы еиқәаҵәа иагәылԥхон.

Ашәлашара рырахә-рышәахә еиҵаҩҩы ианырзаныз акәын. Аҭыԥаҿ хҩык еицыҟан. Аҭаҳмада Чыҟәба Гәыџьи, усҟан ар ра зхызымгацыз агәаҷ Тараси, нас иара аферма аиҳабы Аб загәи.

Ишар ихәломызт, ихәлар ишомызт Абзагә изыҳәан. Иҵ кыс маҷк деиҵбызар, мамзаргьы еиқәлацәазар, иҟаларын игәыӷьны иеиҳәар гәыҵхас имоу, дызмырҭынчуа. Аха иаҳәашьа ыҟамызт Гәыџь. Уи иқәрахь днеихьан, агәаҷ Тарас иакәзар, иҿы иаҭәашьаны усеиԥш злаиеиҳәарыз. Уаҳа иҟаиҵара ани-зымдыр, шьхабжаҳәын шымааицызгьы, хымшҟа рымацара ихьчаларц, Гәыџьи Тараси ааныжьны, ашьха дылбааит Абзагә.

– Аҵх уҽалакны унеит лыҩны. Уҩнеиԥш атәара, агылара азин ахьумаз уҩыза иҩны…
– Уаԥхьа икаҳауа уихымыччан, анцәа уақәимыршәааит!..
– Аҩны еиқәылашьцан. Ахәыҷы данышьҭалҵа, лымацара дызтәомызт, ларгьы дышьҭалазаап ҟауҵеит. Ашьшьыҳәа ашә унас-насит. Уаҩ дыҟамызт.

– Ах, сыгәнаҳа агароуп! Убри ауха ҳаиқәшәазҭгьы, ҳаи зыҟазаашьа мҩакы иқәҵахон.
– Удәылылцазҭгьы? Аҩныҟа уналмышьҭызҭгьы?
– Исықәнагон. Убригьы сазыԥшын.
– Ашарахь еигәаанӡа абарҵа уҵатәан. Убасҟак ухы уаз гәааит, уҩныҟагьы умнеикәа, ашьхаҟа ухынҳәит. Иахьа уажәгьы илоумҳәац усҟан иҟауҵаз.

– Илаҳаргьы сҭахым.

Ҟаимаҭхан дышлызхәыцуа, ахш ашьа алаҭәар еиԥш, ама ҳагьа зыхьӡыз Ӡыкәыр дааигәалашәон. Иаргьы далахәын


182

убри иус ианалацәажәоз Ашәлашаратәи аҭаҳмадцәа рхеид-кыла. Акыр дархәыцит Абзагә убри ауха дызлаԥшыз аусӡбара. Аҳаблаҿгьы пату зқәыз, зыхгьы ҳаҭыр ақәызҵоз арԥысын Ӡыкәыр. Аҭаҳмадцәа рҳәашьа, ауаҩы шықәсык ахьтә знык де-илагоит ҳәа, ишихьыз здырхуада, ибзыцәаҳәшьа лҟны аус иоу-ит. Гәыԥҳәык еицызцәахьаз бзиа ианеибаба, иахьынӡарылшоз идырмаӡеит. Аҽӡырнамгар амуит. Ахы ӡырнамгар ауам, ааԥын адгьыл иқәшәо арыц. Лыбаҩ лтәымкәа дҟалеит аԥҳәызба.

Еиҳарак Қьач Кыҷа ииҳәарызеи ҳәа дизыԥшуан, ҿымҭ-ԥсымшь акәакьаҿ дахьтәаз Абзагә. Дара рыжәла, Гәырҭбак усеиԥш ахьӡ бааԥс ихымлацызт. Изыхьыз имацара изыҳәан акәым, рыжәла зегьы азыҳәан ихьымӡӷын иҟалаз. Игәнигон Абзагә.
Иалацәажәон амаҳагьара иҟалаз.

– Адунеиаҿы, арҭ изаҳауа ишәҟәыблазааит, ауаҩы сзықә шәозеи имҳәароуп. Ламыс бзиа змаз арԥысгәышьан Ӡыкәыр, аха ихьит, иҟалаз ҟалеит. Диҳаргап ԥҳәысс, – иҳәеит Ҟаҭмас.

– Шәарҭ, аҟәыӷацәа, ишәҳәо иаҳа ииашахап, аха сара сызлашәыҳәо акызаҵәык ауп. Аҩыџьагьы ҳқыҭаҿ иаанхартә ишәыӡба, – ҿааиҭит Кәнач. – Зшьамхы инанаго аҿар ҳхыҵ ны ацара иаҿуп. Ирыхьыз хьымӡӷуп, аха ишԥааури, иаҳмыр ӡып…

Аӡәаӡәала зегьы ргәаанагарақәа рҳәеит. Ииҳәарызеишь ҳәа изыԥшын Кыҷа. Иҭаҭыныжәга инапсыргәыҵа инаҵакшо дтәан иара. Ихы дымҩахаӡо, ахәышҭаара дыҽҳәаԥшуан. Ииҳәоз ажәа ишаӡбуаз рдыруан хәышҭаарак алахьынҵа. Лқьышә хәыҷқәа дрыцҳауа, лгәахы ашәы акәыршаны, ииҳәарызеишь, анаџьалбеит ҳәа Кыҷа дизыԥшуан амаҳагьара зыхьыз иан.

– Шәарҭ аӡәырҩы, излазбо ала, шәгәы иалымсын, аха шәашьҭоуп шәхы абзиара ахьашәыргаша. Шәазхәыцма, инаԥшуа, егьырҭ ақыҭақәа иаҳзырҳәо? Қьач ныха иамаҿуп, ҳаԥсуа ламыс иаҵанамкуа акгьы шысымҳәо, – Кыҷа иаб, уи иаб, дарбану уажәшьҭа, изгәалашәода, Кьач ныхаҿ ныхаԥааҩыс дыҟазаарын, ирҳәоит, жәлала ауаа ашәҟәы ианырҵо ианалага, аныхаԥааҩ иужәлоузеи ҳәа ианиазҵаа, Қьач ныха иҳәазаап,


183

Қьач ныха ухы иасааит, аныха ҳәа аӡәы ижәланы иуаҳахьоума ҳәа дыҵҟьазаап ашәҟәы ианызҵоз. Иамх наҟ аныха, Қьач ааныжь иҳәазаап аныхаԥааҩ. Иара инаҩс, ихылҵшьҭрагьы жәлас ирзынхеит Қьачаа ҳәа. Изхымԥо ҭоубангьы ирымоуп: «Қьач ныха иамаҿуп», – ҳәа ақәра.
Иажәа инациҵеит Кыҷа:

– Қьач ныха иамаҿуп анысҳәа, уинахыс исҳәо ажәа, изцәы хьанҭахо дҟаларгьы, исанаижьып. Хьымӡӷы згазгьы, ахьымӡӷ дзыргаӡгьы, сара исзеиԥшу уаауп, џьаргьы иадцәыланы сцәа жәом. Ҩ-ажәак еихысҳәаалоит. Анапы иҭа, ашьапы иҭа, ауаҩы анцәа даниша, иҳәеит, аҩсҭаа дааин димеикзаап. Иара аҩсҭаа иԥсы ауаҩы ихәлеиҵарц иҭаххеит. Деимаркит иҳәеит, ауаҩы. Анцәа днеин, ауаҩы днаихәлаҭәҳәеит. Иара диеиԥшхарц, анцәа иеиԥш дқьиахарц, дыцқьахарц. Аҩсҭаа дынкылсын, иҳәеит, ауаҩы имгәацәаҿы иаакылиҵәеит. Анцәа иԥсыԥ ноуи жьит. Маҟҿаҳәаранахыс ҵаҟа имышьҭит. Ауаҩы адәы ды қәуп, иҳәеит, убри аахыс, анцәа ихәҭаа – иҷапан инаркны хыхьи, аҩсҭаа ихәҭаа – иҷапан инаркны ҵаҟеи деимаркуа. Аҩсҭаа ихәҭаа аиааира анагалак, ауаҩы иуаҩра ицәыӡуеит, амаҳагьараҟны днанагоит, иахьа абраҟа, шәыххь згеит, хар змам ауаа бзиақәа шәадгаланы, ҳазлацәажәо еиԥш иҟоу аус ахылҵуеит.

Кыҷа иажәа ахы ахьхоз аилкаара мариан. Еиҳабык ацәа жәара дшаҿыз, иажәа далгаанӡа, дахьцо шыԥшӡамызгьы, изымчҳазт, дҩагылан, ашҭахь дындәылҵит Абзагә. Адгьыл ахь илаҟәызшәа, рыблақәа ҭышеишеиаауа икыдын аеҵәақәа. «Анаџьалбеит, ауаатәыҩса дара рхы иазеицәоу дара рхала изыҟарҵозеи?! Иҟалазеи ҩыџьа бзиа еибабазар, еибаган-даз, насыԥ рыманы адәы иқәындаз, иҳахьзеи, ҳара рыцҳақәа, ҳаламыс ҳара иаҳԥырхагахо адәы ҳашԥақәхеи!» – иҳәеит, иб-жьы ҩҭыганы, аӡәы иаҳауашәа.

Адырҩаҽны ақыҭа иналҵны ицеит аԥсуа ламыс рҟьашьит ҳәа иршьаз.

«Ирхашҭшәа иҟоуп Ӡыкәыр хлаҳәада итәы. Баша, уҳәан сҳәанлагьы сара иакәым анаасзырҳәа, уигьы аадырҿыцуеит. Дсашьа гәакьамзаргьы, жәлак еицаҳхуп. Ахьӡыртәҩцәа, уаӷеи


184

мшхара, ҳажәла ачамгәыр ианырҵап…» Имацара амаҵурҭаҿы арымӡ дықәтәан Абзагә. Акәасқьа аҟнытә илбааны иааит Ес-меи лҩыза ӡӷаб Мариами. Акәаҷаб иаԥхьа иргыланы, ашәҟәы даԥхьон Саид. Лычуанқәа ырхьархьаруа, акҿаҩра дыкҿан Ар-душьна. Ихшара еиԥшны ишибозгьы, аҵара иаҳа дадицалон Саид. Инхара-инҵыра, иҵәҩаншьап мырӡкәа, ижәла иазирҳап ҳәа мацара акәымкәа, иара имоуз аҵарагьы, иҷкәын инаигӡап ҳәа диқәгәыӷуан.

Есмеи Мариами рыччабжь, аӡыхь ашьҭыбжь иаҩызаха, ахьхьа-хьхьаҳәа еилаҭәо, уажәы-уажә инеихәаԥшны, ажәақәак неибыҳәаны, аччара иналагон. Абзагә ихәыцра ԥнаҵәҵәон уи аччабжь. Урҭ ажәақәак нарылалҵон, лыччабжь гәыкӡа, Ардушь-нагьы. Убри дналызгәааит Абзагә, иахьа Чаӷьыр аԥшаҳәаҿы иҳабла ахацәеи иареи реицәажәара, Кьынтышәи иареи еиҭах реидыслара, насгьы маӡала игәы ҭыфаауа дызмаз Ҟаимаҭхан лызхәыцра уҳәа, изеилалақәаз зегьы иаб иаҳәшьа илдыруа-ны, ицхыраарагьы лылшоны, игәхьаа мкыкәа, дихыччошәа ибеит.

«Уамашәа дшоуп абри саҳәшьаду, – иҳәеит игәанала, – ҳԥацха инаркны, ампахьшьыжәқәа рҟынӡа, ажәытәра иад ҳәалоу зегьы, ан лыхшара дшихымӡыӡаара дахӡыӡаауеит, арахь улыхәаԥшыр, ажәытәра агәхьаа зкцәам, аҿари лареи еиқәлацәоушәа, рбызшәа еибакуеит. – Лыԥсҭазаара – хшыҩ рҵагоуп. Лқәыԥшразы лгәы иааҭашәаз ауаҩы ибзиабара лажәра инҭалгалеит, анарцә иналгар, уаҟа еиниап ҳәа дгәыӷуоу сыздыруам!»

Игәаларшәара далагеит Аминаҭи иареи анеибадырыз амш қәа. Абзиабара ду акәымкәа, аԥҳәыс лыбла хаара азыгәҳәра длыднахалазшәа ибеит уажәы. «Аибашьра амцабз иалҵыз, абла хаа бзиабарас исыԥхьаӡазар?»

Аҩыџьагьы иара ихымшазшәа, ишьа акәымшәа аҩыџьагьы ирылоу, абжьааԥны мацара акәым, баша ахәмарраҿыҵәҟьагьы Абзагә иҭахын аԥыжәара иҷкәын изынхалар.

– Ампыр, ампыр шьапы зҵоу, адыӷаҷиа тәыҩа зхоу, иза кәу удыруазар? – лҳәеит агәыла ӡӷаб Мариам. Саид ҵәык ахьилалҵаша дашьҭан уи еснагь.


185

– Акәуа, – иҳәеит Саид, цқьагьы дымхәыцкәа, ашәҟәы ихы ақәымхуа.

– Иуасымҳәахьеи, иухашҭма? – лҳәеит Ардушьна, урҭ рцәажәара уи усгьы лыҽналалырхәроуп.

– Иузымдырӡеит, уаҵахеит, – лҳәеит Есма, лҩыза дахьиаа-из деигәырӷьаҵәа.

– Уаҵахеит, уаҵахеит! – дгәырӷьаӡеит Мариам. Лыбжьы нхылҵеит:

Ацу сфеит, Ацу сфеит, Ацу иреиӷьу Сара исфеит!..

Ахьҭра ахьеҩ ааҭсыргеит, Ауацҭра ахәеҩ ааҭургеит, Аҽы ԥхҭы уақәтәеит, Ала ԥхҭы уеишит!..

Ампыр, ампыр шьапы зҵоу, адыӷаҷа тәыҩа зхоу арбаӷь ауп!

– Саргьы ишәасҳәоит цуфарак, ижәдыруазар? Ар зегьы ҽыжәҵит, ар ҟаԥшьы ҽыжәымҵит. Акы… Ишәзымдырӡеит! Ҩба… Ишәзымдырӡеит. Хԥа!

Ацу сфеит, Ацу сфеит, Ацу иреиӷьу Сара исфеит!..

Ахьҭра ахьеҩ ааҭсыргеит, Ауацҭра ахәеҩ ааҭшәыргеит, Аҽы ԥхҭы шәақәтәеит, Ала ԥхҭы шәеишит!..

– Ар зегьы ҽыжәҵит, ар ҟаԥшьы ҽыжәымҵит захьӡу – адыӷаҷ ауп. Аҵлақәа зегьы рыбӷьқәа каԥсеит, адыӷаҷа абӷьы камԥсеит, – иҳәеит Саид. Абзагә игәы иахәеит иҷкәын «ишьа» ахьиуз.

Рурокқәа, рырҵаҩцәа, рҩызцәа уҳәа иахьрылацәажәоз дырзыӡырҩуан Абзагә. Амца днаҵхон. Аццышә ҟәашӡа ирықә ԥсон.


186

– Аҵх цеит, ашкол шәагхоит, ашьҭалара иаамҭоуп. Ашь жьымҭан шәызгылаӡом, – иҳәеит аҵыхәтәан.

– Уа, диди, уажәоуп, аҵх аҽанааиманакыз, макьана иаба тәи шьҭалароу, – лҳәеит Ардушьна.

– Сара исҳәаз аӡы инабҭама? – иҳәеит иаарымчны Абзагә. Ардушьна уи иажәақәеи иҳәашьеи џьашьаны днаихәаԥшит. Ахаан длықәмымчыцызт Абзагә.

Аҿарацәа ҩеибаргылан, еибарччо, ҳмыцәар ҳазкыда, ҳашьҭаланы алакәқәа, ацуфарақәа ҳҳәалап рҳәан, акәасқьахь ицеит. Ихала данаанхалак, урҭ шьҭаланы ианыцәалак, иҟаи ҵаша, дахьцаша ҳәа акгьы ӡбаны имамызт, аха ибзиан идыру-ан Абзагә, уаха цәамҩахә шимоуаз.

Иахьа Чаӷьыр аԥшаҳәаҿы аусураан, ақыҭа анапхгаҩцәа, нас иҳаблаҿтәи ахацәа уҳәа, реицәажәара ашьҭахь, иара изыҳәан акыр анеилкааха, ианыӡбаха, иҭаххеит Ҟаимаҭхан лҟны дымҩахыҵырц, гәҭыхас иааимаз зегьы леиҳәарц, илеи ҳәарц, ахацәа ҳәа дзықәгәыӷуаз аӡәырҩы игәы шрыцәцаз, Ашәлашара абарақьаҭра ацәыӡит, араҟа анхара иаԥсамзар ҟалап ҳәа дшазхәыцуаз…

Илеиҳәақәаша дрызхәыцуа, лынхара даваланы дшааиуаз, данынаԥш, луҭраҿы абаҳара даҿын Ҟаимаҭхан. Лаԥхьаҟа иа-аины, икахәхәа-кахәхәа рҽыкнарҳауан лыхцәқәа, лызқәахь иналыршәуан. Ашҭаҿ ихәмаруаз лхәыҷ иахь даанаԥшуан.

Длак-ҩакуа акраамҭа дгылан Абзагә. Даанаԥшы-ааԥшуан, аӡәы дибар ҳәа дшәон. Иҽааникылеит. Гәылак агәылара дыш-неиуа еиԥшхомызт имҩахыҵра. Абыржәы дымҩахыҵыр, иа-хьа уажәраанӡа иԥсҭазаараҿы дызныз мҩакы дшаныҵуаз идыруан. Игәы еиқәҳәаланы, ииулак дналывсны, бзиа буит ҳәагьы ламҳәакәа, дааит аҩныҟа.

Дшымаара иҟоузеи… Ажәак имамкыкәа, аха ирымчны дахьлацәажәаз лгәы иа-

лырсны, шьҭалара, аҿар дрышьҭаланы, акәасқьахь дцеит Ар-душьнагьы.

Архнышьнақәа дырҩахеит. Акәасҭхақәа рцыблаахақәа еи-дымкьысларц, днарыха-аарыхақәеит Абзагә. Хәышԥырӷыла амца аиқәҵара дашьцылахьан ахьшьцәа рҭыԥаҿы. Аша-


187

ра уаназԥшу, ашаеҵәа агылара уеигәырӷьоит. ԥхаррак на-улсуеит уи аблақәа уанырҭаԥшлак. Убасоуп ахәышҭаара аԥырӷгьы. Ашьжьымҭан ахәышҭаара анаахәыҵушьшьаалак, аԥырӷқәа аауҿаҷҷоит. Иааҽҳәуԥаауеит насҭха ахәа иларшәу аԥырӷы. Унапсыргәыҵа инықәурхәмаруеит, жәҩан аҿынтә еҵәак алшәаны иумпыҵашәазшәа, нас аҩызцәа инары лауршәуеит. Ажәҩан аҿынтә ишухәаԥшуа еиԥш аеҵәақәа, ухәышҭаараҿынтә иуҿаҷҷоит аԥырӷқәа. Урҭ мцаҵас реиқәы лара, мамзаргьы наӡаӡа ирацәеиқәараха рҿыцәаара, уара унапы иакуп. Издыруада, дасу иеҵәахә шкыду еиԥш, аеҵәахә кыдзар ахәышҭаарагьы…

Иҟалап, хәышҭаарак аныцәалак акәзар, еҵәак ҩкыдшәаны, иццышәха ажәҩан ианаҵаӡуа. Ауаа рыгәрагара, рыбзиаба-ра уцәымӡкәа, уажәра аҭагалара шыцәгьоу еиԥш, ицәгьоуп, имырцәакәа хәышҭаарак аиқәырхара, аха уара убарҭ ул шонаҵоуп ауаҩы ҳәа ухы иазуҳәаларц азин ахьынӡаумоу. Дара еидҳәалоуп: ажьымжәеи аӡахәа аԥашәқәеи шеидҳәалоу еиԥш, дгьыл ыҟамкәа жәҩан шыҟамло еиԥш. Руак иадамхаргьы изцәыӡыз, сқьала амамкәа, амшын иххалаз аӷба даҩызахоит. «Ҳахҵәаны ҳақәҵны ҳцап ҳәа иахьыхҭабкыз, убри ақалақь амҵан, ахәышҭаара анаауртытлак абас аԥырӷқәа уҿаԥхо, амца еиқәаҳҵартә ҳзыҟамлар ҟалап», – Аминаҭ иааигәара дгыланы, ахҵәара аӡбахә еиҭа ианцәырылга, банаџьалбеит, ҳамцахә мырцәакәа, аиқәырхара ахьҳалымшо амҩа ҳақәыбгалома ҳәа аанаго, илеиҳәозшәа акәын Абзагә ахәышҭаараҿы убарҭ ажәақәа игәанала ишиҳәоз. Уиадагьы, ус ҟазшьас иман иара, мыҟәмабарак, ҭагәҭасрак данақәшәалак, игәала хьанҭақәа иҩнаҭа ахәышҭаараҿы данааилак акәын ихала, игәанала рҳәара даналагоз, игәнаҳарақәа ихихырц, ауахәамаҿ имата-неиуа иеиԥш.

– Избан, изоуҳәаша уаҩ думаӡами? Акыр шықәса аԥсаса ума-ны, абна уахьылаз, ашьха уахьықәыз, азаҵәра иашьцылахьоу, иухьзеи, ахәышҭаара уацәажәартә?

– Сара сзаҵәны сҟамлац. Бзиарас сгәы иҭоу, ауаа рзы исҭахуп. Мап, азаҵәра сҟәыблаауп. Аԥсаса сыманы абна са-нылазгьы, ҩызара сзыруан ашәаԥыџьаԥ, аԥсабара зегьы. Уара


188

игәаҭи, ауаатәыҩса реиԥшоуп аҵлақәагьы шеиԥшым. Ашьха цәҳәыра санықәыз, ашьхақәа арӷьажәҩара сзыруан. Уанышьх ныло, шәылԥха сымазааит, ашьхақәа, ҳәа ӡысык ахы нхуҵәоит, убас ҟауҵоит абна уанылоугьы. Ашәаԥыџьаԥ раҳ, аџь амҵан уҩагыланы, уныҳәа-ныԥхьаны, шықәсык ахьтә знык аӡыс ашьа нкауҭәоит. Ажәытәан, ахьшьцәа дуқәа зқьы аԥсаса рзааӡар, шәкы уара иумаз ҳәа абна иарҭон. Изхысҳәаауа, уаҩԥсы сааи гәара даныҟамызгьы, ашәаԥыџьаԥи ашьхақәеи ҩызара сзы-руан, аха, умбои, шьцылароуп, сара сгәалақәа, сгәырӷьарақәа ахьысҳәо саб ихәышҭаараҿоуп. Амца уахәаԥшуа угәалақәа ануҳәо, ухьаақәа науҟәыблааушәа убоит, убас игәышьҭыхгоуп, игәыӷәӷәагаха иуҿаҷҷоит аԥырӷқәа, иуҿахәмаруеит амцабз…

Асқьала гәакьа ишԥазыҟоу аӷба? Сара саб ихәышҭаароуп сқьалас исымоу. Аҩсҭаа духьыԥшызар, наҟ днауҟәыблааны, ҿыц амҩа уқәнаҵоит ухәышҭаара.

Ауха дышнышьҭалоз, дҩагыланы ашҭа дышнықәлоз ир-шеит. Адырҩаҽны Аминаҭ лыхынҳәра дазыԥшын. Адырҩауха, еиҭах, аҭаацәа анышьҭала, иара ихала ахәышҭаараҿы дтәан. Иауамызт, дзышьҭаломызт. Иаб дыԥсраны даныҟаз, ихьыз изымдыруа, хьаа имаӡамкәа, абасҵәҟьа ацәа ибла ихымло, длеиҩеиуа ашҭа дықәын.

«Аминаҭ дахьцаз, ииашаҵәҟьаны, џьара акы еиҿылымкаара, акы лмырҽеира џьушьо. Баша дцеит, ԥшак налҿарсны даауеит шысҳәо, иудыруазеи илымԥыхьашәара. Лымаҳә Ҭарсхан дни-кылап ҳәа уҟоу. Аӡы сҽасҭоит ҳәа иоуҳәар, ибзиоуп, ус иаҳа иузеиӷьзар иҳәоит, ахәылак. Уаха шьҭа даауам. Аусҳәарҭаҿынӡа автобус даанагаӡаргьы, арахь дхаларц амҩа дықәлом».

Ашҭа аҵыхәан,дгьыл наараны аҿахьыҩанахоз, аҽеимыртаӷа игылан араҵла. Наԥхыцк-наԥхыцк иаҟараны абӷьқәа ыл-нагахьан. Убри иҩахыкны, ашәытақәа анпыҟҟала, иҭҭәааны икыдын амза. Игәхьааигоз еилкааны имаӡамкәа, гәыкрак игәаҵа инҭалеит Абзагә. Азныказ, азаҵәра иацу, уи иарҵысуа, агәхьаагаралоуп аҽшинардырыз. Дахьиз, дахьааӡаз, аибашь-ра аҟнытә имахәар игәыдҳәаланы дахьыхынҳәыз, иаб иашҭа иара ицәтәымны, иазаҟаразаалак акгьы агәыблра имаӡамкәа,


189

акгьы иҭахӡамкәа, ихышәҭыз аԥшьырҳа еиԥш, дыккаӡа дҭацәны ихы ибеит. Уи диеиԥшын аҟамчы иҭаны аҽы зҵырхыз аҽыбӷаҟаза. Ашәлашара хазы колнхараны иаанрыжьырц иқәԥара, аферма еиҳабыс даныҟаз инапала ииааӡаз ашьамаҟа рныхра… Аԥсаса рымҭакәа, ашьха иахькеицаз, акырцх рыла ланы, ирацәаны рынҵәара, иаанхаз рыҭира, иаб иԥсра… Арҭ аҩышықәса-хышықәсак дзынҟьаз-дзынԥаз инарыцлеит, мыш-кы уажәаԥхьа, Чаӷьыр аԥшаҳәаҿы имаз аицәажәара.

Араҵла ашьапаҿы, адгьыл иалҳәҳәоз адашәпа днықәтәан, акраамҭа аҭаҭын дахон. «Слықәҵны, даҽа қыҭак ахь Ҟаимаҭхан дсыманы, нхара сцар…» Ихы дахзырччо ажәақәак реиԥшоуп урҭ, иаалырҟьаны ихы иҭашәаз, ажәақәа шиҳәаз…

Абзагә ихәыҷқәа ацәа хаара иалан. Дышьҭалахьан Ар-душьнагьы.

Иаҳа-иаҳа ажәҩан агәахьы ихалон амза, иаҳа-иаҳа ила-шон, аха шаҟа илашоз, иаҳагьы идухон уи ианыз ашәытақәа.

Дҩагылан, иҩнаҭа зыда ԥсыхәа амам акы ацәӷьычны игоз шәа, дхьаԥш-кәаԥшуа, ашҭа дықәсны, агәашә ахь иҿынеихеит. Дымҩашьахуа идыруан, уажәы Қьач Кыҷа иҟны дшыҟаз Ҟаи маҭхан. Лара лылоуп иԥсы злаҭоу аҭаҳмада. Дычмазаҩхар дызбода? Ҟаимаҭхан. Лхаҵа иԥсы анҭазгьы ус ҟалҵон, аха данԥҳәысеибаха, иаҳагьы напы идылкылеит. Иҭаца гәакьак леиԥш дибоит иаргьы. Уажәгьы аҭаҳмада иҩны-игәара аҭаца лаагара иазлырхиоит. Уаҟа дыҟамкәа, шьҭалара ахәыҷы длы-маны дцахьазаргьы, уаха дааимбар шизымычҳауаз идыруан.

Агәашә агәаргьал ааирҵәин, ачҭақәа мҷыжьырц, ашь шьыҳәа иаартны, дынҭыҵит. Еиҭах дынхьаԥшит акәасқьахь. Аԥенџьырқәа лашьцан. Ианышьҭалагьы ашәҟәқәа ирыԥхьон ахәыҷқәа. Уажәы алампақәа дырцәахьан. Иԥҳәысгьы днала ҵаны, убарҭ зегьы раҵкыс иаҳа длыцәшәа-цәыԥхашьо иԥҳа дналызхәыцит Абзагә. Аҭыԥҳа наӡа дылҩызахахьеит лара. Бхы пату шақәыбҵалаша, иахьбаҭәам аԥсшәаҵәҟьагьы шы бымҳәаша, аламыс ацқьара еиҳау акгьы шыҟам ҳәа улылабжьо, арахь уара ухаҭа, аҵх лашьца иналакны, аԥҳәысеиба лышҟа аныҟәара… Унапала иааибуҭаз, унацәхасны иааурхәашоит ҳәа дхәыцуан, аҳабла агәарабжьара дыбжьаланы дахьнеиуаз.


190

«Шаҟа шықәса ҵуаз, ажәҩан аҽанааиманаклак инаркны, Кыҷа иҩнаҭаҿы лашарак аӡәгьы имбеижьҭеи. Насыԥ бзиа анцәа ииҭароуп имаҭа Муса. Араҟа даангылашам, иԥҳәыс ди-маны дцашт ақалақь ахь, аха ма аԥхынра анааилак, ԥсшьара иҭаацәа иманы даалап, усгьы Ашәлашара знык иналҵыз, курортҵасоуп дшахәаԥшуа».

Алақәаҵәҟьагьы ирдыруеит аԥшәма агәырӷьара анимоу. Амза дара рзыҳәан имрахан, Кыҷа иашҭаҿы еибархәмаруан. Лак дгәанаҭан, аху-хуҳәа ишуа, агәашә инкылҟьеит. Абзагә шиакәыз цқьа ианеилнарга, иахьҩашьаз ԥхашьо, инаидгье-жьылеит.

Акәасқьа абарҵаҿы ҩыџьа аҳәсақәа илаԥш нарықәшәеит. Руаӡәк Ҟаимаҭхан лакәын, егьигьы гәыла ԥҳәысын. Марҭа лыхьӡын. «Егьоурым, дыҟазааит уи аԥҳәысгьы. Ҟаимаҭхан ажәақәак лаҳәарҭа уеизгьы исоуп», – иӡбеит Абзагә.

Иарбан ажәақәаз илеиҳәоз цқьа дырзымхәыццызт. Ибзиа-ны идыруан игәҭыха зегьы иҳәарц шиҭахыз. Илеиҳәап уаҳа аҵәахра шилымшо, иналаршә-ҩаларшәны ажәақәак еибыр ҳәало, алаԥшхаа еимырдало иара ишизымхо, аԥенџьыр ахышә дкылԥшны, ажәҩан агәиаҵәара ахьибо шизымхо еиԥш абаандаҩы. Амҩаду аҟны дгыланы, Кыҷа ибарҵахь дшыԥшуаз, иааигәалашәеит, уажәааигәа Ҟаимаҭхани иареи еибырҳәаз.

– Ашьха ацара уаҟәыҵма, мшәан, зынӡа? Амҳабысҭа ԥшӡа қәа, аҟәыдыршьшьыгақәа, ашәыршақәа ҳзаазгода? – лҳәеит дԥышәырччо Ҟаимаҭхан, знапы лкыз лыҷкәын хәыҷгьы дна лаҵаны.

Ахәыҷы ашәырша аӡбахә аниаҳа, Абзагә ииҭақәахьаз игәа лашәан, хәмарга ссирк идыркызшәа, даагәырӷьеит.

– Бара ибҭахума, аԥхынра зегьы сықәҵны, ашьхаҟа сца-лар? – иҳәеит иара.

– Сара бзиа избоит, аҩни агәареи раамышьҭахьгьы, даҽа уск, ус дук инапы аналаку ахаҵа, – лҳәеит лара, даараӡа даз хәыцны. – Ирҳәоит, ахҵәарагьы иақәукит ҳәа, ус акәу?

– Аминаҭ лоума ибазҳәаз?

– Хаҵеи ԥҳәыси ацәгьа рыбжьаҳәара – гәнаҳароуп. Цәгьа ҳәароушәа иҟамлозар, ааи, лара гәыла ԥҳәыск илалҳәон. Ама-


191

ла узықәшәақәаз рышьҭахь ахҵәара – саҵахеит ҳәа, унапы уҩаханы, абналароуп иаанаго.
Ажәак мҳәакәа, Ҟаимаҭхан дылҿаԥшуан Абзагә.

Абри реицәажәара шигәалашәоз, усҟангьы, уи ашьҭахьгьы акырынтә дырзымхәыцыцшәа, еиҭах ишәо-изо Ҟаимаҭхан лажәақәа дрызхәыцуа, ихы ихашҭшәа, Кыҷа игәашә аартны дҭаларц иҿынеихоны, цәажәабжьқәак иаҳаит. Рыбжьқәа ха-цаланы, еизымӡырҩӡо ицәажәон хацәақәак, урҭ рыбжьы иналыҩуан ԥҳәыскгьы лыбжьы. Ахацәа рыбжьы иаҵаӡыр ҳәа дшәошәа акәын уи дышцәажәоз. Аминаҭ лыбжьы идырит Абзагә. Дгәааны дааҭгылеит. «Илцәажәашьоузеи! Аҩы ыжәны дыҟоума? Изусҭада дызцу ахацәа?»

Иааидгылаанӡа изымдырӡеит Ҭарсхани Патыхә-иԥа Марыҭ хәеи. Урҭ иӷәӷәаны рқьаф ҭан. Лцәажәашьала, аҵәыцақәак ыжәны дшыҟаз ҩашьомызт Аминаҭгьы. Агәаара ацынхәрас, ахаан аҩы лжәны иимбацыз иԥҳәыс, лцәажәашьақәа аниба, аччара дакит Абзагә.

– Кыҷа имаҭа ԥҳәыс дааигеит, ачара иҽазыҟаиҵоит, – иҳәеит Абзагә, хырқьиараны, аԥсшәагьы цқьа иреиҳәаанӡа. Уи диеиԥшын, аԥенџьыр ахышә дкылԥшны, ажәҩан агәиаҵәара дшахәаԥшуаз, иаалырҟьаны аӷьеҩҳәа ахышә зцәадыркыз ауаҩы.

Аминаҭ дахьынаԥшыз, лылаԥш налықәшәеит Кыҷа ибар ҵаҿ игылаз Ҟаимаҭхан.


16

Иниасит мышқәак. Хаҵеи ԥҳәыси ахьшәашәара ирыбжьа-лаз, уаҳа иҟәандахомызт. Ахҵәареи ахымҵәареи макьанагьы дшеимаркуазгьы, ԥара ԥыҭк ааизганы, иуалқәа злеишәашаз аҟара Марыҭхәа Патыхә-иԥа имхра дақәшаҳаҭхеит Абзагә. Дақәшаҳаҭханы акәым, Марыҭхәа иаанижьит. Иара ак-гьы имҳәеит. «Ҭагаланынӡа ишәымаз, ҭагалан ма сԥарақәа шәыргьежьып, мап анакәха, ахҵәара шәыӡбуаны шәҟало зар, иҵегьы ҳаилаӡап», – иҳәеит уи. Дара уажәазы шаҟа иаргәаҟуаз анырҳәа, уамакгьы аԥхьаӡара иҽадмырхалакәа,


192

еидгәала иџьыба иааҭиган, астол инықәыжьны дцеит. Абри шьацҳәак ҳаҿаиршәуеит, баша амала аԥара нижьуамызт иҳәеит Абзагә, аха Аминаҭ илымуит. Абзагәгьы уамак иҽадим цалеит, агәра ганы дыҟан, ҭагаланынӡа ԥсеивгарак иоуе-ит, аԥарақәа иргьежьуеит ҳәа. Иаб ихәышҭаара, иаб иашҭа акажьра илымшон акәымкәа, ахҵәара дахьақәшаҳаҭымхо, дахьылак-ҩакуа даҽакы иахараны, Ашәлашара далзмыжьуа даҽакы иҵаны илыԥхьаӡеит, агәрагьы лгеит Аминаҭ. Аиҳарак агәра лгеит, иара агәашәаҿы дгыланы, дыԥшны Ҟаимаҭхан абарҵаҿ дшыҵагылаз анылба инаркны. Убри зынӡак лшьара дықәнаҟьон. Иахьынӡалылшоз иазыҟалҵон рыхшара, раби лареи иааимацәгьахар лара илыдгыларц.

Хәылԥазык, иааилашәшәуаны, Кәнач, Ҭамел, Ҟаҭмас уҳәа, аиҳабацәа раԥхьа игыланы, агәылацәа ԥыҭҩык рҽеибарк инеит Абзагә иҩны.

Дасу иҟарҵаша, ирҳәаша, заа аицәажәара рҭахымызт. Ашәлашараа уажәы ирымбеит еиҳабы-еиҵбыла еибарԥшны ацәажәара. Арсҟаҩык еицны ашҭа ианааҭала, ицәа наихыб-заан, ицәымыӷхеит Абзагә. Иҟалҵара лзымдыруа, даагьежьы-хынҳәит Аминаҭгьы. Ардушьна заҵәык лоуп дгәырӷьаҵәа иҟалаз. Уи гәҩарас илыман убас инеираны ишыҟаз. Ларгьы лыбз алан.

Абас рҽеибаркны иааихьан шықәсык уажәаԥхьа. Усҟан раԥхьа дгылан Кыҷа. Уажәы дмааӡеит аҭаҳмада. Ашьха иахь-кеицаз аԥсаса рацәаны ицәҭахеит, абахҭеи ауали деимар-куа дхынҳәит ҳәа анраҳа, инеит инаидҵааларц. Усҟан ашҭа ишааҭалаҵәҟьаз, рнеира зызҳәаз идырит.Дара ажәак рҳәаанӡа: «Шәхы ауадаҩра изалашәҵазеи, Абзагә дшәыкәыхшоуп, ҳаи уанқәак нҵәазар, митә ҟамлеит, ауааԥсыра ҳаибгазааит, ауал ҳақәырҵар, ҳара ҳаиааиртә ҳаҟоуп», – иҳәеит.
«Изызҳәоузеи, анаџьалбеит, уажәы рааира?»
– Уа хәылбзиақәа! – иҳәеит ихылԥа ааихыхны Ҟаҭмас. Иԥсы ааивигеит Абзагә, аԥсшәа рҳәазар, рааира бзиарак иазҳәоуп.
Еицәажәо ашҭаҿы иаагылт. Иааилашәшәуан.

– Аҩныҟа иааугарауазеи, адәахьы иргыланы узрыхәаԥшуа?! Бзиала шәаабеит, шәхаҵкы сцеит, – лҳәеит Аминаҭ. Лхаҵеи ла-


193

реи ахьшәашәара ирыбжьалаз, егьа илҵәахырц даҿызаргьы, илныԥшуан, аӡы аҵа зеиԥшроу аԥшшәы ала ишудыруа еиԥш.

Абарҵаҿ дахьаадәылҵыз, ҿымҭ дгылан Ардушьна. Лашьа изыҳәан ашәы илшәыз лықәра иацнаҵон, аиқәара лҿанартәон. Азнык азыҳәан агәылацәа данынарылаԥш, иаалызцәырҵыз агәырӷьара налыхҟьа ицеит, иззааиз акгьы алымҵуазар акәхап ҳәа даназхәыц. Аԥсшәа анларҳәа:

– Сыҟоуп нан, сшыҟамзаара иҟоузеи. Сызшәыргахуазеи, сара аԥсцәеирымга, – лҳәеит лыбжьы каҳаны. Убарҭ ажәақәа рыла идлырдырит, дара ззааиз аус шылдыруа, насгьы лара лзыҳәан убри аус шаҟа аҵанакуа. Лашьа Гәадала иԥсра аҵкыс илзеицәаханы дыҩнан. «Кыҷа иоуп иаазышьҭыз, иб-зианы иҟасҵеит иахьиасҳәаз. Ихаҭа дзымаазаргьы, иажәа арҭ ирҳәозар акәхап», – лҳәеит лгәанала, Кыҷа диаҭабуа. Уаанӡа уи иахь илымаз агәала – риешьарак иԥа Ӡыкәыр иқәцара да хьацхраазгьы, наҟ иналхалыршҭит. «Ӡыкәыр иҟаиҵаз ама ҳагьара дагагәышьеит. Кыҷа, ихароузеи!»

Аҩныҟа иныҩналан, ахәышҭаара акәша-мыкәша, еиҳабы-еиҵбыла еибарԥшны, ианынатәақәа, аԥшәма ԥҳәыс ахыжә лагақәа аваргыланы, ауатка раԥхьа инықәлыргылеит. Исфом, изжәуам ҳәа аанаго, асқам ашьҭахьҟа днахан, иҽаҟәыҭханы, ус ҿааиҭит Ҟаҭмас:

– Бчеиџьыка пату ақәзааит, Аминаҭ, аха ҳара ҳаззааиз аус ҳаламцәажәакәа, ачеиџьыка агьама ҳбом.

– Аҵәыцақәак аанышәкыл, нас аусгьы ҳалацәажәап, – иҳәеит Абзагә, макьана изакә усыз шизымдыруазгьы.

Амаҵурҭа акәакьаҿ дахьынатәаз, зны дҟаԥшьхо, нас дцәыш хо дтәан Тарас. Дацԥыҳәаны ирыцқьазар акәхарын, исолдаҭ блуз иақәгылаз аҳәынҵәрақәа иуҿаԥхо ицырцыруан.

Уи арԥыс арра данцоз дыҵәрышкәаӡа дыҟан Есма. Аа, уажәы дзаҟарахахьоу! «Маҟарас сыбгар», – иҳәахит ибжьы ныҵакны, ашҭаҿы аԥсшәа анеибырҳәоз. «Ушԥазымгои, ама-ла ухәдаҿ аҳәынҵәрақәа ԥуртлар ҟамлаӡои, мшәан, арра уаноурышьҭгьы?» – лҳәеит, убас дцәыҵаччеит, раԥхьаҟа игы-ланы, унеи-снеи ҳәа амаҵурҭа аҩналара иаҿыз аиҳабацәа аахьаԥшит. Есма дыԥхашьан, акәасқьахь дыҩны дцеит.


194

– Ҳаззааиз аус уиаҟара анахыкәша-аахыкәшара зҭаху усым, Абзагә, – иажәа инациҵеит Ҟаҭмас. – Ибырхьархьаруа ачуан баҟәыҵишь, Аминаҭ. Ачеиџьыка бзиа шшәымоу уажәы иҳамбеит. Баргьы ибаҳауазар ҳҭахуп иаҳҳәарц ҳаззааиз. – Иажәа зырԥшӡаша ажәақәак заа иҳәақәан, аԥшәмацәагьы маҷк иазыҟаиҵан, нас иҳәеит иаахтны: – Шәыхҵәоит ҳәа ҳаҳаит. Иабанӡаиашоу?

– Сара сыхҵәарада хьаа шәмоуааит! Убри азыҳәан шәаа зар, ихьаам, аҵәыцақәак ҳшәыркы, – иҳәеит Абзагә.

– Ҳӡиас Чаӷьыр хынҳәны ашьхаҟа ицараҳа, Абзагә дых ҵәаны, агаҿаҟа дцом сҳәеит сара иансаҳа, – иҳәеит Ҭамел, зны, иҵегьы ианқәыԥшқәаз, шьыцра бааԥсыла дахьиҵашьыцыз, уажәгьы игәы иаланы.
Ҟаҭмас инациҵеит:

– Узыԥсоу ҳурдырырц иақәукызаап, дад, Абзагә. Ихҵәо изыҳәангьы ирҳәоит абри ажәа, здунеи зыԥсахуа рзыҳәан мацара акәым.

– Дыхҵәаны ишәылҵыз, шәара шәзыҳәан иԥсыз дызлаиеи ӷьузеи?! – инаԥишьит, ччаԥшьшәа акы неиҿықәҵаны Абзагә.

– Уи, дад, ухҵәарц ианақәук, уахь уахьцогьы џьоукы урықә гәыӷуазар акәхап, – иҳәеит Ҟаҭмас. – Убасоуп, ааи, убасоуп дшыҟоу ауаҩгьы. Аӷба азыҳәан еиԥш ишыҟоу асқьала, ауаҩы изыҳәан дыҟоуп ауаҩы. Абраҟа узлыҵуа раҵкыс иузгәакьаны, изусҭцәада ухы здукыло? Зымгәада хәыцырҭа змаӡам, Паты хәажә иԥа Марыҭхәа иоума уаб ихәышҭаара зуҭо? Игәахы ашәы акәыршаны дтәоуп Кыҷа, убас ицәымыӷхеит, ухҵәоит ҳәа аниаҳа. Уаӷоу игәылара қьаԥҭажәхааит.

– Изқьаԥҭахозеи, џьоукы ахымлои, – лҳәеит Аминаҭ.

– Быпату схы иқәуп, дад, аха иқьаԥҭахар иаҳа еиӷьуп, имышгарҭахар аҵкыс, – иажәақәа рҿацаны ҿааҭит Ҟаҭмас. Иара иакәын аԥхьагыла, зегьы рҿахәы иара иҳәар акәын.

– Иԥҳәыс, ихәыҷқәа, ажәакала ишынҭаацәоу аԥхын рыԥсы ршьалап. Избан, мышгарҭас иҭахуп ҳәа изышәыԥхьаӡозеи? – инамалкит Аминаҭ.

– Ииашоуп, аԥхын рыԥсы ршьалашт. Аха абжьааԥны? Ишԥаҟоу Ҳазараҭ инхара? Мышгарҭас имоуп имаҭа. Сыԥ


195

сшьарҭа, сдача иҳәахуеит. Ахаасцәа иманы даауеит, мыш-кы, ҩымш шәаҳәароуп, ҩыжәроуп, нас ашәқәа наркны, дныҵахәаша дцоит. Исымчузеи акәымзар, зынӡаск ирымх-зар акәын, адачақәа рыхьӡҵаны, мышгарҭас џьоукы ирымоу аҩнқәа, – иҳәеит Ҟаҭмас. Абас иажәақәа цҳафыруа димбацызт уи ауаҩ Абзагә. Кыҷа даангыланы, аиҳабыра иара иахьиоуз иҽаԥсеитәырц даҿызар акәхарын, иажәақәа еишьҭаргыланы акәын ишааишьҭуаз.

– Уи аҩыза сара сахаанымхароуп. Сашьа иаԥхьа сымԥсуаз, акыр сықәызҭгьы, – лҳәеит Ардушьна, лҭаца егьа лаҳаҭыр лбарц, лгәы цәылымҟьарц лҭахызаргьы, иаалзымчҳауа дын хықәгылахьан.

– Аԥсаса иуцәҭахаз, ажәлар иаҳтәын, ажәлар ҳзыҳәан еиқәурхар шуҭахыз, амашәыр уақәшәеит. Ауал иузынхаз, аҳабла адгылоит. Ихала даиааиуеит, анапеилаԥса зҭаху дреи-уам ҳгәахәт. Абри шәаҳҳәарц ҳааишьҭит Кыҷа, – иажәа даал-геит Ҟаҭмас. Абзагәи Аминаҭи еимданы дрыхәаԥшуан.

– Иара, акы, игәқәа ҽеимшәа дыҟоуп, ҩбагьы, ачара азы ҳәан аҭынхацәа изаауа иалагахьеит, – иҳәеит Ҭамел, Кыҷа изыҳәан.

Акәасқьахьтә дылбааны дааин, ибыдгылатәхозар, бара иахьыбҳәо сшыҟоу бдыруаз лҳәозшәа, днеины, лан дналыд гылеит Есма. Лыхцәы аҵыхәа лнацәа иахаргьежьаауа илыр ҳәуан. Длымбаӡозшәа шыҟалҵозгьы, уажәы-уажәы дын цәыҵыԥшшәа, Тарас днаихәаԥшуан. Бзиа дылбозу, баша дылгәаԥхозу еилкааны илымамызт, аха лара лгәы иахәон, уи арԥыс, Ашәлашара иналукаашаз, дахьигәаԥхоз.

Напеилаԥса ҟарҵаӡаргьы, ирымихуамызт Абзагә, аха уажәы дахьхәит Марыҭхәа аԥарақәа имхны иуалқәа ахьишәаз. «Сылзымхәыцыр акәын Аминаҭ. Баша аԥарақәа нижьуамызт уи аԥаршеи».

– Арахә ранҵара, ахьчара, ажәытәан акәын ианыҟаз, па-тугьы анақәыз. Уи аамҭа цахьеит. Ауаа абнаршәыра илҵуеит,

– иҳәеит аиҳабацәа рышьҭахьҟа итәаз Абзагә иҷкәын Саид. Аԥырӷы днақәгылазшәа, иҷкәын иажәақәа илсит Абзагә. Урҭ ажәақәа иан лҟнытә ишиаҳаз ҩашьомызт. Чаӷьыр аԥшаҳәаҿы


196

реицәажәара ашьҭахь, игәы рыцәкаҳаны дшыҟаз иҳабла уаа, уажәы абас еиԥш иҟоу ажәа рыманы ианизаа, игәы ԥхаррак ықәланы, асасцәагьы ишраҭәоу еиԥш днареигәырӷьаны, драцәажәақәарц игәы ишҭаз, иҷкәын иҟнытә иаҳаз ажәақәа ишьара днықәырҟьеит. Адунеихаан димбацшәа, дабаанагеи ари иҳәарызшәа акәын дышихәаԥшуаз. «Шәанаџьалбеит, изакәызеи исаҳауа?! Сара, иаб, ацәажәаха симҭеит, нас-гьы еиҳабацәақәак ажәа рымакны дышԥацәажәеи. Ухьчала, Абзагә. Абна улаз. Аа, иааҳәны ишуҿагылаз уҭаацәа. «ьаҳаным рҭыԥхеит арахә, иахьнырхыз иаҳагьы еиӷьуп!»

– Дад дукәыхшоуп, – ҿааҭит Саид иахь, агәаара аҵаҵаны, ауаҩ бырг Ҟаҭмас, – ҳуаалашьцақәоуп, абнаршәыра ҳала хеит угәахәуазар, иуԥырхагада, уца! Уабацәа рџьынџь қьаԥ ҭажәумтәын. Иаҳхылаԥшхәугьы иуанаижьуам.
– Иаҳхылаԥшхәу акәым, цәгьа дҳахәахьеит, – лҳәеит Есма лыбжьы ныҵакны. Абзагә иаҳаит. Иблақәа рыцәгьаны дналыхәаԥшит. Тарас игәы иахәеит уи илҳәаз. Ихәдаҿ аҳәын ҵәра цырцырқәа ааԥиртлан, еиҭа инеибаиркит. Есма иаал ҳәалак, зегьы ирҳәо аҵкыс иҟәышу ажәақәаны иаҳауан уи.

– Амҳаџьырра ицаз реиԥш, Аԥсны ҳалҵуама? Ҳахьцогьы ҳабацәа ирыдгьылми, – иҳәеит Саид, ихахәы инацәкьарақәа алшьны иԥхьаҳәауа.
– Убжьы умырган, амбжьах! Удәылҵны уца абыржәыҵә ҟьа! – аӷьеҩ ааҭиргеит Абзагә. Ихы ихашҭит, ихашҭит асасцәа шырҭоу.
Аиҳабацәа раԥхьа дмиаскәа, аҭӡамц иҽадкыло, ашә ахь иҿынеихеит Саид.
– Уиҟәаҵишь, Абзагә. Уаангылишь, дад, Саид, ажәақәак уасҳәоит, – иҳәеит Ҟаҭмас.
Сцару сымцару ҳәа аанаго, иаб иахь даанаԥшит Саид. Абзагә даарыцҳаишьеит иҷкәын. Убри аамҭазы даҽазнык идырит, их-шара иааигәара ианыҟамла, егьа гәҭыха изынаӡаргьы, насыԥ иманы, игәы гәырӷьо адәы дышзықәымло.

– Уара ишудыруа, аԥсуаа ргәаԥхарала мҳаџьырра ицеит ҳәоума, дад? – Саид дкылкааны дихәаԥшуа ҿааиҭит Ҟаҭмас.
– Акамбашьқәа ҭатәоит, убриаҟара идууп аҟабқәа, аӡыӡ
нарылаукшар, ахш аарышьҭуеит аҵлақәа, џьанаҭ дгьылуп


197

Ҭырқәтәыла ҳәа анырҳәа, иқәҵны ицеит. Убасоуп ҳара ишаҳ дырҵо ашкол аҿы, – иҳәеит Саид.

– Ҳхы ҳахыччоит ауп уи иаанаго, дад, ҳхы ҳахыччоит. Амца қьоуқьад ажәҵаны, иҟаӡамшәа иқәрыццышәааз ақы ҭақәа, иқьаԥҭажәыртәыз ҳаҳҭынтәарҭа Аҟәа, рыжра иахьымӡо инҵәаз уҳәа, зегьы ҳархыччоит ҳәоуп ус аҳәара иаанаго. Рыгәлымҳа дагәоуп, дад, урҵаҩцәа, убас сызраҳәа. Шәара шәыхҵәаны, амшын нырцәҟа шәцоит ҳәа акәым иаҳҳәо. Ҩыџьа аигәылацәа рышьтәа шьышьа еиԥшым рҳәоит ажәытә уаа. Иашоуп, шәани шәаби макьана иҷкәынцәоуп, рхы иа хәашт, аха гәаҟрас иҟалазеи? Амҩа ҽеимзар, мышкызны иҟарҵап, уалк шәықәшәазар, напеилаԥса ҟаҵаны иаҳшәап, Ашәлашара иаҩызам афымца ахьнаргаз ақыҭақәа. ԥашәда ишхәарҭам еиԥш аҵла, дгьылда ԥсыхәа имам, дад, анхаҩы, – Саид иаҵкыс, уи иани иаби ракәын изеиҳәоз Ҟаҭмас. Иажәа уамак аԥхылнамдозшәа ибазар акәхарын, дгәамҵуа, ихылԥа рҟәыҷны, ишьамхы иқәикшон.

– Еилызкаауа ӡәыр ҳаҟазар, аҭоурых далаланы, еиҿкааны, ажәа ҟәыӷа ҳаиҳәеит, ухаҵкы сцеит, Ҟаҭмас, – лҳәеит даа қәыԥсычҳан Ардушьна.

Аминаҭ лхы иақәылҵеит уи илҳәаз. «Сара џьаргьы сцом, сахьиз ашҭаҿы сыԥсуеит лымҳәеи, иаҳагьы еиӷьуп, ҳаурақәа ҭаҳгалар, илфаша лызныжьны, ҳара ҳцап. Шаҟа ибзианы исыӡбазеи, аԥсахра ахьӡҵашәа, аԥарақәа ахьимысхыз Миха-ил Петрович. Аԥарақәа иҭашьас иҳамоузеи, иабааҳго», – лгәы дааҭацәажәеит, нас ус ҿаалҭит:

– Ҳара иаҳзеиӷьу ҳәа ажәа иуҳәаз ҳаҳаит, Ҟаҭмас, ухаҵкы сцеит. Дук ҳзеилымкаауазаргьы, уиаҟараҵәҟьа шԥаҳзеи лымкаауеи. Сабик ииҳәаз, шәхы иақәшәымҵан. Ҳара ҳахҵәара аус ӡбаны ҳалгахьеит, шәыххь згеит.

– Сашьа инхара бара ибыргылазар, бара ибҭип, – лҳәеит иаахжәаны Ардушьна. Адунеи иқәу иреицәалшьо, лара из-леилылкаауаз ала, днасыԥданы адәы дықәзырхаз Хыцә Кьын тышәҵәҟьагьы абас ирымчны, абасҟак агәаӷ аҵаҵаны дима цәажәацызт.

Аминаҭ дааԥышәырччеит. Башьа иоума, башьа иԥа иоума, иҟазҵазаалак, ҳанхара ҳәа бызҿу ҭины, ахәыбжа ыҵхны ҳал


198

гахьеит, бара аҭакәажә хшыҩцажә, ибыздыруам акәымзар ҳәа аанагон уи лыччаԥшь.

«Аԥшәмара зегьы сыԥҳәыс иаанкыланы далгахьеит. Ил ҳәо иахымԥо илыдылкылеит ахәыҷқәагьы. Ҭаацәагьы нха рагьы зегьы сцәыӡуеит убама. Руак ма иансзеиқәмырха, нас адәы ақәзаара уадаҩхоит. Цқьа дысзымдырӡозаарын, абасҟак шықәса сыздынхалоз сыԥҳәыс, исзымдырӡозаарын схәыҷқәа», – ҳәа игәы дҭахәыцуан Абзагә.
– Ҳара ҳзацәажәарц ҳааиз аҩнаҭа аԥшәма иакәын, аха…

– иажәа намыгӡакәа, иҽааникылеит Ҭамел. Игәыла бзиа, иҩыза Абзагә днаидгылан, иҭаацәа драӷьуа, ажәақәак иҳәарц иӡбеит уи азнык азыҳәан, нас, данеиԥхьхәыцаа, сҭаацәа рыб-жьара иара далагама ҳәа игәы иалсыр ҟалоит Абзагә иҳәан, иҽааникылеит.

– Аҩнаҭа аԥшәма абнаҟа, абаҳча аҵыхәан анышә дамоуп, Ҭамел, уххь згеит. Сара даҽа усқәак сышрышьҭаз, сыҩныҵҟа схыбгалахьазаап, уажәоуп ианызба. Саб данԥсы нахысгьы, сара сшьақәҟьахьан. Ажәлар рус сашьҭахын, сара схатәы сзымыӡбаӡо. – Инапы ааиҟьан, дызнышәарц ииҭахымыз акы дшанышәоз, мамзаргьы уажәшьҭа уаҳа агәхьаа шикым убартә, деиқәышьшьы даатәеит Абзагә. Иԥҳәыс, ихәыҷқәа, дарбанза-алак аӡәгьы ажәа рымаикуамызт. Уи уажәы диеиԥшын, иахь-цо сагалааит, сахьӡыхнаго збап ҳәа, инапқәа ааужьны, аӡиас зҽазҭаз ауаҩы. Убри аӡиас аҟны, хықәк ахь дырырц иҭаххозар ҳәа, лцәаара днахьыԥшуан, ларгьы цқьа деилкааны дшизым-дыруазгьы, зыблақәа алахьеиқәра рху Ҟаимаҭхан. – Ус сылахь ианызар акәхарын, иҟало аабап, – иҳәеит.

Уаҳа, иажәа ахы ахьдырхаша еилыркаартә, акгьы имҳәеит.

– Уҩнаҭа уагымхааит, аԥшәма уара уоуп. Насгьы, уеиз гьы-уеизгьы уиаҟара ицәаԥҽыгам уи. Аԥшәмара лкызаа-ит, илҭахызар аԥшәмаԥҳәысгьы, ишакәхалак ахҵәара ҳәа изқәышәкыз, иҽеиу усым, ҳахьшәыхәо ыҟамзар, шәхы ҳа шәырхәа ҳәа шәаҳҳәарц ҳааит, егьирахь, шәара ишәусуп, – иҳәеит, уаҳа ҳәатәы шимам убартә Ҟаҭмас. Иажәақәа маҷ кгьы агәаара рыҵан. Иара игәанала, даараӡа иус ӷәӷәан, иус дуун ииҳәозгьы, иҟаиҵозгьы. «Ихароузеи, иазҳәоз аӡәгьы


199

ҳҟамлазар. Уажәакәмызт уи анҳәатәыз, уажәакәмызт усеиԥш ианаатәыз, агәыла бзиа ианидгылатәыз».

– Аҭаацәа ацәгьа рыбжьашәҳәарц шәаҿызар, уамак иԥшӡам аус шәҽазышәкит, – лҳәеит зегьы еицырзеиԥшны Аминаҭ.

– Аӡы иаго ҳәҳәабжьы иаҳауам рҳәоит, шәхы иақәшәымҵан, ԥҳәыс гаӡак илҳәаз, шәыххь згеит, – иҳәеит Абзагә, иԥҳәыс, лажәақәа хьаршшо. Аиҳабацәа ишраҳауаз Аминаҭ лыбжьа-ра дзалагомызт акәымзар, иаалничҳахьоу зегьы абыржәы имҳәар амуа, еизаны иааины иԥсы иныҵагылеит. Дтәан ич ҳауа. «Уск ҟауҵарц азыҳәан, даҽакы уцәмыӡыр ауам рҳәоит, аха иамуӡеитеи! Исцәыӡуа мыцхәы ирацәахеитеи!» – иҳәеит игәанала. Ишәо-изо дазхәыцуан, убарҭқәа зегьы хнырҳәышьас ириҭара, ауасҭа бзиа инапала иргылаз абааш бгар, игхаз еил-кааны, ҿыц ашьақәырылара дшазхәыцуа еиԥш.

– Ҳара акгьы ҳгәы иалсӡом, дад. Ажәытәуаа иҳәаны иалга-хьеит, – дҩагылеит ацаразы Ҟаҭмас. Цқьа иаазырхәыцны, ҷы дала Аминаҭ илаҳартә: – Ашьа ицаша ада иалагылом рҳәеит.

Иҩызцәагьы ҩеибаргылеит.

– Шәара акгьы шәывызбом, Ҟаҭмас, уххь згеит, – иҳәеит Абзагә, издыруада дара ирыгхаз еилкааны аӡәыр иламыс даргәаҟуа далагозар, ихы злаирқьиаша ҳәа заа даԥыҩланы. – Шәымцан, фырџьанқәак аанышәымкылакәа.

– Ҳаззааз анаҳзыҟамҵа, акрыфара ҳаазшәа, афырџьан шԥанаҳкыло, – иҳәеит Кәнач.

Сара исуалу аҵх лашьцараҿы шәара шәеибарбароуп, изакә блақәоу еихәашәырԥшуа, уи шәара ишәусуп аҳәозшәа, Абзагә иашҭа иамариашаны, ахаҿы гьамгьамуа икыдын амза.

Агәашә иҭыҵын иахьаанаскьаз, иааҭгылеит аигәылацәа. Рыгагақәа еиқәаҵәа-еиқәаҵәаӡа, ишәытаха ршьапаны ишьҭан. Ихы рҟәны, аура заҟароу ишәозшәа, игага дахәаԥшуан Ҟаҭмас. Илабашьа аԥса ҵарыра уажәы-уажә адгьыл иалаикшон. Усоуп дшыҟоу анхаҩы, игәырӷьара, игәаара, ихы-игәы ахшәара, зе-гьы, ма адгьыл иаџьишьоит, мамзаргьы адгьыл иахҭниҟьоит.

– Иамуит, иқьиамхеит абри адгьыл ҳара ҳзыҳәан, – иҳәеит ибжьы аармаҷны. Изаҳаз аӡәгьы ақәҿимҭӡеит. Дызхааныз-гьы, амҳаџьырраахыс иара дызхаанымызгьы игәалашәон,


200

иқәыӷәӷәартә дзызхәыцуаз рацәан. Ихы ԥхаишьон, имчымха-ра дазгәаауан.

– Ҳахьцоз анласҳәа, уажәшьҭа ишәҳәо аԥсажәоуп лҳәеит санду,– иҳәеит, аухантәарак ажәак иҿыҵмыршәо ирзыӡырҩуаз Ҭамел.

– Ишԥалҳәеи, уара? – иааџьеишьеит Ҟаҭмас. Миха даҽа знык иҳәеит ианду лажәақәа.

– Иашоуп, дад, уанду Қаҭа илҳәаз, – иҳәеит Кәнач. – Амла иагаз ауаҩы иԥсхәы руан, иҳәеит, ацәқәа шьны, калаҭхыла абысҭа еиқәыжьуа. Убри аԥсхәы зуз ҳаиҩызахеит ҳара. Уаха ҳаан, ҳаламыс ҳарқьиеит, уаҳа акгьы.

– Шәца, дадраа, шәыҩныҟәақәа рахь. Ҟәыдк ацара ҳна хәап, абадақь ҳаслап ахәышҭаара ҳаҽҳәатәаны, – днарыдҵит Ҟаҭмас.
Амза рхалашон.

Ажәҩан иаҵагылан иҟәаш-ҟәашӡа, рмаҟҿаҳәара нахыс рхыцәқәанӡа иҭаҳәҳәаны, асы зқәыз ашьха ҳаракқәа. «Абзиа-разы!», «Уҵх аабзиахааит!» – ҳәа аԥсшәақәа еибымҳәакәа, ашьшьыҳәа инеиԥырҵын, дасу рыҩныҟақәа рахь ицеит.

Иҵегьы аҽеибнаҭеит, аԥсы алалеит ааԥын. Ашәлашара мрагыларахь ала иаҽԥынгылаз ааигәа-сигәатәи ашьхақәа, асы рықәӡыҭын, еиқәаҵәа-цәышҳабиӡа иааԥшуан. Аӡәы иԥсра ҽаӡәы изеиӷьхоит ҳәа, асыԥсақәа рыӡыҭра, арҩашқәа рзыҳәан иԥсхаҵагахеит. Урҭ инарылалон ацыхаӡқәа, акәараҷҷақәа. Зегьы рҽеибаркны, иналаҭәон Чаӷьыр. Алӡынрак ахаҳәқәа унарықәԥала-аарықәԥало узыруаз аӡиас уабахәарҭаз, иӡиас духа, аԥаҩқәа ирыдыҽҽало, еилагьежь-еилахынҳәуа инеиу-ан. Уажәакәын уи ашәлашараа рзыҳәан иаҳагьы ианхәарҭа дууз. Амза-ҵлақәа, аԥсақәа, аӡын асы ихнажәаз, ма иҵыҩрны иалаҳақәаз, уажә ишьҭҳәа иаанагон. Аӷәы зхырц зҭаху, аҟауар зыршьоз, зегьы реихақәа кны инавалон. Иахьырзеицәаз аӡ лагараҿы акәын. Абырбалқәа аӡы рыҵачуан. Изымлаго, иҟәызгаӡа итәон. Аӡымлага авгара рықәшәон.

Аалагала рнаҭоу ирнамҭоу, ииуоу имиуоу шырзымдыруагьы, анкьа имхырҭаз, ашьҭахь ҭәархырҭас ирымаз ашәлашараа рыдгьыл, Чаӷьыр аԥшаҳәаҿы амандарина еиҭаҳаны ианал-


201

га, иаанхаз адгьыл кәамҟьақәа, дара рҳәашьа, жәык атәарҭа иаҟарамыз адгьыл ҿаҵақәа, иасны ирцәаӷәеит, зыда ԥсыхәа рымам аџьықәреи ларҵарц.

Макьана акәыкәу ҿнамҭыцызт. Аха урҭ, анхаҩи амхы лаҵареи цҳаражәҳәаҩыс ирыбжьоу, раԥхьа ҿызҭуа шыԥсуа рдыру, рыԥсы ӡаны иԥшын, ҿааихак змамыз ардәынақәеи аҟармаҵарақәеи ракәын. Урҭ ргәырӷьара ԥсы зхоу зегьы ид дырҳауан. Чаӷьыр аӡиас иҩахыкны, агаҿантәи ибба-ббаӡа, рыхәда ҵҟәаш дуқәа ҭҳәа, ажәҩан иалаланы иаауан аӡыцәақәа. Ианааԥсалак, ирымбар ҳәа ишәозшәа, реиҳа иҳараку аџь-ҵлақәа инарықәтәон. Уаҟа иқәтәан, аԥсҭазаара шшоуи, адунеи шеибаркуи ишазхәыцуаз ишлазшәа, иҟәашӡа, аԥааимбарцәа иреиԥшха. Рызхара ргәы иҭахәыцны ианҩықәԥраалак, ԥыҭрак инхагьежь-аахагьежьуан, инрыжьуаз рҭыԥ рцәыхьанҭазар акәхарын. Идәықәлон нас, ажәҩан ырԥшӡо, аԥҭа шкәакәа ҽыҭҳа иаҩызаха.

Ажәытәӡа уи аԥыршьа даҵашьыцзаап ауаҩы. Аԥшӡара дых-нахзаап. Ахәда ҭхәаара, ахәда ҵҟәашәаара дигәаланаршәеит бзиа иибоз аԥҳәызба. Ныхаԥаарак иаҩызаитәит, уаҩԥсы да-ламкьысырц, анасыԥ-ԥсаатә ҳәа ахьӡиҵеит. Уашҭа инахыԥраан ицар, убри ашықәсан шәаџьҳәаҩ дҭалом. Ашәарыцаҩ иҩаи хыкны иԥрыр, инаршә хиоит, зцәазтәым аԥҳәыс дахьыҟоу аҩнаҭа ааигәара аҵла иқәтәар, лыхшароура мариахоит. Сара игәасҭахьан,аӡыцәақәа Ашәлашара иҩахыԥрааны,еицрыхәхәа ашьхаҟа ианца, иаарласны аҿаанахоит иԥсхаҵагоу ақәа. Ус акәымкәа, аӡыцәақәа еишьҭала, рыбжьқәа неиқәырго, ҳашьха ҳаракқәа ааныжьны, агаҿаҟа ианца, уи амзазы қәа цырак кашәом.

– Издыруада, аҭаҳмада ихәышҭаара мыцәарц дыҟазар. Шәрыхәаԥш, шәрыхәаԥш. Кыҷа иҩны иҩахыкны аӡыцәақәа иҟарҵо.
– Ҵеимш длоуа анцәа иҳәароуп.

– Уиаҟарагьы аибашьра дабылхьеит Кыҷа. Абызҳәацәагьы инацырҵон:

– Шаҟа ӡыцәа ыҟоу рыцԥхьаӡа ахшара лоурц далагар уи аҭаца, Саҭанеи Гәашьа длаԥысыр акәхеит.


202

– Шәҩык ирыԥсоу аӡәы дылхылҵыр ауеит. Даҽа џьоукы инаԥыршьуан:
– Ажәгьы анынҵәахьоу, аҿагьы аныҟамлац, иабатәи чароу иаԥшьигаз.
Аҭаҳмада ибзианы дыздыруаз инарымаркуан:
– Игәарԥ аҟны ҩ-чара заҵәык роуп дызхаану. Акы, иха ҭа ԥҳәыс данааигаз. Ианбыкәу уи? Аҳәынҭқар ихаан. Дабра уолецра дыҟан даныхынҳәыз. Аҩбатәи, уажәтәи аибашь-ра ианасакьаҳәымҭаз. ԥҳәыс дизҳәаны дтәан иҷкәын. «Аибашьрахьтә саахынҳәыр даазгап, ар еибашьуан, Ҳабыџь дцәаӷәон ҳәа, аӡәы иаҳаргьы дысхыччоит, иабатәи ԥҳәысаа гароу», – шиҳәоз, иҷкәын бзиа иибоз аԥҳәызба дизааганы, ачара изуны, амҩа дықәиҵеит. Еиӷьхада хшыҩла? Ихнымҳәыз иҷкәынгьы дҵыхәтәадамхеит, иара иҳәашьа, дыԥсыр дызжуа амаҭа диоуит аҭаҳмадагьы. Игәараҭаҿы даҽа чарак дахаан-харц иҭахуп. Дыццакуеит, ибоит изакә мҩоу иааины идгылоу.

Асабша шьыжьнаҵы ауаа еизо иалагеит. Агәыла ҳәсақәа иааргоз акәытқәа, агәагәышьқәа, ачашәқәа, аҭаца лзыҳәан аҳамҭақәа уҳәа зегьы здырбоз, издызкылоз Ҟаимаҭхан ла кәын. Ашьыбжьышьҭахь, аҭаца данаарга, абӷацымкра иаҿаз ақәасабқәа ргәахы ҭӡыӡаартә, аҟәҟәаҳәа ихысуа, аҭацаа гарашәа ҳәауа, аҿақсақҳәа аҟамақәа еинҟьо, аҭаца дрыҵганы, аԥара ҿырп лықәыԥсо аҭаца ауада даныҩнадыргыла, ахаршә ашәаразы инеиуаз, сара сбыздыргәышьом, аха абри аҩнаҭа сызлазыҟоу Ҟаимаҭхан ибалҳәап ҳәа ларҳәон аҭаца. Шықә са ҩежәи ааба ирҭагылаз аԥҳәыс қәыԥш, агәыла ԥҳәыс Ҟаи маҭхан лакәым, Кыҷа ихаҭагьы ицәҩашьон арсҟаҩыки иа-реи злеизыҟаз, аха Ҟаимаҭхан ахҿыхшьа бзиа лыԥшааит. Дыԥҳәысума, дхаҵоума, ахаршә зшәоз, аҭаца лкасы дааҩахон, дналҿаԥшны:

– Ари, аҩнаҭа иалахәӡоу, агәҭаҵәҟьа игылоу, иааигәаӡоу ҭынхоуп. Дыбдыруаз, – лҳәон.
Дамырҭынчуа, игәырӷьара зырхәашьуаз гәыҵхак иман Кыҷа. Ашьыжьгьы, агәыла ҳәсақәа анааиза, аҭаца дааргаанӡа, акәытқәа ахьыржәуаз, амгәақәа ахьырчаԥоз арасаҭраҿы дне-ин, аҵла хәарҽ аҵаргәа анарҭо еиԥш, илабашьа иҽанҵа даа-
гылан, усҟак хьаас имам уск еиԥш:


203

– Алиас лахьыцәгьа иԥҳәыс, смаҭа Муса иан, уажәы ара дыҟазҭгьы, даашәмыцхраауаз, – иҳәеит. Еиҭа ирҿыцит мыш қәак уажәаԥхьа Чаӷьыр аԥшаҳәаҿы дызлацәажәоз. – Лыҷкәын изыҳәангьы гәырӷьара духон. Иаб дыҟагәышьам, иангьы да налахәымха, ичара закә чароузеи?!

– Уара уақәшаҳаҭзар, даду, илзаҳацҳар, даауеит Муса иан,

– лҳәеит Ҟаимаҭхан.

– Даабгарауазеи, сбыкәыхшоуп, Гәырҭ Ӡыкәыргьы, дзаабым-гозеи? – Ҟаимаҭхан лымацара илалҳәозшәа, уи лхы лықәкны ҿаалҭит Уарчхан. Амаҳагьара зымпыҵҟьази лареи еиуарак рыбжьан. Кыҷа цқьа иаҳарц, лыбжьы хацаланы инацылҵеит,

– «ьоукы рзыҳәан иҟаны аԥсуа ламыс, даҽа џьоукы рзыҳәан иҟамкәа, ус иауам. Иашоуп, Муса иан лхаҵацареи Ӡыкәыр ихьызи еиԥшым, аха, шәыпату схы иқәуп, лхаҵа иеишәамаҭәа шыкҿаз, аибашьра еилгаанӡа, даҽа хаҵак икәаиарагьы, сара иахьынӡаздыруа, аԥсуа ламыс аӷраԥалароуп иаанаго.

– Аибашьрагьы ыҟам, аишәамаҭәагьы кҿылххьеит, аха лы-саби дылгәыҵаршә, ихәышҭаара мыцәандаз ҳәа лхаҵа иҩны дахуп, аа, абри иббо, лыххь згааит, Ҟаимаҭхан, – лҳәеит, уҳәан-сҳәан иаламыз, Уардахан зыхьӡыз гәыла ԥҳәыск.

– Даараӡа иаԥсыуа ламысуп Ҟаимаҭхан иҟалҵо, – лҳәеит, лҳәашьа ашҳам алжжуа, Аминаҭ. Акәытқәа зныз асаара аӡы аныршаны инкалҭәеит.

Днеилыбзаа дцеит Ҟаимаҭхан. Днарыдҟьан дцарц лҭаххеит. Илмаҳаӡозшәа ҟаҵаны, лхы лыкәажь, акәытқәа рыӡәӡәара даҿын.

– Лхаҵа ихәышҭаара мыцәарц акәу хаҵа дзымцо, мамзар-гьы даҽа маӡак лыҵоу ҳзымдыруа ҳаҟам. Ҳлашәым, ҳдагәам,
– лажәа шҳамқәа аахлыркәшеит Аминаҭ.

Лгәаҵа нҭыхьшәашәаан, лылабжышқәа ҩхаҟәҟәалеит Ҟаимаҭхан. Убри аамҭазы, гәыла хаҵак дааин, Кыҷа днаиаз ҵааит, уаҳа шьтәы ҳшьуама, ишьны еиҿаҳххьоу азхару ҳәа. Уи ииҳәаз иаҳауа дыҟамызт Кыҷа. Игәы иалсит Ҟаимаҭхан лзыҳәан Аминаҭ илҳәаз. Аӡәыр иамалкуазар ҳәа дааӡырҩит. Аҳәсақәа аӡәгьы ҿырымҭӡеит. «Ашьжьымҭан ишьацәхныслаз, шьыбжьаанӡа дшьацәхныслон ҳәа, зегь рыла ухыбгалаза-


204

ап», – иҳәеит Кыҷа игәанала, Абзагә изыҳәан. Иџьоушьаша, уи дхымбгаларц азыҳәан ихаҭа илшозгьы ахьыҟаимҵаз, ихы иаҽԥнимҳәаӡеит. Ихатәы гәаара аԥыжәара агеит уажәык. Ус ҿааиҭит:

– Ҳаи, анаасын, шаҟа ибзианы ирҳәазеи ажәытә уаа: «Зԥа дымԥсыц, уԥа диумырҵәуан», – рҳәеит. Анцәа ишәзааимгааит, дадраа, азаҵәра. Уи ахьанҭара сара маҷк аҟара иԥысшәахьеит. Ашәлашараа ҳнапы дықәыргыланы даҳбалар ҳахәҭоуп Ҟаи маҭхан. Хәышҭаарак еиқәханы иҟоуп абри аԥҳәыс илыб зоураны. Уи лзыҳәан иакәым зҳәаз, сара сыҩнаҭа ацәа ԥиҽызшәа исыԥхьаӡоит! – Иҽыҩеиҵихит, еидара хьанҭак ҩы шьҭихызшәа. Уаанӡа ихы рҟәны, иҽырԥшқаны дышцәажәоз, уажәы дцәажәеит, аҳабла рхада, акыр шықәса раахыс зажәа акыр аԥхылнадо аҭаҳмада ҟәыӷа. – Ҟаимаҭхан, дад, араҟа бахьрыцхраауагьы бзиоуп, аха аҭаца луадахь бнеи, иҵегьы бнахәаԥш-аахәаԥшқәа, уажәшьҭа лассы дааргозар акәхап.

Шьыбжь агәахьы ахалара иаҿыз амра днахәаԥшит. Илаба-шьа иҵарсуа, ашьтәқәа зшьуаз, абысҭа ықәзыргылоз днары-лабжьарц, иааиуа асасцәагьы дырԥылаларц дцеит Кыҷа.

Изхибарҟьазеишь ҳәа инеизҵаа-ааизҵаауан ачараҿы Аминаҭи Ҟаимаҭхани еибырҳәаз ажәа хьанҭа заҳалак. «Еи бырҳәаз» ҳәа акәын ишырҳәоз, Ҟаимаҭхан ажәак шлаҭалым кызгьы. Бзиарас Аминаҭ иҟалҵаз, аҳәсақәа егьаҩы лазҵаа ргьы, илҳәаз зхылҳәааз аӡәгьы илалымҳәеит.

Аха зегь акакәын, лхылԥа ыршәны ирылалыжьхьан. Аҳәа тәы рылҭахьан Абзагәи Ҟаимаҭхани рыгәқәа шеизцахьоу гәҩарас изкхьаз, зыбзи зылаԥши урҭ рышҟа изырҵархьаз. Урҭ уажәы иааира дук ргазшәа, ргәы иҭаччон, рыхқәа неидкыла-ны: «Сара ибасымҳәеи, мшәан, Аминаҭ егьа илычҳаргьы, бзиа-ра рылеибахраны иҟаӡам», – рҳәон.

Иԥҳәыси Ҟаимаҭхани еибырҳәаз, еихаргыла-еиҵаргыла иара иҟны инеиаанӡа, убри ачара аҽнынӡа, урҭ аҩыџьа реиҳа зыда ԥсыхәа имамда ҳәа дырзымхәыццызт Абзагә. Уиада-гьы, иџьоушьаша, абасҟак длызхәыцхьан Ҟаимаҭхан, аха ԥхьаҟатәи рыԥсҭазаара, реизыҟазаашьа ҳәа дхәыцны, мҩас изқәиҵаша акгьы ӡбаны ишьҭимхыцызт.


205

– Дызбалар сҭахуп. Уаҳа акгьы.

– Уи уазҿыхуам. Ачараҿ ауаа реилыхара, иааиуа ицо аӡәгьы дырбом ублақәа. Аиашазы, акыргьы лычҳауеит Аминаҭ.
– Илмычҳандаз, иаҳагьы еиӷьын. Иҟалалак, џьара акы ҟа ларын.
– Ҳаргьы ҳаԥхамшьакәа, ҳҭаацәагьы хымбгалакәа, ҳшеибгоу ҳзықәҵындаз Ашәлашара ҳәа дхәыцны, ҿымҭкәа илычҳауеит. Иахьа илҳәазгьы ламхаҳәеит.

– Исыздыруам, акгьы сыздырам. Уԥшы, абригьы ачҳара ма-риоума?!

Абзагәи сареи ҳшеицәажәоз, еицны аҭаца луада иаадәы лҵын, абарҵа иаақәгылеит Ҟаимаҭхани иԥҳа Есмеи. Аҩыџьа гьы рыџьымшьқәа еиқәаҵәан, аҩыџьагьы рыхцәқәа ԥаны ирықәын. Хәыцра хьанҭарак дҭанагаланы дшыԥшуаз, ашь ҭахьҟа бжьқәак ааиаҳаит Абзагә.
Ҳаицәажәара неиԥҟьеит.
– Уа, бзиала уаабеит!
– Уабаҳзаанагеи, уанаџьалбеит, ауаҩаҳ?!
– Дабаҳзаанагеи умбои, Абзагә инхара ааихәоит. Гәылацәақәак наиԥылан, аԥсшәа наиарҳәеит, зымза иҭа

гылоу аҳәан еиԥш, имгәацәа пакь-макьуа, ашҭа иааҭалаз Марыҭхәа. Схаҭагьы салҵзаргьы, гәыла-ԥсыла ашәлашараа сышреиԥшыз саанхеит акәымзар, ақалақь уаа среиуазҭгьы, зымза иҭагылоу аҳәан дадкыланы, насгьы «ипакь-макьуа» ҳәа азысҳәомызт уи ауаҩ имгәацәа. Ҳарҭ, аҿаҩа уаа, анаарақәа ҳшыркыдыз, ҳашша ҳаӷраӡыҭуа, чмазаҩык дҳаламшәозар, зымгәацәа дуу машәырынгьы дҳалубаауам. Згәышԥы аҵкыс зымгәацәа аԥысыз, шарамшак иеиԥш ауп ҳашихәаԥшуа. Ус акәымкәа, ақалақь аҟны иаабақәахьоу амгәацәақәа ирыд-кыланы иугозар, насгьы иухоумыршҭыр, уи аус ахьиуа изакә крыфарҭоу – ҳәарада, имгәацәа усҵәҟьа идугәышьамызт, зымза иҭагылоу аҳәангьы иузадкыломызт. Ачараҿ Марыҭхәа иаара зегь реиҳа амаргәырӷьа иханаҵеит анымха-хымҵәа зыхьӡырҵаз Зафас.

Аҽы нади аҽыҩ инадгылар ишацҳауа еиԥш, ахымхәа ауаҩ беиа дауиҵамшьыцхуа, насгьы дауазхәыцхуа, Марыҭхәа


206

ибеиахашьала убеиазар аҵкыс, Зафас иеиԥш уӷарзар, иаҳа ишеиӷьу. Еиӷьу еицәоу сара, змаҵура еиԥш, зхәыцрагьы дуум сакәым, ҳазшаз ихаҭагьы изеилыргом.

Дхырхәа-хырхәо днеин, ихҭарԥа цәыш-цәхыблаа ихкәы цәаа, Марыҭхәа даагәыдикылеит Зафас.

– Дыззымдыруада, дыжәдыруаз, шәыххь згеит, саб иаҳә шьаԥа Марыҭхәа иоуп, – иҳәеит инапы аумыжьуа.
– Уара уаб иаҳәшьаԥара аамышьҭахь уаҳа акгьы дала ҟамзар, асас дахьҵәҟьа даҳҭазаап, – иҳәеит Кыҷа. Изаҳаз ахьынӡеибарччоз: – Абри иоума унхара зуҭо? – Абзагә днас кьаԥхьаны днаиазҵааит. – Изакә нхароузеи уахьцо, уаҩы далымԥсаартә иҟоума?

– Ҭагаланынӡа исеираӡоит Марыҭхәа иуал исықәу. Уи усым. Арҭ зегьы шәсымазар, џьара ԥсыхәак сурын, исшәарын, аха, упату схы иқәуп, Кыҷа, ируам сҭаацәа. Саргьы схәыцын, сыхҵәар сзеиӷьзар здыруада сҳәеит.

– Ус суқәгәыӷуамызт, Абзагәхеит, – днеиҵаӷәӷәеит Кыҷа.
– Аԥсуа ԥсеиқәырхагас имоу абарҭ ашьхақәа роуп, дад. Анаҟәоуқәа анрымам, ҳӡиасқәа шҭабо еиԥш, ашьхақәа ан ҳамам, ҳара ҳзыҳәан егьыҟам. Инеигәыдырҵо амшын ихха-лоит асқьала гәакьа казыжьыз аӷба. Ашәлашароуп, дад, уара усқьала, Ашәлашара.

Иажәақәа цқьа дрызхәыцмашь, цқьа еиликаамашь ҳәа Аб загә диҿаԥшуан Кыҷа, нас даақәыԥсычҳан, Абзагә иаб дигәа ларшәо, ус нациҵеит:

– Исылшон акыр игсыжьзар уҷкәын, саҭаумҵан, уԥсы сакәыхшоуп, Гәадала.
Абзагә ашымҳа амҵан дышгылаз, ашацаҳәа днаидҵын, асасцәа рахь днеит Кыҷа. Зышьҭыхра цәгьаз еидара хьанҭан урҭ ажәақәа.

Аԥхарра ацәмаҷхан, аҭашәаразы илаҟәхьан амра, аҭаца дааганы, ачараз иааз рыртәара ианалагоз.
Аҳәса ахьааидгылоз инеибырҳәон:
– Дызусҭада, џьбеит, ариаҟара ахаршә зшәаз?
– Абзагә инхара аазхәо иакәзаап.
– Ачара шиаҳәамызгьы, игәылацәеи иареи еибадырырц
дааит.


207

– Еиҿлырцааз бымбои Аминаҭ. Уи илылоу аӡәгьы иҳала гәышьам.
– Бшаҟәыҵра, ахырҵәара злымшо аӡәгьы ҳаҟам, анырха-роуп акәымзар.
Аҵәыцақәак анаарылс, ашьаԥа иааҵалеит алафҳәацәа-ақьачақьцәа хҩык еицны. Аӡәы аԥаҭхь икын, руаӡәк асабрада иҿан, аҵәы иахаркьакьаны, кәтык ӡны икын ахҩыктәи. Алаф

– хьӡыртәрақәа зҳәоз, ииҳәоз усҟак уарччартә иҟамзаргьы, иҳәаны дшаалгалак, ицыз иҩызцәа убас ччарак ҳәа ҭарҵон, алаф ииҳәаз змаҳаӡазгьы, урҭ рыччара мацарагьы дарччон.

Амаҵ ахьыруаз, игәеибамҭаӡозшәа, инеивыс-ааивысуан Абзагәи Ҟаимаҭхани. Баб бзиа иибо аԥҳәыс ҳәа Ҟаимаҭхан лыхьӡ зныкымкәа изарҳәахьаз Есма, уи аԥҳәыс зылаԥш ды ҵазмыршәоз Аминаҭ, уҳәан-сҳәан иазгәыҳәуа агәыла ҳәсақәа, дарбанзаалак, аӡәгьы илмаҳаит, дара, Абзагәи Ҟаимаҭхани ажәақәак еибыҳәатәыс ишрымоу, еиқәымшәар ԥсыхәа шы ҟам, насгьы ианеиқәшәашеи иахьеиқәшәашеи анеибырҳәаз. Аҩыџьагьы ирдыруан, ишрыбжьагылоу лара лхаҵа ихьӡ, иаҳаҭыр, иара Абзагә иҭаацәа. Ирдыруан аҟароуп. Адырреи анагӡареи шаҟа шьаҿа хьанҭа рыбжьоузеи!..

Аҭаца луадаҿы, ахаршә зшәоз рааиԥҟьамҭа инақәшәан, Аминаҭи Ҟаимаҭхани рымацара иааизынхеит. Агаз лампақәа идырлашон ауада. Рылаԥшқәа анааиԥыла, ирзеидымхуа ине-идхалеит. Мчыла ччаԥшьк нарықәылҵан лқьышәқәа, ажәақәак лҳәарц инақәылкит Аминаҭ. Лҽаанылкылеит. Гәыҭҟьара-шәа ра-ԥхашьарак дамҽханакит. Убри аԥҳәыс қәыԥш, аԥҳәысеиба лҿаԥхьа лара дымчыданы, акгьы лылымшо лхы лбеит.

– Ибымҳәац акыр бцәынхама, Аминаҭ? Иҳәа. Сара акгьы исԥырхагам, бара бгәы бҟычап. Аҭак ахьбысымҭаз, сыламыс цқьамкәа, сыблақәа сызцәырымго сыҟоу џьыбшьозар? Бхы мацара базхәыцуеит. Ицәгьамызт, бхаҵа ипатугьы базхәыцлар. Зҿысымҭызеи, сцәа анысхыбхуаз? Иара ипату ԥаҳҽуан. Гәнаҳарыла бсацәажәеит. Сара бара бҭаацәа сырԥырхагам. Бара ишыбҳәаз еиԥш, сиеишәарыцо сдәықәызҭгьы, егьара-ан дыбцәызгахьазаарын, – лҳәеит Ҟаимаҭхан. Арҭ ажәақәа акырынтә дышрызхәыцхьаз, аҳәаразы ишлырмазеихьаз ҩа шьомызт.



208

Уаанӡа Аминаҭ, мчылашәа лқьышәқәа инарықәылҵаз ач чаԥшь, амцабз ацрасызшәа, даҽа ԥшшәык, ԥшшәы цәыш ҳабирак аанахәеит. Убри аԥҳәыс лышҟа убасеиԥш иҟаз гәаӷ бааԥсык лызҵысит, илҳәаша ажәа лҿамшәо, лқьышәқәа ақәац-қәацара иалагеит. Иҟаларын лылабжышқәа лызнымкыларгьы, убри аамҭазы ашәа ҳәауа, аҵәцақәа еинҟьо:

– Аҭаца даҳшәырба, аҭаца! – ҳәа ҿыҭуа, ахаршә зшәоз џьоукы рҽеибаркны иаахамлазҭгьы.

Аӡәгьы диҿамԥшкәа, лыҽӡаны дындәылҵын, ачара ааны жьны, аҩныҟа дцеит Аминаҭ. Иаашар, ачара еилгар, Абзагә иалҳәақәаша ҳәа рызхәыцра даҿын. Рыхҵәара иаҳагьы илырласырц дазхәыцуан. Аҭаацәа реиқәырхаразы ахҵәара заҵәык хәшәыс иаманы акәын ишылԥхьаӡоз. Илыздыруамызт ахҵәара иаҳагьы ишарласуаз, лара реиҳа дзыцәшәоз.

Избахьадаз, аԥсуа чарак аҟны, аҭаца, зегьы дырбартә, ашьаԥахь даарго. Ҷәытәнатә аахыс ҳҵасқәа ирыҵарымкқәо иреиуан уи. Ҩыџьа ахьеидгылоу аҭаца дцәырҵыргьы, имба ӡозшәа ҟаиҵон абхәа. Ма урҭ аҵасқәа ззымдыруа, насгьы рныҟәгара иашьҭам дреиуахында Кыҷа!

– Иаџьал аагәышьеит аҭаҳмада! – иҳәеит ашьаԥа агәҭахь шәа итәаз хаҵак. Ахҭарԥа шкәакәа ихан, зажәымҭа шкәакәаз аӡәы иакәымкәа дыҟамызт, Кыҷа иеилкаара маҷк ицәуадаҩны. Иажәақәа заҳаз аҿар, агәхьаагьы рымкит, убасҟак ччарахеит, хәмаррахеит, изыргачамкша џьашьатәхеит. Абхәа иакәындаз, ухы иқәукрын. Уи дабаҟахыз, рыцҳа, аибашьраҿы дҭаха хьан. Абхәа иаб иоуп изҳәаз, аҭаца дааганы ачараҿ зегьы дыдшәырба ҳәа.

Ажәа ахы умҳәакәа, аҵыхәа узҳәом, ишыҟалаз абасоуп. Аколнхара ахантәаҩы Чырг Раԥсҭан иакәын ҭамадас иҟаз. Иахьизымдыруа дназҵаауа, ибзианы иныҟәигон аԥшәма дзызиҳәаз. Алаф иҳәон иԥшӡаны. Зегьы азыӡырҩратә иажәа еиҿкааны дцәажәон. Иахьагьы инеибаҳҳәалоит ашәлашараа, уи усҟан ииҳәаз аныҳәаҿақәа руак.

– Сара иахьынӡаздыруа, – ҿааиҭит аҵәца аанкыланы, – адунеиаҿы иҟам даҽа милаҭк, раԥхьаӡа аҵәца анышьҭырхуа, ажәлари нас агәаҟцәеи зныҳәо. Даараӡа ирацәоуп абарҭ


209

аныҳәаҿақәа аҩба ирыҵаркуа. Дырныҳәо ҳбахьеит аӡәы днал-кааны, ирныҳәоит аҳәынҭқарцәа, аиҳабыра, аныҳәаҿа ржәуеит ҩнаҭак, хәышҭаарак иазкны. Аха ажәлари амученикцәеи, аԥсышәала иуҳәозар, агәаҟцәеи, рныҳәаҿа аԥызҵаз, шәара шәазхәыц, ирхыргахьоу! Шәазхәыц, шаҟа арыцҳара иалаԥшыз, ажәлар ықәӡаар ҳәа ишәаны, рныҳәаҿа аԥырҵазар! Шаҟа ауаҩра аҵоузеи! Реиҳа уангәырӷьо, агәаҟцәа угәалауршәоит. Ҳаҭаҳмадацәа рҳәашьа, ҳқьиара ҳахәама, ҳашрыцҳаз ибама ҳазшаз, ишакәхалак, абри аныҳәаҿа амин ақәшәаны иаауе-ит иахьа уажәраанӡа. Амин ақәлааит аринахысгьы! Ажәлар шәрыланыҳәазааит ари заҳауа, абзиара шәықәзааит! – даҽа бызшәак ала дышхәыцло удырратә иҟан ицәажәашьа, аха уи аӡәгьы аҵәы алаимҵеит.

Ажәак леиҩмыршәо, лыблақәа ҭырхаха дихәаԥшуа, дизы ӡырҩуан Есма. «Абас дҟәышзароуп схаҵа! Насгьы дыԥш ӡазароуп Тарас иеиԥш», – лҳәеит лгәанала, нас лҩызцәа, лықәлацәа хазы рҽеидкыланы иахьтәаз лхы нарылалкын, усҟак имырдуцәакәа, лыбжьы дацәыԥхашьо, аркәашага ашәа аацәырылгеит. Лара еиҳарак изцәырылгаз, Раԥсҭани лареи еицдыркәашар лҭахын. Зегьы ааԥхасҭеитәит аҭаҳмада Кыҷа.

– Ашьаԥахь даажәга сҭаца! Далаԥшны илбааит, – иҳәеит. Дрыгәҭылакны, аҭаца дрыма ашьаԥа ианааҵала, иара,
Кыҷа акаҩҳәа ашәа аацәыригеит.

– Ацәажәарада ари акгьы иламыз џьысшьон, ашәагьы иҳәозаап. Ибжьгьы шаҟа иҵарузеи, ҳаида, Кыҷа, маладец, – иҳәеит, Кыҷа иҷкәынра иахаанымыз арԥыск.

– Аибашьра ҟалаанӡа, иаԥхьа ашәа зҳәодаз, иҵкысгьы иеиӷьны икәашодаз, аибашьра мыжда, икәашара ицәнарӡит, иашәаҳәара арцәеит акәымзар, – уи инаиаҭеикит аупа зшәыз абырг.

– Шәас, уара, еинышәҟьа! – иашәа иналеиҵеит Кыҷа. Анаԥшцәа изырҳәоз иаҳауамызт, иаҳаргьы агәхьаа икымызт. Аԥсуа бырг иаҭәам ҳәа иԥхьаӡан игәырӷьара асеиԥш аӡыр гара.

Усҟак ишәаҳәаҩцәамызгьы, аҽны ишәаҳәаҩцәахан, иаҳа-иаҳа ашәаҳәара халон. Знапы еинызымҟьацыз, рнапқәа амса


210

рыҵарҵеит. Лыхцәы кьаҿны, иԥшӡаны иҵырффан аҭаца. Лы џьымшьқәа кыдыхәхәала, ашьеи ахши еилаҭәоушәа, лӡам ҩақәа ҭыԥхаауа, қәыԥшӡак лакәын, дыԥхашьа-ԥхаҵо, лҩызцәа лыҽрыдырҟәҟәыла, ашьаԥа дыҵаланы днеиуан. Ашәа ҳәаны сықәҵып, абасҟак сзықәныҟәахьаз адгьыл иҳәарызшәа, иб-жьы ҵарӡа, иашәа иаҳа-иаҳа ишьҭыҵуан Кыҷа.

– Даҽа чарак сашҭаҿ сахаанхом. Исанашәыжь еилазгаз ҳҵас, – иҳәан, аҵәыцак аанкыланы, дныҳәа-ныԥхьаны, ижәны инықәиргылеит. – Уажәшьҭа шәара инасымыжәда, ишәҳәа ашәа!
Аҭаца лаԥхьаҵәҟьа дкәашо даақәлеит Тарас.
– Иабаҟоу аӡӷабцәа?! – иааҩит бжьык.

Лхы лызнымкылартә, акәашара дшаргәаҟуазгьы Есма уажәы-уажәы лылаԥш налзылышьҭуан Ҟаимаҭхан. Уи лааи гәара днеиуашәа лбар лаб, акы лалҳәарц лҭахушәа, ларгьы днарыдгылон. Дыччошәа ҟалҵон, аха убри аԥҳәысеиба лаб днаиацәажәар, дицны шьаҿак ааҟалҵар, дылцәылгарашәа, гәаӷла лыхәаԥшра далагон.

Ирымҳәакәа, лхала кәашара дықәлар, лаб иаҵкысгьы, ла-шьа дицәшәон.

– Бнеи, бкәаша, – иаахжәашәа ҿааиҭит Саид. Ашәа ахапа иара иаалымидеит.

Лыблақәа лхалашаауа, лыхцәқәа лызқәа иқәхәмараауа, даақәлеит Есма. Хьычԥаԥырҵас дласын, аха илыцкәашоз Та-расгьы, иаҵахоз аӡәы иакәмызт. Уи ангәалҭа, иаҳа лҽынкыланы дкәашо далагеит Есма. «Тарас иаҟара дыԥшӡамзаргьы, иб зианы дкәашомашь Раԥсҭан!» Лыкәашашьа игәаԥхар лҭахын дзыцкәашоз, аха сыкәашашьа ибомашь ҳәа аҭамада диз хәыцуан.

Иҷкәын иашәаҳәареи, иԥҳа лыкәашареи агәеизҳареи агәырӷьареи рцынхәрас, агәхьаагареи агәаӷи изнарҵысит Аб загә. Игәхьааигон ихәахәа-чахәаны, аибашьра иналаӡ имҩа сыз иара иқәыԥшра. Реиҳа иҭәымҭа данҭагылаз, реиҳа ашәа аниҳәашаз, даныкәашашаз… Абзиабареи анасыԥи рызхәыц ра ацынхәрас, иаашар, жәылара иахьцо акәын хәыцрас аҵх иалигоз. Ачара аилашыҩкра иаргьы дханагалан, Аминаҭ


211

дшыҟамыз, аҩныҟа дышцаз гәеимҭаӡеит. Дрыцәшәон Саид иашәаҳәараҿы деилахәар ҳәа, ишакәым дшьацәхныслар, ма цқьа дзымкәашар ҳәа Есма. Урҭ, иара ишьа иалҵыз, иара иԥсҭазаара, иҵәҩаншьап дышрыхәаԥшуаз, дшырзыӡырҩуаз, еиликааит, иара изыҳәан зегьы реиҳа убарҭ рыччаԥшь шеиҳау, бжьыс иҟоу зегьы шрыҵадырӡуа урҭ аҩыџьа рыб-жьы. Убри агәра игартә иккаӡа ишибазгьы, ашәаҳәара еиқә тәаанӡа, акәашара иалгаанӡа, ашьшьыҳәа ашьаԥа дны ҵыҵын, аҭаца дахьыҩнагылаз ауадахь дынхалеит Абзагә. Уаҟа данимба, лыҩныҟа макьана дцарымызт игәахәын, ама ҵурҭахь дцазар ибарц, дынкылԥш-аакылԥшуа, аимдара да-лагеит. Ҟаимаҭхан џьаргьы дыҟамызт. «Аҩныҟа дцахьеит. Дыԥшуп». Ихәыцра хьанҭаӡа иқәыӷәӷәо, абаҳчаҿы, ақыдқәа еиҿажьны, амца ахьеиқәыз днеин, амца ааигәара, уамак аӡәгьы иахьиҿырҳасырҭамыз, ақыдсаҟә днықәтәеит. Иҭахын убри аԥҳәыс лызхәыцра наҟ иԥырицарц. Ашьаԥаҿы акәац анишоз, ахәы имҵаиҵарц Раԥсҭан иаԥхьа данаагыла, ус иаԥуп, иҳәатәуп ҳәа акәымкәа, ирҷыданы, ирхааны аԥсшәа анеибырҳәа, Раԥсҭан ииҳәаз ажәақәа игәалашәеит уажәы:

– Уус угәы ахымшәан. Кьынтышәи сареи уҳахәамԥшын. Иа-хьа ҳаҟоуп напхгаҩцәас, уаҵәы ҳҟалом. Уара уззықәԥоз, узҿыз аусқәа рҟны уахьиашоу рацәаӡоуп. Мышкызны уара утәы иагоит, аха уажәазы, ирҳәаз ҟаҳамҵар ауам. Уажәазы акгьы ҳалшом. Ҳааԥшып. «Ухаҭа уқәыԥшны, иуҳәаз ажәа ҟәышқәа рзыҳәан иҭабуп» – ҳәа иаҳәаны даниԥырҵуаз, уи апредседа-тел қәыԥш изыҳәан игәы иаанагазгьы игәалашәеит абаҳчаҿы ақыдсаҟә дахьықәтәаз. «Абриаҟара дызлаԥшхьоузеи абри арԥыс, абас еиԥш дцәажәартә? Шаҟа ихы анрааланы аусу-шьа идыруазеи», – ҳәа игәы иааҭеиҳәеит. Урҭ ихшыҩрҵагаз ажәақәа Раԥсҭан ианиҳәоз, ибзианы иаҳартә, иааигәараҵәҟьа дтәан Кьынтышәгьы. Иҟар хҽны дтәазшәа ибеит. Аҭамадара анирымҭа агәра игазар акәхап, араҟа, Ашәлашарагьы ишим пыҵырхуа иҟамчы. Убарҭ игәалашәақәозгьы, игәанала ииҳәа қәозгьы, ихаҭа изгәамҭаӡо, ихазыҳәан акәымкәа, Ҟаимаҭхан илаҳарц акәын изиҳәоз. «Лацәажәара» далагахьан. Абаҳча дыҵыԥшны, аҵх лашьцара далԥшны дахьынаԥшуаз, игәыӷра


212

лашараха, уи лыҩны аԥенџьыр алашара алыԥхон. Лхәыҷы длырцәахьан, дыԥшын…


* * *

Убри ауха ачамгәыраагара имцазҭгьы Есмеи Тараси, из-дыруадаз иҟалаз ҟамларгьы. Ус ҳҳәеит, уи еиԥш ахьыҟалаз ҳгәы иаланы акәымзар, уи ауха иахыԥаргьы ԥсыхәа зма-мыз егьараан иҟазаргьы ахы ӡырнамгар зымуаз ус гәышьан. Неихаркәа имамкәа, ахәышҭаара дыҽҳәатәазаргьы, аҭынха бзиа дзыԥхаз ауаҩы, усоуп ишиҳәо; ачымазара иласыз иламсызҭгьы, ианаамҭаз аҳақьым бзиа диқәшәазҭгьы, ус еиԥш ҳахьуамызт, макьана ҳаибга-ҳаизҩыда ҳаҟазаарын ҳәа. Акыр анҵлак, уара, сара, ажәак ала, уи, адунеи иаԥхаз, дызҭынхамыз данҳаиԥшхалак, убри аҭынхагьы еиликаашт, аус злаз иҭынха ихьыз ачымазара шакәым. Дазхәыцышт, ачымазара иаанагоу, хырԥашьа змамыз, мамзаргьы хырԥашьа змам анааи, иашь ҭаланы иаау ачымазара.

Убас лыхьит Аминаҭ. «Изыбҭахыз, бхы ианыбҟьааит ачам гәыр, иабатәи шәаҳәараз? Знык ашәа бҳәазар, бкәашазар, ибызхон, иарбану аҵхыбжьон бықәланы чамгәыр аагара агәылара бызцоз?!» – ҳәа Есма илхамышҭыхуа длацәҳаит. Ба ша амала лгәы лырҟычон акәымзар, дахьлацәҳаз акыр илы хәозма.

Иҟалаҵәҟьаз уиоуп, еицыкәашаны ианықәҵ, аҭамада аныҳәаҿа ҿыцқәа анаԥиҵа, иаԥхьа егьа длеиҩеизаргьы, ашәа ҳәауа дкәашазаргьы, уи, аҭамадара дханагаланы иамаз аколн-хара ахантәаҩы қәыԥш, лыԥсы ҭацгьы дшимԥхьаӡоз анылба, ԥыҭрак рхала еизынхарц, руаӡәк иӡбаны, егьи дақәшаҳаҭхоу, ишакәхалак, Есмеи Тараси ачамгәыр ааргарц ицеит Есма лҩы за Мариам лышҟа. Усгьы ачамгәыр акәын, арахәыцқәа ԥыҵә ҵәартә, ари ашьха қыҭаҿы аҵх ԥҽыгас, гәышьҭыхгас ирымаз. Аӡәык, ҩыџьак ракәымзар, шамаха, аӡәгьы имамызт аԥхьар ца. Иҟалап, уи, ҳара ҳашәақәа мыцхәы изнаало, аԥхьарца, уажәы ҳқыҭаҿ иахьмаҷхаз, аҭаҳмадцәа ракәзар изхароу. Бжеиҳан илахьеиқәҵагаз, игәыҭшьаагаз ашәақәа ракәын


213

иадырҳәоз. «Амҳаџьыраа руасиаҭ ҳәага» аанукылама ҳәагьы назырҳәо иалагахьан. Иара саргьы уаз ҳәагак еиԥш акәын уи сшахәаԥшуаз. Изхысҳәаауа, аԥхьарцақәа рацәазҭгьы, аҵ хыбжьон ачамгәыр аагара ицомызт Есмеи Тараси.

Аҵх аҽеиҩнашахьан. Ачара ашыкьымҭа иҩахысхьан, ашәаҳәареи акәашареи анааиқәтәа, уажәшьҭа алафҳәареи ахьӡибартәреи рышҟа ҳаиасып анырҳәа ауп ачамгәыр аныр гәалашәа. Лассы-лассы амш ауеиламхәахуа ҳашьха қыҭан. Аеҵәақәа каххаа, ицқьаӡа иҟоуп ануҳәо, аҽыҵәахны иԥшуп ажәҩан ҷыда. Агәылара унеины уааиаанӡа, аҵармақьа еиԥш, алакыҵа ҵшәааны, идыды-мацәысуа ишухагылоу убоит. Цас иауазу, аҭаҳмада Кыҷа иеигәырӷьозу, ари ауха ажәҩан ин-кыдлаз амза, хәашьыцк ааҿамҳаӡакәа, ишкыдыц, ишеишеи-уа икыдын. Амала ашарахь ианнықәла, иара, амзагьы ачара иахатәазшәа, ахаҿы иаҳа-иаҳа иҟаԥшьхо иалагеит.

Амҩа иаҳа излакьаҿыз ала, амхырҭақәа инарҭысуа, ажәа қәак неибыҳәо, ачамгәыр рыманы иаауан Есмеи Тараси. Ҩы зас дылгәаԥхозу, бзиа дылбозу, цқьа еилкааны илымамызт. Иб-зианы илдыруаз, иара бзиа дахьибоз, данлыхәаԥшлак, ииҳәо иҿамшәо дахьыҟаԥшьхоз, гәахәара-ԥагьак дамҽханакуан.

– Шаҟа ибзианы бкәашозеи! – иҳәеит Тарас, лаԥхьа дахь-неиуаз. Егьа амза лашозаргьы, уахынлан, аԥҳәызба лаԥхьаҟа дышгылаша, амҩа шылирбалаша, ишәарҭахаргьы, уи ашәарҭа аԥхьа дшаԥылаша идыруан.

Лыкәашара рҽхәауа, ацәажәара алахациркит. Иӡбаны иман игәҭыха ашҟа диасырц. Илдыруазааит. Иашоуп, макьа-на лықәра маҷуп, иаргьы дахыццакуам. Даалԥеиԥшып. Ашкол далгап.

– Уаргьы ибзианы укәашоит, – лҳәеит Есма, иҵегьы бзиа сба, сара сыда даҽаӡәы бзиабарала илыхәамԥшааит лҳәоз шәа, икылкаааны, иблақәа дырхыԥшыло, дааҭгылеит. Еицә шәа-еицәыԥхашьо, рҽеиҟәыҭханы игылан. Рыгагақәа ҵаӷаӡа, игәыдибакылозшәа, еилаҵәаны, икахәхәа раԥхьа ишьҭан. Убри џьашьаны дахәаԥшуан Есма.

– Арра санцоз зынӡаск бхәыҷӡан, – иҳәеит Тарас. – Шаҟа ирласны ибызҳазеи!


214

Амза ашәахәа хьшәашәақәа иара изыҳәан имцабз шаҳә шаҳәын.

Еилаҵәаны рганаҿ ишьҭаз рыгага дшахәаԥшуаз лхы даа ҩахан, дагьаанаԥшит рнаҩсҟа, ахымҩас зӡывасыз ашьабсҭа еиԥш, дшәан, дааҭрысит Есма. Бжьыкгьы нҭылцеит, аха иараз-нак, лқьышәқәа еимлагәа, лҽаанылкылеит. Арԥыс имахәар нҭарс, лара лышҟа дааихеит, ԥсеиқәырхарак даҳәозшәа.

Аҵх иҽалак, ахьча кәмызцәа хылԥа ихаршьшьы, ишьаҿақәа еихҳәа-еихҳәо днеиуан хаҵак. Иныҟәашьеи, данныҟәоз ина пҟьашьеи рыла Есма дылдырит лаб. Азнык азыҳәан, лара длышьҭазар, лыԥшаара дцозар ҳәагьы лгәы иааҭашәеит. Дахь-цоз цқьа даназхәыц, Тарас дибазар, дидырзар ҳәа дшәеит. Иҟалҵара лзымдыруа, ашәареи аԥхашьареи лзеилаланы дгы-лан. Лхаҭа адунеи данӡамзар, дмиӡар, убригьы лымбар иаҳа еиӷьалшьеит акәымзар, уаҳа даҽа цәаныррак, ма гәаӷк, ма гәала дук лызцәырымҵит убри аамҭазы Есма. Сыԥса кәамҟьак еиԥш дӡыҭыр, цәыкәбар хәыҷык еиԥш адгьыл дналаӡыр еи ӷьылшьеит. Адунеи иқәу абацәа дреиӷьуп ҳәа дызхәаԥш уаз, шьҭыбжьи цәажәабжьи имаҳаӡо, Ҟаимаҭхан лыҩны ихы ақәкны днеиуан. Ҿылҭырц, аӡы шиҵалоз лбазшәа, дыҳәҳәарц лҭаххеит. Агәаӷи ахыбаареи лзеилалеит.

Аԥенџьыр иалԥхоз алашараҿ лцәаара налылбааит лара, Есма «дзырҳәыз» аԥҳәыс. Алушәак иалагӡаны, аԥҳәызба ҵәрышкәа убас лҽеиҭалкит, убас дхажәааит, аԥышәа ду змоу, ацәгьеи абзиеи ирыниахьоу аԥҳәыс наӡа дылҩызахеит. «Из-ызухьаз саб, цәгьарас изызухьаз»?! – лгәаныла дааӷьаҵәы-ӷьаҵәит. Ахҵәара аус аҟны лан длыдгылазаргьы, абжьааԥны, даҽа уск аҟны, лара лзыҳәан ныхак даҩызан. Лаб иеиԥш иқьиоу, лаб иеиԥш иуаҩ иашоу ауаҩ ибзиабара акәын лара лхазгьы дзызхәыцуаз. Асыԥса бганы ианаауа, амҩаҿ зегьы зырхәашо, арыцҳара иаԥырахаз аҵиаа ҟата даҩызан Есма.

Уаҳа бжьы хаа уҿымҩааит ҳәа аанаго, ачамгәыр наҟ ир шәны инкалыжьын, арԥыс днаидҟьеит. Уи иҿаԥшра, ибла ахыԥшылара дагьацәыԥхашьон, иагьылцәымӷын.

Ажәак иамҳәакәа, иалҳәаргьы, иара акыр ихаразшәа, иша жәа мҽыӷхоз дырны лҽаанылкылан, днаидҟьаны дыҩит. «Им-


215

цуп, зегьы мцуп, имцуп!» – ҳәа лхы иҭагьежьуаз ажәа, аӡәгьы имаҳарц, лқьышәқәа еимлагәа ишылкыз, леиҵақьызқьызра хәаҽуа, ишлылшоз дыҩит аҩныҟа.

Уаҳа даанымгылаӡакәа, ахаҳәқәа дрыхҟьашо, дшыҩуаз, ашҭа ааиҩылҵәан, акәасқьахь дыҩхалеит Есма. Мацәысеим ҟьараны лхы иааҭашәеит, луадахь дшымнеиша, уаҟа Ардушь-на дшышьҭоу, иҟалаз уи ишлаҳәатәым. Уи лымацара лакәым, лашьагьы, еиҳаракгьы лан, дарбанзаалак аӡәгьы иаҳәатәым. Уаҵәы ианаашалак, аухантәарак ачараҿы дыҟазшәа, аҩныҟа дгәарлар иара, рыцҳашьарада «дзырҳәыз» лаб, лгәазхара дидҵәыуаланы, ихаҭа иалҳәап…

Азал ашә ааимԥааны, уажәы иаҳагьы лқьышәқәа еихар ӷәӷәа, лҵәуара хәаҽуа, ҿыцха адиуан лыҽнықәлыжьит.

– Иҟалазеи, бхы бсеит?! – лышьҭыбжь лаҳан, заа дааны ишьҭалахьаз лан, лхалаҭ еибаркуа, дааҩнашылеит егьи ауа даҿынтә.

Акгьы ҟамлаӡазшәа, лыбжьы налыхәлашәан, лҽеиқәылкшәа луит Есма. Иҭааӡа иаркны, азал астол иқәгылаз алампа, афҭил дааҩахан, лыԥҳа цқьа дналыхәаԥшит Аминаҭ. «Лымаҭәақәа ҟәыҷума, иԥыжәжәоума, лыхцәы еилажәжәоума, дыцәҟьоу ма?» – лшьамхқәа аҵысра иалагеит ан, иҟалаз шылзымдыр уазгьы. Иҟалаз шылзымдыруазгьы, иҟалазаалакгьы, абзиа уеизгьы иҟамлеит, аӡәгьы имаҳароуп, лҳәан, ашәқәа, аԥен џьырқәа дрысны иалыркит.

– Бца, нана, наҟ, бцаны бышьҭала, акгьы ҟамлаӡеит, схы сы-хьуеит, – лҳәеит Есма, лқьышәқәа адиуан иаларшьшьны. Убас дхьанҭаӡа дықәын, уаӷеимшхара, аҵла далҟьаны, дҟәыбаса дцазшәа.

– Ибыхьыз анаабымҳәа, быкнаҳаны бысшьуеит! Иҳәа абыржәыҵәҟьа, аӡәыр ахьымӡӷ биргазар?! – лӡарақәа ҭарс икны, лыԥҳа дылхагылан Аминаҭ.

Мчыла акгьы шылзылмырҳәоз агәра анылга, дхьанҭаӡа, лганаҿ адиуан днықәтәан, лыхцәқәа лнапы алшьуа, лыр гәыбзыӷра далагеит. Адунеиаҿ зегь реиҳа Аминаҭ илҭахыз убри, лара лзыҳәан макьана исабиз лыԥҳа, егьиашаҵәҟьаны, дса-бины дыҟазар, дҿыцныҟәазар, уимоу, зынӡагьы дгаранҵазар акәын.



216

Хаалагьы илымуит, илымҳәеит. Шаҟа илымҳәоз, иаҿаршә-ны мап лкуаз, иаҳагьы лырҳәара лҽадылцалон Аминаҭ, лыгә-ҩара бааԥсқәа иаҳагьы ирыцлон, имцабз еиӷрыблаагахон.

– Сцаны баб даазгоит. Аҟамчы ԥҵаҵа быҵихыр, ибымҳәо зар ббап! – ашырҳәа ашә ахь лҿыналхеит Аминаҭ.
– Дыҟаӡам, ачараҿы дыҟаӡам баба! – иналҿыҵҟьеит Есма.
– Дыҟаӡам бҳәоу? – аҟыԥҳәа лышьҭахьҟа даахьаҳәит Аминаҭ. – Дабацеи, ачараҿы дыҟамкәа? – Лара реиҳа дзыцә шәоз, дызцәыбналарц илҭахыз, аха, лхаҭа илзымдырӡо, Ашә лашара даннанага, мшқәак анааҵ, ахәы дықәгыланы агаҿаҟа аԥшра даналага аҽны инаркны, «зыжәла» лалҵахьаз, абӷалар ҭахь днахо дзыҵгәоз, аҵыхәтәан иаҳагьы илырласыз аус… – Дабаҟоу баб, ачараҿы дыҟамкәа?!

– Дыҟаӡам, дыҟаӡам, дцеит, зегьы ҳкажьны дцеит! – лыбжьы қыџьқыџьуа, лангьы лҿаԥшра лҭахымкәа, деиҵақьызқьызуа, ҿыцха адиуан дшықәиац дықәиан Есма. – Ҟаимаҭхан лахь дцеит.

Лыӡӷаб пату ԥҽрак дшақәымшәаз анылдыр Аминаҭ, ҭынч, акгьы ҟамлаӡазшәа, дхынҳәны дааин, еиҭах Есма лганаҿ адиуан днықәтәеит. Хьанҭара дук налхыҵны ицеит. Маҷкгьы лыԥсы ааивылгеит, аидара иаҵыҵыз ауаҩы иԥсы шеивиго еиԥш, дазымхәыцкәа, икаижьыз аидара ацымхәрас, иаҳагьы ихьанҭоу даҽа еидарак аҵалара шиԥеиԥшу.

Иҭааӡа иаркын астол иқәгылаз алампа.
Есма дынхықәтәалан, лнапқәа аалыкәыршаны, даалгәы ҵалыҳәҳәеит лан. Ажәақәак лҳәарц лҽазылкит. Лыхәда икы-лахеит лажәақәа.

Ани аԥҳаи рыгагақәа еилаҵәаны, ишәытаӡа, имҵысӡо икы-дын аӷәтәы ҭӡамц аҟны. Ари ауадаҟны еиԥш, адунеи ду зе-гьы аҟынгьы, уаҩԥсы дрымаӡамкәа, дара рхала заҵәык адәы иқәыршәызшәа акәын аҩыџьагьы заҵәқәаны рхы шырбоз.

– Нана, Саиди сареи абыда ҳаҟазаауама, ҳаиҭымцәоума? – иаҳа лҽынкыланы, лан лыблақәа дырхыԥшыло, гәҭахәыцрала ҿаалҭит Есма. Лыԥҳа лҵаашьа лгәамԥхеит Аминаҭ. «Исыхшаз исаҽԥнырҳәозар акәхап, абыда ҳахьынхаз бара боуп изхароу ҳәа. Анцәа ибоит, сара сызҿыз ҳазегьы иаҳзеиӷьыз акәын», –
лҳәеит лгәанала. Ҿылымҭӡеит. Ацәажәара лылшо дыҟамызт.


217

Абри ауха иналакӡаны илызҳаит, дзызхьуаз адуцәа рду-неи акырӡа дазааигәахеит Есма. Лара еснагь лгәы иаана-гон, илызҳаны, адуцәа рдунеи шаҟа дазааигәахо, убриаҟара имаҷхоит, рҭак аҟаҵарагьы мариахоит ҳәа дзыргәаҟуаз азҵаарақәа. Уажәы лызҵаарақәа иаҳагьы еиҳахеит, иаҳагьы ихьанҭахеит. «Ииашаҵәҟьан, уаҳа аҩныҟа дыхнымҳәуа, зегьы ҳкажьны даҳԥырҵзар ҳаб, изыхҟьазеи? Изхарада? Абзиабара ду иманы, ихы имч ақәымхакәа, Ҟаимаҭхан лахь дцазар, усҟан иқәыӡбатәума, сизгәаар иашоума? Издыруада, ҳан изқәылкыз, ахҵәара, иара дахьақәшаҳаҭмыз еицәнархьшәашәазар? Ҳгәылацәагьы анаднагалаз, ахҵәара ианалацәажәоз ауха, Саиди сареи ҳан ҳахьлыдгылаз, иара даҳҭахымшәа, хазы дҳаргылазшәа ибаны, игәы ҳцәыԥсызар?» Имцабзха илыц-раз азҵаарақәа рҭак аԥшааразы, ацхыраара лҭахын Есма. Лан ҿылҭуамызт. Ахымҩас анақәшәалак, шәымҭак иахьыз, иазыҟалаз азымдыруа, ахы цаҳә-цаҳә хьшәашәаанӡа, ига чамкшәа ишаанхо еиԥш ашьабсҭа, дымҵысӡо, ҭхаҳәхазшәа дтәан Аминаҭ. Лыҩныҵҟа зегьы қыџьқыџьуан. Лыԥсыҽреи лкаҳареи лхәыҷы илбоит ҳәа дацәыԥхашьаны, лҽырӷәӷәо, лы-лабжыш нылкылон.

– Агәылара днеизар, дааип. Бусс алам, баб дахьцо, дахьа-ауа. Бзажәӡа! – лҳәеит аҵыхәтәан. Аха урҭ, гәыӷра зҵаӡамыз ажәақәа, мчы ҳәа акгьы лыларымҵеит. Ауада иаҳа-иаҳа иҭшәахо, лыԥсы лзеивымго даналага, дҩагылан, ашә аартны, абарҵахь дындәылҵит Аминаҭ. Ахьшәашәара иаҿын ашьабсҭа иақәшәаз ахымҩас. Аԥсы аназеиқәмырха, изҿашәаз ахымҩас иахәхар ҟалоит.

Уаԥхьа игылоу деилукаартә, ашара аақәлахьан адәы. Ихәышҭаара еиҵыхгаха, ақыҭа иалыҩуан, ачара ахьеилаш
уазынтә иааҩуаз ашәа.

Аҩбатәи ашәҟәы

Уажәааны, ҭагалан, амра анҭашәалакь акраамҭа ишым-лашьцо шыздыруазгьы, иаарласны сдәықәымлар, илашьцаанӡа сызнеиуамызт. Цәажәарҭас сыхҭеикит, Ашәлашара агәҭан, автобус санаақәҵ, сара сызланеиз автобус ала дцарц иԥшны игылаз ашәлашаратәи сдыр бзиак. Амци аҵабырги, агәалеи агәырӷьареи, алафи, ииашаны ацәажәареи убас еилеиӡҩон, ду-зымдыруазар, зхы еилаԥсахьоу аӡәы иоуп, рыцҳа, уҳәарын.

Сымҩа сазхәыцуа, аҭашәара иагузеишь ҳәа амра санна хәаԥш:

– Ҳалашароума узхәаԥшуа? Иџьоушьоит акәу? – иҳәеит сдыр. Заманалаҵәҟьа ибон, абаҟә иадкнаҳалаз афымца лампа шакәмыз сызхәаԥшуаз. Уажә избазма ашәлашараа рцәажәашьа! Ацә иақәкны – ажә. Иқыҭа лашьцоуп, бнауаҩ тәарҭоуп ҳәа уқәҵны уцеит, ҳкаужьит, аха, иубеит, икаххаа афымца лашара шарку ҳәа акәын ииҳәаз иаанагаҵәҟьоз.

– Ажәытәан, ҳангаӡақәаз, амра иацрыҵуа алашара ҳаз хоит ҳәа, ҽынла иҳарцәон акәаҷабқәа! – сҳәеит, иара ицәа жәашьаҵәҟьа сыҽнақәыршәаны. Арцәара рхашҭзар акәхарын, иҭааӡа иаркыз афымца лампа снахәаԥшит. «Уажәы Ашәлашара снымхозаргьы, иубоит сашәлашаратәны сшаанхаз!»

– Ԥазаҵәык дызмоу, диеигәырӷьаны, аҳаԥшьа ӡкаҭәарҭас изыҟаиҵоит ҳәа, агәра ҳазгом, умбоишь, афымца лашара шҳауз, ҽынлагьы ҳахәаԥшлар ҳҭахуп. Насгьы ани, хыхь иқәтәоу, – инапы ажәҩан ахь инаирххеит, – хыхьынтәи иааԥшуа, ҳиеи кануеит. Уара улашара жәҩангәы икыдуҵеит, аха ҳаргьы иҳамоуп ҳара ҳалашара! Убас ауп! – иҳәеит. Даҵахап ҳәа сау шәахуаз. Ииҳәоз ухы иқәукрын, ибжьы аармаҷны иҳәондаз.

Даанаскьеит. Афымца лампа зкыдкнаҳалаз, ацәақәа ҩа ны, иԥыҽҽны зхыԥԥара иаҿыз аџьтә баҟә днамҵагылеит. «Идәықәландаз автобус, наҟ даманы ицарын». Икәмызцәа хылԥа ааихыхны, инапқәа ҩышьҭихит:


219

– Ҳшамкәа ҳазшаз, ухьышьаргәыҵа сакәыхшоуп! Иаҳфо ҳҭахым! Иаажәуа ҳҭахым! Иуаҳауама?! Аламыс ҳашьҭам! Ауаҩра ҳахьынҳалом! Иуаҳауама?! Уараӡәк уҳамаз, уараӡәк уаҳхалаша! Улԥха ҳамаз, угәыԥха ҳамаз! Амин! – дааматане-ит. – Ҳаи, ҳаи! Автобус сыцәцоит убама! Ҳампалуп иуаҳауа!

–ихылԥа ихыхны ишикыз, еиқәаҵәа цырцыруа ирыцқьаз имагә қәа асаба иаҟьашьыр ҳәа дшәаны, ишьапқәа гәаҭаны иргыло, бзиала ҳәагьы самҳәакәа, дыҩны днеин, анцәа иџьшьаны, авто-бус дынҭалеит.

Сааԥышәырччеит. Ииҳәаз ажәақәа дасу изызкыз иарбанқәоу аилкаара саламгакәа, схы санақәиҭха, ақыҭа ахахьтәи аҳаблахь, сахьцоз, амҩа снықәлеит.

Арҭ аҩышықәсак амҩа ҟаҵаны иалгазаап абнаԥҟаҩцәа, аха уи сара сымҩа азыркьаҿуамызт. Абна ҭызго амашьынақәа шьыбжьаанӡа наҟ ицоит, ашьыбжьышьҭахь, реидара иаҵақь, иаауеит ихынҳәны. Иԥырҟо абнеи абна алаҭыргарц иҟарҵаз амҩеи сышрызхәыцуаз, амҩа сахьаныз, иаасгәалашәеит ашәлашараа ҳбааш. Ашәлашара агаҿаҟны аганахьала иаҽ ԥынгылоу ашьхаҿы иқәгылоуп уи. Ҳаныхәыҷқәаз, амра аҭа шәамҭаз, абааш ҳақәгыланы ҳанԥшлак, ахан хьыҵәцарақәа еиладыргылазшәа, еилаарцыруа иаҳбон аҭырқәа ишьхақәа. Иказказуа ҳазхыԥшылоз амшын, аӷбақәа хызар, ахьшьцәа рхылԥақәа хырԥсалазшәа, ихәыҷ-хәыҷны, икәаԥ-еиқәаҵәаӡа ихаҳбаалон.

Амра шынҭашәалак, абааш кажьны, ҳаибарыҩны ҳцон аҩ ныҟа. Ҳацәшәон. Иззымдыруадаз абааш иахҳәааны ирҳәоз.

Аԥсҳа абааш иргылан ибгеит, еиҭаиргылан – еиҭабгеит. Аԥшҩцәа дразҵааит. Абааш аҿышәҭ аҿы, наҟ-ааҟ иалоусароуп, рҳәеит ахәӡеи афыӡеи – арԥызбеи аԥҳәызбеи. Убас егьыҟаиҵеит аԥсҳа. Амра шынҭашәалак, абааш аҿышәҭ иаласоу арԥызбеи аԥҳәызбеи аицәажәара иалагоит.
Аҩныҟа сцар акәын амра ҭашәаанӡа.
Абааш сазхәыцуан. Срызхәыцуан ашәлашараа. Избан, џьоукы ахьчаларц, џьоукы рыԥсы еиқәнархарц азыҳәан, абасҟак идууз ахә – ҩыџьа ауааԥсыра рыԥсы – зрымнахыз абааш? Убас маца-роума ишаауа ашәлашараа, бзиарас иаароуа зегьы шьала ахә шәауа? Иахҭнырҵази иаҭныҵны ираузи абанӡаҭибагоишь?


220

Сымҩахь, сымҩахь… Иаасмырласыр, исцәыхәлоит. Сҿажәкуа, аӡбагьы сакит.

Чаӷьыр ацҳаҵәры снықәсит. Срыцҳашьа, сыжә ҳәа иса-шьапкуаз џьушьарын, сназыԥшын: «Угәы иалымсын, Чаӷьыр, усзыжәуам, ҳӡыхь аҿынӡа снаӡароуп», – сҳәеит.

Аҳаблаҿынтә ашкол ахь еиццоз ахәыҷқәа иҵаҳхит убри аӡыхь. Уааԥсаха, аҟәаԥа-ҿаԥарақәа унарҭало-унарҭысуа ушне-иуа, уахьыҩхало, анаара иалыхәхәа иаауан. Ишыҵаҳхызгьы ус ауп. Ицәаакӡа ишыҟаз ҳбон адгьыл еснагь. Аӡын, асы маҷны ианаулак, зегьынџьара сыла иҟәашӡа ихҟьан, ацәаакыра аҭы ԥан, адгьыл еиқәаҵәаӡа иааԥшуан, аарла иубартә, ахылҩа-ԥсылҩагьы налсуан.

Ҳҩыза хәыҷык, иаб иоума, иабду иоума, аӡәы иҳәамҭаны иаҳаит, убраҟа, ажәытәан аӡыхь ссир ыҵыҵуан, аха ашьҭахь, амҳаџьырра аныҟала, иқәҵны ицоз ашәлашаратәқәак, хаҳә дук аԥыражьны, анаара кыдырппы иақәрыжьын, аӡыхь ршәаҳаит, ахы азхәыҵымго иржит ҳәа.

Аӡәы иҳабжьеигар, усҟан ҳҽадшьыланы иауҟаҳҵахрыз. Ҳааи цәажәан, ҽнак ашьжьымҭан, ашкол ахь ҳанаауаз абаҳақәа, аҵыркантқәа, аломқәа ҳаманы ҳааит. Ааигәара иаҳҵәахит. Шьыбжьон, аурокқәа ҳрылганы ҳанаауаз, ҳаблак иалҵыз, ҩажәи жәабаҩык раҟара амаҷҟар, ашышкамс реиԥш, ҳлеи ҳласын, аҵла ҟатақәа зқәиаахьаз анышә аажит, абӷанҷ ҳацҟьеит, ҳамч зықә хоз ахаҳәқәа ҳарбылгьеит. Аҽныҵәҟьа ҳнаӡеит амҳаџьыраа ашәиккақәа ҳара ианаҳамжәых, даҽаӡәгьы изымжәааит ҳәа иаԥырарыжьыз ахаҳә аҿынӡа. Ахаҳә ҳазмырҵысит. Аганахь ҳнаханы ианаҳж, уахь инеины аҵыҵра иалагеит аӡыхь.

Аԥхын, алабз хәытәуа, ианшоуроу, ашкол ахь ҳанцо, ҳанаауа, ихьшәашәаӡа ҳнахәон. Аӡын, ухәы-ужьы еиларӡыӡо ианҵаауа, иҟәандаӡа иааиуан ҳӡыхь.

Ҳхәыҷра аҭысымҭеи аибашьра алагамҭеи еиқәшәеит. Ҳаргьы ҳаимпит, ҳӡыхьгьы еиҭах инеимаҳаит. Аибашьраан уи аҵхыха змадаз!

Аӡәгьы иааимырԥшызар, иужәыртә изымааиуазар ҟалоит ҳәа сышшәозгьы, ичҳаны, даҽа ӡык ымжәкәа, снаӡеит аӡыхь аҿынӡа.


221

Алакар ианҵәраа иаауан, ашәлашараа рҳәашьа, ашьхақәа ргәыԥҳәыхш. Еиҭах ҿыц иҵырхит. Анышә иазымгеит аӡыхь.

Изжәуан, снатәон, сыԥсы анааивызгалак, еиҭах снапсыр гәыҵа наҵаскуан алакар.

Амҩа сықәын. Амра шҭашәара иҭашәахьан. Амҵәыжәҩақәа надԥсала, хланҵы ианҭалаша, ажәҩан ахь аҽыҳаранакуеит ашьауардын. Убас ҟанаҵеит ажәҩан. Инеимаҳаны ианылашьца-ша, иуапа еиқәаҵәаха адгьыл ианахатәаша аламҭалаз, иҵыкка иҳаракхеит.

Иаҳагьы иааигәаханы сыбла иаахгылеит ахәы иқәызбаауаз абааш. Ҩыџьа ауааԥсыра рыԥсы ахҭынҵаны ашәлашараа идыр гылаз абааш. «ьоукы рыԥсы ахҭнырҵеит, даҽа џьоукы ирзы ҟалеит хыхьчагас. Абааш сазхәыццыԥхьаӡа, слымҳа иҭаҩуан аӡыхь ашьҭыбжь. Адунеи лашара иацәыӡит, иҭабеит, уаҳа иҟам, аӡыхь аҭыԥан, саба тәарҭоуп рҳәо, шаҟантә еимаԥсахьоузеи! Изыҵымҵуа иҟалар ҭыԥк аҿы, абра сыҟоуп ҳәа, даҽаџьара ахы нхәыҵнагоит.

Аӡиас ашьҭра ухымҵыр, амшын аҟны ушнанаго еиԥш, аба-аши аӡыхьи сышрызхәыцуаз, снианагеит ашәлашараа рыз хәыцрахь. Урҭ еиҿсырԥшуан. Исгәалашәон исызгәакьаз ҭаа цәарак, дысгәалашәон нхаҩ бзиак.


1

Иниасыз арҭ аҩ-ӡынрак рзыҳәан, даҽа ӡынраказ иҳам бацызт ҳәа азырҳәартә еиԥш асы млеит, аҵаа шьашьалқәа рҽыкнарымҳаит. Ишырбацыз еиԥш, Аԥсны агаҿаҿы аӡын ҵәақәа уаркалеиуа ианҿаз, азныказ ицәаакӡа, ихьанҭаӡа аҿаанахеит, нас, аныҟәашьа аҵазшәа, иласкәантраӡа, дгьы-ли жәҩани ирыбжьахәмаруа инеиматәеит асы. Аборақәа, аџьмаҭрақәа, алҩаҵә зҵамсуаз ахыбрақәа зегьы рҿы, аҵан рлабашьақәа реиԥш, иҵыр-ҵырӡа рҽыныкнарҳаит ашьа шьалқәа. Ишыԥхьатәац, ӷыжәара ҳәа анхаҩ беиа иҭааз ана-намга иеиԥш, рҭыҩрақәа инарҭаланы ицәан амшәқәа, ацаҟьа еиҟәԥарақәеи хыбрак иаҩызаз аԥсаҵлақәеи рымҵан ир-хыргеит ашәарах. Аԥсы шаӡац, аҟәиҭ-ԥсит ыҟамкәа, арҭ аҩ-


222

ӡынракгьы аиҩхаақәа ирахәыҭхәыҭуан, агыгцәа ргыланы, аӡышьҭра арҭбаарц аиҩхаақәа кыдфаауа аҩ-ԥхынракгьы ииаҩры ицоз Чаӷьыр.

Амшеикәшара иалацәажәозар ашәлашараа, ацәылашам ҭеи аилашәшәреи зынӡаскгьы иргәаладыршәаӡом. Иҟоуп ҩба заҵәык. Иҟоуп амш, иҟоуп аҵх. Шеишықәса ианрылацәа жәогьы, еиҳараӡак зыӡбахә рҳәо аӡыни аԥхыни роуп.

Арҭ аҩ-ӡынрак, аҩ-ԥхынрак, даҽа ӡынрак, даҽа ԥхынрак изларылыркаашаз, излареиԥшымыз ҳәа аԥсабараҿ акгьы ҟамлеит. Ҵаны, излацәажәоз рацәан ашәлашараа. Урҭ раԥхьа игылан ҩба, ҩ-ус дук. Ашәлашара здырҵаз ақыҭа, ахи аҵыхәеи амшыни ашьхақәеи ирыдкьысло ишьҭаз, ақыҭа беиа Ачамҳара инаркны, ацаҟьақәа лаӷәымла иртҟәацуа, анаарақәа атрак-тор ӷламқәа ажәҵаны ирбго зҿаадырхаз амҩа, Ашәлашара аҩагара акәым, Ашәлашара иҩагәылҳәаны, наҟ аҩада, ашь хаҟагьы иҩаскьеит. Убри амҩа ианалацәажәоз, уеизгьы-уеизгьы аӡбахә рҳәон Анаа-Мыҟәра. «Знык Анаа-Мыҟәра, ацыӷ ахьзаҿымсуа, аџьныш ибӷаларҭа изахысыр, иԥжәаны ирзырбгар, нас егьирахь ахаҳә ҿыпуеит, атракторқәа аҟыт ахдырҵуам. Уи нахыс, Ашәлашара ахахьы, ашьха аганахьала иаҽԥынгылоу абнагьы, ҽбыгала идырхызшәа, акәыкәылах ыҟамкәа ишықәырхуа жәбап».

Анаа-Мыҟәра ҳәа изҿыз аҳацаҟьа, егьиашаҵәҟьаны, ам ҩа аҿгара реиҳа иахьыцәгьаз ҭыԥын. Ҷәытәнатә аахыс ашәлашараа ҽыла, шьапыла излаҿысуаз мҩахәасҭак аҿган. Уи амҩахәасҭа убасҟак иҭшәан, аҽы наҟ-ааҟ ихшьны ааҵәақәа анақәырҵалак, ацаҟьа аганахьала иақәу ааҵәа ацаҟьа иад-сылон, аҽы бӷанаҵон, убри аҟнытә, ма ааҵәа аҭыԥан аҳаҭа ақәырҵон, акы иаҳа ихәыҷын, ҩбагьы, аҳаҭа ацаҟьа иадсылар, ааҵәа еиԥш, иазԥжәаӡомызт, мамзаргьы ааҵәақәа рызқәа икыдҿаҳәаланы, дара, ишьхнылоз, рхаҭақәа Анаа-Мыҟәра иаҿыргон.

Амҩахәасҭа уангыланы ҵаҟа улаԥшыр, маҟа пак иаҟараны иубон зышьҭыбжь умаҳаӡоз Чаӷьыр. Хыхь уҩаԥшыр, ажәҩан иҩалашьшьуан Анаа-Мыҟәра ҳәа изышьҭаз ашьха. Егьмаҷмызт, жәабаҟа километр иреиҳамзар иреиҵамызт, аиқәара аахыҩло,


223

амра анақәԥхо, убла агәы ԥнаҟо ицырцыруа, ишьапы ԥҟагаха инагаз уи амҩахәасҭа. Инеихаргыла-еиҵаргыло ашәлашараа алацәажәон Анаа-Мыҟәра аԥжәацәа рыӡбахә. Аибашь-ра еилгеижьҭеи ашьхақәа ирҿымҩыц уи аҩыза ашьҭыбжь. Шаҟа ԥслаҳәи қәасаби ыҵнарҟьазеи, шаҟа мшәгьы рыҭра иҭнацазеи!

Арҭ аҩышықәсак ашәлашараа алацәажәон даҽа ускгьы. «ьоукы иаҳагьы иаҳзеиӷьуп, ҳаннархоит ҳәа иадгылон, даҽа џьоукы ҳахнарҵәоит ҳәа иамаркуан. Ииашаны ирдыруаз акы акәын. Аҟәантәи иааны игәарҭеит аӷәхырҭа зауад ахьдыргыла-шаз аҭыԥ. Араантәи агаҿанӡа ишықду ирго акәымкәа, абраҟа, Ашәлашара ирхуа иалагоит, рҳәеит, иԥырҟауа абна. Иадгылоз ирҳәон: «Ҳабна ԥҟаны, ишықду, иниаҳәаны иргар аҵкыс, араҟа ахра иалагар, иаҳагьы иаҳзеиӷьуп. Ҳазхара аӷәы ҳауп. Хазы ицо ҳаҷкәынцәа ннархап. «ьоукы аусурҭагьы роуп». Иамазку-аз: «Аӷәхырҭа андыргыла, ҳабна аԥҟара иаҟәыҵраны иҟаӡам. Ҳзыхьчо ҳабноуп. Аҩны узнаргылеит ҳәа акыр иухәоума, ухаҭа уаҟа узнымхо уҟанаҵозар».

Иҟан арҭ аҩ-ӡынрак, аҩ-ԥхынрак рзыҳәан ашәлашараа еицырзеиԥшны иҟалаз даҽа ускгьы, аха уи аус, иара ахаҭа ашәлашараа рзыҳәан иаҵанакуаз аумаӡа ишдуугьы, инарҳәа-аарҳәақәеит акәымзар, уамак цәажәатәыс ишьҭырымхит. Ам ҩеи афымцеи ишрылацәажәо, убри ахԥатәи аус, аӡәык-ҩыџьак иааргәаладыршәаргьы, иналацәажәон алаф налхуа, инахыч-чо. Алаф налаҵо, инахыччо ишалацәажәара еиԥш, иаҳҳәап, ԥҳәысеибак лыҩны дыштәаз, «доуҳала» ахшара длоур. Изакә «доуҳаз» аԥҳәысеиба лыҩны инеиуаз-иааиуаз анырдырлак инаркны, Иаса Қьрысҭа ҿыц диргьы изаҟаразаалак џьара ака-ла иџьаршьомызт. Иахырҳәаауа акы заҵәык ауп: «Акыргьы ирҵәахит».

Убасҵәҟьа, аҩбатәи аӡын ниасны, аҩбатәи аԥхын анааиу-аз шьапыкгьы ыҟамкәа инықәҩаа ианца Чаӷьыр аԥшаҳәаҿы иреиҭадырҳаз амандарина: «Акыргьы иачҳаит», – рҳәеит. Раԥхьатәи аӡынразы, ҭырасла, ажәборак шҭармыҳәҳәара ишҭарыҳәҳәазгьы, аиҳарак шҩазгьы, даҽакы алаҵара иақәи ҭымкәа, аԥсы шьауа ишьҭан Чаӷьыр аԥшаҳәа. Иааиуаз аҩбатәи


224

аӡынра ниасны ицеит, иуроу аҽы, ибзианы ақәтәашьа ззым дыруа, наҟ дынкажьны ишцо еиԥш, Чаӷьыр аԥшаҳәаҿы манда-рина шьапык ыҟамкәа инықәырҩааны. ԥсы зхоу ашәаԥыџьаԥ анпытуаз ааԥынрагьы ниасит, аԥхынрагьы ааин, ашәлашараа рырахә ашьха цәҳәырахь икарцеит. Акомиссиа ааит знык, иаа-ит ҩынтә, аха агәра рымгар амуит, рымахә нышәԥшшәылақәа хаххала, ирыдырхыз аҭыраси ацәыраси ршьапаҿы икажьны, ихаххала-хаххала иҭагылан амандарина шьапқәа.

Ишәҭыкакаҷны иизар аҟара иеигәырӷьеит иахьыхҩааз. Дагьымԥсуа дагьымбзахо ицәарҭанхало ачымазаҩ иеиԥш, иагьымҩо иагьҿамло иаанхар ҳәа акәын еиҳарак изыцәшәоз. Аҩбатәи аԥхынра азыҳәан абӷа ианымаалоз аҽықәтәаҩ дыш-канажьуа днарбеит Чаӷьыр аԥшаҳәа. Аха, зегь акоуп, убри аԥхынра азыҳәангьы, ишеимаркуаз, Чаӷьыр аԥшаҳәа «абӷа» аԥсы ашьеит.

Уаҳа еицырзеиԥшыз ус ҳәа Ашәлашара акгьы ҟамлеит арҭ аҩ-ӡынракгьы, арҭ аҩ-ԥхынракгьы. Аха ҭагалан злапҟьақәа ҿырхуа, аџьықәреи зхылҵыз арыц, ааԥынраз ишкадыршәыз, аԥхынраз иины ишеизҳаз еиԥш, аҩбатәи аԥхынра ниасны, ҭагалан, ашәлашараа ааилазырԥшышаз, аӡәырҩы гәлымҳала иназыӡырҩны, ргәаҵа инҭанарԥшыртә иҟалаз аусқәа, арҭ аҩ-ӡынракгьы, аҩ-ԥхынракгьы рԥашәқәа рҳан, уа ашьшьы-шьшьыҳәа атәырԥсара иаҿын.

Иааит убри, илауҵазоуп иааурыхуа ҳәа ииашаҵәҟьаны иззырҳәаз ҭагалара.

Амшын агаҿа Ачамҳаратәи амхырҭақәа рҿы аџьықәреи ҵышлаахьан. Ажәи аҿеи ззеиԥымгалаз аҭаацәарақәа, зыԥ ҷаҷарқәа хҩаахьаз аџьықәреи лапҟьақәа ҿыхны, амраҿ идыршшон. Араҟа, Ашәлашара аџьықәреи цырақәа, унацәхыԥ нарылоукшар, ахш нарылыжжуан ишкәакәаӡа. Уеизгьы ҭага лара ааигәахеит ҳәа акәын ашәлашараагьы ишазырҳәоз ари аамҭа. Ҭагалара ҳәа еиҳарак иззырҳәоз аҭәархра акәын. Убри рҽагьаздырхион. Ақалақь ахь аӡәыр дцаны даауазар, жәабала еидҿаҳәала, ижәҩа иқәҵаны иааигон аҽбыгақәа. Измам инариҭон.

Ааԥынра ниасын, ацәҳәырҭақәа рҿы асы шнықәҵыҵәҟьаз, рхатәы рахә неилаҵаны ирыҭаны ашьхаҟа иршьҭыз ахьшьцәа


225

рзыҳәангьы аҭәа дырхыр акәын. Ус еицәажәаны иҟан. Урҭ ахьшьцәа аӡынра ианӷыҵалонӡа ишьхыҵуамызт. Ажәхьақәа ааныжьны, арахә убас ашьхаҟа ркацарала ҩ-ус дук ҟарҵон ашәлашараа. Арахә рхаҭақәа шьамхахьы акәазара ишала гылоу иниасуан аԥхын, насгьы рҭәархырҭа адәқәа кьыс ры мамкәа еиқәдырхон.

Зегьы рҽазыҟарҵон аҭәархра. Алԥхынрак Ашәлашара зыбжьы алыҩуаз, амҩа аҟаҵара иаҿыз атрақторгьы, аӡы зҵабаз аӡлагара еиԥш, ашьҭыбжь неиқәтәеит. Атрақторист Мажара Горски (аҳәынҭқар Кавказ данабашьуаз ашьхару-аа рышҟа ииасыз аурыс солдаҭ дихылҵшьҭран, аха убасҟак даԥсыуахахьан, еимакы-еиҿакык аан, ҩажәак рнаҩс «аԥсуаа иаҳҵасым» иҳәон) итрақтор ашьҭыбжь аҭыԥан, аҷаҩ-аҷаҩҳәа, ажьаҳәа ашьҭыбжь ҭыҩуан иашҭа. Аҽбыга икәон. Ирҳәон, абна нхамҩа иатәыз уи атрақтор, Ашәлашара инеигарц азыҳәан, иаарыцқьаны мызкы амҩа дықәын ҳәа. Пшьшьапык зҵоу раамышьҭахь, иара уигьы ҳҿаҩақәа ирышьцылоу ракәзар, згәы иаанагодаз, агаҿантәи ахаан ауардынҵәҟьа ахьымнеиц, итрақторыз, имашьыназ акы неиуеит ҳәа Ашәлашара. Аҟәаԥа-ҿаԥарақәа, аҩадарақәа, џьара абнаршәыра еилачыра, џьара ахаҳә еиҟәыддыра ирылганы, еибга-еизҩыда трақторла Ашәлашара даннеи, иџьаршьоз иара ихаҭа иакәмызт, иџьар шьон нагашьас иҟаиҵаз. Мажара Ашәлашарантәи амҩа ҟаҵо, лбааҟа, Ачамҳара ақыҭахь дааскьон, арахьынтәигьы амҩа ҟаҵо иԥылара иаҿын даҽа тракторқәак. Иахькылсуаз, ацәгьеи абзиеи реиҳа ирызнанагоз цқьа еилкааны ирымамызт макьа-на, аха изларҳәоз ала, амҩа ҟарҵон абна аԥҟара азыҳәан.

Уажәы уигьы азхәыцха рымамызт, зегьы рҽазыҟарҵон аҭәа архра.

Даҽа гәыҵхан дызмырцәоз Ардушьна.Аҭҳарцәҳәа дааԥшын, аԥсеивҵахара змоу ачымазаҩ иеиԥш, лгәы ҭыҵны ицо, аиарҭа дынхықәтәалеит. «Сабаҟоу, џьбеит?!» – лҳәан, иаалҿаԥсаз лыхцәы гәӡақәа лнацәкьарақәа рылшьуа, инықәылҳәеит, лхы дазҵаауа, алашьцара дналаԥшит. Лыбаҩқәа ҭырԥсаауа, лцәа-лжьы еиларӡыӡо, иналылсит ахьҭа. «Макьана аԥхынра цқьагьы имиасыц, ас сышԥахьҭашьи», – лҳәан, дахьыхьҭашьуаз чма-


226

зарак иахҟьазар ҳәа дшәаны, лылахь лнапы надылкылеит. Ицамызт. Иаҳа лҽаалырҭынчит. Лнапы лгәы иадырӷәӷәала, лгәеисыбжь дназыӡырҩит. Лгәы ҭыҵны ицо еисуан. ԥхыӡ бааԥсык, инеиҭалҳәартә илбаны ҳәа лгәаламшәеит. Данышь ҭалаз, акәасқьахьынтә иааҩуаз ашьҭыбжьқәа лмаҳарц, лхы ашьал касы ақәыҳәҳәаны дахьышьҭаз, аӡыблара иалашәаз ауаҩы дшымадаӷь-мадашәо еиԥш, хырхарҭак рымаӡамкәа, иагьеидҳәаламкәа, хәыцра-ӡыбларак далан. Акырынтә даз хәыцны, иналыгӡарц илӡбахьаз, уажәы, абри ауха данышь ҭалоз уаҳа дазымхәыцырц, зынӡаск даҽа хәыцрақәак мчыла лыҽрылалхалон. Лыгәҭыха иашаҵәҟьеи мчыла дазхәыцларц дызлагози анеилаӡҩалак, аки-аки хибашьаауан, лхы ацәылгон. Иҟан аҵхқәа, уигьы анылмыхәоз. Усҟан дҩагылон, аԥацха ашәвазаҿ иадгылаз, лашьа Гәадала ԥсаҭа шкәакәа, илабашьа аакыдхны, ауапажә лыжәҩа инҭарԥа, ашҭа днықәлон. Алакар ианҵәрааны ахәхәаҳәа икаҭәоит ашҭа аҵыхәан, ҵыхәаԥҵәара амамкәа ахәхәаҳәа анаара иалҵны иаауа аӡыхь. Ардушьна гәҭыхақәак ланаҳәарц аҭахушәа, аҵх еиқәышьшьы, ԥсы зхоу зегьы рҟәиҭ-ԥсиҭ аныҟам, иаҳа ашьҭыбжь иацлоит, иаҳа аԥсы ҭалоит убри аӡыхь. Иҟалап, иара иалшо ахәыҷала, иаҿагылозар ажәҩан ҭбааҭыцә дуӡӡа аҟнытә иналбааны иахаԥо алашьца-ра. Асеиԥш иҟоу аиҿырԥшрақәа лхаҿы ишымааизгьы, бзиа илбоит, игәырҭынчгаха иналылсуеит Ардушьна, ахәхәаҳәа уи аӡыхь акаҭәашьа. Абыржәы, илыхьыз лзымдыруа, аҵх агәы еиҩнашаанӡа данааԥшгьы, дҩагыланы аӡыхь ашҟа дцарц, ԥшахьк налҿарсны, лыԥсы ааивылгарц лыӡбеит, аха лҽаа нылкылеит. Лаб игәараҭаҿы лхала даанхеижьҭеи ҩызара лзызуаз аӡыхь ашҟагьы анеира дақәиҭымкәа лбеит. Бмааин, ҳара иаҳтәуп ҳәа уаҩы илымаикуамызт, уи дымҩашьахуа ил-дыруан. Хәыда-ԥсада, адгьыл иалҵны иахьаанаскьо, хымҳа-џьымшьа еиҭах адгьыл иналаӡуа аӡыхь акәым, напынҵала иаахәоу, иарбан рыжәтә хкыз дызхыбаарыз, лаб игәараҭа уажәшьҭа аԥшәымас иамаз Марыҭхәа Патыхә-иԥа, мамзар-гьы ақалақь аҿы ишиарҳәо ала иаҳҳәозар, Михаил Петро-вич. Лабацәа, урҭ рабацәа иҵырхыз аӡыхь аӡәгьы дахибаау-амызт, аха илҭахымызт, уахала убри аӡыхьгьы лбар. Уаха уи



227

дзыҳәоз акызаҵәык акәын: данышьҭалоз дызқәыԥшуаз ан-хара, лашьа Гәадала иҭынхаз акәасқьа, раб ихаан идыргыла-хьаз, амҳаџьырра ахнагеит ҳәа изыхлафуаз аганҩнымаҵурҭа, акәытҵара, ажәбора уҳәа, зегьы лыбла ишааҵлыжьыз, зегьы еибга-еизҩыда ишгылоу, иара убас, еибга-еизҩыда уаҵәтәи амш лашара иахаанхарц, амра каԥхара иаԥыларц. «Анцәа срыцҳашьа, анцәа срыцҳашьа! Агәнаҳа сҟәыблаа, сызшаз!» – лҳәон лгәанала.

Уажәы иаҳа иааиқәтәашәа иҟан, акәасқьа азал аҿынтәи иааҩуаз ашьҭыбжьқәа. Данышьҭалаз, ацәа иаалымнахаанӡа, Ардушьна ллымҳашьаҭа ҵнахуа, илаҳауаз аччабжьқәеи ашәаҳәабжьи, аҵәыҵәыра еимазкуа аԥсаса рызхара аныр-фалак, рҽырҭынч ишаатәо еиԥш, ианҭынчраха, рыҳашԥышра анеиқәтәа, лара дцәырҳаны дахьааԥшыз џьалшьеит. Усҟан ихьшәашәамызт, уимоу, иаҳагьы еиӷьын, иаҳагьы иԥсеивгаган аԥацха аваҵара хахақәа ирылшәшәоз ҭагалантәи аԥша. Ахьҭа дшамкӡозгьы, лшьапахьы инаскьаганы илықәыз ауапа даахан лхы нхәыҵалҵеит.

Ианакәзаалак ауапақәа, ахҭарԥақәа, амаҟа чаԥақәа ҩба-ҩбаны иман лашьа Гәадала. Реиҳа еиӷьқәаз, иҿыцқәаз, сасра данцо азыҳәан иҵәахын. Иаҳа иҩазақәаз аҩны иныҟәигон. Убарҭ, џьара ицагақәа, лԥацхахьгьы иаалымгакәа, акәасқьа аҭӡамцаҿ икнаҳан… Иамырԥшӡозар, иаԥырхагам, иҳәеит Ма рыҭхәагьы.

Лхала, лара лҳәашьа, алужә еиԥш ақьаԥҭа дыххалеижь ҭеи, ахаҵа маҭәа дачычаны дыҟан. Иаб иҭынхаз амаҟа чаԥ еи аҳәызбеи иара иԥа заҵәы, Абзагә иаамышьҭахь, уаҳа иақәиҭдаз.

Илымҭеит Ардушьна. Сашьа Гәадала иҳәаҭҳа, сыԥсы ҭанаҵы, сааигәара иҟазар еигьасшьоит. Ухынҳәыр уаб игәараҭахь, уара иутәуп, иушәуҵап, лҳәан, икәымжәы, икаба, иҟама-чаԥа, еиҳараӡак Абзагә ишәиҵаларц ихазы ииҭахыз ауапа бзиа, ахҭырԥа уҳәа, акгьы илымҭеит. Иаргьы игәы иалымсит, иаб иаҳәшьа, анык леиԥш дзааӡахьаз лҿаԥхьа идыз аҳақ убриала, маҷк иадамхаргьы, ишәарц иҭахын.

Ихьанҭаӡа рынхара ианахаҳалак аҵх лашьца, агәараҭа хаҵа дҭамкәа, иҭацәыз џьышәымшьан ҳәа дгьыли жәҩани


228

иралҳәозшәа, ауапа лыжәҩа иҭарԥаны, алабашьа налыҵарсуа, длеиҩеиуа ашҭа днықәлон Ардушьна.

Уахынла, аҳаблаҿ зегьы шьҭаланы ицәахьеит, мҩасҩыкгьы амҩа даныршәлам анылгәахәуа аамҭазы, агәылара днеины, дхынҳәны иаб иашҭа дааҭалазшәа, Ардушьна дшымгәыӷӡо шаҟантә дааихьоузеи Абзагә. Ажьрацәара еидызҳәало агәыб лра аҩыџьагьы ирзынханы иҟазаргьы, уи зырӷәӷәашаз, гәыла аибаҭахреи аилибакаареи рцәыӡхьан Ардушьнеи Абзагәи. Изцәыӡхьаҵәҟьаз лара, дызлаимбацыз, дызлаизымдырӡоз ала иааҳәыз, иаҳәшьаду лакәын. Иџьеишьон Абзагә, «уаԥхьа анцәа сшьы, уцәгьа-мыцәгьа сагааит» ҳәа аамышьҭахь, их-шазгьы иаргьы рзыҳәан, даҽа ажәа кьынаак аҳәара акәым, лакыҵацәгьак здимбалацыз иаб иаҳәшьа, абасҟак уаҩы из гәамҭаӡо иҵәахны излалымаз ажәа шҳамқәеи имамиқәараз алакыҵеи.

Аҵх аҽааҩнашахьаны, уахык, изымычҳазт, ашҭа сны қәыԥшып, ауҭра, абаҳча џьара рахәык ҭалазар гәасҭап ҳәа, агәашә ашьшьыҳәа иаартны ашҭа данынҭала, лхы-лшьапы ҳәа имбаӡо, баҟа еиқәаҵәак даҩызаха, луапа дҭашьшьы, ала-башьа, икарахаз хьчак иеиԥш, лыжәҩа иаҵарсны, дымҵысӡо ашҭа дықәгылан Ардушьна. «Бзышьҭамлозеи, саҳәшьа ду?»

– иҳәеит, ибжьы усҟак имырдуцәакәа Абзагә. Ҿымҭ, аҵх дал-кааны дихәаԥшуа дгылан иаҳәшьаду. Лыԥсы ҭамыз џьишьеит Абзагә. «Уца, уца убрахь, узхара ыфаны, ушьҭаланы уцә!»

– лҳәеит аҵыхәтәан, уаҳа аԥсышәак наиамҳәакәа. Аӡәгьы имҭакәа, хыҵакырҭас лхазы инкыланы илымаз аԥацхахь, уааи ҳәагьы иамҳәакәа, ашәақь амҳасҭа ҭарс ианыркуа еиԥш, шәарахк дазнеиуашәа, ллабашьа агәҭа ҭарс икны, Абзагә уаҟа дышгылаз, лԥацха дныҩналан, аӷьеҩ ҳәа ашә ныдлыкшале-ит. Амала, лцамҭаз иара иаҳартә, ашьа рылыжжуа: «Аҳәоуп, иахьазеиӷьхо, азхара ахьаҿарҵо иаангыло, аҳәа! Ҳара ҳажә ла…» – уинахыс, дҟәындҟәындуа иацылҵақәаз ажәақәа еиди кылартә цқьа имаҳаит. Иара ихатәык реиԥш еиҵаиааӡаз, аколнхара аԥсаса, шьхатәылан иҭахоз ҭаханы, иаанхаз ана-нырх, иԥсҭазаара зызкыз аус, иԥсы шҭаз инаимпыҵышша иан-цаз, агәысакара дықәхазшәа ихы анибоз акәзааит, иара реиҳа


229

дзықәгәыӷуаз игәылацәа, арӷьажәҩаҵас дызхәаԥшуаз, иҩыз цәақәакгьы налаҵаны, дзышьҭаз абзиара цәгьаурак еиԥш иаарҳәны, аколнхара аправлениа аилатәараҿы ицәа ани-хырхуаз акәзааит, абасеиԥш дҭацәны, дымчыдаха, аҳәынҵәа дылакәаҳазшәа ихы ибо ахаан дҟамлацызт. Ҳәатәы има-мызт. Ианиҳәашаз, зыҟаҵара ихәҭаз аныҟаиҵашаз аамҭа ицәцахьан, хаала салҵуеит ҳәа дышгәыӷуаз, иаҳа-иаҳа абыз каҭаҳа иашьаҳаз ашьхыц даҩызахеит. Убарҭ, агәыҵӷа ԥҵәага ажәақәа лҿыҵуеит ҳәа ззиҳәоз, Ардушьна лажәақәа иаҳагьы ишизеиӷьыз, дызлашәаз абызкаҭаҳа алҵраҿы иаҳа амч шиларҵоз, усҟан, аҭакәажә ианылҳәаҵәҟьоз издыруамызт. Усҟан, ианылҳәаҵәҟьоз ицәа-ижьы ианыруаз акызаҵәык акәын: иара иқәашьмыз, иитәымыз аҭаацәа наихыҵны ицеит, иаб иашҭа дацәыӡит, изаанхаз аӡәк, иаб ишьа злоу, аҭакәажә заҵәыкгьы, абгыӡ ашҭа иҭылбаазшәоуп ашҭа данааҭаԥшло дшылбо. Лара, Ардушьнагьы, изныкымкәа дазхәыцхьан, ла шьазаҵә ихшази лареи реизыҟазаашьа ҿыц. Ибла дҭамԥшӡо, икаижьыз иаб иашҭа уаҳа ишьапы ҭаимыргыло инахараны длыргылаӡаргьы, хыхь – ажәҩан, ҵаҟа – адгьыл, «даапкыр дзыдҿарҳәалоз» уаҳа уаҩԥсы длымамызт, еибга-еизҩыда ианыҟаз дшиԥылалоз еиԥшгьы иԥылашьа лымамызт, иауа-мызт, лгәы ихыломызт, наԥхара бааԥсык зуз иеиԥш акәын дшылбоз.

Абас уи ишҟа агәыҩбара шлымазгьы, дҩагылан, лҽеила ҳәаны, ауапа лыжәҩа инҭалырԥеит Абзагә ишҟа дцарц, уа хаҵәҟьа иналагӡаны, ес-иҟоуҵалак, џьара акы ҟауҵароуп, ари уаҳа хгашьа амам, уаҳа угәаҵәа еилымсӡои, иҟоу умбаӡои ҳәа иалҳәарц. Аԥацха ашә аартны тәым ҩнык маӡала идәылҵуа аӡәы иеиԥш, ашьшьыҳәа дындәылҵуаны, лылаԥш наиқәшәеит, акәасқьа абарҵа иқәгылаз Марыҭхәа. Иҭаҭын амца аакәеицеит. Амза ашәахәақәа ахьақәԥхоз, ихарԥ иаҳагьы ишкәакәахан, аԥсцәаҳа диеиԥшха, адунеи иараӡәк иқьафурҭаха, итәӷәқәа еимырҿаҿа, аҳәан макьа амгәа еиԥшыз имгәацәа ҭысҳаԥӡа дықәгылан абарҵа. «Наҟ икыдшәар абри амзагьы», – лҳәан, лара лыхцәқәа реиԥш, иҟәашӡа ишланы икыдыз амза дна ҵаԥшит Ардушьна. Аԥацха дахьаадәылҵыз, шьҭахьҟагьы


230

дхынҳәны дыҩнамло, ԥхьаҟагьы дымцо, дшьахшәа даанхе-ит. Аԥацха ааҵраҿ игылан ар рычуан ҳәа изышьҭаз, ауатка ршыга чуан дук. Ҭагалара ианасакьаҳәымҭаз аԥхын араҟа зыԥсы зшьоз, иҭаацәа ақалақь ахь ианыхынҳә, уаха еиԥшҵә ҟьа Марыҭхәа иҩызцәақәаки иареи ҳәсақәак рыманы ианаа, баша ишыҟалҵоз, ишылзымгәаӷьуаз шылдыруазгьы, анхаҩы иҳаиуан гәаӷьны изымшьыкәа, иаҳәызба аҭра ианҭеиҵо еиԥш, ауха шаанӡа ауедрақәа еимданы иаҵаргыло, аӡыхь аҿынтә аӡы ааганы иҭаҭәо, убри ар рычуан хыхәхәо илырҭәит. Аӡы бжьысит, ажьакца ҭаҟанаҵеит, аха иахаҭәаны илмырҭәуазар, аӡы агмырхо, ачуан шҭәыц ирҭәны илыман убри аахыс. Иа хьынӡаҵаулоу гәалҭозшәа, алабашьа ачуан инҭалыршьшьын, аӡы иналылшь-аалылшьит. Акәасқьеи амаҵурҭеи усҟак еи зааигәамызт, аха иҭаҭын амца ыркәеицеиуа акәасқьа абарҵа иқәгылаз, уажәы-уажә иҟарҟы ҭбаа аҵантә «ххы» ҳәа ажьцәа еизганы, иҽеимгәарч, ашҭа иқәыжьцәоз Марыҭхәа илаԥш дыҵашәар лҭахымызт, аӡәгьы димбакәа дцарц лҭахын ашҭа дҭыҵны. Марыҭхәа иҭаацәа рыԥсы шьаны, ашьха ҳауа ршьа-рда аларҷкәынны ианца, уинахыс, иара иеиԥш зеиԥшыз иҩызцәақәаки, рыжә аҵша аризшәа, еснагь иччоз, еснагь иҿы цыз аҳәсақәа рыцны сабшала, мҽышала абрахь аара ианалага инаркны, иҟалҵарц уалс илыдуп ҳәа иԥхьаӡаны, иналыгӡарц илӡбыз, ашҭа дҭыҵны лцарала инаӡозшәа лбон.

Иҟырҟы аҵанӡа инҭрыцқьааны, иҽеимгәарч «ххык-ҭфу!» ҳәа, иахьынӡаилшоз ижьцәа ыршәны, еиҭах ашҭа днықәыжь цәан, ибжьы гәаҩаӡа, ус ҿааиҭит Марыҭхәа:

– Уарбану, уаҟа, аԥацха ашә иадхо?! О, уара, Акаки Тему-рович, уара уоума? Иаҳ-иаҳ-иаҳ! Ашәқәа уцәеилаҩашьеит, ашәқәа! Ииашоуп аҭыџьҳагьы лгәы ҟауҵарц уҭахуп, аха… Иаҳ-иаҳ! «Ххык-ҭфу!» – ашҭа деиҭанықәыжьцәан, наҟ дныҩналеит. Иажәақәа лара лакәӡамкәа, иҵыхәыршәшәо, аԥацха иҩна ларц аҭахны, илымҵагьежьуаз алеиқәаҵәа акәызшәа изыз-кыз, иажәақәа рҭакс, изаҟаразаалак ажәак мҳәакәа, ҿымҭ, деиҵаӷәӷәа дгылан Ардушьна, нас аҽыҩҳәа ллабашьа лаԥхьа инарс, лыԥсы еивҵахо, лқьышә иқәыххыз ажәа ҿацақәа лҳәарц дынхьаҳәит. Абарҵаҿ уаҩ дшыҟамыз анылба, уаҳа


231

иҟалҵара дақәымшәо, аԥацха дныҩналан, ажәжәаҳәа амца ааиқәылҵеит. Ашә иадхон ала. Дҩагылан иныҩналыжьлеит. Ахәышҭаараҿы дахьтәазгьы лыжәҩа иҭарԥан ауапа, агәаӷьреи агәамчи лнаҭозшәа лбон убри, аԥацха иахатәаз аҵх аҵкыс еиқәаҵәаха, илшәыз ахьча уапа хәылда. «Ишԥаҟаҳҵари, Мышәқьар, уанаџьалбеит?! Уареи сареи, алужә еиԥш, ақьаԥҭа ҳаххалеит. Имшгарҭахеит, умбои, сашьа ԥсаҭацәгьа инхарҭа»,

– лҳәеит ауаҩытәыҩса ибызшәа адыруазшәа, лыбжьы ҭыга ны. Мышәқьар ҩагылан, иҵыхәаршәшәо, ацламҳәа наганы лшьамхы инықәнаҵеит. Иадыруан, бзиа илбон, ацламҳәа лшьамхы иқәҵаны, ахы анылшьшьуаз. Хәылԥазыла убас инатәалон, иара, реиҳа бзиа иабақәоз аԥшәмацәа аӡәаӡәала инрыжьыз, иргарц зҭахызгьы ирыцымцакәа, иахьааӡаз, ахәышҭаара иаԥырымҵыз алеи, заџьал абраҟа иазԥшыз аҭакәажәи. Аԥацха акәакьаҿ икҿагылан шәындыҟәра дук, аихатәы маҟақәа акәыршаны, алҩақ иашәны еиқәаҵәаӡа. Убраҟа иҭаҵәахын лыԥсы ахьынӡаҭоу илымазарц илҭахыз амаҭәақәа: лыԥсықәара данҭарк ашықәсазҵәҟьа лнапа-ла илсыз ахәымџьарқәа, аҭаца маҭәа, ампахьшьқәа, лашьа имаҭәақәа, иара убас аҵарауаҩ илымҭаз, иахыҵуа уаҩы из-ымдыруа, инапыласыраз аҽықәҵаршәи ауарҳалқәеи. Уи иҭаз амра ианалҭалак, ашҭа абжа ҟалон. «Амца ацәыхьчара ма-риоуп. Уаҩы иалигоит, мамзаргьы иахьгылоу аӡы ақәҭәалазар, акгьы ахьуам, ус ами, Мышәқьар?» – ала ахы лшьшьуан, лыб-ла агәы ԥнаҟо, амца дахәаԥшуа. Ҭаацәа дук еилатәазшәа акәын амца шеиқәылҵоз. Дызҿӡазгьы еиҳарак убри акәын; амш шьыбжьагәы ианхыҵлак инаркны, амҿи афархьи рыла лԥацха ааҵра лырҭәуан. «Анцәа иакәым сумырҟаҵан, анцәа срыцҳашьа, сгәы ахы ҭашәароуп, иакәым ҭазар». Амҿқәа днарыха-аарыханы амца неихлырԥхьан, дшеилаҳәаз лиарҭа ныԥхьаршәҭны, ацәырҭаӷәы днықәиеит. Лхы инаркны лшьа паҟынӡа ауапа анлықәлыршә, дыҟаӡамызшәа, ацәырҭаӷәы днықәшәаҟьеит. Аҽааикәарҳә, лаԥхьа ахәышҭаараҿы илаиан, али-ԥси рыла ицәеит, бзиа иабоз аԥшәмацәа икарыжьзаргьы, амгәа ахьҭәызи ахәышҭаараҿы амца ахьеиқәызи зеиӷьаҟамыз ала иалаӡоз Мышәқьар. Ардушьна акәасқьа аҟнытә, Марыҭхәа



232

Акаки Ҭемурович ҳәа зеиҳәоз, иҩызеи, уажә ирыцыз аҳәсақәеи рыччабжьи, рашәаҳәабжьи, еицлабны иԥырҽуазшәа, аӷьӷьа-агәгәаҳәа иԥҽуаз ачыс маҭәеи ирхылҵуаз ашьҭыбжьқәа лмаҳарц, лыгәҭыха хьанҭагьы дацәцарц, лхы ауапа ақәыҳәҳәа дахьиаз, лара лцәа-лжьы иалҵызшәа, бзиа илбоз, лашьа имаҭацәа, мамзаргьы иара, здунеи зыԥсаххьаз лашьагьы иха ҭа дизхәыцларц лҭахын. Убарҭ рҭыԥан згәаӷ еиҳарак илымаз Абзагә дааины лыбла даахгылеит, насгьы уажәы дшыҟоу, зуаҩра ҭәымҭа иҭагылоу ахаҵа иакәымкәа, дылгәалашәо далагеит данӡыҟӡаз инаркны, дҿыцныҟәаны, ашҭа данҭаз аҟынӡа. Ихәыҷра шаҟа илгәалашәоз, убриаҟара деилаҳауан абыржәгьы убас дхәыҷны, иқәгәыӷрала аҭаацәа зегьы ҭәны, «ҳаҵәҩаншьап мырӡга» ҳәа анизылҳәоз дзаҟараз даҟараха, уажәгьы ашҭа дықәзар. «Ихы зыхирҟьозеи, џьбеит? Аминаҭ данааигоз, ҳара мчыла диааҳмыргеит. Уара иуҭаху даага иҳәеит иабгьы. Абас иаармарианы ишԥанеиԥырҵ, ббаарашәит. Адәахьы цәгьара уаҩы илыдибаломызт, аха лыҩныҵҟа ԥхара лымамзар акәхарын. Ақәыџьма егьа иуааӡаргьы, абнахь иԥшуеит ҳәа, лшьапы ҳзыӡәӡәомызт, уаҳа акгьы шҳагмызгьы, ақалақь ахь дыԥшуан Аминаҭ хлаҳәацәгьа. Сызхаанхазеи…»

– Ашьа ицаша, ада иалагылом рҳәоит, ибаҳахьеит, аҟәыӷа Ардушьна. Баша цәгьас бхы ҟабҵоит.
– Уара уеиԥш, убас, иаҳа иахьеиӷьу ҳәа иқәҵны ицақәоз шәхы мацара шәшазхәыцыз еиԥш, схы сазхәыцыр, ус акәу, нан, Гәдиса? Шәышԥаҟақәоушь уаҟа? Акран аауртыр, ахәхәаҳәа аӡы аауеит, унахькьысны иааурҵәир, алашара науҿаҷҷоит, унапы агаз фыҩгьы ахышәшәом, ыы? Ишәхашҭӡахит акәу, нанраа, Ашәлашара?

– Ашәлашарагьы схамышҭыц, исхамышҭыц аӡын, аҵаа сӡам ҩақәа ҿнарҟаԥшьаауа, аҵыҭәа аҵаҵаны исышьаз сыжәцәеи маақәа ҵәиҵәиӡа, ашыла, ма аџьыка ԥсахра ҳәа сан агәылара санылышьҭлак, иаҳзааигәаны инхоз агәылацәа срывсны, шәара шәҿы саннеилак, сзызнеиз инацҵаны, иҟаԥшьы уаркалеиуа ис-бырклоз аџьынџьыхәақәа. Исхамышҭыц, Ардушьна, иахьагьы сцәа иадызбалоит, схахәы иналбшьлоз бнапқәа.

– Иухамышҭит ҳәа акыр иаԥсоума? Абзиараз…
– Иҵегь баҳәатәқәак сыман…


233

– Алышькьантыр уигааит, уцәалаԥсыма?! – лҳәан, шьапы ԥықәла аҽырқьақьаны ицәаз ала днасит, лыбӷа дныхтәаланы Ардушьна. Аҩны аҩныҵҟантә зыбжьы ааҩуаз ашҭахь идәы либагеит. Аҩы риааиӡазар акәхарын, рышьҭыбжь иаҳа ицә гьахеит. Рыгәхьаагьы акымызт Мышәқьар. Аԥшәмацәа, икажь-ны ишцаз агәра анага инаркны, уахынлаз, ҽынлаз ашҭа иҭалалак иҭыҵлак иара азыҳәан зегь акакәын. Иашьцылеит, насгьы Ардушьна аԥсцәаҳа ашҭа дықәлазшәа илцәымӷу ие-ишларц, изышьҭалҵо аԥшәма ҿыц, лара дшылбо еиԥшҵәҟьа дуаҩы цәгьам. Уи данаалак, иара ари ашҭа зтәу Мышәқьар акәым, агәылацәа рлақәагьы гәырӷьоит. Шаҟа мши ҵхи дыҟоу, убасҟак мши ҵхи акәац фҩы ықәшәшәоит ашҭа. Аӡарақәа рыхқәа, ршьапқәа, рымгәақәа, шаҟа уҭаху ыфала. Аԥшәма ҿыц идыруазар акәхарын еинышәараны ишыҟаз, аԥхынра аналагамҭазы, раԥхьаӡа аԥшәмас ашҭа данҭала, идыԥсыло иа-ниеишуаз, ҷынкгьы аанимкылеит, аҭаҭын дахо, дԥышәырччо дахәаԥшуан. Ахухуҳәа иеишуан, иршәны иеиҭаз афатәгьы нҭанарпҟон.

– Аӡыхь иаҵак! Лхы аӡыхь иаҵак, Акаки Ҭемурович, аҩы илжәыз лзеицәахеит, иаҳ-иаҳ-иаҳ! – ибжьы хацаланы иааҩуан Марыҭхәа.

Аӡыхь аӡбахә шаалаҳаз, лгәаҵәахы иналакшеит Ардушь-на. Чаӷьамзар акгьы зҭарымҵоз ачуанҵәҟьа уи аӡыхь аҿы ирыӡәӡәомызт, иаҟьашьуеит ҳәа иацәшәаны. Ажәытәанӡа, рабацәа амҳаџьырра ианагоз, анышә иаҭаны, хьҟәыршәак шырымҵәахра, аҿышәҭ аупцәала ишәаҳаны, иахьыҵыҵуа уаҩы имбо, напы хәымгак иамҟьашьырц, еимаԥсаны ице-ит уи аӡыхь. Шьыжьыла, хәылԥазыла аӡыхь анылтало ала-кар ианҵәрааны анышә иқәҭәо азымхошәа, акәапеи азна ныҟаҵаны, аныҳәа ҳаԥшьа анхдыртло еиԥш, лармарахь инкалҭәоит. Иржәааит, иӡышо, игәаҟуа, анарцә аӡәыр дыҟазар. Издыруада дҿажәкуазар ҳәа инаизкалҭәоит згәыблра лажәра инҭалгалаз лыԥсықәара.

Зныкгьы ҩынтәгьы аԥацха ддәылҵит, дыҩналеит. Иҟалҵарц илыхәҭаз, ус хьанҭак ахьылзыҟамҵаз азыҳәан лыԥсықәара ибла ахыԥшылара ԥхалшьозшәа, егьаамҭа дрыхәаԥшларгьы,


234

еснагь ҿыцбараха илбоз, аеҵәақәа хԥа – жәгараа, иара, лара, нас ахьӡгьы-ззиԥшаахьаз рыхшара – рыблақәа ҭыԥхаауа, уажәы аԥацха иҩахыкны икыдын.

Аанда лҽавакны аӡәгьы дгәеимҭаӡакәа ашҭа дҭыҵны дцарц лҭахын, лыҩны дшыҟаз дыззысасхаз лаб иашҭа. Агәҭаншәа днеихьан, луапа шьҭассы, лҽаанылкылан, ашҭа аҵыхәан аӡыхьаҿ еилыхоз рышҟа даанаԥшит.

– Каки, о, Каки, сылашара, уаҳа сылшом. Адгьыл гарыгаҽоит,

– лыбжьы хьырвырӡа ҿаалҭит ԥҳәыск, лнапқәа лаԥхьа игы-лаз ахаҵа ихәда инакәлыршеит. «Ирҭаху ҟарҵааит, амала аӡыхь амԥан имнеиааит, убрик сзычҳауам» – ллабашьа ац днақәыӷәӷәан, анышә иныҵалыршьшьит Ардушьна.

Аԥҳәыс лнапқәа ихәда ишакәыршаз даашьҭихын, акәас қьахь иҿынеихеит Каки ҳәа залҳәоз ахаҵа.

– Аферым, аферым, иаҳ-иаҳ-иаҳ! – ирган, ашҭа зегьы им ҽхакны дааччеит Марыҭхәа.

Даҽа џьоукы ракәым, лхаҭагьы лхы иацәылыхьчарц илҭа хыз, лашьа икәасқьахь дыԥшуа, аҵла ашьапы лыҽнавалкит Ардушьна. Марыҭхәа еиҳарак дибарц зылҭахымыз, игәаҵӷа хҵәагаз, лафқәак рҳәара далагар ҳәа дшәон. Ахәылԥаз, анҭ, лара лҳәашьа, ахыркәыкәқәа рыманы иҩызеи иареи ашҭа ианааҭала, уаҩҵас днеиԥылеит иаԥшәымахахьаз. «Арҭ сзым дырӡеит, изусҭцәада?» – ҳәа даниазҵаа, икьатеиах ԥҵәо, чча-раха исит ицыз, Акаки зыхьӡыз. Аҩыџьагьы рқьаф ҭан.

Марыҭхәа, имгәацәа инапала инҭаирҽылан, ииулак Ар-душьна ллымҳа аҟынӡа ихы ааларҟәны:

– Агәырхаагақәа, амҩаныфа! – иҳәан, иоуразоуроу деиҵасуа, дааччеит. Абасеиԥш иҟаз иажәақәа иара лафс иԥхьаӡон.

«Сцап наҟ ашҭа сҭыҵны, сцап иахьызымбо, рышьҭыбжь ахьс маҳауа». Уажәы, уахаҵәҟьа инагӡатәуп ҳәа акгьы иақәыкны илымамызт. Лҩаҵәк мҩеиуа, ахәышҭаара анеиқәыцәалакгьы, ахәа гәӡара аҽылаҵәахны, ԥырӷыцқәак акраамҭа имыцәо рҽырҵәахуеит. Лашьазаҵә Гәадала иԥхӡы фҩы зхылкаа-уа ахыбрақәа рышҟа, дара, Гәырҭаа ршьак злоу дхынҳәып, нхаҩык инапаҿы иҟалап, абри анхара ҳәа гәыӷра хәыҷык лзеиқәханы иҟан. Аха ари ауха аӡыхьаҿы илбаз иарааигәеит.


235

Гәырҭбак дхынҳәӡаргьы, акгьы иаԥсам, дахьыхынҳәуа ҳәа ак-гьы ыҟам лнарҳәеит.

– Акрааҵуеит уахеиԥш сыԥсы сымшьеижьҭеи, анцәа уи ныҳәароуп, Михаил Петрович! Акы ануҭаху, стелефон удыр уеит, унаст, иҟалеит. Анцәа уиныҳәароуп, иамцхәцәаны ишыл жәызгьы, ссирӡак лоуп… Уара утәы дагьанбацәеи?.. – даҿын аԥҳәыс акәасқьахь дхагаланы ихынҳәны иааиз ахаҵа, – шаҟа ибзианы иҟауҵазеи абри анхара ахьааухәаз, анцәа уины ҳәароуп, – аҩы шилсыз ҩашьомызт, ибз еилаԥаҭон.

– Уажәы сгәы иҭоу удыруоу, – инаиаҭеикит зҭаҭын мца кәеицеиуаз Марыҭхәа, – саалаганы, хыҵакырҭа змам, ма ҭаа цәарак аҿы ирцәымыцхәу, ҳхәы ҟалҵартә, абраҟа дахылаԥ шыртә иҟоу ҭакәажәык дааганы дыҩнасҵоит.

–Ииашоуп,дыҩнаҵа.Шықәсык сара дузызбоит,абас ҳанаауа, ҳхәы ҟалҵалап. Аԥсны… Апоетцәа рҳәашьа, аԥсы зну… асаан иану атә-тәыла, – ибз еилаԥаҭон, – агаҿаҿы шаҟа мышгаҩы адачақәа рымоу удыруоу, аҳәса қьаф рылоура азыҳәан ма-цара. Уара, Михаил Петрович, исгәалашәаз, аԥсцәаҳа лыԥшра лыҭаны, араҟа ҭыџьҳак дахыми, ишԥауалҳәеи, уара, ахәылԥаз аҭыԥҳацәа ҳаманы ашҭа ҳанааҭала?

– Илҳәазеи? Бзиа лҳәарымызт. Абгыӡ еиԥш ауп сшылбо…

– Аԥсаҭа цәҳага дихылҵит Патыхә, лҳәеит, уаб изыҳәан.Уаб ихьӡ шԥалҳәо? Патыхә, Петыхә… Уамашәа илҳәеит уаб ихьӡ… Дачас амшын агаҿа абоуҭаху. Амҩа хьаас иҟаумҵан. Зато, знык уанаа, уинахыс қьаф ууеит. Аҳәса амшгараз инахараны уццара иаҳагьы еиӷьаршьоит. Ашьхаҟа ҳагьааныҟәап рҳәоит. Амцхә зжәит. Ани, аресторан директорс даҳҭарц узсыҳәаз, уҩыза… Дзеиԥшра уаҩузеи иара? Ҳара даҳтәу, мамзаргьы дмарӷьаԥалха, иаҳҿаԥалақәо дреиуоу?

– Уаргьы дузеиӷьуп, Акаки Ҭемурович. Уџьабаа ирӡуам. Уҭы-сыҭи шеишьҭоу здыруа, зыгәра угаша хаҵа бзиоуп.

– Убри уҳәар саҳаит, уҭи-сыҭи шеицу дарбанзаалакгьы идыруазароуп. «ьоукы ирдыруа иааг мацароуп, усҭ рыздырӡом. Уаҵәыҵәҟьа даҳҭап аресторан директорс. Ахәхәаҳәа аӡыхь аа-шьа анызба, акы сгәанарԥхеит, – аӡыхь днадгылан, аӡкаҭәара дналагеит.


236

– Афы усроуп, дорогои Акаки Ҭемурович, саргьы исгәаур ԥхеит. Аӡыхь ахьныҵыҵыҵәҟьо инацаҳҵап.

Иаҳагьы илашьцеит, еиқәаҵәахеит ашымҳа иацрыҵуаз ашәшьыра. Аҵла ашьапы лҽадырӷәӷәала, дшьаҳиҭхазшәа, ацашьа дақәымшәо, дгылан Ардушьна. Дара рцынхәрас лара дыԥхашьеит. «Игәаӷьны абысҭа чуанҵәҟьа зҭаҳмыӡәӡәоз ҳӡыхь рҟьашьит, идырхәымгеит». Аԥхашьара, агәаӷ, амчымхара зегьы анылзеилала, лхаҭа харак лыдызшәа: «ԥсышьацәгьа анцәа исыҭ. Саҭоумҵан. Ухьышьаргәыҵа сакәыхшоуп», – ҳәа аматане-ира далагеит. Аҵла ашьапы дадҵыр, дырбон. Иԥхалшьеит. «Уаб иԥсаҭоуп ирҟьашьыз, Абзагә, уаб!» – Лшьамхқәа дрызнымкыло, аҟәараҳәа деиҵасуан. «Еимасыԥсар акәын аӡыхь. Марыҭхәа анхара анааихәаҵәҟьа еимаԥсатәын. Сабду амҳаџьырра да-ныргоз, еимаԥсаны иҵәахит. Даныхынҳә, иааиҵихит». Илҳәоз нагӡашьа шамамыз, насгьы еималыԥсаӡаргьы, уиала аӡыхь шылзымыхьчоз лдыруан, аха илҳәон гәырҟычгас. Аҽы иазы-миааиз акәадыр дасуан ҳәа акәын лхы ишахаралтәуаз. «Аӡыхь еимабыԥсаӡаргьы, ашҭа ишԥазыбуеи? Имшгарҭахаз аҩны абабгои?» – лҩыза ԥҳәыск длацәажәозшәа, лхала дцәажәо, алабашьа лгәыҵарс, ауапажә дҭашьшьы дгылан. Лыблақәа лҵәахгәышьон, аха ллымҳақәа лзыџьгәомызт.

– Иацҵа, аӡыхь иацҵа…
– Ашамԥан ҩы аазжәит, ӡкаҭәараха исысуеит.
– Сара ашамԥан ҩы аазжәит, аҳәса схы иҭалоит.
– Уи ҳәарада. Сара сцеит хыхь, акәасқьахь…

Ардушьна лгәы аалырӷәӷәарц, иналыгӡарц лгәы иҭашәа хьазгьы наҟ илԥырылцарц: «Усеиԥш егьа ахнагахьеит аӡыхь. Иаарҟьашьызар, ахала аҽарыцқьап. Уамак ҟамлеит. Срымбакәа сызцандаз», – лҳәеит. Аҵла ашьапы анавҵха лмоукәа:

– Ҳа-ҳа-ҳа! Ҳа-ҳа-ҳа! – ҳәа, дааҟәымҵӡакәа дыччо, лшьапы дзықәымгыло, аҩы дашьны, уаанӡа иҟаз лакәымкәа, иаҳа лхы лтәны, амала, ларгьы лқьаф шҭаз убартә даҽа ԥҳәыск, акәасқьа амардуан дылбааны лҿаалхеит. Лыжәҩа иҭарԥан ауапа. Амза ахьақәыҷҷоз, иаҳагьы аиқәаҵәара иацлан, излахырҷаз аҟаи танқәа цырцыруан, лшьапаҿынӡа инеиуаз ауапа. Лылаԥш нақәшәаанӡагьы илдырит Ардушьна. Лашьа Гәадала сасра


237

цагас имаз, иуапа хәылда акәын. Аҿацәқәа ҿамҳәаӡакәа, икахәхәа-кахәхәа, лгәышԥы иадҵаны, ахҭарԥагьы лхан уи аԥ ҳәыс. Ауапеи ахҭырԥеи ирылшозшәа Абзагә иаб игәараҭахь ирхынҳәра: «Сыԥсы ахьынӡаҭоу, иара иахькнеиҳауаз, акәасқьа азал аҿы икнаҳазаауеит сашьа иԥсымаҭәа. Уаб иҩнахьы ухынҳәыр, уара иутәуп. Ҽыжәлагоуп, ҽырбагоуп. Иушәуҵап. Уаанӡа идәылганы иугар зуам», – ҳәа Абзагә илымҭеит.

Аԥҳәыс дналзыԥшит. Ауапа акалҭқәа шьҭшьуа днеиуан. «Аҳ, анышә бамандаз, сашьа иԥсымаҭәа бышәҵаны!.. Напы иасмыр-куаз!» – лыԥсахы неибакит Ардушьна. Алабашьа аԥса аҵарра днахәаԥшит. «Сналыдыххыланы, иаалышәхызжәап. Лӡамҩагь ҿсыршаап ибзиашәа!» – лҳәан, аҵла днавҵит. Илбаз даанна-кылеит. Ауапа анааимҟьа, Ардушьна лылаԥш налықәшәеит.

Ауапа зны иҟьаҟьаӡа иааимырҟьо, ҽазны иналыкәыршо, ашьҭԥырра зҽазыҟазҵо апҟа еиԥш, дышнеиуаз уи аԥҳәыс Марыҭхәа лҽынаигәыдлыжьлеит. Иаргьы дааигәыҵаиҳәҳәеит.

– Ажәытәан аҭыԥҳацәа рымҵарсгас ирыман ауапа. Иаала ҳәаны, аҽы ахәда инықәк иргон.

– Сга, уаргьы сара сымҵарс…

– Бҽаабырххар, ибымуашәа ҟабҵар… – ауапа анааимҟьа еиҭа иналыкәиршеит. Даашьҭихит. Аҩныҟа днеигарц дима иҿынеихеит.

– Исҭахым, исҭахым… – днаимпыҵҟьан, ауапа аҿацәқәа ирынкны, аԥхьа ҟьаҟьаӡа иаартуа дкәашозшәа, лышьхәа днықәгьежьааит.

– Михаил! Шаҟа иҵхы бзиоузеи уахатәи аҵх! Уо, уԥши, цәашьума анаҟа абаҳчаҿ иарку?

– Нышәынҭроуп. Аԥшәма джуп. Дҭаҳмада бзиан рҳәоит. Ацәашьы адыркуеит сабшала. Ххык-ҭфу!

– Михаил, уааи, ҳнеины, хәлыбзиа ҳәа иаҳҳәап аҭаҳмада бзиа!

– Исцәымӷуп анышәынҭрахь уахынла анеира. Сдача иаху иаҳәшьа мыжда, дыԥсыр, наҟ еимасыԥсоит анышәынҭра. Ша ҟа исцәымӷузеи!

– Саргьы. Исцәымӷуп, сагьацәшәоит. Аха исҭахуп ацәымыӷ рагьы агәыҭҟьарагьы сыриааирц…


238

– Ашьшьыҳәа, ххык-ҭфу! Быбжьы маҷк ирхәыҷы.

– Избан сыбжьы зсырхәыҷуа? Уара иутәыми ари адача? Иутәуп. Ус анакәха, иахагылоу ажәҩангьы, иахалашо амзагьы, анышәынҭрақәагьы, ҳазҭагылоу ашҭагьы…

– Баргьы…
– Ааи, саргьы. Уахак… Даҽа уахык иеиԥшым… Сышьҭых… Сга ацәашьы ахьарку анышәынҭрахь.
– Бааи… Баала, – иҳәан, дҩышьҭихит ауапа дылаҳәаны.
– Уажәшьҭа соушьҭ. Хәылбзиа, аҭаҳмада бзиа. Ҳудкыл асасцәа. Михаил, ауапа еиҵыхны икаршә, – лҳәеит аԥҳәыс.
– Исцәымӷуп анышәынҭраҿы, – иҳәеит ахаҵа.
– Агәыҭҟьареи агәырӷьареи еилаҳаӡҩап, – лҳәеит аԥҳәыс.
– Ахҭарԥа бхы иаҵаҵа. Ҳаҭоумҵан, аҭаҳмада, – иҳәеит ахаҵа.
Ардушьна ажәҩан ахьынтә акырцх леиуаны лхы ацәылыхь чозшәа, ауапыжә дааҩаханы, лхы инҭалырԥеит. Лыблақәа лҵәахит. Лыбӷа рџьыҟәны, ауапа лҽылаҳәаӡаны, агәашә дынҭыҵит. «Сцап Абзагә иҟынӡа. Сахьымаара сцааит. Абри сахаанымхакәа, аԥсышьа бзиа зыԥсази».

Ажәҩан днаҵаԥшит. Ҷәгараа ажәҩан агәы иҩхыҵхьан. Лыԥсықәара данаалгәалашәалак, дызҵаԥшлоз аеҵәақәа дры ҵаԥшуа днаиацәажәеит: «Абахҭаҵәҟьагьы сара сышԥалхә даахеи! Уара иубаргәызеи, хьымӡӷ умаӡам. Заа уаԥырҵит. Иҟауҵарыз уара уажәы сара схаҭыԥан уҟазҭгьы? Ушанымшәоз здыруеит. Сашьагьы уаргьы хьымӡӷ шәымам. Издыруада, иҟам лац иҟоузеи, уԥсы ҭаны, аарцә ҳаиқәшәар, сыблақәа хьымӡӷ рхумбаало снауҿаԥшып, сыԥсықәара. Иамур, ма нарцәы ҳаиқәшәап. Уаргьы, сашьагьы… Шәызлаԥхамшьозеи, ԥҳәыск… Абасҟак насыдҵаны…» – иналыгӡарц илӡбахьаз, ииашаҵәҟьа ны инагӡатәуп ҳәа иаҳа-иаҳа лхы агәра алыргон. Лхы агәра алыргон, арахьгьы, убри лимырҟаҵарц азыҳәан дцон Абзагә иахь. Дцон Ҟаимаҭхан лынхарҭахь лхы рханы. Даҽакала лар-гьы илҳәомызт, даҽаӡәгьы иҳәаргьы луамызт. «Абзагә дахьын-хо» – ҳәа иааиҿыҵҟьар, «Ҟаимаҭхан лынхарҭоума узҿу?» – ҳәа даалыриашон уаашәҩык ираҳауазаргьы.

– Ауаҩы, илымшо улуршароуп ҳәа иаҳәара иашоума, аԥ ҳәыс ҟәыӷа, Ардушьна?


239

– Ахаҵа адәы дықәзароуп, иаур хаала, иамур мчыла ҳәа. Уаҳама? Мчыла ацәгьара ҟаҵа сымҳәеит. Уламыс узымыхьчо-зар, схаҵоуп ҳәа аиқәа зушьоузеи?

– Иабҳәахьеит знык, иабҳәахьеит ҩынтә Абзагә. Баша игәы ԥыбжәоит.
– Игәы ԥызжәом, аха игәы сырҿыхоит. Дыцәеит, дыцәа!

– Иара иаҟарагьы иуаҩы-ҳаҵҳаҵадаз, аха ибымбои… Абасҟак агәшаҭара ибылаз… Избахьаз бакәӡамкәа, Ардушь-нахеит… Бгәы иҭабкыз, цқьа базхәыц…

– Егьа ухәыцыргьы ацәаԥҽыга аанхоит ишцәаԥҽыгоу, ахьымӡӷ аанхоит ишхьымӡӷу…

– Иҟаиҵагәышьарызеи Абзагә. Иабҳәап. Аха ибеиҳәозеи? Ииҳәац: «Исылшоны ибдыруазеи?» Уаҳа акгьы.

– Иажәа аҟәыӷараз уабаихәо. «Ишԥаҟаҳҵари, саҳәшьаду, ҳара ҳақәиҭым уи анхара. Аҽы зтәу, иҭахызар, акәадыр ақәиҵап, иҭахызар – акәахь. Убри иаҩызоуп. Иҩызцәа ааигап, аҳәса дрыцныҟәап, ифап, ижәып, ҳара ҳусс иалоу-зеи? Шәызусҭада иҳәар иаҳҳәозеи?» Абасҵәҟьа сеиҳәеит, уҩыза бзиахә Абзагә. Диашоума? Диашаӡам. Аҽы зтәу иҭахызар акәадыр ақәиҵап, иҭахызар аҽада иақәырҵо акьахь, иҳәахт. Ма-моу, нан. Ус иҟам. Аҽы иақәуҵар аҽада кьахь, уара умацара уакәӡам изхыччо, ашәлашараа зегьы рзыҳәан ицәаԥҽыгоуп. Иҟам, нан, чҳашьа ыҟам, иуаҳама, Гәдиса?! Сашьа инышәынҭра… Иасҳәароуп, ԥаса ишиасҳәа қәоз акәымкәа, иаҳа иаарҿацаны. Уара дудыруан, зҵеира даԥсамхаз Гәадала. Иудыруама уи зны иҟаиҵахьоу? Ҽы бзи-ак иман, ԥсҳәытәык иааирхәеит. Ахә бзианы иҵихит. Иҵит шықәсык аҟара. Ашәлашаратәык ԥсҳәы дахьнеиз, Гәадала иҽы ибазаап. Аҽы абаҟаху! Аҟәҟәылқәа ылыҳәҳәо, аԥыр цәқәа ахаанханы, царҭа змам аҽы нади, аԥсаҭа цәҳага. Аҽы ахә ииҭахьаз иџьыба иааҭганы, иршәны инаиҿаижьын, иҽы ырхынҳәны иааигеит Гәадала. Убри анхаҩы ихшаз шиакәу игәаласыршәап. Уара усԥырхагамхан.

– Сара акыр сҳәо сыҟазар бдыруеит. Схаҭа саб инхара қьаԥҭахахьеит. Бара ишыбҭаху, аҟәыӷа Ардушьна.


240

2

Абзагә ихаҭагьы ибзианы идыруан, идыруан мацара акәым, егьыгәнигон, иԥҳәыс Аминаҭи иареи реилыҵшьеи, Ҟаимаҭхани иареи реибагашьеи ашәлашараа ишырҵасмыз, иаргьы ишиҟазшьамыз ала иахьыҟалаз. Днаигәылаԥшны дыз дырҵәҟьоз даҽакхарын ииҳәашаз, аха усеиԥш Ашәлашара аӡәыр дыҟазаргьы, ииҳәоз иазхәыцуадаз. Атрышә иасит, ахра бганы ианлеиуа узаҵагылараҳа, узаҿамгыло, навалашьа аа-валашьа амамкәа, иӡбаны, еиқәшаҳаҭны иалгеит. Аԥхӡы ргәыдшыла ицәаӷәозааит, ажәла рҟьозааит, ичалтуазааит, ан хацәа Абзагә данаарыдгылалак, ахара инаҩуаз рцәажәабжьи, апҟақәа ԥрызшәа игоз рыччабжьи, ахаҳә зԥыраҳаз ӡыхьҵас, ашәымҭак амхырҭа инықәбон. Ианеибырҳәоз аамҭазы рыгә ҭаҵәҟьа дгылазшәа акәын Абзагә изырҳәақәоз шидыруаз. Убри азыҳәаноуп, дхәыҷаахыс реиҳа иҩызаз, гәыларалагьы амца еимырдо, реиҳа изааигәаз Ҭамел дзиҿаԥшуаз.

Ҭамел иблақәа ҵәахуа, инапы ргәаҩаны ааҵәа иҭигаз аџьықәреи жәла агәыблаа анԥсалара дналагеит. Ааҵәа иҭаз аџьықәреи иҵегьы илаҟәхьазҭгьы, иҵегьы ихы анарҟәра иқәшәарын, иблақәа рыҵәахразы иаҳагьы еиӷьхарын. Ҭамел илымҳа еиҭанҭаҩит Абзагә даарыдгылаанӡа анхацәа еибыр ҳәоз:

– Аҭаҳмада Кыҷа имаҭа изыҳәан изакә чара бзиоу ииуз жәдыруеит. Ачараҿы ҳтәоуп, иаҳфоит, иаажәуеит. Абзагә да баҟоу, даабаӡом.

– Аҳабла зегьы ачараҿы иҟоуп, аӡәгьы сибом иҳәан, ахәарҭа аҭалара иашьцылахьоу ацгәеиԥш, иԥсы ӡаны, рыҩны дныҩналан, иҽиҵәахит.
– Рнапқәа еикәыршаны иштәазоуп ишаргамахаз.

– Аҽныҵәҟьа дықәҵны дцеит, лхәыҷқәа аашьҭыхны, Ами наҭ.

– Абзагәгьы, сахьԥсыз сыҟоуп, иҳәан, диҭахӡамзаргьы, иш ԥаҟаиҵоз, аԥҳәысеиба даалыдхалеит.

– Уздымхало лоума лара…

– Уахык азоума, иԥсы ахьынӡаҭоу азыҳәаноума, сара исыз дыруам. Издыруа убри ауп, уаҩҵас иԥҳәыси иареи еилы


241

ҵындаз, ишаабац, ауаа надгыланы, лтәы-лымаа налыҭаны дишьҭындаз. Мамзаргьы, «ьыргә иԥа Ҳақыбеи ишыҟаиҵаз еиԥш, сынхара-сынҵыра, смал-смазара, иаасымоу зегьы бара ибымаз, ахәыҷқәагьы бара иааӡала, сара схы сақәиҭтәы ҳәа, иарҭмаҟ ицәамаҭәа нҭаҵаны, ашҭа дынҭыҵындаз. Уинахыс, дыԥҳәысеибоума, дҭыџьҳаума, дҭажәҭагәароума, иигоз иара иусын, мамзар ари закәызеи, иааҵра давагәыгәны!..

– Уара, иҭахӡамызт, дигарц зынӡаскгьы иҭахӡамызт… Абарҭ, Абзагә дааиаанӡа ирҳәақәоз анигәалашәа: «Иԥҳәыси

ихәыҷқәеи кажьны убри дигарц игәы иҭаӡамкәа, данаргама-ха, лыхьымӡӷ лхихырц азыҳәан мацара дигазаргьы, убригьы ламысуп, убригьы хаҵароуп. Аӡиасоуп ацаҟьақәа ирынҟьо, сара сеиԥш, иҟәызгаӡа итәоу аӡиа, џьаракыр икыдкшалеит ҳәа аӡәыр иаҳахьоума?!» – игәы инҭиҳәааит Ҭамел, ибжьы ҩҭыганы иҳәарц иқьышәгьы инықәыххит, аха дшыхәыҷыз ишьа-ида иалаӡааз аҟазшьа – игәы иҭоу аҵәахра, ишагац аи-ааира агеит араҟагьы.

Абзагә ихараз идыруан, ихарамызгьы. Еиҳараӡак, игәҭыхаз даҽакын. Ахаҵа инапы агын Ҟаимаҭхан лынхара-лынҵыра. «Исзырҳәалааит иԥҳәыс лкажьшьагьы, даҽаӡәы лгашьагьы дақәымшәеит ҳәа. Сахьынӡаиашоу сахьынӡаиашам, аламыс сымоу исымаму сара избап. Урҭқәа раҵкыс ихьаазго даҽакуп. Сышԥардыруеи аҳаблаҿ, ақыҭаҿ? Ишԥасзырҳәо? Данҩыҵхаха аибашьра дцеит. Даныхынҳә иаб, анхаҩ бзиа, ачеиџьыка ду змаз Гәадала днауишьҭит, аҩны ус имаӡамкәа. Дзызкыз? Арахә рааӡара. Урҭқәа инапала иауиааӡахуаз. Ахьшьцәа иман. Арахә анырхит. Иаб дыԥсит. Аӡы зҵабаз аӡлагара даҩы захеит Абзагә. Днаҵҟьа-ҩыҵҟьан, аха ианаму, иҽыҟажаны даатәеит. Анхашьа иара издыруам, анҵышьа. Даҽа ԥҳәыск дахьышьҭихыз азыҳәан мацара дауцах иԥҳәыс. Иԥҳәыс дцаанӡагьы, иаб данԥсы нахыс, далгахьан, дыхҵәахьан. Абасо-уп ишысзырҳәо аиҳараҩык. Аконтораҿы сус ианалацәажәоз, хара сызцозеи, Кьынтышә иаахтны имҳәеи: «Ухазы узынха-хуам, арахь ажәлар, аҳәынҭқарра ҳәа, уахьзымнаӡаша ушьа-пы кыдургылоит». Сҿаҿыҵәҟьа исеиҳәеит. Изаҳазгьы џьоукы нцәыҵаччеит, даҽа џьоукы ҿырымҭӡеит. Ҵәҩанк асмырсыцу,


242

чаалак шьҭысымшьыцу, шәырҵлак снапала исмааӡацу, иҳаи барбара ҳаҟоуп».

Абзагә абас игәы данҭахәыцлоз, игәалашәон, инаимҩатә шәа ҽнак Кыҷа ииҳәаз. Убасҟан Абзагә иҩызцәа ахьшьцәеи иареи рнапала иеиҵарааӡаз аферма рахә анырымхыцызт, аха аконтораҿы днаганы иарҳәахьан, аколнхара рахә рных-разы ашәҟәы ааны ишыҟоу. Амца икны, ииура ииҳәара из-ымдыруа, дшаҟьо ддәықәын. Аԥхын ааигәахон… Ма ирҳәаз дақәшаҳаҭханы, рныхразы арахә кылцаны ириҭар акәын, мамзаргьы шьхыҵнынӡа, ҭагаланынӡа иахырԥатәын, аамҭала иԥхьактәын. «Ҳшеибарххо, издыруада, даҽа қәҵарак аар». Абас ахәыцра данаҿыз, ихы амца аркызар арцәаха анимамыз, ҽнак, шьыбжьагәазы амҩаду аҿыҵәҟьа еиқәшәеит Қьач Кыҷеи иареи. Инымҩахыҵын, араҵла адацшәпақәа инарықәтәеит. Ишцәажәоз, ргәыла Ҭамел уардынла даарывалеит. Мхыр ҭак аҿы ԥҳәаҟәак нханы иҟазаарын, ауардын ақәцә ҩаганы, шахала иҿаҳәаны инақәиҵан, ацәқәа рхы иахаз ашаха кны, ашьшьыҳәа дшәышәуа раԥхьа дгыланы даауан. Ауардын хьанҭан, егьҿыжуан. Аԥсшәа ааибырҳәеит. Днарывсит. Ауардын днашьклаԥшит Кыҷа. Ауардын ашьҭахь игыланы, иацрыҳәҳәоз аԥҳәқәа иаарыцрыхо, ахәырдҳәа ижаҳәо, рымгәацәақәа бақьа-бақьаӡа иашьҭаланы инеиуан даҽа уӷәк ацәқәа.

– Уахәаԥш, Абзагә, цқьа уахәаԥш, – инапы наирххеит, уаанӡа дызлацәажәоз дааҟәыҵны Кыҷа, – аидара зқәу ауардын иаха-ны, рҵаҳәагақәа рыхәлымшәқәа ахәыруа, рыхәдаџьал амса ықәҵаны, ашәаҟьа рҿачы инеиуеит цәқәак. Даҽа цәқәак, хьаа баа рымамкәа, ашьшьыҳәа ауардын иашьҭагылоуп. Аԥҳә рқьышә налыршьуеит, ахәырдҳәа ижаҳәоит. Урыхәаԥши?! Ау-ардын иаҵаку рымгәацәақәеи иашьҭагыланы инеиуа рымгәа цәақәеи еидкыли… Абасоуп, дад, аԥсҭазаара шыҟоу.

Кыҷа иҳәеит ари ажәа инаимҩатәшәа. Абзагәгьы усҟак иха-хьы иааимгеит усҟан, дааԥышәырччеит аҟароуп. Уажәааигәа ианигәалашәагьы дааԥышәырччеит, аха усҟан, раԥхьаӡа Кы ҷа ианиҳәа, дышԥышәырччази уажәы дышԥышәырччази ах ра иаҿахази ахра ихалази рԥышәырччарақәа еиԥшу аиҳа еиԥшымызт.


243

Ахаҵа инапы даара ианыԥшхьан Ҟаимаҭхан лынхара. Лара иналырԥшӡа-аалырԥшӡон, иқәлыршәқәахьан, аха Аб загә имбартә ицәыҵәахышьас иамаз қәак аур иазнымкыло ишажәхьаз лыҩны ахыб. Ихаҭа акгьы имамызт, быҩны ахыб ахә бара ишәа ҳәа лаҳәарагьы ԥхеишьеит. Ахыб ԥшаатәын даҽа мҩак ала. «Мҩак аума аԥсҭазаараҿ иҟоу? Цәқәак ауӷә рыхәда иқәын, даҽа цәқәак ауардын иашьҭагыланы, аԥҳә рфон». Абзагә иаҟара издыруадаз аҟауар злыҵуаз аԥса-ҵлақәа ахь-гылаз. Убас иҟаз ҵлак хирԥеит, иара мацара иалҵит Ҟаимаҭхан лкәасқьа злеихыбшаз аҟауар. Аҵла аԥҟара, аҟауар аршьшьара, аагара, ахыбра, уҳәа зегьы хьаамызт, ишәарҭаз, цәгьарҭас иҟаз даҽакын: убла ҭнахуа, иҿыцҳҳараӡа аҟауар аннақәиҵалак, иабааугеи ҳәа дыркышт. Ииҳәозеи? Ашәанцәа ирымсхәҳаит сҳәар, ицаны иразҵаауеит. Егьа сзырҳәахьазаргьы, аӷьыч ҳәа сзырымҳәацт. Уигьы насхылоит. Арахь аҩны сымхыбыр, еи цәоу ахьымӡӷ. Ақәа ҳҿыкәкәо ҳаҩноуп. Иазиуша, цәыргашьас иеиҭашаз шизымдыруазоуп, арахә иманы аԥсҭа данҭалалоз, рҭыԥ азааигәара игылаз аԥса-ҵла ду ԥҟаны, аҟауар ширшьаз. Ашьҭахьоуп иазиушаз аниӡбаз. Ҟаимаҭхан лынхара аҵыхәан, гәаҩарашәа иахьыҟаз, ӡмахк еиқәаҵәаӡа иҭатәан. Аҽы акьахь нақәҵаны, наҟ-ааҟ инадҳало, уахынла мацара аҟауар ааганы, убри аӡмах иҭаижьит. Аҵла ҟатақәа рҟәҟәаны илахаижьын днаԥырҵит. Мчыбжьык, жәамш рахьтә знык днеины, ҟауар цырақәак ааҭыганы днарыхәаԥшуан. Аҟауар иаҳа-иаҳа алҩақ иалакнаҳаз ашәха еиԥшхон. Азныказ ашкәакәара нахҟьан, иааҟаԥшь-цәышхеит, нас еиқәаҵәахо аҿынанахеит.

Арԥыс наӡак иеиԥш дицхраауан иԥаԥса хәыҷы. Аҭуан дықәгыланы аҟауарқәа акатаҳәа ииркуан. Ихыбны далга-хьаны, мшқәак анааҵ, абнахьчаҩ, Ачамҳара аконтораҿы аус зуаз, хаҵак дицны дааит. Егьа дазхәыцзаргьы, Абзагә изеи-лымкааит, рхала ирбаны иаау, мамзаргьы аӡәыр дашшу. Иб-зианы иеиликааз убри ауп, ииҳәаз шымцыз шырдыруазгьы, ирзымдыруазшәа ҟарҵеит.

– Ианбатәи ҟауару, еиқәаҵәаӡа ишыҟоу шәымбои. Ари аҩнаҭа ԥасатәи аԥшәма, Ахлоу ԥсаҭа шкәакәа, иршьаны има гәышьан, – иҳәеит, Ҟаимаҭхан иҟаԥшьӡа илӡыз акәты рым


244

ҵаҵаны, хпыҿк-хпыҿк анааныркыла. Ахпыҿқәа рхыԥхьаӡара иацлацыԥхьаӡа, идыршьеижьҭеи иаҳа-иаҳа ақәра духон, иаҳа-иаҳа еиқәаҵәахон, еилыӷрааӡа акәасқьа иақәыз аҟауар.

Акәасқьа абас ианихыб ашьҭахь, дмыццакӡакәа, иаҳагьы акраамҭа аӡмах иҭарханы, ихыбит амаҵурҭагьы, џьма зҭакы мыз, еилаҳахьаз аџьмаҭрагьы.

Аџьмаҭра иақәиҵаз аҟауар аҵкыс, цәажәатәыс ирымаз аџьмаҭра ахаҭа ахьыҟаиҵаз акәын. Аҵәы наилырхуан:
– Аӡәы икамбашь хьаанӡа абат аҭра ҟаиҵон…
– Иҟаҵаны, ихыбны игылазааит, ртәыҩақәа аҿақ-сақҳәа еиҿакшо аџьмақәа ҭакушәа сгәы иабоит. Схы сымжьои, – иҳәон, иухыччо урылачча ҳәа, иаргьы дԥышәырччо.

Ҟаимаҭхан ҟәрышьқәак ҭаҵәахны илымамзар, аџьмахьақәа злааихәо иара имам, ӡысык-ҩ-ӡысык дрыҳәаны џьоукы иры-михыргьы, урҭ ианбарызҳауеи, ианбатәи усу рҳәон иџьмаҭра ккаӡа иҭаԥшуаз. Еиҳарак изырччоз Абзагә ииҳәақәоз ракәын.

– Шаҟа џьма ранҵара азин ҳамоузеи? – днаразҵаауан рырахә-рышәахә, зегьрыла иҭәы-иԥха иҟаз анхацәа бзиақәеи иареи анааиқәшәалак.

– Ҷәохә.
– Ҷәохә шәҳәоу? Имаҷцәоуп, аха…
– Ииҳәо закәызеи, уара, убри?! Ҷәохә ракәым, ӡысы за ҵәыкгьы узаным, жәохә маҷуп ҳәа уаауеит, – рҳәон ианиа ҳауаз, ианимаҳауаз, иныҵакны ихы еивысзар ҳәа ҳшәоит, иуаҳахьоума, џьма цыркьыкьгьы ззаным еихҳәа аџьмаҭра ир-гыло, ишәаҳахьоума, џьма заҵәык зызгәарымло, жәохә рыда анҵара ҳахьақәиҭым ҽеигәышьам ҳәа нараҳәо ауаа дрылоуп рҳәон.

– Алаф иҳәоит.
– Ма деилагоуп, мамзаргьы даҳхыччоит.
– Дагьеилагам, дагьҳхыччом, аха дӷьычҩуп. Нхыҵоума Аахыҵоума, анцәа идырп, иахьиӷьычыз, аха иӷьычит, – рҳәеит инеицҿакны, хәылԥазык, ирыцымкәа ирыгымкәа жәохә џьма еицырхашьшьы иџьмаҭра ишҭатәаз анырба.

Ари лаԥшҵашәарак иаҩызан.
«Џьоукы иҵашьыцны, даҽа џьоукы ргәаҵа ҳарамрыла
иҭәны, рқьышә аччаԥшь нықәҵаны:


245

– Хырҳагас иуауааит, аха, ҵаара ԥхашьарам, иабааугеи?

– Иузҭада?

– Баӷьы заҵәык рыланы, егьырҭ зегьы џьмахьақәаны… Иҳаздыруам…

Цәгьахәыцҩык инаԥишьит:

– Ашьха исцәынҵәеит ҳәа иуҳәаз арахә, издыруада, ухазы иԥхьакны иумазҭгьы, уажәы иааугазар?

– Ҳа-ҳа-ҳа! – дыччон Абзагә. – Шәнеимда-ааимдақәар, абнаршәыраҿы, ашьхымӡа шырԥшаауа еиԥш, шәаргьы шаҟа шәҭаху жәбоит арахә. Зқьы ааӡаны, ананамгацәа рҿаҵахәы ҳәа шәкы абна илазҵаз ирахә саарықәшәан, снарылаԥшуа, иреиӷьқәоу-иреиӷьқәоу аџьмахьақәа аарылхуа, жәиԥшь аа-рылсхит. Баӷьыкгьы нарыласҵеит. Ибаӷьуп, аха изакә баӷьузеи, амалмыҵ. Ҷәиԥшь џьма абасызхои ҳәоуп ишсыхәаԥшуа.

Илаф иашаҵәҟьаз џьызшьақәазгьы ҟалеит. Ашәлашара еиҳарак рыӡбахә наҩлон амзаратәи Шьоууаки, армаратәи Ҵәыџьки. Ирҳәон, убарҭ ажәытәан еиԥшҵәҟьа, зқьы ааӡаны, шәкы-шәкы хы аԥсаса абнахь иоурышьҭит ҳәа. Даҽа џьоукы агәра ргеит, аколнхара аԥсаса рныхразы ашәҟәы анаа, арахә аусҳәарҭахь икылцаны рыҭара ацымхәрас, ашьха ианкеица-уаз, машәырла исыцәҭахеит ҳәа ииҳәаз мцын, ахә-мыхәқәа шьхицеит, далаԥшны иреиӷьқәаз ԥхьеикит, аамҭала џьоукы ириҭеит ҳәа. Абри, аҵыхәтәантәи авариант, ицәгьахәыцуаз ҿык иҭыҵыз, убасҟак ирылаҵәеит, дук мырҵыкәа, аколнхара ахантәаҩы Чырг Раԥсҭан иҟынӡагьы инаӡеит. Диԥхьан днеи-геит Абзагә. Дзызнеиз здыруаз, аусҳәарҭа ашҭаҿы иԥшын. «ьоукы Абзагә машәырк, иакәымк дақәшәар ҳәа ишәон, џьоукгьы, егьа шьацҳәа дрыцәцахьазаргьы, абыржәы, анцәа имчала, даҿашәеит, дналахәаша дцеит ҳәа ргәы иҭаччон. Раӷьбжьы агара иалагеит, реиҟәыкра ҳақәшәаргьы ҟалап ҳәа ишԥшыз, уамакгьы еидымхалакәа, аколнхара ахантәаҩы ика-бинет иаадәылҵит еицны. Абарҵа иаақәгылеит, еихәлаччо, шәҳахәаԥш, ҳаиҩызара шәаҵашьыц рҳәозшәа. Икьатеиах ԥҵәо дыччон Раԥсҭан, инапы рҟьаҟьа Абзагә ижәҩахыр ҭбааҭыцәқәа днарықәсуан. Амардуан дналбааны иҿанааихагьы, дшыччац дыччо аҳәара даҿын:


246

– Уаб иҟаиҵаз ҟауҵеит, нас, ыы, уаб иҟаиҵаз! Ҳа-ҳа-ҳа! Абзагә аконтора амҿтәы мардуан иҵаҷыжь-ҷыжьуа, дхьан

ҭаӡа данналбаа, ашьауардын анышьҭыԥраауа амҵәыжәҩақәа адхны ишаргәаҩо еиԥш, иҩнапык ааидыхны, хыхь иқәгылаз Раԥсҭан инаиқәикит:

– Саб иҟаиҵаз, аха инацҵатәуп, саб иҟаиҵаз нарҳәы-аар ҳәны, мамзар аилкаара цәгьахоит. Саб иҟаиҵаз нарҳәы-аар ҳәны. Аамҭа ҿыц ишаҵанакуала, – иҳәеит Абзагә.

– Иҟаиҵазеи, уара уаб? – инаиазҵааит иԥшны игылаз рыш ҟа данааскьа.

– Иоуҳәазеи, уара, ҳпредсадатла, абриаҟара икьатеиах ԥнаҵәартә?
– Иеиҳәаз умаҳаи? Саб иҟаиҵаз ҟасҵеит имҳәеи…

– Иаб Гәадала, ԥсаҭа шкәакәа, егьа ҟаиҵахьан, абаҳча ан ԥырҟоз иҟаиҵаз уҳәару, аӡлагара андырбгоз ирзиуз уҳәару…
– Ауахәама анԥырҽуаз…
– Гәадала иҟаиҵахьаз зегьы злоуҳәозеи?..

– Уара, саб Гәадала иҟаиҵоз иҳәама? Иҟаиҵаз нарҳәы-аарҳәны ҳәа иациҵаз шәмаҳаӡеи?
– Иҳаҳәа, уара Абзагә, иҟаиҵазеи уаб?

– Аӡҩыбжьаа рысас иаб иҟаиҵаз. Дырмит ду иажәабжь шәамыԥхьахьеи, ишәгәаламшәои?.. Ишԥаҟаиҵеи аӡҩыбжьаа рысас иаб? Ишԥареиҳәеи иҽы анырӷьыч? Абыржәыҵәҟьа сҽы анаашәымга, саб иҟаиҵаз ҟасҵоит, иҳәеит, аӡҩыбжьаа рысас. Ҳаи, ари иаб уамак иакәхарын, иҽы изыҳамԥшаар, ҳанирҵәоит, рҳәан, иҽы ԥшааны инаирҭеит. Иҽы кәадырны даннақәтәа, ҳуҳәоит, уаб иҟаиҵаз, уҽы ҳамԥшаазҭгьы, иаҳԥеиԥшыз ҳаҳәа ҳәа дыхҭаркит. Рысас, дзықәтәаз акәадыр итәарҭа наҟәиҭхан, акәадыр абалышь днас-насит. Абри шәымбои, абри акәадыр, сызқәа илықәҵаны, саб иеиԥш аҩныҟа исыманы сцон, иҳәан, иҽы аҵыхәа нарҿаҟьаны, ашҭа дынҭыҵны дцеит, – иҳәан, аӡҩыбжьаа рысас иҽы аныҟәашьа ҟаиҵозшәа, днарыдҟьаны дцеит Абзагә.
– Даҳхыччеит.
– Иаҳзеилкаазар, дҳацәҳаит.


247

– Еицәоугьы ҳақәнагоит. Аӡҩыбжьаа рысас ииҳәази иара иуси абеимадоу, даҳхыччеит, мшәан, дгәааны дыҟами, даҳ хыччаны дцеит.
– Дзаҳхыччагәышьозеи, иҳалшоны игҳажьзеи?

– Аҽы иазымиааиуаз акәадыр дасуан ҳәа, ҳара иаҳхара гәышьоузеи…

Аколнхара ахантәаҩы убри аҵыхәала дахьиԥхьаз џьаим шьаӡеит Абзагә. Дагьицәымгәааӡеит. Иџьеишьаз аколнхара аԥсаса ҵәахны иманы, уажәы ицәыригазшәа игәарарҵаз ау ҳәан-сҳәан, аҟәыӷа Кыҷагьы игәы ахьарбжьажьазоуп.

– Ҳаи, Кыҷахеит, егьаҩы егьа рҳәаргьы, уара ухахьы егь шԥааугаӡеи, – ҿааиҭит Абзагә. Кыҷа ихшыҩ изышьҭны днаи зыӡырҩит. – Аколнхара аԥсаса ашьха исыцәҭахаз ацынхәрас, уара иудыруеит, иахьынӡазхоз, схатәқәа рысҭеит, иаанхаз рыхә ԥараны исшәеит. Арҭ ԥхьакны, сара стәы рыхҭнысҵазар, баак рбганы, баак зыргылаз ҳәа, қьарс иалахыз. Лафны исҳәаз џьушьома, саб иҟаиҵоз ҟасҵеит ҳәа Раԥсҭан иасҳәаз. Иугәаламшәои, ирахә рхыԥхьаӡара анырацәахалак, бжала ҳәа, измам ириҭон саб. Убри иҟаиҵоз, иԥа бзиахә сами, уажәы сара иҟасҵеит, амала иҟасҵеит инарҳәы-аарҳәны. Сырахә-сышәахә, санеибгаз, сзыҿцаауаз, зыԥсы злоу анхацәа снарылс-ҩарылсит. Хԥа змаз, хәба змаз, снарацәажәо, ирцәымцхәқәаз рымсхит. Рхаҭақәа дара иртәуп. Ирыхшо ҳзеилоуп. Аџьма снахәаԥшаанӡа издыруеит ҩба зриуа. Шықәсык ала рыбжак сырхынҳәуеит.

– Исырхынҳәуеит шԥа? – днаиазҵааит Кыҷа. Иаҳахьан арахә убас еимырдоит ҳәа, аха Кыҷа ихаҭа, егьимҭицызт, егьааимхәацызт аҟнытә инеиҿыршәшәаҵәҟьаны издыруа-мызт уи шыҟарҵоз. Еиликаарц, ихазы идыруазарц ахьиҭахыз аамышьҭахьгьы: «Дудкыланы думоуп, уихашшаауеит, ажәлар шәус азыҳәаноуп аӷәыцәҳәы дзықәтәаз ҳәа ҳауҳәоит, арахь иҟаиҵаз убоит. Ашьха иҭахазшәа, итәы-имаа ақәиҵазшәа ҳаҳәаны, арахә ҵәахны, џьара хьчак иџьмақәа ирылаҵаны иман. Уажәы иаацәыригеит», – ҳәа Абзагә ицәгьақәа иазҳәоз цқьа аҭак реиҳәартә, ирахә ирху-ирҵыхәоу аилкаара дашьҭан.

Изҵаара еиҭааирҿыцит:


248

– Изызурхынҳәуада?

– Саб Гәадала, аҩны иҳамаз аџьмақәа иаарылхны, аха-ан аџьма ишьӡомызт. Адәныҟа изылаз ааганы ишьуан. Убас ҟарҵозар акәхап уажәы сара аџьмақәа змысхызгьы. Ешыратә нхаҩык х-џьмахьа бзиак имсхит аӡынра ҳанӷыҵалоз. Ахԥагьы ҩба-ҩба ӡара рыхшеит, рхаҭақәа иара итәны, ирыхшо ҳзеиламыз, аӡарақәа анырааӡа, ианшарыла, ӡысык-ӡысык, аҵшақәа, наҟ-наҟ аџьмахьа бзиа злыҵшаз аарыҵсхын, аа, абыржәы ааигәа иџьмахьақәа ахԥа, ӡысык-ӡысык нарывар гыланы, иганы исҭеит. Убас рзызуит егьырҭ измысхызгьы. Хи-ԥси роуп рымҳәеи, ишԥаҟасҵари, Кыҷа?! Сара сыцәқәа ауардын иахо, даҽа џьоукы рыцәқәа ауардын иашьҭагыла, рымгәацәақәа бақьаӡа… Иҭабуп ҳәа уазҳәода… Иҭабуп сҭахы мызт… Сгаӡара иахҟьаны…

– Уи гаӡарагәышьамызт, аха… – ииҳәашаз шидыруазгьы, иажәа наимыгӡеит Кыҷа. Уи идырит, гәылагьы еиликааит, илымҳагьы иаҳаит, Абзагә, дшидыруаз акәӡамкәа, даҽакала иҽшеиҭеикыз. Иҽеиҭакра ҿыц ахьынӡацәгьаз, мамзаргьы, иахьынӡабзиаз азхәыцха имамызт. Иаҳаз гәахәас иҟаҵаны, уажәазы дзызхәыцуаз убри акәын. Абзагә изыҳәан иҟам-иным зҳәоз злаирԥхашьаша имоуп. Дынкахәыцуа дыштәаз, иаалырҟьаны, акы шигәалашәаз мҩашьо, дааԥышәырччан, ус ҿааҭит:

– Саргьы уҳәан-сҳәан сҳәошәа иҟалоит, аха уи уҳәан-сҳәан цәгьаӡам. Иҟәышу ажәоуп, убри аҟнытә еиҭасҳәоит. Уажәааигәа, ргәы иқәеиҭарҳартә, Чаӷьыр аԥшаҳәаҿы иҳаи ҭадырҳаз амандарина ҳалацәажәон, арахә рныхра атәгьы ҳҳәеит. Ҳаг-ҳҿы ишаҳзамырҳәо, ҳашзеидымгыло ҳәа Ҟаҭ маси сареи ҳашцәажәоз, уаргьы уӡбахә аацәыригеит убасҟан. Ҟаҭмас иузиҳәаз ахьынӡаиашоу абыржәоуп ианеилыскаа. Абзагә арҩаш даҩызоуп. Арҩаш аӡлагара арлагар ауеит. Ус ҟан амҩа бзиа иқәлеит, уныҟәнагоит. Аха арҩаш иахьакәым ианымҩахыҵ, уӡлагарагьы ыҟамкәа, умхырҭақәа нықәыӡә ӡәааны, зегьы рхәашаны инахысуеит. Аус злоу арҩаш мҩас изқәуҵаз ауп иҳәеит.

– Мҩас изқәырҵо ауп… – инаԥишьит Абзагә. – Сара ис
зууазеи, аха ииашаҵәҟьаны убас иҟоу ауаа ыҟоуп. Умаҵ


249

зуеит, уџьықәреи пашәӡа иузызлагоит, уныҟәызгоит, саргьы сымҩа саныз, аҳәеит арҩаш. Уара иузеилымкааит, мап уҳәеит, аҳәынҷара уалагеит, ухы ишаурхәаша узымдырит. Уинахыс, ԥхасҭамзар, хырҳага унамҭо иалагар, иахарагәышьоузеи. Сара сзыҳәан акәым изысҳәо, баша, ҳцәажәоит, – ииҳәаз аҵ кыс даҽакы дазхәыцуан Абзагә. Иаҳәшьаду Ардушьна лхаҭа даҵаланы иаалган, иӡыр, машәыр ахьыр ауеит, изқәуҵо аҽы умагәышьам, аха уаб иҭынхаз ауп, иԥхасҭаумтәын ҳәа иҩны инлыжьит уаанӡа илымҭоз, иаб икәадыр-чаԥа. Аҽыҩқәа мам заргьы аџьар ахьеизо излакылсуа аҽқәа дрызгагамызт Аб загә. Арахә злаԥхьеицаша, ашьха дызлацаша, еидарак злар-гаша аҽы иара изхон. Уажәы хәыцырҭас иман, Ардушьна лаҳаҭыраз мацарагьы, иаб икәадыр бзиа знаалашаз ҽы бзиак ахьааихәаша, излааихәаша.

Еиҿикааз, еиҿирцааз, ибаҩ иалиршаз ала мацара, ицәа иа-дыз имаҭәа аамышьҭахь, акгьы имамкәа-ихӡымкәа, аԥҳәысеиба илхатәаз, уаҟа дахьнеизгьы, хныҟәгагас иҟоу рахьтә, раԥхьа иргылоз арахә рганахьала, ажәхьа заҵәык аамышьҭахь, уаҳа ԥшь-шьапык зҵоу рахәык зызгәарымлоз аԥҳәысеиба илхатәаз Абзагә, ҩба-хԥа шықәса инарылагӡаны, рахәы-шәахәыла, нха ра-нҵырала Ашәлашара иреиӷьыз анхацәа бзиақәа даарыла-гылеит. Уаанӡа Ҟаимаҭхан лыҩны-лгәара зҳәозгьы, маҷ-маҷ инаҟәыҵын, Абзагә иҟны ҳнымҩахыҵын, Абзагә иҿы иаҳфан, Абзагә иҿы иаажәын ҳәа рҳәо иалагеит. Аҭра иҭыҵны, агыгцәа ргыла ианнеиуа, абас ауп ишцалатәу, абас амҩа иқәу ауп ар ҩаш захьӡу ҳәа, аҽырԥагьаны, иҽхәоит арҩаш. Аха шаҟа аҽарыцәгьо, шаҟа аԥаҩқәа архәашо, убасҟак ишыхәашьуа ахаҭа, убасҟак ахаҳә-мҿыхә шалаҳауа анабалак, иаҳа-иаҳа аҽынкыло, ахы ааҟажаны, аӡышьҭра иҭаӡартә ианҭынчхалак, агәра агоит, еиӷьҵәҟьаз убри шакәыз. Ицоит уинахыс ахаҳәқәа инарыҵкәыр-аарыҵкәыруа, инархыҽҽа-нарывсуа. Ицоит ицқьаӡа. Адгьыл азыҳалалуп, ажәҩан азқьиоуп.

– Усҟан уи иахьӡхалом арҩаш, Абзагә.
– Избан?
– Усҟан уи иахьӡхалоит даҽа хьӡык. Уаҟа иҭажьу ахаҳәқәа


250

ашыцламҭә рықәиаазар, аԥаҩқәа аҳаскьын рхьыссызар, аӡ мыжьрақәа рҿы ашәалт хызар, уи кәараҷҷоуп, рҩашым. Акәа раҷҷа. Абнаршәыра иналс-аалсуа, абааррақәа инаргәылсуа ине-иуа акәараҷҷа… Арҩаш захьӡу…

– Ҳаи, Гәдисахеит, ҭынчрак амаӡамкәа, ашьҭыбжь уамыр-гыло, ахаҳә-мҿыхә еинҟьо, иназыхькьысуа ахаҳәқәа зегьы цыр-цыруа иӡәӡәаны, хаԥсырас иҟоу зегьы зхызго арҩашгьы ам-шын иналахәаша ицоит, хьаа-баа амаӡамкәа, азхара амраҿы аҽырԥхо, адгьыл қьаф алауны инеиуа акәараҷҷагьы амшын иналалоит. Акоуп, Гәдиса, аҩбагьы ирԥеиԥшу акоуп.

– Сара ушыздыруаз даҽакала акәын… Шьыцра бзиала сагьу ҵашьыцуан… Сара исылымшаз, сызцәыбналаз уара…

– Умацара уакәӡам. Дабаҟоу Аминаҭ, схәыҷқәа ран? Сы насыԥ сеигәырӷьоит, сгәы зызцаз аԥҳәыс Ҟаимаҭхани сареи ҳаинасыԥхеит. Аха уаанӡа исыхьыз зсыхьызгьы неиҿыршәшәо сазхәыцуеит. Ҳаицәзырӡзеи Аминаҭи сареи? Ҳаидызкылаз ҳагьеицәнарӡит. Бзиа избоз аус схы ақәысҵо сахьашьҭаз, азныказ ларгьы дыхнахит, аха уи иацыз ауадаҩра лызхым геит. Ҳаицәзырхьшәашәазеи? Лааигәара имаҷны сахьыҟаз ауп. Аԥҳәыс, иумдыруеи, ахәышҭаара даҩызоуп. Амца уаҵ хонаҵ, ишаҳәшаҳәуеит ахәышҭаара. Амца еиқәумҵар, инеи қәыхьшәашәоит. Иҟахуп аҵкыс еицәоу даҽакгьы. Амамзаара дамыргәаҟуазароуп аԥҳәыс. Ишԥасалҳәоз Аминаҭ? Ухы уаз хәыц, ҳаԥсыр ҳазларжуа рымам ҳхәыҷқәа лымҳәоз?

– Абас ухәыцноума, Абзагә, уқыҭан, хар змамыз уҳацныҟәа, ус дук азыҳәан уаҳҭахуп ҳәа иануҭаа, азнык азыҳәан, мап рыцәкны изушьҭыз?

– Ашьҭахьгьы срыцныҟәомыз, Ҟаимаҭхан дсыҳәеит, илыму-ит акәымзар, сагьиашан. Иалҵзеи? Исаҳәи Гәдиса, ҳахьашшыз иалҵзеи?

– Уажәазы иалымҵзаргьы, наҟ-наҟ… Насгьы ауаҩы дануаҩха, сызго сга ҳәа… Ацәгьеи абзиеи, аиашеи ахәахәеи ибла иабо, игәаҵәа еилнарго…

– Арахь, ҿимҭуа?! Адамра хыла дасып Гәырҭ Гәадала, иԥа ииҳәақәо иаҳар! Ус ами?!

– Уи ихьӡ-иԥша, имал-имазара…


251

– Акгьы сзеихамҳаит? Ус ами?! Изхарада, исаҳәишь, Гәдиса, изхарада?! Саб ихаҭаҵәҟьа ихароуп. Ҳжәытә қәаҵа анԥырҟоз дышԥарҿагылеи? Ҳаӡлагара анықәырхуаз ирхҭибахызеи? Ауа хәама андырбгоз: «Асовет мчы иамҳәаӡеит ус. Аиҳабыра ус рымҳәаӡеит!» – аҩны данааилакгьы, ашҭа иҭыҩуан ибжьы. «Уаҟәыҵ, уанаџьалбеит, аиҳабыра ирҳәаз зегьы уара иабауды-руеи», – лҳәагәышьон сан. «Ирҳәомызт, адунеихаан аиҳабыра ирҳәомызт уардынла ажь зҵырго аӡахәа ԥышәҟа, уахыки-ҽнаки рыла қыҭак рхәы злаго аӡлагара алуқәа ԥышәҽ ҳәа рҳәомызт!» Иахьагьы слымҳа иҭаҩуеит, сшыхәыҷыз сшьа-сда иалалаз саб абарҭ иажәақәа. Дызламыӡыз уасҳәап? Иқәра дуун, ихшыҩ цахьеит рҳәеит. Уихәаԥш сгәыла Ҭамел. Ихы-ихшара, иԥҳәыс ҟәымшәышә… Инхара-инҵыра… Саб иҭынхаз абжагьы иҭнымхеит уи иаб. Сара сыцәҳәны аԥҳәысеиба сналыдтәалеит, иара деихаххаа, дшынхо убоит. Егьа икыдибаҟьазаргьы, анхацәа бзиақәа дышрылагылаз дымҩасит саб. Аха сара урҭқәа сылым-шеит. Еидысхәыцлаша рацәоуп. Исыхьқәаз рышьҭахь, даараӡа сгәы сҭахәыцроуп. Иаԥсамызт. Иуасымҳәеи, арҩаш гәыжәла џьбарагьы, акәара цәылашьшьгьы,урызхәыцыр ирзыԥшу акоуп

– амшын. Ухаҭа иумдыруеи, Гәдиса, ишԥаҳахьи ҳахьнеиз?
– Абнаԥҟара аҵыхәала шәаныҟазу?
– Аиеи, ихыршьаауа ҳабнақәа рзы.

– Избан, ибзианы ҳидикылеит аиҳабы. Сынтәак, ҽаанык ан-кылара цәгьахар ҟалап. Аплан ҳақәуп, инаҳагӡароуп, аха наҟ-наҟ ҳазхәыцып, ииашаҵәҟьаны, абнаԥҟара иахдырҟьацәазаап ҳәа ҳаиҳәеит, дзакә аԥсыуа хаҵоузеи, изакә аԥсышәоузеи иҿоу шәымҳәаз шәдәылҵны шәанааи? Сара сҿы шәаннеи, – инеи гәаласыршәеит Абзагә.

– Ҳаижьеит, ҳаиҟаҭәеит. Абнаԥҟара иаҳагьы иацырҵеит. Иԥырҟо, иԥырҟо, абна зегьы хшьааны, аҳауа аҽаԥсахны, иҵаа-шьашьалха анцәа исирбеит! Уи акәым хьаас исымоу. Сара ис-зиуз умаҳаӡаци, зымгәеи зхәымџьари рыда хәыцырҭа змам, убри, зегьы илшоит ҳәа зыҟны ҳнаушьҭыз? Ажәа ахы мҳәакәа, аҵыхәа узҳәом. Уаасзыӡырҩы, Гәдиса, нас еилукаап, арҩаши акәараҷҷеи рзыҳәан исҳәаз сзырҳәаз. Хәылԥазык ҭынч аҩны сыштәаз, еицхрашьшьы, зыг-зҿы аҳәаша, унеишь-уааишь


252

зарҳәо хәҩык ахацәа, ашәлашаратәқәа сҭааит. «Иҟоузеи, шәаазцазеи, цәгьароума, бзиароума?». «Цәгьара дукгьы ыҟам, аха ҳзыргәамҵуа уск ҳамоуп». «Ишәыхьзеи?» «Иқәырхӡеит ҳабна. Иашоуп, амҩа ҳзыҟарҵеит. Абзиара ҳзыруит, аха уи амҩа иахҭнаҳҵаз рацәахеит. Ахьа, аџь, ашә, аа-ҵла, иажә хьаз, иқәыԥшыз, неилых ҟарҵом. Иқәырхӡеит. Ас ҳтәаны ҳанбанӡарыхәаԥшуеи! Рхы ианырҟьеит, еимарыԥсалааит рҭахызаргьы амҩа. Уҳацныҟәа, ҳхы еиҭаҳҳәап», – рҳәеит. Аԥшәмаԥҳәысгьы илаҳауеит арҭ ирҳәо. Илаҳауа гәахәас иҟа ҵаны даҳхагьежьуеит, асас дахь ихәы ҳәа ҭаҵәах лымазар, ирызцәырылгеит, абасҟак лгәы иахәартә илаҳазеи, илбазеи сҳәоит, сахьтәоу. Инаҿаршәны мап рцәыскит, исыхьқәахьоу, азеиԥш ус азыҳәан исхызгақәахьоу жәдыруеит, шәысҟәаҵ, сҳәеит. Изымуит. Раԥхьа ианааз ауха ахәгьы-аҿгьы иқәыс мырԥшит, исышьҭит ргәы нырханы.
– Издыруеит, урҭқәа здыруеит.

Сназхәыцит Абзагә ииҳәаз… Ихахә ылихуа, мамзаргьы дрыцәԥагьаханы акәмызт игәы

лацәа бзиақәа рыцныҟәара мап зацәикыз. Иашоуп, абас-гьы игәы дҭахәыцуан: «Сџьам злам сымҳаҵә шналасҵоз, сџьамгьы сымҳаҵәгьы насцәалаӡ ицеит. Акыр ҳәатәызар, акыр ҟаҵатәызар, изҳәаша, изуша, иҟазҵаша, анцәа иџь шьоуп, иҳамоуп, ҳабжьы заҳҭаз, иалҳхыз. Саб игаӡарақәа саргьы сзырцәымцеит. Дахьырҿагылаз дахырҟьаны, аправ лениагьы далырцахьан, ибжьгьы имырххьан саб. Иҩызцәа, иқәлацәа цаны рыбжьы рҭиуан, иара дтәымааӡараха, агәашә дҭармыжьло дадгылан. Зыбз хааз асыс, ангьы ацәеит, иан-мызгьы. ԥшьаала ашьшьыҳәа сыҟаз, ԥшьаала. Абӷьыжә ахы наҵаҵаны зхы зҵәахыз ашьынка иҩежьӡа, иҟәымшәышәӡа ишәит, сыжәбомашь ҳәа зхы хәыҵзырҳәҳәаз, ашәыха амра ӡакәа, ахы нхырсеит». Абас дышхәыцуазгьы Абзагә, абри мацара акәӡам мап ахьырцәикыз зыхҟьаз. Ихаҭагьы дамыр цәо, гәыҵхас имаз убри аус аанкылара ацымхәрас, иара да хьашьҭало иахырҟьаны, иаҳагьы иеицәеитәыр ҳәа дшәон. Дызусҭадаз ашшра инеиз ираԥхьагылаз? Абзагә Гәырҭба. Иху


253

зеи-иҵыхәозеи, иҵҩақәа зеиԥшроузеи Абзагә Гәырҭба? Ҳаи, шәшиҟәаҵра, абааԥс! Аҵларкәыкә аҵла ианамысуа ахы ша-хьуа еиԥш, уск анимырххо ихы ихьуеит. Аибашьра дахьыҟаз дҭахазҭгьы, ҳҭынчын. Аибашьрахьынтә дагьааит, ҭынчрак ыҟам. Ирххароуп ҳазҿу. Ани ииҳәо шәышԥазхәыцуеи! Абас ҵәҟьа реиҳәоит Кьынтышә. Ианиазҵаалак, сара уамак ҵуам, Ачамҳара саарышьҭижьҭеи, Абзагә ихы-иҵыхәа сара саҵкыс ақыҭсовет ахантәаҩы Кьынтышә идыруеит, шәиазҵаа иҳәар Раԥсҭан? Кьынтышә, ала млашь иамԥыхьашәаз абаҩ еиԥш, сҟаҟаны снариҭап. Исыдгылода? Уи аиаша ибаны даангылаӡом, аха сара исыхҟьаны лахь иоур? Сара исмыхьыц уажәшьҭа ак-гьы сыхьрым, аха…

Адырхаҽны, раԥхьа иҭаақәаз, даҽа ҩыџьагьы рыцны, еиҭах ианиҭаа, абасҵәҟьа егьреиҳәеит Абзагә. Аҵх неигәеит ишеи-маркуаз.

– Ҟаимаҭхангьы акыр уазыҟалҵахьан…

– Лыӡбахә соумҳәан! Раԥхьа иҟаны ианцоз, ллымҳа инҭар ҳәазаап, арҭ аҩымш-хымшк рыла ҳаиҭаахуеит, бышҳадгыло ҳбоит, дазыҟаҵа ҳәа. Банаџьалбеит, сара сгәаҵәадоума, ҳабна шықәырхыз сымбо, аха сара сҽаласымгалар аус иаҳа иазеи ӷьуп. Исыхьхьоу бдыруеит, исызхоуп, сҳәеит, илымуит. Зны слыргәыбзыӷит, зны лыҽлыргәааит, сара бзиа узызбаз убас уахьыҟаз азыҳәан акәын, лҳәеит, Ҟаимаҭхан лкалҭ дыҵа хылҩеит ҳәа ахьӡ бааԥс ҳхуҵоит, лҳәеит. Арахә анырхызар, уаҟәырхзар узҿыз аус, ашәлашараа ирхарагәышьоузеи, иры-лымшоз раҽԥнуҳәоит, уиашам, лҳәеит. Дызласымбацыз ала дԥаԥашькит.

– Уақәшаҳаҭхеит аҩынтә раан иануҭаа?

– Сақәшаҳаҭхеит, аха ҩымш-хымшҟа аамҭа сышәҭ, Раԥс ҭан снаиацәажәоит, ҳивсрым, иажәа ахы ахьцо збап сҳәеит, амыждараз.
– Избан, уи бзиами… Ииашами?..

– Ииашами, аиашақәа рҿы аус умазар… Снықәланы сце-ит, сиацәажәеит ҳколнхара ахантәаҩы. Убзиарақәа сыдуп, уусушьа сгәаԥхоит, сувсны сцар сҭахым, абас ҳгәы иҭоуп,


254

ушԥахәаԥшуеи, мҩас ҳазқәуҵозеи ҳәа сиазҵааит. Дҟәышми, иа-ахтны имҳәеит, аха, сгаӡамзар, еилыскаартә исирдырит, абна аԥҟара иахьахдырҟьацәаз, иаргьы игәы ишалоу, аха аанкылараз акгьы шилымшо. Абри аамышьҭахь, уаргьы ҳаубеит, Гәдиса, ҳнеит. Дудыруеит, иузымдырша иакәхааит, уи. Ҳагәҭыха, ишҳалшоз ала иаҳҳәеит.
– Иуцыз исарҳәон, иуҳәеит авалашьа амамкәа…

– Исымҳәакәа, ахы сҿашәароуп. Уаанӡа сызрыцымныҟәоз, сзыцәшәоз, мап ахьырцәыскуаз зыхҟьоз акәӡамкәа, сшымгәыӷӡоз, сызлақәымгәыӷӡоз ала, еицәаз даҽакы ҟасҵеит. Анцәа сши-шаз сыҟоуп, ишудыруа. Сгаӡоуп, ауаҩы сҿаҿы исеиҳәо акәу џьысшьоит. Ҳныҩналеит абадақьҩыжә иҿы. Иԥынҵа хаԥагәаӡа, ибла хапаӷьалақәа ихагәҭа иқәҵаны, ахьаԥарч еиԥш иџыԥхьӡа ихахәы еиларгыланы, даҽаӡәгьы диватәан. «Ирҳәо иашоуп, иаҟәаҳхып Ашәлашара абнаԥҟара?» – иҳәан, иланарԥшыгақәа илахь ашҟа дааҩахан, аԥынҵа хаԥагәа днаихәаԥшит. «Иаҟәых тәуп, иаҟәыхтәуп, иқәрымхи, иқәрымхи!» –иҳәеит, аԥсы ихаԥхьо апап ибжьы ихаҵаны, аԥынҵа хаԥагәа, «Ҽааны иаҳзаҟәыхрым?»

– иҳәеит ани. «Ҽааны иаугәышьом,» – иҳәеит аԥынҵа хаԥагәа. «Цахәгьы иаҳзаҟәыхуам» – иҳәеит аиҳабы. «Иашоуп, цахәгьы иаугәышьом», – иҳәеит аԥынҵа хаԥагәа. «Абна аԥҟара акәым, аплан иҵегь иацҵатәуп, угәы ишԥаанаго?» – иҳәан, аԥынҵа хаԥагәа днаихәаԥшит егьи. «Ҽаанынахыс иацаҳҵап, бнамзар иҟоузеи Аԥсны», – иҳәеит аԥынҵа хаԥагәа. Абри егьиҳәеит, икьатеих ԥҵәо, ччараха исит аиҳабы. Уи дихыччаны даналга, ҳара ҳашҟа дниасит. Аҵкыс еицәаны, ҳаргьы даҳхыччозаап, аха иабаҳдыруаз. Саӡәыкны сшыҟоу усоуп, аламыс, Аԥсуара, Аԥсны ҳәа ауаҩы даналагалак, ииҳәо ианацлалак излаиҳәо аԥсшәа, сыҟаҭәара зынӡаск иаамариахоит. Шаҟа ирмарианы сижьа-зеи, иаԥсуара далӡаауа Анцәа исирбааит! Шаҟа гызмалрала си-жьазеи. Иахиҳәаауазеи, абна ахьԥырҟо дацхраауоу мамзаргьы даԥырхагоу ҳәа акәымкәа, ирмаананы, ҳколнхара ахантәаҩы дақәшаҳаҭзар, ма зынӡаск аԥҟара иаҟәырхрашәа, мамзаргьы аплан абжеиҳарак агдырхарашәа, убас дҳацәажәеит, иаҳҳәо ҳақәымшәо, ҳхы ҭиҟьеит. Илшагәышьом акәымзар, ҳколнхара ахантәаҩы, акоммунист иаша, ҳәарада, иҭахӡагәышьам,


255

игәы ԥнажәоит ҳабна ахьықәырхуа сҳәеит ахы сҿашәартә. Иватәаз иҩыза, аԥынҵа хаԥагәа, ииҳәалак дахьақәшаҳаҭхоз аамышьҭахьгьы, деичырчаҩызаарын, акраадыруазма. Исҳәо деигәырӷьашәа ааҟаиҵан: «Арахь шәшааз имдыруеи шәколн хара ахантәаҩы Чырг Раԥсҭан?» – иҳәан ҿааиҭит. Ихьӡ ани ҳәа, ихаҭагьы дидыруеит, иҳәашьа злаҟоу ала, бзиагьы дибоза-ап Раԥсҭан сгәахәын: «Ҳқыҭа иахагылоу, уи иҩыза арԥыс бзиа, акоммунист иаша, ҳашԥаивсуаз, ҳаимазҵаакәа ҳаауазма?»

– сҳәеит. Абригьы сҳәеит, аԥынҵа хаԥагәа, иқьышә иеиҳабы илымҳа инҭеикын, дынҭахәыҭхәыҭит. Бааԥсык шсамхаҳәаз сцәа иалашәан, ишсылшоз Раԥсҭан ирҽхәара салагеит. Егьи дсырҽхәацыԥхьаӡа еицәастәуазаап. Ҳарҭ хықәкыла ҳзызнеиз, зымгәеи зхәымџьари рыда хәыцырҭа змамыз, абадақьасыҩжәи, егьи, ҳарӡтәуп рҳәаргьы, ааи зҳәози, ҳнырхатәуп рҳәаргьы, ааи зҳәози ракәызма, ҳабнеи ҳмандаринеи рус зыӡбуаз. Ирылшоз акызаҵәык акәын, убри егьыҟарҵеит. Ҳанцаҵәҟьа, араиком ахь аҭел иасит, ауаа ҳажәиҵеит, ҳара аҳәынқарратә ус ду ҳанаҿу аамҭазы, дҳаҵатәаны, ахәа ҳаҵжаара даҿуп Ачамҳара аколнха-ра ахантәаҩы Чырг Раԥсҭан ҳәа. Араиком ахь иԥхьеит. Уаҟа из-ааргаз, иарҳәаз, уара уазхәыц. Иҟалаз акрыздыруама, Раԥсҭани сареи ҳаиқәшәеит Аҟәантәи ҳанаа мчыбжьык аҟара ааҵхьаны. Ачамҳара аконтора аԥхьа ҳгылоуп анхацәа аӡәырҩы. Абрига дақәа рахь дыҟазаарын, ҽыла даакылсит Раԥсҭан. Сизгәдуны: «Раԥхьа уанааз ашықәсан, арыӷьарахьала ушҽыжәлоз, ушҽыжә ҵуаз еиԥш акәымкәа, аҽыжәлашьа уҳарҵеит акәу?» – сҳәеит. Ихаҭагьы лафны, ақалақь дшааӡаз, ақыҭа атәы шизымды-руаз, аҽыжәлашьа, аҽыжәҵышьаҵәҟьагьы ара ишиҵаз ҳәа да хыхәмарлон, ҳара иаҳҳәаргьы дарччон. Уажәы ианысҳәа, дых шәааны: «Шәара ибзианы ижәдыруа аҽыжәхшьоуп, аҽышькыл ԥҟаны аҽыжәхшьа», – иҳәеит. «Иакәым сҳәазар, сара исымаз, угәы нсырхарц сҭахымызт, Раԥсҭан», – сҳәеит. Даасыдгы лан: «Сара сшыҟоу абасоуп, Абзагә, иажәа џьбаразаргьы, сҿаҿы исоуҳәар, сгәы иалсӡом. Исцәымӷу, дсыҵаланы, сыгәҭыха сырҳәаны, иаарҳәны схы иҭазырԥо иоуп. Абзиарақәа иузызухьаз рыцкы ҟауҵеит. Пату сықәуҵеит, иҭабуп», – иҳәан, днасыд ҵит. Иҳәеит зегьы ишраҳауаз. Иҟалаз анеилыскаа, сыԥсы



256

шҭоу сыжны, саҟара анышә сыҵазар еиӷьасшьеит, аха иабаҟаз. Дааҵысыр иныхжәартә, амахә ҩа днықәсыргылеит, сара амахә ҩа санықәгылаз, укамҳан ҳәа знапы сзыркыз ауаҩы.

– Исыздыруамызт арҭ иуҳәақәаз, Абзагә, урҭқәаҵәҟьа сыз-дыруамызт. Уажәшьҭоуп ианеилыскаа, арҩаши акәараҷҷеи рзыҳәан иуҳәаз зхуҳәааз.

Иган сеиарханы дгылан Абзагә. «Шырқь-шырқь» ҳәа аҽбыга аҿы ақлыб наҿишь-ааҿишьит.


3

Изааигәаны дыздыруаз игәарҭахьан, ирбахьаз иакәымкәа, иҽшеиҭеикыз Абзагә. Ихәыцшьеи ицәажәашьеи ракәым, ины ҟәашәаҵәҟьа аҽеиҭанакит. Иаҳа иҭынчхеит, иаҳа ихьанҭахеит. Дызнысыз амҩа данԥшылон, ишәон, изон. Лассы-лассы ди гәалашәон, дизхәыцуан иаб, бжеиҳан дизаӷьуан, дизаӷьуан гәыблрала. «Кыҷа дахьиеиԥшқәаз рацәан. Излеиԥшымыз

– Кыҷа ауаа реинраалара, ажәытәи аҿатәи рыхьчара, ала-мыс ахьымҟьашьыша иаҳа дашьҭазар, саб дызҿыз аамҭеи ашәлашарааи реинраалара акәын. Ихазыҳәан, сара сеиԥш, бзиарас иалигаз ҳәа акгьы сгәалашәом. Ақыҭа анапхгаҩцәеи иареи шынеиҿыхоз, инарцә мҩа днықәлеит. Уи сҳәаргьы, аи-башьра алагамҭаз ауп Кьынтышә саб дыкҿацаланы даных ҭеикыз, уаанӡа, иаҳа санхәыҷыз, аколнхарақәа анеиҿыркаауаз ашықәсқәа рзыҳәан, дыҷкәына ҵәрышкәаӡа, иӡара еихатыруа, иаԥсуа маҭәа инаало, уахык ҳаҩны дымнеикәа ишԥаҟалоз Кьынтышә, Хыцә Кьынтышә, сара схыбгалара реиҳа изха-роу», – ҳәа дхәыцуан Абзагә, иҭаҭынжәга неиҵаҵо, ахәыш ҭаараҿы данаатәалак хәылԥазыла. Ҟаимаҭхан лхәыҷы ишь-цылара даҿын. Хәмаргас ирымаз, Ҟаимаҭхан илзымчҳауаз, аҳәызба акәын. Зымҿра татоу аҵлақәа рышьшьаны, аӷәыцә маҟьа хәыҷқәа ааигон абнахь данцалак Абзагә. Ахәыҷы днаи дыртәаланы, аҟыцә-ҟыцәра иналагон. Аԥстәқәа алырхуан. «Бахәаԥш, нана, Абзагәи сареи изеиԥшлоу иҟаҳҵаз», – иҳәан, дгәырӷьаҵәа, ицәны иҟарҵаз налирбеит хәылԥазык. «Унан, шаҟа иҽада ссирузеи!» – лҳәан, дааччеит Ҟаимаҭхан. «Ҽадам,


257

аха лоуп, аху-хуҳәа ашра аҽазырхианы игылоуп», – дгәааит ахәыҷы. «Лоуп, хьча лоуп, амала, уааи, ара уааи, маӡажәак уасҳәоит», – лхәыҷы илымҳа дынҭахәыҭхәыҭит. Ахәыҷы имҿ лых ашьапқәа кьацә-кьацәӡа икны: «Абзагә, сара саб ҳәа уасҳәалоит», – иҳәеит. «Ибзиоуп, дад, уаб ижәла уқәымӡааит», – иҳәан, Ҟаимаҭхан дналзыԥшит. Длымбаӡозшәа, илмаҳаӡозшәа ҟаҵаны, лдырдха аффаҳәа иргьежьуа, ахәышҭаара нырцә дтәан. Абзагә игәеиҭеит ахәыҷы саб ҳәа уасҳәалоит аниҳәа, Ҟаимаҭхан лыблақәа шылҵәахыз.

Иара Абзагә ихәыҷраан, ҭынч аҭаацәа еилатәаны, еилы харак ыҟамкәа, шамахамзар, игәалашәом. Иҟалап убри ауха акәзар ихәыҷра данҭысыз, убри ауха… Кьынтышә иҩызцәеи Абзагә иаби меибарԥсыкәа, цәгьала ианеидырхыз агәы лацәа.

– Шәтәы-шәымаа налаҵаны, аколнхара шәалала ҳәа ауаа урылагыланы абадақь уасуеит, уара ухаҭа ухы гәамҭакәа, – иҳәан ҿааиҭит, усҟангьы грас иҵигахьаз, данцәажәо иҟамчы ырҟаҵымыҵуа Кьынтышә.

– Иахьаҵәҟьа иналагӡаны аҭыԥ иқәуҵароуп Гәырҭаа шәыӡ лагара!

– Аӡлагара кәаԥӡа аҭыԥаҿ иҟоуп. Уара уакәым, амҳаџьырра иазымгеит,– иҳәеит, усҟак имраӷьцәакәа, Кьынтышә иаҵкыс акыр инеиҳабыз, Абзагә иаб Гәадала. Уи иҟазшьақәа ируа-кын, ичҳара хыҵны, уаҩы игәаҵәахы инасыртә имчу ажәа иҳәозаргьы, иажәа рҭынчны, ибжьы мырдуцәакәа акәын ишиҳәоз. Абзагәгьы акыр изынханы иҟан убри аҟазшьа.

– Ҳара ҳаӷацәа ирыцхраауеит убри, Гәырҭаа шәыӡлагара, – иҳәеит, баша амш аҽеиҭакразы инаҵысуаз аԥшагьы, аамҭа ҿыц иабанӡахәо, иабанӡаԥырхагоу ҳәа иазхәыцуаз Кьынтышә.

– Иашоуп, ирыцхраауеит – акрырҿанаҵоит, – иҳәеит, иҳәашьала, ибжьы рҭынчны Гәадала. Заманалаҵәҟьа идыр уан,усеиԥш ицәажәашьа иаҳагьы ишыкшоз. «Убриоуп сара исыгхаз, аправлениа аилатәараҿ, аԥсаса рҭахара иазкны сус ианалацәажәоз. Сҽырҭынчны, саб иеиԥш сцәажәазҭгьы, сыз ҭахыз иаҳа исыдгылон, исаӷацәаз раӷәра рҿанакшон. Шаҟа сычҳара сахыҵны, сгәамҵны сцәажәоз, ихаҿы иаҳа-иаҳа


258

ихалашон амгәацәа ҭысҳаԥ Кьынтышә. Иансааз, азеиԥш ус азыҳәан ҽакала саныҟақәаз дсықәшәазҭгьы, иҟаларын аус еицааургьы ҳколнхара ахантәаҩы Раԥсҭани сареи. Иқәра иааноумшьартә уаҩы ҳаҭырк, ҽынкылак иоуп. Кьынтышә игәыр илаҵаны иара итәахьы диаимгар, иҟалап, Ашәлашара бзиарак ахь икылигар. Еиҳарак уаҩы игәы иахәаша, араи-он аҿынтә иҟаҵатәу ҳәа иаарыцҳауа даналацәажәо, ирҳәаз шәаҳаит, абас еиӷьуп ҳәа ирыԥхьаӡоит, аха иаҳа еиӷьу акыр ыҟазар, ажәларгьы аҳәынҭқаррагьы иаҳа ирзыфеидоу даҽакы жәдыруазар, ҳалацәажәап, нас араион аҿгьы ираҳҳәап ҳәа ицәажәашьала, уаҩы ибартә иҟоуп ацгәы лашә дшаҩызам, ихалагьы акы иӡбақәар шиҭаху». Ихаҭа ицәыӡра иаҿыз, реиҳа иуаҩра иатәны ииԥхьаӡоз иҟазшьақәак, убри аколн хара ахантәаҩқәыԥш иахьидибалоз азыҳәан акәын Абзагә уи дзигәаԥхоз.

Абас дшизыҟазгьы, Раԥсҭан дзызиҳәаз, диԥхьаны дааганы идиҵаз наимыгӡеит Абзагә.

Аминаҭ ахәыҷқәа лыманы дықәҵны дцеижьҭеи, Абзагә Ҟаимаҭхан дигеижьҭеи мызкгьы мҵыцкәа, аконторахь иԥхьеит. Игәы иахәеит Раԥсҭан ихала дахьиацәажәоз. Еибырҳәоз аӷьырак Кьынтышәгьы имаҳар шыҟамлоз идыруан, аха уеиз-гьы имаҳазааит иара ихаҭа иҟынтәи.

Икабинет ашә данынхыҵ Раԥсҭани Кьынтышәи раамышьҭахь даҽа ҩыџьаҟа тәан рқыҭа еиуаз… Урҭ ирымдыруакәа иҟамызт Раԥсҭан Абзагә дзызиԥхьаз. Рхала еицәажәарц, аԥсшәа на ҳәаны, идәылҵны ицеит. Иҽааникылеит Кьынтышә. Ихала аца-шьа данақәымшәа, ишцатәыз шидыруазгьы данымца, Раԥсҭан иаахтны иеиҳәеит Абзагәи иареи рхала еицәажәарц шиҭаху.

Ирхааны ацәажәара дазыҟаҵамызт Абзагә. Дзықәшәа қәаз иҟазшьа ианыԥшны дыҟан. Бзиа иибоз аԥҳәыс дшигаз гьы, ихәыҷқәа ибла лассы иахьамбалаша, илыманы дахь-цаз Аминаҭ, иаб инхара атәымуаҩ дахьахылаз уҳәа, ишьара дықәҟьаны даман. Убасгьы игәанала иӡбаны дцеит аконто-рахь даннеиуаз: «Исцәаламӡыц уажәшьҭа исцәалаӡуазеи, иаарымчны исацәажәо, сҭаацәараҿы иҟалақәаз ирықәӡбауа, абз садырго иалагар, шәымш аабзиахааит ҳәа нараҳәаны


259

сындәылҵып. Каламла схы сызныҟәымгаргьы, напышьашәала амла сҽасыркрым. Снықәҵны сцап зауадк, ма фабрикак ахь-дыргыло».
Игәы ишаанагоз иҟамлеит реицәажәара.

– Абзагә, уара Ашәлашара уиит, Ашәлашара уааӡеит. Аҩ ныҵҟа уагәылԥшны иудыруеит. Угәы ишԥаанаго, изхароузеи, изыхҟьозеи аҳабла иахьазымҳауа? – истол дахыҵны дааи-ны, иаԥхьа даатәан, Абзагә иблақәа дырхыԥшыло, ҿааиҭит Раԥсҭан. Ари аҩыза азҵаара зынӡаск дазԥшымызт Абзагә. Ашәлашараа зны-зынла ирмаананы ацәажәара шырдырло еиԥш, аригьы маанак аҵаҵаны иҳәоз џьишьеит.

– Сара сеиԥш џьоукы рҭаацәа рзеиқәмырхазт, еилыҵит, еиԥырҵит, даҽа џьоукы даҽакы иахҟьеит, – иҳәеит Абзагә, аз ҵаара ихахьы ииаганы.

– Аҭаацәара аӡбахә акәым ҳазлацәажәо. Ҳәарада, аҭаацәа рыҩныҵҟа иманшәаламхар, рынхара-рынҵырагьы ианыԥ шуеит, аха уиоума ихадоу? Уара ушԥахәаԥшуеи? – аҵыхәтәан иациҵаз азҵаара акәымзар, ихазы иҳәозшәа акәын Раԥсҭан иҳәашьа шыҟаз. Егьиашаҵәҟьаны, уаҩы ибартә иҟан, ихаҭагьы изымдыруаз зҵаарақәак еиликаарц, иҭиҵаарц шиҭахыз. Шықәсқәак уажәаԥхьа акәызҭгьы, реицәажәара зынӡаск да ҽакхон Абзагәи иареи. Уажәы ашьақәыргылара цәгьан уи ан хаҩы игәаҵаҿы иԥҽхьаз. Раԥсҭан идыруан урҭқәа.

– Уара, Раԥсҭан, сыҵкыс уеиҵбуп, иԥхоушьазар акәхап сҭаа цәеи сареи ҳаизыҟазаашьа, сыҩныҵҟа иҟалақәаз рылацәа жәара. Схала иуасҳәап, – иажәа дналагеит Абзагә. Абри аҩыза аицәажәара акәын иаҳа иҽыззыҟаиҵахьаз. Агәра гангьы дыҟан аколнхара ахантәаҩы днахыкәша-аахыкәшаргьы, убрахь ауп дахькылсуа, убри аҟнытә, ихала далагар, реицәажәара иаҳа ирласуеит ҳәа, – Уара уҷкәыноуп, анцәа уақәимыршәааит са ра сзықәшәаз…

– Уамаӡакгьы уеиҳабым, ақәра мацара уалацәажәозар, амала, иара ус, аибашьра, аԥсҭазааратә ԥышәа…

– Аԥышәагьы, ишыҟоу умбои, дасу дшақәшәо еиԥш ауп. Анцәа иџьшьоуп, аибашьра ахьухьымӡаз. «ьоукы, аибашьра иалахәыз, иаацәажәар, рқьышә иқәкуп, ҳара ҳаибашьуан,


260

Аԥсадгьыл ҳахьчон, шәара иҟашәҵахьоузеи ҳәа. Сара уи са лаҽхәаӡом. Аԥсадгьыл хьчатәхар, агәра згоит, ҳаҵкысгьы еицәамкәа ишышәыхьчо. Ҳазлацәажәо… Ааи, қәрала… Уа-реи сареи жәабаҟа шықәса уеизгьы иҳабжьоуп. Уи акыр ыҟоуп. Ишысҳәоз саҟәыҵит. Ииашоуп, схаҭа исхароу рацәоуп, ииашангьы исаҽԥнырҳәоит, сҭаацәара ахьхыбгалаз. Аха, еиҭасҳәахуеит, иақәымшәац аилкаара ицәыцәгьоуп. Егьырҭ зегьы ракәым, нцәахәык иеиԥш сызхәаԥшуаз Кыҷагьы изқәа сеиаирхеит.

– Уаҟа уиашам аха, уи нас ҳалацәажәап, – иҳәеит, ила кыҵақәа ҟәандарала иҭәны Раԥсҭан. Аҭаҭынҟаҵа ааҭигеит. Абзагәгьы инаииркит. Дшымыццакуа, насгьы гәаартла еицәа жәар шиҭахыз иирдырит убриала. Абзагәгьы аҭаҭын днаҿыхан, ашә ахь даанаԥшны, иаҳа иҽааирҭынчит. – Кыҷа изқәа уеиа-ирхеит ҳәоуп ишудыруа?...

– Ихы дымҩахаӡакәа дсывсуеит. Угәыла иаӷьбжьы уахымыч-чан, иҩныҵҟа иӷроу узымдыруа иҳәон ҩыџьа анеиниршәоз. Реиҳа иҿакыз ажәаԥҟа сара саан ихашҭит. Уи егьаурым. Схәыҷқәа лыманы, иқәҵны ицаз Аминаҭ, ҳахьеилыҵыз акәым ииашам, ииашамыз, аханатә ҳахьеибагаз акәын. Уара иуды-руазарц сҭахуп.

– Ҳалацәажәарым иуцәымӷзар? – иҳәеит Раԥсҭан, аха, иҳәашьала, Абзагә еиликааит, идыруазар шиҭахыз.

– Зыбзиара узымдыруа ицәгьара уалаҳауеит ҳәа, уара ҳқы ҭан уаарышьҭзар аахыс, сара сыцәгьара акәымзар, сыбзиарак умаҳаӡеит, – иҳәеит Абзагә, инарҵауланы аҭаҭын даҿыхо.

– Иуцәызӡом, уахьиашақәоу ыҟоуп, – иҳәеит иаахтны Раԥсҭан. Уи ибон, иаԥхьа итәаз ахаҵа, иаахтны иацәажәара дшаԥсаз, дицәымӡырц зиҭахызгьы убри азыҳәан акәын. Уи ахантәаҩ қәыԥш иҟазшьақәа еиҳарак иреиӷьыз, анхацәа бзиақәа ргәы дақәшәаны дызлаҟаз – рыгәра игон, адгьыли анхаҩи реизыҟазаашьаҿы, зқьышықәсала иаауа аԥышәа ша ҟа аҵанакуа идыруан.

– Ихы имакәачроуп, ихаҳәатәада, ҽаӡәы ииҳәо иаҳаӡом Абзагә ҳәа уарымҳәаӡаци? – дааԥышәырччашәа, Раԥсҭан дна иазҵааит Абзагә. Кьынтышә иажәақәа, ишааиҳәалаҵәҟьоз, иа-


261

аигеит.Убарҭ ажәақәа Раԥсҭан ишиеиҳәахьаз агәра ганы дыҟан аҟнытә, убарҭ рыла далагеит. – Ауҳәан-сҳәан ашҟа сианагаз шәа убаргьы изхысҳәааз уасҳәоит. Ҳара ҳажәла маҷк иуаа џьбарақәоуп. Инаалашьа мариамызт сабгьы. Изыхҟьо уиоуп, аҽадажәоуп ушьхәа ахьаурбо мацара иныҟәо, Раԥсҭан. Сара ари салаҽхәаны иуасҳәом, ҳшыҟаз, уажәгьы сара сшыҟоу ауп. Асовет мчы ҳқыҭаҿы ишьақәзыргылаз рыгәҭаҵәҟьа дрыла-гылан саб. Аколнхарақәа реиҿкаараҿы иара иаҟара нхаҩык ихы аџьыка ықәимхит.
– Ашьҭахь ихьи?

– Иумбои, сабгьы ицәгьа уарҳәахьеит. Саргьы зегьрыла убри икәал сҭагылоуп. Абзиара ҳшашьҭоу, иааҳәны ҳхы ианааха-лак ҳшьара ҳнықәнаҟьоит. Саби ақыҭа анапхгареи… – ҷыдала Кьынтышә иқәкны акәын ишиҳәоз Абзагә, аха Кьынтышәи Раԥсҭани аус ахьеицыруаз аҟнытә, ацәгьа рыбжьеиҳәозшәа игәы иаанамгарц, ихьӡ нҭкааны имҳәаӡеит, – зны абаҳча еи-маркит, ҽазны аӡлагара алуқәа, ашьҭахь, ауахәама андырб-гоз, ргәы ааихшәаӡеит. Ажәа уасыршьит, аха сара исыхьқәаз узеилкаауам, схы-сҵыхәа цқьа иузымдыруа. Ҳара ҳажәлантә ҭауад дыҟамызт, аамсҭагьы дҳаламызт. Ҳара жәынгьы ҿангьы ҳанхаҩцәоуп. Ибзианы анхарагьы бзиа иаҳбон, ибзиангьы акраҳфон, уажәы сара аԥҳәысеиба сылхатәеит умҳәозар.
– Уи аӡәгьы иуаҽԥниҳәом…

– Убзиара аҟнытә. Схы иаҽԥнысымҳәои, сара схы! Изхыс ҳәаауа, ҳацәгьамкәа, уеиԥш зеиԥшу асас дымҩахыҵыр, ҳаԥ хамшьартә ҳанхон. Саби сабдуи имцхәны ирымаз рхала аҳәынҭқарра иарҭеит. Абаҳча ду еиҵааӡаны ирыман, рхатәы ӡлагара рызҭагылан. Акулакцәа иртәын ҳәа, абаҳча ԥҟаны икарыжьит. Игәы еиҭасит саб убысҟан. Иҽеимыз ауаа рна паҿы ҳҟалеит иҳәеит. Аӡлагара алуқәа ԥырҽырц ианала-га, иримҭеит, еимаркит. Ашьҭахь, ишуасҳәаз еиԥш, ауахәама рбганы ианкарыжь, зынӡа иааилнахит. Иџьоушьаша, ажәлар рус ихаҭа цәгьарамзар бзиа шизалымгазгьы, аибашьрахьтә саныхынҳә, аколнхара аферма аиҿкаара, арахә ранҵара са-налага, сгәы азирхаҵон, ажәларгьы аҳәынҭқаррагьы ирзеиӷьу аус бзиа аԥшьугеит, инагӡа ҳәа дсывагылан, – иаалырҟьаны


262

иажәа неиԥхьбеит Абзагә. «Амцхә саланагалацәеит, иасҳәа қәо уашьҭан иаарҳәны схаҭа исзеицәеитәыр ҟалоит, угәы иҭоу зоуҳәаз, уԥсы ахьҭоу икит ҳәа, садызцалазеи арсҟак иаҳәаны». Аха нас: «Схаҭа исзеицәахаргьы, исмыхьыц исыхьуазеи, сыгәҭыха засҳәо уеизгьы исыцәмаҷхеит, иасҳәап» – ҳәа иӡбан, Раԥсҭан дӡырҩуоу дизымӡырҩуоу нагәаҭаны, иажәа инаци ҵеит: – Саб иаҳәшьак дыҟоуп, иаҳҭиз ҳанхарҭаҿ, еимырҵәаз ран леиԥш, деибакәеибаха лымацара дахуп, егьырҭ зегьы ракәым, убри лҳақ сызшәом. Анык леиԥш слааӡахьан. Дзыс гәалашәаз, уаб иаџьал урааигәеит ҳәа салҳәеит, уаҳау Раԥсҭан, уаб иаџьал урааигәеит, лҳәеит. Аҵәымӷ жьакцеиԥш сгәаҵәа-хы иалоуп лажәақәа. Ииашазаргьы ҟалап илҳәаз, – иҭаҭын ахәҵәы днацҳаит, иахьынӡацәаакыз хҵәаны, еиҭанеиҿеикит.

– Угәы ишԥаанаго, арахә ахьнырхыз акәу, ауал ахьшәы қәшәаз акәу реиҳа игәнигоз уаб? – иажәа рҭынчны, ҿааиҭит Раԥсҭан. Абзагә аҭак аҟаҵара ааицәыцәгьахеит. – Уара иу ҳәақәаз раамышьҭахьгьы, иԥсаҭа бзиахааит, уаб иӡбахәқәа саҳахьеит. Сгәанала, уаб ихьааигоз ауал иуқәшәаз акәӡамызт. Убасоуп, ӡбахәыла дахьынӡаздыруала, дшеилыскаауа. Акы, аус бзиа ахьхыбгалаз, Ашәлашара иазеицәаз ахьыҟарҵаз, ҩбагьы, узҿыз аус уанаҟәырх, ухҵәаны даҽаџьара уцар ҳәа дшәон. Раԥхьатәи уԥҳәыс думамзи усҟан? Уи Ашәлашара ақә ҵра акәын еснагь дзызхәыцуаз.

Ииҳәо иҿамшәо дыԥшын Абзагә. Иаб изыҳәан ас еиԥш имаҳацызт, ихаҭагьы дазымхәыццызт. «Егьиашаҵәҟьаны, амал аҵла рыбӷьыжә иаҩызоуп, иаауеит, ицоит, хьаас иҟаумҵан, сара сзыцәшәо даҽакуп – иҳәон саб. Даҽакыҳәа дзышьҭаз…»

– Ажәа бзиа сауҳәеит, Раԥсҭан. Сабоузаԥсахари…
– Схала схаҿы имааиӡеит иуасҳәаз.

– Кьынтышә уеизгьы иуеиҳәарымызт, – инаиҿыҵҟьеит Абзагә. Раԥсҭан имаҳазшәа ҟаиҵеит.

– Дышԥаузыҟоу Қьач Кыҷа?
– Иуасымҳәоз, дысҿамԥшыкәа дсывсуеит ҳәа…

– Данувслак, уара узыҳәан бзиарамзар цәгьара иҳәом. Абарҭ иуасҳәақәаз иара иажәақәа роуп. Дгәааны дзыҟоугьы удыруеит.


263

Маҵурала мацара акәымкәа, қәралагьы Раԥсҭан деиҳабны, иара, Абзагә, сабиҵас ихы иԥхьаӡо дааҟалеит азнык азыҳәан. Ихы дназаӷьит Кыҷа цқьа дахьизеилымкаауаз азыҳәан.

– Игәы иалаҵәҟьоу аусымдырхуа, уаҳа сеиӷьымхеит акәым зар, – иҳәеит Абзагә, аҭаҳмада изыҳәан иаҳаз игәы ааҭнаган. Абзагә Ашәлашара инхареи ихҵәареи рыӡбара аус аҿы Қьач Кыҷеи иареи реизыҟазаашьа акыр аҵанакуан. Аҭаҳмада их хәыцуаз рацәаҩын.

– Убзиарақәа реиԥш, уграқәагьы сеиҳәеит. Угра ахьӡми, дузгәааны дзыҟоу.

– Сыԥҳәыс дкажьны, даҽаӡәы лгара…
– Иҳәа, иҳәа…

– Исаҭәам… Адунеи ҭацәын, Раԥсҭан, сара сзыҳәан, иҭацәын адунеи, убри аԥҳәыс дызбаанӡа… Аҭаҳмада Кыҷа игәы иалоу здыруеит. Ичара ауха ус ҟасымҵар акәын.

– Саргьы сгәы иалсит. Ҳара астол ҳахатәан, Кыҷа иеиԥш уаргьы иусасын ачараҿ иҟаз, уара уныҵышьшьны, аԥҳәыс лахь уцеит, иҭыӡшәахеит. Иеилыҵшьа, иԥҳәыс аагашьа, џьара акала ииашаны иҟамлеит. Аԥсуа ламыс даӷраԥалеит, рҳәеит абыргцәа узҭахыз, – иҳәеит иаахтны Раԥсҭан. Иҵегьы иҳәар иаҳагьы еиӷьашьо, ҭынч дӡырҩуан Абзагә. Дахьиашақәамыз ыҟан аколнхара ахантәаҩы, аха иаҳәара ахәҭамкәа, насгьы

иаҭәамкәа иԥхьаӡеит Абзагә. Ихаҭа дшымгәыӷӡоз, дшазыԥ шӡамыз ишыҟалаз иԥҳәыси иареи реилыҵра, аҭаацәа ҿыц иалалара… Уахь икылымсыр ада ԥсыхәа амамкәа, уаҳа даҽа мҩак ыҟамкәа амҩа иқәын уи иус. Азеиԥш ус аҿы агәаӷьра злаз, изқәикыз неимыгӡакәа ихьамҵуаз Абзагә, иҭаацәара аус аҿы, иаахҵәаны акы аӡбара, акырӡа ицәуадаҩын. Еидихәыцлоз, дҿазҳәоз рацәан.

– Иҟалашаз акәын амзар, ауха зегьы шԥеиқәшәеи, – инар ҵаулан дагәыламлацәакәа, иҽааникылеит Абзагә.

– Сгәанала, ари азыҳәан акәым усыԥхьаны сзааугаз, Раԥс ҭан. Иҟоузеи?

– Абас ҳаицәажәаргьы сҭахын, Абзагә, аха иашоуп, узааз гаҵәҟьаз даҽакуп. Баша сумазҵааит Ашәлашара иқәҵны ицо рацәаҩхеит, изыхҟьозеи ҳәа. Уаргьы саргьы, ҳазегьы иаҳуалу,


264

анхаҩы ақыҭа игәы ахымшәо аҟаҵароуп. Уара уацәхьаҳәыр, даҽаӡәгьы изқәа неиаирхар, нас ҳабакылсуеи? Ҳаицхыраап. Ииашам акыр ыҟазар, ариашараз, ҳабӷа еибаҳҭап. Уара уеиԥш зеиԥшу анхацәа ақыҭа иацәҳарӡуа ҳаналага, ҳзықәгылоу амахә ԥаҳҟеит ауп. Изхысҳәааз еилумкааи?

Абри реицәажәара ашьҭахь, ма аҩны данаатәалак мам-заргьы уахынла, иԥсҭазаара нарҳәы-аарҳәны дазхәыцуа, дыз мыцәо даниоу, лассы-лассы Абзагә ихаҿы иааиуа иалагеит, уаанӡа дыззымхәыцыз хшыҩ еилкаарак. Иашоуп, ихы-иԥсы деигӡомызт, ианакәзаалак ақыҭа иахәаша, ауаа ирзеиӷьхаша ҳәа дхәыцны акәын иҟаиҵозаалак шыҟаиҵоз. Игәалашәоит, аибашьра даныҟаз, уахык, аԥсра абла данҭаԥшы, Сапун Гора ҳәа иахьашьҭаз ахәада амҵаҿы игәанала убас иӡбеит: иԥсы ҭаны дхынҳәуазар, адунеихаан цәгьара имӡбарц, иахьын ӡаилшо, абзиа аҟаҵара дашьҭазарц. Усҟан, данқәыԥшыз акәзааит, аԥсҭазаара аԥышәа аниоу, ацәгьеи абзиеи данры лаԥшқәа акәзааит, убасҟан дахымԥо ииӡбаз ахшыҩеилкаара хәыҷы, игәаӷьны аӡәгьы изиамҳәеит. Ихымыччарыдаз! Алем-саа ахәада акәаԥраҿы иқәтәан. Ирымпыҵахаланы иркын. Ҳарҭ ахәада амҵан ҳҽыҵәахны ҳтәан. Иаашар жәылара ҳцон. Иҳарымҳәеит, ҳәарада, иаашар ҳашжәылоз. Аха мдыр-шьа амамызт. Иҟалон убри ауха ада уаҳа исаҭәамхаргьы аеҵәақәа аҵыџьџьаауа, иаҳхагылаз ажәҩан аҵаԥшра, уаҳа саԥымлар шарԥазтәи амра ашәахәа, даҽазны исықәнамур, аҭабиа ҳахьҭатәаз, иҟәашӡа ҳхахәы иақәтәаз аԥсата. Аидыс лара рҽазыҟарҵон афашистцәа, ҳҽазыҟаҳҵон ҳаргьы. Цәгьа рас иҟаз, дара хыхь иқәтәан, иахьааԥшуа зегьы хтын, ҳара ҵаҟантәи ҳнеир акәын. Сҵас хәыҷала, абри ауха аԥсреи аб-зареи акыр сазхәыцит. Еилыскаазгьы убриоуп, уаниуаз уара иуазҵааны адунеи уқәнагалазар аҳа, адунеи анаанужьуагьы, уара иуазҵаауам. Уи зыӡбауа даҽа мчык ыҟоуп. Уаҟа уара ак-гьы улшом. Аха уара иулшоит акы – уҟанаҵ ацәгьа-мыцәгьа аҟамҵара, уанԥсуа гәыблрала, иԥхамшьакәа уҭынхацәеи уҩызцәеи урҵәуартә амҩасра. Абри, саби хшыҩеилкаарак еиԥшны ииԥхьаӡоз, аха ихала, агәыҭҟьареи агәаҟреи ирылхны дзызкылсыз ахшыҩ еилкаара хәыҷы, аӡәгьы иамҳәаӡо, ҭоубак



265

еиԥш иман иҵәахны. Адгьыл кәаза илашәаз арыц, итәырԥсо, ибарақьаҭха ишазҳауеиԥш, ари ахшыҩеилкаара хәыҷы, ԥса барала ишьа-ида иалаз џьара акы иалашәазар акәхарын, еиламго, инагӡо дааиуан. Иаҳа-иаҳа агәра игон дызну амҩа ишҵоура мҩоу, избанзар, иара реиҳа дзықәгәыӷуаз, зыхшыҩи зажәеи ҳаҭыр ақәиҵоз Кыҷеи, иара иаби инадыркны, қәрала иаҳа изааигәаз, ҩызас ииԥхьаӡоз, игәыла, анхаҩ бзиа Ҭамел уҳәа, Абзагә дызҿыз иадгыла акәым, иаахтны, ирҳәон, шьыц ра бзиала ишиҵашьыцуа. Уи иреиӷьыз бӷан. Иреиӷьыз бӷан, зегьы алаф рылхуа, аҵәы рылазҵо, Абзагә дызҿыз аусгьы хыччашақә иазнеиуаз, ражәа шьапҿаршә изнамуа, дшьақә намҟьо, дышцац ацара азыҳәан. Урҭ, қьышәқәҵарала иус иахәаԥшуаз, даараӡа ачҳара умазар, угәаҵӷа иасыртә иҟоу ажәа бааԥсқәа рҳәагәышьон. Егьырҭ зегьы ракәым, абырг, аҟәыӷа ҳәа ирԥхьаӡо Ҟаҭмас, аҵәҩан ршьеиԥш, дҵаӷаӡа ауаа дрылагыланы: «Аиаша ҳаҳәа, Абзагә, ажәлар ҳахьӡала иан ҵаны иумоу аԥсаса рҿы, акомхоз атәы акәу, уара ухатәы акәу хыԥхьаӡарала еиҳау?!» – иҳәеит.

Асеиԥш ажәа имҳәар акәын Ҟаҭмас, заманалаҵәҟьа иды-руан Абзагә, иара итәы наҟ иақәимҵазар, феида шизалым-газ. Иҿаԥҽра мариан, еиҳабык ажәа злаимаскрыз акәымзар. Дтәымуаҩызҭгьы, ачамҳараа рҽы аҵыхәа ахәац анаҵарҵаз изыхҟьазеи ҳәа снаиазҵаауан, уаҳа аҭахӡамызт.

– Ашәаԥыџьаԥ ирылҳәҳәо аҵла, аԥсаатә ашьаԥхыц иадыр-гоит, рҳәоит, Абзагә, иуаҳахьеит.

– «ьара акала снарылукаартә сыҟазар, амцхә схы аџьабаа ахьасырбоз ала акәын, уаҳа сызларылукааша ҳәа акгьы сала ҟамызт. Ауаа акырӡа рҽырԥсахит, Гәдиса, уара ҳқыҭа уацәы ӡижьҭеи. Ишубац иҟоу џьумшьан… Иаҳа иахьеиӷьхаз, ҳәарада, ухаҭагьы ирнубаалоит, аха аӷба амыдаӷьцәа анадҷабло еиԥш, ԥхьаҟа рцараҿы, иҽеим, ҳара иаҳтәым аҵас бааԥсқәагьы рхьынҳалеит. Иумбои, ашьыцра арҵысуа иалагеит амал.

– Дузгәдууны, акәзар Ҟаҭмас ус зиҳәаз?

– Ишиҳәазаалак, саргьы лафла аҭак ҟасҵар акәын. Исзымды-руа џьушьо, ианаамҭоу аҽынкылара мыжда сымам акәымзар…


266

– Насыԥ имоуп зыхшыҩи зымчи еимадоу. «ьара саԥхьахьеит. Ишԥаиауҳәеи, Абзагә, Ҟаҭмас?

– Уфермаҿ аколнхара атәы акәу, ухатәы акәу еиҳау аниҳәа, ианбеиҳәо ҳәа иԥшызшәа инаицдырӷызит. Ҩыџьа ықәибаца лондаз, амца аҵазҵашеи, уажәшьҭа, инеихаргыланы еиҭар ҳәарц, иазыӡырҩышеи ҟамлар ҳәа ушәома!

–Исгәалашәеит уи ажәаԥҟа иаишьахаз… Сара сықәра зықәроу, зхәыҷра аколнхарақәа реиҿкаара (раԥхьа ианеиҿыркаауаз, Ашәлашара ақыҭан хԥаҟа колнхара ыҟан, ашьҭахь, ишыжәбо, еидырҵо, еидырҵо, колнхарак аҿы икылсит, аҵыхәтәан уи аколн харагьы «харшәс» инаганы Ачамҳара инарҭеит), аколнхарақәа рышьақәгылара иақәшәаз иаҳгәалашәоит, ҳқыҭан, Ашәлашара, реиҳа амц зҳәо ҳәа еицлабуан. Уи аицлабра хаҵагьы ԥҳәысгьы зегьы алахәын. Зыхшыҩи зажәеи нагоу, амц еиҿкааны изҳәо, алафгьы налазҵо, зегьы рҽаладырхәуан. Ашьҭахь, аҽырҩраҿы, ҽышәк ыҵҟьаргьы, иканаԥсо мацара, аҵыхәтәан ҩба-хԥа рҿы ишааиуа еиԥш, амцҳәаҩцәа рхыԥхьаӡара маҷхо мацара, ашәа рыцаҩцәеи ахьшьцәеи еидхало иалагеит. Ачымазцәа рхы-ргәы рхаршҭра, ԥсрак ҟалар, аҷаԥшьарақәа раан, мцҳәарала аицлабра аҵкыс еиӷьыз агәмырҿыӷьга абаҟаз! Иааиуан, ус,зны ашәарыцацәа наԥысуа, ахьшьцәа рҵыхәа инахьырԥшуа. Ҽаз ны рҭыԥқәа еиҭнырԥсахлон. Абас, зны ашәарыцацәа «аҽыԥхҭ иақәтәо, алаԥхҭ еишуа», ҽазны ахьшьцәа «ауацҭра аҟьеҩ ааҭдырго» ишааиуаз, уаҩ дыдмырцәажәо, ирымазкуа уаҩ дыҟамкәа, ахьшьцәа аԥысит. Сгәанала, ашәарыцацәа амцҳәа шьа ахьырхашҭыз акәым ус рыхәаҽра зымариахаз. Амцгьы, марцхалк иадамхаргьы, ииашоу ҵыҵӷәык амазароуп. Ашәа рыцаҩ ҽадак иаҟароу абӷаб деихсны, иалҟьаны ишнеиуаз, атәыҩақәа рыла ахраҿы аҽыкнанаҳарц, ишкнаҳау, ацәа аахых-ны, агәи агәаҵәеи Ажәеиԥшьаа инадырбаны, нас ацәа ҳаҭас ирҵәны, ажьҵаа ҭаҵаны, ахра дналбаарц азыҳәан, изымшьзар-гьы, қәасабк ма илаԥш нахьысыр акәын. Аӡыхь маҷхацыԥхьаӡа иахьыҵыҵуа аҳаскьын шҭиаауа, ишеимаԥсо еиԥш, ҳашьхақәа рҿы ашәарах маҷхацыԥхьаӡа, рымцгьы иаҳа-иаҳа иҭабон ҳа шәарыцацәа. Ишнеиуаз, зпатронақәа зегьы ҭзырҟьаз ашәа рыцаҩ иеиԥш, уаҳа ҳалшом «рҽыԥхҭқәа ирықәтәаны, ала




267

ԥхҭқәа нареишуа» иаангылт, иаанхаӡеит. Иџьоушьаша, им цәаӷәо ацәеиха шыцагәуа, ишжьакцо еиԥш, «ауацҭра аҟьеҩ» ҳәа илҭажьны ашәарыцацәа ианыриааи, егьа амц рызҳәо заргьы, аӡәгьы ирымаимкуа, рхала ианынха, ҳахьшьцәа ры мцҳәара иаҳа-иаҳа ицагәуа иалагеит. Ишнеиуаз, аӡы зҵабаз аӡлагара иааҩызахеит. Дара рыӡлагара аӡы ахьаҵабаз усмызт, даҽа џьоукы рыӡлагара ахуаԥшь ҳәа иахьылаго рцәымӷхо, ргәы ԥнажәо иаламгондаз. Изеикануа дрымамкәа ашәлашаратәи ахьшьцәа амцҳәараҿ рхала иаанхеит, рымцҳәара цагәит ҳәа шааиаҳаз еиԥш, Ачамҳаратәи амцҳәаҩцәа иреиӷьыз руаӡәк, уажәшьҭа риааира мариоуп иҳәан, иҽы иҟамчы ҩаарханы, Ашәлашара дҩеит. Аҽыжәҵра иаԥсам, сышҽыжәу, иаасымҩатә шәа шәҟаҭәаны снашәхысны сцап, иҳәан, исгәалашәоит, из-шьапык иҽы ахәда иқәҵаны, итәарҭа ырнаа, ибз даасуа, убас мцык ҳәа аҿааирхеит, аӡиасқәа зегьы хынҳәны рышьҭахьҟа, ашьхаҟа ицеит, амшын цәқәырԥаны ахьы ықәнажьит, ашьы жьымҭан иларҵаз аҟәыд, шьыбжьон иҿалан, ахәылԥаз иҿыхны ирфеит… Дгьыли жәҩани неидыкшало, амцҳәара дахьынӡаҿыз, ҳара ҳамцҳәаҩцәа руаӡәк, ашьшьыҳәа, шьыҵәрак ахәац ааиԥын, ачамҳаратәи амцҳәаҩ иҽы аҵыхәа дааҩахан, инаҵарххны иҩа ҵеиҵеит. Аҽы аҵыхәа аднарӷәӷәалацыԥхьаӡа, иаҳагьы ахәац иадыруан, ирҳауан. Уаҩы изнымкыло, амцҳәаҩ даамҵарсны, убас иҩит, ақәыџьмақәа ашьҭаларгьы иахьымӡо. Уи акәхеит, ашәлашаратәык амцҳәара дналагар: «Ачамҳараа рҽеиԥш, ахәац иҭаххеит», – ҳәа ажәаԥҟа наԥырҵеит.

Асеиԥш имчу ажәа дуеиҵбымзар, Ҟаҭмас иқәлаз иаҳәашьа амамызт. Мцык, ма сыцәгьак иарҳәозар акәхап Раԥсҭан, убри азыҳәаноуп дызсыԥхьаз сгәахәт.

Аконтора аҟынӡа дааиааит, уск азыҳәан дысҭахуп ҳәа Раԥсҭан ианизааицҳа, ҽыла амҩа дахьықәыз Абзагә Раԥсҭан иеиҳәарц иҭахны дзызхәыцқәаз рацәан, ашьҭахь ианеиқәшәа, ианеицәажәоз, игәы иҭаз абжагьы изымҳәеит акәымзар. Амц ҳәараз аицлабра атәгьы игәаламшәеит. Убригьы Раԥсҭан иеиҳәап. Иаахтны амцҳәараз аицлабра иаҟәыҵзаргьы, маӡала реиҳа амц зҳәо ҳәа аицлабрахь ииасит џьоукы. Убарҭқәа


268

ицәиӡарым! Илымҳа иҭахәыҭхәыҭуа амцҳәацәа рыгәра имга-лааит.

Зынӡаск даҽакхеит реицәажәара. Дзызхәыцлаша иасҳәа қәап Раԥсҭан ҳәа игәы ишҭаз, Абзагә аҩныҟа дхынҳәит, иха ҭа дзызхәыцша адунеи азна иманы. Аиҳаби уи инапаҵаҟа иҟоуи реицәажәашьақәа иреиԥшымхеит Раԥсҭани иареи реи цәажәара. Абзагә иибахьаз ацәажәашьа, иаҳа ихжәоу цәа жәашьазаргьы, ишәо-изо, азхәыцра аҭахӡамызт. Иаахжәаны иарҳәон аконтораҿы абри амзазы абри ҟауҵеит, егьи амза-зы иҟауҵо абри ауп, уца, инагӡа ҳәа. Уаҩы игәалаиршәартә, иреиӷьу еицәажәароуп ҳәа ихы-игәаҿы иаанхазеи? «Шаҟа ҳауҭозеи ахш?», «Шаҟа тонна алоуҵозеи акәац?», «Иҳалшо, шаҟа ааиуа. Иааироуп аплан шаҟа ҳақәу». Еицәажәарас иааигәалаиршәалак, ԥсы ԥхарак рылаӡамкәа, ахрышь злаԥсаз афатә иаҩызахон.

Раԥсҭани иареи реицәажәара, рҭаацәара рзыҳәан, рына сыԥ азыҳәан акыр шаҵанакуаз лдыруан Ҟаимаҭхан. Агәашә ахь дшыԥшуаз, амра нҭашәеит. Даныхынҳә, игәалаҟара шыб-зиазгьы:

– Бара ибасҳәо акәым, сара схазгьы цқьа еилкааны исы-мам дызсыԥхьаз, – иҳәеит. Даагәамҵны ус нациҵеит: – Абри аҩыза амҩа хара, сҽы саасуа…

– Иуеиҳәазеи уеизгьы? Сара исоумҳәозар акәхап. Баша дуԥхьаны ушԥеигоз? – днаидтәалан, ихахәы лнапы аалшьуа, лыгәжәажәара ҵәахны, иахьынӡалылшоз лажәа ырхааны, днаиазҵааит Ҟаимаҭхан. Лара дзыцәшәахьаз, аԥҳәысеибареи азаҵәреи дыргәылаԥшны иԥызшәахьаз аԥҳәыс, Абзагә ишҟа илымаз абзиабара иналаӡҩон ахӡыӡаара. Уи иаргьы идыру-ан, избанзар, ихаҭагьы убасҵәҟьа дыҟан. Уажәы лара азҵаара анилҭа, Раԥсҭани иареи реицәажәара аҟнытә еиликааз, дыззиҭахыз ҳәа игәы иаанаго ҳәа даламгакәа, Ҟаимаҭхан илеиҳәеит реицәажәара зегьы. «Лара лхала дазхәыцааит. Сазхәыцып саргьы. Сахьынӡаиашоугьы алагәасҭап». Аколнха-ра ахантәаҩи иареи реицәажәара неиҭаҳәо дышнеиуаз, Қьач Кыҷа иӡбахә ахьалаз даннеи, Ҟаимаҭхан дааԥышәырччеит. Лыччаԥшь гәҩарак изнарҵысит Абзагә. Уи идыруан, иара


269

аԥшәымас дзауаз агәараҭа, жьра-цәарала дшазыҟаз аҭаҳмада, аха жьрацәарала дахьазыҟаз аамышьҭахьгьы, Ҟаимаҭхан лхаҵа данҭаха инаркны, убри ахәышҭаара мыцәарц азыҳәан, имаҭа гәакьак иеиԥш Ҟаимаҭхан лхәыҷы дшихылаԥшуаз. Ацхыраараз уамак дызлыхәагәышьомызт: дзырашәомызт, дзыцәаӷәомызт. Аӡын лхәышҭаара зырԥхаша мҿыкгьы из-аагомызт, аха уи длыцхраауан урҭ зегьы ираԥызгоз – ажәа, игәырӷәӷәагаз ажәа ала.

Кыҷа иӡбахә убас ала Раԥсҭан иахьиҳәаз, Ҟаимаҭхан иџьа лымшьаӡеит. Иахьааиқәшәо, аԥсшәа иамҳәакәа днаивсуазар-гьы, аҭаҳмада Абзагә дшизыҟаз лдыруан. Аԥсшәа ахьиеимҳәоз зыхҟьаз, мзызс иаҵаз акы заҵәык акәын: «Даҽаӡәызар да ҽакы иамусын, акгьы сҳәомызт. Абзагә сара даҽакала дыз-боит, даҽакала сиқәгәыӷуеит, иламыси иуаҩышьеи даҽакала иҟоуп. Сиацәажәаӡом, ихы даланарԥшааит, дархәыцааит». Ҟаимаҭхан илхашҭуамызт Кыҷа иажәақәа.

Ҟаимаҭхан лыгәҭынчра лыцәнарӡуа, хәыцырҭас илзыҟалаз даҽакын. Ашьхақәа рҿы абна аԥҟара иаҳа-иаҳа иацырҵон. Ақыҭақәа рҿынтә иаауан ахацәа-абнаԥҟацәа. Аԥара ихнахуаз рацәаҩын. Ицон рхала, ԥара рҳара, аха ирышьҭуазгьы ыҟан. «Ихала ддәықәлар, иаԥырҟәҟәаара сара исылшап. Аха ақыҭа анапхгаҩцәа дрышьҭыр? Усҟан инкылашьас иҟоузеи?»

– Уаҩҵас, ирхааны дсацәажәеит ҳәа угәырӷьаҵәа уҟоуп. Уаҩҵас дзумацәажәарыз?! Уаргьы иаразнак угәы аауртит. Ус ирхааны иануацәажәо, иаҳагьы ишәарҭоуп урҭ. Угәы иҭоу наудырҳәоит, нас ирҭаху удырҟаҵоит, ма ункылахәаша удырӡ уеит, – лҳәеит Ҟаимаҭхан.

Илзырҳәоз идыруан, ҿимҭӡеит Абзагә. Аҽны уаҳа иалам цәажәеит уи аӡбахә.


4

Аҽны уаҳа иаламцәажәеит уи аӡбахә, аха Абзагә иԥхьаны аконторахь данца инаркны, Ҟаимаҭхан илцәыӡыз агәҭынчра иацымлазар, уаҳа иагымхаӡеит. Лынасыԥ дахӡыӡаауан уи аԥ ҳәыс, ан дшихӡыӡаауа лцәа иалҵыз аҵеи, анхаҩы дшахӡы


270

ӡаауа иџьабаала ирҳаз, инапала иеибиҭаз инхара. Ишҳәатәым шылдыруазгьы, ишеинасыԥхаҵәҟьаз лгәы ианханаҵа, илам хаҳәалон, изыԥшрала иҭәны, шаҟа мшы лырхәлахьаз, шаҟа ҵхы лыршахьаз. Уажәы илгәалашәон лхәыҷы, Абзагә, лара, ишынҭаацәаз еидтәаланы ашьыбжьон акрышырфоз, лыгә ҭахәыцра инацҵаны.

– Аирыӡ ансцәыԥҽыз… Изакә ԥхашьараз, саҟара анышә сыҵазар сҭаххеит, – лҳәеит дааччан.

– Избан, нана, бкаҳазма? – иҳәеит лхәыҷы, ибз ахы дықә цәажәо.

– Ааи, дад, дукәыхшоуп, унана дықәчаразааны дышнеиу-аз, аирыӡ налымпыҵшәан, икәыркәыруа, иқәсны-иԥо, ишнеи-неиуаз, амгәацәа аԥахәҳәа абра уара умгәацәа инаахан, ахәырхәырҳәа аӡыхь аҿаанахеит, – иҳәеит, ахәыҷы иҷапанах инацәа надкыло Абзагә. Дахьиццәажәаз деигәырӷьан, дҳәамс-ҳәамсуа, Абзагә ишьамхы дахьынԥашалан, дыҩхалан днықә тәеит ахәыҷы.

– Наҟ дыртәа, акруҿеиҵаӡом, – лҳәеит Ҟаимаҭхан, ахәыҷы уи дахьишьцылаз деигәырӷьо.

– Ишԥазыбуи нас ҳаирыӡ? – иҳәеит Абзагә, иблақәа ихач-чо, абысҭа амхны, ашәырҟәыҷ иларчачаны, ахәыҷы иҿаҵо.
– Дхәыҷума, наҟ доужь. Ихала акрифап.
– Ахацәа акреицырфоит, ус ами? Ишԥазыбуи аирыӡ?

– Иԥысҽит, – лҳәеит иаахҵәаны, цасҳәа икыдҟьаны иԥыл ҽызшәа. «Ианаамҭаз сҽааныскылеит. Аԥхара зысыз ашьашьал саҩызахеит, сара хәылак. Сҽааныскылап, сҽааныскылап». Уаҳа иацҵаны илымҳәаӡеит, илгәалашәаз анлыхьыз иацы акәызшәа. ԥхынран, ишоуран. Днеит агәылара. Шыла ԥсахра. Абзагә, Аминаҭ, Ардушьна уҳәа зегьы аҩны иҟан.

Аминаҭ абарҵаҿы ашыла лхәуан, деилахан, ахәыҷқәа рҵатәқәа ирҿын. Ардушьна аӡыхь иааҵылгеит аирыӡ азна аӡы. Арашәара аҿынтә асаба ихьтата иааиз Абзагә изыналышьҭуан.

– Егьоурым, саҳәшьаду, схала исыӡәӡәоит, – иҳәан аирыӡ аалымихит. Уажәраанӡагьы изыхәҭаз лара лакәны, иахьлыгхаз даҭарымҵар лҭахызшәа, Ҟаимаҭхан днеин, ашырҳәа аирыӡ ааимылхит.


271

– Изынашьҭ, нан, баргьы бтәымуаҩума? – лҳәеит Ардушь-на. Аӡы шыналышьҭуаз, ӡышьшьык даанахәеит. Даманы ицеит. Ианаамҭоу аӡы анашьҭра лхашҭуа дышнеиуаз, аирыӡ налым пыҵҟьеит.

– Снапқәа ԥҵәароуп, сара аилымга, Аминаҭ беирыӡ ԥыс ҽит.
– Бара ибхароузеи, снапы аархан ибымпыҵсырҟьазар,

– иҳәан, аӡы иҿыҵәҵәа, Ҟаимаҭхан дналыхәаԥшит Абзагә. Зегьреиҳа Ҟаимаҭхан иԥхалшьаз, лхаҵа изыҳәан ашәы лшәы лымхыцызт усҟан. Убри азыҳәан ауп иахьа ианылгәалашәогьы лхы дзазгәаауа. Убасҟак лшьара дықәнаҟьеит, даараӡа дзырԥ хашьашаз, лыпату ԥызҽшаз маӡак лыҵырдыраауазшәа лхы ԥхьаӡо, дзызнеизгьы рамҳәаӡакәа, ашҭа дынҭыҵны дцеит.

Дахлафны, мамзаргьы лхы дахыччаны илҳәалон ус ан-лыхьыз илшәылымхыцыз ашәы лыбла иаахымгылозҭгьы. Дизаӷьуан, дизгәаауан, «гәаҟра ҳамаӡамкәа, ихы ҭаирхеит» лҳәон раԥхьатәи лхаҵа изыҳәан, аха ишахәҭаз ашәы ныҟәыл гар лҭахын. Инаԥшуаз ирҳәоз аамышьҭахьгьы, ларгьы дгәа ҵәадамызт. Раԥхьаӡа лхы иадылкылаз ахаҵа, лхәыҷы иаб, анышә дамалдеит.

Лхы дазҵаауа, акырынтә дазхәыцхьан Ҟаимаҭхан: «Сгәы изцеит, аха, сгаӡоуп акәымзар, сзықәгәыӷуазеи? Абзагә дҭаа цәароуп, иԥҳәыс, ихшара хьҩежьқәа… Сцәанырра анаргама-ха – ахьымӡӷ бааԥс…» Иахылҳәаара лзымдыруа дықәнархон даҽакгьы. Машәырла иҭахаз лхаҵеи лареи гәеихшәарак рыб-жьалахьаны, ма дицәыхьшәашәаны ҳәа лгәалашәом. «Уигьы бзиа дызбозма? Ашахҭахь усура данцаз, аԥара ирҳауаз аҵкыс илабара иаҳа еиӷьасшьон. Амза анҵәамҭаз данаалак, убас егьиасҳәон. Иасҳәон гәыкала».

Аҳәса днарылукаартә аҽеилаҳәара дашьҭамызт, амал лыԥсы азыцәгьамызт Ҟаимаҭхан. Аха иара, раԥхьатәи лхаҵа алахьыцәгьа: «Дсыцәшәоит азоуп, сымцарц ауп изылҳәо акәымзар, асапынҵәҟьа злааҳхәо ҳауам ақыҭан, аԥара зҭахым дызусҭада», – ҳәа, аӡынра шааилак, иразина плашь наишә ҵаны, акаска наихаиҵон.


272

Лхаҵа данҭаха, лгәыла ԥҳәыс Уарчхан, Ҟаимаҭхан дахь лыдҵәыуалоз, лажәа иналаҵаны: «Ибыхьшаз бдыруазшәа, умцан, изаҳҭахузеи иурҳауа ҳәа бшихьынҳалаз, дыбзымхәы цызт, аа, иаҳзиуз!» – ҳәа илҳәаз ажәа, гәынкылара ажәан Ҟаимаҭхан лзыҳәан. Ашьҭахь, цәала-жьыла мацара акәымкәа, гәыла-ԥсылагьы раԥхьатәи лхаҵа диԥырҵуа, лымшқәеи лы ҵыхқәеи иаҳа-иаҳа Абзагә дрылало ианалага, убри ажәа Ҟаимаҭхан лзыҳәан иҟалеит ихырқьиагоу ажәаны. Еиҳарак ахақәиҭра лнаҭо, ихырқьиаганы излаҟаз, изҳәаз аԥҳәыс, Уарч-хан баша гәыла ԥҳәысмызт, жьра-цәарала иҭахаз дизааигәан.

Длыԥсахызшәа, дылҭизшәа лгәы ҟалеит ианылҳәоз, аха ԥсыхәа лымамызт: ашықәс цәымза шьҭырххьаны, ҽнак иш цәажәоз, даҽазнык иллырҳәарц: «Аԥсра аҽны ибҳәан еиԥш, ибыхьша сагааит, Уарчхан, умцан, изаҳҭахузеи иурҳауа, иҳамоу ҳара иҳазхоит ҳәа сшихьынҳалаз дцан, сеибакәеибаха саақәирхеит», – ҳәа ҿаалҭит. Убриала Ҟаимаҭхан еилылкаау-аз рацәан. Иҟаз иреицәан: «Лара, дныҟәигарц, лхы далмыр ԥшыкәа, аԥсҭазаара бзиа лымазар, ԥара рҳара дахьцаз, лхаҵа дҭахан, дыҟаӡамызшәа даалхашҭит, даҽа хаҵак лнапы наикә лыршеит» – ҳәа лзырҳәар. Мышкызны еицыҟалоит ҳәа Абзагә иахь гәыӷра шлымаӡамызгьы, лымҩа лрыцқьон, анасыԥ лҽаз лырхион.

Лхаҵа данԥсы, лхәыҷи лареи рхала иааххалеит аҩны. Ашәлашара еиԥшҵәҟьа ишьха қыҭамызт Ҟаимаҭхан дахьиз, дахьааӡаз, аха уеизгьы лхатәы қыҭагьы ҿаҩа қыҭан. Лабхәа аибашьра ҟалаанӡа, ашықәс еиқәаҵәақәак раан дыӡхьан. Ланхәагьы, лара ари ашҭа дҭалаанӡа, лынарцә мҩа дықә лахьан. Абарҭқәа рзыҳәан акәын, Ҟаимаҭхан дҭацаны данаа нага, лныҳәаҿа аныркуаз:

– Дабиԥазаҵәуп, дад, бара зыҩны быҩнанагалаз. Ибы қәымӡааит абри агәараҭа. Ашәлашараа иҳаиӷьқәаз дреиуан, шәгәырӷьара иахаанымхаз бабхәа. Адунеиаҿ ҳақ ыҟазар, им-шра шәзынхааит, бара была иазҳааит, абри ахәышҭаара, – ҳәа зырҳәоз. Ҟаимаҭхан ақыҭа школ акәын дзылгахьаз, уаҳа ҵара лымамызт.Амала, аԥсҭазаараҿ дзықәшәаз аҭагәҭасрақәа, ацәгьеи абзиеи дахьрылаԥшыз, аԥсабара илнаҭаз агәеилга


273

рагьы нацлан, лықәра ианарымшьо, аԥҳәыс ҟәыӷа, аԥҳәыс дыр ҳәа дыԥхьаӡан Ашәлашара ақыҭаҿы. Лыхьӡ-лыԥша иҵегьы иазҳауан, даҽа ԥыҭрак иԥсы ҭаны дыҟазҭгьы лхаҵа. Дыԥҳәысеибаны даанхеит реиҳа лҭәымҭа, реиҳа лышәҭымҭа данааҭагылоз.

Лықәлацәа дреиҳабушәа дрылукаауан. Мыцхәы иҵаӷоу, зӡара апашьа ашьабсҭа аӡара иадыркыло ашьха қыҭа ҳәса хәыҷқәа дрыдкыланы улыхәаԥшуазар, иаалыццәоума уҳәо, лцәа-лжьы ҭҭәаан Ҟаимаҭхан. Аха аурыла наӡа-ааӡак ахьла кәыз, лцәа-лжьы аҭҭәаара аҵанарӡуан. Зычҳара маҷыз ахацәа, ианлацәажәо, ршьара иқәнаҟьон Ҟаимаҭхан лгәыԥҳәқәа. Ры шьаҭақәа ахьааиԥылонӡа рылаԥш нақәшәартә ирҟьаны ил ӡахуан лыҵкқәа. «Дызлаҽхәаша лымоуп, дагьалаҽхәоит» рҳәон, аџьабааи абжьымреи идырҩахьаз аҳәсақәа. Амахә ҭақәа хьыдҳа, иҩеижьӡа иҟаланы, ашәыр зҿоу аҳа уаҩ дан наҵагылалак, иҿоу ашәыр дшахәаԥшуа, аҳа-ҵла ашьапы анахәаԥшрагьы ихашҭуеит. Лцәа-лжьы, лоура-лыҭбаара уҳәа зегьрыла аԥсабара анлызқьиаха, даныбарақьаҭха, Ҟаи маҭхан лыӡбахә ахьаацәырыргоз, раԥхьа убри акәын ирҳәоз. Аҵыхәтәан, инрымҩатәшәа ирҳәон, мамзаргьы иаархашҭӡон, уи лхы-лыхшыҩ, лгәаҭа. Дыԥҳәысеибаны данынха, лыԥшра-лсахьаз мацаразгьы дызцәымӷыз аҳәсақәагьы ҟалеит. Ра жәа шҳам налхьыршьыр згәы зҟычуаз ахацәақәагьы цәырҵ гәышьеит.

Аҳауеи адгьыли ракәым иԥыршәо, ҳԥыршәоит ҳхаҭақәа, хәмаргас ҳахьынӡарзыҟаҵо алагәарҭоит ҳәа Абзагә иззиҳәаз, аха, мчымхара кәашароуп ҳәа, ашьҭахь ихаҭагьы дрылагыланы, амандарина анеиҭарҳаз ашықәсан акәын. Чаӷьыр аԥшаҳәаҿы ҳәсагьы хацәагьы хандеиуан. Шьыбжьонк иахьаатәаз, рыбз иаасуа, алаф зҳәоз ахацәа рылаԥш дныҵашәеит, рааигәара иниасны ицаз Ҟаимаҭхан. Ашәы лшәылххьан. Баҳҭ-баҳҭ иа қәыԥса, лшьамхқәа инархысуа ижәҩангәыԥшшәылаз чыҭ ҵкык лшәын. Нанду лгәанала дкәашон ҳәа, иара игәы иҭаз лара илдыруаны, жәлары ираҳартә илраргамазшәа, ихы ларҟәны, дналышьклаԥшын, рааигәара дниасны дахьцоз дналызгәааит Абзагә. Даныхьчаз дзышьцылахьаз дзаҟәымҵыцкәа, дҟыцә-ҟыцәуа дтәан.



274

– Лхаҵа ԥсаҭа шкәакәа, иԥсы ҭазаргьы, дахушьаарын, изакә барақьаҭроузеи, анцәа ҳрыцҳашьа, – иҳәеит хаҵак Ҟаимаҭхан данынарывс.

– Мҩаныфас дзаузаалак, ԥсраҽнынӡа ихамышҭуа, игәы ахәша нықәлон, – инаԥишьит даҽаӡәы. Уаҩы фархьк, ибз иха-анханы адәы дықәуп ззырҳәоз аӡәы иакәын. Абзагә игәахы иналакшеит. Ичҳаны ҿимҭит.

– Ауаса акьамашәышә иацҳаз акәыбры уаҩызахон, мҩа ныфас сумаз, уааи ҳәа уалҳәаӡаргьы, – иҳәан, алымҳа хаха дааилгеит абырг Ҟаҭмас. Абзагә игәы ишахәашаҵәҟьаз иҳәамзаргьы, уеизгьы, ихы даланарԥшыртә ԥыҭк ахьиҳәаз иаҳа иҽааирҭынчит.

Гәнаҳарак иманы иҵырдыраазшәа, аӡәгьы дгәеимҭаӡо, насҭха дахьтәаз, дааҟаԥшьхеит арԥыс Тарас. Иҵегьы рҳәа қәарц ргәы иҭан. Ҟаҭмас иқәрагьы иаԥшуамызт. Аха иара, рлаф аарҳәны, рхы иҭаирԥо, иааникылеит. Уаҳа рзацымҵо, иаахиркәшеит:

– Сшьамхы иаахысаанӡа иаҳауеит, лхаҵа ԥсаҭа шкәакәа, иҩны иҟаз закә малыз имбаӡакәа, малырҳара дахьцаз, ан цәа дизгәаазшәа, иаџьал ааигәеитәит. Алахтра ҳзаанагеит, иаҳамбацыз ҳнарбеит асовет мчы иааиз. Ҳхаҵкы ицеит, изҭахыда ажәытәра, аха, дадраа, дыхҵәаны иқәҵуагьы, аҳаԥ шьа бзиақәа изыҵазар, икаижьуам, иҵхны игоит, ажәытәан бзиарақәак ҳамамкәан ҳҟаларымызт, зегьыҵәҟьа ирыгәҭас тәым. Ныҟәара, хьыӡрацара амҩа иқәлон, рҭаацәа шықә сыкгьы инрыжьлон ажәытәан ахацәа. Малырҳара акәым, абазараҿ ахәҳахәҭраҵәҟьагьы хьымӡӷыс, ахаҵа иаҭәамкәа ирԥхьаӡагәышьон сара схаан аԥсуаа. Иарбану дзыргәаҟуаз, шәхаҵкы сцеит, Ҟаимаҭхан лхаҵа? Арацәа ыҵхны, аԥара ирҳа акәым, сара мыжда, ауал дыкны дагон. Иарбану имамыз? Иифаша-иижәша иман, ҳарҭ иаҳшәу, иаргьы ишәын. Дрыцҳами, деибакәеибаха адәы иқәирхаз, дынцәахшаха, абзҳәацәа аал-хаабыцуа. Иԥсҭазаара мариахару лыхшара, аеҭым хәыҷы?! Кыҷа егьа дихылаԥшыргьы, аӡәы ихәыҷы ҽаӡәы дизааӡом. Лафноуп ишуҳәаз, дад, алаф сзеилымкаауа џьумшьан. Аԥ ҳәысеиба арбаӷьгьы леиҽырбоит рҳәоит. Аԥсҭазаара ус анцәа


275

ишеит, – алымҳа хаха ишҟа даанаԥшит, нас, зегьы ираҳартә, инациҵеит: – амҩаныфа азыҳәан иуҳәаз… Ақәыџьма аҭыҩра иааҭыҵны, лада-ҩада аԥышә нырҵәи-аарҵәиуа аҳауа иан налафыҩлак, аҿаҵахәы ахьыҟоу аҟыԥҳәа иадыруеит, изхыс ҳәаауа, ахаҵагьы амҩаныфа ахьиоуеи иахьимоуеи, аԥҳәыс лыбла дынхыԥшылаанӡа еиликаауеит. Шәарҭ, зҭәымҭа иҭагы лоу ахацәеи аҷкәынцәеи шәакәым, Ҟаимаҭхан леиԥш изыԥшну аԥҳәыс данызбалак, сара аҭаҳмадажә ижәбогьы, аԥсҭазаара ахаарақәак сгәалашәоит, аха, сыгәра жәга, ԥҳәыс башак, ԥҳәыс ласык лакәым Ҟаимаҭхан, илзамугәышьеит акәымзар.

– Суқәшаҳаҭуп, Ҟаҭмас. Ҳабз ҳаасуа, ԥҳәысеибак лыӡбахә ахацәа ҳахьалацәажәо ԥшӡам. Иуҳәаз саргьы иацысҵо уио-уп, анхаҩ бзиа инапаҿы дҟалар, иаргьы дныҟәылгоит, лыхгьы ныҟәылгоит, – иҳәан, Ҟаҭмас иажәа инаԥишьит абригадир Бардушьа. Абзагә игәеиҭеит, аҵыхәтәантәи ажәақәа аниҳәоз, дынцәыҵыԥшны, ирҩысҭаашәа, блаҵыхәала иара ишҟа дшы наԥшыз Бардушьа. – Лҭынхацәа ааны иҟан уажәааигәа. Лхаҵа иаҳа иҩызаз Абзагә уакәын. Уара уакәын инарԥхьашаз, аха бригадиршәа сахьыҟоу азыҳәан, уск ҳамоуп, уаҳзааи рҳәан снеит. Лашьцәа ҩыџьа, лаб иашьак..

– Лышьҭахьҟа бзиа дыҟоуп!
– Урывалар зуа ракәым!

– Лара илҭаххар, лынамыс азин лнаҭар, лашьцәа срыцәшәа ны сахьынгыло егьыҟам, сшыршьуа здыруазаргьы, – иҳәеит алымҳа хаха.
– Ухы ақәуҵон?..
– Ухы зқәуумҵаша акәым!
– Шәаҟәыҵ, уара. Бардушьа иажәа ишәырҳәа.

– Изхысҳәаауа, – иажәа инациҵеит Бардушьа. – Лашьцәа, лаб иашьа, Қьач Кыҷа, сара уҳәа, ҳнадыртәан, ҳшәыҳәарц ҳааит, рҳәеит. Бардушьа, рҳәеит, ҳуҳәоит, азакәан аганахьала уаҳзахылаԥшла, Кыҷа, иуҳәо ажәа, ашәлашараа рзыҳәан анцәа иҳәар иаҩызоуп, зегьы иҳазрашәҳәа, иқьаԥҭоу џьырымшьааит. Сабик дихылҵит ҳамаҳә, анцәа дҳаҭәаишьозар, дшыҩеидаслак иаб игәараҭахь дҳархынҳәуеит. Уаанӡа деибакәеибаха, лысаби дылгәыҵаршә, ҳаҳәшьа лымацара ақьаԥҭаҿы дҳазныжьуам,


276

даҳгарц ҳааит, рҳәеит. Исцәымыӷхеит, аиаша шәасҳәап. Ҳиз гәааноуп изаҳҳәо акәымзар, цәгьарас иҟаиҵазеи, ԥара рҳа ра дцазар Ахлоу, ӷьычра дцаны, акәытҵара дҭарымшьит. Напышьашәала арацәа шыҵихуаз дҭахеит гәаҟ. Ихәышҭаара неиқәыцәоит, иҩнашә аҵәымӷ наадырхоит. Ихәыҷы мышкыз-ны ддуханы, ԥҳәыс дааиганы, саб инхарҭа ҳәа дхынҳәуа…
– Дахьааиуа акыр ҟалома? Уаҩԥсы даламкьысӡаргьы…

– Уи аупеи иуҳәаша, – инациҵеит Бардушьа. – Лашьцәеи лара Ҟаимаҭхани еицәажәахьоу џьысшьоит. Исҳәои? Шәы маҳә иԥсы ҭагәышьамзаргьы, ҳҭаца ҳҭаца лоуп, ҳаламыс иахьынӡаҵанакуа напы лыгҳажьрым, ԥсыхәа амазар, даан шәыжь, иқьаԥҭажәшәымтәын ҳәа, издыруаз ахәыҷқәа, акы насҳәақәеит, аха исылшагәышьозеи! Лара, Ҟаимаҭхан, ҿылҭ ӡом. Дыччо, ҳхәы ҳамҵалыргылоит. Ҿиҭӡом, иҭаҭыныжәга дазҵаауашәа, аԥахә-аԥахә ҳәа инапсыргәыҵа иҵакшо, ашь шьыҳәа дтәоуп Кыҷагьы. Ииуазеи, хыбаҩс ҳаздыԥшыло иара иоуп, уи аамышьҭахьгьы...

– Еиуацәамзи, уара, Ахлоуи иареи.
– Ахлоу ианду Кыҷа иаҳәшьа гәакьа лакәын.

– Дзыԥсоу анцәа иҳаумырдырын, уара, уи аҭаҳмада, – иа жәа намыгӡакәа дааҭгылеит Бардушьа.

Ишакәым алаф лзызҳәаз дрызгәааны дахьыҟазгьы наихыԥ саан, илымҳа кыдҵаны, цқьа днаизыӡырҩит Абзагә. Иаргьы иаҳахьан, Ҟаимаҭхан лҭынхацәа дыргарц иаан, аха ишааз ицеит ҳәа, ақыҭа ирылаҩхьаз ажәабжь. Лашьцәа дрыцымцакәа дахьаангылаз, издыруада, сара дсызхәыцзар, дцар, ҳаицәыӡыр ҳәа дшәазар, сара сзы даангылазар ҳәа дахьлызхәыцуаз диа-шазу, игәы дажьозу еиликаарц иҭахын.

– Уара угәы иҭоу зегьы уирҳәаанӡа, иара усгьы ҿиҭӡом Кыҷа.

– Ииашоуп. Лашьцәа ирҳәаз, сара исҳәаз, зегьы ҳтәы дна зыӡырҩит. Иҳауҳәозеи, аҟәыӷа Кыҷа, уххь згеит ҳәа ҿааиҭит лаб иашьа. Ҿиҭӡом Кыҷа. Ашьшьыҳәа даахьаҳәын, Ҟаимаҭхан дналыхәаԥшит. Илабашьа иҽанҵаны, деихеигәо дҩагылан, Ҟаимаҭхан лхы днагәӡит. Бзиала ҳәа леиҳәома сгәахәит.

– Ус ауп дшыҟоу. Иҟауҵаша ухала иуӡбартә уазнеигоит.


277

– Абри аҩнаҭа саҳәшьа лыбаҩ ҩнаӡхьеит. Лымшра бара ибзынхааит, харада-барада ибжьаӡыз бабхәа сара дсаҳә шьаԥан. Убарҭ рцынҵәарах ибку бнаизхәыцны, аҩнаҭа ашә ныҵарбаҟа иабыркуоу лҩаҵәк ҩеиуа еиқәбырхауоу, бажәа раҳәа башьцәа, дад дбыкәыхшоуп. Сара, аҭаҳмада хшыҩ цажә, исҳәо издыруазеи, исымчузеи, – иҳәан, лашьцәа рахь ажәакгьы мҳәакәа, иҭаҭынжәга инапсыргәыҵа иҵакшо, ихы рҟәны днатәеит.

Аҳабла ахацәа ахьааилатәаз, усҟантәи реицәажәара иахьа акәушәа, уажәгьы игәалашәоит Абзагә. Игәалашәоит, убасҟан, ауаҩы иҭынха гәакьак ддырҽхәозар дшыҟало еиԥш, игәы иахәо, дыԥхашьаны, забхәа иҿы раԥхьа ицәырҵыз амаҳә диҩызаха дыштәаз. Убасҵәҟьа ихамышҭуа игәалашәоит аны ха дамҵагыланы, ҭоубак иуазшәа, игәанала убасҟан ииҳәаз: «Анцәа иҳәоны, сара дыстәхар Ҟаимаҭхан, агәараҭа да цәсырӡуам лысаби. Убриала исшәап, лхаҵа, сара сҩыза, иҿаԥхьа гәнаҳа ҟасҵазар. Сара сыҷкәын Саид сгәараҭа да хызбаараҳа, уигьы иаб игәараҭа дахызбаауам». Ажәа ӷәӷәан игәанала ииҳәаз. Дахымԥо иӡбеит ауп. Аха иара иҷкәынгьы игәараҭа дацәымӡуа, бзиа иибоз аԥҳәысеиба илыхшаз иара диԥаԥсахар, уигьы иаб игәараҭа даԥшәымахо, арҭ аҩбагьы еилагӡашьас, насгьы нагӡашьас ирымаз ҳәа акгьы издыруа-мызт. Ашәлашара ақыҭа иазеиӷьу иазеицәоу: арахә ранҵара, амандарина аиҭаҳара, мамзаргьы абна аԥҟара иаларгатәу, реиҳа алагала рызҭоз, аҳәынҭқаррагьы, даргьы, знапала иҟазҵаз анхацәагьы реиҳа ирзеиӷьу, ирзыфеидоу руа иарба-ну ҳасабны, иӡбаны, нас убри, реиҳа еиӷьуп ҳәа ииԥхьаӡоз, анагӡара азыҳәан иҟаҵатәу, ишыҟаҵатәу уҳәа, ажәакала, ауаа рус азыҳәан шаҟа илшоз аҟара, ихатә ус аҿы дымчыдан, бжеиҳан ииҳәо дақәымшәо даанхон. Ус дахьыҟоу зны иаб ихараитәуан: «Схаҭа схы-сыхшара ҟаланы, схахәы шлаан ӡагьы саб ешьаҵас дахьсывагылаз иабзоураны, аҩны аҩныҵ ҟа азыҳәан схы сақәиҭны, исырҳауаз нарысҭон. Уаҳа ҟаҵатәы, ӡбатәы сымамызт». Даҽазны, даназхәыцлак, аибашьра иаха раитәуан. Уи, идаракәац ырӡгоу, ашьакаҭәара, ахәра, агәаҟра, алаӷырӡ уҳәа иамоу ашәиқәарақәа инарҷыданы, уиаҟара,



278

уаҩы имбауа, усҟацәакгьы уаҩ дазымхәыцуа, даҽа рыцҳара бааԥсыкгьы изаанагоит анхаҩы. Уҭәымҭа уанааҭагыло, уха-ла ухатәы ҵәҩан анаурсуа, анхашьа-анҵышьа ануҵаша ашықәсқәа рзыҳәан, анхашьа ацымхәрас, ахыхьчашьа уҵа роуп ҳәа иааудгылоит. Сықәлацәа ахыхьчашьа ахьырҵаша иашьҭалеит аӡәырҩы. Ианҩыҵхахоз амцабз зыцрасыз аҵиаа иаҩызанатәит. Аҩызцәа тәырԥсоит, рԥашәқәа дырӷәӷәоит, иара, амцабз зыцрасыз, ихыблаа-ҿыблааӡа, иқәԥалароуп адгьыл ақәӷьацара азыҳәан. Дахьиашақәаз шыҟазгьы, ихьқәаз зегьы урҭ ашықәсқәа иахьырхараитәуаз диашамызт Абзагә. Егьырҭ зегьы ракәым, иԥҳәыс Аминаҭи иареи реицәыхьшәашәара, аҵыхәтәан аилыҵра, аицәыӡра аҟны иназгаз ргәеицәыԥсра, аибашьра дахьыҟази аҩны-агәара ихьаамкәа, иаб ихы да хьақәиҭитәызи иабархараз. Иаармарианы ихы ацәигарц азыҳәан: «Ақәыџьма егьа иуааӡаргьы, абнахь иԥшуеит». Дырҭацаны акәым, дрыхшазаргьы иамарацәахартә, ҳаҭыр лықәырҵон саби саб иаҳәшьеи. Аҳаблаҿы ишакәым аӡәы дылмацәажәацызт. Лара, ахәы днықәгыланы агаҿаҟа, ақалақь ахь лхы рханы, ахәхәаҳәа дқәыԥсычҳауан. Амҳаџьырра багазшәоуп, нан, бшыҟоу, лҳәеит, ҽнак даахәмаршәа саҳә шьаду Ардушьна. Дзышьҭаз лоуит уажәы. Ааҵраҿы днеины дыҵатәеит. Илымазааит. Шаҟа бзиара лзалго збап» – ҳәа, зегьы лара илықәыжьуа дылзаӷьуан, зны аӡәы иеиҳәазшәа, ҽазны, аусӡбарҭаҿы дгыланы ихы ирқьиозшәа. Иҟан даҽакы, «аусӡбарҭаҿы» акәым, ихазыҳәангьы зҳәара иҭахымыз, аха цәаныррала, гәынхәҵысҭала заманалаҵәҟьа иидыруаз. Ихаиршҭырц иҭахын акәымзар, иаахтны илҳәеит зны Аминаҭ: «Убзиарас издыруазеи!» Изеилымкааит азнык азыҳәан. Иб-зиарас иарбаныз илҭахыз? Хьчас даныҟаз акәзааит, ашьҭахь аколнхара ашьамаҟагьы, аԥсасагьы дреиҳабны даныҟарҵа акәзааит, ианакәызаалак, иааихашәалоз аҩныҟа иааигон. «Имаҷны исхашәалазар, сара исхараз!» Уи инақәижьуан, «из-дыруазеи убзиарас» ҳәа Аминаҭ илҳәаз, имаҷны иурҳауеит ҳәа акәызшәа иаанагоз. Аилкаара ицәыцәгьан; ибзиабара ахьыхьшәашәаз акәзу изхараз анапы ахьлыгижьыз, мамзар-гьы инапы лыгижьцыԥхьаӡа иаҳа-иаҳа ихьшәашәозу ибзиа-



279

бара. Урҭ еидҳәалан, ишеидҳәалоу еиԥш, амцеи ахәышҭаара аҵеи. Амца еиқәыцәеит, иарбану реиҳа изхароу? Амца ӷәӷәаны иахьеиқәмыз, ахәышҭаара аҵа ахьамырԥхаз акәу, мамзаргьы иара, ицәаакыз ахәышҭаара иахҟьаны, амца ахьзеиқәымлоз акәу.

Уажәы абарҭқәа дрызхәыцуан Абзагә, знык ихьыз, даҽазны имыхьырц азыҳәан.

Инасыԥ ҿыц далагәырӷьон. Ихаҭагьы дшазыԥшӡамыз ала дманшәалахеит. Игәы зызцаз аԥҳәыс динасыԥхеит. Аха

Абзагә ихашҭырц иҭахымызт, раԥхьатәи иԥҳәыс дигаанӡа, нас, ианеибагагьы, шықәсқәак илабара даҿҳәараха, бзиа дшылбоз. Ашьҭахь, аҵаа иагәылашәаз ахәышԥырӷы неиқәы цәан ирацәаха ишааҟало еиԥш, дзицәыхьшәашәазеи? Ашәла шара дахьықәҵыша хәыцырҭас иахьышьҭылхыз сара акгьы схараӡами? Идыруан, агәра игарц иҭахымызт акәымзар, ихәыҷқәа абыда иахьынхаз, ахара зегьы баша амала Аминаҭ иахьлықәижьыз, дышиашамыз. Ихгьы иахараитәуан, аха ил хараитәуан лара, Аминаҭгьы. «Акыр шықәса, ҳзалымҵуа ауал ҳақәшәазар, сара џьаракыр изгама, схы иахҭнысҵама? Уаҩҵас унхарц, ушьапы неиҵухырц ушаҿу, иааҳәны, ушымгәыӷӡо, инеиқәыбгар, ауал уқәшәар, адәы уаақәхар, ишԥаҟауҵо?» Ууал ахьушәаша уашьҭалароуп, унхара-унҵыра ахьеиқәурхаша хәыцырҭас ишьҭухроуп… Уи зла? Шәашьас иҟаз? Махәҿала! Сымаха-шьаха еибган, иаасалраӡар, абнаԥҟара сцарын, ма Тҟәарчал ашахта сҭаларын, иҟасҵалак, исшәарын. Унхара уҭиуазар, ухҵәозар, нас ауал зушәозеи, уҭаркыр еиӷьӡами? Ианҳаулак иаҳҭап ҳәа схы дынҭалан, Марыҭхәа аԥара имҳаԥ сахит. Аӡәы улыҿцаауеит, уныҟәоит, ҳәа аҭыӡшәа ҩыҟалҵан, дықәҵны дцеит. Саб иҩны шьагьырҭас иҟаҵаны, ишиҭаху да-хуп, зымгәада хәыцырҭа змам Марыҭхәа.

Раԥхьатәи иԥҳәыс Аминаҭ илхаразгьы, илхарамызгьы неилаҵаны, иԥсыҽра алахҩо, ихала абас игәы дҭахәыцлон Абзагә. Иҭаацәара ҿыц аҿы, иԥсҭазаара зегьрыла игәыԥ сыршьагаха, ихы-игәы ақәыбзианы дшыҟоу, иаалырҟьаны, абарҭ ахәыцрақәа наиқәпапон. Лафк наиҳәон, иԥаԥса хәыҷы диахәмаруан, иааихигон. Аха дызнысыз амҩа анԥшылара


280

инацлон ихшара рыгәхьаагара. Ахәыцра хьанҭақәа бызкаҭа ҳаҵас дыршьаҳауан. Иҭаацәара ахыбгалареи дызҿыз ауси еидҳәалан. Иҭаацәа рҿы игхаз дшазхәыцуа, иус аҿы игхақәа згьы ихаҿы иааиуан. Ҭынч дрызхәыцуа далагон. Акырынтә даназхәыц, ихала еиликааит игыз-ибзаз. Дуаҩы цәанаалоуп. Ацәгьа абзиа рҿы ихы деигӡом. Ауаҩы ицхраара, ахаан ауаҩы иԥырхагамхара ҟазшьас иман.

Аха аӡыхь иалаҭәо ацәыкәбар ҟьашьы иаҩызаха, Абзагә ицәа иалан иҽеимыз ҟазшьак. Дызлагоз аус, ихала заҵәык излаҟаиҵаша дашьҭалон. Зыгәра игаша ҩыза димамкәа, ма мзаргьы иаҭәаимшьоны акәмызт уи зыхҟьоз. Ихы агәра аир гон, егьа иус хьанҭазаргьы, имацара имч шақәхо. Ҵаны, уб раҟа иҟан даҽакгьы. Акгьы алымҵыр, уажәшьҭа, аҽԥныҳәа сырҭоит ҳәа ацәшәара. «Асовет мчы аагаразы ақәԥара, аколнхарақәа реиҿкаара аус аҿы уҳәа дызҿызаалак, ива-гылоз иман саб. Абасҟак ихы аџьыка ықәиххьан, аԥсҭазаара аԥышәа инаҭахьан, сара исыгыз шԥасеимҳәеи»,– ҳәа иаб днаизхәыцлон. «Ашәлашара ақыҭа даҽакала иҟалон, сара иззысҳәаз амҩа ианызҭгьы. Аха убри амҩа анҵараҿы ауаа сыдгылартә исзыҟамҵеит. Арахә раныхраз ашәҟәы анаа, ҭаҳмада заҵәык даашьҭыхны, уаҳа аӡәгьы иамҳәакәа, ԥсаса гәарҭак ашьхаҟа исыманы сцон аха исусхәыз?! Аԥсаса кас-цеит. «ьмахьчак, ҭаҳмадак дсыцныҟәеит. Ашьамаҟагьы кас-царц салагеит. Ахьшьцәа ирымуит. Ирузҭгьы? Икасцазҭгьы? Сабакылнагоз? Анцәа иџьшьоуп, ашьамаҟа ирыцыз ахьшьцәа, инырхуазар инырхааит, ҳусс ирылоузеи ҳәа исыцымцакәа иахьаангылаз. Иахәҭаз убри акәын, аԥсаса ашьха икацаны рыҵәахра ацымхәрас, аусҳәарҭаҿы иаакылцаны, ажәлар шәыххь згеит, шәара шәоуп абарҭ зтәу, ишәҭахымзар инышәх, ишәҭахызар Ашәлашара уаҳа даҽакы анаалом, ачаи еиҭа ҳашьа амам, аҭаҭын ииуам, аӡахәа ҟалом, арахә рааӡарҭа ҳашәҭ ҳәа шәықәгыл, ишышәҭаху, ишәҭаху рзыжәу ҳәа нара ҳәаны, слаба аакыдх, аҩныҟа сааны, ашьшьыҳәа снатәандаз. Аҵыс хԥара иахьыз сыхьит. Ажәлар рус, ажәлар ирыӡбандаз»,

– абас иҳәон азнык азыҳәан, аха нас, сара саҟара аӡәгьы игәыблра рыдмызт, раныхра иаамарианы иақәшаҳаҭхон ҳәа дынҭахәыцуан игәы.


281

– Быԥҳәысеибаны банынха, башьцәа быргарц ианааз, ишԥарабҳәеи? – иҳәан, ҽнак, абарҭ ахәыцрақәа дышрылаз, инарыԥшьны, Ҟаимаҭхан дналазҵааит Абзагә. Усҟан илҳәаз ажәа абригадир Бардушьа иҳәоны иаҳахьан, аха лара лҿала гьы илҳәар иҭахын.

– Сахьааз сыҟоуп, сҳәеит. Уаҳа ишԥасҳәеи? – изхиҳәааз лзымдырит, иаармарианы аҭак ҟалҵеит Ҟаимаҭхан. Акы аниҳәалак, ииҳәаз мацара акәымкәа, уаанӡа дзызхәыцуазгьы еилылкаар лҭахын. Лхаҭагьы уаанӡа ахаҵа дышлымаз, да ҽаӡәы дшитәыз лхаршҭны, Абзагә дахылбаауан, лара лҟынӡа даҽа ԥҳәыск, лара леиԥш диқәиҭны, лара леиԥш, схаҵа ҳәа иалҳәо дахьыҟаз. Убри аҟнытә, уажәтәи изҵаара ԥасатәи аԥҳәыс џьара акала илыдҳәалоумашь ҳәа дназхәыцит, лцәа жәашьагьы аашьақәнаҟьеит. – Уара иуазҳәада? Исҳәаз убрио-уп, ҳәсақәак, изҿадырԥо акы шаароулак, ишықәҵуа еиԥш, сара Ашәлашара салҵуам, сҳәеит, – илымҳәазгьы нацылҵеит, Ашәлашара дықәҵны ицаз Абзагә ԥасатәи иԥҳәыс илықәкны. Аха нас, иахьакәым илыцәхар ҳәа дшәан, илҳәаз аиашаҵәҟьа неиҭалҳәеит. – Абзагә, угәы иалымсын, амц сҳәар сҭахым, уа ра узыҳәан акәӡам сымцакәа сзаангылаз. Ииашоуп, иҳамоу ҳазхоит, изаҳҭахузеи аԥара, аҩны уҟаз ҳәа изныкымкәа иас ҳәахьан схаҵа. Ус уахәаԥшыр, акгьы схарам. Аха, зегь акоуп, уи иҭахара саргьы исхароушәа збоит. Иҭаацәа аланыҟәигарц акәын уахь дызцоз. Исылшоз иара изыҳәан иҟасҵарц. Ихәыш ҭаара амырцәара. Аб дсымаӡамыз, саб џьаргьы ҵәҩанк изарсӡамыз ҳәа, мышкызны, дсазҵаар, ишԥаиасҳәоз ихшаз?

– Уи бзиоуп, аха…

– Схала сабанӡаҟаз? Уиоума еилукаарц иуҭаху? – даахә марны инацылҵеит: – Бзиабаҩык дсыԥшаарын. – Ихәда лыц-напык накәлыршан, егьи лнапы Абзагә игәы инадылҵеит. Иблақәа дырхыԥшыло. – Аԥҳәыс гьангьаш илӡбуа иудыруеи!

– лыблақәа ччон. «Исҳәо схаҭа исзеиӷьымзаргьы, егьоурым, Аминаҭ дигәаламшәалааит, дылзымхәыцлааит».

– Сахьааз сыҟоуп. Иԥсыз дыԥсит. Аха иҭынхаз асаби, иаб игәараҭа дысзацәырӡуам. Шәца, сашьцәа, шәыҩныҟа, хьаас сҟашәымҵан. Шәымшәан, шәсырԥхашьом. Абас акәу


282

ишыбҳәаз? – Бардушьа ила иаҳахьаз Ҟаимаҭхан лажәақәа налгәалаиршәеит. Ианиаҳа инаркны, акырынтә дахьрыз хәыцхьаз аҟнытә, ҿырҳәала иҵазшәа акәын ишидыруаз.

– Уаҳа исҳәаз сгәалашәом. Аӡәы иажәа аиҭаҳәараз асҟак дҟазоуп ҳәа сыҟамызт Бардушьа, – лҳәеит Ҟаимаҭхан, цәгьарак сҳәаргьы абас акәын зегьы ишраҳауаз ҳәа лгәы дынҭахәыцны. Абзагә уаҳа иҽагәылаимхалеит. Илеимҳәеит урҭ ажәақәа ахьихамышҭыз зыхҟьақәаз. «Ашәлашара дахьықәымҵыз, лы-саби иаб ихәышҭаара ицәылмырӡырц ахьылҭахыз азыҳәан мацара акәушь?» Абри азҵаара инацлон даҽакгьы: «Сара акы сыхьыр, убас ҟалҵарызушь Аминаҭ?» Игәы иналакьакье-ит, Ашәлашара сзаанхаз ахәыҷы изыҳәаноуп ҳәа иаахҵәаны ианылҳәа. Иааргызмалшәа, дналазҵааит:

– Ахәыҷы иаб игәараҭа дацәмыӡырц, абри ахәышҭаара мыцәарц азыҳәан мацара акәзушь башьцәа бызрыцымцаз? – инапы џьаџьаӡа лхы инықәишьит.

– Уаргьы усызныжьуамызт. Абриоума исҳәарц иуҭаху? Уара Ашәлашара саанкылара акәым, сықәҵра акәын иаҳа узыцхы-раауаз, аиаша уҭахызар, – лҳәеит.

– Абзиабара бацәыбналарц? – иаҳа иаахьаиршшеит Абзагә.

– Мап, ахьӡ бааԥс сацәыбналарц. Хьӡы бааԥсык схылар, уан дзакәыз ҳәа иаҽԥнырҳәахуазар, нас иаԥсазма, ахәыҷы изыҳәан аангылара. Ахьӡ бааԥс схыларц шьаҿақәак ракәын исыгыз. Анцәа диныҳәароуп Аминаҭ, дсыцхрааит.

– Иҳәеишь, цқьа иҳәеишь, – дшымгәыӷӡоз, цәажәара дук ахь иниасит. Реицынхараҿы уи акыр аҵанакуан. – Сара иахьынӡаздыруа, бааԥсык бзырҳәартә, акгьы быдсымбала-цызт.

– Исыдырбалоз абоуҭахыз, схала схы сраргамонеи. Ишы неибакәу зегьы лдыруан Аминаҭ. Лычҳара иаҳагьы сшьа-ра сықәнаҟьон. Уаҳа насзымычҳауа, иҟасҵара сзымдыруа аҟынӡа саннеи ауп, Кыҷа ичара ауха, игәаӷьны, аҩнынӡа унеи, сумацәажәар ԥсыхәа сымам ҳәа ануасҳәа. Иашоуп, са ра сгәы узцеижьҭеи акыр ҵуан. Уара ианузымдырӡозгьы, аус ахьууа снеины, убаны саауан. Аха сара убасҟак сгаӡамызт,


283

хаҵак аҵхыбжьон ԥҳәысеибак сахьыҩноу, аҩнынӡа унеи ҳәа уасҳәартә. Ачараҿ Аминаҭ исықәкны илҳәаз ажәақәа, егьырҭ аҳәсақәа шсыхәаԥшуаз, сара сшыҟақәаз… Даара гәырӷьара бзиак сзааугеит убасҟан ҳәа угәы иаанагозар, ухы ужьеит. Усцәымӷын убри ачара ауха. Сыхгьы сцәымӷын. Иуасымҳәа хьеи? Иухашҭма? Ишԥауасҳәеи? Уца, ԥыҭраамҭак ақыҭа уналҵ ҳәа уасымҳәеи ауха?

– Сымцеи, амала, ақыҭа салҵны акәым, саб иашҭа сынҭыҵны. Ирԥшӡаны ацашьа, уаҩҵас аашьа сақәымшәеит бымҳәозар? – рацәажәара алаф ахь иниаигеит. Нас, дынкахәыцуа: – Убри ауп Кыҷагьы исаҽԥниҳәо. Дҳацхрааит Аминаҭ. Ауаа инарылалҳәан, ҳалраргаман, ҳнеибылҭеит. Ус ами бара ишыбдыруа?

– Ус ауп.

– Ибзымдыруагьы рацәоуп. Ашәлашара лықәҵра сара иахьсхаралтәыша дашьҭан. Уаҳа акгьы. Исаҭәам, схәыҷқәа ран лзыҳәан, ажәа кьынаа аҳәара. Аха аиашаҵәҟьа бҭахызар, убас ауп ишыҟоу. Ирҳәаз бымбои: «Лхәыҷқәа лыманы, дықәҵны дымцар, ишԥаҟалҵагәышьоз, рыцҳа. Абзагә, аламысда, иааҵ раҿы…»

– Уаҟәыҵ! Сара исҭахым… Исҭахым! – лылабжышқәа нхаҟә ҟәалеит Ҟаимаҭхан. Аха Абзагә, ииҳәоз иара дшамырԥшӡоз шидыруазгьы, иҽизнымкылакәа, иаарымчны инациҵеит:

– Хаала, гәыбзыӷла сшықәымҵуаз, сышхымҵәоз лдыру-ан. Лара усгьы даангыломызт. Лхәыҷқәа раб сакәын, шәнеи, дахьыҟоу жәбап ҳәа ирҳауҳауны, сцәа ԥҽтәызма?! Дааины сылбалааит, абар сахьыҟоу. Бара, зхаҵа дыԥсыз, араҟа бныз-кыло акгьы змамыз, схәыҷы иаб игәараҭа дацәсырӡуам ҳәа раҳәаны, лашьцәа ыргьежьны илышьҭит аниҳәа Бардушьа, сара стәы лакәызҭгьы, сыԥсны сылбар, амшҩынҩеижәанӡагьы даангыломызт, дгәырӷьаҵәа дықәҵны дцон, сҳәеит! – иша хирҟьацәоз, иара ихаразгьы Аминаҭ ишлықәижьуаз, ахаҵа иаҭәамыз хырқьиарак дшаҿыз гәеиҭан, иҽааникылеит.Ҟаи маҭхангьы уаҳа уи аӡбахә даламцәажәеит.

Аԥхӡаша зцыз ҭагалантәи амшқәа наскьон. Аӡынрахь инаскьацыԥхьаӡа ирызҳауан, рыԥсы рылалон иԥсыршьагаз аҵхқәа. Амшцәгьақәа рышьҭахь, аҭра иҭыҵны, аԥаҩқәа ирын


284

ҟьа-рынԥо аҿынанахалоит Чаӷьыр, аха нас, амшцәгьақәа аниаслак, аҩарӡқәа иалалоз нҭыкәкәаны, ҭынч аҭра иҭаланы, амҩа инықәлоит. Уинахыс усс иамоу – аҵа ахьыцқьахашоуп. Убри ашьха ӡиас угәалаиршәон Абзагә. Ихараны иҟалазгьы, ихарамкәа, иара иҳәашьа, лахьынҵала, дақәшәараны дыҟан, дзықәшәаз аҭагәҭасрақәа рышьҭахь, аҭышәынтәалара даҿын.

Абас дшьақәгыланы, дҭышәынтәаланы, иԥсҭазаара мҩа ҟәыӷак ианҵаны дышнеиуаз ауп, уахык аҵхыбжьон, ацхыра-ара иаҳәо ауаҩы ибжьы лхаҵаны, агәашә аҿынтә шҿылҭыз иаҳәшьаду Ардушьна.


5

Аҽеилаҳәара даламгакәа, харԥ заҵәы дшыҟаз, ашә ааим ԥааны, абарҵа днықәыххит Абзагә, Ардушьна лҿыҭбжьы шааиа ҳазҵәҟьа. Ианакәызаалакгьы ҷыҭбжьык гар, дласны дааԥш уан. Аибашьра даныҟаз, усгьы еибашьран, игәы иҽанымкәа уахыкгьы дмыцәацызт. Еиҿырԥшышьас, еидкылашьас иры-моузеи Аԥсадгьыл ахьчареи ҳаиуаныжәқәак рхылаԥшреи, аха аибашьра, ԥшӡала, еилганы аҩныҟа даныхынҳә, арахә дан-рыцызгьы, убри аибашьраҿы игәы ҭынчымкәа ацәашьа имаз, абраҟагьы изкамыжьит. Уажәшьҭа? Арахә, инҵәашаз нҵәаны, иаанхаз аныхны, зыкәҷарақәа зыҵрыҟәшәаз аҟәарҭ даҩызаха аҩныҟа дангәарла, дызмыцәозеи? Уажәшьҭа, дынҭаҳаны, ис заанхаз абри ауп ҳәа, аԥсшьара иҽаҭаны дзыцәамзеи? Игәы ахьҭынчмыз зыхҟьақәоз рацәан, аха зегьы раԥхьа игылан Ар-душьна лҿыҭбжьы шааиаҳаз, аҟыԥҳәа игәы иааҭашәаз: «Ҳаи, анцәа иныс, сажәымҭа шыцәгьахаз! Амашәыр… Ахәыҷқәа машәырк рыхьит, хымԥада!» – иҳәеит, ибжьы ҩҭганы. Убри аамҭазы зынӡаск дихашҭит, иганаҿ игылаз акаруаҭ аҟны ииаз, ихашҭит дааԥсаха, дкараха ицәаз уи аԥҳәыс, ихәыҷқәа ран шлакәмыз. Урҭқәа ихаҿы иааины дазхәыцаанӡа, раԥхьа иџьеи шьаз, ларгьы аҟыԥҳәа дааԥшны, ахәыҷқәа хьаас иахьышь ҭылымхыз ауп.

– Бзиароуп, нан, бзиара. Уҽеилаҳәа, уск азыҳәан усҭахуп,
– лҳәеит, лҿыҭышьа шҽеимхаз, ишылцәаӷьцәахаз гәалҭан,


285

Арушьна. – Ахәыҷқәа акгьы рмыхьит, зегьы, анцәа ишиҳәара, ҳабзиахәха ҳаҟоуп.

Аҵыхәтәан: «Анцәа ишиҳәара, ҳабзиахәха ҳаҟоуп» ҳәа иацылҵаз, ҽԥныҳәаҵас, узлацәоузеи, уанаџьалбеит, ҳәа аана го акәын ишҳәаз. Аха лҳәашьа агәхьаа имкит Абзагә. Ахәыҷ қәа рзыҳәан илҳәаз игәы аҭыԥ иаақәнаҵан, дхынҳәны дныҩ налеит.

Аҽеилаҳәара даҿын Ҟаимаҭхан. Лыхцәы ааидкыланы, ишабалак иааилышьны лыхәда иҩаҵак, иааҿалҳәан, лнапқәа лхы инықәшьуа, акәасқьа амардуан дналбааит.

Лышьҭахьҟагьы дымцо, лаԥхьаҟагьы уаҳа дмааскьо, луа-па дҭашьшьы, алабашьа ац лнацәа аҿаршәны, асы зқәыжьу адәышкәаӷьаз аҟәраан нықәтәар еиԥш, амза араӡын шәахәақәа зықәлашаауаз, ашҭа агәҭан дшәытаха дықәгылан Ардушьна. Ҳаҭыргьы лықәылҵон, аха маҷкгьы уи длыцәшәон Ҟаимаҭхан. Ҳаҭыр лықәылҵон, избанзар, илдыруан Абзагә дшыхәыҷыз иан данԥсы, лара дшылааӡаз, лцәа дналҵызшәа бзиа дшыл-боз, уи аамышьҭахьгьы Ардушьна лҟазшьа, лнаалашьа бзи-ан, убарҭқәа дышрызхәыцуа, арыцҳарақәагьы нарыцылҵон Ҟаимаҭхан. «Ахатәы насыԥ азыҳәан гәырӷьарак, гәеиҵыхрак лымбаӡакәа, лажәра дынҭалеит. Бзиа илбоз арԥыс дандырӡ, лыбзиабара аӡәгьы ицәылымӡаӡеит, дагьацәымшәеит». Иа цырҵаз, иагдырхаз аилкаара уадаҩуп, ашықәсқәа ныбжьа лахьеит, аха ирҳәоны илаҳаз ауп Ҟаимаҭхан: аизарақәа рҿы, изныкымкәа, дықәгылеит, дымшәа-дмырҳа дырҿагылеит, лажәақәагьы шаҟаҩы иахьагьы иргәалашәозеи: «Зыг-зҿы иаҳәо ҳәа иааҟаз ахацәа шәрылгеит. Аҳәынҭқарра шьаҟас иаҵагылаз аҵышәҟьеит!» Мҳәашьа лымамызт, избанзар, лыԥсықәара дышҭаркыз еиԥш, ларгьы дҭаркыр лҭахын. Лхы дақәиҭны адәы дахьықәыз, лхы ахылбаауан, насгьы дгәыӷуан, данҭарклак, лыԥсықәареи лареи џьарак еицыҟалоит, еиба-балоит ҳәа. Ҟаимаҭхан илдыруан, абызҳәацәа Ардушьна илымҳәақәазгьы лҳәазшәа, иҟалымҵазгьы ҟалҵазшәа ишы неихадыргыла-еиҵадыргылоз, илдыруан уи зыхҟьозгьы. Рхаҭақәа иҟарҵарц ирҭахыз, ирҳәарц ргәы иҭаз, Ардушьна иҟалҵазшәа, Ардушьна илҳәазшәа анырҳәалак, ргәы алар


286

ҟычуан. Еиҳарак иазырӡбақәоз, иахырҳәаақәоз рацәан Ар-душьна лыбзиабара. Ирҳәақәоз хдыркәшон, дара ртәала, ражәа арҵабыргра шьақәзырӷәӷәоз акала: «Абзиабара лхы еиланагахьеит. Дзыдмырӡзеи зышәгәахәуа? Изланарыжьзеи иаалҳәақәоз зегьы? Абзиабара деивнагахьеит, рҳәеит, уаҳа акгьы». Уеизгьы-уеизгьы инацырҵон: «Лыбзиабаҩ есҽны ихәы уны, аҳаԥшьа иҭалҵоит. Амаҭәа изыҵәахны, ашәын дыҟәра иҭаҵо, аҵәахра даҿуп. Ныхачаԥаҵас ипатреҭ кыдҵаны дамҵаныҳәоит. Уахынла ихьӡ ҳәаны ҿыҭуа, аҳабла еимылдо-ит». Урҭ ирҳәақәоз зегьыҵәҟьа шиашамыз шылдыруазгьы, ианырҳәоз, лхы азышьҭны, лгәаҵанӡа инаго дырзыӡырҩуан Ҟаимаҭхан. Иахьлаҳауаз, хыччашақә иалацәажәар луамызт. Дахьынӡаԥҳәысеибаз, лара лыԥсҭазаарагьы, џьара акала, убри аҭакәажә заҵәы лыԥсҭазаара еиԥшны илбон. Лхаҵа данлыԥха инаркны: «Ардушьна слеиԥшха, сзаҵәха адәы сықәзаап» – лҳәон лхы лыдкыло. Уаҟа дышиашам, аԥсы гәырҩа аҵкыс, абза гәырҩа шеицәоу лдыруан. Аха, зегь акоуп, Ардушьна леиԥшҵәҟьа дзаҵәны, гәхьаагарала мацара лажәра дынҭало лхы лбон.

Ҟаимаҭхан дахьынӡаԥҳәысеибаз Ардушьна лышҟа илымаз цәанырра заҵәык акәын – арыцҳашьара. Анасыԥ ҿыц анлоу, уи ацәанырра инацлеит даҽакгьы – ацәшәара. Длыцәшәон, дзыхӡыӡаауаз лынасыԥ даԥырхагахар ҳәа. Дылԥылон, икар ҵәаны аԥсшәа лалҳәон, аха Ардушьна ашҭа данааҭалалак: «Дабаҟаз, ашәы лхьыссы, анасыԥцәгьа!» – лҳәон лгәанала. Дызлалԥырхагаз ҳәа акгьы шылзымҳәозгьы, Абзагәи лареи рынасыԥ убри даԥырхагахарашәа лгәы илнаҭон. Убарҭ лцәа ныррақәа реиҳа аԥыжәара змоу иарбану лзымдыруа, гәыҩ барала дыззыҟаз Абзагә иаҳәшьаду амза лхаҷҷо, дшәытаха, ашҭа даннықәылбаа:

– Араҟа шәызгылоузеи, Аҳкәажә, шәхаҵкы сцеит, аҩныҟа шәааи, – лҳәан, аԥсшәа ҳәатәуп, ус иахәҭоуп ҳәа мацара аамышьҭахь даҽа цәаныррак лызцәырымҵыкәа, Ардушьна дналԥылеит Ҟаимаҭхан.

– Бсырҿыхеит, нан, сара анышә иагаша. Аҿыҭышьа сақә шәаз џьыбшьома. Абзагә снаиацәажәар сҭахын, баргьы быҵ


287

сырҟьеит, – лҳәеит Ардушьна, лыбӷа аариашаны, лнапы Ҟаи маҭхан лхы иқәшьуа.

– Буапа бҭашьшьы, блабашьа ҵарӡа, аиашазы, ажәытәтәи ахьшьцәа дуқәа бреиԥшуп, саҳәшьаду, – иҳәеит, ихшара ак-гьы шырмыхьыз, уахьынтә акгьы лаҳаны дшымааз анидыр, игәы аҭыԥ иаанақәла, лафкгьы наҵаҵашәа Абзагә.

– Урахә срыцуҵаргьы, уаб инхара еиԥш акәхарын ишы-сыхьчоз, – лҳәеит, Абзагә иажәа иаҵаз алахҿыхра зынӡаск лгәаҵахь инамышьҭкәа.

Лгылашьа убас иҟан, ацәгьеи абзиеи раан, аҵыхәтәантәи ажәа зҳәо аҭаҳмада лара лакәушәа.
Илҳәеит, уаҳа ԥсыхәа ыҟам ҳәа, иҟалҵарц ӡбаны илымаз налыгӡахьоушәа.
Урҭқәа абеидыруаз Абзагә. Илҳәаз шиаҳаҵәҟьаз ала еи-ликааит.
– Саб инхара, ихшаз изымыхьчазар, бара ибхарагәышьоузеи, саҳәшьаду, – иҳәан, лыҩноуп, бааи ҳәа злаҳәатәузеи ҳәа ӡбаны, аҳәса изқәа нареиархан, аандаҿы ишьҭаз фархьқәак аашьҭых, амаҵурҭахь иҿынеихеит». Быгәнаҳа рзымгааит, бзагәырҩала беиҵаҭәны адәы бықәзырхаз! Ма ԥхыӡ бааԥ сык лбеит, мамзаргьы ишылзырҳәо еиԥш, лхы аҭыԥ иқә ҟьеит, агәаҟцәгьа,» – иҳәеит игәанала. Иаб иашҭа, иаб ин хара, ихәыҷра уҳәа, иԥсҭазаара зегьы ахьигәалалыршәоз азыҳәан, зны-зынла днымҩахыҵуа, иҽиҵәахуа, аҟынӡа,

лылабара иҭахӡамызт, аха зны-зынла, иара дихшазшәа, бзиа иибоз иԥаԥса хәыҷы дилахәмаруа, иԥҳәыс длеигәырӷьо, ин хара ҿыц аҿы зегьрыла дҭынчӡа дыштәоу, ашырҳәа дҩа гыланы, иеигәышә имахәар инахаршә, саҳәшьаду сналхы лаԥшны саауеит ҳәа инықәыршәны, лбара дцон. Димбар изымычҳауа, игәы дааҵаланы дшааз, лара даниба, дзыхшаз рыԥсы ҭаны, ашҭа иқәибаауашәа игәы шыҟало налеиҳәар, ауаа рымҽыӷреи реибаҭахымреи акырынтә иахәхьаз лгәы ааирԥсаҳәар, иԥагьара ланарҟәуазшәа, ашҭа дынҭалон, диа-сны дышцоз иааимҩатәны днымҩахыҵызшәа, даҽа ус дук ахь дыццакуашәа.

Ахәышҭаара анааиԥхьишьшьаа, жәҩан икыду аеҵәақәа
иреиԥшха, рылақәа шеишеиуа, ихәыжжа-хәыжжаӡа иааԥшит


288

аԥырӷқәа. Атәым хәышҭаара еиҵихит, атәым хәышҭаараҿы алҩаҵә ҩаишьҭит, иаб ихәышҭаара ицәеиқәыцәеит ҳәа ишылыԥхьаӡозгьы, ахаҵа имца изеиқәуп, ҵхагәаны дҩагыланы ихәышҭаара аахәыҵишьшьаар, уаҳа мҿы ақәимҵаӡаргьы, аԥырӷқәа мацарагьы удырԥхоит ҳәа ззырҳәо, анхаҩы инхаҩ бзиара аазырԥшуа руак, Абзагә иахьидылбалаз лгәы иаахәеит Ардушьна.

Ҿымҭкәа дтәан. «Лхала ақьаԥҭа дзықәымгыло далага-зар, арахь даазгап, ахәыҷы дааихылаԥшлап, даҳмыхәозар, дабаҳԥырхагоу рыцҳа,» – ҳәа игәы дҭахәыцуан Абзагә.

«Аԥсгьы дицәшәом, абзагьы дицәыԥхашьом. Ақьаԥҭа дзықәымгылакәа акәым дзааз. Лыԥшышьа зеиԥшроу ала, мҽеирак ӡбаны дыҟоуп. Цәгьарак далалымгалондаз Абзагә, уаҳа акгьы сҭахымызт. Лара лҿаԥхьа сара сыламыс џьара акала иҟьашьны избом. Еилыскаауазар, иаҳагьы илзеиӷьыз ҟасҵеит, сара сакәымзар, Аминаҭ дналышьҭала, Ашәлашара днықәҵуан Абзагә», – лҳәон лгәанала адулаԥ афатә аҭыгара дахьаҿыз Ҟаимаҭхан.

– Уажәыҵәҟьа иааилысшьуеит, Аҳкәажә, абысҭа, шәмыц цакуазар, – лҳәеит ҳаҭырқәҵарала, аха, ани инарҵауланы иҵәахыз ацәшәара лҳәашьа ишалаӡҩаз аилкаара мариан.

– Ихьшәашәаӡамзар, ибымоу ааг. Ибцәызӡар акгьы иаԥсам, шьыбжьон ҿаҵақәак снарыцҳан, ус сыҟоуп. Гәырхынҳәыга қәак ҳашҭа иҭалеит. Афатә сыхәда икылсуамызт рыбжьы ахь саҳауаз, – лҳәеит Ардушьна, Ҟаимаҭхан лышҟа зынӡаск дым наԥшӡо.

Лцәажәашьала иубон, Ардушьнагьы гәыҩбала Ҟаимаҭхан дшылзыҟаз. «Абзагә Ашәлашара далымҵкәа дахьаанхаз, ҳәа рада, лара илыбзоуроуп, аха иҭаацәара ахьхыбгалаз зхара-да? Уажәшьҭа бара базхәыц, ҳаиқәзырхаз нцәахәык леиԥш слыхәаԥшру, ҳазфаз лак еиԥш дсыԥхьаӡару». Лҩыза ԥҳәыск илалҳәозшәа, лгәы дынҭацәажәалон.

Дныҵыԥшны, Ҟаимаҭхан аишәа иқәлыргылаз афатә ахь днаԥшит. «Лчеиџьыка ахьбзиоугьы акыр иаԥсоуп. Ҳазшаз ҳаицәымӷымхаӡозар, издыруада, ҿиарак иоургьы Абзагә. Зчеиџьыка бзиоу аԥҳәыс, хшарала дманшәалахоит рҳәоит».


289

Абзагә ицәа иалашәаны дтәан баша, лхы акы ааҭашәаны дшымааз иаҳәашьаду. «Лыжәҩа бабыцк ықәшәаны иаақәхар, уахьсыруадаҩыз сминауаҭуп зҳәо аԥҳәыс, аҵхыбжьон, ҳхы-ҳгәы ҭынчӡа, ҳҭаҳәахаа ацәа ҳшалаз, баша амала ҳлырҿы хомызт».

Илыргылеит аҭаацәа. Иҿарҳәахьаз амца еиқәырҵеит. Иҽҳәатәоуп. Дарбан сасызаалак ихәы анцәырырго, амла дак ӡозаргьы, иаԥсышәоуп ҳәа «исҭахым, шәсыруадаҩуеит» ҳәа ииҳәо ажәақәагьы налҿыҵшәом. «Шәмыцәан, шәыцәартә шәыҟам, насгьы акрысҿашәҵа, ишәыхәҭоу жәдыруаз, лҳәозар акәхап», – иџьеишьон Абзагә. Лазҵаара изымгәаӷьуа дыԥшын. Ихәыҷқәа Есмеи Саиди рзыҳәан дшымааиз, урҭ бзиахәха ишыҟоу анидыр, гәҩарас икит Аминаҭ уск дақәшәазар ҟалап ҳәа. «Шәеилыҵзаргьы, ишакәым аӡәы длызныҟәар, иакәымк дақәшәар, уара угәы ишамыхәо, уаҟа дызланагалаз, ақалақь амҵантәи аҳаблаҿы инадурдырқәаргьы цәгьам, ухәыҷқәа дрануп», – ҳәа иалҳәақәахьан Ардушьна Аминаҭ лзыҳәан. Еиҳарак ус еиԥш агәаанагара изҭаз – Ҟаимаҭхан ишлаҳауа, Ардушьна дыззааиз лҳәар лҭахымшәа ибеит.

– Ҳхәы наҳамҵаргыланы, бара хыхь, акәасқьахь бынхали, саҳәшьадуи сареи ҳхала ҳаицәажәар сҭахуп, – иҳәеит, Ҟаи маҭхан ихы налықәкны Ардушьна илмаҳартә.

– Уажәыҵәҟьа. Араҟа уаткоуп исымоу. Ҩык ааугар унеи-ны, – лҳәан, лҽазыҟаҵаны дыҟазшәа, аԥсуа чысла ишаанагара илырхиаз аишәа аашьҭыхны, ахәышҭаара аԥхьа иналыргы-леит. Ахпыҿқәа надыргыланы инықәлыргылеит ажьаӷь уатка. Рнапы ӡәӡәаны егьынатәеит, «ҳазҭоу шәныҳәаз» ҳәа, ҩажәа заҵәык аалҳәан, хпыҿк азна ауатка ныҭлыркәкәеит Ардушь-на. Абзагәи Ҟаимаҭхани неихәаԥшы-ааихәаԥшит. Асеиԥш ҟалҵо рымбацызт.

– Шәеигымхааит, маӡажәақәак еибышәҳәозар акәхап, сара хыхь сыҟоуп. Сыцәо џьышәымшьан, санышәҭаххо, шәыбжьы нашәырга, – лҳәан, ашә ахь лҿыналхеит Ҟаимаҭхан, ацара шылҭахымыз, лҳәашьа ианыԥшуа.

– Баангыл, нан, бара ибцәызӡо маӡа сымаӡам. Быхшыҩгьы ааҳалаҵа, – лҳәеит, ауатка данабл, лылахь еимарџахәуа Ар-


290

душьна. Лыԥсы шааивылгаҵәҟьаз, ахәылырҵә днацҳан, иҟа ҟаны далгаанӡа, лажәақәа ԥыҵәҵәо, аӡәгьы диҿамԥшкәа:

– Чҳашьа амам, уаҳа чҳашьа амам! – лҳәеит, нас иаҳа лҽаар ҭынчны, аишәа ахаҿы итәаз Абзагә иблақәа дырхыԥшыло, инацылҵеит: – Уаб иҩны шьагьырҭас иҟарҵеит нан.

Абзагә днеиҵаӷәӷәеит. Ауатка ахижәларц иикыз ашәса рҩа, ашьшьыҳәа абысҭа инақәиҵеит.

– Исылшозеи, иаазхәаз итәуп, ишиҭаху дақәиҭуп,– иҳәеит, иажәақәа мчыдаха.

Гәалашәарак шлызцәырҵыз мҩашьо, дааԥышәырччан, лыб лақәа иаҳа иаарлахҿыхны, аҽҳәа анырцә игылаз Ҟаимаҭхан лхы лықәкны, ус ҿаалҭит Ардушьна:

– Бтәа, нан, бымтәакәа сажәа сҳәом. Патыхә иԥа Марыҭхәа мышгарҭас зыҩны ҟаиҵаз, абни иаб, – уахь дымԥшӡо, лнапы Абзагә инаиқәылкит, – даҽакала иҟаз хаҵагәышьан. Дка ҳаргьы, агылашьа дақәшәон. Згәы цаз, инасыԥгьы цеит ҳәа, ари ишьапы ааиҵихит.

Ҟаимаҭхан илгәамԥхагәышьеит, лхаҵа ас дахьихцәажәоз, аха изҳәоз дызлаизыҟаз, дшылбоз дрызхәыцны, аҭак ҟамҵакәа дӡырҩуан. Ауатка илжәыз данарԥха, лыгәҭыха ԥнартлан, лажәа инацылҵеит Ардушьна.
– Ԥсаҭа цәгьа, сашьа, Гәадала, ҽы бзиак иман зны…

– Еиҭах Гәадала иҽы! .. Изиҭаз даԥсамызт, имихит, ахә ыр-гьежьны ииҭеит. Ибҳәахьеит, исаҳахьеит, – иҳәеит Абзагә.

– Цқьа уазхәыцырц шәынтә исҳәоит, – Ҟаимаҭхан лхы налықәылкын инацылҵеит, – Гәадала иҽы бзиа ԥсҳәытәык иааирхәеит. Ибзианы ахә ыҵихит. Уинахыс иара иус иалоу-зеи аҽы? Иауамызт, ԥсҳәытәык дибар, иҽы зааирхәаз ихьӡ наҳәаны, абри ауаҩ ҽы бзиак исҭеит, дақәтәаны дубахьоума, аизарақәа рахь далакылсуама, изеиԥшроузеи, иагума, иацу-ма, цқьа иныҟәигомашь ҳәа днаиазҵаауан. Абас иҽы дшыназ ҵаа-азҵаауаз, иаҳаит, уҽы убар иуздыруам, убысҟак инеица-хьеит изуҭаз ҳәа. Днықәланы ԥсҳәы дцеит, сара мыжда, иԥҳа хаҵа дишьҭны, дахьнанагаз, иныҟәибагома, пату лықәырҵома ҳәа еиликаарц иҭахызшәа. Дахьнеиз, иибахьаз аҽы абаҟоу! Аихадақәа ирыхҟьашо, аԥырцәқәа ирхаанханы, аҟәҟәылқәа


291

ылҳәҳәо, аваҵарақәа уԥхьаӡартә, аԥсы егьымцо, егьымаауа, аԥсаҭацәҳага нықәибааит ашҭа, – даҿын илҳәац ажәабжь.

Иаҳәшьаду лажәа ахы ахьхоз, ажәабжь ицәырылгаз зхыл ҳәаауаз ицәа иалашәан, иҳәаны даналгалак иара ииҳәаша азхәыцра далагеит Абзагә. Иара, Гәадала иҷкәын иакәым, дарбаныз Ашәлашара иззымдыруаз, Гәадала иҽы ззааирхәаз ԥсҳәынтәи анымха-хымҵәеи иареи ирзеибауз. Иҷкәын ишьа-ида иалаиҵаз, иалаиааӡақәоз ируакын: «Реиҳа иуцәымӷу аҳаиуаныжәгьы, арахә зыԥсоу ззымдыруа, изызныҟәымго иааумырхәан. ԥсаҭацәҳагахоит, арахәгьы агәнаҳа узгом».

Ишыҟалаҵәҟьаз цқьа илыздыруамызт. Аха Гәадала иҟаи ҵаз, хшыҩрҵагас ашәлашараа ианеиҭарҳәалоз лаҳахьан Ҟаимаҭхангьы. Ардушьна лцәажәара ахы ахьлырхаз анылба, лҽаалырҭынчын, аҭакәажә илҳәоз ажәак лаҩмыршәо дӡыр ҩуан Ҟаимаҭхан. Ардушьнагьы, изгәалалыршәоз, зшьа лыр ҿыхоз Абзагә шиакәызгьы, лхы Ҟаимаҭхан ишлықәкыц илықә кны, еиҭах аҽы аӡбахә цәыргауа, лажәа инацылҵеит.

– ԥсҳәы дцеит Гәадала иҽы ибарц. Агәи агәаҵәеи еидыс-ло ашҭа иқәуп, агәчамахь, акәтаӷь ықәуҭәар, иқәҵәраа ицо, ицыҩцыҩуа иааӡаны имаз иҽы. Уаҳа ажәак мҳәакәа, анахәҭа ахаҵаны инаиваикит. Агәашә данҭыҵуаз, ибжьы наиргеит: «Уахьынӡақәтәаз, ауаа уахьынӡарыласыргылаз уфеидоуп, аҩ ны уныдгыл, уԥаражәқәа ырхынҳәны иааугап!» – ҳәа.

Лажәа ҳәаны даналга, ахпыҿ нҭалҭәан, аныҳәаҿа аҳәареи аицәажәареи рзыҳәан акәымкәа, иара арыжәтә дақәиҭны иа-хьиоуз, ныҳәас изԥхьаӡо аҩыжәҩы иеиԥш, аҟыԥҳәа инҭалырп ҟеит. Иажәа ҳәаны даналгалак, хшыҩс иаҵеиҵаз, изхиҳәааз иҳәоит дарбан цәажәаҩызаалак. Ардушьна усеиԥш акгьы мҳәакәа, ауатка илжәыз шлылсуа дазыӡырҩуазшәа, ашьшьы ҳәа даатәеит. «Ихала еиликаароуп Абзагә. Абригьы изеилым-каауазар, нас, ииашаҵәҟьаны, илам уи, Гәырҭаа ҳшьа цаҳә-цаҳә, илам»,

Ҟаимаҭхан, лыблақәа агәыблра рхыҳәҳәыла, Абзагә днаи хәаԥшит. Еидара хьанҭак наиқәырҵазшәа, деиҵаӷәӷәа дыш тәаз анылба, иаалцәымыӷхеит. Дназхәыцит, аха дызҭашәаз амчымхараҿ дызлаихәаша, ҵыргәас дызлаизыҟалаша ҳәа


292

лхаҿы акгьы мааит. Илдыруаз акы заҵәык акәын, мал-ма зара иаалымоу акгьы деигӡомызт иара изыҳәан. Уажәазы еиҳа еиӷьны илыԥхьаӡеит ихала ихы дазынлыжьыр, ихала игәы дҭахәыцыр. Аҭакәажә лажәа зхылҳәааз аилкаара ма-риоуп: «Утәы-стәы ҳамам. Ишԥеизымдыруеи схарԥ заҵәгьы сшамеигӡо».

– Уи уажәшьҭа ԥсыхәа змам акоуп, саҳәшьаду. Иҟалаз ҟалеит, ицаз цеит, – иҳәеит Абзагә, ҿаҵак ихәда ишзымылбаа-уа шидыруазгьы, ашәсак аақәихын днацҳаит.

– Шаҟантә иуасҳәарызеи, згәы цаз, инасыԥгьы цеит. Иухьзеи, абааԥсы, асҵәҟьа уаӷоу!.. – лыбжьы налыхәлашәеит Ардушь-на. Лгәи лылаӷырӡи неилаҵәеит. Мцабз қьоуқьадк дналаԥшит. Убри, абз назыхьнашьуаз зегьы назыхәлабгаз, амца ирцәарц Абзагә диҳәозшәа акәын лцәажәашьа шыҟаз. Лыԥсы ааивыл ган: – Згәы цаз инасыԥгьы цеит, згәы цаз! – лҳәеит лыбжьы рҿацаны. Акомандир иприказ аҟаҵашьа иеиԥшноуп Абзагә ишиаҳаз. Иҵегьы ираӷьны илҳәаргьы, лара диашан, лыма-кышьа имамызт. Илҳәалак дақәиҭын. Лараӡәзаҵәык лакәын анысгьы абысгьы изынханы ишьҭахьҟа имаз. Ианакәзаалак Ардушьна иани иаби рцәа лхикаауан, аха уажәы убри инац-леит даҽакгьы. Лара данибоз, ихы-ихшара иааигәара иҟаны, дхымбгалацкәа, зегьрыла деибганы ихы иԥхьаӡо дааҟалон. Ихшара иаб иашҭа иқәуп. Иаргьы дрылагәырӷьоит. Лыччаԥшь хәшаха ихәыҷқәа днарылибаауеит Ҟаимаҭхан. Убри лоуп дара ран. Иареи лареи ирыхшаз роуп. ԥхыӡҵас дызҭашәоз ахәыцра данаалҵлак, игәанала: «Зегьы анцәа аӡәы ииҭом. Акы ануиҭа, даҽакы умихроуп», – иҳәон. Еиниршәарц ииҭахыз еиныршәа шьа шамамыз дназхәыцуан.

– Издыруада, Аҳкәажә, саргьы сахьахәо акыр ыҟазар?
– лҳәеит Ҟаимаҭхан. Асеиԥш акәым, еиҳау даҽа уадаҩрак дақәшәаргьы, имацара дшаанылмыжьуа, дышивагыло Абзагә илырдырырцоуп еиҳарак изылҳәоз, аха Ардушьна зынӡаск даҽакала еилылкааит, аҭакгьы ҟалҵеит иаарымчны.

– Бара бтәы ҟабҵахьеит. Бара бус заманалаҵәҟьа ибзианы ибдыруан. Аха иара! Иаргьы иара итәы идырыр ами!

– Шәгәы иалымсын, аха шәажәа ахы ахьцоз сзеилым кааит, Аҳкәажә, – лҳәеит, лыԥсҭазаараҿ дзықәшәақәахьаз


293

аҭагәҭасрақәа ирыбзоураны, ахыхьчара зҵахьаз Ҟаимаҭхан. Луаҩра ланарҟәуеит, лцәа ԥнаҽуеит ҳәа илԥхьаӡоз аус аҿы аиҳабра-аиҵбра, уала-ҭынхала апатуеиқәҵара уҳәа илыз гәамҭаӡакәа днархыҳәҳәон.

– Анцәа дыбзиааӡааит, нан, бысаби хәыҷы. Уи иаб иашҭа дацәбмырӡит. Абзагәи бареи бзиа шәеибабама, бхихма, дхыбхма, ишыҟазаалак, ҭакәажәык дыштәаз ажьа лкит ҳәа, быҩны быштәаз, бча иит, быжә аҵша ариит, – лҳәеит Ардушь-на. Лажәақәа реиԥш, лҿаҵагьы цаҳә-цаҳәуазарц лҭахызшәа, ахәылрҵә апырпыл џьыка ахьшьны днацҳаит.

– Сара схәышҭаараҿы амца еиқәызарц, аӡәгьы ихәышҭаара аӡы ақәсымҭәеит, Аҳкәажә, шәхаҵкы сцеит. «ьоукы икарыжьыз цыблыхаак амца аркышьа сақәшәазар, дызусҭада аҽԥныҳәа сызҭо, – лҳәеит Ҟаимаҭхан. Лажәақәа шыџьбарацәахаз гәал ҭеит иҳәаны даалгаанӡагьы, аха рҳәашьа, ԥсыхәа ахьынӡамаз, илырԥшӡеит, агәаареи агәаӷи рыҵалымҵеит. Урҭ аҳәсақәа аи-либакаара зларцәыцәгьахаз – иҟалҵарц ӡбаны илымаз, ису мырҟаҵан, абааԥс ҳәа Абзагә диҳәарц дзызнеиз аус, илжәыз ауаткагьы анацла, ацәқәырԥақәа ирҭҟәаз анышь даҩызартәит Ардушьна. Ҟаимаҭхан лакәзар, уи дызхыбаауаз, илыхьчоз зынӡаск даҽакын.

– Бара аԥшра-асахьа бызҭаз, хшыҩлагьы бгәы нимыр-хазаап, цқьа бсыздыруамызт, бымбои, – лҳәеит Ардушьна, лхаҭа илҳәазгьы илаҳазгьы маҷк иаалыршшеит. – Бара бҿы гәала сымам. Ҽԥныҳәагьы бысҭом. Амала, ибцәызӡом, Абзагә иҭаацәеи иареи реиҟәышьшьараҿы баргьы салк ныбжьабҵеит ҳәа агәра ганы сыҟоуп. Иҟалап, бара ибзымдырӡо, мамзаргьы ибҭахӡамкәа акәзаргьы уи шбыхьыз. Иаӷьны акы сҳәаргьы, иаачҳа, нан… Сара сыблит, сыццышәхеит. Алажә саҩызаха, ақьаԥҭа сааххалеит, – лҭаца лгәы лыршшарц дшаҿыз, илҳәарц илҭахӡамыз ажәақәа ламхаҳәеит. Зегьреиҳа илцәымӷын Ардушьна ауаҩы иҽрыцҳатәны данцәажәо. Аҽрыцҳатәра еиҳарак лҽацәылыхьчарц даҿын уажәы, амыжда аҟәараҿы иқәхәлеит ҳәа, лхатә ԥсҭазаараҿ лызаҵәра лзымхозшәа, ла-шьа иԥа иҭаацәа ықәҵны ианца, лхала данаанха. Мҩасҩык днымҩахыҵыр: «Аԥшәмацәа лассы иааираны иҟоуп, иабацеи,


294

мшәан, асҟаамҭа», – лҳәон. Лашьа инхара Гәырҭаа рзыҳәан ишқьаԥҭахаз ҵәахуа, абас ауаа шылжьоз мацара, амц илҳәоз лхаҭагьы агәра лго далагеит. Лыԥсҭазаарагьы азылкырц лыӡбеит убри, зыгәра лгаз амц ҵабыргхарц. Аҽыҩ бзиа даҽа дәык ихнахыр, аҩныҟа излахынҳәыша амҩа ахашҭыр, аԥшәма, сҽыҩ амҩа нагәаласыршәар, иахьааӡаз аҽҭра сырԥхар, уаҳа џьаргьы ицом, аус злоу абыржәык архынҳәроуп ҳәа дыш хәыцуа еиԥш, аҭакәажә дыԥшын, илхыҵны ицаз аҭаацәа хынҳәуеит ҳәа. «Иҟарҵаз рхала еилкааны ихынҳәып. Аӡы ахьышьҭрахь ихынҳәуеит. Ажәҵарақәаҵәҟьа иахьааӡаз рыҭра рдыруеит. Аҳәоуп азхара ахьаҿарҵо иаангыло». Дыԥшын, ажә ҵыс ахынҳәра ишазыԥшуеиԥш аҭра. Лҽырҭынч аԥшра акгьы шалымҵыз анылба, лымц ҵабыргхарц азықәԥара напы алыр-кит. Ажәак налҿыҵшәар, ақыҭа инарылазырҵәо аҳәсақәа уажә илбазма, лҩыза Уарчхангьы даҵахомызт. Ианааиқәшәалак: «Иаҳәшьаду ихахәыс сцароуп, ҩыџьара анхара дызлахәозеи, Абзагә, иахьантәарак, аԥхӡы иҿашы, ҳаҵаҟа, анаара зегьы ахкаара даҿын. Уи усума, ихалагьы дахьӡап, аха ицызхы-буада ақәа акылсра иалагаз акәасқьа. Араҟа ашкол хароуп, аиҳабыра классқәа рҿы аҵара цәгьоуп, иахьӡом ҳәа, иганы ақалақь азааигәара ашкол иҭаиҵаз ахәыҷқәа анаахынҳәлак ицхраақәашт, аха уаанӡа иазычҳар сара сеиԥш иажәхьоу аҟауар», – лҳәон, мамзаргьы, иаҳа агәра ргап зылгәахәуаз, даҽакы лыӡбуан.

Хәышҭаарак шырмыхьчара жәытә-натә аахыс ихьчо иа-аргоз, аӡыхь ахьиҟьашьуаз, аиҳабы иҿаԥхьа аиҵбы дмиа-суа, аламыси аԥсыцқьареи зыҩназ аҩны шьагьырҭас иахьы ҟаиҵаз, зегьы рцәа ахьԥиҽыз аамышьҭахьгьы, Абзагә иԥсы апара иақәыршәаны, инхара аазхәаз, Марыҭхәа иҟаиҵон даҽа цәгьаракгьы. Зыгәра лгаз, лымц-гәеиқәҳәалага дал хәдаитәуан, лгәыӷра лыцәирӡуан Ардушьна. Иџьоушьаша, аԥхын, Марыҭхәа иԥҳәыс, ихшара уҳәа, иҭаацәа ԥсшьара иа-аны ианыҟаз, уеизгьы-уеизгьы ҭынхацәақәак реиԥш дырме игәырӷьазаргьы, асеиԥш ацәымӷра лызцәырымҵӡеит. Иҟалап уи зыхҟьаз дара Марыҭхәа иҭаацәа ракәзаргьы. Иԥҳәыс – иара диԥҳәысуп, ихшара – иара ихшароуп уҳәар ирыцҳауп,


295

убасҟак иуаа ламысқәан. Аԥхынра ниасны, убарҭ, нықәҵны ицаны, ҭагаларахь даннықәла, Марыҭхәа иҩызцәеи иареи, лара лҳәашьа, ахыркәыкәқәа рыманы иаауа егьналагеит, лар-гьы уаҩы дизымдыруа, лҽылыԥсахит. Уаанӡа лхы ианҭашәалак, «саҩсҭаацәа сԥырхагахеит» ззылҳәоз аусгьы, инагӡатәуп, уаҳа ԥсыхәа ыҟам ҳәа иаҳа-иаҳа агәра лго далагеит.

Лҭаца, Абзагә ҿыц иигаз аԥҳәыс, азнык иаарымчны илал ҳәаз ажәа анаахьалыршша, уажәшьҭа дыззааиҵәҟьаз аус аҵыхәала днаиацәажәаны, игәы иҭоу еилылкаарц лҽазылкит. Абзагә лхы наиқәкны, лажәа ус нацылҵеит:

– Уаб иҽы ширхынҳәыз ҳәа исҳәаз зхысҳәааз цқьа иу зеилымкааӡеи, нан? Уаҳәшьаду дукәыхшоуп, саапкыр сзыд ҿарҳәало ҳәа исымоу уараӡәк уоуп, аха абахҭа иаҳа еиӷьуп, сашьа Гәадала иҩны шьагьырҭас иҟарҵар аҵкыс. Ҳаима бзиоуп, анхаҩы иҵәҩаншьап имырӡыр зҭаху аӡәы иоуп ҳәа уихцәажәоит ҳапредседатла ҷкәын, унаидтәаланы унаиацәа жәа. Азакәан ыҟоуп, ауаҩра ыҟоуп, дааныркылааит Марыҭхәа. Ибзиоуп, аҩны иара итәыз. Сара истәуп абри аҵкы исшәу. Аха иаарҳәны, иркшаԥаны исшәысҵар сақәиҭума? Азин изҭада…

– Баҟәыҵ, Ардушьнахеит, баҟәыҵ! – аишәа днахыҵит Аб загә. Шамахамзар ас лыхьӡ иҳәомызт.

– Уца, ушьҭал! Уцә! Ихҩа ублақәа! Адамра хыла даурсит уаб!

– Иҟаиҵарц ибҭахузеи?! Бааҟәымҵӡакәа бызлацәажәо саб иҽабаа ырхынҳәны иааигазар, ирхынҳәны ииҭашаз ахә иман. Исҭозеи сара Марыҭхәа, исымоузеи?! Схы ԥҽтәыми, абжьаҟәаа дрықәгәыӷны зԥаҵа зсаз ҳәа, сгаӡарала, сызҵымӡаашаз ауал сықәысҵеит. Исҭо сымамзар, дызладәылсцарызеи аҩны?! Дыс-шьып илаигәыдҵаны?! – дааҭгылеит, нас лҳәашьа ныҟаиҵан:

– «Абахҭа иаҳа иеиӷьуп». Уиаҟара ибзиазар, бара бцарауазеи, абахҭахь!

– Сажәа ааумырҳәын, нан, сажәа! Ауаҩы дышьны абахҭа уҭатәа сымҳәеит сара. Угаӡара иахҟьа, уҟәышра иахҟьа, ишакә халак, ажәлар рус акәын узҿыз. Ажәлар рмалоуп иумпыҵаӡыз. Ауал уқәны, абахҭа уҭаркыр, ашәлашараа ргәы инҭарҳәарын, ҳаи, рыцҳа, ҳара ҳзоуп дызҭаку ҳәа. Ицәгьоуп, иаа, абахҭаҿы?


296

Ушаҳәшаҳәуа, уара уцәоуп уԥҳәыс лыҩны. Уца, уныҩнаԥшы уаб иҩны, иҟоу убап, ҳабацәа рӡыхь дырхәамгеит. Уаб иҳәаҭҳа, иеишәамаҭәа илаз ауапеи ихҭарԥеи!.. Инышәынҭра…
– Иахьзеи инышәынҭра? Ихкаауп, ла зҭалом, ҳәа зҭалом.
– Аиеи, нан, аиеи, ла зҭалом, ҳәа зҭалом. Саб иҩны зуаа сырхәаз шьагьырҭас иҟауҵарц азыҳәан акәӡам, уажәазы абасҟак узсырхынҳәуеит, иаанхазгьы ҳанӷыҵысыр иусҭоит ҳәа наиоуҳәар, уаҳа ашҭа дҭамло дҟоуҵар… Ухаҵами! Иамуӡар, ҳрылалап ақыҭа, ҳрыҳәап.

– Напеилаԥса сзыҟарҵап, анымха-хымҵәа Зафас иеиԥш?
– Анымха-хымҵәа ҳәала уара, аԥа замана диааӡан, уажәы аграномс даарышьҭит, – лҳәеит Ардушьна.
– Иԥагьы, иара иеиԥш, зхарамфак иакәхап. Сара сҳәар кьиуа ауаа сызрылалом. Егьирахь акгьы сымагәышьам, – даа леиҩеин, ашьшьыҳәа днатәеит Абзагә.

– Изумамзеи, уаҟа, ҳара ҳҟны, иҭаагалаз аԥш, аҟәыд, аҩы иҭаҳҭәаз зегьы ҳҭип, араҟагьы мыцхәык шәымазар… – Ҟаи маҭхан дналыхәаԥшит Ардушьна.

– Саргьы ҵәахқәак, хьымаҭәақәак сымоуп, акыр ишәыхәо зар, среигӡом, – лҳәеит, иаҳа згәы хьаԥссахьаз Ҟаимаҭхан.

– Бара уажәшьҭа зегьы бымоуп, нан. Уажәшьҭа бзышьҭалаша бхаҵа ихьӡ ахьҭыбгашоуп, – лҳәан, иахьынӡалылшоз, лҽыр хааны Ҟаимаҭхан дналыхәаԥшит Ардушьна. – Бхаҵа дызла ӡырбгаша, ауаа рҿы ихьӡ злабырбзиаша башьҭазар ами, нан. Уажәы ишԥаихьӡу? Аԥҳәысеиба илхатәаз, амазеи, амал ихна хыз! Ус акәымкәа, араҟа шәынхара ааныжьны, уахь, аԥҳәыс днеир ахьлыхәҭоу, ахаҵа иҩнахьы… Бара бзыҳәаны хьӡын…

– Ибзиоуп, ара иаҳаркып аамҭала, аха уаҟа ҳабанеиуеи?
– Аамҭала акәым…
– Ишԥа, иаҳҭирцу? Уи сзыҟаҵом, шәгәы иалымсын, Аҳ кәажә. Закәанла сара истәуп, аха ламысла ари анхара иақәиҭу асаби…

– Бара ибыхшаз иаб игәараҭа ицәбырӡуам, ари ихшаз уааӡами? Сқьала змам аӷба еиԥш, иҟьалаԥалаха…
– Изҟьалоузеи, икәаԥӡа, аҩны рымоуп, ақалақь иазааигәоуп. Араҟатәи шәынхара ду иаҭнырхыз абжагьы ахҭнылымҵеит
Аминаҭ уаҟа иаалхәаз.


297

– Ауалқәа аларшәеит. Уи бхамышҭын, – лҳәеит Ардушьна.
– Ииашоуп, ауал ршәеит, аха иаанхаз… Иабаҟоу иаанхаз?
– лҳәеит Ҟаимаҭхан.

– Абасҟак нхара гәарҭак иҟаз мҳаҵәкгьы алимгеит шәашьа иԥа. Зегьы лара илгеит. Илымаз. Амала лыхшара сқьала змам аӷба иаҩызалымтәааит!

– Ных, башоуп, баша суацәажәарц сааит, – лҳәеит, Абзагә, лхы наиқәкны Ардушьна. Дагьаарыцҳалшьеит, деизҟәыҿы, еидара хьанҭак иқәызшәа итәашьа анылба. Лажәақәа игәы шырхәуаз лдыруан, аха мҳәашьа лымамызт. – Ашәлашара акалҭ аҿы иалагахьеит абна аԥҟара. Ирҳәоит, Ашәлашара иаҵанакуа абнагьы лесхозны иҟарҵеит ҳәа. Абнаԥҟара ӷәӷәа ны еиҵырхуеит. Аӡәырҩы хныҟәгагас ишьҭырхит. Уамак иаҭахузеи, ашә-ҵла ԥҟаны, ибӷаҵаны Кәыдры иналаужьуеит. Аӡы иаманы ицоит, уара уџьыба еиқәырчаҟәуа уаагәарлоит.

– Сшәыкәыхшоуп,Аҳкәажә, убриак заҵәык, аԥара рҳара аца-ра сышәмырбан. Убри иахҟьаны исшәыз ашәы уажәааигәоуп иансшәысх. Сыҵкы заҵәык сеигӡом, зегьы сҭиуеит, амала, уахь дысзышьҭуам, –лылаӷырӡқәагьы ҩхаҟәҟәалеит Ҟаимаҭхан. «Ауаҩы насыԥда дшьыцҩхоит. Сара насыԥ ахьсымоу, исана лыжьуам, аҭакәажә мышьҭацәгьа», – лҳәеит лгәанала, Ардушь-на лзыҳәан ус аҳәара шиашам шылдыруазгьы.

– Згәы былуеи, зкалҭ былуеи еиԥшым, нан, еиԥшым! Дҭа хааит ус илахь ианызар. Иамуӡозар, дҭахап хаҵаҵас. Бцеишь, иҟоу ббап иаб иҩнаҿы. Ашьагьырҭа!.. Ҳәаҭҳа ыҟам, нышәынҭра ыҟам! – лҳәеит Ардушьна.

– Сара исхароузеи, Аҳкәажә, сара исхароузеи! Сара сынасыԥ ахҭынҵаноума шәашьа инхарҭа шәырхынҳәырц шышәҭаху!

– уаҳа лзымҳәеит, ашә ааимԥааны, адәахьы дындәылҟьеит Ҟаимаҭхан. Аха уамак днымхакәа, ԥшахьк налҿарс, Абзагәи Ардушьнеи еиқәышьшьы иштәаз, дхынҳәны ашәхымс даала гылеит. Наҟ-ааҟ ашәвазқәа аалкын: – Ишәҭаху сзышәҳәа. Сла-мысдаз, еиҳабы-еиҵбы дысзымдыруаз!.. – лажәақәа алабжыш рылжжуан. – Сышьны абра ашә снылажьны, днасхысыр, нас дцалааит. Изнапык ахәра шамоугьы шәхамышҭын.

– Баангыл, ибыхьзеи?! – иҳәеит Абзагә.


298

– Цнапык ала ахәархь уахап. Аӡәы даауваургылап, – илуа-мызт Ардушьна.

– Ҳабна ахьԥырҟо, иахьықәырхуа сгәы иалоуп, арахь сара схаҭа, аԥара сырҳауеит ҳәа… – днеиҵаӷәӷәан, деиқәышьшьы даатәеит Абзагә.

– Ҳара ҳахь шәаа. Абра иҟоу анхара шәара ишәтәуп. Шәи ҟәаҵ Марыҭхәа, ихы ианиҟьааит, – лҳәеит Ҟаимаҭхан.

– Схаҭа саап, аха ари иабгьы дыҵхны даазгома? – Ардушь-на лнацәа Абзагә инаиқәылкит.

– Сара уаҳа сылшом!.. – даақәгьежьаан, еиҭа дындәылҵит Ҟаимаҭхан. Ацхыраара лнаҭарц даҳәозшәа, илашьцаӡа, ацам ҭаз, иаҳагьы ихьанҭаха, игәаҵәадаха ашҭа иахатәоз алашьцара днагәылалеит. Уи дналышьҭахх, амаҵурҭа ашә аӷьеҩҳәа ины-дыкшалан дындәылҵит Абзагәгьы. Лымацара ахәышҭаараҿы дтәан Ардушьна. «Аԥсы хьымӡӷ имаӡам. Сыла изламбаша… Ишԥа? Уи шԥаҟаҵатәу? Марыҭхәа аԥшәымас дшаху сцарцу? Саргьы снышәынҭра цәарҭаӷәыс иҟаиҵо… Инагӡатәуп. Убри нагӡатәуп».

Длеиҩеиуа, алашьцараҿ зылабжышқәа ҵәахуа ашҭа иқәыз лҭаца длымбаӡозшәа, лықәра ианаумшьартә, ашаца-шацаҳәа дласны, уаҳа аԥсышәакгьы мҳәакәа ашҭа дынҭыҵны дцеит Ардушьна.

Иаҳа лҽанаалырҭынч, лыблақәа акасы рыхшьыло, иаал рыцқьан, аҵх иҽалак, аҭаҭын дахо, ихы рҟәны, аҵла амҵан игылаз Абзагә днаидгылан, лыбжьы қыџь-қыџьуа, ус ҿаалҭит Ҟаимаҭхан:

– Сара слышьҭаланы сцон, аха сгәи сшьамхи срызнагом, суҳәоит, уца улышьҭаланы. Ҭакәажәык, аҵх лашьцаха, ашҭа дҭаҳцазшәа иҟалеит, амҩан машәырк лыхьыр, ма лхы акы азылур, блас ицәыраҳгозеи. Уца, дузырхынҳәуазар, дырхынҳә, илымур, ма лԥацхаҿынӡа днаганы уаа.

– Аҳампалгьы лыхьуам. Схы аҽԥныҳәа иахьасырго сара исзымхошәа!..

– Уналышьҭал. Улхылаԥш, пату сықәуҵозар. Сгәы ҭынчӡам, лцашьақәа сгәамԥхеит, – лажәақәа алабжыш рылыжжуан Ҟаимаҭхан, – уи лгәы аӷьӡом ҳара ҳзыҳәан, иаӷьуаз лҿоуп, –


299

ашырҳәа амаҵурҭаҿ днеин, аҭӡамцаҿ икнаҳаз ашьнел ааганы Абзагә ижәҩа инҭалырԥеит. Лнапқәа ааикәлыршеит. Днеи ҵақьыз-қьызит. – Исыхьхьоу сызхоуп. Рыцҳарак ҳзыԥшушәа збоит. Уца, суҳәоит, – днаидҵит.

– Сшьамхы снанамго сҟалҵеит, – ишьаҵақәа хьанҭаӡа, дмыццакӡо Абзагә агәашә дынҭыҵит. «Лхала дкәаԥӡа днеиуе-ит. Аԥацха сынкылԥшны, сгәы аарҭынчны саап. Слыхьӡар, еиҭа ицәырылгахуеит. Иаасалраӡааит, ланаџьалбеит, иҟасҵаша илдыруазеи! Аамҭақәагьы ас мацара ицарым, Ашәлашара арахә раныхра зхы иҭашәаз, издыруада, ихы зынӡаск имҟәы бамзар, дзықәгылоу амахә шԥиҟоз еиликаар. Зинк соур, аԥ сасеи ашьамаҟеи убасҟак анысҵап, саб инхара акәым, инеи ҳаугьы ҿысхып. Иамуӡозар, сцагәышьап абнаԥҟара. Шәануак снаиацәажәар, ҳнеивагылар, ҩбаҟа шықәса аус аауп. Снап сыргәыҵа хәыц ыҵагылоу аҳа, иҟаӡамкәа ицәдырҳәааит ашь хақәа, ихыршьаалааит ҳабнақәа. Агәхьаагьы скым. Ҭакәа жәык ацуҭа зегьы лхьаан, лара лыԥсы ҭасгьы иҟамызт ҳәа, сахьынамӡашаз сшьапы кыдыргыло, ажәларгьы срыхәап, аибашьра гәаҟрала иалҵыз, аҳәынҭқаррагьы сахәап ҳәа, сқәыԥшрала, сызҿқәаз уажәшьҭа иазхоуп, сыхшыҩ ҭашәеит. Хыхәароуп иҟоу. Аа, дшыҟоу Ҭамел. Аколнхарахь унеи рҳәар, днеиуеит, аҵәҩан арс рҳәар, ашьшьыҳәа инаирсуеит, аҵәҩан ыҵх рҳәар, иашҭаҿ иарсзаргьы, иааҵихуеит. Иԥсҭазаара иаҳагьы еиӷьуп. Анцәа дишеит дигәаԥханы. Умбои, Чаӷьыр аԥ шаҳәаҿы амандарина еиҭаҳатәуп, ус рҳәеит анырҳәа, иабар гәузеи, ҳхәыҷқәа мандаринакгьы рфалап, иҳәеит. Амандари-на араҟа ишыҟамло, адгьыл шанымаало, ахьҭа шазымычҳауа заманалаҵәҟьа ишидыруагьы. Ицәалаӡызеи Ҭамел ус дахьы ҟоу? Иифо имоуп, иижәуа имоуп, ихы-ихшара, деихаххаа иҩны дахуп. Уал иқәым, баџь иқәым… Абнаԥҟара сцоит, ҟәрышьқәак сырҳауеит, сҳәар, днахыԥсаауеит Ҟаимаҭхан, аха цқьа лхы иҭазгалап. Шықәсык-ҩышықәса рыла, сҽааиҿыскаар, Марыҭ хәа исҭаша ааидкыланы, саб иашҭа дҭамло дышԥасзыҟамҵари. Саид, сыҷкәын заҵәы, ҵарак далгар, дхынҳәны дааины дна-хылап. Анымха-хымҵәа, азхарамфа Зафасҵәҟьа иҷкәын, даан, ҳконтораҿы днатәеит», – ижәҩа иҭарԥаз исолдаҭ шьнел, ашҭа дҭыҵны данынаскьа, аԥша хьшәашәа анилс, инаишәиҵеит.



300

Днеиуан игәы дҭацәажәо, дмыццакӡо, иара днеиаанӡа, Ар-душьна лԥацхаҿ дышьҭалар, деибга-деизҩыда дшыҟоу гәаҭа ны, игәы рҭынч дхынҳәырц.

Ацәашьы аныцәаша, амч ааизганы, аҵыхәтәантәи қәыԥ сычҳараҵас, иаҳа иаалашоит, аха ашьхақәа аҿыкәырша, шьхатәыла ақыҭа иахатәоу аҵх, ианықәҵыша аламҭалаз, ир хашҭыр ҳәа ишәошәа, иаҳа инеимаҳаны, иаалашьцоит. Иаҳа илаҟәуеит ажәҩан, иаҳа еиқәышьшьы, рышьҭыбжь маҷхоит арҩашқәа. Убасҟак, ԥсы зхоу зегьы ргәы арӷәӷәарц, ашара шааигәоу днардырырц, иаб инхарҭаҿынтә аҿыҭбжьы геит арбаӷь. «Бгахәыҷык уамфакәа, ма Марыҭхәа уиҿаҵахәым хацкәа узлаанхазеи, уанаџьалбеит,» – иҳәеит арбаӷь азыҳәан Абзагә. Агәашәаҿ днеихьан.
Дааҭгылеит.
Иаб иашҭаҿынтә игаз арбаӷь аҿыҭбжьы, игәаҵанӡа ине-ин, ицәа-ижьы наихнарбзааит. Иан, иаб, иԥҳәыс Аминаҭ, иԥ ҳазаҵә Есма, иҷкәын Саид, аҭаацәа зегьы еибга-еизҩыда, игәырӷьаҵәа… Еиҳарак иара ашьхантәи данаалак, ихәыҷқәа шиԥылоз, ашәыршақәа рыхәда иахаҵо… Аминаҭ… Уара уаҵкыс, сара сеиӷьуп рҳәазшәа, агәалашәарақәа, аки-аки еишьҭаланы, зны ихибашьаауа, ҽазны, аӡыхьқәа еилаланы ирҩашха ианцо еиԥш, имч мырхакәа, дрытҟәо дышрылаз, дара, ихышхыҵәаз агәалашәарақәа, цқьагьы рызхәыцха имоукәа, агәашә аар-тны, ашҭа дынҭалоны, аҽыԥҳәа, мцабзк ибла инхыҷҷалеит. Имацәысыз џьишьеит, убасҟак иласны иҩаҵҟьеит амцабз. Акәасқьа ауасхырқәа ирықәланы, ашыршырҳәа инеиуан. Лаԥшҵашәарак, ма иимбацыз ԥсабаратә цәырҵраз џьишьеит. Ихахьгьы имааиӡеит, ианбзиоу инырхагоу, ианыцәгьаха, зегь реиҳа ихырҵәагоу амца, маҟаҵас ишакәшаз акәасқьа. «Иҟа лазеи, иҟалазеи?!» – ҳәа дыҳәҳәаны, ашҭа анааиҩишоз, агаз меигӡарахда изықәҭәаз ауасхырқәа рҿы, аԥашәқәа рӷәӷәаны, аӷәтәы ҭӡамцқәа ирылаҳәаҵа иркыдлахьан амцабз.

Уинахыс еилаҩынтрахеит, ҳәҳәарахеит, ҟаарахеит. Мчыбжьык анҵы, аццышә аԥша ианацҟьа, арацәақәа ақәа

иаӡәӡәан, ицырцыруа ашҭа ианықәха ашьҭахьоуп, иҟалақәаз цқьа иааидкыланы, уаҩҵас инеиҭеиҳәартә, ишәа-иза ихы-игәаҿы ианышьақәгыла Абзагә.


301

Лыхцәқәа ԥыртланы, маҭәақәак лгәыԥҳәқәа ирыдырӷә ӷәала, акәасқьа абарҵа даақәыххит ԥҳәыск, уи длышьҭахх ддәықәлеит Марыҭхәа. Аҩны аҩныҵҟантә даҽа џьоукы рыҳә ҳәабжьқәа гон. Аҩны ааҵраҿы игылаз ар рычуан, ведрала, акатаҳәа аӡы ҭганы, амца зкӡамыз аԥацха ақәтәара даҿын Ардушьна, ииашаҵәҟьаны, лхы еилагеит аҭакәажә ҳәа иӡбеит Абзагә.

Аведра лымпыҵижәарц, амца зкыз, акәасқьа аӡы ақәи ҭәарц даналага, лыҩнапык аларԥс илкит, илымҭеит. Аԥацха дныҩнаххын, аԥҳал ааҩынԥаа даныҩ, амцабз ахьынӡалашоз, ишьапқәа ахьиргылоз ибон, алашара амчхара ахьаанҵәаз, изакәыз анцәа идырп, акы днахҟьашан, дынкаҳаит. Акыр ихәозшәа, иԥҳал ахьԥымҽыз деигәырӷьаҵәа дыҩны днеин, аӡыхь инаҵеикит. Аӡыхь исзыруқәаз азыҳәан, сшьа зуеит аҳәозшәа, иаҳагьы ипахан, иаҳагьы ашьҭыбжь хәыҷхан, ахә хәаҳәа, имыццакӡо, алакар ианыланы иаауан. Аԥхӡы иҿашы, дахьгәаҟуаз, алакар изанымлакәа, аӡыхь авсуазар ҟалап иҳәан, алакар анааирхынҭа-ҩынҭа, аҭра ианҭиҟьа, зынӡаскгьы аара иаҟәыҵит аӡыхь.

Алакар ашьаҭа иахьҭҟьаз, аӡыхь ахьыҵыҵуа, аҿышәҭ иақәыршәаны, аӡыхь ианҵаны, нас аԥҳал азна ҭәаанӡа, акәас қьа ақәцә иҩалҟьахьан амцабз.

Зны амца зымҽханакуаз аҩнахьы дыҩуан, ҽазны Ардушь-на лведра лымпыҵжәаны, ачуан иҭганы иақәиҭәарц далагон. Ианылмулак, ишақәылҭәац, амца зкӡамыз аԥацхажә ақәтәара данизаҟәымхлак,еиҭа дыҩуан аӡыхь ахь. Ихы-иԥсы ишәиуан. Иаҳауамызт аҩны идәылбӷьыжәааз ҳәсеи хацәеи рыхьусуб-жьы. Еиҳарак илымҳа ҵызхуаз атҟәацбжьқәа ракәын. Ахьатә ӷәы, ахьатә ҩнымаҭәахә, шәышықәса инареиҳаны изхыҵуаз, афархь еиԥшха, аԥшеи ахьҭеи идырҩахьаз, еибаршны, амца анакы, кәтаӷьҵас, итҟәацуан. Иџьоушьаша, абга зԥылаз алеиԥш, рыбжьы рыхәлашәазшәа еилагьежьуаз, еилыхоз, ҳәсаз, хацәаз, ибжьы неиҵых, ацхырааразы агәылацәа рахь аӡәгьы аҿыҭышьа, аҳәҳәашьа дақәымшәеит, агәылацәа еи-заргьы, иаакәыршаны агаз ақәҭәаны амца зыцрарсыз аӷәтәы ҩны акыр иахәозма, аха…


302

Аҵла иқәтәаз арбаӷь, амцабз иацрыҵуаз алашара ашҭа анарлаша, ишазаап аҳәан, иҟарҟаруа аҵла иҩалԥраан, ашҭа иаақәыххит, аха амца шыра анадԥхала, ауҭрахь инаҭрысын, аԥсы аӡеит.

Абзагә агәашәаҿ данаба нахысгьы, дхынҳәызаап ҳәа, игәкы-ҵәыкуа, игәыдԥало, ишьапқәа аҽрыхьшьуа, идгьежьы-лон ала, акәасқьа амцабз аннақәҵәиааша уахь ахы ҩархан, ауура иалагеит. Аха уигьы, арбаӷь еиԥш, амцабз анагәыдшыла, ԥсеиқәырхароуп иҟоу аҳәан, иҟу-ҵәуо, аҵыхәа ашьҭарҽыла, ицеит абаҳчахь.

Уажәшьҭа рцәашьа шамам, иҟанаҵаша ҟанаҵаанӡа амца нкылашьа шамамыз агәра анига Абзагә, иԥхӡы рыцқьо, иӡа рақәа кны, ашҭа днықәгылеит. Аҽқәа, ажәқәа ахьҭаркуаз ана-нырахь даанаԥшит. Ма убри еиқәхандаз, анкьа араҟа нха-рак ыҟан ҳәа уаҩы иҳәаларын. Ачуан ду иҭтаны, аԥацха аӡы ақәызҭәоз Ардушьна лышҟа дымнеит. Дгылан дгачамкшәа, иҟаиҵара дақәымшәо.

– Ашәындыҟәра! Шәсыцхраа! Ашәындыҟәра! – лыҵәаабжь геит Ардушьна.

Цқьа изеилымкааит Абзагә. Иабатәи шәындыҟәроу! Ашәын дыҟәроума, нхарак ықәыблаан ацара иаҿупеи! Днаԥшызар, аԥацха ахыбгьы иҩалҟьеит амцабз. Иҟалаз уиоуп, ахаҳә ҵәаҳәқәа былны, ахыб аилаҳара ианалага акәасқьа, ибылны инеиуаз алартҟақәа, аки-аки еиқәаҳауа, кәазҭхақәак ҩеин ҟьа-еиныԥашәа, амца жжаӡа ишыркыз, аԥацха ахыб инықә ҳаит. Аԥхарра иадшылоз иаршхьан. Акгьы иамыхәеит Ар-душьна иақәылҭәоз аӡы. Аԥсцәаҳа изхара ҟалараҳа, зызхара ҟамлоз амца, алеи-аԥси рыла аԥацха нагәҭыланакит. Аҭакәажә аԥацха дныҩнашылан, хаҵа данцо ҳәа данқәыԥшӡаз аахыс еиқәлыршәахьаз лымаҭәақәа, лыԥсықәара изыҳәан лнапала илӡаххьаз акәымжәи акабеи, зны аҵарауаҩ дзыҳәаз, аха илымҭаз ауапҵаршә, ланду илсымҭаз ауарҳал уҳәа, амаҭәақәа зҭаз, аԥацха акәакьаҿ икҿаргыланы илымаз ашәындыҟәра аихатәы маа кны, ишлылшоз ахара далагеит идәылылгарц.

Абзагә ҿиҭит, еиҭаҿиҭит наҟ ддәылҵырц, аха дандәылым ҵӡа, ахьымӡӷ аиҭахьымӡӷ ҳәа, сыбла ишабо, амца далабылуеит иҳәан, ашә еимԥааны, дахьцоз ҳәа имбаӡо, алҩа зыҩначыз


303

аԥацха дыҩнашылеит. Ажәак аҳәаха лымҭакәа, дшааимԥы хьашәаз, лӡара нҭарс, даашьҭихын, дындәықәлеит. Уаанӡа ажәак зыхәлымшәоз аҭакәажә аҩны амца шакыз анылбаз уа жәакәызшәа, лыбжьы ҩҭылцан:

– Иблит, иблит, шәсырцхраа! Саргьы уаҟа салаблааит. Соужь! Сыблааит! Ҳабацәа, сашьа, ҳдаракәац рҳәаҭҳа ашәындыҟәра иҭоуп. Идәылсымгар зуам, соужь! – днаимпыҵҟьеит. Алҩа ахатәаланы, ишеибакра еибакхьаз аԥацха дныҩнапҟа дцеит. Ахәыцхагьы имаӡамкәа, длышьҭахх дныҩнашылеит Абзагә. Даншәа, дангәаҟ, имч ааибыҭаны дахеит Ардушьна лнапқәа аларԥс илкыз ашәындыҟәра. Ларгьы дшахьынҳалаз ирҳәазаны илдәылиҳәеит. Аҩныҵҟагьы амца ҭалахьан ашәындыҟәра, иҭаҵәахызгьы акы лызрылымхуа иҟалахьан.

Егьындәылҵит, ахыб нҭаҩрын, агәгәаҳәа инеилаҳаит аԥац ха. Ишеилаҳара еилаҳаны иалгахьан акәасқьагьы. Ауаа рыхь усубжьқәа макьана еиқәымтәацызт.
– Шәҳацхраа!
– Ҳаблит! Ҳаблит!
– Шәеиха! Шәхы еиқәшәырха!
– Уҩ!
– Беиха!

– Амаҭәақәа усым, амаҭәақәа шәырҟәаҵ, шәхы еиқә шәырха!

Аилыхабжьқәа игоз ибжьы рылыҩуа:

– Ҳазблыда? Ҳазблыда?! – ҳәа иҳәҳәабжь геит Марыҭхәа.

– Ҳа-ҳа-ҳа! Шаҟа ирласны иблызеи! – ахацәа рыбжьы лха ҵаны дааччеит Ардушьна. – Ҳазблыда ҳәа дҵаауеит! Изблы-да! Уара уами, уаҳа изблыда!
– Дысԥырыжәга, дсымпыҵаԥсуеит! Аилага!

– Ҳа-ҳа-ҳа! Ҳа-ҳа-ҳа! – арацәаххырақәа еихьыршьуазшәа акәын хагаҵас иччоз Ардушьна лыбжьы шыҟаз.


6

Арҭ аҩ-ӡынракгьы, аҩ-ԥхынракгьы Аминаҭ ишылхылгаз, илыԥсҭазаашьаз, дызҿыз ааидкыланы ажәакала ҳәашьа ама-


304

зар, убри ажәа «аҭышәынтәалара» акәхон. Дҭышәынтәалон дахьааиз аҳабла ҿыц аҿы, иҿыцыз аҩны-агәараҿы, аусура дахьалагаз асовнхараҿы. Лынхара-нҵыраҿы мацара акәмызт арҭ аҩ-ӡынрак, аҩ-ԥхынрак рзыҳәан аиҭакрақәа ахьыҟалаз. Акырӡа аҽеиҭанакит Аминаҭ лхәыцшьа, аҽеиҭанакит лҟаз шьа, ԥси-бзеи даҽакала дрызхәыцуа, излалымбацыз ала илбо, аԥсҭазаара ахаҭагьы даҽакала дахәаԥшуа, дазхәыцуа далагеит.

Инаӡеит акыр шықәса гәҭыхас, хәыцырҭас илымаз – Ашәлашара ақәҵра. Лаҳәшьа Ҭебра леиԥш, ақалақь агәҭаҵәҟьа дызнымхазаргьы, ааҵраҿы уеизгьы лыҵәҩан алырсит. Абри агәҭыха азхәыцра убасҟак дашьцылахьан, инаӡаны ианалга-гьы, илԥырымҵыкәа уахынла данызмыцәо, ма шьыжьымҭанла данааԥшлак, еиҭах азхәыцра дналагон. Ашьҭахь, лыгәҭыха наӡаны ишалгаз лгәы агәра анага, уаҳа усеиԥш дзымҽхазкшаз гәҭыха лымамкәа данаақәха, азнык азыҳәан, иккаӡа иааҭа цәит адунеи. Гәыхшәаракгьы лызцәырҵит, агәыхшәара шиз цәырҵуа еиԥш, дааҟәымҵӡакәа ацәқәан аҩеира иазхәыцуаз ауаҩы, ахра ацәқәан дҩеины данаақәгылалак. Ицәгьаӡазшәа ибон ахара дахьынӡаҿаԥшуаз. Игәаӷьны амҩа данықәла, ахыцәқәаҿ имариангьы дҩеит. Дахьҩеизгьы уамак ишыҳара кымыз ибеит. Аминаҭ лхы илзанажьуамызт, лыгәҭыха анаг ӡараҿ реиҳа илыԥгылаз, Абзагә иаб, иԥсы анҭазгьы игәхьаа мкыкәа, дахьықәымҵыз Ашәлашара. Акыр шықәса уажәаԥ хьа дзықәҵызҭгьы, агәра ганы дыҟан, Абзагәгьы дшылцәым ӡуаз. Усҟан, лара лҳәашьа, дихьнымҳалацызт деилазгаз аԥ ҳәысеиба.

Абас лыгәҭыха шынаӡазгьы, Ашәлашара данынхози уажәы дахьынхои данрылацәажәо, ԥасатәи лыԥсҭазаареи уажәтәи лыԥсҭазаареи анеиҩылшоз «сбылны салгаанӡа» ҳәа акәын ишазылҳәоз, еиҩшагас илымаз. Аҳабла ҿыц аҿтәи лгәылацәа ҿыцқәеи лареи анааиқәшәалак, ишеицәажәо, иахьаҭыԥу анылбалак: «Анкьа, ашьха қыҭаҿ ҳанынхоз, сбылны сал гаанӡа» – ҳәа ныбжьалыршәуан. Урҭ аҩ-ажәак ирыҵаркуаз рацәан лара лзы. Лқәыԥшра, лҭәымҭа, лымч, лыԥшӡара, зе-гьы убраҟа, «аҭыҩра дышҭаз, аҽада хьарҭа дышкыдыз», аӡы


305

иналҭеит. Уигьы азмырхакәа, бзиа илбоз лхаҵа, лхәыҷқәа раб, дналымпыҵкәкәаа дылцәагеит. Даҽа ԥҳәыск дахьрыбжьалаз мацара акәымкәа, Абзагәи лареи реицәыӡра зхароу иҵегьы шыҟаз гәынхәҵысҭала еилылкаауан. Еилылкаауан, аха илҳәар лҭахымызт.

Нхара дахьааз аҳабла ҿыц Ҳәҭыбын ишалацәажәо, асо внхара аӡбахә анаацәырыргалак,ԥаса иколнхараны ианыҟаз, аџьамш шырзанырҵоз, ашьҭахь, уажәы ишыҟоу исовнхараны ианыҟарҵа, анхацәа ирыҵаркыз рыдгьылқәа хырҵәазар гьы, арахә иаҳа имаҷны ианырымҵар ада ԥсыхәа рымамкәа иҟалазаргьы, иаҳа ишныҟәнаго, рыԥсҭазаара иаҳа ишеиӷьхаз, напынҵа аԥара роуа ишалагаз уҳәа алацәажәара анаԥ шьыргалак, Аминаҭ Ҳәҭыбын ԥаса иаԥсҭазаашьази уажәы иаԥсҭазаашьоуи лзеиҿырԥшуамызт, аха Ашәлашареи иареи аҟыԥҳәа инеиҿлырԥшуан. Излацәажәоз зеиԥш усзаалак – рџьабаа иалҵны роура атәоума, афымца лашароума, амҩақәа роума – иарбанзаалак зегьы рҿы, зегьрыла, ҳәарада, Ҳәҭыбын ашьҭахь илыргылон Ашәлашара.

Ашәлашара анеира, абара акәым, усеиԥш иҟоу ашьха қыҭа Аԥсны иҟоуп ҳәа змаҳацыз, лгәылацәа ҿыцқәа иралҳәозаалак, лажәа дналагон:

– Сыблаанӡа, амшә ҭыҩраҿы ҳанынхоз… Ашәлашара уи дазыҟан, аргама дҳәаны дрымгакәа ин-

рыжьыз аԥҳәыс, дҳәаны дынзыжьыз ахаҵа дшизыҟало еиԥш. Ус инрыжьыз аԥҳәыс, дынзыжьыз ахаҵа имҽеирақәа шаҟа лаҳауа, убасҟак гәахәас иҟалҵоит. Илаҳангьы, лхала заҵәык илаҳар акәым, илаҳароуп ԥыҭҩык шаҳаҭцәас иа-маны. Убри, дҳәаны инрыжьыз аԥҳәыс, шамахамзар сара исхароуп, исыгу сназхәыцып сынзыжьыз изгәаара аҵкыс ҳәа шылымҳәо, зегьы иара, дҳәаны дынзыжьыз аламыс-да, агәаҵәада ишихаралтәуа еиԥш, Аминаҭ иаалыхьыз, лынасыԥ ахьлымпыҵышшаз, Ашәлашара иахаралтәуан. Ашәлашара ҳәа лара ианылҳәоз, дналкааны лхаҿы дааиуан аӡәы, ԥҳәыск, ԥҳәысеибак. Убри аԥҳәысеиба лыхьӡ лҳәагьы, ақыҭа ахьӡ лҳәагьы акы акәын лара лзы. «Дызшьаҳаз, Абзагә дызшьаҳаз»…


306

Анхара ҿыц ахьаалхәаз, иааигәаз, ихараз, агәылацәа зегьы Аминаҭ арахь илаашьахаз, дахьынхоз илыхҵәашьахаз ҳәа ир-дыруаз, лара заҵәык иралҳәоз акәын.

– Амҩа нагам. Амашьына уанақәҵлак, анаарақәа, аҟәаԥа-ҿаԥарақәа ушырҭало, ушырҭысуа, уз ахы гылоит.

– Амашьына ахьзымнеиуа аҳаблақәа ыҟоума, нан, Аԥсны?
– иааџьалшьеит лгәыла ԥҳәыск ҽнак.

– Амашьына амнеироуп ибҳәо, агаз лампақәа, рыблақәа ҭааӡа, рыфҩы ҟиуа ҳаҩнан. Схәыҷқәа уаҩҵас ашәҟәы иахьаԥ хьаз аброуп.
– Ҳаамҭазы, алахтра ду аныҟала…

– Урҭқәа бхы иқәыбкып. Зынӡаск ҳахзырҵәаз даҽакуп. Аус уур, аҳампалгьы уоуам. Иурҳауа ашәахтәи аблигациеи иргоит. «ьамшк ҩ-џьамшк ҳәа ақьаад акы нанырҵоит. Мышкы бзым-неир, мышкы бымысхит иҳәоит абригадир.

– Ҳа-ҳа-ҳа! Ибҳәо закәызеи! Ауаҩы амш имырхит ҳәа рҳәо смаҳац! – иџьалшьеит ақыҭа ԥсҭазаара ззымдырӡоз, ааигәа қалақь дук аҟнытә зынасыԥ Аԥсныҟа иаанагаз агәылаԥҳәыс. Лара қыҭа ԥсҭазаарас илбахьаз Ҳәҭыбынтәи асовнхара акәын. – Ауаҩы имш имырхит! Мышкы умхуа, ҩымш умхуа, хымш умхуа ишнеи-шнеиуа, ҿҳәарала иузыԥҵәоу умшқәа зе-гьы аанҵәар… Ҳа-ҳа-ҳа!

– Бара беиԥш, ҳаргьы иџьаҳшьон. Аха нас ҳашьцылеит. Алаф алҳхуан азнык азыҳәан, «Амш ҳамшәхызаргьы, аҵх ҳашәҭ», – ҳәа. Араҟа, асовнхараҿы ишәыбаргәызеи! Уџьабаа акыр алҵны иуоуазар, нас акырзумурызеи. Амза анынҵәо аԥара ааудыркуеит. Ашәлашара, ашықәс анынҵәо, ҳхацәа аконтораҿы инаганы, ауал шәықәуп ҳәа раҳәаны иноуры-жьуеит. Исыбмырҳан, аӡбахә сыбмырҳан Ашәлашара! Амшә ҭыҩра. Ихы ианиҟьеит, уаҟа иаанхаз схәыҷқәа раб. Мыш-кызны арахь даанагашт. Еиликаашт шаҟа сиашоу. Иууа ахьу-оуа, асовнхараҿы… – абас анылҳәоз, гәыкала ишылымҳәоз, изаҟаразаалак лхы-лҿы ианлырԥшуамызт. «Асовнхарагьы аколнхарагьы злеиԥшым ҳәа егьыҟам. Сааԥшып. Уаҳа ԥсыхәа сымам. Напышьашәала аус зурц аума арахь сзааз. Ачаи ҿырхлааит, идрашәалааит, ибаҳалааит даҽа џьоукы. Уи сҳәеит


307

ҳәа, даҽаџьара усурҭа сзымԥшааӡаргьы, Ашәлашара аҵкыс Ҳәҭыбын уеизгьы еиӷьуп».

– Ашәлашара бара икабыжьит, иазгәаауагьы бара боуп. Ус ииашоума, Аминаҭ?
– Сара икасыжьит, аха сара сзырҳәыда? Дабаҟоу схәыҷқәа раб, схаҵа? Сахьаанхаша қыҭазҭгьы, даҽа ԥҳәыск длысҭомызт уи!

– Дасу иитәыз игеит. Абзагә, аҵла адац аҟата шықәиаауа еиԥш, Ашәлашароуп дзыхшаз. Ашәлашара дагьоунамышьҭит. Ани ԥеи…

–Зхы иагырхан, зыхшара изыҳәан абзиа ҟазҵо лоуп ан бзиа. Ашьацҳәа иаҩызахаз ан, дызусҭада, Гәдиса?!
– Ибзиоуп, сбықәшаҳаҭхап, зхаҵкыс зҵеи ибзиара иашьҭоу лакәзааит ан бзиа. Аха, ишсабҳәара, аҵеи бзиа уи дарбану?

– Ах, ушаҟәыҵра, абааԥс! Иабатәи аамҭоу узлацәажәо! «Ҳгәаҟыргьы ҳара иахьа, уаҵәы адунеи џьанаҭхап иҳаҵагыло рзыҳәан!» Ус ами? Абри ами иуҳәарц иуҭаху? Уаҵәтәи џьа наҭ, Гәдиса, уара иумаз, сара аԥсҭазаара бзиа сыҭ иахьа, сыԥсы ахьынӡаҭоу. Абасоуп. Мышкызны иираны иҟоу сызлареи цәоузеи??

– Бреицәаӡам, аха бара бахаанхеит убасеиԥш иҟаз аамҭа. Асовет мчы ааира, уи азыҳәан ақәԥара. Аколнхарақәа реиҿкаара. Уаҟагьы ақәԥара. Аибашьра хлымӡаах, ашьакаҭәара. Абарҭқәа зегьы Ашәлашарагьы иахнагеит, егьаныԥшит.

– Ииашоуп. Агәаҟра аан, уадаҩрас исхызгазаалак, ҿысым ҭит. Уажәшьҭа? Нан дукәыхшоуп, даҽакала схәыцуа сала-геит уажәшьҭа. ԥсы зхоу зегьы илԥха роуааит ҳазшаз. Аха, иххь згеит, саргьы сихамышҭааит. Саргьы суаҩуп. Уара уха ҭа, Гәдиса? Ухаҭагьы убас уҟоуп, уазымхәыцыц акәымзар. Мышкызны амҩагьы ҟалап, алашарагьы наргап, акка-ккаҳәа арадио цәажәап ҳәа, узаанымгылазеи Ашәлашара, аррахьтә уаныхынҳә?

– Сара стәы ҽакуп. Арра саныҟаз исдырҵаз – арадиотехни-ка, Ашәлашара акгьы иаԥсам. Исхасыршҭыр азин сымам. Анцәа иумҳәан, аха еиҭах аибашьра ҵысыр, сзанааҭ усҟан ихәарҭа духоит. Уаанӡа…



308

– Уи зегьы уламыс ахҩагоуп, ирқьиагоуп. Арадиотехникеи афымца атәы адырреи ирыбжьоузеи? Ухатәы ӡбаны, ӡбара уца! Иумаҳахьеи? Иазхоуп сара Ашәлашара иахҭнысҵаз. Исза цәымгаз ауп сгәы иалоу.

Реиҳа иааигәаны илыванхақәоз агәылацәа, Аминаҭ дыз-ланагалаз аҳабла, лхы-лҵыхәа шырдыруаз абас акәын. Қыҭа кҿахак, шьха-қыҭак аҟнытә дааит лхәыҷқәа лыманы. Лхаҵа дыҟоуп. Уи макьана дмаац. Арахә-ашәахә, анхара дахылаԥ шуеит уаҟа. Икажьны дзаԥырҵуам.

Шықәсык аҟара ҵаанӡа ари амц ҿыц иркәаз алуқәа ир ҩызан. Ицҳафырӡа иҟан. Иашак нахәлашәаргьы амц, иара ацәа нахаҵаны, илаганы иаахәылнагон.

Аамҭа цон. Аӡлагара алуқәа цагәуа, аиаша нахәлашәар, ишҵабыргу инахәлыҵуа иалагеит. Уи лымбо, илзеилымкаауа дыҟамызт Аминаҭ. Агәыла ҳәсақәа лхаҵа иӡбахә раҳәара дана-лагалак, илбон, ҳара ҳабжьауоу, бара бхы бжьауоу ҳәа аанаго, иԥышәырччауа, рыблақәа ыргызмалны ишлыхәаԥшуаз. Лымц лыҵыҵра ишалагаз анылба, убри амц, зца кьынаахаз аганқәа рахь адырсылақәа, аҵыргәақәа шеиҭо еиԥш, даҽа мцқәак, ин-накылап ҳәа лгәы иззаанагақәоз, ацҵара аԥшьылгеит.
Уигьы башахеит.

Зышьаҟақәа зыҵабаахьаз аца, иаҳа-иаҳа икьынаауан, иаҳа-иаҳа иччархәхон.

Лгәылацәа ҿыцқәа илзырҳәоз дазымхәыцыр ауамызт, аха, лара лзыҳәан, агәылацәа ирҳәоз аҵкыс еиҵамызт, лхазыҳәан лхаҭа илҳәоз: «Агәылацәа зжьозаргьы, сыхгьы зжьозма? Мап! Аӡәгьы дызжьомызт. Амц захьӡузеи? Аиаша ҵәахны, ииашам аҳәара. Аха аиашеи амци ухаҭагьы иуцәеилаҩашьозар? Иар бану ииашоу, иарбану имцу ухаҭагьы иузымдыруазар?» – лгәы дҭахәыцуан Аминаҭ.

Зҵыргәара даҿыз аца наауа, ашьапқәа иаҳа-иаҳа ишуашә шәырахоз лбагәышьон. Аха лхы шылжьац илжьон. «Исҳәо иа-шоуп, аамҭалоуп Абзагә Ашәлашара дшаангылаз. Сара скаи-жьыргьы, ихшаз каижьуам, дхынҳәуеит, схаҭа ииашоуп ҳәа зыгәра ганы сыҟоу, ҽаӡәы иасҳәазар, дызжьама?»


309

Аминаҭ лхатә ԥсҭазаара, лхаҭа лынасыԥ далагәырӷьо дыш зыҟамло агәра лгацыԥхьаӡа, иаҳагьы гәҭыхас илоуан илыхшаз рлахьынҵа, рынасыԥ. Аиаша рҳәо, иуаа иашақәаны иааӡатәуп ҳәа, рааӡара аԥхьа илыргылоз, ауаҩ иашара дшазхәыцуа, иаалгәалашәон, лхаҭа лажәеи луси шеиқәымшәо. «Аиаша шәҳәала, шәуаа иашақәаз ҳәа расҳәоит, арахь схаҭа изжьо-ит, рҩызцәа рҿгьы амц дсырҳәоит, раб аамҭала дныжьны ҳаазшәа. Схы ахьызжьоз иахҟьаны ишсыхьыз дара ирдыруа-зеи».

Ашәлашаратәи аҭаҳмада Қьач Кыҷа имаҭа изыҳәан ачара аниуаз, ачараҿы Аминаҭи Ҟаимаҭхани еимаркыҵәҟьоз ихьӡ аахтны имҳәакәа, ажәа цәаԥҽыгақәа анеимырда ашьҭахь, Аминаҭ илдыруан Ҟаимаҭхан ачара ааныжьны лыҩныҟа дышцаз. Гәынхәҵысҭала еилылкаауан Аминаҭ убри нахыс иҟалаз. Абзагә ихы иаҭәеишьомызт, реиҳа зегьы ианырба шаз, иангәарҭашаз, Ҟаимаҭхан лыҩныҟа анеира. Ҟаимаҭ хан диԥхьеит, хымԥада. Диԥхьеит, сара сҵыхәала диацәа жәарц. Уԥҳәыс сцәа схылхуеит, лыбз ҭакы ҳәа иалҳәозар акәхарын. Убри ауха, аҵх иҽалак, лара лахь дышнеиуаз, Есма илымбазҭгьы, ҳәарада, зегьы маӡахон, зегьы ҵәаххон.

Наџьнатә аахыс гәҭыхас илыман Ашәлашара ақәҵра, аха дықәҵыр лҭахын лхаҵагьы длыманы. Лхаҵа Ҟаимаҭхан лахь инеира, Ашәлашара ақәҵразы иреиӷьыз ҽыҵгахеит. Лхы иалырхәеит. Аха ауха, Абзагә уахь дышцаз анлаҳазгьы, Есма илалҳәеит: «Бусс алам аиҳабацәа ахьцо, иахьаауа! Бхәыҷызар, хәыҷҵас быҟаз», – ҳәа. «Изысҳәазеи убасҟан убас? Дхынҳәуеит ҳәа сгәыӷуан. Сзықәҵызеи? Ихәыҷқәагьы саргьы ҳанцалак, дҳашьҭалоит ҳәа агәра ганы сыҟан. Убас егьрасҳәон, агәрагьы дсыргон ахәыҷқәа».

Абас данхәыцуаз, Аминаҭ илыздыруамызт лхәыҷқәа ирал ҳәоз агәра шырымгоз, амци аҵабырги рхала ишеиҩырды раахьаз. Ашәлашара иқәҵижьҭеи, ҩ-ӡынрак, ҩ-ԥхынрак анца, лхәыҷқәа аҩыџьагьы налыдыртәалан драцәажәеит уахык. Днахыкәша-аахыкәшо далагеит. Ашьҭахь, иаахтны иралҳәет:

– Шәаргьы саргьы ҳкаижьит, – днарҿаԥшит Есмеи Саиди. Аҩыџьагьы ҿырымҭӡеит, – сиԥсахит. Даҽа ԥҳәыск дигеит. –


310

Еиҭа днарҿаԥшит лхәыҷқәа. Ажәак рыхәлымшәеит. – Шәара шәцынхәрас Ҟаимаҭхан лԥа диааӡоит.

Аминаҭ агәра ганы дыҟан, Есмеи Саиди иралҳәаз џьаршьоит, ргәаҵа иасуеит, рылабжыш аанагоит ҳәа. Сан лоуп, деиҳабуп, лзырӡырҩра суалуп ҳәа мацара акәын, дылзыӡырҩуашәа ҟаҵо, ҭынч дызтәаз Саид. Дҩагыланы дцарц иҭахын, лан лгәы иалсыр ҳәа дшәаны дтәан Есмагьы.

– Мамчка, уи ҳара иаадыруеижьҭеи уажәоума? – лҳәеит аҵыхәтәан Есма, аҭакәажә бжьы лхаҵаны.
– Ҳаб бкаижьзаргьы, ҳара бкаҳажьуам, – лгәы ааирӷәӷәеит Саид.
Акы анлалҳәалак, ишыҟалҵац, рхала лан лгәаҵахь изымне-ир ҳәа дшәаны, лажәақәа дрыцхраауазшәа, уажәгьы лнапқәа аалыкәлыршеит.

Илыхшази лареи абри реицәажәара иалылгаз рацәан Аминаҭ. Дымцҳәаҩны лхы ахьылыԥхьаӡоз аҵыхәа ԥҵәон. Лхәыҷқәа рааӡараҿы раԥхьа илыргылоз – аиаша аҳәара, лара лганахьала, уажәшьҭа иаԥышькласуаз, ихзырбгалашаз ҳәа ак-гьы ыҟамызт. Аиашаҵәҟьа лхәыҷқәа ирцәыҵәахны: «Даауеит шәаб, даауеит, ԥаса ҳшыҟаз еиԥш, зегь ҳаиҭаҟалоит», – ҳәа ралҳәацыԥхьаӡа, лыблақәа рцәылҵәахуан. Лҿыҵа ашахазшәа лбон, лыбз амҟәыба нықәылшьызшәа. Аиаша анылҳәа, лгәы-лыԥсы ҭышәынтәалеит. Аус ахьылуаз, асовнхараҿы, хазы лара илзалырхыз ачаирҭаҿы, лусура иаҳагьы еиӷьылтәит. Агәра лге-ит, лхәыҷқәа рыхныҟәгара азыҳәан, лхада дзықәгәыӷша ҳәа уаҩ дышлымам. «Иареи сареи ҳаизыҟазаашьа дазымхәыцкәа, ахәыҷқәа дрыцхраалар ауан», – днеизаӷьуан Абзагә. Убригьы аиаша ихнарбгалон: «Ихаҭа днапынԥшылоуп, дкыдтәалоуп. Агәаӷ иснарҳәоит. Дышԥаҟәышыз сабхәа. Абзагәгьы саргьы ҳаиқәҵаны дҳаԥсан. Агәаӷ анцәажәо, аиаша ҿнаҭуам, дад, – иҳәон. Уажәоуп ианеилыскаа».

– Шәхы шәахәалароуп, нанраа. Ишәымбои, сара иаазго аамышьҭахь, уаҳа акгьы ҳамаӡам, – лҳәон. Лхәыҷқәагьы егьа-ашьомызт, рыхгьы ахыргомызт. Ачаи абжьабаҳара, арҵәыга аҭара, нас, еиҳарак илыцхраауан аҿыхраҿы.

Ашкол  далгеит  Саид.  Аинститут  дахьызҭамлаз,  хьаас
иҟалҵазаргьы,  иаарласны  данышәеит  Аминаҭ.  «Егьаурым,


311

шықәсык аҟара аҩны дыҟаз. Асовнхараҿы даасывагылап. Иаргьы изҳап, иаҳа дхаҵарԥысхап. Аус злоу, ибзианы ашкол далгеит» – ҳәа дхәыцуан.

Ашкол ҿыц аҿы дышнанагазгьы, аҵыхәтәантәи акласс иаҳа ишыцәгьазгьы, раби дареи еицәыӡижьҭеи, аҭаацәараҿы хаҵас иҟоу иара иакәны ихы ахьиԥхьаӡоз неизацлан, хҩаха ҟамҵо, ишилшоз иҽадицалан, қьышәқәҵарала ихәаԥшқәоз днараԥысны, ибзианы далгеит ашкол Саид.

Лхаҭа дымнеиқәазар, Саид иҵыхәала знык ада ашкол ахь анеира лықәымшәеит иан. Уи азнык азгьы иара ихара-мызт. Адиреқтор ихаҭагьы идыруан Саид дышиашаз. Иҟалаз уиоуп, ҽнак, аурокқәа ирылган, ашкол ашҭаҿы, иаҳәшьа Есма дылзыԥшын Саид. Ҳәҭыбынтәи ашкол данҭалаҵәҟьа, мызкы-ҩымз раҟара, дҿаҳәаны дызмаз аԥхашьа-ԥхаҵара дааунашьҭ хьан. Зегьы раҵкыс иара дгаӡоушәа, зегьрыла дреицәоушәа ихы анибоз аамҭа дҭысхьан. Еиликаахьан, ари ақалақь амҵан ишьҭоу аҳабла иааӡаз ахәыҷқәа, иара иаҵкыс ирдырқәо иа ҳа ирацәазаргьы, агәеилгараҿы, насгьы рҵатәхәқәа рҵара ҿы рышьҭахь дышгылам. Раԥхьатәи амчыбжьқәа, амзақәа рзыҳәан, «аҳаԥы иҭыҵыз» ҳәа ихәмаршәа иарҳәоз, алаф аҵ кыс ахыччара шалаз идыруан. Урҭ, ҵәылаҵарала ихыччақәоз, напхгаҩыс дрыман рыкласс аҟны ашьҭахьӡатәи апартаҿы итәаз ҷкәынак. Саид иаҵкыс қәрала деиҳабын. Ҭбаа-ҭыцәрала, гыларала дахьеиҳаз аамышьҭахьгьы, адалақь нықәимшьыр амуа, еиқәаҵәахахьан имшәхәы. Ажурнал аҿы ихьӡ даҽа кала ианын, аха иҩызцәа Фикса ҳәа акәын ишиарҳәоз. Ак ласс данаадәылҵлак, иганаҿы имаҟа ахы инадиҳәалон ишә ҟәыҭра.

– Аԥсаса, ашьамаҟа рацәаны ианҳамаз, саб урҭ дрыцын. Абри упартфел еиԥш, имаҟа иадиҳәалон ахҭра, – иҳәеит, иаб дахьидикылоз дирҽхәон акәымзар, ицәаԥҽыгоу ҳәа акгьы аҵимбаауа Саид.

– Ухаҭа уоуп уаб ахьчажә иеиԥшу! – иҳәан, Саид ицлымҳәа ааникылеит Фикса.
Саид изеилымкааит цәаԥҽыгас ииҳәоз.


312

– Сиеиԥшзааит, иамоузеи! – иҳәеит, аха изаҳауаз ихирч-чахьан. Аҽны ус инеиԥырҵит. Ари ҟалеижьҭеи аамҭа ԥыҭрак шцахьазгьы, Саид игәаҵаҿы агәаӷ нханы иҟан.

– Еи, ахьча иԥа, узгылоузеи уаҟа? – иҳәеит, ианеисшаз аҽ ны Фикса.

– Саҳәшьа сылзыԥшуп, – иҳәеит Саид. – Уара уаб дзеиԥшроу гәаҭ, саб уиламкьысын! – ҳәа нациҵеит, аха уи иациҵаз рмаҳаит Фикса ииҳәаз иарччаз аҵаҩцәа.

Саид ицәаԥҽыгоу уск шыҟаиҵоз дақәыркызшәа, дааԥха шьан, даахәацыхәаԥшьхеит, дагьаагәааит, аха дахьгылаз иҽимырҵысӡеит.

– Уаҳәшьа дарбан?! Аа, Есма лоума?! Иҟамлари уи сара днаскьазгар?! Лқьышәқәа убас иԥшӡоуп, ибнеикны иҟоу лыблақәа убас иҭыԥхаауеит… – иҳәаны далгаанӡа, Саид ажәырқьҳәа длахан, Фикса ишәҟәыҭра имаҟа иаамижәеит.
– Даҽа ажәак ҳәа агәы умазар!

– Еи, еи! Ахьча иԥа, уеисшьагьы ибнеикыз ауаҩы иеис-шьоуп изеиԥшу. Араҟа, ашкол ашҭаҿы, зегьы иахьырбо иеи-суа ашәыргәындақәа роуп. Уаала! – аиқәара аазхыҩлахьаз, илаԥықәшәа амшәхәы инапы нықәишь-аақәишьит, иԥаҵақәа иршозшәа, Фикса. Ашкол ашҭа иҭыҵны иаанаскьан, амшын аԥаҩ ҳаракны иахьыҟаз иналбааит. Иааигәаӡаны аҟәара иад-сылон амшын. Рҩызцәа хыхь иқәгылан. Еилаӡеит аԥслымӡра иахымсырц, насгьы аӡәгьы хаҳәыз, лабаз акгьы шьҭимхуа, еи-сырц ҭаҷкәымла.

Хымшгьы ашкол ахь дымцаӡеит Фикса. Ихы-иҿы ашәы тақәа иарганы, иԥынҵа кақәчаа излаҟаз ала, џьаргьы дыз цәырҵуамызт.

Адырҩаҽны, ашьыжьымҭан ашколаҿ дышнеизҵәҟьа, актәи аурок ашҟагьы днармышьҭкәа, адиреқтор диԥхьеит Саид. Иҩызцәа рыԥшышьа, рцәажәашьа злаҟаз ала, адиреқтор иҟны днеиаанӡагьы идырит иацтәи аисра азыҳәан дышиԥхьаз. «Фикса дидгыланы ицәаԥҽыгоу ажәақәа ансеиҳәа, ҳаисра сара иансхараитә, иахьаҵәҟьа сынҭыҵны Ашәлашараҟа сцоит. Нанду Ардушьна лхала дыҟоуп. Убри лҟны ашкол сҭалоит», – ҳәа игәы дҭахәыцуан адиреқтор иахь дахьнеиуаз.


313

Абри ашкол иҭалҵарц Есмеи иареи ран илыманы данааз, ахҩыкгьы шеицыз инеит адиреқтор иҟны. Саид игәалашәон убасҟан дшигәаԥхаз уи адиреқтор, Михаил Константин-иԥа. Данцәажәо, иблақәа ччо, игәаҵантәи иаауаз шәахәақәак уара угәаҵа иҭаԥхон. Ихахәы шлақәа ҵаӷаӡа ихы ашьҭахьҟа иқәҳәан. Иарӷьа напы, ижәҩахыр инаркны, иамаӡамызт. Игәа лашәон, Аминаҭи иареи анеицәажәа, дааины Есмеи иареи ашә иахьаахыҵыз иахьгылаз, иарма напы ырнааны идыркуа:

– Аҵара ҳҵалома, ибзианы иаҳҵалома? – ҳәа, ибжьы қьиаӡа дышрацәажәоз. Игәалашәеит Саид, убасҟан Михаил Константин-иԥа икабинет ианаадәылҵ, Ашәлашара санҭаз аҵкысгьы ибзианы исҵалоит Михаил Константин-иԥа иаҳаҭыр азыҳәан мацарагьы, иҵегьы сеиӷьхароуп ҳәа дышхәыцуаз. Убасеиԥш иҟаз гәыблрак, гәрагарак, ҳаҭырқәҵара дук ҿыхеит адиреқтор изыҳәан аҽныҵәҟьа Саид игәаҿы. Урҭ ацәаны ррақәа иаҳагьы ишьақәыӷәӷәеит ашкол данҭала, арҵаҩцәагьы, аҵаҩцәагьы адиреқтор гәыблрала изырҳәақәоз аниаҳа, ицна-пыкгьы аибашьраҿы ишицәыӡыз, инапы адагьы, ицәеижьаҿы ахәрақәа иҵегьы шимоу анеиликаа.

Михаил Константин-иԥа икабинет дныҩналеит Саид, дцәышӡа, шьа кәарак иламкәа, ишьамхқәа аарла дныркыло. Аха иаарласны инаихҟьеит иԥхашьара. Дшыныҩналаҵәҟьаз, лнацәкьарақәа рхаха дижәлеит ԥҳәыс кьаҿк, лӡамҩа ҭахәқәа ҭыҵәраа ицо, ԥҳәыс палтыҟсак. Фикса иан лакәзаарын уи.

– Абнауаҩы! Абнауаҩы! Схәыҷы, сыԥшқа, дҟәаҟәаса дышь ҭаиҵеит! Ижәбалак шәыдышәкылоит ашколаҿ! Дабаанагеи! Абнауаҩы! Амилициа, аусӡбарҭа, абахҭа! – лнацәхыԥқәа ҵыр-ҵырӡа, Саид ибла дҭасырц лҿанаалха, адиреқтор ицнапык ала лынкылара далагеит.

Саид бзиарас иҟаиҵаз, шәыҷкәын ихаҭа ихароуп, ииҳәақәаз даҽазны ианиҳәа еицәоугьы изызуеит ҳәа леиҳәарц, азнык азыҳәан игәы иааҭашәаз мҳәакәа иҽааникылеит. Днызкылаз-гьы Михаил Константин-иԥа иажәақәа роуп:

– Бҽаанкыл, сбыҳәоит, бҟәышха, бҽыҟажа! Еилаҳкаап, из-хароу, дахьҳархуп! – иҳәан, дыргәыбзыӷны, дшымақаруаз, дшынапҟьа-шьапҟьоз, аԥҳәыс дындәылганы, ашә наиркит.


314

Ашәлашарантәи ианааз, аҵарашықәс алгаразы иаанханы иҟаз амзақәа рзыҳәан акәзааит, уи иацааиуаз, аҵыхәтәантәи аҵарашықәс азыҳәан акәзааит, лара лхала дымнеизар, убас ҟан заҵәык ада, илыԥхьаны, уаҳа лхәыҷқәа рзыҳәан ашкол ахь анеира лықәымшәеит Аминаҭ.

Ашәлашарантәи быхҵәаны бааижьҭеи, ибыԥсҭазаашьоузеи Аминаҭ ҳәа уаҩ длазҵаар, еиқәылыԥхьаӡақәашаз маҷмызт.

Далагарын дахьааз зынхара аалхәаз абырзен ҭаҳмадеи ла-реи реизыҟазаашьа ала.

Илҳәарын Аминаҭ аус ахьылуа асовнхараҿы пату шлықәу, уаҟа аус зуа аӡәгьы лышьҭахь дышгылам, лџьабаа иалҵны илоуа лхәыҷқәеи лареи алԥсаартә ишыҟам. Илымҳәаргьы, дназхәыцрын, шықәсык-ҩышықәса раҟара асовнхараҿы аус анылулак, Ашәлашара даныҟаз, зны, аамҭала адәқьан дшыҵа гылаз еиԥш, араҟагьы, маҵурак ахь диасырц шылҭаху, ацхы раара анлоу дахьиасшагьы шгәалҭахьоу.

Иҟалаша ҟаланы ианалга, Аминаҭ дызнымшәашазгьы да нанышәа, ҽнак, лгәалаҟарақәа налалҳәеит лгәыла ԥҳәыс. Аминаҭ дланзар ауртә зықәрахь инеихьаз ԥҳәыс быргын, ԥса баралагьы иҟәыӷаз, ԥсҭазааралагьы аԥышәа змаз аӡәы ла кәын. Аминаҭ илыхьқәаз неихшьало, ус ҿаалҭит, агәыла ԥҳәыс Ҟрамсада:

– Нан, аҳаҷҷа уаҵазар, ма аҳаҷҷа амҵа быԥссароуп, мам заргьы ақәыцқәа аламлартә, бшьапы еилабҳәароуп, ибыхь чароуп. Егьыбзымԥссозар, ақәыц аламлартә бшьапгьы бзеи ламҳәозар, ибзаанхозеи? Ибзаанхоит акы – ачҳара. Анцәа исзааиго зегьы бзиоуп ҳәа ачҳара.

Ақалақь амҵан, Ҳәҭыбын аҳаблаҿы, Аминаҭ лхәыҷқәа лы-маны дааны дахьынхаз, лгәанала, ҳаамҭазы нацәақәкыла уаҩ иалихшаз ҭыԥын. «Имшьҭа бзиан сымаҳә, ауаҩы ҟәымшәышә Ҭарсхан. Уи адагьы, саҳәшьа лаҵкыс деиӷьымзар, деицәаӡам. Абри аҩны анеицаҳаԥшаауаз, шаҟа сирманшәалазеи, ан цәа дирманшәалааит». Аминаҭи иареи раԥхьаӡа ианеила ӡозгьы иҳәеит, уажәгьы зны-зынла, иаарлафны акәзаргьы, инаиҿыҵҟьалоит анхара змылхәҳаз абырзен ҭаҳмада: «Ҳәҭы бын асовнхара иалало, уаҟа инхо-инҵуа, аус зуа раамышьҭахь


315

даҽаӡәы иаархәара азин сымамызт акәымзар, Аминаҭ, ша ҟа ҳәа ибаасырхәаз аҵкыс, ҩынтәгьы, хынтәгьы еиҳаны ахә ыҵысхуан сынхара. Абеиацәа рацәаҩуп ақалақь аҿы. Иааимҵәаны иргон аԥхын ԥсшьарҭа дачас. Ибжьоузеи араҟа, автобус унақәтәар, ақалақь аҿы унеиуеит сааҭбжак ала. Аман-дарина, аҳа, аҵәа, ахәырма уҳәа, шәырҳәа акгьы аахәатәыс иумам. Ауҭраҭых акәзар, унапы нышьҭушьуеит, ууҭра иааҭугоит. Ажәхьак-ажәхьак зегьы ирзануп». Ас аниҳәалак, Аминаҭ лгәа нала: «Абзагә дызхатәаз аԥҳәысеибагьы ажәхьакоуп илымоу. Ашәлашара ухаҭа иубалароуп урахә. Араҟа, ужә аахьаны, ашьыжьымҭан агәашә инҭуцоит. Инеидцаланы хьчак икаицоит адәқәа рахь. Ачыргә агәыҵамӡо, ахәылԥаз уашҭа иааҭеиҵоит. Иаҳцәагоузеи ҳажәхьа? Ҟәрышьқәак. Абзагә дызхатәаз аԥ ҳәысеиба, иаҳҳәап, хы-жәхьак лымазаргьы, урҭ ажә ссақәа хԥа ирымҵуа аҟара, ҳара ҳзауад жәы заҵәык иамҵуеит», – лҳәон.

Абарҭқәа анлалҳәа, аҩныҟа дааганы ианыллырбоуп, ашәлашаратәи ргәыла, Ҭамел иԥҳәыс Ханиа, ишеиҭалҳәара лзымдыруа: «Лыԥсы шҭаз, лхәыҷқәагьы ларгьы џьанаҭ дҭа леит,» – ҳәа Аминаҭ лыӡбахә ахьаацәырыргалак рзеиҭаҳәара дзаҿыз.

Ашәлашара дықәҵи уажәи ирыбжьанакыз лыԥсҭазаара дназхәыцны, ианеихылшьаалалак Аминаҭ: «Анцәа иџьшьоуп, аҩсҭаа илымҳа џьгәоуп, хар сымаӡам. Аиба икәакәар былу-ам ҳәа, зегьы ззыҟасҵо, схәыҷқәа, рынасыԥ саҵанакын, схы сахашшаартә сыҟам» – лҳәон. Илҳәон лгәы шазҭаҵәҟьаз еиԥш акәымкәа, инеиҵатәны, амцхә иӡырымгацәакәа. «Алаԥш акыр ҟалоит, насгьы даҽаӡәы игәаҿы изсырҿыхарызеи ашьыцра бааԥс».

Аиаҵәара ахашьшьы, аҩадахьала ашьхақәа зыҽԥынгылаз, аладахьҟа ицқьакәакәараӡа, аҟәара зегьы ԥслымӡ џьаџьараха зҿашьқьыруаз абри аҳабла агәарабжьара ибжьысны амшын аҿынӡа инеит, шықәсык инацны уажәаԥхьа ҽнак, еидара мҩангага машьына дук. Иаԥыҳәҳәо, аарла ишьҭнахуа иақәын атрубақәа. Аӷьӷьа-гәгәаҳәа ашьҭыбжьқәа анга, индәылҵын, ашҭа иқәгыланы иаанаԥшит, абырзен ҭыҳмадеи Аминаҭи. Иааигәаӡаны амшын ихықәгылан амашьына.



316

– Иҟарҵозеи, атрубақәа амшын иаларыжьуама? – лҳәеит Аминаҭ, дагьаахлафшәа.

– Ҳаи, анцәа иныс, асқьала хәыҷы аҟаҵара ишалаго, – иҳәеит, иааицәымыӷхан, аҭаҳмада. – Хәбаҟа шықәса раԥхьа, уҳәан-сҳәанны иҳалаҩны иҟан, абни ахәада иамариашаны, амшынаҿ асқьала хәыҷы ҟарҵоит, акатерқәа ақалақь ахь ицо-иаауа ибжьарҵоит, иара ахәада, иаарыцқьаны ԥсшьарҭа ҭыԥны иҟарҵоит ҳәа. Ашьҭахь иаҟәыҵны иҟан. Иҟалап уажәы иалагазар.

– Иаҳагьы еиӷьуп! Ақалақь ахь ацага-аага, даҽа ныҟәагак, ҳааигәара иҟалап, – лҳәеит Аминаҭ. Аҭаҳмада ишицәымыӷхаз гәалҭеит, аха агәхьаа лымкит. «Аҿыц адкылара рцәыцәгьоуп абыргцәа».

– Еи, абаза, асқьала аныҟарҵа, џьара акы азыҳәан иҟарҵоит акәымзар, баша амала иҟаҵаны, ҳәҭыбынаа ҳамҭас ишәаҳҭоит ҳәа инаҳаҭаны ицап ҳәа быҟоума?! – иҳәеит иҵегьы ибжьы каҳаны Христофор. – Иаарласны араҟа излагақәо ббап. Абни ахәадаҿы атурбаза ықәдыргылоит. – Инапы наирххеит.

– Иқәдыргылааит. Иабаҳԥырхагоу?! – лҳәеит Аминаҭ. Атрубақәа амшын иналаханы иналадырсит.

Амзаҿа еиԥш, араҟа амшын абӷаӡара ҭахәалан. Лакәны

ирҳәон ажәытәӡа, уажәы аӡы газго иахьҭажьу, акырӡа ина-лахаланы дәышкәаӷьазны ишьҭан ҳәа. Амшын иаҳа-иаҳа иааскьо, уажәы иахьыҟоунӡа иааигәахеит. Абырзен ҭаҳмада Аминаҭ илеиҳәон, ажәытәанӡа акәым, иара данхәыҷызгьы, амшын акырӡа инаскьаганы ишыҟаз, уажәы иахьҟәароу, дәны ишышьҭаз, рырахә ашьац илагыланы ишҳәуаз.

– Анцәа иҳәозар, мышкызны уи атурбазагьы агап, – иажәа аахиркәшон Христофор.

– Иааҟәымҵӡакәа амшын Ҳәҭыбын иажәлозар, анаҟа, анышьқәа ахьаадгыло, асқьала ҟарҵар, анахьхьи атурбаза дыргылар, амшын аҽарыцәгьаргьы, уаангылишь, уаргьы угыг цәа ургылеит, аха ҳаргьы иаауҭаху ҳалаугӡо, ҳамчыданы ҳа ҟам, рҳәап, адамбақәа ҟарҵап, – лҳәон Аминаҭ.

Аҩнеихагыла абаҩ анеибырҭо еиԥш, аихатәы шьаҟақәа шынадырсыз, аганқәа рҿгьы аихақәа адҵо, уасхырқәасгьы


317

аихақәа нышьҭаҵо, мызкы ахала аҵыхәала инеибадыркит. Урҭ рышьҭахь, иааит амҿы уасҭацәа, иааит афымца ҟазҵоз, аӡы аазгоз…

Асқьала алгахагьы рымҭакәа, Христофор ишиҳәаз еиԥш ҵәҟьа, аргылара иалагеит атурбаза. Аминаҭ дахьынхози уи аргылара иахьалагази, ҩбаҟа-хԥаҟа ҩны ракәын ирыбжьаз. Убарҭ аҩнқәа, атурбаза дырҭбаарц рҭаххаргьы лара лышҟа иаармышьҭуа, дрыхьчауа илбеит. Дара, агәылацәагьы, аибашь ра ашьҭахь ҿыц иааины инхаз, цқьа зԥашә зымҳацыз џьоукы ракәын.

Ҩыџьа атрактористцәа еимырдозар акәхарын, атрактор аус ауан аҵх агәахьы инаскьаанӡагьы. Ҵаны, ашәаԥыџьаԥ иҵнахуаз, усҟак иаԥсаз, ирыцҳаушьашаз шәаԥыџьаԥымызт. Амҵа аарыцқьаны, ашәшьыраҿы снатәандаз ззуҳәашаз, зҽынеиҵызхыз ҵлакгьы гыламызт, қәыцран, бардран. Асарақәа ирылагьежьуа ақәыџьма еиԥш, ишьаҟьаны ишьҭанаҵон атрак-тор. Уаҩ амца иақәиҵартә, амҿы злыҵыртә иҟақәаз, Саид аиха иманы дцаны илихын, еидарала мацара ӡынрак ирызхашаз амҿы ааигеит.

Трубак ахҵәара рықәымшәо, аихатәы сқьала амаҭәахә зе-гьы мазеины ишааргаз еиԥш, зыргылара иалагаз аҩнқәагьы уасхырқәак рцәуа, мамзаргьы лартҟақәак рцәуа лымбеит Аминаҭ. Ахыб, амҿы маҭәахә уҳәа ааганы ианышьҭарҵа, лара гәҭыхас илымаз, акәасқьа аганаҿы маҵурҭа хәыҷык аргы-лара азыҳәан, ауасҭацәа драцәажәарц днеит. «Араҟа еиқәу жьу амҿымаҭәахә, маҵурҭа хәыҷык ахаршәалара амиллион ҟәрышьк агурхар иаҩызоуп. Уеизгьы-уеизгьы исцәагарызеи!» Иҟарҵаша ауасҭацәа иразҳәоз иакәымкәа, илзыҟарҵозар, знапала изыргылашаз дара ауасҭацәа рхаҭақәа днарыдгы-леит. Руаӡәк днаскьалԥхьан, лыбжьы рмаҷны, днахыкәша-аахыкәшо, иалҳәеит дзызнеиз.

– Ҳа-ҳа-ҳа! – ибжьы мырдуцәакәа, дынцәыҵаччеит ауасҭа. Аминаҭ игәалҭахьан, ахацәа данрацәажәо, рхы-рҿы аҽ шаԥсахуа,  ршьара  ишықәҟьо.  Лгәыԥҳәқәа  инарыҵакны, иҩышьҭыхшәа, лгәышԥаҿы лнапқәа неихылшьуан. Ажәала
илҳәо инацдырӷызуан лыблақәа.


318

Дзацәажәоз ауасҭа ажьаҳәеи арыҭәеи еидкыланы икын. Зҭәымҭа иҭагылаз ахаҵа ижьаҳәеи ирыҭәеи ахьигара изымды-руа ишеидкылаз, зны иарма напаҿы иааникылон, даҽазны – иарӷьаҿы. Уалк иқәны, изымшәозшәа акәын дышлацәажәоз:

– ԥҳәыс бзиак боуп, исылшо уск азыҳәан бсыднагалазҭгьы, амала ҳәа ибзыҟасҵозаргьы схы сеигӡомызт.

– Идуцәамкәа, шьаҟақәак нарсны, ӷәқәак надҵаны, афатә ахьыҟасҵалаша маҵурҭа хәыҷык…. Ахә сшәоит.

«Ииашоуп, ахә лшәоит, мап умкын, ҳуҳәоит», – рҳәон лыб лақәагьы.

– Цырак аӷәы аналух, ианацәуӷьыч, ишеибгоу ҩнык ӷьычны иугароуп, – иҳәеит ауасҭа, иџьымшь жәпақәа инарықәтәаз аԥхӡгьы ааирыцқьеит. Изласабҳәаӡазеи абри аҩыза, сара сакәызма ӷьычс ибыԥхьаӡоз ҳәа дналацәҳаны дишьҭырц игәгьы инҭашәеит. Аха игәанала ииҳәоз башан, лыдҵышьа дақәымшәо, дшанхашәа дгылан. Инцәыҵыԥшны иааԥшлоз иҩызцәа ауасҭацәа дахьырбозгьы игәы иахәон. Зҭәымҭа иҭа гылоу, зхы-зҿы зхалашаауа аԥҳәыс, аҩнынӡа усызнеи ҳәа диҳәозшәа, днапырҟәыҷы-шьапырҟәыҷуа дидгылоуп.

– Аҩны шеибгоу исҭахӡам. Исымоу сызхоит. Аа, унаԥши, акыц хыб ҟаԥшьӡа, маҟҿаҳәара иҩышьҭыхны, абнахьхьи игы-лоу сара сыҩноуп.

– Бахажәааит, аҩны замана, – иҳәеит ауасҭа, иарбан ҩныз Аминаҭ дызҿыз цқьа ишизеилымкаазгьы. «Ас иҟоу аԥҳәыс, иаалҭаххар, улытҟәоит».
– Сара исҭаху маҵурҭа хәыҷык ауп.

– О, бара аԥҳәыс ԥшӡа, ибасымҳәеи, цырак аӷәы узацә ӷьычуам. Шаҟа уҭаху ацрыхуа, шаҟа уҭаху ацуҵо иҟаӡам. Афин цәа иҟарҵеит. Имазеины иаарышьҭуеит. Ҳара иааибаҳҭоит.

Аминаҭ илзымдырит, дрызгәаарызу, илырҽхәарызу афин цәа. Ишәо-изо данрызхәыц, уаа каҷбеиқәак роуп ҳәа ақәыл ҵеит. Аӡәы иаҳахьоума, абасҟак, ӷбакы иамкуа амҿы маҭәахә ахьеилажьу, маҵурҭа хәыҷык узахамыршәало. Иҟами, зхазы ҳәангьы акгьы иаԥсам, уаргьы иумыхәо ауаа. Убас иҟоу џьоу кы ракәзаап рнацәа иадыхҵәаланы аҩнымаҭәахә аазҭиуа афинцәа.


319

– Уеизгьы-уеизгьы абрантәи иаагароума амаҭәахә, даҽа џьара уаҩы иԥшаауеит. Бмаҵурҭа шаҟа-шаҟа метр ицо ибыргы-ларц бҭаху сабҳәар, амаҭәахә сара сыҩны еидгало исырмазе-ип. Бхаҵа днабышьҭыр, машьынак иаанагоит, нас иааибысҭоит,

– иҳәеит ауасҭа, амаҭәахә ахьирхио, иахьиԥшаауа ҳәа акгьы шизымдырӡозгьы.

– Ахаҵа дсымаӡам, – иналҿыҵҟьеит Аминаҭ, Ашәлашара дықәҵижьҭеи, лыԥсы иахырӡааны, уаҩԥсы иалымҳәацызт ус иаахтны, егьыналҿыҵҟьеит, илгәыҵакыз лнапқәагьы налыд ҳалеит, лхаҭагьы, ԥсахра бааԥсык ҟалҵазшәа, ашырҳәа дна хьаҳәын, ауасҭа бзиала ҳәагьы иамҳәакәа, лыҩныҟа дцарц.

– Абри ҳшалгалак, даҽаџьара ргыларақәак ҳрылагоит. Иб зеиқәсыршәоит маҵурҭак иазхаша амаҭәахә.

Аминаҭ дааҭгылан, дынхьаԥшит.

– Аҩны бызсыргылоит, гәырӷьарак ҩнызбаауеит ҳәа гәыӷ рак сауазар? Амала ҳәа ибызсыргылоит, зынӡаск амала ҳәа!..

– иҳәеит ауасҭа. «Сҭахаргьы сҭахааит. ԥсҭазаарак иаԥсоу, зныктәи агәырӷьара»... – Снеиуеит, иабашәыкәу бахьынхо? Уаха, аусура ашьҭахь…

Аминаҭ, ажәакгьы мҳәакәа, днаиԥырҵит. «Днаскьаԥхьаны хаҵак сиацәажәоит, аха… Агәылацәа, ма схәыҷқәа сырбазар… Иара аԥҳәыс димазаргьы»… Дынкахәыцуа, лгәы дҭацәажәо дышнеиуаз, иаҳа лшьара данаақәла, иаалырҟьаны: «Аԥҳәыс дима акәым, сыцәқәа ҭалкып. Димазааит аҭахызаргьы. Из-бан ԥҳәыск насыԥ лыманы, сара изысмоурызеи? Макьана, анцәа иџьшьоуп, сажәым… Схәы-сжьы еиланаргылон илаԥш, дышсыхәаԥшуаз! Аӡәы сибар, ԥҳәыс димазар!.. Аҵла уқәланы, мчыла иҿыхны иуфо аҵәа иаҳагьы ихаауп, ахала иҿшәаны иумҵаҳауа аасҭа. Иоура, иҭбаара наӡааӡаны, иблақәа ихаччо, Абзагә иаҵкыс дызлеицәоузеи уи ауасҭа?! Дзаҩысҭаахазеи аҩсҭаа? Зегьы ҩысҭаарала исызныҟәон, сара, амаалықь, нас ишԥаҟасҵоз, срымфаӡарц азыҳәан саргьы саҩысҭаахеит, иҳәеит. ԥҳәыск сара слырҳәит. Саргьы даҽа ԥҳәыск дсырҳәып, уи аԥҳәысгьы – даҽаӡәы. Ушыччо, укьатеиах ԥҵәап…»

Ауасҭа диԥырҵны дахьаауаз, лызқәа арчыхәчыхәуа илаԥш ахьынӡалышьҭазгьы, илаԥш данацәца акраамҭагьы, зны ԥы


320

шәырччарала дарччо, ҽазны, иӡбатәыҵәҟьоу уск еиԥш, лгәы дынҭахәыцуан Аминаҭ.

Лара лыгәҭыха анагӡара иахыццакуазшәа акәын ирласны аргылара ишаҿыз атуристцәа рыԥсшьарҭа ҩнқәа.

Убри ашықәсан, ҭагалара ниасын, аӡынра ианӷыҵалоз, ҩн қәак ргыланы иалгеит. Аԥсаатә-мҩас аара ианалагаша, раԥ хьа акык-ҩбак шцәырҵуа еиԥш, имаҷзаргьы, иааит ԥсшьацәа қәакгьы.

Иаакәыршаны ихкааз уи атурбаза аҩныҵҟа уаха шаанӡа алашарақәа каххаа иаркын. Аминаҭ лбарҵа дықәгыланы уб рахь данынаԥшлак, иаалгәалашәон уахынла дшәаны аҩны дшыздәылымҵлоз Ашәлашара. «Уара абарҵа унықәгылар, их-быкьны иааны иуқәҳарызшәа, ҽынла аҵкыс уахынла иаҳа иаа-скьаны, еиқәаҵәа-самсалха унаргәыдԥшылон ашьхақәа. Аиҩ хаахь унаԥшыр, абнаршәыра унылаԥшуан. Сыбла хызҩарын, ашьхақәеи аԥсҭақәеи рыгәхьаа скрымызт, слымҳақәа бзиак раҳауазҭгьы. Абгасса руура… Урҭ ирыхҳәааны еснагь иҳәалон сабхәа: «Абгасса анууа ашықәсан ирацәаҩны аҳәса ахшара роуеит, арахә маншәаланы ихьоит. Абгасса – мшуп. Имуузааит абгыӡ! Уи аҩны ааигәара иануу, аԥсцәаҳа дабеит ауп».

Араҟа, Ҳәҭыбын инахараны унаԥшыр, ажәҩан ҵнарла шаауеит, ақалақь. Атурбаза иацрыҵуа алашара ҳашҭа ины қәыҷҷоит. Улымҳа нкыдуҵаргьы, ашәаҳәабжь уаҳауеит. Исыздыруам, аҭаҳмада Христофор аханатә атурбаза агәаӷ зикыз, цәгьарас изыруз аԥсшьаҩцәа. Уааигәараҵәҟьа атур-база шыҟарҵоз удыруан азыҳәан ауп, унхара зсааурхәаз ҳәа аҽԥныҳәа исҭазшәа: «Исыздыруамызт, араҟа атурбаза шыҟарҵаҵәҟьоз сыздыруамызт, бысцәымгәаан. Шықәсқәак раԥхьа инарҳәа-аарҳәахьан, аха ҳәҭыбынаа азашшра иана-лага, ишәҭахымзар, иҟаҳҵом рҳәан, иаҟәыҵхьан. Исыздыр уамызт ишыҟарҵоз», – иҳәахуеит аӡбахә аацәыругар. «Амш лашарак шаабалак, абардра, афасара иасны аҽаҵәахуеит аа-шьышь. Сара суаҩуп. Алашара анызба, шьҭахьҟа сызцом. Ашәа рҳәааит, икәашааит аҿар».

Аминаҭ атурбаза абас даназхәыцуаз, ахш еиқәаҵәак хшәа лар еиԥш, убарҭ лхәыцра бзиақәа днарылалон убраҟа аусура иалагаз ԥҳәыск.


321

Лыҩны афымца бжьысын, иҟазҵаша аӡәыр дыҟазар ҳәа атурбазаҿ днеит ҽнак.

– Унан, саҳәшьа ԥшӡа, смамида заҵәы лыԥҳа, исаҳахьан бхаҵеи бареи шәеилыҵит, ақалақь амҵан бааны џьара бынхе-ит ҳәа, аха исыздыруамызт араҟа шакәыз. Уажәраанӡа бсым-боз! – лнапы рхаха дналԥылеит уи аԥҳәыс. Дналыхәаԥшызар, абар, ланшьа иԥҳа Цақәа. Аминаҭ ақалақьаҿ аминистр икаби-нет аԥхьа, адкыларҭаҿ маӡаныҟәгаҩыс аус анылуаз, Цақәеи лареи еибабалон акәымзар, уиаахыс, шықәсык-ҩышықәса рахьтә знык, ԥсрак-бзарак аҿы, машәыршәа, аԥсшәа ааибыр ҳәартә инеиқәымшәацзар, уаҳа еибамбацызт. Аминаҭ илды-руаз убри акәын. Цақәа аус луан ахәҳаахәҭраҿы.

– Ара бабаҟаз, Цақәа?! – лара иаҳа даԥшәыманы, Цақәа дтәымуаҩызшәа, ҿаалҭит Аминаҭ. Егьаалгәалашәеит, Цақәа лҵыхәала, лаҳәшьа Ҭебреи лареи реицәажәара. «Лааигәара бымнеин еҳәшьара ҳзеилазар. Егьа дыбҭаххаргьы, егьа бгәа ҟыргьы, лымԥан бықәымлан», – лҳәеит усҟан Ҭебра.

Убарҭ ажәақәа шылгәалашәозгьы, иаԥсыуа ҵасын, ишԥаҟа лҵарыз, асҟаамҭа илымбацыз ланшьа иԥҳа даагәыдылкылеит. Рқьышәқәа анааихькьыс, аҭаҭын афҩи арыжәтә афҩи лԥынҵа инҭасит Аминаҭ. Акгьы лмаҳаӡазшәа, акгьы гәалымҭаӡазшәа ҟалҵеит. Цақәа ллакыҵақәа, лӡамҩақәа уҳәа цқьа днары хәаԥшит, аха ишәны иҟоуп лҳәартә еиԥш акгьы лымбеит. «Аха цәа змам аҳәса, шамахамзар, зегьы аҭаҭын иахоит. Аҭаҭын да-хозар, уеизгьы-уеизгьы…»

Аминаҭ длымбеижьҭеи Цақәа иаҳа илыцлеит, иаҳа дыҭ ҭәаахьеит. «Иаԥшшәыз, мшәан, лхахәы?» Илгәалашәеит. Еи қәаҵәан, насгьы иԥаны илықәын. Уажәы иркьаҿны иҵрыф фоуп, ихьаԥшшәылоуп. Зҽызымԥсахыз лыблақәа роуп. Иӷроуп, игәыкуп, угәаҵа иҭаԥшуа иҭыԥхаауеит. Цқьа аицәажәарахь ииасаанӡа, Аминаҭ лгәанала ахырбгалара даҿын, раншьа иԥҳа лзыҳәан лаҳәшьа Ҭебра илалҳәақәахьаз.

Аминаҭ лҟазшьақәа ируакын убри, ауаҩы изыҳәан цәгьарак лаҳар, ма рыгәра мгакәа, зынӡа иналхалыршҭуан, мамзаргьы убри ауаҩ ибзиарақәа ргәаҭара, ибзиарақәа рыԥшаара да-лагон. Ус дыҟан ҭаацәарала, насыԥла, зегьрыла дҭәы-дыԥҳа


322

дахьынӡаҟаз. Лхаҭа џьара акала лхы дахашшаауа дахьыҟамыз аҟнытә, даҽаӡәы изыҳәангьы цәгьара лаҳар лҭахымызт. Даҽа ԥҳәыск лынасыԥдара аӡбахә лаҳар, лара акыр лцәылгазшәа, лынасыԥ лхы нахылбаауан. Убри лҟазшьа лзынханы дыҟан макьанагьы.
Цақәа аҳәара даҿын атурбазахь илаашьахаз:

–Хатәы насыԥла, ишыбдыруа, сеиқәымшәеит.Ахәҳаахәҭраҿ, адәқьанаҿ аус зуан. Бгәы иалымсын, баҳәшьа лоуп, саргьы дшысзыҟоу ббоит, аха Ҭебра лхада аӡәгьы дылҭахӡам. Бны ҟәоит, лҳәан, сааигәара дааиӡом. Насыԥла санеиқәымшәа иш ԥаҟасҵарыз, сҽысражәыр исџьызшьода?!

Цақәа илҳәозгьы лаҳауан, аха зышәқәа ҟьаҟьаӡа иаартыз аԥсшьарҭа мҿтәы ҩнгьы дныҩнаԥшит Аминаҭ. Иҽыкәабага маҭәада уаҳа акгьы ишәӡамкәа, акгьы иқәыршәӡамкәа, ихы инапы аҵаҵаны, акаруаҭ дықәиан хаҵа наӡа-ааӡак. Уахь илҿырхасырҭан Аминаҭ. Ахаҵа ицынхәрас, лара дааԥхашьеит. Дааиасын, лышьҭахьҟа уахь инарханы днагылеит. Лыблақәа нкыдырхаланы аԥенџьыр дналԥшит. Уаҟагьы лылаԥш нараа-хеит хаҵаки ԥҳәыски. Аха уаҟатәи ахаҵа, иаҳа ламыс змаз аӡәы иакәхарын, деилаҳәан. Аминаҭи Цақәеи изқәа реиар хан. Уи иаԥхьа акаруаҭ аганаҿ, аӡызлан маҭәа лшәу аҳа, еилақь хәыҷыки ҽыкәабагаки рыда лышәӡамкәа, лыхцәқәа лываԥсаны, дкахәхәа дықәиан, уажәы-уажә иччоз ҭыԥҳак.

Урҭгьы лылаԥш нарҟәылгеит Аминаҭ. Лхаҭа дааҟаԥшьхеит, лыхгьы аалалырҟәит.

– Ибыхьзеи, бшаҵәы-шаҵәуа? – Аминаҭ дналазҵааит Цақәа.

– Акгьы, баша… сцалап аҩныҟа. Абраҟа, аа, зхыб ҟаԥшьӡа иааԥшуа, абни аҩнаҿы сынхоит, – лҳәеит Аминаҭ, ахәыҷы фа тәы хаак шиӷьычуа данақәырклак, дыззымхәыцӡо, игәы иҭа ӡам, зынӡаск иҳәатәӡам акы шиамхаҳәо еиԥш.

Цақәа лзыҳәан лаҳәшьа илалҳәахьаз, лара лхаҭагьы ил-дыруаз еиҭа иаалгәалашәан: «Ҳаи, дабасҿаҳауаз, аԥсышәоуп ҳәа иласҳәеит, аха, ииашаҵәҟьаны сыҩныҟа днеироуп алакә»,

– лҳәеит лгәанала.

Цақәа уаанӡа илҳәоз инацҵаны илыԥсҭазаашьоу днала цәажәеит:


323

– Ишсабҳәара, Аминаҭ, ахаҵа имбара иахҟьаны сажәра аанӡа сҽысражәыр, исџьызшьода!
– Дасу иламыс ишаҵанакуа еиԥш ауп, – лҳәеит Аминаҭ, уаанӡа лыбла иабақәазгьы, илҳәар лҭахӡамкәа, аҩныҟа бнеи ҳәа иламхаҳәазгьы налзеилалан.

– Аламыс мыхқәа, сара мыжда, быхнартәалап. Быԥсы ахьынӡаҭоу қьаф ахьыбуша башьҭаз. Убри ауп ламысс иҟоу. Адәқьанаҿ иҳаҵаҟәалеит. Сара аба ахьыҟаз асекциа сеиҳабын. Сыҩны бымнеиӡац, ҩбаны еимоу ауада сымоуп. Сыҽхәом, аха акьанџьа ус иузырхиарым, уи шыхиоу. Инҵәаша ахацәа, бцәа-бжьы мацарала ибызхыхуа џьыбшьома, иахьнеиуа ауадагьы адухь фҩы ҩнышәшәозароуп. Аба ахьырҭиуа асекциа еиӷьу секциа ыҟаӡам. Аҟәрышь мыжда, ианаанаго иаанагаҵәҟьоит. Чычиак дҳаланагалан адәқьанаҿ, ҳаинаԥхеит. Икасмыжьыр амуит, аха ара сахьаазгьы ҭыԥ цәгьаӡам. Атурбаза диреқторс иамоу дыбдыруоу?

– Дызбахьеит, дсыздыруам аха, – лҳәеит Аминаҭ, аҩны ашә акәыз, аԥенџьыр акәыз џьаргьы дыламԥшуа, лхы рҟәны ишылкыз, агәашә ахь лҿыналхеит.

– Ибҭахыз, саҳәшьа? Сара араҟа исылшақәо рацәоуп, – иҵегь дналацәажәар шылҭахыз лыбжьы ианыԥшуа, Аминаҭ иналышьҭалҳәеит Цақәа.

– Аелектрик дысҭахын, абра дыҟазар сҳәан… Апробкақәа, иажәхьазар акәхарын, сыҩнаҿы, иблит, иԥсахтәуп… Дыҟаӡам, рҳәеит.

– Адиреқтор дзакә хаҵа бзиоу бдыруоу!.. Зны аҩныҟа, ақалақь ахь сцоит, ҽазны, аа, абни, аҵыхәан игылоу аҩнаҿы сыԥхьоит, бааила. Ишԥабҳәаз, аелектрик бҳәоу! Уажәы дыҟаӡам, аха ахәылԥаз дмааиуеи, дыбзынасышьҭуеит, ма дсы маны снеиуеит. Адиреқтор амашьына имоуп, иҩызцәа ракәзар, аӡә дубар аӡә духашҭуеит, Аминаҭ. Хәылԥазыла банеилахам, ресторанкаҿ ҳнатәап… Адиреқтор исҭаху иласыгӡо, снапаҿы дыҟоуп, – дҟәашӡа дызҭыԥхаауаз лцәа-лжьи, далаҽырбартә иҟаз лыԥшра-лсахьеи дышрылаҽхәоз, лҳәашьала илырдыруа, Аминаҭ ллымҳа инҭалҳәеит Цақәа.

Аминаҭ уи аԥҳәыс дылԥырҵырц, ирласны дылцәыбналарц
лҭахын, ауаҩы иара имҩалам дшиԥырҵуа еиԥш. Длыцәшәон.


324

Цақәа лымацара лакәмызт изыхҟьаз Аминаҭ лгәаҵаҿы уи аҩыза ашәара ахьҵысыз, лхаҭагьы лхы дацәшәон. «Ишԥаҟалҵарыз, уаҳа лылахь ианымызт», – ҳәа, Цақәа лзыҳәан лгәы иааҭашәаз, знык илцәиасыр: «Уаҳа ишԥаҟалҵагәышьоз, диашоуп» ашҟа, даҽакхон лхаҭа лымҩа. Уи амҩа лхы иаҭәалшьоз, лхы иана-лыжьуаз мҩамызт.

Иаармарианы дызлалыцәцаша, уаҳа илҳәаша анылҿам шәа:

– Ааи, ааи, ибзиами, – лҳәан, иарбану дзықәшаҳаҭыз, иарбану ибзиаз лхаҭагьы илзымдырӡо, соушьҭ уаҳа сыл-шом лҳәозшәа, аԥша илҿанагалоз ажәақәак наҳәаны, Цақәа дналԥырҵит Аминаҭ.

Агәарабжьарахь данааскьа, ашьацҳәа иацәцаз ашәарах еиԥш, лыԥсы ааивылган, лышьҭахьҟа дынхьаҳәит. Амҟәыба лыбз нахьылшьызшәа, лгәы ааилахынҳәын, дынкажьцәеит. Лхы ҩышьҭых, шәара шәоуп ауаҩы иҽыхьчара азыҳәан анцәа иишаз ҳәа аанаго, аҳабла ҩнқәа днарыхәаԥшит, рашҭақәа днарҭаԥшит.

Лгәы иааҭашәаз ашьақәырӷәӷәараз, деиҭанарыхәаԥшуа, дынкахәыцуа, агәарабжьара дыбжьаланы аҩныҟа днеиуан. «Ашәқәа зырҿоузеи абарҭ аҩнқәа?», «Ахьҭа ҩнамларц, аӷьыч ицәахьчарц». «Аихатә гәашәқәа зырҿоузеи абарҭ ашҭақәа?» «Аҳаиуан ҭамларц». «Убри азыҳәан мацара акәушь?». «Уаҳа изырҭахузеи?». «Издыруада, аӷьыч, агыгшәыг, аҳаиуан ирыцә шәаны мацара акәымкәа, урҭ раҵкыс еицәоу даҽакы ирыцә нахьчошәа рбозар аихатәы гәашәқәа?»

– Ҳа-ҳа-ҳа! – сырган, сааччеит. – Бара, Аминаҭ, баргьы сар-гьы ҳаҩнашәқәа, ҳаихатәы гәашәқәа, Ашәлашара иныжьны ҳааит.

– Мап! Сара сбаагәара, сахьцалак исыкәыршоуп, Гәдиса!

– Аминаҭ… Аминаҭхеит, ббаарашәит, аҭаҳмада Қьач Кыҷа ииҳәало бхашҭма?

– Иарбану иара?

– Ишыбдыруа, Аминаҭ, ихшыҩрҵагоу ажәагьы, лафҵасоуп ишиҳәо Кыҷа. Хырԥашьа, нкылашьа змам уск сҿаԥхьа ианаа


325

цәырҵлак, анагӡараз схы самеигӡо сашьҭалацыԥхьаӡа, иаасгәа лашәоит, ашәлашараа ҳҟәыӷа ду ииҳәаз. Аиспанка анҵысыз, аигәылацәа аиҭанеиааира иаҟәыҵит, иҳәеит. Аԥсцәа зжу-аз дроуамызт. «ьара анеирагьы ԥысымкит, ачымазцәагьы збон, иԥсуазгьы егьыскәабон, егьызжуан, аха, ишыжәбо, иа-хьагьы сыԥсы ҭоуп, иҳәеит. Ҟәран Баҭаҟәа ҳәа нхаҩ шьахәк дыҟан. Бзиара игӡамызт, аха аԥсра аӡбахә ааиаҳар, ақәыџьма зԥаҳалаз ажьа даҩызахон. Аиспанка иҽацәихьчарц, ауаџьаҟ дҭалеит, иҳәеит, Ҟәран Баҭаҟәа. Уаҩԥс дзиҿамԥшуа, алҩақгьы дашәит, аиспанкагьы, зегь акоуп, даԥшааит, иҳәеит, – Аминаҭ илгәаласыршәаз сгәы иахәан: – Ҳа-ҳа-ҳа! – еиҭа сааччеит. Еиҳарак схакәын сызхыччоз. Аха Аминаҭ дгаӡамызт, еилылкаа-ит, аӡӷьы баанахәазар, бацца, баша амала бнапҟьа-шьапҟьоит ҳәа шласҳәаз. Аҭак ҟалымҵаӡеит. Лгәы дынҭахәыцит. Даа хьаҳәын убас еиԥш иҟаз блақәак ҳәа наслырбеит, акыр сзе-илкаауазар, лаԥшыла зегьы насықәылҳәацәеит. Днасԥырҵит. Иаҳагьы еиӷьасшьеит ус ахьыҟалҵаз. Агәра згеит, сара сцәыӡра иаҿыз, лара лҿы аԥашәқәа шыӷәӷәаз.


7

Бзиала ҳәагьы уаҩҵас иламҳәакәа: «Ааи, ааи, ибзиами» ҳәа днаҟәыд-шәындны, Цақәа данылԥырҵ, атурбазаҿынтә данаауаз, ашьацҳәа иацәцаз ашәарах деиԥшны лхы лбауа, илызцәырҵыз ацәанырра акраамҭа илыцрыҵуамызт Аминаҭ. Днеиуан, ԥҳәыск илалҳәозшәа, лгәы дҭацәажәауа: «Знык ауасҭа изыҳәан снеит. Сыԥхашьеит. Исаҭәамыз иасҳәеит тәымуаҩык. Ҳаиқәшәаны ҳҟалозар, саҭоумҵан ҳәа иасҳәароуп. Ҩынтә снеин, сшьапқәа ԥҵәартә, ҳауа ҳҭынхара ҳахьынеибарку иҳаицәаз, зкалҭ ҽеим даасҿаҳаит. Ахы сҿашәароуп, сахьын-хо ҳәа шԥаласҳәоз. Иабалгәалашәари, џьушьҭ, уи. Лхы иҭоу даҽакуп. Иџьабшьаша, иаҳа-иаҳа дыԥшӡахоит лара. Дажәыр ҳәа дшәаны, лхы дацклаԥшуазар акәхап. Лыԥшӡара налыхҟьа ицар, лхаҵа дыҟам, хшара длымам, илзынхозеи? Дзакәу шыздыруа, сгәы дшаҭахымгьы, изакәу сыздыруам, лыԥшӡара акәу, мамзаргьы маҷк сгәы дахьрыцҳанашьо акәу, дысҟәыз


326

ҟьаша ажәак сызлаҳәаӡом. Сзылмацәҳаит, бымбои, сдиреқтор иҩызцәа, аресторан ҳәа, лара сналҩызатәны дансацәажәа. Дызшаз, ҭаацәарала насыԥ лмоуа данирҳәы, убри ацымхәрас, џьара акала ихаирҭәаарц, мхылдызк лылаиҵеит. Наҟ-наҟ! Дсыбмырбан!»

Ҩымшҟа ааҵхьаны, хәылԥазык, аусура амш анаанҵәоз, иԥсы ахьҭымшәац деигәырӷьазшәа, ицқәа хархьхьала, хаҵа фархьк длыцны, Аминаҭ лыҩны даакылсит Цақәа.

– Ашәлашара быҟоушәа, агаз лампа абыркызар акәхарын, иахазны сааԥшын, аԥсы шынахшәара, иҭааӡа алашара алԥхон быҩны аԥенџьыр. Аелектрик уажәыгь дылзымԥшаацзаап, сҳәеит. Иахаҵәҟьагьы даазгар акәмыз, аха ҳтурбазаҿгьы кор-пуск аҟны асчиотчик блын, убри дадха- леит, – лҳәеит Цақәа ашә дшаахыҵыз.

Ишԥаҟалҵоз, лаԥсуара лшьапы лзалхуамызт Аминаҭ, Цақәа лааира шылгәамԥхаз ҵәахны, ала иафом, аҳәа иафом, ҳәа аԥсышәак налалҳәеит. Лхы-лҿы лхалашаауа, ахьшьыцбеиԥш лыблақәа ҭыԥхаауа, зоура-зышәара наӡа-ааӡаз Цақәа, илы-цыз ахаҵа хачача лара длыдкыланы данихәаԥш, ччараха илысит Аминаҭ. Ажәытәан аҳкәажәцәа ирыцын аҵыхәакцәа. Убарҭ аҵыхәакцәа дреиԥшны дылбеит.

– Аҳы, Пуфик, узыԥшузеи, алашара шыҟам умбаӡои, уашьҭал, иԥшаа, игәаҭа! – лҳәеит Цақәа, лхы-лҿы шамшамра иацрыҵуаз алашара зегьы ахаҵа фархь хачача хәыҷы ижәҵо. Илҳәеит, ашәарыцаҩ илашәарыца агыгшәыг ашьҭа архарц, данаҵаҟьо еиԥш. Игәы ишахәо лдыруазар акәхарын, лнапы ҟәымшәышә ижәҩахыр инықәылҵан: – Ари ҳара ҳ-Пуфик иоуп. Ажәытәан дыҟан Афы – адыд-мацәыс анцәахәы, уажәы афымца анцәахәыс дыҟоуп Пуфик.

Иара ишҟа дынхьаҳәит. Лҽынаизааигәалтәын, лнапы ижә ҩахыр ишықәкыз, ибла ҭырхахақәа дырхыԥшылауа:

– Пуф-Пуф-Пуф! Пуфик ты мои! Аҳы, даваи, пошел! Пуфик асқам днамҵасит. Днықәгылан, асчиотчик ахәаԥшра
дналагеит.

– Ахацәоу, саҳәшьа?! Зны илоуп, зны иҳәоуп, ҽазны иҽа дақәоуп. Ах, уи здыррауааз аханатә! Сразҟы салагәырӷьо


327

сыҟазаарын, иахьагьы. Ала данаҩызоу, аху-хуҳәа даншуа, бҽиҿабмыжьын ахаҵа. Данҳәоу даашьышьла. Данҽадоу, ԥшь шьаала, бмыццакыкәа, акьахь наиқәҵаны, бнаиқәтәа! Пуфик! Уалга! – лыбжьы егьшҳамын, ақьиарагьы аҵан Цақәа.

Макьана имлашьцацызт. Еицны иааҩналеит Есмеи Саи-ди. «ьоукы шыҟаз анырба, иаҳагьы еигәырӷьеит. Ашәлашара ианынхоз, изышьцылахьаз, ианаахәлалак, ма дара агәылара рцара, мамзаргьы, ацәажәараз агәылацәа дара рышҟа раа-ра, араҟа иахьырымбоз егьџьаршьон, егьыгәхьааргон. Есма лышәҟәыҭра лкын. Саид имахәар иавҵан ачаи хырҟәдаага амыркатыл ду, ачаи бӷьыц хыжәжәаарахқәа авҵатата.

– Арҭ зусҭцәада? – лыҩнапык аалырххеит Цақәа.– Аминаҭ, бхәыҷқәа рами? Иҵуазеи исымбеижьҭеи! Унан, сшәыкәых шоуп! Агәазырҳагақәа!

Гәыкалаҵәҟьа ишылымҳәо еилыркаартә, лыбжьы ааԥсахны, Есмеи Саиди дрыхәаԥшуа:

– Саншьа иԥҳа Цақәа лоуп. Саҳәшьа Ҭебреи сареи абриаӡәк лоуп ҳаншьцәа рахьтә инханы иҳамоу. Аԥсшәа лашәҳәа, нанраа, – лҳәеит Аминаҭ. Иҵегьы ирхьшәашәаны илҳәарц лҭахын, аха иамуит. Цақәа лымхалдыз ларгьы даланакхьан.

– Шәааи, сгәыдышәкыли! Шәааи! – даҿын Цақәа. – Сара саҵкыс деиҳауп, бара барԥыс!

– Биҟәаҵ, наҟ. Иԥшрада акгьы илаӡам. Иику бымбои, ачаи хырффага мыркатыл. Напышьашәала аусура уажә иаабама, иароуп ҳзааӡаз. Иԥхасшьаӡом, аха ихага-ӡаганы анцәа ианим-ша, рықәлацәа алахтрахь, аҵарахьы ианеиха, дара, иреицәоу аархыкәласуа, Ашәлашара иалахар, ирыцҳауп ҳәа хәыцырҭас исыман иани нахысгьы.
– Иҟарҵозеи Ашәлашара, адыд-мацәыс ықәлааит!

– Уи адагьы, Цақәахеит, анхара иаԥсам ақыҭаҿы. Арахә ануҵар руандаз! Анхаҩы имацара иоума, аҳәынҭқарра зегьы ԥсыс иахоу арахә рами?! Дызусҭазаалакгьы, хәдацәахьы ахьы далатәазаргьы, ажә иамҵуа ахш ижәыроуп. Арахә анышәх зҳәаз… – Абзагә иажәақәа рҳәара даҿын Аминаҭ.
– Иахбырҟьацәеит, саҳәшьа…


328

– Уахынла, ҳшыцәоу, ацәашьқәа аркны, игәам-гәамуа ир ҭалон ҳаџьмаҭрақәа, ҳажәбоурақәа. Хыжәхьак иреиҳаны ианышәҵар ҟалом, рҳәеит.

– Хы-жәхьак маҷума, Аминаҭхеит, уаҳа абашәҭаху! Рхәы ҭоуҵароуп, руац ҭугароуп, избода уаҳа?! Ҷәаба-жәохә жәы умазар, урҭ урхашәаланы!.. Ее, саҳәшьа, акулакцәа ршьа бы-лалазаап Ашәлашара бахьынӡаҟаз!..

– Унан, Аминаҭ дбыкәыхшоуп, акулакраҿ ҳабаҟаз аҟәыди асыӡбал ӷәарӷәалеи ҳгәахы кыдрыӡәӡәааите. Схәыҷқәа Ҳәҭы бын ианааи ауп ахәша захьӡыз анырбаз. Хы-жәхьак ирым ҵуазеи?! – лҳәеит Аминаҭ. Еиҭа еишьҭагыланы рҿаархеит Абзагә иажәақәа: – Азауад жәқәа хыжәхьак ирымҵуа аҟара ахш уоурц азыҳәан, ҳара ҳажәқәа жәохә ануҵароуп. Ҷәқәоума, еибарыҩуа анаарақәа ирҿоу ҳара ҳажәқәа?..
Аминаҭ лқьышә ачча аақәыххит.

– Бара быччоит, аха иаарымгаз џьыбшьома? Ашәлаша раҵәҟьа ирызнамгеит, аха Ачамҳара иаарган, иҭакны ины ҟәыргон, цәаӷьык, ҳажәқәа уахь иазыргон. Уаҟа иахьноугогьы, ужә хәыҷызар, иабаазар, ацәаӷь зыхьчо ҟәрышьқәак иум ҭакәа, инаишьҭӡомызт. Арахь акыр алҵыхындаз. Аҳаи аҵәеи еихоуҳар, акыр алҵуама! – даҿын Аминаҭ.

– Қьаф рузаапеи шәыжәқәа! Ҳа-ҳа-ҳа! – иаҳа-иаҳа лкьате-иах ԥҵәон, Аминаҭ иаалҳәоз амарцхалгьы згәаҵа иахьымкьы-суаз Цақәа. Иџьоушьаша, Абзагә иажәақәа реиҭаҳәара акәым, цқьагьы дырзымхәыццызт Ашәлашара данынхоз Аминаҭ. Ахаан иралымҳәацызт урҭ ажәақәа анцәа иззишаз, изтәыз ашәлашараа. Уаҟа илҳәақәахьазҭгьы, изаҳауази лареи ахәша рыбжьнашьрын, заҵа иахымыччарыз. Араҟа изалҳәоз аԥҳәыс ччарада акы шлызнамырҵысуаз агәра лгеит. Даргәааит. Иаҳа лгәаҵахь инеип зылгәахәуаз алацәажәарахь дииасит.

Астол ианынахатәа, Аминаҭ иҵәахны илымаз акониак нықәлыргылеит. Лыҷкәын Саид лхы наиқәылкын:

– Ари иббо, сара дыстәуп ҳәа исҳәом, аха згәеилгара бзиоу хәыҷуп. Араҟа, Ҳәҭыбын ицәгьамкәа ашкол далгеит. Аинститут дызҭамлагәышьеит.


329

– Дызҭамлеит бҳәоу? Шаҟа бқәыԥшузеи, Аминаҭхеит, баҳә шьа дбыкәыхшоуп. Ашкол иара ихала далгароуп. Аинститут бара дҭабҵароуп.
– Сара дызлаҭасҵозеи, бара мыжда!..
Цақәа лнацәақәа неихьылшьын:

– Бара ибымамзар, сара сбыцхраап. Мышкызны, ианбоу-лак, исыбҭап. ԥсышьацәгьа роуроуп, адәқьанаҿ исыҵазкыз. Мызкы исымаз ала, саҳәшьаԥа аинститут ашә наизаасыртуан. Егьоурым. Ацәынха-мынхақәа ԥыҭк ыҟоуп макьана. Аԥшӡара дыкны даго, асеиԥш аеҳәшьаԥа дансоу, сеигӡом!

– Ибзиараха анцәа ибԥигалааит!

– Уажәы ӡынроуп. Ҽааны, аԥхын аекзаменқәа рыҭира даналагонӡа акыр набжьоуп.

– Арра дыргаргьы ҟалоит. Дшыхәыҷыз ашкол дҭасҵан…
– Арра иаҳагьы еиӷьасшьоит, – иҳәеит Саид.

– Ииашоуп. Аԥсадгьыл аҵеи иаша убасоуп ишиҳәо. Аха Аԥсадгьыл аҵара змоугьы аҭахуп. Арра уцара инахырԥаны, ҽааны аинститут уҭаҳҵап. Уаанӡа ишԥаҟаҳҵо? – Аминаҭ ла кәымкәа, иан лара лакәушәа, ацәажәара даҿын, ахшара ирыцу агәыблра, кьыс амаӡамкәа згәаҵаҿы иҵәахыз Цақәа. Убри адагьы, ҭынха дызмам аҭаҳмада имал еиԥш, даҽа цәанырракгьы лзынханы илыман ари аԥҳәыс. Лхатә ԥсҭазаара маншәаланы, насыԥла ианышьақәымгыла, шьоураҵас, лхы иалҭаз ахақәиҭра иахҟьаны, шьала-дала илзааигәаз лҭынха цәеи лареи еицәыхьшәашәеит. Изеибамбо еицәыӡит. Уажәы арҭ аҩ-цәанырракгьы рныхырҭа Аминаҭ лҿы иахьылбаз, насыԥс илыԥхьаӡеит.– Аԥхын аекзаменқәа аниҭиуанӡа акыр набжьоуп. Уаанӡа шәгәы иҭоузеи?

– Иҟаҳҵагәышьозеи?! Аҩны дыҟоуп. Асовнхараҿ даа-сыцхраауеит, – лгәы ааҟәандахеит Аминаҭ. Лара, изыхшаз лаамышьҭахь, дрымазаап даҽаӡәгьы, лхәыҷқәа рлахьынҵа иазхәыцуа. Гәыблрак нархыҳәҳәылеит Аминаҭ лыблақәа». Ахацәа бзиа илбозар, сара аӡәыр дысцәылгама? Ҭәи-млашьи зеибадыруам ҳәа, изылымҳәозеи, џьым, саҳәшьа Ҭебра! Лхаҵа дналывымшәац. Цақәеи сареи уи ҳалзеилкаауам. Ҭынха дыз-мамыз амба шьаҟа гәыдикылон зырҳәазгьы абри азыҳәан ауп.


330

Зыламыс шәытак амоуц, зкалҭ бзиоу, аҭынха сара дсымам-зар, исымоугьы мап лцәыскыр, нас сыҟаз схала, аҳәыҳәкцәа реиԥш. Саҳәшьазаҵә усгьы арахь сааижьҭеи, ныҟәгатәыс сло-ур ҳәа дшәазар акәхап, бла хаа сҭалмырԥшит». Лгәанала абас шылҳәозгьы, дмыцхәны лыҩны инанагаз уаҩԥсҵас Цақәа длыхәаԥшуан Аминаҭ.

– Иҟаҳҵаша убриоуп… – ҿаалҭит Цақәа, аха лажәа на мыгӡакәа, афымца зырҽеиуаз лхы наиқәкны: – Уалгеи, уара Пуфчик! Цқьа ҳнеиҿарԥши! Баша сыҽхәаны ибасымҳәеит атурбазаҿ баннеиз. Ҳдиреқтор снапаҿы дыҟоуп. Ҽааны аԥ хын аекзаменқәа аниҭиуанӡа, ачаирҭақәа дырхума? Сара дсыҭ саҳәшьаԥа. Араҟа шәааҵраҿоуп. Усурҭак изысыԥшаап атурба заҿы. Ифатәгьы уаҟа иҟалап, ҟәрышьқәакгьы ирҳап.

– Ииугәышьозеи, ари агаӡажә, уаҟа усс?
– Сиазҵаап адиреқтор, сиҳәап. Уажәааигәагьы ҷкәынцәа қәыԥшқәак рыдыркылеит. Нхыҵ ицо, Аахыҵҟа иаауа ату ристцәа мҩаԥыргоит.

– Акласс исыцалгазгьы аӡәы аус иуеит убраҟа, – иҳәеит Саид.
– Бымбои ииҳәо? Сара уа сыҟами, сааихылаԥшлап, – лҳәеит Цақәа. – Амала, аӡӷабцәа ԥшӡақәа, апҟақәа ииасны ишцо рыԥ сы ааиҭаркырц ианынатәо еиԥш, мчыбжьык, жәамш иаадгы-лалоит. Уанрышьҭала, улымҳақәа ааҿысхуеит.

Саид иӡамҩақәа аацаҳәцаҳәеит. Алашара шыҟам ауп. Ибла даахгылеит ашкол дсыцалган, уаҟа аус иуеит ҳәа ззиҳәаз иҩыза ҷкәын дицны, уажә ааигәа иибаз аԥсшьаҩы ԥҳәызба. Ихы-иҿы иқәлаз аҟаԥшьра нықәымҵыцқәа, иаалырҟьаны, аҽыԥҳәа афымца лашара накит. Алашьцара иалатәаз рыблақәа ҟәыс-ҟәысуа инеихәаԥшы-ааихәаԥшит.

– Пуфу-фунчик ты мой. Атурбазаҿ ҳаннеилак, сто грамм сықәуп! – лҳәеит Цақәа.
– Унан, ара иҳамами, абар, акониак! – лҳәеит Аминаҭ. Хпыҿк нҭалҭәеит. Аласба хәыҷы аладу ианамҵагылоу иаԥ

шышьоу иԥшышьаха, днапырҟәыҷы-шьапырҟәыҷуа Цақәа длыхәаԥшуан Пуфик. Цақәа лымхылдыз убасҟак дарҭаслым хахьан, аӡеибафара уҽалажь ҳәа налҿыҵшәар, ҩынтә аҳәаха лиҭомызт.


331

– Ари аанкыл, Пуфик! Мой запасной, Пуфчик! – лҳәеит Цақәа. Лқьышә лнапы наԥыракны, Аминаҭ лахь дынхьаҳәны, лыбжьы аархәыҷшәа: – Еснагь запасноик думазароуп. Зынӡаск аӡәгьы сиҭахымхо, сажәуа саналагалак, Пуфчик сиццоит. Уса-ми, бзиа сумбои, Пуфчик?

– Бысхыччагәышьоит, аха убригьы насыԥуп. Изжәуама?

– иблақәа ахырхәара, ақьиара, аҳәаркьира рхыҳәҳәыло, Цақәа дналыхәаԥшит. Аха иара уи лышҟа данынаԥшуаз, ииҳәозгьы лмаҳауа, лхаҭа илҳәазгьы лхашҭны, дшанханы, даҽаџьара дыԥшуан Цақәа. Данааиҵәҟьа аԥсшәа лалҳәеит, аха усҟан, даҽакы иалацәажәон, насгьы аилашәшәра иаҿын, цқьа длыхәамԥшит Есма, уажәы, афымца лашара каххаа иа-накы, астол ааигәара дмааикәа, насҭхашәа игылаз аԥҳәызба данлыхәаԥш, дџьалшьеит Цақәа.

– Аминаҭ, сыбз цәгьазар, аӡаӡ алоуп, алаԥш лкып, дзакә ҭыԥҳа ссирузеи, бара ибымоу! Лыхцәқәа кахәхәа, лыџьымшь еиқәаҵәақәа кыдыршала, лӡамҩақәа ашьеи ахши еилаҭәоу шәа! Бааи, Цақәа дбыкәыхшааит, еиҭа сгәыдкыли! Аминаҭ, ибгәалашәауоу, саб сицны шәара шәҿы саннеиз сыхцәқәа зеиԥшраз? Есма лыхцәы анызба, иаасгәалашәеит.

Аминаҭгьы, ҿыц дылбозшәа, лыԥҳа дналыхәаԥшит. Дагьы налыхәаԥшит, ахра бӷаларҭа инҭаԥшыз иеиԥш, лгәаҵа нҭыԥсааит. «Ажьра шә-жьра ицоит ҳәа, анцәа срыцҳашьа, ишԥеиԥшу арҭ!» – лҳәеит, лгәанала, Есмеи Цақәеи еидкыланы дрыхәаԥшуа. «Анык илыхшазшәа… Рԥынҵақәа иаша-иашаны, икахәхәа-кахәхәа, рыџьымшь еиқәаҵәақәа, рҽахьеиҩыршо еицәыхараны, рыцлымҳәақәа маҷк иалыҳәҳәо… Урҭ зегьы ракәым, рыблақәа! Рлакыҵақәа ҭиаҵәа-ҭиаҵәааны, рыблақәа ӷра-ӷраӡа. Анцәа срыцҳашьа… Дзеиԥшхада Есма ҳҳәахуан лаби сареи»…

Хыжәлагақәак надыргыланы, хпыҿқәак надсыржәыр ицап ҳәа Аминаҭ ирымҵалыргылаз акониак ԥаҭлыка ҭацәит. Абысҭа руит, аҟәыд дырԥхеит, акрырфеит, ишеишеиуа икыдыз амза, змаҭацәа зцу анду леиԥш, ишлаӷәаӷәаӡа ажәҩан агәахьы иаа-скьеит. Лара фырџьанк анылжәлак, схала изжәуама ҳәа, акони-ак Аминаҭгьы иналыржәуа, иаҳа-иаҳа ллафи лычча-хәмарреи


332

хлыртлон Цақәа. Ирласны дцандаз, дыздыруа сыҩны дшаа-из ибар, игәы иаанагозеи ҳәа Цақәа илыхәаԥшуаз Аминаҭ, арыжәтә лшьа-лда анарҿыха, ачча-хәмаррагьы данханагала, уажәы Цақәа дцарц дандәықәла:
– Баангыл уаха, – ҳәа дналхьынҳалеит.

– Сзыхьчо дсыцуп. Пуфчик, за мной! – лҳәеит Цақәа. Ла жәақәа шцәаԥҽыгазгьы, лҳәашьа агәыԥха аҵан. Ихы-иҿы ихалашауан Пуфик.

Аминаҭ лыбжьы аархәыҷны:
– Цақәа, ибҳәашьоузеи?! Дзеиԥшразаалак, дуаҩԥсуп, ала баԥхьошәа, – лҳәеит, лхаҭа дагьааԥхашьеит.
– Уи иара иаҳагьы еиӷьеишьоит. Ус ами, золотой Пуфчик? Сара сзыҳәан уԥсы умҭиуеи? Аиаша саҳәа, суццозар иҟоу ҵои? – шаҟа длалырҟәуаз лхаҭа дҳаракхозшәа, иаҳа-иаҳа иаалырԥшуан дытҟәаны, дҳәынҷаны дышлымоу. Дцәышхон, дҟаԥшьхон ахаҵа хачача. – Ах, абри сшибо бзиа сырбондаз исҭахқәоу! Ишԥасоуҳәеи, Пуфчик, уажәааигәа.

– Лафны исҳәаз џьыбшьеит, ҳи-ҳи-ҳи! – ихапыц сса хәыҷ қәа аарԥшуа, ибжьы ҵаӷаӡа дааччеит Пуфик.
– Шықәсы заҵәык сара быстәыз, убринахыс, ианаабҳәо сҽынкнаҳаны сҽысшьуеит, иҳәеит.
– Изысҳәаз раҳәа, изысҳәаз… – игәы иахәаны деиҭааччеит Пуфик.
– Бзиа сшубаҵәҟьо агәра зласургозеи ҳәа саниазҵаа… Уаала… – лҳәан, дцарц дынхьаҳәит. Даақәгьежьаан, Аминаҭ ллымҳа дынҭахәыҭхәыҭит. «Ҳдиреқтор убас ҩызцәа бзиақәак ҳәа имоуп…» – аҳәаха лоуаанӡа, Аминаҭ наҟ дналыдҵит.

Амза лхалашо, дҳәамсеиуа, лыгага еиԥш, ахаҵа хачача длыцны, ашҭа дынҭыҵит Цақәа.
– Дызлоуцәымыӷхаша шырацәоугьы, узлахылхыз узым дырӡо, џьара акала ухылхуеит. Гәыбӷанс ируҭозеи ахацәа! Абас иҟоу аԥҳәыс данрықәшәалак, лбызкаҭаҳа иналашәоит, – уи иналышьҭалҳәеит Аминаҭ. Мчык илыцәнагар ҳәа дшәозшәа, наҟ-ааҟ лыҷкәыни лыӡӷаби лываргыла, рыжәҩақәа ина рықәылҵеит лнапқәа.

Илҭынхацәаз, гәыкала бзиа илбоз рзыҳәан акәым, тәым уаак рзыҳәангьы дыцәгьахәыцҩымызт Цақәа. Гьангьашра


333

лыламызт уи аԥҳәыс. Амала, аҳәса зегьы реиԥш, наӡаӡа бзиа илбалаша ахаҵа дизхәыцуан. Бзиабарак налызцәырҵны, абри иакәын сыззыԥшыз анаалҳәо аамҭазы, иналымпыҵшша ицацыԥхьаӡа, хьаа дуны илхылгон. Дагьазгәаауан лыбзиа-бара, ачымазаҩ игәабзиара аиааира анагалак дшазгәаауа еиԥш, имч мырхо дызмаз ахьаа. Лгәы инҭалҳәон: «Уаҩԥсы дсымшәиц, уаҩԥсы бзиарамзар, цәгьара изызымуц, нас, сара еснагь цәгьарала изсызныҟәозеи?! Издыруада, цәгьарала, цәгьахәыцрала ауаа урзыҟазар иаҳа еиӷьзаргьы». Абас данхәыцуаз, лхаҿы иааиуамызт акы. Заа иӡбаны цәгьара уаҩы изылуамызт. Аха лхаҭа илзымдырӡакәа, илҭахӡамкәа, аӡәырҩы ирзаалгахьан ацәгьара. Абри ауха, бзиарак лзызуп исылшо ахәаҷала, слыхәап ҳәа Аминаҭ лҟны дахьнеизгьы, аб-зиара ҟалҵоз џьшьаны, лхаҭагьы илзымдырӡо, аԥҳәысеиба Аминаҭ лхәыҷқәагьы ларгьы зегьрыла ирыцәтәымыз мҩакы инанылҵеит: «Аҷкәын дысзынашьҭ. Усурҭак изаҳаԥшаап. Иҭацәу уада бымазар, аԥсшьацәа ҩнаҳҵап. Сбыцхраап», – анылҳәа инаркны.

Аминаҭ лҿы Цақәа даннеи амчыбжь азыҳәан, атурбазаҿ аусура далагеит Саид. Ихаҭагьы игәаԥхо, иуалафахәы бзиа-ны, иусура маншәалан. Мчыбжьык, жәамш рахьтә знык, иаҳа аԥышәа змаз мҩаԥгаҩы еиҳабыки иареи атуристцәа рыма-ны, ицон ашьхаҟа, Нхыҵи-Аахыҵи рҳәаа аҿынӡа инаргон. Имҩаԥыргон. Уахык иԥхьон уаҟа, ашьхақәа рҿы. Нхыҵынтәи иаауан даҽа гәыԥк. Иҩызцәеи иареи инаргоз, Нхыҵынтәи иа-ауаз амҩаԥгаҩцәа инарырҭон. Еимырдон. Ианцозгьы ианаау-азгьы, ԥсааиҭакырҭас, ԥхьарҭас ирыман Багада ацҳа аҩадахьы, ажәытәӡатәи аныхабаа азааигәара ишьҭоу адәҳәыԥш.

Атуристцәа машәырк рмыхькәа рымҩаԥгара акәын иҩы загьы Саидгьы ируалҵәҟьаз. Аха убри инаҷыдангьы, атурба-за анапхгаҩцәа даҽакгьы рыдырҵон. Атуристцәа рыгәгьы дмырҿыӷьырц, атәылаҿацә ажәытә-аҿатәгьы нарарҳәаларц. Иҟаҵатәузеи убри азыҳәан? Саид иҵар акәхеит Аԥсны аҭоурых. Ирылсны ицон Дал, Ҵабал, Лаҭа уҳәа ақыҭақәа. Иахысуан Аԥсуа баагәара, инаԥшны ирбон аԥсилаа рҳәынҭқарра абаа хырӷәӷәарҭақәа. Аҭоурых ду амазаап, Багада ацҳа аҩадахьы


334

игылоу ақьырсиан динхаҵара аныхабаа. Иахыҵуазеи? Зқьи хәышә шықәса иреиҳауп.

Саид даныхәыҷыз ашьха дааигахьан иабду. Ашьха да-аигахьан иаб. Шаҟантә иавсхьаз ари аныхабаа. Издыруа-мызт уи усҟак аҭоурых шамаз. Урҭ ақыҭақәа, аныхабаақәа, абаагәарақәа, аурыс ҳәынҭқар иаӷацәаз, ицәыбналаз аурысцәа ахьынхоз, урҭ зусҭцәаз, аԥсуаа ашәҟәыԥхьара шыддырҵоз уҳәа, шаҟа еилкаатәыс, ҵатәыс иоузеи. Иҩны ирҭеит. Дан-цоз, данаауаз иџьыба иҭан. Дук мырҵыкәа, ажәеинраалак еиԥш ҿырҳәала иҵеит. Уинахыс ииҭахыз, иусураҿ ихәашаз ашәҟәқәа дрыԥхьон.

Лыҷкәын иусурҭа, асовнхара аҟны аасҭа атурбазаҿ Ами наҭ еиҳарак изылгәаԥхоз, бзиарас иамаз, аинститут аҭала разы иҽазыҟаиҵаларц аамҭа рацәаны иман. Цақәагьы диеи гәырӷьаҵәа дихылаԥшуан. «Мап сцәыркхьеит сҭынхацәа. Рыхьӡ сырцәоит ҳәа исыхәаԥшуеит. ԥсык сиҩызоуп дара рзы. Идсырбап саргьы џьара сышхәарҭоу. Сихылаԥшлап Саид. Сицхраап. Цасҳәагьы, дахьызҭамлаз Аҟәа аинститут дҭасҵап,»

– ҳәа лгәы дҭахәыцуан Цақәа. «Абри арԥыс сара дсыхшазшәа усзихылаԥшла», – ҳәа иалҳәеит адиреқтор.

Зегьрыла сманшәалахеит, Аҟәа аинститут дҭалар, иааигәоуп, дцалап, даалап. Сааигәара дыҟазаап ҳәа дышхәыцуаз Аминаҭ, ииун мза анҵәамҭаз, аинститут аҭаларазы ишәҟәқәа ирхио-ит ҳәа дышгәыӷуаз, уахык, Саид иан днартәаны, днахыкәша-аахыкәшо ус ҿааиҭит:

– Мама, бгәы иалымсын, аха сара араҟа сҭалаӡом. Сцоит… Аминаҭ лыблақәа алашьцара анаархаҳала, ллымҳақәагьы ирмаҳаӡеит. Илзеилмыргеит, иарбан қалақьыз зыхьӡ иҳәаз. Иҳәашьала мацарагьы, дымҩашьахуа еилылкааз, лара дахьз ымцо, дахьзымаауа, лассы-лассы лыбла дахьазымбо, Урыс
тәыла агәахьы иҟоу қалақьк ахь ауп дахьцо.

– Уца, нан. Акыр унхома? – лҳәеит, днахыхәмаршәа. Иажәа ахы ахьцоз лзеилымкаазшәа ҟалҵеит. Иаалгәалашәеит ааигәа илбаз аԥхыӡ. Адырҩаҽныҵәҟьа, аӡәы иниасҳәар, сгәы аасыр ҟычып ҳәа лгәыла ԥҳәыс илалҳәеит:


335

– Сыҷкәын дызҭаз аӷба амшын инхыӡла ицеит. Ицеит, ицаӡеит. Сымацара саанхеит аҟәараҿы. Сцәырҳаны, сааԥшит. Дахьышьҭалаз ауадахь сныҩнашылеит. Дҭахәхәа дыцәан.

– Ачаӷьа ихы иакәбыхшарауаз.
– Иакәсмыхшеи!

– Бымшәан, быԥхыӡ башахоит, – лгәы аалырӷәӷәеит агәыла ԥҳәыс. Лыԥхыӡ лхашҭны дыҟан.

Есма илдыруан, лашьеи лани убри аҵыхәала еицәажәа раны ишыҟаз. Аицәажәара зыхҟьаз, иаҵыхәазгьы лдыруан. Дазҿлымҳан. Реицәажәара ларгьы илаҳар лҭахын. Рхала ауа да ишыҩналаз анылба, уажәшьҭа ицәыригахьеит Саид аныл гәахә, ашә ааимԥааны, дагьыныҩнашылеит:

– Ииҳәо агәра бымган, дааӡом, иббалап, дцар даауазар. Ҳаб ҳашкаижьыз еиԥш, Саидгьы ҳкажьны дықәҵуеит, – лҳәеит, лылабжышқәагьы аахаҟәҟәалеит.

– Баангыли бара! – иаҳәшьа дналықәҵәҟьеит, Саид. – Ша ҟантә ибасҳәахьоузеи, сара сусқәа!..

– Исоҳәеит, исоуҳәеит!.. Мамчкеи сареи иҳамада араҟа?! – инеималҭәеит Есма.

– Баангыл, иҟалазеи, цқьа исашәҳәеи, – аҩыџьагьы лыр гәыбзыӷуан Аминаҭ.

– Мама, наҟ бца ҳәа лаҳәа ари, – иҳәеит Саид.

– Мамоу, сцаӡом. Мама, цқьа иҳәааит дахьцо, зыҟны дцо, планқәас имақәоу, – илуамызт Есма.

– Ҿыбымҭын, ҟарулс бара анцәа сыбзишаз џьыбшьома?! Сара аҵарахьы сцоит! – ибжьы ҩҭицеит Саид. Абыржәада ус ибжьы дуны илмаҳацызт Аминаҭ. Иаб ибжьы ахаҭа-ԥсаҭа.

– Цқьа исаҳәа, нан, – лыбжьы қыџьқыџьуан Аминаҭ. Иаҳәшьа лымахцә данкны дындәылицан, ашә ныдиҵеит
Саид. Иан лшьара дықәлартә дааиргәыбзыӷит.

– Мама, бара хьаас иҟабымҵан. Ҳазегьы ҳзыҳәан ус еиҳа еиӷьуп. Араҟа аинститут аҭалара шыцәгьоу ббоит. Ма абӷа ума-зароуп, ма – аԥара. Ҳара уигьы ҳамам, егьигьы.

– Мамзаргьы ашкол ибзианы уалгахьазароуп, – инаиаҽ ԥнылҳәеит Аминаҭ. Идыррақәа уиаҟара иахьыӷәӷәам зыхҟьа қәаз шылдыруазгьы, уаҳа излахлырбгалаша лзымдырит, лгәа


336

хы иалакшо… «Ма абӷа умазароуп, мамзаргьы – аԥара» – ҳәа ииҳәаз ажәа. «Уажәнатә ас ахәыцра иалагаз, нас дышԥаҟалои? Дырцәыхьчатәуп, урҭқәа дырцәыхьчатәуп. Аԥсҭазаара аԥ шәымацәас иамоу марыҭхәараа шракәым идыруазароуп. Ажәытәан иаабахьоу ыҟам рҳәахуеит. Иарбану иҟам?.. Аӷба уақәтәазар, сцом ҳәа баша амазгәыҭ унапы акәуршеит ҳәа акыр иухәома ҳәа ирҳәо?! Нас, адаӷь уаҩызаха. Аӡӷьы уаа нахәазар, усгьы уахь сцон ҳәа унапқәа науваԥсаны уҽаҭ. Дзажәӡа! Ма абӷа мамзаргьы аԥара ҳәа даауеит!» – лгәанала џьара аӡәы днеиҿаԥеит. – Иуҵандаз! Ибзиаӡаны уалгандаз!
– Иашоуп, мама, саргьы ишсылшоз исымҵозар акәха

рын, аха сдырра ахьыӷәӷәам зыхҟьақәазгьы бдыруеит. Шәа неилыҵшаз шықәсык аҟара аҩны дыҟан акәымзар, аб жьааԥны дабаҟаз ҳаб? Аӡын, иаашар, афермахь ҳәа дыҩны иҿынеихон. Аха аӡын, ма уахынла аҩны даҳбон. Дабаҟаз егьи абжьааԥны? Дабаҟаз ааԥын, аԥхын, ҭагалан? Ааԥын аџьмақәа хьоит, уахгьы-ҽынгьы уа дыҟазароуп. Аԥхын ашьха икацатәуп, уаҟа дрыцзароуп. Ҭагалан ааԥҭра иҭоуп. Ацара-аара хароуп, уаҟа дыҟазароуп. Даду Гәадала иқәрахь днеихьан. Ашкол ахь инеида, иаҳхылаԥшыда? Аҩны арахә рхәы ҭазҵодаз? Руац ҭызгодаз? Хәылԥазыла иԥшааны, игәаразҵодаз?! Ҳазегьы аколнхара арахә ҳрыхҭниҵеит ҳаб.

– Ус уихымцәажәан уаб. Уи даҿын иԥсҭазаара зызкыз аус. Шәаб иаҭәаз аԥҳәысгьы димоуит, иқәнагоз ахшарагьы анцәа иаҭәаимшьеит, аиашаҵәҟьа шәҭахызар! Ҽазны исмаҳароуп ишакәым уихцәажәо! – лҭаҷкәымгьы нықәлыкшеит.

Есма дааҩнашылан:

– Мамчка, усҟак, бгәы изалсызеи?! Ииашаҵәҟьаны, ҳаб ҳааӡаха имамызт. Знымзар-зны ашколаҿ дымнеицызт, – ла-шьа днаидгылеит Есма.

– Аҵкыс еицәахеит ашколаҿ иҟалаз аԥсахрақәа… Сара издыруеит, сынтәагьы сызҭалаӡом Аҟәа. Аԥсаатә амҵәыжәҩа ԥуҵәар, нас узымԥыруазеи ҳәа ихҭоукыр иашоума? Анцәа иҳәозар, сманшәалахеит. Сцоит Урыстәылаҟа. Уаҟа аҭалара иаҳа имариоуп рҳәоит. Аинститут иамургьы, занааҭк ахьсоуша сашьҭалап.


337

– Бзиа иибо аԥҳәысгьы… – аҳәара дналаган, Саид иблақәа данырхыԥшыла, лҽаанылкылеит Есма.

– Иҳәа, нан, уаналагах зегьы ҳәа. Есма илҳәо иашоума? Бзиа иубо аӡәыр дыҟоума уахьцо? – лгәы аалымҟьан, лыбжьы каҳаны, диҳәо ҿаалҭит Аминаҭ.

– Уи цәгьоума? Ҳҩыџьагьы ҳныҟәгара бцәыцәгьоуп. Ибыл-шо Есма илыдҵа. Сара цхыраарас исҭаху акы заҵәык ауп – соушьҭ, – иҳәеит, иӡамҩақәа хәацыхәаԥшьха Саид.

– Лара дызусҭада, бзиа иубаз? Шәабеибадыри? Атурбазаҿ акәхап?

– Аҳәса ласқәа дреиуоу џьыбымшьан, – иҳәеит Саид, иҵегьы ажәақәак ациҵарц иҭахын, аха Саид иажәа днаԥыҩлан:
– Амц умҳәан, амц! Аҳәса ласқәа дызлареиуамзеи, Ҭемыр дицныҟәозҭгьы, хаҵа сцаны саахьеит лҳәазар, уара уаҵкыс деиҳабызар!.. – ҿаалҭит Есма.

– Мама, абри ҿылымҭааит, наҟ ддәылҵааит акәымзар, саалы-суа дсыпҟоит! Шпионҵас, сахьцалак дсышьҭоуп! Ибазҳәадашь бара урҭқәа зегьы, иаа, ибазҳәада?! – дхәыцыхәаԥшьхан, иҭаҷкәымқәа раҵәаны иаҳәшьа лахь иҿынеихеит Саид.

– Уҽаанкыл, амбжьах! – арҵәаа ааҭлырҟьеит Аминаҭ… – Дахьуаҳәшьоу аамышьҭахьгьы, дшыԥҳәызбоу ухамышҭын. Изакәызеи иҟауҵо?!

– Исазҳәада?! Исазҳәада умбои, уажәааигәа сахьнеиз, тиотиа Цақәа лылаӷырӡ лыкәааша дтәан. Дналыцныҟәазар, даалыцрыҵып сҳәон. Дызусҭада дзыдҷаблаз ҳәа дналаган, уи аԥҳәыс лхы-лҵыхәа зегьы салҳәеит, – илуамызт Есма.

– Сара сзыцныҟәо лгәы иаланы акәмызт, аха лара аӡәы дкаижьызҭгьы, еимаҭәаны дҵәыуон. Мама, бара ибыздырӡом, Есма Цақәа лахь дныҟәоит. Бнеишь, атурбазаҿ Цақәа ишлых цәажәо ббап. Утиотушка ахацәа ргәы нлырхом ҳәа исхыччоит. Убри лахь дныҟәоит Есма, – иҳәеит Саид.

– Тиотиа Цақәа дзеиӷьу рацәаҩуп. Ахацәагьы рыманы, егьаваныҟәо аҳәсақәа раҵкыс уеизгьы деиӷьуп, – лҳәеит Есма.
– Ишԥаҟалҵари, хатәы насыԥла деиқәымшәазар, лажәра аан ӡа лхала лҽылражәрыма?


338

Аминаҭ еилылкааит, Цақәа лажәақәа инарыцымҵакәа, инарыгмырхакәа ишеиҭалҳәоз Есма. «Лажәымҭа цәгьахааит, акамыршшеиԥш, лыҟьашьра дахьаҿугьы лзымхакәа, дыртәа ны лыгәҭыхақәагьы лалҳәома?! Дызлалцәысыхьчарызеи! Уҭынха бзиа иузиуа, уаӷацәгьа иузиуам. Цақәа длыдибала-зар ҳҭынхак, ҳаздыруа, уаҳа аҭахӡам!» – лгәы инҭалҳәан, нас, лыԥсы лгәы ианкылаха, лыбжьы ҩҭыганы:

– Сылшьит, лажәымҭа цәгьахааит! – лҳәеит Аминаҭ. – Сыҩ ны дышԥаасышьҭуаз, акаҳԥы!
– Мама!
– Мамчка!
Ддыргәыбзыӷуан лхәыҷқәа.
– Сышәшьит. Шәҩыџьагьы сышәшьит!

– Мама, бара Цақәа лзыҳәан ахаан цәгьарак ҳабымҳәацызт. Саншьа иԥҳа лоуп, сара дсаҳәшьоуп, бҳәеит. Лара дыԥшӡоуп. Лацәажәара шаҟа иинтересу бдыруоу? – Цақәа лыхьчара дналагеит Есма. – Илацәажәо ахацәагьы, убасҵәҟьа аинтерес зҵоу уаауп.

– Ани арежиссиоргьу?! – аҵәы налеиҵеит, уажәы иаҳа иҽаанкыланы Саид.
– Ааи, арежиссиоргьы.

– Акино аҟны бҭысхуеит ҳәа бжьара иаҿу?! – иажәа ааир шҳамит Саид.

– Мамчка, сара сакәым, аха иара иоуп дышпионха исышь ҭоу. Уи арежиссиор исериозниу уаҩуп.
– Баб диқәлоуп, – налеиҵеит Саид.

– Уара узыцны уцарц уаҿу аԥҳәысгьы уара уаҵкыс деиҳабуп. Арежиссиор акино аҭыхра далагарц ауп. Сара сакәым, аха уи игәаԥхо Цақәа лоуп. Ауаа ишырбоз лнапы дагәӡит.
– Бара блыҵашьыцуеит.

– Шәыбжьы сышәмырҳан шәҩыџьагьы, шәыбжьы! – ар ҵәааҳәа днарықәыҳәҳәан, лыԥсы маҷымхарц, амца акны, лыԥсы ацәылгозшәа, ашә ааимԥааны, абарҵахь дындәылҟьеит Аминаҭ.

Есмеи Саиди рхала ианаанха:


339

– Даҽа знык атуристцәа мҩаԥызгоит, нас сцоит аҵарахьы. Мама ианлабҳәа, саргьы бара бзыҳәан иласҳәо ббап, – иҳәеит Саид.
– Илоуҳәозеи, иумоузеи илоуҳәо?!
– Арежиссиор, аҭаҳмада, дшыбгәаԥхо ласҳәоит.

– Ҿумҭын! Ҩажәижәаба шықәса зхыҵуа ахаҵа иоума ҭаҳмадас иушьо? Акино аҟны сҭихуеит. Шәызегьы ашьыцра шәагап.
Абарҵаҿы:

– Уҭынха бзиа иузиуа, уаӷацәгьа иузиуам, – ҳәа илҳәац неиҭалҳәон Аминаҭ, уеизгьы-уеизгьы Цақәа лакәызшәа зегьы зхараз…


8

Ашәлашара ақыҭан иҟалаз – Гәырҭаа рынхара (ишазырҳәац, Гәырҭаа рынхара ҳәа азырҳәон акәымзар, Марыҭхәа Патыхә-иԥа иԥсшьарҭа ҳәа машәырынгьы, аӡәы иҿыҵиршәомызт) шыблыз, иажәабжьха ақыҭақәа ишрылаз, мчыбжьыкгьы ҵаан ӡа, Аминаҭ дахьынхоз Ҳәҭыбын аҳабла аҿынӡагьы иааӡеит. Ҳәҭыбын аӡәыр уахь дхаланы иҟалаз арыцҳара иблала ибама, мамзаргьы Ашәлашаратәык агаҿаҟа данылбаа, шәаџьҳәаҩык диҩызаха иҳәама, ишааҩыз здырхуада, аха знык ианрылаҩ, ԥсӡык иаҩызаха, аҳабла неимнарҟьеит. Ирҳәон ари ажәабжь, џьоукы, нхаҩ бзиак днықәыццышәаа дцар, ргәы ишалс реиԥш хьаас иҟаҵаны. Даҽа џьоукгьы ԥхасҭа дук роуны, аԥхасҭа рызҭаз игәаӷ иднарҳәозшәа, иназгәааны! «Дара ира ҭәамызт. Уаҩԥсҵас изахыламԥшит азыҳәан, ирыхәҭаз ры-хьит», – ҳәа нацырҵон. Гәаӷҵас иҳәаз ажәақәа, агәыблрагьы рыҵаҵәахын.

Аиҳараҩык ишраҳаз, иагьшырдыруаз, машәырла амца акит, ирызмырцәеит ҳәа акәын. Агәрагьы ргон убас ишыҟалаз. «Ахала, машәырла имблит, аха аҩны иахыз, аҭакәажә амца ацралҵеит» – ҳәа аӡәык-ҩыџьак инеиҭарҳәазаргьы, ражәа рҿадырхьуан, убасҟак агәра агара рцәыцәгьан. Анхара абыл-ра, уаҩԥсык илаигәыдҵаны ишьра иаҩызан. Дарбан ԥҳәысу,


340

лхы лтәны, ма ашьа лыдымкәа, уаҩԥсык илаигәыдҵаны дызшьхьоу?!. Убри, уаҩԥсык ишьра иадылкылеит, иҟалаз анлаҳа, уи анхара аҵыхәтәантәи аԥшәмаԥҳәыс Аминаҭгьы. Уи илазҳәаз, агәра изымго: «Инарҳәы-аарҳәоит, машәырым, аҩны ҭакәажәык дыҟан, убри илыблызшәа», ҳәа длак-ҩакуа ишаци ҵазгьы, Ардушьна ибзианы дыздыруаз Аминаҭ, лак-ҩакрада агәра лгеит, аҭакәажә ишылгәаӷьыз. Агәра лгеит, егьылҳәеит: «Иахарагәышьаз илблыз анхара, усҟак анылгәаӷь, хәшәык лҿаҵаны дылшьындаз ҳахзырҵәаз аԥҳәысеиба! Ианамуӡах, ма убри лынхара иацралҵандаз амца! Ахьшь ажәҩан ишалаз, ардәына лшьит. Ишԥалыхьи!..»

– Уи бара иабабыхәоз, излабзеиӷьыз, Аминаҭ?
– Сгәы сҟычуан, иуаҳауама, сгәы сҟычуан, Гәдиса!
– Убри азыҳәан мацара акәхарушь?
– Мап, зегьы сымҳәар умуазар.
– Макьанагьы агәра бымгац?..

– Ааи, агәра сымгац. Унасыԥ наумпыҵышшаны ианцалак, иҟалаз ишыҟалаз, изхароу ҳәа ахәыцрақәа зегьы нахәаҽуеит, угәаҵаҿ аҳра ауеит акы заҵәык – агәра азгом.

– Уаҟа баԥшәыманы банахыз, бхаҭа бгәы иҭамшәаӡацыз, абри акәасқьа блызҭгьы, инықәццышәаа игазҭгьы ҳәа?..

– Изибылуазеи анхаҩы аҟәынџь еизганы? Ишсоуҳәара, изибылуазеи? Уи ибылуеит аарыхра ҿыц ҟаиҵарц азыҳәан. Ҳахьеицәымӡышаз, аҭаацәа ахьеиқәхашаз сашьҭан…

– Ашәыр ҿазар бҭахуп аҵла, аԥашәқәа бырзымхәыцӡакәа. Аԥашәқәа ыҵыбхыр…

– Абзагә уаҟа днызкылашаз акгьы имамызт Ҟаимаҭхан лаамышьҭахь.

– Бысзеилкаауам, бара аԥҳәыс. Бара бакәмыз изҳәоз, Абзагә иқәнагахаша аԥҳәыс димам, даҽаџьара дымԥшуа, Ашәлашара нхарҭасгьы, зқәаҭыԥсгьы наӡаӡа иалзхыз ԥҳәыск дарӷьажәҩаха дидгылазҭгьы ҳәа…

– Саргьы исхараз ыҟан, аха иара иоуп аиҳарак зхароу. Акам-башь ахәыл абон, ажра абомызт ҳәа, иус днахыҳәҳәаны… Аҳ, Кәымпыл ача анынҵәа, аишәа дықәсуан ҳәа, уажәшьҭа


341

иабаҭаху аҳәара. Ашәлашара саргьы зқәаҭыԥс исԥхьаӡо сҟа лон, даҽакала дысзыҟазҭгьы.

– Избан? Бзиа шәеибабон. Шәымшқәа ҟыҟ-ҿыҟ рыламызт. Шәыҵхқәа гәыԥсыршьаган. Ауаҩы абзиа ихамшҭуазароуп.

– Ирацәазушь дара, иҭыӡшәадаз амшқәа, игәыԥсыршьагаз аҵхқәа? Ирацәазушь? Зыԥшрала ицоз амшқәа, гәыкрала иҭәны ицоз аҵхқәа еиҳазҭгьы?

– Ишԥаҟаиҵарыз. Акьаброу дасуамызт… Бара ибеиԥшу аԥҳәыс ҟәыӷа…

– Ахшыҩ иамдыркәа! Ахшыҩ еилнакаақәо рацәоуп, аха… Усҟәаҵ! Ашьамаҟа, аԥсаса, Ашәлашара шаҟа алҵуа, шаҟа алана-гало, ажәлар, аҳәынҭқарра!.. Сара мыжда, иара иакәызшәа зе-гьы ӡбатәыс изырҭаз, абарҭ ажәақәа ракәын, ибла аҭаԥшыха ансоулакгьы, ргәыбзыӷгас, аԥҳәыс лгәы ҟаҵагас ҳәа иҿакыз…

– Ибдыруазеи, «аӡы ахьышьҭрахь игьежьуеит» рҳәоит…

Гәыӷрала иҭәу абри ажәаԥҟоуп Аминаҭ илзырҳәаз Ҟаи маҭхан лынхара акәын Ардушьна илблышаз ҳәа. Уи, лына сыԥхә лцәылгеит ҳәа илԥхьаӡоз аԥҳәыс, лынхара нықәыц цышәаа ицар, лара лгәы ахьылҟычуаз, лгәырԥса ахьынаӡоз аамышьҭахьгьы, издыруадаз, Абзагә дхынҳәыр ҳәа дгәыӷуан. Лхаҵа изыԥшра дашьцылахьан. Амҿқәа неилаблы ицахьа заргьы, аццышә ҟәашӡа иақәтәаны ишьҭоу ахәаҿ кәицқәак ҵәахны измоу ахәышҭаара даҩызан. Уамак аҭахӡам. Напык иаахәыҵнашьшьаар, аҭуан инаҵаԥшыр ихәаҽны ахәа иа-моу акәиц… Нас напы разык фархьқәак нақәнаԥсар, ахала аԥсы ҭалон амца… «Ҳанеибагаз шықәсык аҟароуп сына сыԥ гәырҭәыла сахьынӡалагәырӷьоз. Усҟангьы скалҭ дауад ҳәалахыз, иаашар иус ахь иҿынеихон, аха усҟан ма амра аҭашәара аҩныҟа даанамгоз», – лгәы дҭахәыцлон Аминаҭ, лхыбра ҿыц даҵаианы, данзмыцәоз уахынла. Уи илгәа лашәон, егьылраӡон, дызнысыз анасыԥ мҩа. Еиҳараӡак Абзагәи лареи анеибагаз раԥхьатәи ашықәсқәа ракәын илгәалашәоз. Зегьы еихшьааланы, ишәаны, изаны, аринахыс мҩас дызқәылаша, лхәыҷқәагьы рынхарҭас ирылҭашаз акы дазкылсырц лҭахын.




342

Дшыхҵәара дыхҵәаны, ақалақь азааигәара аҳабла ҿыц аҟны днеины, дшынхара дынханы дшалгахьазгьы, амҩа рацәақәа ахьеихагалоу инанагаз аныҟәаҩ диҩызаны лхы лыԥхьаӡон. Еиҳарак уи зыхҟьаз – уажәшьҭа илыӡбалак лыӡ балар акәын лара лхала заҵәык.

Дарԥысхахьан лыҷкәын Саид, аха макьана дхәыҷцәан, усеиԥш иҟоу аусқәа иан илыциӡбартә дыҟамызт. Лыԥҳа Есма лакәзар, лара Аминаҭ лҳәашьа, лхы аӡы ҭыршан. Ашь-ха қыҭаҿ, ақыҭа кҿахаҿ даныҟаз, иаҳа дҟәышны, иаҳа дҭы шәынтәаланы, араҟа, ԥша бааԥсык лҿасызшәа, иаҳа дсаби-ханы, иаҳа лыхшыҩ ласхазшәа дылбо далагеит. Абарҭқәа ирыхҟьаны, ԥхьаҟа ҳәа инахараны дыԥшуазар, иҟалҵаша, илуша лымацара заҵәык дазхәыцыр акәын. «Амца аныцәа, ашьшьы-ашьшьыҳәа инеиқәыхьшәашәаз ахәышҭаара саҩы захеит Абзагә изыҳәан. Инеиԥынкыланы аҩны дахьысым-боз иахҟьаны, сара сгәы ицәыԥсит, аха убасҵәҟьа ихьзар иаргьы? Аибашьра анеилга, раԥхьатәи ашықәс… Аибашьра шцац ицозшәа акәын ақыҭаҿ аус шыруаз. Аҽыҩгьы, аԥхьахә анагалак, аҽааннакылоит. Абзагә аангылашьа имамызт. Ихы деиҷаҳауамызт, ҽыԥхьакшьа издыруамызт. Аибашьра амца қьоуқьад дшаалҵыҵәҟьаз аӡыблара иҽналаижьит. Сара? Сара аӡиас ахықә иқәгыланы, иҟаларызеишь, аӡиас иагарыда, инха-рыда ҳәа иԥшуаз сиҩызахеит. Адәқьан сахьыҵагылаз иаҳагьы исԥырхагахеит. Шықәсы заҵәык… Ашьыжь дындәылҵыр, уаха даагәарло, аҩны дыҟан шықәсы заҵәык. Ах, изакә шықәсыз убри ашықәс!

Шықәсык анааҵ, Абзагә дзышьҭаз аус иқәманшәалахан, ишьамаҟаз, иԥсасаз, имарымажаха иҿио, рхылаԥшра ҩыџьа-хҩы ахьшьцәа амыхәо, иара иҳәашьа, ихы амца аркызар арцәаха имоуа даныҟала, иаҳа-иаҳа сасык диҩызахон иҭаацәа рзыҳәан.

Абасҟаамҭа Ашәлашара дзықәымҵыкәа Аминаҭ дахьынхаз, реиҳарак зхараны илԥхьаӡоз лабхәа иакәын. Убри азыҳәан мацарагьы лабхәа дизгәаартә дшыҟазгьы, уажәы, лыгәҭыха анынаӡа, аҭаҳмада данылгәалашәо, дылгәалашәон гәыблрала. Абзагә аҩны данааилак, дахьынӡаҟамыз сара шаҟа гәыҵхас


343

исымаз изымдыруа дыҟазма, алаф иҳәозшәа, акриҿаҵа, дад, асас дыбҭааит, бымбои ҳәа ҿааиҭуан. Уи иԥсы ҭазҭгьы, иахьа-гьы еибга-еизҩыда иҟазаарын ҳҭаацәа. Ииашаны ирҳәоит ажәытәуаа: «Аҩнаҭа аԥшәма еиҳабы данԥслак, иааӡамҭа арахәгьы иара ишьҭалоит» – ҳәа. Арахә мацара рзыҳәан иҳәамзар? Инхара зегьы ишьҭалозар? Иаб данԥсы: «Схыбга-леит, схыбгалеит!» ҳәа баша имҳәозаарын Абзагә. Ихы иды-руан.»

Абас акраамҭа лабхәа данизхәыцлак, излеиԥшузеи ҳәа уаҩ длазҵаар, аҭак аҟаҵара шылцәуадаҩхозгьы, зынарцә мҩа иқәлахьаз убри аҭаҳмадеи абраҟа, анхара ҿыц змылхәҳаз абырзен ҭаҳмада Христофори, џьара акала еиԥшны илбон, лабхәа ицәа ихылкаауан. Ишакәым дизныҟәар, лабхәа ила наимыжьрашәа, уимоу, сара усеиԥш саҭәамызт ҳәа лаҽԥни ҳәарашәа лбон.

Зеилкаара лцәуадаҩыз рахәыцк ала убарҭ аҭаҳмадацәа ше-имадазгьы, дара аҩыџьагьы лара илыцрымҵуа илыдызҳәалоз Абзагә иакәын. Ус шакәыз бзианы илдыруан. Аха абар, еи цәыӡит, еиԥырҵит Абзагәи лареи, нас аҭаҳмадацәа, иаазгаз ицны, изымцазеи? Издыруада, дымцацзар иаазгаз ихаҭагьы? Ашҭа дааҭалазар аҟара лгәахы аҵысра изалагазеи усҟан аш-кол аҿы днеин, ахәыҷқәа аҵара шырҵо, ргәабзиара шыҟоу еилкааны дцеит ҳәа анлаҳа? Есмеи Саиди ашкол аҿынтә ишааизҵәҟьа, игәырӷьаҵәа иларҳәеит раб ашкол аҿы дшыҟаз, ԥарақәакгьы шриҭаз.

Аамҭа иахьынӡалшоз иарӷьахьан Аминаҭ лгәаҵа ианыз ахәра. Дыҵымҟьеит, рацәҳара даламгеит. Иаармарианы данышәаны:

– Ибзиами, нан, ибзиами, – лҳәеит, ибзиаз, ицәгьаз аилкаа-ра уадаҩны.

Лхәыҷқәеи иареи еибамырбо, Абзагә игәы изырхьша маца-ра акәын дзызхәыцуаз Аминаҭ. Ашәлашара ианықәҵ, шықәсык аҟара ҵаанӡагьы. Ихшареи иареи реиҳа еицәзырхьшәашәо ҳәа илԥхьаӡоз, лассы-лассы реибамбара акәын. «Аибамбара… Ҳаргьы еиҳараӡак ҳаицәзырхьшәашәаз, аҵыхәтәан ҳагьеи цәзырӡыз».


344

Илгәалашәоит, Ашәлашара ақыҭан арахә анырацәаха, Аб загә уаанӡа хьчас дшыҟаз еиԥш акәымкәа, афермақәа еид ҵаны еиҳабыс данарҭа, шаҟа деигәырӷьаз иаб Гәадала. Лара лхаҭа, лгәырӷьара аҵкысгьы, аҭаҳмада игәырӷьара иаҳа лгәалашәараҿы иаанхеит. Ус ҿааҭит иаб Гәадала:
– Уажәшьҭа, издыруада, ҳазхара уаҳбар аҩны…

– Уажәшьҭа ишԥа? Уажәшьҭоупеи иаҳагьы аус аныҟоу. Аферма аиҳабы дызусҭада? Агәыԥ аиҳабы иоуп, ахьшьцәа дызлареиԥшым ҳәа иҟоузеи?!

– Иуҳәашьоузеи, уара?! Аферма аиҳабы ахьшьцәа рзыҳәан аколнхара ахантәаҩы диҩызоуп. Аа, Хыцә Кьынтышә. Иан быкәу Хыцә Кьынтышә анхацәа дҳалагыланы махәҿала аус аниухьоу! Дара реиԥшҵәҟьа уаргьы ухьчахуазар, нас узла реиҳабузеи?! Иҟарҵаша-ируша нароуҳәа-аароуҳәоит, ԥшь шьала, ашьшьыҳәа уахынла аҩныҟа уаахынҳәуеит.

Аҭаҳмада днақәыӷәӷәаны, ишидиҵо идырыртә иҳәеит «ԥшьшьала, ашьшьыҳәа уахынла аҩныҟа ухынҳәуеит» ҳәа, аха иажәақәа баша ахаҳә хьшәашәа инадхәашалеит. «Убасҟан, убри ауха мацарагьы, шаҟа ицәыԥсызеи сгәы. Акәасқьахь сха-лан, сылабжыш хаҟәҟәало сантәаз, ргәыбзыӷга ажәас ииԥшааз «бсабимхан» заҵәык ауп. Анцәа исиҭозар, зкалҭ дадызҳәалаз икаҳԥгьы иаргьы еицәнарӡып сара исеиҳәалоз: «Аԥҳәыс – аҩны, аҭаацәа, лхаҵа, ибзианы ахәыҷқәа рааӡара, ахаҵа – аус, адәы дықәзароуп аус азыҳәан».

Абарҭқәа Аминаҭ изылгәалалыршәоз, цәала-жьыла ишеи цәыӡхьазгьы, гәыла-ԥсыла иԥырҵра ахьымариамыз иахҟьаны мацара акәмызт. Уи дазкылсыр лҭахын даҽакгьы. Наӡаӡа еицынхаҵәҟьару Абзагә «ихы здикылаз» аԥҳәыси иареи, мамзаргьы иареи лареи еицәзырӡыз еиԥш иҟоу џьара цгәы еиқәаҵәак урҭгьы ирыбжьысуоу. Рҭаацәа, ишыҟаз еиԥш, еибга-еизҩыда ашьақәыргылареи, зыбзиабара макьанагьы илзынханы иҟаз, лхаҵа ирхынҳәреи раҵкысгьы, агәаӷ акәын илзырҳәоз. Иҭахызар дыхнымҳәӡааит лара лышҟа. Рыгәхьаа имкӡааит рыхшара. Уи лычҳап. Изеиҿамԥшуа еиԥырҵааит уи аԥҳәысеибеи иареи… Ардушьна инықәццышәаа илгаз анхара аҭыԥан, иаҳҳәап, илыблызҭгьы Ҟаимаҭхан лынхара, Аминаҭ


345

илыздыруамызт, лара дышгәыӷуаз еиԥш, Абзагә иҭаацәа ахыб галара ацымхәрас, иаҳагьы ишыӷәӷәахоз. Усҟан Абзагә дацә цон атәым мал сахатәеит ҳәа гәыҵхас имаз, иахьынӡаҭахыз аԥшәымас ихы изымԥхьаӡо дҿазҳәоз.

Ҳәҭыбын ианааи инаркны, ааигәанӡагьы, ахәыҷқәа ашкол аҿынтә ианыхынҳәлак, ахәшьарақәа ироуз, рхымҩаԥгашьа зеиԥшраз уҳәа, дналаганы, ашколаҿ иҟаз, ирбаз, ираҳаз ҳәа акраамҭа, аӡәаӡәала дразҵаауан. Маҷкгьы дрызгәаауан, рхала иахьырзеилымкаауаз, иаахтны илымҳәоз, даҽа зҵаа ракгьы шлымаз. «Ашкол аҿы дыҟазма шәаб?» Иаахтны драз ҵаауа далагар, уажәшьҭа исабицәамызт Саиди Есмеи. Ҳаб дыгәхьаалгоит, дизгәаҟуеит ҳәа ргәы иаанагар лҭахымызт. Лара длазырҟәуа акеиԥш илыԥхьаӡон. Еиҳарак иланалыжьуа-мызт Есма. Иқәҵны арахь ианаа, ашкол ианҭала, акыр мза ни-асхьаноуп раби дареи анеибабаз ашкол аҿы.

Аминаҭ илдыруан, илбон: Есма, лықәра иаанаумшьартә, цәала-жьыла мацара акәмызт дшыҭҭәаахьаз. Лаб, аҵх иҽа лакны, Ҟаимаҭхан лышҟа дышцоз анылбаз ауха мацарагьы лхәыҷра шаҟа хара даԥырҵзеи раби дареи еибамбеижьҭеи абасҟак мши-ҵхи цахьаны, рышкол ҿыц аҿы данылба, лхы шымҩаԥылгаҵәҟьази, илҳәази, иҟалҵази, аҩны данааи, уи зегьы еиҭаҳәаны, лан ишлалҳәази, шаҟа рыбжьаз Аминаҭ зе-гьы лдыруан. Дазхәыцны, аиаша ҵәахны, амц ахаан илым ҳәацызт Есма. Аха иаҳа еиӷьуп анылгәахәуаз, иҟам-иным аӡыбра азыҳәан дыфраҭын, «дартисткоуп» ҳәа ашкол аҿгьы изыхьӡырҵахьаз уи аԥҳәызба қәыԥш. Иаҳагьы деигәырӷьон, қьышәқәҵарак, мамзаргьы хыччарак аҵаны илбомызт «артист-ка» ҳәа ахьӡшьара илхырҵаз. Ашкол аҿы драматә кружокк да-ланы, мамзаргьы апеременақәа раан, лықәлацәа ишыҟарҵало еиԥш, «артисттә номерқәак, сценақәак» длырбоны акәым, усеиԥш ахьӡшьара ахьлоуз зыхҟьаз. Акино ианахәаԥшлак, лара ишеиҭалҳәо еиԥш, лықәлак изеиҭаҳәомызт. Изхәаԥшыз акино аҟны иҟалаҵәҟьаз акәымкәа, абас иҟазар иаҳа еиӷьын ҳәа, лара лтәала инарҳәы-аарҳәны еиҭалҳәон. Илыцахәаԥшыз рахьтә аӡәыр иблала иибоз акәымкәа, лара еиҭалҳәоз иаҳа агәра игар, ажәҩан далахало, амҵәыжәҩа лнаҭон. Иахьыл


346

зеиӷьыз рацәан Есма лартисткара. Ашьха қыҭа кҿаха далҵит. Ақалақь еилашыҩкра амҵан ишьҭоу ақыҭаҿы дааит. Лашьа иаамышьҭахь лхы наздылкыло, дзацәажәо, дзыцныҟәо ҩыза длымам. Дыԥхашьа-ԥхаҵо, агәыкреи агәхьаагареи лҿы қәыҳәҳә дҟалар ауан, лара лҭыԥан даҽаӡәы лакәызҭгьы. Ус дҟамлеит Есма. Ашкол ҿыц адиреқтор, зықәрахь инеихьаз, аԥышәа ду змаз, ибла саркьақәа хьӡыла икәыршаны, ихаҭа аклассаҿ днеигеит Есма, иҭацәны иҟаз партак аҿы днаиртәеит. Пату шлықәырҵалаша, бзиа дшырбалаша, ишлыцхраалаша ҳәа днарылабжьеит акласс зегьы, убри аҽныҵәҟьа, аурокқәа

нҵәаанӡа, Есма акласс аҿы илыдтәалаз аӡӷабцәа аӡәырҩы рыхьӡқәа еилылкааит, аҽныҵәҟьа «аҵаҩ ҿыц, бымцәажәалан аурок аан» ҳәа аматематика арҵаҩы иҟнытә лахь лоуит. Ау-роки ауроки рыбжьара, аԥсшьарақәа инарылагӡо, ақәыԥ сычҳарақәеи аџьашьарақәеи нацҵо, акласс аиҳараҩык лыдеи-заланы, ирзеиҭалҳәон дахьынтәааз ақыҭа, Ашәлашара аӡбахә. Илҳәон зегьы нарҳәы-аарҳәны. Мап, уаҟа ианынхоз, аихац иҭаку аԥсаатә, ажәҩан ҭбаа, ажәҩан ҳәаада ишазымхәыцуа, Ашәлашара кажьны ақәҵра дазхәыцуамызт. Лани лаби еилымҵӡеит, еибамбар иԥсуеит. Лан, лаб ихҟьаны, адунеихаа-ны лабжышк калымҭәац. Лгәаҵа иааҭаз зегьы ҵәахны, убасҟак инарҳәы-аарҳәны ирзеиҭалҳәеит, ус акәҵәҟьоумашь ҳәа лхаҭагьы агәра лгартә. Амшын агаҿа иааӡаз, лҩызцәа ҿыцқәа аӡәык-ҩыџьак, лыҳәара иалагеит, ари аҵарашықәс шниас-лак, аԥхын, аԥсшьара мшқәа раан, аекскурсиа аҳасабала иганы идлырбарц Ашәлашара. Идлырбарц «унҭалар, уахьцо узымдыруа, иҭылашьцаау аҳаԥқәа, урыҵаԥшыр, ухлахаҵ зыр-гьежьуа абӷацмкырақәа, араӡын ӡыҭны иҿыппы илеиуашәа, иҟәашцырцыруа иахьҭакнаҳау арҩаш ҭаҽҽарақәа». Ҳәарада, лашьагьы, лангьы, ларгьы, уи аҩыза аԥшӡара кажьны, амшын аҟәара цәҳәи уаҩҵас аеҵәақәаҵәҟьа ахьумбои иаауамызт, ԥырхага заҵәык рмоузҭгьы.

– Аиҳабыра классқәа рҿы аурокқәа рҵара шаҟа ицәгьоу, аурокқәа шаҟа ирацәоу жәдыруеит, арахь ҳахьынхози аш коли аумаӡа еицәыхаран. Ашьжьымҭан, ишылашьцаз аҩны ҳандәылҵны, Чаӷьыр зыхьӡу аӡиас ацҳа ҳаннықәсуа акәын


347

ианаацәылашоз, ҳанаауазгьы, иааилашәшәуан ашҭа ҳанҭа лаанӡа. Ҳшәарцу? Ишԥаҟам, амшәқәагьы ыҟоуп, абгақәа ру-убжьгьы шаҟантә иҳаҳахьаз. Сашьа дсыцмыз еснагь. Аԥхьан иааиз, жәаба рҿы итәоу, дшәымбеи? Уи адунеихаан агыгшәыг дацәшәаӡом, даныхәыҷыз аахыс имацара игәарихуан, игәа реиҵон арахә. Ҳабду данԥсуаз, смаҭа Саид ишәҭ сшәақь иҳәан, абџьар ииҭеит. Уажәы иабџьар абаҟоу шәҳәоу? Уаҟа, Ашәлашара иҟами. Ҳкәасқьа аҭӡамцаҿ икнаҳауп. Саид аԥхын уахь инеира иазыԥшуп. Иахылаԥшуада шәымбои, ҳаб. Уи уаҟа ҳанхараҿ даангылеит. Ҳабду иаҳәшьа, нанду Ардушьнагьы уа дыҟоуп. Дыгәхьаабымгаӡои шәҳәоу? Заб дыгәхьаазымго дызусҭада!

Лаб иӡбахә абас иахьырзеиҭалҳәоз, аиаша ахьылҵәах уаз, лан Аминаҭ илхаразгьы рацәан. Ашкол ахь ианцашаз аламҭалазы, аҩыџьагьы налыртәан, рхы иҭагало, дрылабжьеит, рҭаацәараҿы иҟалаз, рани раби шеилыҵыз, раб даҽа ԥҳәыск лышҟа дышцаз, рани уи аԥҳәыси ирылибахыз аҭыӡшәақәа, убарҭқәа ирыхҟьаны, Ашәлашараа ирҳәақәоз, рҳабла ҿыц аҿы, насгьы, еиҳарак, рҩызца ҿыцқәа иахьраҳауаз, рҿы иаа ҭыхны, аӡәгьы иарымҳәоз, Абзагә дхынҳәыр ҳәа имыцәацкәа гәыӷра маӡак ахьлымаз адагьы, зҭаацәара хыбгалаз ани аби ирхылҵит ҳәа ашкол аҿы ираҳар, лара лтәала, рыпату хнаҽуан ахәыҷқәа.

Ҳәҭыбын ашкол аҿы Абзагә данааи, Есма раԥхьаӡа иаа лызцәырҵыз ацәанырра – агәаӷ – иҟаӡамшәа илымҵәахыр ԥсыхәа лымамкәа лхы ҭалыргылахьан. Ус ҟалымҵар, «ар-тисткара» еиҭа ицәырлымгар, лаб изыҳәан илҳәақәоз шым-цыз аалыҵыҵуан. Ҵаны, рықәра маҷк еиҳазҭгьы, акласс ҿыц аҿы илыдтәалаз, иаармарианы еилыркаауан, лаб изыҳәан аиаша шылымҳәаз. Ҽнак, аурок аанҵәан, арҵаҩы атетрадқәа налгәыҵак дагьындәылҵит, ашә дадгыланы дыԥшызаарын, ихьча хылԥа ихых икны, имагәқәа, ааигәа иӡәӡәазар акәхарын, ицәаакӡа, ахыӷәра ишьҭа анҵауа, акласс дааҩналеит лаб. Дшынеиҿаԥшыз, аҵәа ҿшәаны ианлеиуа еиԥш, лылаԥш ихьча хылԥа инахьҵәраан, ипҟыш-пҟышӡа аӡы зықәтәаз, иԥаҟьа-ԥаҟьаӡа, ицәаакӡа зышьҭа ахыӷәраҿы иаанзыжьуаз имагәқәа


348

инарыдхалеит. Дахьгылаз, ахыҵшьа дақәымшәо, апарта даа-хахеит Есма. Иаарласны илыӡбеит иҟалҵашаз. Алабжышқәа назхыҳәҳәылаз лыблақәа лҵәахырц, дласны, днаидыххылан, лҽынаигәыдлыжьлеит. Амци аиашеи, агәыблреи агәаӷи неила-леит. Илзымычҳакәа, лыбжьы ҩыҭганы, аҵәыуара даламгарц, лҽеиқәгәаны, лҽыҟажо, лнапқәа шикәыршаз, акласс дындәы лылгеит лаб.

– Ҳан лымацара лакәым, саб, ҳаргьы ҳаунаԥхеит. Саидгьы саргьы ҳаунаԥхеит. Бзиа ушаҳбоз удыруан, ус заҳзуузеи саб, ус заҳзуузеи?! – ҳәа, лнапқәа икәыршан, лажәа џьбарақәагьы лҳәон, ахәра змаз инапы илырхьыр ҳәа дацәшәон, дивагыланы днеиуан. Лхала лхы иадылҵаз ароль налыгӡон исышьклаԥшуа зар ҳәа дзыцәшәаз лҩызцәа ҿыцқәа рҿаԥхьа. Лгәы иҭашны иҟаз ажәақәагьы, ишьартәагаха, иалҳәон лаб.

Акыр шықәса набжьысраны, лыжәҩан гәы иаҵәа акырынтә ашәшьы хыланы ихыҵраны иҟан, Есма дазхәыцаанӡа, еилыл каанӡа, убасҟан, ашкол аҿы лаб даннеиз, лара лҭагылазаашьа аҵкыс хараӡа ишеицәаз лаб иҭагылазаашьа. Усҟан уи, лхы мацара даназхәыцуаз, лара илоуз ахьаа аҵкыс еиҳау ахьаа даҽаӡәы иоуам ҳәа агәра ганы даныҟаз аамҭан. Убри ауп изыхҟьазгьы, лгәы ишахәаша ҳәа дазхәыцны, аиаша ҵәах ны, лаби лареи реиқәшәашьа, зынӡаск даҽакала лан иахь лалҳәаз.

Иан даниазҵаа ишыҟалаҵәҟьаз аиаша зҳәаз Саид иоуп. Аш-кол ашҭаҿы иаб даниба, иаахҵәаны ҳәоу заҵәык наиеиҳәит. Иаарласны инеиԥырҵит. Еибышәҳәазеи уаби уареи ҳәа иан даниазҵаа:

– Еибаҳҳәазеи бымбои, аҩныҟа уаннеилак ҳаицәажәап, сҳәеит, уаҳа иасҳәоз, – иҳәан, Есмеи иани ааныжьны, адәахьы дындәылҵит.

Иаармарианы иан илирдырит уи аӡбахә алацәажәара шиҭахым.

Иаб деиликаартә дыҟамызт уи арԥыс макьана, дқәыԥшцәан, аха ибзианы еиликаауан акы. Рҭаацәараҿы уажәшьҭа хаҵас иҟоу иара шиакәу, ԥаса дзышьцылахьаз, џьара акы ҟаиҵарц аниҭаху иаб дышиазҵаалоз еиԥш акәымкәа, иҟаиҵозаалак


349

ихала заҵәык ишиӡбалаша. ԥасагьы мыцхәы дцәажәаҩы мызт. Дҭынчын Саид. Рҭаацәараҿгьы асеиԥш аныҟала, ибна лозшәа, Ашәлашара ианықәҵ, иааҟалаз зегьы гәынго, ихьымӡ ӷшьаны, иаҳагьы ҿымҭ-ԥсымшьҭ, иан лҳәашьа, згәы иҭоу ахаан иузмырдыруа аӡәы иакәхеит. Рҭаацәараҿы иҟалаз, уаҩԥсы наӡак иеиԥш, игәниго, ихьымӡӷшьо, ихала иахьиды-рыз, дагьеигәырӷьон, дагьаршәон Аминаҭ. Агәра ганы дыҟан раԥхьа илыхшаз, лџьабаа иаҳагьы издыз лхәыҷы, Ашәлашара ианықәҵ, иаб димбо, ианеицәыхараха, Ашәлашара ианынхоз идылбалақәахьаз, иҽылҟәыҭхара, иаҳәшьеи иани рзыҳәан, «шәареи сареи» ҳәа, ӡиаск рыбжьысуашәа, нырцә-аарцә ар-гылара араҟа даҟәыҵуеит ҳәа. Уи аӡиас нҭыкәкәа ицап, лыԥ ҳа леиԥш, лыҷкәынгьы игәҭыха леиҳәо, маӡа лцәимҵәахуа дҟалап ҳәа дгәыӷуан. Ибашахеит. Иаҳагьы иҭбаахан, ахықәқәа иаҳагьы еицәыхарахеит ирыбжьысуаз аӡиас. Зынгьы илыӡбеит Ашәлашараҟа длышьҭырц. «Иҟалап, иҳәом акәымзар, иаб дыгәхьааигозар. Дыҟазааит, иаби ианԥсеи рҿы. Уахь неишьа шимам агәра игап, игәы каиршәып».

Ианиалҳәа, Есмагьы, аҵәы налаҵаны, лашьа дцарц лҭахыз шәа, лан иналыцлырӷызит:

–Абнаршәыра гәхьааигоит, мамчка.Дышьҭы! Абнаршәырахь дышьҭы.

– Иаҳа-иаҳа бгаӡахома? – иҳәеит Саид иаахжәаны, изеи ҳәаҵәҟьаз иаҳәшьа лакәын, аха, игәаҵан иҿыхаз агәаара, иангьы дшаҵанакуаз еилылкаартә.

Лылабжышқәа ҩхаҟәҟәалеит Аминаҭ. Дынцәамызт, лыҷ кәын ас дахьлыцәтәымуаҩхаз иахькылсуаз лзымдырыргьы, иаԥхьаҟаз бзиарак ишазҳәамыз уеизгьы гәныхәҵысҭала еи лылкаауан. «Издыруада, иаб ихаратәра ацымхәрас, иҟалаз сара исыхҟьеит ҳәа иԥхьаӡозар?» – лхы дазҵаауа, лгәы дҭа хәыцуан Аминаҭ. Уи илдырит, лыҷкәын игәаҵаҿы иҟалаз еиҭакра хадак. Сан иаҳа илхароума, саб иоума изыхҟьаз ҳәа, аӡәы дналкааны дизхәыцуамызт. Зқәыԥшра аҭысра иаҿыз уи арԥыс ҵәрышкәа иаҳәшьа макьана илцәыхараз дунеи ҿыцк изаатра иаҿын. «Сани саби ракәыз, лыҩны сан-неилак, мыцхәы лҽыраԥсышәаны исԥылоз, камфеҭзаргьы,


350

џьанџьыхәазаргьы џьара акы насмыркыкәа ашҭа сҭызмыжь уаз Ҟаимаҭхан лакәыз, ашәлашараа, абыс ирԥхьаӡо, аҭаҳмада Қьач Кыҷа иакәыз, неилых ҟамҵакәа зегьы, уҿаҿы иуарҳәо акәӡам ргәы иҭоу. Ирҵәахуеит ргәаҵа иҭоу аиашаҵәҟьа, ир ҵәахуеит излаҟаҵәҟьоу. Аиҳабацәа зегьы еибыҳәаны иҟоуп ҳарҭ ҳаржьаларц. Гаӡас ҳаршьоит. Еилаҳкаауагьы ҳнарҿа гыланы иаҳҳәаӡом. Исызҳәозҭгьы, шаҟа ласҳәарыз, ҳаб дызгаз Ҟаимаҭхан. Хәылԥазыла, ҳажәқәа ирыцны, быжә ҳаҩны ианааилак ианбызнасцалак, амҿы шԥыбҟо анызба-лак, санбыцхраауаз, «узыхшаз урыгымхааит, уаргьы иугым хааит» ҳәа ибҳәоз ажәақәа зегьы мцын, ашҳам ҭан бгәы, быччаԥшь, имцыз ччаԥшьын, амаҭ ауп бзеиԥшу ҳәа лаҳәаны сыҟазар, нас сгәы сырҭынчуан. Илаҳәатәуп, сналҿагыланы, иаахтны илаҳәатәуп. Иаб иҿы даангылааит, ҳара ҳҿы дыҟа зааит ҳәа сзаалыцҳаит, дыԥхамшьаӡакәа», – игәанала ианԥ са дылзаӷьуан. Убри илыхҟьаны иаҳәшьеи иареи абыда иахьаанхаз, шьоурак ихәҭаны, изынамыгӡацкәа ахьибоз аамышьҭахьгьы, убас дахьлызхәыцуаз, даҽа гәала ҷыдакгьы иахҟьон. Иара ихаҭагьы ԥсахра бааԥсык изылуит. Ибзианы игәалашәоит, усҟан жәиԥшь шықәса ихыҵуан. Убасҟан игәы инҭашәаз, иаҳа-иаҳа аԥашә арӷәӷәон. Ибзианы игәалашәоит… Шьыбжьонк ԥсшьара ҳәа иаатәеит Чаӷьыр аԥшаҳәаҿы аҭәа зырхуаз ахацәа. Аҳәса ишрылацәажәоз, Ҟаимаҭхан лыӡбахә наларҵеит. Аҭаҳмада Ҟаҭмас иоуп раԥхьа изҳәаз:

– Насыԥла деиқәымшәеит акәымзар, Ҟаимаҭхан леиԥш аԥҳәыс ҳара ҳҳабла дсасынгьы даҭаауам. Лҟазшьа уҳәару, лыԥшра-лсахьа уҳәару…

Егьырҭ ахацәа инацырҵеит, хымҩагашьа аганахьалагьы, аҳәсеибацәа ракәым, ахацәа змоугьы лҿыԥшыртә дшыҟоу.

Убри аԥҳәыс ддырҽхәацыԥхьаӡа, Саид игәы иҭашәаз иҵыр дыраазшәа, насҭха аҭәа дахьалатәаз дҟаԥшьхон, дцәышхон. «Сандухалак, Ҟаимаҭхан илеиԥшу ԥҳәысс даазгоит. Зхы-зҿы убас иԥшӡоу, зыблақәа убас изхаччо, зыхцәқәа ԥаны, ишь қьыруа убас зызқәа икыду».

Изҳацыԥхьаӡа, ари ахшыҩҵакгьы тәырԥсо, убасҟак аԥашә қәа арӷәӷәеит, данхәыцлак, дахьхәыҷцәоу, заа дахьымиз игәы


351

иалсуан. Дхәыҷымызҭгьы, анык лыхшара ихы шылшьышьыц, ихы лымшьышьуа, анык лысаби длыргәыбзыӷырц аџьынџьы хәа шилҭо еиԥш дыҟамызҭгьы, лара Ҟаимаҭхан лхаҭа ԥҳәысс дигон.

Абас изыхцәажәоз, абас иибоз, абас дзызхәыцуаз аԥҳәыс, иара дшидыруаз акәӡамзаап дшыҟоу. Мыцла деибаркызаап, дгьангьашзаап.

– Исыбмырбан, сзырҿаԥшуам,– иҳәеит Саид Ашәлашаранӡа длыццарц даниҳәа иан.

Ашәлашара ҳзықәымҵуа, ҳақәкны ҳазмоу иара иоуп ҳәа, агәаӷ ахьлымақәаз ыҟазаргьы, раԥхьаӡа насыԥ ахьылбаз, лхәыҷқәа ахьлыхшаз, анхара нықәццышәаа ицеит ҳәа анлаҳа, ҭынха бзиак дылцәыԥсызар еиԥш, лгәы иалсит Аминаҭ. Дцарц, иҟалаз лыблала илбарц лыӡбеит. Абылра иҟалаз аамышь ҭахьгьы, дцарц зылҭахқәаз рацәан. Ианеиԥырҵуаз, Ардушьнеи лареи рыгәқәа цәибаҟьеит. Изларҳәақәо рыла, Ҟаимаҭхани лареи еимабзиоуп. Уигьы ԥсахрак иаҩызоуп. Аха асеиԥш аныҟалҵа, абахҭа ашә даннылагыла, Аминаҭ ламысла азин лымамкәа илбон, зыбзиарақәа рацәаны илыдыз Ардушьна лыдымҵаалара. «Акгьы сзылмыхәаргьы, лгәы аасырӷәӷәап».

Ианлаҳаҵәҟьа Марыҭхәа Патыхә-иԥа иҿы дцеит Аминаҭ, аха уи, иаахжәаны, ииҳәаз акоуп:
– Ма абахҭа, мамзаргьы ахә лшәароуп.

Аминаҭ ахәгьы ибзианы илдыруан. Ардушьна, нхара дук акәым, кәытҵарак ахәгьы шлымамыз. Дызусҭада, напышьа шәала аколнхараҿы аус уны, аналогқәеи аблигациақәеи ирхашәаланы, аԥара зҵәаххьоу. Абзагә ауал данакы, илы-маз ахәыҷы илҭеит. Гәаҟ рыцҳа, лыбзиара шаҟа рыдузеи схәыҷқәа! Исызгом, анарцә саргылом, аԥсреи аӡреи даныр ҭагылоу, сналыдымҵаалар. Акгьы сзылмыхәаргьы, гәырӷәӷәага ажәақәак наласҳәап». Иҟан даҽакгьы, Ашәлашара днықәыԥш-аақәыԥшыр, аҳәсақәа днарацәажәа-аарацәажәар зылҭахқәаз Аминаҭ. Мышкызны, илшартә дҟалар, ирхынҳәны Марыҭхәа имихәҳап. Еиҭа даԥшәыманы днахагылап иаб инхара, рҳәон Абзагә дызҭахыз. Уажәшьҭа? Уаҳа уахь дзызнеиуа ҳәа акгьы аанымхакәа, адунеи инаныӡааит иабацәа рынхара. Изхара-


352

да? Ихаҭаԥсаҭа! Изырҟаҵада? Дхыбгалартә аҟынӡа дназга-да? Инапқәа лыкәыршаны, дзыдтәалоу аԥҳәысеиба. Иблақәа шԥахнамтри Ардушьна иҟалҵаз. Лхаҵкы сцароуп аҭакәажә. Ианылблых, Абзагә дзыҩнагәыгәыз аҩны акәмыз илблы-шаз. Ишԥалыхьи убри аҩыза. Ахаҳә гәаҵәа шсызҭам, насгьы зџьабаа сыду, иаб иаҳәшьа, ацәгьара данақәшәа, сҽыԥхьакны сшымгылазгьы ианаҳәап Абзагә Ашәлашара снеира. Иԥҳа Есма лаҵкысгьы, игәаҵәахы ҿкааны дызмоу, иҷкәын Саид ибла дахьҭамԥшуоуп. Иаб, имԥангьы дымнеиӡакәа, иҟаиҵаз аԥсахра шианаимыжьуа ибартә, Саид сара дансыдгылалак, зынӡаск игәаҵәа ҭыхны длымфазар, иблақәа хтны, дзакәу ибап уи аԥҳәыс џьныш»…

Акраамҭа лгәы данҭахәыц, ианылшәа-ианылза ашьҭахь Ашәлашаранӡа длыццарц, днартәаны деиҭаиҳәеит Саид. Иа хьа уажәраанӡа идлымбалацызт уи аҩыза ахымхәыцра. Ина ҿаршәны мап икит.

– Шәара шәеицца, – иҳәан, Есма дналирбеит. Еиҭах хазы днагылеит. Еиҭах «шәареи сареи».

Саид ихаҭагьы идыруан иан шаҟа илцәымӷыз убри «шәареи сареи».

– Есма сымҳәеит. Уара усыццарц сҭахуп,– инаиқәлырӷәӷәеит Аминаҭ. Ашәлашараҟа дахьлыцымцоз лхы иқәылкрын. Уахь уеизгьы-уеизгьы длымгар ада ԥсыхәа амамкәа иҟамызт. Ами наҭ дзыцәшәаз даҽакуп. Лҳәатәы хаимҵеит. Ҩынтә дыши ҳәазгьы, иара ииҳәаз иаимыргар иуам.
Агәала зҵаз, ччаԥшьк лқьышәқәа мчыла инарықәылҵан:

– Нарҭаа анықәӡаашаз, ран лыххәыцра иаҟәыҵит, нан, – лҳәеит.

Саид ҿимҭӡеит. Иан дналыхәаԥшит. Лгәы нҭыԥсааит Аминаҭ. Абар иаб иԥшышьа. Агәшаҭара зҵәахуа, аҭак аҟаҵара иаԥсам, быҟаз бара бтәала, сыҟоуп сара стәала зҳәо аԥшышьа.

– Улыцца, сашьа. Ҳан лами, ҳан лыда аӡәгьы дышҳамам умбаӡои! Уара ухаҵоуп. Аӡәы иакәымк леиҳәаргьы, дааухьчап,
– днарыбжьаҟазарц, насгьы игәы ырԥшааны, длыргәыбзыӷырц лҽыназылкит Есма.


353

– Ҳан лышьра иашьҭоу ҳәа аӡәгьы дсыздыруам сара Ашә лашара. Днеины, аццышә дналаԥшны даауеит, уаҳа иҟоузеи?!

– Нанду Ардушьнагьы думбои, уан дукәыхшоуп. Иухашҭма, шаҟа бзиа улбоз, – лыҽлырхааит. «Уаҳа ԥсыхәа ыҟам. Гәырҭаа ршьа мыжда иалҵыз иоуп». – Зыхьӡ лымҳәацыз, лабхәа иаҳә шьа лыхьӡгьы лҳәеит Аминаҭ.

– Бзиа сылба акәым, дысцәынхом, – иҳәеит Саид. Усҵәҟьа дшымхәыцуа, даҽа гәаарак ишинарҳәаз аилкаара мариан.
Есма днацыҵҟьан:

– Сара азин усҭом нанду Ардушьна лзыҳәан усеиԥш аҳәара! Уара иудыруеит шаҟа бзиа дызбо! – лҳәеит.

Саид, иан дызлалымбаӡацыз, дызлалзымдырӡоз ала иҽааирԥшит. Аха иангьы Саид дызлаизымдырӡоз ала, иахьанӡа иҵәахыз лҟазшьак ҿыхеит. Илгәалашәеит лара иламҳәаӡакәа, аҵара дахьҭалаша, дахьцаша ихала ишиӡбаз. «Уажәгьы ииҳәо ббоит. Ашәлашара дсыццом. Ицәымӷқәоу ауаа ыҟоушь?! Сар-гьы исцәымӷу ыҟаӡами?! Ианысҳәа дсыццандаз!».

– Биҟәаҵ! – лҳәеит, лыбжьы ҿаца ҩыҭганы, лыԥҳа лахь Аминаҭ. – Уи ашьацәгьа илоуп, ашьацәгьа! Ихы иааҭашәаз аамышьҭахь, акгьы иаҳаӡом уаб. Убри азыҳәан ауп бзиа дзы ҟоу! Уабдугьы аҵкыс деицәан. Ахәыжәлацәгьақәа! Инҵәароуп шәыжәла!

– Ҳажәла баҟәыҵ!

– Уца наҟ, зшьа улоу уаб иахь! Иаргьы уаргьы шәхы еинышәҟьеит! – лҳәан, лнапы рҟьаҟьаны днаиҿасит.

Иан лҳәатәы дахьахымхәыцыз, уажәы иҳәатәы ианаирга, аринахысгьы, ихаҳәатәада, акгьы имаҳауа, длымпыҵыҵыр ҳәа дацәшәон. Аха убри азыҳәан мацара акәмызт лыҽлызным кылакәа дзиҿасыз. Лнапы ззышьҭылхыз, илзеицылаз агәа лақәа рацәан. Даныкшаҵәҟьагьы илдырит изхарамыз лгәа лақәа шихҭнылҟьаз. Иҟасҵаз, иузызуз иашоуп, иуқәнагоит, уабжьап ҳәа лҽамарҩызны, лыҽрыцәгьаны, лҽынкылара ацымхәрас, аиарҭа лыҽнылажь, анапы заахаз лара лакәызшәа, деиҵақьызқьызуа, аҵәыуара дналагеит.

Лнапқәа лыкәыршаны, лан длыргәыбзыӷуан Есма. Ддәыл ҵны дымцеит, дышьхынԥсыла, ҳәаак ихьчозшәа дгылан Саид.


354

Азнык иаахаҟәҟәалаз илабжышқәа ааникылан, иӡамҩа инапы адкыла, ҿымҭ-ԥсымшьа иан длыхәаԥшуан.

– Сбыццоит, сбыцца, усҟак ибҭахызар, – иҳәеит аҵыхәтәан. Аха уи ибжьы, зан лҳәатәаҿы иаалгаз аҵеи ибжьымызт. Иҳәа шьа иаанагоз, брыцҳауп, насгьы уалны исыдуп, ибзыҟасҵап ҳәа акәын. Усеиԥш иҟоу, ҳәаркьирала игоу аиааира, иаҳагьы ишеицәнархароз лдыруан Аминаҭ.

– Усыҳәаргьы узгом. Усԥырҵ наҟ! – лҳәеит Аминаҭ.

Ани ԥеи реимак иҽаламырхәуа, уажәазы иажәагьы шым цхәыз, ихаҭагьы уаҟа дшаҭахымыз дырны, имацара дзыҩназ ауада хәыҷ аҿы дтәаны уажәшьҭа заҟантәыз ихаҭагьы ихаш ҭуа, Аминаҭ зынхара аалхәаз Христофор ахҩаалара даҿын исалам шәҟәы. Адәныҟагьы дымцо, аҩны аҩныҵҟагьы дыҩ намло, ашәхымс дахьаақәгылаз, дышьхынԥсылашәа иаанхаз диҩызан уи аҭаҳмада.

Адәахьынтә еиҭах ааҩра иалагеит атрактор ашьҭыбжь. Атур-база иаҵанакышаз адгьыл арҭбаауан. Икьаҳә-кьаҳәӡа ахәада иқәгылаз аӷшқәа, ақәыц-ҵлақәа, ирԥеиԥшыз рдыруашәа, заа зылахь еиқәызҵахьаз аԥслышқәа ыҵнажәжәон, иашьаҟьон.

Аҳаблаҿ уҳәан-сҳәанны ирылаҩхьан, Ҳәҭыбын агаҿа зе-гьы иаҵанакуа, атурбазақәа дыргылоит, ажәытәӡа зны ишыҟаз еиԥш, амшын ахықәан уаҩ анхара азин имоуа иҟалоит ҳәа.


9

Ашәлашараҟа лцара дазхәыццыԥхьаӡа, иаҳа-иаҳа агәра лгон Аминаҭ ацара хымԥада илыхәҭоуп, шаҟа ирласны дыз-цо убасҟак ихьӡуп, иламысуп ҳәа. Ибзианы илдыруан; егьа дласны дцаны, дааргьы, реиҳа ианеиҵаха, хаха-хымшҟа дын-хон. Убрахь амҩа дықәлаанӡа, ҩ-уск, хырԥашьа змамыз ус дахьқәак, ӡбатәыс илыман. Акы, лусура, ҩба, зыҩны аалхәаз аҭаҳмада Христофор. Аҩбагьы лара лзыҳәан иеилкаамыз, ирманшәаламыз усқәан.
Ишиалҳәац, агәыблреи аҳаҭырқәҵареи наҵаҵаны:

– Даду Христофор, Ашәлашаранӡа снабжьысуеит, ахәыҷқәа саҳәшьа лнапы ианысҵоит, аха еиҳарак сзықәгәыӷуа уара уоуп,


355

хымшҟа сынхоит, – ҳәа наиалҳәеит, иаашар амҩа дықәлараны иахьеиԥш.

Ихьӡ ааҭкааны иалҳәон. Ҳашьаду ҳәа, мамзаргьы иаб ихьӡ ҳәа акгьы ацылҵомызт. Ус иаҳа еиӷьеишьеит аҭаҳмада.

Аҩны аалхәарц, лымаҳә Ҭарсхан длыцны, раԥхьаӡа иана-аи, ианеицәажәа, лара лтәала, убри аҽныҵәҟьа, игәы-игәаҵәа дынҭаԥшны ихы-иҵыхәа зегьы еилкааны далгеит Аминаҭ. Дызусҭада аҩны змылхәҳауа? Аибашьра ашьҭахь, шықәсқәак ааҵхьаны, Ҟазахсҭанҟа ишыргаз, иԥҳа аҟазах дышиццаз, имаҳәгьы иԥҳагьы Аԥсныҟа иааигарц шиҭахыз, аха ианыры-му, иԥҳәыс диманы дшааз, дахьааиз дзынҟьаз-дзынԥаз, лара димазҵааргьы, ихала иҳәахьан изныкымкәа.

Аӡыхь уӡааԥшылар, ахаҳәқәа иҭаԥсоу зегьы шубауеиԥш, икеикеиуа ицқьаз, еилкааз аҭаҳмада иус, хәашьрак алаӡҩо иалагеит. Аамҭа ықәҳа ицон. Аҭаҳмада џьаргьы дцомызт. Акырынтә инарҳәы-аарҳәуа дазхәыцхьан Аминаҭ. Илзымды-руаз рацәазар акәхарын. Еилкаашьа лзаҭомызт.

Имацара ауадаҿ дахьтәаз дныҩналан, Ашәлашараҟа дыш цо аниалҳәоз, схынҳәаанӡа амҩа уқәлома ҳәагьы аанагон. Ҳаҭыр иқәылҵон. Дуаҩы цәанаалан. Иҟәыӷаз, иқьиаз ҭаҳ мадан.

– Бца, абаза, бгәы рҭынчны, – иҳәеит Христофор. Аԥенџьыр иадгылаз, аҳәса рхы-рҿы архиаразы, хԥаны

еикәаԥсо асаркьақәа зықәдыргыло астол хәыҷы дадтәалан. Асаркьақәа неикәеиԥсан, ҩыгас, шәҟәыԥхьара столс иҟаиҵеит. Иблақәа аланарԥшыгақәа рыҭаны, ахәыҷқәа ирымихызар акәхарын, тетрадк аҿы аҩра даҿын. Аминаҭ илҳәаз зхылҳәааз, иаҵаҵәахыз аилкаара шымариазгьы, изеилымкааз џьылшьон, иаахтны:

– Саанӡа амҩа уқәлозар, ууал, иаанханы исықәу, уаҵәы ҵәҟьа иузысԥшаап, иусҭап, – лҳәеит. Мышкы уи аԥхьа, Ами наҭ лыҷкәыни лареи ирылеибахыз аҭыӡшәа ашҭахь, еидыл хәыцлаз рацәан. Лшьарагьы цқьа дықәымлацызт. Иаахжәаны, ишылҟазшьамыз, иаарымчны ацәажәара иаҳа дазхиан.

Аҭаҳмада, ипашӡа исаз ихы инапы нықәишьын, инарҵау ланы даақәыԥсычҳаит. «Уара уакәын исыгыз, уара усырхха-


356

моу, схы ахьызгара сыздыруам», – лҳәеит, лгәанала Аминаҭ. Иаарымчны илҳәоз, гәаарала иҟалҵоз, ианылҳәалак, ианы ҟалҵалак иаарласны дшахьхәлоз еиԥш, лгәы инҭалҳәаз арҭ ажәақәагьы иҳәаны дшалгаҵәҟьаз, дырцәыԥхашьеит. Ил гәалашәеит лхәыҷқәагьы ларгьы шаҟа бзиара рзиухьоу аҭаҳ мада.

Ибласаркьақәа наҭо, иаамхәа, зыҩра даҿыз атетрад наир-кит. Даанахеит. Иԥшшәыдаха, амра иаблыз маҭәак еиԥшхахьаз, иблақәа хьаак нархылан:

– Сыбрырҳауеит акәу, сыӡӷаб, – иҳәеит. «Сыӡӷаб» ҳәа леи ҳәон, аб гәакьа ишиҳәо еиԥш акәымкәа, абык иқәлоу быргк ишиҳәо еиԥш.
Илҳәара лҿамшәеит Аминаҭ.

– Мап, ушԥасрырҳауеи! Схынҳәаанӡа амҩа уқәлозар, исықәу уԥарақәа ԥшааны иусҭарц азоуп изысҳәаз, – иахьын ӡалылшоз ихьалыршшеит Аминаҭ. Дцаргьы лҭахын, аха дыҟа заргьы бзиа илбон. Аҟәардә днахан днықәтәеит:
– Бымбои, бтәа ҳәа баҳәашьагьы сақәымшәеит…

– Егьоурым. Уҟазар сара акгьы усԥырхагам. Уимоу, иаҳагьы исзеиӷьуп. Асовнхарахь усура ҳанцо аҩны уахылаԥшуеит. Ахәыҷқәа рбараҿы усыцхраауеит, – лҳәеит Аминаҭ гәыкала. Лхаҭагьы илгәаԥхеит лажәақәа иаҳа иахьылашаз.

– Шәарҭ, аԥсуаа ирмарианы ацәажәашьа жәдыруеит. Амҩасҩы умҩахыҵ ҳәа даныхҭашәкәа, ииашаҵәҟьаны, дшәы сысыр шәҭаху, мамзаргьы дәыԥсшәаны ишәҳәо аилкаара ма-риам, – иҳәеит абырзен ҭаҳмада, иаҳа даалахҿыххан, ииҳәаз зхиҳәааз нациҵаанӡа, Аминаҭ инаԥылшьит:

– Дәыԥсшәала ҳцәажьашьа, аԥсуаа ҳхаҭақәагьы ҳахыччоит. Иумаҳахьеи, амҩасҩи анхаҩи еибырҳәаз? Мҩасҩык ҽыла, нхаҩык игәашә давсны днеиуазаарын. Ахаан еибамбац, изеи бадыруам. Иахәҭоуп ҳәа, иҽышькыл днангылан: «Уа, мшыб зиа!» иҳәеит амҩасҩы. «Уа, бзиара убааит, бзиала уаабеит!»

– иҳәеит анхаҩы. Ашырҳәа днадыххылан, агәашәгьы ааиртит: «Иҟалозар, умҩахыҵ, усысасыз»,– иҳәеит. «Абзиара узыҟалааит, мҩа харак сымоуп, сымцалар сыхәом», – иҳәеит амҩасҩы. «Ҳаи, ишԥауҳәо, сааухаҵкуп, счеиџьыка агьама мбакәа сгәашә


357

уавсны ушԥацо», – иҳәан, иҽы аӷәра днахьынҳалеит. Иани муӡа, амҩасҩы даамҩахыҵын, иҽы иҵакәашо, анхаҩы иашҭа дынҭалеит. Ашырҳәа дынҽыжәԥан: «Аҽхарԥарҭа абаҟоу, сҽы абаҿасҳәои?» – ҳәа ҿааиҭит амҩасҩы. «Сыбз иадҿаҳәал, иаа ганы сыбз иадҿаҳәал!» – иҳәеит анхаҩы. Сабхәа иԥсаҭа бзиа хааит, бзиа ибон абри ажәабжь аҳәара, – илгәарԥханы даач-чеит Аминаҭ.

Реицәажәара иаҳа имариахеит, иаҳа илахҿыххеит. Ами наҭгьы илҭахыз уи акәын. Гәыкала дшизыҟазгьы, лҭаацәараҿы, лыҩныҵҟа дшыҟаҵәҟьоу иалҳәомызт аҭаҳмада.

– Ирмарианы, дәыԥсшәаны акәымкәа, сыӡӷаб, ииашаҵә ҟьаны ибҳәозар, акыр сызбыхәозар, сбымрырҳауазар, баҳәа тәқәак сымоуп. Имариоу џьыбымшьан сара сзыҳәан арҭ ажәақәа рҳәара. Уаҳа ԥсыхәа сымам сыӡӷаб. Алаф сҳәоит, сыччоит-сыхәмаруеит, избанзар, сшәылагәырӷьоит, аха, анцәа заҵәык иоуп издыруа, абраҟа, сгәаҵа иҭажьу. Агәылацәа, аҩызцәа, ақәлацәа изасҳәаша мачхәума, аха изласыхәозеи, сара схала ашьацҳәа схы аҿасыршәзар. Иаахтны, иааркьаҿны исҳәозар, сыӡӷаб, исҭахым сыԥҳаи сымаҳәи рахь ацара, – даԥхьарц иҭаххан, зыбӷьыцқәак иҩхьаз атетрад ааиртит. Аха дамыԥхьакәа, инаиркит.

Аҭаҳмада иажәақәа лхәы-лжьы еиларгыло, ихьшәашәаӡа иналылсит Аминаҭ. Илааирхәаз анхара дахьхәыз џьылшьеит. «Имаҳәи иӡӷаби арахь аара иақәшаҳаҭхазар? Бԥарақәа сырхынҳәуеит, сыҩны бдәылҵ иҳәар? Ишԥаҟасҵои, саба-цои?!» – лҳәеит лгәанала. Лылахҿыхра, аԥҭа зԥыраҳаз амра еиԥш, иналыхҟьа ицеит. Лыблақәа аахәыҷхан, ллакыҵақәа нҭылашьцааит.

– Сара сыԥҳәысуп. Агызмалра сылаҵаны сишеит. Исҳәо хаумҵар ҟалоит. Аха сысабицәа амцҳәашьа рымҵац. Ураз ҵаа. Ҳшынҭаацәоу бзиа уаҳбоит. Иугәалашәоит, знык ауп шәахьеибабахьоу схәыҷқәа раби уареи. Аха убригьы дуаз ҵаалоит, дышԥаҟоу, иԥсҭазаашьоузеи ҳәа, – аҵыхәтәан иаԥыл шьыз аԥылымшьызҭгьы шаҟа ибзиаз, аха аҭаҳмада изыҳәан имаӡоуп ҳәа зыгәра ганы дыҟаз, ишымаӡоу иаанхарц лҭахын.


358

– Бхәыҷқәа анцәа ибыгимырхааит. Схазоуп изысҳәо. Аби-блиа ҳәа иҟоу, ақьырсианцәа ҳашәҟәаҿы иануп, иҭаацәа роуп ауаҩы иаӷацәоу ҳәа. Урҭ зусҭацәада? Уан, уаб, уашьа, уаҳәшьа, уԥҳәыс, иухшаз уҳәа зегьы. Сара урҭ зегьы сцәыӡхьан. Исзаан ханы исымоу сыԥҳа заҵәыки, сымаҳәи, урҭ ирыхшаз смаҭа цәеи роуп. Ибгәалашәоит, ашәлашарантәи шәшааиҵәҟьаз, аԥшыха бымҭакәа, аԥарақәа бымсхит.

– Ашьҭахь еиҭа иумсыԥсахит…

– Баанҿас… Аҩны бара ибтәуп. Сара хәыда-ԥсада сыҩноуп. Уи ахәгьы ахымҵуеи…

– Уҩны ахә уршәо, зынӡаск сламысдоума. Уҩназ, ԥшӡала…

– Аҩны быхьӡала ианҭаҳгала инаркны, сара ссасуп. Қьы рала сыҩназароуп. Уи еилкаауп. Ишысҳәоз саҟәыбхит. Сма жәи, сыхшыҩ еилфаҷа иаӡбуа џьыбшьома, аа, абыржәы сыԥҳа лтәы салацәажәарц шысҭахыз, сыԥҳәыс Афина луасиаҭ ажәа аасгәалашәан, зегьы аасханаршҭит.

– Изакә уасиаҭ ажәоузеи?

– Христо, ҳаԥсы ахьынӡаҭаз ҳаицыҟан, ҳанԥслакгьы, ҳнышәынҭрақәа џьарак еивамлар, суԥсахит ауп, уаҳа акгьы, лҳәеит. Аԥарақәа иаарласны ибымхны, аҽныҵәҟьа быхьӡала аҩны аҭагаларагьы сазыԥшымкәа, сынхара ахәбжа рзысҭиит сымаҳәи сыԥҳаи. Ҩ-уадак рыманы, хԥа рахь ирыԥсахуазма, хԥа рыманы, ԥшьба рахь ирыԥсахуазма, исыздыруам, аԥара иаргәаҟуан. Хазы уахьыҩнаҳҵо ауада уааиаанӡа иҳарма зеиуеит. Бзиа ушаҳбо, ушыгәхьааго ҳәа еишьҭаргыла асалам шәҟәқәа аалышьҭуан сыԥҳа. Уажә дызбазма сымаҳә. Дсас-ны дааит зны. Унапқәа неиҵухыр, узнапык анацәкьарақәа ашьхақәа ирыдкьыслоит, егьи узнапык, умшын инӡааушьуеит, инеиҵыхны, ҽырҩырҭакгьы ыҟам. Араҟа сара сыԥсы ҟәыкуеит, иҳәеит, шәаангыл Аԥсны ҳәа данхҭаск. Мызкы дзаанымгылт. Уик днасыцәнымхаӡо, сыгәхьааганы дыԥсуашәа, дзыхшаз иаб ихаҭа иеиԥш сибошәа акәын иӡбахә шысзаалыцҳауаз сыԥҳа. Ееи, џьаным, абаза, адунеи мыцла еибаркуп…

Аҭаҳмада иажәа аҳәара шицәыцәгьаз лбон Аминаҭ. Аҭаа цәара аганахьала лара дзықәшәахьоу агәыԥжәара аҵкыс еиҳау акгьы ыҟам ҳәа агәра лгахьан. Лхаҭа илхылгахьаз лгәа


359

ҵаҿы иаҳа ихьаԥссеит, аҭаҳмада, ииҳәо шаҟа хьаас имаз, шаҟа ицәыхьанҭаз анылба. «Сара исыбаргәузеи, схаҵа даҽа ԥҳәыск лахь дцазаргьы, сыхшара, сара исаҟараха исывагыло-уп, сынхара-сынҵыра»…

– Баша ирҳәом, ани аби ахшара рзыҳәан иҟоуп, ахша-ра – дара рхазы ҳәа, – лҳәеит Аминаҭ, усҟак гәы аҵамҵакәа. Даҽаӡәы иажәақәа шеиҭалҳәоз идырит аҭаҳмада.

– Ибдырит, џьаным, Аминаҭ, ибдырит. Анцәа бақәимыр шәааит, аха аԥсҭазаара дышкыднаҟьоз мацара, ашәыта иага-хьоу Христофор усҵәҟьа дгаӡамызт. Аҩнахә абжоуп илзысҭиз. Убарҭ аԥарақәа егьлоуит, амца урцәар, ауаџьаҟ хәыҷы-хәыҷла ишыхьшәашәо еиԥш, исзаалышьҭуаз асалам шәҟәқәа, иаҳа-иаҳа ахьшәашәахара иалагеит. Иџьабшьаша уи акәӡам. Сыԥ ҳа закә гәаҵәоу илызҭоу аилкаара ацымхәрас, абри аҩыза санақәшәа, иаҳа деилыскааит сыԥҳа лан, сыԥҳәыс қьиа Афи-на. Баша инылмыжьит уи уасиаҭс, ҳнышәынҭрақәа џьарак еиваларц. Сара саҵкыс еиӷьны дылдыруан ҳаԥҳа. Уахь сыл-гар, ҳәарада, адәыҵәҟьа сцәылҵарымызт, аха сшылымбара иҟоузеи! Сыԥҳәыс убри дацәшәон. Схала санаанхалак, егьа сгәаҟыргьы, уеизгьы уахь сымцарц, уасиаҭны, ирмаананы исалҳәеит.

Аминаҭ аханатә гәырҩас илкыз шиашамхаз анылба, иаҳа лҽаалырҭынчит. Лусқәа зегьы даҽакала илырманшәалар ауе-ит уажәшьҭа.

– Иҟалоит, усшәа угәы иунарбазар, усҵәҟьа ихьшәашәамзар уԥҳаи умаҳәи рысалам шәҟәқәа, – инхьалыршшеит Аминаҭ.

– Аханатә исдырызҭгьы, аҩны сымбыхәҳаны акәымкәа, ԥҳас бҟасҵазшәа, быхьӡала иҭазгалон. Усҟан асовнхараҿы аус бымургьы, аӡәгьы акгьы беиҳәомызт. Сара, аҭаҳмадажә, сыԥсы ахьынӡаҭоу, асовнхара аӡәгьы сизалцомызт, адгьыл сымырхуамызт. Санԥслак, аб ҭынхак иаҩызаха, бхәыҷқәеи ба-реи ишәтәхон.

– Уи иашагәышьан. Абык иеиԥш узбарын. Иахьысҭахыз

аус зуртә, ахақәиҭра соурын, – ахәаахәҭраҿ аус зухьаз, ԥса баралагьы ихыхәаз Аминаҭ, али-ԥси рыла инеидылхәыцлеит. Егьа лзеиҿырцаауазаргьы лынамыс злалырқьиаша лыман.


360

«Схазыҳәан акәым изыҟасҵо. Ҩыџьа асабицәа, зыбз ада зыхә лам, сара аӡә заҵәык снапы ианԥшылоит. Урҭ ҭәы-иԥха иҟа зарц азыҳәан, схы дасырхәароуп, аҳәса рганахьала цәгьам зар бзиа ззырымҳәо, Марыҭхәа Патыхә-иԥа ихаҭагьы».

Уасиаҭк иҳәозшәа, ибжьы ҭааӡа, иблақәа аҳәыркьира рхыҳәҳәыла, аҳәара иҭахымкәа, имҳәаргьы, царҭа имамкәа, ииҳәоз ажәа инациҵеит аҭаҳмада:

– ԥхыӡ дызбо салагеит саазқәылаз, с-Афина. Ҳаԥҳа заҵәи сареи ацәгьа ҳабжьаҳәаны, лынарцә мҩа дзықәломызт. Арахь, лара данԥслак, сынхара ҭины ҳаԥҳа лахь сцар, илдыруан исыԥсҭазаашьахоз. Ажәа басыршьуам, џьаным Аминаҭ. Баԥхьа дтәоуп, адәыцәҳәы иқәхаз, царҭа змам аҭаҳмада бзамыҟә. Ааи, ааи, зхы ԥҽтәу, абзамыҟә. Амцхә уқьиазар, дагьызма-ха унеимырҵәоит. Атәымуаа ракәым, абиблиа ишану еиԥш, уеимырҵәоит уара утәқәа. Сара иҟасҵашаз даҽакын. Сыҟанаҵ сынхараҿ сыҟоуп, сыԥҳа бхаҵкы, санԥслак, бан сналываҵаны, баб инхара ҭины, бхы иархәа, ҳауалс ибоуааит ҳәа ажәа нсы-жьыр акәын.

Аҭаҳмада иажәабжь гәыҭҟьагаха иналылсит Аминаҭ. Лхаҭа лыԥсҭазаара аҵыхәтәантәи амш аҟынӡа, ишәа-иза, зегьры ла дазхәыцны, ирманшәаланы далгахьан. Лыԥхыӡгьы иа лашәомызт, Ашәлашара ақәҵра лықәшәоит ҳәа дыԥҳәы сеибаханы. Уи аҩыза данақәшәа, дызнымшәашаз данышәаны, лҽанлырҭынч, изныкымкәа дазхәыцит, лықәрахь даннеилак илыԥсҭазаашьахо. Уахь, макьаназ акырӡа ихараз амшқәа рахь данԥшлак, акәырҷыжь даныртәаланы, змаҭацәа зманы, ҭынч, аԥша ахәхәаҳәа илысуа, амшын агаҿа иавоу ҭакәажәы хцәышлак лаԥхьа даагылон. Иҳалалын, иҭәын-иԥҳан, рыжәҩан ԥҭацк хыршәламызт уи аҭакәажә лымшқәа. Мацәысеимҟьарак еиԥш, абри дназхәыцит уажәы, аҭаҳмада иажәабжь-уасиаҭ аҳәара данаҿыз аамҭазы. Дазхәыцит, ашьҭахь, еидара хьанҭак лыбӷа инықәылҵазшәа, аҭаҳмада иажәа лыманы, лыԥҳа Есмеи лареи руадахь данца, акраамҭа дызмыцәо данышьҭазгьы.

Убри ауха лхы-лгәы иҭашәақәаз, ианааша, адырҩаҽны, амра аналԥхалак, ицҟьа-шәҟьа ицо анаҟә еиԥш, амш лашара наҟ илыхнамцазҭгьы лхәыцра еиқәарақәа, иаахҵәаны, лгәы


361

ахшәон «мыцҳәарала еибарку, асаби дшузымжьо, ҳжьа-жьо, иҳалахәмаруа ҳаазго аԥсҭазааражә». Уи ауха еидылхәыцлаз аиҳараӡак лхалыршҭит ианааша, аха илзаатыз адунеи ҿыц, ацха афҩы зкыз ашьхыц еиԥш, иаалыцрымҵуа илышьҭан. «Ишԥасыԥсыхәоу, аҭаҳмада иеиԥш, исыхшаз рзыҳәан смыц хәхар?» Лхаҿы илзаагомызт, азхәыцрагьы лҭахымызт, аха иауамызт, илԥырҵуамызт ари азҵаара. «Аԥсабара азыҳәан, ҳазшаз изыҳәан, егьа ақәра ду наҳҵыргьы, егьа ԥышәа ҳаургьы, ҳаанхоит ҳшысабицәоу. Ҳқәыԥшра иацуп ақьыԥшра. Ақәыԥшра мҵәыжәҩас иамоуп агәыӷра. Урҭ шеицу, адамра инҭаҳгалоит џьоукы».

Абырзен ҭаҳмада иажәабжь-уасиаҭ тәым блала лхаҭа лхы дахәанарԥшит. Иажәа аҳәара дахьынӡаҿыз инахырҟьацәаны, иҽрыцҳаитәуазар ҟалап ҳәа гәҩарас ишылкызгьы, ирыцҳа шьарала иҭәыз, цәанырра ҟәандак налылсит. Сабик диҩыза ноуп дшылбаз, аха урҭқәа зегьы хәаҽын, ҭаацәарак рхада дышцәажәара, усӡбаҩык ибжьы налхаҵаны, ус ҿаалҭит:

– Ахәыҷқәагьы саргьы пату уқәаҳҵоит, иудыруеит. Исылшо ахәыҷала абык иеиԥш сухылаԥшып. Уҟаз, уҩны уахаҳбаауам.
– Ибзиараха ибԥылааит. Сахьынӡабзаԥсахо ббап мышкыз-ны, – зыҩра даҿыз атетрад аахыртланы днахәаԥшит. Даԥхьару дамыԥхьару ҳәа даалак-ҩакит.

Уаҟа иану хьаас ишлымам илырдырырц, ацәажәара нахыл-ган, дҩагылеит Аминаҭ.

– Уажәазы ибасҳәо акы заҵәык ауп, иаанханы ибықәу аԥарақәа, иахьарнахыс рыӡбахә бымҳәан. Бхәыҷқәеи ба-реи шәхы иашәырхәа. Санԥслакгьы акыр сҭынхар ббап. Ҵәахык сымамкәа сҟаларым. Ишԥааури, уцәа иалҵыз ухшара иакәзаргьы, узжьо думжьар, убзамыҟәу џьишьоит. Уаҳа акгьы сымамыз џьылшьан сыԥҳа… Аҳ, иаԥсам аҳәара…

Ашәлашараҟа амҩа дықәлаанӡа ӡбатәыс, еилкаатәыс илы-маз лусқәа аки-аки, дшымгәыӷӡоз ала, аҭаҳмада иажәабжь-уасиаҭ, ашьҭахь, еидҳәалахеит. Раԥхьаӡа ӡбатәыс илымаз иара аҭаҳмада изҵаара акәын. Иаарласны амҩа дықәлозар, инханы иҟаз ауал ԥсахны иҭатәын. Данцалак, лхәыҷқәа рха-


362

ла иаанымхарц, длацәажәар акәын лаҳәшьа Ҭебра. Аҩ-ускгьы иаармарианы иӡбахеит. Дшымгәыӷӡоз ала дманшәалахеит.

Уажәшьҭа иаанханы иҟан даҽа уск. Лусура аҵыхәала диацәажәарц лҭахын Михаил Петрович (ианимаҳауагьы, ақалақь амҵахь дааижьҭеи, Марыҭхәа Патыхә-иԥа ҳәа изыл ҳәомызт. Ииҭахым, игәы цәызҟьаша зыҟалҵарызеи, абасҟак зыбзиара лыду). Телефонла иалҳәахьан ус дахьк аҵыхәала диацәажәарц шылҭахыз. Мчыбжьык ашьҭахь акәын уи. Ииҳәаз бзианы илгәалашәоит: «Амза анҵәамҭоуп. Ҳаплан абыл-ра иаҿуп. Абри амчыбжь шаацалак, иаанабҭаху, бааи, исыл-шо аказыҳәан схы сеигӡом, бара, Аминаҭ-ԥшӡа бзыҳәан!» Аҵыхәтәан иациҵақәаз мҽеирақәак рыҵаҵәахумашь ҳәа гәҩарақәак лыздырҵысит, аха дарбан ԥҳәысу, дыԥшӡоуп ҳәа ларҳәаны, игәаахьоу. Урҭ аҵыхәтәантәи иажәақәа лма ҳаӡазшәа ҟалҵаргьы ауеит. Цәгьарас иҟалаз усҟан, мчыбжьык ашьҭахь ианеицәажәоз, Ашәлашара иааихәаз рынхара, еихах-хаа, еибга-еизҩыда игылан. Уажәы иабаҟоу! Инықәццышәаа илгеит Ардушьна. Лара, Аминаҭ, акгьы лхарам. Аха, зегь акоуп, харак лыдызшәа лхы лбон. Зегь реиҳа лара лзыҳәан уажәы ибзиаз, ма илмаҳаӡазшәа ҟалҵар, мамзаргьы иҟалаз сгәы иалсит ҳәа наиаҳәаны, ашьшьыҳәа лҽаанылкылар акәын. Аха ус ҽыԥхьакшьа лымам. Михаил Петрович данылмыцхраа, ил-заанхоит акызаҵәык – ҽынла асовнхараҿы напышьашәала аусура, уахынла, лыӡахыга машьына днаҿатәаны, қьырала аӡахра. Абри аамышьҭахьгьы, Михаил Петрович иҟынӡа дцарц лҭахын даҽаказы. Иҟалаз лгәы ишалсыз наиалҳәап. Днаидаш-шылап. Игәы иахәап. ԥсыхәа ахьынӡамоу, Ардушьнагьы дыл-хашшаап. Издыруада, абахҭа дҭаимкыртә џьара длыхәаргьы. «Ардушьна лтәы усҟацәак иақәысмырӷәӷәап. Игәы нсырхар, схәыҷқәагьы саргьы иаҳзеицәоуп. Усҟакҵәҟьа лхы ашьышьра аҭахӡам аҭакәажә. Абзагәи сареи ҳаимак аан, Абзагә дидгы-леит. Аусурҭа… Ирҳәоит, иаарласны адәқьан аадыртуеит ҳәа атурбазаҿ».

Днашәа-аашәахьан, днаҵаа-ааҵақәахьан Аминаҭ, аха ба-шан. Асовнхараҿы иҟаз дәқьан заҵәык акәын. Аусураз уахь неишьа амамызт. Инеимда-ааимдо ҩыџьа аус еицыруан


363

уаҟа. Зҿаҵа еиҩызшоз, унацәа узрыламыркьакьо зҽеидыз ҳәалахьаз, ибзиангьы изныԥшхьаз џьоукы ракәын урҭ. «Ир-ласны иалгандаз атурбаза ду. Аҩны ааҵраҿ ауп. Аусурҭа ҟалоит. Ҳҳаблагьы аалахҿыххап. Исыздыруам Христофор изицәымӷу. Аӡхыҵреиԥш ауп аӡбахә шиҳәо. Амшын аҟәара зегьы иҳазхоуп. Аҭакәажә лыхәшә ааҵраҿы иҟан ҳәа, анцәа иҳәоны, сааҵраҿы усеиԥш аныҟала, Саид имацара иоума, уаҩҵас усурҭак соуп саргьы. Заа сашьҭалар еиӷьуп. Заа аҭыԥқәа ныркылоит. Сиҳәап Михаил Петрович. Уара уда ԥсыхәа сымам ҳәа иасҳәап».

Аресторанқәеи акрыфарҭақәеи ртрест аиҳабы Михаил Пе-трович дахьтәаз аҩны даназааигәаха, цәшәа-цәыԥхашьарак налылсит Аминаҭ. «Сымаҳә иҭахым, иҭахыҵәҟьам уи иахь сышнеиуа ибар». Машәыршәа длықәшәар, иара лымаҳә ишҟа днеиуазшәа ҟалҵап. Еиҿамҳар, зынӡаскгьы лхы илырба-рым. «Саҳәшьа ианаалаҳа, зынӡаск ҳааилыҵуеит. Уиадагьы, дысцәыхьшәашәаны дыҟоуп. Илыхьзеи? Цақәа ҭынхас быҩны дышԥабыдыбкылоз, лҳәеит. Исзылузеи Цақәа цәгьарас? Аӡәыр дысцәылгама?! Дыбжьысны, зегьы деимдырххо дсым-беит. Ақалақь ахь санцах, Михаил Петрович иҟны снеины санаахынҳәлак, саҳәшьа лҿгьы сныдгылап».

Амардуан даҿаланы днеиуан. Иааигәахеит Михаил Пе-трович икабинет. Иаалырҟьаны, Аминаҭ ллымҳа инҭаҩит: «Ҳани ҳаби рыԥсы аахәаны сбыҳәоит, бымаҳә иеиҳабы, Ми хаил Петрович ишҟа бықәымлан. Ацыӷ аԥа ацәыбгеит, анцәа бирманшәалеит шәеилахәҳахәҭраҿы. Уи ашәарыцаҩ диҩы зоуп. Ашәарыцаҩ бзиа, ашьацҳәа иргыларц ахьиҭаху, зны баша кәац ҽыҭк каиршәуеит. Ақәыџьма неины иафоит. Инаф ҩышәа-аафҩышәоит. Шәарҭа ыҟам. Уажәшьҭан еиҭа иааихуе-ит. Акәац еиҭанамҵасуеит. Усҟан ашәарыцаҩ акәац ашьацҳәа иаҿеиҵахьеит. Инаҿашәоит. Шәилахәҳахәҭит, шәалгеит. Уаҳа дбыздыруам, биздыруам. Ибаҳама, баҳәшьа дбыкәыхшоуп?» Лаҳәшьа лыбжьы убасҟак еилыкка илаҳауан, убраҟа длыдгы-ланы лаҳәара даҿызшәа. «Идылбалазеи? Уиаҟара дҽеимзар, лара лхаҵа уаҟа аус зициуазеи? Ихы аланыҟәигоит. Ус ами? Саргьы исҭахуп сҭәы-сыԥха сыҟазар. Азҩаҿкы ихьуазшәа,


364

иааигәара снеир лҭахӡамызт, ҳанхара иаасырхәаанӡагьы. Акыр сыхьма? Сцәа ԥиҽма?.. Аринахысгьы убас акәхоит. Ашьац ҟәымшәышәраҿы икаршәу аҵәа, ишьҭыхны афара зегьы ирылшоит. Аус злоу, ақәыцра иларшәу аҵәа афароуп. Унапқәагьы ақәыц рыламлакәа, аҵәагьы агьама аманы иану-зыфа, уҽыҩ аԥхьахә агеит. Издыруада, аҳәса ласқәа, ахьы дур-бар, дмаамынзаргьы, ахацәа ирыцныҟәо среиуоу џьылшьозар саҳәшьа? Ҳшыӡӷабцәаз, ҳашқәыԥшӡақәаз ҳаиԥырҵит. Цқьа слыздыруам. Исҭахымхааит акәымзар, сара сижьом, схы саирхәом аха, снацәахы дахасыргьежьып». Лхаҭагьы илдыру-ан инахырҟьацәаны лхы шламхарҽхәаз. Аха уи лхырҽхәара, аҽырԥагьара аҵкыс, агәырӷәӷәара акәын иаҳа иаҵаз. Лхала лхы лныҳәозар, ныҳәаҿас илҳәашаз ажәақәан.

Егьиашаҵәҟьаны, убарҭ ажәақәа лыҵгәеит акәымзар, Ми-хаил Петрович икабинет ашә аҿы даннеи, дыҩнамлаӡакәа, лышьҭахьҟа дхынҳәуан. Убас иҟан ашә илатәаз амаӡаныҟәгаҩ ԥҳәызба лыԥшышьа.

– Ибаҳазар акәхап, аҭакәажә, ахеивыс исзылуз?! – дызла-лымбацыз ала, илакыҵақәа ҵыршәааны, ҿааиҭит Михаил Пе-трович, аԥсшәа шааибырҳәазҵәҟьа, цқьа атәахагьы лымҭакәа. Абжьааԥны Аминаҭ данибалак ихы-иҿы шихалашаауаз еиԥш дыҟамызт. – Ахеилага! Данқәыԥшыз аӡәы бзиа дылбозаа-рын, убри иахҟьаны, лхы аҭыԥ иқәҟьахьеит рҳәеит. Аеҵәақәа драцәажәозаап уахынла. Асасцәа ҳаманы ҳаҟан Акаки Тему-ровичи сареи. Ашҭа ҳанҭала нахысгьы, лхәы лцәаҳфазшәа, бла хаа ҳалмырбеит. Акаки Темурович иеиԥшу асас лара да-балбахьаз. Ишьапы аӡәӡәара даԥсоума.

Аминаҭ лгәаҵәахы иналакшеит Ардушьна лзыҳәан ииҳәаз ажәақәа. Ҿылымҭӡеит. Акабинет ҭбааҭыцә аганаҿы, ихы ихьу-азу, мамзаргьы ихы агарҭа имамзу, илацәақәа еиқәыԥсаны, ихы аҭӡамц иадҵашәа итәаз ахаҵа ихы наиқәкны, иажәа инациҵеит:

– Ишыҟоу умдыруеи џьоукы. Дара зылхәдахаз, уаргьы иуа ҭәаршьом. Даныӡӷабыз аӡәы бзиа дылбазар, уии лареи қьаф рзеицымузар, лара хаҵа напыда дықәхазар, сара исхароузеи! Сара акыр лцәызгама?! Ауаа анеиза, дықәгыланы дыҳәҳәеит:


365

«Анышәынҭра! Сашьа инышәынҭра дырхәымгеит! Сашьа ин харҭа шьагьырҭас иҟаиҵеит!» – ҳәа! Лашьа диварҵааит, акыр изаҳума? Дкәаԥӡа дахьыҵац дыҵоуп.

– Убри аӡәк изыҳәан ус шәымҳәан, абааԥс. Уи даҽакала иҟаз нхаҩгәышьан, – изеиҳәозгьы дналаҵаны, ҿаалҭит лыб-жьы рхәыҷны Аминаҭ. Игәалҭеит, аҭӡамц зхы адҵаны итәаз, лара илҳәазгьы, Михаил Петрович ииҳәақәазгьы, ихы зыд ҵаны иикыз аҭӡамц еиԥш, наҟ ишинԥаз. Аарла иаахитит, аҩы жәреи амыцәареи ирганы, иҭчаа-ҭчааӡа иҟаз иблақәа. Аминаҭ иахьынӡалылшоз лҽынкыланы: – Даараӡа сгәы иалоуп иҟалаз, ҳаҭыр зқәу Михаил Петрович! Акгьы шысхарамгьы, зегь ако-уп, уара уҿаԥхьа аарак сыдушәа схы збо сҟалеит, – лҳәеит, лцәажәашьа даараӡа ихыркны, лажәақәа изаҟаразаалак гәаԥ харак ҳәа рыҵамҵакәа.

– Сылшьит, сылфеит аҭакәажә, ахеивыс, – уи ажәа-шҳам еиҭа иҳәахит. Днатәеит, асқам наиҵаҿыжит Михаил Петро-вич. Иахьаанага лзымдырӡо, убри ауаҩ ишҟа гәыбылра-рыцҳашьарак лгәаҵаҿ иаақәац-мацеит Аминаҭ. Зегьы зымчу, зегьы зылшо, днызкыло баагәаракгьы ыҟам ҳәа илдыруаз ауаҩ, убри аминуҭаз дхымхәаны, ацхыраара зҭаху аӡәы иакәны дылбеит. Лаԥхьа итәаз, аԥсҭазаара зегьрыла қьаф алазуаз ауаҩы, алушәак дшаарыцҳалшьазгьы, уи убас изызуз, лабхәа иаҳәшьа даалылаҽхәеит лгәанала.

– Ииашаҵәҟьоума ирҳәо, лхы маҷк еивҟьаҵәҟьоума? – лафк аламҵакәа, дналазҵааит. – Ҳаиуацәоуп иҳәеит, Зафас ҳәа уаҟа ҭынхак дсызцәырҵит. Убри иҳәон. Бзиа илбоз ауаҩы дылцәыӡхьазаап. Уахынла аеҵәақәа дрыҵаԥшны, абан иа ра, абан сара, дҳашьҭагыланы днеиуеит иҳахшаз ҳәа, лхала дцәажәозаап, аӡыхь аҿы днеины аӡы илыркуашәа, акәапеи азна аӡыхь рыххо, нас ихҭәало, алакәқәа ҟалҵозаап, – даҿын ииҳәац неиҭаҳәо.

– Нанду Аҳкәажә, ииашаҵәҟьаны, лгәаҵәахы ҭызблааша агәырҩа дақәшәахьеит, аеҵәақәеи аӡыхьи ҳәа иуҳәақәо иашақәоуп, аха, сгәанала, уи лзырҟаҵо, хыхь ажәҩан аҿы мчык ыҟазар ҳәа, гәыжьжьагоуп акәымзар, лхы еивҟьа акәым, угәы иалымсын, аха уаргьы саргьы ҳаҵкысгьы лхы лтәуп, –


366

лҳәеит Аминаҭ. Уа-ҭынхала ишеизыҟац уажәгьы еизыҟоушәа, лабхәа иаҳәшьа лыхьӡ шылшьац ишьо, лыхьӡҵәҟьа мҳәакәа, «нанду Аҳкәажә» лҳәеит.

– Абахҭа! Абахҭа! – иҳәеит, аҭӡамц каҳар ҳәа дшәозшәа, ишьҭахь ала ихы агәҭа аҭӡамц иадырӷәӷәала итәаз абла ҭчаа.

– Схы тҟәацны ицоит, ажәха рмоуроуп, изакә ҩы мыждаз иаха иаҳдыржәуаз! – ихы аҭӡамц иаадихит, ибла ҭчаақәа, ибла ҭыҟаԥшьаа-ҭҟәазаақәа, алабжыш рхаҟәҟәала, Аминаҭ дна лыхәаԥшит.

«Дабазбахьоу? Дабазбахьоу? Аресторан…» – раԥхьаӡа Михаил Петрович дицны, аресторанаҿ ианыҟаз, дылбахьан Аминаҭ убри ахаҵа. Уаҟа, аресторанаҿ аус иуан.

Аминаҭ илзеилымкааит игәахәзар акәхап: – Абахҭа! Абах ҭа! – иҳәеит еиҭах.

«Арҭ џьара акала еидҳәалазар, еизааигәазар ҟалоит, иаа-рымчны аҭак исҭар, Михаил Петрович игәы иалсуеит. Иахьы-неибарку усоуп ишыҟоу, абаҩ зԥыхьашәаз ала-млашьқәа ирҩызоуп. Дара-дара абаҩ еимакны, рыхәдацәақәа шԥи бажәжәо, уара унарыбжьаланы, абаҩ аамҵаурсыр, инеидгы-ланы уара уааимыжәжәа унықәырҵоит». Лгәы дышҭахәыцуаз, илҳәаша ажәақәа шлырхиоз, абла ҭчаа, ихы наҭа-ааҭо дҩа гылеит. Ашә аҿы днеиуаны, уажәшьҭан сузаауеит иҳәан, дындәылҵны дцеит. Убри дшындәылҵыҵәҟьаз:

– Ҳзықәшәазеи, уара, жәа-мааҭк мышкы измоу, шә-мааҭк иҭахуп, шә-мааҭк мышкы изауа, зықь-мааҭ иҭахуп, акы аарыз-хом, – инаишьҭеиҳәеит Михаил Петрович.

– Адиреқторра дашьҭазар акәхап! – лҳәеит дааԥышәырч чашәа Аминаҭ.

– Дабаҳгои уаҟа аус зуа? Иашоуп, ари иаҳа уаҩы дихәоит, арахь ишыббо, адача ҿыц аахәатәыс исоуит, аха егьи иам-хразгьы аус утәыми. Арахь Ардушьнеи сареи ҳус!..

– Уара уеиԥш иҟоу, адунеи азна иқьиоу, ҭакәажәык улеи-канны, абахҭа дҭаукрым…

– Аҭакәажә ҳәа шәызлышьҭоузеи бара, зегьы убри? Саргьы сашәыршьцылан, аҭакәажә ҳәа аҳәара салагеит. Илхыҵуазеи? Лҭәымҭа дҭагылоуп. Исзылуз заҳаз сҩызцәа, абахҭа дузҭаҳ


367

шьып, рҳәеит. Аҿҳәара лысҭеит. Убри аҽны, изыԥсоу анылым шәа, абахҭа дынҭатәоит. Изакә бзузеи, бара, илҿоу, ԥасатәи бхаҵа, Абзагә, ԥҳәысс иигаз? Аҭакәажә абахҭа дҭоушь сыз-дыруам, аха ҳәа, убас мақарра ажәақәак рҿаалырхеит… Лусс иалоузеи! Сҩыза ҳәсақәак ицын. Адачаҿы ҳнеит. Урҭ аҳәсақәа лара, аҭаацәа хзырбгалаз лаҵкыс еицәоума? Лҿы иҭашәоз зегьы ралҳәеит. Аллаҳ! Аллаҳ! Уаӷоу иашҭа дықәуп. Лмагә ашьхәа дҭацаланы длымамкәа дыҟам Абзагә! Бшысҭахыз баа-ит, Аминаҭ. Бсызцароуп Ашәлашаранӡа. Бхаҭа ибызҳәашам. Аха лара, сыхзырҵәаз аҭакәажә хеилага дылзынашьҭ. Дла цәажәааит. ԥшьшьаала, ашьшьыҳәа лыбз ҭалкааит Абзагә иԥҳәыс, мамзар аус еицәалтәуеит. Аҿҳәара ирысҭаз аҽны аԥарақәа абраҟа сыстол ианықәымла,аҭакәажә лыбаҩгьы шырмоуа рдырааит. Изакә ламысдароузеи! Ҭагалара цқьа иниасаанӡа, аӡынра ҳанӷыҵалаанӡа иҳараӡа, рҳәахт, – иажәа нагӡаны далгаанӡа, ателефон абжьы геит. Ичабра еилыӷраа ду наиҿшьуа, акраамҭа телефонла дцәажәон.

Аминаҭ Ҟаимаҭхан дналызхәыцит. «Убри лакәын абахҭа иҭарбаатәыз, анышә дамахгьы!»

– Михаил Петрович, убзиарақәа рацәаны исыдуп, исхашҭуа џьумшьан. Иануҳәа, уара узыҳәан, Ашәлашаранӡа акәым, иахьеиҳаугьы сцап. Исылшо ала срацәажәап. Уск саргәаҟуеит. Ишубо, сара сыда иныҟәызго уаҩ дрымам схәыҷқәа.

– Издыруеит быззааиз, – ателефон цқьа инықәиҵан, ԥҳәыс касеицарсак иаҟараз ичабра еилыӷраа еиҭа инаиҿишьит Ми-хаил Петрович. Иаҳа даалахҿыххан, дагьыҩагылеит. Ибла қәа лыларҟацо, икылкааны Аминаҭ лгәыԥҳәы ҭҭәаақәа дна рыхәаԥшит. Шышкамск лцәа инадлазшәа, лцәа дааҭӡыӡаан, лгәышԥаҿы лыҵкы арҟьара неидлырӷәӷәалеит Аминаҭ. Ахыхь-чара аҵкыс лхы рыцҳалшьозшәа, днеиџьит. – Ҳәҭыбын идыр-гыло атурбаза ду аҩныҵҟа аресторан аартра ианалацәажәа, бара баасгәалашәеит. Аресторан аҩныҵҟа абуфеҭ аанахәоит. Убраҟа аусура бзиами? Бысхашҭыз џьыбымшьан. Бара беиԥш иҟоу аԥҳәыс ԥшӡа, ахаҵа дихазыршҭуа аԥсра заҵәык ауп.

– Лааигәара дааин даалыдгылеит, лара дтәан. Ииҳәоз ажәа қәа шаҟа иажәа ҭацәқәаз, ишиҳәа-шиҳәоз рцәа шырхих-


368

хьаз, Аминаҭ данрызхәыцыз, ашьҭахь, икабинет ддәылҵны данца, цқьа лшьара данықәлоуп. Ианлеиҳәаҵәҟьоз, иахьаа нагаз, иахьылҿанагалаз лзымдырӡо: «Аӡәы дааҩналар ҟа лоит. Ҳарбоит», – лҳәеит. Иҵегьы лхала лхы рыцҳашьаны, иҵегьы лцәа-лжьы лыхӡыӡаауа днеиџьыԥит. Убарҭ, лара илтә ӡамкәа иламхаҳәаз ажәақәа, гәыӷрак ирҭазар акәхарын, инапсыргәыҵа ҭахәӡа, лхы инықәшьны, лыжәҩахырқәа, лыз қәа инарыхьирҳәазеит. «Зегьы усоуп раԥхьа ишӡыӡымкуа, ишышәаԥырҳаԥуа, аха нас ԥшьшьала снапаҿы иааиуеит», – иҳәеит игәанала. Дхырхәаны дналҿаԥшын:

– Абзиара схашҭуа џьыбымшьан. Асовнхараҿ аҽага мҩан ҵо, аусура бара иабабаҭәоу, насгьы напышьашәала аус уны, изланыҟәыбгозеи ҩыџьа ахәыҷқәа. Сгәы бҭоуп, Аминаҭ… Сгәы бҭоуп… – иҽааириашан, иҩнапыкгьы иџьыбақәа ирҭакны: – Ашәлашарантәи бшаахынҳәлак ҳаицәажәап, – иҳәеит.

– Убзиарақәа схашҭуам. Абзиара сзызуа, ацкы изызымукәа ҟамлац.
– Абри ауми гәаартыла аицәажәара, аилибакаара захьӡу! Лшьамхқәа кәадахан, лӡамҩақәа ҿыҟаԥшьааӡа, Марыҭхәа

икабинет данаадәылҵ, издыруа, сыздыруа аӡәгьы симбан-даз ҳәа, анаҩстәи ашә ахь лҿаныналхоз аамҭазы, лылаԥш наиқәшәеит адкыларҭаҿ иԥшны итәаз хаҵак. Лыблақәа дыр-жьаз џьылшьеит. Алушәак наҟ дынхьаҳәит, аха нас, лылаԥш дажьаҵәҟьоу, мамзаргьы ииашаҵәҟьоу еилылкаарц, илзымч ҳазт, деиҭаахьаҳәит. Ииашан, иара иакәын. Илымҳақәа ха хаӡа, ауаџьаҟ дааҭыҵызшәа дҿиқәаҵәааӡа, уажә дылбазма Зафас. Иаргьы ашырҳәа Аминаҭ дналхаҵгылан, лара лышҟа иҿынеихеит.

– Иаха иара иҿы сыҟан, аха иҩызцәагьы иаргьы убасҟак сзааргеит, иаҳәашьа смоуит. Ашьыжь, сара сыԥсны сшықәжьыз, иара усура дааит, – иҳәеит Зафас, Аминаҭ акыр идылҵаны, инаимыгӡакәа, ихы ирқьиозшәа.
– Дыҟоуп, уҭынха, дыҟоуп, дыҟоуп, – лҳәеит лыбз еилаԥаҭо Аминаҭ. Ирласны диԥырҵырц лҭахын.
– Ашәлашарааа сизаарышьҭит…
– Ааи, ааи, уизаарышьҭит, унеи, унеи, шәеигымхааит… –
иажәа анагӡаха имҭакәа днаиԥырҵит.


369

Гәыӷрак инаҭо, иареи лареи реизыҟазаашьа азыҳәан ил ҿыҵҟьаз ажәақәа раҵкысгьы, Марыҭхәа иҟынтәи данца инаркны, акыр мши-ҵхи дзызхәыцуаз, лхы илзанамыжьуаз даҽакын. Лара иахьынӡалҭахыз дылзымыхьчеит Ардушьна. Илҳәарц илыхәҭаз абжа аиҭабжагьы лзымҳәеит. Уажә ада гьы игәалҭахьан, ауаҩы даниацәажәо, гәыԥхашьарак ахь лызцәырҵуаз, иахьылиааиуаз иахҟьаны, илҳәарц илыхәҭоу лзымҳәакәа даанхалоит. Аицәажәара ианалгалак ашьҭахь, ишԥасыхьи, ишԥасзымҳәеи ҳәа лхы аҽԥныҳәа иалыргон. Усҟак илԥырхагамызт уи аҟазшьа, Ашәлашара данынхоз, лхаҵа даныҟаз. Араҟа уи дацәымцар, ишылзеицәахоз лдыру-ан, аха илыздыруамызт дызлацәцашаз.

Марыҭхәа икабинет аҟнытә адәахьы данындәылҵ, акраамҭа алашьцараҿ дыҟаны, алашара лыблақәа инархыҷҷалазшәа, лылахь неималырџахәын, еихарӷәӷәо, иаахылҩеит лыблақәа. Адунеи цқьа дзықәԥшуамызт. Аҩы лжәызшәа, лыхлахаҵ нҭууааит. Дызусҭоу лзымдырӡо, џьара аӡәы иҿаԥхьа аара дук лыдны, ԥсахрак ҟалҵаны, хырқьиашьа лымамшәа лхы лбон. Аҩны дахьнеиуа дналԥылозшәа, лыбла даахгылеит Абзагә. Шаҟантә илҳәахьоузеи схы сақәиҭуп, сахьцо, сахьаауа, иҟасҵо, исҳәо, сара сыда дарбанзаалак, даҽаӡәы иусс алам, уимоу, иара, скажьны даҽа ԥҳәыск дызгаз ицасҳәагьы, маҷк схы ноу-сыжьыр, ма убриала сгәы сҟычып ҳәа. Аха урҭқәа зегьы баша гәҭацәажәараны, қәаршҩык иаҩызаха, иналхысны ицон.

Марыҭхәа иҟны днеины дцеит, насыԥла лымаҳәи лареи еиҿамҳакәа. Иара, Марыҭхәагьы иҭахымзар акәхарын урҭ еиқәшәар. Ҭарсхан иӡбахә машәырнгьы инаиҿыҵымҟьеит. Изицәӡатәыз лхаҭагьы илзымдырӡо, ешьак иеиԥш пату ши қәылҵозгьы, лымаҳә зынӡаск иалымҳәарц лыӡбеит иеиҳабы иҟны дшыҟаз, насгьы иреицәажәашьахаз. Лшьара данаақәла, цқьа данеиԥхьхәыцаақәа, лыԥсахы неилалан, дааҭгылеит, лышьҭахьҟа дынхьаԥшит. «Ашырҳәа икабинет ашә аартны сныҩналан, шьагьырҭас иҟауҵаз аҩны акәмызт, уара уха ҭа уакәын амца зыцраҵаны ибылтәыз ҳәа наиасҳәар»… Лы лабжышқәагьы ҩхаҟәҟәалеит. «Сыгәнаҳа игароуп абасеиԥш сҭазыргылаз!» – лҳәеит, ажәҩан днаҵаԥшын, лажәақәа, ан


370

цәа иакәымкәа, ауаа ишрызкыз лхаҭагьы ишылдыруазгьы. Хыла-хшыҩла аилкаара лцәуадаҩын, аха гәынхәҵысҭала, цәаныррала еилылкаауан, амыҟәмабарақәа, аҭагәҭасрақәа даазықәшәаз зегьы, лхаҭа илхараз аамышьҭахьгьы, џьара акы ишахҟьоз, мзызк шаҵоу. «Ибзиоуп, сақәшаҳаҭуп, ус сы-лахь ианны сақәшәазааит Абзагәи сареи ҳахьеилыҵыз. Аха акамыршша еиԥш, иҭахә-ҭахәӡа иҟоу Михаил Петрович инацәкьарақәа ахьсыхькьысыз зхарада? Уигьы сара исхаро-ума? Аӡыхь хәашьызар, изхароу аӡыхь акәӡам, дадраа, цқьа уаанаԥшы-ааԥшыр, иубоит изхароу, иҳәалон, зыԥсаҭа шкәа кәахаша сабхәа».

Ишьабжьыхгаз атрест данаадәылҵ, инамариашаны амҩаду ахьааихылҵәоз иҟаз абаҳчахь лҿыналхеит. Дхьанҭаӡа арымӡ днықәтәеит. Иажәақәа анылгәалашәа, ихаҿсахьагьы лыбла иаахгылеит, анкьатәи лабхәа, Абзагә иаб Гәадала. Зыԥсҭазаара иалҵхьаз аҭаҳмада днаиҵашьыцит шьыцра бзиала. «Иԥсы ахьынӡаҭаз, хьымӡӷ имгеит, иламыс имҟьашьит. Иара данԥ сы нахыс, иусс иалоузеи! Аԥсы хьымӡӷ имаӡам. Иабду диеи ԥшхааит Саид, уаҳа сҭахӡам. Дцеит, аҭаҳмада дшыцқьаз дцеит». Анкьатәи лабхәа дышизхәыцуаз, даҽа ҭаҳмадакгьы дылгәалашәеит. Уи Қьач Кыҷа иакәын. Илгәалашәеит убри-гьы ииҳәалоз. «Ихьӡ ихысхуам, ижәла ихысхуам, шәара дышшәыҷкәыну даанхоит. Иҵегьы ахшара шәоуп. Сынхара-гьы шәара ишәтәхап. Сара дсышәҭ шәыҷкәын Саид». Раԥхьа иҳәеит иаарлафшәа, ашьҭахь ауаа рниҵеит. «Ихы еилагазма, џьбеит. Исыхшаз даҽаӡәы дышԥаисҭоз?».

Ашәлашара даналҵ, ианылыԥсах, ашьха ҟәаԥа-ҿаԥеи ад-гьыл ҟьаҟьареи реиҭныԥсахлара мацара акәымкәа, лхаҭа лхы-лгәаҿы, лыламыс аҿы еиҭакрақәак ҟамлар ԥсыхәа шлымамыз лдыруан Аминаҭ. Илзымдыруаз даҽакын. Илыздыруамызт иахьынӡааибуаз, иахьынӡалзеиныршәоз, илҭахы-илҭахым, лара лшьа-лда иалсхьаз, ашәлашарааа рҵасқәеи акалҭ ам-шын надсыло ишьҭаз ҳәҭыбынаа рҵасқәеи.
Абаҳча арымӡаҿ дыштәаз, ахаҳә шкәакәа, ахаҳәеиҟәыд

дыра хырҷ-хырҷҳәа дылаԥало, лара лышҟа иҿааихеит ажа кьақәа зҿаз арԥыск. «Аҭыҩра иаахәыҵыԥшыз аашьышь


371

аԥшышьа шԥаимоу!» – лҳәан, дагьааԥышәырччеит. Аха ихы лықәкны дшаауаз анылба, иаалцәымыӷхеит. Днаиҿаԥшит. Иблақәа марӷь-марӷьӡа, аламлашь фҩышәо ианеимдо еиԥш, ишаҟь-шаҟьон. Иԥаҵа еиқәаҵәақәа паны, рҵыхәақәа иқьышә арҟьарахь илбаашьҭын. Иеиқәа ахы ҭбааӡа ибӷьаауан. Аминаҭ дшаалыдгылаз еиԥш, ақьаад акәыршаны иҩыҵра иҵакыз аилаҳәара ааиртлеит. Ҵкызу, кофҭазу, изакәыз цқьа илзеи-лымкааит.

– Ибҭахызар, аԥшӡа-ссир, инахьхьи бынҭаланы ибышәҵа, аиԥкеи акофҭеи еиқәуп. Афранцызцәа ирыҟаҵамҭоуп. Бара бразмер ауп, – иҳәеит, еилаҟәаҟәаны, урыс бызшәала, абаҳча аҵыхәан иҟаз ашьышьмаҭрахьы инапы нарханы.
– Ушԥасацәажәо, амбжьах! Уцаны уан илаҳәала «аԥшӡа-ссир!» ҳәа! – лхаҭагьы дшымгәыӷӡоз, иааҭлырҟьеит Аминаҭ. Ашырҳәа дҩагылеит. Ашаца-шацаҳәа лҿыналхеит дидҟьаны.
– Бҟааны бцәажәашьои?!
– Усԥырцқьа! – лҳәеит, лыбжьы иҵегьы инацҵаны, арԥыс длышьҭаланы иҿанынеиха.
– Амахҽ! Амахҽ цқьа! Бшьапқәа еихҳәа-еихҳәо, беихас-еихасуа! Абнауаҩы! Шьха гәаҩарак бышҭыҵыз ҩашьом! – иҳәеит, еилыҩрыз аилаҳәара еидгәало, илышьклаԥшуаз ар
ԥыс.
Аминаҭ лцәа-лжьы налхыбзааит. Дыкшарц лҭахызшәа, ирҭ рысны дааҭгылеит. Лыблақәа ҵыршәааны, ихаԥыцқәа, акәтаӷь мҵазырсыз алеиԥш, ихахаӡа иаарԥшуа ицәыҵаччоз арԥыс-бжьахәаахәҭҩы инаиларҟацаны:
– Ҭфу-у! – лҳәан, дынкажьцәеит.
Марыҭхәа иҟны даныҩназ, алушәак иаалызцәырҵны, илыхьыз лзымдыруа, дызҭашәаз ахымхәарагьы ӡыхәашьык далҵуазшәа лхы нацәылган, ашацаҳәа лҿыналхеит. Лыҽшлыр хаҵозгьы, лгәы аҭҳара-ҭҳараҳәа еисуан. «Аиашаҵәҟьа иҳәеит абжьахәҳахәҭҩы. Сыжәи сҳәыси еиҵалазшәа, сабаццакуеи. Сҽааныскылар, сҽаасыриашар… Уажәыгь аҽадахьарҭа амар-да скыдушәа…»

Лыԥшра-лсахьа, лоура-лыҭбаара днахәаԥшыр, дарбан ха ҵаз илмеилаҳарыз, аха дарбан хаҵаз еилаҳауаз, длывагыланы аныҟәара, убас иԥшӡагәышьамызт лныҟәашьа. Аашьышь аса-


372

хьа зхылкааз абжьахәаахәҭҩы илеиҳәақәаз, мшқәак анааб-жьыс, леимаа ҳәынҵәак иаҟьашьны иаалыӡәӡәар ишылхашҭ ра иналхашҭит, аха лныҟәашәа азыҳәан: «Амахҽ еиԥш, бшьапқәа еихҳәа-еихҳәо, беихас-еихасуа…» ҳәа ииҳәаз, лассы-лассы илгәалашәон. Дазхәыццыԥхьаӡа: «Иԥсахтәуп, иԥсахтәуп. Ашәлашара сзышьцылаз аныҟәашьала ныҟәашьа ыҟам араҟа» – лҳәон, илҳәацыԥхьаӡа, лараӡәк илдыруаз ала еиҭарсуа, иҿыцу аҵакы аҭауа.


10

Ашәлашара иҟалаз ихаҭа ихаразшәа, зегьреиҳа ихы иақәиҵеит Қьач Кыҷа. Ихы иақәиҵа мацара акәым, ихьымӡ ӷишьеит, мчымхарак дақәшәаны, иламыс еилазгаша, уск ина-пала иҟаиҵазшәа.

Гәырҭ Гәадала инхара нықәыццышәаа ицеит, машәырлагьы акәымкәа, Гәадала иаҳәшьа гәакьа Ардушьна лнапала агаз лақәҭәаны илыблит ҳәа аниарҳәа, иазҳәаз агәра ганы иҟан, ишиаҳаҵәҟьаз, абылра ахьыҟалаз анхарҭахь амҩа дықәлоит, Ардушьнагьы дналацәажәоит ҳәа. Ҷәытәнатә аахыс ус иаԥын Ашәлашара, ҳаиуанк зыцәҭахозгьы, агәылацәа иҩны инеины: «Ацкы ухаҳааит, аԥхасҭа иуоуз ҳгәы иалсит» – ҳәа наиарҳәоит. Ҳаиуанума араҟа иԥсыз! Шәышықәсала инеихаҳауа иаар-гоз анхара, иҟаӡамызшәа инықәыццышәаа ицеит. Ардушь на лакәыз, Марыҭхәа иакәыз, аӡәгьы дагьидымҵаалеит, уи аҵыхәала ашҭагьы дҭымҵит Кыҷа. Уимоу, ацҳаражәҳәацәа иарҳәаз аамышьҭахь, иҟалаз, ишыҟалаз ҳәа, иарбанзаалак ак-гьы дырмазҵааит.

Араҟа даанхоит, дхәышҭаара мырцәаҩха, даԥшәымаха дизыҟалоит ҳәа дзықәгәыӷуаз имаҭа заҵә, ачара анизиу ашьҭахь мызкыҵәҟьагьы даанымгылакәа, иԥҳәыс даашьҭых, ақалақь ахь деиҭанцах инаркны, аҭаҳмада игәы бжьысит, аибашьраҿы иҷкәын иҭахара аҵкыс изеицәахан, игәы цәым сахеит, нхарак акәым, Ашәлашара зегь блыргьы, иара изыҳәан зегь акоуп, избанзар, ихаҭа дбылны далгахьеит ҳәа неибыҳәо ицеит иҟалаз иазҳәаз. Урҭ ирцәыцәгьан аҭаҳмада иеилкаара.


373

Ҟаимаҭхан раԥхьатәи лхаҵеи Кыҷеи еизааигәаны аиуара рыбжьан. Раԥхьатәи лхаҵа данԥсы, лара Абзагә даниццагьы, реиуара мырӡкәа иааргон. Кыҷа ҳаҭыр лықәиҵон Ҟаимаҭхан, хәышҭаарак мырцәакәа иахьеиқәлырхаз азыҳәан. Лара, Ҟаимаҭхан, раԥхьатәи лхаҵа иаҳаҭыраз аамышьҭахьгьы, аҭаҳмада ҳаҭыр иқәылҵон иуаҩышьеи дахьызаҵәызи рзы ҳәангьы. Акрифарц дара рышҟа дымнеир, ихәы шааргоз идыруан аҟнытә, аҩны ихала иҟаҵаны иифаша анимазгьы, зынӡаск акрыфара аниҭахӡамзгьы, абысҭа аныкнырхуаз иды-руан, илабҷашь наиҵарсуа, Абзагәи Ҟаимаҭхани рахь днеиуан. Аныҳәаԥхьыӡқәа рҳәара далагон, ашҭа данҭалалак инаркны, убасҟак Ҟаимаҭхан илыршшахьан Абзагә ишҟа имаз агәала.

Имаҭа ачара анизиуаз ауха, Абзагә Ҟаимаҭхан лахь дахь-цаз игәы иалсит Кыҷа. Ичара пату ақәимҵеит. Уаҟа инацле-ит даҽакгьы. Иара даныҟамло, мышкызны, иажәа иаххәыцуа, мҩакы инықәиҵо, уажәы иара, Кыҷа дшыҟоу еиԥш, изызҵаауа ҭаҳмаданы Ашәлашара дҟалап ҳәа дзықәгәыӷуаз раԥхьа дгылан Абзагә. Иԥҳәыс Аминаҭи иареи реилыҵшьеи, нас-гьы Ҟаимаҭхан дшигақәази рыла, уск азыҳәан иахьааидна-гало, иажәа усҟак аԥхылнамдо ихы ҟаиҵеит Абзагә. Ииҳәо ахьынӡаҟәышу, иахьынӡаиашоу мацароума аус злоу, шаҟа аҵанакуазеи, аус еилзырго, ауаа ахы рызҭо, ихаҭа иҵҩа зеиԥ шроу.

Аамҭа анбжьыс, Абзагәи Ҟаимаҭхани реибагара шыҟа лақәаз цқьа ианеиликаа, насгьы, аус ахы аҵхшьа усҟак иаԥсуа ламысымзаргьы, иахькылсыз ахьнырхагаз азыҳәан, Абзагә дизгәдуны, днаилабжьа-ааилабжьан, динышәаны далгахьан Кыҷа. Ианааиԥыло, блахаала еиҿаԥшуан.

Ардушьна анхара анылблы ашьҭахь, маҳагьарак Ашәлашара иҟалазшәа, уаҩԥсы иацәажәара иҭахымкәа, иацәажәозгьы, ажәа хаа реимҳәо, амамиқәара ихатәаны акәын Абзагәраа рахь дышнеиуаз аҭаҳмада. Абык иеиԥш дылбон, дишьцыла-хьан Ҟаимаҭхан. Зны ииашаны, ҽазны даахыхәмаршәа, лгәы иааҭаз иалҳәон. Иаргьы ԥҳак леиԥш дылзыҟан. Даара лҽа зылшәеит, рыпатуеиқәҵара лхы иалырхәеит Ҟаимаҭхан, аха иҟалаз ҳәа акгьы лзеилымкааит: Кыҷа ҿиҭуамызт, арахь Ар-душьна лус иаҳа-иаҳа ацәгьахара иаҿын.



374

Абылра аҽныҵәҟьа, аҩны ақьырсҭақәа, ауасхырқәа, ахаҳә-ҵәаҳә шәпақәа ирыцраз амца ыцәаанӡа, аццышәгьы аԥша иацҟьаанӡа, зшьапы инанагоз, изаҳаз ашәлашараа зегьы еи-зеит ашҭаҿы. Аиарҭаҿ зыҵа зырцәаакуа, аҵарбашьагьы иды-руеит ҳәа, аҩны былны аилаҳахагьы амраӡакәа, рымаҭәақәа шаалыргаз, иҩыза днарыцҵаны, ибнеиҵеит, ақалақь ахь ишь ҭит Марыҭхәа ицыз аҳәса. Ихала даангылеит. Уажәы-уажә дналзыҭрысуан, абылра заҳаны иааиуазгьы, дырԥымло, лхы ныԥхьалкырц, џьаргьы дымцакәа, деиџьыԥ, ҭаҷкәымк даҟа раха, имблыкәа еиқәхаз, ананыраҿ акалаҭ аарҳәны иқәтәаз Ардушьна:

– Аилага, аилага, зхы еивҟьаз аҭақәажә еилага! – даҿын, аԥхӡы иҿашы, иԥсы еивҵахо Марыҭхәа. Қәрала Ардушьна аҭакәажә ҳәа лызҳәара шыгәнаҳараз, лықәра аҵкыс, лыԥ сҭазаара дшаражәыз, абылра аныҟалаз акәым, уаанӡагьы уаҩ дазымхәыццызт. Лара лҽылражәын, ашәлашараагьы аҭакәажә лыхьӡырҵеит.

Егьиашаҵәҟьаны, лхы еивҟьаз, деилаԥсаз џьыршьеит агәы лацәа, аҭынхацәа. Аарла лхы дааҩаханы, лашьа дыԥсижьҭеи илхылымхыцыз, ашьал касы еиқәаҵәа лылахь иҭаршьшьы, дныҵыԥшшәа днарҿаԥшуан. Лӡамҩақәа, лылахь, ллакыҵақәа рҿы иҵегьы ирыцлеит акыҷырақәа. Иқаруаԥшшәыз лыблақәа, рыԥшшәы рхаҳан, ицәыш-цәхаԥшьны акәын ишыҟаз. Акәас қьа, аԥацха, амаҵурҭа уҳәа, акәытҵараҵәҟьа налакны, зегьы нықәццышәа изгаз, амца шынеиқәыцәаз еиԥш, ижьышо, им-цабзха лыблақәа ирхыз агәаӷгьы неиқәыцәан, иҭацә-ҭацәӡа, гәаӷзааит, гәаҳәаразааит, акгьы рыхӡамкәа акәын ишыҟаз. Иҟалаз ргәы иалырсны иалацәажәоз, мамзаргьы лгәы дыр ӷәӷәарц ажәа ҟәандақәа лазҳәоз, дарбанзаалак аӡәгьы иааи ҳәоз лхы-лгәахьы имнеиӡо, зымҵәыжәҩақәа ԥыҵәҵәаз алаҳәеиԥш дтәан.

Цәгьамзар бзиа уаҩ дахыччом ҳәа, иччар изымыччо, арахь илҳәоз иахырҳәаара рзымдыруа, инеиҿаԥшы-ааиҿаԥшит, еи-заз днарылаԥшны:
– Сгәы иалоуп, сшәындыҟәра блит, – анылҳәа.
Рыбжьы ныҵакны, ашәлашараа:


375

– Абасҟак иблыз анхараҿ лара лгәы иалсыз…

– Нхарак иаҩсуаз џьара акы лызҭазар акәхарын…

– Анхара иаҩс акәым, ахьы, абырлаш! Лашьа иҳәаҭҳаи, жәытә напыла сырақәаки ҭаҵәахны илыман,– инеихырҳәаалон. Ашәындыҟәра иҭан ҳәа лара иралҳәаз убарҭқәа ракәын. Аха иҟан уаҩ иалымҳәақәозгьы. Урҭ, зыӡбахә лымҳәоз амаҭәақәа, лнапала илсыз, илҳаз, дацклаԥшны иқәылҵаз, аӡынраз иԥха қәаз, аԥхынраз аԥша зылшәшәашаз, лыԥсықәара ицәа ианаа-лоз ракәын. Шаҟа хкы! Ақалԥадқәа, анапҭарԥақәа, аимсқәа, маӷрада еилақьҵас иԥаз агәырԥхагақәа, аласа кьаҿқәа. Урҭ ирыцҭан, аӡәгьы илымҭо, лыԥсы иаҵаҵаны, иҵәахны илымаз лашьа имаҟа чаԥа, ланду илԥамҭаз ауарҳал, аҽыгәҵаршә.

– Игәырԥса сықәшәеит аҵарауаҩ, амузеи азыҳәан иахьи сымҭаз, – лҳәеит. Арҭ ажәақәагьы џьоукы, инцәыҵакны ина-хыччеит.

Аамҭа аҭагәҭасрақәа ибзианы ирхааныз Ардушьна, ахацәа зхы иацәшәоз ирҳәо лаҳахьан: «Ахаҵа абахҭа дазхиазароуп»,
– ҳәа.

Урҭ аамҭақәа ниасит. Абахҭаз схаҭа исҭаххоит амаҭәа ԥхақәа шылҳәоз, илзалымгакәа, амца қьауқьад иналабылны ицеит. Иҭәны ауаа ықәын ашҭа. Аӡәы ииҳәо ҽаӡәы имаҳауа, алаба зларкшаз ашьхыҵә реиԥш, ауу рыхгон. Лара акалаҭ дахьықә тәаз, абахҭахь даныргалак, аласалых маҭәақәа ззылԥоз, убраҟа дшылԥшааша, ишеицыҟалаша акәын дзызхәыцуаз.

Инықәыццышәаа илгаз анхара, амца ахьлыркьысаанӡагьы лхы-лгәаҿы ибылны далгахьан. Раԥхьа иццышәхахьан лгәы-

лгәаҵәа, нас ауп иццышәха ашҭа ианықәҳаз анхара. Убри амца ацрасаанӡагьы лгәаҿы ибылны дшалгахьаз еиԥш, ацәгьара ҟалҵаанӡа, абахҭагьы лҽазлырхиахьан, лҽазыҟаҵараҿы илыцхраауан бзиа илбоз ауаҩы иԥсҭазаашьахаз. Аҩыџьагьы рқәыԥшра зызкыз уск акәын – Ашәлашара ақыҭан Асовет мчра аиааира аргара, аԥашәқәа арӷәӷәара. Акомҿар еизарақәа раан мацарагьы лара лаҟара, ашәақь лҿоукыргьы, дузнымкы-ло, иқәгылодаз! Лара лаҟара зыбз ҭамгылодаз!

Ҩымш-хымш раҟара анҵы, аусҳәарҭаҿы днеит санбаҭашә куеи ҳәа дразҵаарц. Усҟан ауп ианеилылкаа, хәдықәҵала


376

дышҿырхыз ашәлашараа. Иааҳараӡа, ма унхара ахә уаҳҭоит, мамзаргьы иблыз аҵкьыс еиӷьымзар, еицәамкәа анхара ҿыц узыҟаҳҵоит ҳәа иаҳәаны, дыргәыбзыӷны дрышьҭит Марыҭхәа.

Анхара анблыз аҽны уаҟа иҳәатәыз зҳәашаз, иҟаҵатәыз ҟазҵашаз шыҟаз идыруан Кыҷа. Иара макьана даҭахӡамызт. Мышқәак анҵоуп уи аҵыхәала Абзагә иҟны даннеи. Ашә лашараа рҟазшьа бзианы идыруан аҭаҳмада. Ргәы амца еибакуан ирласны, афархь мцеиԥш, убасҵәҟьа иаарласны иагьыхьшәашәон. Иааҳараӡа, иузыҟаҳҵақәо убап ҳәа иаҳәа ны дрышьҭит Марыҭхәа. Ардушьна рхы лықәырҵарашәа игылан. Уажәы рхы ныԥхьаркит. Иарҳәаз аҿҳәара иахыԥеит. Марыҭхәа дааҟәымҵӡакәа иааицҳауеит, аҭакәажә дҭаскуоу, мамзаргьы стәы сырҭауоу ҳәа.

Зегьы ирдыруан иблыз анхара ахә Абзагә шәашьа шима-мыз.

Ишԥаҟаҵатәу? Имабзиада Патыхә-иԥа? Зафаси иареи еиуацәоуп. Убри дизышьҭтәуп. «Даҳзааԥсааит, Ашәлашаранӡа дааиааит. Ҳаицәажәар ҳҭахуп. Ҳиҳәоит, ихы ҳхимбаарц, ҳчеи џьыка даӷрамгыларц. Аранӡа дааганы дҳауааит, нас иаҳҳәаша ҳара иаабап».

Аус хьшәашәахьан. Аԥша иацҟьахьан аццышә. Ҭынч азхәыцра иаамҭан.

Кыҷа ихала дазхәыцыргьы, егьаҩы дразҵааргьы, иҟан ҩ-мҩак: ма Ардушьна дҭаркуеит, мап анакәха, иблыз анха-ра ду ахә шәатәуп. Дҭаркыр хьымӡӷын ашәлашараа рзыҳәан. Напеилаԥса ҟаҵаны дҿырхырц азыҳәан, аамҭа иҵегь рҭахын. Шьарала ирымаз иеигӡарымызт, аха Марыҭхәа ԥарамзар ак-гьы игомызт.

Абзагә иҟны днеин, ҽнак, имацара днаскьаԥхьан ус ҿааиҭит:

– Абзагә, уареи сареи ҳхацәоуп ҳәа аиқәа ҳашьазар, иҟаҳ ҵашазоуп Ардушьна иҟалҵаз. – Дааҭгылеит Кыҷа, иажәа ацәҟьара иахьынӡақәшәаз ибарц. Ахымҩас зӡывасыз ашәа рах даҩызартәит урҭ ажәақәа Абзагә. Дшанхашәа дгылан». Аҽырԥшӡара аҟнытә ихы алаиҵеит акәымзар, уара иухәҭаз, уаб иаҳәшьа, аԥҳәыс иҟалҵеит ҳәоуп исеиҳәаз!»


377

Кыҷа иажәа инациҵеит:

– Иџьоумшьан, дад, иџьоумшьан. Аԥша исҿанагаланы иуасымҳәеит. Уара, Гәадала иԥа, ианузымгәаӷь, сара иҟасҵар акәын. Лхаҵкы сцароуп, илгәаӷьит, иахәҭаз ҟалҵеит Ардушь-на. Уара цқьа улхааным, данқәыԥшыз дзеиԥшрақәаз узды-руам. Ацәгьеи-абзиеи рҿы ахаҵамԥҳәыс ззырҳәоз лакәын. Ашьҭахь, лынасыԥ анырҿаҟәа, лгәаҵәахы анҭыршьаа, дшааи уаз, лашьа иԥсра, уара ухыбгалара уҳәа, зегьы анылзеилала, дарҟәугәышьеит. Дшыҟоу умбои, ани илықәлоу аниаҟара дышланы дубахьоу, илоуҳәо абжак лгәахьы инеиӡом, аԥсцәа дрыланагалахьоушәа, гагаҵас ауп адәы дшықәу. Илгәаӷьит, лхаҵкы сцааит, илгәаӷьит…

Абылра ҟалеижьҭеи иҿымҭра, игәҭахәыцра, уажәы иан ԥытла, ииҳәоз, акраамҭа игәы ишҭашхьаз мҩашьо, игәыԥсыр шьагаха, даақәыԥсычҳауан Кыҷа. Иркәашозшәа, атах-атахҳәа ишьҭеикшон илабҷашь, иԥаҵақәа қәац-қәацон… Ибӷагьы, ԥаса аасҭа, иаҳа ииашахан, ажәҩангьы днаҵаԥшуан.

Ашҭа аҵыхәан игылаз ара-ҵла адашәпа днықәтәеит Аб загә. Утәа ҳәа иамҳәакәа, инапы нархханы, араҵла амҵаҿ игылаз арымӡ наиирбеит, аха Кыҷа дтәарц игәы иҭамызт. Абжьааԥны анышә илыҵаршьшьны, ауардын асаԥыџь ана ҵадыргыло еиԥш, злабҷашь зҵазыргәоз аҭаҳмада, уажәы илабҷашь зынӡаск иҭахӡамшәа, адгьыл иқәиркәашаауан. Дыԥшын иажәа ахы ахьцоз Абзагә еиликаау изеилымкаау ибарц. Иҟәыӷарақәа ируакын – дзацәажәоз иирҳәон ихаҭа ииҳәарц ииҭахыз. Изымҳәозшәа, изымӡбауашәа анибалак, аӡӷьы иаанахәаз дызламӡааҟәрылаша қдык аниздыршәуа еиԥш, ицхрааша, ииҳәарц ииҭаху ашҟа дкылызгаша жәақәак рҿынаирхон. Ус ҟаиҵон дзацәажәо хшыҩла дкәадам, ла-мыслагьы дбашам ҳәа ззиҳәоз рацәажәараан, аха егьа диц-храаргьы, «ӡсашьа-хыхәашьа» змамыз, диацәажәон аҟамчы ихиҟьошәа, иааҭырҟьаны ииҳәоз ажәак наузацымҵо.

Абзагә зыхшыҩ акыр еилнацо рахь дшиԥхьаӡозгьы, дзықәгәыӷуаз аҭак имаҳаит Кыҷа.

Иаб инхара, иԥсы изеивгоны, илшоны дҟалозар, мышкыз-ны аҿыхра, мышкызны иаб иашҭахь ахынҳәра, егьарааны


378

дазхәыцхьан, егьараан, аҳәса гәыԥшқақәа дырҩызаха, игәи-илаӷырӡи неилаҵәо, давсхьан иаб игәашә, аха иаб иаҳәшьа иҟалҵаз аҩыза Абзагә иԥхыӡгьы иаламшәацызт.

– Ҳахьымӡӷ ҳхылхит Ардушьна, ҳахьымӡӷ ҳхылхит, – даҿын Кыҷа, иҭаҭынжәга неиҵаҵо.
– Ихьымӡӷызар, сара сакәын иззыхьымӡӷыз, лара, ԥҳәысҵас, ашьшьыҳәа дыҟандаз. «Иҳамоу иреиӷьу абахҭа иҭанҵәахьеит, атәыла бгама, саргьы уахь сцап», лҳәоит, акы лоуҳәар. Акаҳԥцәа иманы даап, иҭаацәа ҩнеиҵап, аҩны ааихәеит, ииҭаху азиуп, лара лусс иалоузеи! – иҳәеит Абзагә. Агәаӷ шрыҵамызгьы, Кыҷа иеиԥш, уигьы ииҳәоз ажәақәа игәы ишҭашхьаз убартә иҟан. Абзагә «ирыԥҵә ахьимҟьаз» деигәырӷьаҵәа, «иҳәала, иҳәала, шаҟа уҳәо убриаҟара сҳәатәаҿы уаанагоит» ҳәа игәы дҭахәыцуа, иблақәа амца рхыҳәҳәыла, дӡырҩуан Кыҷа.

– «Шьагьырҭас иҟаиҵеит уаб инхара!» – Ардушьна лҳәашьа ныҟаиҵеит Абзагә. – Амца ацраҵаны абылра… Уаҟа, угәы иа-лымсын, аҟәыӷа ду Кыҷа сызуқәшаҳаҭхагәышьом. Мышкызны уи анхара архынҳәразы иҟан амҩақәа. Ибылны икаужьхуа-зар… Дасу ианиашьа ихаҵашьоуп, аамҭа сара исыцымныҟәама, сара сгаӡарала, аамҭа сацымныҟәама, ишакәхалак, сзықә шәаз аҭагәҭасрақәа убоит. Сара исыхьыз сзымхозшәа, аригьы насзаԥылшьит Ардушьна. Баала аҩныҟа, инаԥшуа рҟынтәгьы ԥхашьароуп, бымацара ақьаԥҭа банбанӡаху сҳәеит, лҳәатәы дахыԥом, лҩыза лоуп сҳәан, Уарчхан дылнысҵеит. Илымуит, дшьацәырхха дахьаагылаз, дҳазмырҵысит. Арахь, иаашар, иахантәарак, цәамҩахә сырымҭеит, Патыхәажә-иԥа иҳәсақәа хчыс сырзыҟаиҵеит ҳәа даакылсуан. Усҟәаҵ, удинаныс, Кыҷа! Абахҭа лара лзыҳәан иаҳагьы иԥсыршьагоуп, дҭаркааит, – иажәа шыхиркәшазгьы, игәҭыха нагӡаны ишимҳәацыз, игәаҵа иҵегьы шҭаҵәахыз ибон аҟнытә, ҿымҭ дӡырҩуан Кыҷа. Иҭаҭын жәга инапсыргәыҵа иныҵакшо, аџьтә рымӡ ҟьаҟьа дықәтәан.

Агәашәқәа раԥхьа, амҩа нымҩахыҵ, мамзаргьы агәашә уахьааҭало, раԥхьа уназдгыло аҵла амҵан, арымӡ ҟьаҟьа дуқәа дыргылоит ашәлашараа. Амҩасҩы дыццакуазар, аҩныҟа сымҩахыҵуам иҳәар, ма абраҟа уԥсы ааиҭак ҳәа, даланыр-кылоит, нас, уаҟа дыштәоу, аҵәыцақәак наидыркуеит. Уи аҵас
здыруа амҩасҩы, ихала ианиҳәогьы убап:


379

– Аҩныҟа анеиха сымам, аха абраҟа ҳаатәап, ажәақәак ааибаҳҳәап.

Зхала ус зҳәо, ачеиџьыка иацҵаны, аҳәса инаиҿыршьуеит, зыбжа ҵабыргу алаф:

– Арахь аагара зҳақәуршәо, уахь унеир, иаҳа ҳаумырман шәалоз!

Урҭқәа лзымдыруа дыҟамызт, уаҟа дизшәа, дааӡазшәа, ашәлашараа рҵасқәа зшьа-зда иалсхьаз Ҟаимаҭхан. Аха уажәы, ажә днаҵаҟьо, илаԥца, Абзагәи Кыҷеи дрывсны дан неиуаз, реицәажәашьа злаҟаз ала, арыжәтә рымԥан ишнага тәымыз, лхаҭагьы урҭ реицәажәараҿы дшымцхәыз лдыру-ан, дыҟаӡамызшәа, лҽыныԥхьалкит. Лыҷкәын хәыҷгьы уахь дналмышьҭит.

Кыҷа акгьы шимҳәо, иара ииҳәо дшазыԥшыз аниба, иаа-хыжжыз игәашыра иаҳа иааихәаҽын, ибжьы аархәыҷны, ус нациҵеит Абзагә.

– Издыруада, ихьымӡӷысымшьо џьушьозар, аԥҳәыс еиба сахьылхатәаз? Даараӡа саԥшәыманы схы сыԥхьаӡо џьушьозар араҟа?! Аҩны иҟоу акгьы лоумҳәан, уи сгәы касыршәхьоу џьылшьоит. Илдыруазеи, сара уахгьы-ҽынгьы саб иашҭахь сшыԥшуа. Ари агәараҭа зтәу, анцәа днаигӡааит, дыҩуа ашҭа дықәуп, – иԥаԥса иахь инапы наирххеит.

– Сгәы иахәоит уи ахьуҳәаз. Уаргьы уҵеидам, анцәа иҵегьгьы уаҭәеишьап, – иҳәеит Кыҷа, Абзагә ииҳәаз игәы иахәаны.

– Сани саби рцәа лхыскаауеит. Уаҳа исымада? Аха даара ацәгьара сзылуит Ардушьна. Ауаҩра ҟаиҵеит, дмашшит, аус иаимҭеит Марыҭхәа. Сара ианаасхәоз ишәысҭаз сышәҭ, уаҳа акгьы сҭахым, иҳәеит. Иоуҳәои, уиԥхьаны дзааугозеи? Иажәа иҳәахьеит.

– Умыццакын. Иҟасҵо сара издыруеит, – иҳәеит Кыҷа.

– Иԥарақәа иџьыба иҭаҵаны, иԥаҵа далаччо дцозар, усҟан сара абарҭ сԥаҵақәа ала аҵыхәа иаҵысшьуеит. Гәадала ин-хара мацара акәӡам, мышгарҭас иҟаиҵеит Ашәлашара зегьы. Абзацәа ԥсны, аԥсцәа гылоит ззырҳәогьы убри ауп. Еи, дад, иҟагәышьам ахацәа…


380

Абзагә аҭагәҭасрақәа дзықәшәаз ирыхҟьаны, инапы, ишьа-пы ҿаҳәаны дамоуп алымшара. Егьа диҭахызаргьы, Ардушь-на дизҿыхуам. Иԥшаатәуп даҽа мҩак. Уажәшьҭа ргәы иҭоу, насгьы иахырҳәаауа еилкаатәуп Кәнач, Ҟаҭмас, Ҭандел уҳәа, ашәлашаратәи анхацәа бзиақәа. Иаҭахханы иҟалозар, урҭ ԥаралагьы шьаралагьы уаҩы ихәартә иҟоуп, ахшыҩ аганахьа-лагьы икәадам.

Еиҳарак ихаданы Кыҷа ииԥхьаӡоз даҽакын. Анапеилаԥса ҟаҳҵоит, ҳуаҩԥсык дҿаҳхуеит, дасу ишәылшо ҟашәҵа ҳәа, ақыҭа ауаа нарыларҵар, мышкы ахала-аҵыхәала, иблыз ан-хара акәым, ҩба-хԥа нхара рыхәгьы еизыргон. Аха Кыҷа ус акгьы иҳәомызт. Изҳәозгьы ааникылон.
Инеизҵаа-ааизҵаақәон:
– Изимҳәозеи Қьач Кыҷа напеилаԥса ҟаҳҵап ҳәа?
– Аԥҳәыс дрыцҳауп, дҿаҳхып ҳәа дзымгылазеи?

– Саргьы иџьасшьон убри, аҟәыӷа ду Кыҷа, абылра аныҟала, Ардушьна уналыдгыланы ажәак умҳәеит. Уара, уаҟа, Ашәлашара инхо уакәым, ҳарҭ, Ашәлашара иалҵхьоугьы ианҳаҳа, ҳҽеи баркны ҳнеит.

– Шәлыдышшылеит, Ардушьна, ус акәу?
– Иҟалаз, ибыхьыз ҳәа… Ҳгәы иахәозма нас нхарак нықәыц цышәаа иахьцаз?
– Инықәыццышәаа иахьылгаз…
– Усгьы акәыз…
– Дад, Гәдиса, иуасҳәо уаҳауама? Ушьапқәа Ашәлашара иа-лагыламзар, усҟак ихьаам. Аха ашәлашараа иуларҵаз аламыс, угәаҵа ианԥсоуп, ашәлашараа уанҳцәыӡуа.

– Ардушьна лыбзиарақәа ҳарҭ, иахьа Ашәлашара иным хақәогьы, иаҳхашҭуам. Лчеиџьыка, лџьабаақәа… Даҽаџьара ҳалмыхәаргьы… Абылра ҟалеит ҳәа саҳаны сышнеиҵәҟьаз, лџьыба ҟәрышьқәак…

– Ҳа-ҳа-ҳа! Исмаҳаз џьушьома! Сара сакәым, ашәлашараа зегьы ираҳаит иузылуз!..
– Сара гәыкала, анык леиԥш дыԥхьаӡаны, бхы инархәа сҳәан, ҟәрышьқәак лџьыба инҭасҵеит. Иршәны исҿалыжьит. Луал
ахьылшәо илмыхәоз.


381

– Дад, Ардушьна уал лықәӡам, уи ауал лшәеит, далгеит. Уажәшьҭа ауал зқәу ҳара, ашәлашараа ҳауп. Ауаҩы диза ҳашьҭит, амҽышаҽны дааҳгоит Марыҭхәа. Уаргьы уҽақәыр шәа. Уаҟа еибаҳҳәап. Шәара, Ашәлашара иналҵқәаз шәзы ҳәангьы ихәарҭахоит уи аицәажәара.

Ашәлашара хазы колнхараны ианыҟаз, Абзагә еиҳабыс дызмаз аферма анырзаныз, аҭәархра анааилак, аколнхацәа зегьы ҩеидгыланы, рдәеиужьқәа зегьы иахьреиҳаз Чаӷьыр аԥшаҳәа инықәлон. Иҭакны мацара иӷыҵыргоз ажәхьақәа рызхара дырхуан. Иаанхоз арахә аҩада, агеи ашьхеи рҳәаақәа рахь, аԥсҭақәа рышҟа ирышьҭуан ахьшьцәа рыцҵаны.

Ахьшьцәа еимданы ихьчон. Аӡынра аҽеиҩнашаанӡа – џьоукы, аҽанеиҩнашалак – даҽа џьоукы.

Ажәытәра иҭыргаз рахәааӡашьан уи. Аибашьра ҟалаанӡеи, нас, аибашьра анцоз ашықәсқәеи рзыҳәан, еиԥхьбаны, ирхашҭны, икарыжьны иҟан ус еиԥш арахәааӡашьа. Аибашь-ра еилганы, Абзагә идгылашаз аҩызцәа ԥшааны, Ашәлашара ирахәааӡарҭоу колнхарас аҟаҵара данаҿыз, ажәытәан арахә ираӡашаз бзианы издыруаз аӡәырҩы дразҵааит, драцәажәеит Абзагә.

Абзагә еснагь иџьеишьон, лакәҵас ирҳәоз џьишьон, зқьы ааӡаны, шәкы абна илазҵоз дреиуан ҳәа изыхцәажәоз ахь шьцәа. Иҟазаарын убасеиԥш аҵас, зқьы аԥсаса зааӡоз, ирахә иаарылцаны, абна илаиҵон шәкы. Избалак игаргьы ҟаломызт, ананамгацәа, агәаҟцәа ирхәын. Иҟаҵәҟьазма убасҟак аԥсаса ззаныз ахьшьцәа? Иахьагьы рыхьӡқәа рҳәоит, абригьы абри-гьы иаб зқьы ааӡаны, шәкы абна илеиҵахьан ҳәа.

Алакә ахьынӡаҵабыргу еиликаарц иашьҭалаз диеиԥшны, ихы шибозгьы, убас зыӡбахә рҳәоз, ажәытә хьча ду, Барҟәын Бабышь-иԥа диазҵааит Абзагә.
– Ииашоума уаб изыҳәа ирҳәо?
– Иахаану, анцәа имчала, рыԥсы ҭоуп, уразҵаа. Сара зқьы акәым, жьхьак аарлаҳәа исзануп. Уаҳа усс ирымаз арахә ранҵарада, – иҳәеит Бабышь-иԥа.

– Иаҳҳәап, арахә рааӡарада ус змам ауаа ҳаԥшааит ҳар гьы? Ирзааӡару зқьы хы аԥсаса?


382

– Ирааӡоит. Ирҭаххар, бзиа ирбар, ирааӡоит.

– Ирҿарҵозеи? Аџьмаҵәҟьагьы мызкы ҩымз ирфаша аҭәа умазароуп Ашәлашара.

– Ашәлашара уҳәоу? Ашәлашара иҟаиҵозеи, уара, ахьча?! Ахьчагьы ашәарыцаҩгьы аӡә роуп. Рыҩны аҵкыс, адәныҟа иаҳа иҟоуп. Уԥҳәыс лкалҭ уадҳәаланы, зқьы аԥсаса узеиҵааӡом. Дышԥаҟаз саб, Барҟәын Бабышь? Ихҳәааны ирҳәо ашәа иа-лоу ажәақәагьы умаҳаӡаци? Гәадала уиазҵаар, иуеиҳәап. «Ага даван аӡын, ашьха дықәын аԥхын». Иуаҳау? Ацәҳәыраҿы, асы иқәнарҟьашаауа иалагаанӡа, ашьха дықәын, нас ашьшьыҳәа агаҿаҟа иҿааихон. Асы иааишькланажьуан, иара иҵегь даа-скьон. Ҭагаланшьҭахь Ахуаԥшь ҳәа ашьха даалбаауан, нас алӡынрак дҭан ааԥҭра. Аӡынра ниасуан, ҿыц ииз аӡарақәа, ршьапы инанагартә рымч аарылалон. Мес аанҵәаны, иуана-ба, амра шаҳәшаҳәуа ацәҳәырақәа ианрықәшлак, ихҭарԥа ырқьақьа, ихмаҷыр имаҟа иаадҳало, ааԥҭра дынҭыҵуан.

– Ибзиоуп, уи саҳаит, аха дхымҵәаӡоз уи ауаҩ? Ишьҭахьҟа, аҩны имадаз? Насгьы иҭаацәа иабарыхәоз аԥхын агаҿа иа-ваз, аӡын ашьха цәҳәыра иқәыз арахә? Рыхьӡ рхын, уаҳа ак-гьы?

– Мап, дад, Абзагә. Акрырфон, ажәытәан акрырфон. Ҽада иала ашәи акәаци ҳзааишьҭуан аҩныҟа. Иаалырҟьаны, ишьтә хозар, сасык дааиуазар ҳәа, жәаба, жәохә хы аҩны ааигәа-сигәа иҳаман, насгьы даарыцрымҵӡакәа, ирахә даурыцхыз, имыздоз иман. Ацәгьа, абзиа дагмызт.

– Ашә, акәац аҩныҟа иааиҭиуан… Аҳәынҭқаррахь иалеи ҵозар? Уи аԥсаса. Ашьамаҟа? Ажәытәра иаҳмыргакәа, ҳхы иаҳархәар урҭ рԥышәа?
– Азин урҭозар…

Ажәытә хьшьцәа дуқәа рзыҳәан иаҳаз ажәабжь-лакәқәа инарыцлеит Абзагә ихаҭа дзықәшәақәаз. Ианеихишьалоз, ианеиҿирԥшуаз, агәыԥжәара ацымхәрас, бжеиҳан ихы да-хыччон, ихы дахлафуан.

Амыцхә аҽбыга иҟьацәар, ахәра змаз иарма напы амышь хәылҵ шихьуазгьы, аҭәархыҩцәа бзиақәа ирымаикыртә, иҽ быга мҩаниҵон Абзагә.


383

– Аҵыс хԥара ашьапы ацәҟьа иаҿашәеит рҳәоит ажәытәуаа, шаҟа ибзианы ирҳәазеи! – иҳәеит Абзагә, дивагыланы аҭәа зырхуаз Ҭамел иаҳау имаҳау иара изыҳәан зегь акакәны. Дагьааԥышәырччеит. Ҭамел аҭак ҟаиҵоу, мамзаргьы ииҳәоз ихахьы иааимгоу, агәхьаа мкыкәа, игәы дынҭахәыцит: «Анцәа уишозароуп, мчыла ухы узшом. Исыхьхьоу сзымхошәа, аб наԥҟара азыҳәан, уажәы сзызхәыцқәо умбои!».

– Абзагә, иахьҿысымҭуа, акгьы сзеилымкаауа џьушьома?!
– иҽбыга аҭәа иналаиршьшьын, ибжьы ҩыҭцаны ҿааиҭит Ҭамел. Рнаҩс аҭәа зырхуазгьы, ирыхьзеи арҭ рҳәан, иааҭгылан, инарзыӡырҩит. Уаҩ ҭынчын Ҭамел, амцхә иҳәо, ииҳәогьы иб-жьы рдуны иҳәо, шамахамзар, уаҩы имаҳацызт. Ирызхәыцуаз, еидкыланы еиҿзырԥшуаз, рхәыҷра иҭыргаз аиҩызара иахьа уажәраанӡа излааргозеи абарҭ аҩ-хацәак, рҳәон. Ҵаны, урҭ еиҩызцәа бзиақәоуп анырҳәалак, иамазкуаз рацәаҩын, из-банзар, ииашаҵәҟьаны, ианихәҭаз, иахьихәҭаз, аиҩызара бзиаҵәҟьа изныҟәымгеит, дарӷьажәҩаны Абзагә дивамгылеит Ҭамел. Иҽыԥхьеикит. Иаацәгьарахар ицәа дҭалозар, уи дзакә ҩызоузеи, рҳәон, еиҩызцәоуп анырҳәалак, иамазкуаз. Ҭамел ианаижьуан Абзагә. Идыруан ӷәаӷшақә ишыҟаимҵоз. Идыру-ан: аколнхара иазеиӷьу, иазеицәоу, ашәлашараа ирыхәаша, аҳәынҭқарра иазеиӷьхаша ҳәа, аибашьрахьтә дхынҳәижьҭеи иара дзышьҭақәаз, дызҿқәаз Ҭамел ԥсабарала ицәтәымын.

Ус акәын Ҭамел дшидыруаз Абзагә абри аҽнынӡа.
Исҳәаз угәахьы ишыноумышьҭуа збоит, аха зегь акоуп исымҳәар зуӡом иҳәозшәа, иқьышәқәа қәац-қәацо, иҭәархра даҟәыҵны дыԥшын Ҭамел.

Абзагә иааицәымыӷхеит:
– Исҳәаз схазоуп изысҳәаз, уара усҟак узацралазеи?! Ҭакәажәык ацуҭа зегьы лхьаан, лара аӡәгьы дигәалашәомызт ҳәа, садызцалаз, ухаҵкы сцеит?!´´´´´ Ашьшьыҳәа, исзеиӷьу исзеицәоу сназхәыцуа, аа, ашьжьымҭан абас ҭәархра сын ҭыҵуа, ахәылԥаз, сыҽбыга аҿы цырцыруа, сызқәа иқәҵаны, аҩныҟа сынгәарлозҭгьы, саб инхара нықәццышәаа ицомызт.

– Ҭамел иаамышьҭахь, егьырҭ ираҳар зынӡаскгьы иҭахӡамкәа:
– Аҵыс хԥара ашьапы ацәҟьа иаҿашәеит, аха ишԥаҿашәеи уҳәарауазеи, – иҳәеит еиҭах Абзагә.



384

– Еилыскааит, Абзагә, еилыскаа, слымҳақәа ансырдагәа, сыгәгьы дагәахеит угәахәуазар?! Ҭамел уеиԥш, сҽадаӡа сыҟазар еиӷьын ҳәоуп исоуҳәо?! Уаанҿас! Аҳәаха сыҭ. Усыҵашьыцуеит акәу? Имцуп. Аҽы ццышә анади иаҵашьыцраҳа, уара сара усыҵашьыцуам! – иаҳа-иаҳа ибжьы духон Ҭамел.

– Исҭоубоуп, угәы нсырхарц шысҭахымыз, – иҳәеит, иааи цәымыӷхан Абзагә.
– Уара уакәӡам сгәы нзырхаз, сызшаз сгәы нирхеит, сыз-шаз! – Ирзыӡырҩуаз даарылаԥшит. – Хырқьиараны исҳәо џьышәымшьан. Сара, сшыхәыҷыз сгәы ицаз, иахьагьы има-ац. Иахаану шәрацәаҩуп. Сара дсеиԥшмызт саб. Схәыҷын уи данҭаркыз. Ижәдыруеит, сан лоуп сзааӡаз. Агәыҭҟьара иагахьаз аԥҳәыс, исалҳәоз акы заҵәык акәын: «Иумбои, нан, сыҷкәын, уаб ибз ауп дызқәыӡыз, ашьшьыҳәа, убз ҭакны уҟаз. Ажәак уҳәаанӡа, ухаҭа иузеиӷьу иузеицәоу уазхәыцла. Аӡыблара уҽалоумыжьын. Уҟаз ашьшьыҳәа, уҟаз ашьшьыҳәа!» Сыҟоуп, аа, ашьшьыҳәа. Ииашам збан – ҿысымҭит, иакәым ҟалан, сҽыԥхьаскит, ԥҳәыс даазган, ашьшьыҳәа аҩны снатәеит. – Абзагә ишҟа дынхьаҳәын, дизгәааҵәҟьаны диацәҳауазшәа, инациҵеит. – Уара сахьзувамгылаз шаҟа ихьаазгоз сараӡәк соуп издыруа. Абгақәа анууа, иҭаҳәахаа изыцәом алашәа рыца. Аха ишԥаҟанаҵо, зынџьырла иҿаҳәазар?! Схәыҷра иҭызгаз агәыҭҟьара зынџьырхеит сара сзы. Уаб иашҭа иқәжьу арацәаххыра иаҳа еиӷьуп, еихаххаа игылоу сара скәасқьа аасҭа. Ҳаи, ҳабхеит, аиҩызара шԥоузныҟәымгеи ҳәа сарҳәар, ирасҳәозеи исыхшаз?! Егьа сеихазаргьы, уара уҟынӡа усҟангьы сзымҩаӡеит, уажәгьы сзыҩаӡом. Акгьы сзумыхәозаргьы, сыш узқьиаз убагәышьозар акәхарын, убзиара аҟнытә, сувакны сааугон.

Дааҭгылеит, ииҳәо цқьа ираҳарц, иазхәыцырц иҭахны. Уа жәыгь ар рымаҭәа зшәызымхыцыз арԥыс Тарас дызлагылаз аҿар рахь ихы наирхеит:

– Шьыжьы, хәылбыҽха Абзагә ибжьы наиргон: «О, Ҭамел уҟоума, уҿых, абааԥс!» – ҳәа. Бжеиҳан сизгәаауан, иҭаку ауаҩы, зшьапы иақәиҭу дышизгәаауа еиԥш. Исцәыӡыз сгәалаиршәон, ирхынҳәырц дашьҭан. «Аҵыс хԥара» ҳәа даауеит! – иҽбыга
кыр ахаразшәа, иршәны инкаижьит Ҭамел.


385

Изыӡырҩуаз рзыҳәан саркьак даҩызан уи. Иблақәа ир хыԥшылар, рхаҭақәа ргәаҵа днарбон. Дыззеилымкаауаз: «Иҳәагәышьазааит, иаҳцәагозеи, ҳара иаҳхашҭып, иара игәы аԥсы аиршьеит», – рҳәеит.

Инапы ааҟьаны, дынкажьцәан, аҭаҭын рҳәы амца нацрарс, инарҵауланы ихәлагаланы дахо, днаскьаны ахаҳә днықә тәеит Ҭамел. Иҟаиҵаша дақәымшәо дгылан Абзагә. Ҿымҭ, уаанӡа излацәажәозгьы инаҟәыҵын, аус шыруц, рыҽбыгақәа нымҩанҵо, аусура иналагеит зегьы. Тарас заҵәык акгьы ҟамҵо, дшанхашәа дгылан. Уи арԥыс, раԥхьаӡа забхәа иҿы ицәырҵыз амаҳә иеиԥш, Абзагә днеиҿаԥшыцыԥхьаӡа, дыԥхашьа-ԥхаҵо, дааҟаԥшьхон. Уажәыгь ишәимхыцызт аррахьтә дызлааз иблуз шьацԥшшәыла. Уажәыгь икаимыжьцызт игра – уажәы-уажәы ихәдаҿ аҳәынҵәра ҩежь цырцырқәа неибаркны дшаалга-лак, еиҭа рԥыртлара. Ҭамел илабжышқәа уи игәаладыршәеит, иара игәаҵа ҭызблааз даҽа лабжышқәак. Убарҭ алабжышқәа рзыҳәан, убасҟан, убри ауха аан еиԥшҵәҟьа, Абзагә игәаӷ днамҽханакт уажәгьы. Инеигәалаиршәеит… Қьач Кыҷа има ҭа изыҳәан ачара аниуаз ауха, ҭамадас иҟаз аколнхара ахан тәаҩы Чырг Раԥсҭани Есмеи еицыкәашеит. Нас агәылара еиццеит Есмеи иареи ачамгәыр ааргарц. Иаауан ачамгәыр рыманы. Рылаԥш наиқәшәеит. Амхырҭа ааҩҵәаны, алашьцара иҽалак, алашара зкылԥхоз Ҟаимаҭхан лыҩны ихы ақәк дне-иуан Абзагә. Арҵәаа ааҭлыргеит, нас лнапала лҿы еимлагәа, лыбжьы хәаҽуа, днеиҵақьыз-қьызит Есма. Абри, иҵыхә тәантәихаз Есмеи иареи рхала реиқәшәара, игәалашәараҿ иаанхеит, жәҩангәашәԥхьара ибазшәа. Илаԥш нахькьысит жәҩангәашәԥхьара… Ажәак аҳәара дахьымӡеит. «Изхара-да? Абзагә! Исхашҭуам, ҩынҩықәра нысҵыргьы, исхашҭуам, егьианасыжьуам Абзагә. Есма Ашәлашара дахьыҟам иара иоуп изхароу. Ашәлашара иқәҵны ицаанӡагьы, убри ауха, лаб убас данеицаҳба инаркны, лара акыр лхаразшәа, сыблақәа рхыԥшылараҵәҟьагьы ахьыԥхалшьоз зхароу иара иоуп. Уара уанаазбалак, иаразнак убри аҵх мыжда сгәалашәоит, лҳәон. Ианасыжьуам Есмеи сареи ҳанеинасыԥымха, мышкыз-


386

ны снеиҿагыланы, иаҽԥнысымҳәар зуӡом», – иҳәеит Тарас игәанала. Бзиарала згәы ҭәыз уи арԥыс, егьа иус дузаргьы, ибзиабара иаԥышькласуа усзар, ибашоу – ицәгьароу усны иԥхьаӡон. Агәаӷ аҵкыс аԥхашьара аиааиуа, игәаҿы еиқәԥон ҩ-цәаныррак. Зны Абзагә днаихәаԥшуан, нас иблақәа ааи ҵәахуан.

Аҭәа рхны, ҭәаҟәа-ҭәаҟәаны инеиқәырҵеит. Адгьыли аҳа уеи раҵкыс, анхацәа иаҳа иалаԥыршәозшәа, аԥшаҳәаҿы еиҭарҳаз амандарина нықәҩааит. Адгьыл ахьырнымаалоз, насгьы ахьҭа иамгацкәа иаанхаз кьоушәоуқәак, ишҭарҳәҳәа ша дналацәажәеит абригадир Бардушьа. Уи иажәақәа раҵкыс рхьаак иахькьысыз ажәақәаны, иаҳа иазхәыцуан Ҭамел ииҳәаз.
Аӡәгьы ҿиҭуамызт.

Харантә ашьҭыбжь ааҩуан, ӡынгьы-ԥхынгьы мҩак иқәу Чаӷьыр. Амра макьана аԥсы ҭан.

Аҭәа ахьдырхуаз адәы иалгеит. Даҽа дәык ашҟа ацара иаԥсамызт иахьала. Аҽбыгақәа рыцқьаны, еимыхны, рыхқәа инарыдҿарҳәалеит.

Даҽа ԥыҭк ҳнаскьап ихәлаанӡа, ҳаԥхьаҟа ицахьоу ҳҩызцәа даҽа ԥыҭк ҳарзааигәахап ҳәа, ажәҩан гәыцқьа иалхәхәа ине-иуан, атәыла ԥхаррақәа рахь ицоз ашьха уарбақәа.

Ҭамел инаҩс, иара убас, Ҭамел иеиԥшҵәҟьа аҭаҭын дахо, ҿымҭ дтәан Абзагә. Дшымгәыӷӡоз, иаалырҟьаны иҩыза иҟнытә иаҳаз ажәақәа акакала дрызхәыцуан.

Ихәыцра даалнахит аҵәҵәабжьы. Ан лысаби ибжьы шыл-дыруа еиԥш, уи аҵәҵәабжьы идыруан Абзагә. Рыжәхьа иахан. Саркьал ҵәҵәан, абжьы ахара инаҩуан.

Дҩагылеит. Ишьапқәа еимырҿаҿа, ажәытәан уаагьы дгьыл-гьы аԥшәымацәас ирымаз ҭауади-аамсҭеи ргылашьа иҭаны, дықәгылан аԥшәымасгьы тәысгьы дызмаз адгьыл. Рыжәхьа лаԥца лыҷкәын длыварԥало, дхьанҭаӡа, ашьшьыҳәа амхырҭа ахахьала днеиуан Ҟаимаҭхан. «Ажә ахалагьы игәарлон, дыз цазеи? Аха иаалцазааит, зцәа зтәым аԥҳәыс шаҟа дныҟәо иаҳагьы илзеиӷьуп, рҳәоит». Игәанала ииҳәаз, еиҳабацәақәак иреиҳәазшәа, ихы-иҿы гәырӷьара-ԥхашьарак нықәнаҵеит.


387

11

Аҩнынӡа шәысзааи, Ардушьна лус азыҳәан ҳахшыҩ неи лаҳҵап ҳәа иззынаицҳаз игәылацәа шьыжьнаҵы анеира иа-лагеит Кыҷа иҩнахьы.

Аҽны мҽышан. Напышьашәала аусура ҵасмызт, насгьы гәаҟра ыҟамызт. Шамахамзар, зегьы рурақәа ҭаргалахьан.

Агәашәқәа рҿы иааҭгыланы, инеиқәҿыҭуа, аӡәи-аӡәи неицыло инеиуан. Излацәажәараны иҟаз аус уажәнатә дасу иара итәала алацәажәара далагахьан. «ьоукы ақәыӡбауан, џьоукы адгылон. Аҳәса ракәын еиԥшны еицнеиуаз. Аӡәгьы днеиуамызт напызаҵә. Кыҷа иҭаацәа еибга-еизҩыда ианы ҟаз акәызҭгьы даҽакын. Уажәы џьоукы рнапқәа хьнажәо ашәырақәа ркын, ҳәсақәакгьы «быхәда иаҳагьы иариашоит» ҳәа, алаф неибыҳәо, рхы иқәыргыланы инаргон афатә зныз, амҿтәы гәыблаақәа. Ачашәқәа ӡны, акәытқәа, агәагәышьқәа, асыӡбал, уимоу аџьыкаҵәҟьа хны. «Кыҷа изынханы имоу акызаҵәык ауп, ибымдыруеи, афатә знырҵо аишәақәа»… Ҷәытәнатә аахыс ус иаԥын ари ақыҭаҿы, насгьы ақыҭа зегьы аҟны аҵкысгьы, аиҳабацәа бзиақәа ахьрымаз иабзоураны, иаҳа еиқәханы иҟан уи аҵас Абзагә дызланхоз аҳаблаҿы. Ацәгьеи абзиеи раан, ԥарала, шьарала, дара рҳәашьа, рсаани рымҳаҵәи мацарала акәмызт, напеилаԥса ҟаҳҵоит зыхьӡыз. Убрахь иаҵанакуан, иҵегьы инеиҳаз: «Ҳахшыҩ неилаҳҵап». Раԥхьа иаԥшьызгоз, аус ахькылсша изымдыруазаргьы, ихаҭа бзиаӡак изымҳәаргьы, иахьаԥшьигаз мацарагьы, издырхон. Иара, иаԥшьызгозгьы, аҟәыӷацәа шеилацәажәо ахьидыр уаз аҟнытә, заа агәра ганы дыҟан, егьаҩы егьа рҳәаргьы, аҵыхәтәан бзиарак ишазкылсуаз.

Кыҷа реиҳа изааигәаны, амца еимырдо идынхалоз агәы лацәа иреиуан Абзагәи Ҟаимаҭхани. Асасцәа иҽеины дзыр ԥымлар аҭаҳмада, инеицырҳәон аҳабла аҵыхәахь инхо: «Ҭаҳмадак, илшомызт, уи хьымӡӷы имаӡам, аха иабаҟаз, иаш ҭа иҭаԥшуа идтәалоу агәылацәа?!» Абасеиԥш лзырҳәоит ҳәа дахьшәоз аамышьҭахьгьы, Ҟаимаҭхан аԥшәымаҵас, амаҵ лзыруаз, аԥшәымаҵас, ашҭа иҭалоз дзырԥылоз даҽакгьы ыҟан. Ҟаимаҭхан раԥхьатәи лхаҵеи аҭаҳмада Қьач Кыҷеи


388

аиуара шрыбжьаз лхалыршҭуамызт. Лынасыԥ маншәалаханы дшыҟазгьы, раԥхьатәи лхаҵа иуа-иҭынхарак рҿы ацәгьеи абзиеи лҽаглыжьуамызт, иахьлылшо, лнапы ахьынаӡо дрыц-храар лҭахын. Урҭ аҩба шмаҷмызгьы, инарыцлон даҽакгьы. Аҭаҳмада иҟаиҵоз ззыҟаиҵоз Абзагә иаб иаҳәшьа лзыҳәан акәын.

– Иџьабаа, ибзиара даҽакала иаҳзымшәозаргьы, аҽны исасцәа ма маҵуцәас ҳарзыҟалап, – лҳәеит аҭаҳмада иаԥ шьигаз анлаҳа. Абарҭқәа рҟынтә, лара лакәхеит Қьач Кыҷа иашҭаҿы иаԥшәыма ԥҳәысыз.

Еикәаҳәы-еикәаԥса ашҭа иҭалоз агәыла ҳәсақәа днар ԥылон:
– Еиҭах ауадаҩ шәалаҳҵеит, абзиараз шәымаҵ ааулааит, изаҭахыз ариаҟара, – лҳәон, ишылхамышҭыз длырдыруан, аҭаҳмада имаҭа ачара анизиуаз аџьабаа ирбаз. Амаҷ назгоз-гьы, рнапы хьнаҳәо ирацәаны иназгозгьы, иралҳәоз акы акәын. Еиԥшымызт лҳәашьа заҵәык. Лажәақәа џьара гәыкалаҵәҟьа илырхаауан, даҽа џьоукы иралҳәон дәыԥсшәаны. Ашәлашара дшымизгьы, ашәлашараа ҳтәы бзианы илҵахьан. «Лахь уаԥ шны ахәы ша» ҳәа ирҳәо ажәаԥҟа, афара-чара азыҳәан ма-цара акәым изҳәоу. Уи ажәаԥҟа анаҳҳәо, изаҳҳәо ауаҩы ҳаизеилымкаар ҳәа ҳшәошәа: «Иара иламыс уахәаԥшны, уаргьы ламысла уизныҟәа. Даԥсаӡамзаргьы, уара утәы ҟаҵа, аха иаԥсоу!..» – ҳҳәашьала мацарагьы еиликаауеит, иацҵаны иаҳҳәарц иаҳҭаху.

Ацәгьеи абзиеи раан, зыцәгьеи зыбзиеи еилоу, иааргаша шраҳәатәым еиԥш, дыԥҳәысыз, дхаҵаз, дасу иҟаиҵашагьы раҳәара аҭахӡам. Рхала ирдыруеит. Ачыс зкуа, абысҭа зуа, астол зырхио, аҩы знаҳауа… Ҳәсақәакгьы, ашҭа ишааҭалаз еиԥш, адыӷаҷақәа, мамзаргьы алаба иадҿаҳәаланы аларқәыцқәа кны, аҩнқәа рааҵрақәеи зыбӷьқәа кыдӷәыхааз аҵлақәа рымҵақәеи уҳәа, аԥссара иалагеит.

Абызҳәацәагьы рлаф злацәырыргаша маншәаланы ирԥы хьашәеит: Ардушьна лзы длацәажәарц Уарчхан днаскьеиԥ хьеит Кыҷа. Убарҭ аалаԥшықәиҵан:

– Изакәызеи, Уарчхан абаҳча дыҵаргьежьуа узҿқәоу?! –
ҿаалҭит, лыбӷаӡара ҭарс, ашҭа агәҭантә ԥҳәыск.


389

– Еи, шәбаарашәит, Ардушьна лус сыздыруам, аха Кыҷеи Уарчхани иахьа абраҟа акы ҳаладмырԥшра џьыбшьоу! – иналыцлырӷызит даҽаӡәы.

– Убра акыр ҟалозар, ииашаҵәҟьаны, сара иаасымоу акы сеигӡом, сыжәзаҵә лкажьны изысшьуеит. Лара лхаҵа ды ҟам, иара ԥҳәыс димам…– ҿаалҭит Ҟаимаҭхан, дара алаф зхырҳәаауаз абыргцәа ирмаҳартә лыбжьы ныҵакны.

– Быжәзаҵә бҳәахт, быжәзаҵә акәым, иахыҷҷаауа бна-пы иахоу, абырлаш блақәа зҭоу быхьтәы мацәазгьы рхыб-баарымызт, – лҳәеит дынцәыҵыԥшны, даҵашьыцуа, акырынтә Ҟаимаҭхан лмацәаз иахәаԥшхьаз ԥҳәыс кьаҿк, ԥҳәыс ҵаӷа хәыҷык.

– Унан, абри ахьыбҳәашаз акәхап, абри смацәаз сеиԥ хыӡуан иаха. Ӡыхәашьык сынхықәгылахт, сысаби дыкны. Бе-ибганы аӡы бырырц бҭахызар, бмацәаз бымӷых ҳәа бжьык насаҳаит. Иаасымӷыхны инкасыршәит. Ишызбоз, амаҭ аа-кылсын, смацәаз ахәда инаханаҵан, инкылахәаша ицеит. Сцәырҳаны санааԥш, сҩаҵҟьан, иааԥшааны инасымӷасҵеит. Ишсымӷаз схашҭны сахьааз жәбауоу бара. Исзаазхәаз иԥсы аҳаҭыраз пату ақәысҵоит. «Сара амацәаз акәӡам, исҭаху, уара уоуп, уара аҩны уҟазар», – анысҳәа, иахраҭ бзиахааит: «Сара амацәаз бзаасхәарц ашахта сҭамлеит. Аха маҷ-маҷ еизызгаз, ԥыҭк аныҟала, ибзаасхәеит», – иҳәан, снапы инахеиҵеит, – лҳәеит Ҟаимаҭхан. Ихьӡ шылымҳәазгьы, зыӡбахә лымаз раԥ хьатәи лхаҵа шиакәыз рдырит изаҳауаз.

– Бара, раԥхьатәи бхаҵа ибиҭаз амацәаз бнапы иахьахоу уажәтәи бхаҵа иахиҳәаауазеи? – рацәа аҵәы быласыкшеит ҳәа, лажәақәа лхаҭа дреигәырӷьо, ҿаалҭит амацәаз еилаҳаз аԥҳәыс.

– Быбз амаҭ ацҳароуп, иаҳәашазеи! Бара, бхаҵагьы бна пы акгьы изахамҵеит, мгьалк злабӡшаз шыламзар, быӡлага рахьчагьы акгьы бызицрымҟьеит, – исымҳәакәа ахы сҿашәан даз лҳәо дааҟалҵеит уи даҽа ԥҳәыск. Аӡлагарахьча дицәыбзоуп ҳәа иныҵыҩ-ааҵыҩны ирдыруаз аалыраргамеит.

Аҳәса рлафгьы, рҵәеилаҵарагьы, рхахьы акгьы аамго, инаскьеибаԥхьаны, арасаҭраҿы ицәажәон Кыҷеи Уарчхани.


390

Иаԥшьигаз ахьынӡабзиоу, иахьынӡаиашоу ҳәа дазхәыцуа, гәыҩбарак изцәырҵны, гәыҵхак даргәаҭеиуан Кыҷа. Уаҟа инацлеит цәалашәара бааԥсыкгьы.

Алаԥықәшәа бааԥс наиоун, ԥсӡык иаҳарашәа, ицәа наи-хыбзаауан.

– Ара бахьыҟоу бзиоуп, Уарчхан, аха бцандаз Ардушь-на лышҟа, уи лыхьӡи лыхьымӡӷи даҽакала дыҟоуп, – иҳәеит Кыҷа, ихы шаҟа илаҟәуаз, убриаҟара иблақәа аҩада ирхауа. Аҩыџьагьы рыбӷақәа, ашәыр зызнымкыло аҵәамахә иаҩызаха, ихәахьан. Иаахырхәаны аԥсшәа анааибырҳәа, иахьаахырхәаз иаанхазшәа акәын харантә ишубоз. Аҩыџьагьы рлабашьақәа рыҵарсны, инатәар иаҳа еицәыхарахар ҳәа ишәозшәа, еид-гыланы акәын рымаӡа шеибырҳәоз.

– Иласҳәозеи, Кыҷа, сахьнеиуа? Иацызны ҳаиқәшәан, ҳшеицәажәоз, иаацәырылгеит. Аҳабла рхаҵкы анцәа си-шьааит, аха иҟарҵарц иаԥшьыргаз, анапеилаԥсара, сҿыхра, сгәы иаҭахым, ихьымӡӷуп лҳәеит, – ҵаҟа инышьҭасуа иауз, иара убасҵәҟьа зџьыбақәа ҵаулаз лыҵкы аџьыба лнапы ҭаршьшьы, аҭаҭын лырҟәыҷуан Уарчхан. Кыҷа лара лаҵкыс уамак деиҳабымзаргьы, дхаҵан; лқәыԥшра иҭылгаз ԥхашьа раны илзынханы иҟан ахацәа ишырбо, аҭаҭын ахара. Кыҷа диацәажәаларгьы лҭахын, аха аҭаҭын дахарц идҵрагьы дар гәаҟуан. – Ҳара, аҳәса, ҳхала ҳиацәажәартә, имариа ҳауртә дҟашәҵа Марыҭхәа, акәытҵара иҭаркыз Патыхәыжә – иԥа, нас ҳара изаауа жәбап. Аӡы дамыӡәӡәо дҟаҳҵап, дҭеик сыздыру-ам, аха!.. – лыԥсы ԥыжәжәон Уарчхан. Лԥынҵа арчыхәчыхәуан лџьыба иҭҟьоз аҭаҭын афҩы. Ллабҷашь днақәыӷәӷәан, анышә иныҵалыршьшьит. Иҟабҵаз ииашаны иҟабҵеит, агәаҵәа зызҭоу дышныҟәара бныҟәеит, ауаҩы адәы дзықәу ахьӡи ахьымӡӷи рзыҳәан ауп, ибыхьлакгьы, иҟабҵаз бахьымхәын ҳәа абылра аныҟалаҵәҟьа дгәырӷәӷәагаха Ардушьна илыдгылақәаз дреи-уан уи аҭакәажә. Лыдгылара амацараҿгьы дыҟамызт. Абылра аҽны инаркны илҳәақәоз рыла, ашәлашараа аӡәырҩы агәра ргеит, Ардушьна лхала илзыгәаӷьуамызт, ма амца анацралҵоз длыцын, мамзаргьы дазыҟалҵеит, лгәы азлырхаҵеит Уарч-хан ҳәа. Еиҳарак ус зҳәоз, Уарчхан лқәыԥшра иахааныз ра


391

кәын. «Уажә даабама, абга шьа лылоуп, атапанча лҿаркыр, баша лабак еиԥш илыԥхьаӡон», – инаԥыршьуан лцәажәашьа злаҟоу ала Ардушьна нхарак лзырблыз лара лоуп ҳәа аӡәы ианааиҿыҵҟьалак. Амца ацраҵараҿы длыцызшәа мамзаргьы лгәы азлырхаҵазшәа ирҳәақәоз аҵабырг иацәыхаран. Иҵа быргыҵәҟьаз даҽакын. Абылра аҽныҵәҟьа Ардушьна абахҭахь дахьырымгаз Уарчхан илыбзоураз рацәоуп. Зны ирхааны, лыҽраԥсышәаны диацәажәеит Марыҭхәа. Уи имаҳауашәа анылба, лыҽрыцҳатәны, ҳәыркьиарала диҳәеит. Аха убригьы игәаҵәахьы ианымнеи, иаарымчны, ахацәа дреицәаха:

– Уара, зымгәеи зхәымџьари рыда хәыцырҭа змам, акәыт ҵара иҭаркыз Патыхәажә иԥа! – ҳәа дналаган, лыблақәа кыл-ца, лыбжьы хацала убас диацәажәеит, Марыҭхәа ихы агарҭа имоуа, ииҳәо иҿамшәо дықәлырхеит. Ашәлашараа Марыҭхәа иҟәаҵын, иааҳәны Уарчхан лыҟажара иалагеит.

Арацәа ххыра ишылагылаз, Ардушьна лыӡреи лынхареи аӡбра ишаҿыз, кьатеиԥҵәараха ирысит:

– Шәанаџьалбеит, стәы сышәҭ, уаҳа акгьы сҭахым! – ҳәа наҳәаны, илымҳақәа еидырӷәӷәала икны, деиҳәҭаԥаҭо агәашә ахь дыҩт Марыҭхәа. Амшын зугәаладмыршәарыз, ашәлашараа убри аамҭазы. Егьа ӡыхәашь алаларгьы, егьа гәам ҭаҳаргьы, ичҳауа, ацәа иҭагӡо, ашьшьыҳәа ииоуп амшын. Аха агәы аныԥҵәалак, амца зҵашыз ақәаб инаҩызахоит. Ицәқәырԥоит, аҽарыцқьоит.

– Ҳара иҟаҳҵо зыҟаҳҵо лара лзыҳәан мацара акәӡам Уарчхан, ашәлашараа зегьы ҳзоуп. Ацәгьара зуз дырҵәахит ҳәа рҳәар ҳәа ишәоит акәымзар, дара, ҳқыҭа аиҳабырагьы ирҭаху џьыбшьома Ардушьна дҭаркыр, – иҳәеит аҵыхәтәан Кыҷа, абри шԥашәзеилымкаауеи, шаҟантә ишәасҳәозеи ҳәа аанарго.

– Иҟауҵо бзиоуп, аха изуасҳәазаалак абри аус аҿы Хыцә Кьынтышә иҽалаимырхәыртә иҟаҵа. Ардушьнеи иареи шаҟа еибаҭахым удыруеит, лыԥсықәара длыцәирӡхьеит…

– Шәаҟәыҵ убри! – лажәа нхьижәеит Кыҷа, бара быма-цара бакәым, убри аҩыза зҳәо егьырҭгьы аҟәыҵааит ҳәа аа-


392

нарго. – Ардушьна лымацара лакәӡам ауаа зцәыӡыз. Иԥсцәа еиҭеигеит, Кьынтышә сара ихы сшьышьӡом исызилоузеи, аха иаҳнаҭозеи убри уажәшьҭа?! Кьынтышә иҭыԥ аҿы даҽаӡәы дыҟазҭгьы, иаҳцәыӡыз аҵкыс еиҳаны иаҳцәыӡыргьы ауан.

– Аҟәыӷа ҳәа ҳашухәаԥшуа, зны-зынла убасеиԥшқәа уҳәоит, Кыҷа, ауаҩы ихы еилоугоит. Сара дсымшьыргьы даҽаӡәы ди-шьуан зҳәаз иеиԥш…

Уарчхан Кыҷа дизымгәааӡеит, ирымчны дахьцәажәаз. Реи зыҟазаашьа бзиеи рхәыҷра иҭыргаз реиҩызареи азин ирҭон дналықәҵәҟьаны ацәажәара.

– Уиашоуп, иуҳәаз саҳаит, аха изуасҳәазаалак, Кьынтышә абра дааины, абри аус даламцәажәартә иҟаҵа, – лҳәеит Уарч-хан.
Кыҷа иажәа ныхиркәшеит, иаҳа иҽынкыланы:

– Кьынтышә иҟаиҵахьоу, ииухьоу бара беиԥшҵәҟьа сар-гьы издыруеит, аха ишԥаҟаҳҵари, дыбҭахы-дыбҭахым, макьа-на аусҳәарҭа деиҳабуп. Ҳапрадсадатла Раԥсҭангьы иаҳҳәеит. Кьынтышәгьы ҳазивымсит. Рхаҭақәа рҽаладырхәуама, даҽа ӡәы даарышьҭуама, сара исыздыруам. Маӡа усума ҳазҿу?

– Урҭқәа сзымдыруа сыҟам, аха… – лҳәеит нышәарала, лҽынкыланы Уарчхан. Лхаҵа дыԥсижьҭеи акыр шықәса ҵхьан. Иаарымчны хаҵак ибжьы ахьлаҳаз, лыԥҳәыс гәыԥшқарак нарҿыхан, иаҳагьы лгәы иахәеит. – Шәарҭ, ахацәа, ишәыӡбуа ӡбаны шәаналгалак, нас аҳәса ҳлацәажәап Ардушьна. Ар-душьна илыблыз унхара ацымхәра узыҟаҳҵоит, уара иахьу ҳәо, уара ишуҭаху ҳаҟоуп ҳәа шәҳәагәышьозар, даҽакуп. Аха ус акәымкәа, напеилаԥса ҟаҵаны дҿаҳхуеит ҳәа шәыӡбар, ихьымӡӷылшьашт, илушам. Илҳәаз умбои, абжьаҟәаа дрықә гәыӷны зԥаҵа зсаз иеиԥш, аҳабла срықәгәыӷны акәӡам иҟас ҵаз зыҟасҵаз, лҳәеит.

– Убри, ахьӡ, ахьымӡӷ, аламыс ҳәа бызҿу роуп ҳаақәызхӡаз! Бшаҟәыҵра наҟ! – ҿааиҭит Кыҷа. Бгәы иалымсын ибасҳәақәаз ҳәа аанарго, дналыхәаԥшын, илабҷашь нышьҭакшо, ахацәа рахь иҿынеихеит.

Ахацәа дагьынарыдгылеит, Зафас ибжьы илымҳа ишын ҭасыз:


393

– Аус ҳзыҟаҵа, ҳажәа еиҭаҳәа ҳәа, уара узышьҭыз уҵкыс ҳаицәоуп. Сахьышәышьҭыз, ишәзыҟасҵаз ҳәа аҽхәара уаҿы зар акәхап… – иҳәеит Кыҷа.

Уара уажәақәа реиԥш егьа сынԥахьеит ҳәа аанарго, Кыҷа иахь дынхьаԥшын, иажәа инациҵеит Зафас:
– Сынкылсит, ыҟами, Марыҭхәа иҩны, сынкылсит, аха са-бананагеи шәҳәарауеи, ыҟами, – амца деиҭанаҵхеит. Ацәгьеи абзиеи раан, аҳаблаҿы уи дзызкыз амҿи амцеи ракәын. Абысҭа анҵарахьы днарышьҭуамызт. «Ауаҩы изхара ифартә ианиҵом, аҿахра ирхәыҷуеит». Акәац ашараҿы игәра ргомызт. «Дасу дзыԥсоу дырны ихәҭоу ажьыхәҭа изимҵаҵом». Инап қәа ҟьаны, алҩа наҟ иԥырцо: – Ҳаи, шьыри, ыҟами, шәыблала ижәбандаз – дышԥанхои шәҳәарауеи, шәанаџьалбеит…

– Уара уаҵкысгьы еиӷьны дынхома, џьушьҭ! – иныбжьаир шәын, игәы ааирдеит аӡәы.
– Уареи сареи ҳакәым, ыҟами, ажәытәан, ыҟами, аԥсҳагьы имамызт ус еиԥш анхара!
– Убри иеиԥш зеиԥшу рзыҳәан ами, уара, Кәыҿ Басиаҭ ииҳәаз зиҳәаз. Дақәӡгәышьеит, аха иажәа уеизгьы инхе-ит, – иныбжьаиршәит, ажәытәан, Асовет мчы ааиаанӡа, зхы раҭәашьаны анхацәа рахь имнеиуаз, аха иара драҭәашьаны, ҭауади-аамсҭеи рымԥан инармышьҭуаз Ҟаршьыл Баҭа иԥа Кәаҵиа.

– Ииҳәозеишь уи, шәарҭ, ҭауади-аамсҭеи шәҿахәқәа зҳәа лоз? – убри аҵәы наилаиҵеит, алафҳәареи, аҵәылаҵареи усҟак ирызҟазамыз Бардушьа.

– Ҭауади-аамсҭеи, Асовет мчы ааиаанӡа, анхацәа рыхәда шәықәтәан, ицәшәырҳәхьан анырҳәа, Кәыҿ Басиаҭ, дзакә хаҵа гәымшәаз жәдыруан, ахаҵа ишихәҭаз еиԥш, ибжьы ҩыҭ ганы: «Ииашоуп ишәҳәо, ҳара ианҳаамҭаз, анхацәа рыхәда ҳақәтәан, ирымаз рцәаҳфон, ҳныҟәыргон, уажәы ҳара ҳнықә ҵын, рыхәда шәара шәнықәтәеит. Ҳара иаҳа ҳраӷоу, шәара иаҳа рцәышәфауоу аабахра ҳаҟоуп» иҳәеит, – ихаҭа иҳәазшәа, иҽырхаҵаны даарылаԥшит Ҭамел.

– Шәаҟәыҵишь, уара, Кәыҿ Басиаҭ ииҳәаз иара дагеит, ҳаргьы акы ҳашәмырган, – иҳәеит Ҟаҭмас, – уи аҵкыс Зафас иажәа ишәырҳәа.



394

– Иҩны актәи аетажаҿ, ыҟами, астол еиҵҳәаны иргыла-ны, ыҟами, иҩызцәеи иареи тәоуп еиужьны. Амҽышаха, иа-баццакуеи, рҟәыд ҿырхуам, рҭәа дырхуам, – аҳәарҭа аниоу, инациҵеит Зафас.

– Изҳәо ухаҭа аҟәыд аҿыхреи аҭәа архреи унапқәа амса рыҵарҵахьоушәа, – иныбжьаиршәит аӡәы.

– Ишеибгоу ашьарақәа ӡны ирымҵоуп. Анхацәа хныҟәгагас иҳамаз арахә ракәын, урҭ ҳампыҵырхуеит уҳәахуеит, Абзагә. Иубандаз уаҟа иқәыз закә кәац хкқәаз. Хшыла ижәны, аӡыс жьы уҭахума, ажьҵаа уҭахума, ашәха ҟаԥшьқәа уҭахума… Аҩбатәи аетаж ахь сыҩхалеит, саб ианшьа иԥа, Марыҭхәа ду дшынхо збароуп сҳәан…

– Уаҟа иубақәаз ракәым, удинаныс, уҿы шуӡәӡәақәаз ҳа ҳәишь, Зафас, уҿы, – иҳәеит Ҭамел. Ихаҭа иаҳахьан, аха еиҭа иҳәар иҭахын.

– Алакә, ыҟами, шәасымҳәаӡац. Уааи, Зафас, уҳадтәал, уна-пы ӡык ақәҭәа аниҳәа Марыҭхәа…

– Ҩынтә аҳәара уеизгьы иқәуршәомызт…
– Ҳаи, сара мыжда, уара изҳәо, мап укрын…
Иааччақәеит.

ԥаса-ԥаса Зафас алаф анилырхуаз, ианихыччалоз иргәар ԥханы, рызегьы шыччалоз еиԥш акәымкәа, уажәы ԥыҭҩык иаҳа рҽынкыланоуп ишыччақәаз. Лафлеи хыччаралеи усҟак «асаркьа» дандмырԥшылеит Зафас. ԥаса рыччабжь иалыҩлоз ажәақәа: «Уца дҭаԥшыр, уџьықәреи аҳәынаԥқәа иркуеит!», «Ухьурӡы дҭаԥшыр, убысҭа ҵабылуеит!» уажәы аӡәгьы иҿы ҵаимыршәит, иамхаччазгьы рыччабжь аӷәра иаҿаркшан, сара сшухыччаз, иара ус, иччоз сышрылаччаз гәаҭ ҳәа Зафас ишҟа иаанаԥшқәеит. Абас даҽа блақәак рыла уи анымха-хымҵәа ихәаԥшра иалагеит, иҷкәын аҵара далган дааны Ачамҳара аконтораҿы аусура далагеижьҭеи. Имышәхәгьы маацкәа дышқәыԥшыз Ашәлашара дналҵны дцеит Зафас иҷкәын. Дыз ҭаз, дзылгаз, насгьы занааҭс имаз ҳәа ашәлашараа аӡәгьы издыруамызт. «Џьоукы ирҳәон, Аԥсны анҭыҵ аус иуеит, иб-зиангьы дыҟоуп ҳәа, даҽа џьоукы – Аҟәа дыҟоуп, уаҩрас ил ҵыз егьыҟам, рҳәон. Ибзианы зегьы ирдыруаз, Ашәлашара


395

днықәҵижьҭеи, рыԥсрагьы рыбзарагьы иҽалаимырхәуа, дрылҵны дыҟан. Абас ишааиуаз, Марыҭхәа ԥсшьарҭас ҳәа Абзагә инхара анааихәа, Зафаси иареи ржәытә еиуара еи-бабарала иандырҿыц, дук мырҵыкәа, Зафас иԥа аконтораҿы ҭыԥ бзиак наирҭеит. Ашәлашара ацара-аара дабахәагәышьоз, аконтора азааигәара џьоукы рҿы дынхон. Уи аӡбахә ианала цәажәоз, изҳәоз ауаа уаҩышьала ишеиԥшымыз еиԥш, еиԥ шымызт иара изыҳәан ирҳәақәозгьы. Хыцә Кьынтышә игәаӷ змаз, иаармаӡаны инеибырҳәон: «Зафас иҷкәын, Ашәлашара аҵеи хазына, ҳшьа зыртәахьоу, ҳкәытқәа зымҵо, ҳлақәа зым шуа ҳҟазҵахьоу Кьынтышә диҿагылоуп, ахлымӡаах дақәир шәоит… иахьа уаҵәы Кьынтышә «лажәхырԥа» изуны, аусҳәар ҭа ддәылирԥоит». Даҽа џьоукы, иаҳа иаахтны, ирҳәо зынӡаск даҽакын.

Ақәоура ашьҭахь, арҩашқәа алало ишнеиуа, аҭра ҭәны, ихыҵны аҟәара ишнықәло еиԥш аӡиас, аӡәык-ҩыџьак иаар мариаӡаны еибырҳәо ари аус, дасу рыгәқәа рҿы ишышәра ианшәы, уажәшьҭа иаахтны, зегьы ишраҳауа исҳәаргьы иу ҳәан-исҳәанхом ҳәа аиҳараҩык агәра анырга:

– Ацәгьеи абзиеи рышьхәа еивҵоуп ҳҳәахуеит. Ацәгьеи абзиеи ахьынӡеимадоу сыздыруам, аха дара ацәгьарақәа хчык рхы еицықәырҵоит, убасҟак рнапы еикәыршоуп, – ина-хараны, ҽырҟәыӷарала дналагеит руаӡәк. Руа дарбану далкаа-ны ихьӡ аҳәара заҳҭахузеи. Аус злоу, ашәлашаратәын, насгьы уи ииҳәаз ихала имҳәеит. – Кьынтышә уара ишуҳәо дгаӡаӡам. Мышә ҟәыш дҟәышуп. Иҟамчы импыҵыҵра ишаҿу ибоит. Импыҵызхуа, дҽыжәызхуа дарбану? Чырг Раԥсҭан. Напы илаикит. Иамуит. Иҳәагьы дахымԥо инапаҿы дизаамгеит. Иҟаҵатәузеи? Иара иитәу аӡәы. Раԥсҭан диҵартәатәуп. Иара иитәу, иҳәатәы иахымԥо. Уи дарбану? Зафас иԥа. Дабаҟоу? Аҟәа. Аагашьас имоузеи? Хыхь-хыхь ала аус ҟаҵатәуп. Аус ҟазҵода? Чырг Раԥсҭан дызҭахым. Зафас иԥа Ашәлашарагьы, Ачамҳарагьы дахагылар ззеиӷьу, убри иалҵны феидак зауа. Усеиԥш иҟада ҳәа Кьынтышә дышхәыцуаз, дааигәалашәеит Марыҭхәа. Зафас диуоума? Диуоуп. Раԥсҭани Марыҭхәеи, ижәдыруеит, еибаҭахӡам…


396

– Еибаҭахӡам уҳәахт. Ардушьна дыццакцәеит акәымзар, Раԥсҭан иалраӡазҭгьы,амаҳагьа нанҳәа ныҳәахьднарышьҭраҳа, Марыҭхәа ишьапы Ашәлашара изаламыргыло дҟаиҵон, – их-зыртлаз ихаҭа ииҳәашаз даҽаӡәы инаԥишьит.

Ихацзыркыз инациҵеит:

– Исҳәақәо мцызар, Зафас ихаҭа абар дахьыҟоу, шәиаз ҵаа. Имцума, Зафас? Марыҭхәа ишҟа уанаҳашьҭ, Ачамҳа ра аусҳәарҭаҿы уныдгыланы, ашә шәхаркны, акраамҭа шәмеицәажәаӡоз Кьынтышәи уареи? Уҷкәын Ачамҳара да наарышьҭшаз аламҭалазгьы Кьынтышәи уареи шәеиҿа хәыҭхәыҭуа шәдәықәӡамзи? Марыҭхәа ҳхы дархәаны, уҷкәын дааҳгар, ҳахҩыкгьы иаҳзеиӷьуп, иҳәеит, ииашами? Ииашо-уп. Шәнеилалан, ацәашьаршь урԥхар, иуҭаху шалухуеиԥш, иахьуҭаху инаҳәы-ааҳәуа уҷкәын Раԥсҭан днаиҵашәыртәеит,

– изаҳауаз ишимарымкуа идыруан аҟнытә, Зафас иамаикыр-гьы, ииҳәауа џьмак аимсара исзаҩызоуп ҳәа аанаго, изаҳауаз днарылаԥшит. Зафасгьы анхара-анҵыраҿ баҩданк иакәын акәымзар, ажәа цҳафыраз, ихны иҿан:
– Ишәасҳәо шәаҳауама, ыҟами? – иҳәан, даарылаԥшит.

– Сара сыла акәым сыҷкәын ихә шышәшьаша. Убри, ыҟами, акы. Ҩбагьы, ыҟами, аҽы иазымиааиз акәадыр дасуан, рҳәеит, Кьынтышә игәаӷ сыҷкәын, ыҟами, ихҭнышәымҟьан, – дегьы нарыдҵит.

– Иуҳәаз ахьиашоу рацәоуп, аха ҳара иаҳҳәаз зхахҳәааз гьы уазхәыц, – инаишьҭарҳәеит.

Аҩнаҭаҿы аҵеи иира иаҩызоуп ашәлашараа рзыҳәан рҵеик ақыҭа дналҵны, аҵара ҵаны дуаҩханы, иқыҭахь, Ашә лашараҟа ихынҳәра. Иныҳәаҿа анааныркыло, уеизгьы-уеиз гьы иналарҵоит: «Аҵеи бзиа ақыҭа зегьы дырҵеиуп».

Уи ақыҭахь ихынҳәра, дасу ихаҭа дызхьымӡаз, илымшаз, изынамыгӡаз игәҭыхақәа рызхәыцра изнарҵысуеит. Имацара заҵәык ихәаша усума, мамзаргьы ашәлашараа зегьы рзыҳәан хра злоу ҳәа усҟацәак имкапанкәа, убарҭ игәҭыхақәа ихынҳәыз аҵеи инаигӡоит ҳәа, иқәгәыӷра дналагоит. Рыгәҭыхақәа рҿы аӡәи-аӡәи еиԥшымызт. Зафас иԥа иӡбахә ианалацәажәоз, зе-гьы хҭак еицҭадыршәуа, иахьеиқәшәоз џьарак акәын. Дыр


397

зымдырӡошәа, зынӡаск дырхашҭӡазшәа, ихьӡ шамаха ирҿа дыршәуамызт, жәласгьы, хьӡысгьы имаӡаз «Зафас иԥа» ҳәа акәын.

– Дзыниазеи уи ауаҩ, даниз хьыӡ ирымҭаӡеи? – снараз ҵааит.

– Ахьӡ ирҳароуп ихаҭа. Ихьӡи ижәлеи неидкыланы ирҳәо дҟалар, убасҟан ауп ахьӡ данаԥсахо. Ашәҟәы аҭаҩраз мацароу? Ашәҟәы аҳаиуангьы ҭарыҩуеит.

– Сара мыжда, бзиа ҟазҵо иаамышьҭахь, уаҳа аӡәгьы ихьӡи ижәлеи еидкыланы ишәымҳәаӡац! Ани, ахырҵәы шҭаз абҟәыл аниӷьыч, абҟәыл иҟәаҟәа иқәҵаны, ахырҵәы иҿартата, мышкы хәлаанӡа Ашәлашара днагаҩаго ишәымаз, ихьӡи ижәлеи еидкы ланы ишәымҳәаӡои? Иабаҟоу шәажәаԥҟа: «Бақьырба Бақьа абҟәыл данаҵарҵаз еиԥш» ҳәа ишәҳәо? Уигьы ихьӡи ижәлеи не-идкыланы…

– Ҳаихыччаларц, ҳҵеицәа зеиԥшрамхаша раҳҳәаларц. Дзеиԥ шрамхаша ҳәа иаҳҳәоит ҳхәыҷы, дзеиԥшрамхаша.

– Ишԥаизышәҳәо Зафас иԥа Қарбеи иаԥсоу уаҩхар? Ижәбоит дзеиԥш уаҩԥсы бзиахаз, изакә уаҩроу илҵыз Зафас азхарамфажә иԥа шәымҳәои? Усҟан Зафас дахьиԥоу, заҵа иԥырхагамхара, ихьӡ-иԥша ашьҭыхра иаҳагьы иацхраауеит. Ус акәымкәа, иаҳҳәап, дуаҩ ҽеимхар? Уажә шәызбама! Усҟан, аҵааҟәрылара иаҿу ахаҳә иуркыр иаҩызаха, ихьӡ иаҳагьы иареиқәаҵәо, ина ԥышәшьуеит: «Азхарамфажә иԥа уаҳа дзеиԥшрахоз, азхарамфа иԥа, егьа дуааӡаргьы, имгәада хәыцырҭа иоуӡом!» – Ишәым ҳәаӡои абас?

– Ацгәы аԥа аҳәынаԥ акуеит ҳәагьы нацаҳҵоит. Ҳиаша, ҳиашам, анцәа ҳшишаз ҳаҟоуп. Уӡырҩла, ирҳәо уазхәыцла, акыр узалгар убап икаужьхьоу Ашәлашара. Зафасгьы дыхшыҩрҵагоуп. Иаҳҳәаз, ҳара даҳҭахуп азоуп изаҳҳәаз. Иҷкәын ҳаргьы даҳ ҵеиуп. Ицәумӡан, иҳазиаҳәа, Кьынтышә иҽиимырҟьашьааит. Ачамҳара иаашьҭраҿ ихы даирхәазаргьы, уажәшьҭа днаид ҵааит. Уажәы, уааи, ҳаизыӡырҩып. Марыҭхәа иҿы дахьнеиз атәы инацҵаны иҳаҳә ҳәа ддыргәыбзыӷит Зафас.


398

Измаҳацыз ирмаҳацызт, аха ихаҭагьы иҳәамҭаны, изнымкәа изаҳахьазгьы, заа аччара рҽазырхианы, еиҭа инеизыӡырҩит Зафас:

– Саб иԥсы анҭаз, саныхәыҷыз, анкьа зны, сҭынхацәа усырбоит, уаала иҳәан, Ачамҳара аҵыхәан, амшын ахықәаҿ, уажәы аԥсшьацәа рзыҳәан аҩнеихагыла дуқәа ахьгылоу, Марыҭхәараа анынхоз, снеихьан акәымзар, ахаан иҩны снеи-хьоума, дшынхо збахьоума…

– Уи адагьы, ақалақь аҿы, абазар унахыҳәҳәаны, даҽаӡәы иҩны унеихьоушәа…

– Ииашагәышьоуп иуҳәо. Снеит. Итәоуп, рӡамҩақәа ҭыҵны ицо, рыблақәа аҩы рхыҵәаланы. «Шәласны ихәы шәырхиа!»
– иҳәан, днарылаҟааит Марыҭхәа.
– Акәытҵара иҭаркыз Патыхә-иԥа.

– Уаб акәытҵара дҭаркыхгьы, убас ахәша уалажьындаз. Лаб иашьа сакәу џьушьап, схаҵкы камыршәуа: «Шәнапы шәыӡәӡәа, диадиа» – лҳәан, иԥҳа, аԥҳәызба ҵәрышкәа, ам-пахьшьы лнапы иахаршәны дааин, уадак ашә аартны, ам-пахьшьы ныкналҳаит. Сныҩнаҵаны, ашә ныдылҵеит. Иауазеи, маӡала снапы сыӡәӡәома, бабацеи, дад, сҳәан, ашә аартны, насҭха игылаз, аԥҳәызба иналсыркит ампахьшьы…

– Аԥсуа ҵасқәа лурҵоит…

– Аҭӡамцқәа ижәҩангәыԥшшәылоу мармалташьла иҟа ҵоуп, – уахь ацәажәара ахьизахгаз деигәырӷьаҵәа, ражәа гәырмаҷгақәеи ргәаҳәареи неилаӡҩо, уаанӡа иарҳәақәаз неи харшҭны,даҿын Зафас.– Исаркьаԥсараха… снапы ахьысыӡәӡәо акрыздыруама… Даҷк хәхәаӡа, аҟәарҟәар агәыцә еиԥш, акы ацраҳәаны икнаҳауп. Ирҭрысны санаха, лагьанҵас, игәаҩаӡа иахьыҟаз, агәыргәырҳәа аӡы ҭыҩрны аҿаанахеит. Снапқәа лаҵаскын, ӡыкгьы ласҿасҭәеит, ампахьшьы сзыркыз аԥҳәызба ҵәрышкәа, убас ччараха илысит, убас деиҵаԥжәаны дыччеит, лыԥсы маҷхоз џьысшьеит. «Асас бышԥеихыччо, амбжьах!» – иҳәан, длықәҵәҟьеит Марыҭхәа. «Папа! Папа! Ҳасас ашьашь ма!..» – лҳәан, аурысшәала ажәақәак егьыналҳәеит, абарҭ итәаз зегьы, аҩны дырхыџхыџуа, ччараха ирысит. Марыҭхәа дҩагыланы дааин: «Уаҟа ҿыӡәӡәарҭаӡам, уаҟа ӡкаҭәарҭоуп,


399

Зафас», – иҳәеит. «Уҩны аҩныҵҟа дәахьцарҭоума, уара, саб иуа?!» – сҳәеит, уаҳа исҳәоз! – даҿын Зафас. Ихы дахьахла-фуаз, иналаиӡҩон даҽа гәҭахәыцракгьы: «Дыжәдыруазааит, сыҷкәын изыҳәан абаагәара даҩызаха, дзакә ҭынхоу исымоу. Схы дасырхәап Марыҭхәа. Рыхәдацәақәа ԥибажәжәо, еиба-фалааит алақәа. ԥылгыдык мҵанарсааит сара сла. ԥыҭҩык ықәибахыр, иаҳагьы еиӷьуп. Аргамаду нхарак нықәыццышәаа илгеит Ардушьна. Гәырҭаа ианакәызаалак иуаа кьаҳәқәан. Ииашоуп, аколнхара анеиҿыркаауаз, иеиҿызкаауаз дрылан Гәадала. Аха шықәсқәак анаабжьыс? Ажәытәан ишбеиақәаз, амал ду шрымпыҵакыз, иаарҭаху ҟарҵо, арашәаҩцәа ааганы рымхы ддыррашәо ишыҟамлоз ибеит. Акоммунистцәа урҭқәа шырымуаз, иԥҟатәызар, ақәаҵагьы шԥырҟо, ирбгатәызар, аныхабаагьы ишамеигӡо аниба, дааҳәит, иаабахьаз иакә ӡамкәа даақәгылеит Гәадала. Абзагә? Абга иахылҵыз дыб-гамхои! Ажәлар рырахә, аколнхара аферма, аҳәынҭқарра иаланагало иҳәахуеит. Аҳәынҭқарра акәым, аха иара иакәын изланагалоз. Ианакәзаалак рхы иашьҭоуп. Рхы иашьҭамзар, Гәырҭаагьы, реиԥш зеиԥшугьы, жәынгьы-ҿангьы ахәша рҿыҵәҵәо изыҟоузеи?! Ирҿыхлатәуп рсабрадақәа. Аразҟы рымоуп умбои, Гәадала иахьа-уаҵәы ддырӡуеит шырҳәоз, аԥсыхәабаа иоухгьы, ихала инарцә мҩа днықәлеит, иҵыхәа рҿаҟьаны дцеит. Абзагәгьы иахьа-уаҵәы ихжәашаз амахә ҩа дшықәгылаз, Ашәлашара Ачамҳара адҵара ҟалеит, Кьынтышә аусҳәарҭахь дниаргеит. Ишдырххоз, урҭ анышә иҵазцалоз дыԥсит. Иацәцеит. Аха дзацәцом Ардушьна. Ҵаны, аҭакәажә дҭаркит ҳәа сара иабасыхәо. Дҭарымкыр иаҳагьы еиӷьуп. Дызҵәахыда? Аколнхара ахантәаҩы. Уи иҟәардә наиҵҟьап. Убасҵәҟьоуп Кьынтышә ишсеиҳәаз. Иҟалҵаз ацәгьара, нхара дук нықәццышәаа ишылгаз, аконтораҿы днеины иреиҳәеит, дашшит Марыҭхәа. Лҭакра ацымхәрас, леиқәырхара, лыхь-чара дашьҭалеит Раԥсҭан. Абар, ҭагалара ниасуеит. Уаҩшьрак иаҩызоу ацәгьара ҟазҵаз аҭакәажә, иахьа уажәгьы лшьапы дақәиҭны, адәы дықәуп. Уимоу, иара убраҟа имблыкәа иаанхаз ананыраҿы дыҩноуп. Ашәлашара назлоу, Ачамҳара ақыҭа ду, сыҷкәын данахагыла, Марыҭхәа игәы нирхарым, иахьааиҭаху



400

дналаԥшны, дгьылк наизалихып. Дҭынхоуп, сыҷкәын дицх рааит. Аиҳабыра, аиҵбыра, иҩызцәа-иԥызцәа рацәоуп, ихы иаирхәааит. Ашәлашараа ирҭаху аччарами? Ашьышьмаҭра сҿы нҭасыӡәӡәан, ргәазхара изхыччалаша ажәабжь рзаазге-ит. Иччалааит, аҵыхәтәан зԥаҵа иалаччо даабап. Даабап, сара сакәу, исхыччақәо ракәу Марыҭхәа ишьышьмаҭра иҭафыҩ қәо».
– Исаҳәи, уара, Зафас, нас иҟалаз ҳаҳәи?

– Астол санахатәа, дышәкәаба, шәанаџьалбеит, аҳамамҭра дҭагәаны дышәкәаба иҳәахт, сара мыжда, дааизар адәахьы дымцацшәа, аԥхӡы илхәаҭа, зцәазна зжәхьаз сасык. Аныҳәаҿа анааныскыла, саб иуа, Марыҭхәа анысҳәа, унаганы саб уиван-даз иҳәеит.

– Уара цҳаражәҳәара узышьҭыз, уара ҳуеиԥшуп, – иҳәеит, ибжьы ҩҭыганы, илабҷашь иҵарс, насҭха дгыланы иӡырҩуаз Кыҷа.

Лафк еиԥш инахыччеит Зафас иажәабжь заҳаз. Иччоз дна-рылаччеит Зафасгьы, аха уи заманалаҵәҟьа еиликааит, Кыҷа лафны ишимҳәаз. Идыруан уи аҭаҳмада иара дшиҭахымыз. «Иҩны саннеилак, иаԥсыуа ҵасуп, иахәҭоуп ҳәоуп ашҭа сыз ҭаижьло, мамзар сиҭахым».

Анапеилаԥса ҟаҵаны, иифаша анирҭаз, уи зегьы еиҿызкааз, иҟазҵаз Кыҷа шиакәыз идыруан Зафас. Сҭаацәеи сареи амла ҳаумыргеит, иҭабуп ҳәа иаҳәара ацымхәрас, напеилаԥса ҟа ҵаны ианналга инаркны, ақыҭа иацәымцху, уимоу, дмышь ҭацәгьаны ақыҭа иалоу аӡәы иеиԥш, Кыҷа ихәаԥшра далагеит Зафас. Аҭаҳмадагьы идыруан уи ус дшыҟаз. Игәхьаа икымызт, дагьизхәыцуамызт. Абыржәы заҵәык ииҳәаз иҳәеит акәымзар, зынӡаск даҽакын Кыҷа дзызхәыцуаз убри аамҭазы. Иззыԥшыз, иззеизаз Марыҭхәа иаара аҵкысгьы, аколнхара ахантәаҩы Раԥсҭан иаара иаҳа дахыццакуан. «Сажәра сыхьӡеит акәымзар иҵегьы сивагылон убри, ҳколнхара ахантәаҩ қәыԥш. Ауаҩы дааирыхыр зҭаху аӡәы иоуп. Аҟамчада уаҳа акгьы ззымды-руа, Кьынтышә иҩызцәа дреиуам. Абас акәын ишыҟаз, ҳаамҭа ҿыц анааиуаз аламҭалазы, изакә аамҭоу иаҳзааиуа ҳзеиҭаҳәо иҳалаз аҷкәынцәа. Иузымдыруа, иузеилымкаауа уахыршьаа-


401

уамызт. Кьынтышә иҩызцәеи иареи, амҩақәа ахьеихагылоу унанагар, иарбан мҩоу сызқәлара ҳәа уразҵаар, ушԥаҵааӡеи ҳәа уршьуеит».

Раԥсҭан иаара дахыццакуа, игәы дҭацәажәо, уи изыҳәан Кыҷа абас иҳәартә еиҳарак дҟазҵаз, урҭ аҵыхәтәантәи реи ԥылара, реицәажәароуп. Абылра аныҟала, абылра ахьыҟалаз анхарҭахьгьы дымнеикәа, Ардушьна ажәакгьы ламҳәакәа, дынҽыжәланы аконторахь дцеит аҭаҳмада. Изҳәақәазгьы ҟа леит, баша уцоит, дыдмырӡыр ауӡом, акгьы улыхәом ҳәа. Уимоу џьоукгьы иарҳәеит; «Ацәгьара ухьчоит ҳәа ахьӡ ухы иоуҭоит». Аха Кыҷа урҭ ирҳәоз дазымхәыцит. Зыгәра ганы дыҟаз, имыхь-чар дламысданы ииԥхьаӡоз, аиаша ахьихьчоз аамышьҭахьгьы, агәаӷьра иланаҵон иқәра адурагьы. «Иамуӡозар, ихы цеит ҭаҳмадажәк рҳәап, уаҳа исзырурызеи. Сҭаркӡаргьы – хьӡуп. Абзиара дашьҭан рҳәап». Аконтораҿы рхала итәаны Раԥсҭани иареи акраамҭа еицәажәон. Ажәытәра, аҿатәра, инахыкәша-аахыкәшо ишнеиуаз, уажәшьҭа дазыҟасҵеит, сыззааиҵәҟьаз иаҳәара иаамҭоуп анигәахә:

– Иҟалаз убоит, дад, Раԥсҭан. Ҭакәажәык абахҭа дҭаԥсыр дыгәнаҳауп, – иҳәеит Кыҷа, дзызнеиз зынӡаск уи акәӡамкәа, инаимҩатәны иҳәозшәа.

– Шаҟа ицәгьоу удыруеит, аха иахьынӡасылшо, исыргәа гәоит лҭакра. Аԥсуала шәиацәажәа зынхара лыблыз, – иҳәеит Раԥсҭангьы, иааркьаҿны, гәрагарала.

– Абзагә иус аан, дад, уаҩԥсык даҳхауршәалеит, уажәгьы убас ҳзууит, ибзиараха иуԥылааит!

Абас иааркьаҿны иналгеит Кыҷа дзызнеиҵәҟьаз. Иаҳа акраамҭа ирылацәажәон уи аус иадҳәалаӡамыз. Убри аицәа жәарагьы патуқәҵараны иԥхьаӡеит Кыҷа.

Дахьааиз аӡәгьы иеимҳәеит, избанзар, алаф алырхуан, уеизгьы-уеизгьы иҟаиҵазеи, ихәҭаз ҟаиҵазар уамак ҟам леит, рҳәон. Реицәажәара аамышьҭахьгьы, аҭаҳмада гәа хәас иҟаиҵеит, баша патуеиқәҵарак еиԥш акәымкәа, иҵегьы инаҳаракны дахәаԥшит даҽакгьы. Данцоз, аконтора даа дәылҵны, иҽы ахьҿаҳәазынӡа дааскьеигеит, иҽышькыл кны, дынҽыжәиҵеит Раԥсҭан.


402

Излеицәажәараны иҟаз, иззеизаз аус зынӡаскгьы агәхьаа ркӡам, уи рхашҭны иалгахьеит угәахәрын Кыҷа ирасаҭраҿы еицәажәоз ахацәа урзыӡырҩыр. Еихлафуан, ажәа шҳамқәа неиларҵон, аха аӡәгьы игәы иалсуамызт. Агәыразра зҵоу ажәа «шҳам» ахәырбӷьыц еиԥш акәын ишырԥхьаӡоз ашәлашараа. Зафас Марыҭхәа иҟны дахьнеиз иаҳақәаз, иибақәаз раҳәаны даналга, ажәеи ажәеи неихҳәаало, акыр еибаршхьан. Иара, За-фасгьы дыфаны, дҟаҟаны, уаҳа акы имҳәо ҳилгеит шырҳәауа, еиҭах ажәақәак нарылеиҵон.

Ачуанқәа акәац рҭан. Ахьурӡқәа макьана ашра иалам-гацызт, аха абысҭа аура здыз, рмысҭхәагақәа наҵыршьуан. Аԥша зны агаҿантәи ашьхаҟа иасуан, нас иааҳәны, ашьха қәа рхықәцәан ирықәжьыз анаҟәоуқәа рыхьшәашәара рзым чҳазшәа, еиҭах агаҿаҟа, амшын аԥхаррахь еихон. Аԥша асра аҽаԥсахцыԥхьаӡа аҽаԥсахуан алҩагьы. Амца иакәшаны игылаз рыбла ианҭалалак, уажәы-уажә инахыкәшон. Ир ҳәоз алафқәа рзыӡырҩра даҟәыҵын, гәалашәарақәак, хәы црақәак дрыланахалан, илабҷашь иҵарс дгылан Кыҷа. Убас деиқәышьшьы данааҟалоз еиҳарак ихьааигоз рдыруан ашә лашараа. Ихәышҭаара неиҵихып ҳәа дзықәгәыӷуаз има ҭа, ачара анизиу ашьҭахь, дук мырҵыкәа, дцеит ақалақь ахь. Мцашьагьы имамызт, уи иҵара Ашәлашара џьаргьы ихәар ҭагәышьамызт. Кыҷа изеилымкаауаз, изиҵазеи убри, Ашә лашара ихәарҭамыз азанааҭ. Ирдыруан ашәлашараа Кыҷа Абзагә дышиацәажәахьаз уи иҷкәын Саид иҵыхәала. Дааи-гааит дырхынҳәны, Аминаҭ длымхны. Инхара-инҵыра зегьы иара ихьӡала иҟаиҵааит. Игәы ҭынчны дықәлап инарцә мҩа.

– Аиаша ҳаҳәа, Кыҷа, абыржәы уҷкәынхар уҭахызу? – ихәыцрақәа дрылихырц, насгьы иара иларҵоз «аҵәы» уи ишҟа ирхарц, Кыҷа ихы наиқәкны ҿааиҭит Зафас. Ихаҭа дзеиԥшраз гәаҭаны ианарыжьуан акәымзар, агәаӷьра цәгьан Кыҷа иеиԥшу аҭаҳмада ус иацәажәара.

– Сара исзууазеи, аха уара ухаҭа уааҷкәынханы ҿыц ум ҩа унангылазҭгьы ушԥаҟаларыз?! – иаргьы зҵаарала аҭак ны ҟаиҵеит Кыҷа.

– Дшыҟоу аҵкыс деиӷьхап шәгәахәуазма? – иналаиршәит аӡәы.


403

– Сзеиӷьхарыз, сшыҟоу цәгьоушәа убама? – инаиаҭеикит Зафас.

– Уеиӷьымхааите, ушыҟоу умбаӡои? – иаарымчны ҿааиҭит Кыҷа.

– Улаф ашҳам алыжжуеит, исҳәар еиҳаб дук суҿаԥаланы, изласҳәарызеи акәымзар, – сҳәеит.

– Ҳоҳ, ҳаи, дад, дукәыхшааит! Ҳара ҳтәык макьана иузын-ханы уҟазаап! Арахь уааи, дад, Гәдиса, арахь уааи, уаҟа ааҵра узыҵагылоузеи?! – инасаҭеикит Кыҷа.
– Ааҵра сышԥаҵагылоу, абар шәыгәҭа сахьгылоу!

– Зафас анхацәа бзиақәа рыгәҭаҵәҟьа дышгылоу еиԥш ҵәҟьа! Ҳи-ҳи-ҳи! Уаахишь, улымҳа арахь уаахишь! Зафас иоу-ма уара, дад, иухьчо? Напеилаԥса ҟаҵаны ҳицхрааит, имгәажә ҳарҭәырц, ҳқыҭа далҵны, даҽа қыҭак аҟны дцаны, дгәыц хәырԥхашьагаха, дымҳәыркьиларц. Исцәымӷуп Зафасраа, ис цәымыӷ! Уӡырҩы изызуз!

Ииҳәо цқьа ираҳарц дааҭгылеит аҭаҳмада. Имаҟа иадҳәалаз ақьаса аҭаҭын ааҭигеит. Инапсыргәыҵа инанирҟәыҷылеит. Иҭаҭынжәга амца нацраирсаанӡа, иажәа инациҵаанӡа, зны дцәышхо, зны дҟаԥшьхо, ицәа дҭаҵәиуа, Кыҷа ииҳәарызеишь уаҳа ҳәа дыԥшын Зафас. Имаикыр, еицәеитәуан.

– Дасу имԥыхьашәаз игоит ҳәа шынаиасҳәаҵәҟьаз, ажьа-баа афҩы зҿасыз абгахәыҷеиԥш, дныҵашәкәа дцеит. Да-бацеи, иҟаиҵозеи Зафас ҳәа сышизхәыцуаз, адырҩаҽны снеизар, Ҟәырҷынаа ргәаҩара дахыкәшаны, аҵәыгәыгәқәа рарсра даҿуп. «Иҟауҵозеи, уара зыҵәҩанах ҭабгаз?» – аныс ҳәа: «Ажәытәан сабацәа иртәын абри адгьыл… Ҟамхәаз-мамхәаз ҳәа акгьы ҟалом, сыдгьыл сара изгоит», – иҳәеит. Уара, ирыланҵәаз, аҩны иумоу, узқәиҭу аҳәира ахыҵәаны ишьҭоуп, ари иалухузеи сҳәеит, аха иоуҳәозеи, Зафас – Зафас иоуп.

Ихыччоз иаргьы дрылаччон Зафас, аха реиҳа иччоз дгәеи ҭарц иҭахны, дышрылаԥшуаз, ақыдсаҟә иқәтәаз, Ҟаҭмас илаԥш наидхалеит. Убри дкылкааны дихәаԥшуа дыччон, Кыҷа ииҳәаз зызкыз Ҟаҭмас иакәызшәа.


404

– Егьаҩы ччаргьы, ыҟами, абри уара, аҵәҩан ршьа уеиԥшха, уара узырччозеи, Ҟаҭмас?! – инацәа хаԥагәақәа рхаханы, Ҟаҭмас инаиқәикит. Зафас иаҵкыс қәрала акыр деиҳабын Ҟаҭмас, усҵәҟьа димацәажәар ихәҭан, аха ичеиџьыкадара шианарыжьуаз еиԥш, апатуқәҵара ахьеилеигозгьы рызгәам ҭозшәа ҟарҵон: «Зафас – Зафас иоуп». – Исаҳәишь, ыҟами, сара усхыччартә уҟоу уҟаму?!

– Исыхьзеи, уара, агәыга, сара сыччартә сыҟамкәа?! – иҳәан, дагьыҩагылан, ԥшацәгьак зысыз аҵлеиԥш, ибаҩқәа аҿҿа рылго, дынхьатыр-аахьатырит абырг еиҩаҳаҳа Ҟаҭмас. Уи ихы-ихшара, иҵакыра, иешьара убасҟак ирацәан, ишакәым ицәа ԥызҽыз, амра иԥсы ацҭадыршәон.

– Иуҳәеит, аха сара иуасҳәазгьы раҳәа, сара иуасҳәазгьы!

– иҳәагәышьеит, аччиа сышԥеифеи ҳәа игәы дахаԥжәо игы-лаз Ҟаҭмас.

Ҟаҭмас дахьацҵҟьаз гәахәас иҟаҵаны, Зафас иажәа ина циҵеит:

– Акамхозқәа анааиуаз, ыҟами, Абзагә иаб Гәадала иеиԥш зеиԥшыз, анхацәа иҳамоу еилаҳҵап, акәаҭана, ауӷә, ауардын дасу ишәымоу нажәг ҳәа ианҳалаз…

– Уара ауардын ацәаӷәацәқәа наҵакны ианалауҵаз… – аҟыԥҳәа иныбжьаиршәит Ҟаҭмас. Зегьы неибарччеит, Зафас абыржәы еиԥш, убасҟангьы ԥшьшьапык зҵоу рахәык шизаны-мыз, дышнымха-хымҵәаз ззымдыруадаз.
– Еицәоутәуеит, Ҟаҭмас!
– Уаангыл, иажәа ирҳәа!
– Зафас итәы ҳҳәахьеит, уахь иахумган, Ҟаҭмас!

– Шәӡырҩи, шәӡырҩи! Иаҳзымдырӡо ссирк ҳаиҳәоит За-фас. Абри иеиԥш зеиԥшу роуп аиаша зҳәо, – ҿааиҭит Хабыгә.

Инеихызҳәаалоз аҵәалаҵаҩцәа рахьтә, аҵыхәахьшәа игы-лаз Хабыгә днеизыԥшит Кыҷа. Иуаҩра абжа ааиҩишахьан уи ахаҵа. Кәмызцәа хылԥак, ауапа еиԥш ахәы ахьыссы, ҟаитанла ихырҷаны ихан. Иԥаҵақәа хьыдышьшь, уаҩы данибо, дџьыҟә-џьыҟәуа, иҽрыцҳатәны дныҟәон. Имацара амҩа данану, иб ӷагьы ириашон, иблақәагьы иаҳа ихьаԥш-кәаԥшуан. Ҟазшьас иман: амҩаҿы шәааиԥылар, инкарҵәаӡаны аԥсшәа уеиҳәон.


405

Дзырччаша акгьы умҳәаӡозаргьы, дызхыччо узымдырӡо, «ҳи-ҳи» ҳәа ибжьы рмаҷны, маӡажәак иҳәозшәа, дынцәыҵаччон, нас, шәанааиԥырҵлак, ажәак уеиҳәарц иҭахны ихашҭызшәа, дааҭгыланы, ибӷа аарџьыҟәны, днаушьклаԥшуан. Ажәақәак наушьклеиҳәон. Хабыгә ишиаҳауа, ишәарҭоу, уаҩ дызқәыӡша маӡа рҳәомызт. Шәҟәык алаиҵахьаны, дашшны, хаҭала иара ирӡыз ҳәа, аӡәгьы дрыздыруамызт. Аха зегьы ирдыру-ан, иааиаҳауаз, аҟыԥҳәа днеины, илымҳа дынҭахәыҭхәыҭны, Кьынтышә ишиеиҳәоз.

Убарҭқәа днарызхәыцноуп, «Абри иеиԥш зеиԥшу роуп аиаша зҳәало» ҳәа Зафас изыҳәан Хабыгә ианиҳәа, ахҭҟьа иаҩызаха:

– Уара, Хабыгә, аиашақәа шуҳәало еиԥшҵәҟьа! – ҳәа заа ҭирҟьаз, Абзагә уи ихы наиқәыкны. Уигьы азмырхакәа, иажәа қәа ирыҵаҵәахыз рзеилымкаар ҳәа дшәозшәа, хазы колн-хараны ианыҟаз, Кьынтышә тәарҭас иахьимаз, аусҳәарҭахь инацәа ду наирххеит. «ьоукы нхәыҵачча-аахәыҵаччеит, аха аӡәырҩы, ирҳәара рҿамшәо, инеиҿаԥшы-ааиҿаԥшуа иаан хеит. Даҽаӡәызар, ажәлар рыгәҭа сцәа ԥуҽит ҳәа, ма иақә нагахаша ажәала аҭак ҟаиҵар акәын, мамзаргьы иаҳәызба аҭра иҭыҵәраауан. Аха Хабыгә изеилымкаазшәа, имаҳазшәа ҽырдагәа ҟаҵаны, баша лафк еиԥш инаивижьит. Иара иаҵкыс Кыҷа иаҳа ицәымыӷхеит. «Ҟәышра игӡам, аха аҽынкылара игуп абри Абзагә. Дадызцалазеи, даҽа ӷак дызирҳауазеи?!»

– иҳәан, игәанала уҽынкыл, иуҳәаз азхоит ҳәа аанаго, днаи хәаԥшит.

– Сажәа сшәырҳәа, уара, ыҟами, сажәа, нас уажә ижәбама, шәыхәдацәақәа ҵибакаалап, – инациҵеит Зафас. – Ажәакала, дасу имаз акамхоз ианалеиҵоз, ианеиҿаҳкаауаз, Ҟаҭмас аамҭақәа ас ицарым иҳәазаарын, икәаҭана ҿыцҳҳараӡа, аҭуан илықәҵаны иҵәахит, ыҟами. Уажәы, ыҟами анцәа иџьшьаны, акамхозқәагьы ықәӡааит, ихыбгалеит игәахәзаап, икәаҭана рҩаны, ирԥшшаны аҭуан иаалбааигеит, – иаахиркәшеит За-фас. Ҟаҭмас ишҟа даанаскьеит. Ихы нхыршәҭны, днаиҵаԥшит, сузымиааиргьы ма суцҳандаз ҳәа аҽы иаҵаԥшуа абгахәыҷы еиԥш. – Ибзиаҵәҟьоуп алыӷәраҿы аихаҷа-маҷа аҵәахра. Ал


406

ҩақ ианашәлак, ижьакцаӡом. Ашәхаҩа иаҩызахоит, ашәхаҩа!

– Зегьы ргәаӷ Ҟаҭмас инаихиган, иажәа ҵәыҵәқәа наихьи-шьит.

«Џьоукы ччеит иргәарԥхаҵәҟьаны, рыччара, изаҳауазгьы даргьы рзыҳәа игәыԥсыршьагаха. Аха даҽа џьоукы, қәрала

иаҳа инеиҳабацәаз, рыччабжь еиԥшын, азымҵәыжәҩак ахьыԥҵәаз иахҟьаны, изышьҭымԥрааз апҟа амҵәыжәҩа ашь ҭыбжь. Изхааныз, излаԥшхьаз рацәан. Адыд-мацәыс неиқә тәаны, ажәҩан аныцқьахалакгьы, акраамҭа ацаҟьа еиҟәԥара иавҵӡом ақәасаб. Аԥҭа ахыҵра мариоуп. ԥша ӷәӷәак насыр, ицҟьашәҟьа иагоит, аха акраамҭа иазынхоит ақәасаб агәыҭ ҟьара. Усҟак уазымхәыцкәа, лафҳәаҩык ииӡбаз ажәак еиԥш уазнеир, уаҩ дарччартә иҟан Ҟаҭмас изыҳәан Зафас ииҳәаз. Аха, рыцҳарас иҟалаз, ҳаҭыр бзиа зқәыз, анхаҩ нага Ҟаҭмас, ииашаҵәҟьаны ихьыз усын. Издыруазгьы рацәаҩын. Урҭ раԥхьа дгылан Кыҷа. Икәаҭана аниҵәахуазгьы идыруан. Усҟан ақыҭаҿы, акәаҭанақәа змаз, нацәала иуԥхьаӡон, гәамҭашьа амамызт Ҟаҭмас икәаҭана шыԥхьеикыз. Акгьы имҳәеит, иԥсы иахимырӡааит Кыҷа. Аӡәгьы иимырхәо, ихаҭагьы дзаланым-хо, акәаҭана ҵәахны измаз изыҳәан аҵкыс, уи атәы зҳәоз За-фас иаҳа дизгәааит. Ибон, Зафас, Ҟаҭмас данихлафуаз, илаф ацәымӷра шалаз, ишалыжжуаз агәаӷ. Ашьыцра бааԥс иахылҵуаз гәаӷын. Зафас изыҳәан бзиарамзар цәгьара ҟаимҵацызт Ҟаҭмас. Уи анымха-хымҵәа изыҳәан напеилаԥса аныҟарҵоз, Ҟаҭмас раԥхьагьы иалеиҵеит ихәҭаа. Реиҳа дизааигәаны идынхалоз игәылацәа дреиуан. Зафас иҷкәын, уажәы аҵара далганы, аконтораҿ аусура иалагаз даныхәыҷыз, амлакраан, крыфарҭас, хныҟәгарҭас иахьимаз Ҟаҭмас иҟны акәын. Шаҟа абзиара изыҟаиҵоз, убриаҟара, ачымазаҩ-ҳарам згәы бзиоу данибалак, шьыцра бааԥсыла дышиҵашьыцуа еиԥш, иаҳа-иаҳа Ҟаҭмас изыҳәан дҳарамхон Зафас. Дзыхсырҟьозеи ҳәа ихы дазҵаауамызт.

Зафас ииҳәаз алаф-шҳам ицәымыӷхан, ацәажәара даҽа џьара иахигарц иҽыназикит Кыҷа. Аха уи аҳәаха имоуцкәа:

–Аиха иаҿухуа аихашәа уибоит,– иҳәеит Ҟаҭмас, изхысҳәааз шәымдыруеи ҳәа аанаго, даарылаԥшит. Нас инапоуқәа За-


407

фас ицламҳәа иахькьысыртә ирхханы инаиқәикын: – Абри уара уеиԥш зеиԥшу рнапы иамкырц азыҳәаноуп скәаҭана зысҵәахыз! – Иааҭирҟьан, «ҭфу!» ҳәа дагьынкажьцәеит.

Иахьакәым ишкылсуаз рбеит лафҳәарала излагаз аицәа жәара. Аичырчаҩцәа иаҳагьы аҵәы аларҵон. Урҭ Марыҭхәеи Ардушьнеи рус аҵкысгьы, жәрала-чарала, қьафурала амш ахьырхыргоз иаҳа еигәырӷьон. Зафас игәы ԥхҭрагьы хьаас ирымамызт, Ҟаҭмас иажәақәагьы ргәаҵахь инарышьҭуамызт. Даҽа џьоукгьы абригадир Бардушьа иеиԥш зеиԥшыз, Ҟаҭмас ииҳәозгьы иақәшаҳаҭхон, Зафас ииҳәозгьы, иҳәаны далгаанӡа «иҳәа, иҳәа, ииашоуп иуҳәарц иуҭаху» ҳәа рхы дырҵысуан.

Кыҷа днаихәаԥшит Абзагә. Блала инаиеиҳәеит: «Иаамҭоуп, акы нараҳәа. Иахдырҟьацәеит. Иаанкыл. Ирымчны рацәажәара, уара уда, ҽаӡәы азин имам».
Акгьы имҳәеит Кыҷа.

– Сара, мыжда, уара уҭауад напы ҟәымшәышәқәа!.. Скәа ҭана, унапы иасыркуам иҳәахт!.. Ашәлашара зтәыз, ҳаҭауад изыҳәан, ашьтәқәа ртәыҩа даханы ишигоз, знапсыргәыҵа цәыҟьҟьахьаз уаб инапқәа иаҳа ианаалозҭгьы Ҟаҭмас укәа ҭана, ыы, ыҟами?! – иқьышәқәа қәац-қәацо, ибжьы ҷахьаӡа, ҿааиҭит Зафас.

– Аҳратәра аныҟазгьы иаҳфоз, иаажәуаз ҳаман, уажәгьы ҽаӡәы ичуан ҳҭаԥшуам, напеилаԥсала аӡәгьы сныҟәимгац. Сымаха-шьаха еибганы, гәаҟрацәгьак сақәымшәакәа, напеи лаԥса анысзыҟарҵа, ма схы ахьынахо сықәҵны сцоит, мамзар-гьы сҽыкнаҳаны сҽысшьуеит, – инаиаҭеикит Ҟаҭмас. Иажәақәа џьбаран, аха ибжьы шкаҳаз, иаҳа иҽшникылаз аилкаара ма-риан. Ихшара днарызхәыцит. Акәаҭана аҵәахра аҵкыс иба шоугьы ауаа ақәдырӡқәахьеит. Сара сусым, схәыҷқәа ирԥыр хагамхандаз.

Дысԥырыжәга шәуаазар, ала-ԥина сахьафо шәымбаӡои ҳәа аанарго, анцәа диҳәозшәа, иҩнапык ааирхахан, еизаны иӡырҩуаз даарылаԥшит Ҟаҭмас.

Иҭаҭыныжәга илабҷашь ахы аҷаҩ-аҷаҩҳәа инықәикшан, Зафас ишҟа даахьаҳәит Кыҷа. Зегьы агәра ганы иҟан, ажәа мҽыӷқәа еибызҳәаз, зыгәқәа цәибаҟьаз, ахәша рыбжьишьуе-


408

ит ҳәа. Аҩыџьагьы иара исасцәоуп, аԥшәымак ишихәҭоу еиԥш, аӡәгьы игәы нимырхароуп. Убри аҭыԥан:

– Дад, Зафас, Кыҷа дукәыхшахааит, ишсоуҳәара, иахьа абраҟа уааи ҳәа уазҳәада? – иҳәан ҿааиҭит.
– Аԥсуаа иаҳҵасым, асас ас иарҳәо смаҳацт, – иҳәеит атрак торист Мажара. Исҳәаз сыцҳәа ҳәа аанаго, Абзагә днеиҿаԥшит.

– Ачара ҳамам, аԥсхәы аауам, – Мажара ииҳәаз наиви-жьын, иажәа инациҵеит Кыҷа. – Ҟаҭмас, Кәнач, Ҭамел, Абзагә уҳәа, унеишь-уааишь ҳәа зарҳәо аӡәык-ҩыџьак наидгаланы, Марыҭхәа ҳиацәажәарц ҳаӡбеит, уара убраҟа узхәарҭоу ҳәа иудыруазеи? Саб диуоуп уҳәан, уизаҳашьҭит. Иҳазиоуҳәарц, даҳзаарц ҳашиҳәо, уалгеит уус, – дааҭгыланы, иҭаҭыныжәга еиҭах аҷах-аҷахҳәа илабҷашь ахы инықәикшеит. Изеиҳәаз, Зафас иакәымкәа, исҳәаз иаанаго еилукаама ҳәа Хабыгә днаиҿаԥшит. Хабыгә ахьаԥарч абга аԥылар еиԥш ицәа дын ҭалеит. Абасеиԥш аилацәажәараҿы, цәгьаҳәарамзар акгьы ззымдыруа, Хабыгә дышԥеиԥхьеи Кыҷа ҳәа иџьазшьоз, иреи-лиркааит, Зафас иеиԥш, уигьы иамҳәаӡакәа дшааз.

– Деилагеит аҭаҳмада! Иаҳәазаргьы, иаҳәаӡамкәа дааи-заргьы, уашҭа иҭалаз дсасуп. Исмаҳац, асас ари аҩыза ажәа иарҳәо, – иҳәеит Абзагә ибжьы ныҵакны.

– Аԥсуаа иаҳҵасым! – иҳәеит еиҭах Мажара. Уи ибжьы рмаҷны дызцәажәаӡомызт. Ашәлашараа зегьы ирҟазшьоу – рыбжьы ҭцаны ацәажәара, иара атрактор дахьақәтәоу, аусура дшаҿу, данцәажәо ибжьы ахьирдууазгьы нацлан, дзацәажәо диқәҵәҟьозшәа акәын ибжьы шыҟаз. Убжьы аархәыҷы ҳәа иазҳәоз, дрызгәаауан, аӡәы ицәгьа саҳәа, мамзаргьы уҳәан-сҳәанк уалацәажәа ҳәа иарҳәазшәа иԥхьаӡаны. Ауаҩы ииҳәо иҳәалароуп зегьы ираҳартә.

– Иаҳҵасым уҳәахт! – Мажара ииҳәаз днахьынҳалеит Зафас. – Амыждараз, напеилаԥса сзыҟарҵеит. Исыбаргәыз, сналбаар, Ачамҳара сналс-ҩалсыр, ԥхынрак исфашаз сырҭон, аӡәгьы егьсаҽԥниҳәомызт, – иҳәеит, анапеилаԥса ҟазҵаз, уаҟа игылоу ракәымкәа, даҽа џьоукы ракәны иреиҳәозшәа.

– Францыз ныҟәаҩык иҳәахьеит, џьара саԥхьахьеит, аԥ суаа иҳамоу анапеилаԥса иабзоураны ҳәыркьиаҩык адунеи
дшықәҳамҵац, – иныбжьаиршәит Тарас.


409

Уажәшьҭа ихьаршшатәын.

Дааԥышәырччеит Кыҷа. Ицәажәашьа рдыруан. Еилыркаа-ит ажәабжьк иҳәарц шиӡбаз.

– Умгәаан, ҳаузыгәдуны иаҳҳәоит, Зафас. Аҽԥныҳәа атәы шыҟоу умбои, дад, уи адагьы ԥсыхәа ыҟам. Абысҭа ҿахра уфарц азыҳәан, аԥхӡы коуҭәароуп. Даҽа џьоукы рыԥхӡы иалҵыз акәзар иуфо, аҽԥныҳәа нацҵаны илбааудароуп. Ҳасасцәа ҳарзыԥшуп, ҳаццакуам, ажәабжьк сгәалашәеит, ишәасҳәап, – ақыдсаҟә днықәтәеит Кыҷа. Анаҩс игылақәазгьы, ҳзырччаша ажәабжьк иҳәоит рҳәан, иааикәшаны иаагылеит.– Чаҵә Чагә иӡбахә заҳахьоу шәрацәаҩуп. Гәыԥтәын. Лафҳәаҩын. Нхара-нҵырала уамак далаҟамызт. Аха иҟәыӷареи илафҳәара бзиеи рзыҳәан, уаҩ нагас дрыԥхьаӡон. Нестор Лакәаба диԥхьаны ди-галон. Диацәажәалон. Пату иқәиҵон. Асасцәа дрыдиртәалон. Убас диԥхьаны данига зны, апатифон ииҭеит ҳамҭас. Чагә арахә-ашәахә рзыҳәан уеизгьы дмаџьанан. Игәылара Гәыџьуак дынхон. Абни Агәыџьуа џьмаҵәрык ҿаҳәаны, акраҿаҵо ича-хуан. Чагә ҩынтәҟагьы иеиҳәахьан, уџьма ҳазшьы, абжа уара иф, абжа – сара, ахә усҭап, исҿаҵа ҳәа, аха Агәыџьуа иуамызт. Ишыҟаз, аӡынраха, ус анрымамыз, афатәгьы реиҳа ианмаҷыз, Алакәаба ииҭаз апатифон абжьы аужьӡаны арҳәара далаге-ит, иҳәеит, Чагә. Ашьыбжьышьҭахь иҩалагаз, ауха, аҵх агәы еиҩнашаанӡа, аҳабла иалыҩуа, апатифон аҳәара иаҿын.

– Умаҭа иҟны уаныҟаз иаахәаны иааугаз арадио еиԥш, – иныбжьаиршәит Зафас.

– Уаангыл, уи срадио уара узыҳәан, ауаз аҳәахра иҟоуп,

– иҳәан, иажәа инациҵеит Кыҷа. – Иаҳәоит апатифон, аха ишԥаҳәои, қыҭак еизугар, ус ашәа рызҳәарым. Усҟан апати фон збахьадаз, издыруадаз. Адырҩаҽны Агәаџьуа Чагә игәашә аҿы днеин:

– Иҟоузеи, уара, Чагә, иааԥымҵәаӡакәа иацы, иаха шәаҳәа бжьуп уашҭа иҭыҩуа, иуҭада? – ҳәа днаиазҵааит.

– Иҟахузеи, асасцәа дахьқәа сҭоуп, ашамҭазоуп ишьҭаланы ианыцәа. Исхашҭыз, уара ужәлантәқәагьы ҩыџьа ыҟоуп, – иҳәеит Чагә.
– Иабатәиқәоу?


410

– Иахьатәиу егьиу макьана ауаа идсмырбац. Ираҳар, иҟа ло убап, Ҭырқәтәылантәи иааит. Иӡхьаз ҳаԥсуаа иреиуоуп. Гәыџьуаа ҩыџьа рылоуп, – иҳәеит Чагә.

– Чагә, уанаџьалбеит, Гәыџьуаа иҳамаз иреиӷьыз амҳа џьырра иагахьеит. Ҭырқәтәылантә, анцәа иҳәаны, еибга-еиз ҩыда сашьцәа аазар, пату рықәысҵар сҭахуп, аҩнынӡа исыз-нага. Ани, згәаӷ умоу сыџьма ҵәыргьы ҳшьып, – иҳәеит.

Агәыџьуа иҩны дынкылсын, иџьма ишьит. Акәац ижәит. Игәылацәа идигалеит. Иашьцәа иманы днеиуеит ҳәа Чагә дизыԥшуп. Дшыԥшыз, идәылырцаз аҭаца леиԥш чамаданк кны, ашҭа дааҭалеит Чагә имацара. Гәыџьуа истол инықәыргыланы, апатифон арҳәара дналагеит.

– Ааит, уара, ачачанхша, сышԥоужьеи! – иҳәан, дыҵҟьеит, иҳәеит Агәыџьуа. Еилумкааи ҳәа аанаго, зны Зафас днаиҿаԥ шит, нас Хабыгә днаихәаԥшит Кыҷа.

Мышқәак анҵы, акыр даназхәыц ауп Абзагә ианеиликаа Кыҷа дахьынӡаиашаз. Ҵас бзиак еилеигеит, ламыск дахысит, иашҭа иҭаз асасцәа ус дахьырԥылаз, аха ихьчон даҽакы, уи аҵкыс еиҵамыз. Напеилаԥса хьӡуп аҳабла, ақыҭа рзыҳәан, аха ихьымӡӷуп иззыҟарҵо изыҳәан. Зафас инаиқәкны, даҽак гьы реиҳәеит аҳабла: лак даҩсуам, иаҳәаӡамкәа, афара-чара ахьыҟоу инеиз. Насгьы, хымԥада, аҭаҳмада идыруан иажәа џьбарақәа зеиҳәаз Зафаси, исҳәаз уаргьы иузкуп, уаргьы уа-баанагеи ҳәа, дкылкааны дызхәаԥшуаз Хабыгәи рхы ишақә рымҵоз, ирмаҳазшәа, мамзаргьы ирзеилымкаазшәа ҟаҵаны ишраҩрыжьуаз.

– Ацәажәара ҳханагалан, ҳачуан ашра иаҟәыҵит, ыҟами, – иҳәан, акәац зҭаз ачуан амца аҵаҵара дналагеит Зафас.

– Ачуан уахыццакуеит, дабаҟоу ҳаззыԥшу? – Зафас инаиқә ҿиҭит Абзагә. – Уара, абри ҳаижьеит, ҳаиҟаҭәеит ҳәа сыҟоуп. Цқьа иҳаҳәа, уара снеиуеит иҳәама Марыҭхәа? Иҳауҳәаз, иҩны ушнеиз, ашьышьмаҭраҿы уҿы шуӡәӡәаз, иуфаз-иужәыз ауп. Уаҩҵас шәеидтәаланы шәмеицәажәаӡеи?

– Кыҷа иасҳәахьеит, ыҟами, – алҩа зхылаз иблақәа рҟәыҷ уа, Абзагә днаихәаԥшит Зафас. – Ауха иацәажәарҭа смоуит. Ашьыжь сшыцәаз усура дцеит. Сишьҭаланы снеит иусураҿы.


411

Имцызар, уцаны Аминаҭ, улазҵаа. Марыҭхәа икабинет ашәаҿ стәоуп. Аӡәы дыҩноуп рҳәан, снармышьҭит, ыҟами. Ашә илатәоу аҭыԥҳа лҩызак иахьлалҳәо саҳауеит. ԥҳәыс ԥшӡак дыҩноуп, ԥасагьы зны дааихьеит, ҳара ҳҿы аус луӡом, дицәыбзазар акәхап, ыҟами, ҳәа. Сшыԥшыз, Аминаҭ даадәылҵит. Сахьыл-баз, ыҟами, иаалцәымыӷхеит.

Зафас иажәақәа ҵәымыӷҵас игәахы иналакшеит Абзагә. Уи здыруаз, Зафас ииҳәаз рмаҳазшәа ҟарҵеит.

«Кьынҭышә иасҳәаша, араҟа исаҳашаз саҳаит, уажәшьҭа анҭ ирҳәо сназыӡырҩлапишь» – ҳәа, дныцәгьахәыцын, ауа џьаҟ азыҳәан иххны, иршьаны амҿы еиқәызҵоз аҿар рахь иҿынеихеит Хабыгә.
Дасу русқәа инарылагеит.


* * *

Ашьыбжь нхыҳәҳәоны, ашҭа иааҭалеит хҩык ахацәа ԥҳәыск дрыцны. Уаанӡа илшәны, араҟа, Ашәлашара ирым-бацызт, плашь жәҩангәыԥшшәыла ҿыцк шылшәызгьы, лка сы лхыхны, лыжәҩахырқәа ирықәыршә, ишьҭхысаа ине-иуа қәасабк дашьклаԥшуазшәа, еснагь лхы шьҭых, ԥхьаҟа лыԥшышьеи, лшьаҿақәа еихҳәаны дара, изҿылҵааз ашәла шараа рхаҭақәагьы ираԥысыз, лныҟәашьеи рыла, ианынаԥш, харантәгьы дырдырит, аԥҳәыс Аминаҭ шлакәыз. Дызцыз ахацәа зегьы лгәы шрызҭаз, дахьрыцу, иахьлывагылоу, маҷк гьы дшазыгәдуу убартә иҟан лаашьала. «Шәарҭ, ашәлашараа, скашәыжьит, сара шәсыдымгылеит схаҵа дансцәыргоз, аха шәара исасны ишәҭамаашагьы сицуп» – ҳәа аанаго, лҽын кыланы, цқьа дырбарц, лаԥхьаҟа даалышьҭит ахаҵа шәпа-жәпа. Дызбахьаз исахьа убасҟак иҭырххьан, ихаҭа инаи ҿаԥшны дзымбацызгьы, иаармарианы, харантәгьы дырдырит Марыҭхәа шиакәыз.

Дызлаз, иеиԥш-зеиԥшыз рзыҳәан, ишаанагара, уимоу, даазырԥшӡаша, «имоуп-ихӡуп, иаргьы ифоит, уаргьы иуҿеи ҵоит» ҳәа злаизырҳәаша, мгәацәагәышьан уи имгәацәа, аха ашәлашараа рылаԥш шынаиқәшәаҵәҟьаз:


412

– Даауеит, имгәацәа иаԥхьа иргыланы, иҩыза дифазшәа…
– Даауеит, дпакь-макьуа, акамбашь еимгәа еиԥш, – рҳәеит.

– Марыҭхәа уажә дызбама, Ардушьна амца ацралҵаанӡа, иаҳҭынраҿы иҩызцәа иманы данаалак… – акы лҳәарц дшаҿыз ԥҳәыс быргк, даҽа ԥҳәыск лажәа днаԥыҩлан:

– Иҩызцәа иманы ҳәа , избырԥшӡахуазеи, иаахтны, иҳәса иманы данаалак бымҳәои, – лҳәеит.

Аԥҳәыс бырг инацылҵеит:

– Данаалак, егьарааны акәытқәа раасырхәахьан. Снаи хьыԥшаанӡа дыздырит. Исзымдырыз ирыцу аԥҳәыс лоуп. Баанҿасишь, баанҿасишь, бара! Ҽырхықәымҵа, лхы дубеиа ибашәа лыԥшышьеи, лшьапқәа неихҳәа-неихҳәо лныҟәашьа ла, хымԥада, Аминаҭ лоуп.

– Уи лара лоуп, аха арԥыс ирыцу? Икостиум, игалстук, аллаҳ, аллаҳ, ҳәынҵәак иныламԥалац, дырчачатны иааӡоу аӡәы иакәхап.

– Азхарамфа Зафас иԥа иоуп. Дырчачатны дааӡа акәым, сара мыжда, Гьаргәал Чачба иԥа… Дгәабымҭаӡеи, агәашә дшааҭалаз, абысҭа чуанқәа рахь дшынаԥшыз…

– Ҳаи, абааԥс, уаӷоу бишәаџьҳәаҩуп! Дызусҭадашь егьи, ахԥатәи ахаҵа?

– Дмаҟароушәа чамаданкгьы икуп.
– Иеилаҳәашьоузеи, џьбеит?!
– Агәабанақь палтакьаҿ ишәуп.
– Иеиқәагьы гәабанақь еиқәоуп.

– Ижакьа иҿассы, ихылԥа ԥха ихаршьшьы, даԥсыуамзар ҟалап… Дызцугьы дызусҭоу рдыруеит ҳәа сыҟаӡам…

Ахацәа нарԥылан, аԥсшәа нарарҳәеит асасцәа. Иҽынкы ланы, дысзымдырзаргьы, сашҭа дҭалазар, дсасуп ҳәа, усҟа цәакгьы диҿамԥшкәа, ажакьа зҿачыз, гәабанақьла еилаҳәаз ахаҵа инапы ааимихит Кыҷа.

– Уара, Кыҷа, ҳасас цқьа унаихәаԥшишь… Сыԥсӡамзар, Хьыкәыр лыҷкәын, ԥсаҭа шкәакәа Хьыкәыр… – иажәа намыг ӡакәа, иҽааникылеит Ҟаҭмас.

Аихатәы маа змаз амҿтәы чамадан, аҭаҭын хыблаахақәа ахьаддырҟьацылоз, икылблаа-кылблааӡа, аргылашьа дақәым


413

шәеит асас. Зыбжак каԥсахьаз, ихаԥыц ҩежьқәа аарԥшуа, дԥышәырччон. Акгьы мҳәакәа дгылан.

Илабҷашь днақәыӷәӷәан, ихы ҩышьҭихит Кыҷа. Зегьы ԥшуан, ишанха-шьхныԥсыланы. Аибашьра еилгеижьҭеи жәа шықәса ҵырц егьагмызт, зыԥсы ҭаны еиқәхаз, зызқәа ҭыԥ Ашәлашара илызхраны иҟаз хынҳәхьан. Ихнымҳәыз рызԥшра шбаша хжьараз агәра ргахьан…

Ргәы кадыршәхьан, аибашьра ҟалаанӡа, ирцәалаӡыз рҵеи цәа рзыҳәангьы.

Дааԥышәырччашәа иун, избо иашоума ҳәа блала дразҵаауа, иҳабла днарылаԥшит Кыҷа, нас ԥшак днышьҭнахызшәа, илабҷашьгьы нкаршәны, иҩнапык рхаха, асас «апап-ԥаҵа» даагәыдикылеит.

– Ҳаи, Кыҷа ухаҵкы дцааит! Уеибгоума, уанаџьалбеит?! – илабжышқәа нхаҟәҟәалеит, аибашьра ицәалаӡхьаз иҷкәын дхынҳәызшәа.

– Бан лхылсеит, Хьыкәыр лыҷкәын дахьааз шәымбаӡои?! Хьыкәыр, жәынҭацәгьа, лыҷкәын игәхьаагара лаџьал аанӡа дагеит, – лҳәан, џьара дшылҭынхамызгьы, лылабжышқәа аал рыцқьеит Уарчхангьы. – Ах, анаџьалбеит, мышкы заҵәык уан убла дҭаԥшызҭгьы, џьанаҭ гыларҭас илмоуаз!

– Ибла дҭаԥшыхындаз, нас дагьыԥсуазма, лыҷкәын заҵәы имбароупе дызгаз…

– Асовет мчы Аԥсны ианааиуаз, аменшевикцәа ԥхаҵа ны ианкарцоз, Алакәаба дивагылан абри иаб, – ихаҭа аԥс шәа иалҳәаанӡа, егьырҭ идеизаланы, ҿымҭ, дџьашьо иахьын ӡаихәаԥшуаз, даҽа џьоукы дахьынӡагәыдыркылоз, уи ихы-иҵыхәа, издыруазгьы, иззымдыруазгьы раҳәара днала-геит Уарчхан. – Иаргьы иаб дихырҟьаны…

– Ҳаи, Хьыкәыр рыцҳа, Хьыкәыр, абри амш бахаанхарау-аз! Уааишь, сгәыдкылишь, нан, – ҭынха дук леиԥш, лнапы ыр-гьежьны, даагәыдылкылеит Уарчхан. Уи ашәы лшәын, лҭынхак дыԥсны, лмыткәма бжьык ашәлашараа ишырмаҳацызгьы. Аха ашәы зыбшәузеи ҳәа аӡәгьы дазҵаауамызт, иагьлыда шшыломызт. Уҳәан-сҳәанны ирдыруаз убри акәын, арра иацәыбналаны иааз лиешьаратәык дыршьит ҳәа лаҳаит.


414

– ԥшӡала, уаб иҩны уахылап, дад. Уҩны ҩ-хыбк ақәуп, ҩба! Адәахьтәи ақәбаахьеит, аха аҩныҵҟа, ҟауар ҿыцла ишықәҳаршәуаз мацара, ҩ-хыбкны иҟаларц егьагым, – иныб жьаиршәит Ҟаҭмас.

– Исгәалашәоит саб ианихыбуаз. Уамакгьы ахымҵуашәа…

– иҳәеит Арсана. Иаб ахьӡ бзиа змаз нхаҩык шиакәызгьы, иан лыхьӡ ҳәаны Хьыкәыр лыҷкәын ҳәа акәын уи ишиԥхьоз.

– Иашоуп, дад, уамак ахыҵуамызт, аха амца ахьеиқәым, алҩақ ахьаҵамсуа, аҟауар лассы ибаауеит, – уи инаиаҭеикын, уаанӡа ииҳәоз инациҵеит Ҟаҭмас. – Иугәалашәозар, дад, Ар-сана, уаб, Мақьсуд рыцҳа, акәасқьа иргыларц амаҭәахә еиз-ганы изышьҭан. Лартҟакгьы аӡәы иахимхит. Ишынеибакәу зегьы амаҵурҭа аҩныҵҟа иҩноуп, – ҳара иҳадуҵаз ҟаҳҵеит, ҳаламыс цқьоуп уара уҿаԥхьа ҳәа иҳәозшәа акәын, Ҟаҭмас иҳәашьа шыҟаз. – Ҳаӷба надҵит ҳәа, асқьала зырбго ҳреиуам, дад. Маҷкгьы ҳхы ааҳарҽхәап, – игәышьҭыхганы лафкгьы налеиҵан, даалгеит иажәа. Ҳара иуаҳҳәарц иаҳҭахыз Ҟаҭмас иуеиҳәеит ҳәа аанаго:

– Ҟалашьа амоума!
– Иашоуп!

– Ҳаҟанаҵ, уҩны ҳарбаауазма! – ҳәа инеиларыԥсеит. Иаргьы, џьара измыргылакәа, аҽуаҩ аҽыжәҵха имҭо,

иҟамчы имызхуаз аҳаблагьы, иҳаркы ҳәа имхшьа иақәымшәаз, импыҵаханы икын Арсана ичамадан.

– Цқьа аԥсшәа иаҳҳәап зны, нас еибаҳҳәалап исқьала аиқәырхара атәы, – иҳәан, днеины ичамадан ааимихит Аб загә, днаханы инаиргылеит. Ижәҩахырқәа аҩбагьы рыӷәӷәаны иааникылан, акраамҭа диҿаԥшуан. Нас аҩыџьагьы рыҽнеи гәыддырҳәҳәалеит. Еиҭа инеиҿаԥшит.

– Унапы цқьа иузмыриашошәа збоит, Абзагә, иахьзеи? – иҳәеит Арсана.

– Аибашьра… Уи хьаам! Уара ухаԥыцқәа, Арсана…
– Сибирь, цинга…

– Уеибга-уеизҩыда!.. Унхараҿ ҳуцхраап,ԥҳәыс дузааҳгап, ачара узаауп, – деиҭааигәыдиҳәҳәалеит Абзагә. Қәрала урҭ уамак рыбжьамызт.


415

– Чаӷьыр ҳанҭалоз, реиҳа аӡы аҵаҿы изычҳауа ҳәа ҳа неисалоз угәалашәо, Абзагә? Убра сахьыҟаз, Ашәлашара аасгәалашәацыԥхьаӡа, Чаӷьыр ашьҭыбжь слымҳа инҭаҩуан, – ихаԥыцқәа иаанхазгьы, амца ахьылсыз абнеиԥш, ихиқәаҵәаа-хҩежьааӡа иаарԥшуа, дааччеит Арсана. Уи данԥышәырччоуп Абзагә иангәеиҭа, ихы-иҿы шаҟа кыҷырала иҭәыз. Қәрала иуаҩра абыржәоуп данааҭагыла ҳәа ашәлашараа иззыр ҳәашаз уи ахаҵа, ихы-иҿы ацәеижьы, алҩақ иалакнаҳаны идырԥшшаз ашәха иеиԥшын. «Амра дабылма?» – ааигәахәит Абзагә азныказы. Аибашьра даныҟаз дрықәшәақәахьан ахьҭа тәылаҿацәқәа рҟынтәи ауаа. Урҭ рхы-рҿы мыцхәгьы ишкәа кәан, иҟәымшәышәын, насгьы иҭҭәаан. Арсана ихы-иҿы аԥшшәхәы, амцабз иахдырҟьазшәа иахьыҟоу аамышьҭахьгьы, егьҵаӷахеит, ацәа рхханы, абаҩ иакәыршоуп. Хәбаҟа шықәса ракәын ирыбжьаз, аха урыхәаԥшыр, жәашықәса инареиҳаны ирыбжьазшәа, Абзагә иаасҭа дхажәаахьан Арсана. Абзагә урҭқәа шгәеиҭазгьы, акгьы имбаӡазшәа ҟаҵаны, Арсана ииҳәаз агәалашәара инацирӷызит:

– Чаӷьыр хыла ҳанасуаз ауп иуҳәо, ԥшьҩык, хәҩык, ҽык ҳанақәтәалоз угәалашәоу? Сара, уҳаиҵбуп ҳәа, аҵыхәа ашьа ҭаҿыҵәҟьа сақәшәыртәон, ҳа-ҳа-ҳа! Шаҟантә сақәыҩрны скаҳахьаз!

Убри ихынҳәра аҽны инаркны, зыҷкәын, ма зашьак дыӡхьаз, мамзаргьы аибашьрахьтә ихнымҳәыз, ианааиԥылалак, «Угәы каумыжьын, деибгам шаҳҳәоз, умбои дшааз Арсана, уара утәгьы убас даауеит», – рҳәон.

12
Ашәаџьҳәаҩ ҽырххыла Қьач Кыҷа игәашә даннадыххылаз, аилацәажәара реиҳа иашыкьымҭан. Ахацәа нахыкәша-аахы кәшо, инавала-аавало, анаԥшыҩцәа рзыҳәан акәым, ҳарҭ, ашәлашараа ҳзыҳәангьы, иаамыцхәхартә, алагамҭа ажәақәа рҳәахьан, ажәа ҟәандақәа издыршәхьан Марыҭхәа. «Иԥсы иамаз. Аԥсшәа ала иафом, аҳәа иафом, иаҳцәагозеи?!».

Игәы дырҟәандарц, алаԥш хаақәа изыркхьан аҳәса. Иара, Марыҭхәа, ишшаԥасалаха, алҩаҵә ахызза асаан
ҟьаԥс ду ианҵаны иаԥхьа иқәыз ақабла ажәҩашәаҟьеи, иҿы


416

ҵа зырчыхәчыхәуаз акаҵахәыр сыӡбали, абысҭа еиқәҵеи дрыхәаԥшуа, иганаҿ итәаз Зафас иԥа илымҳа инҭеиҳәахьан, араҟа имаӡажәаҳәагаз, урысшәала:

– Что они от меня хотят, уара? Я же сказал, или деньги, или старушка сгниет в тюрьме.

Уи аниеиҳәаз акәӡам ашәаџьҳәаҩ агәашә даннадых хылаз. Рыцҳарак ҟалеит, убас аӡәы ибжьы гоит агәашә аҿы ҳәа, аилацәажәара иахьаҿыз азал ауаҩы данааҩнашыла, Ҟаимаҭхан лмацәаз ырхынҳәны лнацәкьыс инахеиҵахьан Марыҭхәа. Амацәаз лнапы иахаиҵахьан, аха ииҳәарц дназла-газ ажәа наимыгӡацызт.

Аҵкыс ицәаԥҽыгаз аус ҳақәымшәацызт ашәлашаратә ахацәа.

Изгәаӷьуаз ҳҟаларгьы здыруадаз, аха ҳнапқәа ҿазҳәоз рацәахеит, насгьы иҟалаҵәҟьаз цқьа азхәыцха ҳмоуит.

Цқьа ишәасымҳәои ишыҟалаҵәҟьаз.

Астол инахатәеит. Иззеиднагалаз аус аҭыԥ иқәҵахаанӡа, ачеиџьыка анапы аркра згәаӷьуадаз. Изҭахыдаз: «Умгәада хәыцырҭа умаӡам?!» – ҳәа ажәа бааԥс иаҳарц.

Ламысла иуҳәар ами. Уеизгьы-уеизгьы аԥсыцәгьараз имы-хьит, дацәхҟьахьан, издыруамызт Марыҭхәа. Ажәҩашәаҟьа акәац ҟьаҟьаӡа иаамихит, аџьыка лахьирҳәазеит, асыӡбал илӡаашьны аҿынаирхан, абысҭагьы лашьҭеиҵеит.

Мыцхәы иахьҭынчрахаз акәу, хпыҿк нҭаирпҟарц иҭаххоу, ихы дааҩахан, данаарылаԥш, рызегьы рҿи-рнапи еиқәыԥса, иара ишихәаԥшуаз гәеиҭеит. Иҿы иҭеиҵахьаз мчыла иныл-бааидеит.
– Приступим, – иҳәеит, Зафас иԥа ихы наидкылан.
– Сперва дело, – иҳәеит Зафас иԥа.

Инеимда-ааимдо, еиҳабы-еиҵбыла инеибарԥшны, иалаге-ит, ихдыртлеит ацәажәара. «Уара, Марыҭхәа ду, Марыҭхәа бзиа узыҳәан, ҟәрышьқәак роуп иҟоу. Унхара ду уахажәаароуп. Иблыз уара узыҳәан кәытҵарак иаҩсуам. Шықәсык аҟара иааҳнычҳа. Нас, ма еилаԥсаны иаҳшәап. Иамуӡозар, ҳаихақәа, ҳшьылашьынқәа аашьҭыхны, ҳнапала, даҽа ҩнык узҳаргылап. Уаб, ԥсаҭа шкәакәа, Ачамҳара дынхон. Ҳаргьы уажәы уи ақыҭа


417

ҳалоуп. Ус анакәха, уаргьы ҳаргьы қыҭак ҳаицалҵит. Уаб Па тыхә ауаҩы дзызиднагалоз аказы адунеихаан мап имкыцызт. Иҩны ашаха ахаҵаны иугозаргьы, иуиҭон. Дынхаҩ дуун, пату дуӡӡа иқәын. Убри ихылҵыз, уара»… Абас иналаган, ргәы иҭаҵәҟьаз зышәҭахузеи, аха рҿы иадмырҳәаз ҳәа иҟоузеи.
Иара:
– Ма аԥара, мап анакәха – абахҭа! – ҳәа ииҳәац аниҳәахоуп, Ҟаимаҭхан абырлаш зҭаз ахьтәы мацәаз анилҭаз. Астол днадыххылан, ауатка ҭаны илкыз аграфин, инықәыкшаны инықәлыргылеит. Иҟалҵозеи, деилагама ҳәа иааџьаршьеит. Аҽнынтәарак ԥсшьамҩахә ахьамоуцыз иахҟьаны, ичызар акәхарын лнацәкьыс, ацәа ахҵәраарц егьагымхеит, убас да-хон амацәаз ахылхырц. Илулак, мчыла иахылхит.

– Усҭ, аа, иблыз анхара ахә абжа уеизгьы иҟоуп абраҟа! Иа-анхазгьы, ҳанхара ҳҭиуазаргьы, иахьшәнынӡа иузаҳаԥшаауеит,

– лҳәан, ахьеҩҳәа, афырџьан зынгылаз ачанах лмацәаз нанлыршәлеит. Ахацәа даарылаԥшын, – ачеиџьыка шәнапы ашәаркы, шәыххь згеит, – лҳәеит.

Илҳәаз бзиагәышьан, аха иҟалҵаз ала, аҟамчы ҳхылҟьеит. Сара сахьтәаз, сышәара сыжны анышә сыҵазар еиӷьасшьеит. Сышьҭахь игылаз ҳәсақәак снарҿаԥшит, ҳаиқәшәырха абри аԥҳәыс лҟнытә ҳәа расҳәарц. Раԥхьа сылаԥш назықәшәаз аԥҳәыс ллымҳарыҩқәа рамхра даҿын.

– Целое состояние, чистый бриллиант, – иҳәан, ала млашь абаҩ амҵауршәыр еиԥш, иблақәа блаҟы-блаҵәо, аблақәа ҭыԥхаауа, амацәаз аашьҭихын, асқам иҵаҿыжуа, дҩагылеит Марыҭхәа. Ддәылҵны дцарц ашә ахь зҿыназхаз Ҟаимаҭхан дналыхьӡеит. Даахьаирԥшит. Амацәаз ҩышьҭыхны, абырлаш бла цқьа инаҳарбаны, иахьынӡаилшоз ҳаламыс кәаҳаны, иԥсахаара дҳәаны диртәозшәа, иқьышә ԥсылақәа еимар пыжны дааччан, амацәаз Ҟаимаҭхан лнацәа инахеиҵеит. Дааҳалаԥшит. Ажәак иҳәарц данналагоз аамҭазоуп:

– Рыцҳарак ҟалеит, рыцҳарак! Ашәаџьҳәаҩ агәашә дадгы-лоуп! – ҳәа, абарҵаҿынтә аҿыҭбжьы ангаз.
Ҳандәылҟьеит.

– Уа-аа, иҟада? Уа-аа, иҟада? Иҟада?! – акәукәуҳәа ҿиҭуан, ҽыла агәашә иадгылаз ахаҵа. Гәыҭҟьарак данақәшәа, иб-


418

жьы шыҭрысыз ҩашьомызт. Иҽгьы ашәах аҿачын. ԥсҭбарак ҟаланы иалгахьеит ҳәа акәымкәа, уаҩԥсык аӡы даанахәеит, мамзаргьы ахра даҿахеит, али-ԥси рыла ацхыраара имоур, дҭахоит ҳәа ацхыраара азыҳәан рҽырхианоуп еибарҭрысны ишиԥылаз аҿар.
– Унан, иҟалазеи?!
– Анцәа ҳрыцҳашьа!
– Иаҳҟәыблаауп!
Аҳәсеи аҿари наикәшеит.

Иаҳа рҽынкыланы иԥшын ахацәа. Агәашә изаартны, ашҭахь уҭал, умҩахыҵ ҳәа аҳәашьагьы ҳақәымшәеит. Икәмызцәа хылԥа ихыхны, зышьақәкра уадаҩыз иҽы дшақәтәаз имҳәац џьшьаны, еиҭах инеиҭаҳәо, иԥси-иԥси еихьымӡо, даҿын ашәаџьҳәаҩ:

– Аҩыраӡарантә саауеит. Саншьа, дыздыруа шәҟалап, Кьа-соу Шьаууа иҟны сыҟан…

– Уахьынтәаауаз, уахьыҟаз ҳара иабаҳҭаху, узыниаз, иҟалаз ҳаҳәа!

– Шәаангыл, ишәырҳәа!

– Ашәлашара саалалеит. Ахәы сынхыҵын, сахьааскьаз, ашҭа аҵыхәан ара-ҵла гыланы, ара-ҵла амҵан, анаараҿы аӡыхь ахьыҵыҵуа…
– Абзагә иашҭоуп дызҿу…
– Абылра ахьыҟалазу, уара?

– Аиеи, аиеи! Ашҭа уажәыгь акәасҭхақәеи арацәеи ықәжьуп, ашьац зегьы былны. Ӡыхькгьы снахәап, иҟалазгьы еилыска-ап, снарыдҵаалап ҳәа снымҩахыҵит. – Иаҳа иҽаанкылан, гәакьак дыҟазаргьы ауеит, издыруада, иаахтны иҳәатәымзар ҳәа дазхәыцны, инациҵеит, идеизалаз дрылаԥшуа: – Аԥшә ма уҟоума ҳәа наҿысҭ-ааҿысҭит, снаԥшит-сааԥшит. Аӡыхь снахәеит. Ананырахь снаԥшызар, алҩаҵә хәхәаӡа иҩеи уеит, ашәгьы ҟьаҟьаӡа иаартуп. Сныҩнашылеит. Ананыра аҵыхәахьшәа снаԥшызар, хаҵа маҭәала деилаҳәаны, арахь лыхцәы шлақәа кахәхәа, ԥҳәыск… Ахәыблаҿы… Лҭынхак шәыҟазар? Ас иааҭырҟьаны иҳәатәымзар? – еиҭа днаҳалаԥш қәеит ашәаџьҳәаҩ. Аҽыжәҵшьа дақәшәомызт.


419

– Ҳаи, анцәа иныс, Ардушьна лхы машәырк шазылуз, – ҿаалҭит ԥҳәыск.

– Лара лоуп, уаҳа дарбан!
– Абахҭа дацәынҳархоит ҳәа ҳара араҟа ҳтәахуп…

– Иубазеи, уара, иуба? Уҿы еилганы, уаҩҵас иуҳәарауазеи?

– иааҭирҟьеит зычҳара маҷыз хаҵак.
Ашәаџьҳәаҩ, ибжьы қыџьқыџьуа, иаахиркәшеит:

– Уаӷоу-саӷоу иибаша збеит. Сыԥсы маҷханы скаҳарц егьаасыгымхеит. Сыбжьы сыхәлашәан, сызҿымҭит. Дшыкныс-хыз, ацәарҭаӷәы дшықәысҵаз ҳәа акгьы сгәалашәом. Сшьара санаақәла…

Ҳазегь ҳанхьаҳәны, иаҳҳәо ҳҿамшәо, Абзагә ҳнаизыԥшит. Дахьгылаз  даауалуашан,  иҟаиҵара-ииура  дақәымшәо, даагьежьы-хынҳәит. Игәы арӷәӷәашьа, ма идашшылашьагьы

ҳақәымшәеит аӡәгьы.

– Сышәшьы, сышәшьы! Саҳәшьаду снапала дысшьит, сышә шьы, абааԥс! – иҳәеит, иблақәа алашьцара рхыланы Абзагә. Уаҩԥсы диҿамԥшкәа, днаҭрысын, деиҵақьызқьызуа, агәашә дынҭҟьан, иаб иқьаԥҭа шыҟаз иҿынеихеит.

– Абзагә уакәым, аха сара соуп дызшьыз, сара. Ишыздыру-аз… – иҳәеит Кыҷа. Ихи ишьапи неидкьысло днеиџьит.

– Уара иаҳа иаухарагәышьоузеи. Ҳазегьы иаҳхароуп, – иҳәеит уи иааигәара игылаз Ҟаҭмас.

Зшьамхы иаҳа иҵарыз, еибарыҩны Абзагә инаишьҭалеит. Ҟаимаҭхан дназлаз аҳәсақәа, рыхцәқәа ԥыртланы, иҳәҳәо рҿынархеит. Аԥсӡы ираҳаз, ршьамхқәа зынӡаск иаркәадан, рлабашьақәа нарыҵарсуа, инеиуан абыргцәа.

Аӡәыр диазҵаауазшәа, ус ҿааиҭит Зафас:

– Абрахь, Кыҷа уахь санаауаз, лҩымсаг кны, ашҭа дықәын. «Ара бзыҟоузеи, Ардушьна, анахь бымцаӡои, ыҟами?» – анысҳәа: «Иабыкәу, уара, сахьцо?» – лҳәеит. Ибзымдырӡои, бара бзыҳәан ҳшеизо? Марыҭхәа сизыршьҭит, саб диуан, ибдыруеит, саб иԥсы сыманы сиҳәеит. Даауеит. Аҳаҳаи, акы бацәымшәан. Иааҳараӡа ԥыҭраамҭак ҳәа ҳиҳәап. Иур – иуит. Стәы уажәыҵәҟьа исмоур ҟалом иҳәар, бымшәан, ыҟами, на пеилаԥса ҟаҵаны бҿаҳхуеит, ыҟами, сҳәеит.


420

Иҽааиҵихын, алаба иикыз иҩыҵра иныҵарс, дааҭгылеит Ҟаҭмас. Иԥаҵақәа ыҵихырц иҭахызшәа, днарыха-аарыхеит, иԥсахы шԥыжәжәоз удырыртә, иқьышә кыҷқәа қәацқәацо, ибжьы рдуны, ус ҿааиҭит:

– Ҳаи, шьашәы уҭарыблааит, убз ада акгьы улаӡамкәа, иара уи убзгьы шҳамны уабаҳалахеи!

Зафас иҷкәын ишҟа дынхьаԥшит, сыхьча ҳәа иеиҳәарц иҭахызшәа. Иҷкәын акгьы имаҳазшәа ҟаиҵеит.

– Сзыхурҟьозеи, абааԥс, Ҟаҭмас! – ицәа дынҭалеит Зафас. Иҷкәын Ҟаҭмас ииҳәаз ажәақәа ихахьы ишааимгаз аниба, уабаҟоу, сҭынха, ма уара усыдгыл ҳәа, Марыҭхәа днаиҿаԥшит. Уи дзызхәыцуаз даҽакӡан, насгьы ишша игәы ианкылаха, аӡы иҭыргаз аԥсыӡ еиԥш, иҿы раҳаны, дҳақь-ԥсықьуан.

Аԥсӡы ахьынтәааҩыз ҳшыццакуазгьы, ҳазегьы Ҟаҭмас иб-жьы ҳааннакылеит.

– Ныҟәаҩык дышнеиуаз, хыбаҩк шкажьыз ибеит, иҳәеит. Иаашьҭыхны днахәаԥшызар, узыниаз еицәоу уаниааит ҳәа анын, иҳәеит, ахыбаҩ. Анаџьалбеит, изыниахьоу аҵкыс еицәоу уаҳа иҟоузеишь ҳәа дхәыцуа ахыбаҩ шикыз, игәы анԥҵәа, иршәны, амца иналаижьит, иҳәеит.

– Изхуҳәаазеи? – иҳәеит Зафас.

– Ахыбаҩ кажьны избаз, изыниахьаз еицәа ихаҭа ишани-риаз изеилкаазараҳа, уаргьы иузеилымкааӡеит, изуасҳәаз, сызуацәҳаз, – инапы иҟьеит Ҟаҭмас. – Амахҽ абӷа ԥызҵәаз аҭәыц иаҩызахеит, Ардушьна уара илоуҳәаз ажәақәа.

– Иласҳәазеи, уара, лҽахылшьаартә, цәгьарас? Напеи лаԥса бзыҟаҳҵоит анысҳәа: «Аламыс сара салхәдахеит, шәа наџьалбеит!» – лҳәан, днасыдҵит. Баала, сҳәеит, ҳаилацәа жәара бхаҭагьы бҽалархә, сҳәеит… – абзиа сымҳәаӡеи, узсыдымгылозеи ҳәа аанаго Марыҭхәа днаиҵаԥшит Зафас. Марыҭхәа маҷк иԥсы анааивига, инапы ҭахә ԥсыла Зафас иԥа ижәҩа инықәиҵеит.

– Иаҳҳәо ԥсажәоуп, дадраа. ԥсажәоуп иаҳҳәо, – ихы шьҭацаланы днеиуан Кыҷа. – Даҳиааит. Лыԥсы анҭазгьы да ҳиааит, данԥсгьы даҳиааит Ардушьна. Лыгәнаҳа ԥырхагас анцәа иҳаумҭан! Лыгәнаҳа анцәа иҳақәумыршәан. Зафасыжә


421

сиҩызаха аҳабла салахеит лҳәан, лхы ҳԥырылгеит, џьаҳаным шәҭыԥхааит изхароу.

Ҿымҭ рыхәдақәа рыкәаҽ, еишьҭагыланы инеиуаз ашә лашараа Кыҷа аҵыхәтәан ииҳәаз ажәақәа ҷыдала изызкыз дарбаныз рзеилымкааит. Усҟанҵәҟьа, дасу ихы дазхәыцуан, иҟалаз аус бааԥс аҿы, иара акыр ихароу ихараму, убри ҟамларц азыҳәан, иара илшаз ҟаиҵоу иҟаимҵоу. Лара, Ардушьна, лха-ла лхы ахьылражәуаз аҟнытә, қәрала илхыҵҵәҟьоз аҵкыс, еиҳагьы илхыҵуашәа дыҟан. Аха илхыҵҵәҟьо уазхәыцны иуҳәозар, насгьы дахьиз, дахьааӡаз изакә шьха қыҭоу, изакә ҳауа цқьоу угәалауршәар, дарбаныз илзызымҳәарыз, макьа-на луаҩра ашәымҭаҵәҟьа дҭагылоуп ҳәа. Иџьоушьаша, абас зықәра думыз, бзиарамзар, дины дынкашәазар аахыс, уаҩԥсы цәгьара изызымуцыз аԥҳәыс, лхаҭа лрыцҳашьара аҵкысгьы, иҟалаз анраҳа, ашәлашараа реиҳараҩык раԥхьа изызхәыцыз, иҟалаз аԥсҭбараҿы дасу ихаҭа акыр ихароу ихараму ауп. Ар-душьна, ԥсаҭа шкәакәа, аҵыхәтәан илацәажәоз Зафас иоуп. Ҳазегь ҳгәы иҭиҳәаазшәа, уи ихәҭаз аҭак ииҭеит Ҟаҭмас. Урҭ еимырдаз ажәақәа раамышьҭахь, уаҳа аӡәгьы ажәак инамырҳәо, реидара иаҵала, рыхқәа рыкәаҽ, еицхрашьшьы инеиуан. Иҟалаз дасу иара итәала дазхәыцуан.

Қьач Кыҷа: «Уажәы акәым Ардушьна аԥсҭазаара данал хәдахаз. Лцәеи лыбаҩи аанханы иҟан акәымзар, лгәы-лыԥсы адунеи лаша иалхәдаахеижьҭеи акрааҵуан. ԥсаҭа шкәакәа, исхашҭуам, зны исалҳәаз. Думбахьеи, Кыҷа, аныда инхаз аса-би? Убри аҵеи сиеиԥшуп. Сқәыԥшра, сдырра, сымч, сылшара, акы аанмыжькәа зегьы адысҵеит аамҭа ҿыц. Аҽанааибнаҭа, ашьапы ианаақәгыла, иааҳәны сгәаҵәахы иласын, снасыԥданы, сегьԥсымкәа, сегьбзамкәа адәы саақәнархеит, – лҳәеит. Ил-дыруан абахҭа дҭаркыр, деибганы дшызҭымҵуаз. Зыгәра лгоз аиаша, агәрагара анлыцәдырӡ, ҳабацәа зыгәра ргоз – анцәа ихаҵара ашҟа дхынҳәит. Зқәыԥшра ажәытәра иаҿагылаз, аныхақәа аҳәынҵәа илазкәаҳауаз, агәрагара илымаз лгәаҵаҿ иҭыԥсаацыԥхьаӡа, дызцәыбналахьаз лзыхынҳәуа мацара, лылахь-лыџьымшь ӡатәуа, аныха дамҵаматанеиуа аҟынӡа днеихьан. Лаџьал зырласызгьы убри ауп. Избан анапеилаԥса


422

аҵкыс абахҭа зеиӷьалшьоз? Ихынҳәра дақәгәыӷуазшәа ҟал ҵон лыԥсықәара. Гәеиқәҳәалаган. Ишымцыз шылдыру-азгьы, лхала лхы лжьон. Илдыруан уи деибганы дшыҟам. Адинхаҵара анылзыхынҳә, даҽакала ахәыцра далагеит ум-бои. Иалҳәоз, лыԥсықәареи лареи анарцә ианеиқәшәалак? Уара ухы ақәуҵеит амыцқьара адунеи аныхра. Саргьы қьаф уа адәы сықәмызт уара ушьҭахь. Умҩа сықәын. Абрахь иуаа-шьахаз, саргьы исаашьахеит, лҳәарын. Сара абзамыҟә, убри далхәдастәырц салагеит. Уи дахьалхәдаҳтәуаз азыҳәанҵәҟьа лхы лгәаӷьуамызт. Зегь реиҳа ихьымӡӷылшьаз, анымха-хым

ҵәа, азхарамфа-ччиа Зафас диеиԥштәны, напеилаԥса ахьыл зыҟаҳҵоз ауп.»

Абзагә иҩыза, игәыла Ҭамел: «Аиаша салҳәон сан. Убз уҿы иҭакны, шьаҿацыԥхьаӡа, ушьапы ахьургыло, цқьа игәоуҭалар, ауалгьы уакуам, абахҭагьы уҭашәом. Иџьбарацәоуп, ҳәсагьы-хацәагьы, жәынгьы-ҿангьы, ианакәзаалак иџьбарацәоуп Гәыр ҭаа. Ургәылазар, ҭынч удыртәом, урҩызазар, ҭынч удырцәом. Шаҟа ҵхы сыршахьоузеи, шаҟа саргәаҟхьоузеи Абзагә изхәыцра. Уивагылар – ухы ашәарҭа иҭаургылоит, уивамгы-лар – уламыс уаргәаҟуеит. Абар иаб иаҳәшьа иҟалҵаз. Лҿала исалҳәазшәоуп, лҽанылшьуаз илҳәақәоз шыздыруа. Атәым еишәақәа рхәаша-машақәа ҟәшәо адәы иқәу Зафас иеиԥш, напеилаԥса сзыҟаҵаны сеиқәдырхо аҟынӡа снеир аҵкыс, аду-неи саныӡаар еиӷьуп, лҳәеит. Уажә дызбама! Абзагә дахьхыб-галазгьы… Исылшоз, исхарагәышьоузеи?!»

Уарчхан: «Уаӷоу иҩнаҭа шьагьырҭахааит. Зымгәеи зхәым џьари рыда хәыцырҭа змамыз, дрыхчнырҵарц иалаган, дшыц қьаз, дышуаҩыз лымҩа дықәлеит, лыԥсы сакәыхшахааит! Иаҳхароуп, ҳазегьы иаҳхароуп. Саргьы раԥхьа снаргыла-ны. Иҟаз аабон. Ҳҽааибаркны ҳнеины, нхарак ааухәазар, аԥхын уҭаацәа ааушьҭуа, ԥсшьарҭас иҟауҵазар,ԥсшьарҭас иумаз. Гәырҭ Гәадала иҩны мацара акәӡам, Ашәлашара зегьы мшгарҭас иҟауҵеит ҳәа наиаҳәаны, алақәа наишьҭаҳҵазҭгьы… Ҳаи, Ардушьнахеит, иааҳзыбузеи! Иаҳзеилкаауазар, быԥсрала мацарагьы иҳабҳәаӡазеи! Ибасҳәагәышьозеи, ҳәатәыс исымо-узеи… Ҳаламыс ҳабырҟаҟеит. Абар, дҳаларгыланы ҳахьнеиуа,


423

бызшьқәаз руаӡәк, Патыхәажә иԥа Марыҭхәа… Схы еилагоит, уаҳа сзычҳауам сахьиҿаԥшуа. Ҳшыԥсӡаз убриалагьы ибым бои. Хаҵакгьы дҟамлеит наҟ дҳалызцаша».

Марыҭхәа: «Лҽылшьуа, лҽылшьуа, џьаҳаным гыларҭас анцәа илиҭааит! Амыркаџьы даҩызаха, дсыдҷабланы сабалки уҳәарауазеи, уара! Ҳәсақәак ҳгәы ҟарҵозар, лара илцәалаӡуаз. Ишԥаҟасҵарыз?.. Сыԥҳәыс даазгап, ма даҽаӡәы, лара лусс иа-лоузеи! Исымбац сара, ауал сықәшәеит ҳәа, ауаҩы иҽишьуа. Насгьы ашаҳаҭцәа ыҟоуп, илықәхны салгахьан уи ауалгьы. Исыргьежьит Ҟаимаҭхан лмацәаз, аҳәаха смоуит акәымзар, ашәлашараа ҳамҭас ишәысҭоит Ардушьна илықәу ауал ҳәа расҳәарц сгәы иҭан, нас иарбану дкәалкәало лыҽзыкналҳаз? Лхы-лгәы ахшәазар, сара исхарагәышьоузеи!... «Абас игәы дышҭахәыцуаз, Марыҭхәа инапы ҭахә-ԥсыла зыжәҩахыр иқәыз Зафас иԥа илымҳа инҭеиҳәеит, егьырҭ ирзеилымкаарц, урысшәала:
– Чокнутая была старушка. Псих.

Зафас иԥа ҿимҭӡеит. Аилаҩеиласра инақәыршәаны, иаб иеиҳәаз ажәақәа дрызхәыцуан. «Акгьы уҽалаумгалан. Уара уус алам. Уаԥхьаҟа ухәыц. «Џьоукы ҿиап, џьоукы хҵәап… Уара

– уара утәы дыр…» Заа зшьамхы инанагазгьы, ашьҭахь инеиуазгьы зегьы
еиқәшәеит аԥсра ахьыҟалаз ашҭаҿы.

Абзагә ихәҭаз ихаҭагьы идыруан, егьыҟаиҵон, аха ишьара ақәлаха, азхәыцха имоуит. Ашҭа дшынҭалаз, ауапа днылаҳәаны, акасы лҿаршә, ашҭа агәҭаҿы, ацәарҭаӷәы иқәырҵаз, аԥсгьы длымҵәуацкәа, Абзагә днаидххылан, ус ҿаалҭит Уарчхан:

– Абни, амгәацәа ҭысҳаԥ, Патыхәажә иԥа аԥсы данааиур ҵәуа, ауаа ишырбо, снаихьынԥашалан, ибла ҭыззақәа ҭыскәы цәаауеит, – лҳәеит, лыблақәа алаӷырӡ рхыҵәала… Ҭамел дахь-гылаз ахь дынхьаҳәын:– Шәынҵәама хаҵа шәыҟаӡамкәа, шәынҵәааите! – лҳәеит, нас, лкасы аалхылхын, дыҳәҳәо, аԥсы лышҟа лҿыналхеит.

Афархь ҩа ианылашәалак, убригьы азымхошәа, аԥшагьы аҵасыр, уаҳа иаҭахузеи, имца қьоуқьадха, акәиц аибакра. Гәырҭаа рыжәла зыжәлоу ахаан ашьоура рықәымшәацызт.


424

Ажәабжь иналаҵаны иахьырҳәо имаҳацзар, Абзагә ихаҭа, анцәа иҟәыблаауп, ихимгацызт: «Сшьа зуаанӡа сыԥсы дшы сымҵәуо ҳәа ҭоуба уны, ашҭа дынҭыҵуеит» – ҳәа, шьоура ицаз рзыҳәан, ҽхәаԥхьӡны ирҳәо. Ихаҭа ихимгацызт, аха Бӷажә Салуман иеиԥш, ацәгьа ианақәшәалак уи аҩыза ажәа ҳәаны, ашҭа иҭыҵуаз, ахацәа зхылҵыз, изааӡаз, ашьха дгьыл дахылҵит, дааӡеит иаргьы. Ишьа-ида иҭалахьан. Аҽаҵәаххьан. Уажәы, абнаршәыра амца анаклак, аҵла агәаҩара иҭоу амаҭ шҭыҵуа еиԥш, Абзагә игәаҵан иҿыхеит уи. Иҿыхеит, егьыҩхыжжит. Дынхьаҳәын, иблақәа ааирыцқьеит, дышҵәуоз аӡәгьы имбарц.

– Шәаангылишь, сшәыкәыхшоуп, шәаангылишь! – иҳәан, инапы ҟьаҟьа ду наирххеит. Ашьха цәҳәыра, аԥсаса има-ны данықәыз, иԥсаса ԥхьеицарц ибжьы анҭицоз аахыс, ас еиԥш ахы инақәиҭны, ибжьы ҭимцацызт. Аԥсы илхагыланы иҵәуозгьы, ргәы далсны, рылабжыш рыкәаашо, ашҭа иаа ҭалазгьы, еиқәыӡырҩуа иааҭгылеит.

Аԥсы лхаҟныҵәҟьа дгылан Аминаҭ. Дегьҵәуон, аԥсы илҿа дыршәыз, ашьал касы иавҵыҵны, адгьыл аҿынӡа инышьҭасуаз, иԥытланы икнаҳаз аԥсы лыхцәқәа неидкыло, лхы иаҵалҵон. Раԥхьа убри лышҟа инапы наирххеит Абзагә.

– Бнапы лхьыбмыркьысын, бнапы! Наҟ былхыҵ! – иҳәеит, ибжьы шәақьҭҟьараха.

Хаҵас ԥҳәысс ианеимазгьы, ианеилыҵгьы, ахаан Аминаҭ усеиԥш ишәақьҭҟьараха Абзагә ибжьы лмаҳацызт. Илыва хысызшәа дааҭрысит. Днеиҭаҵит. Лнапқәа ргарҭа анылмоу, лааигәара игылаз, ашәлашараа иреиуаз ԥҳәыск лмахәар аанылкылеит. Аԥҳәыс, ашхырцәаӷь лмахәар иақәтәазшәа, Аминаҭ лнапы наҟ днагәҭасит, лхаҭагьы дналԥырҵит.

– Уеилагама?! – Абзагә днеизыԥшит Аминаҭ. Абыргцәа рышҟа дынхьаҳәит. Днарылаԥшит, иакәым шиҳәо шәымбаӡои, даанышәкыларауазеи ҳәа аанаго. Аха урҭ аӡәгьы ҿырымҭӡеит.

– Сара, аханатәгьы, анык леиԥш бзиа дызбон, ҳаҭыр лы қәысҵон. Аҳкәажә, лҵәуарҭа сыҭ, – лҳәан, зыԥсы ҭаз наскьа-ааскьаны ианылԥырҵ, ацәарҭаӷәы иқәыз аԥсы лышҟа лҿы налхеит лыҩнапык рхаха.


425

– Анык леиԥш бзиа дыббон азыҳәан ауп, деиҵхәаа ацәар ҭаӷәы дзықәыбҵаз! Былхыҵ наҟ! – иҳәеит Абзагә.
Иҽааникылеит. Ииҳәоз ахьынӡаиашоу дазхәыцырц акәмызт иҽзааникылаз. Дгәааны ииҳәаз ажәақәа ахьынӡаиашази иахьынӡахирҟьацәази данрызхәыц, мшқәак, ҵхқәак анҵоуп. Уажәазы иҽааникылеит, иажәа амчхара ахьынӡауз гәеиҭарц, ашәарыцаҩ данхыслак, ҩынтә ахысра аҭаху, иахьақәыскыз иақәшәоу ҳәа блеихаҟәысрак дшынкахәыцуа еиԥш. Ажәа илаҳаз дагьҿанаҳәеит, лыбжьы лызҭымкаауа, дагьарымчы деит Аминаҭ.

Абзагә инапы неиҵых, ихысга нацәа рхаха, аҽынкылашьа дақәымшәакәа, аԥсы лышҟа анеира иаҿыз Марыҭхәа инаиқәи кын: – ԥшьшьаала, ашьшьыҳәа бнеины, имахцә данкны, наҟ ашҭа дҭыг. Дбыманы, шәӡахьымааҩра шәца, абни иааиуа аҳаиуангьы баргьы! – иҳәеит.

Абзагә иажәа мчқәа, ицәаԥҽыгаз иажәа хьанҭақәа зызкыз лара лакәызшәа, лыблақәа алашьцара нархаҳалан, лоура-зоуроу днеилыбзааит Ҟаимаҭхан. Абзагә ичҳара шдуу, дыш уаҩыгәшаҭаз лдыруан. «Знык ичҳара данахыс, ихгьы деигӡом, уаҩԥсгьы дивсуам». Иҟалҵара дақәымшәо, даашаҵәы-шаҵәит. Уаанӡа аҵкысгьы, лыбжьы ыргәыкны инҭылцан:

– Ажәеимакха ҳамоума, иҳаиӷьыз уаҩԥсык деиҵхәаа данҳамҵоу аамҭазы! Ҳзызхәыцша, уаҩҵас дахьаҳҵәуашоуп, – лҳәеит. Лыӡӷқәа дрыхо, аҳәҳәара, аҵәыуара дналагеит. Лгәы иаҭахыз лҽынаигәыдыжьланы, лнапқәа наикәырша, лхаҵа иаанкылара, иҟажара акәын, аха дшыхәыҷыз лшьа-лда иа-лалахьаз ҵаск дҿанаҳәон. Игәалҭеит Ҟаимаҭхан лыҳәҳәара, лҵәуара аӡәгьы агәхьаа шимкыз, аԥсы лҵәуара аҵкыс инеиҳаз, даҽа ҵаск, даҽа ламыск ахы шыҵнагаз. Уаҳа иҟалҵа ра данақәымшәа, асаби дшәар, аԥсеиқәырхаразы ауаҩы наӡа ишҟа дшеихо еиԥш, лҵәуашьа аалыԥсахын: – Кыҷа! Даду Кыҷа! Абыс ҳазхәаԥшуа уара уоуп. Иԥшышьа сгәаԥхом, ажәа бааԥсқәагьы иҳәеит, машәыр ҟалар ҳәа сшәоит, акы наиаҳәа!

– лнапқәа Кыҷа инаикәлыршеит.
Ҽырҵысы имаӡамкәа, дхаҳәхазшәа, иҽырҭынч, дынка хәыцуа дгылан Кыҷа. Игылашьа шҭынчыз еиԥшҵәҟьа, иажәа қәагьы рҭынчны:



426

– Бҽаанкыл! – иҳәан, инапы Ҟаимаҭхан иналықәикит. – Абзагә ииуа, ииҳәо иара идыруеит. – Аҵыхәтәантәи ажәақәа иҳәеит иаҳа ибжьы ҩҭыганы, зегьы ираҳартә.

Абзагә иажәақәа шынаиаҳаз, наҟ иқәижьырц, Зафас иԥа днаизыԥшит Марыҭхәа. Шәҵасқәагьы, шәыламысқәагьы, шәы гәҭыхақәагьы налаҵаны, мардуанс исзыҟалароуп ҳәа, ашә лашараа ирылаԥшуаз Зафас иԥа, иҟалаз хьаада еиликааит. Дызлыҵыз ашәлашараа ргәы нирхар, цқьа дхалаанӡа, имар-дуан иҵырхуан. Иаахтны Абзагә дидгылар, махәҭа ӷәӷәаны имоу Марыҭхәа, игаӡарала,амахә ҩа даҩызаитәуан.

– Дҳасасуп. Уашьа дишьызаргьы, уашҭа иҭалаз, дусасуп. Ишуламысу уиԥылароуп. Ҳҵас бзиақәа ҳхаҳмыршҭлап, – иҳәеит Марыҭхәагьы чамсҟәылк наиҿшьны, ибӷа ашәлашараа рышҟа инкыдҵаны, Зафас иԥа.

– Уаргьы унаидкыланоуп ишысҳәаз, уаргьы! – ибжьы иаҳагьы ирҿацаны, Зафас иԥа инаиҿаирхьит Абзагә.
– Уҩыҵхахаанӡа ҳаламыс ала ахәаахәҭра уагьанбалагеи,
– лҳәеит ԥҳәыск.
– Умгылароуп, – инаԥылшьит даҽаӡәы.
– Сара аколнхара аправлениа исыдырҵан, сааит. Кьынтышә иалеигалаз ажәа ала, Раԥсҭан сааишьҭит. Санцо, санаауа, сара издырп, аҩыза Гәырҭба! – иҳәеит, иҽырӷәӷәаны Зафас иԥа. Ианиҳәаҵәҟьа игәеиҭеит далахаларц ииҭахыз имардуан шыгарыгаҽаз. Дызхьынҳалаз амахәгьы уашәшәырахеит. Иара аҩбагьы рыда ԥсыхәа имамызт.

Ииҳәаз аӡәгьы ақәҿимҭӡеит.
Амацәаз ырхынҳәны, Ҟаимаҭхан лнапы ианахаиҵа, иҩышь ҭыҵыз ихы-игәы ақәыбзиара, уаҳа иаамлаҟәыцызт Марыҭхәа. Ашәлашараа ӡӷьык ишагоз иамихызшәа иааиуаз уи ауаҩ, иаҳаз даршанхеит. Егьа ирбылгьаны иара игәыдрыжьларгьы, урҭ ажәақәа наҟ инирԥон. Аха Абзагә инапы неиҵых, дкыл-кааны Марыҭхәа инаиқәикит. Иаалырҟьаны, алашара зыб-ла ихыҷҷалаз аашьышь еиԥш, ихы ахьигара имоуа даанхеит Марыҭхәа. Иҵааҟәрыло аҭәыц дахьынҳалоит ҳәа, иҩнапык Зафас ишҟа инаирххан:

– Изакәызеи, саб иуа, ари ииҳәо?! Еилибамкаарак ҟалеит, ҳаилырга, – иҳәеит. Нас Абзагә ишҟа дынхьаҳәын, инациҵеит:


427

– Уажәақәа урықәӡуеит, аҩыза, уажәақәа! – Уаҳа ииҳәаша иҿамшәеит. Ихы-игәы ақәбзиарагьы иаҳа иаалаҟәит, аха макьанагьы дзыхдырҟьаҵәҟьо акгьы еилкааны имамызт. Ичабра ӷра ду еиҵырхәхәо иџьыба иааҭиган, инаиҿаршәны, зны ихы-иҿы зегьы аахиҩеит, нас инаиҿирҳәазан, инапаҿы ишикыз, аршышра ихьызшәа, иҩнапык рхахо: – Абзиа-ра узыҟасҵан, иузеилымкааит. Иблақәа шааԥшуаз, иԥҳәыс ддырҳәит ҳәа узырҳәар еиӷьызма? Амацәаз ыргьежьны, лнапы иахасҵеит. Абзиара знымаало аӡәы уакәзаап! Аҳәаха смоуит акәымзар,абасҟак шәансыҳәа, Ардушьна илықәу ауал ҳамҭас ишәысҭоит ашәлашараа ҳәа шәасҳәарц сгәы иҭан, – иҳәеит. Ииҳәозгьы раҳауан, аха иҳәашьагьы рбон ашәлашараа. Аил-каара мариан игәы шимҟьаз, иԥсы ахьигаша аамышьҭахь, даҽа хәыцырҭак шимамыз.

– Иуцәажәашьоузеи, ыҟами, Абзагә? – иҳәан, уажә иаҳагьы дхьаԥихан, Абзагә ишҟагьы дзымнеиуа, Марыҭхәа ишҟагьы анеира изымгәаӷьуа, ашҭа днықәхеит Зафас.

Марыҭхәа илымҳа иқьышә нҭеикит:
– Вам, дядя Михаил Петрович, лучше уйти, мамзар цәгьа рахар ҟалоит, я их знаю, – иҳәеит Зафасиԥа.
– Дикари, ахаан ҳуаахом аԥсуаа, – иҳәеит, ибжьы каҳаны, Марыҭхәа.
– На черта Вам дача в глуши, иубалап, будет время, сдела-ем Вам у берега моря, реиҳа иахьеиӷьу аҭыԥ аҿы, – иҳәеит За-фас иԥа. Уи ицәымыӷханы дыҟан Марыҭхәа дахьидгылаз. Аха Марыҭхәа иахьгьы дыҟамкәа, ашәлашараагьы дрыдгыламкәа, агәҭаны даанхаргьы иҭахымызт. Ииҭахыҵәҟьаз уажәы зынӡаск абра дыҟамзар акәын.

Ҭамел ауаа днарылс-аарылсуа, ишьҭахьҟала днеин, Абзагә днаидгылеит. Абзагә ииҳәоз, иҟаиҵоз аҟны дышидгыло, дышиқәшаҳаҭу иирдырырц акәмызт иааигәара дызнеиз. Ус еиԥш агәаӷьрақәа илагәышьамызт. Даҽакуп дзызхәыцыз. «Абзагә дышны дызлаҟоу ала, ишакәым ажәа анааимарк, имаҟа иадҳәалоу иаҳәызба дамыхар иуӡом. Даанкылатәуп. Сызидымгылозаргьы, ма ацәгьара бааԥс дацәысыхьчап».

Иҵәуозгьы ицәажәозгьы рыбжьы нарыхәлашәан, иааҭын чрахеит алушәак. Абжьааԥнызар, уаҩы изгәамҭаргьы ҟаларын.


428

Аха уажәы, макьана цқьагьы имыхьшәашәацыз аԥсы дыкҿоуп. Аҭынха-аҭынҵы реиҳа ианҵәуаша аамҭазоуп. Алушәак иа нааҭынчраха, уаҩԥсы димҵәуацшәа, аринахысгьы аӡәгьы ди ҵәуарц иҭахымшәоуп ишымыцхәхаз, ишырацәахаз аҿымҭра. Абзагә ииҳәашаз ажәа иҳәеит. Ажәала уаҳа аҳәара аҭахымызт. Иажәа анынамӡа, дышхаҵоу, ахьӡи ахьымӡӷи рзыҳәан адәы дшықәу, уажәшьҭа даҽакала идирдырыр акәхон.

Аҳәса днарылалан, дыҟаӡамызшәа лҽылҵәахит Аминаҭ. Ажәа заҵәык лҳәеит Абзагә ишҟа, иара уигьы лыбжьы лыз ҭымкаауа:

– Ухаҭа уоуп зегьы зхароу, ухаҭаԥсаҭа… Аламыс аӡбахә цәырыргар, шаҟа мааҭ иаԥсоузеи ҳәа

ихәыцуаз Марыҭхәа, аԥсы димырҵәуакәа, маҳагьак иеиԥш дыԥхьаӡаны, ашҭа дахьҭырцоз хьымӡӷшьаны акәмызт дым ҵысӡо, дҳашҳатәарахазшәа ашҭа агәҭан дызгылаз. Ардушьна лхы зқәылҵаз,лхы зыхлырҟьаз, иахьынӡахәҭоу изеилкаазараҳа, аԥсы дзидмырҵәуазгьы еилкааны имамызт. Еилибамкаарак ҟалеит. Цқьа ҳаилибакаар, бзиарамзар цәгьара шыҟасымҵаз рхаҿы иааир, нас сзыԥсоу ала пату сықәырҵап ҳәа дыԥшын.

– Атәым рбаӷь ааины аҩнытә рбаӷь дәылнацон. Абзагә ихашҭит акәымзар, ыҟами, уахьықәгылоу ашҭа Марыҭхәа итәоуп. Дсуоуп ҳәа ихы сҿышуам. Аиашоуп исҳәо. Уара ухә ҭаа уҭиит, Ардушьна, ыҟами, лыхәҭаа аԥацха акәын. Амца ацраҵаны илыблит, – иажәақәа шаҟа ишҳамхоз, шаҟа игәаҵӷа ҿҵәагаз, иаҳагьы агәахәа инаҭо, Абзагә иахь аҵкысгьы, Кыҷа иахь, иаҳа ихы рханы ҿааиҭит Зафас. Заманалаҵәҟьа идыруан арҭ ажәақәа Абзагә иеиԥшҵәҟьа Кыҷагьы игәаҵәахы ишасу-аз. Иубама, аҭаҳмадажә, укәал иҭагылоу Абзагә дзеиԥшроу?! Рацәа шәҿаԥысҽит шәҩыџьагьы ҳәа аанаго, дшыԥшыц Кыҷа дизыԥшуан.

– Еицәоугьы шәықәнагоит Кыҷагьы Абзагәгьы. Зафас ишәықәнагаҵәҟьаз шәеиҳәеит. Аиха иаҿухуа, аихашәа уибо-ит. Напеилаԥса ҳарҟаҵаны дныҟәыжәгала, – иҳәеит Ҟаҭмас, ажәҩан днаҵыԥшны, дегьынхырхәеит.

– «Џьықәреи ҵышәшәарахқәаки ҟәыд хәаԥсақәаки сышә ҭазар, атәыла шәырбгеит. Унеи, Ҟаҭмас, уара исуҭаз наҟ иус
ҭоит, аҳәақәа ирыҭ! – иҳәеит Зафас.


429

– Аҳәа иаҭаны салгахьеит! – иааҭирҟьеит Ҟаҭмас. Днаскьаны зҽыԥхьазкыз Аминаҭ, Зафас иажәақәа шаала

ҳаҵәҟьаз, лыжәҩа иқәыршәыз акасы лнапаҿы иаанкыланы, цқьа дырбартә дааскьан:

– Зафасҵәҟьагьы уара уаҵкьыс хшыҩла деиӷьуп. Уихәаԥши, дзеиԥш ҵеи хазыноу ииааӡаз! Уара, ухшара каԥсаны, аԥ ҳәысеиба улыдтәалаз. Михаил Петровичи сареи ҳакәым аха, уара уоуп аԥсы дзырҵәуатәым, – лҳәеит, уигьы, Зафас иеиԥш, Абзагә иахь аҵкыс, изаҳауаз рахь днаԥшны.

Иааиқәлашьцан, иоуразоуроу днеилыбзааит Абзагә. Ажәа қәак иҳәарц иҿы неихихит, аха акгьы изымҳәеит.

– Быбжьы! Быбжьы! Абга егьа иуааӡаргьы абнахь иԥшуеит ҳәа, ҳафҩы баҳазшәа, зҵыхәа ҳҿаҟьаны ицаз, бара ҳәатәыс ибымоузеи?! Бара боуп Абзагә дыхзырҵәаз. Былхамгылан наҟ Ардушьна! Бара ибҵәуо џьаҳаным гыларҭас илоуеит! – лҳәеит, уажәымзар-уажәы лыхцәы дамҵасуеит уҳәартә, лыҩ напык рхаханы Аминаҭ илҿакуа Уарчхан. – Абзагә ииҳәаз, иара имацара иакәӡам изҳәаз. Ҳазегь ҳгәы иҭиҳәааит. Гәырҭ Гәадала ихәышҭаара ахьчара акәӡам Ардушьна лхы зқәылҵаз. Уи ашәлашараа зегьы иаҳусын, – даҿын уи аԥҳәыс бырг, зны лнапқәа ырмақаруа, ҽазны лӡара нҭарс иаанкыло. Убарҭ ажәақәа анбалҳәаришь ҳәа иԥшызшәа, егьырҭ аҳәсақәагьы Аминаҭ убас лыхәаԥшра иалагеит, аҳәыҳәқәа ҟәараанк ры лашәеит угәахәрын. Амцабз зыхькьысыз аҭырас ҟата еиԥш, илаахо алаԥшқәеи илгәыдырҵоз ажәақәеи днеиҵарцалан,


схәыҷқәа аӡәгьы дсыцымкәа сахьааз!» Лхы-лгәы иааҭашәаз, ҭәырӷәык налԥыракны амцабз налҟәылкызшәа, иналхыԥсаан, иаҳа лҽаалыриашеит.

– Шәарҭ, – лыблақәа агәаӷьреи, амч лызҭаз агәаӷи нар хыҳәҳәылан, лыбӷаӡара ҭарс икны ҿаалҭит Аминаҭ, – шәарҭ, ашәлашараа, шәыламыс, шәыцқьара ахьчара лхы ақәылҵеит акәу абраҟа, ҳаԥхьа деиҵхәаа иқәу, аԥҳәыс, Аҳкәажә?! Гаӡароуп иҟалҵаз, рыцҳа, агаӡара! Сыԥсы акәым, сыхцәы цы-рак шәыхҭнысҵом. Шәара зхы шәыхҭнызҵаз, шәара хәыцырҭас


430

шәызмаз, шәара ишәықәгәыӷыз, дыхҵәаны, дықәыццышәааны, абан дахьгылоу, – лнапы ҩеиҵыхны Абзагә инаиқәылкит. – Иқьыԥшра, дызҿыз иус башақәа днарылганы, дсыманы сцарц саҿын, аха иамуит, еиҭах дашьаҳаит Ашәлашара. Схәыҷқәагьы саргьы ҳагәнаҳа иара имазааит. Сара исылшоз ҟасҵеит, сыла-мыс цқьоуп.

Илҳәоз ажәақәа ауаҩы ддырлакҩакыртә, лара лышҟа игәы хьынаартә ишыҟазгьы, цқьа илзыӡырҩуаз Тарас: «Изызгәаатәу Есма лан лакәзаап», – иҳәеит игәанала. Иара дбыргны, Абзагә дсабины дгылазшәа, убри ишҟа рыцҳашьарак цәырҵит уи арԥыс игәаҿы. Иаҳа иҽынаизааигәатәны, ишьҭахь днагылеит. Гәынхәҵысҭала акәзаргьы, Тарас еиликаауан, Абзагә, аҭаҳ мада Кыҷа, Уарчхан, Ҟаҭмас уҳәа ашәлашараа зыда ԥсыхәа рымам акы шырыхьчоз.

– Шәааӡырҩишь, шәыххь згеит, – ибжьы мырдуцәакәа, ҿааиҭит Кыҷа, – дасу иара ишиламысу ала адәы дықәуп, зны аԥсы дҳарҽеип, нас абзацәа ҳус еилҳаргап.

– Сшәыҳәоит, сшәыкәыхшоуп, аԥсы дышьҭышәх. Даажәгала, аҵла амҵан рыԥсы дыкҿан ҳәа ахьӡ ҳхышәымҵан. Ҳара ҳахь даҳгоит, иҳалшо ахәыҷала дымҩаԥаагоит, – лҳәеит, лылаб-жыш лҿыкьасо Ҟаимаҭхан. Иԥсыз лгәыблра, лрыцҳашьара, машәырк ҟалар ҳәа лхаҵа ицәшәара, илыхәҭоу џьара акы лцәагхар ҳәа ахәыцра, зегьы налзеилалеит. Аԥсы дызқәыз ацәарҭаӷәы шьҭылхырц иаанылкылеит. Ҟаимаҭхан лышҟа имаз агәала наихаршҭны, иаалымидеит Тарас. Ацәарҭаӷәы егьи азхык даҽа ҷкәынцәақәак иааныркылан, иҩышьҭырхит. Иқьыпшәыпуа аҵәыуара иаҿқәазгьы наҟәыҵит. Рхы-ргәы дшалырхра далырххьан, илыхьчоз лызқәаҭыԥ ахь дыргозшәа акәын аԥсы дызгозгьы урҭ ирышьҭаланы инеиқәозгьы ир ныҟәашьаз. Ажәҩан инаҵаԥшуан џьоукы, аха иҳагхаз ҳаҭа наумҵан ҳәа акәмызт изаҵаԥшуаз. Аԥсыжра аҽнынӡа қәак рылалар ҳәа иацәшәон. Иҵыкка, иҭацәӡа ирхагылан ажәҩан. Уаҩԥс илаԥш ахьынӡанаӡоз, ԥҭацк хыршәламызт, аха амрагьы кыдмызт. Ашьхақәа ирывҵалахьан иҭашәарц.

Еицхрашьшьы, аԥсы ашҭа днықәганы, Марыҭхәа иҿеиҵа хьаз аихатә гәашә ианынҭыҵ, рышьҭахьӡа игылаз, агәашә


431

асыркрыма, уаҳа аӡәыр даауама ҳәа данаахьаԥш, ашҭа агәҭан инықәибааит хҩык. Марыҭхәа инапқәа рхахо, акы лаҳәара даҿын Аминаҭ. Урҭ днарыдгылан, ажәақәак нареиҳәеит За-фас иԥа. Днарыдҵит. Шьаҿақәак ааҟаиҵахьаны, деиҭаахын ҳәын, иаб инхара шыҟаз инапы нарханы, еиҭа днарацәажәеит. «Хымԥада, иаб иҩныҟа инаиԥхьеит уаха».


* *
– Дшәырԥшӡеит, лыԥсаҭа бзиахааит, ибзианы дымҩаԥыжә геит Ардушьна, – сҳәеит, ахәымш рыҽны, ҳхы-ҳгәы дналх, ла-шьа иганаҿы анышә днамаданы ҳанаахынҳә.

Аҳәса рыхцәқәа ԥыртланы, рыҵкқәа ршьамхы инахысуа, еицхрашьшьы, ҳаԥхьаҟа инеиуан. Ҿымҭ, ҳрышьҭагыланы ҳаауан ахацәа.

Гәырҭаа жәынгьы-ҿангьы жьра-цәарала, ҭынха-ҭынҵыла рыжәҩа ҭбаамызт. Аԥсыжраҿы ауаа маҷхаргьы измаҷхазеи узҳәомызт. Ҭынхас иҟадаз? Инеибадырбартә иҟаз, Ардушьна рыцҳа лыԥсықәара иҭынхацәа ракәын.

– Лара дыҟанаҵ, ҳашьа иԥсы ҭаны дҳалагылазшәа ҳбон, ҳгәы лҟажон, – лҳәеит, урҭ дреиҳабны ирыцыз ԥҳәыск.
Убарҭ раамышьҭахь, даҽа аӡәык-ҩыџьак аҭынхацәа… Егьырахь, узрылымсуа, абасҟак икылсыз ажәлар, реиҳараҩык тәымуаан. Ирацәаҩӡаны иааит Ачамҳара ақыҭантәи.

– Ашәлашараа шәымацара дышәԥымхеит, ҳаргьы дҳаԥхеит. Абзиа данԥслак, иҭынхацәеи иҳаблеи рымацара ракәӡам, ақыҭа зегьы дрыԥхоит, – иҳәеит ачамҳаратәи нхаҩ быргк.

Убас аџьар ахьырацәаз, аҵәыуара бзиа ахьлоуз, нас-гьы аӡәгьы дзыҭнымхо рзыҳәан ишыҟарҵацыз еиԥш, акы агмыжькәа деиныхны дахьымҩаԥыргаз снарызхәыцноуп, «ибзианы дымҩаԥыжәгеит» зысҳәаз.

– Утәым ааӡароушәа, ухы залуршәшәозеи? Дымҩаԥаагеит ҳәала, – иҳәеит «амасар ршьа» Ҟаҭмас.
– Анкьа стәымуаҩымызт, аха уажәшьҭа…
– Уажәшьҭагьы ҳара ҳтәы уоуп, дад, Гәдиса, – Ҟаҭмас инаицирӷызит Кыҷа. – Аԥсра ҳақәшәар, гәырҩас ишьҭухуанаҵ,
ҳгәырӷьара уара узыҳәангьы игәырӷьаранаҵ, уахьыҟазаалак,


432

Ашәлашара агәҭаҵәҟьа уалагылоуп. Ҳаҷкәынцәа, шәахьы ҟазаалак, шәгәы ҳцәымцан. Ҳшьацәхныслалоит, аибашьра, абахҭа уҳәа, зыг-зҿы аҳәо наҳцәалаӡны, ахыхә-мыхәқәа ҳааилахалоит. Амандарина ҳаиҭадырҳашт, Марыҭхәа иеиԥш зеиԥшу, ҳхәышҭаарақәа шьагьырҭас иҟарҵарц иалагашт, аха, ишыҟоу умбои, анышә ақәыԥсаны, ҭыԥк аҿы еимауԥсаргьы, зегь акоуп, џьара ишыҵыҵуа еиԥш аӡыхь, ашәлашараа еиҭа иааиҵагылахуеит, дара ртәы иагахуеит. Иамгар ауӡом.

Аҭаҳмада игәыҵхақәа цәажәарала ихаиршҭырц иҭахын. Ажәҩан снаҵаԥшит. Аԥсыжра аҟнытә ихынҳәны иаауаз,

аҳәса рцәашәҵатәы еиԥшын ажәҩан иаҵачыз аԥҭақәа. Ашәлашара аангылашьа сымамызт ауха, сыццакуан. Аҭаҳмада Кыҷа игәҭыха даланахалеит. Уи иажәа аҳәара

дшаҿу снаиԥырҵны сцар, зчеиџьыка абасҟак исфахьаз Ар-душьна дсымҵәуар иаҩызан.

Ажәа шаҟа ихәшәу сназхәыцит, аҭаҳмада иажәабжь иан нациҵа:

– Ажәытәан Аԥсны аӷа дақәлеит, иҳәеит. Аԥсуа ибагәышьеит, дызмыхәо аӷа дшаауаз. Даалаган, аӷа диасраны дахьыҟаз, амҩа ааихҵәаны, ампахьшьқәа каршәны, ҿык-бзык иазымҳәауа, иаӷа бааԥс ихәы ирхиеит. Аӷа дшааиуаз, аҽеиџьыка днахагы-леит. Уигьы дуаҩымыз, ишԥаҟаиҵоз, ачеиџьыка даӷраԥаланы дзымцеит. Аарцә аԥсуа дгылоуп, нырцә – аӷа. «Мчыла уара уаҵкыс сиааиуан, аха рацәа маанала усиааит», – ҿааиҭит аӷа, иҳәеит. Шәиԥхьыӡны усгьы аҿааирхазаап: «Дгьыли жәҩани ыҟанаҵ, Аԥсни аԥсуааи шәеиԥымхааит. Унымҵәааит, ама-ла урацәахартә умҿиааит!» Абас иҳәан, даахынҳәны дцеит. Егьырҭ ақыҭақәа абзиара рзыҟалааит, аха убри ашәиԥхьыӡ ашәлашараа иҳақәшәаҵәҟьаны ҳаҟоуп. Абахҭа… Аибашьра… Хыԥхьаӡарала мацароума? Ахшыҩаҿ иаҳнымԥшӡеи? Ар душьна, ахаҵамԥҳәыс, џьанаҭ гыларҭас изауша, лыԥсы анҭаз иҳацәлыгхаз ҳзымхозшәа, данԥсы, лымҩаԥгашьаҿгьы, аҽԥ ныҳәа ҳзацәымцеит.

– Аҽԥныҳәа уҳәоу? Ашәлашараа зегьы дҳанзаргьы дшаҳ зымҩаԥымгара дымҩаԥганы ҳаауеит, иабатәи ҽыԥныҳәоу?! – иааџьасшьеит.


433

Аԥсы узлалыҵашьыцрызеи акәымзар, дшырҵәуаз, дшым ҩаԥыргаз, сгәанала сышлыҵашьыцуаз, иааимҩатәны инасым пыҵаирбеит аҭаҳмада.

Ашәлашараа ҳқьабзқәа, ҳҵасқәа, ҳаламыс уҳәа, иацәых

ҟьахьоу сакәым, мышкы шьыбжьаанӡа Ашәлашара иналым ҵыцызгьы, ирзеилымкааит Кыҷа асеиԥш ажәа зхиҳәааз.
Инеиҿаԥшы-ааиҿаԥшит.
– Ҳнапы дықәыргыланы дымҩаԥаагеит…
– Ардушьна илзырҳәаз амыткәма!..

– Аҳалал анлырҭоз ишлыхцәажәоз мацара ԥсҭазаарак иаԥсоуп.

Инеиларыԥсеит, Кыҷа иажәақәа ргәы ишалсыз убартә.

– Шәиашоуп, дадраа, ишәҳәо зегьы иашоуп. Аха анарцә ҳаннеиуа, иҳаҽԥнылҳәартә, иҳагхаз шәасҳәап. Адунеи аны лыԥсахыз аҽны, Патыхәажә иԥа Марыҭхәа ицызи иареи ина рыхҟьан, иҟаҳҵашаз азхәыцха ҳмоуит. Ашьҭахь схаҿы иааит, аха аԥсы дго, дааго, инаԥшуа ҳхыччоит сҳәан, ҿысымҭӡеит. Усгьы зегьы дрылхәдан, аха лхы зқәылҵаз далхәдаҳамтәыр акәын…

– Изакәызеи дзылхәдаҳтәыз? – ҿааиҭит, ицәыԥхашьара даиааины, аԥсра ҟалеижьҭеи, Абзагә иԥырымҵуаз Тарас. Ицәажәашьа мацара акәым, игылашьагьы аҽаԥсахит ари арԥыс сҳәеит сгәанала, гәахәарала снаизыԥшын. Еиҳарак гәахәас иҟасҵаз, Тарас ажәа аниҳәо, Абзагә игылашьа иҿиҵааит.

Ауаҩы данцәажәо, иблақәа ҳшырхыԥшыло еиԥшҵәҟьа, игы-лашьа, адгьыл иқәгылашьа ҳахәаԥшуеит ашәлашараа. Абзагә реиҳа дызцәымӷызгьы, игылашьа акгьы рзахҳәаауамызт. Ишьапқәа еидыԥсаланы, атәитәых иеиԥш, деиџьыԥӡа акәым кәа, итәӷәқәа еимырҿаҿа, ишьхәақәа хьанҭа-хьанҭаӡа дрықә гыланы, аҳ иқьаҳиа диацәажәоушәоуп дышцәажәо. «Аҳ дызусҭадаз? Аԥшәымас, хадас адгьыл иамаз иакәын. Аб загәгьы сыдгьыл аҳас иамоу сара соуп иҳәоит, умбоишь», – рҳәон иаӷацәа ирымазкуаз. Иус анимпыҵышша ашьҭахьгьы, ԥаса игылашьала дангылалак: «Аҽы дақәтәаӡамкәа, аҟамчы зҟьо иеиԥш, изкамыжьыцкәа, ԥаса игылашьала дышгылоу


434

шәымбои», – ҳәа Абзагә игылашьа алаф налырхуан. Алаф ахыччарахь ишиасуаз аниба, игылашьа ахьиԥсахша азхәыцра далагахьан Абзагә. Уажәы, иара икаижьырц дызҿыз агылашьа, Тарас ианидибала, агәахәареи, ахыбаареи, ацәшәа-хӡыӡаа реи неицылан, дагьааԥышәырччеит.

– Еиҳабцәак сышәҿаԥаланы сахьцәажәо саҭашәымҵан, аха уажәа ахы ахьхоу ҳаҳәа, даду Кыҷа, иаҳзеилымкааит, – игылашьа иҵегь Абзагә игылашьа инеиԥштәны, аҭаҳмада дна иазҵааит Тарас.

– Сажәа ахы абахои умбои, дад… Раԥхьаӡа иргыланы, схаҭа исықәкуп, нас, шәгәы иалымсын, шәарҭгьы. Сара исыгхазар-гьы, шәара ишәҳәандаз. Ардушьна лаб иашҭаҿы даҳҵәуар акәын. Лхы зқәылҵазеи? Лаб иашҭа. Быԥсы ахьынӡаҭаз, аӡәгьы бизҭымцеит, аха быԥсны банҳау, баб иашҭеи бареи шәеибаҳарбарым ҳәа ҳҳәозшәа, данԥсы аҽныҵәҟьа, лашҭа дааҭԥааны даҳгеит. ԥсаԥамыз, лаб иашҭаҿы дыкҿазҭгьы…

Акраамҭа ҳазҵымҵшаз аидара наҳақәиҵеит Кыҷа.

– Санԥсы нахыс, сахькҿоуҵалак, сахьуҵәуалак зегь акоуп. Дыԥсит, далгеит, – сҳәеит, «аидара» наҟ снаҵыҵырц. – Санԥ слак, уҭахызар, амшынгьы салажь.

Ахаан симбацшәа, сажәақәа џьашьаны днасыхәаԥшит Кыҷа. Сымацара сзыҳәан акәымкәа, изаҳауаз зегьы рзыҳәан уасиаҭ ажәаҵас ишиҳәоз еилыскаартә:

– Аӷба бзиа, дад, амшын ианхыҵша, асқьала гәакьахь ихын ҳәуеит. Ардушьна, лгара ахьҵысуаз ашҭа иқәаҳгазҭгьы лкәыба, џьанаҭ дҳашьҭуан. Ашҭа уҭыҵ ҳәа иаҳҳәеит Марыҭхәа. Ашь ҭахь, ицызгьы иаргьы ашҭа аарызныжьны, ҳанҭыҵны ҳцеит.

– Ушаҟәыҵра, удинаныс. Уажәшьҭа иуҳәеит ҳәа акгьы иу хәом… Мышкызны, лара дахьыҟоу ҳаннеилак, иҳагхеит, ҳаҭа бымҵан ҳәа лаҳҳәап. Уара иуҳәо анцәа иуциҳәозароуп.Умбои, Кыҷа, уара акы уҳәоит, аха анцәа ииҳәо даҽакуп, – иҳәеит иажәа абжа лафны, абжа ҵабыргны, Кыҷа иаамышьҭахь, зе-гьы иҳаиҳабыз Ҟаҭмас. Иқәрахь днаскьацыԥхьаӡа, иаҳа-иаҳа азин иоуан, аԥсҭазаара еиԥш, аԥсрагьы лафла ахцәажәара. – Ажәҩан шәаҵаԥши. Уажәымзар-уажәы инеиманаҭәоит. Аԥсы анышә днамаданы ианаахынҳәлак, ауха ақәа аур, иаанаго-


435

зеи? Ишәымдыруеи? Аӡыӷӷараҿ иқәымхеит џьанаҭҟа дырыз-го анышьа. Дақәтәеит, дырит, дцеит џьанаҭ. Лахраҭ бзиахааит Ардушьна. Аринахыс абзиарақәа рзыҳәан ҳаиқәшәалааит, абзиарақәа рзыҳәан ҳаицныҟәалааит! – ииҳәаз акәзу, ҳа ра ҳакәзу дзеихырхәаз уара идыр, днахырхәан, аҩныҟа иҿынеихеит Ҟаҭмас.

Ақәашырпыҟҟара иаалагахьан… Дасу ҳамҩақәа ҳзыԥшын…

Аҟәа – Аҭара – Рига
1970 – 1980






п о В е с т



и б а ш ь ра е и л га х ь а н


1

Аибашьра анеилгаз ашықәс иацааиуаз аԥхынра азыҳәан акәын. Усҟан ҳара Аԥсара ақыҭан ҳанхауан. Сара, жәашықәса зхыҵуаз ахәыҷи, сани ҳакәын аҩны иахыз. Имҩа ҳаԥшын саб. Аибашьра аилгара иарҿыцит, дхынҳәуеит ҳәа иҳамаз агәыӷра.

Аԥсара – ашьхақәа раҵкыс амшын иазааигәоу ԥсуа қыҭоуп. Усҟан аҩнқәа рышьаҟа инаркны рхыб аҟынӡа имҿтәын, иам-бацызт Аԥсара ацемент хьшәашәа.

Исымбац сара абри ақыҭан аҟара арахә бзиа иахьырбауа ақыҭа. Аԥсаратәи аԥҳәызба длымаурҽхәарц уҭахызар арԥыс, уаламган, абаз шьҭиԥаауа дҽыбӷаҟазоуп, агаҿа давоушәа, шьхатәылан мши-ҵхи изеиԥшуп, аҵыс-мҩас абла ҭихуа дшәа рыцаҩуп ҳәа амцхә аҳәара. Иҳәа абарҭ зегьы еидызкылауа: уи дрыжәлоуп зықь-хы аԥсаса ааӡаны, шәкы абна илазҵауаз, ижәла даԥсоуп иаргьы.

Ахацәа реиҳа ианмаҷызгьы, аибашьраан, анхамҩаҿы егьарыла еилахара рымазаргьы, аԥсараа рырахә ашьха икарымцакәа ԥхынрак бжьармыжьит. Арахә рхьара иахьацла-уаз аамышьҭахьгьы, ашьха икарымцар зымуаз ыҟан даҽакгьы
– амшын. Амра ашыра иацлацыԥхьаӡа, арахә амшынӡы ҵаа



437

ажәра хҭаркуан. Уаҩ дахыламԥшуа ԥхынрак агаҿа иавахаз арахә, иԥсасаз, ишьамаҟаз хырҳага залҵуамызт.

Зхы ҳкыз ажәабжь аныҟалаз аԥхынраз, ишаҳҳәаз еиԥш, аибашьра еилгахьан, аха Аԥсара ишмаҷыз имаҷын ахацәа. Егьараан уӡырҩыргьы, абна агәахьынтә «реит!» ҳәа аԥсаса ахьԥхьеицоз Нестор ибжьы заҵәык акәын иааҩуаз. Нестор ҳаҭыр ду зқәырҵауаз хьча-ҟазан, иҟан геи-шьхеи, мши-ҵхи анизеиԥшыз, аха сара санихьӡаз иқәра ииааихьан, ишьамхқәа дыхәнырга акәым, агаҿаҿы аарла дларга-ҩаргон.

Мес хәыҷы азыҳәантәи амра иаҳа-иаҳа имцабзхон. Ах ҩаара иалагахьан ашьац-ҳаскьын. Иааигәахон аԥсаса ашьха ркацара.

Шьыбжьонк, сан усурантәи данаашаз аамҭа иақәыршәаны, ҳаҩны дааит Нестор. Сара усҟан агәра ганы сыҟан, Нестор аԥсараа зегьы иара ихылҵыз ҳауп, зегьы дҳабдууп ҳәа, убас даԥшәыман, изыԥшын ҩнаҭацыԥхьаӡа. Ашьҭахь ауп ианеилы-скаа дышуаҩызаҵәыз, нхарҭас имаӡазгьы ихьча-ҭыԥ шакәыз.
– Нестор даауеит! – сыҩны снеиԥылеит.

– Иузҳаит удыруоу, ыы! Ҽышькылк аанукылартә уҟалеит, ухаҵахеит, удыруоу, ыы! – блала соура-сышәара шәауа, инапы хьанҭақәа рыла сыжәҩақәа днарықәыӷәӷәа-аарықәыӷәӷәеит. Саргьы схаҵаҵәҟьахеит ҳәа сҽырпаӷәны симҵагылан. Ас иҳәауа смаҳацызт.

– Аӡба сакит, Тата, – иҳәеит мшыбзиа ацымхәрас сан да нааиԥыла. Сан лыхьӡҵәҟьа Татеи акәын, аха Нестор хәыҷгьы-дугьы хьыӡ ҷыдак рыхьӡҵаны иман. Иара усгьы уи «ихатәы бызшәа» иҿан, аҳаблагьы идирҵахьан. «Аӡба сакит» иаана-гауаз: «амла сакит, акрысҿаҵа» акәын.

Ишәақь ааихихын, итәӷәыбжьара иныбжьаргыла, ибӷа ад ҵан днадтәалеит ҳамӡырха иқәгылаз ахьаца. Сара сыблақәа ҭырхаха ишәақь сахәаԥшуан. «Ихаҭа аарла дныҟәоит, арахь еснагь ашәақь даҵоуп, ма акыр изшьыхуандаз. Уи аҵкыс сара исиҭар»…

– Уеилаҳама? – ашәақь агәыцә инапы ахьшьуа, иргызмал-ны днасазҵааит.

– Ихысуама? – исҳәашаз уаҳа акгьы сҿамшәеит.


438

– Зныкыр ухысхьоу?

– М-мап!
– Ушәақь цырцыруа ужәҩа иахшьны, уҟанҭаруаз апатро нақәа еивҵарԥах уӡара иакәыршаны, ахәеҩҳәа ухысуа ашьха уқәзар шԥоубарыз, ыы?!

Исыздыруам изиҭаххаз реиҳа гәҭыхас исымаз сгәаҳәара арбыжкра.
– Уаҵәы унеи, аҭыԥаҿ! Унеи сымҳәеи. Ашьха уцарц уҭаху?
– Нана илуӡом. Макьана ухәыҷуп лҳәеит.
Афатә аишәа иқәҵаны (Нестор абысҭа асаан ианҵаны ирҭар ицәымӷын, аишәа иқәзар акәын) иаалган ашәшьыраҿы дахьтәаз инаимҵалыргылеит сан.

– Быҷкәын дыбцәызгарц сааит, Тата, – иҳәеит акрыфа-уа. Сани сареи ҳнеихәаԥшит, ииҳәаз иаанагозеи ҳәа блала ҳаизҵаауа.

– Уаҳа ԥсыхәа ыҟам. Сара исылшауам. Ҳаиҳабгьы иасҳәа хьеит. Иаргьы аҳауа ифап. Иҟаиҵозеи араҟа аԥхын, абжьымра ихы иқәццеиаауа. – Сара днасалацәҟәын: – Ус ами, Панџьа, ыы?

– Абри асаби ашьха дшәышьҭырцу? – иажәақәа рыгәра лзымгеит сан.
Аԥҳәыс аӷба дҭалар амшын-уаа ишырцәымӷу еиԥш аԥсараа, лымышьҭа цәгьоуп ҳәа аԥҳәыс ашьха дыргауамызт. Сангьы днаԥшны акәымзар илымбацызт, аха иахьырҳәоз лаҳахьан, ашьха иамоу ауадаҩрақәа.

– Уаҳа ԥсыхәа ыҟам, – еиҭеиҳәеит Нестор, – аҩыза бзиа дицаҳҵоит.
– Сыжәга, сыжәга! – Сан иахьылцәымӷхаз сааннакылеит ам зар, ихәда снапы акәсыршон Нестор, убас сиргәырӷьеит. Игә ра ганы, хьчаҵас арахә инапы иананырҵа, аԥсаратәи аҷкәын изыҳәан иаанагауаз, азин ирҭеит абџьар аныҟәгара, аҽқәа аакәадырны рырҩра, ажәакала, аӡәыс ҳәа ахацәа дрыларыԥ хьаӡеит ҳәа акәын.

– Дызцышәҵода? – диазҵааит сан.
– Маҳмуҭ.
– Хьфаф лхаҵоу?
– Аиеи. Маҳмуҭ Аԥсарба.


439

2

Ҳақәлеит амҩа. Ас хара сызԥырымҵыцыз сан, амҩан, уа ҟа сахьнеиуа исҭаххар ҳәа иаалдыруаз, шәҵатәы сыгылмы-жьит. Цхала икәаҳаны иҟаԥшь-ҟаԥшьӡа ашьха кәакәарқәа сзылӡит. Нестор инапала иӡахны исзааигеит итатаӡа ирҵәны ажәцәеимаақәа, акәмызцәа иалхыз аимсқәа.

– Иумырӡын, иԥҽуам, иласӡа, иманшәалоуп. Шықәса хынҩежәа смаҟа иадҿаҳәалан. Ашьхаӡыхь снаржәуан, уажә шьҭа уара игала ашьха. Сара изжәышаз алазжәит, – иҳәан, имаҟа иаамихын ахмаҷыр аасиркит Нестор. Сан исзылԥшааит иҵәахыз саб илабашьа, аха алабашьеи сареи урыла ҳаи ҟарахеит, ихысҵәар ҟаломызт.

Исоуит зегь реиҳа гәҭыхас исымазгьы – абџьар. Нестор иа хьынӡаилшоз ҳнаскьаганы даныхынҳәуаз:

– Хьӡы алоугааит! – иҳәан, ишәақь ижәҩа иаахыхны инасир-кит. Сӡара илакәыршан инапала иааибаиркит иҟанҭаруазгьы… Аҟанҭаруаз еивҵаԥса патронала иҭәын. Реиҳа иӷәӷәаны еиҵоу, реиҳа иԥсыҽу, ахызаҵә зҭоу ҳәа апатронақәа инацәа рықә куа исирбеит. Имхысижьҭеи акыр шҵуаз ҩашьомызт ашәақь – ихаршалан агәыцә сынҭафҩит: ахәшәбылфҩы ҭышәшәуамызт. Сеибыҭан зегь рыла, сзыцәшәауаз – сахьҷкәыназ сҟәыншьаны сирхынҳәыр ҳәа акәын Маҳмуҭ. Сара симгар ҳәа сшәон, сан дгәыӷуан сирхынҳәып ҳәа.

Ҳарбаӷьқәа еиқәҿырҭуа, ҳаизааигәаны ҳанхауан Маҳмуҭ рааи ҳареи. Ҳацәгьа-ҳабзиа еилан. Аибашьрахьтә Маҳмуҭ дхынҳәижьҭеи хымзҟа ҵуан. Арра данцоз смаҷӡан, ҳаҩны лассы-лассы дшааилозгьы, иҟазшьақәа ракәым, ихиҿсахьа аарла исгәалашәон. Еиҳарак дызлаздыруаз иҭаацәа ирзааи шьҭуаз асалам шәҟәқәеи, аҳаблаҿы иӡбахә ирҳәауази рыла акәын. Маҳмуҭ иан, аҳкәажә, (ус длыԥхьауан сан) неихаркәа лымамкәан, Нестор иаҵкысгьы дажәхьан. Иԥҳәыс Хьфаф, сан лаҟара дқәыԥшын, аха уигьы, сан леиԥш, аԥхьашьа, аҩышьа лыздыруамызт. Маҳмуҭ ашәҟәы анааишьҭлак, сара сакәын иадырԥхьауаз. Убас зны, иан лыхьӡ ала иааиҭиз аса-лам шәҟәы аҟны иҭан газеҭ цыԥжәахак. Агазеҭ Маҳмуҭ иса-хьа анын. Иаҳәозгьы иара иакәын изызкыз. Агазеҭ иаҳәоз


440

ифырхаҵара атәы ҳәа акгьы анымызт исалам шәҟәы аҟны. Иааишьҭит исахьа инахәаԥшырц. Аҳаблаҿы уаҩ даанымхе-ит уи агазеҭ цыԥжәаха сазмырԥхьаз. Лыкәа иҭаҵаны илыма ддәықәын аҳкәажә. Сыҷкәын игәырӷьаҿҳәаша ахьсзаау-газ ҳәа џьынџьыхәа гәарҭак сылҭеит убасҟан, уи ибзианы исгәалашәон. Ашьха исыццақәоз, хьча-ҩызас исоуаз Маҳмуҭ шиакәыз сан ианлеиҳәауаз абас нациҵеит Нестор:

– Ҭауади-аамсҭеи зҩызара еилаҳауаз нхацәоуп, Тата, Аԥ сарбақәа. Ауаҩы изыҳәан рыԥсы рҭиуеит. Маҳмуҭ иаб, Гәаџьа ла, иԥсаҭа шкәакәахааит, сара рӷьажәҩас исымаз иакәын. Сицхьчахьеит иара Маҳмуҭ ихаҭагьы, уԥсы дузалхуам, убас дуаҩы цәанаалоуп. Аԥсарбақәа арахә зыԥсоу здыруа, зқьы ааӡаны шәкы абна иларҵон ззырҳәоз нхацәоуп.

Уажәы иоусымдырхуа Маҳмуҭ сзимырхынҳәыз, аха усҟан агәра ганы сыҟан деилаҳаит ҳәа сҩызара.

Ирҳәауа саҳахьан, ашьха ацароуп иԥсҭыхгоу акәымзар, знык узнеир – қьафуроуп ҳәа. Сара қьафурас исшьауан ам ҩагьы. Шәанышьхнылалак уԥхьалароуп аҭыԥ аҩныҵҟа. Иу-бац, узҿаԥшыц ашьхақәа ракәхоит есҽны узҿаԥшуа, иҟац шәакәхоит аҭыԥаҿ есуаха иааидтәалауа. Иашьцылахьоу аӡәы уакәымзар агәҿыӷь уагоит. Амҩан аҳхәымца агәгәаҳәа еиқәҵаны шәнатәоит, ацәа уанаклак, укәахьча нкаршә, ууа-па укәыршан унаиоит. Икаххаа, еилыџьџьаауа уаҵаԥшуеит ажәҩан. Ишап-шапуа, зҩызцәа ирылыҷҷаауа еҵәак алухуеит сара стәы ҳәа. Ушахәаԥшуа, уаҵәтәи шәымҩа ушазхәыцуа, уеҵәа аахәыҷхоит, иаацәышхоит, ацәа унҭанагалоит. Ашь хеиԥш, амҩан, ацәа уалахар ҳәа умшәан ашьжьымҭан; улым ҳаҿыҵәҟьа аҵәаара иалагоит акәыбры, уҩагылоит, аҽқәа аашәкәадыруеит. Еиҭах ашьха ҿыцқәа, аӡыхь ҿыцқәа… Ушьа мхқәа ааԥсо, уеидара мыцхәы ихьанҭахо ианалагалак, уазԥ шуеит еснагь аԥсаса раԥхьа игылац ашьтәа, уазгәаауеит аԥ хьаҟа џьма ахьавнамыжьуа.

Хынтә ашьхаҟа ахы сырхеит ачхьынџь. Сара даара ис гәаԥхеит ари аҵас.Ашьыжь ҳандәықәлалак, ҳахьцоз амҩахь ахы рхатәын ачхьынџь. Ҳара ҳашьҭахь иааиуаз, ма аӡәыр амҩа дахҟьазар, инарбон ҳахьцоз, ус иҳәеит ҳнаскьазгоз


441

аферма аиҳабы Баџьга. Баџьга ҳшышьхнылалак, ҳҭыԥ-ҳҭышә ҳаарманшәаланы, агаҟа длбаауан. Уи аферма еиҳабыс даман, аха аколнхараҿгьы бригадирс дыҟан.

Алмҩанык сыхьча-ҩыза Маҳмуҭи сареи уиаҟара ҳзы меицәажәеит. Иара «еет» ҳәа аԥсаса ихьырԥшны раԥхьа дгы-ланы дцон, Баџьгеи сареи ахаҳә зшьапы ԥнаҟаны изымныҟәоз, ма ҿыц ииз аӡарақәа аҽқәа инарыхшьуа, рышьҭахь ҳгылан.

Алмҩанык, Баџьга егьа иҳәандазгьы, аҽы иахысымшьит сшәақь. Агәыцә кьеҩӡа сызқәа икыдын. Шьыбжьон, уахынла, ҳанаатәалак апатронақәа сыԥсахуан. Иаасԥаҳалоит, сеих сны ишьны илкасыжьуеит ҳәа сзызхәыцуаз ашәарах, агыг шәыг нызкылашаз ала еиҵоу нҭасҵон. Шаҟа сазхәыцуаз амҩан хаҵарак ҟасҵарц, уи ала баша-маша ҩыза дыши-мам исырдырырц Маҳмуҭ. «Иара деибашьуан, анемеццәа ишьуан, дшәомызт, дхьаҵуамызт, аха саргьы»… Иаҳҳәап, аҵх еиқәылашьца, ҳарахә аӷәапаҳәа ижаҳәо, ҳаргьы ҳгәы каршәны ҳаштәоу, аԥсҭа еиҩхара иааҭыҩрны, аџьмақәа иаа-рылагьежьыр мшәы еиқәаҵәа дуӡӡак, ҳла, Дыргьежь ҵәааны, ахы ахьынахо ицар, Баџьгеи Маҳмуҭи алабақәа шьҭыхны (урҭ ашәақьқәа рымамызт) амшә иажәлар, аха амшә быбны дара иргәыдлар, абар, ҳафеит анырҳәауа аамҭазы, сшәақь снапы илықәырсны агәызҳәа илагәыдҵан, амшә дуӡӡа шьны ил-касыжьыр, уаагьы рахәгьы рыԥсы еиқәсырхар, Маҳмуҭ ицу дзакәу ахьисырдыруа аамышьҭахьгьы ари лаҳар, иухьчахуеи, уара ухьчатәупеи ҳәа сазҳәоз ҳгәыла ӡӷаб Амина… Аха, абна илӡаартә, амшә ыҟамызт. Акыӡӷы-ҿҟьара ҳаҿаланы ҳашцоз, аҽы иахьадҳәалаз иааԥытлан, ибӷалаз ашьҭаӷача (абҟәыл) ахьҭаҳаз Баџьгеи сареи «уара уца, сара сца» ҳәа шаҳҳәоз Маҳмуҭ дҭалан иааҭигеит.

3

Ахымш рыҽны рахәгьы уаагьы ҳкара-уараха, амҩан иҭахаз рцәақәа ҳаманы, ҳахәнеит ҳхы зықәкны ҳцоз ашьха.

– Аибашьра сцаанӡа, ашьха санаалоз, абнаҟа ҭыԥ ргыларҭас иҳаман, – ҩныргәык иаҟараны адгьыл ахьиашараз инапы нақәикит Маҳмуҭ.


442

– Иахьеиӷьу уара уаҟара издыруада. Ари ашьха Аԥсарбақәа шәышьха ҳәа баша иазырҳәом, – иҳәеит Баџьга. Иара усгьы, амҩа ҳахьынӡақәызгьы, амшцәгьа, анаҟә-лашьцара, егьа ддыргәамҵыргьы, Маҳмуҭ ажәак имаикуа, ииҳәауаз дақә шаҳаҭымхауа смаҳаит Баџьга, еиҳабыс иҳацыз иара шиа кәызгьы.

Акәадырқәа аарықәаҳхит аҽқәа. Аидара хьанҭа, ашьхамҩа иаргәаҟны, аԥхӡы ргәыдшыла иҟаз аҽқәа, рыбӷақәа аадыр шәшәан, ажәжәа-жәжәаҳәа аҳәра иналагеит. Амла ҳакуан ҳаргьы. Имазеины ҳхьаҭрақәа ирҭаз афатә нҵәахьан. Амла хьаас измамыз аџьмақәа ракәын, урҭ алымҩанык, ишоураз, ақәа ауаз, аҳәрагьы аныҟәарагьы еиларыгӡон.

– Амла аачҳаны аҭыԥ ааилаҳшьыроуп, амзар ахәлара ҳахь ӡоит, – иҳәеит Маҳмуҭ.

– Ҭаҭынк ҳахаргьы ҟамлаӡои? – Баџьга иҭаҭынжәга ақьаса иҭаршьшьны иааиҵарпапан амца нахьирсит. Сара ашыла зҭаз аҳаҭа снықәтәеит. Маҳмуҭ икәмызцәа хылԥа ихых икны, цәыӡк иман иԥшаауазшәа, ашьхақәа дырҿаԥшуан. Уи диҩызан, акыр дацәыӡны дшыҟаз, заб имӡырха иазыхынҳәыз аҵеи, убас дԥышәырччо, ихы-иҿы ихалашон.

– Абра, аа, абраҵәҟьа иҳаргылон ҳҭыԥ. Алемсаа Кавказ ашьхақәа рҿынӡа инаӡеит ҳәа ансаҳалак, абри ҳӡыхь аасгәа лашәон, уаҳа ӡыхь ыҟамшәа шьхатәылан, – ҳара ҳаҵкыс ашьхақәа иреиҳәозшәа акәын ишиҳәоз Маҳмуҭ.

– Абыржәшьҭоуп Аԥсныҟа ушыхынҳәыз агәра ануга, – иҳәеит Баџьга.

– Агоспиталь аҟны, реиҳа схы самыхәо саныҟаз, абра саага-ны сыҟазар, абри ҳӡыхь снахәаны, ҳашьхақәа снарықәыԥшыр, схьаа зегьы аасыхгарызшәа збон.
– Акыр ушьҭазу?

– Иазууазеи уи агәаларшәара. ԥхынраказ ҳааит ашьха. Саб рыцҳа иԥсы ҭан. Панџьа иаҵкыс маҷк сааиҳан, смышәхәы аақәышәшәуан. Несторгьы дҳацын. Сабду, уи иабду, жәытә-натә аахыс абраҟа гыларҭас ирыман. Ҳара ԥхынрак бжьа ҳажьыргьы, ирдыруан ахьшьцәа, ҳашьха уаҩы иникыломызт. Изхысҳәаауа, ԥхынраказ, ҳарахә ҳаԥца ҳааизар, иҭыԥ еихах-


443

хаа иргылан, ишьамхы еиқәыршә, абырқьҳәа аҭаҭын дахо дыҵатәоуп аурымк.
– Сен қьим сун? – иҳәан днаиазҵааит саб.

Ацәажәарагьы иаҭәамшьакәа анаарахь инапы наирххеит аурым. Иԥсаса аԥыжә-сыжә иҳәуа анаара иаҿоуп.

– Ари аҭыԥ ҳара иаҳтәуп, – иҳәеит саб. Аурым ччархәс ишьҭихит саб ииҳәаз. «Узхыччозеи?» – анаҳҳәа, «Шәара из лашәтәузеи шәымҳәоишь?» – иҳәеит. «Саб иаб, уи иаб абра ҟа гыларҭас ирыман», – иҳәеит саб. Аурым ари зынӡа икьате-их ԥнаҵәеит. «Уаб иаб ари адгьыл аныртәыз аамҭа цахьеит, абаза» – иҳәеит. Еимаркит. «Ҭауади-аамсҭеи рхаан ҳара иаҳ тәын, ажьыӡа ҳшәон, уажәгьы аԥсараа ҳарахә ирҳәырҭоуп», – иҳәеит саб, аха аурымгьы лак иакәын: «Ашьха аҵәыгәыгәқәа арсны аӡәгьы имшаӡац, заа иааз иахьиҭаху дгылоит, адгьыл-гьы арахәгьы аҳәынҭқарра иатәуп», – иҳәан, изуухуазеи, иҽаҿаршәны имуит аԥсраказ.

– Ишәцәигама?

– Иуасымҳәои иаҳхҭибахыз. Нестор сара санихьӡазгьы бзиа дышлахьан, аха цәгьа дуаҩы цыхцыхын, илеишәа уа ӷеимшхаран.

«Аурым иакәын ҳадгьыл ҳамазымкыцыз!» – иҳәан дыҵ ҟьеит.

«Уиҟәаҵ, ҳнапы ҳирҟьашьуеит!» – иҳәан, дникылеит саб. Ҳцан абни ахәы анхыҵ ҳгылеит.
– Ишәцәигеит?!

– Хымшҟа ҵит. Игәы каиршәхьеит ҳәа сыҟан саб. Не-стор иакәын имақаруаз. Ҽнак, аурым аԥхӡы иҿашы, илаӷырӡ икәааша дааит ҳҭыԥаҿ. «Иҟалазеи, узыниазеи?», анаҳҳәа, «Иацуха сырахә схыҵны ицеит. Амшә иканацоу, рхала иқәҵу, изакәытә рыцҳароу исзыҟалаз сыздыруам. Адунеи ацәа ахысхит. Исымбеит. Абааԥс, шәсыцхраа, шәсыцеимда», – ҳәа ҳашьапкра далагеит. Ашьха, амшынаҿ еиԥш, уаӷа иакәзаргьы, арыцҳара данақәшәа ицхыраара ҵасс иаԥуп. «Сизеимдоит, дрыцҳауп», – иҳәан, дҩагылеит Нестор. Саб имуит. «Акыр аа-бозар иузынаҳацҳап», – иҳәеит. Хаха-хымш аимдара даҿын


444

аурым. Ианиимбаӡа: «Сырахә еибгазар агаҟа илбааит, сцо-ит срышьҭаланы, сҭыԥаҿ сымаҭәақәа шәысзырхылаԥш», – иҳәеит. «Умаҭәақәа рыхьчаха ҳазҭада, ҳара ҳхи-ҳаԥси ҳаихь ӡом», – иҳәеит саб. «Арахь, шәҭыԥ ахь ишәзаазгоит, афатә, амаҭәа акыр ыҟоуп, ианыӡ сҭахеит», – иҳәеит аурым. «Ҳҭыԥ ҳара аарла ҳакуеит, адәахьы иургылар, алеи арахәи ирфо-ит», – иҳәеит саб. Аурым уаҳа ԥсыхәа анимоу, «Шәара уахь шәиасны шәгыл, сара сҭыԥ ҭбаауп, саанӡа шәыҵаз, саар ма сҭыԥ ииазгап ҽаџьара», – иҳәеит. «Ҳамаҭәақәа рыххо аџьабаа ҳзалалом», – иҳәеит саб. «Сара изгоит акакала», – иҳәан, ҳаҭак ҩышьҭиԥааит аурым. Дцауа, даауа, аԥхӡбаа иҿашы, ҳамаҭәақәа ганы данаалга, «Иаҳҳәап, абыржәы урахә убар, убри аҭыԥ еиҭаҳамоукуама?» – ҿааиҭит саб. «Аҭыԥ зҭахыда сырахәи сареи ҳаибганы ҳаибабандаз», – иҳәеит дӷьаҵәы-ӷьаҵәуа аурым.

Ажәа мыцхәы иазаауазеи, уаҳа аҭыԥ шҳамаимкуала уашхәа мақьаԥсыс ирҳәаны данаалга, ҳнаҩстәи ахәахьы дныхәниган: «Ари убома, абнахьхьынтәи аиҩхаа унҭысны уахьаанаскьо, ҳаҩараны, акәаза еимашьшьы иҟоуп, хымш раахыс рызхара ыфо, рызхара ыжәуа урахә убраҟа иузыԥшуп», – иҳәеит саб.
– Иахьыҟаз ибахьазма?

– Дшыцәаз ихцаны икеицазаап. Иара, ҳаргьы дҳамбаӡеит ауха, данцаз данааз, – иҳәеит Маҳмуҭ дԥышәырччо.
– Акыр шәазықәԥахьазаап ари аҭыԥ, – иҳәеит Баџьга.
– ԥсарбак иԥсы ҭанаҵы абри аҭыԥ имԥсахроуп.
– Ҳалагап аҭыԥ аргылара, – дҩагылеит Баџьга.

– Уаанҿаси, сгәы самжьозар, аибашьра иалагаанӡа, аҵыхәтәан абра саныҟаз, шьхыҵын, абнахьхьи ҳаԥ хәыҷык аман, убраҟа маҭәахәқәак ҭаҵаны исҵәахит. Уаалеи, Панџьа, иҟазар аабап, – иҿынеихеит Маҳмуҭ.

Аҳаԥы аҿышәҭ еималахьан, Маҳмуҭ ачықьқәа еигәышәла ирхны дыҩҭалан, ацәа-цәашь аркны дҭеимдауа, иааҭигеит аиха, ажьаҳәа, аҭыԥ арххага аҭелқәа. Аҭелқәа ажьакца иафа-хьан, ианааиҵысх иааԥыҵәҵәеит.

Иааилашәшәуаны ҳҭыԥ ҟаҵаны ҳалгеит.


445

4
Ашьыжь санааԥш, Баџьга дцахьан агаҟа.
– Уахәаԥш, Маҳмуҭ, амшын! – сҳәеит саашанхан, аҭыԥ санныҵыҵ.
Маҳмуҭ дааԥышәырччеит.
– Амра гылар умшын иазнауа убап!
Ҳҭыԥ аҵаҟа инаркны аиҩхаара иҭачыз анаҟә хыхьынтә санахәаԥш, мшынны ицәқәырԥо иҭаиазшәа збеит.

Бзиа избауан аӡыхьаҿ ахәмарра. Ҳанышьхныла аҽныҵәҟьа Маҳмуҭ иԥшааит. Аҵыҭәеи, амыркыџьи еиҿаҳаны ихызҩоз ыҵыжәжәан, амреи аӡыхьи еибаирбеит. Сара адырӡы ашьапы ашәпара ныҵахысҵәан, иаарҷаны, алакар ныҟасҵеит.

Егьарыла сҽазыскындазгьы сзамышьцылеит ашьжьымҭан Маҳмуҭ ицгылара. Сара санааԥшлак, иара аџьмақәа хьаны, ахш ашәах хаччыла, аныга кны аҭыԥ дааҵалон.
– Уҿыхама, с-гәадалеи?!
– Сурҿыхар акы сумыхәоз.
– Са сахьӡоит. Иузҳау акыр иаха? – даасахәмаруан.
Зны ахш-ца сиржәуан, уи данахьымӡауаз, иузеиӷьуп, ижә ҳәа ахш-аӡа ишыԥхоу ачаҟәа инҭаҭәаны иаасиркуан. Сара сеигәырӷьауан Маҳмуҭ ас бзиа сахьибауаз, аха хәыҷыс сахьи шьауаз, ҩызаҵас сшызивамгыло анызбалак, иаргьы сиз гәаауан, сыхгьы сазгәаауан.

Сара аҭыԥаҿ саангылауан. Ахш-хырҵәы рҭыԥ иқәысҵон. Ашьыжь анааигәахалак абысҭа аауны, ашә налаҵаны, ахырҵәы пашәӡа ирҵәны абаклашка (уи абаклашка Маҳмуҭ аррантә иааигеит) инҭаҭәаны, абысҭа, ашә ахьаҭра инҭаҵа, Маҳмуҭ дахьыҟоу, арахә рахь ахәахьы исыманы сцон. Знымзар зны сшәақь схашҭны аҭыԥ сныҵымҵит. Аҟанҭаруаз хьанҭаӡа инасымӷаҵан, еиҵарпапа сыжәҩа инхысшьуан. Рахәи уааи амшә иаҿамҵакәа реиқәырхашьа азхәыцра сшаҿыц саҿын.

Шьыбжьонк ишыҟасҵац, Маҳмуҭ ифатә ахьаҭра инҭасҵан (саргьы схы схамшҭит, сара акырсымфакәа, Маҳмуҭ ҿаҵак ифомызт, абыржәы акрысфеит сҳәаргьы сидыртәалан акрыс ҿеиҵон) сцеит дахьыҟаз ахәахьы.

Қәаршыҩны иахнаҟьан, ашьхақәа рхы-рҿы ҿыӡәӡәааны, рыгәқәа ҷкәынха ажәҩан рҽаларс иаҵагылан. Сцон ахәы


446

сықәланы, сшәақь агәыцә хәхәаӡа схы иахыҳәҳәо, аԥша хьшәашәа схахәы иалахәмаруа.
– Ееит! – ашьха иқәыҩны ибжьы саҳаит Маҳмуҭ.

Ашьха ихароу иаҳа иааигәаны иунарбоит улаԥш. Шьҭыб жьык ааҩыргьы уааигәа игазшәоуп ишуаҳауа. Ибжьала, арахә ԥхьацауа анаара дкыдуп ҳәа сзызхәыцуаз Маҳмуҭ, саннеи, иа-ланахалан хаҵаки иареи еицәажәауа еидтәалан. Сгәырӷьеит атәым-уаҩ данызба. «Издыруада ҳқыҭантәизар, ма далсны дшаауаз саб дааит ҳәа иаҳазар»… Алымҳацәқәа ирлахо-ир ҩахо, ахы ыркьынаауа, ажәабжьк аилкаара иаргәаҟуазшәа, ирзыӡырҩуа игылан ҳла Дыргьежь. Агәра ганы иҟан Дыргьежь есышьыбжьон абысҭаԥха иаразоуп изназго ҳәа. Игәырӷьаҵәа, иҵыхәаршәшәо сгәыдԥалара иалагеит. Маҳмуҭи ахаҵеи иа-ланахалан акы иалацәажәауан, сгәарымҭаӡеит снарыдгы лаанӡа. Ҳҭыԥ ахьгылаз аааигәа-сигәа ҭыԥ гыламызт. «Ма дшәарыцаҩуп, ма ажәабжьк ҳзааигеит». Снеиҿаԥшит. Иаргьы даасыхәаԥшын:

– Уара дутәума? – Маҳмуҭ днаиазҵааит. Исгәамԥхеит дыш сыхәаԥшыз, иҳәашьа.

– Сара ахшара дсымаӡам, ҳахьымӡац, – иҳәеит Маҳмуҭ дааԥышәырччан, иблақәа еихарҟәыс-еихарҟәысуа. Сара игәасҭахьан, Маҳмуҭ иблақәа дара ианырҭахӡамзгьы, реи харҟәысра грас ишимаз. Дҭынчӡа дыштәоу, ма аӡәы дышиа цәажәо, ибла иазымчҳаратә лашарак хыҷҷалазшәа, ибла қәа неихарӷәӷәаны, инапсыргәыҵа наԥыреикуан. Аԥхьаӡа ас шыҟаиҵоз анызба Баџьга иасҳәеит. Баџьга Маҳмуҭ аибашь-ра дцаанӡа уи грас имаӡамызт иҳәеит. Издыруан уи шыг раз, аха бзиа избауан иблацәақәа ааихарӷәӷәаны, џьит ҟаи ҵозшәа, инапы анаԥыреикуаз ихәаԥшра. Маҳмуҭ илымҳа сынҭахәыҭхәыҭит.

– Изакәызеи са исашәымҳәо?
– Саб дааит ҳәа иаҳазар ҳәа дуазҵаауеит.
– Дабаҟоу уаб?
– Аибашьра, Берлин, – сҳәеит сара.
– Аибашьра ицаз зегьы аауандаз…
Ииҳәаз азхәыцха соуаанӡа, Маҳмуҭ уи иажәа днаԥыҩлан:


447

– Ииашоуп, Берлин ус иааигәаны, ирласны дзаауандаз,

– схы инапы нықәишьын, – иуасымҳәахьеи, ихароуп, амҩа дықәхоит ҳәа.

– Уара уабаҟақәаз? – Маҳмуҭ днаиазҵааит шәаџьҳәаҩык иаҟара исцәымыӷхаз ахаҵа.

– Еиҳарак Керч. Аҵыхәтәаны – Польша. Сызлаз архәҭа Берлинынӡа инаӡеит. Сара абомба сажит, нас агоспиталь. Сҭы ҵит, цәа-жьыла абыржәы сшубо сыӷәӷәаӡа. Аибашьра еилым гаӡацызт, аха уаҳа афронт ахь сырмышьҭит.
– Избан?

– Иазаауазеи уи алацәажәара. Ҳанеицышәарыцалоз угәа лашәоуоу?

Сара издыруан, аибашьра аҭыӡшәа алацәажәара ши цәымӷыз Маҳмуҭ. Амҩан ҳанаауаз, ашә-ҵлак ашьапаҟны иаабеит ҳәызбала иҭаԥҟаны абас еиԥш урысшәала ианыз адҩылара: «Абри аҵла аҵаҟа джуп фырхаҵала иҭахаз асер-жант еиҵбы Ми…» Ҳхылԥақәа ҳхыхны ҳгылан.

– Аҩыра анызҵоз анагӡаха имаӡеит, – иҳәеит Баџьга, Маҳ муҭ ҿимҭӡеит. Ашьыбжьон ԥсшьара ҳанаатәа, Баџьга ала цәажәара далагеит, аибашьра дахьыҟаз дызлаԥшыз, ихигаз. Маҳмуҭ деиқәышьшьы дтәан. Баџьга ихатә гәалашәарақәа данрылга Маҳмуҭ иазҵаара далагеит аорденқәа зиоуз, агазеҭ дзаныз уҳәа инеиҵыхны иҳаиҳәарц ифырхаҵарақәа. «Шәа ҟәыҵ, аҽакы ҳалацәажәап. Аибашьра… аа, ижәымбеи, ашә-ҵла ашьапаҿы ианыз, – убри ауп аибашьра ҵакыс иамоу». Даҽазных, уахык иареи сареи ҳхала аҭыԥаҿ ҳаштәаз, акыр збахьоу, акыр зхызгахьоу ауаҩы иԥшра сыҭаны:

– Аибашьра саламԥшит, сахьымӡеит, аха аибашьра иҭа нархаз аԥсы дызбеит саргьы, – сҳәеит. Маҳмуҭ дсыхәаччо дыштәаз ихы-иҿы ааиқәылашьцан:
– Дабоубеи? – днасыхәаԥшит, ажәа бааԥсык иасҳәазшәа.

– Усҟан аибашьра иаҿын, – сналагеит избахьаҵәҟьаз аҳәара, – ашьхақәа рҟнытә ахысбжьқәа ҳаҳауан. Аҽны шоу-ран. Аӡы ҳҭаларц Кәыдрыҟа ҳцеит ахәыҷқәа. Кәыдры хыҵны аиқәтәара иаҿын. Ахықәаҿыҵәҟьа, аԥслымӡраҿы дыхәхәаӡа дықәын аӡы иаанагаз асолдаҭ. Ҳшәан ҳаҩны ҳцеит. Аҳаблаҿы


448

ираҳҳәан, ахәаҿы дыржит. Сара аԥсы дызбар аҟара сацәшәоит анышәынҭра…

– Абри ахәыҷӡаҵәҟьагьы аԥсра далацәажәоит. Уаҟәыҵ, наҟ! – аҭыԥ дныҵыҵит Маҳмуҭ, сажәа салгаанӡа.
Сыԥшын ахаҵа аибашьра алацәажәара даҟәыҵындаз ҳәа.
– Ҳашьхақәа сырхысны сыҟамызт, аха саргьы салаԥшит уи ашьаарҵәыра.
– Умҩа абахоу? – иҳәеит Маҳмуҭ.
– Ҳашьхақәа рҿы асолдаҭ еиҳарак ахьҭа иннарҵәеит, Маҳмуҭ, ахьҭа! Кавказ ԥхарроуп рҳәан, ԥхын маҭәала ишеи лаҳәаз асы, аҵаа рысны иҭанасит.

– Аҩны шәышԥаҟақәоу? – иҳәеит Маҳмуҭ.
– Сара сырхәын Аҟәаҟа сылбааргеит. Аха иҭанасыз нҭанҵәа ицеит.
– Уаазцазеи, узышьҭоузеи? – иҳәеит Маҳмуҭ иаарымчны. Ауаҩы иԥсҭазаараҿы иҟаиҵахьоу зегь реиҳа еиӷьу аус

игәы аздуны ишиҳәауеиԥш, далагеит абри ахаҵа аибашьра-ан иҟаиҵаз ахаҵарақәа реиқәыԥхьаӡара. Гәазырҳагак еиԥш иҳәауан, ашьхамҩахәасҭа архәара даавҵуаны, анемеци иа-реи анааиҿаҳа, шьаҿак аҟаҵаха, ажәак аҳәаха имҭаӡакәа, аԥса наилҳәан иӷра шҭирбгаз. Даҽазных, аидыслараан, иҩыза ахы иқәшәан данеихнах, ашьа игәыдшыла дышьҭых дшигаз, данԥсы инапала анышә дшеиҭаз. Маҳмуҭ ахаҵа иажәақәа ӡаӡҵас илакшозшәа, илахь еимаирџахәуан, иблақәа инапы нарԥыреикуан, иҽазикуан рцәажәара аҽакахьы ииеигарц, аха уи ахаҵа, уара угәы чаԥаны уааит, агазеҭқәа уӡбахә рҿакын, сара медал сгәы икыдым, газеҭк сыхьӡ амҳәеит, аха уҵкысгьы сеибашьит, уҵкысгьы ахаҵара ҟасҵеит ҳәа дыҽхәауазшәа, ашьеи-аԥсреи рылацәажәара даҟәыҵуамызт.

– Уаазгеи уажәы ара?! – лажәк азы иҳәозшәа, еиҭеиҳәахит Маҳмуҭ.

Убасҟан, убри ахаҵа, сара исмаҳарц, иқьышә Маҳмуҭ илымҳа инҭеикын, маӡажәан акы наиеиҳәеит. Исыздыруам, изакәытә ажәа бааԥсыз ииҳәаз, ишызбоз Маҳмуҭ ихы-иҿы иаҳагьы иааиқәлашьцан, иеиҳәаша ажәа изымԥшаауа, иқьышә қәацқәацо дихәаԥшуан. Еисыр ҳәа сшәан, афатә аахыртланы раԥхьа инықәысҵеит.


449

– Егьзласоуҳәаӡазеи?! – иҳәеит Маҳмуҭ, иҳәашьа «уара анамысда» аанаго.
– Угәы изасзеи. Ашәарыцараз еиӷьу абоуԥшаауеи. Иухашҭма иҳарххоз ҳԥилҭажәқәа, анцәа ианҳаиҭа… – иблақәа жьаржьа-леиуа Маҳмуҭ диҿаԥшуан. Арахә аџьыка ахьырфаз адәеиԥш, икылҟьашааӡа иҟаз ихагәҭа ааибыӷ-быӷит.

– Акы шәнацҳа, – сҳәеит, инеимда-ааимдо аҩыџьегьы сыр ҿаԥшуа.
– Иааги арахь! – афатә зқәысҵаз ампахьшьы ахқәа ааид-кылан инеилеиҳәан, ахьаҭра инҭеиҵеит Маҳмуҭ. Ҳанаанаскьа, иԥсахы ԥыжәжәо, ус ҿааиҭит: – Дуаҩума ани, аԥсцәа зырҳәуа! Учеиџьыка ала иаҿоуҵар иаҳа еиӷьуп!

Ахаҵа уа дышгылаз, ҳара ҳнеиԥырҵны ҳцеит. Амҩан, Маҳмуҭ игәыԥжәара маҷк ианааихсыӷь:

– Дызусҭада? – снаиазҵааит.
– Анкьа ҳаицышәарыцалон.
– Дзышьҭоузеи?
– Абџьар, еибашьуаз, иҭахаз рҷан…
– Абџьар ара иабаҟоу?
– Имҵәахи аҳаԥқәа рҿы… Изҭынхаз усс имоума! Афа шистцәа дреицәоуп абас иҟоу! Дшьызар инаалон…
Арахә еилырганы, ахәылԥаз аҭыԥаҿ ҳаштәаз:
– Маҳмуҭ, ԥаса ушәарыцаҩ дуун рҳәеит, уажәы уаҟәыҵ ӡама?
– Саҟәыҵит.
ԥыҭк анаабжьыс, дхәыцуа дыштәаз, ихазы иҳәозшәа:

– Иазхоуп ашьа сызлаԥшыз. Аибашьра еилгахьан…


5

Аҽакалоуп ишыԥхауа аеҵәақәа шьхатәыла. Уаҟа урҭ ад-гьыл иаҳа иазааигәоуп, еснагь еидҵәаҵәала, илахҿых-лах ҿыхӡа, ишаԥшапуа иухәаԥшуеит. Сышрыҵаԥшуаз ус ҿааиҭит Маҳмуҭ:

– Абни илашаӡа, ӡышьҭраҵас иргәылгоу амҩа, асар рымҩа ҳәа иашьҭоуп. Абыржәеиԥш, асар рымҩа, агантәи ашьхаҟа


450

ианхалак, ашьха асы шьҭыҵит, амҩа аартуп ҳәа аанагоит. На-даада акыдлара ианалагалак, ирласны амҩа кхоит, шәышьхыҵ ҳәа ҳанаҳәоит.

Исзеилымкааит, ииҳәаз ихаҭа агәра игаҵәҟьозу, лакәҵас иҳәозу.
– Надаада икыдымлаӡаргьы абра, ашьха ҳақәтәоума?
– Игәхьааугома аҩныҟа?
– Саб даахьоу дмаахьоу здыруазар…

– Баџьга даауеит шьхабжаҳәын, уи уиргәырӷьап. Иуҭахы заргьы уицҵаны усышьҭып, мчыбжьык аҟара уаарылаԥхьап аҩны. Игәхьааумгалан.

Сара исҭахым, лассы-лассы саб иӡбахә сҳәалар. «Даауеит, хымԥада даауеит, аибашьра еилгеижьҭеи мзқәак роуп иҵуа, Берлинынтәи маҷ бжьоума!» – ҳәа саб деибга-деизҩыда дшыхынҳәуала агәра игаҵәҟьаны, гәырӷәӷәагас исеиҳәауаз, лассы-лассы исырҳәаларц, аха лассы-лассы сзалацәажәомызт саб иӡбахә. Сшәон, сабхаҭа иакәзар иеиԥш дысхылаԥшуа бзиа сызбауаз Маҳмуҭ сахьицҟоу сгәамԥхауашәа, хәыҷҵас аҩныҟа гәхьаазгауашәа игәы иаанагар ҳәа.

Шьыбжьонла, ихәы анызгаша аламҭалаз, самхацәан иаасцәыхәлар, «егьаурым, уцәаз, иузҳауеит», – иҳәон дԥы шәырччо.

Абас ҳаҟан. Аибашьра еилгахьан.

Ҽнак, арахә аҭыԥ ааигәара анаара икыдын, шьыбжьхьафа-ра аҭыԥ ахь дылбааит Маҳмуҭ. Аҽнаҟара ихы-игәы алаҟаны дсымбацызт. Ҳачуан хәыҷы амҳаԥ ҭаргьежьаауа абысҭа ахьы-зуаз, аҵәы сылихуан «аԥшәма ԥҳәыс хәыҷы» ҳәа. Акранаҳфа анаараҿы днықәиан дыцәеит. Аҭыԥ ахыб икылԥханы иҿаҷҷоз амра, ицәара иаԥырхагамхарц, акәахьча аԥыракнасҳаит. Иҽеиҵыхны дыхәхәаӡа дықәиан. Сихәаԥшуан. Иарма на пы ихы иаҵан, иарӷьа напы хәхәаӡа игәы иқәын. Амҩан ҳа неицаауазгьы, ҳанышьхнылагьы акраамҭа исызгәамҭаӡеит. Маҳмуҭ иарӷьа напы инагӡаны ишизеиҵымхуаз. Уи збеит мҿаагара ҳанеиццаз. Ахаҳәқәа ирылиааны, ацәа шкәакәаӡа акыӡӷы иаҿагылаз аҵаа-ҵла ашьапаҿы ҳаннеи:


451

– Умыццакыкәа иԥҟа, – иҳәан аикәаӷа аасиркит. Аҵаа-ҵла ԥысҟан, амахәҭақәа ыдыҟҟан ианылсх:

– Уара уаҵамлан, ихьанҭоуп, убӷа аршәоит, – иҳәан дна ҵалеит. Ахаҳәқәа дрықәгыла-рықәгыло анаара дшылбаау-аз, хаҳәык наиҵакәымпылын, амҿы ижәҩа инықәыҩрит. Ишькламҳарц днамҵасит. «Ҟаи!» – иҳәан, имахәар еидрыӷә ӷәала икны, иҽреџь даагылеит. Сара имашьхәылҵ амҿы аахаз џьысшьеит. Аҭыԥаҿ ҳанааи:

– Уца, аџьмақәа унархылаԥш, – иҳәан, ахәахьы сишьҭит. Сыҩны сцан, аџьмақәа ахьыҟаз, ирласны игәаҭан аҭыԥ са нааҵала, имахәар еилыхны имашьхәылҵ дацрыхон. Сылаԥш нақәшәеит, имашьхәылҵ ҭашәашәаӡа, ажьқәа еидкыла-еид кыла, иҿаҿаӡа ашәахсҭа анын.

– Уца, аӡыхь ахь, уца хәмарра, – убасҟан ауп ианеилыскаа аџьмақәа рахьгьы сзишьҭыз. Сахәаԥшыр иҭахымызт.

Ауха, даныхҭаскӡа, дааԥышәырччан, иџьыба ачабра ааҭи ган иааиртлеит. Ачабра илаҳәан, сԥычка цырак иаҟараны, ишкәакәаӡа абаҩ. Ауаҩытәыҩса ицәа-ижьы иалҵыз абаҩ-ҷа анызба сцәа сынҭаӡыӡааит.

– Абри акәын сзыргәаҟуаз. Иаҳагьы абзиара сызнауит амҿы. Ирҭрысны ианеиҵнах иалҵит.

– Иухьуама иӷәӷәаны? – имашьхәылҵ снапсыргәыҵа на-хьысшьит.

– Шьҭа исыхьӡом, – схы ааишьышьит дааԥышәырччан. Иԥышәырччара убасҟак иразын, акгьы шимыхьҵәҟьо ҳәа агә ра снаргеит.

Игәы каршәны драҳаҭӡа дыцәан. Сара сгәы ҿыӷьуа санала-га, сшәақь аакнысхын, ирыцқьауа, ихарҟәалан агәыцә сҭаԥшуа арҟыҵымыҵра салагеит. Сизхәыцуан Маҳмуҭ. Сазхәыцуан аӡбахәқәа исаҳахьаз рыла аибашьра. Исгәалашәон сыздырԥ хьалоз Маҳмуҭ исалам шәҟәқәа ирҳәалоз, аха џьаргьы ины қәырԥшынгьы ирнымызт агоспиталь аҿы дшышьҭаз, ахәра ши-маз, данҭыҵгьы аибашьрахь дшаҳәозгьы, уаҳа дшырмышьҭыз. Исгәалашәон аорден аниоуз атәы зҳәауаз агазеҭ цыԥжәаха. Исгәалашәон, дхынҳәны данааз аҳаблаҿы, «Ҳфырхаҵа даа-ит!» ҳәа шаҟа иеигәырӷьаны иԥылаз.


452

Иара «абри ҟасҵеит, абри зуит» ҳәа ажәак иҿыҵиршәом. Иҟалап аҳкәажәгьы илзымдыруазар имахәар шыҟоу. Сар-гьы аибашьра санцалак, Маҳмуҭ иеиԥшҵәҟьа инсырҵәоит ҳаӷацәа. Аӷа знык ихацә сзықәԥшыр ҳәа схәыцуа сшәақь апа-трона нҭаҵаны ашьхәа сыжәҩа иадкылан иаахасыршалеит. Аҭыԥ идәылырҳәҳәаны, «аӷа абас сиеихсуеит» ҳәа ашәақь аҵа сынкылԥшуаны, ҳла Дыргьежь еиқәаҵәаӡа акы аҿыҵакны ахәы иаахалеит.

– Дыргьежь, уа икажь! Иаашьҭысхын, снахәаԥшит иаанагаз.
– Изакәызеи узхәаԥшуа, Панџьа, – Маҳмуҭ дааԥшызаарын, аҭыԥ ашә дылагылан.
– Сахҭантә шәырак аанагеит Дыргьежь.
– Исырбеи.

Ашәыра ацәа ахыԥԥы абаара иалагахьан. Аатәҵӷа санааха, рахәыцҵас, иааԥҵәеит. Маҳмуҭ инапы ианҵаны ашьшьыҳәа иааиртын дынҭаԥшит. Ашәыра иҭан х-кәакьны ирҽыз асалам шәҟәқәа, документқәак, саркьа хәыҷык. Асалам шәҟәқәеи, излаз ақьаадқәеи еимытта ибаахьан, адокумент ашьшьыҳәа еихирԥхьеит Маҳмуҭ, аха уигьы уаҩ дзаԥхьо иҟамызт, аҩы рақәа еимаҩызхьан, акы заҵәык, асаркьа хәыҷы уанԥшы лартә аблақәа кеикеиуан.
– Аӡәы ицәыӡит хымԥада, – сҳәеит.
– Аибашьратә шәыроуп. Иабаԥшааишь ала?
– Агәаҩахьтә иаанагеит.

Дыргьежь аблақәа гаӡа-гаӡаӡа, ижәбома изакәу ссиру ишәзысыԥшааз аҳәозшәа, иҵыхәаршәшәо иҳахәаԥшуан.

Маҳмуҭ, саламкьысырц сабжьганы, дахӡыӡаауа, инеиган амра ахьақәыԥхашаз ахаҳәраҿы иқәиҵеит асахҭантә шәыра.
– Иабаԥшааишь? – иҳәон уажәы-уажәы.

Адырҩаҽны еиҭа иаҿыҵакны ирҳәазо, асахҭантә магә аа-нагеит Дыргьежь. Ианаанагаз Маҳмуҭ аҭыԥаҿ дыҟамызҭгьы иахьимбаша исҵәахуан. Ашәыра анаанагаз, иахьицәымыӷхаз аамышьҭахьгьы, аухантәарак, «иабаԥшааи, иабаанагеи, иаап-кааит!» имшын. Аҵкыс еицәаны ицәымыӷхеит амагә аниба.


453

6

Кәыркәа мза иасакьаҳәымҭан. Аџьмақәа ршьапхыцҭыԥ иаганы, еиқәыцәашь, ҳҭыԥ ашьҭахь икажьыз асыԥса, ад-гьыл анаҵаш аӡы аҵыҩрны ицон. Арҩашқәа ракәым, ҳӡыхь хәыҷгьы иацлан, аеҳәа иамкуа иалагеит. Ихтуан аԥсы ҭыхны асы ҽыҭҳа-ҽыҭҳа иахьықәжьыз адгьылқәа. Ишьҭысхыртә асыԥса ахьҵаӷахоз сҩахан адгьыл ианаақәысхлак, ихәхәа-хәхәаӡа, ицәышӡа, рыԥсы рхыгга ишаҵиаахьаз збон адәык рынқәа.

Иааигәахон шьхабжаҳәыра. «Даандаз Баџьга. Баба дма-ацзар, лымацара заҵәык дынҭыхо аҭаҭынҭра дҭазар акәхап Нана. Мҿык-фархьк лзаазгода, акалаҭ илыцҩахода аҭаҭын анҭалҵалак. Аибашьра еилгеижьҭеи хымз ирықәуп. Хымз-ныҟәа бжьоума уи Берлин мыждантә». Салагауан схаҿы аа-гара, саб игәаҿы аорденқәа ӷьазӷьазуа ҳаҩны амӡырха да нааҭалалак, сара сахьиԥымлаз џьашьаны, сан лахь: «Ахәыҷы дабаҟоу?» аниҳәалак, сан дахыҽхәауа: «Уара умааӡаргьы Панџьа дшыхәыҷу дынхоз џьушьома?! Дабаҟоу, дыхьчоуп, деиқәных, џьма ҩышә иманы ашьха дыҟоуп!» – анылҳәалак, баба ихы-иҿы изакә гәахәароу иаақәло, шаҟа деигәырӷьо!...

Сара еилкааны исымамызт усҟан, егьа сизхәыцуа, егьа ҭеиҭыԥш бзиеи, ҟазшьа ссири иҭауа сизыԥшызаргьы, хәы шықәса раахыс исымбацыз саб изыҳәан сгәы иҭаҵәахыз схәыҷтәы гәыблра ԥшқа Маҳмуҭ иширҿыхоз, ирҿыхацыԥхьаӡа иара ишҟа ииасуа сышиднахалауаз. Исыздыруамызт, иаргьы, шықәса ҩынҩежәа инархысхьаз, иҭаацәараз, аха хҭылҵ дыз-мауцыз ахаҵа, хатәы хшара идимҵацыз абратә цәанырра ҟәанда сара ирҿыханы ишызгауаз, иаргьы уи деигәырӷьаны ишысзааиртуаз.

Издыруазшәа ишҵыхәтәантәихоз, шьыбжьонк сацклаԥшны ифатә ҟасҵеит, ашә тазыла алаҵаны, бзиа избоит ззиҳәахьаз аилаџь изызуит. Ашьжьымҭан, иара арахә иманы ахәахьы данца, ҳҭыԥ аҵаҟа аиҩхаа еимарҷыҩны иҭашәны иҭажьыз асыԥса, еигәышәла ҳабҟәыл нҭашәартә иҭызжааит. Инаганы ахырҵәы зҭаз абҟәыл асыԥса иаласыргылеит. Ашьыбжьон ахырҵәы хьшәашәаӡа, мҳаҵәла иԥуҟартә ижәпаӡа ирҵәны исыма сцеит, сҟалоит ахьиҳәаз ахәахьы.


454

Аҳауа иаҳа иахьыцқьоу, ашьац иаҳа иахьыԥшқоу ахәы ганы акраҿасҵоит ҳәа агәра ганы иҟаз Дыргьежь, ихырбза-кәырбзо, исышьҭаԥало инасышьҭалеит. Иабасҭахыз аҽнышьыбжьон жәаа патрона еиҵарпапа изҭаз аҟанҭаруаз, аха еиқәырхха еи-баркны сӡара иакәыршан, сшәақь усгьы, лабада изымныҟәо аҵлаҳәысҭа илабашьеиԥш, сахьынаҵыслак сыжәҩа ихшьын.

Снеит дысзыԥшраны ахьеибаҳҳәаз ахәаҿы. Аџьмақәа кәыкәы-цыкәуа анаара икыдышьшь иаҿиааз акәазара илан. Маҳмуҭ дыҟамызт. Дааиуазар акәхап сгәахәын, сизыԥшуа снатәеит. Сыԥшит акраамҭа. Ихабар аныҟамла, снацәақәа насҿыҵакны атрышә сасит. Агәра ганы сыҟан, «ҳаи!» ҳәа сышьҭахь даацәырҟьан, сшәақь сыжәҩа ишахшьу, ишыҟаи ҵалац еиԥш, саашьҭиԥаауеит ҳәа. Сгылан, сышьҭахьала даа-иуазар, дсымбозшәа ҟасҵарц, уажәымзар-уажәы ишьҭыбжь гоит ҳәа сӡырҩуа. Сыԥшит, сыԥшит… Сԥышәырччо саахьаҳәит. Исхыччозшәа иҿаҳа-ҿаҳаӡа игылан ашьхақәа. Сыбжьы ҩҭыс цан ҿысҭит. Еиҭа атрышә сасит. Башан, дыҟамызт.

Схаҵкы камыршәуа егьа исыдгьежьыларгьы Маҳмуҭ дсым бакәа акыршаҿасымҵоз еилнакаазшәа, ишьҭафҩышәо аим дара иалагеит Дыргьежь. «Арахә зегьы ара иаҿоуп, шьыбжьхьа шизаазгауаз идыруан, дабацеи аҿыҭбжьы имаҳартә?» Ашәақь аасхысхын, схысит. Макьанагьы исыман агәыӷра: «Удырҩатә еиӷьхааит! Ишаҟара қәасабузеи иушьыз!» – ҳәа дсыхлафуа ахәы даавҵуеит ҳәа. Ашьхақәа неигәнырҩны баша инарҿаба ицеит схысбыжь.

Фҩык аԥынҵа ишҭасыз мҩашьо, аԥынҵа ахапачара ыр қәацқәацо, ҵаҟа, аиҩхаахь ахы рханы ифҩычон Дыргьежь. Афҩы иаҳа еилнакаартә иҵарны аԥынҵа иҭасу здыруада, ашьҭахьтәи ашьапқәа рыла анышә бӷьаҭуа, ашра иалагеит.

– Ԥссыкьа! – сҳәан, агәы аасырӷәӷәеит. Дыргьежь хыш-ҿыш уа анаара илбааҟьаны аҿынанахеит. Саргьы, иҭасырцәхьаз апатрона ааҭыхны, реиҳа ихьанҭаз патронак сшәақь инҭасҵан, ихаршала икны Дыргьежь снашьҭалеит. Сахьынаԥшуаз саԥ хьаҟа аиҩхаа амшәҳақәа, аасра ҭиааны, бна еилачыран, уи снылсыр, асы аҿажьны илашьҭыз даҽа хракы снаҿагылон. Дыргьежь афасара инылалан, ишхыш-ҿышуаз, сара сааныжь-


455

ны хара ицеит. Ашыбжь шааҩуаз, гәыбзыӷ бжьыла иаахыш-ҿышын, абжьы ааиқәтәеит. Ҿысҭит еиҭа Маҳмуҭ ихьӡ ҳәаны. Сахьшәаз акәу, сыбжьы хәыҷхеит. Аԥхьара салагеит Дыргьежь. Дыргьежь ахра иналҟьаны ицазшәа, ашыбжь ныҵабеит. «Уаҳа сцарыма?» – сааҭгылеит. Ашыҩ-шыҩҳәа ԥсаатә мҵәыжәҩа шьҭыбжьқәак саҳаит. Исхыкны ԥсаатә еиқәаҵәа дуқәак хаԥыр уан. Рҽыладырҟәуан агәаҩахь. Ишәаны имтәакәа иҩхалауан, иҟыруан ижьышауа. Иҵаӷаӡа анаҟә ахылара иалагеит. Афаса-ра сылхо сышцоз, алаба рыхха аӡәы дасызшәа аҵәаабжь геит Дыргьежь. Аас-ҵла сҽадкыланы, ашәақь сгәыҵарӷәӷәа саагы-леит. Агәра згеит рыцҳарак ҳзыҟалеит ҳәа. Дыргьежь ҟу-ҵәуо иааит ихынҳәны.

– Дыргьежь, умшәан, ԥссыкьа! – сҳәеит, аха Дыргьежь иа-хьахьуаз абз ахьшьуа, аҵыхәа ашьҭарҽылан исымҵақьақьо исԥырымҵит. Аҭуан иаҵачыз алҩақ еиԥш, афасара иныла-чит анаҟә. Маҳмуҭ исеиҳәахьан, ишҟа санцауа, ма мҿаагара сшыҟоу анаҟә исықәнакыр, ихнагаанӡа џьаргьы сымҵысыкәа сыԥшларц. Сҽааныскылеит уажәгьы. Уамак аԥшра сықәым шәеит. Анаҟә анааимыгга, афасара сылԥшны инахараны уаҩык ицәаара сылаԥш нақәшәеит. Уи асы дылагыланы, на-пыла аимыртытра даҿын. Иганахь асы шкәакәара еиқәаҵәаӡа еиҵых иқәыршәын ауапа. Издырит Маҳмуҭ шиакәыз. «Баша уҽуҵәахит, усымԥшаазаргьы убеит!» – сшәара насхыԥсаан, сыԥсы аасылалеит. «Изиҭахузеи адәыгьежь хәыҷы иқәжьу асы ртытуа? Сицеимдап акыр ицәыӡзар». Сыбжьы ҵырӡа иҩ ҭысцан, изҿысҭит. Ашырҳәа ихы дааҩахан, даахьаԥшит.

– Умааин, умааин! – слымҳа ҵнахуа иҿацаӡа иргеит ибжьы. Асеиԥш ибжьы сықәиргауа смаҳацызт. Адыхҳәа саангылеит. Ашымҳа быӷьқәа сԥыраҳан цқьа дысбарҭамызт.

– Снеиуеит.
– Ухынҳәы!
Даасыхьӡеит. Абжьааԥны игәырӷьаҵәа игәыдԥалоз Дыр-гьежь, Маҳмуҭ дшабаҵәҟьаз, ажьы шахьыз игәаланаршәозшәа, иҟу-ҵәуан аҿынанахеит. Иеигәышә ахәаҿынӡа ибааӡан, анышә аҿататан, акраамҭа асы шикыз мҩашьо, амаҭәа иӡәӡәозшәа, инапқәа ӡыфа-ӡыфаӡа иҟан. Ирҽны ижәҩа ихишьлоз иуапа имаӡамызт.



456

– Маҳмуҭ, ууапа ухашҭит, иаазгап сцаны, – сышьҭахьҟа саақәгьежьааит.

– Уабацои, аҭыԥ аҟны иҟоуп ауапа.

Издыруан аҭыԥ аҟны ишыҟамыз, сылаԥш самжьартә избе-ит акы иақәыршәызшәа, асы ишықәыз, аха иҳәашьала аӡбахә уаҳа иаҳәатәым сыӡбан, ҿысымҭӡеит.
Арахә ахьыҟаз ҳаныхәна:

– Акрыф, аилаџь узызуит иахьа, – ибжьы раӷьны иахьсы қәиргаз сгәы иалан, аха иҿынԥшылара злаҟаз ала, инапы ихьуеит, ма даҽа хьаак имоуп сгәахәын, сгәаара схасыршҭит.

Инацәкьарақәа, ишыҟаиҵац еиԥш, схахәы ачықьра еилажә жәо иналишьырц инапы аҿааирхеит, схы наимҵаскит саргьы, сегьааԥышәарччеит, ҳаинышәаӡеит аанаго, аха инапы схы ааигәара иааигоны, акы игәалашәазшәа, аҟыԥҳәа днахеит.

– Уара акруфахьоума? – днасазҵааит.

– Мамоу. Акрыфала, аӡыхь узаазгоит. – Ахьаҭра наиркны ахмаҷыр сыманы сҿынасхеит.

– Панџьа, уаала аҭыԥ ахь ҳалбаап, уаҟа акраҳфап.

Аӡы аарҟәандан асапын рыхьшьуа, еиҭарыхьшьуа, акраамҭа иӡәӡәон инапқәа. Издыруан ацқьара бзиа ишибауаз, аха шьыбжьонла, арахә ныжьны, ӡырҟәандала инапы аӡәӡәараз аҭыԥ ахь дылбаауа сымбацызт.
Ҳаишәа хәыҷы аакнысхын, ҳхәы нықәысҵеит.

– Усзымԥшын, акрыфала, – иҳәеит, акы даҿызшәа ҟаҵауа. Данаасыхәаԥшлак ԥышәарччарак ааиҿықәлон. Иуадаҩмызт аилкаара, иҭахӡамкәа, сара сзыҳәан мацара дԥышәырччарц иҽшазикуаз. Аҭыԥаҿ ҳанааи, «Ууапа ара иҟаӡам, нахьхьи асыԥсаҿ иухашҭит», – ҳәа игәаласыршәарц сҭаххеит, аха ашьыбжьышьҭахь данцалак иааигап сыӡбан илаҿысымҭӡеит.

Егьа ихы нахига-аахигаргьы аишәахь дмааикәа акыршы-сымфоз агәра анига, иҭахӡамкәа даасыдтәалеит.

– Маҳмуҭ, ахшхырҵәлых угәы ахшәазар ажьҵаа узызӡып?
– Мамоу, исҭахӡам. Итаруа аилаџь замана ууит.

Ацәынха имҵасҵазшәа афатә днацрыха-аацрыхон. Сара акрыфара саналага, – акрыф, сара усыхәамԥшын, – иҳәан дҩагылеит. Анар днықәиеит. Илацәақәа еиқәыԥса дықәиан.


457

Ашырҳәа дҩагылеит. Аҭыԥ дныҵыҵит. Инапқәа еихышь игәы ҵаԥса дгылан аиҩхаахь дыԥшуа. «ьара акала сызлаихәаша здыруандаз ҳәа иааигәа ҭынч снагылеит.

Аиҩхаа иахыкны дара-дара еимцкласуа иҟыруан аԥсаатә еиқәаҵәақәа.
– Шәымаха-жьы шәҿашәааит!
– Ирбозеи?

– Панџьа, ҽнак ахәаҿы уаннеиз исацәажәоз ахаҵа ҳҭыԥ гылоуп ахьиҳәаз ашьха ахьӡ угәалашәозар?

– Исгәалашәоит арантәи мышныҟәа бжьоуп шиҳәаз, шьхак ахьӡ иҳәаны исгәалашәом.

– Даандаз, Баџьга, – ихазы иҳәозшәа, ибжьы рхәыҷны дцәажәауа, инапы длаха-ҩахо акы ӡбауа дцеит арахә рахь.

Ауха абжьааԥны аҵкыс ирлашьцаны дааит аҭыԥ ахь. Ишқәарԥссозгьы иуапа ишәӡамызт!

Арахә реилыргараан, џьмак шихьоз аныга иҭаԥалеит, инапы рыхха данас, аџьма шьҭҟьаны икаҳаит, акыр еилнакаауазшәа, аҽырҳәа иаҿеиҭәеит ахш. Иныга аџьма ҭаԥалауа шаҟантә из-бахьаз, аха реиҳа дангәаалак, «хырҳага улымҵааит!» – иҳәон амзар, ас дгәамҵны аҳаиуан дасуа сымбацызт.

Аухатәи ихәгьы кьыс амаӡамкәа аишәа иаақәысхит. Иҭынчын ашьхақәа ркаҵәарақәа, рыжәҩан цқьан. Аибашьра еилгахьан…


7

Саанарԥшит аиха ашьҭыбжь. Аҭыԥ аԥхьа икажьыз амҿы акы ықәкны аԥҟара даҿын.
– Иҟоуҵозеи, Маҳмуҭ?
– Аҭәырӷәы.
– Изаҳҭахузеи?
– Агәам-сам алоугаларц, аҭыԥ ануԥссалак.
– Акрызқәаҳфозеи?
– «ьара ак ҳаԥшаап.
Аҿы ҟьаҟьаӡа, ахәы ыркәымпылны аҭәырӷәы ҟаиҵеит.
– Маҳмуҭ, ахьҭа уамкӡеи иаха?


458

– Уара уакыма?

– Сара ауапа сықәын.

– Уаҟәыҵрауазеи уажәшьҭа, иацижьҭеи ауапа, ауапа!.. Ахьурӡы ныкнасҳаит. Маҳмуҭ иеигәышә аашьҭихит. Ицәы

лашьшьӡа итәаз арахә гыларц ибжьы ҿацаӡа ирықәиргеит. Бызшәа ҷыдак рыманы, убри абызшәа иара идыруазшәа акәын Маҳмуҭ иҳәатәы шраҳауаз аџьмақәа. Иҩаҵеибарҟьан ахәы инкыдлеит.
– Угәарҵуама?
– Иумбаӡои, седроу…
– Ас шаанӡоу?
– Арахә амла иакит.

– Уара уакәмыз изҳәоз, амра гылаанӡа арахә ҳәра ицар аӡаӡа рқьышәқәа арԥхҭуеит ҳәа.

– Аӡәы иаб акрыфашьа иирҵон ҳәа, иангәарҵтәу иан гәарлатәу сырҵара уалага.

«Цқьа дыцәаӡамыз, абжьааԥнеиԥш иргьаманы дызсмацәа жәозеи? Ашьжьымҭан иара дангылаз ацәа сахьалахаз игәы иалсзар акәхап». Ираӷьны дышсацәажәаз, иажәақәа сгәы ишасыз анибаазар акәхарын схы-сҿы, сгәы хьаиршшарц:

– Азин сыҭ, аҩыза акомандир, арахә ргәархра! – ишьапқәа еидԥсала, ахәра змаз иарӷьа напы хәахәа илымҳашьаҭа ина-дикылан, дааԥышәырччеит.

– Иусҭоит азин! Ирфааит аџьмақәа ҳаскьынк аанмыжькәа, аха ахьча ихаҭа шьыжьхьа шимфац ихашҭит.

– Сақәикит, сақәикит!.. Хьшәашәак снарцҳа.
– Ахәурӡы шхьеит, уажәыҵәҟьа абысҭа-ԥха ҟалоит.
– Акруны акрыф, сара ашьыжь сгәы иагом.

Дышгылаз ҿаҵақәак иҿы инҭеиҵеит. Аигәышә имаҟа инав ҵеиҵан, ҳаишәа иалихыз аҭәырӷәы аашьҭихит.
– Изуҭахузеи, аҭәырӷәы арахә ахьгәарухуа?

– Абнахьхьи мҩахәасҭак еимаҳан иаласрыцқьоит. Дыргьежь иацтәи агәынхара ахашҭхьан. Ицгәарҵырц
Маҳмуҭ инаишьҭалеит.
– Дыргьежь, ухынҳәы!
– Акраҿасҵахьеит, иуццааит.


459

– Ухынҳәы, Дыргьежь! – еиҭа даҵаҟьеит. Дыргьежь аахынҳәит. Иҿанынеиха – инаишьҭалеит.

Деиҭаҵаҟьеит. «Сзыхурҟьозеи, иуқәшәазеи?» аҳәозшәа, иҿанынеихалак еиҭанаишьҭалон Дыргьежь. Ианаҭахымызгьы даԥхьаны арахә рахь игауан амзар, аҭыԥаҿ иаанхарц да қәыҵәҟьауа сымбацызт.
– Изакәытә ла мыждоузеи!

Иааикын, ахәда ашаха лахаҵаны, аҭыԥ аԥхьа икажьыз ахаҳә иадҿеиҳәалеит. Иара усгьы, асахҭантә шәыреи амагәи аанагеижьҭеи ицҳазшәа акәын Дыргьежь дшазыҟаз. Ишла-аашьазгьы арахә рзыҳәан ихәарҭа дуун. Аҽырқьақьаны иках-хаа ицәоуп шуҳәо, аҟыԥҳәа иҩаҵҟьаны, аху-ху ишуа агәаҩа илҭахәаша ицон, убас рыфҩы акуан агыгшәыг.
– Иоуумышьҭын!
– Иузнаузеи?
– Иоуумышьҭын ҳәа уасҳәеит.
– Ашьыбжьон уабаҟалои, шьыбжьхьа абоузназгари?
– Исхашҭхьан… Сгәы ноумган иахьа.

– Шьыжьхьагьы уаҩҵас иумфаӡеит. Ахара угәарҵуазаргьы
усыԥшаауеит, сҟьалоит, машәырк сыхьуеит ҳәа усцәымшәан.

– Сылбаауеит аҭыԥ ахь шьыбжьон. Маҷк сахыԥаргьы, ус зымԥшын, акрыф.

Иаҳагьы исзеиӷьуп аҳәозшәа, ишынҿеиҳәаҵәҟьаз, ахи ашьапи еидыԥсала аҽырқьақьа илаианы, илҭаҳәахаа ицәеит Дыргьежь.

Абри аҽны хьааҵас аҽыснардырит, сгәаҿы зхы ыҵызххьаз, ԥхьаҟа ихәыцырҭаха исзыҟалараны иҟаз аҩныҟа агәхьаагара. Иҟалап, уи зхараз Маҳмуҭ ԥасеиԥш дысзыҟамшәа збауа сахьа-лагаз акәызҭгьы. «ԥасеиԥш сшимбауа ашьыжь дышсацәажәаз мацарагьы иснардырит. Ишигәаԥхоз афатә сзыҟамҵозар, иа ра акруны акрифарауазеи? Ааигәа ҭыԥ гылам, мҩасҩы ды ҟам изыцҳаша, иаапкым, икыдҿаҳәаланы иамеикузеи Дыр-гьежь? Арахә еибгоуп, нас ихьзеи?» – исыздыруамызт шаҟа срызхәыцрыз.

Аҭыԥ аҩныҵҟа, аварахь, аԥхьа фырмахьҵәла ухәы ықәҵаны иуфартә, икеикеиуа исыԥссеит. Дыргьежь зыдҿаҳәалаз ахаҳә


460

шәшьыра ацрымҵуа, амра ажәҩан агәаҿыҵәҟьа ианааи, акры-зуит. Сыԥшит. Абысҭа ачуан иҭаҩеит. Икнысхит. Ихьшәашәеит. Амла сакит. Ашьыбжь хыҵны амра ҩҭагьалеит. Уажәымзар-уажәы даауеит ҳәа аӡыхь хьшәашәа аазгауан, ианҟәандалак инкаҭәаны еиҭаазгауан. Дыҟамызт Маҳмуҭ.»Ихараны, наҟтәи ашьхақәа рахь дгәарҵызар акәхап. Иаха иҽеины акримфе-ит, ашьыжь ҿаҵақәак дшынарыцҳаз дыҟоуп. Анаҟә хчыланы сарҟьалар, машәыр сыхьыр ҳәа дсыцәшәаны ауп схәы ноум-ган зиҳәаз. Дызбар – бзиоуп, дсымбар ирласны схынҳәып». Афатә ааиласҳәан, сцеит иԥшаара. Аџьмақәа рызхара анырфа, ргәы каршәны, аӷәапасапа ижаҳәо иацы иахькыдыз анаара иаҿатәан. Снаԥшы-ааԥшит, сыбжьы ныҵакны ҿысҭит. Дыҟа мызт. Издыруан, ииҳәаз санахыԥа игәы ишалсуаз. «Цәгьарас иҟасҵазеи ихәы аазгазар?» Ахьаҭра сгәыдырҟәыҟәла, ахә қәа снарықәыԥш-аарықәыԥшуа Маҳмуҭ дахьынӡасыԥшаауаз, исызнаумган шиҳәазгьы ихәы сыманы сахьцоз иҟасҵо иашо-уп сзырҳәашаз хҭыск сгәалашәауан. Раԥхьаӡа аҭыԥаҿ Нестор саннеига, иара Несторгьы дынгылеит хымшҟа. Ҳаицыҟан аҭыԥ аҟны ҳахҩык: Маҳмуҭ, Нестор, сара. Шьыбжьонк арахә рҟнытә ианаашаз аламҭалаз, абысҭа рзызуит. Маҳмуҭ ичҳаны ифон. Нестор иблақәа ыргызмалны дцәыҵаччо ус ҿааҭит:

– Панџьа, ахьурӡы шшуаз иҭаблызар ҟалап, абысҭа ака лашәа иҟоуп.

– Мамоу, мамоу, аӡы ашра иалагаанӡа ашыла нҭаԥсо абысҭа зуит! – сҳәеит сгәырӷьаҵәа.
Аҟырҟырҳәа иааибарччеит.
– Шәзырччозеи, ашыхагьы асымраӡаӡеит, – сҳәеит еиҭа.
– Егьаурым, иуҵап хәыҷы-хәыҷла. Амала акыршутәу ухоу мыршҭлан. Арахә рџьабаа цәгьоуп. Маҳмуҭ акрыфара ихаш ҭуа данеилахауагьы уара изырмазеины иԥгалала, – иҳәеит Нестор.

Сгәалашәара саалнахит алаҳәа аҟырбжьы. Сцон дахьызба-хьаз аиҩхаахь. Анаҟә араҟа тәарҭас иамазу, сара исықәшәоу сыздыруам, иацеиԥш еиҭа ақәчра иалагеит. Сыццакуан анаҟә жәпахаанӡа иацы дахьызбаз снаӡарц.

Аҷеҩ-аҷеҩҳәа аигәышә ашьҭыбжь саҳаит. Абжьала еилы-
скааит дзысуаз шыҵламыз. «Ишьҭахьҟьала снеиуа, снеиуа,


461

усымԥшаазаргьы убеит ҳәа иаԥхьа саагылар, схәы ноумган шиҳәахьаз ааихашҭны…» Анаҟә шеихәлачызгьы, аигәышә ашьҭыбжь игоз сҽамариашаны снеиуан афасара сылсуа. Ашь хақәа рҿы анаҟә, ҭынч еисуа амшын ацәқәырԥашьа иаҩызоуп; иқәҵит шуҳәауа, иаақәчны еиҭанеибӷьыжәаауеит. Иаатны иакыз аԥардеиԥш, ааимҟьараз сылаԥш нахьӡеит. Ашьхақәа ршьапқәа ахьааиԥылоз мӡырхак иаҟараны дгьыл иашаран. Адәҳәыԥш ана-ара иқәха-қәхан, асыԥса ҽыҭҳақәа мӡыҭыцқәа иқәжьын. Еиԥылоз ашьхақәа ршьапқәа еизааигәахацыԥхьаӡа узкыдымло иҿҟьарахон, шәаԥыџьаԥ аҿагыламызт. Ашьха абас иахьыҟоу «ашәарыцаҩ иҵеџь» ҳәа иашьҭоуп. Улбаа-нагоит ужьажьо, нас ухынҳәны узыхәнаӡом асы аҿаӡыҭны имцацзар. Анаҟә еиҭанааимыгга, адәҳәыԥш аҟны сылаԥш наиқәшәеит Маҳмуҭ. Изқәа сеиархан. Маҟҿаҳәаранӡа анышә ижхьан. Аигәышә аԥынҵала иҭаԥҟа-ҭаԥҟо, ҭәырӷәыла иҭганы иқәиԥсауан анышә. «Снеип». Фҩы бааԥсык сԥынҵа инҭасит. Сааҭгылеит. «Анаҟә ықәымҵӡандаз, иаҳа исзеиӷьын!» – Сцәа-сжьы ҩасхыԥсааит. Сыбла иаахгылеит, аибашьра еил гаанӡа аӡы даанаганы аҟәараҿы иаабаз асолдаҭ, аҳабла еи-заны анышә данамардоз иржуаз анышәынҭра. Сара избеит асолдаҭ дызҭарҵаз акәыба зҭадыргылоз анышә шыржуаз, дыжны ианалга, анышә агәы ылганы ишеиқәыԥсаз, иха-ны аҵәыгәыгә шадырсыз. Усҟан убасҟак сшәеит, «иԥсы са-куеит» – ҳәа, уи анышәынҭра ахьыҟаз ахәахьы шықәсыкгьы сықәымлеит. Аа, убасҵәҟьа иҟоуп Маҳмуҭ иижуа. Уи ахьижуаз авараҿыҵәҟьа, аӡы иаанагаз асолдаҭ инышәынҭра агәы ыл-ганы ишеиқәырыԥсаз еиԥш адгьыл еиқәыԥсаны аҵәыгәыгә арсуп. Сыблақәа алашьцара рхаҳалеит. Аҷеҩ-аҷеҩҳәа игауаз иеигәышә ашьҭыбжь аҵкыс сгәы ашьҭыбжь еиҳаны исаҳауан. Ишҟа снеирызу схынҳәрызу сзымдыруа сдысны, саанхе-ит. Анаҟә аннықәҵ сышьҭахьҟа снаскьо, снаскьо сышьҭыбжь имаҳартә санынаскьа, слаҵҟьан сыҩит.

Исгәалашәом, аҭыԥ аҿынӡа сшьамхқәа сшааргаз, сахьаа-изгьы схы агарҭа смоуа, сгәыҭҟьа-ԥсыҭҟьаха сҟәыҟәӡа аҭыԥ сыҵатәан. Убасҟан, ауапа сыкәыршан, иаара саргәаҟуа, ибара сацәшәауа, аҭыԥ сахьыҵатәаз, раԥхьаӡа схаҿы иааит, ацәымса


462

иалашәаз акәиц еиԥш, схы-сгәы зымҽхазкраны, зыгәра згара-ны иҟаз: «Дишьит. Деиҭааны дибазҭгьы убри ахаҵа, дишьит. Илымҳа дҭахәыҭхәыҭны ажәа бааԥс иеиҳәаз дахишьааит. Сара сыҟамызҭгьы, убри аҽныҵәҟьа еигәышәла ихы ԥиҽуан, убас дихәаԥшуан».


8

Еиқәтәахьан аибашьра ахысыбжь. Ицқьан ашьхақәа рӡыхьқәа, иҭынчын рыжәҩан. Аџьмақәа ахьыжаҳәоз рыц ламҳәа шьҭыбжьқәа саҳауан хырҷ-хырҷҳәа. Аԥсҭҳәақәа ԥы жәжәаны еиԥхьытта амза иаҿысны иахьцоз, амза ажәҩан агәы аҵаҿыӷьны иааннажьырц икәалаауа ицозшәа збон. Суапа ҳҩыџьегьы иҳақәаҳҵап сҳәан имуит. Акәахьча ахәы абабарала иаарҳәны иқәҵаны диоуп. Аҵх убас иҭынчуп, уи аҭынчра абжьыцәгьа аҵкыс игәыҭҟьагахауа. Уажәы-уажә сыб ла иаахгылоит избаз. Ауапа схы хәыҵасыҳәҳәоит, сҩызцәа, аҩныҟа аӡәаӡәала рызхәыцра салагоит. Иауам, исԥырҵуам. Амза аԥҭа иалԥхан аҭыԥ ианааҵаԥхалак, ашьшьыҳәа схы ҩышьҭыхны снеиҿаԥшуеит дыцәазар збарц. Дыцәоушәа ҟаи ҵоит сара сыцәарц. Снықәиоит. Ҽырцәа ҟасҵоит, сыцәоуп ҳәа агәра игар игәы рҭынчны дыцәарц. Ашьҭыбжь маҷхоит агәгәаҳәа иҭаҽҽауа арҩаш. Амза ааԥсазшәа игьам-гьамуа иаангылоит, ицәышхоит, ихәыҷхоит. Сылацәақәа хьанҭахо сынҭанагалоит ацәа. «ьмак кшан даҽакы апҟаца аахнаргеит. Иааҟааит. Ашра иалагеит Дыргьежь. Сыԥшын, Маҳмуҭ дҩа гыланы ибжьы наирга-ааиргоит ҳәа. Дымҵысӡеит. Ихәда абжьы аагеит. «Сыцәап саргьы». Сылацәа нҭаауаны ҟәынд ҟәындбжьык саҳаит. Сынхықәтәалеит. ԥхыӡ ҿаасҭак дшалаз мҩашьо, дгәаҟуан, дҵәии-ҵәиуан, нас «ыҳ!» ирган дыҭрысны дааԥшит. Сара снықәиеит, иара даахықәтәалеит. Ҽырцәа ҟасҵеит. Акраамҭа анар дықәтәан. Днықәиеит. «Издыруа-да дыцәар». Дҩагылеит. Ахәышҭаара дынхәыҵха-аахәы ҵхеит. Фархьқәак ақәыԥсан амца ааиқәиҵеит. Дтәоуп. Иб-жьы рхәыҷны: «Сгәы бжьысӡама, анаџьалбеит!» Ишьҭыбжь самырҿыхартә ашьшьыҳәа аҭыԥ дныҵыҵит. «Исеимҳәеит



463

амзар, имахәар даргәаҟуеит хымԥада. Иҵегьы ахәрақәа имазар?» – Ауапа схы хәыҵаҳәҳәан сахьиаз, сылацәақәа анаахызҩалак сыбла иаахгылон Маҳмуҭ иижуаз анышәынҭра. Ишнышәынҭраз лакҩакрада агәра згахьан. «Иижуадаз?» – егьа еидысхәыцларгьы аӡәы иахь ихынҳәуан сыгәҩара: «Убри ахаҵа дышьны дижит». Уи шиашоу схы агәра анасыргалак, изхәыцра салагон Маҳмуҭ: «Аибашьра дыҟан, ауаа рышьра дашьцыла-хьеит. Аха аибашьраҿы иишьуаз ҳаӷацәа ракәын, ҳара ҳтәқәа ихьчауан, нас арахь даныхынҳә ҳара ҳтәқәа ишьуазма? Сгәы изаанагозеи уи ахаҵа ҳара даҳтәуп ҳәа? Днемецзар? Сара сымшәарц анкьа ҳаицышәарыцон иҳәазар? Днемецымкәа, анемеццәа дрыцхраауазаргьы ҟалоит. Сгәалашәара иала-геит, анемеццәа ашьха ианыҟаз ирԥыланы амҩа ддырбау-ан ҳәа зыӡбахә саҳахьаз аԥсахыҩцәа, «Маҳмуҭ аорденқәа имоуп, аԥсадгьыл азыҳәан ашьа каиҭәахьеит. Ас еиԥш иҟаз аԥсахҩы даниба хымԥада дишьит». Исгәаласыршәон ака-кала убри ахаҵа ицәажәашьа, иԥшышьа, ииҳәоз иажәақәа. Убас схаҿы даазгацыԥхьаӡа, ашәҟәқәа рҟны сзыԥхьахьаз аԥсадгьыл аԥсахыҩцәа, ашпионцәа иаҳа-иаҳа дреиԥшхон. Хәыҷы-хәыҷла зегьрыла дреиԥштәны санаалга: «Дишьы-зааит, уи дышьтәын». Сгәыҭҟьарагьы схыҵра иалагеит. «Аи-башьра сыҟазар аӷацәа нсырҵәон сҳәахуеит. Ашәыргәында! Маҳмуҭ ицхраараҵәҟьа сылымшеит. Анышә ижуа шызбазгьы иасымҳәаӡеит. Иасҳәароуп. Уаха исызиаҳәом. Уаҵәы ианаа-шалак: – сара зегьы здыруеит. Дышьтәын аԥсахҩы! Уара дум-шьыргьы, сара сшәақь амшәшьыга лҭаҵаны, агәызҳәа илеи гәыдҵан дышьны дылкасыжьуан, сҳәап слеиҿагыланы…» Схы сазгәааит, убасҟанҵәҟьа снеины аҭәырӷәы ааимдан сахьи-мыцхрааз. Сазыԥшын ашара…

Дааҩналеит. Фархьқәак амца инақәиԥсеит. Ашра иалагеит Дыргьежь. Иҟазар адунеиаҿы лак баша имшыц, уи Дыргьежь акәын. Ауаҩы данаауа, агыгшәыг анааигәахауа ашышьала иа-адыруан. Уажәы убас игәааны ишуан, абыржәымзар-абыржәы арахә амшә аарылагьежьуеит ҳҳәауа. Маҳмуҭ ддәылҵны инеи ҵыхны атрышә дасит. Дыргьежь агәы ӷәӷәахан, иҵәааны ишуа ахәы инаҿалеит. Убра, Маҳмуҭ анышә ахьижуази, ҳара ҳҭыԥ


464

ахьгылази хәык акәын ирыбжьаз. Дыргьежь убри агәаҩахь ахы рханы, аҭашра иалагеит.
– Иабозеи? – аҭыԥ сныҵыҵит саргьы.
– Сишь!
– Исаҳауеит. Изакәызеи еибарҿыҿуа?
– Амшәқәа. Абна илӡааит!
– Еимаркуазеи?
– Ашәақь ааги.
Инеисыркит. Аҟанҭаруазгьы наикәиршеит.
– Уахь умцан. Ухыс арантәи.
– Игәарҭеит, абна илӡааит! Цқьа иршәатәуп!

Аџьмақәа агыгшәыг фҩы ирҿасыз иарырҳан, ԥыф-чыфҳәа еидҳәыԥла еилагылан.

Маҳмуҭ ахәы дхыҵны дцан дхысит знык, ҩынтә. Атрышә дасит, дҟьеит.

Ҳнықәиеит ҳацәарц. Аҵх агәы иахысхьан. Аԥҭақәа рҽыд рыжәпан амза рҵәахит. Аҵх иаҳа илашьцахеит. Амшәқәа реибарҿыҿбжьы еиқәтәеит. Рҽырзеиқәыкуамызт аџьмақәа. Суал насыгӡеит аҳәозшәа иҭаҳәахаа ицәеит Дыргьежь. Ҳа лацәа нҭаауаны, аџьмақәа рҳан, аҭыԥ иажәлеит. Иҿыхеит Дыргьежь. Иалагахт амшәқәа аибарҿыҿра.

Дыргьежь ҵәааны ишшуаз, аџьмақәа шәа-ӡыӡо ирҳаны ишеилагьежьы-хынҳәуаз, атрышә ҳшасуаз, ҳашхысуаз, Маҳмуҭ дышгәамҵуаз, рахәгьы-уаагьы лацәааихьшь ҳзыҟамҵакәа ҳшеикәшоз иаашеит. Ишаацәылашаз Маҳмуҭ иеигәышә аашь ҭихын:

– Сара аҽы сашьҭалоит. Амра аныҩагылалак аџьмақәа ахәахьы икыдҵа.

– Иҳамхьаӡои?
– Еиҵаҵа аӡари дареи.

Ҳанышьхнылоз ҩ-ҽык иааргеит ҳаидара. Аҽқәа руак Баџьга дақәтәаны агаҟа дцеит. Егьи ҳҭыԥ иацәыхараны ига-ны иаанижьит Маҳмуҭ. Ҳҭыԥ ахьгылаз аԥсаса рзы аамышьҭахь ашьамаҟа рзы ишьха маншәаламызт, дәы иашарак убомызт. Аҽы ахьигаз излеиҳәаз ала, адәы бзиа ыҟан, шьхыҵынӡагьы, ахкаара иҭоушәа, хылаԥшра аҭахымызт. «Уахь акәӡам дахь-


465

цаз. Зынӡаск ԥшқас сишьоит. Изиҭахузеи аҽы?» Сгәаанагара шиашаз агәра згеит ахәылԥаз даныхынҳә. Дкараха дааԥсан, аибашьраан, ҳқыҭан аҭабиақәа зжуаз реиԥш, анышә игәы дышьшьыла дҟьашьын, ихьуаз имахәар, аџьабаа шабаз мҩа шьо, ихапыц аҿҿа ыҵго ишьышьуан.

Ауха иасҳәарц исыӡбаз ашьжьымҭан иаҳәаха смоут, ахәыл ԥаз исзымгәаӷьит.

Ӡыск ашьапы ахьыр згәы иалсуаз ауаҩы, арахә ҳрыцӡам шәа, рхылаԥшра даҟәыҵит. Ашә аҳәынҭқаррахь иалаҳгаларц аплан иҳақәыз анагӡараз аџьмақәа ҭырҩааны иаҳхьалар акәын, уи ацымхәрас аӡар идҳарцәон, сара исызхьомызт арысҟатәи џьма-хьа, иара иаашар дцон, иаахәлар, дкараха дгәарлон. Исеиҳәеит аҭыԥ аханы, анаара иаҿысны ицоз амҩа сыхьчаларц; аӡәыр дымҩасуазар дааныскыларц иара даанӡа. Дыргьежьҵәҟьагьы иадыруан Маҳмуҭ ԥасеиԥш дшыҟамыз; аҭыԥ ишыҵатәоу данааҩналалак иҩдәылҟьаны ицон.

Ҳдырцәомызт амшәқәа реибарҿыҿыбжьы. Урҭ ааиқәтәаны ацәа сынҭанагалар, саанарԥшуан Маҳмуҭ ишьҭыбжь, днықәиар дцәырҳаны иҭрысра. Сара иахьынӡасзычҳауаз ҽырцәа ҟаҵаны сықәион, иара амца еиқәҵаны дшыҽҳәатәоу иааиршон.

Хәылԥазык, арахә анеилҳарга, ахәы дынхыҵын дахьцац агәаҩахь дцеит. Саргьы сишьҭаланы сныхәнан, ахәы сықәгылан сизыԥшуан. Алашьцареи абнареи ирылҷҷаны иаалашеит амца. Ауха амшәқәа рыҿыҿбжьы мгаӡеит. Аха Маҳмуҭ изыҳәан аҵх шгәаҟрац игәаҟран. Сара агәра агара салагеит, ҳгәы каршәны ҳацәар, ма амшәқәа ҳақәланы ҳарфоит, мамзаргьы иишьыз ахаҵа иԥсы ҳакуеит ҳәа. Исыӡбахьаз сызиаҳәомызт сыгәра ганы исеиҳәом ҳәа. Аха хәыҷы-хәыҷла убригьы схы агәра анасырга, аурок ҳәауа арҵаҩы иаԥхьа сгылоушәа:
– Сара узбеит!
– Сабоубеи?

– Шьыбжьон ухәы насымгарц иануҳәаз сушьҭаланы сцеит. Узбеит нахьхьи агәаҩаҿ…

– Изакәызеи иубаз уара?

«Иасҳәарыма, иасымҳәарыма? Саналагах…» Ҿырҳәала исҵахьазшәа:


466

– Дышьтәын, аиашаҵәҟьа ҟауҵеит дышьны дахьужыз, аԥсахҩы!

– Иуҳәо закәызеи, уара, исшьуадаз?
– Сара исымбаз џьушьома инышәынҭра шужуаз!

Дсыхәаԥшуан, аџьныш дызԥылаз иеиԥш, ииҳәара иҿам шәауа. Дааԥышәырччашәа иун:

– Аа, анышә изжуаз аума узҿу? Убраҟа анкьа ӡыхь бзиак ыҵыҵуан, исыԥшаарц салаган, изакәытә џьабааузеи иснар-баз.

«Сыгәра имгеит, баша иасҳәеит». Дтәан исҳәаз ицәымыӷ ӷханы. Акы иҳәарц инақәикит, дахьхәын, инапы ааиҟьеит.

– Дзакәы хәыҷымӡышәоузеи! Иҟоумҵан ззуҳәо иаҳагьы дадԥсылоит. Уадызцалаз, унеины усызкылԥшуан аха!

«Иасымҳәар акәын, иара усгьы ԥасеиԥш сгәы ишаҭауа дысзыҟамызт».

Днықәиеит. Сара сшәақь аакнысхын сындәылҵит. Исызды-руам абриаҟара даргәаартә цәгьарас иҟасҵаз! Ҳҭыԥ анаҩс, ацаҟьа аханы ԥсаатә еиқәаҵәақәак тәарҭас ирыман. Ак рааҵуан ргәаӷ скызижьҭеи. Ашәақь сазқәынҵа, ацаҟьа абжара сыхәнахьан (ҵаны, ишәарҭан, аҵаҟа арҩаш еилаҽҽо иаҵсуан, иукыша шәаԥыџьаԥ аҿагыламызт, ахаҳә ҿыпуан, аха иҟамлоз уаҩҵас иҳәар!) дсықәцәҟьеит, абыржәыҵәҟьа сылбаарц. Абар, срымбакәа даҽа аԥсык сыхәнар, ашәақь инанагоит аԥсаатәқәа ахьықәтәоу. Снапы исырбоит, ҿумҭын, иаасараӡа ҳәа. Убас бжьык ҭцаны исықәиргеит, срылахысызшәа, еибарҵәааны иԥрит аԥсаатәқәа. Сыԥсахы еибакит. Саалбааит.

– Шаҟантә иуасҳәахьоузеи ацаҟьақәа урҿамлалан ҳәа!

– Узыргәамҵуазеи, акаамеҭ ҟасҵазшәа, сыбӷалар сара из-бап! Зынӡа сгаранҵоу џьушьоит уара!

– Ухы ианысҟьап убри ашәақь. Иузҭазгьы уара ухоуп иха-гылоу!

– Ашәақь сымамзаргьы…

Ашәақь аасымпыҵижәааит. Сымнаскьар, хымԥада схацәа икыдиҵон. «Дахьызбаз иасымҳәар акәын, убри ауп игәы иа-лоу». Иахьынӡеибоз исчҳаит. Аҭыԥаҿ схала санаанха, ԥаса шаҟа ирхааны, иргьаманы дсацәажәоз, уажәы дшысзыҟалаз,


467

аҩныҟа сан, зхы-зҿы аарла исгәалашәауаз саб, зегь гәыҭ шьаагаха инасзеицылан, инеимаҭәаны аҵәыуара салагеит.

Даныхынҳә сгәы сҟычхьан. Аха аҩныҟа агәхьаагара сгәы иҵалеит, амҩа здыруазар, ҽнак ала снаӡартә иааигәазар, сҽимырбаӡакәа сыбналон. Сгәыкра, саб даахьазар абыс ҟаамҭа дахьысымбац, ихьчатәыз арахә ракәымкәа, Маҳмуҭ ихарастәит.

Сыблақәа ҟаԥшь-ҟаԥшьӡа, аеҭым-цәа схьыкәкәо, аҭыԥ сыҵатәан. Сыԥшын, акы иҳәар ажәахаа сымҳәарц, лакҭа-хаа дҭасмырԥшырц. Уи идыруазшәа, ихы даӷьуа, сгәы иршшарц:
– Уара узоуп изысҳәа. Уалҟьар – уԥыххаа умцеи!

– Аиеи, сара сзоуп изуҳәа, сара сзы! – сылабжышқәа ҩхаҵәалеит, – иҟасҵо уфом, изуа угәаԥхом, уахынла уцәом, ҽынла угәамҵуеит, иузызузеи цәгьарас! Уаҵәыҵәҟьа сдәықә лоит аҩныҟа!

Ихы рҟәны ҿымҭ дтәан. Иааигәахон иара изыҳәан (уажә шьҭа саргьы сзыҳәан) игәаҟраз ахәлара.

– Ус еиӷьуп. Ҳаиҭаҵроуп, – иҳәеит дзызхәыцуаз дақәша ҳаҭхауа.

– Даҽа шьхак ахь ҳцарцу!
– Уаҵәыҵәҟьа!
– Баџьга ҳаизымԥшӡои?

– Ҳзынгылом уаҳа араҟа. Уаҵәыҵәҟьа ҳақәҵроуп. Иасҳәарц сҭаххеит: «Сцаӡом аҩныҟа, сгәы анԥужәа исҳәеит.

Ҳаҟаз џьынџьла иузгәакьоу ашьхаҿ». Ҿысымҭӡеит. «Изды-руада аҭыԥ ҿыц аҟны ԥасеиԥш ҳҭынчны, ԥасеиԥш ҳаибабауа ҳалагар. Аиаша иҳәеит, ҳаиҭаҵып».

Иаанҳажьуан ҳара ҳзыҳәан ишәихаз ашьха-ҭыԥ. Иаадыр уазҭгьы ҳахьцауа иаҳзыԥшыз!..


9

Ҳалагеит аҽеибыҭара ашара шаабаз. Ишәшьын, иҟамлоз амшцәгьа ҳацәшәаны ҳаангыларгьы, аха шьхатәыла, ажәҩан ирласны ихәашьуеит, ирласны ицқьахоит, ишыҟанаҵац, еил-гап ҳаӡбеит. Аҩныҟа амҩа ҳақәлозшәа, аигәырӷьара салагеит


468

ҳашьха ахьыҳаԥсахуаз. «Маҳмуҭи сареи ԥасеиԥш ҳаибабауа ҳалагап. Аҩныҟа агәхьаагара схадыршҭып ашьха ҿыцқәа. Еиҳаракгьы, ҳахьцауа иаҳа ишьхароуп иҳәеит, хымԥада, ашәарахгьы иаҳа ирацәоуп, араҟа акгьы сзымшьит, уа ҳаш неилак…»
– Панџьа, узгылоузеи, уц аанамгацшәа, аҳаҭа ахы сызкы!
– Ақәасабқәа рацәоу ҳахьцауа?
– Уалга, Уалга! Уҽеибыҭа!

Ицырцыруа ирыцқьаны, реиҳа иӷәӷәаны еиҵаз апатро-на нҭаршә, сыжәҩа инхысшьит сшәақь. Смаҟа инадсҳәалеит, абиԥарак еимырдауаз, Нестор ҳамҭас исиҭаз ахмаҷыр.

Иҟалап, алагьы иара аҩызцәа гәхьаанагауазар. Аҭыԥ ар бгара ҳаналага, ҳашьхыҵуаз џьшьаны, игәырӷьаҵәа иҳава гьежьуан Дыргьежь. Аӡәы заҵәык, Маҳмуҭ, гәырӷьара иҿықә мызт. Ҳанышьхнылаз аҳаԥы аҿы ииԥшааз амаҭәахәқәа акы аанмыжькәа аҳаҭа иҭеиҵеит. Аибашьра данцауаз абри аҭыԥ ахь дшыхынҳәуаз агәра игауан, уажәы, ахәда кьынаара цәыб былӡа ахәышҭаара иахагылаз ачхьынџьҵәҟьа: «Рыҵәҩан шьап абас иҵырхааит!» – иҳәан иааҵхны инкаиршәит. Иҭа хымызт иҟәырҷахак аанхар, дыбналозшәа. Исыздыруамызт дызцәыбналоз.

Ҳҽы ҽы ӷәӷәак акәын. Ацәаӷәара, аҽуардын ахара зыԥсы ҭнаххьаз аҽы, акы ацраҳәамкәа аԥсеиҭакра аноу, ирласны аҽеибнаҭеит. Аха ҳара ҳаидарақәа, егьа иӷәӷәазаргьы, ҽык иазгомызт. «Ҳаԥшып ҩымш-хымшҟа. Издыруада Баџьга даар»,

– иасҳәарц сҭахын, убас ажәжәаҳәа амаҭәақәа ҿеиҳәон, иа-арласны ҳабнамлар, ҳдырбаандаҩуазаап сгәахәт.
– Ишԥазаауеи зшьапы зыхьуа аџьма?
– Иаанҳажьуеит.

– Ашәхақәа зҭоу аҳаҭа анақәаҳҵа, шьаҿак азыҟаҵом аҽы.

– Иаҳҵәахып аҳаԥаҿы.

Ҳнаӡеит ҳзызцоз ашьха. Иааигәаӡаны ҳаҿаԥшуан Ерцахә ацаҟьа ӷьазӷьазра. Ҳахьналбаауа иҳаргылон ҳҭыԥ. Ажәҩан еилганы, амра ҳбарҭазҭгьы, ҵлак ашәара инхықәгылозар акәхарын. Ҳаргәаҟит амҩа. Еиҳарак ԥардӷьал ҳәа ҳазҭысуаз аиҩхаа. Маҳмуҭ аҽы аӷәра ианкны арахә раԥхьа дгылеит


469

ҳандәықәлоз, сара – рышьҭахь. Аџьмақәа сцәынхауа, аӡарақәа сцәеимпуа ианалага иара ашьҭахьҟа диасын, сара раԥхьа сир-гылеит. Анаҟә анықәч иахьҳамҩаӡамыз сдәықәлеит. Раԥхьа диасны амҩа сирбон, нас рышьҭахь дгьежьны арахә каицон. Сымчымхара еилыскаацыԥхьаӡа сгәаара иацлон. «ьмак зым-цауа ианалага ишьны акәац ҳгарц аҳәызба ахәда ианнаҵаск, дсықәцәҟьан, аҳәызба сымихит. Аџьма амҩан инҳажьит. Сгәаацыԥхьаӡа: «Иара иоуп зегьы зхароу!» – нҭасҳәон сгәы. Ҩ-ҽык реидара зқәаҳҵаз ҳҽы уаҳа изымцо игылеит. «Иара иоуп изхароу!» Арахә ангәамҵ, амла ианакы, ӷәара-пара еи-хеит. «Иара иоуп изхароу!»
– Иԥхьац, аӡарақәа ҳцәынхар иӡуеит!
– Изхарада иӡыр!
– Унеи сымҳәеи!

– Саб уоума, усықәҵәҟьан анахь скоуцо, арахь скоуцо! – сылабжышқәа ҩхаҟәҟәалеит.

Ҳалбааит аҭыԥ ҳаргылараны иахьыҟаз. Адырӡра гәаҵаӷара иҩеиуан. Аҵаҟа арҩаш аҵсуан. Ақәашырпыҟҟара иалагеит. Ихьшәашәаӡа иасит аԥша. Иҟалап, ауаҩы имам цәалашәарак рымазар арахә. Шаҟантә иҳасхьаз ақәа, аха аџьмақәа ақәа аура ианалагалак, рыбӷақәа ырхәан, ашьшьыҳәа ишаҵагылоу иаархыргон. Уажәы аилагьежьра иалагеит. Икыдхаҽа аҿаа нахеит ақәаршҩы. Ауапа зшәымыз Маҳмуҭ деилысит. Иаау-лак аҭыԥ аргыларазы аҵәҩанқәа аҳарсит. Иӡлачыз амшьамба сара сахан исзышьҭымхит, азхык ахарԥаны егьирахь даниас-лак, ишьҭихыз ахы аԥша иахнажәон. Дгәамҵуан. Аҟәҟәаҳәа аҿаанахеит акырцх. Ақәыџьма рылалазшәа ӷәара-пара еимпит арахә. Ашьацмеиԥш адырӡыбӷьы кылнаҵәон акырцх. Хыҵа кырҭа змамыз аӡарақәа ҟаа-ҟаауа игьежьы-гьежьуан. Иды-дит, имацәысит. Аӡә иаҳҳәоз егьи иаҳауамызт. Ирҳаны арҩаш ахь илбааз арахә арҩаш хыҵны ирыжәлеит. Акырцх иарча-лан икаҳауаз аӡарақәа акы аашьҭиԥаауан, ианимпыҵаԥслак, уи нышьҭаҵан даҽакы наигәыҵаиҳәҳәон. Анаҟә лашьцара, акырцх, арҩаш ашьҭыбжь, аӡарақәа реибарҟаара… Еилырга-ны исмаҳаит ииҳәаз.

– Уара уоуп зегьы зхароу, уара!


470

– Икоумыжьын аӡыс!

– Иԥсхьеит!
– Аџьмақәа ԥхьац!
– Аџьмақәа арҩаш рыжәлеит. Аӡарақәа нурҵәеит! Уара, уара инурҵәеит!
– Уҿы еихакы!
– Уаҩҵас иҳәа!
– Аџьма ԥхьац! Аӡыс шьҭых! Аҽы умышьҭын!
– Ухы еивысит, ухы!
Анаҟә дналызбааит. Дааиуан сышҟа. Саԥхьа икаршәыз аӡыс ҵәаа-ҵәаауа аԥсра иаҿын. Дааиуан. Аигәышә икын. Иблақәа снархыԥшылт. «Сишьуеит!» Снеиҭаԥеит. «Иишьыз… Егьи аҳаҭгәын… Иахьыздыруаз азыҳәан сишьуеит!»
– Умааин! Умааин! – Исымбаӡеит ашәақь анысхысԥаа.

– Икажь ашәақь!
– Сушьуеит!
– Уеилагама?!
– Уара уоуп аилага! Умааин сааигәара!
– Унах, унах ашәақь! – инапы аҿааирхеит. «Исымихит, си-шьит!».
– Уеиҭамҵын! – ихаршалан снацәа ҩаҵаскит.
– А-а! – даагьежьы-гьежьит. Даҿахеит ашәақь аԥынҵа. Сҵыс-ҵысуан. Снацәа аҵакын.
– Уеила… уеи!.. – ибжьы ихәлашәеит. Импыҵшәеит аигәышә. Ихы анаалаирҟә: «Ишьҭихит, дсысуеит!»
– Ишьҭумхын, схысуеит! – иҽырхәан иҩнапык рыла ихы еимлагәа икит. Исықәлашьцеит. Сқьыџьқыџьуеит. Скаҳауеит. Снаскьо-снаскьо, шьҭа дсыхьӡом ансгәахә слаҵҟьан сыҩит. Скаҳаит. «Дсыхьӡоит!» ԥшьынаԥха сдәықәлеит. Сеиҭакаҳаит, сеиҭагылеит… Сҽасҭеит алашьцара…


10
Аибашьра еилгахьан. Уаҳа ашьа рылаломызт аӡыхьқәа. Иҵыкка, иҭынчӡа ашьхақәа ирхагылан ажәҩан…

Имшаӡои, иараби, ианбанӡалашьцоу абас! Ақәыџьма ашьапхыцқәа ирымпыҵамшәарц зшьамхы зҽазыргаз ашәа


471

рах еиԥш, сгәыҭҟьа-ԥсыҭҟьаха, сҽадырҟәыҟәла аԥса ашьапы садтәалоуп. Сыхьҭашьын, сыци-сышәи еихамгыло, аҟәара сеиҵасуеит. Сыблақәа иахьынӡарылшо ихтуп. Башоуп, алашь-цара рхаҳалан ирхтәалоуп. Шьхатәылан аҵх лашәхарц иа-налага, убриаҟара ижәпахоит, унапы уааҩахар, унахьысыртә ажәҩан лаҟәны иухаԥаз џьушьоит. Ацәа сымԥынгьы изы қәымлеит. Сылацәа нҭаар сыбла иаахгылон: аҳаҭгәын, акырцх, аӡарақәа… Маҳмуҭ иблақәа… Адыхҳәа сыҭрысны сцәыр ҳауан.

Сыԥсы еиқәнархеит ҳәа зыгәра згаз ашәақь сымпыҵар ӷәӷәа искуп. Сшәара схымҵыц. Сизхәыцуеит. Даҽа шәаракгьы ҿыхоит сгәаҿы – амшәқәа рыцәшәара. Уи самҽханакуа, Маҳмуҭ ицәшәара схашҭны, игәыҭҟьагаха исыжәлоит. Ихьарчхьар-чуа афасара илаланы иаауашәа саҳауан, аблақәа кәеицеиуа сынхыԥшылазшәа збауан амшә. Ашәақь уажәы-уажәы иаа-сырххон, схысыр – амшәқәа сыршәауан, аха ахысыбжь иаҳар иара сиԥшаауан. Аҵх ашарахь инаскьаанӡа, ахәқәа ирықәыҩ ны, слымҳа ҵнахуан иҿыҭбжьы: «Панџьа-а! Панџьа-а!»

Акакан ацәеиқәаҵәара ианҭыҵуеиԥш, рхы-рҿы хтуа, алашьцара иагәылҵуан, иахантәарак аԥсцәаҳа иҩызаха, игәыҭҟьаган исхагылаз ашьхақәа. Урҭ рхыцәқәантә илбааны, ацәылашара аалалеит сахьылатәаз абна еимаҳара. Макьа-нагьы цқьа сҽысзеиқәымкыц – сшыхьҭшьыц, сеиҵас сқыџь қыџьуа, сыхьҭшьуеит. Ашьха ахықәцәан еиқәшәы иқәыз асы ықәцырцыраауа инықәԥхан, ихахаӡа иҩахыԥхеит амырхәага. Сылаԥш нақәшәеит, ахра ҿҟьараҿ ахаҳә еиҟәԥара дуқәа иаарывҵын, амра ашәахәа аҽаҭан иаақәгылаз ақәасаб. Ика-ууа иԥарц аҭахушәа, ахәда ҭҳәа, иаахарахаԥшит. Сыблақәа сзаҟәыҭхом, ас иааигәаны исымбацызт ақәасаб. Сыԥсы ӡа ны ашәақь аашьҭысхит. Снапы нахьысшьит. Агәыцә зныз амҿы хәхәаӡа ишьшьан. Иаахасырҟәалан сынҭаԥшит, анышә ҭашьыхаа иҭәын. Сыблақәа сзаҟәыҭхом ақәасаб. Исхыҵуам сыхьҭышьра, сеиҵасуеит ашыӡ сыхьызшәа. Исшәыз шынеи бакәу еилабааӡан. Иааҳәыгәраны иахьыҟаз адәҳәыԥшрахь сынцәырҵын, сымаҭәақәа сшәыхны амра иасҭеит. Сахь каҳауаз сшьамхы анцәыжәжәа, ашьа иалжжыз адҩалан,


472

ицәабахьха иадхалан иҟан. Ахмаҷыр смаҟа иадҳәаламызт. «Шықәса хынҩажәа ашьха ӡыхь снаржәуан, уажәшьҭа уара игала ашьха», – иаасгәалашәеит даду Нестор уи ахмаҷыр ансиҭоз исеиҳәаз. «ԥхынракгьы ашьха исызныҟәымгеит. Иара ихы кны иҽанаалаирҟә, сышьҭахьҟа саныҩ, раԥхьа сахькаҳаз исымӷшәеит хымԥада. Уаҟа икаршәуп, аха избода? Иӡит. Ишԥаиасҳәо даду Нестор санибалак?» Ақәасаб, сгәахы ԥжәауа, инаҳәы-ааҳәны иҽырба-ҽырбо, азқәа амырхәага ақәнарԥхон. Ҿыҭбжьык газшәа слымҳа иааҭасит. «Сиԥшаауеит. Сца-лап!» Ажәжәаҳәа сҽааиласҳәан, снаҩс, аладаҟа иҟаз анаара снаҿалеит. «Ҳанаауаз амҩа ҳацәхҟьар ҳәа дшәон Маҳмуҭ. Ус анакәха, мҩакоуп иҟоу. Убри амҩа анысзымԥшаа – сҟьалоит, сыӡуеит. Знык ҳахьеиҭаҵыз, ҳҭыԥ ахьгылазынӡа сызнеир, нас амҩа шиашаз илбааган аҩныҟа, агаҟа». Ахәы азқәа ладеи-ҩадеи сықәсны сеимдауа, исыԥшааит ицәӷәыхаа иқәдан игаз амҩахәасҭа. Ақәаршҩы иқәнаӡәӡәаан, ҳаԥсаса рышьҭа аныҵхьан. Аха снаскьацыԥхьаӡа аџьмақәа ахькыдҳәылоз, иахьыԥхьасцоз аҭыԥқәа бауа, ҳазлааз амҩа сшақәшәаз агәра анызга, ишсылшоз сласны сдәықәлеит. «Аҩнынтә ажәытә ҳҭыԥ ахьгылазынӡа хаха-хымш амҩа ҳақәын ҳанаауаз. Аха ашь-хнылара иаҳа иуадаҩуп, ашьхыҵра аҵкыс, насгьы арахә раа-цареи, аӡәы имацара данцауеи еиԥшума…» Сгәы сырӷәӷәон. Аԥхӡы схьыҵәҵәон, сгәы ҭыҵны ицо еисуан. Убас сышцозгьы, саԥхьаҟа ишьҭоу амҩа азхәыцра сԥырҵуамызт. «Ажәытәтәи ҳҭыԥ аҟнытә, амыждараз, иацы ҳаиҭаҵны ҳахьцазынӡагьы – мышныҟәа… ԥшьаха-ԥшьымш ныҟәа ахьыбжьоу анаӡара!...

Исцәыхәлан даҽа уахык ашьха аршара ансықәшәа!..» Уи аз хәыцра мацарагьы – гәыҭҟьаган. «Сшәақь лабажәк иаҩызоуп уажәшьҭа». Сныҟәашәа аамԥсахӡакәа схыҵит хәык, аиҩхаара сҩалбаан, сыҩкыдлеит даҽа наарак. Мыцхәы иҳаракхон исыԥгылоз ашьхақәа, мыцхәы иҵаулахон сызҭысуаз ахы лаӷьарақәа. Сшьамхқәа кәадахоит, сгәи-сыԥси еивҵахоит, сыԥсыԥ сызхом… «Дсышьҭаланы даауазаргьы уажәшьҭа дсыхьӡом, сизыԥшаауам». Сыхәжәар ҳәа сшәан, сыԥсы ааи ҭаскырц снатәеит сахьыҩхалаз. Ашьхақәа ууаууаӡа исха-гылоуп. Нахьхьи, ашаха шкәакәеиԥш икнаҳау арҩаш, аарла


473

ашьҭыбжь ааҩуеит. Ҭынчроуп. Аԥхӡы сыларбо ихьшәашәаӡа инасит аԥша. Сгәахы ҿкаауа, иацы ашьыбжьон аахыс аҿаҵа шысымфац аасгәаланаршәеит амла. «Ҳахьеиҭаҵыз аҭыԥ аҟынӡа сзынаӡар, аҳаԥаҿы иҵәахуп ашә зҭоу аҳаҭа. Уа иаан ҳажьыз аџьма амшә иафахьазар акәхап уажәшьҭа. Иахьа Маҳмуҭ ҽыла дааны инеигарц акәын аџьмагьы ашәгьы». Су-апа ааиҵысхын снықәиеит. Хәыҷы-хәыҷла сшьараҿ сааиу-ан. Сыблақәа анаахызҩалак саԥхьа иаагылон: Аӡарақәа… Ақәаршҩы… Акырцх… Ҳаилагьежьра. Маҳмуҭ иблақәа… Ашыр ҳәа сынхықәтәалеит. «Сишьыҵәҟьозмашь?» Ҭаха снаҭомызт абри азҵаара. «Иаха лацәааихьшь ҟасымҵеит, снықәиар ацәа сагоит». Суапа ааиласҳәан, амҩа сықәлеит.

Саԥхьа хәы ҳаракыраны саныҩхала, иаалаҟәыраны ҳаҩа рак сынкыдԥшылеит. Аҳаҩақәа, абӷаларҭақәа, ахаҳә дуқәа… абан адәҳәыԥш, аԥсаса аџьыка ахьраҳҭоз. Абар, шьыбжьон-ла Маҳмуҭ ихәы ҟаҵаны иахьизаазгалоз. Гәырӷьарак насыл-сит, исызгәакьахахьаз аҭыԥқәа анызба. Нахьхьи, аиҩхаақәа ршьапқәа ахьааиԥыло, анышә ахьижуаз, иуапа ахьҭаирӡыз… Иаасызцәырҵыз агәырӷьара насыхҟьа ицеит. Уахь сымԥшуа, схы шхаз ҳҭыԥ ахьгылаз сҿынасхеит. Ахәышҭаара ақәаршҩы иқәыӡәӡәаа иагахьан. Ахәда ҵыблааны, ахаҳәтә хчныза иа-хагыламызт ачхьынџь. Иаасгәалашәеит, ҳанышьхнылаз аҽны, аибашьра ҟалаанӡа, абраҟа саныхьчоз исҵәахит аҳаԥаҿы ҳәа Маҳмуҭ ачхьынџь аниԥшааз. Уи ашьҭахьгьы, иҳәалон агантәи иҟаҵаны, иабацәа рҭыԥ аҟны иаирсырц ишааигаз убри ачхьынџь. Аҳаԥаҿы сеимдеит, аха исымбеит ашә зҭаз аҳаҭа. Акырцх иҵанацалоу, ишынҳажьыз анаба, агыгшәыг аԥсы рыцәнагарц иҭалоу, сахьынҭалаз аҳаԥаҿы иҭатәан аџьма. Сшабаҵәҟьаз игәкы-ҵәыкуа аҟаара иалагеит. Аҳаԥы инҭысцеит. Ашьапы чын, изықәымгыло икәылԥаауа иацран. Ҳҭыԥ анахагылаз еиԥш ишыҟац иҟан анарқәа. Снықәиеит. Ргәы каршәны аԥшеи амреи рыҽрыҭаны игылан ашьхақәа. Ҳаицыхьчара амшқәа акакала исгәалашәон, нас сыхшыҩ са-маны ицон аҩныҟа. «Саб хымԥада дхынҳәхьеит уажәшьҭа. Егьа деигәырӷьеит рахә гәарҭак снапы ианҵаны хьча-ҩызас ашьха сшыҟоу Нана ианиалҳәа». «Рахә гәарҭак, хьча-ҩызас…» «Изе-


474

изцамашь Маҳмуҭ, арҩаш, акырцх еимнарпыз аԥсаса, арҩаш акыр агамашь… Аҩны сахьнеиуа саб, даду Нестор, нахьхьи иа-ансыжьыз арахә, араҟа иаанхаз аџьма… Исхароузеи, сишьу-ан. Сишьыҵәҟьозмашь? Усшәа избазар саншәа? Исԥырҵуам: аӡарақәа, акы анимпыҵаԥслак инышьҭаҵаны даҽакы ааигәы ҵаиҳәҳәоит, дгьежьы-хынҳәуеит. Исхыҵуам: аӡар рыҟаабжь, иара ибжьы: «Иумышьҭын арахә, урхыкәша, еимпыр акырцх иаҳагьы иннарҵәоит!» Сара сыбжьы: «Уара уоуп зегьы зхароу, уара инурҵәеит!» Сыбла иаахгылоит: ала иаанагаз арратә шәыра, асолдаҭ имагә. Исгәалашәоит… «Ишԥарасҳәо саб, уара ухаҭа ухьчатәуп ҳәа исхыччоз Амина…» Исымбаӡакәа сын ҭаҳәахаа ацәа сагеит…

Сԥынҵа иҵарӡа акы нҭасит. Мчыла ацәа саалҵит. Алҩақ сналаԥшит. Саахықәтәалеит. Иҟалаз сзеилымкааит. Ахәыш ҭаараҿы амца еиқәын. Сҩаҵҟьан санаанаԥш, аџьма цыркь ҳәуа иахьылаз дадгылан Маҳмуҭ. Иҟасҵара сзымдыруа саа-шанхеит. «Аиха икызар?» Лабажәк икын. Сшәақь лабажәк иаҩызан. Аҽнышьыбжьон, слаҵҟьан сыҩыр, иԥхасшьеит. Ашь шьыҳәа сҿынасхеит.

– Амшә ишамфаз ауп алакә! – иҳәеит аџьма ахаҭа иеи ҳәозшәа.
Сара ҿысымҭӡеит.
– Ашьапы аткьац ианҵазар имԥсыргьы ҟаларын. Днашьҭалеит икырц. Аџьма ашьапы кәылԥаауа, иҩны сара
сызлацоз амҩахь аҿынанахеит.
– Сара ҵаҟа сылбааны аткьац злаҳхыша ҷынқәак аазгоит, уара унахьӡаны икы, – агәаҩара дынҭаланы иҿынеихеит.
Сааҭгылан снаишьклаԥшит. Аџьма снахәаԥшит. «Икны ис ҭап, нас, сцап». Атәыҩақәа нҭарсны иааныскылеит. Аткьац қәа рҷаны иманы дааин, ашьапы днахәаԥшит. Аџьма ашьа-пы ахаҳә иахьԥнаҟаз аҟәада ахьшын. Аӡыхьаҿ инаагеит. Ашьа аҿиӡәӡәаан, ашьаргәацә ахьԥҵәаз абаҩ неиқәиршәан, аткьацқәа адҵаны ирыхханы иҿеиҳәеит.

– Иоужь.
«Уажәшьҭа сцалап».

– Сыԥсы маҷхауа амла сакуеит. Амца фархьқәак нақәыԥса, сара аҳаԥаҿы сцаны ашә аазгоит, иӡны иаҳфап.


475

– Ашә ыҟаӡам уаҟа, – сҳәеит.

– Иахьысҵәахыз абара цәгьоуп.

Дышцоз ахәышҭаараҿы днеин, еиҭа иасырсыз ачхьынџь дҩахан иааҵихит. Амца иақәиҵоз џьшьаны сихәаԥшуан. Иаасгәалашәеит ҳанышьхныла абри аҭыԥ азыҳәан ииҳәаз: «Агоспиталь аҟны реиҳа схы самыхәо санышьҭаз абра саага-ны сыҟазар, абри ҳӡыхь снахәаны, ҳашьхақәа снарықәыԥшыр, схьаа зегьы аасхыҵрызшәа сгәы ҟалон». Ачхьынџь нарҳәы-аарҳәуа днахәаԥшит. Аҳәызбала иахьблыз ааиӷьӷьан:

– Мышкызны еиҭа ихәарҭахап, – иҳәан иманы дцеит ҳанышьхнылаз иахьиԥшааз аҳаԥахьы.

«Ашә ӡны ишаҳфалак сдәықәлап».

Ашәха-рҩа иҟьаҟьаӡа сак аамихын, аҳәызба иахаҵаны иныҽҳәеикит. Сара снаскьаны сгылан. «Иара ифаны данцалак, саргьы изӡып». Ахәша алҵәҵәо, ацәа ахыблаауа ианиӡ:

– Усҭ, – иҳәан иааирххеит.
– Исҭахым!
– Икы, икы саблит.

Иааимсхит. Иӡит иара изыҳәангьы. Амра снахәаԥшит, аҭа шәарахьы илаҟәуан. Маҳмуҭ аҳаҭа аашьҭиԥаан днаҵалеит.

– Ирласны ҳанымца, нахьхьи иаанхаз арахә ҳцәыӡуеит. Аџьма даԥхьо иҿынеихеит. Иаргьы неишьҭалеит, нас иаан-

гылеит ихьаԥшны сара исыхәаԥшуа. Сара сымҵысӡо сгылан.
– Уаҵаҟьа, дад, уаҵаҟьа, иаҳцәыхәлоит.

Аидара даҵаланы ахәы дкыдланы дҩеиуан. Аџьма снаҵа ҟьеит. Аха иҟан акыр ҵраны, уи ауаҩ иҿаԥхьа исыдыз аара еилыскаанӡа, цқьа издыраанӡа дызусҭаз иара ихаҭа.

Дааҭгылан, дхьаԥшны ҳҭыԥ ахьгылаз днаԥшит, нас – ашь хақәа ршьапқәа ахьааиԥыло аиҩхаахь. Ажәак иҳәомызт. Ҿысҭуамызт саргьы. Ашьха ҳаҿаланы ҳҿынаҳхеит.
Аибашьра еилгахьан.

1965





АЖӘАБЖЬҚӘА



А ш ь х а қ ә а р ы л Ԥ х а

Ашьха цәҳәырақәа рахь икаҳцарц, мес хәыҷы аныҩагыла, ҳаԥсаса еидцала, ҭагаланынӡа ҳазԥырҵуаз ааԥҭрақәа ныжь-ны, агаҿантәи амҩа ҳанықәла, агәыԥ аиҳабы, зықәрахь инеи-хьаз абчараҳ Билал ишҳаиҳәаз егьыҟалеит: цәыкьанаҵ, амра аԥсы шҭаз, ҳаԥсасагьы ҳаргьы ҳаиманы, аԥхӡы ҳгәыдшыла ҳаҩхалеит Ашәлашара. Ари – шьхацан раԥхьаӡа иаауԥгыло шьхоуп. Иара ашьапаҿыҵәҟьа иҵәи-ҵәиуа, ахаҳәқәа ирыб жьаҽҽо, ашәах хачыла ииасуеит аӡиас хәыҷы Амтҟьал. Араҟа макьана изхылҵыз аӡиа ахьӡ ахуп уи. Иаанаскьаны, абахә ҿҟьара иалҟьа иахьыҩҭаҽҽо, ахьӡ хылҩа-ԥсылҩаха инахыҵны, ашьхақәа инарҿаӡуеит. Уинахыс, хьӡы-хьмыӡӷы ҳәа иара азыҳәан егьыҟамкәа, аӡиас ду Кәыдры иналаӡҩоит.

Агәра згеит, ахьшьцәа ҟазацәа ииашаны ишырҳәоз: ашьам-хы аҵамҟәалакәа Ашәлашара изхалаз арахә – уацәымшәан, ашьха цәҳәыраҿ иҩеихьоушәа иԥхьаӡа ҳәа. Ахьӡгьы уаҩ дархәыцыртә иҟоуп уи ашьха – Ашәлашара. Иҟазаарын ан-кьа аамҭак, ашәҵлақәа шшәыр-шшәырӡа, рцәа шкәакәақәа ирыцрыҵуаз алашара аккара ыҵарлашо, ашьха дара заҵәык иртәны ианаҿагылаз. Ашьҭахь, аус аузар акәхап аџьунглиақәа рзакәан; аԥсаса ҳаманы ҳазҵаланы ҳцоз зегьы џьра мацаран. Урҭ, дгьыли-жәҩани рзымарымажахан, рԥашә шәпа дуқәа алар ԥаны, ашьха иакәшаны иркуп. Раԥхьаӡа абраҟа иухьысуеит иҿыхьшәашәаӡа, уааԥсара ухцауа, игәырҿыхагоу ашьха ԥша-


477

лас, ухмаҷыр наҵакны унахәоит, унацәа хнаҵәо ихьшәашәаӡа, ахаҳә еиҟәырԥара иалхәхәа иаауа аӡыхь. Ахьшьцәа ракәым арахәгьы ирдыруеит, араҟа ианзхалалак, шьхатәыла ашәхымс ишхыҵыз. Ӡӷьырак рҽалшьны иааҭыҵызшәа, руа-ршәаџь ыҟамкәа инарԥырҵуеит агатәылан аҳәыха рымҭо ршьа зжәуаз аламҵқәа. Убарҭқәа зегьы рзыҳәан акәхап, аныҳәа ҳаԥшьа иахаԥхьаны ианхыртуеиԥш, арахә зманы ишьхныло ахьшь цәа ракәзааит, џьаԥҳаныла еибыҭоу шәарыцаҩцәазааит, жәытә-натә аахыс абраҟа ашьхақәа рылԥха ҳамазааит ҳәа ныҳәарҭас изрымаз.

Ашьха азқәаҿы, мӡырхак аҟара дәҳәыԥш иашараны иахьы ҟаз ҳаныҩхала, хҩык ахацәа иргәыҵамӡо зшьапы шәпаз, ауарҳал иаҵәа акәыршоушәа, ашыцламҭә қашә-қашәо иадиа-аны, амахәҭақәа хыжәжәарахӡа игылаз џьык амҵан аҳәымца еиқәаҳҵеит. Рыҽԥырхақәа рылапо, ашәаҟьа ргәыдчыла игәаҟхьаз аҽқәа реидарақәа рықәаҳхит. Аԥсаса, реиҳа зымч злақәаз, абнаандаҿ инкыдҳәыла-аакыдҳәылан, ашьшьыҳәа рҽааизганы икара-уараха иааилатәеит. Сара ихәланы, алашь цара адунеи арҭшәаанӡа, ашьха акәаԥрахь сыҩхалан, шьхал баанынӡа инҳажьыз агаҿаҟа сааԥшит. Нахьхьиӡа еилаарцыруа иҭатәаз амшын, амра ахьхыҷҷалоз саркьа дуӡӡак шьҭазшәа из-беит. Амра акәзар, ахьча икәмызцәа хылԥа иаҟараха, иҩежьӡа сыҵаҟа илашон. Сара амра аҵкыс сҳаракны, сахьгылаз сгәы ҭыԥраауан. Ианыхәла, иара ажәҩангьы зынӡаск даҽакалоуп ишызбаз араҟа, аеҵәақәа иаҳа иҭҭәаан, иаҳа ирацәан.

… Аҳәымца ҳакәшаны ҳтәан.

– Уажәшьҭа ус еиԥшқәа ирҟәаҵхьеит, аха ажәытәан, сара, абарҭ шәеиԥш сқәыԥшны, ашьхаҟа саауа саналага, шьхацан, абраҟа ианхалалак, иныҳәа-ныԥхьан, аӡыс ршьуан, аҵла ашьапаҿы ацәашьы кыдҵан ирбылуан. Акыр ыҟоуп ҳәа агәра згаҵәҟьоз: «Ашьхақәа рылԥха ҳамазаааит!» – ҳәа, анцәа иа-шьапкуан, анцәа дхазымҵозгьы, инеилацәҟәысны, ӡысык ахәда аахырҵәон, ирфон-иржәуан, – иҳәеит Билал, зԥашә дықәтәаз аџь ашьапаҿы иҩаҳаракны ацәашьы кыдушәа, ихы дҩаханы даҵаԥшуа. Абри анбеиҳәаришь ҳәа дыԥшызшәа, арԥыс еилыхха, аԥша икәадыруеит ҳәа Билал иззиҳәахьаз


478

Ҭарсхан аҟыԥҳәа дҩаҵҟьан, икәаталеиуа имаҟа иадкнаҳалаз иаҳәызба аҿы цырцыруа иааҭкәыцәааны:

– Ажәытәан усеиԥш ҟарҵозҭгьы, ҳабацәа рҵас бзиа шԥа ҳарӡуеи. Абыржәыҵәҟьа ӡысык ахы ахаҳкәыцәаароуп! – иҳәеит. Ахьшьцәа зегьы иаҳгәарԥханы ҳааибарччеит.

– Ахы ахкәыцәааишь, нас ҳкәамхоз ахантәаҩы уара ухы иазиуқәо убап! – иҳәеит хьчак.

– Кәацс иуоуа егьыҟам, аха аҳаҭа хуртлар, ҵәыцақәак ааинаҳҟьап, – иҳәеит Билал.

Ҭарсхан аҩы зҭаз аҳаҭарҵә ааиган, атәыҩа амазшәа, икьат рацәӡа иаԥырҳәҳәоз ашьапы ааиртлеит. Ҳахмаҷырқәа наҵаҳ кит. Ҳацха мгьалқәа, ҳкәакәарқәа аџь амахәқәа ԥыҵәҵәаны абӷьы инылаҳҵеит. Билал ихмаҷыр аашьҭихын:

– Шәылԥха-гәыԥха ҳамазааит, ашьхақәа! Рахәгьы-уаагьы амашәыр ҳацәыхьчаз! – иҳәан, инҭыркәкәааны ижәит. Сара игәасҭеит, Билал ас аниҳәоз, ажәҩан аҵкыс, амашәыр аҳампал иалоуп ҳәа ирҳәо иаҳа агәра игозшәа, акы агәхьаа мкӡакәа, ашьхақәа рахь ҭынч дшыԥшуаз. Уи Ҭарсхан иаҳагьы агәырӷьа-ччара иланаҵан, ибжьы ныҵакны:

– Ишшаԥасалаха иҟоу кәацк ҳашәҭ! – иҳәан, еиқәышьшьы аҵх иалагылаз ашьхақәа рахь дыԥшуа, ихмаҷыр иҭаз ҿамҩак еиԥш инылбааидеит. Ибжьы ныҵакны ишиҳәазгьы, Билал иаҳаит урҭ алаф ажәақәа. Уара ԥхыӡ иубо сара аргама избахье-ит иҳәарызшәа, иблақәа ыргызмалшәа Ҭарсхан днаизыԥшит. Иааҭынчрахеит. Ахәырд-хәырд ижаҳәо, иҳакәыршаны итәан, иԥсҭыхгаз амарда иаркараз аԥсаса. Аџьтә кәаш ҩақәа зықә ҳажьыз аҳәымца, акәицқәа аҷҷа-ҷҷа рыхго итҟәацуан. Сазхәыцуан абри ашьха ахьӡ, срыҵаԥшуан еихышәашәа игы-лаз аџьҵлақәа… Гәалашәарак шизҿыхаз мҩашьо, аҽҳәаҿы илабашьа аԥса ныҵақшо, ахәыцра дҭанагалан дтәан Билал. Ҳара дҳахәамԥшӡо, иара ихала дыҟаны ихы дацәажәозшәа, иажәа рҭынчны, ус ҿааиҭит:

– Уажәы ауаа анхара-анҵыра бзианы иркит, рыҩнеиха гылақәа ӷьазӷьазуеит. Сара схаан аҩны-агәара еихачаԥа ан-хара иашьҭаз маҷҩын. Хьӡы змаз – арахә-ашәахә рацәаны ранҵара акәын. Аӡәы ибзарӡы анырҳәозгьы, абриаҟара хы


479

аԥсаса, ауахьад, ашьамаҟа изануп ҳәа акәын ишихцәажәоз. Хаҵарас ишьазгьы ақәыларақәа, арҳәрақәа ракәын. Ҩ-ажәак еихысҳәаалоит, ҳгәылара, Агәуа Ҷьакәа ҳәа аӡәы дынхон, арҳәра, аӷьычра ҳәа акгьы илагәышьамызт. Дшәаҵәҟьонгьы акәмызт, аха, дҟамлои нас усеиԥш иҟоу ауаҩы, дӷьыч акәым, амҩан дышнеиуа, кашәарахк ибаргьы – ишьҭызымхуа? Убас дыҟагәышьан Ҷьакуа. Аха патус иқәлоз ахаҵа, аӡын, угәа хы ҭшәаауа еиҩжәаны ианҵаауа, аҵхабжьон Кәыдры дыр ны кәацк ааимгар, асы ықәҵны амҩа анаатлак, аԥхын Нхыҵ дцаны аҟарачқәа рыҽқәа ԥҵәаны ихимцар. Адгьыл ақәаа рыхра заҵәык ҳныҟәгагас измаз, Ҷьакәа ишԥаҟаиҵоз. Даа лаган, ашьжьымҭан шаанӡа дҩагылон, абнахь дцон, амхыр ҭақәа дырҭысуан, аӡаӡа иҽарганы, деиқәыбааӡа игәылацәа дырбартәы, агәарабжьара дыбжьысны даагәарлон. Дызбоз-гьы, хьыӡрацарантәи дхынҳәит, ҳаи, дзеиԥшра хаҵоузеи рҳәахуан. Изхысҳәаауа, абри аҩыза абзамыҟәра хьӡыс ишьан. Ирӷьычуазеи? Арахә. Дара рхатәы рымамкәа, иазрыц ҳаны иҟахындаз! ӷьычра дшыҟоу, иара ихатәы рахә даҽа ӡәы, аҵх иҽалакны даакылсны, иӷьычны игон. Усҟан, иара уи адагьы, ииааиуа-еиҵеиуа итәы имихуан. Амҩа изкны икьарахә леиҿеикуан. Дҽуаҩызар дааҽыжәихуан, дшьаҟауа ҩызар, иан дшаалыхшаз деилыхны, доуижьуан. Уи имаҭәақәа иара ишәимҵарада ԥсыхәа имамкәа дауҟахыз, аха, шәым бои, гыгшәыграмзи, аӡәы иҵкыс мчыла дахьиааиз ихьӡ-иԥша ҭнагозшәа ибон. Сқәыԥшраз абри хара сзацәымцеит сара ижәбогьы. Саныҷкәыназ сшеилҟьаз, сшыӷәӷәаз атәы зымҳәо дарбан ҭаҳмадоу! Ҽхәараны ишәыԥхьаӡаргьы, сара саныҷкәыназ сықәла зықәлаз аӡәы ишьҭахь сгыларц сгәы иҭамызт. Амч усгьы анцәа исиҭан, меигӡарахда исыман, ашәара захьӡыз сгәахьы инеины ишԥаҟалоз! Аҟәараӷ анахасыршә, мархәац бжьатәык азыҳәан сахьгылазгьы сеиҭаҵуамызт. Аха ишәцәызӡар гәнаҳароуп, хьыӡрацара сара сзыцныҟәалоз Кәнач иԥа Францыз ҳәа дыҟан, мчылеи гәымшәаралеи уиаӡәк сихәаҵәҟьомызт. Сзыцныҟәоз сҳәаргьы, ҩызарас сара уамак изызуаз егьыҟамызт. Ҽышькыл аанкылаҩык сиҩызаха си-цын ауп, уаҳа акгьы. Сара сакәым, хьыӡрацареи абжьыуаа



480

ахьынӡанаӡа-ааӡоз иеиканша дсыздыруамызт. Цәгьак-бзиак аҟны ахацәа ахьааиқәшәоз, алабашьа арсра анаԥшьыргалак, Францыз иацлабра, мамзаргьы изгәаӷьуадаз?! Алабашьа арсра шыҟаз ус акәын: адәаӡаҿы инеины ихәхәаӡа цәаҳәак ҩалырдон. Убри ацәаҳәа ушьап ԥынҵа нықәкьысуа уҩагылон. Уаԥхьаҟа, жәабаҟа шьаҿа инахараны, ӡлагара дук аҟара иаар-гьежьны, ацәаҳәа анын. Уцнапык ала, аԥса ҵарӡа изхаз алаба шьа аҽыҩҳәа аҿыҩаурхон. Реиҳа иҵауланы адгьыл иалазҵоз убри аиааира игон. Алабашьа арсра аныҟарҵоз, ҳәсеи-хацәеи, хәыҷи-дуи еизаны иахәаԥшуан, ныҳәаҵас иршьон, аиааира згоз рнапқәа изеинырҟьон. Ишысҳәаз еиԥш, убри аисараҿы Францыз даннеи, нас зегьы иҟарҵоз башан, иеикануаз ҳәа уаҩ дҟаломызт. Ҭеиҭԥшлагьы деиқәшәан иара. Ижәҩахырқәа ԥҽаҽаӡа, иӡара еихышәашәо, мфара-мжәра сихәаԥшландаз уҳәарын.

Уахык, цәыкьанаҵ Кәыдры ҳҩырын, наҟ ахахьы, Аҩыраӡара шыҟаз ҳҿыҩаҳхеит. Ааигәа-сигәа аӷьычра хьӡы амамызт. Шьарда ҳныҟәеит, аха иманшәаланы акгьы ҳамԥыхьамшәакәа ҳхынҳәны ҳшааиуаз, Чагьам Амыҟә аҵаҟаҵәҟьа, реиҳа ҳахьым гәыӷӡоз, аҿаҵахәы ҳзыԥшызаарын. Усҟан убасшәа иҟахын, уаҳа даҽа мҩак рымамзу, сыздыруам, Нхыҵынтә аҟарачқәа рыҽқәа хцаны, абастәи агаҿахь икылырцон. Уаҟа аҭырқәцәеи дареи шьарала еилахәаахәҭуан. Асапын, аџьыка, аба ӡхыргон аҭырқәцәа. Арҭ, аҽқәа рыҭаны еиҭнырыԥсахлон. Знык иа-наауа ауахьад хырҵон. Алашә ииҭаху – ҩ-блакы ҳәа, акгьы ҳмоукәа ҳшаауаз, убарҭ ԥхьараҳәа иахьаатәаз ҳрықәшәеит. Ҽқәак кәыкәыцыкәуа адәы иқәуп, даҽа шьоукы – хырсысуа аҵх иалагылоуп. Аҽқәа, аха – изеиԥшра ҽқәоузеи! Еиҩаҳаҳа, рӡарақәа кала-калаӡа, акы убар акы ухашҭып. Ишәцәызӡар ак-гьы иаԥсам, иаасцәымыӷхеит. Францыз усгьы ԥҳәыск илыхшаз хаҵак изыҳәан зышьҭахьҟа ихьаҵуаз иакәмызт. Аҵхгьы, цас иҳазнауазшәа, илашьцамызт. Амза ахаҿы гьамгьамуа икыдын. Аҟарачқәа ақыдқәа еиҿажьны агәгәаҳәа амца еиқәырҵан, иакәшаны итәан. Аа, абар, рцәажәабжьқәа ҳаҳауа, икаххаа ҳарҿаԥшуа аҟынӡа рааигәара ҳнеит. Сара скьарахә аахасыр-шалан чықьра еилачырашәа иахьыҟаз сыҽнаваскит. Францыз,


481

абгахәыҷы акәытҵара ианазнеиуеиԥш, иԥсы ӡаны, ашьшьыҳәа дынкылсын, ашаха ырҟәараҟәантәны инахеиҵеит ҽык. Аԥхьа дгылар дырбар ҳәа дшәан, давагыланы иҿааихеит. Илаԥш иахьыҵашәах анцәа идырп, аҟарачцәа аӡәы ҳгәеиҭазаап. Угәахы ҭнарӡыӡаартә арҵәаа ааҭирган, аҵықьҳәа дхысит. Ргәырҽанымыз, рызегьы ҳаичеи ҳәа иҩаҵибарҟьан, убас ахысра ҭарҵеит, аибашьраҵәҟьа ҟалазар аҟара.

– Уҩ, ухы уахә! – иҳәан, сара дҩасықәҵәҟьеит Францыз. Иара, абжьас даҩызаха, ахьшәҭҳәа дҩаԥан, аҽы дҩақәтәеит. Сара афасара сҽасҭан, сыԥсы згеит. Францыз аҽы азқәа иҽы қәырԥс, аҵықьҳәа даарылахысуа, аҽгьы авардым иҩкыдҵо, мацәыс еимҟьараҵас, еес, аҽы иманы дныҵашәкәа дцеит.

Изхысҳәаауа, абас шәара зқәымыз уаҩын Францыз. Уигьы иоухаҵарахыз, аха, ианамуӡах, уаҩы ичҳап, акыр змоу, акыр зылшо, ма изцәуго, абанҭ аҟарачцәа реиԥш шәақьымцала иуҿагылаша хаҵа ӷәӷәак иакәзар. Уи сҳәаргьы, арҳәрақәа, ақәыларақәа дара рҵасқәак рымахын. Хьымӡӷыс ишьан, иаҳҳәап, ааигәа-сигәа акәым, уқыҭа аханаӡараҿы инхогьы иҵаӷьычра. «Ала бзиа аԥҳәыс илеишӡом», – рҳәон, аԥҳәыс лы-мацара дахьыҟоу аҩны иақәломызт, аԥҳәыс дзыцны инеиуа ахаҵа имҩа ркуамызт. Ирзымдыркуа, хаҵа дахьыҟам аҩнаҭа иақәларгьы, аԥҳәыс:

– Ҳаи, ԥҳәыск соума шәзеикануа! – ҳәа лыбжьы анга, инаԥырҵны ицон. Сшьамхы иахысаанӡа иаҳауеит, иԥсаҭа бзиа-хааит, Францыз азнык азы иара иаҟара урҭ аҵасқәа ирхымԥоз дыҟамызт. Аха, шәымбои, ауаҩы мыжда, акы даналанагала-лак, даараӡа ҟәышк иакәымзар, ахынкылара ицәуадаҩхоит, зыҭра иҭыҵыз аӡхыҵреиԥш, дахнаԥаацәоит. Францызгьы дышнеи-шнеиуаз, лахьыцәгьа, ԥҳәыс, хәыҷы, ааигәа, хара ҳәа еилых ҟаимҵо далагеит. Сара сидкыланы симан сҳәеит, аха шәгәы иаанамгааит, дахьынаҵыслак имаҟахы садҳәалазшәа. Сара сахьигоз ҽык, шьамаҟак раагара, аус сса-мыссақәа ҳәа дзышьҭаз рзыҳәан данныҵыҵлоз акәын. Амҩа кны арҳәра, мамзаргьы, ахьы, амал ҵәахны измоу ҭауади-аамсҭеи рышҟа қәылара данцоз, дзыцныҟәоз даҽа џьоукын.

Абри зегьы зхысҳәаауа, егьысгәалазыршәаз, аныхаԥаара
иамҵалозшәа, ԥсыцқьарҭа ҭыԥс иԥхьаӡаны, улԥха ҳаҭ ҳәа,


482

жәытә-натә аахыс абраҟа, Ашәлашара иҟарҵоз аныҳәара қәа роуп. Амашәыр ҳацәыхьчазааит, амашәыргьы ыҟамкәан, аха сара избаз убриоуп, шьхагьы-рхагьы рылԥха уоуеит, ауаа рышәиԥхьыӡ узкымкәан, ргәыблра удны, рылԥха-гәыԥ ха ануоу. Иахьа иара иҵкыс сиааиуеит ҳәа ауаҩы гәна ҳала уанизныҟәа, реиҳа уанымгәыӷӡо, ашәы ашәҵаны аҽухьнамыгӡар ауам. Сыгәра жәга, иҟаҳҵо, иаауа илаԥш иҵ мыжьуа, хыхь, ажәҩанаҿ аӡәы дыҟоуп ҳәа ишысымҳәо. Анцәа игәрагара сцәыӡыртә, гәырҩеи лаӷырӡи акыр срылаԥшхьеит сара. Аӡәы инхара-инҵыра ықәиццышәаарц ицогьы анцәа диашьапкуеит, дирманшәаларц. Аԥҳәыс зыхшароура ааи гәахазгьы, анцәа димҵаныҳәоит. Аҩыџьагьы нцәак иоуп, «зхьы шьаргәыҵа иакәыхшо». Изхысҳәаауа, уи атәы зегьы башоуп. Аныҳәагатәқәагьы – крыфагоуп. Амала, исхыччо шәҟаларгьы, агәра згоит сара, иҟоуп аԥсабараҿ мчык, ауаҩы иҟаиҵаз ацәгьара, агәнаҳа ихьызыгӡо…

Сыззааиуа, иоухьӡыхыз, аха, ишәымбои, усҟантәи аамҭазы ус анахьӡырҵа, ҳаргьы иазаҳҳәап хьыӡрацараҳәа. Ҳныҵыҵит уахык хьыӡрацара. Ишыҟаиҵац, иҟанҭаруаз еилаарцы-руа, икьарахә имаҟа иадҳәаланы, ишәақь, иҟама, ажәакала, деиқәных иҽанааибиҭа: «Амҩа алԥха сымазааит!» – иҳәан, ашәвазаҿ ацәашьы кыдҵаны иблит Францыз. Уажәраанӡа ишәасҳәон. Ацәгьоурагьы иара ахатә закәанқәа, ахатә ҵасқәа амахын. Урҭ урхымԥакәан иҟауҵо иаҳа ицәгьарамызшәа. Уқыҭа уалҵны шаҟа шьха урхыҵуа, шаҟа ӡы урыруа, убриаҟара ихьӡын. Ари ауха ҳанцоз, аӡынра ақәҵымҭаз акәын. Ипылҳаҭха ақәабаа-сабаа леиуан. Амш бааԥс, аҵых лашә ақәыџьма нна-кылома, иаҳагьы еиӷьнамшьои?.. Ҳсабрадақәа аашьҭаҳхын, маҭәажәқәак наҳашәҵаны, ҳӡагә-ӡагәуа ҳҿыҩаҳхеит. Ма ҭәажәқәак анысҳәа, исгәалашәеит. Хыхь хамыжәк, опыжәк ҳашәхаҳарԥон, аха ҳаҩныҵҟа, ҳцәамаҭәа ҿыцӡа, сапын шәах ҵас иҟәашӡа ицқьазар акәын. Измамыз, ауаара ҳәа измаз ими-хуан. Ахаҵа зегьы дрықәгәыӷуазароуп, хьыӡрацара уцоит, аха уахьнеиуа ушьны улкарыжьыр, ма иара уара ухаҭа уршәаны уааилырхыр, уцәамаҭәа еиқәыҟьашь ианырба, аԥсра-аиҭаԥсра иаҩызан.


483

Ари ауха, Нхыҵҟа, аҟарачқәа «рысасра» ацара азхәыцрагьы иаԥсамызт. Амҩақәа маатыцызт, асы еиқәыцәашь ишьҭан ашьхаҟа. Нхыҵҟа изымцазаргьы аӡ нырцәынӡа уеизгьы ице-ит ҳәа ҳзырҳәап ҳҳәан, Кәыдры аԥшаҳәа шыҟаз ҳналбааит. Аҵаа ԥҽны зҽызкәабоз Францыз, хьҭоуп, уахынлоуп ҳәа еилых имамызт. Иара даԥнызшәа акәын Кәыдры аԥангьы шидыруаз, амаӡақәа шаҵидыраахьаз. Аиаша шәасҳәап, ӡиас мыждоуп иара. Аӡын, амшә аҭыҩра ишҭало еиԥш, ацәа иҭалоит ихьҭшьны, аҽыԥсаҟьаны иӷӷараӡа, гәаҵаӷарагьы имнаӡо ихәыҷхоит. Аха ӡынгьы-ԥхынгьы иканамыжьуа цәаҩа бааԥсны иамоу, ауаҩ гәыжәла бааԥс иеиԥш, иаалырҟьаны, ахы зыхнарҟьаз узымдырӡо, Амтҟьал иахьаҵыҵуа иԥжәазшәа, еилахәашь, ихышхыҵәаны аҿыҩанахоит. Ацәгьара зуша ауаҩы раԥхьа илакыҵа ҩыҵшәааны, нас иҭаҷкәымқәа рхы ишақәиҭитәуа еиԥш, Кәыдры цқьаӡа ишааиуа, ианхыҵша, амаҭаԥшь иаҩызаха, иҵәи-ҵәиуа, ӡыхәашь цәаҳәак алсны аҿыҩанахоит, убри ацәаҳәа угәы уҽаннаҵоит, ухы уахәа ҳәа аҳәарашәа. Даараӡа ухаҵа еилҟьазар, арра уахьӡоит, мап анакәха – хаҳәи-мҿыхәи рбылгьо илоугәыдҵаны, аԥсы уаҵана ҵеитоуп. Арҭқәа имдыруаз Францыз, ацәа-цәашь ааиркын, цәыӡк ҳаманы ҳҭеимдозшәа, ихырԥхало игәаҳҭеит. Ицқьаӡа, иказказуа ииаҩры ицон. Ишысҳәаз еиԥш, Францыз шьаҿак ахьааҟаиҵоз «анцәа ихьышьаргәыҵа дакәыхшон». Лыԥхас иҟагәышьоу ԥсыцқьароуп, ухаҭа унамыс цқьазар, ашьхагьы алԥха умоуп, аӡгьы алԥха угхом, аха уи згәалашәодаз усҟан. «Улԥха, угәыԥха сыҭ», – шиҳәоз, маҟҿаҳәаранӡа ҳҽааилаҳхын, ҳанҭалеит, аха изакәызеи ҳазҭалаз! Абыржәы иахьысҳәогьы сцәа сҭаӡыӡоит. Ҳшьапқәа рбаҩлашақәа ҭшәааны, ҳаци-ҳашәи еихамгыло, аҟәара-ҟәара ҳаиҵасуа ҳҩырын, ҳныгә-нысуа Маршьан Ихәы аҵыхәахьшәа шыҟаз ҳҽадкыланы ҳҿыҩаҳхеит. Адунеиажә, иара абри сараҵәҟьагьы сыбла иша-бо инаҳәы-ааҳәхьеит, аҽаԥсаххьеит. Иабаҟоу, иқәӡааны иаба-цеи, соуп зҳәоз ахаҵа игәаӷьны дзыламло, сара схаан изба-хьаз абнақәа? Ихыршьааз – хыршьааит, иаанхаз, дара рхала, рхы ргәы ахшәазшәа, иҩеит, иқәӡааит. Изхысҳәаауа, уажәы аерманцәа ахьынхо, Маршьан Ихәы ҳахьыҩкыдлаз, убасеиԥш



484

бнатоурак ҳҩылалеит, хырқьиара ицаз, ҽада иала дааргеит ҳәа, хьыӡрацара сыздыруам, аха ҳабаҩ рыцәҳарӡит ҳҭаацәа ҳәа акәын сшыԥшыз. Ақәыџьмақәа рыблақәа, аԥырӷқәа ԥсаҟьаны абна иларыԥсазшәа, икәеицеиуа, рыцламҳәа шьҭыбжьқәа аҿҿа-ҿҿа рыҵго, уажәы-уажәы ҳаԥхьа иниаҟьа-ааиаҟьон.

– Уара, акы уасҳәашан, – ҿаасҭит Францыз иахь, – уара, аӡӷьы ҳгәахы ҭнаршәаауа ҳарны, ақәыџьмақәа рыц ҳаԥсы кылхны иааго арахә алахь ҷашьоума, иалырдыраауазеи, уеизгьы-уеизгьы абриаҟара ҳахганы иаагоу, мамзаргьы, џьа баа мбаӡакәа ҳныҵыҵны иаагоу? Зегь акоуп, ишнаагалак, ахы аахҵәаны, ацәа анышә инаҳҭоит. Ажьы, харатә, ааигәатә ҳәа ыҟоума!

– Ушәозар – угьежьы! – иҳәеит Францыз иаахҵәаны.

– Сшәаӡом, уанаџьалбеит, аха ариаҟара ҳамгәаҟӡакәагьы…

– сҳәан, имаскырц сҽыназыскит, аха иара сажәа днаԥыҩлан, абыржәы исаҳауа џьысшьоит, ибжьы гәаҩаӡа иаараӷьны:

– Ауаа ирҳәо аума аус злоу, ухаҭа ухы ԥхаумшьаӡои?! Аԥҳәыс леиԥш, иаахәлар уҩны ааҵра узыҵымҵуазар, зынӡаск уагьдәылымҵӡан. Уара арҳәцәа уқәларгьы, хаҵа дыҟаӡам ҳәа ҿыҭы ҳәа лоуҳәап уԥҳәыс, – иҳәеит.
– Уи иазууазеи, аха абгақәеи ҳареи ҳааилыхо…

– Ицәгьоума нас? Ахаҵа изыҳәан абга даҩызоуп рҳәо умаҳаӡаци? Абгеиԥш деилҟьазароуп, абгеиԥш дымшәозароуп,

– иҳәеит, ииҳәоз ихаҭа игәы иахәаны. Дахьынӡаиашаз аил-каара уадаҩмызт, аха имакра иабаԥсаз. Аӡы уанаанахәа, ишԥаҟауҵо, уӡсароуп. Ажәырҭ ааҳацрыхо, абнаршәыра ҳҽа ҭаны ҳнеиуан. Абџьарла Францыз иеиԥш саргьы сеиқәных сауеибыҭахмыз, қәыџьмак аблақәа анкәеицеилак, аҭра иҭых ны снапаҿы искыз скьарахә аҟыԥҳәа иаахасыршалон. Сгәы аласырӷәӷәон акәымзар, ахысра ауҟалахуаз. Издыруада, ааигәа-сигәа хьчак дгылазар, ма аӡәыр дынхозар, ахысыбжь игәиҽаннаҵон. Уи адагьы, иабаҭахыз ақәыџьмақәа реихсра. Ицалааит рҿаҵахәы ахьырзыԥшу! Ҳаргьы дара ҳазлареиӷьыз егьыҟамызт.

Аҵх агәахьы инықәлахьанеиԥш, уи абнаршәыра мыж-да ҳҩылсын, ахәы ҳаҩхыҵны, иааулакгьы Ҵабал ахахьшәа


485

ҳалбааит. Адунеи ҳгәы ахшәаны, ҳхы ҳцәымыӷханы ҳауҟахыз! Агәараҭақәа, абоурақәа ҳарҭамлакәа, иара ус, игәарымлакәа, адәаҿы, ма џьара гәарабжьарак аҿы ҽык, жәык нхазар ҳәа аимдара ҳалагеит. Аҵх ачуан аҵа иаҩызаха, еимашьыхаа иахьылашәыз акгьы ҳнамырбоу, аӡынраха, ҭынч икаххаа ицәаз ҭынхада-уаа рырахә акгьы авамыжькәа игәараҵаны иҭарку, гәашәк иадтәалаз гамла абаак акәымзар, егьа ҳаф ҩышәандазгьы, ҳмаҷҟәикызшәа, акгьы ҳамԥыхьамшәеит. Ақәыџьма, иабаауп, иԥсылоуп ҳәа арахә еилнахуама! Аҷа пырхуа ҩахаҳҵан, ҳаҵаҟьаны иҩаҳаргылеит, ихырсысуа агәашә иадтәалаз уи агамла. Ҳагәҭасуа, иргәагәо маҷк аҟара инаскьаагеит, аха аԥсы дыргыланы дузгома, ашьҭахь сгыланы сахьагәҭасуаз, аҟәырҟәылқәа ҩаҩаӡа, снапы иалалон, убас иагын, убриаҟара хәыларцәак акәын. Нарцәымзар џьара сцом аҳәозшәа, ашьапқәа аҵхны, изымқәацо иангыла, Францыз дааикәашәан, ашырҳәа иҟама ааҭикәыцәааит иаӷриҳәарц, аха даламкьыскәа иҽааникылеит. Усҟан адагьы, игәаҭаны исыман, дгәааӡаны дыҟазааит, дгәыбзыӷзааит, ианакәзаалак, Францыз арахә цәгьашәа ирыцҳаишьон. Агамла аҷапырхәа аахыхны иноуижьит.

Ҳкылԥш-кылӡырҩуа ҳҿыҩаҳхеит. Иҭаханы иҟаз амзагьы, ацәа агызшәа, аԥсы ахыгга иҩагылеит. Аҵхгьы абжеиҳарак аҽааҩнашеит, уажәшьҭа ҳхынҳәлароуп, аха хынҳәышьа ҳаманы ҳаҟоума, ҳманшәаламхеит, акгьы ҳмоуит. Уажә из-базма Францыз иҟазшьа – душьыргьы напызаҵә дхынҳәуам. Ииӡбарызеишь ҳәа сшизыԥшуаз, асабрада неиҿаҵаны, гәашәк днадгылан, амӡырха ҳаиуанк ҭеиҵахьазшәа, дынҭаԥшы-ааҭаԥшит. Дызхымҵыр ҳәа ушәозу, деиҩаҳаҳа, хыла аҭуан ҵиԥссон, ашьшьыҳәа агәашә дынхыҵын, ибӷа шшапаӡа, дыш иашаз амӡырха агәҭаҵәҟьа дықәланы иҿыҩеихеит. Ирҳәырц дрықәлозаап, имоурахә мыӡит, иара дыршьуеит, аха саргьы ԥсышьацәгьа сырҭоит сгәахәт, аха исҳәозеи шьҭа, ала аҵыхәа аӡы аҵаҵәаанӡоуп ҳәа, нас иарбан ӡызаалак иааихнаҵәоит, саргьы уажәшьҭа убри саҩызан. Аӡӷьы сагон, сыӡсалар акәын. Ааи, уи хырқьиараны исҳәом. Сгәы иамыхәоз абриаҟара шы ҟаиҵозгьы, изакәыз сара схаҭагьы исыздыруам, Францыз


486

сзиԥырымҵуа акы сиднахалон. Изхысҳәаауа, иҭынхак ди ҭаауашәа, ашҭа дықәланы аҩнашә ихы ақәкны днеиуан, сар-гьы ссабрада насҿасҵан, иара сишьҭахх сҿынасхеит. Скьарахә аахасыршалеит. Алашьцара иахьынӡаҳнарбоз амӡырха ҳны қәыԥш-аақәыԥшит, еимаадеит. Арахә ҭеиҵа акәым, игәараан даҵәҟьа, ана-ара икылыжәжәа цқьа иҟаҵамызт уи аԥшәма. Уиадагьы, асасцәа бзиахәқәа ҳазҭаауаз, урҭ аԥшәмацәа иӷар ны инхоз џьоук ракәзаарын, адунеи ԥшь-шьапык зҵоу акы ахьҭаркыша боура ҳәа акгьы рызгыламызт.

Агәарԥ аҵыхәахьшәа, наараны иахьыҟаз аҽкыдырҟәыҟәла, зымацара заҵәык игылаз аҩны амардуан ҳнадгылеит. Иа хьеиԥш исгәалашәоит, иааҳаракны, лампа ӷәыла иҟаҵан, аҵаҟа ухы ааларҟәны уныҵалартә иҳаракын. Иаакәыршаны иҵышшаан. Амардуан аҵаҟаҵәҟьа иҿаз ашә, барқәам дуӡ ӡак адкнаҳалан. Аҩныҵҟантә ҳаиуанк ацәыс-жьыс бжьы ҳаҳаит. Амза аарла ишԥхозгьы, аилкаара уадаҩмызт, изла ҵышшааз шхәажәбыцаз. Ахәажә быца знык ианҩалак, амса иаҩызахоит, убасҟак аԥҟара цәгьахоит. Ахәыц еиҩызҵәоз ҳҟамақәа ҭкәыцәаа ҳавагьежьит, аха иҟаҳҵоз, аԥҟара ҳза лагомызт. Уаҳа ԥсыхәа ыҟамызт, сара скьарахә харшаланы амардуан аганаҿ снавагылеит, Францыз ашә инацәақәа ав ҵарԥаны иааникылан, иҽеибыҭаны, ишимчыз ирҭрыс да-наха, акгьы иакӡамызшәа иааҿижәеит. Сгәы аҭҳара еисуа, скьарахә сымпыҵарӷәӷәа сыԥшын, уажәымзар-уажәы, ашә ааимԥааны, арҵәааҳәа дыҳәҳәо аԥшәма даадәылҟьоит, сар-гьы сыбжьы ҿацаӡа илаиқәырганы, скьарахә игәы илыҵак ны даннысымкыла, аҟәҟәаҳәа илаҳгәыдҵаны ҳаишьуеит ҳәа. Усеиԥшқәа раан, улымҳақәа абжьааԥны аҵкыс иҵархоит, уб лақәаҵәҟьагьы алашьцараҿ иаҳа ирбо иалагоит. Аҩны уаҩԥс дыҩнаршәымызшәа, шьҭыбжьы мгаӡеит, лагьы рымамзу, им-шит. Аха, ихашәҵару, уи аҭынчра иаҳагьы игәыҭҟьарахеит сара сзы. ԥыҭрак ҳҽынкыланы ҳаԥшит, иудыруазеи, ишиқәлаз дырны, ишьҭыбжь мыргаӡакәа аԥенџьыр инкылакны, ма аҩны ашьҭахьала даахыкәшаны, ашәақь ҳгәидиҵозар ҳәа. Аӡәгьы иҟыт-ԥсыт ыҟамызт. Францыз, ишәаны рыҽдырԥсит, рыб-жьы дыргар ишеицәахоз рдырит иҳәеит адырҩаҽны. Сара



487

сгәанала, иҟалаз уиоуп, ашә анҿижәоз ашьҭыбжь убасшәа игеит, ҵлак амахә ҩыҿҟьаны икаҳазшәа. Икаххаа, ргәы-рыԥсы ҭынчӡа ицәаз ауаа, ашьҭыбжь ргәы инықәыҩзаргьы, иахьгаз рзеилымкаау, агәхьаа рымку, рҽыдмырҵысӡеит. Агәашә ҳанҭыҵаанӡагьы, сыԥшын ашәақь ҭҟьоит, ҳҟәаҟәаса ҳҭеибаҵоит ҳәа. Ус егьыҟаландаз, ухаҵкы сымцоз Францыз иӡбахә уаҩы ианиҳәо, аиҿахысраҿ дҭахеит рымҳәалоз. Иц ныҟәозгьы уи ҳалахь иааԥыраҳкларын…

Акәакь аҟны икҿашшны иҟаҵаз аҳәарҭра иадгылан жәык. Хыхьынтәи уаҩԥсы ишьҭыбжь шымгоз ала сгәы ансырҭынч, скьарахә смаҟа инавҵасҵеит. Ашьшьыҳәа снеин, аҳәарҭра схы нхырҳәҳәаны сынҭаԥшит. Ҳаиуанымзар избахьоузеи, схы сгәалашәозар аахыс урҭ роуп сызцӡоу, аха, аиаша шәасҳәап, иахьа уажәраанӡагьы исымбац сара уаҟа иҭатәаз аҩыза аҳәыс ааӡеи иара ан аҩыза ажәхьа дуи. Ҳарҭ арахә рхыԥхьаӡара акәын анхараҿ ҳзышьҭаз, избанзар инаԥшуа, абриаҟара хы ашьамаҟа изануп, абриаҟара хы аԥсаса абна изылоуп ҳәа ауаа иаҳзырҳәоз ахьӡ акәын ҳзышьҭаз. Уаҩ ҟәышк иакәымкәан дыҟамызт, асасцәа бзиахәқәа ҳазҭааз аԥшәма, ҳара хырҳагас иаҳамҭагәышьеит акәымзар. Ҷәхьа заҵәык имаз, сабиҵас на пы адкыланы иныҟәигон, иаргьы иқьышә ахәша ықәыҵәҵәа дныҟәнагон. Ажәгьы анапы ишашьцылахьаз мҩашьо, иаа-бац реиԥш, ухацәа иқәыԥшаанӡа ирҳаны, иҵеибарҟьа иҩуа, рлеишәа дмырцәгьеит. Ибаҟы-саҟуа, ачыргә ашьклашьшьы, агәы рҭынч ижаҳәо ишҳахәаԥшуаз, ашаха нахаҳҵеит. Аҳәыс ԥшқа, ан шацәыргоз ацәа иалашәазшәа, аҭра иҭагьежьуа, ақьышә ҟәанча хәыҷы ала ачалт ашә иасуан. Агәхьаа зкыдаз амзар, иара убри аҳәыс азыҳәан мацарагьы уаҩ даҟәыҵрын ан. Францыз ажә иахаҳҵаз ашаха ааникылан, идәылигарц аԥхьа днагылеит. Сара ашьҭахьҟа сааиасын, иҭаҳцарц саннаҵаҟьоз аамҭазы, абыржәгьы слымҳа иҭаҩуашәа исаҳауеит, ажәҩан аҟнытә амаалықьцәа ирыбжьны иааҩуазшәа, аҵх иалхәхәа, асаби иҵәуабжь аагеит. Ҳҽаанаҳкылеит. ԥхыӡ бааԥсык ибаны дцәырҳазшәа, ҳхаҿыҵәҟьа ахәыҷы ибжьы гон. Илҳәо ажәақәа узеилмырго, ԥҳәыскгьы ахәыҷы длыргәыбзыӷуан. Исызды-руам убри аамҭаз Францыз игәы иаанагаз, сара сцәа-сжьы



488

ҩасхыбзааит. Абга ирфааит, изаҳҭахузеи, рахә гәарҭак, рҭакра ҳамыхәо аҩны иаҳзануп, абна иаҳзылоуп, арҭ ауаа рысабигьы даргьы ныҟәызго рыжә заҵәы рцәаагоит, ахш ацрыжжы ил-кажьны иаҳшьуеит. Ашырҳәа Францыз снаидыххылан ашаха иикыз ааимхны:

– Иумаҳаӡои, асаби ибжьы, гәнаҳароуп, уанаџьалбеит, ҳаҟәыҵып наҟ абри ажә! – сҳәеит, сыбжьы ныҵакны. Хаҵара игмызт Францыз, аха ишысҳәаз еиԥш, ауаҩытәыҩса знык иҭра дҭыҵны, ихшыҩ аҵкыс имч аниааи, уинахыс, аӡы иаго ҳәҳәабжьы иаҳауам ҳәа, уаҩ ииҳәогьы ихахьы инеигом, иха лагьы ҽынкылашьа изыҟаҵом. Сара исҳәаз акәым, асаби иҵәуабжь, ахыӷәра иалыҩны ҳхаҿыҵәҟьа дыргә-дыргәҳәа игоз агара ашьҭыбжьҵәҟьагьы ихахьы иааимгеит. Акы има ҳаӡазшәа, ажәакгьы саҭамкыкәа, ашаха аасымпыҵижәан, ажә мҟаарц, ҷапырхәала аҿы неихаҿаҳәаны, аҭра инҭицеит.

Уиаҟара заҳҳәарызеи, ҳанцоз ҳазлысыз абнаршәыраҿ, аҳаиуан афҩы зҿасыз ақәыџьмақәеи ҳареи ҳшааиҿаххуаз, ашара адәы иаақәлонеиԥш, Кәдырҭаҟа ҳалбааит, ҳқьыԥаха. Уажәшьҭа ацарҭа-аарҭақәа цқьа ианааба, иҳашьҭаларгьы ҳашьҭа рызмырхарц азыҳәан, ӡлагарак арлагартә Кәыдры аҟәыҵәа хәыҷык неиуан, убри аӡыӷӷара ҳҭаланы ҳҿылаҳхеит. Ауаа бзамыҟәқәа, ҳамч ада уаҳа иҳалаз, уажәы акәзар, аӡын агәҭа, аӡиас хьшәашәа сҭала акәым, снапы ӡааскылома ани еиԥш иҟоу аус азыҳәан. Мартгьы ҳара иҳазгәааны цас иҳаз науазшәа, аԥша ҵәыҵәӡа иасуан, ҳӡамҩақәа ҿнаршәааит, ҳаилаҳәа закәыхи, сарамыжда, уажәеиԥш амагәқәа еиқәҟаца иҳашьаз џьышәшьома, ҳажәцәеимаа ҵарԥалажәқәа ҳашьхны, ҳмаҟақәа инарыдаҳҳәалеит. Ажә мыжда ҳаԥца, аӡыҷҷа ҳҭа ланы шьарда ҳнаскьеит. Кәыдры аршьа ҳамамызт, ишахьан, ҳарбон. Ишԥаҟаҳҵоз? Ладоу, ҩадоу ҳахьцаз ҳашьҭа рхашьа амоуртә ианҳарӡ, ҳаишьклашәны аӡыҷҷа ҳааҭыҵит. Мҩахәасҭа хәыҷык ҳаԥшааит. Ақәыцра еилаԥаҭаӡаны ҳахьамышьҭуаз, ҟама ҿыла икылырхаауа, такәы ҳаанаскьан, қәыцк ашьапы инадҿаҳҳәалеит ажә.

Арҳәра, ақәылара сҳәеит, аха уи мацара ауакәхыз усҟан хьӡы змаз. Ахьӡ дуҵәҟьа ҷышәрак удыруазар акәын, иузҭоз


489

акәымзар. Ҷышәрак здыруаз ҭауади-аамсҭеи ртәы хазуп. Урҭ ракәым сызлацәажәо. Ҳара, кҿахақәак ҳаҩныҵҟа, ԥҳәызбак лҟны ҿа иоуртә хӡыргашьа имазма, махәи-ҵыси еиқәиртәом, ихымҭа баша икашәом ҳәа ззырымҳәоз арԥыс. Иара убри ашәарыцара акәӡандаз умбоз иҟаӡазгьы.

Сшәақь, стапанча, сҟанҭаруаз еиқәных сҽааибыҭаны шәа рыцара сныҵыҵлон саргьы. Ҽхәаразаргьы, схатәы сҳәоит. ԥсхәразааит, чаразааит, асаан егьа иҳаракны икнарҳаргьы, сышьхәа сықәгьежьааны сеихсны икыдсыршәон. Изсыхҳәаа уа, сшәақь аԥынҵа исзадбалаз, ԥсаатәыз, шәарахыз сара истәын. Ҽнак, Чагьам ахаҩаӡарахь снашәа-аашәо сышнеиу-аз, ахәажәи абжьынҵи еилиааны, бнеилачыраны иахьыҟаз џьара сыланагалеит. Снылс-аалсуа, сынкылаԥш-кылӡырҩуа сышнеиуаз, дәҳәыԥшраны иахьыҟаз џьара сынкылԥшит. Сҽааныскылеит. Адәҳәыԥш агәҭа хьацак аҽеимыртаӷа иқә гылан. Амшгьы шьыбжьааразы уамак агмызт. Ахьаца амҵан, адгьыл цәыҟьҟьаны иахьыҟаз, ргәы каршә ижаҳәо итәан арахә. Снеип, хьчак дрыцзар, сыгәҿыӷьра ааихызгап, сыԥ сгьы ааиҭаскып сгәахәын, сҿынасхоны, ашәшьыраҿ згәы каршәны итәаз арахә, ахьшь зылаԥш иҵашәаз акәҷарақәа реиԥш, ирҳаны иҩаҵибарҟьан, иааилаҭырит. Ашәарыцаҩцәа ирдыруеит уи шыҟоу: шьцылароуп, уазхәыцӡом… Аҟыԥҳәа сшәақь аасхысԥааит, аха афасара сахьылхоз сышьҭыбжь ра ҳаны иаршәазаап сҳәан, агәхьаа мкыкәа, шьаҿақәакгьы саԥхьаҟа иныҟасҵеит. Сыԥшызар, жәгьы цәгьы, сара сахьыҟоу акәӡамкәа, наҟ рыхқәа раҳаны иԥшуеит. Арахә ԥсеиқәырхагас ирымоу – агыгшәыг хара ишыҟоу афҩы рҿасуеит. Исымариа-

ша адәы аҵыхәан, ахахәда ахырчааны, ицәышәшәӡа иаалҵит ақәыџьма… Аҽнышьыбжьон иабаҟаз, иабасҿаҳаи, шьашәы иҭарыблааит, аџьал иаанацеит, сгәахәит. Сара шәарахын сзышьҭаз, аха ашәақь кны, ақәыџьма иаҩсхьада, сшьамхы инықәырсны иаахасыршалеит. Амацара иҟаларым, даҽакгьы ацзар акәхап, ицәырҵып уигьы, знык рахәык анырклак, усгьы рыблақәа хкуеит, инаргәыдҵаны аҩбагьы ласышьҭып сҳәан, уиак самеихскәа сҽааныскылеит. Баша сыԥшын, аҩыза ҳәа акгьы цәырымҵит. Иара уиак, арахә ахы рықәкны, ишиа-


490

шаз иааиуан. Ибзианы иааунырыртә сара сахь иасуан аԥша. Ишәарҭамызт сыхԥша аҿасып ҳәа. Иҵегь иааскьааит, ажә ианнамҵасуа, реиҳа сыԥсаҭа кыдысҵап анаҳәо аамҭазы, ԥсышәацәгьа асҭап шысҳәоз, ишәаӡыӡан еилагьежьуаз, ажәқәа еибарӷызны, агамлақәа рыдыԥхьало, «рыԥсцәаҳа» иазыԥшуаз арахә, иара зынӡаскгьы иамбаӡозшәа, рыгәхьаа мкӡакәа, рааигәараҵәҟьа иниасын, алымҳақәа кьацә-кьацәӡа, аԥышә раҳаны ифҩышәо, ашьшьыҳәа адәҳәыԥш ааихнаҵәан, абнара инылахәаша ицеит. Аӡы шыцәаз баны, ииҳәо иҿамшәо иаанхаз иеиԥш, сшахәаԥшуаз, уаҳа саазамеихсӡеит. Рацәа ис-хыччаны ицеит, анышә иамандаз, сҳәан, схы сазаӷьит. Шәақә шәозар игәаҭаны ишәымази, абыржәы ушнеиуа, ақәыџьма аауԥаҳаланы, аблақәа цымцымуа иухәаԥшуа иааҭгылар, умшәаӡаргьы, иуҳәо-иууа уақәымшәо, уҳашҳатәарахазшәа, уҟәызгаӡа уааҿахоит. Убас мчык рыблақәа ирхуп дара, абна илӡааша. Убри сыхьыз џьысшьеит. Сара исыхьзаалакгьы, сза-меихсит, аха иара арахә изрыламкьысзеи? Аиаша шәасҳәап, даара иџьасшьеит. Акыр ҵхьаны абри ашьҭахь, ахьшьцәа ҟазацәа, ашәарыцаҩцәа дуқәа ирҳәоны саҳаит, еилыскааит ус зыҟанаҵаз. Ақәыџьма атәарҭа, аҭыҩра ахьыҟоу ааигәа-сигәа ԥхасҭа ҟанамҵаӡозаап. Ашьҭа рханы ирыԥшаар ҳәа ишәоу, ишакәхалак, аҭра иҭыҵны, уахык усгьы қыҭак еимнарҟьоит рҳәоит, акыр инаскьаны акәзаап ишқәылауа. Изхысҳәаауа, убри аҟны дареи ҳареи ҳаиԥшӡан зынӡа.

Ишысҳәоз саҟәыҵит, ажә уаҩԥсы ашьҭа измырхартә, мҩас ҩыкгьы имбартә иԥхьакны, ақәыц ашьапы ианадҿаҳҳәала, иҟаҳҵаша, иазаауша џьара акы азаҳаӡбарц, ҳаԥсқәагьы ааи ҭаҳкырц ҳнатәеит. Абыржәы избошәа сыбла ихгылоуп, ауаа ргәыблра аамышьҭахь рыцәгьарак шамбацыз ҳанаҳәозшәа, цәгьарак азыԥшуп ҳәа ахгьы агәгьы иҭамшәаӡо, абла ҟәаз дуқәа раз-разӡа иҳахәаԥшуан. Ачыргә агәыҵач, акыкмацәқәа ахш рҿықәыжж.

Адырҩауха ҳааны иаагарц, уаҟа иааныжьны, ҳара Кәыдры ҳнырибаҳәа ҳцеит ҳаҩныҟақәа.

Уахык ҳаҩны ҳшыҟамыз, ҳахьцаз, ҳаныхынҳәыз изымды-руа дыҟазма Ҳазараҭ. Уи иӡбахә шәаҳәара схашҭит. Ҷәытә-


491

натә аахыс аӷьычцәа дуқәа, арҳәцәа, ақәылаҩцәа здыԥшыло, изазҵаауа, зыҟны еиқәшәало аӡәы далырхуан. Ҳара ҳҳаблан убас иҟаз Ҳазараҭ ихьӡын. Уахгьы-ҽынгьы фаран, жәран изҿӡаз уи иҩны. Иара сса-мыссак азыҳәангьы иныҵыҵуаз аӡәы иакәмызт. Сара исгәалашәоны, знызаҵәык дцахьан қәы лара. Кәыдры амшын иахьалало уамак иацәыхарамкәа, ҭыԥ хәыҷык Гарем ҳәа иашьҭоуп. Ирҳәоит, ажәытәанӡа аҭыԥҳацәа ԥшӡақәа ӡаны убраҟа инаганы, аҭырқәцәа ираадырхәон, хәы бзиала ирҭиуан ҳәа. Уи сара сахааным. Сара сахаанны избаз, убраҟа, Гарем аҭырқәа ӷба ааины иӡыхгылон. Иаархәон аҭа ҭын, аџьықәреи, изырҭахыз сыздыруам, иԥҟаны ирызноугар, ашыцгьы ргон, ахәгьы бзиаӡаны иршәон, ахьы урҭон. Рыҽқәа агаҿа ааигәара абна илаҿаҳәаны, аӷба иақәлан идырҳәит уахык Ҳазараҭ иҩызцәеи иареи. Изларҳәо ала, қьасак-қьасак ахьы рцәыргеит, акаԥдан ихаҭа, уаҳа арахь дықәымлахуа, дҟьантазӡа деилырхит. Дысгәалазыршәаз, иԥсаҭа бзиахаа-ит, ажә ылаҿаҳәаны ҳаныхынҳә, ҳаиқәшәеит иара, Ҳазараҭи ҳареи. Иӡагәӡагәуа уаха шаанӡа игәароу ақәыџьма ҽынла аҭыҩра иҭаланы ишыцәо еиԥш, аҽны ҳаргьы ҳиарҭақәа ҳархәыҵаланы ҳаԥсы ҳшьон. «Уи ажә џьаргьы ицом, уажәшьҭа ҳара иаҳтәуп, Францыз ихала дазхоит, ишаахәлалак, Кәыдры дырны иааигап, уара, Билал, аҩнынӡа усызнеи уаха, ус дахьк азыҳәан усҭахуп», – иҳәеит Ҳазараҭ. Ииҳәоз усгьы изакәанын. Сшьапқәа ԥҵәартә, ишаахәлаз сцеит уи иахь. Хырқьиараны, ма мцрак алаҵаны исҳәозар, сшьамхы иахысаанӡа иаҳауеит, еиҭа иасҳәахит Францыз;

– Иоужь наҟ убри ажә, абгақәа ирфеит, иара ҳазрыцҳаума, игәнаҳа ҳазгом, зҿаҵахәы зҿыҵаҳхыз асаби, – ҳәа. Иҟаларын, иара ихаҭагьы дахьхәхьазҭгьы, мамзаргьы ихьшаз ицәа иалашәоу, илахь еиқәышьшьы, адунеиахаан дшысымбацыз ала, деиқәпата дыҟан ахәылԥаз ҳанеиԥырҵуаз.

… Адырхаҽноуп уи арыцҳара ҟалашьас иоуз анеилаҳкаа. Аԥсҭазаараҿ усгьы иарбан ӡӷьу уаазхәо ауп аус злоу. Ишысҳәаз еиԥш, ауаҩы ихшыҩ аҵкыс имч аиааины, иҭра данҭыҵ, уи данага, нас ицәгьагәышьоуп ахынкылара. Уи адагьы, арахь Ҳазараҭгьы идырхьан, аӡы аргарада ус амамкәа ишылаҿаҳәаз ажә мыж-


492

да. Наҟ дырны данцоз, Кәыдры хымҵыцзар акәхарын, мамзар дҭаларымызт. Ишәасҳәахьеит уи аӡиас аҟазшьа. Аҵхгьы уамак илашьцамызт. Амаҭаԥшь еиԥш, ихәашьӡа ацәаҳәа алсхьаны ишгәеиҭазгьы, сааласыр ажә ацәызгоит ҳәа игәы дажьоу, мам-заргьы зынӡаск агәхьаа мкӡакәа дҭалоу, ишакәхалак, ажә ахы иахаз ашаха, ицнапык ахәда иакәыршаны, импыҵарӷәӷәа иа-анкыланы аӡы дҭалеит. Егьарыла ихышхыҵәаны илеиуазар-гьы, ихала дыҟазҭгьы, аӡсашьа злеидыруаз ала, хӡаарҟәрыла ҟаҵаны мацарагьы дыруан. Рыцҳарас ихьыз уиоуп, ажәгьы иаргьы аашьҭкәыцәаа аӡы ианыхнаҵа, инапы иакәыршаны иа-хаз ашаха, иблыша, цас изнауазшәа, иахьҿаҳәаз еиқәҳәалеит, арахьгьы ианыбааӡа, зынӡа еихәыдхашәан, изԥмыртлеит, аӷба шаха мчыла изԥҵәомызт, ажә уеизгьы знык аӡы анаҿаҵәалак, азаақь ҳәа ихәааны асаса араҳауеит, асаса анараҳалак, аӡы иаҳагьы инахәласуа, иахәаҽуеит. Уи ахьҭахоз, сыбзара уам-гаргьы – сыԥсра ҳәа, иаргьы ихы данамырхәеит, дамышьҭит…

Цәгьарамзар бзиа уаҩ дахыччом ҳәа, иахраҭ бзиахаа-ит, аҩсҭаацәа сыркызшәа, ихашәҵару, ажә мыждагьы иар-гьы санынархагыла, аччара заараха исысит. Иахьагьы иансгәалашәо, схы исзанажьуам. Исыхьыз уиоуп, еснагь, хьыӡрацарас ишьаз уи ацәаԥҽыга мҩа дықәлаанӡа, абраҟа, ԥсыцқьарҭа ҭыԥс ирыԥхьаӡо шьхатәыла ашәхымс ианхыҵуа, Ашәлашара иҟарҵало аныҳәарақәа реиԥш, иҩны ашәхымс дхыҵаанӡа, ашәваз аҿы ацәашьы кыдҵаны: «Улԥха сыҭ!» – ҳәа, илахь иџьымшь ӡатәуа, анцәа дышиашьапклоз аҟыԥҳәа исгәалашәеит. Уи адагьы, ажә ахы иахаз ашаха, иаргьы инапы иакәыршаны, лшарак змаз џьара мчык ихыччазшәа, иахьеи-ваз убар, ԥышәарччарамзар азныказ угәаҿы рыцҳашьара ар ҿыхомызт…

Иажәа абраҟа даалган, ԥыҭрак ҿымҭ, изқәа аџь ашьапы иадҵаны дтәан Билал. Саргьы аџь адашәпа схы ықәҵаны, рыблақәа ҭшаша-ҭшашаӡа иааԥшуаз аеҵәақәа срыҵаԥшуан. Иаалырҟьаны сылаԥш нақәшәеит аҵх лашьцараҿ иԥыруа аӡыркәи еиԥшха, алашара акуа, ицәо аҵх иалхәхәа, амацара ажәҩан иаҵаланы ицоз аҳаирплан. Уи убриаҟара иҳаракын, ашьҭыбжь ҳәа адгьыл ахь акгьы ааҩуамызт. Ицон аҵх лашьца иагәылаланы, ицон иазԥшыз амҩахь….


493

– Иуҳәаз зегьы блала ибаны шьамхыла еимыздаанӡа анцәа уимшьааит! – иҳәеит ҵыхәахьчас иҟаз Ҭарсхан дԥышәырччо.

– Алакә сҳәаз џьушьома, уара аԥша иақәтәоу! – иҳәеит Билалгьы лафны, Ҭарсхан ииҳәаз игәы иалмырскәа, нас усгьы нациҵеит:

– Абзиара анцәа иуирбалааит, ари аҩыза зуҭахузеи!.. Исгәалазыршәаз, абраҟа, Ашәлашара ианааилак, аныха иам ҵалошәа, улԥха ҳаҭ ҳәа ашьхақәа рзы иҟарҵалоз аныҳәа рақәа роуп. Узашьапкуа ҳәа хыхь аӡәгьы дыҟам, уи зегьы башоуп, уажәраанӡа ишәасҳәанеиԥш, ныҳәагатәык ашьа коуҭәаргьы – крыфагоуп, аха насыԥуп, аиашаз, уажәны, умҩа анынҵәо, уара ухазы иузҳәар абанҭ ашьхақәа рхыцәқәан иҟәашшӡа иқәу асы шыцқьоу еиԥш, сынамыс цқьоуп, азин сы-моуп, абрахь, аҭыԥ цқьахь ахалара ҳәа. Убри иоуп ашьхақәа рылԥха зоузгьы, жәымҭа шкәакәа змоугьы… Сара изҳәо исзыжәуазеи, сқәыԥшра иахара, саамҭа иахара, ишакәхалак, сыҷкәынра ҿаҟәаны, даҽакала имҩасит, изасҳәо Ҭарсхани, макьана зымшәхәгьы маац, уареи шәоуп, – ихы насықәкны иажәа аахиркәшеит Билал.

… Аԥша ахәхәаҳәа иаласуеит исхагыло аџь. Ҵа змаӡам ажәҩан ҵауларантә, рыблақәа ҭыџьџьо иааԥшуа аеҵәақәа срыҵаԥшуеит. Сазхәыцуеит ахьшьцәа ҳгәыԥ аиҳабы, абчараҳ Билал ииҳәаз ажәабжь, сазхәыцуеит иаашар ҳазқәыло амҩа, даҽа ҩаха-ҩымш ҳанныҟәалак ҳахьнеиуа ашьха, уа шаҟа ԥсыцқьа ҭыԥс иршьоз… Сазхәыцуеит ицәырҟьа-цәырасуа, иахьцо аилкаара макьана иуадаҩу ԥхьаҟатәи сԥеиԥш мҩа. Исҳәоит схәыҷы гәанала, иахьцалак уи амҩа, сақәиҭхааит анҵәамҭаз абрахь, ашьхақәа рахь ахалара…

1968


… Н а с и а а ц ә ы л а ш е и т

Шықәса ҩынҩажәа ирзааигәахахьаз, заргәыҵысҭақәа рҿы ашлара ааланаԥсоз ԥҳәысын Иарна Арлан-ԥҳа. Гәаҭаҩ


494

еиҳабыс аус ахьылуаз абанк аҟны аус лыцызуаз лҩызцәа ракәзааит, дахьынхоз агәылацәа-азлацәа ракәзааит, иҳәсаз, ихацәаз, лыхьӡ мацара аамышьҭахь, лаб ихьӡ надкыланы аӡәгьы длыԥхьомызт. Инарыԥсах-аарыԥсахуан, аӡәы ирԥш қон, ҽаӡәы иражәуан, аха ишырҳәалакгьы, зегьы ирҳәоз лыхьӡ заҵәык акәын. Аԥсуаа ахьӡи абхьӡи еидкыланы аҳәа ра ҵасс ишрымам лдыруан Иарна, уи ларгьы бзиа илбон, иаҳагьы ауаа еизааигәанатәуеит ҳәа илыԥхьаӡон, аха даҽа ганкахьалагьы, аус ахьылуаз, лара лықәра зықәроугьы, рыхьӡи рабхьӡи еидкыланы ишрыԥхьоз анылгәалашәалак, ларгьы убас илыԥхьалар иаҳа еиӷьылшьон, дыԥхашьаны, дтәаны ирымбаз дгыланы ихы дирбеит ҳәа шырҳәо еиԥш, хӡыргарак иаҩызахоит ҳәа иԥхьаӡаны илызҳәомызт, зегьы зышьцылахьаз илзаҟәыхуамызт акәымзар. Зыхьӡи забхьӡи еидкыланы изарҳәо, рҭеиҭыԥшгьы, руаҩрагьы, насгьы аҳа ҭыр ирықәырҵогьы иаҳа ишьҭнахуазшәа лбон. Егьырҭ зегьы ракәым, рбанк аиҳабы, лара лаҵкыс қәрала еиҵбу, ицәа жәашьа, ауаҩы аҳаҭыр иқәҵашьа рзыҳәан мацарагьы ауаҩы-аамысҭашәа ҳәа ззуҳәаша, аилацәажәара анымҩаԥиго акә зааит, аизараҟны акәзааит, лыхьӡ заҵәык ауп ииҳәо. Ҵаны, лгәы нызкылаша, «ҳара ҳ-Иарна» ҳәа нациҵоит. «Ҳара ҳ-Иарна лылаԥш иҵамшәар ҟалозма аведомостқәа рҿы ишеилахәаз… Ҳара ҳ-Иарна агәаҭаҩ еиҳабы, игәалымҭазҭгьы…»

Абри агәыҩбара шлызнарҵысло, дшазхәыцло лалҳәеит Афина Христофор-иԥҳа. Уи уаҟа, абанкаҿы кассир еиҳабыс аус луан. Ҷәабаҟа шықәса рыла акәын Иарна лаҵкыс дыз леиҳабыз, аха цәала-жьыла дахьҭҭәааз иахҟьаны, еидкыланы урыхәаԥшыр, ани-ԥҳаи ракәыз џьушьон, убас иаҳа илыцын, иаҳа илыԥшнын. Акы азыҳәан длазҵааны, иаалҳәоз дахымԥакәа, зегьрыла даххәыцны иналыгӡахьаны ишылгәаламшәозгьы, Иарна уи аԥҳәыс бырг еиҳарак пату злықәылҵоз, илҳәоз ажәа даараӡа ишәаны-изаны дцәажәон, насгьы илҳәон гызмалрак аҵамҵакәа, гәыкала. Иҟоуп убас еиԥш иҟоу ауаа, хшыҩла дара иреиӷьу адырцәа шумоугьы, убарҭ уразҵаар иаҳа еиӷьушьоит ус дук анумоу, избанзар ирҳәо агәыԥхара аҵоуп, абзиа шудыр-кыло иаразнак агәра угоит. Убас анцәа иишаз дреиуан Афина


495

Христофор-иԥҳа. Аа, иахьа, ахәашаҽны, шьыбжьон, аԥсшьара аамҭазы, акаҳуа еиқәаҵәа ыжәны, еицәажәо иштәаз, Иарна лыгәҭыха аацәырылган, гәаара аҵамҵакәа, иҳәаны даналгоз, лықәра шмаҷым шаҳаҭра аурц азыҳәан:

– Уажәшьҭа схәыҷым, сыԥҳа сара дсаҟароуп. Ҳаицны ҳан неиуа, ҳаиҳәшьцәоу џьыршьоит, – ҳәа нацылҵеит. Афина Христофор-иԥҳа, адунеи бгозаргьы, лара лычҳара дахысу-ам ззырҳәоз, агәыԥжәареи аццакыреи аӡәгьы бзиара шиза-лымгац здыруаз аԥҳәыс ҭынч, Иарна ус анылҳәа, дааҿаԥха-ҿаччан:

– Бара быхьӡи бабхьӡи еидкыланы изырымҳәо, акы, бҟаз шьа-бнаалашьа бзиоуп, ҩбагьы, быԥшра-бсахьа убас иҟоуп, ибеиҳабугьы, ибеиҵбугьы, дара брықәлоушәа рбоит, – лҳәеит. Лҟазшьеи-лнаалашьеи рзыҳәан уи абырзен ԥҳәыс илҳәаз лгәы иахәеит Иарна, аха егьи ибеиҳабугьы ибеиҵбугьы дара брықәлоушәа рбоит ҳәа иацылҵаз, цәгьарак аҵаҵаны ишы лымҳәаз аҟара шылдыруазгьы, усҟак илзеилымкааит. Даҽа ажәакгьы лалҳәеит Афина Христофор-иԥҳа иахьа, ахәашаҽны, шьыбжьон акаҳуа аныржәуаз. Уик аазхылҳәааз ҳәа акы аал-зымдырит Иарна. «Быԥҳагьы быԥҳа лоуп, аха баргьы бхы базхәыц», – лҳәеит, Иарна лан убри абырзен ԥҳәыс лакәушәа, зынӡаск анык лкәал дынҭагыланы.

Лхы алыршьцылахьан, убас ҟазшьас илыман Иарна: ус бзи-ак дақәшәазар аҟара деигәырӷьон, илхалыршҭуамызт еицәа жәара бзиак анлоулак. Уажәы, иахьатәи ахәашазы, аусураҿы илымаз аицәажәарақәа лгәаларшәаны дрызхәыцуа даауан аҩныҟа. Лгәы иаззырҳаша еицәажәара бзиак, ма лыԥсҭа заараҿы акыр зҵазкуа уск данақәшәалак аҽны, зыԥсышьа бзиахаз мшуп ҳәа азылҳәон убри амш. Амшқәагьы ауааԥсыра иреиԥшуп. Иҟоуп зишьа бзиоу, аха зыԥсышьа ҽеимхо, иҟоуп иины адәы ианықәло, амамиқәара зҿатәоу, аха аԥсымҭаз ажәҩан каххаа, ицқьаӡа иааныжьны ицо. Иахьа, аусура ашь ҭахь, аизара рыман. Акраамҭа еидхалеит. Лара дахьтәаз, ирҳәоз-ируаз лбомызт, илаҳауамызт. Аҩныҟа дыццакуан. Аи зара ианалга, аҭаацәа бзиа анааилатәо еиԥш ихәлахьан. Да-хьиз, лхәыҷра ахьымҩаԥысыз ашьха қыҭаҿ акәызҭгьы, лхала


496

дызцарымызт, убас илашьцазаауан, аха араҟа, ақалақь агәҭа иахьацәыхарамыз аҟнытә, аулицақәа каххаа илашан. Дыцца-куа аҩныҟа дахьаауаз, амҩан дазхәыцуан аҽнытәи ахәаша лара лзыҳәан иаишьахаз, насгьы иаԥсышьахаз. Гәырӷьара дук лзаанаганы ишылгәаламшәозгьы, ицәгьан, ихьанҭан, са ра сзыҳәан иҳарамын ари амш ҳәа азылҳәартә еиԥш бааԥ сыкгьы лгәаламшәеит. Афина Христофор-иԥҳаи сареи ҳаи цәажәара уаха ҭынч сазхәыцып. Егьирахь, уаҳа?.. Егьи?.. Уи уажәы дабасгәалашәахи!.. Уи сара исхароуп, баша амала амш лашара иахарастәуеит. Иахьа аҭел дылзамысӡеит Уахсиҭ. Иаҳа ииашоуп, иаҳа иламысуп, аҩыџьегьы рзыҳәан еиҳа еиӷьуп ҳәа илыԥхьаӡон телефонла реицәажәарақәа. Абжьааԥны аҭел днасны инеибырҳәалакгьы, адырҩаҽны, аусура данца лак, лусуреи лҩызцәеи ирыбзоураны, реицәажәара наҟ ил халыршҭуан, аха хәашала ианеицәажәалак, асабшеи амҽы шеи аҩны данаанхалак… Еиӷьуп, еиӷьуп, хараӡа еиӷьуп иахьа дахьамысыз. Убриак ауп. Егьирахь зегьрыла илаҩсхьоу ахәашақәа излареиԥшымыз ҳәа егьыҟамызт иахьатәи ахәа ша. Аусура, шьыбжьон акаҳуа ажәра, лыԥҳазаҵә Гәлизеи лареи ашьыбжьышьҭахь ҭелла реицәажәара, аусура аамҭа анынҵәеи аизара ианалагози инарыбжьаршәны, афатә ҭирҭа адәқьан дныҩнаххны, фатәы-жәтәқәак илымԥыхьашәаз раахәара… Лнапқәа ааиҭнылыԥсахлеит, лшәыра усҟак ишыхьанҭамызгьы.

Алашарақәа каххаа иаркын, ишырҳәо еиԥш, агәыр кар шәзар иубартә илашан Иарна дызныланы днеиуаз аулица. Инханы иҟоуп даҽа ҩбаҟа сааҭ. Нас аҵх аҽеиҩнашоит. На ӡаӡа ицоит иахьатәи ахәаша. Уажәшьҭа ирызхәыцлатәуп, уаҵәтәи асабшеи уаҵәашьҭахьтәи амҽышеи шылхылгаша. Уахсиҭ агызмалгьы идыруан, лара, аԥҳәысеиба, аԥҳәысзаҵәы лзыҳәан асабшеи амҽышеи рыхгара шыхьанҭаз. Убри азыҳәан акәын гра бааԥсны изҵигаз, даазқәылаз, арҭ аҩымзк-ахымзк, иаабжьамыжьӡакәа, ес-хәаша аҭел асра.
– Уаҵәы сабшоуп, – иҳәон иара.

– Иахьа хәашоуп. Иуҳәо иашоуп, – аҵәы налалҵон Иарна.

– Уаҵәы сабшоуп, – иҳәон иара еиҭа, лара илҳәозгьы, лҳәашьагьы рыгәхьаа мкӡакәа, иажәа рҭынчны. – Уаҵәашьҭахь


497

мҽышоуп, – ҳәагьы нациҵон. Арҭ аҩымшк анеиқәиԥхьаӡалак, изхиҳәаауа лара ишылдыруа шидыруазгьы, ибжьы агызмалра аҵаҵаны: – Арҭ аҩымшк шәара ишәхыжәгарц шәгәы ишԥаҭоу?

– ҳәа зҵаарала иаахиркәшон, икьаҿӡаз ицәажәара. Ма иҵегьы акы дналацәажәар, иамуӡозар мцқәак ма иҳәар. «Уара», «Ба ра» ҳәа еицәажәартә еизааигәаны ишеибадырхьазгьы, ҭелла реицәажәараан, алаф наҵаҵашәа, «шәара» ҳәа акәын дыш лацәажәоз. Аҳәашьа иԥсахуан акәымзар, еснагь иажәа зҵаа рала ихиркәшон. Ибзамыҟәроу зҵаароуп ҳәа илыԥхьаӡон Иарна. Унаизхәыцыр, дгаӡамшәа дыҟоуп, арахь… Лара Иарна-гьы дмыццакӡо, реиқәыԥхьаӡара дналагон:

– Асабша ашьыжьымҭан, ҽаамҭанык еиԥшымкәа, сацклаԥ шны, сыԥҳа иԥшӡаны деилаҳәаны, ашкол ахь дсышьҭуеит.
– Нас шәызҿузеи?

– Ҽаамҭанык еиԥшымкәа, ицырцыруа еилсыргоит суада қәа.

– Нас шәызҿузеи?Аамҭа шәымоума?
– Нас сыӡәӡәоит, сӡахуеит.
– Нас?

– Еинҟьаны скәашоит. Зежәымзар ҩажәа. Уаҳама?! – иаар цаҳәцаҳәны ихлыркәшон. Иажәа ахы ахьхаз, иахькылсу-аз анагӡара акәым, убри аҵыхәала ацәажәара мацарагьы гәнаҳароуп ҳәа илыԥхьаӡон. Ус дааӡан. Лан лгәыԥҳәыхш иацны лшьа-лда иалалахьан. Сара исаҟароу сыԥҳа дсывагы-лахуп… Сара сами зегьы зхароу. Сабшак аҽны, схамыждараз, ицныҟәара сақәшаҳаҭхан, убри аахыс ес-хәаша аҭел дасны, сгәахы ахәра артытра даҿуп. Аха, анцәа иџьшьоуп, иахьатәи ахәашаз дамысӡеит. Издыруада уажәшьҭа ихаҿы инеизар баша ихы шижьо? Аҵыхәтәан данасуаз… Ианбыкәу, мшәан? Ашәахьаҽны. Сара соуп иасуа, сара иҳәахит, дысзымдрызшәа аныҟасҵа, нас инациҵеит, гәаҟ, зежәымзар ҩажәа соуп ҳәа. Иуацәажәогьы сара соуп, Ахәаша Уахсиҭ анысҳәа, аччара сызнымкылеит. Иаргьы: «Ааи, ааи, Ахәаша Уахсиҭ, Ахәаша»,

– иҳәахит. Ихала ихы иахьӡиҵеит. Убри, аҵыхәтәантәи реи цәажәара, ажәак бжьамыжькәа илгәалашәан, лхала дааԥы шәырччеит. Зхы иагу аӡәы лакәзаап, лхала дыччо амҩа дануп


498

ҳәа сзырҳәоит лгәахәын, аӡәыр сибамашь ҳәа даанаԥшы-ааԥшит. Икаххаа илашаз аулица ҭбаа-ҭыцә ауаа маҷны ианын. Аус зуа рыҩныҟақәа ицахьеит. Ус рымамкәа ақалақь иалоу аԥсшьаҩцәа иҭәны иахьану, иахьеилыхароу амшын ахықә аҿтәи амҩаду аҿоуп. Иарна ауадақәа ахьлымаз аҩнеихагыла ашьха ашьапахьы иазааигәан. Иаҳа иҭынчран, насгьы ашҭаҿы аҵлақәа рацәаны иахьгылаз аҟнытә, ашәшьыра еихашьшьы иҟан еснагь.

Хәыцрақәак дырҭаргаланы, зны лгәы дынҭаччо, ҽазныхгьы иахырҟьацәаны, иакәым џьара исҳәама ҳәа лыхгьы дназ хәыцуа, Гәлиза лзыҳәан аҩны дыҟоумашь, лҩыза лахь дахьца зынтә даахьоумашь ҳәа, лыԥҳазаҵә лылабара дахыццакуа, ау-лица даамҩахыҵын, луада ахьыҟаз аҩны амардуан днаҿалеит Иарна. Аҩналарҭаҿы иахьылашьцараз аҟнытә, амардуан днаҿалаанӡа, еснагь лгәы нҭыԥсаауан, абас аҵх наскьахьаны данаауаз. Уажәшьҭа жәаа шықәса инрықәгәыӷуа иҵуеит убри амардуан дхалоижьҭеи, аха дзамышьцылеит ацәыҵлашьцара. Ҳаԥык ахышә днылагылазшәа дааҟалоит. Амала, знык амар-дуан амаакыра кны лҿаныналхалак, ацҳа дықәсуаны, амаакы-ра лкыр еиԥш, иаҳа лгәы арыӷәӷәон.

Ҩбаҟа етаж дхалахьан. Даҽа знык дынхагьежьыр, нас ах ԥатәи аетажаҿы луада ашә днадгылон. Азнык азыҳәан цәа лашәаран илоуз џьылшьеит. Дааҭгылеит. Ауаҩы даауԥылар, цқьа унеиҿаԥшыр, ихаҿсахьа еилукаартә аҟара, иҭааӡа иарлашон адәахьынтә иаауаз алашара. Цәалашәарамызт. Ихәыҭхәыҭуа еицәажәон џьоукы. Ирҳәоз еилыргашьа ама-мызт. Рыгагақәагьы ааҵысымысит. Ҩбаҟа шьаҿа неихылгеит лаԥхьаҟа. Дгыланы дырзыӡырҩуазшәа иҟалон. Аӡәы иакәзу, ҩыџьа еидгылазу харантә илзеилмыргеит Иарна. Дара ахь-гылаз, амардуан ахагьежьырҭаҿы днеиуаны, раахьаҳәымҭа иақәшәан, блеихаҟәысрак иалагӡаны, рхы-рҿқәа налылбаа-ит алашара цәышҳабира. Лгәаҵанӡа инҭыԥсаан, лоуразоуроу днеилууааит. Ажәақәак неидҳәаланы рҳәара акәым, иара ус, бжьыкгьы лызҭымкааит. Амардуан амаакыра лыҩнапык рыла иаанылкылеит дкамҳарц, убасҟак илықәлашьцеит. Раԥ хьаӡа лхаҿы иааиз – лыхлахаҵ гьежьыр, дкаҳар, лыбла иа-


499

баз аҵкысгьы, иаҳагьы ихьымӡӷхоит. Ишлылшоз лгәы еиқә ҳәаланы, лшьамхқәа аҟәара-ҟәара еиҵасуа, урҭ, амардуан абарҵа хәыҷаҿы еибагәӡуа, еигәыҵеибаҳәҳәа игылаз, лызқәа нареилырхан, амардуан даҿаланы, ишлылшоз дласны, аҩныҟа лҿыналхеит. Аӡәыр илымпыҵихуазшәа, илымпыҵарӷәӷәа ил-кын афатәқәеи ацаԥхақәеи зҭаз лшәыра. Луада ашә акраамҭа днадхалеит. Ацаԥха лзыԥшаауамызт. Ианылыԥшаагьы, ашә аартышьа дақәшәомызт. Знык аҟарагьы днагәҭасит, ашә аҵәҵәа шамаз, ацаԥха шаркыз лзымдыруазшәа. Дыҟаӡамшәа, адунеи дықәӡамшәа, акгьы лымбаӡазшәа лҽылҵәахырц, дныҵаба дцарц лҭахын. «Аҵәҵәа бас, ацаԥха зыбҭахузеи», – аҳәон, лыблақәа ирбаз агәра зымгоз, лызгәык. «Аҵәҵәа басыр иаа-зыртуада, быԥҳазаҵә ауадаҿ дыҟамзар», – аҳәон рыцҳашьара азымдыруа, аиаша абла иҭаԥшуаз, лгәы егьи азыбжак. «Лара лакәӡам, мап, мап, лара лакәӡамызт, зынӡаск даҽаӡәын»,

– ҳәа дааҟәымҵӡакәа лгәы иҭаҳәо, акгьы ҟамлаӡазшәа, ак-гьы лымбаӡазшәа, иаҳа лҽанаалырҭынч, илулак, ашә аартны дшыныҩналазҵәҟьа, аусураҿы дызлаҟаз лымаҭәа бзиақәа лшәыхны, халаҭ еилыӷраак, халаҭ жәпак налшәылҵеит Иар на. Ӡык днахәан, лыԥсы иаҳа ианааивылга, дхынҳәны амар дуан ахь даарц, лыбла дажьоу, илбаз иашаҵәҟьоу еиллыр гарц лыӡбеит, аха лҽаанылкылеит. Асҵәҟьа уаӷоу ихы ижьеит. Сыблақәа ирбаз мцуп шысҳәоз, схаҭагьы агәра згеит имцыҵәҟьоушәа. Исусхәузеи амардуан ахь снеины. Днаскьа-ны лхы налыргылеит. Зны-зынла иаалырмыцхәцәома уҳәо аҟынӡа Иарна илылан лхы аҳаҭыр ақәҵара, лхы аламырҟәра.

Ахәыҟаҵарҭа иҩнагылаз астолаҿы, ампахьшьы ақәыр шәны, шьыбжьон, ашколахьтә данааилак илфарц, лыԥҳа лзы ҳәан иқәлыргылаз афатә кьыс шамамыз анылба, иаҳагьы деигәырӷьеит, аҩны дааины, акрыфаны дцазҭгьы, нас ани, амардуанаҿы илбаз лара лакәымхозшәа.

Ишыҟалҵацыз еиԥш, ателевизор наҿалҵан, акыр ахәаԥ шра, аилкаара лылшозшәа, хьаа-баа змаӡам аӡәы леиԥш, лҽырҭынч адиуан днықәтәеит. Ажәабжь ҿыцқәа ҳәаны иалгахьазаарын, уажәы аҳауа зеиԥшроу, иахьыхьҭоу, иахь-шоуроу аҳәара иаҿын ателевизор, лара бзиа илбоз, еснагь


500

дазыӡырҩуазаргьы лгәы зхымшәоз амелодиа аҵаҵаны. Уажәы убри амелодиа зынӡаск даҽа цәаныррақәан илызнарҵысуаз.

Ашәаҿ ацаԥха ахьархьар бжьы геит. Лгәы ааҭрысын, да гьыҩагылеит Иарна, аха лхы лнапаҿы иаалган дыштәац деиҭанатәеит. Ашә лзаасыртырц аҵәҵәа дшамысуа, ақьаа фырхша. Аҩны сшыҟоу лзымдыруашәа… Лцаԥхала ашә аар-тны, ашьшьыҳәа дааҩналеит, лхы аџьыка ықәхны, лыԥсҭа заара зегьы лызкны илаӡааз лыԥҳа заҵә Гәлиза. Ахара здыз лара, ан лакәызшәа, лхы агарҭа лмоуа дааҟалеит. Уи лдырзар акәхарын, дышиашаз азал ахь дмааиӡеит Гәлиза. Ашьҭаларҭа уадахь дныҩнашылеит лҽеилылхырц. Абжьааԥны, ан аҩ ны дшыҟоу, аԥҳа данааилак, ашә аҵәҵәа дасуан, ацаԥха лџьыба иҭазаргьы. Дара аҩыџьа заҵәык ирдыруаз аҵәҵәа асшьагьы ӡбаны ирыман. Убас аҵәҵәа инасны, ашә анаа-дыртлак, аҩны иҟазаалакгьы, ихынҳәызаалакгьы, рҽынеи гәыдыжьлан иаагәыдеибаҳәҳәалон. Аҩны сшыҟоу лзымдыр уоу, дыԥхашьаны, сымԥан дахьзықәымло аҟнытә акәу, аҵәҵәа дамыскуа, ашә ацаԥхала иаартны дзыҩналаз? Сарма шьа-пала сгылама, иахьа ашьыжьымҭан сангылоз?! Абас аԥсы шьа зыбааԥсхазеи иахьатәи амш? Аҵеи дзауз аҭаацәа шым гәырӷьара уеигәырӷьартә иҟан иахьатәи амш аишьа. Ажәҩан шеишеиуа, алакыҵа ахаччо, иҵылашаауан, агәалаҟара бзиа шәымаз, шусқәа шәымпыҵаманшәалахааит, ақалақьуаа, има-рымажахааит, ачарақәа рзыҳәан иҭажәгалааит шәурақәа, анхацәа ҳәа жәлары зегьы ирықәныҳәауа адунеи иқәлеит иахьатәи амш. Убас сеигәырӷьеит саргьы, нас, сгәаҵәахы аҵаа хьшәашәа нҭаҵаны ицартә, аԥсышьа абас изыбааԥсхазеи? Цәгьарас иҟасҵахьоузеи абри сара?! Схаҵа ила сманшәа ламхо, акәтаӷьцәа дагәылхны исааӡаз сыԥҳа лакәзар… Лы лабжышқәа хамыҟәҟәаларц, лыԥсгьы ааивылгарц, илбаз-ила ҳаз, дахьцаз-дахьааз зегьы шьаҿа-шьаҿала илгәаларшәо, аҽнытәи амш зегьы дназхәыцит. Лыламыс иақәнамгахашаз, илаҭәамыз акыр лҳәаны, мамзаргьы, гәнаҳарак ҟалҵаны ҳәа акгьы лгәаламшәеит. Ашарԥаз, ажәҩани сареи еимадагас иҳа моуп, амреи сареи ҳаибанарбоит сбарҵа хәыҷы. Абан, мра-гылара аганахьалоуп ишыҟоу иара. Уахь даанаԥшит. Убри



501

абарҵа хәыҷы днықәгылан, абжьааԥны аҵкысгьы деигәырӷьо, улԥха-угәыԥха ҳамазааит ҳәа дақәныҳәо даԥылеит аҽнытәи амш аира. Лхәыҷра иҭылгаз, ақыҭа иалганы иаазгаз ҳәа лара иззылҳәалоз, ҟазшьаны илыман амш лашара убас аԥылара. Лаб ԥсаҭа шкәакәа иҿылҵааит. Лара даныхәыҷыз, лаб иԥсы анҭаз, иҳәашьа ҟалҵон, дихыхәмаруан. Иаргьы игәаԥхон ус ахьылҳәоз. Лаб амш лашара даналхәдаха, иԥсы аҳаҭыраз, есышьыжь далалгәалашәаларц ишынеиҭалҳәа-ааиҭалҳәоз, шьыжьымҭанла, лаб данылгәаламшәаӡозгьы, ныҳәарала амш аԥылара дашьцылеит. Ахаҭа иагәаԥханы, аҿҳәара ааины, ԥсшьара ицошәа, аамҭала изԥырҵуа адунеи ашәахәа хьҩежь қәа ахьыршо, ашьшьыҳәа амшын инӡаалозар амра, ашьшьы ҳәа, имыццакӡо алашара нҿыцәааны иаахәлозар, убри амш азыҳәан ажәымҭа бзиан, аԥсышьа бзиан лҳәон Иарна.

Абыржәада дазымхәыццызт амш аишьеи аԥсышьеи ажәҩан ацқьара мацара иахьадылкылоз дышиашамыз. Аус злаз лара, ауаҩԥсы, лхаҭа убри амш шылхылгаз, илцәагаз, мамзаргьы илзыннажьыз акәзаарын. Аа, ашьыжьымҭан ажәҩан кеикеиуа ицқьан, ахәылԥаз амра ашәахәақәа нахьнаршеит ақалақь, аха изакәы мшхазеи иахьатәи ахәаша?

Ашьҭаларҭа уада аҟнытә, еиҭах азал ахь дмааикәа, аҽыкәа барҭахь дыҩналеит лыԥҳа. Дызҿузеи асҟаамҭа убраҟа? Лҿы лыӡәӡәозар, лхы лҳәозар акәхап. Илнызбаалар ҳәа дымшәои! Ателербага дахәаԥшуан Иарна. Изакә бзамыҟәроузеи иаҳ дырбо, лҳәеит, лгәанала, ателербага ала иддырбоз еиллыр гартә дахәаԥшуазшәа. Цәгьарак ҟазҵаз ахәыҷы илымҳа ан дырҵәиуа еиԥш, ателербага амаа аанылкылан, иаарҵәины даҽа программак ахь иниалгеит. Уаҟагьы ицоз, еилырганы дахәаԥшаанӡа, араҟагьы иҽеиу ҳәа егьыҟам лҳәан, зынӡа иааҿылхит, нас дшашьцылахьаз, лыԥҳа дшааилак еснагь ишыҟалҵацыз еиԥш, дазымхәыцӡакәа, ахәыҟаҵарҭа уадахь дныҩналан, асаанқәеи ачқьыԥқәеи ырхьархьаруа акҿаҩра дныкҿалеит. Издыруада, Уахсиҭ игәырԥса сықәшәазар? Ахәаша Уахсиҭ, зежәымзар ҩажәа Уахсиҭ… Илгәаԥхон ихьӡылҵаз ахьӡшьарақәа. Лгәалаҟара дырбзион убарҭ анылҳәалак. Убри аҭел дахьамысыз азыҳәан акәзар аԥсышьа абас изыбааԥс


502

хаз иахьатәи амш? Исҳәо иаанаго, аҭел дасыр еиӷьын ҳәоуп. Аҭел дасыр сымуазар, дамысыр, имышьҭа сықәшәеит ҳәа сизаӷьуазар, нас уажәшьҭа иҟаиҵари, џьбеит, уи ауаҩ?!

Аҽыкәабарҭа данаадәылҵ, ахәыҟаҵарҭахь дныҩналеит Гәлиза. Акрыфара даламгаӡеит. Деиқәышьшьы дгылан. Иҟал ҵаша дазхәыцуазар акәхарын. Ирзыԥшыз, хырԥашьа зма-мыз реицәажәара, иҟаларын, лара, Гәлиза лаҵкысгьы, ан иаҳа дацәшәозҭгьы. Аҩны сшыҟоу лымбошәа ҟалҵоит, ақьаафыр хша! Ацаԥхала ашә аартны даныҩналозгьы, аҩны сшыҟаз за маналаҵәҟьа илдыруан. Амардуанаҿы срывсны сшааз, ишыз бақәазгьы усҟацәа илдыруеит. Аҽынкылара лцәуадаҩны, лгәанала аӷьра дшаҿызгьы, иҟалҵаша, ишылҳәаша дазхәыц уан Иарна. Слацәҳар, слеисыр, снапы рҟьаҟьаны сылҿасыр аҵкыс, зназы маанала слыҵаланы слацәажәап, зегь лсырҳәап. Ус иаҳа еиӷьхап. Лыԥсы ҩнаҟәыкуа, азал дазкуамызт Иарна. Зны ахәыҟаҵарҭахь лҿыналхон. Уаҟа лыԥҳа дшыҟоу аныл-балак, длыцәшәазшәа, лышьҭахьҟа даахынҳәуан. Ателевизор наҿалҵон, цқьа илнарбартә иԥхаанӡа, илашаанӡа, наҟ ина ҿылхуан. Уажәы дахьхәны дыҟан, лыԥҳа шьыбжьон илымфаз лхәы рԥханы, днадтәаланы афарада ус амамкәа иахьықә лыргылаз. Аха, уажәы уахь днеины, акрыфара баԥсам ҳәа лхәы анлымҵылх, нас еицәажәара зыҟаломызт. Илзықәлыргылаз афатәқәа акакала днарызхәыцит. Акәац еиҵачаԥаны, акры-фара лгәанарԥхарц азыҳәан, анаша рҵәы. Ачаиршыгагьы агаз иақәгылоуп. Иҟалап, ашра иаҿызар. Илҭахызар, акаҳуа ахш аҭаны илжәып, илҭахызар – ачаи. Лыԥҳа дырԥшӡаны леи лаҳәара дшашьҭаз еиԥш, лыфатәгьы дацклаԥшны акрылҿал ҵон. Лхаҭа лхәыҷреи лқәыԥшреи аибашьра ашықәсқәа раан имҩасит. Лыфатә иагын, лцәашәҵатәы бжеиҳан иқәыршә-ҵаршәын. «Џьара акала лгәы ҭыгамызт. Убасҟан лара илыг-хаз, уажәы лыԥҳа илыдылҵарц даҿын. Дгәыӷуан, лара дыз хьымӡаз, бзиа илбаз лыгәҭыхақәагьы дрыхьӡоит, иналыгӡоит ҳәа лыԥҳа. Зегь реиҳа гәҭыхас лара илымаз, бзиагьы илбоз аҭоурых акәын. Данқәыԥшӡаз инаркны, убри аганахьала дҵарауаҩханы акәын лхы шылбоз. Аҵара-дырра зыԥсҭазаара азызкыз, шьыцра бзиала дрыҵашьыцуан. Ашкол, ԥшӡала, дша-



503

алгалак, аинститут дҭалап, нас аспирантура, сара џьара акала лхы даласырԥшрым ҳәа Гәлиза длызхәыцуан.

Уажәы, убарҭ лыгәҭыхақәа анылгәалашәа, лыԥҳа амардуа наҿы дшылбаз лыбла иаахгылеит. Лхы жьо, илҳәац аҳәара деиҭаналагеит. Имцуп сыблақәа ирбаз. Гәлиза лакәӡамызт уи. Даҽаӡәын, даҽа ӡӷабын. Уажәы аӡӷабцәа зегьы еиԥшны рҽеи ларҳәоит. Аҷкәынгьы зны Гәлиза длыцны иааиз, мамчка, абри иоуп Андреи ҳәа сызҿыз астудент ҳәа ззылҳәаз, ислырдырыз иакәӡамызт. Ари иаҳа ахаҵа ԥшра иман. Ихахәқәа роуп сыз-жьаз, уажәы аҷкәынцәа зегьы рхахәқәа аужьуп.

Егьиашаҵәҟьаны, ҩынтә-хынтә абас лхазы ианылҳәа, ил ҳәо иашаҵәҟьоуп ҳәа лхы агәра алырган, азнык азыҳәан лгәы аалырҭынчит. Ателефон ашҟагьы даанаԥшит. Дмааӡац Гәли за. Лҩыза лҟны дыҟоуп. Ишыҟалҵац еиԥш: «Мамчка, хьаас сҟабымҵан, сыгәхьаабымган, бысцәымшәан, уажәыҵәҟьа снеиуеит», – ҳәа днасуеит аҭел. Убас ҟалҵарауаз, сылжьарау-аз, нас игәырԥса сықәшәарымызт Ахәаша Уахсиҭ, нас аԥсышьа бзиахарын иахьатәи амш.

Иарна абас лгәы дахьынӡаҭахәыцуаз, акрымфакәа, абарҵа хәыҷахь ддәылҵит Гәлиза.

– Бхәы хьшәашәеит, бабацои? – иналҿыҵҟьеит Иарна. Акрылфар ахьылҭахыз аҵкысгьы, адәахьы дахьыԥшуаз лгәы иҵаххноуп ишламхаҳәаз.Илҳәеит иаараӷьны,ишҳәатәыҵәҟьаз. Знык илзымҵәахкәа, лгәала анхыжж, уажәшьҭа аус злаз, убас мацара анагӡара акәын. Лара дацәшәон лычҳареи лгәамчи азымхар ҳәа усеиԥш ацәажәара. Ихыблаа-ҿыблааны, ихьыжә кәыжә, цәыха-цәыфарала, ӷра ҭыӷьӷьаала имҩаԥысыз лхәыҷ реи нагӡара амоукәа еиқәыбгаз лынасыԥи уҳәа, илхылга қәахьоу зегьы лгәалашәар, ацәажәараҵәҟьа лылымшар ҳәа дацәшәон Иарна. Лара уажәы дцәажәар акәын Гәлиза лаб ихаҭыԥан, хаҵаҵас, лҽырҭынч, насгьы аџьбарара аҵаҵаны.

– Мамчка, уажәыҵәҟьа снеиуеит! – адәахьы имҩасны ицо аӡәы иалҳәозшәа, арахь дхьамԥшӡакәа, абарҵаҿынтә лыб-жьы ааҩит Гәлиза. Иарна ианакәзаалак илгәаԥхон, нбанк бжьыршәаны, иааркьаҿшәа «мамчка» ҳәа лыԥҳа лҳәашьа. Лара аусураҿы дшыҟоу, Гәлиза аҭел данаслак, раԥхьаӡа уб


504

ри ажәа акәын илҳәоз. Ашколахьтә аҩны дшааилак, аҭел дасуан, исфозеи ҳәа длазҵаауан, лхәы мазеины архьшәа шәага иҭагылазаргьы, шьыбжьон банааилак ибфаша ҳәа ашьыжьымҭан илалҳәазаргьы: «Мамчка, исфозеи?» – анылҳәа лак, лызҵаара мацара акәмызт иаанагоз. Убриала илҳәон ашкол ахьынтә деибга-деизҩыда аҩныҟа дшааз, лан бзиа дшылбо, аусурахьтә лыхынҳәра дшазыԥшу. Убри азыҳәан дшасуаз шылдыруазгьы, ҭынч, дмыццакӡо, аусураҿы егьа деилахазаргьы, аԥхьа илфаша, нас илфаша ҳәа, ашьыжьым ҭан ишлалҳәаз еиԥш, еиқәыԥхьаӡо еиҭаналалҳәон. Аус лы-цызуа аҳәса игәарҭон, лыԥҳаи лареи шьыбжьонла ажәабжь бзиак ҭелла ианеибырҳәалак, иаразнак лгәалаҟара шыбзиа-хоз, ллакыҵақәа шҵылашаауаз Иарна. Лӡамҩақәа рқәыԥшра рзыхынҳәны, аҵәа ҟаԥшьқәа иреиԥшхон, лыблақәа ракәзар, амра агылара иазыԥшу жәҩан гәыцқьахон. Убасҟан, лара, зусушьа гәалҭоз акассир ҳәсақәа ракәыз, аԥара амыр-хырц абанкаҿы иааиз, баша лдырҩык иакәыз, дарбанзаа-лак, изҳәалакгьы лыхьӡ ырԥшқаны иҳәар, лгәы иалсуамызт. Иҳәааит иҭахызар «Иринка» ҳәагьы.

– Дыбзиоуп, быԥҳа дыбзиоуп. Зегь рыла ибзианы дбааӡоит,

– лҳәон ани, аԥҳәыс ҟәыӷа, аԥҳәыс ҭынч Афина Христофор-иԥҳа. Усеиԥшқәа раан лыԥҳәыс еибара лхашҭуан, насыԥ бзиа змоу, зегь рыла зҭаацәара еибгоу аҳәса дреиԥшны лхы лыԥ хьаӡон Иарна Арлан-ԥҳа.

Уажәы, лыԥҳа лацәажәара лҽазыҟаҵо, абарҵахьтә дхын ҳәны лааира дахьазыԥшыз, иаалгәаларшәаны дназхәыцит, иахьа шьыбжьон Гәлиза аҭел дасу дамысу. Дасит. Акыршыс-фалак сҩыза лахь сцоит лҳәеит. Акрылымфаӡеит. Издыруада, аҩнынтә акәмызҭгьы дахьынтәасуаз? Иабеиқәшәеи, насгьы иахьа ианбеиқәшәеи лыстудент хахәы бабеи лареи?

– Мамчка, убас амла сакит, ахаҳә сыбҭаргьы исфоит, – лҳәан, лхы наҭа-ааҭо, абарҵахьтә дааҩналеит Гәлиза. Акгьы ҟамлаӡазшәа, амардуанаҿы избаз лара лакәӡамызшәа ҟал ҵеит лҳәеит Иарна лгәанала. Дыԥхамшьаӡакәа сыблақәа дызлархыԥшылозеи?! Лгәаҵан агәаӷ шеилашуазгьы, Гәлиза амла сакуеит анылҳәа зны акрылфааит, нас ицәырызгап ҳәа


505

лыӡбеит Иарна. Рыцҳашьаракгьы налызцәырҵит. Лаб усгьы дылцәыӡхьеит, лара лзыҳәан уи ԥсык диҩызоуп. Гәыла-ԥсыла саргьы сылцәыӡыр, зынӡа дзаҵәхоит. Абас лыԥҳа лзыҳәан ишылҳәозгьы, гәала хьанҭак иҭнафаауан ан лгәы.

Гәлиза лҽырҭынч акрылфон. Ус акәын лгәы ишаанагоз Иарна. Убри лҭынчра лара иаҳагьы гәаӷла дарҭәуан. Иҟал ҵаз ус иахәҭазшәа, мамзаргьы сара слашәханы, акгьы сым базшәа, дсылахәмаруама?.. Слықәцәҟьаны дҩасыргылар, бан илықәыбҵаз апату азыҳәан, аа, абри бымаз ҳәа, снапы рҟьа ҟьаны… Акгьы аҟаҵаха, ма ажәала аҳәахагьы лмаӡеит Иарна.

– Мамчка, бара акрызыбымфозеи, бхәы зықәгыламзеи? – лҳәан, лыбла ҭбаақәа ҭылашаауа лан дналыхәаԥшит Гәлиза. Иарна даашанхеит… Асеиԥш лыблақәа лхалашо длымбацызт лыԥҳа. Лгәаҵа шҭынчым рхубаалоит. Мчыла лхы лҟажоит. Сԥылшәоит хымԥада. Сычҳара ахьынӡаӷәӷәоу гәалҭоит ҳәа, лыблақәа еихмырсыӷь, лыԥҳа длыхәаԥшуа, лгәы дҭахәыцуан Иарна. Зны ачқьыԥ нықәҵаны лнацәкьарақәа рыла акры-фара дналагон,ҽазны ача амацара дацҳауан, акраамҭа лҿы иҭалҟаҟон, ацыфа ашьҭаҵара лхашҭны Гәлиза. «Бмыцца-кын, Иарна. ԥсыхәа ахьынӡамоу ичҳа, бҽырҭынч. Иҳәатәуи иҳәатәыми цқьа брызхәыц. Еицәабымтәааит. Ишыббо, иахьа тәи амш, аишьа шыбзиахазгьы, бара бзыҳәан аԥсышьа ҽеим…»

Гәлиза дызхатәаз астол аганаҿы днатәеит Иарнагьы. «Амардуанаҿы срывсны сшааз зынӡаскгьы илымбаӡеит. Иара, астудент хахә баба, ақьаафыр, сангәеиҭа, наҟ дынхьаҳәын, иблақәа иҵәахит, дыԥхашьаӡазшәа ҟаимҵоз. Зынӡаскгьы слымбаӡеит Гәлиза. Ииашоуп, слымбаӡеит. Убри азыҳәаноуп ас ҿымҭ дызтәоу». Иаҳа-иаҳа лгәы хьаԥссон Иарна. Даазқәылаз илхашҭшәа дыҟан акәымзар, лхаҭа лхы ажьара дашьцыла-хьан. Луаҩра лазырҟәуаз мҽеирак анидылбалалак лхаҵа, ииашаӡам, ус иҳәомызт, ус ҟаиҵомызт ҳәа лхы агәра алыр-гон. Ашьҭахь аиашаҵәҟьа абла дҭамԥшыр амуит акәымзар, убас лхы жьо дшыҟаз дагьыҟазаауан. Уажәгьы лхы жьо, ҭынч дхәыцыртә лҽанаалырҭынч, лаԥхьа дтәаны акрыфара иаҿыз аԥҳәызба, лара длыԥҳаӡамызшәа, абыржәада длымбацызшәа лыхәаԥшра далагеит. Дрыхәаԥшуан икыдыхәхәала-кыдыхә


506

хәалаз лыџьымшь еиқәаҵәақәа, дрыхәаԥшуан, дзықәтәаз аҟәардә иацрыҳәҳәаны, икахәхәа-кахәхәа икнаҳаз лыхцәқәа, дрыхәаԥшуан асақәи аҵәаԥшьи рыла ирхиазшәа, иҭыԥхаауаз лӡамҩақәа, ахалаҭ ҭбаа-ҭыцә шылшәызгьы, иҭҭәаа-ҭҭәааӡа иалԥшуаз лгәыԥҳәқәа. Абасҟак иҭыԥҳацәахома, џьбеит, жәаф шықәса ирҭагылоу? Ашкол маҭәақәа аалшәухыр, ашкол хәы ҷы ҳәа злалзуҳәозеи ари?! Хаҵа ицаша аҭыԥҳа. Дабаццакуеи, џьбеит. Дабаанагеи?! Анцәа срыцҳашьа, сыблақәа абахҩаз! Сыцәан, уаҳа акгьы. Ацәа салнахит амардуанаҿы избаз аи багәӡра. Аҭел сизасны, лаб иасҳәап. Ҳаицәыӡра сара исха-роуп, акы заҵәык сызлабыҳәо, ахәыҷгьы баргьы уадаҩрак шәақәшәар, сыцхыраара мап ацәыбымкын, исаҳәа, схы сеиг ӡом имҳәеи ддәылҵны данцоз, аа, абыржәоуп лаб ицхыраа-ра анылҭаху. Иасҳәап, аха ишԥаиасҳәо? Чмазарак лыхьны, аҳақьым дылҭахызар, аҳәара мариан, аха уажәы? Сара дсыҭ, аӡӷаб лхылаԥшра уадаҩуп, сара дсааӡоит анысҳәоз ибуамызт, уажәы иббама исҳәаз аҟны бшаанагаз иҳәап, игәы ишьы-шьып. Мап, еицәоу сақәшәаргьы, игәы имшьышьырц азыҳәан, лаб иахь ирзатәым. Хаҵа ицаша аҭыԥҳа… Хаҵа ицаша… Амардуан даҿаланы дшааиуаз илбаз илзаҩызахеит уажәы лхазыҳәан иҟалҵаз аартра. Уи иланаҳәоз рацәахеит. Лыԥҳа абасҟак дышдухахьоу, лқәыԥшра аҭәымҭа дышҭагылахьоу, хаҵа ицаша ԥҳәызбак дышлеиԥшхахьоу агәра анылга, лгәы лырҭынчыргьы ауан, лхатәы лара илбартә дыҟоуп, уажәшьҭа дхәыҷым ҳәа, аха убри аҭыԥан Иарна лгәыҭҟьара иаҳагьы иацнаҵеит иҟалҵаз аартра. Алашьцара ааимҟьаны, изырла-шоз мацәысеимҟьарак иаҩызахеит уи аартра. Уажәшьҭа аус злаз, ацәылашара иалылбааз, цқьа ишәаны-изаны азхәыцра акәын.

Лхы лнапаҿы иааганы, лҽеиқәгәо, аҽыҟажара уаҳа ишлы-лымшоз анылба, дызгылаз, дахьцоз ҳәа лзымдырӡо, дҩагылеит. Ма лнапы рҟьаҟьаны лыԥҳа дылҿасыр акәын, усҟан зегь ҳәатәхон, зынӡаск даҽакхон уинахыстәи реизыҟазаашьагьы, мамзаргьы, лара наҟ дындәылҵны, лыԥҳа дахьылымбаша, ԥыҭрак аҟара, агәылара акәзаргьы, џьара дцар акәын. Лроль хьанҭа нагӡаны, лхы шьҭых, асцена иқәҵны ицо актриса


507

лныҟәашьа лыҭаны, ашьшьыҳәа лҿыналхеит. Лыԥсы еивҵам харц, дегьаақәыԥсычҳаит. Ашә ахь лҿыналхахьан. Убри аам ҭазы акгьы лымбаӡозшәа, зегь рыла лҽырҭынч, дымҵысӡо итәаз Гәлиза лычқьыԥ лымпыҵшәаны асаан инаншәалеит, ларгьы ашырҳәа дҩаҵҟьан:

– Саҭабымҵан, сан, саҭабымҵан, сбыҳәоит, – лҳәан, лнапқәа лыкәыршаны, лан даалгәыҵалыҳәҳәеит. Иарна иҟалҵара, илу-ра дақәымшәеит. Сааигәара бмааин, бнапқәа схьыбмыркьы-сын, акаҳԥцәа реиԥш, амардуанаҿы ахаҵа дгәыдызкылоз, бара аԥхамшьа ҳәа лҳәарц, лхы-лгәы иааҭагьежьыз ажәақәа лқьышә иаақәыххит, аха лыԥсы неивҵахан, акгьы лзымҳәеит. Аԥсҭазаара усҟацәак ирыцҳанамшьацыз, лхала лхы лмыхь-чар ада ԥсыхәа лымамкәа, акырынтә аҭагылазаашьақәа ирықәшәахьаз (лхаҵеи лареи реилыҵра мацарагьы абанаӡоз!) акы дақәшәацыԥхьаӡа, луаҩра ламырҟәыкәа далҵыртә, еснагь агәамч зызцәырҵлоз аԥҳәыс, уажәы лхышьҭыхра, лԥагьара, лхыхьчара уҳәа, зегьы, неиқәыбга ицеит. Ахара здыз лара, Иарна лакәызшәа:

– Ус бымҳәан, акгьы ҟамлеит, бҽырҭынч, акгьы ҟамлеит, – ҳәа аргәыбзыӷ ажәақәа рҳәара далагеит. Лхаҭа лхазыҳәангьы илымҳәоз, илҵәахуаз гәҭыхак, ишны ихыҵыз ахш иаҩызахеит. Лхаҵеи лареи реилыҵра иара ихаран. Хьаҳәа-ԥаҳәада уи убасоуп ҳәа агәра ганы дшалгахьазгьы, лыԥҳа абыда иахь лызҳауаз, аб инапи игәыбылреи дахьрылхәдаз, еиҭаҳәашьа змамыз, хара хьанҭала, ларгьы илхараны, аара дук лыдны илыԥхьаӡон Иарна.

– Мама, сара ахара ду сыдуп бҿаԥхьа, аха агәра згоит, агәра згоит, бара сшеилыбкаауа! – уаҳа лгәы илнамырҳәеит Гәлиза. Лан лыхәда иақәҭәон лылабжышқәа. Иарна лхаҭа лыԥ сҭазаараҿы, ҽык арӡсартә алабжыш ахькалҭәахьаз аҟнытә, ианакәзаалак мцабзк аҟара дацәшәон, илцәымӷын алабжыш. Агәырҩа лабжыш аамышьҭахь, ауаҩԥсы изыҳәан даҽа лаб-жышк ыҟоуп ҳәа дыҟамызт. Убри, лара илзымдыруаз, знымзар зны икалҭәартә насыԥс илмоуз алабжышқәа ракәын уажәы лыԥҳа лыблақәа ирхибаҳәала, иҟәандаӡа, меигӡарахда иаау-аз алабжышқәа.


508

Ани аԥҳаи рнапқәа еикәыршаны, игәаауи идыргәыбзыӷ уеи руа дарбану узеилмырго, ишьаҳиҭхазшәа, акраамҭа еид-гылан.

– Ибзиоуп, иазхоуп шьҭа! Анцәа даахәаны сбыҳәоит, ала ӷырӡқәа сыбмырбан, баҟәыҵ аҵәыуара, – ҳәа илҳәази, насгьы иҟалҵази цқьагьы дырзымхәыцкәа, лыҵкы акалҭ амца акыр, арцәара дшалагарыз еиԥш, лыԥҳа ахара ду зыдны илыԥхьаӡоз лыргәыбзыӷра далагеит аԥҳәысеиба.

– Иара, Андреи, мамчка… Иара убасҟак… – ажәақәак лҳәарц далагеит аԥҳа, аха ацәажәара даҟәылхит ан. Лҳәашьа, лцәажәашьа злаҟаз ала, ԥхьаҟатәи лыԥсҭазааратә мҩа зегьы азыҳәан шьарда зҵазкуаз ажәақәак шылҳәоз лдырит.

– Баҟәыҵ, ҿыбымҭын, анцәа даахәаны сбыҳәоит. Баалеи арахь, бааи, ара бнатәеи, аа, бнатәеи абраҟа, – лҳәан, лнапқәа шлыкәыршаз, азал ахь длыманы лҿыналхеит. Лхы дҩаханы, лан дылҿаԥшуамызт Гәлиза. Лан аҩны дшыҟаз, лара да-нааи, лхы ныԥхьак-ааԥхьалкуа, лхы лнапаҿы иааганы, мчы-ла илҵәахырц дызҿыз, зегьы хыжжит уажәы. Лылабжышқәа иаҳа-иаҳа ирыцлон. Лнапқәа шлыкәыршац лан илыкәыр шаны, адиуанаҿ длыватәан.

Акраамҭа аӡәгьы ажәак лҳәомызт. Дасу лгәы дҭахәыцуан. Аԥҳа дазхәыцуан ԥхьаҟатәи лԥеиԥш. Уахь дахьынаԥшуаз, зе-гьы џьанаҭ баҳчаны акәын ишылбоз. Ан илгәалашәон илхыл-гахьаз. Лыԥсҭазаара зегьы лаԥхьа ииасуан. Абар, лыхцәқәа бант шкәакәала иҿаҳәаны, леимаақәа ҵкьыҿӡа дгылоуп рқы ҭа школ ашҭаҿы. Ашкол далгеит. Бжьы-мҩак ахьеихагылоу инанагаз диҩызоуп. Дахьцара лыздыруам. Абар, аинсти-тут дҭалеит ақалақь аҟны. Ақалақь аҟынтәи аҳәса хәыҷқәа, лара лҩызцәа ҿыцқәа алаф лылырхуеит ақалақьи бареи шәмааибит, ақыҭа иааӡаз сабиҵас бынхеит ҳәа. Ус анларҳәоз лцәымӷын. Уаҩы шьҭахак лакәны лхы лыԥхьаӡон. Аха лынасыԥ зыӡбыз, лхаҵа дигәазырԥхаз, убри, ақыҭа бшалҵыз бынхеит ҳәа, лафҵас иларҳәоз акәхеит. Длынасыԥхараны, лыԥҳазаҵә длабхараны иҟаз ауаҩи лареи еибадырны, игәаԥхеибашьаны, ианеицныҟәоз, изныкымкәа илеиҳәахьан, зегь реиҳа быз ласгәаԥхо, ақыҭа бшалҵыз бахьыҟоу азыҳәаноуп ҳәа. Изхи


509

ҳәаауаз лзеилкаауамызт Иарна. Гаӡас сишьома, мамзар-гьы уаҩы шьҭахас сиԥхьаӡома ҳәа лхы дазҵаауан. Ашьҭахь, цқьа данилашьцыла, изхиҳәаауаз анеилылкаа, егьарааны иҳәаргьы, иаҳагьы лгәы иахәон. Ақыҭа иаҳа иазынханы иҟоуп аламыс, ацқьара ҳәа иԥхьаӡон иара. Ихаҭагьы деи-хон убарҭ, ицәыӡқәахьаз рырхынҳәра азыҳәан. Архынҳәра зылшоны ииԥхьаӡозгьы лара, Иарна лакәын. Аха башахеит. Еилаӡҩашьа, еилагӡашьа змамыз еилаиӡҩарц, еилеигӡарц иҽазикит. Аҩарӡы алаҭәар, аԥшшәгьы агьамагьы ыӡуеит реиҳа ицқьоу аӡыхь. Ишыҟац, ицқьаӡа ицаларц аҭахызар, аӡыхь хеиқәырхагас иамоу акы заҵәыкоуп – аҩарӡ иалҵны, хазы амҩа алхра. Уажәадагьы, шаҟантә илгәалашәахьоузеи Иар-на лхаҵеи лареи реибадыршьа, реицныҟәашьа, ианеибага иреицынхашьаз. Лызаҵәра хгашьа амоуа ианыхьанҭахалак, мамзаргьы, лхы-лгәы дақәгәырӷьо, лгәалаҟара аныбзиоу, ҳаилыҵраҿ сыццакцәазар ҟалап ҳәа лхы иаҽԥнылҳәалон, аха нас, рыбзиабара чарҳәара шазиуаз цқьа ианылгәалашәалак, иара изыҳәан гәаӷмзар даҽа цәаныррак ҿыхомызт лгәаҵаҿы. «Гәшаҭара ахьаҭахым, иаҭахым. Зегьы сылаӡоз џьишьон сыԥҳа лабгьы. Знык-ҩынтә ианианасыжь, иаҳагьы схы дықәтәеит. Уажәы иланасыжьыр, дысцәыбжьысуеит сыԥҳагьы, нас зынӡа ҳаицәыӡуеит». Лгәаҿы аилашра иалагеит агәаӷ. Зегьы ҳәатәуп. Сыԥсҭазаара зегьы лааӡара иахҭнысҵеит. Схы-сыԥсы иагыр-ханы, лара лааӡара иазыскуан. Сџьабаа пату ақәлымҵеит. Абыда дахьыҟоу сара исхароу џьылшьозар? Убас лгәы иаана-гозар, сара соуп изхароу. Лаб изыҳәан цәгьарак ласымҳәац. Лара, ҳахшара заҵәы, илхарақәоугьы ыҟоуп лаби сареи ҳа хьеилыҵыз. Ааи, ааи, сыԥҳа илхарақәоу рацәоуп. Лара лакә ӡамыз сзызхәыцуаз, ас еиԥш иҟоу аб длымазар аҵкыс, длы маӡамзар иаҳа еиӷьуп ҳәа? Абас уи, дшыхәыҷыз инаркны, зегьы дырцәылыхьчон лыԥҳа. Сара аусура аҟынҵәҟьа хаҵак аҭел дысзасыр, хара дук сыдушәа, ԥсахра бааԥсык ҟасҵазшәа, сыламыс арқьиара салагон, лара амардуанаҿы… Агәылацәа ахьылбаауа, иахьхало… Убри мацарагьы…

– Мама! – акы лҳәарц дналагеит аԥҳа. Ан лхәыцрақәа ааиԥҟьан, лнапала наҟ дналыхан, ибҳәараны иҟоузеи, бара


510

аԥхамшьа ҳәа аанаго дналҿаԥшит. Лан ллакҭа цәгьазар акә харын, лхы аалалырҟәит Гәлиза. – Мама… Бара, мама, бара бзыҳәангьы иаҳа еиӷьуп… – лылабжышқәа аалрыцқьеит. Лан лахь дааскьан, лхы лыжәҩахыр иадҵаны, лыблақәа лҵәахит.

Иарна илзеилымкааит уи илҳәарц илҭахыз, лажәа ахы ахь-хаз. Илмаҳаӡацыз бызшәак иаҳәызан.

– Изакәызеи, бара, сара исзеиӷьу?! – днацыҵҟьеит азнык азыҳәан, нас дсыршәацәар акгьы сызлырҳәаӡом лгәахәын, иаҳа лҽынкыланы, аха лажәақәа шаӷьыц ираӷьны. – Аҩсҭаацәа бырфама, ибҳәо закәызеи? Ҳгәылацәа ахьхало, иахьылбаауа амардуанаҿы, алашьцара бҽалак, арԥыс дахьгәыдыбкылоз аума сара исзеиӷьны ибыԥхьаӡо? – лҳәеит. Уаанӡа илҳәарц илҭахыз ажәакгьы рыламшәеит уажәы илҳәаз ажәақәа. Зын ӡаск даҽаџьара дымҩахҟьеит. Аӡыхь цқьазар, ацқьара ахьчоит азыҳәаноуп изыцқьоу. – Сцәа ахьԥыбҽуоума исзеиӷьу? – лхы днаханы иаалыдылхын, лыблақәа днархыԥшылт.

– Мама, мамачка, ус бымҳәан, ус бымҳәан. Бара еснагь ииашаны сеилыбкаауан. Бара иҟәышу, анацәа зегьы иреиӷьу ануп, – лан илҳәаз ажәақәа дырзыԥшны убарҭ раамышьҭахь, даҽа ажәақәак шылмаҳауаз лдыруазшәа, гәынхарак рыҵаӡа мызшәа, ҭынч даацәажәеит Гәлиза. Иарнагьы игәалҭеит уи лҳәашьа шаҟа иҭынчыз, шаҟа хьаа-баа аҵамыз. «Уаханӡа дыс зымдырӡозаарын. Ан лара лакәны, аԥҳа сара сакәушәоуп лцәа жәашьа шыҟоу». Абжьааԥны акәызҭгьы, иҟаларын иаҳагьы лгәы иахәар Иарна, аха уажәы, лыԥҳа лҽырҭынч, лцәажәашьа лара дланарҟәуашәа лбан, лгәы иааҵаххит. Ираӷьцәаны дла цәажәаргьы лҭахымызт. Усҟан гәаартыла аицәажәара зыҟа ломызт. Ахыхьчара мацара далагон Гәлиза.

– Анацәа среиӷьымзаргьы, насыԥ змоу анны схы сыԥ хьаӡон уаханӡа, – лҳәеит, иахьынӡалылшоз лҽынкыланы, аха тәымуаҩыки лареи еицәажәозшәа, лажәақәа хьшәашәан. Лыҩнапык рыла лыԥҳа наҟ дналҟәылҭхан, лхаҭа днаскьаны, адиуан аҵыхәахь днатәеит. Лыхцәы жәпа дуқәа ԥыртланы илықәыԥсан Гәлиза. Лара ииашаҵәҟьаны лгәы иалан лан лгәы ахьыллырхьыз.

– Ииашоуп, мама, исзыбҳәалакгьы иашоуп. Ажәала сацә

ҳара акәым, иара убраҵәҟьа, амардуанаҿы ҳаныбба, сқьышә


511

ашьа кылыбхуаз џьысшьон, –лҳәеит аԥҳа. Лхы лықәыжьны дтәан. Уи уажәы дрызхәыцуан «бара бзыҳәангьы иаҳа еиӷьуп» ҳәа лан илалҳәаз ажәақәа. Ииашамкәан лан ишеилылкааз лдыруан. Ииашамкәан илалҳәеит. Илҳәарц илҭахыз акәмызт, рҳәашьа акәын ииашамыз, насгьы ииашамызт ианҳәаз аамҭа. Лара, Гәлиза лхаҭа, ибзианы дрызхәыцхьан. Ииашоуп ҳәа иԥхьаӡаны, иҳәамкәа иҵәахны илымаз ажәақәан урҭ. Аха лан ишлалҳәази, ианлалҳәаз аамҭа зеиԥшрази рыла, илҳәарц илҭахыз акәӡамызт, зынӡаск даҽакхеит ирыҵаркуаз. Уажәшьҭа ицәгьан рхьаршшара.

– Иҳәеишь, нас иҳәеишь, сыбзыӡырҩуеит. Аа, ҭынч стәоуп, ахара зду сара соуп, – лҳәеит ан. «Ишԥаҟасҵари? Уи арԥыси лареи рус ахьынӡанеихьоу ииашаны еилкааны исымазар, нас ма сара џьара ԥсыхәак зурын, иамуӡар, лаб иасҳәарын. Уажәраанӡа дсааӡеит. Уажәшьҭа аб инапада ԥсыхәа лымам ҳәа иасҳәар… Мап, мап, саргьы иара ида ԥсыхәа сымам шәа, абасҟак суаҩра лазырҟәхьоу иҿаԥхьа схы ласырҟәыр аҵкыс…»

– Мама, аҳәашьа сақәымшәеит акәымзар, сара исамхам ҳәаӡеит бара бзыҳәангьы иаҳа еиӷьуп ҳәа аԥхьан ибасҳәаз, – иара убасҵәҟьа, лхы дымҩахаӡо, лыхцәқәа лықәыԥсаны, лха лаҭ жәпа лҽылаҳәан дыштәац, ҭынч дтәаны ҿаалҭит Гәлиза. Ас лыԥҳа дцәажәо змаҳацыз ан, лхы лнапаҿы иааганы, илаҳауаз ажәақәагьы, изҳәоз лҳәашьагьы џьашьо дыԥшын. – Убри ах шыҩҵак схаҿы иааиртә иҟазҵаз саб иоуп. Ҳанеицәажәа ашьҭахь…

– Дарбану, бара исзеиӷьуи исзеицәоуи базҳәаз?! – илаҳаз агәра лзымгакәа ҿаалҭит Иарна. Илдыруан, дагьаԥырхагамызт аби ԥҳаи ахьеибабоз, аха лара лыӡбахә иалацәажәо, лара лзыҳәан дара акы рыӡбауа, илзеицәоу, ма илзеиӷьу…

– Андреии саби еибасырдырит….
– Дабатәи Андреиу?! – илмаҳаӡацшәа ҿаалҭит, лгәаара убри ахьӡ ашҟа ииаганы Иарна. Андреи захьӡу дызусҭоу шыл-дыруаз, аха лгәаара дналашшәа ишылҳәаз лдырит Гәлиза.

– Андреии саби еибасырдырит. Саб иаԥхьагьы бара дыб-сырдырхьан уи астудент. Аԥхьа ҳҩыџьегьы ҳаидыртәаланы дҳацәажәеит саб. Ашьҭахь дҳацәажәеит хазы-хазы.



512

– Сара исабымҳәақәогьы?..

– Бара зегьы басҳәоит, мама.

– Имцуп, сара саҵкыс баб иаҳа идыруеит бусқәа. Сара соуп изхароу. Баб игәбылра быркны банысааӡа, еицәазгьы снаалон, – иаҳа-иаҳа лычҳара дахыҵуа, илҳәарц уаанӡа дзызхәыцқәоз ракәӡамкәа, даҽакахьы дианаго, аҳәара даҿын Иарна. – Бымаӡақәа уи иаҳа иабҳәоит акәу! Бара дбызҭада аб?! Быстудент хахә баба сара дысбырдырит, баша бҩызак иеиԥш. Зыԥсҭазаара быхҭынҵаны бзааӡаз бан сакәымкәа, цгәы ԥсык еиԥш, бкаршәны ицаз баб иоума раԥхьа зегьы забҳәаз, дызбырдырыз?! – мцабзк лыцрасызшәа дҩаҵҟьеит Иарна. Лычҳара, лҽынкылара зегьы рдамба ԥыххааса ицеит. Абжьааԥны мыцхәгьы лхы ларҟәын, изаҟаразаалак ԥагьарак, ма хышьҭыхрак узаҵымбаауа цәажәашьас илыман уи аԥ ҳәыс. Лхаҵа дызжьақәаз ируакын убригьы. Лхы ларҟәны илычҳап иҳәеит. Изгәамҭаӡеит, ахыларҟәра злаз аԥҳәыс, лцәа ԥызҽуа, луаҩра лазырҟәуа акгьы ачҳара ҟазшьас ишлымам. Изымдырӡеит, ус ҟазшьас илымамызҭгьы, ани, иара реиҳа дызлеигәаԥхаз, хара здым, ақыҭа ламысцқьара еиқәырханы ишылзаамгоз. «Ииашоуп, ԥарала ихәҭоу ахәыҷы лзы иахьи шәо, мап ацәысымкит. Уаҳа ԥсыхәа сымамызт. Аха иԥҳаи иареи рымаӡақәа еиланы, сара сзыҳәан еиӷьу еицәоугьы иалацәажәо…» Лыԥсҭазаара ахьыҿаҟәази, лызаҵәра шаҟа гәырҩа лзаанагахьоуи раамышьҭахьгьы, аби ԥҳаи усҟакҵәҟьа еизааигәаны, рыгәҭыхақәа еибырҳәалартә еибабалар зыл ҭахымыз даҽакгьы ыҟан. Аца иаблыз, ахьшәашәагьы даҭә ҳәоит ҳәа, шаҟа еибабо, еицәажәо, убасҟак лаб ишьа лыла-лоит, лаб ишьҭра дықәлоит ҳәа лыԥхьаӡон. Илызгәамҭаӡеит, иаҳа лҭәымҭа данааҭагыла, арҭ аҵыхәтәантәи аҩышықәсак, аб дахьлымамыз иаҳа ихьаалго дшалагаз Гәлиза. Уи, лан ианылмаҳауа, лхала аҩны даныҟоу, аҭел аақәԥааны, лаб диза-суан. Дизасуан аусурахь. Егьа дылҭахызаргьы, иажәа лаҳарц даргәаҟуазаргьы, аҩныҟа дизасуамызт. Аҭел шьҭылхыр ҟалон, адунеи иқәу ауааԥсыра зегьы иреицәалшьо аԥҳәыс, лан дкажь-ны, лаб иигаз, мамзаргьы, лара ишылыԥхьаӡоз ала иуҳәозар, лаб дылцәызгаз, абыда, деиҭымны адәы дықәзырхаз аԥҳәыс.



513

Ус акәын лара ишылдыруаз. Лгәаанагара аарҳәрагьы уаҩы илшомызт.

– Мама, сара издыруеит саб ианабмыжьуа. Уаҟа биашо-уп. Бҭыԥан сара сакәзаргьы, убасҵәҟьа ҟасҵон. Аха зынӡа ибхабыршҭит уи сара дышсабу. Данқәыԥшыз ихымҩаԥгашьази уажәи еиԥшым…

– Иазхоуп! – арҵәаа ааҭлыргеит Иарна. Лнапы рыхха астол дасит. Зышәагаа уамак идумыз, маха-шьахалагьы ишаанагара иҟаз уи аԥҳәыс, лычҳара анхыҵлак, абжьас быжкы даҩызахон. Гәлиза илдыруан усеиԥшқәа раан лхы шымҩаԥылгашаз. Зегь реиҳа еиӷьын, ажәа лымамкыкәа, лыԥсы ӡаны, ҿымҭ атәара. Лыхцәа данкны, аҭӡамц данысҟьап, ақьаафырхша ҳәа лгәа нала даӷьны, лыԥҳа лышҟа лҿыналхеит. Убасҟак деиџьыԥны, лнапқәа лгәыҵаԥса, лхы лыкәажь адиуан дықәтәан Гәлиза, Иар-на уи данлыхәаԥш, лара лхаҭа лаҵкысгьы, лыԥҳа дзаҵәханы, лара леиԥш, убригьы днасыԥдазшәа лбеит. Абыржәы лнапы лаалырхар, наӡаӡа ишеицәыӡуаз агәра лгеит. Зҿыналырхаз лнапы ааргьежьны, лхаҭа лхы инаалырхеит.

– Сара… Сара насыԥда, абасҟак цәгьарас иҟасҵахьааз! Сха ҵеи сареи ҳаилымҵыр амуа, сыԥсҭазаара зыхҭнысҵаз сыԥҳа лакәзар, убригьы… – уаҳа лгәы илнамырҳәазт, ашьҭаларҭа уа-дахь дныҩнаххын, ҿыцха аиарҭа лыҽнықәлыжьит. Дахьтәац, адиуанаҿ, ҽырҵысы лымаӡамкәа, деиқәыԥсы дтәан Гәлиза. Уи дазхәыцуан, лангьы лгәы лмырхькәа, лыбзиабарагьы зла-лыхьчаша.

Хшыҩҵакык нагӡаны лхаҿы иааганы дазхәыцыртә, иҟал ҵаша, ма илҳәаша акы лыӡбартә дыҟамызт Иарна. Иҵааҟәрыло ауаҩы исымԥыхьашәалак акы сымԥыхьашәандаз ҳәа дыш-напырххо еиԥш, ацхыраара даҳәо, лхы-лгәаҿы ицәырҟьа-цәырасуан лҭынхацәа, лдырцәа, лҩызцәа рхаҿсахьақәа. Дзацәажәарыда, изалҳәарыда? Илгәалашәеит шьала-дала илҭынхацәоу, илгәалашәеит гәыла-ԥсыла илзааигәақәоу, ил гәалашәеит, Афина Христофор-иԥа раԥхьа днаргыланы, аус зцылуа аҳәса, ахацәа. Урҭ зегьы рхаҿсахьақәа, иласны ишаа лызцәырҟьоз еиԥш, иара убасҵәҟьа, блеихаҟәысрак иналаг ӡаны, иныҵаба ицон. Гәлымҳала дырзыӡырҩыртә, ма хыла-


514

хшыҩла дрызхәыцыртә дзызҵааша, дзацәажәаша аӡәгьы даанхомызт. Иарна хыс илхагылаз, ҩызак дшимацәажәара дзацәажәалоз, ешьарагьы ҩызарагьы лзызуаз лаб иакәын. Уи дыԥсижьҭеи хышықәса ирықәын сынтәа. Лан усгьы заа лынарцә мҩа дықәлахьан. Шаҟаҩы лгәалашәада, шаҟаҩы дрызхәыцда! Ҿыцха аиарҭа лҽықәыжьны, лылабжышқәа лы кәааша, дшеиҵақьызқьызуаз, убарҭ, лхы-лгәаҿы ицәырҟьа-цәырасуа, лаԥшҵашәарак иаҩызаха иныҵабоз ҳәсеи-хацәеи даарылҵын, дымцаӡо, ашьшьыҳәа даагылеит Уахсиҭ. Ахәаша Уахсиҭ, зежәымзар ҩажәа Уахсиҭ. Иара ихаҭа имацара иакәын даз, днаскьаганы дзыргылаша, ихьӡ иаԥылшьхьаз, убарҭ ахьӡ ҷыдақәагьы, еицрыԥсса иаакылсит, ҳазшаз бара боуп, ибҭаху ҳазу рҳәозшәа.

Лан илалҳәарц илҭахқәаз, уаҩҵас еилырганы иахьыл зымҳәаз, реицәажәара дахьымгәыӷӡоз, зынӡаск даҽаџьара иахьылцәиасыз лгәы иаланы, иҟалҵара, лан дызлалыргәыб зыӷша лзымдыруа, азалаҿы длеиҩеиуан Гәлиза. Зны лан дахьықәиаз ашьҭаларҭа уадахь лҿыналхон, аха нас, лымԥан анеира лзымгәаӷьыкәа, лҽаанылкылон. Еснагь ҳаилибакаауан, ҳанеицу, џьара ҳанеиццәырҵуа, шәеиҳәшьцәоума ҳәа иҳаз ҵаауан. Еснагь гәаартыла ҳаицәажәон. Саргьы сылмазҵаа кәан шьаҿак ҟасымҵацызт. Абриак саналыжьыр акәын. Саб сиазҵаазар, лара иабалзеицәоу, луаҩра абаласырҟәи? Лара лаҵкыс, саб иаҳа сиххәыцуашәа, иаҳа деиӷьысшьошәа лбе-ит ауп иҟалаз. Усеиԥш лгәы егьызлаанагаӡазеи! Аеҭымра иацу азаҵәра, анапыдара зегьы ԥызшәахьаз Гәлиза, сан ла ҟара исызгәакьоу уаҩԥсы адунеи дысзықәым ҳәа лхазы илҳәахьан, агәрагьы лгахьан. Лаб идылҵашаз агәыбылрагьы, лан илыдҵаны, бзиа дахьылбоз аамышьҭахьгьы, џьара саба-лыцхраари, лгәы нзырхаша акы ҟасымҵандаз ҳәа длызхәыцуа дрыцҳалшьон. Убри арыцҳашьара инацлеит даҽакгьы. Ианыл зацлазгьы бзианы илгәалашәоит. Гәлиза лгәаҿы лыԥҳәызбара ҿыхан, абзиабара анлызцәырҵ инаркны, хаҵаки ԥҳәыски еиц-ны ианылбалак, ахаҵа ивагыланы инеиуа аԥҳәыс, лыблақәа ҵархәны длыхәаԥшуа, длызгәаауан, илывагылаз ахаҵа лара, Гәлиза лаб иакәны, убри аԥҳәыс дылцәылгазшәа, лангьы дыԥ


515

ҳәысеибаны дахьыҟоу зхароу убри аԥҳәыс лакәушәа. Рхацәа ирываҽырбо, иахьызаҵәым иалаҽхәо, зхы шьҭых инеиуа убарҭ аҳәсақәа дызлареицәоузеи сара сан ҳәа даахәыцуан. Хшыҩла акәыз, ԥшра-сахьала акәыз, џьара акала ԥҳәыск лышьҭахь дгылом сан. Убасҟан, илзымдырӡоз ахацәа дырхыба-ауа, илзымдырӡоз аҳәса данрызгәаауаз, лабгьы ирыцҳашьара далагон. Аха уи ирыцҳашьара даҽа рыцҳашьаран. Изхәыцра дшаҿу, изыхҟьаз лзымдырӡо, лылабжышқәа ҩхаҟәҟәалон. Инеимаҭәаны аҵәыуара даламгарц азыҳәан, ҽынкылашьас илымаз акы акәын. Дизгәааны аӷьра далагон. Усҟан уи, уаҩрак иламкәа, цәқәырԥак иқәнаӡәӡәааз ашьҭеиԥш, дыҟаӡамкәа лхы-лгәы данылхуан. Лаб иахь илымаз агәыблра абас ацәым ӷра шалаӡҩозгьы, бзиа илбаз арԥыси иареи реибардырра дақәшаҳаҭхеит. Акырынтә дазхәыцит, илшәеит-илзеит, аха уаҳа ԥсыхәа ыҟамкәа, лара лзыҳәангьы, лан лзыҳәангьы иаҳа еиӷьны илыԥхьаӡеит. Ҵаны, еибалырдыраанӡагьы, агәра ганы дыҟамызт лаб иааиҳәо зегьы шыналыгӡо, избанзар, лара, лха-зы, дызхымԥашаз ӡбаны далгахьан. Лаб ила дахьеиҭымхаз иахҟьаны, лхәыҷрагьы заацәаны дҭысит Гәлиза. Лықәра иааноумшьартә дышәхьан, дшьақәгылахьан. Лхатә ԥсҭазаара аиԥшҵәҟьа лангьы длызхәыцлон. Рхала итәаны ишеицәажәо:

– Мамчка, ашкол саналгалак, даҽа қалақьк аҟны аинсти-тут сҭалар, бара ишԥаҟабҵо, бхала быҟазаауама аҩны? – ҳәа длазҵаалон. Агәыблра аамышьҭахьгьы, агызмалрагьы аҵан уи азҵаара. Акы, лан маӡа лыҵазар еилылкаауан, ҩбагьы, реиԥырҵра дазыҟалҵон.

– Асалам шәҟәқәа сзыбмыҩлои, уи сара исзымхои, нас аин-ститут балганы бмаауеи, бан дбыкәыхшоуп, – лҳәон лан, лыб-жьы хааӡа, уаҳа наҟ иагәыламлакәа, убраҟа иааиԥхьбон реи цәажәара. Ангьы аԥҳагьы аӡәгьы лхаҿы иаалгарц лҭахымызт мышкызны аиԥырҵра шырԥеиԥшыз. Усҟан иара, реиԥырҵра амш, ааигәахара иаҿын. Амш лашара иацны ишаауеиԥш амра каԥхара, Гәлиза лҭәымҭа иацны иааскьон еиҟәызҭхоз ацәанырра. Аԥҳа дазхәыцуамызт, илыздыруамызт, избанзар усеиԥш акы ыҟоуп ҳәагьы дыҟамызт. Ан лакәзар, убри амш аа-ира убасҟак дацәшәон, убасҟак ихарангьы илыԥхьаӡон, лгәы


516

каршәны дыҟан. Иқәра зықәроу арԥарцәа дызлареиԥшымыз акгьы шыҟамызгьы, лара ахахәы еилабаба зыхьӡылҵаз асту-дент длыцны, ҽнак аҩны данааи лыԥҳа, ргәыла ҷкәынак длыц-ны дааизшәоуп дшахәаԥшыз. Уаҳа хырыҩ азылымуит.

Лани лареи ирыхьыз, лара иаҳа дазхианы, иаҳа дазԥшызшәа акәын лхы шымҩаԥылгоз Гәлиза. Асаркьа рҭасан ашьҭаларҭа уадеи азали ирыбжьаз ашәқәа. Лышьҭыбжь мыргакәа, ашь шьыҳәа днеины, асаркьа дналԥшит, лан иҟалҵо лбарц. Ды қәиоуп. Дҵәыуаӡом. Иаҳа лыҽлырҭынчит. Дысҿасындаз, слыпҟандаз, иаҳа еиӷьын. Сыҩналар? Даҽа ԥыҭрак лхала дыҟаз. Ҳаицәажәараҿы исыгхаз, уаҩҵас ҳахьзымеицәажәаз зыхҟьаз здыруеит уажәшьҭа, изласыриашарызеи акәымзар. Аҵыхәтәан исҳәашаз, заа иааҭырҟьаны, иналгәыдсыжьлеит. Дазыҟасымҵеит. Зны Андреи ида ԥсҭазаара шсымам, баша хәмарраны акәымкәа, ииашаҵәҟьаны бзиа ҳшеибабо агәра лыргатәын. Илаҳәатәын иани иаби ишырдыруа. Ҳабзиабара ишеигәырӷьо. Нас, инасымҩатәшәа, иҳәатәын саби иареи ше-ибасырдырыз, сара бысзымҵааит ҳәа мышкызны исаҽԥним ҳәарц азыҳәан ишыҟасҵаз. Аҵыхәтәан акәын, лыгәшәамшәа ҳәаны, ианлаҳәатәыз, сара хаҵа сцар, насыԥ сыманы сҟалар, лара лхы дақәиҭхар иаҳагьы ишылзеиӷьу, ателефон ҭаха азым ҭо Уахсиҭи лареи рымҩа сшаԥырҵуа. Убас снахыкәша-аахыкә шо, ҽырҟәышрала ацәажәара ахаҭыԥан, изхысҳәаауа закәу лзымдырӡо, бара бзыҳәангьы иаҳа еиӷьуп ҳәа иаахжәаны ажәақәак неиласҟәаҟәеит, убригьы азымхозшәа, абасҟак лгәы ахәра анызҵахьоу, лара дныжьны, даҽа ԥҳәыск дызгаз, саб ихьӡгьы наԥысшьит. Зегьы неицылан, ҳаицәажәара ҵшәааны инкасыжьит. Андреии сареи ҳашгәыдеибакылоз ҳахьылбаз аҵкысгьы, сара сцәажәашьоуп лгәы ԥызжәаз. Уаҵәы… Уахала уаҳа уи аӡбахә цәыргатәым.

Ауада дныҩныс-ааҩнысын, ашәқәа цқьа иаркызар гәал ҭеит Гәлиза. Аҽыкәабарҭаҿ акран аӡы ацәцон, убригьы иа хьынӡалылшоз иаалырӷәӷәеит. Алашарақәа лырцәеит. Лара дышьҭаҵаны, абжьааԥны лан иҟалҵақәоз зегьы уажәы лара иҟалҵеит, нас, акгьы мҳәаӡакәа, ашьшьыҳәа лҽааилылхын, дахьышьҭалац лан лкаруаҭ иавагылаз акаруаҭ аҿы днышь


517

ҭалеит. Лган аҿы иқәгылан арадиодкылага. Ианышьҭалалак, акраамҭа имыцәакәа, амузыка иазыӡырҩуа, ашәҟәқәа ирыԥ хьалон лани лареи. Арадиогьы, алашарагьы акгьы дрыламкьы-сит. Дшеилаҳәаз ахыза иақәиаз, лан лахь даанаскьан, дагәҭасыр ҳәа дышшәозгьы, лызнапык лан лыхәда иаакәлыршан, ҿымҭ, алашьцара далаӡырҩуа днаиеит. Уаҵәы гәаартыла, ҭынч ҳаи цәажәароуп. Сара аҳәашьа сақәшәар, бара сшеилыбкаауа здыруеит, мамчка ҳәа гәаныла лан длацәажәон. Ахахә баба ихьӡыбҵагәышьеит Андреи. Ус имодоуп. Уажәы аҷкәынцәа зегьы усоуп ишыҟоу. Имоданы иҽеилеиҳәеит. Бахьихәаԥшуа ҷкәына ласык, зхы аԥша ҭоу аӡәы иакәушәа ббаргьы ҟалоит, мамчка. Аха Андреи шьапыӷәӷәала адгьыл иқәгылоу хаҵоуп. Сыгәра га, мамчка, арԥарцәа ҭаҟьа-ҭасқәа дреиуам. Аа, аԥ хынра зегьы аҩныргылараҿы аус иуан. Бзиа сибоит, мамчка, саргьы иара ида ԥсҭазаара сымам, мамзар, дааганы дыбсыр-бомызт. Мап, мамчка, уажәраанӡа зыхьӡ басҳәақәахьаз аӡәгьы диеиԥшым ари. Урҭ зегьы баша исгәаԥхон аҟароуп. Ахәыҷы ахәмарга шигәаԥхо иаҩызан. Исгәалабыршәашт, класск аҟны исыцҭоу сҩыза ҷкәынакгьы дшысгәаԥхоз, адунеи иқәу зегьы дреиӷьуп ҳәа шизысҳәоз аматематика ҳзырҵо арҵаҩ қәыԥш. Убарҭ шыбхашҭыз, бгәы шрыхшәаз еиԥш акәхоит аригьы бҳәашт. Аха, мамчка, ари зынӡаск даҽаӡәуп. Ари ишҟа исы-моу абзиабара инаӡаӡаҵәҟьоу бзиабароуп. Иара дыстудентуп, сара ашкол сҭоуп, ҳхы шԥаныҟәааго? Сынтәа аинститут далго-ит Андреи. Аус иулоит. Сара аинститут араҟа, Аҟәа сҭалоит. Сы-стипендиагьы акы иааҳахәалап. Бысцәымгәаан, мамчка. Усгьы мышкызны иаҳзыԥшын аиԥырҵра. Заа иахьыҟалаз, иаҳагьы еиӷьуп. Срыцҳашьа. Баҳԥырхагамхан. Сара хаҵа сцар, бара бзыҳәангьы иаҳа еиӷьуп, мама. Азнык азыҳәан дгәааит, даӷьит, бара хәыҷӡа, макьана иабатәи бзиабароу иҳәеит саб, аха ашьҭахь, иҟаз аиаша анидыр, дақәшаҳаҭымхар амуит. Иҟалап, бан лзыҳәангьы иаҳа еиӷьзар ҳәа иҿыҵҟьеит. Сара издыруе-ит ус зхиҳәааз. Асаркьа баныԥшылеи, шаҟа бқәыԥшу ббап. Кыҷырак рылдам бӡамҩақәа. Баргәыҵысҭақәа рҿы быхцәы маҷк иахьҵышлааз, иаҳагьы барԥшӡоит. Бара насыԥ быма-зарц сҭахуп. Сара сынасыԥ хаҭәаамкәа, ибжамҽамхоит, бара



518

бымацара аҩны быҩнанаҵы. Сара исзымдыруа џьыбшьома, ихы иԥсы быдкыло, насыԥс бимазарц иҭахны дышбышьҭоу Уахсиҭ. Сара сакәым, сабгьы… Мап, мап, уи ихьӡ аԥшьтәым ҳаицәажәара. Еиҭах зегьы ааԥхасҭастәуеит.

Абас гәаныла лан дышлацәажәоз, ирзыԥшыз аицәажәа раан илҳәақәаша, насгьы ишылҳәақәаша, ишәо-изо дыш рызхәыцуаз, иаалгәалашәеит Андреи лареи шеибагәӡуаз лан ишылбаз. Лгәы иаламызт дахьаргамахаз. Ҵаны, усҟанҵәҟьа дыԥхашьеит. Аԥхӡы хьшәашәа лықәнаҭәо, лқьышә дацҳауа дгылан, лан даахьаԥшны днарыхәаԥшны данца. «Шаҟа акуль-тура лылоузеи бан. Даҽа ԥҳәысызҭгьы, аҭыӡшәа ҳалыргон. Ҳлымбазшәа ҟалҵеит», – иҳәеит Андреи. Лара, Гәлиза, да хьыԥхашьаз анаалхыԥсаа, иҟалаз лан иахьылбаз, хырԥашьа змамыз уск еиԥш дназхәыцит. Андреии лареи адырҩаҽны иахьеиқәшәаша еибыҳәаны, еиԥырҵны аҩныҟа данаауаз, ҳахьылбаз, сус азыҳәан иаҳагьы еиӷьуп, исзымгәаӷьуаз ҳаи цәажәара арласуеит ҳәа лыӡбахьан. Уажәы дахьиаз, Ан-дреи дизхәыццыԥхьаӡа, илызцәырҵуаз агәалашәарақәа, ак аҵкыс ак еиӷьын. Урҭ зегьы амра ашәахәақәа рхьыршан. Лхы лхадыршҭуа, жәҩангәашәԥхьара аартны, илымбаӡацыз, иҿыц ӡа даҽа дунеик дагәылаԥшуа, уи арԥыси лареи џьанаҭ еиԥшыз баҳчак ишыҵаз, ацәа хаара дынҭанагалеит.

Лыхәда иакәыршаз лыԥҳа лнапы наҟ даанахан, дҩагылеит Иарна. Азал ахь дааит. Астол днадтәалан, ақьаади акалами лырмазеит. Уи илыӡбеит, ԥасатәи лхаҵа, гәеихшәарала дыз лыҵхьаз, иацәажәараҵәҟьа лаҭәамкәа илыԥхьаӡоз ауаҩы иахь ашәҟәы лҩырц.

Ишылҩыша дназхәыцит. Убас иҩтәуп, лара Иарнагьы дланамырҟәуа, аӡы анбыҵаҵәа сызҿыҭра балагеит имҳәартә иаргьы, аха ацхыраара шылҭахугьы аныԥшыртә. Имӡакәа иа-ахтны («игәаҵәахы иалакшар, иаҳагьы еиӷьуп») аҳәса ргана-хьала, ҽынкылашьа змамыз иара, рыԥҳа лаб ишьа шлылоу, убри ашьа аҿыхара ишалагаз, ианаамҭоу мҩакы ианықәҵамха, иара ихнаҵаз ахьӡ цәаԥҽыга аҩыза рыԥҳагьы ишылԥеиԥшхо изыҩтәуп. Лара, Иарна Арлан-ԥҳа, иаҳа илзеиӷьуи илзеицәоуи рылацәажәара иара ишихәҭам, ламысла азингьы шимам. Иа-


519

хьа уажәраанӡа лара длааӡеит рыԥҳа. Уажәшьҭа иаҳа иӷәӷәоу анапы лҭахуп. Ирҳәоит, иани иаби уаа бзиақәак роуп, иар-гьы аҵара бзианы иҵоит ҳәа илыцныҟәо арԥыс. Цқьа еил каатәуп. Цқьа иацәажәатәуп. Убас еиԥш ала диацәажәароуп, дзыхьчаша длымам, ешьа длымам ҳәа, баша, амшгараз длыц ныҟәозар, лцәа ԥҽны, дылхыччаны дылԥырҵырц игәы иҭазар, ԥсышьацәгьа шиоуа идырыртә.

Абас, илҩыша, насгьы ишылҩыша дазхәыцуа лҿыналхан, ақьаад ианылҵозар, салам шәҟәык иаҟарахартә илыӡбеит Иарна. Лҽаанылкылеит. Ақьаад ианылҵахьаз ихьӡ мацарагьы наҟ илҵәаӷәеит. Иаҳәатәуп, изыҩтәуп ҳәа лхаҿы иааиқәаз еиҿыршәшәо деиҭанарызхәыцит. Иҟалҵара лыздыруамызт. Уи илдыруан, алакә аҟны ишырҳәо еиԥш, абжьымҩак ахьеи-хагылоу днеины игылоу дшиҩызоу лыԥҳа. Акырӡа аҵанакуеит уажәы лара, ан лажәа. Иарбан мҩоу дызқәылҵара? Салагар, рус хсырбгалоит, еицәсырҟьалоит, аха ус иаҳа еиӷьхарыма? Еи цәоу ҟасҵома? Егьа жәа лыԥшаахла, гәаҽанызаарала изҩыргьы, лаб ашәҟәы изызҩыр, ацхыраара сшаҳәо анымԥшыр ауам. Уи иара деигәырӷьеит. Ушьа илылоу аҿыхара иаҿуп ҳәа исҳәарц исҭахугьы ҽеим. Иара дусым. Изысҳәалакгьы иқәнагоит. Аха сыԥҳагьы саргьы ҳланарҟәуеит. Сышәҟәы, иаҳҳәап, тәымуаҩык имԥыхьашәар, иахиҳәаарызеи?Изҩыда? Икарыжьыз аԥҳәыс. Усгьы, цәгьеи бзиеи ахьеилыргам ари ҳаԥсҭазаараҿы, ахаҵа уара дкаужьыргьы, иара укаижьит ҳәоуп ишузырҳәо. Иззыл ҩыда? ԥҳәыс даазгахьоу, уи аахыс даҽа ԥҳәыск лҟнытә ахша-рагьы доухьоу ахаҵа. Илзырҩуазеи? Лыԥҳа лзыҳәан аҵкысгьы, лара лхаҭа дахьызаҵәу, еилыҵижьҭеи абасҟак шықәса шҵхьоу гьы, ианажьра ахьлылымшаз, лгәаҵәахы ҭызфаауа агәаӷ да-хьазымиааиз ауп. Абас иҳәап, дысхыччап.

Ашәҟәы изыҩра мап анацәылк ашьҭахьоуп, Иарна дазааҭ гыланы, иаҳа лыхшыҩ азышьҭ, даназхәыц саби сареи ҳаи цәажәон ҳәа Гәлиза илҳәаз. Иҟалҵаз цәгьоу, ибзиоу? Бзиа илбаз арԥыс днаганы лаб дилырдырит. Еилырцәажәеит. Сар-гьы дыслырдырырц аҩныҟа даалгахьеит. Иаанагозеи иҟалҵо? Дзыхшаз ражәа ҳаҭыр ақәылҵоит. Лаб дылцәымыӷхартә дыс мааӡеит. Ицәгьарақәа лцәысҵәахуан. Уажәы длыцхраарц иара иҟны данца, сара сыҵнарҟьеит.



520

Ахахә баба ҳәа лара, Иарна изыхьӡылҵаз астудент иӡ бахә лҳәоижьҭеи уи изыҳәан илҳәақәахьоу акакала, ҭынч данрызхәыц, Иарна агәра лгеит, лыԥҳа абзиабара иашаҵәҟьа лызцәырҵны дшыҟоу. Уажәшьҭа аус злоу убри ацәанырра ишазныҟәатәу адырра акәын. Ишԥаҟасҵари ҳәа дзызҵааша аҳәсақәа рызхәыцра даналага, раԥхьа даалгәалашәеит аԥ ҳәыс шәпа-жәпа, аԥҳәыс ҟәыӷа Афина Христофор-иԥҳа. Ил ҳәарызеишь уи? Егьа лҳәаргьы, аҵыхәтәан дазкылсуеит еснагь илҳәац аҟны: «Быԥҳагьы быԥҳа лоуп, зегь рыла дыб-зиоуп, аха баргьы бхы базхәыц». Мап, ари аус аҵыхәала хаҵак сиацәажәар иаҳа еиӷьуп. Адырцәа, аҩызцәа… Еиҭах аӡәаӡәала илгәалалыршәеит. Урҭ зегьы наҟ днарыханы иргы-ло дышнеиуаз, днеизааҭгылахт Уахсиҭ. Ачча налҿықәнаҵеит ихьӡ иаԥылшьыз ахьӡ ҷыдақәа: «Ахәаша Уахсиҭ, зеижәымзар ҩажәа Уахсиҭ».

– Имышьҭа сықәшәеит, – лҳәеит, лыбжьы ҭыганы днеизгәаа-неизаӷьшәа. Шаҟа мза ҵуазеи, аҭел дамыскәа хәашак нымха-цызт. Иахьа, уажәшьҭа иацтәи ахәашаҽны дамысызт, аԥсышьа ҽеимхеит уи амш. Сыԥҳа лыбзиабара аӡбахә ала сиацәажәар ииҳәарызеишь? Иареи сареи ҳаизыҟазаашьа дназхәыцып. Ибзиабара сшазыҟоу наигәалаиршәап. Нас бара, Иарна, аб-зиабара қәышәқәҵарала базныҟәоит. Ус еиԥш акы ыҟоуп ҳәа агәрагара бцәыӡхьеит. Ибаҳарцгьы бҭахӡам, знык ианбеижьа инаркны. Убас быҟанаҵ, ибасҳәо акгьы иаԥсам, избанзар, ибзеилкаауам иҳәар? Дегьиашахоит.

Цқьа убри ауаҩ изхәыцха лнаҭомызт, аусураҿынтә данаау-аз, зыԥсышьа цәгьахаз амш ацамҭаз, лыԥҳа амардуанаҿ дшыл-баз. Еиҭах лхы дазҵаауа, еиҿыршәшәо дназхәыцит. Ибзиоуп, агәра згеит, сақәшаҳаҭхеит абзиабара иашаҵәҟьа шрыбжьоу. Ус акәзар, нас сара еиҳарак сшьара сықәызҟьазеи? Ахыбаара? Иҟазма ахыбаара? Иҟан. Сыԥҳа заҵә сылхымбаауазар, уаҳа сызхыбаауада. Агәаӷ? Аҩыџьагьы рыхқәа еидырҷаҷалатәын. Иҟасҵашаз сақәымшәеит. Скаҳарц егьсыгымхо, сшьамхқәа кәадахеит. Исыхьзеи? Гәлиза лԥеиԥш, лыхьӡ-лыԥша рыцә шәара? ԥҳәыс ласык, каҳԥык дылҩызахазшәа збеит. Зегь реиҳа сзыцәшәо, еснагь сгәахы ҭазырӡыӡо убри ауп. Ахацәа


521

лыхәаԥшыртә даныҩеидас инаркны, анцәа сиашьапкуеит, лы-намыс шыцқьоу, хьӡы бааԥсык лхымкәа насыԥ сызлыҭ ҳәа. Агәаӷ… Ахыбаара… Ахьӡ, ахьымӡӷ… Ацәшәара… Иҟан урҭ зегьы. Урҭ зегьы Иарна лгәаҵаҿ еицҿыхеит амардуанаҿ. Аха иҟан даҽакгьы. Зегь реиҳа иӷәӷәан убри, зегь реиҳагьы дацәшәон Иарна. Лхаҭа лаԥхьаҟа илзыԥшыз, хырԥашьа амамкәа илбоз, лызаҵәра акәын уи. Шарԥазтәи амра ашәахәақәа раҟара иц қьаз, гәнаҳа змамыз, амардуан аҿы машәырла дзыхҭыгәлаз аибагәӡра, мацәыс еимҟьарак иаҩызахеит ан лзыҳәан. Ама цәыс аалашан, лашьцарак ааимнарҟьеит. Убри, алашьцара иҵәахны иамаз, Иарна ԥхьаҟатәи лԥеиԥш, уажәы, ибзианы еиллыргартә иааины лыбла иаахгылеит. Алашьцара ааимҟьара дналылбааит ԥҳәыск. Зхаҵеи лареи еилыҵхьаз, зыԥҳазаҵә хаҵа дцаз, ақалақь агәҭаҿы, зымацара ауада иҩнатәоу, есҽны лажәра ааигәахо, ачымазара, ахымхәара дацәшәаны, лхы дахьынӡахәо, лынарцә мҩа дықәларц анцәа иҳәоз ԥҳәыс за ҵәын уи аԥҳәыс. Лыҩблак рыла акәымкәа, лгәы адунеи из лақәыԥшуа даҽа блакы, ахԥатәи аблала убри аԥҳәыс заҵә данылба, ԥсцәаҳак дылбазшәа длыцәшәеит, дылцәымыӷхеит, дагьыхәымгалшьеит.

– Акы ӡбатәуп, џьара акы ӡбатәуп иаарласны, – лҳәеит ауадаҿы лымацара дшыҟазгьы, лыбжьы мырдуцәакәа. Дагьы ҩагылеит. Наҟ дылҟәылцарц, дылхалыршҭырц лҭахын алашь-цара анааимҟьа иалылбааз аҭакәажә хымхәа, аҭакәажә заҵә. Ус акәым, усҵәҟьа акәым ҳәа лхы агәра алыргарц даҿын. Имбошәа ҟаиҵар акыр ихәома, анышь дақәтәаны амшын дыш-хыз, знышь еиҟәышьшьа ицаз ауаҩы?! «Акы ӡбатәуп, џьара акы ӡбатәуп!» Илгәалашәеит ииасыз аԥхынра шылхылгаз. Ҳаԥхьа ашкол далгоит, аҳәынҭқарратә ԥышәарақәа лзыԥшуп, ибзианы лыԥсы лшьароуп ҳәа рҭынхацәақәак рахь, ашьха қыҭак аҟны дганы даанлыжьит Гәлиза. Аарлаҳәа длычҳаит ҩажәа мыш, дцаны даалымгар амуит. Лхы лзыҩнамкит, убасҟак иҭшәахеит, ихьанҭахеит ауадақәа. Ицаз аԥхынра азыҳәаноуп Ахәаша Уахсиҭи лареи иаҳа еизааигәаны ианеибадыр. Уаанӡагьы еи-бадыруан, аха еибадыруан ус, баша, харантә. Иарна илдыруан уи иԥҳәыс дшыԥсхьаз, иҷкәын Москва аҵара дышҭоу, аҩны


522

иан аҭакәажәи иареи рымацара ишыҟоу. Схәыҷы ақыҭахь дшысышьҭыз, схала аҩны сшыҟоу анидыр акәхап, аҭел асра аныхҭеик. Маӡала дааилар, иҽныҵак маӡала дцалар. Аҳәса ласқәа среиԥшнишьалазар, дҩашьагәышьеит. Днаизгәааит, аха нас Уахсиҭ ицәажәашьа, ихымҩаԥгашьа цқьа днарыз хәыцит. Ус изылҳәартә еиԥш, бааԥсы лгәаламшәеит. Еицәа жәарц, еицны џьара ицарц, еицныҟәарц днаиԥхьон. Саб-шак азыҳәан дақәшаҳаҭхеит Иарна. Лыԥҳа ақыҭахь дыҟан. Афатә шьҭырхит. Шоуран. Аӡиас ахықә иаваршәны, иааԥсартә иныҟәеит, ашьхақәа ршьапаҟынӡа инаскьеит. Исыхәҭамыз, исаҭәамыз шьаҿак еихызгеит, аӡәы сибар, лаб уаҩы маншәа ламызт, лангьы ԥҳәыс ласык лакәхеит, акы лықәмызт уи аӡӷаб рыцҳа ҳәа лзиҳәап Гәлиза ҳәа лгәы дҭацәажәо, аҽнынтәарак лыламыс дамыргәаҟуазҭгьы, илхамышҭыртә, гәазҳарала да лагәырӷьартә иҟаз мшын уи амш. Аҽны аҩыџьагьы убысҟак гәыла-ԥсыла иқәыԥшцәаханы иҟан, ирыхшаз ирықәлахаз џьу шьарын. Иччон, алаф рҳәон. Аӡәы ииҳәоз, иҳәаны далгаанӡа, иажәа ахы ахьцо идыруан егьи. ԥхыӡ ԥшӡак иаҩызахеит Иар-на лзыҳәан уи амш. Зны дахьхәуан, ҽазны ииашаны иҟасҵеит ҳәа дазхәыцуан убри асабша, ахәылԥаз, ианеиԥырҵуаз, Уахсиҭ дгәыдикыларц даналага, иахьылымуз. Лара лзыҳәан агәӡра, дызхымсуаз ламыск, ҳәаак аилагара иаҩызан. Реицныҟәара, лқәыԥшра лызнархынҳәуа, агәеизҳара шылнаҭозгьы, адыр ҩаҽныҵәҟьа илыӡбеит реиқәшәара аҵыхәа ԥылҵәарц. Уаҳа ԥсыхәа ыҟамкәа лбеит. Аҭел дасцыԥхьаӡа Уахсиҭ, лажәақәа иаҳа-иаҳа илырхьшәашәон. Иара изгәамҭазшәа, изеилым каазшәа ҟаиҵон. Иҟаларын, лажәақәа гәы шрыҵамыз идыр уазаргьы. Сара соуп изхароу, шәахьак аҭел данас, иааиуа асабшаҽны ҳаиқәшәап аниҳәа, сҽаҿаршәны изымур акәын. Ахәашаҽны уас ҳәа иасҳәеит. Ахәашанӡа егьа ҟалап, уаанӡа маҷ бжьома ҳәа схәыцит. Убринахыс хәашала аҭел асра граны иааҵигеит.

– Уаҵәы сабшоуп…

– Иахьа хәашоуп, иуҳәо иашоуп…
– Ҳаиқәшәарц сҭахын, иҟалозар?..
– Сеилахоуп.


523

Мап шылкыц илкуан.
– Асабша? Амҽыша?..

– Сеилахоуп. Зеижәымзар ҩажәа… Аҭел нықәылҵон.

Егьиаҳаҵәҟьеит аҵыхәтәан. Иацтәи ахәашазы дамысӡеит.

Ҳаиԥылара мап ахьацәыскуа азыҳәан мацара акәхарушь дзамысыз? Лассы-лассы дычмазаҩхалоит ҳәа иҳәалон иан лзыҳәан. Лгәы бааԥсхазар? Игәы зырмаҷша акыр иаҳазар иҷкәын иҟнытә? Ихаҭа уск дақәшәазар? Аргыларақәа рҟны иҟамло иҟоузеи. «ьара акы деиҵанархеит акәымзар, аҭел дамысыр иуамызт. Ҳаицныҟәара, ҳаиқәшәара сақәшаҳа ҭымзаргьы, аҭел дахьасуа шысцәымӷым, сцәажәашьала иш ԥеизеилымкаауеи? Аҳәса ҳгәы акы анҭоу, ҳҿы даҽакы аҳар ҳәалоит. Анаҟә ҵаӷахацыԥхьаӡа, иаҳа-иаҳа ишыхтуа еиԥш амра, лгәаҵаҿ лашарак нҭысны лаԥхьаҟаҵәҟьа дгылоушәа, Уахсиҭ ихаҿсахьа лызцәырҵит Иарна. Уаанӡа дшылбалоз, дышихәаԥшлоз еиԥш дыҟамызт уажәы уи. Лыԥҳазаҵәгьы дналаҵаны, дҩызаз, дҭынхаз, дарбанзаалак аӡәгьы идлым ҵацыз, иныхымкәа илзынханы иҟаз гәыбылрак ҿыхеит, цәа нырра ҟәымшәышәк дамҽханакит аԥҳәысеиба. Уахсиҭ аҭел дамыскәа инеихашәы иахьыхәлаз, аԥсышьа ахьҽеимхаз иацтәи ахәаша, лара лакәымкәа, иара Уахсиҭ ихаратәуа, изаӷь ра далагеит. Ма изымдыруандаз уаҵәи уаҵәашьҭахьи закә мышқәоу! Абахҭаҿ иаҳхаагошәоуп ҳарҭ аҳәсеибацәа ҳзыҳәан ишыхьанҭоу асабшеи амҽышеи. Иацтәи ахәаша аԥсышьа ахьыбзиамхаз, лара илхарақәоугьы днарызхәыцит.

Аԥенџьыр далԥшны, ашьхаҟа дыԥшуан. Иҭҭәааӡа ашьхақәа иҩарывҵны, ажәҩан ахь ахалара иаҿыз амза зны ԥҭақәак наҿаҳауан, нас имадаӷь-мадашәо, иӡсаны, иаулакгьы инарыл ҵуан. Уи қәԥон ахаҿы цқьахарц, ажәҩани иареи еизынхарц. Быԥҳа – быԥҳа лоуп, дхәыҷы бзиоуп, аха баргьы маҷк бхы бназхәыц ҳәа зныкымкәа абырзен ԥҳәыс илалҳәақәахьаз ажәақәа аалгәалашәеит Иарна. Иахьа уажәраанӡагьы схаҿы иааир акәын уи зхылҳәаауаз. Изакәу сыздыруам. Исыздыру-ам ишысҳәаша. Шьҭрала сшьа-сда иалоуп. Исылааӡоуп убас еиԥш иҟоу џьара акы, сыԥҳагьы илмыхәо, схаҭагьы агәырӷьара


524

салыхәдазтәуа. Ауаатәыҩса ирыӡбаз, иҿазҳәо акоуп. Убри сзацәымцакәа сааиуеит. Дҭахәхәа абнаҟа дыцәоуп схәыҷы. Схы аџьыка ықәхны дсааӡеит. Убриҵәҟьагьы исалҳәеит, бара бзыҳәангьы еиҳа еиӷьуп ҳәа. ԥҭақәак инарылҵит амза. Даҽа ԥҭақәак, идыркәкәыз аҟәраан асахьа рыҭаны, иԥхеибаҵа иша-аиуаз рҽынаҿарыжьит. Еиҭах аӡсара иналагеит, аҵх лашьцара аҳкәажә. Асаби илҳәо илдыруазеи ҳәа, Гәлиза лажәақәа цқьа срызхәыцаанӡа сыҵҟьеит. Лара лтәала акыр дсызхәыцит уи. Зынгьы илҳәахьеит, сара сакәымзар, бара хаҵа бцахьазаарын, насыԥ быманы быҟазаарын ҳәа. Уаанӡа дышрызхәыцлоз еиԥш акәымкәа, зегьы даҽакала дрыхәаԥшны, даҽакала данрызхәыц, уаанӡа лхы иадлымбалаӡацыз гәхьаагарак, гәыкрак лгәаҵа намҽханакит Иарна. Ауадаҿы аҳауа лцәыхьанҭахан, абарҵа хәыҷахь дындәылҵит. Ишыӡса-ӡсоз, ес-иҟанаҵалакгьы, аԥҭа хәашьқәа ианрылҵ, ахаҿы шамшамуа, ажәҩан зегьы иара иатәха иааԥшуан амза. Иҟалап, егьырҭ ахәашақәа раҵкысгьы, иацтәи ахәаша исзыннажьыз иаҳа еиҳазаргьы.

Дхынҳәны азал дааҩнашылеит. Ишылалҳәаша дназхәы цит. Ашьҭаларҭа уадахь лҿыналхеит, лыԥҳа даарԥшны длацәа жәарц. Уи уажәы илалҳәақәарц илҭахыз зынӡаск даҽакын. Ашә дахьаахыҵыз лҽаанылкылеит. Азал аҿынтәи, асаркьа зҭасаз ашә иалԥханы, алашара лҿаԥхон Гәлиза. Агәырӷьареи агәеизҳареи рықәын уи лхы-лҿы. Иарна лгәаҿы гәаарак неилашит. Лан аӡыблара далажьны, лара дҭахәхәа дыцәоуп. Рҽырӡеит, еиԥхьбеит анра-аԥҳара еидызкылоз ацәанырра. Длырҿыхазҭгьы, хаала еицәажәара зыҟаломызт. Аиааи-ра агеит Иарна ихәаҽны илымаз лыԥҳәысра. Ауадаҿы иҟаз ани-ԥҳаи ракәмызт. Хыбрак аҵаҟа еицыҟан ҩыџьа аҳәса. Руаӡәк лҭәымҭа дааҭагылеит, лышәҭымҭа уажәоуп. Лӡамҩақәа ҵәаҟаԥшьха иуаркалеиуеит. Еҵәа каҷҷароуп лыбла ҭыԥхаара. Егьи лҭәымҭа дынҭысуеит. Асақәи аҵәаԥшьи шыҟалымҵогьы, лӡамҩақәа макьана ирцәымӡыц аилыԥхаара, акҷырақәа рнымлац ллакыҵақәа.

Лышьҭахьҟа даахынҳәын, лхы кны адиуан днықәтәеит Иар-на. Лыԥҳа лакәмызт дзызхәыцуаз. Длызхәыцуан ашьҭаларҭа ауадаҿы дҭахәхәа ацәа иалоу аԥҳәыс қәыԥш. «Аиндаҭлара…


525

Ааи, ааи, аиндаҭлароуп уажәы сзызхәыцуа иахьӡу. Сара хса, сгәы егьызлаҭашәаӡазеи, сыԥҳа слеиндаҭлоит ҳәа. Дызусҭада сзеикануа? Гәнаҳароуп исҳәо.» Лыԥҳа аԥсҭазаара ахаара-бзарак далыхәдазтәуа акы акәызшәа, лгәы иааҭашәаз наҟ иналҟәылцеит Иарна. ԥхыӡ бзиак иаҩызаха, иналгәалашәеит сабшак азыҳәантәи Уахсиҭи лареи реицныҟәара. Изысымузеи, џьбеит, ҳанеиԥырҵуаз сгәыдикыларц даналага? Сыԥҳа сара дсаҟараха, тәым хаҵак снапы икәырша игәыдкылара каҳԥроуп сымҳәахи. Сара сгәырӷьара схәыҷы лзыҳәан гәырҩарахоит ҳәа схәыцуан. Аиканра, Иарна лгәаҿы имԥсыцыз, лыԥҳәысра зегьы арҿыхон. Сан лыԥсҭазаара зегьы сара исзылкит, лхатәы насыԥ лҽалыхәдатәны, сара сзыҳәан мацара адәы дықәуп ҳәа дхәыцма лара, ақьаафырхша, лыстудент хахә баба данылгәӡуаз?! Сажәра ааиаанӡа сҽысражәырц сахьынӡаҿыз азхоуп. Аиндаҭлара анакәха, ҳаԥхьа зынасыԥ зыԥшаауа, реиҳа ахацәа бзиа ирбо даабап. Уахсиҭ аҭел данаслак (аҩныҟа сзас-ра дшақәиҭысымтәызгьы), дыҟаӡам ҳәа иаҳәа анысҳәалак, мамчка, ицәажәашьа убасҟак ихаауп, амц сзымҳәеит ҳәа, лара лакәмыз мчыла ателефон ахь сназыԥхьоз… Уажәшьҭа…

Дҩагылан, ақьаадқәеи акалами ахьықәыз астол днадгыле-ит Иарна. Раԥхьаӡа абзиабара зызцәырҵыз аԥҳәызба леиԥш, асалам шәҟәы зҩындаз, Уахсиҭ изыҳәан сгәы иҭоу абзиарақәа зегьы иасҳәандаз лгәахәт. Аха убасҟан, лгәы ианҭашәазгьы, илдыруан, луаҩра ланарҟәыр ҳәа дшәаны, усеиԥш ашәҟәы шылмыҩуаз. Дзыцәцақәаз шырацәазгьы, дызшьаҳауазгьы маҷмызт макьаназы.

Даҽа ԥыҭраамҭак азалаҿ длеи-ҩеиуан Иарна, лыԥсҭазаара зегьы нарҳәы-аарҳәны дазхәыцуа. Лыԥҳа ацәа хаа дахьалаз длызгәаауан, аҽазных иаҳагьы деигәырӷьон. Уаҳа лылым-шо, лхәыцрақәа дандыркара, лыԥсы еивҵахо, ауадаҿ аҳауа лзымхозшәа лбан, абарҵа хәыҷахь деиҭандәылҵит. Ахәашьра еиқәтәо, азара иаҿу, иаҳа-иаҳа зыҵа ааԥшуа аӡиа иеиԥшын ажәҩан.
… Нас иаацәылашеит…


1977

И р ҭ и и з , и р ӷ ь ы ч ы з

Акрааҵуан уи ауаҩ иажәа хьанҭақәа сгәы иалазижьҭеи. Ҵаны, азнык азыҳәан, ақәасаб ахымҩас анақәшәалак, иахьыз шазымдыруа еиԥш, исзымдырит, урҭ ажәақәа срызгәаарызу, мамзаргьы иансеиҳәаз изаҳаз, ркьатеих ԥҵәо иччоз, саргьы срылаччарызу. Иҟасҵара, исҳәара сзымдыруа, сҿыббаӡа са-анханы сгылан. Ччаԥшьшәа сқьышә акы нықәысҵеит, аха схаҭагьы издыруан уи ибзамыҟәыз ччаԥшьк шакәыз. Амала, сгәаҵа кәиц бааԥсык шҭашәаз убасҟанҵәҟьагьы издырит.

Иансаҳаҵәҟьаз аамҭазы лафҳәаран, ччаран, хәмарран ҳазҿыз сҩызцәеи сареи. Урҭ ажәақәа, зеилкаарагьы ус имари-амыз, ишәо-изо рыкапанха, инарҵауланы рызхәыцха сыма-мызт, насгьы изҳәаз аҭаҳмада саниҿаԥшы, унацәа лҭашәартә акаҷырақәа зылдаз иӡамҩақәа ҟаԥшьӡа, иԥынҵа пырпылханы данызба, аҩы ижәын, аҭаҳмада хшыҩцажә иҿашәо издырӡом ҟасҵеит.

Мшқәак… Мап, мшқәак ракәым, мзақәакгьы ракәым, иҟалап, шықәсык аҟарагьы ҵызар, урҭ ажәақәа схашҭӡаны сшыҟаз. Акыр шықәса зхыҵуа ахәра, иӷьахьоу, ишәахсҭаны ацәеижьы иазынхахьоу, иаалырҟьаны зны ахы уаҩы ишигәаланаршәо, ахьаа шазнарҵысуа еиԥш, ҽнак, сгәысҽанӡамкәа, аҟыԥҳәа иаасгәалашәеит убарҭ ажәақәа. Ибзианы исгәалашәоит ианс гәалашәаз амш. Балтика амшын ҳхын. Уахынлан. Амшын ацәқәырԥа дуқәа, ацәқәырԥа еиқәаҵәақәа икыдыржәазшәа, амшын инахәлашәа ицан, аҽаҵәахит амза. Ажәҩан лашь-цеи амшын хәашьи еизынханы иҟан. Сара исыздыруам, убас еиԥшқәа раан, амшын агәышԥы шьҭыхны, ажәҩан ашҟа аҽ ҩанагауоу, мамзаргьы ажәҩан ахаҭа амшын ахь илаҟәуоу, аха ауаҩы дзыбжьагылоу урҭ аҩ-дунеик усҟан мыцхәы еи зааигәахоит, еилаҵәоит.

Аӷба апалуба сықәгылан. Сҷаԥшьон. Исыхьчон. Исгәалашәон Амшын Еиқәа, Кавказ ашьхақәа. Исгәалашәон ҳқыҭа иахы-ку ажәҩан. Убри ауха, иаалырҟьаны, исгәалашәеит аҭаҳмада иажәақәа. Срызхәыццыԥхьаӡа иаҳа-иаҳа сдыргәаауан. Ах шыҩцажә, ицәазна анижә, иҿашәалак иҳәон ҳәа сизаӷьуан.


527

Амза анҭашәаҵәҟьа, азныказ инеимаҳаны иаалашьцаз ажә ҩан, иаҳа-иаҳа алашьцара иампыҵыҵуан. Аеҵәақәа цәыр ҵуан, иҳаракхон, иаҳа-иаҳа иласхон. Уажәы Аԥснытәи ашь хақәа ирхыку ажәҩан еиԥшхоит Балтика амшын иахагылаз ажәҩан. Аҭаҳмада иажәақәа инарыцлеит урҭ аҩжәҩанык рызхәыцрагьы. Иҟалап, урҭ ажәақәа анысгәалашәа ашьҭахь акәымкәа, заа урҭ ажәҩанқәа шеиԥшхаз сышрызхәыцуаз ашьҭахь акәзар иансгәалашәаз ихьаа ртытыгахаз урҭ ажәа қәа. Иҟалап, урҭқәагьы ракәымкәа, амшынуаа аԥҳәыс дшыгә хьаарго еиԥш, сшьапы ахьнықәсыргылалакгьы џьара инықә сыргыландаз ҳәа адгьыл ахьыгәхьаазгозгьы убраҟа инацлазар. Сара исгәалашәалон, амшынуаа аныхынҳәлак, алаф рылхуа, ақыҭа ҳәса хәыҷқәа иныхбыкьы-аахбыкьуа урҭ рныҟәашьа қәа шыҟарҵалоз. Саргьы убасҵәҟьа исхыччозар акәхап ҳәа сназхәыцлон, ихәшаха сгәы инықәлалон уи азхәыцра.

Абарҭқәа роума, мамзаргьы амшын аҿы ҳәаа еилагарак ҟамландаз ҳәа аҵх салаԥшуа сахьгылаз иахҟьама, ишакәхалак, сҽеидыԥсаланы сышгылаз, иаалырҟьаны, афы сысызшәа, аҭа ҳмада иажәақәа ҵәымӷ жьакцаха сгәахы иҩасит. Сыблақәа ирхыларц иаҿыз ацәагьы, амшын аӡы нрыхьдыршазшәа наҟ инасхыԥсааит. Ауаҩы игәаҵаҿынтә акәзаап ацәа ашьапы ахьакуа, иахьынтәалаго. Урҭ ажәақәа срызхәыццыԥхьаӡа иа ҳа-иаҳа аибафара иалагон, иаҳа-иаҳа аҵәымӷ зыхәлашәаз алуқәа иреиԥшхон сгәы. Сыбла даахгылеит иара, аҭаҳмада Кәыҿ Ҟамлаҭ. Абыржәы саԥхьа, аӷба аԥынҵа ҵарырахь днас кьаны дтәоушәа, слымҳа иҭаҩит, ахәызхәызҳәа, иԥсы еив ҵахо иеимҳәабжьы. Дҩагылар, деиҩаҳаҳа, ар дрылазар дырхыҳәҳәон, данылатәалак, ицәа дынҭаланы ишьамхи иц ламҳәеи еихькьысуа, убас деилаҳа-еиҵалашәа дтәон, ҩыџьа ахьеидтәалоугьы дузрылкаауамызт. Ҳаҩны даннеилоз, дан нааилоз исеиҳәоз ажәабжьқәа зегьы мыцны, наҟ исхасырш ҭқәаша ракәны исыԥхьаӡеит ауха апост сахьықәгылаз, анҭ сгәахы иасыз ажәақәа цқьа срызхәыцны, ирыҵаркыҵәҟьоз анеилыскаа.

Аухоуп зыхшыҩ цахьоу ҭаҳмаданы данысыԥхьаӡазгьы. Ииҳәаз иазхәыцтәума, абни ахшыҩцажә иажәақәа акыр ры ҵаркуаны иԥхьаӡатәума ҳәоуп раԥхьа ишысҳәазгьы. Иба-


528

шахеит исҳәақәоз, мацәысеимҟьараха инасыхҟьеит, аха мацәысеимҟьараҵас иласны имцеит. Ауха, ашамҭаз, авахта рыҭаны сара акаиутахь санааи акәзааит, адырҩаҽны шьыб жьаанӡа ҳхы ҳақәиҭны Лиепаиа ақалақь ҳаналалаз акә зааит, урҭ ажәақәа уаҳа иаасԥырымҵит. Бзиа избоз алатыш ԥҳәызба иласҳәарцгьы инақәыскқәеит, аха снеиԥхьхәыцаан, уигьы дысхыччар ҟалоит сҳәан, сҽааныскылеит. Ашәҟәыԥ хьара идыруазҭгьы, снеир уара узыҳәаноуп сызнеиуа, аҭаҳ мада хшыҩцажә, уқәра саԥшуа џьумшьан ҳәа нанҵаны изаа сышьҭуан. Иабаҟоу, ашәҟәыԥхьашьа издыруамызт, иԥацәа, имаҭацәа, анцәа дидырп руа дарбанхо, аӡәы даирԥхьар акә хон, уи данаԥхьалак, арра дахьцаз, амшын данарҵысы, их шыҩ аҭра иҭҟьазаап ашәикка, қыҭак рхыбаҩ, ҳаблак рабду изакә ажәақәоузеи изааицҳаз ҳәа нарылеиҵозар акәхарын. Уаҳа аҭахӡамызт. Иаҭахызар Исаков иеиԥшгьы садмиралха-ны схынҳәааит, ани, Кәыҿ Ҟамлаҭ ахшыҩцажә ҳәа иазҳәаз иоума ҳәа, капеи кылҵәак аҟара пату сықәрымҵо, ахьӡ бааԥс схымҵуа инасыххалон.

Анцәа сихьчеит. Ус еиԥш ажәа бзамыҟәқәа изысымҩит. Амала, сгәы иалаз урҭ ажәақәа раҟара рыцҵаны, еиқәҷаб иҵәахны, арратә мшын уаҩы иеилаҳәашьала сшеилаҳәаз, арра сахьынӡаҟаз ибзианы схы шаасырԥшыз ала ашәҟәқәа сџьыба иҭаҵаны, арҽхәаԥхьыӡқәеи аҳамҭақәеи сыманы, ҭага лан шьҭахьык, мыш бзиак аҽны сқыҭа саалалеит. Цас иуазшәа, ҳҳабла Царцу сахьаалалаҵәҟьаз, раԥхьа даасԥылеит иара, аҭаҳмада хшыҩцажә. Иацимҵазар иагимырхакәа, хышықәса уажәаԥхьа дшаазбаҵәҟьаз дыҟан. Иара убасҵәҟьа ахәыз-хәызҳәа деимҳәон, дагьазымго, дагьалымго ихьуан аимҳәа. Амала арра сцаанӡа дзеиԥшу сазымхәыццызт. Уажәгьы саз хәыцны сгәалашәом, аха сшынаихәаԥшыҵәҟьаз, амца анас, зымахәқәа кыдблааны, згәыцә цәыббылӡа иаанхаз аҵла деиԥшызшәа збеит.

– Ушԥаҟоу, дад, Кәыҿ Ҟамлаҭ? – сҳәан, алажә иафом, иажә уам ҳәа, ашҳам алыжжуа, аԥсышәак наиасҳәеит. Дызусҭадашь абри сара саҵкыс еиҳабхаз, «дад» ҳәа дсыԥхьо, насгьы сыхь ӡи сыжәлеи еидкыланы изҳәо ҳәа аанаго, иџьашьаны даас ҿаԥшит.



529

– Усзымдырӡеит, дад. Ари иушәу амшын маҭәа усыцәнар ҩашьеит, – схараӡаны сгылазшәа, илахь инапы аԥыракуа даасҿаԥшит. Сидырит, аха сизымдырызшәа ҟаиҵоит ҳәагьы аасгәахәт азнык азыҳәан.

– Сара Арсен соуп, – сҳәеит, даараӡа акыр зҵазкуаз хьӡыз шәа убри сыхьӡ.

– Арсен дарбан?

– Чынч Гәдиса иҷкәын соуп, – сҳәеит. Уажәшьҭа издырит дызсазҵаауаз, иажәақәа рхы ахьхаз. Дҩардаџӡа иҽааиҵихын, гәырӷьаҿҳәашак иаҳазшәа:

– Аа, Кьынта имаҭа уоума исзымдырыз?! Кьынта рыцҳа, дшысҭиуаз, дшысӷьычуаз дкарахахьан, – иҳәеит. Дахԥсаауаз џьысшьеит, убасҟак иԥсы еивҵахеит, аимҳәара даналага. «Уацәнымхааит!» – сҳәеит сгәанала. Сгәаара убри ихнаҽыргьы амуаз, аха ашьажә баауам, иԥсуам зырҳәо, ауаҩы дышьны ишьа аура азыҳәан мацара ауакәху.

– Асҟак ианҳаҽԥнуҳәоз, егьыҟаумҵандаз уи аҩыза абзиа ра, – сҳәеит. Исҳәеит, аха ишԥасҳәеи, сҷырпаӷьӡа сиҿагы ланы, сымшын маҟа абз ҟьаҟьа цырцыруа исымӷаз, снапы илакәыршаны исҟьаргьы ус сгәы сзырҟычрымызт. Акы заҵәык сгәы иалаз, ахҿа еиԥш игәыдысҵаз ажәақәа, иара ида аӡәгьы иахьимаҳазоуп. Ахәы ҳаракыра иқәгылаз ахьаца-ҵла ашәшьы раҿы ҳадгылан ҳамацара. Иара арахә дырхылаԥшырц, илаба-шьа иҽанҵаны, дыбӷарыҟәҟәо абрахь даахалеит ашьыбжьон. Сажәақәа ишрылшоз икшазаап. Ишызбоз ихи-иҿы аҽааи ҭанакит аҭаҳмада. Иблақәа рцәақәа иаҳагьы икыҷхеит, амала дара, иблақәа рхаҭақәа, иаҳа иҭбаахеит, иҿыхеит, жәылара ицо ашьауардын аблақәа иреиԥшхеит. Убасҵәҟьа иаарла сынгьы ирцәеит ихышхыҵәаз игәаареи, иҩаихҟьаз амцабзи.

– Ҳа-ҳа! – ҳәа ччарак нҭицеит. Сара исзеилымкааит, иқьышә сықәҵаны дысхыччозу, мамзаргьы иара ус, ихазы дыччозу. – Ара уаатәа, – иҳәан, инапы насирбеит. Икәмызцәа хылԥа нықәиҵан, ахьаца адашәпа днықәтәеит. Ибӷа надиҵеит аҵла ашьапы. – Аа, аллаҳ, аллаҳ! – иҳәан, ибӷа аҿҿа алго иааиҵихит, нас скылкааны дсыхәаԥшуа: – Иҵыхәтәы мыӡит Кьынта ԥсаҭа шкәакәа. Сгәы иахәеит, дад, сгәы, иуасҳәаз


530

ажәа ахьухамышҭыц. Шәеиҵаҩҩы, ҳаблак шәыҵашәкырц егь шәыгым Кьынта имаҭацәа. Ҳазшаз ихьышьаргәыҵа сакәых шоуп, издыруада, анаџьалбеит, аԥсуагьы иеҵәахә ахҿа ақәкны иамеихсыцыз. Сгәы раҳаҭны сынарцә мҩа снықәлоит убри иеҵәахә кыдымшәар. Иарбан ҳәынҭқарра дуу уи иеҵәахә кыдзаарц сџьабаа хәыҷык ахьалоу. Иахьбашамхаз убри сџьабаа, – иҳәеит.

Инахьхьинӡа, амра зхыҷҷалоз амшын агәы цырцыруа дынхыԥшылеит. «Ицәгьамызт иаарласны уқәлар убри, анарцә мҩа ҳәа узҿу», – сгәахәт. Ҿысымҭӡеит. Ииҳәоз даараӡа сгәы иахәозшәа, схы азышьҭны сӡырҩуашәа ҟасҵеит. Ишԥауури, иуҭахы-иуҭахым, аиҳабы данцәажәо, ублақәа ҭырхаха иара уихәаԥшлароуп. Ииҳәозеи? Хшыҩрҵарак дналагозар акәхап. Мамзаргьы ҳгәахы ааԥызҵәаӡаз – дара анқәыԥшцәаз изҭагы лаз, ирхыргоз, амла ишакуаз, ахьҭа ишагоз, цәамҩахә шрыма-мыз, ишмаҵуцәаз, рыбӷа шырхәаз, рыбла шыхҩаз, уажәы ҳара ишҳаҵашьыцуа, ианаамҭоу амра зауз, ианаамҭоу зԥашәқәа аԥсаҭа иарԥсаҳәаз аҵиаа бзиа ҳшеиԥшу, ҳажәҩан каххаа ишылашоу…
Иажәа инациҵеит аҭаҳмада:
– Угәы ишалсыз збеит, дад, уабду изыҳәан иуасҳәаз. Уара угәы иахьалсыз сара иаҳагьы агәеизҳара снаҭеит. Уи иаанаго узхылҵыз ҳаҭыр рықәуҵоит ҳәоуп. Уара усцәымӷны акәым уи ажәа зуасҳәаз. Уззыгәдуу иоуп узыхлафуа.

– Ааи, аха ауаа ишраҳауа ирҭихьаз, ирӷьычхьаз имаҭәа ҳәа аҳәара… Аҳаиуан дадкыланы сабду ицәа ихыхра…
– Ҽԥныҳәарам уи, дад. Насгьы хыччарам. Кьынта сихыч-чар, саргьы схы сахыччеит ҳәоуп иаанаго. Гәаларшәаганоуп ишысҳәаз, дад, гәаларшәаганы. Ауаҩы, дад, идыруазароуп иԥсадгьыли ижәлари ирхыргахьоу.

«Рацәа сынҵәеит, Аԥсны аҭоурыхк алацәажәара дналагоит. Аԥсуа ҳәынҭқарцәа рыӡбахә данналага, иахьа акәым, уаҵәгьы аҩны сызнеиуам».

– Аҳаиуан аҳаиуан захьӡу, иара ахьааӡаз адәы заҵәык ахьадыруа азыҳәаноуп. Дасу идыруазароуп ихылҵшьҭра, иаб, уи иаб, уи иаб дызусҭаз, ихигахьазгьы. Дызусҭадаз уара уаб-
ду?


531

– Ахәура иҭаз, аҳратәра зыбӷа ԥнаҵәаз, аамҭа ҿыц анааи, ауӷә зқәызхыз, иуаҩхаз Кьынта Чынчба иоуп, – сҳәеит. Убас еиԥш исҳәеит, уԥсы иамаз ҳәа ирцәымӷу ауаҩ фатәык аним ҵарыжьуа еиԥш.

– Избоит иуҳәашьоу. Аха уара уабду дагьқьаҳиамызт, ахәурагьы дҭамызт. Дагьаамысҭамызт.

– Дынхаҩызма?

– Мап, дагьынхаҩымызт. Избоит исҳәақәо угәы ишамы хәо, исзымдырӡозар иаҳа еиӷьын шуҳәо угәанала. Убригьы зыхҟьо аиаша ахьузымдыруоуп. Уабду итәы баша иугәа ласмыршәаӡеит арра уанцоз. Зыԥсадгьыл казыжьыз, иара ихаҭагьы, ихшазгьы, убри, уара уабду иԥеиԥшхаз аҩыза иԥеиԥшхоит ҳәоуп уи иаанаго. Шьҭа ухәыҷым, цқьа уазхәы цыр, еилукаап. Ҩ-ажәак еихысҳәаалоит, Асовет мчы анааиу-аз, ҭауади-аамсҭеи шаҟьо иҳалан, шәгыл, шәабџьар шьҭых ны шәырҿагыл, аби-ԥеи еибаҭиуа, аешьцәа нибарҵәо аамҭа еиқәаҵәа шәзааргоит абольшевикцәа ҳәа. «Аешьцәа анни барҵәоз аамҭа ҳзааргом, аха аешьцәа анықәибахуаз аамҭа еиқәаҵәа наҟ иаҳхырҳәарцоуп урҭ заауа», – сҳәон сара. Исзырҳәоиз? Акы, схаҭа сызлаԥшыз, исыхҭызгаз маҷмызт, ҩбагьы, сабацәа ирҳәоны исаҳахьан, сызхаанымызгьы са хаанызшәа издыруан. Издыруан, дад, аԥсуаа дара-дара анни барҵәоз аамҭак ишҭагылахьаз. Уаамыццакын, уара уабду иҭоурыхгьы уасҳәоит. Ауаҩы ихигаз злоуҳәозеи, насгьы иуа ҳаит ҳәа излеилукаауазеи уи еиԥш дақәзыршәаз умҳәакәа, иузымдыркәа. «ьоукы урзыӡырҩыр, рхы иахыччоит угәахәп, убас иахцәажәоит амҳаџьырра. «ьанаҭ шәаагоит ҳәа раҳәаны, ижьаны иқәганы иргазшәа, дара иргәаԥханы иқәҵны ицазшәа рҳәоит. Аешьцәа аҳәаҭыхла еиҿагылеит, аби аԥеи ашәақьымца еиларҵо аҟынӡа инаргеит, аԥсуаа амҳаџьырра ианықәнагоз ашықәсқәа рзыҳәан. Инахараны ихәыцуаз, акыр еилзыргоз, аурыс иоуп ҳаиқәзырхо рҳәеит, егьырҭ, даҽа џьоукых, аҭырқәа ҳидгылароуп рҳәеит. Убас еиҿагылаз, анибарҵәараҿы инеиз аешьцәа урхылҵшьҭроуп уара. Аурыс ир ирылаз иашьа аҟама наиӷырҳәаны, акьанџьа дынҭалан, днықәхәаша Ҭырқәтәылаҟа дцеит уара уабду иаб Чынч Шәлиман. Уаб иабду иашьа гәакьа



532

дишьхьан ҳәа уаҳахьазу уара? Даҳҭахым, ҳшьа ижәит, ҳахир ҵәеит аҭырқә ҳәа иқәгылеит зыԥсадгьылаҿ иаанхаз аԥсуаа. Аԥсра иацәшәаз, абзацәа ахьыржуаз днанагеит ҳәа, аурыс даауеит, аҳәажьы ҳаирҟьашьуеит агьааур ҳәа иқәҵны ицаз, амшын нырцә иахьнеиз, ацгәы ажьы рымазар ирфо аҟынӡа амлакра иақәшәеит. Уи инацлеит, ухшыбаҩ кылнаҵәо, ашоу-ра. Азҩа-ҿкы ҵысит. Амгәахьаа рылалеит Шәлиман дназлаз амҳаџьыраа ргәыԥ. Дынкыдыгәгәало дышдәықәыз, иԥҳәыс дицәыԥсит. Исгәалашәеит, жәымҭацәгьа, аԥсра даналага, уаҩ дааишьҭит, сара напы сакуа сыҟам, аха абранӡа дысзааиааит ҳәа. Ақьала дахьыҵажьыз снеит. Усҟан сара сарԥысра сҭагылан. Уажәы дызбо џьысшьоит, иԥаҵақәа еимиааны, дбабаӡа дыч-ны, ацәарҭаӷәы дықәиан. Еихәлацәахьаз ахәышҭаара дылхо, деихьыжә-еикәыжә, иԥынҵаӡ кылышьшьы, аҽҳәаҿы дтәан хәбаҟа шықәса зхыҵуаз сабик.

– Сзуҭахыз, Шәлиман? – сҳәеит, иааигәара сымнеикәа, ашәхымс сахьхыҵыз сҽаанкыланы. Иуцәызӡар акгьы иаԥсам, иқьалахь сахьнеиз сҩызцәа, сықәлацәа аӡәгьы ибар сҭахымызт. Ргәаӷ ҳаман ҳаиҳабацәа, ҳаԥсадгьыл ҳаҟәганы ҳахьыргаз азыҳәан. Уигьы инацлеит Шәлиман иашьа гәакьа дахьишьхьаз. Аԥсны ҳаныҟаз акәызҭгьы, дкыдҵаны дыршьуан, мамзаргьы иԥсы ахьынӡаҭоу Аԥсны ишьапы аларгылара азин имамкәа, шьала ииҟьашьыз ижәла ихыхны дықәырцон. Убарҭ аҩбагьы иара ихала ихы рықәиршәан, агәнаҳарақәа иҟаиҵаз зегьы ихьӡаны, аԥсра бзиа далхәдаха, лажәҵас, аҳәаҭра еиԥшыз, қьалак аҩныҵҟа аԥсра даҿын. Убри аӡәк илахьынҵахаз уазхәыцыргьы, акыр еилызкаауа изыҳәан ианаҳәоз рацәаӡан. Аҭырқәа дидгыланоуп иашьа гәакьа дышьны дызкаижьыз, аҭырқәа изыҳәаноуп, џьанаҭ иаҩызаз, иԥсадгьыл ԥшӡа кажьны дзықәҵыз, нас абасҟак ҟазҵаз уазхәыцыр, чын дукгьы наиоуп, хәдацәахьы амалгьы дналадыртәап угәахәрын. Ачыни амали ракәым, ицәеи ибаҩи еикәыршаны, амла даго аԥсра иаҿыз исаби иҟырҟы злаирхәхәшаз ҿаҵак имамызт. Сара убасҟан еилыскааит, дад, сыблала салаԥшны избеит, зашьа дызҭахым даҽаӡәгьы дшиҭахымхо, напы дамкуа адунеи дшықәхо иара ихаҭа, зыԥсадгьыл зыԥсахыз, даҽа дгьылк иара изыҳәан ишы-




533

разымхо. Абри Аԥсны дахьынӡаҟаз ихы даирхәеит аҭырқәа, аурыси иареи ахьынӡеибашьуаз дирқәԥон, дықәҵны уахь аҭырқәа иахь даннеи, зыбжьы зыхәлашәаз, зыбла цаз алажә аӡәыр иҭаху аиҳа патук иқәымлеит, уаҩԥсы дизхьамԥшит.

– Ҟамлаҭ, ишубо, сара сыԥсуеит. Алажә еиԥш сышьтәуп, сызшьуа дсымам акәымзар. Аллаҳ иҳәоны иҟалозар, иаарлас-ны сгәаҟрақәа неиқәтәап. Атәым дгьыл аҿы лаж сыржуазар акәхап, уаҩԥсык иеиԥш анышә амадара сара сагьабаԥсоу. Уи хьаам, дасу илаиҵазоуп иааирыхуа. Ҳабшьҭра уаҩы дным-хеит, абни, аҽҳәаҿы итәоу асаби ида. Уаҿа дануп, Аԥсныҟа узыхынҳәуаны уҟалозар, ԥсаԥоуп, уанаџьалбеит, атәым дгьыл аҿы дкаумыжьын, дсызга, иреицәоу чнырс дҟалозаргьы, иԥсадгьыли иареи еиныриа, – иҳәеит. Ауха деиқәызкуазгьы димоукәа, дыԥсит Шәлиман. Анышә аабӷьаҭны, дшеилаҳәаз дынҭажьны, лаж даажит. Иуцәызӡом, Шәлиман ицәа ихыска-ауан асаби, аха асаби дсабиин, ихарагәышьаз, анцәа дши-шаз, дшымаалықьыз дыҟан. Аҳәсақәа дрысҭан, дрыӡәӡәеит, дрыҳәҳәеит. Шуқьаҭ маҭәажәқәак ирбаз, иҭырҷҷа изырӡахит. Напы анидкылаха, иаарласны дхәылҵит иаргьы. Ибла хәыҷқәа ҭыԥхаауа, иӡамҩақәа ҿыҟаԥшьааӡа, цых-цыхк, хәыҷы еиҿамск иакәхеит уабду Кьынта. Исгәалашәоит, ӡынракгьы ҳанӷыҵсит ахәыҷы сара сҟны дшыҟаз. Дызԥоу, зшьа далҵыз дузымды-руа, ма духаршҭны, иара унаихәаԥшыр, ҳаи шьыри, дзеиԥш ҵәҩаншьап мырӡгоузеи уҳәарын.

Убри аӡынра зегьы, реиҳа зыгәра згоз, сҩызцәақәак ира ҳәаны иазыҟасҵан, абналара азыҳәан аҽырхиара ҳаҿын. Ҳалацәажәон, ҳазхәыцуан Аԥсныҟа ҳаарц азыҳәан мҩас иалаҳхшаз. Ицәгьан уаҟа, аҭырқәа иҳәаа ахыҵра. Мшынла уа-ауазаргьы – уркуан, мҩакы уқәланы удәықәларгьы – аҳәааҿы урышьҭуамызт, уаарымԥыхьашәар, иуеигӡодаз, илоугәыдҵаны, алажә еиԥш ушьны улкарыжьуан. Абрахь уахьааиуаз, Аԥсны уахьыӡхыҵуаз, иаҳагьы еицәан. Абаӷәазаҿы аидара ақәыз хуаз, аԥсыуаак рыла, уҳәан-сҳәанымкәа, ииашаҵәҟьаны ишы ҟалаз ҳаҳаит, аԥсуаа ақәтәаны Аԥсныҟа ицаз аӷба, иахьнеиз, иҭатәаз амҳаџьырцәа, рыдгьыл ршьапы ақәыргылара азин рырымҭакәа, инҵәаз нҵәаны, иаанхаз цәгьаԥсышьала рыԥсы


534

рыманы, еиҭах Ҭырқәтәылаҟа ишыхынҳәыз.Даараӡа ҳархәыцит, ҳалаҳь еиқәнаҵеит ари. Зҽеидкыланы иҟаз аҩызцәа ҳҟнытә аӡәырҩы ргәы канажьын, ахынҳәра ацымхәрас, иқәҵны ԥыҭҩык Шьамтәылаҟа, даҽа шьоукы Бырзентәылаҟа ицеит. Слымҳа иаҳауан Аԥсныҟа хынҳәышьа ыҟам ҳәа, аха сыблала исымбакәа, сгәы иханаҵомызт.

Ҩ-ажәак еихысҳәаалоит. Дсыдкыланы исымаз аԥсҭынха, асаби Кьынта сиқәлан сара Аԥснынтәи саныргоз. Ибзианы исгәалашәон ҳахьынхоз Абжьаҟәа, исгәалашәон бзиа избоз, саб сзықәиртәалоз ҳҽы, уи ахьҭакыз аҽҭра. Исгәалашәон ҳгәашә анаҩс, анаараҿы алакар ианыланы, ахәхәаҳәа иҵхәраа иахьааиуаз аӡыхь. Шаҟантә сангьы, сабгьы, саргьы, аӡба ҳша куаз ҳаныцәалак, сқьышә аҵакны изжәуашәа, ԥхыӡ ишыз-бо мацара сааԥшхьааз! Узыхшаз уан дануцәыӡлак, дад, ма лыблақәа, ма лыччаԥшь, ма лнапқәа, џьара акы иаҳа иалкааны, лассы-лассы иугәалашәалоит, уахьцалак иуцрымҵуа иузынхо-ит. Сара Аԥсныҟа амҩа сықәлаанӡа убри ҳӡыхь сыбла ихгы-лан, слымҳа иҭаҩуан ашьҭыбжь хәыҷы. Амшын схықәгыланы, шьжьымҭанла арахь, аԥсуаа ҳагаҿахь санааԥшлак, амшын ихчылаз ахылҩа-ԥсылҩа убри аӡыхь иахылҵуазшәа сгәы ис-нарбон. Исыцрымҵуа, иара ашҟа исыԥхьо, сан-сыԥсадгьыл исзыннажьит убри.

Ҽнак, ашәшьыра сыҵаианы убри аӡыхь сшазхәыцуаз, ашырҳәа сҩагылан, амшын ахықәахь сцеит. Усҟан смышәхәы аақәыҳәҳәхьан. Амшын сынхықәгылан, абрахь, Аԥсныҟа сааԥ шуа, сыбжьы ҩҭганы, ҭоуба зуит, егьарааны сыҟазаргьы, амшын сырны, убри аӡыхь сқьышә наҵак ишызжәуа ҳәа. Снеип, аҵх иналакны акәзаргьы, саб имӡырхаҿы алакар сқьышә наҵакны сызхара зжәып, сгәаҵа ныҭнарҭәаауа ашьха ҳауа нылбааздап, нас аҟәҟәаҳәа инасгәыдҵаны сыршьыргьы џьанаҭуп сҳәеит.

Ҽыхьшьырҭас иҟасҵеит амшын иадҳәалаз ауаа. Аидара шьҭыхраҿы срыцхраауан, асқьала сыԥссон, аӷбақәа анаа ҿықәгылалак, сҭаланы ирзысыӡәӡәон, ирзысрыцқьон. Иарбан усуразаалак, акгьы хәымгасшьомызт. Сзышьҭаз, исҭахыз, сыб-наланы аашьак ыҟазар еилыскаарц акәын. Башан. Еилыскааз убриоуп: мшынла аӡхыҵра азхәыцрагьы иаԥсамызт. Аҭырқәа


535

иӷбақәа Аԥсны агаҿаҿы иӡыхгыломызт, инарышьҭуамызт, инеиӡаргьы, ауаа иҭаз ҭыҵыр руамызт, ҳара ҳзыҳәан агәашәқәа зегьы аркын.

Ишԥаҟасҵоз? Азхәыцра салагеит шьапыла сшаашаз. Аҷ кәынра, дад, ашьеи адеи реилашра, ахшыҩ аласра ауаҩы иакәымгьы инарҟаҵоит, аха уи ыҟамзар иҟаломызт агәаӷь рагьы, иҟаломызт агәымшәарагьы. Ҽнак, амшын аҟәара сша-ваз, санынаԥш, аҭырқәа иӷбак ааины асқьала иаадгылеит. Еидарак ақәыхтәыс џьоукы ирымазар, срыцхраап, ҟәыршь қәакгьы сырҭап сҳәан, асқьалахьы снеит. Уааишь арԥыс арахь рҳәан, џьоукы аӷба сынҭаргалеит. Абарҭ аидарақәа шьҭыхны игала рҳәан, снарыҵарҵеит иашьыкьқәак. Даргьы саԥхьаҟа индәылҵит. Акатаҳәа аидарақәа ақәысхуан. Схынҳәны сахьаа ҭалаз, аҭӡамц аҿы сылаԥш нақәшәеит хсаалак. Иаакыдԥааны, ирҽны сыкәа инҭасҵеит. Аҭырқәа идгьыл, ҳара ҳахьыҟазгьы, иҳамыркәкәааз ҳаԥсадгьыл Аԥсынгьы анын уаҟа. Игьежьӡа, жәҩангәыԥшшәылаха, урҭ ирыбжьатәан аԥсуаа ҳанасыԥ згаз амшын. Цқьа сахәаԥшны игәасҭеит, аҭырқәа иаҳа изааигәаз ақырҭуа идгьыл ахь хыҵшьас иҟоу. Знык ақырҭқәа рҿы сызне-ир, нас сыҩны сыҟоушәа исыԥхьаӡарын. Уахәаԥш, аа, уажәы ҳахьхыԥшыло, улаԥш захьӡом, ҿықәк амаӡамшәа, нҵәашьак ақәӡамшәоуп ишубо, арахь ахсаала иахьаныз уахәаԥшыр, аӡиа Риҵа иаҟароуп уҳәарын. Изакәызеи, сҽааибыҭаны сҿы насхар,мшқәак рыла снахыкәшоит ааугәахәуп. Уиаҟара зуас ҳәозеи, хы-шықәса амшын ухын, ишыҟоу ухаҭа иудыруеит.

Унасыгәҭасыр – усыдҟьаны укаҳартә сҩеидасит. Ӡынрак ҳанӷыҵысуаны сыбналеит. Амҩа сықәлеит. Уажәы дызбо џьысшьоит уабду Кьынта ԥсаҭа шкәакәа, дахьышьҭаз сныҩ налеит, иуцәызӡар акгьы иаԥсам, дсыманы амҩа сықәларц ӡбаны исымамызт. Даагәыдкыланы, дшыцәоу бзиала ҳәа снеиԥырҵны сцарц сҭахын. Сишьцылахьан, дсашьоушәа, мам заргьы сара сшьа далҵызшәа бзиа дызбон. Сгәи сылаӷырӡи еилаҵәо, дгәыдкыланы сцарц данаашьҭысх, сыхәда инапқәа аакәыршаны, снумыжьын атәым дгьыл аҿы, срыцҳауп иҳәоз шәа, дцәымҭхьаны дшыҟазгьы, дсылаҳәаҵаны сикит. Убасҟак сгәы дрыцҳанашьеит, сылабжышқәа хаҟәҟәалеит, сара –


536

гәырҩеи гәаҟреи зылабжыш арбахьаз. Сыршьыргьы ҳаицыр шьып, млакы, хьҭакы сакны сыԥсуазаргьы, ҳаицыԥсып сҳәан, сыхәда инапқәа шакәыршаз сындәылҵны, ашарахь еихахьаз аҵх иналак, амҩа сықәлеит.

Иаарыцқьаны хымз амҩа ҳақәын. Амза хынтә иҩагыланы, ихахаӡа ишҳахәаԥшуаз, иҭҭәааны, нас цәашьҵас иӡыҭуа иаг-ханы, хынтә инҭашәеит. Аԥшьынтә раан иҩагыланы, уажәыгь амҩа шәықәума, шәара гәаҟқәа ҳәа ианааҳахәаԥшуаз, аԥсуа дгьыл аԥынҵаҿы, ҳшәаӡыӡо ҳшьапы нықәҳаргылеит. Ҳгәи ҳахшыҩи убасҟак ицагәхьан амҩа ҳшықәыз, убасҟак ҳцәа нырра цәымсахахьан, аӡәы амц иҳәап, даараӡа сгәырӷьеит, сыгәҭыха шынаӡаз еилыскаан, агәырӷьара ду соуит, адгьыл сыҽнықәыжьны, акиноқәеи ателевизорқәеи рҟны ишубало еиԥш, слаӷырӡышо сҵәыуеит, исгәыдсыҳәҳәалеит ҳәа уасҳәар узжьеит. Сахькамҳаша, ахәыҷы сахьиқәымҳаша акәын хәы цырҭас исымаз. Сара саҵкыс иаҳа амч илан, иаҳа аныҟәара илшон Кьынта. Аԥсны ҳааит. Егры ацҳа ҳақәсит анысҳәа, да хьынаԥшуа иаб иашҭа дҭаԥшуаны, абысҭа кнырхуеит ҳәа изҿырҭызшәа, дыҵҟьаны дыҩит, дагьнышьҭыԥа-ҩышьҭыԥеит. Уи сара сеиҳа амч илазҵази ҳаԥсы еиқәзырхази уасым ҳәаӡеит.

Сара, абри ахыжәжәарах иубо, дадхеит, сыбаҩқәа шәынтә анышә иафахьазаарын, шә-ԥсык схазар исзынхомызт Кьын-та иакәымзар, убри дсыманы амҩа сықәымлазҭгьы. Уара, уи имаҭагьы, ас уеилаарцыруа, амшынуаа рымаҭәа ушәҵаны уажәы саԥхьа узгыломызт, убри асабии сареи, аӡәы иԥсы егьи еиқәырхо, амҩа ҳақәмызҭгьы. Сахьухәаԥшуа суҵашьыцуеит. Адунеи аҳәынҭқарра дуӡӡақәа ируаку аҳәынҭқарра рыр уалахәын. Хьаада-баада уаԥсуа дгьыл аҿы унхоит.

– Ҳаргьы, ишуҳәаҵәҟьо еиԥш, хьаак ҳамаӡамкәа ҳаҟам, – сҳәеит.
– Ахьаақәа зегьы иреицәоу анцәа иузааимгааит. Аԥсадгьыл уцәыӡны, убри азыгәкра… Ауха Кьынта инапқәа сыхәда иа кәыршаны, дсылаҳәаҵаны симкызҭгьы, илахьынҵахоз иара, ислахьынҵахоз саргьы?!.

– Иара атәра дацәугеит, деиқәурхеит, аха уара дабау хәагәышьеи, излоуҳәаз ала, фы-шықәса ирҭагылаз асаби?


537

– Акрысҿаимҵоз! Иџьоушьаргьы, иара иакәын акрысҿаз ҵоз. Исгәалашәоит, раԥхьаӡа, данысҭиуаз, убасҟак дҵәыуон, сара схаҭагьы, сгәы иҭаз шыздыруазгьы, сылабжышқәа шыс рыцқьоз, агәашә сынҭыҵит. Уи иаҳагьы еиӷьхазаап, иаҳагьы аԥшәмацәа агәра днаргазаап ииашаны дрысҭаҵәҟьеит ҳәа. Аҳа сшықәу, аҵәа снықәлан исҳәоит, дад, аха сықәра уаԥ шы, шәи шықәса хәмаргам, ихьанҭагәышьоуп. Бзиарас иҟас ҵаз, амҩа ҳанықәлоз саҳаҭа иҭасҵеит хԥаҟа жәцәеимаа. Акы анхалак егьи ааҭызгон, рызегьы ганкы-ганкы ханы иа налга, ҳаргьы ҳанзымнеиӡа, иаарҳәны рыӡахра салагеит. Иахьаасырҳәыз, ианхалакгьы, убригьы касыжьуамызт, аган қәа рыссаны, ааҷа алысхуан, уаҳа сызлаӡахуа исымаз. Ҷәаба ҟа мшы ҳныҟәахьаны, саҳаҭа амгьалқәа, акәакәарқәа цы рак ҭаршәымкәа, иршәшәаны, иҟәшәаны иаҳфеит, ҳалгеит. Дгьыл шьаҟьасҭак, рхарак аҟны ҳнанагеит. Уаҟа инхоз ауаа ирбааԥсшәа, ирхәанчашәа акәын аҭырқәшәа шырҳәоз. Иҟала рын аурымцәазҭгьы, мамзаргьы анкьаӡа уахь иқәнагалаз ерманцәазҭгьы. Аҭаҭын драшәон. Снеины, иҟәаҟәа-чаҟәаны, издыруаз аҟыжә-быжә ала ирасҳәеит, аҭаҭын шәзысрашәоит, ахәыҷгьы саргьы акраҳҿашәҵ, мҩаныфакгьы ҳашәҭ ҳәа. Ҩымш сырзырашәон. Ҷәамш аныҟәарагьы ус имариам асаби изыҳәан. Егьа дышьҭысхуазаргьы, бжеиҳан ишьапала даауан. Икаԥсахьаз имчқәа маҷк ианааҭала, иԥсы анааивига мшқәак иҳазхашаз афатә сырҳартә санырашәа, амҩа ҳнықәлеит.

Иаҳа-иаҳа ҳааԥсара ҳахьӡон. Ҳамчқәа маҷхон, афатә акәым, ҳҟырҟы злаҳархәхәаша аӡыҵәҟьа ҳамамкәа ҩымш-хымш ҳанаанхалоз ыҟан. Ажәаҿынтә исҳәоит акәымзар, амҩа азуҳәартә иҟазма ҳазныз. Бжеиҳан абнара ҳалан, абааррақәа ҳарҭан. Урҭ ирыбаргәыз, ҳазмыхәоз аҟәаԥа-ҿаԥарақәа ра кәын. Хәаџьа хәыҷык ҳара ҳзыҳәан шьха ҳаракык иаҩызан. Арахь ихараны амшын ҳзаԥырҵуамызт. Абни, уажәы уареи сареи ҳахьынаԥшуа, ицырцыруа ҳазхыԥшыло, ҳара аԥсуаа изныкымкәа аԥсцәаҳа даҳзыӡхызгахьоу, амҳаџьырра иа-газ ауаа, џьаҳанымҟа изго цҳаҵас ирзыҟалаз амшын, уа жәы ахәыҷгьы саргьы ԥсеиқәырхагас иаҳзыҟалар акәын. Афҩы ҳԥынҵа инҭасуа, мамзаргьы ацәқәырԥа шьҭыбжьқәа


538

аиқәцәара иаҿыз ҳгәырӷьа дырҿыхо, ахықә ҳҽадкыланы ҳаа уан. Иара амца зҭашәаша, ахықә иаваршәны уныҟәап ҳәа уҟоу, шьаҿак унанашьҭуам аԥслымӡ, ушьамхқәа аауҵнахуеит. Аҟәара хаҳәқәа ракәзар, аҵкыс еицәоу.

Ишысҳәоз саҟәыҵит. Раԥхьаӡа уабду данысҭиуаз, убас еиԥш ҵәуарак, ҳәҳәарак ҳәа ҭеиҵеит, дызсырхәҳауаз, абгыӡ дахшеит, ари ҳара даҳҭахым ҳәа рҳәарц аҷыкоуп ирыгхаз. Деиқәԥах дҿаҳәаны днышьҭасҵан, саҳаҭа рҭәны ашҭа сын ҭыҵит. Дызсырхәҳаз усҟантәи аамҭазы рыԥсы рылоуп ҳәа ззуҳәаша ҭаацәак ракәын. Агәашә ҳнадгылеит. Дынхьады шьшьны аҟәаҿыҳәа днатәеит, уаҳа наилымшо инеихьаз аса-би. Саргьы скамҳарц, агәашә сахьынҳаланы искуп. Уажәы избо џьысшьоит, уақәтәар ушьҭнахрын, леиқәаҵәа дук агәашә иааҭҟьеит, убас ацқәа хырџьаџьаны иҳажәлеит, ҳааихнамхыр амуа. Лабажәкгьы скуп, аха ирыхханы исызҟьом: слаба сҟьар, сакапанны скаҳауеит. Ахәыҷы деизҟәыҿы дахьтәаз ианынаи-хаххы, иаагәыбзыӷын, иҵыхәаршәшәо, аҟуҵәуара иалагеит, иацәыӡхьаз ҭынхак дабазшәа. Ииашаҵәҟьаны ирҳәоит, ала цәгьа уанаклак, уҽкаужьыр – иуеишӡом, иуԥырҵуеит ҳәа.

Ус, анцәа илԥха иоуртә, иеиқәа ахы ҭбааӡа, ифес хылԥа кәацәӡа ихаҵаны даакылсит аԥшәма. Нхаҩы бзиак, нхаҩы қьиак иакәымкәан дыҟамызт, ажәак мҳәакәа, аҩныҟа шәааи ҳәа агәашә ааиртит. Абжьааԥны акәзар, сызцәыбналоз аҭыр қәа ианичар фуҟаражәқәа рыфҩы ихкааны мацарагьы, заҵа иашҭа сҭамларыз, заҵа ичеиџьыка сҽасмырҟьашьрыз, аха уажәы, аӡәы игра иӡап, акы сазхәыцуа сыҟамызт. Сара схы агәхьаа сымкыргьы, асаби дрыцҳан, дшыҿаа-ҿаауа амла дыс цәагон. Шаҟа шықәса ҵыз убоит уиаахыс, аха иахьагьы исгәа лашәоит убри аҭырқәа ихьӡ, ацәгьара узызуз, ма уара ухаҭа ламысдарала, ууаҩра ацәа ԥнаҽуа раԥхьаӡа иужьаз ауаҩы, иԥшра-исахьагьы ухашҭуам, ихьӡгьы угәы иҭыҵуам, насгьы саргьы сыҷкәынамзи, сгәынкылара уажә еиԥш, аҩ ирфаз акәахьча иаҩызаха, икылхха иҟамызт. Ҳафиз ихьӡын убри, раԥхьаӡа уабду Кьынта дызсырхәҳаз.

Иҩныҟа ҳнеигеит. Зкьатеиқәа еидҩалахьаз ахәыҷы, зны ахырҵәы иҿасҵеит, ҩбаҟа сааҭ анааҵ, ақашь изыҟашәҵа ҳәа срыҳәан, ақьашь изыҟарҵеит. Иԥсы ааҳгеит.


539

Схы-сҵыхәа иасҳәеит Ҳафиз. Иасҳәеит ахәыҷы дшеиҭыму, ҭынха дышимам.

– Уаҩы жәла бзиак иакәымкәан дыҟам, – иҳәан, абазараҿ икылыргаз ҳаиуанк дахәаԥшуашәа, иблақәа дырхыԥшылеит, ихаԥыцқәа дрыҵаԥшит.

– Арк дрылазар, ԥшра-сахьала иаарылукаашаз, ауаҩы кьа-лантар диԥагәышьан, иангьы убас иҟаз аӡә лакәын, илахьынҵа цәгьан акәымзар, – сҳәеит.

– Илахьынҵа зыцәгьоузеи, – ҿааҭит Ҳафиз, иԥаҵа хьадышь шьқәа ыршо, – даҽа шықәсык-ҩышықәса роуп, нас ахьшьцәа днаган дрысҭап, қьаф иулап, шаҟа иҭаху ахш-хырҵәы ифа-лап. Бзиа иумбои уара ахырҵәы, ачаҩыр? – ахәыҷы ихы ина-пы нықәишьит. Ддысызшәа, иқьышәқәа еиҟәыԥԥа, иблақәа ҭаҳаны дтәан Кьынта.

– Сара Аԥсныҟа сцарц сҭахуп, – иҳәеит иара дҷырпаӷьӡа.
– О, абаза, аҭырқәшәагьы иҳәозаап ари. Сгәы иахәеит, ихә иаҳагьы ишьҭыҵуеит убри азыҳәан, – иҳәеит, дгәырӷьан, ифес хылԥа қәацәӡа ҵаҟа длахан илахь инҭаиршьшьит.

– Иара дымԥсааит, сара ихә сырцәгьом, уамак сҭахым, – сҳәеит.
Агәаҵәа ацымхәрас, агәымбылразы, арыԥҳа рызҭоуп ҳәа ззаҳҳәо, аҭырқә ианичарцәа дышреиуазгьы, изымычҳазт, наҟ агәашә дынҭалеит ахәыҷы диманы. Уиаҟара заҳҭахузеи, мыш қәак ааҵхьаны, дшыҳәҳәоз, снапқәа дышрыцҳауаз, снапала дааҿаҳәаны днышьҭасҵан, сҳаҭхәыжә, ауаҩԥсы дҭины иҭ нысхыз афатәқәа рыла ирҭәны исазқәынҵа, ианааилашәшә уаз агәашә сынҭыҵит.

Аухаҵәҟьа схынҳәны снеир, акы, сымчқәа маҷын, акгьы сылымшар ҟалон, ҩбагьы, дыбналар ҳәа ишәаны, ацаԥха ахь ҿоу џьара дыҩнакызар ҟалон ахәыҷы. Сахьаанаскьаз бна раны снылалеит. Наараны хәык снаҿалеит. Сшәаны амца ауеиқәысҵахуаз, ԥсаҵлак ашьапаҿы, лаҵас сҽааикәаԥсаны снаиан, сынҭаҳәахаа сыцәеит. Сара мыжда, аԥсуа дгьыл афҩы алшәшәоз џьушьап, инахараны аԥша иаанагоз, амшын афҩы сԥынҵа иҭасуан, ацәа иаасымнахаанӡа.

Ашьжьымҭан  санааԥш, иҵегьы  сҽазааигәастәып  сҳәан,
амшын ахықә ахь снаскьеит. Асақәи аҵәаԥшьи рыла зхы-


540

зҿы зырхиаз аҭыԥҳа леиԥш, ицырцыруа, аҭра иҭаҽырбо, ка-сыш ҵаӷакгьы ахадыршәызшәа, ахылҩа-ԥсылҩа ахылҵны ицо, игәырӷьаҵәа аҭра иҭаиан аԥсуаа ҳанасыԥ зхәаҽыз ам-шын. Акраамҭа, амра ҩхалаанӡа ҳаракыракаҿы стәан. Ис гәалашәоит, санду длықәлазар иамарацәаны, дыбӷарҟәҟәо ҭакәажәык ҩыџьа ахәыҷқәа лыцны дааин, аҟәараҿы дын хықәтәалеит. Ахәыҷқәа Кьынта иеиҳа еиҳақәан. Уажәшьҭа сажәит, сгәы ԥшқахеит, дад, аха усҟан, сарԥысра санҭагылаз, агәыԥшқарақәа здыруаз уаҩымызт. Убас сшыҟазгьы, лан-ду илахәмаруа, амшын иҭапаҷҟәаламуа, амшын ӡы еиқәҭәо, адунеи дара рзыҳәан иџьанаҭханы иҟаз убри аҭакәажәи лмаҭацәеи сышрыхәаԥшуаз, сӡамҩақәа ирхьыкәкәа, аҳәҳәы ҳәа рҿаархеит сылабжышқәа. Аԥҳәыс данҵәуо ажәҩан ччо-ит, ахаҵа данҵәуо ажәҩангьы адгьылгьы ицҵәуоит рҳәоит, дад, избанзар ахаҵа илабжыш аауам абашаз. Исҵәыуон сара слахьынҵа, исҵәыуон аԥсуаа ҳԥеиԥш еиқәаҵәа. Ҷәҩанк аҵаҟа ҳизар, амра лашара зегьы еицаҳзеиԥшны иԥхозар, избан, изсаҭәамхазеи саргьы, аа, насыԥ рыман ранду илахәмаруа, амшын иҭапаҷҟәаламуа ахәыҷқәа реиԥш, агәырӷьа-ччара? Аҵла гәаҩара сҭыҵма, иабаҟоу сара санду, сабду, иабаҟоу сани саби? Адгьыл аҿы рызқәа ҭыԥ ҟалама, мамзаргьы рыбаҩқәа амшын иҟьо иамоу?

Исгәалашәон, ссабины, Аԥсны ҳақәцаны, аӷба ҳанҭар цалоз… Аҟәараҿы аҳәҳәабжь иқәыҩуаз, ашьха қыҭақәа рахь унаԥшыр, аӷлҩа ахчылара… Ауааԥсыра раҵкыс еицәаханы еибарҟаауаз арахә… Нхарҭа-нҵырҭак, фатәык-жәтәык ҳәа де-имдо дахьныҵыҵыз, ихнымҳәыз саб… Усҟан, уи данаҳцәыӡуаз, аҭырқә иахь ҳаӡхыҵхьан. Абарҭқәа зегьы сышрызхәыцуаз, иансзымчҳа, ашьеи алабжыши ирызӡышо анышәаӡа сыҽнықә сыжьын, сеиҵақьызқьызуа аҵәыуара салагеит.

Аԥсуаа ҳалаӷырӡ икаҭәоз хьы раӡынхон даҽа џьоукы рзы ҳәан. Ажәҩангьы ҳара иаҳзыҳарамын. Изхысҳәаауа, абас еиԥшқәа раан, ԥсабарагьы уаагьы анугәҭаслак, уаанӡа ухы иадумбалаӡацыз мчык узцәырҵуеит. Иҟаларын, слахьынҵа, сразҟы еиқәаҵәа шысҵәыуоз сгәы ԥжәаны сыԥсыргьы, убри агәырҩа иахылҵыз, иԥсеиқәырхагаз, агәаӷ мҿыхазҭгьы


541

сгәаҵаҿы. Ауаа ракәым, ажәҩангьы иасырбарц сҭахымызт сылабжышқәа.

Аҭакәажә ахәыҷқәа лыманы данца, амшын ахь сылбааит. Аӡәы сибарҳәагьы сшәоит. Аҭырқәа ианичар дшыҟаз усо-уп, уҟьала-ԥаланы, узаҵәны, имч шуқәхо анааиба, ма илоу гәыдҵаны уишьуан, мамзаргьы урбаандаҩны ахәура уҭеи ҵон.

Амшынаҿ сҽыскәабеит, сымаҭәақәа сыӡәӡәеит, аҟәара инықәыԥсаны исырбеит. Амаҭәахымкәа, сара мыжда, сыблах-кыгаха сеилаҳәан, изакәыхи, напыла сыра аштә еиқәак сы-шьан. Трабзан аҟәараҿы цәгьала иԥсыз, амла иагоз мҳаџьырк исааирхәаз схарԥан.

Уахынла амшын сынхықәтәало, ҽынла абнараҿы сҽынаԥ хьакуа, хаха-хымш убраҟа сыԥсы еиҭаскит. Уабду иҭнысхыз афатә маҷк сыԥсы аасыланаҵеит. Уажәшьҭа, сгәанала, имч ааилалахьан Кьынтагьы. Аԥшьымш рзыҳәан, ихәло ианала-га, аҩны сҽазааигәастәит. Снахаҩа-аахаҩаны, анеирҭа-ааир ҭақәа гәасҭеит.

Аҭаацәа шыцәара ицәахьеит анысгәахә, ақәыџьма шазым-неира асар рыҭра, сҷытыбжь мыргакәа, аԥенџьыр сынкылсит. Имаҭәақәагьы иаргьы ааидкыланы, ахыза даагәылхны дсыма-ны сцеит.

Мчыбжьык аҟара ҳамҩа абеит усҟан иҭнысхыз афатә. Уаҩҵас ифозар ҩы-мш хаҵак иифашаз акәхарын, аха ԥсы мышьҭыга, цәа мырбаага ҳәа, сара ҿаҵак сҿы инҭаршәуа, ахәыҷы имч камԥсарц, афатәгьы нымҵәарц сеиҷаҳаны инеи ҿаҵо ҳнеиуан.

Убас хынтә дҭины, хынтә дӷьычны даазгеит, дад, уара уабду. Амала, ҵаны, ахынтә раан, дӷьычны дызгеит уҳәартә иҟамлеит. Аҭираз аргамаду дҭины ихә ыҵсхит, аха дызсырхәҳаз ишылбоз, аргамаду даадәылганы дызгеит. Лыԥсы ҭаны дыҟазар, лажәра касышла имҩасааит, исаҭәамкәа сахьлызныҟәаз, анцәа ибоит, исхарагәышьам.

Аха ԥсыхәа сымамызт. Саҳәызбагьы ауаҩы ишьа аҿашыр сҭахгәышьамызт. Сахьаалыдылкылаз сналыдбзиалаханы саанхаӡаргьы, сара усгьы насыԥ змамыз уаҩын, аха ларгьы


542

насыԥ сызлыҭагәышьомызт. Аӡәы дубап, иахьизеиӷьу, изха ра ахьифаз, қьафурҭак ахьибаз иаангыло. Амшәгьы иамоуп ахатәы ҳаԥы. Шаҟантә схы сазаӷьхьаз убас сахьишаз, сара сызшаз. Сыԥсадгьыл ансымихуаз исымихындаз уи агәхьаа

гарагьы, азгәыкрагьы. Аԥсныҟа схы рханы, луанытә сқәыԥ сычҳауа, ччаԥшь сқьышә иқәӡамкәа санбанӡаҟаз, уи закә ԥс ҭазаарахоз.

Исыздыруам, ганкахьала усызхәыцыр, иҟалап, хаҵаҵас сымныҟәеит, аԥҳәыс ашәарҭа дышҭагылаз дкажьны убнале-ит, ушәыргәындахеит ҳәа сзуҳәаргьы, аха даҽа ганкахьала уазхәыцыргьы, саангылар, ҳахьыԥсуа ҳаицыԥсып, ҳанхаргьы ҳаицынхап ҳәа сылԥырымҵыр, иаҳагьы ашәарҭа дҭасыргылон уи аԥҳәыс ԥшӡа.

Абасҟак еибашьреи, хҵәареи, егьа гәаҟра, егьарыла ҳцәа ԥырҽуа арыцҳарақәа ҳрықәшәазаргьы, аӡәы ицәгьа иӡап, сабџьар лаиқәкны – дӷаз, дҭынхаз, – аӡәгьы дсымшьгәы шьацызт. Убраҟа, убри аԥҳәыс еиба лыҩнаҿоуп раԥхьаӡа ауаҩы дахьсымпыҵаԥсыз. Ашьҭахь, арахь саныхынҳә, ауры-си аиапони реибашьраҿы саналахәыз, сшәақьԥса аӡәырҩы ирыӷрысҳәеит, аха уи иазууазеи, уи ашьҭахь, саргьы акыр саныҩеидас, акыр анеилыскаақәа иҟалаз усуп. Аԥҳәыс лхы-баара, мамзаргьы лыпату ахьчара мацара ирыхҟьеит ҳәа уасҳәар мцуп. Уаҟа зегьы еилалеит. Уи ишьрала саргьы схы еиқәсырхон. Уи ишьрала исзымдыруаз аԥсыуаак ршьа зуан, ршьа зуан ԥсышьацәгьа зоухьаз сани саби, ршьа зуан сҩызцәа бзиақәа, исцәыӡыз, мамзаргьы сара снапала анышә иамаздаз атәым дгьылаҿы.

Ажәа ахы умҳәакәа аҵыхәа узҳәом. Кьынта хәыҷы ина-пы данкны, ҳлабақәа ааҳаҵарсуа, ҳаихьыжә-еикәыжә, ала қәаҵәҟьа ҳанырбалак, ишәаны ганха иасуа, ҳабла хәыҷык ҳаалалеит. Аисыр ала ихыбны, уажәы боурасгьы иҳаҭәаҳам шьартә ҩны кьоу-шәоуқәак игылазгьы, рыԥшәмацәа еибабар ҳәа ишәозшәа, аки-аки еицәыхаран. Атыҟә аҟны ҳнеихьан ахәыҷгьы саргьы. Ҳнапы нарымҵакуа, ча ҿаҵак ҳашәҭ ҳәа ҳахьрыҳәоз, зҩа-ҿкы дҳархьыр ҳәа ишәозшәа, алажә еиԥш ҳаԥхарҵон.


543

Ҩынтә дҭины дсымӷьычхьаз:

– Сҭины, Ҟамлаҭ, еиҭах сҭины, амала нас сныжьны умцаа-ит, еиҭах уахынла ункылсны сӷьыч, сара сыцәаӡом, – иҳәон Кьынта.

Аҭесԥыҳә ахьхьа-хьхьаҳәа еихаԥсо, ахәхәаҳәа аԥша ирсуа зашҭаҿы итәаз ҭаҳмадак дызбан, снеины сиҳәеит уанаџьалбеит, саргьы сыԥсуеит, иаргьы дсыдыԥсылоит, сызла-цаша мҩаныфак сыҭ, абри асаби уара думаз, умаҵ иулап ҳәа.
– Абраҟа уахьынаскьо, – иҳәан, снарԥшны ҩнык сирбеит,

– ԥҳәысеибак лхала дынхоит. Лхаҵа ианичарын, еибашьра дахьцаз дҭахеит. Убри длуҭар ахәыҷы, дгәырӷьаҵәа длааӡоит.
Аҭаҳмада снаиеихырхәаны, иҭабуп ҳәа иасҳәан, исирбаз аҩны ашҟа ҳҿынаҳхеит. Ажәа мыцхә иазууази, иаарыцқьаны мыш ҩажәа ҳаҟан Кьынтагьы саргьы убри аԥҳәысеиба лҟны. Иҟаларын иҵегьы ҳаанхаргьы, иаалырҟьаны ахлымӡаах ҳа қәымшәазҭгьы. Зынгьы убас сгәы аабжьажьеит, лара згәы сызцаз аԥҳәысгьы дрыцҳауп, иара ахәыҷгьы изеиӷьуп, усгьы дызгаргьы дахьызго ҳәа акгьы ыҟам, ибылхьоу, иццышәхьоу қьаԥҭажәк ҳахылоит, саргьы исԥеиԥшу анцәа идырп, ма сыр-шьуеит, мамзаргьы Сибраҟа сахыргоит, длымаз, длааӡааит ахәыҷы, саангылап саргьы ҳәа. Абри сшазхәыцуаз, инықәҵа-аақәҵо ишысшәоз, ишыззоз ауп ауаҩы ишьра сшақәшәаз.

Ауаҩԥсы иԥсҭазаашьа ԥсҭазаарас исоузҭгьы, саргьы уаҩ ԥсык иԥшра-исахьа сымазар акәхарын. Ҷәҩахырлеи ауреи-ашәареи рзыҳәан сгәы нимырхеит, егьирахь адунеиаҿы гәыр ӷьарас иҟаз зегьы срылыхәдазтәыз, хыхь иқәтәоу ҳаб анцәаду. Уи аԥҳәыс ԥшӡа, аԥҳәыс қәыԥш раԥхьаӡа лгәы ансызцазгьы ибзианы исгәалашәоит, убасҟанҵәҟьагьы издырит. Ҿаҵақәак анаҳфа, иаҳфаз ахәыҷы ҳарааԥсан, ҳнықәҳаны ҳацәеит ахәыҷгьы саргьы ҳаннеиз ауха. Ахш ҳлыржәит адырҩаҽны ҳшышьҭаз. Шьыбжьышьҭахьшәа, сыблақәа ҭыгга, сҩагылеит. Лхаҵа идалақь сзылԥшаан, еимиаахьаз сԥаҵа ссеит. Сын ҭаланы сҽыкәабаны-сҽыҳәҳәаны, сыҽрыцқьаны, саргьы иаҳа схы-сгәы ақәыбзиаханы лаԥхьа санаагыла, акраамҭа дсыхәаԥ шуан, сџьалшьон.


544

Реиҳа дансеигәырӷьоз, реиҳа насыԥ лыманы лхы анылбоз аамҭазы:

– Сара насыԥда, сара разҟыда,– лҳәон. Лцәа иалашәахьазар акәхарын – аҳәса рцәалашәара иаҳа иӷәӷәоуп – ҳанасыԥ нҵра шамоуаз.

Уара агәырҩа узаазго, уара ахәура уҭазцало, иара ихаҭагьы гәырӷьара дақәшәом, хақәиҭра иманы қьаф уа адунеи дзықәлом.

Ҩ-ажәак еихысҳәаалоит, сшьамхқәа аныӷәӷәаз, аԥсаса гәарсхыртә саныҟаз, хьча лак сыман. Абга ыҵнарҟьан, аҭыҩра иҭанацалеит. Абга аҭыҩра иҭатәаны иӷыӷуан, иԥшын, ала на ԥырҵны ицар, сыҭҟьаны сыҩп ҳәа, алагьы аҭыҩра ашә ила тәан, уҭыҩра уҭасшьып ҳәа, аху-хуҳәа абга еишуа. Рыԥсқәа цаны, ишынеидынҵәалара еидтәалан. Изхысҳәаауа, Кавказ ажәларқәа рхырҵәара иалахәыз ҭырқә асқьарк диԥҳәысын абри аԥҳәысеиба. Шьха уаҩык ихыкәалаа игәаҵа иҭашәоу, дзықәтәаз ашхәа аурыс ир иҵаадырҟәрылоу, иԥсышьахазаалак, иԥҳәыс деибаны адәы дықәирхеит, ҳара ҳрыцҳара иалачоз. ԥҳәыс бзиак, ԥҳәыс разык, ламыс бзиа змаз, цәанаалак лакәын. Исыздыруам лыӡбахә аҳәара сахьынӡаԥсоу. Сара убри аҵх мыжда ауха, ахаҵарагьы аасырԥшит, ашәыргәындарагьы сы-хьит. Дагьысыхьчеит, дагьысыԥсахит уи аԥҳәыс.

Аҵх агәы ааҩнашоны, аҟыгә-ҟыгәҳәа ашә днас-насит, зыԥ саҭа цәгьахаша уи ахаҵа. Ҳашьҭалахьан, ҳацәахьан. Сымч қәа ҭалан, унасыгәҭасыргьы сымуртә сшьара сықәлахьан. Хымԥада полицаиуп иааз, сара сыԥсы ицәызгашт, аха ахәыҷы данрымԥыхьашәа, аԥса наиӷырҳәаны дыршьуеит аасгәахәт. Сцарауааз уаанӡа, аха умбои, улахь иану хырԥашьа амам. Аца рагьы, упату схы иқәуп, дад, маҷк исцәуадаҩханы сыҟан, из-банзар сара уаанӡа ԥҳәыск лыбзиабара сымбацызт. Аԥсныҟа аҭырқәа ԥҳәыс дсыманы аашьа сымамызт, уаҟа аангылара сара сзыҳәан лахьыцәгьаран, арахь лара, зашәа иуҭаху, исҭаху иднагалаша аԥҳәыс. Ашьеи ахши еилаҭәоушәа иҭыԥхаауан лӡамҩақәа, лыџьымшь еиқәаҵәақәа кыдыхәхәала, убриаҟара деинаалан, убла дхызар дхухрымызт.


545

Ашә дасуеит, иаарты, снашьҭы ҳәа ибжьы иргоит ари ахаҵа. Ҭаха лызымҭоз, илышьҭаз, цәыбзас дааихәарц зҭахыз аӡәы иакәзаап. Сара акыр здыруама.

– Машәыр шәылибахыр ҳәа сшәоит. Сара сиацәажәоит, уара уҽынаԥхьак, – лҳәеит лара, Маҳинур. Саргьы сҽынаԥхьаскын, ашьқаԥ снавагылеит. Лара сымаҭәақәа ԥхьалкит, ахәыҷы усгьы егьи ауадаҿы дыцәан. Сара реиҳа сгәы раҳаҭны, сҽырҭынчны саныцәазгьы, сыҭырқә ҳәызба сыхчы иаҵан. Уигьы ааҵысԥааит. Аҭра иҭырҵәрааны, исымпыҵарӷәӷәа искуп. Ибжьы саҳауеит дахьцәажәо. Дшьамхнышгыланы аминауаҭра шьҭеиҵон, ԥҳәы сеибак лымацара дахьыҟоу аҩнаҿы аҵхыбжьон дахьааиз. Аи-аша сҳәар ами, угәы даарыцҳанашьартә дцәажәон. Илеиҳәон хаҵа дцаанӡагьы игәы шлызцахьаз, бзиа дшибоз, лара лыда ԥсҭазаара шимам. Ларгьы даараӡа иртатаны диацәажәон азнык азыҳәан. Абарҭ сара сырԥырхагахазар ҟалап, иаашар ахәыҷы дсыманы сцап, сылԥырҵып, усгьы еинасыԥхашьа ҳа мам лареи сареи ҳәа саахәыцуа аҟынӡа снеихьаны, сӡыр ҩызар, ицәажәашьа аҽаԥсахуа иалагеит аҭырқәа. Ацха иаҩызаз иажәақәа ашҳам нарылалеит. Хаала инапаҿы дшы-мааиуаз, акгьы шалымҵуаз агәра игазар акәхап, ақәымчра, аршәара, амақарра ашҟа диасит. Иара даныхааз ихааны ицәажәоз ларгьы, иаҳа-иаҳа лҽылрыцәгьо, дԥаԥашькха днаиҿагылеит. ԥҳәыс ласык лакәзаап, уахынла ацәыбзацәа лзаауеит, уажәшьҭа ас данызба, хьаада дааныжьны сымҩахь сцоит ҳәа сгәы иааҭашәаны, азнык сналызгәаазаргьы, уажәы зынӡаск даҽакала дызбеит. Бара бзыҳәан амҽеирақәа схы-сгәы иахьҭашәаз азыҳәан саҭабымҵан ҳәа ласҳәароуп ҳәагьы сыӡбеит, уаҩҵас аицәажәаха ҳалыхәдеитәит акәымзар уи аҭырқәа рыԥҳа-гәаҵәа.

– Удәылҵны уца! Сара даҽаӡәы бзиа дызбоит, – дныҩ ныҵәааны ашә ааимылԥааит, наҟ ддәыллырԥарц. Еибырҳәаз зегьы абасгәалашәо, уаргьы иабоуҭаху. Акраамҭа еиҿыхон. Иуцәызӡар акгьы иаԥсам, аҟәараҳәа сеиҵасуа сахьгылаз, ашыӡ сыхьызшәа, иҭыҵны ицон сгәы. Сшәыргәындоуп ҳәа схы сазаӷьуан, насгьы лара лзынгьы, сара сзынгьы иаҳа еиӷьуп


546

исычҳар ҳәа схаԥыцқәа аҿҿа рыҵго сыҽныскылон. Снап сыргәыҵа иалалазар ҟалап ахәы, убасҟак исымпыҵарӷәӷәа искын сыҭырқә ҳәызба.

Баша ирҳәоит, аԥсуаа ҳачҳара маҷушәа, ҳуаа цыхцых қәоушәа. Саӡәыкны, шаҟа ачҳара сымаз ауха иԥысшәеит. Сара бзиа избоз, аԥҳәыс ҿҭыӡәӡәаала,мақаррала длацәажәоит илҭахӡам хаҵак, сара абга иаршәаз ажьеиԥш, сыԥсы ӡаны ашьқаԥ савагылоуп… Уи зегьы схы ишысзанамыжьуаз, зын ӡаск иахьеицәаз скылимгар имуит, иабиԥс алақәагьы аҳәа қәагьы…

Иҟалаз, ишыҟалаз акакала сазхәыцны схаҿы иаазгеит адырҩаҽны, ахәыҷы дсыманы абнаршәыра санылаз.

– Соушьҭ! Соушьҭ! – ҳәа лыҵәаабжь саҳаит. Ашьқаԥ снавуа-аит саргьы. Схы схашҭуа аҟынӡа сеилаганы иара ишҟа, абжьас саҩызаха сшынаҭрысызгьы, сгәы иқәҩу, ииашаҵәҟьаны ибжьы иргоу сыздыруам, аха арҵәааҳәа ибжьы саҳаит Кьынта. Сара санишь, аҳәса рымгәарҭа ахшара ҭазшьуаз аҭырқәа, аҳәызба наилҳәаны ахәыҷгьы дишьуан. Ихәдаџьал данкны сҩаихан, узцәымӷу, ӷашақә иушьҭоу зашәа игәаҵәахы иалалаша, сы ҭырқә ҳәызба ахәҵәаҿынӡа игәаҵәахы иҩаласыршьшьит. Аҳәара иаҳа садхалеит, ари арыцҳара шаҟа ирласны иҟалаз аҵкыс. Арыцҳара ҳәа азысҳәоит, дад, избан акәзар изҭахыда, егьа дуаӷазаргьы, аҳәызба наилҳәаны ауаҩԥсы ишьра. Зхы ақды инықәкны ихырҵәаз акәты иаҳа бжьык ахылҵып, уаҳа ҟыт изымҳәаӡакәа, иҿы ааираҳан, иблақәа ааҳәит, уи акәхеит, иԥсы ааихыҵит.

Сеилаганы сыҟамыз, иҟалаз еилыскаартә сшьара санықәла, иҟасҵара сзымдыруа, сгьежьы-гьежьуа сихахеит, нас ашә ахь сҿынасхеит. Саҳәызба шыскыц искуп. Убасҟан аҭырқәа иа ничарцәа жәаҩык сықәшәаргьы, ирхны ишьҭасҵарын, убас ҟак ахы зықәшәаз аҳәагыла саҩызан.

Маҳинур еимаҭәаны дҵәыуон, сара схы ҩ-напыкла икны ашә аҿы стәан. Маҷ-маҷ сшьара санықәла, схы сазаӷьуа са-лагеит, иарбан гәыԥшқароу исызцәырҵыз, сара сыжәлар рыб жаҩык нзырҵәахьоу руаӡәк дахьысшьыз хьӡымзар хьымӡӷы


547

ацым, нас изгәнызгозеи сҳәан, аԥсы ишьҭыхра салагеит. Лар-гьы дсыцхраарц лҽазылкит, аха исымукәа, сҟәаҟәа днықәжь ны дызган, хараӡа далагаланы, хаҳәык наицраҳәаны, амшын даласыжьит.

Зегь реиҳа иџьоушьаша, дад, шықәса хынҩажәа дырҭы саанӡа, шәарҭ, ԥшӡала изызҳаша, имаҭацәагьы, шәины ишәызҳаанӡа, инарцәы мҩа днықәлаанӡа, сгәаҵәахы дад ҳәаланы, сара дсыхшазшәа дсыман уабду ԥсаҭа шкәакәа, ак раамҭа ҳахьынҿасуаз уи аҭырқәа ԥҳәысгьы дигәалашәаны шаҟантә лыӡбахә иҳәахьаз, аха, изыхҟьаз сыздыруам, иара дшыцәаз сара исхызгаз, сзықәшәаз ауаҩы ишьра, уаҳа иаа иасымҳәаӡакәа, иҵаскыз маӡаны ишсымаз, аа, уажәы иҳаҭгәын ашьац нықәиааит.

Иҳаиԥырҵшьахаз уасҳәарц уазԥшызар акәхап.

– Баала, Маҳинур, сахьԥсуа ҳаицыԥсып, баргьы араҟа аан-гылашьа бымам, – сҳәеит. Илымуит.

– Уара ахәыҷы думаны амҩа уқәла, уахаҵәҟьа. Сара, – исгәалашәом, қыҭак аӡбахә лҳәеит, – убраҟа сани саби нхоит, уахь сцоит, сықәҵуеит, ухы уахәа, араҟа урбар, гәҩарас уҟар ҵоит, – лҳәеит. – Иушьыз слаԥшықәҵан сышимаз, дышсышьҭаз здыруа рацәаҩуп. Дабаҟоу ҳәа исмазҵаар ҟалом. Уца, ҳара еинасыԥхашьа уеизгьы иҳамам.

Еимаҭәаны убас дҵәыуон, ажәытәан ишырҳәоз еиԥш, аҭаҭар игәы ҭылшьаарын. Сара сыԥсы ахьеиқәлырхаша дашьҭалеит. Илымуит. Иҟалап, изӡар акгьы иаԥсам, саргьы цқьа лыдцалашьа сақәымшәазар, бсыцаала ҳәа сҳәашьаҿы алакҩакра алыжжуа илбазаргьы. Сара иуасҳәеит уажәраанӡа, хаҵаҵас аԥҳәыс лыпату ахьчарагьы, чарҳәара лзуны, шәыргәындаҵас дкажьны абналарагьы, уахык иалагӡаны еи-цысхызгеит ҳәа.

Ҳныгәнысуа, арсҟак мши-ҵхи неиԥшьуа амҩа ҳахьықәыз Кьынта хәыҷы шаҟа иасҳәахьаз, шаҟарыла дсыжьжьахьаз зегьы злоугәалашәозеи. Агаҿаҿы акамфеҭ ршоит ҳәа ахәыҷ

қәа ианреиҳәа, ахәыҷқәа ҩаҵибарҟьаны ианыҩ, ҳаи, ииа шаҵәҟьаны акамфеҭ ршозаап иҳәан, имц агәра ганы, иар


548

гьы длаҵҟьаны дыҩит, иҳәеит, Хәаџьа Шьардын. Убри иеиԥш, Аԥсны зыхьӡу изакә тәылоу, уаҟа ашьхақәа зеиԥшроу гәарԥ-цыԥхьаӡа уахьынҭало унартәаны акрышуҿарҵо, ахш уҭаххар, аҩны рахә ракәым, абна илоу аҽацәҵәҟьагьы ааи-ны ахш шунаржәуа, ацәгьамыцәгьара ааҟазҵо ауаҩы аҭа кәажә рупап лҟамчала днаисны, дҳашҳатәараха дшаалыр-гыло, ахьҭа уакыр, аеҵәа кыдԥааны амца шузеиқәиҵо Нарҭ Сасрыҟәа ҳәа, исаҳахьазгьы, исмаҳацызгьы схала иӡбаны, мци ҵабырги неиԥшьуа, лакә ссирс иҟоу зегьы ахәыҷы ишиасҳәоз, егьиашаҵәҟьоуп, убраҟа, сшысабииз сзылхәдаз атәылаҿы, убас егьыҟаҵәҟьоуп, аиашеи аламыси аҳра руеит ҳәа амц зҳәоз схаҭагьы агәра зго сҟалахьан. Дынцәыҵаххуа, ишьап хәыҷқәа, ажәцәеимаа еидҩалақәа ианцәырҟьалак, ашьа рылхьхьуа, амҩа дахьықәызгьы, ԥсык диҩызаха ацәа датҟәаны, ҵлак ашьапаҿы данкаршәыз уахынлагьы, ахәыҷы ихәыцреи иԥхыӡи ирылан уи алакә ссир атәыла. Аҵхыбжьон дурҿыхаргьы:

– Ҳанбацои? Ҳабанеиуеи? – ҳәа акәын ииҳәоз. Уиада-гьы, иҭиреи, ҵхыбжьон ииарҭа днылԥааны иӷьычреи уеизгьы дыдсыршьцылахьан, ҵхыбжьон ахлымӡаах слақәшәаны, уаҳа аангылашьа ыҟамкәа, амҩа сықәымлар анаму, дахьышьҭаз аҿаԥараҿы сныҩнаххын, снаицәхасны даасырԥшит Кьынта. Али-ԥси рыла ижәцәеимаақәа наишьхаирԥан, сынхьаԥшаанӡа аҵх иҽалак, ашҭа ааҩҵәаны агәашә дыҭҟьахьан.

Ҩ-ажәак еихысҳәаалоит. Сынтәа зны сыҷкәын иҟны снеит Аҟәа. Еибашьроума, ареволиуциа иахҳәааноума кинок ддыр-бон телехәаԥшрала. Убраҟа аса цырцыруа икны, иаӷацәа рхы хыссо дрылан ҷкәынак. Убри даниба акәхап, смаҭа Дамеи:

– Саргьы исымоуп аса, ҳаӷацәа рхы алахыссалоит, – иҳәан, еиқәжьакца асак аацәыригеит.

– Наҟ иҵәахы, еиҭацәыругахма уи! – лҳәан, днаиқәҵәҟьеит иан, сҭаца.

– Исырбеишь, дад, дукәыхшоуп, – сҳәан, иааимхны сна хәаԥшит. Аа, абар, ҳабацәа, рабацәа жәытә-натә аахыс рыд-гьыл ахьчаразы излеибашьуаз аса.


549

– Амшын ӷәӷәала еисуан уажәаааигәа, аҟәара саваланы сышнеиуаз, ацәқәырԥа иқәнажьзаарын, аԥслымӡра ишыла-жьыз збеит, – иҳәеит, иабду дикәыхшааит смаҭа.

Изхысҳәаауа, аса сшахәаԥшуаз, насыԥ шкәакәа змоу сыҷ кәын, анџьныр аҩныргылаҩ, сҭаца, арҵаҩ ԥҳәыс, смаҭа аҷҷаҳәа аԥсышәала даԥхьо ашкол иҭоу, сышрызхәыцуаз, унацәа узыҩнамкуа, еилаарцыруа аҳәаанхыҵтәи аҩнымаҭәала ирхи-аз ауада, ателербага, ателефон уҳәа сышрыхәаԥшуаз, иахьаа нага сзымдырӡо, даасгәалашәеит Кьынта ԥсаҭа шкәакәа. Уара узхаану иакәым, дысгәалашәеит имаҭәа хәыҷқәа игәыҵаҳә ҳәа, ауаҩы дызшьыз иара иакәу џьушьап, аҵх иҽалак, аҭырқәа ԥҳәыс лашҭа дыҭҟьаны даннеиуаз.
Инарҳәы-аарҳәуа сахәаԥшуан аса жьакца.

– Наҟ иганы амузеи ахь ирыҭ сҳәан, иуам, – иҳәеит сыҷ кәын.
– Ирысҭарцгьы сгәы иҭаӡам, – иҳәеит смаҭа.

– Иҵәахы, дад, иҵәахы, уҩеидасыр еилукаап иаҭоурыху ари, уабацәа рҟәых, – сҳәан, инаисыркит.

Ауха сахьнышьҭалаз, аҵх агәы еиҩнашаанӡа сызмыцәаӡеит. Агәеизҳара сызҭоз смаҭа санизхәыцлак, деихьыжә-еикәыжә, бызшәеи ԥсадгьыли, шҭеи хәышҭаареи иара дрылхәдатәны, ишьапқәа ашьа рылхьхьуа амҩа дықәны сыбла даахгылон Кьынта даныхәыҷыз. Сыбла ихгылон, аҿажәкреи азҩа чыма зареи рызхымгакәа аӷбаҿы иԥсуаз, Трабзан аҟәара иқәыԥсаз ахәыҷқәа. Исгәалашәон, уажәтәи аибашьраан, Аҟәа иӡыхгы ларц егьагымкәа, асқьала иазааигәахахьаны, аеҭымцәа хәыҷ қәа аазгоз аӷба афашистцәа абомба анақәрыжь, иԥсы-ԥсны амшын иӡыхнагоз асабицәа.

Санажә, дадхеит, сгәы ҵаӷахазар акәхап, сшаҳә-шаҳәуа ауха сыҷкәын иҟны сахьышьҭаз, исхызгази сызхаанхази шеидыскы-лоз, схы сшазхәыцуаз, сылабжышқәа ҭыҩрны рҿаархеит. Ала ишәаз аеҵәа еишуан ҳәа, сшәахьеит, дад, сара. Сзыхӡыӡаауа рацәоуп. Ирҭихьеит, ирӷьычхьеит, ирбылхьеит аԥсуаа ҳадгьыл ҿаца хәыҷы, аха алакә аҟны адау ихы анхырҵәалак, еиҭах ишахылҿиаауа еиԥш, даҽа милаҭк ҳармыцхраазар, рхәыш


550

ҭаара аӡы ахьықәҳамҭәац аума, ҳқьиара иахҟьама, имԥсша аџьма амаҵә азылаҟәуеит ҳәа, атыҟә аҟны ҳнеины ҳшыҟаз, ау-рыс имҵәыжәҩа ҳахьныҵеикыз иабзоураны, анцәа иџьшьоуп, Аԥсни аԥсуааи еицәмыӡкәа иааигәышьоит.

Иуасҳәарц уҭахызар акәхап, аҭырқәа ԥҳәыс лашҭа ҳаҭ ҟьаны ҳаныбнала, иаҳԥеиԥшхаз Кьынта хәыҷи сареи. Убри-нахыс ҳзыниақәаз мацарагьы изхоит аӡәы иԥсҭазаараҿы. «ьара аӡбаара ҳҭанагалан, ҳахәаҽырц егьҳагымхазт, ҵлак аԥашә сахьынҳаланы, ергьафора ҳәа ҳаԥсы еиқәхеит. «Џьа ра, амши ҵхи еиԥшьуа абна тоура ҳшылаз, алашәага ҳры лашәеит. Иуцәызӡом, аҳәаа ахыҵреи, амҩан ҟарулк ҳаикыри ҳәа шаҟа сшәоз аҵкысгьы еицәаны срыцәшәон ақәыџь мақәа. Рыблақәа цымцымуа, рыцқәа еихакшо, ижьышо ҵаҟа иҳаҵагылан. Сызнапык ала дысгәыҵарӷәӷәа ахәыҷы дык ны, аҵла ҳақәтәан. Снапқәа дысуа ианалага, смаҟа аасым ӷысхын, аҵла амахә дадҿасҳәалеит. Лацәааихшь уеизгьы иҟазҵодаз, еибафо, еибарууа абгақәа шҳаҵагылаз иаа ҳаршеит. Исгәалашәоит, усхыччаргьы, ашьжьымҭан ианааша, ақәыџьмақәа ҳаҵыҵны ианца, ахәыҷы дылбаазгарц сҭахуп, аҵла амахә дахьадҿалсҳәалаз дысзамхуам, убасҟак сымаха-шьаха дысит, имчыдахеит.

Даҽаџьарах, Аԥсны ҳазааигәахахьаны, аурыс ҳәынҭқар ир ҳаркит, ҳдырбаандаҩит, шәанаџьалбеит, динкоуп шәаргьы ҳаргьы иҳамоу, шәара ишәабашьуа аҭырқәа ҳаицәыбналаны ҳаауеит сҳәан, сышгәаҟыз анырба, агәра анырга акәхап, шәца рҳәан, ҳаурыжьит. Саргьы исылшоз ахәыҷала, бзиарала срызныҟәар сҭахгәышьан. Изхысҳәаауа, ашьҭахь ашықәсқәа аабжьысхьаны, аурыс ианицхраатәха, жәиԥшь рзыҳәан (ус ҟан сара ҩынҩажәи акы шықәса сырҭагылан, аха сықәра еиҵатәны ирасҳәеит) дабрауолецра сцеит. Уаҟа сшырхәыз, аҳамҭа шсоуз, изсоуз уҳәа, урҭқәа зегьы уара иабоуҭаху, умҩа уаԥсырҟьеит, ԥшӡала ихынҳәлаша, уҩныҟа уццакуеит, дад, Ар-сен, уца. Амала, аҭаҳмада хшыҩцажә иуасҳәаз ухоумыршҭыр, иудыруазеи, зеиԥш ҟамло егьыҟам, шәарҭак уақәшәар, мам-заргьы мҩақәак ахьеихагалоу унаганы, мҩас реиҳа иалыс-


551

хрызеи ҳәа угәы аабжьажьар, ушымгәыӷӡо иухәар ҟалоит. Уца, дад, уца умҩахь…
Дааԥышәырччан инациҵеит:

– Ирҭихьоу, ирӷьычхьоу Кьынта ԥсаҭа шкәакәа имаҭа. Слак-ҩакуа сгылан. Хьааны исзынхеит, убасҟан, сымшын

хылԥа гьежь насыхԥаа, иҿаԥхьа сшьамхы нарс, игәышԥы сахьамгәӡыз, иара изыҳәан сгәы иаанагақәахьаз ажәа цәыԥ ҽыгақәа рзыҳәан сминауаҭуп ҳәа ахьиасымҳәаз, абри ажәабжь ансеиҳәа ашьҭахь, шықәсык аҟара ааҵхьаны, данычмазаҩха, сахьнеиуа Кьынта иасҳәақәаша ҳәа алаф шиҳәоз, зынарцә мҩа иқәлаз аҭаҳмада Кәыҿ Ҟамлаҭ.

1976

А х қ ә а




Ароман

Асқьала	21


АпоВест

Аибашьра еилгахьан	437


АЖӘАБЖЬҚӘА

Ашьхақәа рылԥха	477

…Нас иаацәылашеит	494

Ирҭииз, ирӷьычыз.	527








Џьума Басариан-иԥа Аҳәба



Иҩымҭақәа реизга хә-томкны


Ахԥатәи атом

Ароман
Аповест
Ажәабжьқәа








Джума Виссарионович Ахуба



СОБРАНИЕ СОЧИНЕНИЙ В ПЯТИ ТОМАХ


Том третий

Роман
Повесть
Рассказы

На абхазском языке

























Аредактор Гәында Аӡынба Компиутерла еиқәлыршәеит Асҭанда Аџьынџьыл



Аформат 84х108 1/32. Атираж 500. Иҟаҵә. акь. бҕь. 17,375. Инықә. акь. бҕь 29,19.

Аҿаҵаҧҟа №


Отпечатано в ООО «Флер-1» 350058, г. Краснодар, ул. Уральская, 98/2




убарҭ  ирҳәақәо  агәра  имгарц, заа  Раԥсҭан  дазыҟаиҵон
убарҭ  ирҳәақәо  агәра  имгарц, заа  Раԥсҭан  дазыҟаиҵон
.
– Аԥсуа ҳәынҭқарра ду ыҟан, аха ашәҟәыҩҩра
рымамызт
рымамызт
дкаҳарц  егьлыгымхо,  днеиҵаӷәӷәеит
дкаҳарц  егьлыгымхо,  днеиҵаӷәӷәеит
Аминаҭ.  Иахьанаа-
га лзымдырӡо, лгәы инҭашәеит
: «Шаҟа ибзианы иҟасҵазеи,
: «Шаҟа ибзианы иҟасҵазеи,
