XX ашәышықәса анҵәамҭазы Қырҭтәыла Аԥсны ианақәла, шықәсык инацны ицоз ахақәиҭратә еибашьра (14.08.1992–30.09.1993) ашьҭамҭақәа ԥсыуа ҭаацәарацԥхьаӡа иааннажьит. Ауаа рыгәқәа ирну ахәрақәа макьана ӷьашьа рымам, уимоу аамҭа цацԥхьаӡа еиҳагьы иҿыцхоит. Жәларык ртра гедиа адаҟьақәа ҵәахуп аҭаацәаратә альбомқәеи, абжьынҵамҭақәеи, асахьанҵақәеи уҳәа рҿы еиԥш, иахаанхаз рҿаԥыцтә гәалашәараҿы.
Аибашьра анцо аҿаԥыцтә традициа, даҽаамҭанык еиԥшымкәа, ареалтә ԥсҭазаара зынӡа иазааи гәа хоит, имҩақәнаҵоит, ажәлар рҭоурыхи рԥеиԥши ирызнархәыцуеит, ртрадициатә дырреи римпровизациатә рҿиаратә лаԥшҳәааи еицылоит, рҽеиԥыршьуеит.
Ус иҟалеит ҳара ҳҿгьы. Еиҳа иубарҭахеит иалкаау жанрқәак ирыҵаркуа арҿиамҭақәа. Ашәажәеинраалатә жанрқәа рахьтә: афырхаҵара-ҭоурыхтә епос, алиро-епикатә ашәақәа, аҵәыуарақәа,
афольклор-литературатә хыҵхырҭа змоу автортә ашәақәа (арҽхәаратә, азкратә, асатиратә ашәақәа, ахь ӡыртәрақәа; ажәабжьеиҭаҳәаратә жанрқәа рахьтә: аҿаԥыцтә жәабжьқәа, ахроникатқәа, алафқәа; ацәажәара-жәаҳәаратә жанрқәа рахьтә: ашәирақәа, аныҳәарақәа, аныҳәаҿақәа, ажәаԥҟақәа, еиуеиԥшым
ажәаҳәахьақәа (изречения), ацуфарақәа уҳәа убас егьырҭгьы.
Афольклор атрадициатә жанрқәа, дара зхылҵыз аҭоурыхтә ҭагылазаашьа ҳаназааигәаха, рыҽдырҿыцит. Избан акәзар уажәтәи аибашьраантәи ахҭысқәеи акрызхыҵхьаз аҭоурыхтә хҭысқәеи иааџьоушьартә еиԥш еишьашәалахеит. Аԥсуаа рҭоурыхмҩаҿы ианакәзаалак зегь иреиҳаз аԥсадгьыл ахьчара азҵаара иахылҵуаз афырхаҵаратә фольклор атрадициатә гәалашәараҿ ишыҟац иҟазаарын, ишхадарац ихадаразаарын. Афырхаҵаратә аамҭа афырхаҵара леитмотивс измаз арҿиамҭақәа зегьы арҿыцит. Еицырдыруа аепикатәи алиро-епикатәи ашәақәа рҳәара, реиҭаҳәара иалагеит аԥсуаа. Ажәытә ажәлар рыхьчаҩцәа – Ԥшькьаҿ-иԥа Манчараа, Наԥҳа Кьагәараа уҳәа – рашәақәа абыжь ҿыц рхалеит. Уимоу архаикатә епикатә баҟақәа рфырхацәа – Сасрыҟәараа, Абрыскьылраа уҳәа – рыхьӡқәа ауаа рцәажәараҿ, ҿыц ииуаз аимпровизациатә ашәақәеи ажәеинраалақәеи рҿы лассы-ласс ицәырҵуа иалагеит. Иара убас аҵак ҿыц роуит, даҽа контекстк аҿы рыбжьы дыргеит аԥсуаа ржәытә еибашьрақәа раамҭазтәи жәлар рашәақәа – ахәрашәа, ахрашәа, ахаҵарашәа уҳәа. Иаҳгәалаҳаршәап, акомпозиторцәа Кәасҭа Ченгьелиеи Тото Џьапуеи (Мраҭашәаратәи афронт аҿы), Оҭар Ферзбеи Нодар Кәарҷиеи (Мрагыларатәи афронт аҿы) аибашьра анцоз еиҿыркааз ашәаҳәаратә гәыԥқәа («Аиааира», «Уарада»), нас Белла Ламиа напхгара зылҭоз ахаԥшьгаратә гәыԥ «Арасаӡыхь», ма егьырҭ ашәаҳәаҩцәа ррепертуарқәа рҿы аԥсуа жәлар рфырхаҵаратә ашәақәеи рыкәашарақәеи заҟа ирацәаз. Дара аибашьцәа рхаҭақәа (абаталион «Шьараҭын» аибашьцәагьы егьырҭ агәыԥқәагьы), ажәытә еиԥш, ԥсыуала ашәа ҳәаны, икәашаны, ргәы еибарӷәӷәаны жәылара ицон.
Алаӷырӡи агәырҩеи ирыцны ицәырҵит аҵәыуарақәа. Ана-ара улымҳа иҭаҩуан зыҷкәынцәа, зашьцәа ҭахаз анацәеи аиҳәшьцәеи рҵәыуарақәа, ргәаҟашәақәа. Арҭ аҿаԥыцтә текстқәа тема хадас ироуит аԥсадгьыл ахьчара иазырхоу афырхаҵаратә лагамҭа, рлексикаҿы еиҭаҳәаратә ҭыԥхеит ақырҭуа қәылаҩцәа ирызкыз ашәирақәа.
Ҿырԥштәыс иаазгоит аибашьраан адиктофон ианысҵаз аҵәыуарақәа рцыԥҵәахақәак:
Уаҳәшьа, уан уыбаҩ шԥалцәыӡыи, уаҳәшьа!
Уаҳәшьа, уыԥшқацәа уыбаҩ шԥарцәыӡыи, уаҳәшьа!
Уаҳәшьа, уемыхны уышьҭазар акәхап,
Уаҳәшьа, уаҳәшьа!
(Марттәи ажәылараан иҭахаз Владимир Қәҭалиа
иаҳәшьа Виолетта лҵәыуара ахьтә)
Уаҳәшьа, Аԥсынра зхы ақәызҵаз, уаҳәшьа!
Уаҳәшьа, аиааира угет!
Уаҳәшьа, уаҳәшьа!
Уаҳәшьа, угәы рхаҵан уцет,
Аха уыс уызхнымҳәыит, уаҳәшьа!
Уаҳәшьа, алақәа иырфаз, уаҳәшьа!
Уаҳәшьа, аиааира угаз џьыушьет!
Аха уырмыхәет, уаҳәшьа!
(Марттәи ажәылараан иҭахаз Ҷыҷурбеи Ӷәарзалиа иаҳәшьа Дусиа лҵәыуара ахьтә)
Абарҭ аҿырԥштәқәеи дара ирышьашәалоу егьырҭ атекстқәеи ирныԥшуеит аибашьра анцоз аҵәыуа рақәа заҟа аҩныҵҟатә мчы рымаз. Урҭ, зыԥсад гьыл зхы ақәызҵаз афырхацәа ԥсыуа ҵасла
аҵыхәтәантәи рымҩа рықәҵара иахьазкыз адагьы, ан / аиаҳәшьа лҵәыуабжь ауаа еизааигәанатәуан, ирзеиԥшыз ҭоурыхтә аамҭа ҷыдак ишеицҭагылаз, рқәыԥсычҳарагьы рылаӷырӡгьы шакхаз ҩныҵҟала иднардыруан, гәыла-ԥсыла иарӷәӷәон, аԥсадгьыл ахьчарахь, ашьоурахьы ирыԥхьон.
Аибашьра ашьҭахьгьы, ажәытәтәи аԥсуа еибашьрақәа рашәақәа реиԥш, иуаҳауеит анацәа, аиҳәшьцәа рҵәыуарақәа. Убас иҟоуп, иаҳҳәап, Аԥсны афырхаҵа Дима Гәагьиа иан Ана Чхант (Гәагьиа) лҟынтә ианысҵаз текстк:
Аԥсынразыҳәан зхы зҭиыз
Ҳаҷкәынцәа, нан!
Шәшынебакәыу загьы шәеԥшыуп,
Шәешьцәоп, нан, нан!
Ахы цаҳә-цаҳә шәацәымшәет, нан!
«Аԥсынра рымганда» ҳәа –
Ақырҭцәа-хәымгацәа, нан!
Уа, аӡәаӡәала елаҟәаҟәо,
Елаԥыҵәҵәо шәнеуан, нан!
Аибашьраан даара аҭыԥ рацәа роуит алитературатә хыҵхырҭа змоу автортә ашәақәа, аха урҭ рҿы ибзиан иубарҭахеит афольклортә лагамҭагьы. Авторцәа, ма анагӡаҩцәа, афольклори алитературеи «еилаԥсаны», арҿиамҭа ҿыцқәа аԥырҵон. Ауаа ргәаҵанӡа инеиз атекстқәа иҳәо, еиҭаҳәо иналагон, «ифольклортәқәахон». Абри аганахь ала, иуҳәар ҟалоит, аибашьра анцоз афольклори алитературеи иааигәаны рҽеиԥыршьит, еишьашәалахеит, еиццәырҵуа иалагеит ҳәа. Афольклортә ашәа алитературатә жәеинраала алҵуан, алитературатә жәеинраала фольклортә ашәахон. Даҽакала иуҳәозар, алитература «ҩыратә
фольклорхон», афольклор «ҿаԥыцтә литературахон». Иазгәаҭатәу, абри ажанр аҿы еиҳагьы иубарҭахеит афольклортә (ма нас ифольклортәқәахаз) рҿиамҭақәа еиуеиԥшым абызшәақәа рыла (аԥсышәала, урысшәала, адыга бызшәақәа рыла, ерманы бызшәала уҳәа) ишиуаз, ишырҳәоз.
Афронт аҿтәи аимпровизациатә ашәақәа аԥырҵон ҩралеиԥш, ҿырҳәалагьы. Алитературатә хыҵхырҭа змаз автортә ашәақәа зҳәоз атекстқәа аԥсахрақәа рыларгалон,ифольклортәқәахон, еиуеиԥшым авариантқәа роуан. Иаҳгәалаҳаршәап, заҟа имарианы, насгьы ирласны (ҿырҳәалагьы ҩралагьы) ауаа ирылаҵәоз, «ижәлартәхоз» афронт аҿтәи ашәақәа.
Зегь ражәа иалан, ирҳәон, еиҭарҳәон:
Аиааира, аиааира,
Ишьҭышәх ҳа ҳбираҟ!
Аԥсны ԥшӡа ахақәиҭра
Шәазықәԥа наҟ-ааҟ!..
(Л. Тәанба лажәеинраала, Кә. Ченгьелиа имузыка)
(Л. Лиубченко иажәеинраала, И. Алимсултанов имузыка)
Ахәрашәа шәҳәа, уара, ахәрашәа,
Сгәы схаршҭны сыжәга еибашьра!
Абџьар азымкуазаргь сарӷьажәҩа,
Исылшап ма цҳак аԥжәара!
(Ажәақәеи амузыкеи А. Алҭеиба)
Ахәрашәа узысҳәоит, сыԥсадгьыл,
Ахәрашәа, ахәра зырӷьо.
Ухьаақәа ухашҭып, са сшьам-дгьыл,
Исызгәакьоу, сыԥсы зыҿҳәароу!
(Ажәақәеи амузыкеи Н. Кәарҷиа)
(Фырхаҵарыла иҭахаз аибашьҩы-абард Т. Бигәаа ииҳәоз)
Аиааира иациуеит уыжәла,
Аԥсны ахақәиҭраз иҭахаз!
Диит, деиҭеиуеит афырхаҵа,
Ԥагәырӷьа хысыбжьны игахьаз!
(Б. Барцыц лажәеинраала, О. Сангәлиа иму зыка)
(А. Бардодым иажәеинраала, И. Алимсултанов имузыка)
(Ш. Басаеви Р. Гыцбеи ражәеинраала, Х. Ханкаров имузыка)
Ҳара ҳаруаа реиҳабы
Ус иҳаиҳәон есыҽны:
«Ҳус ҟаҳҵароуп шәеизганы,
Шәызбалароуп шәыӷәӷәаны!»
(Ажәақәеи амузыкеи фырхаҵарыла иҭахаз аи башь ҩы-абард В. Багаҭелиа)
Ашәа еицаҳҳәап, аҩызцәа,
Агәышьҭыхга – аиааирашәа!
Шәнеибац, ԥхьаҟа шәнеибац
Аԥсуаа рыҷкәынцәа!
(Ажәақәеи амузыкеи Н. Кәарҷиа)
Шәнеибац, шәнеибац
Аԥсуаа рыҷкәынцәа!
Шәнеибац, шәнеибац –
Игоит иахьагьы!
(Ашәақәеи амузыкеи Б. Ламиа)
Аибашьра иахылҵуаз абарҭи дара ирышьашәа лоу «афольклор-литературатә» ашәақәеи аԥыз ҵоз, иназыгӡоз иреиуоуп акомпозиторцәа, аимпро визаторцәа, ашәаҳәаҩцәа-абардцәа: Кәасҭа Ченгьелиа, Тото Џьапуа, Оҭар Ферзба, Анатоли Алҭеиба, Валери Багаҭелиа, Нодар Кәарҷиа, Ҭемыр Бигәаа, Белла Ламиа, Зураб Малиа, Хьымца Хынҭәба, Имам Алимсултанов, Хамзат Ханкаров, Валери Чачхалиа, Омар Сангәлиа, Валери Бигәаа, Николаи Галин, Леонид Косиан, Ҭемыр Аҳашба, Аркади Кархалаа, Анзор Маршьан уҳәа убас егьырҭгьы. Урҭирыҩуан аҵәыуаратә ашәақәа (Зураб Малиа иҷкәын иҭахара, ма Валери Багаҭелиа иӡӷаб хәыҷы лышьра иазку ашәақәа иреиԥшны) инадыркны арҽхәаратә, асатиратә, ахьӡыртәратә ашәақәа рҿынӡа (Анатоли
Алҭеибеи, Аркади Кархалааи, Анзор Маршьани рашәа қәа реиԥш):
Қиҭованигь уитәыз,
Иоселианигь уитәыз,
Шеварднаӡегь уитәыз,
Ухы лахароуп!
(А. Лагәлаа иажәеинраала, А. Алҭеиба имузыка)
Афронт аҿы ииуаз арҭ ашәақәа даҽа бжьык, даҽа ԥсык рхарҵеит уҳәар ҟалоит Емма Хәаџьааи Ҭемыр Қәычбериеи ааигәа иҭырхыз, даара узыз ҿлымҳахаша афильм «Ҳара ҳаруаа реиҳабы» аҿы. Аибашьраантәи аимпровизациатә ашәақәа абиԥара ҿа ас баҩхатәрала иахьышьҭыркааз, иаԥызҵаз, изҳәаз авторцәа иахьрымырдаз еиҳагьы иарҵабыргуеит дара аханатә (ианцәырҵызгьы ианҿиозгьы) афольклортә, ма афольклор-литературатә ԥсабара шрымаз.
Аибашьратә хҭысқәа рцәыргара еиҳа иамароу афольклор апрозатә жанрқәа рахьтә иаԥхьатәиуп уҳәар ауеит аҿаԥыцтә жәабжьқәа. Урҭ шьақәгылоит ахҭыс иалагылаз, ма зыла иабаз, иааигәаны изаҳаз ргәалашәарақәа рыла. Иаазыркьаҿу, ма еиҳа инеиҵыху, хроникала еицааиуа ахҭысқәа шьаҭас измоу аҿаԥыцтә жәабжьқәа ҿиоит аибашьраангьы анаҩс ҟагьы. Ари ажанр аҳәаақәа рҿы, ареалтә гәалашәарақәа инарываргыланы, ицәырҵуеит амифо логиатә гәалашәарақәагьы (еиҳаракгьы аԥхыӡқәа), аибашьра шыҟалоз, аиааира шаҳгоз уҳәа згәы ианырыз, Анцәа изирбаз ауаа рмиф-ҵабыргқәа.
Афольклорҭҵааҩцәа рыдагьы, аҿаԥыцтә жәабжьқәа ирызхьаԥшуеит асоциологцәеи, аԥсихологцәеи, аҭоу рыхҭҵааҩцәеи, ажурналистцәеи, ашәҟәыҩҩцәеи. Зегьы рзы ихадараны иҟоуп арҭ арҿиамҭақәа
ахҭысқәа ирылахәу ауаҩы игәалашәара иахьахылҵуа, иара иҿала иахьуаҳауа, иара ишибаз ала, амшынҵа еиԥшны, ихатәы хәшьарала иахьцәыриго.
Иазгәаҭатәу, аҿаԥыцтә жәабжьқәа аибашьра иахылҵуа афольклор аҟынтә еиҳа анарха змоу, зан ҵа ра гьы уадаҩым текстқәоуп. Ус шакәугьы ма кьа на зы иҟаҵоу анҵамҭақәа рацәаӡам, аибашь ра иалагылаз ауаа ргәалашәарақәа реизгара уажәнатә еиҿкаамзар, нас ихьшәахо, ибжьахо шырацәа хо шаҳ дыруагьы. Ҵабыргуп, аҵыхәтәантәи аамҭақәа рзы аибашьцәа, ма амацәаз иҭакыз ауаа ирызкны ажурналистцәа иҟарҵо адырраҭарақәа рҿы имҩаԥырго аҿцәажәарақәа маҷӡам.
Аԥсны ахақәиҭратә еибашьраан ииуан, иргәаладыршәон алафқәагьы. Аибашьра иалагылаз ауаа алаф рхырҳәаауан, иҵәылырхуан ақырҭуа еибашьцәеи урҭ рнапхгаҩцәеи. Ари аганахь ала аибашьраантәи алафқәа акыр ирзааигәоуп аибашьраантәи ахьӡыртәрақәа. Усҟан урҭ хықәкылеи ҵакылеи даара еизааигәахеит. Аҿаԥыцтә жәабжьқәа иреиԥшны, арҭ алафқәа ҳаамҭазгьы активла иҿиоит, аибашьраан иаԥызҵоз, ма ирылазырҵәоз иахьагьы ишырҳәац ирҳәоит, аӡәы даҽаӡәы имидоит. Араҟа атрадициатә гәалашәара зынӡа ҳаамҭа иақәшәо иҟоуп.
Аибашьра анцоз ауаа рцәажәараҿы лассы-ласс рхы иадырхәон Аԥсны иақәлаз ирзырхаз ашәирақәеи Аԥсны ахьчаҩцәа ирызкыз аныҳәарақәеи. Ҿыц иит, аԥсуа ныҳәаҿақәа ирыцлеит ҳаԥсадгьыл зхы ақәызҵаз ирызку аҵәцахә. Ажәлар ртрадициатә культураҿы ас аҿыц цәырҵӡом, идуу акы иадҳәаламкәа. Уи ианыԥшуеит 20 шықәса раԥхьа ицоз аибашьра, XIX ашәышықәсазтәи аԥсуаа рахгареиԥш, уиашьҭахь илеиз Асду еиԥш, заҟа иҵаулан ҳаԥсҭазаара аԥсахыз, ҳахдырра ианырыз, аибашьра ҟалаанӡа, аибашьра ашьҭахь ҳәа ҳаамҭа ацәаҳәа ҿыц шалнадаз.
Усҟан, иара убас даҽа бжьык рхалеит аԥсадгьыл ахьчара иахылҿиаауа ажәаԥҟақәа: «Ар маҷ хьӡы ргеит», «Ар ирнымиац дхаҵа ӷәӷәоуп», «Афырхаҵара ԥсӡом», «Ашьа ахала ахы адыруеит», «Ахәра ахаҵа иԥышәагоуп», «Згәы цаз иԥсгьы цеит», «Зԥа дымԥсыц уԥа диумырҵәыуан», «Агәырҩа ауаҩ иԥсы шҭоу дажуеит», «Ешыра – хаҵа дгьылуп» реиԥш иҟақәоу. Уимоу аибашьцәа рфольклортә хәыцра иахылҿиааит маӡалатәи рбызшәа. Иаҳҳәап, «аҟәыдыршьшьыга» (авертолиот азы), «амгьал» (атанк ԥызжәо аминазы), «акамбашь» (атанк азы), «ашьарақәа» (аминомиот иҭарҵо ахқәа рзы), «араса» (апатронқәа рзы) «абора» (ақырҭцәа рштаб азы) уҳәа убас иҵегьы.
Улымҳа иаҳауа инаваргыланы иҿион убла иабо афольклоргьы. Уахь иаҵанакуеит, иаҳҳәап, ауаа ирықәырҵоз аҿаҭахьақәа, имҩаԥыргоз аныҳәарақәа, иара убас аԥсуа сахьаҭыхыҩцәа иаԥырҵоз акарикатурақәеи аплакатқәеи.
Иааидкылан иуҳәозар, аԥсуа хақәиҭратә еибашьра иаанарԥшит, ганкахьала, аԥсуаа рфольклор атрадициатә жанрқәа «рыҽдырҿыцыр» шауа, даҽа ганкахьалагьы, аибашьра ҳаамҭазтәи афольклор иаҵанакуа арҿиамҭа ҿыцқәа шахылҿиаауа. Иҟалаз уиоуп, аԥсуа фольклорҭҵаараҿы ари аибашьра афольклор системала инеиԥынкылан анҵарагьы аҭҵаарагьы
(аибашьра анцозгьы ашьҭахьгьы) макьаназы еиҿкаам. Иҟаҵоу ахәыҷы аҟынтә иҷыдоу аҵакы рымоуп аибашьраан ишаацәырҵыз еиԥш ианҵоу арҿиамҭақәа. Иаҳҳәап, аибашьҩы дышҭахаҵәҟьаз еиԥш иан / иаҳәшьа илҳәо аҵәыуара, мамзаргьы аибашьраантәи хҭыс џьашьахәык шааҟалаз аиҭаҳәара уҳәа… Аха, иабаҟоу, ус ианҵоу атекстқәа рхыԥхьаӡара зынӡа имаҷӡоуп. (Иаҳгәалаҳаршәап, аҭҵааҩцәа Аџьынџьтәылатә еибашьра ду еилгаанӡагьы, 1944 шықәсазы «Афронт афольклор» захьӡыз ашәҟәы шҭрыжьхьаз.) Сгәаанагарала, даара иаҭахны иҟоуп ари аус арццакра, насгьы хаҭабзиара ҳаракыла, иахьатәи афольколрҭҵааратә текстологиа аҩаӡара иақәшәо анагӡара. Избан акәзар аибашьра афольклор аибашьра аҭоурых шьаҭас иаиуша, џьара-џьара иара аҭоурых ахаҭа иазышьҭымхуа шьҭызхуа, насгьы мчыла иӡбамкәа, иԥсабаратәны, ауаа ргәаҟынтә, ргәалашәараҟынтә иаауа ҿаԥыцтә ҭоурыхуп.
Ахроникат ажанр иаҵанакуеит абри ашәҟәы иагәылоу аҿаԥыцтә жәабжьқәагьы. Аԥсуа фольклорҭҵаараҿы уаанӡа ахархәара змауц ари аилкаара (хроникат:  – аамҭа,  – ашықәсынҵа), сгәанала, ибзиан иаанарԥшуеит аизга злашьақәгылоу агәалашәарақәа рҵаки рҷыдарақәеи, иаҳҳәап, аепизод рацәа змоу ҿаԥыцтә жәабжьны иахьыҟоу, ареалтә фактқәа шьаҭас иахьрымоу уҳәа.
Хыхь ишазгәаҭаз еиԥш, аибашьра иахылҿиаауа аҿаԥыцтә фольклор аҿы иалкаау аҭыԥ рымоуп агәалашәарақәа, аҿаԥыцтә жәабжьқәа – «зыԥсы ҭоу шаҳаҭцәак» реиԥш, аибашьра ахҭыс хлымӡаахқәа цәырзго арҿиамҭақәа. Насгьы урҭ рымчхара еиҳагьы
иацлоит Гиви Камыгә-иԥа Агрба еиԥш зеиԥшу аибашьҩы, аԥыза иани ҳәамҭоу.
Аибашьра аналагаз аамҭазы иара еиԥш ауаа ирдыруаз, зыгәра еицыргоз, изыдгылоз рацәаҩымызт. Убри азоуп иара аибашьра ахы инаркны аҵыхәанӡа хьыӡла-ԥшала дзалагылаз, акрызҵазкуа дыргатә хаҿсахьангьы (знаковой фигу рой) дзаанхо. Сгәы излаанаго ала, ҳара ҳаибашьра «ижәлартәыз еибашьран», уи аперсонаж хадацәагьы ажәлар иреиуаз ахацәа ракәын. Дара роуп аԥсадгьыл ахьчаҩ цәа,
ашьоуцәа аӡәк еиԥш реидкылара зыл шазгьы. Убарҭ рахьтә даԥхьатәин Г. К. Агрба.
Аԥсны афырхаҵа, аинрал абарҭ игәалашәарақәа амагнитолента ианысҵеит 1995 шықәсазы. Мшаԥымза 28 инаркны мчыбжьык еиҵамкәа есҽны икабинет аҿы (усҟан иара Аԥсны Аҩныҵҟатәи аусқәа рминистрс дыҟан) снеиуан, игәалашәарақәа инарыцҵо исзеиҭеиҳәон. (Абри аҩыза аҭагылазаашьа сзаԥылҵеит, зыԥсаҭа бзиахаша, Г. К. Агрба иԥшәма-ԥҳәыс, афольклорҭҵааҩ, апоет Р. А. Ҳашба.) Агәалашәарақәа рҿы еиҳараӡак ахҭысқәа хроникала еишьҭагыланы ицоит. Ацәажәаҩ аибашьра ахы инаркны аҵыхәанӡа дызлагылаз ахҭысқәа даара урызҿлымҳахартә еиҭеиҳәоит. (Ҵабыргуп, ихаҭа акырынтә ишазгәеиҭоз еиԥш, уи ихҭысыз зегьы исырҳәап ҳәа уалагар, аамҭа рацәа аҭаххоит, шәҟәыкгьы ианӡалом.) Убриазы ари ахроникат, амҽхак зеиԥшроу ала, ҳаибашьра «аҿаԥыцтә ҭоурых маҷ» азуҳәар ауа избоит. Аинформант илшеит ихациркыз аибашьра ацәаҳәа хада, ахҭыс рацәа иргәылганы, аҵыхәтәанынӡа анагара. (Ииашоуп, афольклортә рҿиамҭа ишаҟазшьоу еиԥш, ацәажәаҩ итекст аҿы аинверсиақәа, анарҳәы-аарҳәрақәа маҷымкәа иҟоуп, насгьы акырџьара аҳәоуқәеи абзацқәеи анҵаҩы изҵаарақәа ирхылҿиаауеит.)
Ашәҟәы аиқәыршәараан хықәкыс ишьҭыхын аинрал игәалашәарақәа ҳаамҭазтәи фольклортә рҿиамҭак еиԥш рҭыжьра. Убриазы ҳхы иаҳархәеит афольклортә материал ихадароу аҭҵаарадырратә знеишьақәа: ахроникат бжьыла ианҵоуп, абжьынҵамҭа ахҩылаараҿы аинформант иажәаҳәа шьҭыбжьы (ицәажәашьа) еиқәырхоуп. Аха уи ус иагьымариамхеит, амагнитолентақәа рхареи, иццакны ацәажәареи, арратә лексика ауадаҩреи уҳәа
анеицыла. Аха уеизгьы абжьынҵамҭа аԥхьатәи ахҩылаа аҟаҵара зҽанызшәаз Аԥснытәи аҳәынҭқарратә университет афилологиатә факультет 2008 шықәсазтәи астудентцәагьы (Хьыбла Амҷба, Дифа Габниа, Сабина Қапба, Кама Ҵәызба, Рада Ҵәыџьба, Кама Џьынџьал), анаҩс текстологиала ииашаны, инагӡаны ихызҩылаазгьы (Нарҭдырреи адәынтәи афольклорҭҵаареи рцентр аҭҵаарадырратә усзуҩцәа Наала Барцыци Саида Ҳаџьыми) абри аҭагылазаашьа даара зҿлымҳара арҭеит.
Ахроникат акомпозициа аиҿкааразы, ахҭысқәа еиуеиԥшым ахқәа рыла, ма аеҵәа хәыҷқәа рыла еиҩдыраауп. Аинформант ихы иаирхәо аурыс ажәақәа рҿы иара иҳәашьа  еиқәырхоуп, урыс бызшәала иҟоу аҳәоуқәагьы ишиҳәо иааныжьуп. Инагӡаны иимҳәо ажәлақәеи ахьӡқәеи рахьтә иаҳзеилкааз аԥхьа иахьуԥыло ихаҭәааны ианҵоуп. Аҳәоуқәа рҵакы аилкаара арманшәаларазы ибжьагалоу ажәақәеи ашьҭыбжьқәеи ахыц ԥшьыркцақәа ирҭакуп; анҵаҩы изҵаарақәа рҭыԥан, насгьы зеилкаара уадаҩхаз, ма ибжьажьтәхаз аҭыԥқәа рҿы (еиҳаракгьы ахроникат автор ихаҭа итекст данаԥхьа) акәаԥрацәа ргылоуп; инагӡаны иаҳмаҳаз ажәақәа азҵааратә дырга рыдыргылоуп; зҳәашьа хазу ажәақәа ақәыӷәӷәаратә дырга рыҭоуп. Арҭ арбарақәа рхыԥхьаӡара рацәахазаргьы, аԥхьаҩ ддырааԥсаӡозаргьы, дара рыда афольклортә нҵамҭа ҭҵаарадыррала ииашан аҭыжьра залыршахомызт.
Абрыи аибашьра иалагаанӡа (сара уысҟан ауыс зуон, МВД СССР аҿы садны сыҟан), арыи СССР ҳа иҳамаз анеқәыбга, ҭыԥда саанхыит. Уыс, Владислав Григорьевич Арӡынба иаҳан (иазҳәаз сыздыром), «уыс иҟаиҵаратәы иылшот-агьыиуот, ауысгьы иымаӡым убыржәы» ҳәа иарҳәеит. Уыбриаамҭаз абра ҩҩ-баталионк ҳаман аурысқәа ртәы  (аҩныҵҟатәыи ар ҳа иашьҭан), убарҭ едкылан Аԥсны иынхаратәы иҟазҵо-агьыиуа ҳа ианазҵаа, иахецәажәоз акәзаап, сыӡбахә рҳәоу сыздыром, дсыԥхьан снеган, уыбрыи снапы ианыиҵыит. Уыбриала салагыит  аҩныҵҟатәыи ар реҿкаара. Абарҭ  аҩ-баталионк иыҟаз ааидкыланы, аполк ахьӡытәны иҟаҳҵыит. Уыбрыи ҳшаҿызоп аибашьрагьы ҳшаланагалаз. Арыи аиҿкаараҵәҟьа раԥхьаӡа саналагаз 1991  декабр азоуп.  Декабр аамышьҭахь, нас хәҷыҷала рҽедкыло-агьыиуа, аҷкәынцәа сыдкыло-агьыи,  600-ҩык рҟынӡа аҿаргьы абас иааҳадкыланы, ар аиҿкаара ҳшаҿызоп абрыи аибашьрагьы шыҟалаз, иааины иышҳақәлаз.
Уыбрыи аҽны, уаанӡагьы, нас, уысгьы иҳаҳалон, абрахь, Қырҭтәылантәыи, ирымақәаз ртехникқәаагьыи рыманы абрахь ишаауа-агьыиуа ҳа. Сара абрыи  маинӡа камандирс сыҟан, нас  камандирс дҟарҵыит Виктор Какалиа. Урыстәылан ар рҿы дыҟан уыи, абрыи Афган ебашьоз иакәын. Аԥасагьы, иыӡбахә рҳан, палковник,  Какалиа, уыбрыи даарган, уыбрыи камандирс дҟарҵыит, сара актәыи иҩызас сҟарҵыит. Уаанӡа са сакәын нас аныи Арӡынба иышҟа иныҟәоз-агьыиуаз, сгәы иаанаго сҳәо-агьыиуа, убыс аамҭа цо ҳааиуон. Аха арыи даныҟарҵа, нас иара иакәын ицалоз. Ҳанецәажәоз, убас сҳәыит:
– Абарҭ раашьа сгәаԥхом, уысҟан ҳанелацәажәозгьы «Самтредынӡа иааихьет» ҳа ҳарҳәыит. Уара, абарҭ, – сҳәыит, – уышьҭан ҳжьан абрахь Аԥсны иалымлаат, уыбра уахнеуа Арӡынба иҿы иҳәы-агьыи, – ҳа сҳәыит.
Иҳәо, иымҳәо уыи сара цқьа исыздырӡом, аха абрыи амза 14 рзы, аибашьра ианалагоз ашьымҭан,  есышьымҭан ар ҳаргылон, арра ишыҟалац еԥш, иықәыргылан иышҳамаз, иара Какалиа акабинетаҿ дыҟан, иԥенџьыр ихы аакылиырҳәҳәан, – Атрево га ҟаҵа! – ҳа иыбжьы иыргет.  (Агьыи, убас атревога анаҟаҳҵо ыҟоп. Уысгьы игылоп, игылоп, атревога абаҭаху.)  Ҽа ԥыҭк, 10-ҟа минуҭ анҵы, еҭа ихы аакы лиырҳәҳәан,  – ҳа иҳан, урысшәала иыбжьы иыргет.
Нас са уыс сҳәыит:
– сҳан,  –  – иҳәыит.
Ҳарҭ уыс иаршьцылан иҳаман, уа сиренак ҳаман, арыи загь анезааго, аныи асирена аҳарҳәон. Асирена анауырҳәалагь, ҩҩ-минуҭк, х-минуҭк рыбжьарала,
а-БМП иақәтәо и-БМП дшақәтәо дааин дгылон, БРДМ иақәтәо БРДМ дшақәтәо, дақәтәаны дааин дгылон, амашьына иақәтәо – досыу рҭыԥқәа рды рон, ҩҩ-минуҭк, х-минуҭк рҵыхәала иааины иаразнак игылон.
– Аеи, нас, са арахь иызсоуҳәои, – сҳәыит, – уоумыи иахыҟо, унап ақәырӷәӷәа! – сҳан, уа иа иҿакәын иахаҟаз,  абжьы иыргет.
Абжьы аниырга, агьырҭ иымааицыз а-БТР-қәа-агьыиқәа нас ҟәақҳа ирықәтәан иааины игылт.
Сгылан сыԥшыуп, дааиуазар, дылбаар, нас атревога ззыҟарҵаз елыскаап ҳа. Ԥыҭк анҵы дылбааит, уыс иҳәыит:
– Верховныи Совет ашҟа сцот,  саанӡа  ара уыҟаз, – иҳәыит, уаҳа агьсемҳәаӡыит.
Нас 10-ҟа-15-ҟа минуҭ ҳаԥшын. Уаҳа данызымбаӡа,  – Шәахгыло уа шәгылаз, – сҳәыит, – уажәы сааиует, елыскааразы сцоит.
Нас арыи арациала асвиазқәа иҳамаз, Тҟәарчал иҳаман, Ахәуреи иҳаман, ҳарҭ ххабалагь уысҟан иыцәгьамкәа иҳаман, сара раԥхьаӡа Ахәуреи ашҟа асра салагыит. Аҭак ҟарымҵыит. Знык иҟаҳҵыит, ҩынтә иҟаҳҵыит, хынтә иҟаҳҵыит, иамыуӡыит. Нас тҟәар чалаа рышҟа сасын, тҟәарчалаа рҳәыит:
– Ҳаргьы уахь асвиазқәа ҳалаган, аха иамыуӡыит, – рҳәыит, – рыбжьы ҳаҳаӡом, иыҟо ҳаздырӡом, – рҳәыит.
Абрыи абас аамҭа цо-агьыио, абас асааҭ 9 инырхысны ҳақәылт, арахь иара Какалиа дыҟаӡым.
Нас иара атревога иыҟазгьы, – Уа баша шәгылаз, шәыԥсы шәшьала, – сҳәыит, – џьаргьы шәымцан, – сҳан, уа иыргыланы схалан, арахь акабинет ашҟа сааин, ателефон асра салагыит, елыскаарц иыҟоу, иара дыхыҟо сзелымкааит.
Уыбриаамҭазы,  абас асааҭ 10 рыбжаҟынӡа инехьазар ҟаларын, Тҟәарчалынтәыи иысзасыит:
– Гиви Камыгә-иԥа, – рҳәыит, – ар хыҵны Ахәуреи аҟынӡа иааихьет, Ахәуреи иыҟаз аҷкәынцәа иытҟәаны иыргаз ыҟоп, иыршьыз ыҟоп, уыбраантә ауҩы дааит, – ҳа Тҟәарчалынтә исарҳәыит.
Уыбрыигьы шаҳҳәоз акәымкәа, даҽа телефонк абжьы гет. Иаақәсхын, Владислав Григори-иԥа иакәын.
– Иыҟои  абрахь  иаҳзелкаауом, иыҟои?! – ҳа дсазҵааит.
– Иыҟои, – сҳәыит, – абриоп иыздыро, – уаанӡагьы зныкҟа ҳаицәажәахьан, уыбрыи емакуа-агьыиуа.
– Дабаҟо  Какалиа, дабаца?! – сҳәыит. – Убас, атревога ҟаиҵан, ара сгылан сыԥшыуп, дыҟаӡым, иыҟале?! – сҳан, – Ыы, уахь дымнеӡе, дцахьет, – иҳәыит. – Арахь дыҟаӡым, – сҳәыит.
– Уара  шәразведка абаҟо(?!),  абрыи иыҟалаз агьжәымбаӡе(?!),  иакәшан иааит,  иаа хьет ҳа рҳәыит(?!), – иҳәыит, – Аӡҩыбжьанӡа иааихьет ҳа рҳәыит(?!), – иҳәыит, – иабаҟо?! – иҳәыит.
Нас арыи шаҳҳәоз-агьыиуоз, – Иуымеи уа? – иҳан, – Исымеи, – сҳәыит, – 40-ҩык раҟра, 50-ҩык ауаа сымоп, – сҳәыит, – атехникақәагь ҩҩбаҟа-хԥаҟа сымоп, уаҳа агьсымаӡым, – сҳәыит.
Агьырҭ загь уысҟан иахҳамаз Гәылрыԥшь араионаҿ акәын.  Агәыӡера иҳаман архәҭа, хазы  баталионк. Агьыи аҵара зҳарҵоз Бабушера  џьара иыртәаны иҳаман, агьыи  дом отдых,  Аминестерства обороны акәын иызтәыз, Аҩ-ныҵҟатәыи ауысқәа иыртәыз  акыҟан,  «Катран» ҳа уыбра иыртәаны иҳаман. Абарҭ  уахь иынханы иыҟоп, уаҳа арахь уыҩ дсымаӡымзт. Нас арыи ажәақәа ахемаҳкуаз-агьыиуоз  аамҭа цон.
– Владислав Григори-иԥа, – сҳәыит, – аамҭа ҳацәцот, – сҳәыит.
– Ыы, иыҟоуҵои 40 рыла? – иҳан, – Иыҟасҵои, – сҳәыит, – исылшозар, ма абрыи Кьиласурынӡа снен амҩа скот, – сҳәыит. – Уара,  ахәҷқәа рыла иыҟоуҵои, агьыукым?! – иҳан, ишыигәамԥхаз збыит, аха, – Владислав Григорьевич аамҭа сымаӡым, – сҳан, атрубка ықәсҵыит.
Иаразнак сыҩдәылҵын,  идәықәсҵыит.  Уыи уысҟаара аамҭа аҭахӡымзт,  иаразнак идәықәҳҵыит.
Камандир баталиона Каинов ҳа даҟан.  Уысҟан  аурысқәеи  ақырҭцәеи хәҷык ецәажәан иыҟазар ҟаларын,  а-БМП-қәа иҳамақәаз,  Урыстәылаҟа аревизиа ҟалот-агьыи рҳан, аԥхьа иаҳзаазгаз  иыргьыжьны иаҳцәыргыит. Фба рҟынтә акы нхыит, амеханик дамаӡымзт.  Уыбрыи ауыс аҳаруот ҳа ҳалаган, иара амеханик, иыхь сыздыром, цқьа ауыс изамыруа далагыит. Абрыи садхалан,  Каинов уыс иасҳәыит:
– Уара уцала, – сҳәыит, – суыхьӡот, – сҳәыит.
Уаанӡа  санылбаа, смашьына гылан, Цыгәба Вахтанг,  акамисар,  уыбриала ауыс иуон,  аполк аҿы.
– Смашьына аашьҭхны, абас хәҩык-фҩыкҟа аҷкәынцәа иыузаркуа аркны, уышиашоу Кьиласур уца,  абарҭ сыман снеаанӡа. Уыбра, машьынома, иыубо забакәыу  рыла ишәаҳа  ацҳа. Кьиласур  амашьынақәа еларгылан ишәаҳа, уыҩ дзымааиуа, – сҳәыит, аха уысҟан схаҿы имааиӡыит, иысгәаламшәаӡыит, арыи Турбазаҿы Ахалаиа Сосо ибаталион иыман дыштәаз.
Арыи дцет, сара арҭ сыман сдәықәлыит.
– Удәықәыл, – сҳан, аныи Каиновгьы абаталион иыҭан ддәықәсҵыит (арҭ 40-ҩык аҷкәынцәа иҳамаз
загьы,  ҩҩ-БТР-к ыҟан, БРДМ-кгьы ыҟан), – абарҭ уыман уца, – сҳәыит.
Ддәықәлыит.
– Суыхьӡот, – сҳәыит.
Арыи ҳшаҿыз, ауыс аҳаруыит уыигьы БМП, нас  сақәтәан, ҳдәықәылт.
Абрыи ҳуниверситет ахыҟо аԥхьа  ҳшааиуоз акәымкәа, сыԥшызар, ҳмилицеиски машьынак  алашарақәа аркны арахь иааует. Арыи дҳавымсуа далагт,  ҳзықәтәаз а-БМП даҿалет.
– Уара, иыҟоуҵои, уабацо?! – сҳан, цәгьала иаанаҳкылт. – Уаагыл, уаагыл, – сҳан, сиыхәаԥшын, ашьа иҿатата дыҟоп, Хашба. – Уара, иуыхьыи?! – сҳан, – Гиви Камугавич, аибашьра, аибашьра ҟалыит, – иҳәыит, –  Маҷара сырҿаҳан, – иҳәыит, – иысиехст, – иҳәыит, – исыватәазгьы аҷкәын дысцәыршьт! – иҳәыит. (Иыжәла сгәалашәом.  Иара идырот, иыԥсы ҭоп  уыи Ахашба.) – Абас иҟалыит, – иҳәыит. – Уахь уымцан, уахь уымцан! – иҳәеит. – Ыы, сышԥамцо, аибашьра ҟалазар?! – сҳәыит. –
Уысԥырҵ наҟ! – сҳәеит.
Нас дсышьҭалт ҳа сыҟоп. Саргьы  сышиашаз  ацҳа ааигәара сааит, Красныи мост ҳа ҳазшьҭо.  БМП-заҵәыкоп исымо.  Уыс сгәы иаанагыит, уажә ара асесиа цараны иыҟан,  арҭ ргәы иҭоу,  абарҭ ҳдепутатцәа ркырц оуп,  «абрыи с-БМП наган  раԥхьа исыргылот, иауозар». Ԥшьҩык аекипаж ыҟан, инаган  раԥхьа исыргылт.
Саннеҵәҟьа, иысгәалашәот,  уысҟан ԥхынран, ркьаҿ шкәакәқәа рышәҵаны-агьыины, иықәгылан анахь ахысбжьқәа иырзыӡырҩуот,  амшын аганахь ала.  Саргьы, сышны сыҟамзыи, саарыҵагылан акәыкәыҳа срыҵаҳәҳәет:
– Ара шәызгылои, шәызынтәгьы шәылбааны, шәықәҵ наҟ иырласны! – сҳәыит. – Исылшо са иызбап, – сҳәыит, – шәца, шәықәҵ! – сҳан, сры ҵаҟааит.
Владислав Григори-иԥагь  хахь дықәгылан, адепутатцәа загь уа иықәгылан. Арыи  ааган исыргылыит,  «Ҵереҭелигьы»  «Октиа быргьы»  ругал аҿы.
– Шәыԥшьҩык абра иынсыжьыз апатронақәа  ахынӡашәымоу, шәхы шәегӡаӡом, абарҭ цаанӡа  иышәхьчот, – сҳәыит.
Сақәҵыит  а-БМП.  Никәала Кәыҵниа иыҷкәын, Дамеи, имашьынала уыбра дгылан.
– Арыи умашьынома? – сҳан, – Ааи, – иҳәыит. – Уақәтәа! – сҳан, длақәсыртәан,  сҿынасхет.
Ҳашиашаз ҳагьнет,  Цыгәба уахь уысгьы дзымцаӡыит, ана дзымнеӡыкәа даагылан дыҟан, абрыи 14-тәыи ашкол ахыҟо, аԥхьа  иааиҿаҳаит.
Ҳаргьы ҳнет, даргьы аиҿахысра иалагахьан.  Уыбрауп аибашьра ахыҟаз раԥхьаҵәҟьа.
Са ннеи,  анҭ хәҷқәамзыи, 18 шықәса зхыҵоз, иацы  ашкол иалгақәаз,  азныказы хәҷык рҽырзеҿымкааит-агьыит, ишәақәаз ҟалыит-агьыит. Уырҭ ракәым, ҳарҭ адыуцәагьы ҳшәон. Аха нас хәҷыҷала, – Шәымшәан, абааԥс! – сҳәо (саргьы арҭ  сцәыршьыр ҳа сшәот), уа аҵлақәа гылоп, астолбқәа гылан, амныи    ахыҟо, уыбрахьгьы џьыук ҭасцалыит. – Абрыи  аҵла уара уаватәа, – сҳәыит, – аныи уаватәа, – сҳәо-агьыиуа, хәҷыҷала еқәыртәо, еқәыртәо, нас, хәҷык рхы-рҿы  аҭыԥаҿ иааин-агьыин, рыҽныркылыит.
Аиҳараӡак уыбра ахаҵара ӷәӷәаӡа аазырԥшыз Цыгәба Вахтанг, Бесик Џьелиа ҳа, дҭахыит рыцҳа, аха уакәӡым дахҭахаз. Данҭахоз,  Шьромала
азаданиа иыиҭан Какалиа, абрахь Тҟәарчалҟа дышцоз,  иыгрупа иыцызыи иареи ҭахыит. Уыбрыии Ашба Вианор ҳа (Ашба Вианор, Анцәа иыџьшьоп, иыԥсы ҭоп), абарҭ  ахҩык ракәын дыуцәас еҳарак уа иыҟаз.  Амныи Каинов ҳа акамандир иҳарҭаз ҳаиҭиыит. Уа ҳаннеи, ҳкажьны дыбналан дцеит, ҩыџьа  аҷкәынцәа ҳа ҳтәқәа иыман ддәықәлан-агьыин, аха уырҭ нас иыцрыҵыит, ршәақьқәа кажьны-агьыины, наҟ дыиасыит иара. Уырҭ аурысқәа рҟынтәыи исыцыз аҷкәынцәа уа иынханы иыҟаз Гаркин ҳа дыҟан, уыбрыи даанхыит. Агьырҭ уыс иыҟақәаз  аибашьраҿ рхы аладмырхәӡыит.  Ара  ҳполкаҿ иыҟаз аурысқәа роп. Аибашьра  ҳаналага, рҽырҵәахт. Амныи Гаркин ҳа иыҟаз  аибашьра ҳахынӡаҿыз,  иаанҵәаанӡа ара дыҟан, нас Урыстәылаҟа дцет.  Даҽа ҩыџьаҟа афицерцәа аанхеит, агьыирахь аҷкәынцәа ҳа ҳтәқәа ракәын иыҟаз.  Арҭ ахәыҷқәа рыда,  хәҷык зхыҵқәоз исымаз  Цыгәба Вахтанг, Ашба Вианор, Џьелиа, агьыи даҽа ҩыџьаҟа аҷкәынцәа ракәын,  уаҳа уыҩ даҟамызт. Аха ахаҵараҵәҟьа аазырԥшыз абарҭ  ахҩык роп.  Ахәыҷқәагьы даараӡа рхы бзыианы иаадырԥшыит.
Атанкқәа  аахәыҵҵон, наҟтәыила агәгәызҳа ахысра иалагон а-БМП-қәа, а-ЗУ-шкақәа зықәгылаз-агьыиз, ҳарҭ афтаматла ҳарҿагылан рехсра ҳалагыит, ҳҭыԥқәа кны. Аброп ауыс ӷәӷәаны иахыруыз,  уыбра абанс ҳаарҿамгылар,  Верховныи Совет ахтәазынӡа хә-минуҭк роп иаҭахыз. Хә-минуҭк, 10-минуҭк ҳаагхар, иышиашаз иааин иаакәшан иыркон.
Уажәы «Афырхаҵа Аԥсны» ҳа сыхьӡыртәыит сара, аха  уыбрыи агьыирахь иыҟасҵаз акәӡым
иызџьысшьо, иара ахаҵара сықәнагоп ҳа иызԥхьаӡоз ҳа санахәаԥшуа,  уыбра исыцыз роп  уыбрыигьы саҭәазшьаз ҳоп сгәы иыззаанаго, уаҳа ҽакала сахәаԥшӡом.  Абра аҷкәынцәа исыдгылаз ахаҵара иаадырԥшызоп  афырхаҵа  ҳа сыхьӡызтәыз,  абрыи ҳзеԥшыуп дареи сареи. Аха сара иахьа сгәы иалоу,  загь алкааны, иҳәаны, рыхьыӡ арбаны-агьыины, уысҟан рысписакгьы ҳацә нымхаӡыит, иҳацқәаз уыс иаҳгәалашәақәо ҩыџьаҟа-хҩыкҟа ыҟоп, аха загь ҳгәалашәо иыҟаӡым. Уыбрыи даара сгәы иалоп иахьатәыи аамҭазы.  Ашба Вианор  уажәыраанӡагьы акымзарак иаҭәашьаӡым.  Изыҟаҳҵыит ашәҟәы-агьыи, иырҭартә-агьыи, аха макьана агьызбом. Уыбра  иыҟаиҵаз мацаразы ахаҵара даԥсоп  Ашба Вианор .
Абрыи ацҳа, апоезд ахыиасо, аҵҟа, ҳарҭ арахь ҳааскьаны ҳгыламзыи, иаргьы Вианор Ашба Беслан Џьелиагьы ебарыҩны уыбрахь ицет. Аныи Кохорски  ауп иахьӡыу ҳа сыҟоп, агьыи ауылицала убыстәыи икылсны идәықәлыит. Иандәықәла, абнастәыи иырхьчаразы ебарыҩны ицан (уыбра аԥҭека ԥаса иыҟан), амна ицан итәа ны, уыбраантә рехсра иалагыит. Агьырҭ    икылсны ирехсуа иала гыит, аха уырҭгьы ападствольникқәа ркын. Апад стволь никла ианрехс, аныи Вианор Ашба даха ватәаз ахаҳә иақәшәан, ахаҳә амҟьан илымҳа иаахыит. Илымҳа ацәа хнахыит аныи Ашба Вианор. Ашьаҟәада иҿашы данызба, сыҳәҳәет  :
– Арахь шәааи, арахь! – сҳәо, иыргьыжьны иаазган,
– Шәахсыртәаз шәтәа! – сҳәыит. – Шәабаца?! – сҳан,
илымҳа сахәаԥшын, илымҳа цәҟьаны иыҟоп, уаҳа акымзарак.
– Иахьыи арыи? – иҳан, – Иахьыи, да, улымҳа цәҟьет, агьамыхьӡыит-агьыи, – сҳан, ашьаҟәада иҿашы даазгыит.
Убас даара рхы бзыиан иаадырԥшыит, уырҭ аҩыџьаҵәҟьа .
Уа  кыраамҭа ҳаибашьыит. Уыбриашьҭахь иҳакәшо иалагыит, амшын аҟәрала ицет, ҳарҭ 40-ҩык раҟра ҳаҟоп, афтаматқәа роп иаҳкыу, ападствольник ҳа иашьҭоп,  Бесик Џьелиагь икын, Ашба Вианоргьы икын. Аныи ападствольникла ҳанхыс уоз (агранатамиотқәа ҳкыз џьыршьозар акәха рын), ишәа ны атанкқәа шьҭахьла ицон, а-БМП-қәа шьҭахь ла ицон.  Агәгәызҳа абжьы ангалагь, иза кәыз рыздырӡомзт.
Ҳахынӡебашьоз, уышьҭа иышҳакәшоз анызба, аҷкәынцәа сыцәҭахуон, иара иаҳкызгьы, урысшәала уыс рҳәот, апазициа ҳа, апазициа ҳа агьыҟаӡым, адәы ҳақәгылоп, ашкол аԥхьа, амныи 14-тәи  ашкол.  Нас арыи Цыгәба уыс иасҳәыит:
– Абарҭ аҷкәынцәа загь уыманы угьыжьы шьҭахь ҟа. Абрыи Ацҳа ҟаԥшьаҿ унены (амныи  Ацҳа шкәакәа,  агьыи хахь иыҟоп, Белыи мост, агьыи Красныи мост ахаҳҳәо), абанҭ рҿы унены имашьынома,..  иыуԥыхьашәо, – ԥаса  Кьиласур  кы ҳа  адҵа шиысҭаз еԥш, абрыиуа иысҭыит. – Уыбра ишәаҳаны икы, сара ԥыҭҩык сыман саагылот. Уахь иымнератәы макьана инаҳкылот,  уца, – сҳәыит.
Аха убырҭ аҷкәынцәа, уыбра ебашьуоз,  ианаланагала, радгара даараӡа иуадеҩхыит:
– Уа уымцакәа ҳцаӡом, – рҳәыит.
Амныи ҟасҵыит, – Приказываю! – сҳәыит.
– рҳәыит.
– Уҳаццозар ҳцот, мамзар ҳцаӡом,  зҳәаз ҟалеит.
Нас цқьа елкааны-агьыи ианрасҳәа,  – Приказ акәӡым, – сҳәыит, – аҷкәынцәа, сшәыкәхшоп, – сҳәыит, – ара ҳахгыло,  ас иауӡом, – сҳәыит, – амноп аҭыԥ ахаҭахыу, уыбра шәцаны  шәгыл,  са снеаанӡа,  хәҷык иаанаҳкылап, – сҳәыит.
– Ҳаргьы ҳуыдгыланы ҳаагылот, – ҳа, – «саргьы саагылот, саргьы саагылот, саргьы саагылот», – ҳа абас иалагыит.
– Уара, загь  ҳаагылар, нас анахь иызко уыҩ дҟалаӡом.  Ҳарҭ 40-ҩык ҳауп иыҟо, уыбра шәца, – сҳәыит.
Уыс  цәгьала агәра дсырган-агьыин, нас Вах танг Цыгәба иыман ддәықәлыит, аха аҳәсақәа,  амедсестиорцәа иҳамақәаз, абанҭҵәҟьа  ҳза дымгеит, афтаматқәа кны аҟәаақҳа аибашьра иалагыит.  Уырҭ хәҷыҷала иадзгет.  Абрыи Цыгәба иыман арахь ддәықәлыит, быжьҩык аансыжьт.  Џьелиагь даансыжьыит, Ашба Виа норгьы, свадитель Агырба ҷкәынан (уыбрыи ана ацҳаҿ дысцәҭахыит), агьыи даҽа хҩык аҷкәынцәа, абарҭ 18 шқәса зхыҵоз.
Нас  ҳҭыԥқәа ҳшет: «Уара абрыиуа аҭыԥ утәыуп, абрыи аҭыԥ аҟны», ҳазагь ҩҩба-хԥа ҭыԥ ҳаман. Абра  сымхысуеи, нас абрахь сыиасны схысот, нас анахь дыиасны дхысуан, нас  анҭ иахырбо ҳрацәошәа,  аха быжьҩык ҳакәын иыҟаз. Абас акыргьы иаанкыланы иҳаман,  иаанхаз ҳабыжьҩык, убас ҳаннеи инаркны  ҩҩ-сааҭк рҟынӡа.  Уа  аҷкәынцәа ԥыҭҩык ҳзааит-агьыит.
Допуа Гиви  џьыук иыцны дааит-агьыит.  Дом отдыха «Абхазиа»  Ҭырқәтәылантәыи иааз ҳаԥсуаа  ҩнан. Убарҭ, Гиви Допуа уыс иасҳәыит:
– Абааԥс, иуыздәылго загь дәылган, амнахь ашьҭахь ала ишәыман шәца, – ҳҳәыит.
Ирыман идәылҵыит. Уыи  даҿын.  Урҭгьы арахь иҳадгылан ахысра иалагаз ҟалеит. Иара Гиви Допуа шәақькгьы  иыԥшаан,  тапанчала-агьыи  ахысра даҿын. Хахьла иҳакәшо иалагыит, ҵҟала иҳакәшо иалагыит. Аамҭа акыр  цет, аха уыс ҳаицәажәет:
– Снапы шьҭыхны акаманда аншәысҭалагь (уыбра  амҩа ҵҟа ухәыҵалан ухәыҵсо иыҟоп,  ашкол аԥхьа, падземныи переход ыҟоп ,  уахааҵ со  амашьына гылан), уыбрыи шәақәтәот,  нас уыстәыи ҳцот, – сҳәыит.
Абра  акыраамҭа иынкылан иҳаман. Уаҳа иамуашәа анызба, акамандагь рысҭыит, нас  ҵҟа ихәыҵалан иааины  амашьына (УАЗ-ик акәын иҳамаз) быжьҩык  ҳҭалыит. Аха  арыи амҩа шцоз ала ҳдәықәлар, дара наҟтәыи ала  а-БМП-қәа кылсны игылахьан, а-ЗУ-шкақәа-агьыиқәа рыман игылан, уыс иаҳиехсыр, иаҳхьӡон.
– Ладариа ауылица ала ҳцап, – сҳәыит.
Са уыс сгәы иаанагон, аныи Цыгәба  иысшьҭыз  ацҳақәа рыҩбагь иыкхьет, арыигь ҳа иаҳтәыуп,  ҳа ҳтәқәа роп уахь иыҟо, уыстәыи ҳнеот ҳа. Абрыи  аҩадахьтәыи Ацҳа шкәакәа  ҳагьнықәгылет, наҟтәыи аҟәҟәаҳа иаҳиехсо иалагыит.  Уа амашьынақәа-агьыи, абас ишысҳәаз еԥш, елагылан.  Аха уыс сгәы иаанагыит, арахь ақырҭқәа роп иыҟаз,
«арыи ҳа шҳакәыз зынӡагьы иырхашҭны иаҳиехсот» сҳан, џьыукгьы ҭыҵыит сҩызцәа,  иыԥан,  рыҽкажьны ахысра иалагыит. Сара сааҭыҵын, абрыи ацҳа агәҭаны аӡә дықәгылоп, инапқәа  шьҭыхны икыуп, ҳаԥхьаҵәҟьа  (ацҳа аура ҳагь иыҟеи, 30-ҟа метроп ирыбжьоу,  дареи ҳареи, риехсра ҳаҿыуп),  сыбжьы сыргет:
– Иыҟашәҵо закәыи, шәаагыл-агьыи?! – сҳан-агьыин, аха ахысра иаҿыуп, арахь сыԥшызар, исывҟьан ацара иаҿыуп, аха агьсықәымшәаӡыит.
Аныи ацҳа иқәгылаз сыниыдгылан, – Иыҟои?! – сҳан,  арыи ас ҟаиҵот иылақәа рыла  иысиырбот анахь ақырҭқәа штәо, аха иалздрааи. Аныи Ҷанба ауылицаҿ иынхоз загь кылсны ара амҩа ркызаап. Анҭ ракәзаап иаҳиехсуа,  аха сара уыс сгәы иаанагот уажәыгьы, уырҭ ҳа ҳтәқәа роп ҳа. Нас сыбжьы ҩҭыган (сыбжьгьы уысҟан хар амаӡымзт, сандыргәаалагь, сыбжьгьы дыуын), акәыкәыҳа срыҵаҳәҳәет:
– ҳа саныҟаа, иааҟәыҵыит.
Уыбриаамҭазы,  арыӷьарахь ала ҩыџьа  рмаҟаҿаҳәараҟынӡа рҽелыхны иаацәырҵыит,
ашәақьқәа кны. Арыи 89-тәыи  ашықәс аасгәалашәыит, настәыи иыҟаз здырын,  саргьы ахысра салагт, даргь уа иет. Ирықәшәаны ииоу, иысшьыу, аха нас сыԥшын, ҳа ианаага ашьҭахь, уа иышьны  ишьҭамызт.
Арыи  свадитель,  Агырба ҷкәын, даара дыҷкәына бзыиан,  рыцҳа. (Д-Агырбоп ҳа акәӡым изысҳәо, аха... Иыхьӡ схашҭыит,  абра Ацҳа  шкәакәаҿ ипамитник  ҟарҵеит-агьыит.)  Абрыи  са исыхьыз иыхьыит, ҳа ҳтәқәа роп иҳан,  иара амашьына ауыс аиыруын, дышиашаз дара
рышҟа дцет. Днены,  арҭ дара ахгылаз,  акаманда рысҭыит  (ҳа ҳтәы иықәшәар ҳа сшәет):
– Ахысра шәаҟәыҵ! – сҳәыит, ҳааҟәыҵт.
Уышьҭа ҳазхысӡом, иара уахь дцет. Абрыи амашьына  ахгылаз инаган инадиыргылан,  дааҭыҵын, абас, инапқәа роп иаабо, иыиҳәо ҳаҳаӡом, «иыҟашәҵо закәыи?» ҳа акы даҿыуп. Арыӷьарахьынтә арымарахь иҿааихан,  аҵыхәан дааит, уыбра дагькаҳаит,  иехсыит.  Ҳаргьы еҭа ахысра ҳалагт,  15-ҟа минуҭ  ахысра ҳаҿын. Нас уыстәыи џьыук ацҳала иыԥан, ҩыџьа аҷкәынцәа уахь ицет, са исыцыз,  аӡала наҟ иыиасыит.  Иахааигаз сыздыром, Ашба Вианор машьынак ааигыит, иысгәалашәот, ГАЗ-24, чиорнава цвета. Уа итәаз, – Шәааи, шәааи,шәааи! – иҳан, ашьҭахьала иыман дааины, уыбрыи ҳҭаланы, ҳҵәыҩны,  Ладариаҿ ҳнен,  МВО ауылицала  ҳкылсны, Красныи мостаҿ ҳааит.
Красныи мост ҳахааиыз, ҳа ҳтәқәа  гылоп,  ацҳа ркыуп, агьырҭ арҭ иыркызаап.  Арыи шьҭа  асааҭ 3 реԥш-агьыи акәхап ҳа сыҟоп.  Шьымҭан ҳалагыит, асааҭ 3-реԥш-агьыи.  Сагьааит, нас, – Иыҟои? – сҳан,  Цыгәба сиазҵааит.
– Иыҟои, – иҳәыит, – абасоп,  амна дара тәоп, – иҳәыит.
Уаанӡа иҳаиҳәаргьы цәгьымзт, аха иаргьы дахьым ӡазар акәхап. Нас уа санне,  – Ԥыҭҩык аҷкәынцәа сҭахыуп,  амнахь ҳцароп, – сҳәыит.  (Свадитель уа днымхеи, смашьынагь уа иықәгылоп.)
– Еҭа абас 8–10 раҟра адабраволеццәа, – сҳан, анҭ аҷкәынцәа исыцыз,  Џьелиагьы Ашба Вианоргьы, аҷкәынцәа, агьырҭ сгәалашәаӡом, еицны, амныи акинатиатр ахыҟо аԥхьала,  ҳҽаҵакны, ҳаҩны ҳнены,  уыбра аԥсаҵла дыук гылоп, уыбрыи ҳҽавартәаны,  абрыи ҳаҩсны,  аҭӡамц ыҟоп,
амҩеи иареи еҟраны (иыугәалашәо сыздыром), абрыи  ҳавҵаланы  аристаран ахыҟоу  ҳнет.
Абрыи амҩеи  дара ахтәоуыи ирыбжьоу 10-ҟа метр роп, 10–15 метра, абраанӡа ҳрызнет, аха уа ухы кылуырҳәҳәар, иаразнак иуықәшәот, иааигәаӡаны дыҟоп. Сара уыс сыӡбыит, арҭ аҷкәынцәа, – Шәҽшәмырҵсын, – сҳәыит,  аӡә акиыхьыр ҳа сшәан, – са сахәаԥшот, – сҳәыит, – зны, нас иҟаҳҵап, – сҳәыит.
Арыстәыи скылԥшын, сылақәа араанӡа,.. уыи еҳа ецәоп.
– Уыс акәым, – сҳәыит,  арыстәыи скылԥшыит.
Амашьынабжьара, агьыжьқәа рыбжьараҿы агранатамиот ҭакны, иҳақәкны икыуп. Игәасҭыит, аха иызбо  ишьамхы инаркны абраанӡа ишьапы збот, агьыирахь дызбаӡом, аныи иыикыу зботоп. Агьыирахь амашьына  агьыжьқәа дырҵәахот, дызбаӡом.
– Шәҽшәмырҵысын,  сара сиехсот, – сҳәыит.
Арыи Ашба Вианор,  амцахәыр иакәын, уыи, уара акиоуҳәот, аха иара итәы ҟаиҵалар акәын.  Сара сшәақь нықәскын,  сызлак ала скылԥшны,  ишьапы саехсыит,  иақәшәыит. 15 метр, 10-метрак уыи  иақәсыршәон. Иыикыз аауиышьҭын, ишьапы атахҳа дасны икыит. Арыи Вианор дахәаԥшозар акәхарын (даара  агәаӷьра цәгьыуп, арыиуа аҟаҵара, амала), дҩаҵҟьан,  амашьынақәа злахало ала  дааҵәиын, хԥаҟа метра нас уа дҩеуот, дшыҩуаз днеины, аҟәы-ҟәҟәаҳа дхысуа,  агранатамиот иымаз иымхны арахь иааигыит.  Абриоп  актәи атрафеи иааҳгаз.  Абрагьы ахаҵара ааиырԥшыит абрыи.
Абриашьҭахь ҳгьыжьыит.  Уа ҳрылахысын-агьыин, наҟ иыкҿаҳцалт. Ҳхалан,  дара анахь ицет, аныи ҳара  ҳазлаауоз ала, агьыи Ҷанба аулицашҟа ԥыҭҩык цет-агьыит, иықәҳцет.
Ҳнеин, арыи ҳа ҳтәы дыҟаӡым, дахкаҳаз, аҷкәын Агырба.
Арыи, – Уааи, – ҳа даҳкыит,  дҳәазо далагт, ишьапы иыхьон,  арахь иаагыит  агранатамиот иыикыз, аха, – арахь уааи, – ҳҳәыит, – уаҳгот, – ҳа иарҳәыит, уара.
Агьырҭ ҳрехсын, наҟ ишәаны ицет,  иыцқәаз-агьыи, иара ас ҟаиҵот, «мамо» иҳәыит.
Уысҵәҟьа ҳгәыиҭан, нас, абальницашҟа даҳшьҭып  ҳа. (Арыи аибашьраҵәҟьа макьана ҳаҿыуп ҳагь ҳгәы иаанагаӡом,  еҿахысрақәак ҟалыит, аԥаса, 89-рзы ишыҟалазоп-агьыиуп ҳауп макьана  ҳшыҟо.)
– Мамо, – иҳәыит-агьыит, имуӡеит.
Уыс ҳанҩеи, нас еҭа арахь ҳгьыжьны ҳааит. Аҷкәынцәа рҳәыит:
– Ҳара амашьына ҳгот, – рҳәыит.
– Уара, амашьыназ шәҭахар сҭахым, шәаҟәыҵ, ҳмашьына иалҳхыи...
– Нет, иаҳгот, – рҳәыит.
Нас еҭа ҳцет.  Ҳцан, ишыҟаҳҵаз еԥш, еҭа ҳа лаган, ҳаибашьын,  Нқәабыуп ҳа сыҟоп уыбрыи аҷкәын, амашьына иақәтәаз. (Абрыи сыимазҵааӡацт.)  Анқәаб ҷкәынак дыҟан, убар жәы Хәаԥ дынхот, иызшьапык иымаӡымкәа,  уыбрыи иоп ҳа сыҟоп смашьына иақәтәаз,  Ашба Вианор иакәыу, уыбрыи иакәыу сыздыром, аҟәақҳа инеиын, амныи смашьына ахгылаз ауыс аадыруын, арахь ирыман иааит. Уыигь арахь иааҳгыит.
Урысшәала авыилазка ҳамҳәои, абрыи ҟаҳҵар акәын.  Сааҭк рыбжьара хынтә-ԥшьынтә иҟаҳ ыит. Нас хәҷыҷала агранатамиотқәа анҳау …
Уаанӡа снеаанӡагь,  иыбжьасыжьыз аксҳәар сҭахыуп.
Абрыи арациала ацәажәара саналага, раԥхьаӡа  Ахәуреи аҟынтә-агьыи  аицәажәара ҳаналага, абрыи сандәықәлоз аамҭазы, иаразнак арациаҿ снены акаманда рысҭыит, абрыи «Катран» ахтәаз, Агәыӡера,  Бабушера, уырҭ асвиаз рымаӡымызт. Арҭ аҩыџьа ирысҭыит, аха  Агәы ӡера аҭак ҟарымҵаӡыит. «Катран» аҭак ҟаиҵыит. «Катран» иасҳәыит (уырҭ иыҟаз ҳа агьрыздырӡомзт):
– Иыҟо абасоп,  иуылшозар, – сҳәыит, – иуымо аҷкәынцәа аашьҭхны, ҳаҷкәынцәа ахтәоу, Бабушера иуыманы, уаантә Агәыӡера (уырҭгьы сыбжьы раҳа ӡом), иаашьҭхны, абрыи Кьаласур ацҳашҟа шәдәықәыл. Са сышәԥылот, уыбра ҳаиқәшәап. Атанкқәа иыиасхьет, шәхы гәаҭан шәдәықәыл, – ҳа.
– Иыуҳәаз елаҳкааит, – рҳан, амҩа иықәылт. – Амҩа ҳақәлот, – рҳәыит.
Иықәлыит. Уырҭ дареи сареи  амҩа сахықәыз-агьыиз, ҳаицәажәон.  Сара арациа сыман сыҟан. Уыс иҳәыит:
– Ҳаиҿаҳаит, дара  збот, – иҳәыит,  уахь идәықәлахьан.
Аныи ҳҭыԥқәа рымдыруазыи, иаразнак  ишалалаз еԥш  (дара уантә иааз рымацарыкәым, аратәыигьы рҽазыҟаҵан иыҟамзыи) ирықәлыит инены.
– Уҽырҿамыжькәа, уырмехсӡыкәа, узырԥырҵны уызцозар, уца, – сҳәыит.
– Иауозар гәасҭот, – иҳәыит.
Ҽа ԥыҭрак ашьҭахь уыс иҳәыит:
– «Катран» соп, – иҳәыит, – ҳаиҿамхысрада ԥсыхәа ауам, – иҳәыит, – аиҿахысра ҳалагт, – иҳәыит.
– Абааԥс, шәхы шәыхьча-агьыи, – сҳан,  уаҳа дара уыбрыи инаркны рыӡбахә смаҳаӡыит.
Ашьҭахь ԥыҭк  аамҭа анца-агьыи иҳаҳаит,  уыстәыи Тҟәарчалҟа иышцаз. Нас «Катран» ҳа уыи аӡбахә рҳәо, аибашьраан рхы бзыиан иаадырԥшит, Восточныи фронт рҳәот,  уахь ицет.
Агьыи  Бабушера итәаз рҟынӡа изымнеӡыит. Агәыӡера иышиашаз иынрыдгыла, атанк ала рехсра иалагыит. Уыбрагьы  ҷкәынак дҭахыит, афицерк,  Нури Багаҭелиа. Акызаҵәык, аҵыхәтәантәыи ражәа исаҳаз, Махно ҳа ҳиышьҭан, Цвинариак дыҟан, аӡәы арациаҿы иыбжьы гот:
– Актәыи, актәыи, Махно соп, Махно, Махно! – агьыи иыхьӡ, пазывнои ҳа агьиымаӡымзт, загь цахьан, иымацара даанхыит.
– Уабаҟо, уара, Махно, уабаҟо? – сҳан, – Актәыи, – иҳәыит, – сахыҟаз аҭыԥаҿ  сыҟоп,  атанкла ехсра иаҿыуп.  Аҷкәынцәа, – иҳәыит,  – дәылҵны ицет, ирылшан, – иҳәыит, – аха Багателиа дҭахыит.  – Уара уызҿыи? – сҳан, – Азыин сыҭ, иԥызжәот, – иҳәыит.
Иызбанзар уа, аныи ҳтехникқәа загь,  ҳгранатамиотқәа уа иыҟан, ҳафтаматқәа… Ирызгоз ргыит, аха агьырҭ загь уыбра иышьҭаҵаны иҳаман. Иара уыбракәын абаза  ахҳамаз, иыбзыианы.
– Уара, ухы узыхьчозар, иыхьча,  аԥжәарагь азыин уысҭот, иыԥжәа, – сҳәыит.
– Сехсра даҿыуп, атанк ала.  – Ҳаԥхьа дааин дгылоп, ахысра даҿыуп, – иҳәыит.
Нас ԥыҭк анҵы, иыбжьы гет:
– Актәыи, актәыи, – иҳәыит, – исылшаӡом, иауӡом,  зынӡак иааигәаӡаны исехсуот! – иҳәыит.
Нас, – Ухы уызгозар, игы, – сҳан, – Сцеит, сцеит, – иҳан, нас уаҳа иыбжьы смаҳаӡыит.
Уиашьҭахь  уыигь арахь дыиасыит, ҳаиқәшәыит, нас ҳаицебашьон иасымша,  аибашьра ахынӡацоз уа дсыцын.  Уыбра убас рхы аадырԥшыит аҷкәынцәа, уыбрантә. Пигар ҳа маиорк  дыҟан уысҟан, ауыс иуон. Уыбрыигьы 32-ӡәҩы  иыманы, бнала, амандаринҭрақәа дырҭалан ма цара,  иыманы Тҟәарчалҟа дыиаст.  Агьырҭ иаразнак иаарҿаҳаз, абрыи Аршба дыҟан,  аплен иыргыит.  Убырҭ аплен иыргаз нас ԥыҭк ашьҭахь иоурыжьт-агьыит, аха...  Уыбрахь убас ҳаилгет.
Аԥаса ишысҳәаз еԥш, сааҭк-бжала, зныкымкәа, ҩынтәымкәа, хынтәымкәа ҳцаны, ҳрабашьны, ҳгьыжьны ҳаауон.
Абас знык еҭа ҳцет. Ҳмашьына  иынханы иыҟаз, «уыбрыигьы ааҳгароп» рҳан, аҷкәынцәа сыркыит. Ҳнет. Уа еҭа ҳаиҿахысын, аԥаса ишыҟаҳ ҵаз еԥш, аҩада,  Ҷанба ауылицала  аҽыкәабар ҭа  ахыҟо ашҟа  иаҳшьҭыит. Џьыук Ладариа иуылицашҟа иаҳшьҭыит-агьыит. Иаҳрыцқьан, нас амашьына иақәтәаны, арахь ирыман иааит. Ама ла уыбрыи смашьына иақәтәан иаазгаҵәҟьаз ҳа, макьана цқьа исыздырӡом. Сгәы иызлаанаго, д-Анқәаб ҷкәыноп, Хәаԥ дынхот, иызшьапык иымаӡымкәа дыҟоп убыржәы, уыбрыи иоп ҳа сыҟоп. Ма Вианор иоп, ма уыбрыи иоп.
Уыбриашьҭахь атанк ааит. Атанк анаа,  Џьелиа дҳацны, Ашба Вианор, иыҵагь аҷкәынцәа ҳацны,  ҳцаны, ацҳа рыцқьаны, амныи атанк агара рҽазыркт аҷкәынцәа. Саргьы уысгьы ицацԥхьаӡа срыцны сцон. Ҳнет, нас уысҟан иҳамаз абрыи падствольник ҳа зысҳәаз, амныи Џьелиа иыикыз, Ашба Вианор иыикыз,  актәыи атрафеи ҳа
иааҳгаз, агранатамиот ҳамоп, уыбриоп. Абриалагь иаехсыит. Нас  агранатамиот алагь иаехсыит, ападствольникла иаехсыит, аха аныи акаток ахамаз иақәшәан, акаток амасла аман,  амца акыит. Амца анакы,  иҭатәаз амеханикцәа «арыи  ҳақәшәт» рҳан, иҭыҵны ицет.  Афтаматлагь ихыст-агьыит, ашьа хәҷыкгьы каҭәан-агьыин, аха агьыи ҽа танкк ааиын иагазар акәхап, ҳахнеи уыҩ дҳамбаӡыит, атанк уа иынхыит.
Атанк ацҳа иықәгылан, нас ҳлахәаԥш-ҩахәаԥшын, аха макьана ҳакьымст. Уыс ишыҟаз ҳгьыжьны арахь ҳааиын, ҳаилацәажәет. Уысҟан ацҳаҿ  игылан Хварцкьиа Мушьнигьы Вова Аршбагьы. (Вова Аршба уысҟан абаталион Агәыӡера иҳамаз еҳабыс дыҟан, арыи камисарс диыман.) Дара арахь иыҟан, рыҷкәынцәа уа иынхан, уыбрыи ргәы иалан. Ҳазлацалагь, ҳцандаз ҳа  иаҿын: – Аҟәрала ҳазцома, амшынала, арастәыи ҳазцома? – ҳа.
Уыс ацара шцәгьыз саргьы ирасҳәон:
– Макьана шәаагыл, џьара акҟалозар ҳбап-агьыип, – ҳа абас  ҳшелагылаз, нас  алацәажәара ҳалагыит.
Аӡәы, – Иаҳгап, – иҳәыит, аӡә, – Уа игылазаат, – иҳәыит. Аӡәы иҳәыит: – Ацҳа иахықәгыло, ацҳа ахьчот, – иҳан-агьыин, аха аҷкәынцәа сыҳәо иалагыит:
– Гиви Камыгә-иԥа, иҟалозар, – рҳәыит, – абрыи атанк ҳгап, – рҳан, иынсҟәамҵӡа, нас, – Иаҳгап, – сҳан, еҭа срыцны сцет.
Ҳаилахысуа, наҟ иыԥхаҵаны, атанк  Ашба Вианор длақәтәан, ауыс аиыруын,  иааҳгеит.
Уаанӡа дсыздырӡомзт иара. Абрахь аучилишье дҭоп-агьыиуп ҳа здыруон. Зны ҵарак иҵон-агьыиуон
ҳа  саҳахьан, аха ҳа ҳҿы ауыс иуон иара, абра, камандир взводас дыҟан. Арыи атанкавыи училишье дҭазаарын. Нас уа дҭыҵын даахьан, ҩҩбаҟа шықәса аҵара иҵахьазаарын-агьыин. Аныи атанк арныҟәашьа идыруазаарын. Дылҭатәан, ауыс аиыруын (арахь амашьынақәа игылаз загь ҟәыбаса икажьын), иааган иларгыланы, уахь дара рышҟа ахы ларханы, зныкгьы дхысыит. Уыбрыи ашьҭахьоп ақырҭқәа  аншәа.
Арыи аҩбатәыи атрафеи иаагазоп. Иара уыбрыи атрафеи иаагаз  аномергь аман,  150 ҳа,  иахьагьы иыҟоп. Гаграгь ебашьыит.  Аибашьра дыуӡӡа ахынӡацоз есымша ебашьон,  иахҭысқәахьо  рацәоуп. Зны ҳәынҵәык иаҳцәылахахьет, ҽа танкк аагот ҳа ҳшаҿыз-агьыиз. (Уыи уышьҭан  ҳалацәажәозар акәхап, Ешыра  ауысқәа аухьет-агьыихьет.) Уыи абас иааҳгыит.
Иааит Багаԥшь Сергеи, Лабахәуа Зураб, Анқәаб Александр. Аха  урҭгьы уахь иынцоз  ргарагьы даара иыцәгьын. Аиҿахысра ҳаҿын, уыи аанкылара аҭахын, абрыи уыиасратәы,  ацҳала уыиасны уцар акәын.
Дара уыс рҳәыит:
– Наҟтәыи, амныи Ладариала ҳааиуот, иаҳԥы-лартә иҟарҵаат, – рҳан, арыи арупар ҳҳәот, нас,
агромкагаваритель  кны, сымацара-заҵәык, агьырҭ загь арахь иааныжьны, абриала сыбжьы рго, – Аибашьра шәаҟәыҵ, апарламантиорцәа неует! – ҳа абас сықәланы, ацҳа дыуаҿ, дара ахгылаз ашҟа сцет.
Ахысра иаҿқәан-агьыин,  аха  шьҭа иҟасымҵар ада ԥсыхәа сымамызт. Арҭ, – Ҳамцар ҟалаӡом, – рҳәыит, – еқәкы, – рҳәыит.
Иызлеқәыукуеи, ихысуа даххысуа уыздыруом, анстәыи аӡә дхысуот, арстәыи аӡә дхысуот, аха арыи абжьы дыуымзыи, иысҳәо, иысҳәо, дара ақырҭқәа рышҟагь сыбжьы ргуо, арахь ҳа ҳашҟагь сыбжьы ргуо: – Шәаагыл, – сҳәо, – шәаагыл! – сҳәо, ацҳаҟынӡа снеит.
Дара рҟынтәгьы, атанк ала абрыи Ладариа ала иаауон. Саргьы ацҳа снықәсны сҿынасхыит. Иыхьӡыи иыжәлеи схашҭыит, Гогәуоп ҳа сыҟоп иыжәла  (абрыи аспорт аиҳабы Логәуа ҩызас диыман), уыб-рыи атанк аԥхьа дгылан, шьапыла  белыи флаг кны даауон. Уыбрыии сареи уыбра ҳаиԥылт.
Ҳаиԥылыит, – Иыҟеи? – сҳан, арыи, – Иааит, – иҳәыит, – ахысра иаҟәыухт шьҭа, – иҳәыит.
Са стәқәа азыин рысҭыит: – Шәааи арахь шьҭа, – сҳан...
Нас аиҳабыра исыдырҵеит ақырҭқәеи сареи ҳаиқәшәаразы. Дареи ҳареи ҳанецәажәа ашь ҭахь, иаарышьҭыит а-БМП, амныи Ацҳа аҟаԥшь аҟны. Уыбра дааин, саргьы сылҭатәет, срыцны сцет. Схала, са сымацара-заҵәык срыцны сцет. Уа ҳаннеи, уыбра ааигәара ҳнеуа ҳаналага, дара уысгьы иахтәаз амныи Асовмин аҿоп, адом от дыха ахыҟаз. Уыбранӡа,  иразнак иысҭаххаз, дара игылақәо атехникақәа, абарҭ рыԥхьаӡароп сызлага.  Атанкқәа гылан, а-БМП-қәа гылан, а-БРДМ-қәа гылан-агьыин, аха сара иысзымдырқәоз техникқәак збыит. Аныи, уыи ашьҭахь  аибашьра ҳаналага, нас иыздырт изакәыз, ашилка акәзаарын, ашилкақәа збыит-агьыит. Нас а-ЗУ-шкақәа агьырҭ уырҭ здыруон, апушкақәагьы, рыԥхьаӡара салагыит. Исылшаз, иысԥхьаӡаз  30 рҟынӡа абронитехника
сԥхьаӡет. Уыбрыи аҩада, иара абныи агәашә аҟынӡа снеаанӡа иысԥхьаӡазоп. Аҩада наҟ, Кьалашәырҟа, уахьгьы ирацәаны иыбжьагылан, наҟгьы ааҟгьы азна елагылан.  Нас уахь сҭаргалан, хахь ҳаҩхалыит. Иара уа сахнеиызгьы исацәажәо ҳа исыдтәалаз, уыбрыи исыцны, абра иааины, иысԥылан сызгаз иоп.
Уа ҳахецәажәо уыс иҳәыит:
– Сара  аминистр абароны иҩыза соп, – иҳәыит.
Уыс сахиыхәаԥшоз, аҵара змоу ауҩы шиакәыу удырратәы, ахныҟәгашьа здыро, ацәажәашьа здыро-агьыиуа, убас дааҭгыла-ҭгыланы, аурысшәагь бзыиан иҳәон. Аицәажәара  ҳалагаанӡа, иаразнак убас иҳәыит:
– Иыздырот, – иҳәыит, – уплемианник дҭахыит, – иҳәыит (аныи свадитель дышҭахаз иаҳахьан). – Уыбриаҟынтә сачуствие ҟасҵот,  абас иҟамлар акәын, – иҳәыит. Нас, иҳәыит, – Ахәуреи  аҷкәынцәа ҭахыит,  убарҭ аҷкәынцәа иҭахазгьы  рҟынтә  сгәалсра ҟасҵарц сцәажәот, – иҳәыит.
Уыс абас патыу ақәҵаны-агьыины, иыгә даараӡа иалсызшәа, абасала иҳәыит.
Падпалковникк дрыман, Џьашьиа ҳа. Уаанӡа, абрыи 1992 ашқәс алагамҭазы, сара Гал ар сыман сгылан, абрыи дара, дара-дарала ианебырԥсоз, Звиад Гамсахәырдиа иытәқәеи дареи еҿагылан-агьыины, уыбра Гал сгылан, сара апазициа кны, абрыи уажә ҳахгыло аҳәааҿы, убасҟангьы алаф рылхны иысҳәон: «Шәара-шәарала, сара ара сызгыло, – сҳәыит, – шәара-шәарала шәебамшьырц азоп, уаргьы уқырҭуоп, уаргьы уқырҭуоп, шәзебашьои, сара абра сшәыбжьагылоп-агьыиуп» ҳа нрасҳәоз. Уыбрыи аамҭазы уыбра ҳаибадырыит абрыи Џьашьиа ҳа иыҟази сареи.  Ападпалковник,
абас 65 шықәса аҟра ихыҵон, ихы шлаӡа-агьыи, аха уыс уахиыхәаԥшоз, дуыҩ бзыиушәа-агьыиушәа дыубон-агьыион, аха уыбрыигьы абрыи Ахәуреиаҿ дҭахыит.
Уыбрыи аныиҳәа ашьҭахь, сара, – Уыбрыигьы сгәы иалст, дышҭахаз здырот (аныи иара ишыиды-роз еиԥш, саргьы акшыздырқәоз исырдырын), уаргьы аинфармациақәа уымоп, аха саргьы исымоп, – сҳәыит, – абрыигьы дҭахыит,  сгәы иалсыит саргьы, – сҳәыит. (Сгәы ишалсыз – ихы иасаат!)
Абас ҳааицәажәан-агьыин, нас ацәажәара ҳала-гыит. Уажә иааркьаҿны иысҳәап,  аамҭа рацәаны иаҳцәагот. Ҳазлацәажәоз уыбриакәын:
– Ҳара, – иҳәыит, – аибашьра ҳмааӡыит,  ҳара ҳаззааз  апариадак аҟаҵаразоп, – иҳәыит. – Абра  аҭыԥ, аҭагылазаашьа ҳа ишаҳҭахыу еԥш иыҟам, – иҳәыит.
Амҩазыҳа уыс иҳәыит:
– Аихамҩа  ауыс бзыиан иауом,  уыбрыи ахьчараз ҳааит, – иҳәыит.
– Са сахуыхәаԥшо, – сҳәыит, – уыҩҟәыӷак уоп, – сҳәыит. – Аха абрыи ихәыҷыу аӡәы уиацәажәозар, хәы-шқәсаҟа зхыҵо абас уиацәажәар ҟалот, аха  са сеԥш хәҷык зышқәс зфахьоу ауҩы ас ала уиацәажәар, ухы иаҭәоушьаратә иыҟам, – сҳәыит. – Арыиуа, иысԥхьаӡаз мацара,  анахь аҩада иыбжьагылаз акәымкәа, – сҳәыит, – ара игылаз  30 танк,  40 танк ааганы, «  аихамҩа сыхьчот» ҳа, арыиуа, иыԥшӡам, – сҳәыит.  – Уыи уиакәым иаҵанакуа.  Уиаҵкыс, ҳаибамжьап,  ҳаицәажәарц уҭахызар, уаргьы патыу сықәҵ, саргьы патыу уықәҵан, ҳаицәажәап, мамзар ас ала усацәажәо  уалагар, сара сԥынҵала аӡы зжәӡом,  уыс иауӡом, – сҳәыит.
Иаразнак елыикааит.  Амала уыс иҳәыит: – Смыинауаҭыуп, – иҳәыит.
Нас ҳаицәажәо ҳашнеуаз, зҵааракаҿ ҳнет.
– Амҩахьчараз шәмааи? – сҳәыит. – Апариадак аҟаҵараз шәааит, – сҳәыит. – Бзыиоуп, – сҳәыит, – уыбриазыҳа иаҭахыу  ҳалацәажәап, – сҳәыит. Аҵыхәтәан уыбраанӡа ҳнет, нас, – Иаҭахыу уыб-риоп, – иҳәыит, – 300-ҩык рҟынӡа ауаа, танкк, БМП-к, БРДМ-к, ма БТР-к. Убарҭ, – иҳәыит, – ҟаҳҵап.  200-ҩык ақырҭқәа, – иҳәыит, – иааз, иыҟазаат, – иҳәыит, – 100 – уара иҟаҵы, – иҳәыит. – Атанкк, БМП, БРДМ ҳа иҟаҳҵот, – иҳәыит.  – Агьырҭ загьы  иықәҵны ицот, – иҳәыит. (Уиакәын саргьы иысҭахыз. Арыи иааз загь ықәҵны ицар, бзыиоп.)
– Зеԥшыҟамоп, амала, – сҳәыит, – акызаҵәык, уара  иааугаз 200-ҩык, – сҳәыит, – уырҭ рҭаҳцәа аҟазар акәхап.  Ауаа аҟазар, Қарҭынтә ара дзаазгои, – сҳәыит, – сара исымоп, 200-ҩык ракәым, 1000-гьы,  2000-гьы сымоп, – сҳәыит. (Нас уыи иара иахиаҳаоз иысҳәыит. 2000 сымаӡым, сара 600 ракәын исымаз,  аха, – Исымоп, – сҳәыит, – уа арҭ аҭахӡым, – сҳәыит. –  Уыс ҳаидгылан иҟашәҵар шәҭахызар, убас ҳаӡбып, – сҳәыит: – 100-ҩык – шәара, 200-ҩык – ҳара, ара ҳаҟоп, – сҳәыит. – Уаҳа аҭахӡым, – сҳәыит, – атанк аҭахӡым, иалҳхыи, атанк заҳҭахыи,  , а-БМП са исымоп, а-БРДМ са исымоп, БТР са исымоп, абасоп ишыҟо, – сҳәыит. – Абрыи ҟаҳҵап,  атанк уҭахызыр, атанкгьы ыҟоп  (аныи атрафеиқәак ҳамгахьазыи), уыигьы ҳамоп, – сҳәыит. – Иаҭахызар,  аха уыигь аҭахӡым,  атанкгьы ыҟоп,  загь ҳамоп, – сҳәыит. – Абас ҟаҳҵап, – сҳәыит.
Ҳаицәажәыит. Аҵыхәтәан, нас уыс иҳәыит: – Бзыиоп, – иҳәыит. – Арыи  уареи сареи ҳамацара иҳаӡбӡом, – иҳәыит. – Уаргьы уеҳабыра
ираҳә, саргьы сеҳабыра ирасҳәоит, уаҵәы еҭа ҳаиқәшәап, – иҳәыит. – Арыи первыи раунд акәзаат, – иҳәыит.
Сара гәыкала иысҳәот, иықәҵны ицароп иысҭахыз саргьы.
– Нас уыс иҟалозар, иыбзыиоп, – сҳан, саргьы сгьыжьны арахь сааит, еҭа иара дсыцны дааит ац-ҳа аҟынӡа, амныи а-БМП  ҳақәтәаны ҳааит, иыбзыиан ҳаиԥырҵт, «ҳаицәнымхо».
Иара дцет, сара арахь сааит.
Уыс ҳтәан,  ашьымҭан, арыи аицәажәара ашьҭахь, ԥыҭк аамҭа мцакәа, авирталиотгьы ааит. Еҭа ахысра иалагыит, атанкқәагь дәықәлыит, арыигь дәықәлыит, загь...  Абрыи иареи сареи иааӡбыз, уыс, нас иызхҟьаз са исыздыром, иара иыиҳәаз гәыкала иҳәаны, агьырҭ иааз, уыҩ изымӡырҩуа ракәны, рхала иалаго (нас иыззааз уысҟан аӷьычра-ақәычра, уыбриакәын иызшьҭаз, ара агьырмоуӡыкәа игьыжьны иызцомзт), уыбриоп, са сгәы иаанаго, иара изымӡырҩӡыкәа иалагт ҳауп. Иызбанзар уыб-риашьҭахь уаҳа дзымбаӡыит абрыи ауыҩ. Абрыи аибашьра дыуӡӡа ахынӡацоз,  аицәажәарақәа аныҟаз, акамисиақәа срылан, сентиабыртәыи, аԥхьа тәыи иыҟалаз акәымкәа, уаанӡа абра 12-мш ара саан сыҟан, уысҟангьы сҭаркаанӡа (ара са зны сыркын сҭаркт-агьыит), аха уыбрыи уа уысҟангьы дзымбыит. Агьыи аицәажәарақәа ахыҟаз, уаҳа џьара абрыи аибашьра дыууӡӡа иыиаӡааит, иара уаҳа дзымбаӡыит. Агиниралцәа иысымбац уыҩ дыҟаӡым, Ҭаҭунашьвили иоума,  Цквитишьвили, рыззынтәыгь агиниралцәа  дареи сареи ҳаибабахьан, иыздырон. Уыи иара Џьаба Иоселиани инаиркны ецәажәақәаз ҳрацәаҩны ҳаҟан. Иара уаҳа џьаргьы дзымбаӡыит, иызхҟьагьы сыздыром.
Абрыи ашьҭахь, еҭа ателефонла аицәажәара ҟа-лыит,  «иаҳҳәаз залмҵыи, иызхҟьазыи-агьыи».  Арыи 16 рзоп, самжьозар.  Аицәажәараҿ ирыӡбеит: дара – Кьаласур иырны наҟ ицаны игыло, ҳара – арахь ҳааины, абрыи ақалақь ҳаламло,  ақалақь анҵәамҭаҿы уыбра ҳгыло, дара анахь ицо. Аамҭагьы ӡбны иыҟан, ҳанцоз. Абрыи аамҭазы,
даргьы наҟ ицот, ҳаргьы арахь ҳцот ҳа, абрыиуа ӡбны, иааины иҳарҳәыит.
Исыԥхьан снаргыит Багаԥшь дахтәаз, икабинетаҿ.
– Абрыиуа ҳаӡбыит,  абас ҟаҳҵап, – иҳан, – Сара, – сҳәыит, – арыиуа аҟаҵара са исылшаӡом, радгара уыс имариаӡым, – сҳәеит.
Иызбанзар уысҟан, уажәы ҳазлацәажәо аамҭазы, уысҟан аныи Гәдоҭа араион аҟынтә, агьыи аҷкәынцәа Аҟәа иыҟаз рома, уажә езаны, атәыла бганы иыҟан, ахабалагь игылан. Сара амҩақәа скхьан уысҟан, арыи Бараҭашьвили аганахь ала, уа ауаа сышьҭын, уа амҩа кны игылан. Нас уа Аҟәатәыи абрыи, авыи-шка ахыҟоҿ, уа иыхәныган исыртәахьан, арахь исыртәахьан. Иакәыршаны  абрыи аԥшаҳәаҟны, амшын аԥшаҳәа, абрыи ԥаса Верховныи Совет ахыҟаз аԥхьа уыбрыи аҩнаҿы, уыбра аԥхьа итәан. Уыбрыи  иакәыршан исыман. Арҭ загь уажә «шәгыланы, шьҭахьла шәца» ҳа аҳәара даара иыцә гьын.  Макьана са соп иыҟо ар рхада, уаҳа уыҩ дыҟаӡым.
Абриаамҭазы, нас арыи Какалиа даҳцәыӡт, уыи дахца ҳаздырӡомзт. Иа иакәын еҳабыс иыҟаз,  са салархыит. Уыбриаамҭазы арациала убас иаа-рыцҳаит,  арыи Какалиа абырстәыи Тҟәарчалҟа дцазаап. Абарҭ ртанкқәа шааоз дырԥылыит. Дызгоз
иызларҳәоз ала, ашьҭахь дгьыжьын данааи, иара хымш-ԥшьымш рашьҭахь, абрыи Гәымысҭашҟа ҳаныиас, бнала дгьыжьны дааит  Какалиа. Арыи данца, атанкқәа сырҿагылан иныскылот ҳа дала-газаап, аха арҭ иыцыз, – Атанкқәа абаанаҳкыло, – рҳәыит, – уыс акәым, – рҳан, арыи, ахатәы машьына иақәтәан ицон.
Ишақәтәаз, иыцызгьы Кәабахьиоп иара уыбрыи. Уыбрыи иыԥшәма д-Какалиоп.  Уыбриала-агьыи еҳа дыизааигәан диыцын.
– Изымуыит, – иҳәыит, – нас ас ҳавалан,  уыб-рыи Ԥақәашь ала, – иҳәыит, Тҟәарчалҟа, уыбрахь ицет.
Нас уа даанымгылаӡыкәа, бнала дааит. Аха уаантә арациала убас ҩеиыцҳаит (арыи уысҟан Сергеи Дбар ара акамисариатаҿ еҳабыс даҟан): – Уыбрыи иыдыикылаат, – ҳа ааиыцҳаит.
Нас дааит Дбар. Дбар данааи, – Абасоп иаарыцҳаз, иуыдкыл, – сҳәыит.  – Иыузуыдкыло-агьыи џьыушьот, ара сыҟоп-агьыиуп, – иҳан, нас уыс иаргьы даҿын, саргьы саҿын, уиакәын.
Уысҵәҟьагь аидкыла ҳа агьыҟаӡымзт, иабаҟаҳҵо.  Агинирал Сергеи Дбар иоп абрыи, уажәтәыи агинирал. Уысҟан абрыи акамисариат аҿы еҳабыс даҟан.
Ара уыс ҳшааиуоз, арҭ ианырҳәа, – Сара уыс иауӡом, – сҳәыит. – Шәаала,  шәаргьы шәсыцны шәаала,  адипутатцәагь шәаала,  шәсыдгылан ецаҟаҳҵап, – сҳәыит.
Анқәаб дсыцны дааит. Дара аҷкәынцәа уа иыҟаз ԥыҭҩык-агьыи иааит, Народныи форум ҳа уысҟан иҳамаз-агьыиз, уырҭ аҷкәынцәа аан-агьыин,  аицәажәара шыҟарҵоз, ишаҭахыз агәра ганы
иалагт, аха... Ҳара ҳаибашьра еҳа имариан, ҳара ҳадҵра аҵкьыс. Уыи уажәы ҩ-ажәак рыла иысҳәот, аха адгара даараӡа иуадеҩын. Уыи аицәҳара аҟынӡа ҳнет, аибарԥсра ҳалагыит:
– Шәтрусцәоп, – зҳәаз дҟалыит, аныи рҳәыит, арыи рҳәыит. – Атәыла бгет, – рҳәыит, – ҳашәҭыиыит, – рҳәыит.
Уыс ҳҳәа, агьыс ҳҳәа, цәгьала ҳаидыҵт. Ҳаидыҵын, ҳнен нахьхьыи ишырӡбыз ала, аилацәажәараҿ ишырӡбыз аиԥш, ҳхы мҩаԥаган, ҳнены ҳгылыит.  Аха дара ахцашаз, иахрыхәҭаз, уахь иымцаӡыит,  ақалақь иалалеит.
Уыс, уыбриашьҭахь, наҟ ҳаныиас, арахь аҩада ианзымца, абныи Мушьни  Хварцкьиа, агьыи Аршба Вовагьы, абрыи ԥацхак гылан (иыугәалашәо сыздыром), абрыи азаправка ахыҟо аҵыхәан, абрыи аԥацхаҿ итәаны, иысгәалашәот сара, арахь ҳаныиас, загь  аниаҳга ашьҭахь, уыбра саннеи, – Иабаҟо? – сҳан, – Абра иыҟоп, – рҳәыит.
Снезар, рҩыџьыгь (уысҟан шоуран, абрыи тиль-ниашка ҳҳәот), атильниашкақәа амаӷрақәа ама-ӡымкәа иыршәҵаны, рҽелыхны, акарта раԥхьа иықәҵаны, астол иахатәаны, абарҭ ишыҟаҳҵаша ҳа,  аибашьра ишахәҭо (арыи Аршба, уыи Афганистан дебашьон-агьыион, иыбзыиан иыздыроз иакәын, иара Мушьни уыс нас аибашьра аҵара далымгацызт, аха амныи еԥш,  уыи абрыи аибашьра атәы  академиа далгазшәа иыздыроз ауыҩ иакәын,  убас дыҟан уыбрыи), абарҭ ледтәалан, абрыи иаҿыуп. Са саннеи, иҩагылан, рҳәыит, – Гиви Камугавич,  иуаҳҳәот  иҟаҳҵаша, – рҳәыит.
– Шәара шәыспициалистцәоп, – Вова изы уыс сҳәыит, – уара ишахәҭо иахәҭо ҟаҵала.  Ишышәҭахыу иҟашәҵы, са сышәԥырхагаӡым, – сҳәыит. – Са сзаҳа ҽакы шәаламган, – сҳәыит.
– Ммо, иҟаҳҵо-агьыи, – рҳан, нас исарҳәыит, – абас, абас-агьыи, – рҳан, – Бзыиоп, – сҳәыит.
Уаҳа са срыламкьысӡыит, дара уа иаҿын. Уыб-рыигьы сгәалашәот. Нас уыбра уыбрыи дҩагылан, амныи апазициа ахыҟаз, хахь аԥхьа ҳахгылаз, ақалақь уахалагылаҵәҟо, абра дҩеиыит. Уыбра аераплан ааиын, аснариадқәа-агьыи идәықәырҵаз, уыбра акантузиа иоуыит Аршба. Аунивирсам аԥхьа, уыбра Вова акантузиа иоуыит.
Нас уыс ишыҟаз, убас ҳаилацәажәет: «Ара, апа-зициа иаҳкыу башоп. Ахәы Аҟәа арахь ҳақәгылоп, арастәыи уашьҭаҟоп иахыбзыио апазициа, арастәыи аӡәраауозар, Гәымсҭала уахь иаауо уыҩ дыҟаӡым, ҳа ҳоп игыло. Ҳа ҳахгыло, ақалақь  ҳалҵны ҳааины ҳгылоп, аҭыԥқәа ҽеӡымкәа ҳгылоп»…
Иыҟаҳҵоз,  уыс елацәажәарак-агьыик ҟарҵан, еҭа ецәажәо-агьыиуа…  Владислав Григорьевич дҳазҵааит, сара телефонла дсазҵааит, иысгәалашәот, абныи ҳчастаҿ саннеи:
– Абра шәахгыло аҷкәынцәа шәзыхьчома? – иҳан, дҳазҵааит. ( арыи иырӡбыз шалымҵуаз гәеиҭаратәы, ибыит уыигьы.)
– Уа ҳахгыло – арыи пазициам, – сҳәыит  саниацәажәоз.
Нас, – Иарбан пазицио? – иҳан, – Уара, иарбан пазициа, апазициа ибзыиоу Гәымсҭоп, аха уыи арахь ҳалҵны ҳабацо?! – сҳәыит. – Шәахәаԥш, шәахәаԥш, – иҳәыит, – аҷкәынцәа хьчатәыуп, – иҳәыит.
Уыигьы сгәалашәот. Нас аҵыхәтәан  иала-цәажәоз еҭаҟалыит-агьыит, нас иаҳӡбыит, иамыуӡар... Аҽны арахь иагьалалыит дара, абрыи анебаҳҳәоз, уышьҭа иалалахьан. Ҳара ара ҳгылоп .
Абрыи аҷкәынцәа, нас арахь аиасра ҳаламгеи, иыиаагет. Аиагара ҳаналага, – Абрыи агорад ашҟа иынхыит аҷкәынцәа, – ҳа сарҳәыит, ҳа ҳтәқәа, – иалоп, – рҳәыит, – агорад ашҟа-агьыи, – ҳа, уа машьынак ҭахыит, ԥшьҩык аҷкәынцәа шақәтәаз-агьыиз.
Голанӡиоп ҳа сыҟоп уыи иыжәла, иысгәалашәо сыздыром, уыбрыигьы дҭахыит. Абрыи нсарҳәа, «иыҵагь аҷкәынцәа алазар,  сцап» сҳан, «аха уажә арҭ џьыук  сыман сцар, иысцәҭахар аҵкьыс» сҳәыит, «схала сцап» сҳан, амашьына аруль ааныс-кылан, сақәтәан абрыи агорад салалыит.
Авакзалаҿ сааин, нас авакзал аҟынтә  абрыи Арџеникиӡе иуылица ҳа иыҟаз ала-агьыи сылбаан, абрыи астадион ахыҟо ашҟа уыбрахь сцет.  Арыи абрыи 16–17-агьыи  ауп, аеи, 16-ыуп ҳа сыҟоп, амнахь  17 рзоп наҟ ҳаныиасоз. Абри-аамҭазоп, аиасра ҳанаҿыз, амнахь ианыиаага загьы, абриаамҭазоп.
Арыи сышлеуоз акәымкәа, абрыи апирикриостак ахыҟо, Праспект мирагьы, амныи астадион унавсны уахлеуа, абра ақырҭқәа гылоп. Раԥхьа изакәыз сзелымкааӡыит. Игылоп, џьыук збот-агьыиот, аха ҳа ҳтәқәа ракәыз сгәахәын, аха санԥшы,  (аско раст скӡымкәа, ашьшьыҳа снеуан уышьҭа, уажә иырҵәыины шьҭахьла сдәықәлар, иырдыруот ҽеик шыҟам) дара абрыи аҭыԥ акразы рҽазыҟаҵо-агьыиуо, аицәҳара иаҿыуп, «анахь угыл, арахь угыл, угыл, угыл, угыл!» рҳан, БМП-кгьы гылоп-агьыиуп, абрыи аҭыԥ акра иаҿыуп абра. Арыи игәасҭыит, аха нас иыҟасҵозыи, уыс ауыс шасыруаз-агьыиуоз снеиын (арыи аԥенџьыр артны иыҟан, шоран уысгьы), ас ааҟасҵан, снапы ҩышьҭсхыит, аԥсшәа расҳәошәа. Ас ҟаиҵан, аӡә инапы  дҩахет. Иара уыс ашьшьыҳа сынрылсын, Абзыԥтәыи  амҩала сдәықәлыит. Уыс сцет, уахь уыҩ дҟамлазт, нас уажәшьҭа зҽемыз анызба, аскорастгьы скыит.
Сшцоз, абрыи Маиак акинатиатр ахыҟо снавсны,  амҩа иаша санылазар, абрыи 12-тәыи ашкол ахыҟо, аԥхьа игылоп еҭа. Уышьҭа, арахь шьҭаҟа сызцаӡом, шьҭаҟагь дара гылоп, аԥхьаҟагь илен игылахьет. Уа атанкқәа гылоп-агьыиуп, иыҵагь атех-ника гылоп, даргьы ирацәаӡаны иыҟоп. Уагьы акы иаҿыуп, абныи аҭыԥ акра-агьыи. Сахәаԥшот, аха уа амҩа бзыиан уысҟан, иҟаҵаны иыҟан амҩа, иашаны.  «Амашьына лкажьны, шьапыла сдәықәлан сцап» ҳа зынгьы сгәы иаанагыит, аха «ҟаҳ, иыҟаллагь ҟалыит» (иара аматор-агьыи цәгьамкәа иыҟан) ауыс аасыруын, арыстәыи аразгон бзыиаӡан иызгыит.  Шаҟа скыз сыздыром, абас 130–140-ҟынӡа иыскызыу, аха сааигәахо саналага, арыи ишыскыз аруль, схы ларҟәны сҽысҵәахыит, ихысуа иалагозар ҳа.  Дара рааигәарагь снеит,  ахысыбжьқәа го иалагыит. Аха «уышьҭа срывсхьазар ҟалап» ҳа схы саныҩаха, абас санынаԥшы, арыи апулимиот зкыз  смашьына аԥхьала аҟәҟәаҳа дхысо абрахь дыиасын, абрыи смашьына (уажә аҩны иыҟоп иара, уыбра машьынак иақәҵан иызган, уа игылоп)  аган ззагьы иақәшәыит. Аксықәымшәыит, аразҟы сымазар акәхарын. Смашьына загь ҟәыбаса игыит.
Иара уыс сышиашаз, анҭ са стәқәа ахгылаз снеиын,  аминақәа ааҵырхын, еҭа сакәшаны наҟ  Аҩадатәи Ешыраҟа сцеит.
Абрыигьы иысгәалашәо акоп. Убасҟангьы убас уыбра сацәцет.
Ианамыуӡа аҽны, дара ас агорад ианалла, ара ҳаиҿамгылар  анамуы, аиҿахысрагь ҟаҳҵыит. Уыи уыс  ҳақәҵны ҳамцаӡыит, даара акыргьы ҳаибашьыит-агьыит, аха ҳпазициақәа ҽемзт азы нас,
Гәымсҭа ҳаиасны ҳгылыит. Уа ҳшыҟаз, уыи нас аӡы ҳарыит, апазициақәа ҳкыит.
Ҳаиасаанӡа,  иҳауыит адырра, абрыи ақырҭ-қәа  халыит, атиливидиниа ргаразы ҳа. Ираз ҳәа дсыздыром, уыс сарҳәыит иааиын (иызҳәаз цқьа дысгәалашәом): – Афтобус иақәтәаны, Гиви Камыгә-иԥа, ихалт, – иҳәыит, – ҳрабашьот ҳа.
Аха уыс фтобусла ахалара ауозыу  шьапыла ихалар акәын,  уысҟан, шьҭа иыуҳәо акәымзар…
Уыбрагь аҷкәынцәа,  аԥаса иызласарҳәаз ала, рхы даара иыбзыиаӡаны иаадырԥшыит. Уа аиҿа-хысра дыу ҟалыит, рыфтобусгьы рблыит, иҭахақәаз аҷкәынцәа ҟалыит. Уа Ӡиӡариа ҷкәынак дҭахыит,  загь сгәалашәаӡом. Аӡәы дааит, дзыусҭа сыздырӡом, уыбраантә, абрыи абахә иҽаҭаны. Сара уысҟан абрыи Совмин аҿы сылбааны сгылан, уыбра дааит.
– Иыҟо, иышԥаҟо? – сҳан, – Абас-абасоп, иыҟалаз.
– Шәызшьҭыда? – сҳан, – Абас анырҳәа, ҳхала ҳцет, – иҳәыит. – Шаҟаҩ шәыҟада? – сҳан, – 15-ҩык, 20-ҩык раҟра ҳаҟан, – иҳәыит. Нас, –  Иҭахақәаз сыздыром, – иҳәыит, – иытҟәны иыргазгьы ыҟазар сыздыром, – иҳәыит.
Нас, арыи ашьҭахь, уыбра дсыдгылан Џьумка Ахәуба иыҷкәын, 17 шықәса роп ихыҵоз ҳа сыҟоп. Арыи амныи иаҳҳәоз дазыӡырҩуон.
– Ушәақь абаҟо? – сҳан, амныи иааиыз сиазҵааит:
– Сшәақь уыбра икаҳаит, – иҳәыит.
– Иабакаҳа? – сҳан,  падробна сиазҵааит, – Ушәақь кажьны, уышԥаа?! – сҳәыит. – Ушәақь абоуга?!  Иыууеи,  уыҩны арахь уышԥаауоз, уҩызцәа уа ишыҟаз-агьыиз?! – сҳан,  са стәала сиацәҳаит. – Иҟаумҵар акәын, – сҳәыит, – ушәақь шыукыз, ушәақь кажьны…
– Сара сшааоз, санкаҳа,  сшәақь сымпыҵыҩрын, – иҳәыит, – ахысра иналага,  абахә саанахәан,  сылбааит, – иҳәыит.
Иара хышьҭаз-агьыиз, иҳан, арыи ахәыҷы,..  – Иабашьҭо, иабашьҭо? – ҳа дыикыит.
Уыи иааркьаҿӡаны диазҵаао далагыит. Уыс иа-хыҟо аҭыԥҵәҟьа цқьа иаҳҳәыит. Нас ԥыҭк аамҭа цет. Арыи ахәыҷы, амныи Џьумка иыҷкәын, дцазаап. Ашәақь иыман дааит.  Ашәақь, амныи ицәынхаз, иара дцаны, иыман дааит. Аха арыи макьана иыш қәс ыҟам, дыҷкәыноп, 16 шқәса ракәыу, 17 шқәса ракәыу ихыҵон. Арыи  Џьумкагьы саргьы ҳаиҿаҳаит, абрыи ахәыҷгьы уа дгылоп.
– Гиви Камыгә-иԥа,  акеԥшымкәа суыҳәот,  абрыи уара  патыу уықәыиҵот,  са иысҳәо иаҳаӡом, – иҳәыит. – Иҟалозар, – иҳәыит, – макьана дыхәҷцәоп,  – иҳәыит, – абрыи ишәақь уызиымхуозар, иымх, – иҳәыит.
– Иабааига? – сҳан, – Абас, абас, – иҳәыит, – амна-хьхьы шәанецәажәоз, абра дгылан дазыӡырҩын, – иҳәыит, – дцан,  амнахь абахә иҽаҭан,  ашәақь ӷьычны иааигыит, – иҳәыит, – ақырҭқәа раԥ хьа днены.
– Дааг ара, – сҳан, дааиган сиацәажәет. – Иабаауга? – сҳан, – уара, иышԥаҟаз арыи? – сҳан, – Абас 10-ҟа-15-ҟа метра ҳабжьан дареи сареи, – иҳәыит. – Сҳәазаны, абнала снены, ашәақь сыман сааит, – иҳәыит.
Уамашәа иызбыит.
– А, маладец, – сҳәыит, – иыбзыиан иҟауҵыит-агьыит, – дсырҽхәет-агьыит.  Амала ишыҟо удыро (арыи сшәақь сҵәахыит сара, уажә дыжьжьаны иымс хыр сҭаххыит,  аныи иаб дсыҳәыит, нас «дыхәҷыуп, дцот,  дсзынкылом, – иҳәыит, – дысцәҭахот» иҳәыит, 16 шқәса зхыҵуа ахәҷы),
сара  ашәақь сымаӡым,  скамандируп, – сҳәыит. – Шәақьда сынхыит, сшәақьқәа рысҭт, – сҳәыит. – Ушәақь са исыҭ.  Нас уышьҭан  уара иуысҭот  – сҳан,  иуом.  – Иҟалом, исыу ҭароп, абааԥс, – сҳәыит, – ашәақь шԥасыумҭо, са скамандирми, – сҳәыит, – уара  макьана уыхәҷыуп-агьыиуп. Иахааугаз, – сҳәыит, – маладец, уыҷкәыныуп, – дгәыдскылт-дхыдскылт-агьыит.
Ажәак ала, Џьумка иареи сареи ҳааилалан, ашәақь иымҳхыит. Ашәақь аасыиҭыит-агьыит, иылаӷырӡ иҿатата. Уажәыгь дысгәалашәот, дрыцҳасшьот, аҵәыуара далагт-агьыит.
–  Ушәақь сара иуысҭот уышьҭан, – сҳәыит, – абыржә сымцар ҟалаӡом, амнахь џьа сцот,  себашьот,  уа акҟалыит,  – сҳан, абанс ашәақь иымсхыит.
Арыигь епизодны абас иысгәалашәот абра. Сгәы аныӷәӷәаха, шьҭа ҳшаҵамхоз агәра згеит. Аб-рыи иҩызцәа, абарҭ анызба, рхы иазхәыцӡомзт. Аи башьра  ишахәҭоу, ихы дамеигӡаӡыкәа… Амала, акызаҵәык, ирыгны иызбоз  – ахыхьча-ра рыгын. Сара иасымша абрыи абыржә замичаниак рысҭозар, ирысҭоз уыбриакәын, ахыхьчара: – Шәхы шәхьча! Уара, иыԥсыу даҳҭахӡым, зыԥсы ҭоу ебашьо иоп, – абас, абриала срацәажәон, аха убарҭ рҟазшьа санахәаԥшозоп, сара агәра ганы саныҟаз шьҭа ҳашиааиоз.
Аха уыи арыи амацара акәӡым, иара агьыирахь ҳахебашьқәозгьы, иандәықәлагьы – раанкылара,.. уыи ишәоз ҟамлар ҟалаӡомзт, аӡәгьы дшәароп-агьы-иуп, аха раԥхьоп, знык ишәар ҟалот-агьыиот, аха нас, ианаланагалалагь, ҳара ҳаҷкәынцәа иыҟар ҵоз!..
Абрыи  хахьтәыи ҳанаауоз, Шьромала, убасҟан уыбра џьара ҭыԥқәак  рҿы ҳаиҿаҳан,
аибашьрақәак ҟалыит, уырҭ аҷкәынцәа иыҟарҵоз санрыхәаԥш, омашәа иыубараны иыҟан, амнахь иызлахысоз, шәақьӡымкәа, баша хәмаргак ала ихы-с ошәа акәын уыи абрыи иаҿагылан иышцоз, иаа-нымгылаӡыкәа. Дышԥсо идырозар, дгылан дцон… Уыи нас  дара аҷкәынцәа уышьҭан уанрацәажәо, абрыи Витали Хазараҭ-иԥа Смыр ибаталионк  уыс ҳара ираҳҳәыит, дара арыи,  «Баталион – смертник» ҳа.  Иышҭахозгьы рдыруан, «ҳҭа-хот ҳахцо, аха ҳамцар ада ԥсыхәа ҳамаӡым» ҳа, дабраволеццәан рҽыҟаҵан ицет. Ну, 70 працент, 80 працент рҟынӡа иҭахаз рацәаҩыуп. Арыи уыс ҳамҳәои  «ложныи»,  абастәы ҳцошәа ҟаҵаны, аныи аманевыр ҟарҵыит, уыбрахь ицаны, ҳарҭ хахьла ҳнер акәын, атвликаиушьи маневыр. Абарҭ роп ахацәқәа. Арҭ уажәы  ранацәа, рабацәа уыс зны иырҳәалот ргәы иалсны, аха уыи елкаатәыуп,  ргәы иалсратә иыҟоп, аха... Иыҭҵааӡым рацәаҩыуп, иаҳзымдырӡо рацәаҩӡоп.
Убыржә ааигәа зны, уажә ааигәаӡым, арыи са-ҳаижьҭе ԥыҭк ҵот, уа сагьыҟан, аха ԥшьҩык аҷкәын-цәа абрыи Ачадара анышә иаман, иыҵырхыит. Уыбра Адлеибак дыҟоп,  агьырҭ рыжәлақәа сгәалашәаӡом, уыбра зыԥсы нхаз аӡә дыҟоп, уыбрыи иҳаиҳәон. Аҷкәынцәа, абрыи абра ҳанажәлаз, мар-таз-агьыи ианажәлоз, шьҭаҟа ицар ада ԥсыхәа аныр-моуыз, абарҭ шҭахоз рдырны, уыс рҳәыит:
– Ҳара ҳарҿагылот, шәа ишәышьҭамларазы. Шәа-ра шәхы шәызгозар, иыжәга, – ҳа, идәықәырҵыит.
Абрыи иызҳәозгьы дыхәны дыҟан, дҳәазаны дцон, атанк ааганы, ирыдыргыланы, а-БМП-қәа аадыргыланы, амныи аҩны иаехсуа, иахаҵатәаз аҩны,  акыраамҭа, абарҭ уыбра иалабылны, иыԥсаанӡа, шьҭаҟа иымцаӡыит.  Абарҭ роп
афырхацәа, аха ас иаҳзымдыруа шаҟаҩҭахада?.. Иыҟарҵаз закәыу ҳзымдыруа, иымацара даагыланы, иҩызцәа рыхьчаразыҳа, ебашьны иымгьыжьыз, дҭаханы, уаҳа свидетильк диымаӡымкәа иҭахаз, шаҟаҩ аҷкәынцәа ыҟада?.. Абарҭ роп загь зыџьшьо иахьатәыи ҳаамҭа.
Уажәы арҭ зысгәалашәо, аныи Џьелиараа-агьыи, уырҭ дыуқәан-агьыин, нас уырҭ ребашьрагь аҽакала иыҟан-агьыин, аха уагьы ахәыҷқәа иҳавагылаз, иҳаҵамхаӡыкәа ебашьоз ахәыҷқәа  ыҟан, аха иахьа иысгәалашәаӡом. Зуыс ҟазҵоз,  иац ашкол аарлаҳа иалганы,ашәақь аарлаҳа акышьа зҳарҵаз, ахаҵара дыуӡӡа аазырԥшыз аҷкәынцәа.
Абрыи Какалиа уысҟан Верховныи аҟны даннеи, уа даадәылҵын, Агәыӡера дцет. Ашьҭахь иызлелыскааз, Агәыӡера днен акаманда рыиҭыит: – Кәыдры шәца-ны, Кәыдры амҩа шәкы, – ҳа.
Уысҟан Кәыдры иааихьан дара, аха уыи иыз-дырӡомзт Кәыдрынӡа ишааиыз.  Абрыи Қарҭ дцо-даауа-агьыиуа дыбжьан уысҟан, абрыи аицәажәара-қәа ҟаҵо, Ҭенгиз Қьиҭевани, уысҟан аминистыр обороныс Қарҭ дыҟан, уыи зҵаарақәак иыиҭалон-агьыиуон. «Едаҳҵап шәа шәырыи ҳа ҳарыи, абрыи Сосо ибаталионгьы шәа шәбаталионгьы едаҳҵап, Сосо уыбра зам камандирсгьы дҟаҳҵап-агьыип» ҳа абрыиуа ажәақәа иыдырҵан, са дсазҵааит: – Уара угәы иышԥаанаго-агьыиу? – ҳа.
– Сосо, – сҳәыит, – амилициа иалсцаз априступ-ник, – сҳәыит, – ара дааган дыртәаны ҟалашьа амаӡым, аидылара азыин ҳамаӡым, – анысҳәа, –
Иыуҳәоз елыскаап ҳа акәын изысҳәаз, – иҳәыит, уаҳа агьсемҳәаӡыит.
Арыи убас игәы иаанагазар акәхап, амныи Қьи-ҭевании иареи ебадырны иахыҟаз-агьыиз,  ицо-иаауо, уыи,  «министыр обороны Абхазиис уҟасҵот,  ҳа сеҳәан-агьыин ҳа абас  Уыс игәы дажьаны, сырԥылан иныскылот ҳа дцет. Анҭгьы акаманда рыиҭан,  – Кәыдры шәнены амҩа шәкы, – иҳәыит, аха Кәыдры иабоукоз, уысҟан арахь иааихьан, уа дышҩеуазоп ишеԥылаз.
Нас амныи аруль зкыз дрывсны,  дара арахь рхы рханы ишаауоз, «ҳашиашо ҳнены абныи апарламент ҳкыр» ҳа иаауон, иагхон. Иара арыи аҷкәын, амныи Ахашба иызлаиҳәоз, – «Чқара, чқара, чқара, чқара» ҳа рыбжьы гон, – иҳәыит, анҭ «иырлас, иырлас, иырласны». Абрыи иырласны, абра иааны иыркырц акәын ргәы иҭаз.  Уыс Тҟәарчалҟа ицет. Тҟәарчал хымшҟа дыҟан Виктор Какалиа. Абрыи Гәымсҭаҟа ҳаиасны ҳангыла, уыбриашьҭахь, бнала мацара дрыман иааит. Данааи, нас иара  далагыит акамандаваниа, сара ҩызас сиыман.  Уыс сеҳәыит:
– Ҭыԥк алхтәыуп, – иҳәыит, – ҳтәашьа ахаҟо џьара, – иҳәыит.
Аха  аштаб ҳа иалҳхыз абрыи аристаран «Ешыра» ахыҟазоп. Уа утәаны, ухәыҵатәаны,  рациала уцәажәо мацароп, сара уыс сҭахымхеит.
Иара уа дтәан.
– Ара иысҭахым, – сҳәыит.
– Изыуҭахымыи? – иҳан, – Сара иыҟо збозар сҭахыуп,  ас сара стәаны,  арациала…
– Акамандавание  уыс акәӡым ишыҟарҵо, – иҳәыит, – арациала иҟауҵароп, – иҳәыит.
– Арациалагь иҟасҵар сҭахыуп, аха сыԥшынгьы иызбар сҭахыуп, – сҳәыит.  (Иара дебашьҩын, сара  са стәала  сахәаԥшон.) – Сара ишысҭахыу  иызбар сҭахыуп, – сҳәыит.
– Нас иыуҭахызар,  иалх аҭыԥ, – иҳәыит.
Арыи ас аныиҳәа, ас слахәаԥш-ҩахәаԥшын,  зны абрахь ашьхаҟа  схалыит. Уазабаа-агьыи арахь сыԥшын-агьыин, аха, аҭыԥ уыс сԥшратәы иахыз боз агьзымбыит. Абжак убот, абжак убаӡом. Сара убас иысҭаххыит, абрыи ирацәаны иахызбаша џьа. Сакә-шет, абрахь ар џьа итәоп,  хахь иҩаскьаганы, Ешера, уыбра схалыит.  Иыубаратәы иыҟоп иыбзыиан. Уагьы слахәаԥш-ҩахәаԥшын, аха уыигьы цқьа иысгәамԥхазт, алада сыиаст. Нас ас уахԥшо иыумбо ахәқәа, арыи Кәтышьха ҳа иыҟоп,  амныи збыит, Виришьагьиныуп, Кәтышьха акәӡым, Кәтышьха арахь еҳа иааигәан. Кәтышьха лаҟәцәоп, абжак убон, абжа убаӡом, нас аныи Виришьагьин схалыит. Схалт, загь сыҵҟа иҟалыит. Уыбра сыхәнан, уыбра аҭыԥ ҟасҵыит. Абрыи нас убыс арациала иасҳәыит:
– Абрыи алсхыит, – сҳәыит.
– Иабаҟо? – иҳан, абрыи аквадрат ахыҟаз акартаҿы,
– Абра иыҟоп, – ҳа сҳәыит. – Бзыиоп, – иҳәыит, – нас снеует, – иҳан, дааит иара. – Иыбзыиоп,  аҭыԥ халыухыз, – иҳәыит.
Нас уа ҳаангылыит, иара аштаб ашҟа дцет.
– иҳәыит.
– сҳәыит.
Сара арыи Ешырское направление сымоп. Уыс ҳшаҿыз акәымкәа, арыи,  – Ҳахтәаша-агьыи жәжы, – ҳа иыскыит.
Аха ҳаҷкәынцәа аныи раԥхьа уыс ргәы иаанагон:
– Иабатәыи иаажоз,  уыи аха ҳамаӡым,  абра ҳтәазаауот,  ара иаауода, – рҳәыит.
– Ас акәӡым, – ҳҳәыит.
Арҭ даргьы нас ҳахтәақәо ирышьҭамыи, аныи арациала ма уырԥшаауот, ма ҽакала уырԥшаауот, ма  аӡә ацәгьа иҳәот-агьыиот, нас  аԥшы-хәыҩцәа рымоп-агьыиуп. Аҵыхәтәан иыс гәа-лашәо,  абра ҳаштәаз ҽнак зны иыдсыржт акызаҵәык, ишырымуоз. Уа ҳҭатәаны иҟаҳҵыит, аҭыԥ уахҭатәашаз-агьыиз. Иара уыбра иыхәны, иҳаркны иыҟоп. Ажәытә абрыи аибашьра дыуӡӡа анцоз 1941 шқәса, 45 шқәсазаҳангьы, уыбра азенит ықәгылан-агьыин иыҟан, аҭыԥҟаҵаны иыҟоп иара уа. Уыи ахәы уыс иыбзыиан иыҟоп. Абра иыиауон инены, ухынла (ашора ыҟамзыи).
– Уара, абра шәымиалан, амнахь абахә шәҽаҭан шәҭаиала, – сҳан-агьыин, аха ҽнак иааган иааҳаларҵт ҳшыцәаз.
Иҩагылан иыҵҟьан иыҩны  абахә рҽаҭан абрахь, Аграа нхот абра,  ҭырысран-агьыин,  уахь ицет. Ҳара аныи ҳахҭатәаз уа ҳаанхыит. Ашьымҭан аӡәаӡәала иааит.
– Шәабаҟаз? – сҳан, – Аа, амна ҵҟа ҳалбааны ҳацәан, – рҳәыит.
Уыи нас, иызхысҳәаа, уыбриашьҭахь, сыԥшызар, амандаринақәа гылоп, абрыи амандаринақәа рыҵҟа ажра иалагыит. Аӡәы сиыхәԥшын – ажра даҿыуп, аныи – ажра даҿыуп. Еникк дсыман, Художник ҳа ҳиышьҭан, алапатка икыуп, иыжот, иыжот, иыжот, Лиониа.  Уысҟан, ахаҳәра икьакьаӡа иыҟоп, арыи ашора, кәыркәа, акаамеҭ аныҟазоп. Ҳнезар, ижыит, аха иара дауыуп, са сеԥш нас, хәҷык.  Ижын даалган, снены саргьы сиыцхрааит, аӡы ҭа-ҭәаны, иырԥсаан иаҳжо, убас ажра ҳаҿын, ҳалгет. Арахь, ҵҟа сылбаан, апазициа гәаҭан саныгьыжьы, иыжны иалгахьан, саакылсыит. Снен сылҭагылазар, абраанӡа иыҟоп.
– Уара, арыи  иыужыз  уыи уареи сареи ҳада уыҩ дызҭамло,.. арахь агьыубаӡом, иыужцәет, иышԥаҟауҵа? – сҳәыит.
Бганбак дҳацын, дкьаҿын. Арыи Бганба днаган дҭаҳҵан, дҵыркьакьет, дҵыркьакьет, агьыизыҟамҵт.
– Арыи аԥшыхәра днаган дҳартәар, шьҭа дызлатәои? – я гаварю.
– Нас иҭаҳԥсома?
– Иҭашәԥс, –
Иыдҭаҳарԥсыит арыигьы.
Абрыи абас амна аҭыԥ алхны иҳаман. Убас ҳше-башьоз, атанкқәа, уысҟан уже Ҟарҟарашьвили дааины дыҟан. Амныи  дара рышҟа, абрыи ҩҩ-ҭыԥк рҿы дажәлыит. Уаанӡа  ҳалбааны-агьыины игәаҳҭахьан, иҳалшоз. Нас аныи пративатанкавыи иҳамақәаз-агьыиқәаз  ахышьҭаҳҵаша-агьыи абарҭ, Какалиа дҳацны дцан (дтанкиступ иара), – Абра  иааиует, – иҳәыит, – абра изааиӡом, – иҳәо, иахыиҳәақәаз, инаган иышьҭаҳҵыит аминақәа.
Инааи, изааиӡом ахаҳҳәазоп иаххалаз,  аныи ара ишышьҭаҳҵаз агәра рзымгазар акәхап,  ихалан иыбӷьаҭуа, иыбӷьаҭуа,  абахә ҿырбганы аӡы иахыроз, икыдлан ҩыџьара, амныи Аҩӡаа ахынхоз ахәала иааит, арстәыигьы ҵаҟалагьы иааит. Сара арыи уаантәыи иызбон, ишаауоз. Ирасҳәт уа итәақәаз, аха агранатамиот ҳамаӡым, атанк аауот,  уаҳа уызлаехсуа агьыҟаӡым. Аҷкәынцәа хәҷык иааскьан-агьыины,  абрыи аурысқәа ахтәаз уыб ра иааины рыҽҭаркыит-агьыит, нас иылбааит дара, анҭ атанкқәа иааргаз-агьыиз хахьынтә Аҩӡаа рхәы иықәланы илаҩеуа-агьыиуа, рҽдырӷәӷәаӡыит. Уыс ҵҟала  иааит, абрыи ацҳа ҵҟатәыи ахыҟо ашҟа иымнеӡыкәа, абырстәыи иааит. Абрыи ацҳаҿ
иавыршәны лахьхьынӡа ҳа ҳтәқәа тәоп. Арҭ рашьҭаҟа иыиаст.  Какалиа абрыи Ешыра хахьтәыи  арациала иыбжьы иыргот, иыҟо загьы ибот.
– Иыубома? – сҳан, – Иызбот, – иҳәыит. – Иабаҟо, – иҳан, – иабеиасыи? – иҳан, – Абас иыиаст, рашьҭаҟала иыҟоп, – сҳәыит.
Нас  уажә уахәаԥшыр, аҳәара цәгьыуп хәҷык, аха абрыи аҵаӡоп, абра  аԥаҩ иаватәоп  дара, абра амҩа ыҟоп, абырстәыи хахьла, Ешырала, абас иааины, абрахь иыиаст. Арҭ арахь иҭахыит. Абас иаарыкәшар, ара иҭаркот. Аха арҭ дара иырзымгәаӷьзар акәхап.
Абра амҩа хәҷык ыҟоп,  аҵҟа, ацҳа ҭшәаны-агьыины иыҟоп,  абрагьы цҳа дыук ыҟоп, абрыи акамбинат ашҟа  уызлацо амҩала. Абрахь идәықәлыит атанкқәа,  а-БМП-қәа.  Нас ара  Ҟанчобеи зысҳәаз, Аҩӡба абра дыҟоп, Цкәуиа
дыҟоп, Тәанба Виктор  дыҟоп,  Ԥачлиа (абрыи ателевизар ала есымша дырбот),  абарҭ загь абра иыҟоп.  Какалиа  уыс иҳәыит:
– Абрахь иыиасаат, – иҳәыит.
Абрыи ацҳақәа ахыҟо  аминақәа аҵаҵан иҳаман.
– Абарҭ аминақәа  аҵаҵан иахуымо, – иҳәыит, – уыбрахь иыиаган иыргыл, – иҳәыит. – Анахь  ирыкәшар ҟалот, – иҳәыит.
Арҭ ирасҳәыит, рациала:
– Абас-абас, – сҳәыит, – акаманда иыҟаиҵаз, – сҳәыит.
– Гиви Камыгә-иԥа, азыин ҳаҭ,  ҳцаӡом џьаргьы, – рҳәыит.
– Уара, ишәыкәшар ҟалот абас, – сҳәыит.
– Ҳцаӡом, џьарамзарк ҳцаӡом,  уыбра ҳаҟазаауот, – рҳәыит.
– Нас ишышәҭахыу, бзыиоп, – сҳәыит. – Амала ианамыу аҽны,  абрыи амшын аҟәры шәавалан, абыстәыи шәыиасот, – сҳәыит.  (Избанзар уаҳа амҩа ыҟаӡым, арахь иааихьет.)
Нас саргьы исыцыз  ԥыҭҩык сыман сылбааит. Ара иахтәаз арахь рҿаадырхан,  ирыжәлыит (ҳа ҳтәқәа роп иҟазҵо), иымшәаӡыит, ирымуыит. Иакәшан ҟәақҳа иынрыжәла,  Ҟанчобеи уыс иасҳәыит, арыи ацҳахь дандәықәла  :
– Уышиашо уцаны, – сҳәыит, – аныи ацҳа иа ҵа-ҵан иахуымо, уыбра, ацҳа атанк  ааины инықә-гылалагь, ацҳа ԥжәа, – сҳәыит.
– Елыскааит, – иҳәыит.
Уыи аныи аспорт-база зыҟо ала-агьыи, убыстәыи уакәшан уааиот. Нас дыҩны, дҳаш-ҳашо, иаргьы дхәыҷӡым, хаҵа-лажәк иоп, дыҩны ара дааит.
– Сааит, – иҳәыит.
– Иыубеи? – сҳан, – Иааины игылоп, – иҳәыит. – Иақәгылои, иақәгыла? – сҳан, – Иақәгылоп ҳа сыҟоп, – иҳәыит. – Иақәгылазар, нас иыԥжәа, – сҳәыит.
Нас сышԥшоз, а-агәгәызҳа иыԥжәет. Нас, – Иыҟеи? – сҳан (арациалоп ҳшецәажәо арыи), – Иыҟеи, – иҳәыит, – иара наҟ шьҭахьла ицет, – иҳәыит, – иақәымшәаӡыит, – иҳәыит.
Арыи иақәгылаӡым, ана  свальтны иааиот, уыс иыубо иыҟаӡым,  ацҳа ыҟоу, иыҟамыу-агьыи, емариашан иыҟоп иара, ацҳа  (уажәыраанӡа, абыржә ааигәоп ианыҟаҳҵа иара)  рбганы иыл-каҳажьыит.
– Уара, инықәгылаз уа исызгәамҭт, – иҳәыит.
Нас, – Уышиашо уца, – сҳәыит, – иыҩахьхьыи ашҟа, – сҳәыит.
Агьыи, аныи  аихамҩа уықәсны, наҟтәыи уыиасроп,  амҩа ҽак ыҟоп, паралельныи ала
иыҟоп дара.  Дцет. Уа иыжны иҳамоп,  абас утәоп, ацҳагьы иара иазааигәоп,  хәбаҟа метроп иыбжьо. Абра дҭатәаны, акумалиатар ала акҟаҵаны  иԥыужәароп, абра дааин дҭатәет.
– Макьана иԥыумжәан, – сҳан, – иықәлаз, – сҳан, а-БМП-қәа ҩҩба ааиын (иара иызлеҳәо ала), инеиын иықәгылыит.
Ацҳа иықәымгылт, аха иааины игылыит. Иара ҭшәоп,  аха  уықәсратәы, уалагаҵәҟьар, уықәсыр ҟалот, аха иазымкыр ҟалот. Арыи да-хәаԥшыит.
– Иықәгылаанӡа иԥыумжәан, – сҳәыит.
Нас абрыи иахгылаз илацәҟәо иалагыит. Ҩынтә-хынтә  илацәҟәыит. Арыи иызхҟьаз нас елаҳ кааит. Какалиа убас зны групак ҟаиҵыит, ныр цәҟа амнахь Аҟәаҟа иырны,  а-БМП-қәа, атанк қәа рӷьычразы. Нас иныгьыжьуа, ҳааигәара иа нааилагь, ҳа ҳтәқәа шракәыу  аадырразыҳа, хынтә шәлацәҟәот ҳа реҳәыит.  Абрыигьы аинфармациа уахь дара рышҟа иыиасзар акәхап, арыи ҳа ҳтәқәа ракәыушәа ҟаҵаны, илацәҟәо иалагыит. Нас хынтә-хынтә ихысын, игьыжьны ицет.  Хахь  сықәтәан саргьы,  камандавать сҳан, анахь ианыиас  сылбааит, аҷкәынцәа ргәы сырӷәӷәап ҳа. Арҭ дара загь уа ҵҟа езаны иыҟан, нас ҳрыжәлыит.  Арстәыи ҳрыжәлан, уа аныи аурысқәа рҿы ҳгылан,  ргәашә аԥхьаҵәҟьа.  Аҷкәынцәа уа аҩныҵҟа иҭагылан иыҟан, уантә ихысын, иҭадырхыит.
Нас уыстәыи ала иықәцало, иықәцало, ҳхахь Аҩӡаа рхәаҿы, уыбраанӡа  иааргыит. Ҳарҭҵҟала ҳакәшан ҳтәет.  Арахь ҳа ҳаҟоп,  абрахь дара аҟоп, амҩа-заҵәык рымоп, ҵҟа иызлалбаауа. Абас  уа аибашьра ҳаҿын.
Уыбра дҽак сгәаласыршәарц сҭахыуп. Абрыи аибашьраан,  аныи арациақәа уысгьы иаҳкыз, абрыи амилицеицәа ррациақәа,  абра иықәгыло рыиуоп ,  ҩҩба скыуп. Акы ақырҭқәа рышҟа иықәсыргылыит, акы ҳаԥсуаа рзы, аԥсышәала срацәажәарц.
Арыи ҽнак зны дара-дарала аицәажәара иалагт ақырҭқәа. Аӡәы Звиад иыхьӡыуп, агьыи Гоги иыхь-ӡыуп.
– Гогии! – иҳан, – иыбжьы иыргет.
– Звиади уари, – иҳәыит, – Звиади соп, – иҳәыит.
– Имыу шьаауыҭ, – иҳәыит, – ауыс ҳуып, – иҳәыит. (Ауысыура ҳа иашьҭоп дара аибашьра.)
– Бзыиоп, – иҳан, нас аицәажәара иаҿыуп.
– Ҳабахысуа? – рҳан,  аныи акардинатқәа злеҳәаз ала,  абрыи  Ешыра  аҵҟатәыи, уыбра склад дыук гыланы иыҟоп (уажәы иҟәыбаса икажьыуп иара), – Абрыи ҳаехсот, – иҳәыит, (уыбрыи ааигәара,  аныи ҵҟатәыи апазициа, амшын аганахь ала), – уыбрахь ахысра ҳалагот, – иҳәыит.
Арыи иаразнак са стәқәа ирасҳәыит,  «Ластачка» ҳа аӡә дыҟан-агьыин, убырҭ дара аҷкәынцәа ирасҳәыит.  Аныи Ҟанчобеи иоп. Ластачка закәыи, абра дааиот иара, аха  апазывноиқәа рыла ирасҳәыит:
– Абас, абас, абас, – сҳан, загьы ирасҳәыит.
Апалон Шьынқәбагь уыбра дыҟан.  (Апалон Шьынқәбагь уыбра даныуҵар, уышьҭан уыигь иуеҳәаша  рацәоуп.) Абасоп шьҭа, – Шәҽышәҵәах,  ишәехсот уажәы, – сҳәыит,  хә-минуҭк ашьҭахь иалагот, – сҳан...
– Ҳанбалаго? – ҳа даниазҵаа, – Хә-минуҭк ашьҭахь ҳалагап, – иҳәыит.
– Хә-минуҭк ашьҭахь ахысра иалагот, – сҳәыит.
Иааин, ишысҳәаз еԥш, хә-минуҭк рыла ихысыит. Арҭ рҽырҵәахыит,  аибашьра ҳаҿыуп, шьымҭан ҳалагыит. Сара арациа скыуп.
– Уажә абрахь дхысот, – сҳәот.
Иара арахь дхысот.
Абарҭ арациақәа кны, ҽнак ахысра ҳаҿын, уыи 100 иынреҳаны ахысра ҟалыит. Акызаҵәык иыҟалаз, абныи ашьшьель ахамаз џьа иавсны иааиын, Апалон ишьапы ахы ақәшәыит. Абныи Апалон ишьапы ахырхәыз, абриоп, уаҳа аӡә кьыск имоут, ҽнак-хәлаанӡа ахысра иаҿын.  Аснариадқәа мацара агәызҳа икаҳо, агәызҳа икаҳо, агәызҳа икаҳо… Арҭ евысыит:
– Арыи Гиви Камугавич дара рҿы дтәаны иҳаи-ҳәома, иалыидырааи ианхысуа, иаххысуа иҳәот…
Аныи иыбжьы имыргои:
– Иабакаҳа? – дҵаауот,  Гоги ҳа иыҟо дыԥ-шыхәон,  егьи Звиади дхысон. – Иабакаҳа, – аныиҳәалагь, нас агьыи, иҳәыит, – 50 метра ары-марахь, 100 метрак арахь, – иҳәот.
– Уажәы, – сҳәыит, – амныи ахкаҳаз ааигәара, 100 метрак икаҳот, – сҳәот, сыбжьы сыргот.  Ҽнак-хәлаанӡа аибашьра ҳаҿын. Ҳаилгет. Нас уыс иҳәыит:
– Абалванкақәа нхыит, уаҳа агьсымаӡым, – иҳәыит.
– Уажәы, – сҳәыит, – абалванкақәа нарышьҭот, уаҳа агьрымаӡымзт, иынҵәет, – сҳәыит.
Арҭ евысыит. Абалванкақәа наган иышьҭарҵт.
(Абалванка захьӡыу, уыи иахкаҳо абас иақәшәотоп, уаҳа иыԥжәаӡом.) Уиала ихыст, уажәыгь уа иыҵоп, аныи Ешыра иаххысқәаз, уыигь уыс иаанхыит. Уа иалгыит, нас арыи иыбжьы иыргет:
– Агранатамиотла ҳхысп, – иҳәыит.  (Иааигәаны итәан, дара аныи ацҳа нырцә акәын иахтәаз.)  – Уцан иаагы, – иҳәыит. – Шаҟа уымеи аснариадқәа? – иҳан, – Хԥа сымоп, – иҳәыит.
– Арыи, – сҳәыит, – уажә агранатамиотла дшәехсот, – сҳәыит, – шәцәырымҵын, уа шәҽыҵәахны шәыҟаз, – сҳәыит.
Арҭ зынӡак евысыит, арыи иалздрааи сара, гра на-тамиотла ихысо. Нас ихысыит хынтә.
– Уаҳа ихысӡом, далгыит, – сҳәыит, – уаҳа иымаӡым, – сҳәыит.
А-агәгәызҳа ԥшьынтә дхысыит.
– Аа, сыижьет,  даҽак иымазаарын, еҭа дхыст,  ԥшьынтәгьы дхыст, – сҳәыит.
Уыбриала ҳаилгет. Абрыи амш аҽны уаҳа ахыс-рагь ҟамлаӡыит.  Арыи август нҵәамҭазоп,  иызбанзар уысҟан  абрыи 3 сентиабриа  аицәажәарақәа ыҟан, убас ауп ишыҟаз.
Абрыи 3 сентиабриа Шәача ицаны-агьыины,  убрыи ашҟа  ҳнехьет уышьҭа. (Уыи  аибашьра иысхасыз загь сҳәо салагар, арыи хәы-шқәсагь ҳаҿызар акәхот, уыи загь ҳзанҵаӡом.) Уаҳа акгьы самышьҭалаӡыит. Иызбанзар са исыдҳәалан, сара схаз уыи аха сымаӡымзт,  уысҟан сызҿыз, сыԥсадгьыл  зласыхьчарыз  акәын.
Изыҟо уыбриоп, абрыи аштабаҿ сыштәаз, Шамба Сергеи дааит. Шамба Сергеи дааиын, – Гиви
Камугавич, – абра, – иҳәыит, – ԥсахрақәак ҟалот-агьыиот.  Абра инцидентқәак ҟамларц азы,  хәҷык, аҷкәынцәа уара иыузыӡырҩот-агьыиот, абас…
– Иыҟеи, иыҟеи, закәыи? – сҳан, – Какалиа да-мырхт, – иҳәыит. – Ихаҭыԥан, – иҳәыит,  – Аршба Владимир дҟарҵот, – иҳәыит.
Агьыи напыла иыҩны даҽакы ықәын.  Уысҟан уыс ианырҵыит, абрыи  ҳа ахьӡыртәыит.  абас ианны иыҟан.  Агьыи  иытә хазы иыҟоп, Какалиа дамхны, арыи дҟаҵаны,  са стәы абас ианыуп.  Арыи са сҭыԥаҿ  Мушьни дҟаҵаны, сара замс сҟаҵаны,  Какалиа иҭыԥаҿы Аршба Вова дҟарҵыит.  Арыи са стәы  абас иықәыиҵыит.  Иара наҟ ацәажәара дшаҿыз иаасырҳәын, са стәы ахьӡала агьыиҳәаӡом,  абрыи акҟамларц-агьыи ҳа дсацәажәот. Арыи аасырҳәын саԥхьазар,  .
Абрыи исыимырбаӡыит, са схала игәасҭыит. Иаа-гәасҭан, нас иаарҳәны еҭашықәыз иықәсҵыит. Иара идырот, иара иоумыи иаазга, аха  исеҳәар иҭахым макьана. Арыи  Какалиа дахамырхыз азыҳа, џьара инцидентк ҟалар-агьыир ҳа игәы иаанаганы, – Аҷкәынцәа акы иалагозар-агьыиуазар, – иҳәыит, – уара  уыбрыи унапы иадкыл-агьыи, – иҳәыит.
Сара изымбазшәа ҟасҵан, уаҳа агьсымҳәаӡыит.
Уыс ишыҟаз, арыигьы дрыман иааит. Иызхысҳәаа уиоп, убас  сара агьыи ԥасатәыи сызҿыз акәымкәа, абрыиуа адолжнасть соуны сҟалыит.
Уыс ишыҟаз, абрыи аицәажәара ҟалыит, Шәача (иыудыруа), сентиабыр 3 рзын. Уыбриашьҭахь  ҳа ҳҟынтә аиҳабы даҭахын, абрыи амиратвореццәа рышҟа иыиасуа, иалало, аԥсуаа рганахь ала. Сара, – Уыбрахь уцароп, – иҳан, Владислав Григорьевич исыдыиҵыит.
Хҩык ҳаҟан: ақырҭқәа рҟынтә аӡәы, аурысқәа рҟынтә аӡәы,  сара – аԥсуаа рҟынтә. Палковникк дыҟан (иыжәла Ҭаҭунашьвили акәыу, Ҭаҭуашьвили акәыу  сгәалашәаӡом), Қарҭынтәыи дҳацын, Урыстәылантә палковникк дыҟан  (уажәы дги-ниралуп), Араниахьин ҳа, уыбрыи, сара. Сарак уахь сыиасыит,  Аҟәаҟа, Аҟәа сыҟан.  Иыҟаҳҵоз Аҟәа ҳахыҟаз,  уысҟан уыс иыӡбын, х-киломитрак атехникагь аргьы, аӡыԥшаҳәа иындыркны, апазициа инаркны инаскьаны игылароп. Ҳарҭгьы х-киломит-рак ҳааскьаны ҳгылароп. Нас абрыи аицәажәарақәа цо-агьыи, убас аҭынчрашҟа ҳаиасо, абрыи ҳаҿын. Сара акызаҵәык сызҿыз, абрыи иысҵарц иысҭахыз уиакәын – рпазициақәа. Сахбжьаз  џьара акгылан иызбар, акәы-кәыуҳа аҳәҳәара салагон: –  ижәымгыит! Анахь ижәымгыит!..
Уыс инаскьаго, уыбрыи  ҳаҿын. Иара аныи Араниахьин ҳа иыҟазгьы,  уыигь уыбрыи даҿын. Ҳҩыџьагьы ҳцо-ҳаауо ҳазҿыз уыбриакәын.  Нас, аҷкәынцәа арахь иавахан иыҟаз ыҟан-агьыин, убарҭгьы сзықәшәақәаз ҟалыит, уырҭгьы акрыдсҵақәет: иыҟашәҵаша-агьыиша, нас ҳахеқәшәо, ҳшеқәшәо, телефонла ирацәан ацәажәара шаҭахым.
Абра Сергеи Бганба (уажә апракурор иҩызас иыҟо),  абрахь далахан дыҟан, уыбрыигьы
телефонла дыԥшааны, далзгот-агьыиот ҳа снапы азыскт-агьыит, аха иалмҵыит уысҟан. Нас, арҭ иызлагәасҭаз ала, ҳахынаҵыслагь иҳашьҭоп, дара рразведка.
Арыи абра Новыи раионаҿ  дҵак сыман, Аршба иызкны. Уыбрыи иыҩнаҿы снет, елыскааот ҳа, хәымҽхан. Арҭгьы сыцыуп. Уырҭ уыцымкәа џьаргьы уцар ҟалаӡомзт, аныи аурысгьы ақырҭуагь ҳацын.
– Абра аӡә дынхот, елыскаар сҭахыуп-агьыиуп, – сҳан, санылбаа, амашьына, сҿанынасх, иызбыит иышсышьҭаз, аха уыи  шьҭа иааилашәшәон.
Нас уахь схалар аҵкьыс, сҳан… Аҷкәынцәа, уа-машәа иызбо, дзыусҭа сыздырӡом, абас 15-ҟа, 16-ҟа, 14-ҟа  аԥсуаа ҷкәынцәа, абас иыҩсывсын, уаанӡа иыӡбны иҳамазшәа, – Гиви Камыгә-иԥа, – рҳәыит, – акрыуҭахызар, ҳа еҭа ҳаиасот, иҳаҳә, – рҳәыит, нас, – амна ахацәа гылоп аԥсуаа, – рҳәыит, еҭасывсыит арахь, – угәыуҽаныз, иуышьҭоп, – ҳа.
Уыи анҭ игәарҭыит.
– Иысҭахыу абриоп, амна амныи дынхот. Шәхалан, дыҟо-дыҟамыу, дшыҟо елышәкаа, – сҳәыит.
Саргьы акҟасҵошәа,  сеимаа абрахь исыр-ҽеуашәа-агьыиушәа ҟаҵаны,  аха абра дә-ҟьа-ҟьарашәа хәҷык ыҟоп, абныи аҿы сгылоп. Арахь гьы инаскьаны игылан исыхәаԥшот, џьыукгьы збот-агьыиот, аха уаҳа иыубо агьыҟам, аилашәшәара иаҿыуп. Уыс ицан, ихаланы, елкааны иааины, еҭа абас иласывсын, – «Загь бзыиоп ҳа иаҳә» ҳа сарҳәт, – иҳәыит.
Иылсывсыит. Снезар,  смашьына аҟаӡым.  Ажәак ала, иысгәамԥхаӡыит, аха арыи арахь иаава-ҵәиын,  аквартал ашҟа инены игылазаап. Нас анҭ аҷкәынцәа уа игылаз еҭа ебарыҩны ицан, амнахь  еҭаасывсын, – Амашьына алада илас кьаган игылоп,
– рҳәыит, нас иахсарҳәаз, – ҳа ҳцот уыбра, ҳахцо ала удәықәла, – рҳәыит.
Дара саԥхьаҟа игылан ихараны, иыхәмаруашәа, ецәхасуа-агьыиуа ицот. Срышьҭалан, смашьына ахыҟаз снаргыит. (Уажә уыбрыи ираҳозар иысҳәо,  дзыусҭо сыздырӡом). Убас смашьына ахаҟаз снет.
Уыбрыигьы зысҳәаз уыбриоп, ԥыҭҩык убас иалз-гыит.  Ара сара ауысыуцәа иысцәынхақәаз ыҟан, абра, ҳа ҳҿы ауыс зуоз. Уыигь далзгыит, аӡәы лыхәҷы далзгыит-агьыит.  Арҭ уыс рӡбыит,  ауаа иалзгоз-агьыиуоз, «арыи иразведчикцәа алыи-гот, арадистцәа алыигот-агьыиот» рҳан, дара ртәа-ла акырӡбызаап, аха иызхҟьаӡаз, абрыи Нарманиа Ингьишҭер  иоп, уыигь арахь далахан дыҟан. Уыи  ацҳаҟынӡа днаргыит џьыукы. Днаргыит, аха ақәа кыдбган илеон, абрыи ацҳаҿ ҳнены ҳгылан.
Ацҳаҿ ҳнеион,  арахьгьы ҳаиасон, уахьгьы ҳаиасон. Ҳарҭ аныи аурыс афлаг ахаргылан акәын ҳашныҟәоз. Уыҩ даҳкьысӡомзт азы, нас мират во-реццәан. Арагь апавиазкақәа аҭан иҳаман ҳнапаҿы, миратвореццәоп-агьыиуп ҳа. Уыс уыҩ дҳалакьысуа ҳаҟамзт.  Аныи смашьына аныиба, арахь сцот иҳан, дыҩны дааины смашьына дақәтәет.  Уа шьапыла уыиасроп, машьынала узыиасӡомзт, ацҳа ԥганы иыҟан. Нас ҳгәыдыибакылт-агьыит.
– Уабаҟаз? – сҳан, – Сааргыит, – иҳәыит, – абас, – иҳәыит, – шьҭа, Анцәа иыџьшьоп, – иҳәыит, – сыиага, – иҳәыит.
Сара, – Уыс акәӡым, – сҳәыит, – шьапыла уцароп,  арс уызцаӡом, – сҳәыит, нас сиыцылбааит. – Уыҩны уца,  шьҭа, – сҳәыит, – ара уыҩ дыуԥыр-хагаӡым, – сҳан (ара дара ақырҭқәагь гылоп, наҟ ҳа ҳтәқәа гылоп, ас 10-ҟа-15-ҟа метра ҳабжьоп).
Нас дыҩны уахь дыиаст. Аныи данҭыҵоз рбыит дара, аха данҭалоз гәарымҭазаап. Абраантә ҳаагьыжьын ҳшааиуаз, амныи атанк сывахыст ахысҳәаз, ГАИ ахгылаз аԥхьа, абра елагылоп 10-ҩык раҟра  ақырҭқәа, ашәақьқәа кны.  Ҳааигәахо ҳалагыит, ҟәыр-ҟәыр-ҟәыр-ҟәырҳа ахысра иалагыит. Ҳара амашьына аанаҳкылт, арстәыи аӡә дааит, арстәыи аӡә дааит, арстәыи аӡә дааит. Арыи аурыс аԥхьа дҭатәан. Ҳарҭ, аныи ақырҭуа палковники сареи, ашьҭахь ҳҭатәан. Арстәыи аԥенџьыр лаҟәны иыҟан, иаразнак афтамат ааган  схы  иадикылеит ара.  Иҳакәшан игылоп, ҟәыр-ҟәыр-ҟәырҳа ихысот, уызшьо дуыздырӡом. Арыи ишәақь  инап аҵакны икыуп. Сахәаԥшын, апредахранитиль иықәхыуп. Иа ра иарӷьала иыикыу саннахалагь, снапы наҿаршәны саниыхалагь, агәгәызҳа дхысует. Еҭаасыдыикылот. Абас ҳаҿыуп.
–  Ҳзыусҭо шәымбаӡо-агьыи?! – ҳҳәот-агьыи, ҳаҿыуп, аха иыугои.
Аурыс дылбааргахьет. Ипагонқәа иықәырхыит, ддырххет, арыи апалковник иҳацыу-агьыи,  ҳҭыргыит ҳмашьына. Аха, уырҿаԥшыр – абандитцәа! Изеԥшро убар, рсахьа мацара, аммыршәагқәа. Ҳалбааит. Нас тапанчак сыман (стапанчагь сыман сара),  – Утапанча ҳаҭ, – рҳәыит. – Атапанча шәа ишәысҭаӡом, – сҳәыит. Аибарххара ҳалагыит. – Атапанча, уажәы, апридставитиль шәа шәтәы ара дсыцыуп, уыи иысҭот, шәа ишәысҭаӡом, – сҳәыит.
Иааҭысхын, уыи иысҭыит, аныи апалковник исыцыз, ақырҭуа. Уыи ацәҳара далагт. Уыи қырҭшәала драцәҳаот  :
– Шәызҿыу закәыи?! – иҳәыит, – Шәевысма?! – иҳәыит. – Арыи, – иҳәыит, – дзыусҭа, – иҳәыит, – ҳа ҳазҿыу, – иҳәыит, – иҟалома?! – иҳәыит, ихагахыит.
Нас х-машьынак ааргет.
– Арыи уҭал, – рҳәыит. – Уара, арыи уҭал, – рҳәыит.
Иша-шаны ҳаргарц иалагыит.
– Мамо, – сҳәыит, – уыс иҟалаӡом, – сҳәыит. – Са сызцыу арыи иоп, ҳҩыџьагь  ҳаицыжәгозар, ҳаи-цыжәгыит, – сҳәыит.
Нас, – Бзыиоп, – рҳан, инызмыуӡа, машьынак ҳаицҭалет, ақырҭуагь саргьы, аурыс уа даанрыжьт.
Ҳрыман идәықәлыит.  Ашьҭахь ҩыџьа ҭатәоп, афтаматқәа кны. Аныи авилисоп ҳазқәтәо. Машьынак ашьҭахь игылоп, хәҩыкҟа ҭатәоп, афтаматқәа кны, ҳаԥхьаҟа даҽа машьынак гылоп, афтаматқәа кны. Списталет сымырххьет, иызцәшәоз сыздыром, нас ма сыԥшра иацәымшәазыр…
Иара уыс ҳашиашаз абрыи аваинкамат ахыҟо, риспубликански,  абра ҳааргыит. Ҳахааиыз,  ҳаныҩнала, уыбра акабинет аҿы сахнеиыз, астол дахатәан Рапава,  Аҟәа дыҟан, Ҭынгиз Рапава ҳа. (Рапава ҳа ҩыџьа аҟоп. Давид Рапава ҳа дыҟоп, Давыдыч,  арыи Рапава хазыуп.) Сааит:
– Иыҟеи? – сҳан, – Иыҟеи-агьыи, иыҟеи? – иҳәыит.
Ацәҳара далагыит. Атәыла бганы иҟарҵыит-агьыит, аха нас ажәақәа емаҳкуа-агьыиуа, кыр ҳаи-бар ххет-агьыит.
– Закәыи иыҟашәҵо?! – сҳәыит.
Абрыи  Адамиа Гена ҳа, аныи иыршьыз,  дара камандир бригадас дрыман.  Абрыи дааин, длаҩеуа дгылоп. Агәра сзымгет абрыи ишыҟаиҵаз. Уыи уаанӡагь дыздырон, абрыи абандитракәын дызҿыз, уаҳа акгьы даҿӡымызт, акартахәмарра,  Адамиа, абрыи  дызбот.
– Уа, абрыи, – иҳәыит, – шәарҭ, – иҳәыит, – аразведчик цәа уыман уцет. Арыи дыугыит, загь ықәыуган иыугыит!.. – ҳа иыбжьы гот.
Уыс ишыҟаз аӡә дааҩналт.  Арыи аписталет аныи изысҭаз иымоп макьана.
– Исыҭ арахь аписталет! – ҳа дыикыит.
Ас 26-ҟа, 25-ҟа, 30-ҟа шқәса ихыҵот, уаҳа ихыҵӡом. Арыи иықәрахь днехьет, палковникын, арыи са исы-цыу.  Абрыи Урыстәыла арра аныҟаз уахь иааӡаз-агьыиз иоп, аурысшәа бзыиан иҳәо-агьыиуа,  узацәажәаша аӡә иоп. Абас дыҟоп, дызбот, сахын-ӡаиыцыз.
Арыи дыҵабган умак дааит. Итапанча иымыихыит.
– Арыи  амилициа атәоп, атапанча, – иҳәыит.
Амилициа иатәын, уысҟан амилициа  салан, са исырҭазоп.
Атапанча ааиымыихын, ддәылҵны дцет.
Уыс ишыҟаз акәымкәа, Ҟарҟарашьвили дааит. Даҽаӡә дыҟоп, сгиниралуп иҳан, уыи ашьҭахьоп ҳанебадыр, уыи Цквитишьвили иакәзаап, аха  нас ҳаибабыит ара. Дара убырҭ агиниралцәа  хәҷык ауаҩра зланы иызбаз, абрыи Цквитишьвили ҳа (дара ауаҩра злаз  дыҟаӡымзт, аха),  хәҷык узацәажәаша аӡә иакәын.  Аформа иышә ӡымзт, агьыс делаҳәаны дыҟан-агьыин. Уыбрыи ицәымӷӡахазшәа иҽыҟаҵаны, извинениақәа ҟаҵо-агьыиуа, абас даҿыуп.  Нас абриаамҭазы, уашьҭа иызбо ҳа уаҳа агьсыздыром, ҳаицәажәот-агьыиует, аха акы ишаҿыу збот.
Нас рҳәыит, – Арыи дразведчикуп, – рҳәыит. – Арыи ара даарышьҭын, – рҳәыит, – иразведчикцәа ааиган, иыҟаиҵаз,  – рҳәыит, – Нарманиа далыигет, – ҳа абрыи иааиҿҟьет.
– Уара, уразведчикзар, – сҳәыит, – ақырҭқәа лыҵабга ицет, – сҳәыит. – Нарманиа даазгаз дуым-базар, нас иыубазыи?! – сҳәыит, абасҵәҟьа сҳәыит. – Нарманиа даазгаз са дзымбаӡыит, – сҳәыит. – Амала  смашьына дҭатәан, данҭыҵоз дыубазар акәхап, – сҳәыит. –  Са даазгазар, дуымбаӡозыи?! Нас убатәы разведчикыу?! – сҳан, уыигьы иасҳәыит.
Уыжә сцәажәашьа еҳа имариазар акәхап,  избанзар нас саргьы хәҷык сшәот.  Дара срылатәоп, сымацара сыҟоп-агьыиуп, аха… Амала ԥыҭк аамҭа анҵы, ашәара схашҭыит. Ауҩы уыс дҟалозар акәхап, уыи уақәымшәакәа иуыздырӡом. «Иыҟаллагь ҟалыит, уышьҭа, ма ҳаибарԥсып, ма, аха уыс сҽрысҭом» ҳа абас сҽазыҟаҵан сыҟоп.
Абрыи сганаҿ х-ҟәардәк раҵкьыс днаскьыны аӡә дтәоп. Ашәақь иытәӷәыбжьара иыбжьакны икыуп, инапқәа абас иықәыуп.  Сахәаԥшын, апри-дах ранитиль иықәгылоп. Уыс схәыцыит: «арыи итәашьала самҵысны исызгар  (уа  аныи агинирал дыҟоп, Ҟарҟарашьвили дыҟоп, амныи Рапава дыҟоп, абрыи дыҟоп,  тилахранительс дрымазар акәхап, са иызлагәасҭыз ала), ианамыуӡа аҽны абарҭ срылгап».
Иара аныи акамисариат  хәҷык илаҟәны иы ҟоп. Санԥшы, аныи саазгаз амашьына ауыс ауа игылоп. Амала авадитель дҭатәоп уа. Ауыс ауот, иызза-кәыу сыздыром. «Абрыи аԥенџьыр скылԥан, даргь уахь адәахьы еԥхьтта игылоп ирацәаҩны, аҟәҟәаҳа срыллап. Даргь рԥсы рҭахызар акәхап, срылахысо салагар, амныи сҭаланы исызгозар, сахынӡазцо сцот, сыршьаанӡа. Сыршьыр – сыршьыит». Абрыиуа зӡбыит, иысхәыцыит.
Сҩагылан, арахь ҳаицәажәо-агьыиуа ҳшаҿыз акәымкәа, аныи сахтәаз аҵкьыс снены, еҭа сааины стәошәа ҟаҵаны, иааигәара  стәет.  Иара дыштәаз дтәоп, абас ҟаҵаны, сатәамбаӡыкәа. Иызӡ-быз иара иалыидрааи. Амныи иымҵарсны иызгот ҳа сгәыиҭоп.
Убас сыштәаз, атахҳа схы иҭашәыит,  арыи (аразҟы  сымазар акәхап), уыбриаамҭазы,  Гәдоҭаҟа илены иыҟан адипутатцәа  хәҩык ракәыу, фҩык ракәыу, Астемирава дрыцны-агьыины,
дара ртәқәа уа иыҟан. Абрыи аасгәалашәан, «иалҵуа збап абрыи, абриала салагап, иамуыр, нас арыи ҟасҵап» сҳәыит, афтамат атәы. Уышьҭа сҳәыит сара:
Абрыигь аасҳәыит, иақәшәыит. Игәасҭыит, уышь-ҭа  са сышҟа иыиасыит акозырь, са иыс кыуп уышьҭа.  Иатәамбаӡыкәа ацәажәарагь сала-гыит, аицәҳарагь ҳалагыит.  Уыбриашьҭахьоп Ҟарҟарашьвили данаа. Нас атилифон иасуа иалагыит. Сдәылыргыит-агьыит. Нас, уыбра, сванк дҟыж-ҟыжо уыбра саннаргауозгьы  :
– ҳа аҳәҳәара далагыит.
Саниыхәаԥш, дысгәалашәыит. Абрыи аибашьра ҳалагаанӡа абра Кьалашәыр даҳкын, афтамат иымҳ-хыит,  ишәақь иымҳхыит, ҩҩ-машьынак иымҳ-хыит, авилисқәа-агьыи, аха нас амашьынақәа ҳар-гьыжьыит. Сыигәалашәот,  уысҟан камандирс сыҟан, аныи аполк аҿы.
Амашьынақәа ансыргьыжьоз  аџьма иыман дааит, схәы ҟаиҵарцы-агьыирц. Уысҟан,  – Ама-шьынақәа ахуыргьыжьыз иҭабыуп, – иҳәыит. – Ашәақь…  (Закәанла дҭаҳкракәын, аха уыи уысҟан  аиҿахысрақәа ҟамларц-агьыи азы…) Уыс аныи «Махед риони» далоп-агьыиуп ҳа ашәҟәы ҟаҵаны, Иоселиани инапы анҵаны иаарган-агьыин азыҳа, ишәақь иаҳамҭаӡыит, амала дҭаҳамкӡыит. Ҩымшҟа, дҭакны дҳаман. Доуҳашьҭын,  имашьынақәа ахҳаргьыжьыз, дахҭаҳамкыз, аџьма иыман даан, – Уыџьмагь наҟ иуыман уца, уаргьы уца, – сҳәыит.
Аха  уышьҭа аныи иыџьмагь игәалашәаӡом, агьыигәалашәаӡом, сыишьыр иҭахыуп.
– Аат, – иҳәыит, – сшәақь игахьет, дысшьыроп, дсышәҭ! – иҳәыит.
Нас уыс рҳәыит  (арҭ загь анеза, арыи ддәы-лырган, наҟ дырххо дрыман иықәылт,  сара сыркыит уажәы):
– Батона, Гиви, – рҳәыит, – ашиԥка ҟалыит,  дзыусҭа ҳаздырӡом арыи ҟазҵаз, – рҳәыит.
– Уара, дзыусҭа иҟазҵаз шԥашәзымдыро?! – я гаварю.  – Аурыс дҭатәан, далҳәан дкашәыжьын, ипагонқәа иықәшәхт. Шәа шәтәы ара дсыцыуп, апал-ковник, – сҳәыит.
Апалковник дрыллет  :
– Шәарҭ, – иҳәыит, – аламыс змам ауаа! – иҳәыит, рацәҳара даҿыуп.
– Уыи уара, Гиви Камугавич аразведкас уҟаи ҵыит. Иа иышҟа уыиаигет! Уара агьы узел кааом, уҽадоп!..
Уыи дыркыит дықәцаланы. Ипагонқәа ықәы жә-жәа дгылоп, аныи апалковник, дара ртәгьы.  (Иысдмырҵахье ақырҭшәа, 11 шқәсарз иысдыр-ҵахьет, иыбзыиан иыздырот.) Арыи аибырԥсра иаҿыуп. Аныи ақырҭшәа здыруа-агьыи иалырдраауеи дара, аха са иыздыргәышьон, суызжьаӡомызт иырҳәо азыҳа. Арыи дыиҟәамҵт, аибырԥсра иаҿыуп. Уыс ҳшаҿыз акәымкәа, Ҟарҟарашьвили дааит, агьыи,  даҽаӡә дааит, даҽаӡә дааит, даҽаӡә дааит. Иоселиани дааит, а-КГБ аиҳабы ара дыҟазаарын.
– Батона, Гиви, – иҳәыит.  – иҳәыит.
(А щас же козырь диржу, сгәаан ацәҳара саҿыуп.)
Уыс аамҭа ԥыҭк  цет. Нас, – Ҳара ашиԥка ҳахьт, – рҳәыит, – уаҳгот, – ҳа,.. аныи Генагьы нас даа кылсхын,  -агьыи, – иҳан, иара  ишы ҟаиҵаз здырот, иара иытәқәа роп.
– Иаазгаз дҳаздырӡом, – рҳәыит.
– Уара, са саазгаз дышԥашәзымдыруа, уара?! Апостаҿ игылаз ауаа, ашәақьқәа кны иҳабашьны,
ара ҳааргыит. Ара сыҩнаргалыит. Абыржә сааз газ дышәзымдыруа, са сыхәҷыу џьышәшьо, шәыш-ԥасацәажәо?! – сҳан, саргьы сҽсырӷәӷәет.
Нас рҳәыит, – Ашиԥка ҟалыит, ҳаҭаумҵан-агьыи, – рҳан…
Еиҳаракгьы амныи агинирал, аформа зшәӡымкәа иыҟаз,  иара уиашьҭахь иызлелыскаа, уыбрыи иакәын Цквитишьвили ҳа, ԥаса агинирал зыӡбахә ҳҳәоз,  аҩбатәыи аицәажәара аныҟаз,  93  шықәсазы, убасҟан еҭа ҳаиқәшәыит. Убасҟан, – Сыугәаламшәаӡыи? – ҳа сеҳәыит,  насоп ҳанебадыр. Абрыигь уыбра иҟалыит.
Абриашьҭахь уыс рҳәыит:
– Уауҳашьҭот, – рҳәыит, – уаҳгот,  амала,  абрыи аинцидент иыҟалаз, – рҳәыит, – иуымҳәан џьаргьы, – рҳәыит. – Уыи  ҳԥырхагахот, – рҳәыит. – Шәаргьы ҳаргь ҳаицәажәара, уажә аҭынчра ҳа ҳазҿыу аҿы иаԥырхагахот-агьыи, – рҳәыит. – Арахь ираҳар, аурысқәа рахь, атиливизар ала иырҳәо-агьыи иаҭахӡым, – иҳәыит. – Шәышҟа иуымҳәан-агьыин, – иҳан, уыс иҳәыит.
Арыи иысымҳәо абаҟо,  иырдырот загьы. Абрыигь иҳан-агьыин, – Списталет аажәг, – сҳәыит.
Уаанӡа знык сызцонда ҳа стәан, уышьҭа, – Списта-лет аажәымгакәа сцаӡом, – сҳәыит.
– Аа, уажәыҵәҟьа иааҳгот! – рҳан, иабаҟо аписталет, изырҭаз дырцәыӡт, иызгаз.
Ирышьҭалыит. Нас рҳәыит, – Сумашедший, – рҳәыит.
Иааргыит, арыи ПСМ акәын исымаз, ПСМ рыман иааит. Сахәаԥшын, аномер са стәакәӡым.
– сҳан, уыигь амнахь иыршәны ирысҭыит.
Нас санырҟәамҵӡа, аныи Иосилиани иҳәыит:
– Батона, Гиви, – иҳәыит.
– иҳәыит.
Уиашьҭахьгьы абас ҩҩбаҟа-хԥаҟа сааҭ,.. арахь иызцәшәо, арыи сырццакны сықәыргар, анҭ рдипу-татцәа иырцәшәот.  Избанзар аныи саныркоз, аԥсуаа уысҟан аладеи-ҩадеи иыиасуа иыҟан. Иахыиа-соз саныркоз рбан, иаразнак арахь иааины, ацҳаҿиырҳәыит, – Гиви Камугович дҭаркт, – ҳа.
Арыи иаразнак арахь ираҳахьан, Владислав Григорьевич акаманда ҟаиҵахьан,  имазены итәан.  Арҭ адипутатцәа иырцәшәаны, уышьҭа уырҭгьы уахь иасзар акәхап, арахь иасзар акәхап, атәыла бгет. Ҟарҟарашьвилигьы иыштаб аныи нахьхьы, Гәыл-рыԥшь акәын иахыҟаз, уаантә дыҩны ара дааит, атәыла бгет. Арыи ҵыхәтәанӡа, ианызмыуӡа, – Батона, Гиви, – иҳәыит, –  – иҳәыит Цквитишьвили.

Аҵыхәтәан схәыцын, «ихасырҟьацәот, саҟәыҵыр еҳа еӷьыуп, уышьҭан анҭ адипутатцәа рахь иыиасаанӡа, наҟ сцап» сҳан, –  – сҳан, сҿыласхыит.
Амала нас амҩахь  аныи Гена Адамиа, ахра-на аашьҭыихын, ҩҩ-машьынак аашьҭыихыит, ак ашьҭахь иыргылыит, ак аԥхьа иыргылыит, азна ҩҭаиыртәет, саргьы сылҭаиыртәет.
Арыи ДШБ ахыҟаз акәын ҳа  ухынла ҳа-хыцәоз-агьыиоз, ҳаштаб уакәын иахыҟаз. Ара сааиган, сымаҭәақәа уа иыҟан… Амҩа сахықәыу  дырегь дсацәажәот:
– Уымцан, – иҳәыит, – акымзарк, – иҳәыит,  – абрыи  шәахынӡаҟо ахрана са иҟасҵот, – иҳәыит. – Аӡә дышәкьысо иҟаломызт, – иҳәыит.  Уыс ианыҟала, схаҭа сҽысшьот-агьыит, – иҳан, – атәыла бгет! – иҳәыит.
– Уыи уҽыушьыр, уҽыушьт, – я гаварю, – акымзарк сыздыром,  сцот сара, – сҳәыит.
Сымаҭәқәа аашьҭсхын, – Ацҳаҿ сыугароп, – сҳәыит.
Аурысқәагь уа иыҟан, нас ҳаннеи (аурысқәагьы гәаан иыҟамзыи, уырҭ иаразнак Москваҟа иыршь-ҭыит-агьыит), – Ҳаргьы ҳиыцны ҳцот, – рҳан, уырҭгьы ласыцҭатәет амашьына, даргьы шиыцыз ацҳаҿсаарган,  – сҳан, ацҳа саахыҵны,  смашьына уа игылан, арахь слақәтәаны сааит.
Абрыигьы убас сыхьыит, уыбра, Аҟәа сахынӡаҟаз. Уыбриашьҭахьоп,  Аҟәа, ара санлеи, Гәдоҭа аизара цон, Владислав Григорьевич икабинет аҿы. Саннеи нас, – Дааит, – анырҳәа, – Дааиаат, – иҳан, – иызхҟье-агьыи? – иҳан, снеиын, иыҟаз загь иасҳәыит.
Абра сгьыжьны санаа ашьҭахь, Военныи совет аҿы нас Арӡынба дсыцны дцет. Уыбра ҳаннеи, иырӡбыит абригадақәа реҿкаара ашҟа аиасраз.  Уыбриаамҭа аҟынӡа абригадақәа ҳамаӡымзт, иреҳаӡаны иҳамаз абаталионқәеи аполкқәеи ракәын,  уаҳа агьыҟаӡымзт. Саргьы арра уысгьы  салан макьана. Сара, иара приказ ала иыуҳәозар,  акамандир изам ҳа акәын сшыҟаз, аха амныи арубежныи зам ҳа иыҟарҵаз априказгьы, уыбрыигь ыҟан, уаҳа агьыҟаӡым.
Абриаамҭазы  Аваенныи совет аҿы иырӡбыит, сахнегаз, иаарласны абригадак аиҿкаара. Абрыи сы-дыиҵыит.  Приказла абриагада аиҳабыс сҟарҵыит.
Нас, – Аҭыԥ уара иалх, – иҳәыит, – иахеҿыукааша-агьыи, – рҳан, сахәаԥшын, Афон иыҟан, еҳа нас уа атурбазақәа ыҟоп-агьыиуп…
– Афон еҿыскааует, – сҳәыит.
– Уара иахыуҭахыу, – рҳәыит.
Уыбрыигь аиҿкаара салагыит. Ҳқыҭақәа загьы срылсыит, Гәдоҭа араион, схала. Раԥхьа, аглава администрации иҿы снены иасҳәыит:
– Ақыҭақәа реҳабацәа загь езга, азҵаара ықәҳар-гылап, иаҳҭахыу, ишаҳҭахыу атәы, нас сара еҿыскааот, – сҳәыит.
Езыиган, ҳаилацәажәыит. Аамҭа рысҭыит, ҩымш, рызынтәыгьы. Нас аграфик ҟасҵыит:
– Абрыи асааҭ азы, амашьынақәа са иназгот, уыжәлар мазены иыҟазароп.  Исыман снеуот, агьыирахь са суыс алоп, уара ууыс алаӡым, уара – рез-гара, – ҳа убас ирыдҵан иҟасҵыит.
Аха уыс зласҳәоз уиоп, сара абрыи хымш-ԥшьымш рыбжьарала, исылсыршет афтобусқәа иыбжьаз загьы, уысҟан аибашьра иаҿымзыи, иахгылақәаз, загь езыз-гет Афон. Уа атурбаза ахыҟаз  абас 10-ҟа фтобус езызгет. Уыи араион ахада иыздырӡомзт, уыб-ра абинзин ҭаҭәаны иахыҟаз ыҟан, 40-ҟа тон,  уыбра иыздыроз аӡәы исеҳәан, уыигь снап акәыршан иыскыит. Абинзингьы уа исыман, аризервны иҟа-ҵаны, иышьҭаҵаны исыман,  асалиаркагь хазы исыман. Абарҭ афтобусқәа иларҭаҭәаны, ҩымш-хымш рыбжьарала, абрыи абригада загь иаҭахыз езызгет ақыҭақәа срыллан.  Ауаа шьҭо,  схаҭа сцаны,  арахь иаазгаанӡа, уа иыртәаны срацәажәон. Нас арыи турбазаҿы иназгар,  рхы шымҩаԥаргаша, ауадақәа рҿы аиҳабацәа алхны-агьыины, абрыи атурбаза иакьымсуа, иышԥхасҭарымтәша-агьыи…  Уысҟан, арыи ҳанаҿыз аамҭазы, Гагра ҳамгаӡыцызт макьана. Арыи  абас 20 синтиабыр-агьыи еԥшоп.  Абас ҳшаҿыз  1300 иынреҳаны абригадаҿ иаазгыит ауаа. Амала уысҟан ашәақь ҳамаӡымзт. Шәақьс иҳамаз, аҷкәынцәа зхала иаазхәаз, абрыи сара сыҷкәын аиҳабы иҩызцәақәа, Урыстәылантә ашәақьқәа аахәан иааргыит. Иара сыҷкәынгьы
иааихәыит-агьыит.  Ажәак ала, жә-фтаматк ҳаман, жәба.  Нас арахь акрааиуозар, акакала хәҷык рымсхошәа, уыбра  гранатамиотк рымсхт-агьыит, нас ҽак рымсхуа-агьыи, убас хәҷык иааидыскыло-агьыи сыҟан. Аха уаҳа ҳамаӡымзт, абриакәын иҳамаз. Нас ЗУ-шкакгьы ҳԥшаан,  амашьына иақәҳаргылт. (Уырҭ загь нас,.. аамҭа ҳгарым.)
Абас ҳшыҟаз, Гагра ауыс ҟалыит. Гагра аижәылара цот, атәыла бганы. Ҳаилебаҵт, аха аицәажәарақәа мцозыи, абрыи акамисиа саларҵт еҭа  : – Аҟәаҟа аицәажәарашҟа урыццароп, – ҳа.
Нас срыцны сцет.  Какалиа дыҟоп, сара сыҟоп.
Ҳааит абрыи Совмин адачаҿы. Ҳаидтәалан аицәа-жәара ҳалагыит. Уа  Кавсаӡе дыҟан, Ада миа Гена дыҟоп, аха уыи уа астол дахатәаӡым, абрахь дыҩналот, ддәылҵо-агьыи,  гинирал Цквитишьвили дыҟоп-агьыиуп,  Чхьеиӡе акәыу, Чириӡе акәыу, иыжәла сгәалашәом, уыбрыи ды ҟоп, ирацәаҩны иыҟоп.  Варабиов иакәын иымҩаԥазгоз.  Ҟарҟарашьвили дтәоп (уысҟан ара еҳабыс ирымаз Ҟарҟарашьвили иакәын), Сигудкин, агинирал, дыҟоп, даҽа ҩыџьа агиниралцәа ыҟан-агьыин.
Абрыи ҳшаҿыз  акәымкәа, Гагра ажәылара ҟалыит.  Иаарыцҳаит «аԥсуаа дәықәылт» ҳа. Аиҿахысра иалагазар акәхап. Нас, аиҿахысра иналага, уыи дара роп уысгьы аԥхьа иалагоз, апра-вакациа аҟаҵара иналага, ҳа ҳтәқәа дәықәлыит, ежәы лыит. Дара роп елазгаз,  есымша ҳа ҳоп иыз ҿыҵырго, акәымзар уысҟан дара роп иалагаз.  Иынрыжәла, ҳа ҳтәқәа аҭак ҟаҵаны,  идәықә лыит.
Уыс ҳшаҿыз, абрыи Адамиа дааҩналан,  – иҳәыит.  – иҳәыит.
Арыи Варабиов дахтәаз  дҩагылан, уыс иҳәыит:
– иҳәыит.
ҳа диыдгылоп.  Аха Кавсаӡе, аныи Адамиа аҽада иаҵкьыс елыимкаауе (еқәшәам иоп уыигь, аха…), дҩагылан, ақырҭшәала  иацәҳара далагыит:
– Удәылҵ наҟ! – иҳәыит. – Ууыс иалои-агьыи?! – иҳан, нас ддәылҵын, уыбрахь ецәҳауа, ебарԥсуа-агьыиуа…
Арыи Варабиов акаманда ҟаиҵыит:
– Шәгыл наҟ  загьы!  Ҳдәылҵот, – иҳәыит.
Ҳдәылҵын, албаара ҳалагыит. Ҳалбааит. Аныи Какалиа абра ацәажәара далагыит. Уажә Какалиа сиыцыуп, ҳдилигациа ҩыџьа ҳауп, иареи сареи, иыҟо Аԥснынтә, дкажьны сызлацои?!
– Уара, уалга-агьыи, – сҳан, ҳагьаалгет, агьырҭҵҟа иылбааны игылахьет.
Варабиов-агьыи ҵҟа игылоп. Амашьынақәа аар-гыит, шьҭа ҳцот ҳа ҳаҿыуп, уа ебакыит арыи Сигут-кини Ҟарҟарашьвилии.
– иҳан, далагыит Ҟарҟарашьвили.
– иҳәыит Сигуткин. –
– ҳа ажәақәа иҳәеит.
Уыигьы ддәылҵны дцет. Дагьԥырыҵәҟьазаап Гаграҟа, Ҟарҟарашьвили. Нас арыи ирымақәаз асамалиотқәагь ԥырны ицет, «акракадилқәа» цет, аныи СУ-қәа цет-агьыит. Ҳаргьы уа ҳалбааит.
Ҳалбаауа ҳаналага, аҩбатәыи аетаж аҿы арыи уахааҵәиыҵәҟьо ачасавои дгылоп. Какалиа доу-иышьҭыит, сара ашәақь аасгәыдкылан икыит.  Уыи иаразнык иыздырыит, аԥасатәыи иыҟарҵаз аҩыза шакәыз. Уысҟангьы аныи иҟазҵаз Адамиа иоп, уажәгьы иара иакәымзыи иахагьыжьуаз, иара ишыҟаиҵаз здырыит.
– Иыуҭахыи?! – ҳа дыскыит, аха ҿыиҭӡом, абас икыуп...
Са хахь сыҩхалыит. Ацәҳара салагет, – Изакәыи, – сҳәыит, – еҭа, апиать тоже самае-агьыи?! – сҳан, санрылла, арыи Гьегичкориа ҳа кариспандентк дрыман, еҭамҳәак,  абрыи дааин-агьыин, – Гиви Камугавич, – иҳәыит, – -агьыи? – иҳан, – Ааит,  – сҳан, саныҳәҳәа (Иосилиани наҟ дгылан), иааиаҳан,  – иҳан, –  -агьыи, – ҳа рҩыџьагьы аасы-вагылан, иацәҳан-агьыин,  -агьыи?! – рҳәахын, слал-баарган, ҳлены амашьына ҳалҭатәан, аирадромаҿ ҳааит.
Аирадромаҿ ҳааит, аха  иҳакәшан игылоп дара, арахь аԥырра азыин ҳамам. Дара амныи авирталиотқәа уахь иԥырыит, асамалиотқәа СУ ҳа ирымаз уахь иԥырыит. Арҭ аурысқәа уысгьы  ҳаиҿаҳар-агьыир ҳа акәыу, иааины итәаанӡа уа ҳгылан. Ҳашгылаз, иааины итәет, анҭ а-СУ-шкақәа. Анҭ «акракадилқәа» уырҭгьы мааиӡацызт.
Нас, – Авирталиот ҳақәтәот, – рҳан,  ҳаақәтәет, аха Кавсаӡегь дҭалыит .
Иҭалаз загь ҭалт, уа  Гәдоҭа ҳалбааит. Уыбра днеит Владислав Григори-иԥагьы.  Еҭа аицәажәара ҳалагыит.  Иырӡбыит акамисиа алырхразы,  Гагра  иалагаз аибашьра зыхҟьаз аилкааразы.  Дара рҟынтә аӡә иыӡбахә рҳәыит, гиниралк, уыбрыи даараны дыҟан.  Аԥсуаа ҳҟынтә сара салырхыит, аурысқәа рҟынтә ҽаӡә далырхыит, аиҳабыра.
Нас  Аԥснала са снеуан, Қырҭтәыла аҟынтә аги ниралк даарышьҭон, дара аурысқәа рҟынтә даҽа гиниралк. Абас ҳаицәажәет, асааҭ 11 рзы аирадромаҿ ҳаиқәшәо. Асааҭ 11-еи-ҽе аурыс иареи сареи ҳаицны ҳнет, ақырҭқәа мааӡыит. Уыи ауыхагьы ҳлалагыит.
Арыи  загь анцо 2-ва, 3-ва, абрыи актиабыр азоп.
Уыс ишыҟаз Гаграгь ажәылара ҟалыит. Гагра аагыит.  Абрыи раԥхьатәыи аицәажәарақәа иыҟаз аҿы абас иынҵәет. Арыи абригада еҿыскааз,  гаграа аибашьра иналага, «уыра!» рҳан, арахь сара, акамисиа ахынӡаҿыз, 1300 ахыҟаз, санааи, 400-ҩык роп иыҟаз. Агьырҭ загь уахь ицет.
Уахь нас ашәақь трафеи  аазгаз дыубап,  уахь абаталионқәа  ирылалт-агьыит. Нас арыи сбригадагьы уыс уа иаанхыит, 400 рыда. Уиаамҭаз
атрафеиқәа рацәаны иҳаман, хәҷык еҿаҳкаан-агьыи, уыс ҳшыҟаз,  актиабыр анҵәамҭа ԥыҭк ҳцет.
Амала, акызаҵәык,  уысҟан исымазар ашәақь-қәа, абрыи сара 1300-ҩык ауаа исымаз  рыла, арҭ дара Гагра иналала, абарҭ сыман Аҟәа сҩалалан, Аҟәа  ҭаҳарцәуан. Уысҟан ебарыҩны идәықәлахьан дара,  ара ашьҭахь иызлаҳарҳәаз ала, ақәҵра иаҿын. Акымзарк аҭахӡымзт, баша ҳлалалон, ҳаш-рышьҭаз, арахь Аҟәагьы  ҳгон, аха жә-фтаматк рыла сзымцаӡыит, уыс ҳаанхыит.
Уыи уиашьҭахь иаадырон, аха убасҟан аамҭа хәҷык иаҳцәыӡыит.  Дара уысҟан ишәаҟьаны иыҟан-агьыин, уыбриаамҭаз  имариан, аха...
Нас иырӡбыит, абрыи шьхала ажәылара ҟаҵаны,  Шьрома агара. Сара акымзарк сыздырӡом. Изысҳәаз уыбриоп, ҽазнык саҿарыжьхьет,  ԥаса иысҳәаз аиԥш. Уыи уажәыгьы иыззымдырӡо азна аҟоп. Арыи сара атиливизар ала џьаргьы исым-ҳәаӡыцт, иахьадагь саламцәажәаӡыцызт, иыздыруа сҩызцәа роп. Уыс џьыук ргәы иаанагот, уажәыгь уыбрыи апирациа ҽемкәа иызхҟьаз Агырба иоп-агьыиуп ҳа.
Ишыҟалаз убасоп: Афон стәоп, агьсыздырӡом,  слаиган, убас сеҳәыит  Аршба (абрыи  актиабыр анҵәамҭаз, наиабыр алагамҭаз, перваиа апирациа, Шромскае направление ҳа иҳамазоп): – «Абрыи шьхала мҩак ыҟоп ҳа уара иыуҳәыит», рҳәыит, – иҳәеит.
Иызхҟьазгьы уиоп, абрыи Афон сахтәаз, нас аҵара дсырҵон, исылшоз ала, атривогақәа ҟасҵалон-агьыион, апушкақәа уыбра иҩаган, апушкақәа
дсырҵо-агьыио. Абрыи Аслан Кобахьиа, абыржә уа начальникс иыҟо, апушкақәа  иҩаган иҩа-иыргылан-агьыин,  убарҭгьы дҳарҵо-агьыио, уыбра даҿын-агьыин. Убас аамҭа ҳгон-агьыион. Абрыи сахынӡаҿыз,  Лиониа, Художник ҳа сзы-шьҭо, Еникь (уыбрыи  Афон иынхоз, абрыи Шу-бара амҩақәа кны ирыман, абырстәыи уыҩ дызхам-ло агьыио), – Абарҭ рышҟа срыцны сцот, – иҳәыит.
Нас асвиаз ҳа агьҳамаӡымзт. Уа ҽык уақәтәан  уцар акәын, ма шьапыла уцар акәын, иыҟо, иызҿыу аилкааразы.
– Ҳцап, – иҳәыит. (Арациақәагь ԥыҭк едаҳкылахьан-агьыин.)
– Абрыигьы сыман сцот, – иҳәыит. – Игәаҳҭап иалҵуа-агьыи, – иҳан, – Бзыиоп, – сҳәыит. Ҳалагыит. Асвиазистс Ԥачлиак дсыман, афон-тәыик, ибзыиан идырон иара.
– Абрыи ҟазшьас иамыи, – сҳәыит, – абрыи Шубарантә аштаб аҟынӡа асвиаз ҟало, ҳа ҳахтәо асвиаз ҟало?
Абрыи аҟаҵара-агьыи, асхьема ҟаҵаны исыи-ҭыит.  Асвиаз атә сара агьсыздырӡом, аха аныи сиыдтәаланы абрыи ҟасҵыит. Иахыҟаҵатәыз сиыр-быит. Аштаб уа аристаранаҿ уысгьы иыҟан. Агьыи главныи штаб лахьхьыи Гәдоҭа иыҟан. Абарҭ загь редҳәалара, абрыи асвиаз аҟаҵара сҽазыскыит.
– Уца, – сҳәыит, дысшьҭыит.
Ҩыџьаҟа аҷкәынцәа иыцсҵан ицет. Хәымшҟа иыҟан. Иааит. Нас уыс сарҳәыит, игьыжьны ианаа… Абрыи абра хә-ҳаракык ыҟоп, загь раҳа иҳаракыу, Акупал ҳа ҳашьҭоп, акупал ықәгылан иыҟан.  Уыс сгәы иаанагыит, абра иыхәныган иықәсыргылар, арыи ахәы ҳаракыуп, уыбраантә нас агьыи Шу-бара асвиаз ҟаҵаны, арыи аҟынтә аристаранаҿ иҟаҵаны, арыи аҟынтә аристаран аҟынтә Гәдоҭаҟа
асвиаз ҟаҳҵо, арыи афронт загьы едаҳҳәало, абас изыӡбыит. Машьынак сыман, уыбрыи амашьынаҿ  иҭаҳаргылеит, астацианарныи ҟаҵаны, арациа. Ихаҳгалт уыбра.  Амҩа аҟоп, иыцәгьыуп, аха арыи ГАЗ 66-ои оуп  изықәҳаргылаз, уыи виздиходыуп. Уыбриала  иҳаман уыбра  ҳхалыит,  иқәҳаргылеит. Аҷкәынцәа алсхыит уа иҟазҵаша, абинокыльқәа рзысԥшааит.  Уа ҳанхала, абинокыль дыук ҳаман, уыбриала ҳанԥшы,  абрыи Аҟәа аирадром убо-агьыиуа, асамалиотқәа хԥро  убо аҟынӡа  инаган иҟаҳҵыит. Абрыи Скурча абалотақәа хыҟо-агьыи,  аозирақәа убо,  убысҟак иҳаракны аҭыԥ ылхны  иҳаргылеит.  Нас аныи Еникь уахь дысшьҭхьан, уыигьы  арациала, нас аграфик иысҭт, данҭыҵша аамҭа. Иызбанзар уа аныи арациа тәот, уыс асвет ыҟам,  уа иыҟоуҵои?..  Запасқәак иысҭт-агьыит, аха уысҟаара ирацәаны иҳамаӡымзт.
Ажәак ала, абас ҳлалаган, абарҭ едаҳҳәалыит.  Иганы, арациақәа рыҭаны иҳартәет, арыи афонаа рбригада, Еник дрылаҵаны, ԥшыхәцәаны уа итәан.  Арыи Шромагь убо, Ахалшьениагь, уыбрыи аҭыԥаҿ иҳартәет, рациала, нас аграфик ишаҳәо ала, абрыиуа аамҭаз ицәырҵуа иҟаҳҵыит. Аныи хахь  иқәҳаргылаз, акупал ахыҟо  иқәҳаргылаз ала, аштаб ала абас загь едҳәалан иҟаҵаны, аштабаҿ сааит, Гәдоҭа. Уа инаган иыдсырбыит, уысҟан Султан Сасналиев дыҟан, Аршба дыҟаӡымзт.
Сасниалиев иҳәыит:
– иҳан,
Арыи аныи аграфик иасҳәахьан. Аныи Кинжал ҳа ҳиышьҭан,  Кин-жал даацәырҵыит.  Уиашьҭахь, Художник ҳа иыхьӡаҳтәыит  арыигь даацәыр-ҵыит.
– Ҭоуыуп, – иҳәыит.
Сасналиев игәы иаахәыит, уамашәа ибыит-агьыит.  Абрыи анелыикаа, абрыи сызҿыз ам ҩа қәа зеԥшро-агьыи аниасҳәа,  уыс иҳәыит (Аршба еҳәазаарын), нас Аршба дсыԥхьан снеган, – Абас амҩа  Шубараҟа иызцо, иымцо гәаҭ,  ама-шьына ГАЗ 66-ои, атехника иызцо гәаҭ, – иҳәыит.
Сара иаашьҭсхыит ГАЗ 66-оик акы,  МТЛБ-к, БМП-к. Исыман  сдәықәлет. Арыи 32 киломитра ыҟоп Афон ала. Анхәала  уҿалан абас уцароп, Шубара уаароп, бнала, шьхала мацара.  8-ҟа сааҭ амҩа сықәын. 11 киломитра ицет ГАЗ 66-ои, уаҳа изым цаӡыит, уысҟантәыи аамҭазы.  Наиабыр азоп шьҭа арыи ҳаналага. Арыи амныи МТЛБ-гь, БМП-гь,  11 киломитраҿ  иацырҳәаны идәы-қәызгалан, иаҿҩырны, иҳәазо абахә ашҟа идәықәло иалагт. Уа абахәқәа амоп-агьыи, уыс уызцо иыҟаӡым. Нас уыбра абнараҿ џьа иҳаргылыит. Агьыи а-БМП, а-БРДМ ала ҳкылсыит. Нас аразведка ҟасҵап ҳа салагыит, ҳахнеиыз. Аҷкәынцәа иыҟаз схы иархәаны, арахь иааскьаган игылан, иара Шубараҵәҟьа сыл-бааит. Арҭ ахәы иықәтәан, сара ҵҟа сылбааит.
Нас аразведка ҟаҳҵыит, абинокыльқәа сыман-агьыин… Абрыи аразведка сшаҿыз, арациала иасыит – «иырласны дгьыжьаат» ҳа.
Аразведка ҟасымҵыит, аха арациала уыс  иаахтны иысзымҳәыит. Нас дгьыжьыроп, акҟалыит сҳәыит,  иыҟасҵозыи.
– Иаазгаз нсыжьо, иынсмыжьо? – сҳан, – Иааигаз ниыжьаат, – рҳәыит.
Нас аныи с-БМП-гьы  нсыжьыит,  а-МТЛБ-ла сааит. Нас  абнаҿы игылаз ҳмашьына  ҳлақәтәан ҳалбааит.
Ауаа езаны игылоп, Шамиль Басаев иыр иыман дыҟоп, аныи  Ибрагим Иаганов , акабардинец, иыр иыман дыҟоп, даҽа баталионк ыҟоп.
– Иыҟалеи? – сҳан,  сзам уыс иҳәыит:
– Гиви Камугович, – иҳәыит, – абас ателифон иасыит, – иҳәыит. – Абарҭ уыманы Шубара уцароп,  уахынла асааҭ 3 рзы уыбра иноугароп, – иҳәыит.
– Иыҟарҵои? – сҳан, – «Иыҟарҵо да иырдырот» ҳа рҳәыит, – иҳәыит.
Уаҳа агьсыздырӡом. Иахцо сыздыром, иахаауо сыздыром,  уа иназгароп.
– Шубара, уыбра уахыҟаз  иуыман уцароп, – рҳәыит.
Ҩҩ-мҩак алсххьан. Акы, абрыи хахь Уазабаа ухаланы, ашьхала шьапыла уылбаауо Шубара. Уыи абрыи Афон, абрахь Ешыра,  амҩадыу уанылар ҟалаӡом.  Ҽа мҩак ыҟоп, Афон ала абас уыкҿаланы, уыбриала Шамиль иытәқәа сыман сдәықәлыит.
– Ибрагим, усышьҭал, – сҳәыит.
Уаанӡа аӡә-ҩыџьа сыцны ицахьан, агьыи 32 кило митрала. Ибрагим дысмазҵааӡыкәа, аныи 32 киломитра злаҟаз убыстәыи дыбжьалыит. Арыс-тәыи иҳаман ҳдәықәлыит, аха ара ҳахкыдлаз амҩа-қәа цәгьын-агьыин.  Хахь Уазабаа-агьыи  ҳхалаанӡа, абрыи аҩнқәа ахгыло-агьыиу, амна ама-шьынақәагь зымхәно иалагт. Уа анҭ  акакала а-МТЛБ иацраҳәаны  ихагало, ихагало, ҳҩены иынҳажьыит.
Ианыиас,  – Амашьынақәа арахь иоушәыжь,  уа шәаагыл, – сҳәыит.  (Абаза ҟаҵаны иҳаман, апалаткақәа ргылан-агьыины.) – Уа шәыҟаз, – сҳәыит.
Арда  Миқәабиа ибаталион, Шамиль ибаталион убыстәыи иызгыит. Арда уа дтәан, абаза ҟаҵаны иыман.  Аныи ҳа ҳтәқәа аннелагь, дрыцны ҳалбаауо, уыс ҳаицәажәаны  ҳаҟан.
Арыи Ибрагим даауом. Сыԥшыит, сыԥшыит, сыԥшыит, сыԥшыит, Ибрагим дмааӡыит. Рациала сасыит:
– Дабаҟо? – сҳан, – Дахыҟо ҳаздырӡом, ддәықәылт, – рҳәыит.
Сгьыжьны Афон сааит, дыҟаӡым.
– Дабаца?
Арахь дымҩеӡыит, арахь дыҟаӡым. Ешырала амҩадыу гәасҭан,  уахь дымцаӡыит.  Нас исарҳәыит:
– Наҟтәыи, абас Шубара (амныи са сызлацаз) ала дцет, – рҳәыит.
Уыс сшаҿыз иыхәлет.   Елашәшәыит. Арациала иысзасыит  :
– Иыҟаҳҵои? – иҳәыит, аныи Арда.
– Иыҟаҳҵои, асааҭ 3 рзы ҳаҟазароп, шәдәықәлароп.
Шьҭа, Ибрагим наҟала дцазаап, дыҟаӡым, – сҳәыит.
Ухынла, арыи абахә уаҿалан албаара цәгьоуп.  Идәықәылт. Сара арахь Афон сынхыит. Иылбааит.  Аӡәы  дырцәалҟьан ацаҟьа,  ибӷа ихьит. Агьыирахь уаҳа агьыр-мыхьӡыкәа иылбааит, аха икараха. Саргьы иаанхаз сыманы, абрыи абахә сҽаҭаны сылбааит. Агьыи, Иаганов наҟтәыи са сызлаауаз ала,  итех никагьы иыманы, имашьынқәагь иыманы,  ихы ҩыззӡа даакылст.
Арыи Шамиль ианиаҳа,  дгәааит:
– Иызбыкәыз, – иҳәыит, – Ибрагим патыу иаҳа иықәыуҵет, сара абахә саҿоуцалт, – иҳан, дса-цәажәом.
Шамили сареи цқьа ҳаибаздырӡомзт. (Уышьҭан  иуасҳәот, нас ҳазленаалаз.)
– Уыс акәым-агьыим, – сҳәыит. – Абас азадача иҳамаз, – сҳәыит, – ишыҟалаз, – сҳәыит-агьыит.
Дцәажәаӡом, днен дышьҭалт.
Нас ҳаизет уа. Иыҟарҵо сыздырӡом.
– Ишәымеи шәа азадача-агьыи? – ҳҳәан,– Азадачак ҳамоп, – рҳәыит.
Нас, – Шәеиза, – сҳәыит, – акамандирцәа загьы.
Загь  ааит, иааираны иыҟаз-агьыиз. Акаман-дирцәа, абас 13-ҩык раҟра, 15-ҩык раҟра ыҟоп.
– рҳәыит.
Уаҳа агьсыздырӡом.  Са стәы ҟасҵыит, иназ-гыит.  – акаманда ҳа агьыҟаӡым.
– Шәԥшны шәтәаз, – рҳәыит.
Ҳтәоп. Ацәқәа кажьны иыфо, абра амца хаххала иыҟоп.
– Амцақәа еқәышәымҵан, – сҳәыит. – Ҳшааиз рбот, – сҳәо, уыи ҳаҿыуп, аха иныукылода?!
Ачиченцәа ыҟоп, акабардинеццәа ыҟоп, аԥсуаа аҟоп. Ҳаизет, абас 300-ҩык иынреҳаны ҳаҟоп, 400-ҩык рҟынӡа.
Уыс ҳшыҟаз, нас, – Шәеза, – сҳәыит. – Уара, ма аразведка ҟашәҵы. Аныи  акартеи  аҭыԥыи еԥшӡым, – сҳәыит. – Уыи акартаҿ уахахәаԥшо уыс иыҟоп, аха ара даҽакалоп ишыҟо-агьыи, – сҳан, нас езаагет.
Шамиль дмааит. Загь езет.
– Уара, Шамиль  даажәгы, – сҳәыит.
Ибрагим дцо, диацәажәо-агьыи, са дсызгәаан даауом, нас дааит. Дааит, аха иара иакәзаап, арыи хәҷык иыздҵаны иыҟо, иыҟаҵатәыу-агьыиу ҳа. Ецәажәан-агьыин,  – Аразведка ҟаҳҵароп, – рҳәыит.
– Иҟаҵатәымыи? – сҳан, – Иҟаҵатәыуп, – рҳәыит.

Раԥхьа дымгәааӡыит иара, ҳанылбаа, адыр ҩа-ҽынгь дымгәааӡыит, амныи хымш ҳантәа, уыб риазоп дызгәаа.
– Ас аамҭа аныҟаз, – иҳәыит, – абахә саҿаҵаны, ухынла сзаауге? – иҳәыит.
Нас иыниасҳәа, – Абра априказ исырҭаз абасоп, – – абраанӡа, асааҭ 3-ҟа рзы абра шәаазгароп шьымҭан. Уара уваенныиуп, сара сваенныиуп, – сҳәыит.
Нас данаҟәымҵӡа,   – сҳан, сиыҵаҳәҳәет.
Нас деқәтәет. Уыс  аразведка ҳцет.
– Саргьы сшәыццот, – сҳәыит.
Срыццет.  Ҳцет, рааигәара, амныи аӡыр-ҳәықәаҿ абахә ҳақәтәаны, абинокыльла дахәаԥшо-агьыи, иыиҭахыу сыздырӡом, дахцо абрахь, –  – ҳа дсазҵаауот.
– Абрыи абрыи ахьӡыуп, – сҳәот, – арыи арыи ахьӡыуп,  – абас ебаҳҳәот, ҳгьыжьны ҳааит.
– Уышьҭа шәахцо сыздыром, шәаргьы шәгәы иҭо сыздыром, – сҳәеит.
Акарта сиырбом,  агьсыздырӡом. Ажәлар гыланы ицаз загьы,  400-ҩык ахынӡаҟо, палковникк срыцыуп. Нас сара сакәымзар камандушьи, уаҳа камандушьис иыҟада. Уысоп ишырдыруа загьы, иызхҟьазгьы абриоп.
– Гиви Камугович иоп иҳазҳәо, арыи ҟазҵо загь иара иоп, еҳабысгьы иыҟо иара иоп,.. – рҳәеит.
Сара задачас исымо, абра инаганы исыртәот, уаҳа уыс сымаӡым. Агьыирахь уыи суыс алаӡым. Уыс азаданиа ҟарҵыит,  апирациа ҳшалаго асааҭ 3 рзыҳа.
Езан астрои иықәгылыит, ицот.
– Абааԥс,  шәхы шәахәаԥш-агьыи, – сҳәыит.
Сара абахә снены саҿатәет, арациа кны. Ишырҳәаз уиоп,  – Арациала иыҟало,  иаауо иырҳәо ҳаҳәала, ҳа иаҳмаҳао иалагозар, – ҳа сарҳәыит.
Иара абрыи рааигәаҵәҟьа аӡы ахықәаҿ  хра дыуӡӡак гылоп, амна снены слаҿатәет. Бинокыльла Шьрома убот, Ахалшьени саԥхьа иыҟоп,  Шубара са асынтәыи  сҭатәоп. Абас стәоп. Ицет.  Раԥхьа  ицоз Арда иакәын Миквабиа. Хахь иа-хыҩ халаз, уыи ара дҳаман правадникк,  грекк дҳаман, амныи амҩақәа загь здыроз, уыбра дынхон иара ажәытә, нас  Грециаҟа дцет. Данаа,  аибашьра иалаган, дҳадгыланы, абарҭ амҩақәа ҳиырбон.  Адырҩаҽны иара дцараны дыҟан.
– Ҽнак-заҵәык уааагыл,  абрыи амҩа дырба, – ҳа иасҳәыит, сара дсзаҟан.
– Бзыиоп, нас, уаха сшәыццот, – иҳәыит,  – уаҵәы сгьыжьот, наҟ Грециаҟа, – иҳәыит.
Иагьыҩхалыит, раԥхьатәыи апазициа ахыҟаз,  аснаипер ихы илақәиыршәан, уыбра дыишьыит.  Шамиль диыцын иара. Нас ицет, иыбзыиан идәықәлыит ҳа ҳтәқәа.
Раԥхьаӡа иахеҿаҳаз, 28-ҩык сԥхьаӡет, иыршьыз. Арда иакәын аԥхьа ицоз. Арда абрыи Ахалшьени ганы, нас Шьромала амҩа дықәлар акәын.  Ашьҭахь ҳанне,  дара ықәҵны иымцозыи, уыбра иахеҿаҳаҵәҟьаз иаразнак иыршьыит.
Уа афтобуск аауон,  иҭатәаны, а-БМП ала, агьыи нивак ала иаауон. Арыи а-БМП иҭатәаз ихы ҩкылырҳәҳәан (уыс ҟарымҵалозыи, абрыи Гаграгь ҳаржьахьан, арҭ асванцәа аԥсшәа рдырон), – Ҳарҭ Гиви Камугович икаманда иало ҳоп, аԥсуаа ҳоп, – рҳәыит, рыбжьы дыргет, аха арҭ аҷкәынцәа, уыи  рымҵахьазыи,  иразнак иырдырыит.
– рҳәыит, аныи Амиқәабиагь идырон.  (Шьромала ҳа ҳтәқәа злаауозыи, ҳарҭ арстәиоп ҳазлацаз.)
Нас Воубак (Воубоп ҳа сыҟоп)  агранатамиот икын. Агранатамиот ала дааехсын (иызласарҳәаз ала, уыи са иызбаӡомзт,  сахықәтәаз  иыу-барҭаӡымзт), иақәшәыит. Нас иылрылалан, афто-бусгьы, иаргьы, иақәтәазгьы, ззагь  ршьыит. Уыбрыи инадыркын иыҩт дара, ақырҭқәа. Иыш-рышьҭаз, иышрышьҭаз идәықәлыит Шьромаҟа.
Арыи ас ианыҟала,  Шамиль дызлацаз амҩала дааҟәыҵын, агьыи Ибрагим  дызлацоз амҩа даа ҟәыҵын, ззагьы арыи Миқәабиа дышцоз иышь-ҭалыит. Арҭ аныҩ, «арыи Гагра ишыҟалаз иҟалот, ҳашрышьҭоу Шьромагьы ҳгот, Аҟәа ҳкылсот» рҳан, ебарыҩны ацаҟьа иаҿалыит. Арыи аҭыԥ са иыбзыиан иыздырот, иара  ахыҟалаз,  абрыи Ахалшьениа уышлалбаауоагьыи.  Абра ауыс анаауоз, уахь ҳцалон-агьыион,  иахәҭақәаз, апрафилактика-агьыи ҳа мҩаԥааго,  уыбрыи амҩа бзыиан иыздырон. Иара Шьрома, арыи бинокыльла сахԥшогьы иызбот, абас иықәгылоп атанкқәа-агьыи, апушкақәа убот, уара ацаҟьа уаҿалан унеуот, амишень  уаҩызоп. Арациала уыс сыбжьы сыргет (аха сара арыи Шамиль дахцо сыздырӡом, Ибрагим дахцо сыздырӡом,  аплан сымбаӡыцт),  уыс сҳәыит:
– Уыбра шәахнеуа шәаагыл,  цқьа шәахәаԥш, уа шәаҿамлан.  Уыи ацаҟьа шәаҿалар, шәыркот, – сҳәыит.
Арҭ а-БМП-қәа хәба назгыит. А-БМП-қәагь, – Ҳдәықәҵ, – рҳан,  ирысҭыит.
Уырҭгьы ешьҭагылан идәықәлыит уахь. Уара, загь ешьҭагылан ицар, џьа иаагылан ихысо-агьыи ҟамло, аха загь амҩа иықәылт, агәақьҳа, иыҩны ацара иаҿыуп. Агьырҭ хахь иықәтәоп, ҵҟа илены ҳа ҳтәқәа рыҵагылоп. Каман иылбааны, амныи ҳкыроп ҳа иалагыит.
Иаарҿаҳаит. Атәыла бгет, еҿаххыит.
– Шәаагыл, – сҳәыит, – шәаагыл! – аха арыстәыи арациала уыс сеҳәыит:
– Гиви Камугович, уырԥырхагамхан, уырҭ руыс да иырдырот, – иҳәыит.
Дара ракәын акамандават ҟазҵоз, сара рыплан сыздырӡом.
– Амала, иыуҳәаз саҳаит, аха  абрыи иызлацо амҩа ҽеӡым,  уыбра иаҿахот,  – сҳәыит.
Ша мильраа рымҩахь дцаны, рашьҭахьла дааины,  иыҵагь днаскьаны далагар акәын, аха Ибрагим дышцоз дцон.  Арҭ анаҿаха, нас иҭыигараз дгьыжьны дааит. Уыбрыи дгьыжьны дмаар... Нас, ҳанаҿаха, уышьҭа са сышҟа иыиасыит:
– Гиви Камугович, иҭыг, – рҳәыит, ҳа ҳтәқәа.
Рҭыгара уалаг шьҭа! Арыи 15 киломитра дара ртыл, арахь – 32 киломитра.  Ажәак ала, арыи ирацәаны иаҭаххаргьы, арыи аепизод ӷәӷәоп. Абрыигьы ҳаланагалыит, нас уышьҭа ианыҟала, срациақәа  ҩҩба наҟ-ааҟ илықәсыргылан, слатәан, салагыит:
– Абас ҟашәҵы, ас ҟашәҵы, абас ҟашәҵы, ас ҟашәҵы, – сҳәо,  иыхцоз, амашьынақәа наҳашьҭ-уа, араанӡа  ГАЗ 66-ои аныи иацраҳәаны иназгаз, уа иыҟан ҩҩба, уырҭ рыла иаагуо, а-МТЛБ-қәа ирықәҵан ахәцәа  абрантә иҭыганы, амныи иавганы иааҳгуо, абас мацара,  шьымҭан асааҭ 3 рзы абахә иаҿатәаз, адырҩаҽны асааҭ 3 рҟынӡа абахә саҿатәан.
Рыззынтәгьы уышьҭа иҭаагет ҳҳәан, ҳаилгет. 62-џьа ихәыз,  абрыи 15 киломитра дара ртыл ҳа лаланы, 32 километра абрыи абахә ала Афон иаагыит. Аӡәзаҵәык аӡә дымԥсыит.
Загь раҳа иыхәны иыҟаз абрыи Ҟәланырхәа  прид сидатиль сельсаветас дыҟан Агырба ҷкәы-нак, Зурик ҳа. Уыбриазоп,  нас «Гиви Агыр ба дыршьыит-агьыит» ҳа гәарырҵыит,  дыш-хәыз раҳан.  Иыбӷа иақәшәан дыҟан-агьыин. Уыигь, Анцәа иыџьшьоп,  иыԥсы ҭоп.  Абас иыргьыжьны иааҳгыит.
Иара убарҭ ззагьы, сызмацәажәац рыда,  убас ргәы иаанагот,  абрыи апирациа зӡбызгьы са соп, аплангьы ҟазҵаз са соп, са соп иызгоз, са соп уыи иыззеҿымкааз ҳа абас ауаа иыздырқәо ыҟоп макьана. Аха  ҳанецәажәа ашьҭахь, иыздырқәоз акамандирцәа-агьыи  езганы ирарҳәыит.  Арыи ашумгьы ӷәӷәаны иалҵыит.
Ас аныҟала,  иныгьыжь  (инеԥхьтталагь, шьҭахьла иандәықәлалагь, рынкылара цәгьыуп), абрыи амҩа саҿагыланы, каамеҭ рзаазгыит адырҩаҽны. Аха уаанӡагь, уажә иызхысҳәаауа,  ипизод бзыиак сҳәар сҭахыуп. Абрыи абахә саҿатәоп, шьҭа ҳаилгет.
– Уаҳа ӡәыр ыҟома? – арациа-агьыила салаган, – Ммо, загь ааит, – рҳәыит.
Арахь атыл хазы иҟаҵаны исымоп, арҭ иааиуа  рзы асанчасть ҟасҵыит. Уырҭ ара  ҟаҵаны, нас  абахә ала иааго, убыс мацара, загь арахь идәықәҳҵыит. Агьырҭ  загь шьҭалан ииет, икарахан.  Асааҭ 3 рзы иалагаз-агьыи абаҟо, уышьҭа 24 сааҭ аибашьра иаҿын.
Загьы ырган иааҳгыит, гәыԥк нсыжьыит, амныи 22-џьа ахыршьыз, уа  ԥшьы-мҩакны ехагылот, уыбра иаансыжьыит. Аҩӡба ҷкәынак  уыбра еҳабыс дҟаҵаны (уыи аибашьра далахәӡымзт), иара абныи Ахалшьени,  арахь џьыук рҿалозар ҳа,  апирикриостакаҿ дсыргылан, – Уа угылаз, – ҳа иасҳәыит.
Арҭ загь аныиас, уыигьы арахь дгьыжьны дааит,  уаҳа уыҩ днымхаӡыит. Уыс сыштәаз, арациала аӡәы иыбжьы гот  :
– Адыу, Адыу, Адыу, Адыу, – ҳа аӡә иыбжьы гот. – Сара Шьараҭын соп, Шьараҭын, – иҳәыит.
Шьараҭын зыхьӡыу, арахь сахәаԥшын, пазициала уа уыҩ дыҟаӡым, апазывнои змо.  Дара  а правакациа ҟарҵазар сҳан, аха Адыу иҳәот (Адыу акәӡым, Аџь).  Акличка сырҭахт уысҟан, «Дуб».
– Аџь, Аџь, Аџь, – иҳәот, нас аџь даҟәыҵын,  «Адыу» ҳа  иҳәо даналага,  иысгәамԥхт.
– Уабатәыиыу? – сҳәыит. – Адыу ҳа сазҳәо дарбан? – сҳәо, ҳаицәажәыит.
Ԥыҭк аамҭа анҵы, – Сара, – иҳәыит, – Шьараҭын  соп, – иҳәыит. – Арыи, – иҳәыит, – уа џьаргьы санӡым, уыи уахәамԥшын, – иҳәыит.

– Уара уабаҟо-агьыи? – сҳан,  – Амала уахыҟо цқьа иыумҳәан… (Нас хәҷык агәра сзымгет, уажә дара ахыҟо иҳәар,  иара ехсуа иалаго сыздыром, дахыҟо сыздырӡом.)
– Уара, уабаҟо Адыу, уабаҟо? Ацхыраара уҭахыума, ацхыраара? Сызлауыцхраауа акрыҟома? – иҳәот.
– Уеҳ! Уара са сахыҟо сыбзыиан сыҟоп,  ацхыраара сҭахӡым, уара уабаҟо? – сҳан, – Абрыи ҳахнеиӡаз, ҳахнеиӡаз уымдыруе? – иҳан, – Ааи, – сҳәыит.
– Уыбра сыҟоп, – иҳәыит.
Уыиҳ! Аха уаанӡа, уыс азаданиа рысҭыит сара (абарҭ иынцоз, акамандирцәа ҳанецәажәаз): «Аб-рыи шаҟаҩ шәыҟо-агьыи ҳа дшәазҵааозар, аӡә дшәымазар 20 шәҳәы, – сҳәыит, – ҩыџьа шәымазар, 40 шәҳәы» сҳәыит.
– Шаҟаҩ шәыҟе? – сҳан, – 100-ҩык ҳаҟоп, 100-ҩык, – иҳәыит.  – Елыскааит, – сҳәыит, нас, – уабаҟо, аӡнырцә уыҟо, аӡаарцә уыҟо? – сҳан, – Аӡнырцә сыҟоп, – иҳәыит. (Уеҳ! Шрома дыҟоп, уара!).
Ҳарҭ Шубара ҳаахьет, Ахалшьениа нҳажьхьет.  Ҳарҭ аӡы ҳарны арахь ҳаҟоп, иара лахьхьы дтәоп. Сныҵабга сцет.
– Абааԥс, – сҳәыит, – ухы узахәозар,  абас амҩадыу шәанылан шәаа.
Уышьҭа амҩа  дара иыркхьоу, ирымкхьоу, акымзарк ҳаздырӡом. Ҳа ҳтәқәа загь арахь иааит, икажьны. Ебарыҩны иаан, загь ара итәоп.
Уыс иыбжьы иыргет:
– Адыу, Адыу, – иҳәыит, – Шьараҭын соп, – иҳәыит. Нас, – Арыи арациа иыукыу закәыи?
– Арыи икажьны иызбан, иаазгот, – иҳәыит.
Ҳа ҳтәқәа аӡәы икаиыжьыу, дара ақырҭқәа ика-рыжьыу, иызтәыу дсыздыром, аха рациак ибан, абрыи икыит. Ауыс аиыруын, абриала дсацәажәот.
Нас сҳәыит, – Иыубе, иыҟе? – сҳан, – Абра акы збыит, – иҳәыит, – суазҵаар сҭахыуп иыҟасҵара. – Иыубе? – сҳан, – Атанк гылоп, атанк, – иҳәыит. – Иабоуба атанк? – сҳан, – Абра игылоп, – иҳәыит. (Арыи амҩа абас ихәаны  иыҟоп.  Иара ара дыҟоп, атанк ара иыҟоп. Абас абра даароп. Арыстәыи даехсыр, иааигәоп.) – Уара, – сҳәыит, – атанк акәӡым,  шәԥсы шәызгозар,  арахь шәхы шәахәа, – сҳәыит.
– Азыин ҳаҭ амныи атанк ҳаехсот, – рҳәыит.
– Уара, атанк шәанехслагь, нас шәзааиуо? – сҳан, – Ҳара иыҟаҳҵалагь акҟаҳҵап, – иҳәыит. – Уызлаехсуа уымома? – сҳан, – Исымоп, – иҳәыит. – Уаехс нас, – сҳәыит.
Абинокыльла сыԥшот, ухынлоп, асааҭ 3 рзы.  Ԥыҭк анҵы, раԥхьа авспыишка збыит, нас  ибжьы саҳаит  :
– Адыу, Адыу, Адыу! – иҳан, – Иыҟале?! – сҳан, – Аума ҟаҳҵыит, аума, аума!
– Иыҟашәҵе? – сҳан, – Атанк ҳаблыит, атанк, – иҳәыит.  – Сшәыкәхшоп, атанк жәблызар!  – сҳәыит. – Шьҭа шәхы шәахәан, арахь шәдәықәыл!  .
Уыс амҩа иықәылт.
– Уара, арациа ырцә, – сҳәыит,  – итәар ҟалот, – сҳәыит. – Нас уара ианыуҭахыу еҭа уцәырҵла, – сҳәыит. – 10-минуҭк, 15-минуҭк ала знык уцәырҵла, – сҳәыит.
Абас 20-ҟа минуҭ сԥшыит.
– Адыу, Адыу! – иҳәыит. – Абрыи атанк ахгыло ҳааины ҳаҟоп, иазааурыи?
– Иыумҳәан! – сҳәыит. – Атанк ахгыло уымҳәан! – сҳәыит.
– Елыскааит.
– Амца акыуп, иалаухыи, иаргьы уаргьы, арахь шәдәықәыл! – сҳәыит.
Иысцәыӡт. Рыбжьык гом,  ԥыҭк анҵы, сыбжьы сыргот:
– Шьараҭын, абааԥс, Шьараҭын, уысзыӡырҩ, – сҳәот, – Шьараҭын, – сҳәот.
Арахь аҷкәынцәа загь езет, уышьҭа анҭ  арахь ишынхаз рдырот, џьыук ҵҟа иылбаасыжьын, ацҳа  дсыркыит.
– Ацҳа шәкы, абааԥс! – сҳәыит. – Аныи ацҳа дара  иркаанӡа, ацҳа иықәсратә иҟаҳҵап, – сҳан, ҵҟа
ацҳа Шубароп сызҿу.
Ас 20-ҩыкҟа уа  иыкны итәан, аризерв исымаз  сышьҭыит, арыи даауозаргьы... Нас иыбжьы гет:
– Адыу, – иҳәыит, – са ара сыҟоп, абааԥс, уымшәан,  сыԥсы ҭоп,  акымзарк.
– Иыҟе? – сҳан, – Уа снеир иуасҳәот, иыҟалаз, – иҳәыит.
Уыс иааит, хәҩык ецны,  Шьараҭын аиҳабы, акәашаҩ,  Кәулаа Руслан игәыԥоп, хәҩык иыцны дыҟан. 100-ҩык ҳа зыиҳәоз убырҭ ракәын. Иааит.
– Нас ишәыхьзе? – сҳан,  – Иҳахьыз уыбриоп, ҳшааиоз, – иҳәыит, – амҩа кны ақырҭқәа гылан, – иҳәыит. (Ақырҭшәа хәҷык иҳәот иара, арыи иыцыз-гьы аӡәы иҳәон.) – Рыбжьы дыргет-агьыит: «Уа бацо?» иҳан, «уара, шәаала, шәаала» иҳәыит, «иырласны» иҳәыит, «анахь иҳазԥшыуп» иҳәыит, «абаталион, шәаала» ҳа иҳан, – иҳәыит, ҳанрыдгылт, – иҳәыит.
– «Шәабацо, амҩа ҳа иаадырот» ҳа, вплатнуиу ҳан-рыдгылан, ааҩык ыҟан, – иҳәыит, –аҟәҟәаҳа ҳаарылахысын, рааҩыкгьы уа иышьны иышьҭаҳҵыит.  Абра абас ҳааит, – иҳәыит. – Уыбриоп хәҷык ҳзынхаз,  аҭак ҳзыҟамҵт, – иҳәыит.
Абрыигьы абас иыман дааит,  аха аӡә дыи-цәыӡыит.
– Аӡәы  дҳацын, – иҳәыит, – абрыи  аӡы аладахь  дҭалан, уыбра гранатамиот ала ехст, – иҳәыит, – аӡы, Гәымсҭа ашҟа,  дыршьыит ҳа сыҟоп, – иҳәыит.
Иыхьӡ сгәалашәаӡом. Абра ашәҟәы ианҵаны исыман, сџьаба иҭан,  ҳахынӡебашьоз, нас  ӡык саанахәан,  Гәымсҭа, убысҟан абас иыс-цәыԥхасҭахыит.
Абрыи адырҩаҽны  ҩнык аҿы  алҩа ҩеуа иаҳбыит.  Сгәы шны сыҟан, «абра  иыҟои, иқырҭқәазар,  ҳцаны, абарҭ ҳшьып» сҳан, аҷкәынцәа аасхәан, бахәла мацара,  уыбра ҳцет.  Абра грекк дынхон,  амҩа идырон, уыбрыигьы дсыман сцет. Амҩа ҳшаныз ҳаицәхҟьан-агьыин, аныи агрек дыбналт.  Аҩны ҳакәшаны, аҟәақҳа ҳаҩналаны ҳаннеи, аҭакәажә, 93 шқәса зхыҵоз, аҩны дыҩнатәоп, гричанка, алҩа халот.
Баша ҳцет, ақырҭқәа уыҩ дыҟаӡымзт. Уыбрыигьы лыҷкәын, нас уахь дакәшан днеиын,  дҳаманы амҩа ҳақәлыит.  Амҩадыула ҳааит  ҳанаауоз. Нас  аныи аҭакәажә рыцҳа, лымацра, «амҩа ирацәаны ҳақәхот» ҳҳәан, ҳара ҳааит, нас  – Аҽы наҳашьҭот, иыбзааҳгот, – ҳҳәан,  ҳахааиз, аҽгьы ҳамбаӡыит.
Ақәаԥсатагьы лет-агьыит. Адырҩаҽны шьымҭан асааҭ 6 рзы саадырԥшыит.
– Иыҟале? – сҳан, – Аныи аҷкәын иан дкажьны арахь дааит, –  рҳәыит, – аӡә диехсын, – рҳәыит.
– Иехсда? – сҳан, сҩагылт.
– Иҳаздырӡом, абра ҷкәынак дааит  уыбра-хьынтә, – рҳәыит.
– Даажәгы, – сҳан, дааргазар, аныи Кәылаа иҩыза иыӡыз, иыцәҭахаз ҳа зырҳәаз иоп.
Хымш ҵхьет. Уажә ара иысымҳәаз уиоп, арҭ  инеиыз загь ықәҵны ицет.  Уысҟан уыбрыи апирациа ааны 11-ҩык ауаа ҭахыит.  Уиашьҭахь аибашьрақәа иыҟалоз, снариадк ах-каҳаз 11-ҩык ахҭахозгьы ыҟан, аха уысҟантәыи аамҭазы арыи атәыла бгет ҳа акәын ишаҳԥхьаӡоз.  Уыбра иызлаҳарҳәаз ала, 80 рҟынӡа ақырҭқәа ҭахыит.  Ҳа ҳтәқәа аԥсцәа уахь ҩыџьаҟа нхан иаҳзымгакәа, убарҭ раагаразы Анқәаб дахааз-агьыиз, иахиазҵааз, «абас 80 рҟынӡа ауаа ҭахыит» иҳәеит.  Уыбрыи иаҿахыит, аха аибашьразы акуызрамҳәо, атәыла дырбгет. Арыи  иеӷьыз апирациа ыҟаӡымзт, авыилазка аганахь ала. Аха задачас иықәгылаз, амныи Шьрома агаракәын. Уыи Шьрома ҳзымгаӡыит, уыбриоп акәымзар иыҟалаз.
Абрыи игьыжьны иааит, сара уыс сҳәыит:
– Сара, – сҳәыит,  – амшә еԥш, абра сылазааует, абрыи ацҳа иаагаз аӡәы иысҭаран сыҟаӡым. Шәым-цан, са шәсыдгыл, иыншәмыжьын. Иыҟалаз ҟалыит, ҳаҷкәынцәа ҭахыит абра, абрыи раҳамҭап, – сҳәыит.
13-ҩык аангылыит адабраволиццәа. Сара исыцыз, абрыи сыҷкәын иҩызцәа, Даур иҩызцәа аҷкәынцәа ыҟан, абарҭ загь сыцаагылыит. Сыҷкәын дсыцӡымзт уысҟан,  Мушьни Хварцкиа диыцын, дара хазы иыҟан. Агьырҭ  иҩызцәа са исыцын. Санцоз исыман сцан, Даур ара дыҟан .
Ҩымшҟа-хымшҟа анҵы ашьҭахь,  ухынла аӡә ахысра далагыит, ҳа ҳахтәаз ааигәара. Арыи дыусҭаагьыи ҳҳәан,  ҳгылан, ҳалбааны амҩа ҳақәылт-агьыит. Уыбриаамҭазы  аӡәы амҩан дшааиуаз даанаҳкылыит.  Абрыи Кәылаа изыиҳәаз, Руслан изыиҳәаз иҩыза иакәын. Дҳаман ҳааит, уыи нас  амла дакны дыҟан. Дҳарԥхет-агьыит, аӡы иҳаржәт,  чаик изыҟаҳҵан-агьыин, ҳаицәажәо ҳҿааҳхыит, иыҟаз загьы иҳәеит.
– Уызхысыи? – ҳҳәан, – Амна сшааиуаз џьыукы, – иҳәыит, – рцәажәабжь саҳан,  «шәарбаныу?» ҳа сыбжьы рықәсырган,  аӡә дыҩны абна дылалт, – иҳәыит. – Нас схыст, – иҳәыит. – Уиашьҭахь  ҭакәажәык уыбра дгылан дызбыит, – иҳәыит. – Нас уыи аҭакәажә слазҵаан, – иҳәыит, аа, – сымхысӡыит, – иҳәыит, – уакәӡым, нахьхьыиоп саххыс, – иҳәыит.
– Уара, нас аҭакәажә дабаца? – ҳҳәан, – Аҭакәажә уыбра дныжьны сааит, – иҳәыит. – «Агьыи абна иылаз сыҷкәын иоп» ҳа лҳәыит, – иҳәыит.  – Уылмазҵааӡе, нас лыҷкәын иакәзар, уааи ҳа иоуҳәар, дмааиозыи?
– Уыи иыхьыӡгьы салҳәан, – иҳәыит, – иыхьыӡҳәаны аҿҭра салаган, аха,  даанымгылаӡыкәа, дыҩны дцет, – иҳәыит.
Асааҭ 5 рзы, 6 рзы, шьымҭан, – Арыи шәцан дышә-ԥшаа, – сҳан, дыԥшааны дааргыит, лыҷкәын.
– Уан дабаҟо, уара? – сҳан, – Сан, – иҳәыит, – дабаҟо, – иҳәыит, – амна сшаауоз,  ақырҭқәа  сехсо иалаган, – иҳәыит, – сыҩны абна сылалан, схы згыит,
– иҳәыит. – Уара, уыжәлахә нҵәаат, уара, уан дкажьны, уыҩны уабаца?! – сҳәыит.
– Уыи аҭакәажә агьылзырыуӡомзт, – иҳәыит.
Иара дзыршәаз, арыцҳа,  иашьагьы дыкны дыргахьан, иара дыкны дыргахьан, дырԥҟахьан, каамеҭ изааргахьан. Арыи дызцәшәаз, нас «сыркыр сыршьот» иҳан, дыбналаны арахь дааит.
Адырҩаҽны, нас насилкак ҳԥшаан, анасилкала хәҩык-фҩык аҷкәынцәа аашьҭхны шаанӡа, ақәак хәҷык леуон-агьыион, ҳҿылаҳхан, ҳаԥшызар, ҩҩ-лабак кны, лылақәа ачки аҭаны, абрыи амҩадыу даныланы даауот аҭакәажә, 93 шықәса зхыҵоз.
Омашәа иызбыит.  Иаргьы уа дҳацыуп. Иаргьы сиацәҳаит-агьыит.
Нас анасилка данҵаны, дҳаманы, арахь  дааҳгыит, нас  Гәдоҭаҟа дааҳашьҭыит. Иызхысҳәаа, нас ҳиазҵаауо ҳалагыит:
– Уара, уабаҟаз-агьыиз? – сҳан…
Иыиҳәоз агәра злазго, абрыи Кәылаа игәыԥ иыр-ҳәази, иара саниацәажәоз иыиҳәазыи еқә шәыит акагымкәа. Уиашьҭахь иаашьа  салацәажәо саналага, анахьгьы амц иҳәазар, арахьгьы амц иҳәо-зар акәын. Анахь иыиҳәаз ахиашазаз,  абриа-шьҭахь иыиҳәазгьы иашоп ҳа иысԥхьаӡот.
Уыбра акы салацәажәар сҭахыуп, иара иыиҳәаз ала.
Абрыи дшаауоз, иҳәыит,  – Аҵәа ссақәа афо,  аҳақәа афо, – иҳәыит, – ауыҭрақәа сырҭало, убыс мацара саауон, – иҳәыит.
Иара арахь аарцәҟа дааит, амала  иылшон наҟ нырцәҟа ҳа ҳашҟа дыиасыр.  Арҭ сҩызцәа акрыхьзар, срыцхраауот ҳа абрахь дыиаст, аӡы иҽаҭаны.
– Иышԥауыхь,  иҳәы, – сҳан,  уыс иҳәыит:
– Абрыи  аӡы сырны,  Шьромаҟа санца,  ахысра иналага,  уаҳа царҭа нсмоу, аӡы сҽаласыжьт,  алада, – иҳәыит. – Аӡы саман идәықәылт, уахь агранатамиотла исехст, – иҳәыит. (Арҭгьы иырҳәот агранатамиотла иехст ҳа.) – Нас сыԥ сызшәа ҟасҵан, абас сҽасҭт, – иҳәыит. – Ԥыҭк са-ныласкьа, хаҳә дыук ыҟан, – иҳәыит, – уыбрыи ахаҳә савҵатәет, – иҳәыит. – Абрыи ахаҳә сахавҵатәаз
сгәеҭан аӡәы,  абахә даҿатәаны дсехсо далагт, – иҳәыит. – Саргьы сшәаны сыҟан, иара арахь аӡгьы сԥырхагоп, аныи аӡы аӷьын, – иҳәыит. – Аха ахаҳәра сшьапы аҿаргылан,  саваҵәыины,  нас иаргьы омак дхараӡымзт, – иҳәыит, – арстәыи сара
еҳа ажәҩан дадбаалан дызбон, – иҳәыит. – Скылԥшны сааехсын,  уыбрантә далыҩрны, абықҳа, уыбра дкаҳаит, – иҳәыит. – Аха нас иысгәыдырҵаӡыит, – иҳәыит. – Анцәа иыџьшьарыла, агьсықәымшәаӡыит, аха,  – иҳәыит,  – Гиви Камыгә-иԥа,  акшәасҳәар сҭахыуп.  Абрыи убысҟак исехсон,  амныи аӡы сахӡаатәаз,  иҟәандазшәа збыит, – иҳәыит. (Иажәақәа сгәалашәот.) – Абырсҟак, – иҳәыит, – уыбра шаҟа сааҭ сҭатәаз сыздырӡом, – иҳәыит. – Нас абарҭ сҩызцәа абрахь иахыкҿахаз
срыцхраап ҳа сҳан,  убырстәыи амҩа сықәылт, – иҳәыит. – Ариашьҭахь  уыс амҩа сықәлан саауон, – иҳәыит.  – Ухынла мацара сныҟәон, ҽынла сырбон азыҳа, – иҳәыит. – Ԥыҭк санааскьа, – иҳәыит, – ҽынла абрахьгьы сныҟәарц салагт  уышьҭа  дәыкаҿ саакылст, – иҳәыит.
Амныи Ахалшьениа ашҟа-агьыи,  уысҟан  дара иыкны иыргахьан загьы. Камангьы, агьыи Шьромагь дара ааины игылахьан. Арахь бинокыльла ҳрыхәаԥшон. Ҳарҭ ираҳамҭаз, аныи  Шубара ацҳа иҳабжьаз  емакны, ҳара уыбра ҳгылан,  13-ҩык.
– Абрыи сшааиуаз, – иҳәыит,  – аӡба сакыит, – иҳәыит. – Саанаԥш-ааԥшын, уыҩ дзымбаӡыит, – иҳәыит. – Адәы сықәлан сышнеуаз, амныи аӡааигәа ра снет,  аӡы зжәып ҳа, – иҳәыит. – Хаҳәқәак кажьыуп-агьыиуп. Абрыи аӡыжәра салагаанӡа,  снаԥшып ҳа сҳан, санааԥш,  елаххаа игылоп, – иҳәыит, – ас 200-ҟа метра бжьаны, – иҳәыит. – Нас  снапы
ҩышьҭсхын-агьыин, – иҳәыит, – агьрымҳәарцаз, сҿы насхт-агьыит, аха ахаҳәгьы снавалт, – иҳәыит, – иа разнак ахысра иалагт, – иҳәыит. – Нас ахаҳә  саватәеит, – иҳәыит. – Ахаҳәқәа ҩҩба  рыб жьара хәҷык укылԥшратә иыҟан. Абра скылԥ шо стәан, – иҳәыит. – Срыхәаԥшон, нас ихысуа, ихысуа, ихысуа, ихысуа, аха сара сҽсмырҵсӡыит, – иҳәыит. – Аграната сымоп,  акы,  аҳәызба сымоп,  ашәақь, абрыи спатронқәа иынхаз ԥыҭк сымоп, – иҳәыит, – уаҳа агьсымаӡым, уыс стәоп, – иҳәыит. – Нас, идәықәылт дара, – иҳәыит. – Иышхысоз, иышхысоз, ԥыҭк иааит.  Иааигәаӡаны иааит,  абас 10-ҟа метра.  Уышьҭа уаҳа царҭа сымам. Уыс сгәы иаанагт, абра иааиыр, гранатк ԥжәаны,  наҟ ирыласыжьп ҳа иақәскыит, – иҳәеит. – Нас иааигәаӡаны ианааиҵәҟьа,  сҩагылан, – иҳәыит, – дара хысӡомзт уыжә сааигәара ианааи,  афтамат ааган иаарыласҵан,  рызынтәыгьы уа ииет, – иҳәыит. – Иызхҟьа сыздыром,  аӡәы  дыхәны дышьҭан,  ишәақь аарлаҳа иышьҭыхны дсехсот ҳа дшаҿыз,  сшәақь ыршәны икажьны,  изыҟасҵа ҳа агьсыздырӡом,  аҳәызба ааҭысхын,  снены, аҳәызба иылаҵан дысшьыит, – иҳәыит.
Аҳәызба  ҳиырбыит, ашьа аҿатата.
– Уыи иышԥа, ушәақь шыукыз?! Аныи  ушәақь апатронқәа нҵәазма? – сҳан, – Ммо, апат-ронқәа нымҵәаӡыит, – иҳәыит. – Амала, иызхҟьа уажәыгь исыздырӡом,  агәызҳа, амныи ала саехсны дсымшьоз, аха, – иҳәыит, – амныи, сыздыром, аҳәызба ҭыхны,  ас  ҟасҵыит, – иҳәыит. – Нас уыбра схагьыжьо сықәхт,  краамҭа сзымцо.  Снаԥшы-ааԥшын, уаҳа уыҩ дзымбаӡыит.  Ашәақьқәа ааидысҳәҳәалан,  инаган уыбра џьа иысҵәахыит, – иҳәыит.
Иара абрыи  агәра злазго, ҩынтә-хынтә ҳцап ҳа сыикыит:
– Ашәақьқәа ахыҟо здырот,  ҳцап,  ашәақь-қәа аагап,  уа ихәыҵаҵан иысҵәахыит, – иҳәыит.
Уахь уабацо, дара амҩақәа кны итәоп.
– Уара, ашәақь азы ҳҽаҳшьрым, ҳаҟәыҵп, – сҳәыит.  – уышьҭан ҳаԥшып-агьыип, – сҳан, ҳамцаӡыит.
Аха уыбрыи агәра згаратәы ицәажәашьала иыз быит,  уыс  шыҟаиҵаз. Абас абрыи  иыр цәыӡыз аҷкәынгьы  ахаҵара ааирԥшыит. Акызаҵәык, иыхьӡыи иыжәлеи схашҭхьет. Дара абарҭ загь рыхь-ӡыи рыжәлеи уысҟан ашәҟәы ианҵаны, сџьаба иҭа-ҵаны исыман. Нас иысцәԥхасҭахыит. Уыбрыи  дхаҵа ӷәӷәаҵәҟьан.
Уыбрыигь убас иыҟоп.
Уажә  ҳарҭ 13-ҩык иынхаз, иыҟаҳҵозыи, ҳлаҩеуа уыбра ҳақәын.  Ухынла гранатқәак ԥаа-жәон,  ҳрацәошәа ҟаҳҵон, акастиорқәа ҟаҳҵон.
Убас 15-мш уыбра ҳтәан. Ҳара ҳаԥсахра инеаанӡа, амныи ацҳа иаҳкыз  рымгаразы,  иҳахьчон. Нас Тәанба Виктар 40-ҩык раҟра ауаа иыман дҩет, уиашьҭахь  ҳалбааит.
Сгьыжьны санааи (уаанӡагь уа аӡә дҩены исе-ҳәахьан, абрыи апирациа азыҳа ара ахҭыс дыуқәа ҟалыит ҳәа), «уыи  зхароу  Гиви Камыгә-иԥа иоп, атәыла бгет, дышьтәыуп, дықәхтәыуп!» ҳәа рҳәо саҳаит. Уа  Шьаҟрылаа  рыҷкәынк
дыӡын, уырҭгьы ҩет-агьыит, аха  ианрасҳәа, елыркааит ишыҟалаз.
– Шьҭа елаҳкааит, – рҳан, игьыжьны ицет.
Сгьыжьны санааи  исарҳәыит, сара начальник штабас дсыман Смырк,  убри дыкны, дрыман, дыршьырц дыргазаап, – Уара уоп арыи апирациа ҟазҵаз, – ҳәа.
Смыр ҳа иызҿыу,  апирациа акәым,  ҳашцазгьы цқьа иыздырӡомзт.  арыи Афон абригадаҿ исымаз иоп. Дрыман иышцоз, нас иреҳәои, ус иҳәыит:
– Уара, арыи ҳа изакәыу ҳаздырӡом, Гиви Каму-говичгьы иыздыром, саргьы исыздырӡом, – иҳәыит. – Абасоп Гиви Камугович иымаз азаданиа. Уыбра инаган иыниыжьроп, уаҳа агьиыздырӡом, – иҳан, – шәаала аштабаҿ, – иҳан, аштабаҿ иыман  дааит.
Дыршьырц дыргыит, аха нас иышны иыҟамзыи ауаа, иаразнак елыркаанӡа,  нас иынлеи,  аштаб аҿы, Сасналиевгьы Аршбагьы рҳәыит:
– Гивигьы акымзарк иыздырӡом, агьыи Смыр гьы акымзарк иыздырӡом. Уырҭ руыс алаӡым. Иҟазҵаз ҳа ҳауп, – рҳәыит.
Нас доурыжьт, аныи Смыр.  Саргьы хәҷык сгәы шны сыҟан-агьыин,  аныи анс ахсзыруыз, саргьы палковникыуп, суышьҭозар, ма апирациа закәыу, ишыҟо соуҳәар... (Уажәшьҭа иысҳәар ҟалот, уаанӡа салацәажәаӡомзт, аха ажәлар иырздырӡом. Иыззымдыро рацәаҩыуп, сара  атиливизараҿсықәгылан арыи сызҳәом, иыԥхасшьот, ас акәӡым ишыҟо, абас, ишыҟаз-агьыи ҳа.)
Саныршьҭх, ма  иахцо-иахаауо акартаҿ иыс-дырбар, апирациа шыҟо сарҳәар. Саргьы  уа сахахәҭо, ма срыхәаԥшны,  џьара иыиашамкәа аканыҟарҵо  срыцхраауо-агьыиуо, аксылшозар, иҟасымҵозыи, аха убас сзыруыит убасҟан.  Даара сгәы иалан уысҟан, аха уыи  аамҭа ыиаст уышьҭа, иысхашҭт, акәымзар. Нас аштабаҿ сааит.
– Иысшәырбы закәытә пирацио иыҟашәҵаз! – сҳан, акарта ааган илықәырҵан, слахәаԥшыит. – Арыи шәкарта ианыуыи дара иыҟарҵазыи зынӡак еқәшәаӡом, – сҳәыит.
– Иаадырот, – рҳәыит. – Иырҳәазгьы аадырот, иышәзыруызгьы аадырот, загь аадырот, – рҳәыит. – Ҳарҭ  аизара ҟаҳҵыит, – рҳәыит. – Акамандирцәа загь езааган, рызынтәыгь  ираҳҳәыит, уара ууыс шалам, уначальник штабагь иуыс шалам.
Иара абӷьыц сымоп. Сара санца ашьҭахь,  (аныи азаданиа исырҭаз са исыдмырбаӡыит),  иҩаиышьҭыит Сасналиев инапы анҵаны, уажәыгь исымоп иҵәахны. Аҷкәынцәа иырҵәахыит, абра Афон исымақәаз.  Уыи уыс аныуп:
Аныи ашум аныҟала,  абӷьыц дмырӡыит, иыр-ҵәахыит. Уыбра аҩны исымоп иҵәахны иара. Уышь-ҭа иалсхыи, аха исымаз, иынсыжьыит. Сасналиев инапы анны иыҟоп-агьыиуп. Абриакәын са задачас уысҟан исымаз. Нас,  – Ҳминауаҭыуп, – рҳәыит, – ашиԥкақәа ҳахьт.  Уара ишыухарамз ҳарҭакамандирцәа загь ааган ираҳҳәт,  – рҳәеит.
Акамандирцәа ааугыит, аха анҭ ар ебашьоз,  уырҭ езганы ирарымҳәаӡыит. Ҩыџьа-хҩык ирар-ҳәазар акәхап, агьырҭ иалырдрааозыи…
Абас, абрыиуагь ыҟан. Падставка ҳа сашьҭоп сара уыи.  Уыи агәхьаа зкыда,  ҳара аиааира ҳгыит, уыбриоп.
Нас арыи абригада иыҟаҳҵаз (уысгьы ашәақьқәа ҳамаӡымзт), уыи ҳшаҿыз,  Гагра анырга-агьыи, арҭ уахь абжаҩык ҳшьҭыит. Анахь иалаҳҵақәет-агьыиқәет. Уыс рҽанырша, ара имаҷны иынхыит. Ас 300-ҩык, 400-ҩык рҟынӡа,  1300-ҩык  ахыҟаз.
Уыс ишыҟаз исыԥхьан снарган, – Начальник гарнизонас уцароп, – рҳәыит. (Нас арра ишаҭахыу, сахыршьҭо сцон.)
– Иыбзыиоп, – сҳан, уыбрахь сыиасыит.
Санцоз аҷкәынцәа, ара исыцқәаз, – Ҳуыццот, – ҳа сыркыит.
Езызгыит дара, нас, – Абасоп, – сҳәыит, – арыи ауыс хазыуп зынӡа, уажә ҳазҿыуыи, уышьҭан уа иыҟаҳҵои,  амилициа аганахьалагь ауыс аауыр аҭаххот, – сҳәыит. – Абас, абас, ишыҟаҵатәыу-агьыиыу, – ҳа анрасҳәа, – мчыла аӡә шәызгаӡом, исыццар зҭахыу, шәаала, – сҳан, еҳараҩык амныи Шубара саныҟаз исыцыз аҷкәынцәа, еҭа исыцны уахь ицет.
Ара дара даҽаӡә дарҭыит. Арыи Осиа Лианид,
афырхаҵа ҳа зырҭаз, абрыи акамандир  бата-лионас дыҟан. Сапиорныи баталион ҳа иҳаман  Приморск.  Дыҷкәына бзыиан, дысгәаԥхон иара, дыздыруежьҭегьы акырҵон, абрыи Испалком аҿы зны ауыс иуон, сара начальник милициас саныҟаз-агьыиз,  уыс бзыиа иыубо ҷкәынан.  Ахшыҩ змо, ажәа уымамккәа зуыс ҟазҵо-агьыиуа, абас даара патыу зқәыу ҷкәынан  дыҟоуп.
Санцоз, – Уара, усыццар уҭахыума? – сҳан,  – Уахцо саргьы сцот, – иҳәыит.
Дсыман сцет. Уыбрыи ҩызас дҟасҵыит уа.  Иыҟаҳҵоз уа, арыи ацәгьарақәа зуа  рҿагылара, уыбрыи ҳаҿын. Нас еҭа ар ацхыраара рҭахызар, уыбрыи ҟаҳҵон, ар анезгатәыу,  еҭа езаагон. Иыс гәалашәот убас, зназы, Владислав Григорьевич иҳаиҭан дҵас, иаарласны  ризервныи полк  аҟаҵара ҳа.
– Абас 500-ҩык, 600-ҩыкҟа шәзыҟаҵозар, – иҳәыит.
Ҳажәлар  аамҭа цәгьа ҳанҭагылаз  рхеҿ-каашьа бзыиан. Ҩымш-хымш рыла 1000 инаре ҳаны
ауаа езаагыит. Ианрасҳәа, омашәа иырбыит,  ишеизаҳгаз.  Агарнизон аҿы аҷкәынцәа ауыс руон. Аӷьычрақәа-ақәычрақәа ҟалозар, амилициареи ҳареи ҳаидгыланы, амҩақәа ҳкон-агьыион.  Агарнизон аҿы  ас 100-ҩык инареҳаны аҷкәынцәа сыман.
Ҳаилацәажәет. Еҳараӡак  Осиа Лиониеи  дареи  ааледтәалан, иааицәажәан, нас са сҿы иааит. Марганиа Даур, иара, агьырҭ аҷкәынцәагь иыцқәаз-агьыиз  ааит.
– Гиви Камыгә-иԥа, акҳаӡбыит, – рҳәыит. – Уа уыгә иаанаго, – рҳан, – Изакәыи? – сҳан, – Арагьы ҳаҟоп, иыбзыиоп, аха «шәебашьӡом, абра шәгылоп, аулыицаҿы шәангылоп, ҳара ҳаибашьот» ҳа џьыукы иҳарҳәот, даргьы мебашьӡыкәа арахь аҟәры иавоп, аӷьычра иаҿыуп, аха,.. уыбриаҟынтә ҳара ак ҳгәы иаанагет, – рҳәыит.  – Ҳанааоз ҳаицәажәет, – сҳәыит, – ас ишыҟаҵатәыу, абрыи ауыс шыҟо-агьыи, – ҳа.
– Уыи мап ацәаҳкӡом, – рҳәыит. – Иҟаҳҵап, – рҳәыит, – аграфик. Нас  ҳцаны  аҿы ҳрацәажәап, амҩақәа хкым пазициак ҳарҭаат. Ҳпазициагь уыбра иҳамазаауот, уыбрагьы ҳцаны адижурства ҟаҵо, арахьгьы ҳааны,  ара-гьы ҳуыс ҟаҳҵо, – рҳәыит.
– Уара,  уыс ҳахьымӡар-агьыи? – сҳан, – Ҳара иыҵагь аҷкәынцәа ҳԥшаауот.  100-ҩык инареҳаны иҳамоп,  ҳахьӡот, – рҳәыит.
Слахәаԥшын, ҳахьӡаратәы ҳаҟан.
– Бзыиоп,  ҳцап, – сҳәыит. Ианааи, арыи Осиа даашьҭсхын, аштабаҿ ҳнет.
– Еҳа иахԥсыҽыу, иахкым аҭыԥ ҳашәҭ, – ҳҳәыит.
– Бзыиоп, – рҳәыит.
– Иабакәыу? – ҳҳәан,  хахьтәыи ацҳа ахыҟо, уахлықәсо, абрыи Ешыра, – Абра аҭыԥ, – рҳәыит,
– уысҟак иыӷәӷәаны икым, уыбрыи шәахәаԥш, – рҳәыит.
Арыи Осиа уысгьы  ариакәын дызҿыз, аб-лин даж қәа рыжра, агьыи, амныи ԥаса абаталион аниымаз…
– Иҟасҵот, – иҳәыит.
Абрыи актәыи агәыԥ ҳаналага, – Загь ҳцот, – рҳәыит.
– Уыс иауӡом, – ҳҳәыит, ҳаилацәажәыит. – Графикк ҟаҳҵароп, – сҳәыит. – Загь ҳаиццар, нас  ара иыҟаҳҵоз ҳуыс ҟазҵо уыҩ дыҟаӡым, уыбриаҟынтә,  уыс ҟаҳамҵап, – ҳҳәыит.
Нас елацәажәыит:
– Аԥхьа ицо абарҭ роп, ашьҭахь ицо абарҭ роп, – ҳа иҳаӡбын, иыман дааит.
Даан, абарҭ аблиндажқәа рыҟаҵара далагыит.  Ҳаӷацәа ахтәаз раԥхьаҵәҟьа (аӡы ҳабжьоп, акәым зар),  уыбра «Аҩӡаа рнышәынҭра» ҳа иашьҭоп, аԥсақәа гылан-агьыин, абра аблиндаж аҟа-ҵара далагыит. Арыи анҭ иаразнак ирызгәамҭыит. Иангәарҭа, нас ирылахысуа иалагыит.
Зны ишыржоз, аҵлақәа, абанҭ аԥсақәа (аԥса амца анаклагь, арцәара цәгьыуп), амца  ркын ирылаҳаит, даргь амца ркыит,  загь дарроп, уыбра аблиндаж ҟаиҵыит, раԥхьатәыи.
Уыи ааигәара  даҽа хәык ыҟан,  гаражҵас иҟаҵаны аӡәы иыман.  Уа длалаган,  анышә жны,  иара агараж хахь иҟаланы, ҵҟа аблиндаж ҟаҵаны, уыигьы уа аԥслымӡ наган, иакәыршан иаҭан-агьыин,  АКППТ ҳа иашьҭоп, уыбрыи наганы, иҭаргыланы иҟаиҵыит. Уыс уа есымша  ицалон-иаалон гәыԥ-гәыԥла.  10-мш ицон, нас 10-мш арахь ауыс руон.  Иныгьыжьлак, ҽнак акәын рыԥсы аныршьоз. Уыбра 10-мш итәан, игьыжьны
ианлелагь, ҽнак рыԥсы ршьон,  адырҩаҽны агарнизонаҿ ауыс руан. Нас агьыи агәыԥ аауон.
Абас аамҭа цон. Уыбрыи ҳаҿын. Уиашьҭахь, – Иыҵагь иааигәаны апазициа ҟаҳҵап, – иҳәыит.
Уа  сиықәшаҳаҭымзт, аха иҟаимҵар иымуыит. Абрыи ацҳа арыстәыи уаннеуа,  уаннықәслак, хахь уахыҩхало аҵәиырҭак амоп, раԥхьатәыи аҵәиырҭаҵәҟьа, иааигәаӡаны иыҟоп, раԥхьаҵәҟьоп, абрыи Акемпинг ахыҟаз аԥхьа, абра дара наҟ ахәы иықәтәоп, арахь  – ҳара.
– Абра иҟасҵот, – иҳәыит.
Уа узыиасӡом, уызнеӡом. Иара уа ҳанцалогьы,  ҽынла уызнеӡом, ухынла мацара унелар акәын. Абрыи абахә иҽаҵаҵаны,  дцаны, – Амныи аблиндаж ҟасҵот, – иҳәыит.
Уа иыҟауҵои, хаҳәроп загьы, хаҳә мацароп иыҟо. (Аҭыԥ удырот уысгьы.)
Арыи сыҷкәын аиҵбагьы взводк иыман. Уыб-рыи авзвод иыманы, агьырҭ  аҷкәынцәагьы, агар низонаҿ ауыс зуоз, ааидгыланы, ухынла ма-цара, уыбра дцаны,  направленныи деистви ҳа, аминақәа  кылҵәаны,  иыҵаҵаны иԥыижәыит. Иԥыижәон, аха анҭ наҟ  иахьтәаз минак ԥжәет ҳа иахәаԥшон-агьыион.
Иара убас иыԥжәо, убас иыԥжәо, абрыи ахаҳә загь ԥыижәет. Нас ухәыҵалартә иҟаҵаны, хахь  ихыбыит. Аԥслымӡ ааганы иақәырҵо, абрыи аблиндаж аҟаҵара иалагыит. Знык ианырхыб, нас ихәыҵыргоноп иԥыржәаз акакала.  Аԥслымӡ аннаргоз  (дҭахыит, Адлеиба Миро ҳа дыҟан), абрыи Миро,  амашьына дақәтәаны, амныи афарақәа  ашьҭахь иамкратәы, алампақәа амхны, ҩахьхьынтә шьҭахьла, амашьына амнахь нырцәҟа ирымбаразы, иааганы идыргылан, аԥслымӡ ақәхо, абас ухынла мацара абрыи аблиндаж ҟарҵыит.
Абрыи аблиндаж  аибашьрақәа анцақәоз-агьыиоз даара иҳахәет. Иара абрыи мартовски апирациа аныҟаз-агьыи,  убасҟангьы даара иыбзыиан иҳахәыит. Еҳараӡакгьы абрыи Аҟәа  анаагоз, убарҭ даара иҳахәыит.  (Уышьҭан нас хазы ҳалацәажәозар акәхап ишыҟалақәаз.) Абас ала, абрыи Осиа Лионид ахаҵара иыхәҭаҵәҟьангь иоуыит.
Нас уыс угәы иаанамгои зны-зынла,  абрыи  афырхаҵара иырҭт-агьыи,  иыззиоуыи-агьыи ҳа.  Аныи џьыукы-џьыук рзыҳа иырҳәогьы, уыигьы ҳаҳахьет. Уыи са сзгьы иырҳәозар ҟалот-агьыиот, аха абрыи изы аӡәы  иҳәот ҳагь сыҟам. Убысҟак абрыи аибашьра дыуӡӡа ахынӡацоз ихы бзыиаӡан иааиырԥшыит. Иыхәҭангьы иоуыит ҳа иысԥхьаӡот, Осиа Лианид.
Уажә ҳаицәажәараҿы иысҳәарц иысҭахыу уиоп,  арыи агарнизон аҿы ауыс шызуазгьы, ианахәҭо, хәҷык ацхыраара  рҭахыуп ҳа ианысԥхьаӡоз, саргьы сцалон.  Аҩбатәыи ақәылара ҳа ҳашьҭоп, абрыи Шьрома аганахь ала  (раԥхьатәыи ҳала-цәажәахьет),  ацара анаҭахха…
Уаанӡа сара амныи 13-ҩык сыман сантәаз Шубара,  аныи ацҳа ахыҟаз-агьыиз,  атанкқәа рзы аминақәа  ыҵаҳҵеит-агьыит.  Иахыҵасҵаз здыроз сареи, Еник Лионеи,  Ҭарба Аслани ҳауп, акәымзар агьырҭ  иыздыроз уыҩ дыҟаӡымзт.
Уа  асхема ҟаҳҵыит-агьыит, иахыҵаҳҵақәаз-агьыиқәаз.
Арҭ иырдырон, аштаб аҿы, ишыҟо, нас, – Еҭа уцарц шԥоубо-агьыиу? – рҳан, – Иыбзыиамыи, – сҳәыит.
Нас иаашьҭсхын,  абас 15-ҩыкҟа  сыман сцет.  Уысҟан иыздырон уажәы ҳазлацақәоз, апирациақәа-агьыи, ԥасеԥш акәымкәа,  салахәын сара уа Асавет аҿы.  Иыздырозгьы ҳмаҷын, ҳгәыиҭақәаз, аха уажә сцот, амныи амҩақәа ргәа-ҭара,  разведка хәҷык аҟаҵара, нас  ами нақәа рыҵхра анырҭахыу, рыҵхра-агьыи.
Атехникагь ҳаман-агьыин, а-БМП-қәагь ҩҩбаҟа згыит, а-ЗУ-шкак згыит,  ГАЗ 66-ои ҳа иызшьҭо амашьынақәа сымоп. Ҳҩет Шубара.  Ҳа ҳҩеаан-ӡа, аныи аӡы иаӡәӡәазар акәхарын, иааԥшны иыҟан аминақәа ахыҵаз,  арахьтәыи ала иыҟақәаз,  ҳҩеаанӡа иыҵырхыит. Уа Аиба ҷкәынак  (уажәыгьы абра а-ЗУ-шка  ҳаҩнаԥхьа игылоп, аабатәыи аномер ҳа, абрыи иақәтәан аишьцәа ҩыџьа  Аиыраа),  уыбрыи  иыман дылбааит ҳа ҳнеаанӡа.
– Ҵҟа дылбааит анырҳәа, – омашәа иызбыит:
– Иышԥа, дышԥалбаа? – сҳан, – Дылбааит, Гиви Камыгә-иԥа, – рҳәыит. – Уара, дышԥалбаа, аминақәа ыҵаныи?
– Аминақәа арахь иаабаз ыҵҳхт, – рҳәыит, аха  арыигьы  иымдыруазыи,  аҭӡамц а-ЗУ-шка азшьапык кыдыргыланы, агьыи агәҭы иыб-жьаргыланы, абас дылбааит.
Ҳанне, амина шьҭан, уырҭ  ыҵҳхыит-агьыит. Нас арахь  ицахьан дара,  Аҟәатәыи а-ГЕС ахыҟо ашҟа. Уахь  ицеит Цыгәба Лиосик ибаталион, агьыи аҩада Витали Тарнава иытә хазы иыҟан.  Сара арыстәыи аснариадқәа рацәаны исыман, иызназгар акәын,  ауаа рызназгар акәын. Аха  раԥхьа аҭыԥ аныи Шубара иыскыр
акәын. Шубара иыкны саннеи, сантәа, нас иыҵагь сзынарышьҭыит.  Ачиченцәа ыҟан, аҟабардацәа аҟан, аԥсуаа аҟан, нас 200-ҩык рҟынӡа  сызнет.  Арыи аӡы уаннырлагь дара рышҟа, агьырҭ хахьла иаауон, сара арстәыи Шубарала сажәлар акәын.
Абас ҳаннеуа, аныи аминақәа ыҵоу гәаҳҭар акәын, атехника мнеуо, инеуо ҳаздырӡомзт, иыҵзхуаз  урыск дҳацын, москватәк (ашьҭахь абра атили-видиниа дадырбыит-агьыит, ишьапқәа хжәет рыцҳа, иара),  акрыихыҵуон-агьыион.
– Уааԥсама? – ҳа сҳәо-агьыи, ас дҳацны,  ҳцо,  абрыи абнара ҳалалан ҳахынӡазнеуаз, иыҵҳхыит. Аха аҩада иыҵагь ҳнер,  иаахтны иыҟоп,  угәарҭот, уыс уацәшәаратәы иыҟан. Амныи аԥаса 28-ҩык  ршьыит ҳәа ахысҳәаз,  абрыи аҭыԥ аҟынӡа ҳнероп.  Уоп дара апазициа бзыиан иахыркыз,  ирымаз загь уыбра иықәыргылан ирыман. Иызбанзар уыи ԥшьы-мҩакны ехагылоуп,  ахәы бзыиан иыҟоп-агьыиуп. Аладагь ицо дырбо, аҩадагь иаауо, Шубараҟа ицо рбо, Ахалшьенитә иаауо рбо, амҩақәа загьы уыбра икын. Амныи а-ГЕС ашҟа ицо  амҩагьы аброп иахыҟаз.
Абриакәын ҳазагьы ҳзышьҭаз. Уыс ҳаицәажәан ҳаҟан, абрыи Ахалшьениала наҟтәыи а-ГЕС ала иаауо-агьыи, хахьла иааиуа, сара арстәыи ҵҟала сҩены срыжәло.  Аҷкәынцәа исыцыз  20-ҩык ракәын, агьырҭ  ҵҟа иласкьаган итәан. Арҭ уажә сдәықәлар исыманы, сацәшәет. «Са схала сцап, снавагыла-аавагылан», аҭырасра-агьыи,  (амина ыҵазаргьы,  ҽынла ухы аныҟәгашьа уақәшәар,  уақәԥалаӡом), ахаҳә дыуқәа ахыҟо, кьыс змам, адацқәа, абарҭ срықәԥало сцалон сара, аминақәа сырхысны, иахаҟақәаз.
– Абинокыль сыманы  хәҷык снаскьот, – сҳәыит, – абас 60-ҟа, 100-метрак-агьыи раҟра.
Аҷкәынцәа игылаз рҳәыит:
– Еҭа уаҳцәцот,  уыс мамо, – рҳәыит. – Ара уыҟаз, – рҳәыит.
– Мамо, џьаргьы сцаӡом,  абра снеуот,  шәаагыл, – сҳәыит.
Уыс рҳәо, емаҳко, нас инырмыуӡа, – Шәаагыл! – сҳан, срыҵаҳәҳәан,  иаагылт.
Аныи Ҭарба Аслан ҳәа ҷкәынак дсыцын есымша, уыи  сцар иыуӡомзт.  Иааныскылан, снаскьо, снаскьо, нас саргьы саланагалыит. Абас, 200 мет-раҟынӡа срызнет,  амныи атабиа иахҭатәаз ҳа сгәы иахаанаго,  амҩақәа ахехагыло. 200 метра сыбжьаны, аҭырасра сылалан мацара снет. Аби-нокыль скын, сахәаԥшт, аха уыҩ дызбом. Зны уыс сгәы иаанагыит  : «Сгәарҭазар ҟалап, рҽыр-ԥсны итәоп» сгәахәын-агьыин,  аҭырасра сылатәоп,  бинокыльла сыԥшуеит, аха  аӡәы даамҵысӡыит. Иара жәыкгьы зымбыит.  Ԥсызхаз уаҳа уыҩ дгылам, абас 15-ҟа, 20 минуҭ  уыбра стәан. Уыс зны сгәы иаанагыит: «Сышнеуа снены, уыбра стәап, уыбра уыҩ дыҟам» ҳа.  Аха иыҟасҵоз,  «уажәы санажә, аӡәы агәызҳа дсехсны, гаӡарала сыишьыр аҵкьыс, макьана саагылап, цқьа сыԥшып-агьыип»  сҳан, соура аҟынӡа сҩаҵҟьан сҩагылыит,  «аӡәы сыибар, ма дхысп» сҳан,  иаразнак дышԥахысоз, слатәет. Аӡәгьы дымхысӡыит.
«Абрыи закәыи?» сҳан,  арациа сыман  аштаб ашҟа сыизасыит. Аиба Валерик иоп ҳа сыҟоп иызкыз. Паша Арӡынба иакәыу, Аиба иакәыу, цқьа иысгәалашәом, аха аӡәы икын, ԥсышәала ҳаицәажәет.
– Аԥсшәа зҳәо,  аԥсышәала усацәажәа, – сҳәыит.  –Уажә сахыҟо удыро? – сҳан, – Ааи, иыздырот, – иҳәыит.  (Загь нҭкааны иҳазҳәаӡомзт.  Уа абора ыҟоп,  аферма  ыҟан.)  – Уыбра нырцә, –
сҳәыит, – сахгылаз анырцә, – сҳәыит, – ажәқәа рбора сыман,  сбора ахыҟо уымдыруе? – сҳан, – Ааи, иыздырот, – иҳәыит. – Уыбрыи ажәқәа аасцот ҳа сцан,  сахнеиыз, ажәқәа ыҟаӡым, – сҳәыит.
– Иаба, уабаҟо, уара, уабаҟо?! – иҳан, – Ажәқәа ахыҟо, ажәқәарҿ сыҟоп, – сҳәыит. – Аха сыжәқәа ыҟаӡым,  иахцаз сыздыром, – сҳәыит. – Елыу-каама? – сҳан, – Елыскааит, елыскааит, – иҳәыит.
Сасналиеви иареи едтәалан (Сасналиев уысҟан министырс дыҟан оборонаҿ), еиҳәыит. Арыи  иааиымыихын, акәыкәыҳа дыҳәҳәет:
– Уабаца, уевысма?! – иҳәыит. – Уабаҟо, уабаҟо?! – иҳәыит.
– Иахуеҳәаз уыбра сыҟоп, – сҳәыит.
– Угьыжьы убыржәыҵәҟьа! – иҳәыит. – Угьыжьы! – иҳәыит.
Арыи Дбар хазы дтәаны апирациа аҟаҵара да-ҿыуп,  абрыи злаагаша, арахь хахьла иаауо, аб-рыи злаагаша ҳа иаҿыуп,  иара уа уыҩ дыҟаӡым. Арыи Тарнава, камандир баталиона, хахьынтә Ахал-шьениала даауон,  сыбжьы иаҳозар акәхарын.
Нас, – Угьыжьы, – анырҳа,  сгьыжьыит, сыл-бааит сыҷкәынцәа рышҟа.
Уырҭгьы, – Гиви Камугавич, сцаӡом уымҳәазыи, – рҳан-агьыин, аха ҳаицәажәыит-агьыит.
Уыс ҳшыҟаз, – Шьҭа ҳгьыжьып,  амҩа ҳрыцқьет, – сҳәыит. – Нас апирациа анахәҭо ҳалагот, – сҳан, ҳгьыжьны амҩа ҳшықәыз акәымкәа, рациала Тарнава иыбжьы гот  :
– Арыи иызгыит, иызгыит! – иҳәыит. – Уа сҭатәоп, – иҳәыит.
Сыбжьы аниаҳа, уыҩ дыҟаӡым зҳәоз, иара хахьла иаҳагь дахәамԥшозыи,  ианыиба, дааины дҭатәет.
– Аа,  – говорю, – сыушьыит,  саԥхьа иыугыит, иуыдсныҳәалот-агьыиот, – сҳан, нас агьырҭакаманда раҳҭан, загь уа ҳхалыит.
Абас,  аԥаса 28-ҩык  ахыршьыз, уыҩ дҳамбаӡыкәа ҳнет. Уа  а-ПТУРС аабыит,  СПГ-9 ҳа иыҟоп, ҩҩба аабыит, апулимиотқәа аабыит.  Ҵҟала ҳандәықәла, агьырҭ  арахь аҩада ихысо, алада ихысо анырба, икажьны иыҩны ицет,  загь уыбра иышьҭан.
Абас уыбрыи  ҳгыит. Уажәыгьы «сгәы иалоп»,  сымацара  снены иызгар сҭахын. Ашиԥка сыхьыит.
Каман  наҟтәыигьы, Амзара ҳа иыҟоп, убырс-тәыигьы иылбааит. Ахалшьенинтәы,  арыс тәыи, Амзарала иылбааны, Каман ргахьан. Ҳарҭ гьы шьҭа Ахалшьеныила загь уа ҵҟа ҳалбааит. Нас уыбра Каман  аԥаса  «Аҭаҳмадацәа рыҩны» ҳәа  иыҟан. Уыбрыи аҩнаҿы аштаб ҟаҳҵыит. Уыбра сыҟан. Нас Шьрома,  ашьхақәа Ҳабҩиук, агьыи 920-аиа ҳа иахаҿыу,  убарҭ ргара акәын ҳа ҳазҿыз.
Уа акыраамҭа ҳаҟан. Уыи загь сҳәом, аха ипизодқәак сҳәар сҭахыуп. Арыи Шамиль Басаев (дыудырот уысгьы)  иыман дааит иҩызцәа. Иара ихаҭа,  есымша раԥхьа дгылан акәын аибашьра дышцоз. Зам. министыр обороны ҳа дҟарҵахьан  Аԥсны,  аха, загь дарроп, иара ашәақь кны, раԥхьа дгыланы аибашьра дцон. Уыс акәын дшыҟаз.
Уа даннеи,  ҳаиқәшәыит иареи сареи. Уаан-ӡа,  Шубараан хәҷык ҳаицәҳан-агьыин, нас  аԥсшәа ебаҳҳәон-агьыион, ҳанебабо ҳгәы дыи-бакылон-агьыион, аха  ҳаизааигәан ҳаҟа ӡымзт.
Уыс ҳшыҟаз  дааит иара,  аштаб аҿы. Уа са сҿы иааины акәын загь шцоз. Нас иахцо амҩақәа-агьыиқәа расҳәон, иышцаша расҳәон-агьыион. Са сҟынӡа машьынала уылбаар ҟалон.  Уантә  шьапыла уцар акәын, уаҳа цашьа амаӡымзт.  Уа ацҳақәа ҩҩба аҟоп, уырҭ ацҳақәа ҳахьчон-агьыион,  акҟамларц азы.
Уыи дцет абахә ашҟа,  Ҳабҩиук ала иыхәнаны, Цагуравка агаразы иҭалыит. Уа аиҿахысрақәа ҟалыит-агьыит, аха арыи ачиченцәа шыҟаз уысоп, акраамҭа  иызтәаӡомзт, иагьа ихагахар, ҩымш-хымш. Аха уырҭ  хаҵарас  ирылаз – иажәлон, иҟәыбаса иықәырҵон, «амнаанӡа унеи» ахыуҳәаз инеуан, «всио, азадача ҟаҳҵыит» рҳәон, иаагьыжьны иааион. Аха уа итәаны, абрыи пазиционна ҳа иаҳҳәоз, бои, уыи рҭахӡымзт.  Арыи иысвиазь ауыс амуызт-агьыизт, ҩыџьаҟа иыманы,  иа итәқәа ныжьны,  акелыикаарц иҭахызар акәхарын, дшаауоз дымҩахҟьет,  дара ахыҟаз дақәшәыит. Уа иехсыит-агьыит,  ҩызак иыцыз  дагьырхәыит,  лыхнытә ҷкәынак дҭахыит.  Агранатамиот ала ирехсын, иықәшәан, дҟәыбаса дагыит, арыигьы дхәыит.  Ишьапы иақәшәыит, инапы иақәшәыит-агьыит .
Даҽа чичен ҷкәынак, иара диыцӡымзт ҳа сыҟоп,  хазы дшаауоз, уыигь уыбрахь дақәшәан, аӡы иҽаҭан-агьыин, арахь  ҳа ҳашҟа дырын, абнала  днет.
– Абас-абас, – иҳәыит, – Басаев Шамиль  дыхәны дыҟоп, – иҳәыит. – Амнахьхьы, Ҳабҩиук аҵҟа, – иҳәыит.
– Иышԥыкәыу, уара? – сҳан, – Ааи, – иҳәыит.
Нас аҷкәынцәа езызгет.
– Ҳцап,  дахыҟо гәаҳҭап, амҩа ҳақәлап, – сҳәыит.
Иара ахыҟалаҵәҟьаз нҳарҳәа, ҳаннеи,  арыи Цагуравкантә иыубарҭан иыҟоп. Уа дара Цагуравка ҳа иыҟо ахәаҿы иықәтәан. Арыи ҳаԥхьаҵәҟьа  Ҳабҩиук ыҟоп. Аӡы уыраанӡа,  абжьараҿы иыҭбаауп.
Абас 200-ҟа метра  иыубарҭаны, иаххысоз уыброп. Уахь унеуагьы иыҟам, аха иара  дҳәазаны абнаҟынӡа дааит. Ҳарҭ  абна  ҳхәыҵсаанӡа, аҷкәынцәа уа илартәаны, хәҷык санынаскьа,  – ҳа иыбжьы иыргет.
Сыԥшызар, Шамиль иоп. Иымаҭәақәа акымзарк иышәӡым. Икьаҿ ыҟам, еиқәа ыҟам, делыхны, амала, ишьапқәа ҿеҳәет, абинтқәа рыла-агьыи,  ихала.
Нас снен, – Абааԥс, иуыхьыи? – сҳан, – Абас-абас, – иҳәыит. – Агьыи дабаҟо, иыршь?
– Амнахьхьыи дышьҭоп, – иҳәыит, – иыршьыз-агьыи, – иҳәыит.
Аха  аныи  иыхтны иахыҟаз аҭыԥаҿоп. Нас аҷкәынцәа сыман сааиын, ҳҽыҵәахны, ҳҳәа-заны ҳнены,  дахышьҭаз арахь дааган, абна ақәаҵашҟа даҳҵәахыит.
Иара нас, – Агьырҭ иыҵагь  ыҟоп  амнахь наҟ, нырцәҟа,  абахә аҵҟала,  Аҳабҩуик аҵҟа,  даҽа ҩыџьа, – иҳәыит. – Аӡәы  ишьапы хҵәоп, – иҳәыит.
Дҳаман ҳдәықәлыит. Агьыи уысгьы дыхәны дыҟан.
– Уыи нас уышьҭан хазы даҳгап, – ҳҳәыит, – арыи дҳазгаат, – рҳан, дрыман аҷкәынцәа идәықәылт, аха уа абахә уаҿалан уцароп.
Уыс баша-маша унеуа-агьыиуа иыҟаӡым.  Уажә 15–20 метра днаугар, нас ҽаӡәы иҟәаҟә дықәыиҵароп-агьыиуп.  Иыҷкәынцәан исыцыз, аха ирылмшет. Нас сҳәыит:
– Дсышәҭ, саргьы дызгот, – сҳәыит.
– Гиви Камугавич, уара дышԥоуго?! – рҳәыит.
– Дсышәҭ, дсышәҭ! – сҳәыит. – Уалга, сҟәаҟә уықәтәа! – сҳан, – Сықәтәаӡом, – иҳәыит. – Уара, сҟәаҟә уықәтәа! – сҳәыит...
– Сықәтәаӡом! – иҳәыит. – Уара, сара  иысзы-гәыӷьом, – иҳәыит.
Ҳаибакыит. Нас сиыҵаҳәҳәет,  сҟәаҟә дықә-сыртәет. Амҩахәасҭа саныланы ԥыҭк дызгыит. Амҩа ҳахықәыз, аныи амыхәқәа,  ишьапы имыхьуе, иаҿаԥар ҳа сшәаны, ас ҟаҵо-агьыио ҳцон.  Дахықәтәаз сҟәаҟәаҿ уыс иҳәот урысшәала:
– иҳәыит.
Асгьы алаф ебаҳҳәыит-агьыит. Арахь дыхәны дыҟоп,  алафгьы иҳәот.
Нас ҳаицхыраан, амашьынагь ааган исыргылахьан,  иахынӡанеоз, уа дкылҳгет.  Амашьына даҭаны даҳшьҭыит. Данцоз уыс иҳәыит:
– иҳан, дцет.
Уыбрыинахыс иареи сареи ҳаиҩызцәа бзыиахыит. Аишьцәа реԥш, убас ҳҟалыит.
Арыигьы уыбра ипизодны иҟалыит.
Алафқәа хәҷык  ҳҳәап нас уыбра.  Аӡааи-гәара акәын ҳахтәаз, аӡы ахыиасоз,  уа ҳаштаб ыҟан.  Хахь ҳхалон, Шрома-агьыи, аха аиҳарак
аштаб аниакәын, иахысҳәаз аҩнаҿы ҳтәан. Арыи аӡаҿы сцаны, сара есымша сҽыскәабалон.  Себашьон, аха сыԥҵы амсымхыр зыуӡомзт.  Шьымҭан-шаанӡа сҩагыланы  сцаны, сыԥҵқәа амсхлон.
Ҽнак арыи сшаҿыз акәымкәа, ахысра иалагыит абзарбзанқәа.  Акы наҟ инаскьаны икаҳаит (уыи нас абжьы уаҳауот иара анаауо, иахцо-агьыиуа),  сазыӡырҩын, нахьхьы џьа гәеҩҳа  икаҳаит,  аха  сшаҿыз-агьыиз, иааигәаны икаҳо иалагыит. «Арыи иыҟанаҵо закәыи?» сҳан,  аӡы сынҭалан,  аҽыкәабара сшаҿыз,  аашьа шсаҳаоз, иааигәаны икаҳаит.  Иаразнак сӡааҟәрылыит.  Нырцә аԥаҩ аҿыҵәҟьа,  абас 30-ҟа метра ҳабжьоп, уыбра икаҳаит.  Акызаҵәк, аныи сан-ӡааҟәрыла,  ахаҳәқәа ракәыу-агьыи, акы ҟәыр-ҟәыр-ҟәыр-ҟәырҳа, абрыи аӡы иалаҳаит.  Схы ҭыууа сҩагылан, сымаҭәқәа аашьҭсхын, уызцалозар уца! Сыҩны, арахь сыштаб ашҟа сааит.
Сҽааиласҳәан-агьыин,  (анҭ аҷкәынцәа раагара сцароп), сцет исыман аҷкәынцәа, ԥыҭҩык. Асааҭ 8 рзы ухынла сцет, асааҭ 6 шьымҭан сааит. Ухынлоп санца. Сгьыжьны санааи, арҭ сыҷкәынцәа исыцыз, алафҳәара рдырон, уажәыгь алаф сылырхлот-агьыиот.
– Арыи Гиви Камыгә-иԥа, – рҳәыит, – есышьымҭан дцаны, – рҳәыит, – иҿы иыӡәӡәалон,  иыԥҵқәа амыихон, – рҳәыит. – Иыԥҵқәа абжак шамыихоз, аҟәақҳа иехсуа ианалага, даагәаан, иҽааилаҳәан дцан, Аҳабҩиук ганы, дааны иыԥҵқәа амыихт, – рҳәыит.
Уа ҳцет. Ҽынла ҳанца,  амныи иахысҳәаз, 200 метра ахыбжьаз,  ҳаннеи,  ҳа ҳтәала аразведка  ҟаҳҵыит-агьыит, аха  иыубои, абнаршәыроп хаблагь.  Цагуравка иықәтәо уыи дхароп, ара
ҳаԥхьа иықәтәо, абна дахылатәо абахә амоп, уаантә уиехсыр, амишень даҩызоуп.
Нас,  – Шәебарыҩны,  иахшәсырбо ашҟа шәдәықәыл.  Аԥхьа са сцот,  нас снапы ахсырхо шәцаны шәтәот, – сҳәыит.
Абрыи амҩахәасҭала ҳахнеиыз, абна анаанҵәа, саахәыҵҟьан сыҩт, иынахьхьыи ашҟа сцот ҳа. Сыҩуа, абас скәараҵо, скәараҵо, скәараҵо, нахьхьынӡа снет, аха нас ацаҟьа ыҟоп, ацаҟьа уаҵатәот, уа иыуԥырхагаӡым.  Снет, аха уыҩ дымхысӡыит.  Снапы шьҭысхын (уа ихароп,  200-ҟа метра бжьоп),  ас исырбет,  уырҭ дара аӡәаӡәала ешьҭагылан игылан.  Дыҩуо, дыҩуо, дыҩуо дцо, ас аныҟасҵалагь, уа иыҽкаиыжьон. Нас ипазициа идырон. Уыс иааган, абрыи шахматныи ҳасабала  исыртәет загьы.
Абрыи бжеҳараҩык сыртәахьан еԥш акәымкәа, аҟәақҳа Цагуравкала рҿаадырхыит. Ара икарыжьо, ара икарыжьо, ана икарыжьо, ара икарыжьо, аха  ацарҭа ҳамаӡым, агәы ҳақәхыит. Арахь абна, арахь ацаҟьа, уаҳа царҭа ыҟаӡым. Уажәы абжаҩык раҟраҵәҟьа мнецызт, аха агьырҭ наҟ абна иылоп. Арыи ҽынла ишамуаз збыит. Уышьҭа шьҭахьлагь  аиагара уадаҩхыит. Акыр ҳтәан, абас 15-ҟа минуҭ, аха иаҟәымҵыит.
Нас иааигәаны гранатамиотла иҳаехсуа иалагт.  Арантә са сыибаӡомзт, аха анахь са стәқәа ахтәаз ашҟа ахысра далагыит. Нас сыбжьы сыргет (аӡәаӡәала рыхьыӡқәа ҳәаны):
– Уыҩ!..
Аснариад ала акәын иызлахысоз,  уыи нас фтаматым. Арыи дыҩны абна дылло, арыи дылло, аныи дылло,  нас  саргьы саанхет,  сыҩны, скәараҵо, еҭа ҳазлааз абна ҳалалыит. Ҳалалан ԥыҭк ҳнаскьет, абас 200-ҟа метра, иааныскылан,
шьҭа  аныи ҳахылалаз ашҟа иылахысо иалагт-агьыит.  Иара амҩа ас икәараҵо ицот, уыи  ихыст-агьыит, аха ҳааигәара уыс агькамҳаит. Астрои илықәсыргылан, срыхәаԥшын, аӡә дыҟаӡым. Маскватә урыс ҷкәынак дҳацын, даҳзымԥшааит.
– Дабаца, уара? – ҳҳәан, – Гиви Камугавич, ҳаздырӡом, – рҳәыит.
Уышьҭа дныжьны сызлацои?! Ахы иаахан дынхоу-агьыиу…  Арыи илымҳа иагзаап, аныи акаманда иыҟасҵаз имаҳаӡыит. Иалыздрааи, илымҳа иагыу-агьыиу.
Нас снен,  – Дабаца,  дабаҳартәаз? – сҳан,  ал хәҷқәак гылан, абас ҩҩбаҟа-хԥаҟа метра, абра аҟәраҿы, амныи давҵатәеит.
– Амнахь даҳшьҭыит, – рҳәыит дара, абнараҿы ҳаннеи.
Нас ҳабжьы ҳарган-агьыин, иҿыимҭыит. Дзыусҭа сгәалашәом, Ҭарба иоп ҳа сыҟоп, Аслан, дыҩны дцан, дахҭатәаз гәеҭан, уа дтәоп. Апулимиот икыуп.
– Уара, иыҟауҵозыи?! – иҳан,
– иҳәыит.
Уыигьы нас дырыҩны дааҳган, алаф иылхуа,  ҳгьыжьны ҳааит. Уыбриашьҭахьоп  ухынла  ҳанца.
Ухынла ҳцет ашахақәа ҳаман.  Аныи аӡы аррагьы даара иыцәгьын уысҟан,  идыуны ицон. Ашаха дыук ааҳгыит,  60-метра  аҟра иыҟоп аура. Абрыи ҳаманы ҳнет. Аха арҭ аҷкәынцәа, аныи ашаха ҳаман ҳанцоз,  ашьҭхразы иаашьан, хыџьара иԥырҟазаап. Са исыздырӡом. Арыи ҳаннеи, сҳәыит:
– Ашаха ах са иыскот, – сҳәыит,  – сыҩны нахьхьы сцот. Уахь саннелагь, шәарҭ  аӡәаӡәала шәыҩны шәнеуот сышҟа, – сҳәыит.
Лашьцоп.  Амныи абжьысырҭа, ԥаса ҳахзымцаз, арыи уышьҭа аамҭа цот,  ҳзыццакуагьы анҭ наҟиынхаз аҷкәынцәа рзоп.
– Аӡәы ишьапы хҵәаны дыҟоп, – рҳәыит, арахь аамҭа цот.
Ҳаргьы уахь ҳазнеуом, аныи дара ртылаҿ иыҟоп, ақырҭқәа ахыҟо ашҟа.
Ҳдәықәылт. Сыҩны сцет, аныи ԥаса сышцаз еԥш,  сшаха ахы кны. Ашахагьы уа иназгыит.
– Уышьҭа аӡә шәааи, – сҳан,  аӡә дыҩны дшааиоз, ирыхь сыздыром, иаҟәыҵт аара, сыбжьы сыргет.
Урыс ҷкәынак абра агарнизонаҿ дсыман, Плиу-шьев ҳа. Иылақәа ачки аҭаны дыҟан. Уаагьы зны аӡы дырны дцаны даахьан.  Дбааӡаны дыҟоп-агьыиуп, абныи дааит.
– Уара, иыҟале, анҭ зымаауе? – сҳан, – Иыҟам, иаауом, – иҳәыит. – Уара, уца еҭа,  – сҳан, аныи иылақәа ачки аман-агьыин, нас аринтир ицәыӡзар акәхап, абас хәҷык иааркьаҳәны дцар акәын, иара абрахь арымарахь ала дцет, арыӷьарахь ацара ацынхәрас,  дцан, аҵыршә асра далагыит.
Анҭ ахтәаз,  ухынламзыи, арыи ажәҩан дад-ԥшыланы дгәарҭыит.  Ԥачлиак дсыцын, арациа зкыз  (ԥаса абрыи арациақәа сзыҟазҵоз), ара акамандаҿы аӡӷаб дыртәаны дҳамоп, амедсистра, Емма Инаԥшьба ҳа дҳаман, арыи хазы ецәажәо-агьыиуа, – Уара, ишәыхьыи, шәабаҟо-агьыи? – лҳан, аамҭа цахьет акыр…
Арыи  аҳәара мариоп, аха  уанцо хәҷык иуадаҩыуп, ухынлан  абахә уаҿалан ацараагьыи, алашара ауыркыр ҟалом-агьыиум. Аамҭа акыр ҳақәхыит. Асааҭ 2 рҟынӡа ухынла инехьет.
– Иҿыбымҭын, ҿыбымҭын, ҿыбымҭын, – иҳәыит.  – Гиви Камугавич уыбрахь дцан, – иҳәыит, – ақырҭқәа иыкәшан игылоп, иаҳбот, – иҳәыит. – Иыҟаҳҵо ҳаздыром,  баагыл, – иҳәыит.
Аныи Плиушьев даныиба, арахь дымцазыи,  арыӷьарахь ацынхәрас,  «арҭ ақырҭқәоп, аҵыршә иасот, – иҳәыит, – иааит» иҳәыит.
Нас Плиушьев дааит.
– Уара, иыҟале? – сҳан, – Иыҟалеи, уыҩ дыҟаӡым, – иҳәыит. – Уара, иабаце, иышԥаҟам?! – сҳан, – Иыҟаӡым, – иҳәыит.
Арациа хәҷык хазы иҳаман. Арациа ааныскылан, аныи сиыԥхьет:
– Уара, уызҿызыи? – сҳан, – Гиви Камугавич, ишәыкәшет, ишәыкәшет! – иҳәыит. – Ишәыкәшет, шәҽазыҟаҵан шәыҟаз, – иҳәыит. – Уара, иҳакәшада? – сҳан, – Ақырҭқәа шәыкәшет амна! – иҳәыит. – Аҵыршә иасо игылоп, – иҳәыит. – Уара, Плиушьев, уабаҟаз? – сҳан, – Амнахь сымцеи, – иҳәыит. – Аҵыршә уасма? – сҳан, – Ааи, – иҳәыит.
Нас уыи нахьхьы абнашҟа дцаны, 200-300 метра  арымарахь дцаны, анахь-арахь аҵыршә дасозаап.  Анҭ «иҳакәшет» рҳәыит.
– Уара, уыи Плиушьев иоп, арахь шәааи, Плиушьев иоп, – сҳан, иаазгыит.
Аӡәаӡәала иаазго, нас ачиченеццәа ҩыџьа, раԥ-хьа иааит. Уырҭ ааит-агьыит. Нас уажә  лашьцоп, уахҭалогь убаӡом.  Ашаха ркын, – Иҭалода? – сҳан, ачиченец,  – Са сҭалот, – иҳәыит.
– Уара, аӡсшьа удыро?– сҳан, – Иыздырот, – иҳәыит. – Бзыиоп, нас ашаха кы, – сҳан, исыркыит.
Са иыскыуп акы, арахь. Иара иыкны ддәықәылт, иыдҿаҳәалан. Аӡы иҽалаиыжьт. Акгьы аабаӡом, абжьы
ҳаҳаот аӡы, уаҳа акымзарак ыҟаӡым. Арыи аӡы иҽеҭан дцот. Дышцоз акәымкәа, сшаха нҵәет. Арыи  60-метра  иыҟаз,  сшаха ыҟаӡым. Уыиҳ!
– Уара, сшаха кьаҿын, иыҟаӡым уаҳа, иынҵәет, – сҳәыит.
Аныи  60-метра  ыҟан.  60-метра  ацынхәрас икьаҿыз скыит.
– Иаусыжьҭома? – сҳан, – Иаумыжьҭын, – иҳәыит.
Иоусмыжьҭыр, аныи дӡаанарҟәрылар ҟалот аӡы,  аӷьырашҟа дагыит.  Уыс сҳәыит:
– Уара, са аҟәры савалан сыҩуот, уаргьы ухы уахәала, – сҳәыит, – амала уыбжьы сырҳа, – сҳәеит.
Иыбжьгьы рдыуны иымҳәар, иуаҳаӡом. Аҟәры савоп сыҩуа, абрахь алада, аныи сыиԥасны. Иара арахь дыӡсо, арахь дыӡсо,  шәкҟа метра  аҟәры ҳавалан ҳцет. Нас, иҳәыит:
– Сырт! – иҳәыит. – Сырт! – иҳәыит.  Ҳанемариашаха иареи сареи,  ашаха ҳазхет.
Иара нырцәҟа дыҟоп, сара арахь сыҟоп, аҵыхә скыуп.
– Уышьҭа уаргьы  наҟтәыила арахь уаала, – сҳәыит. – Нас сара арстәыи наҟ сцап, – сҳан,  ҳҭыԥаҿ ҳааит.
Ҳааит. Уажәы иара икыуп, сара иыскыуп, аха  иаргьы ӡылачыит,  иҟәазын иара иаҳкыз.
Иаҳзынкылом ҳҩыџьыгь.  Анҭ  аазган, аныи ачиченец ҽаӡә дааит. Уыигь икыит, аха  аӡы иаласцԥхьаӡа иҳамнахо иалагот. Иҳарххо, иҳарххо,  уыбрыи ҳаҿыуп.  Сара сбааӡаӡым, иара дбааӡоп, ахьҭа дакыит.
– Уышԥаҟо? – сҳан, – Ничиво, – иҳәот, уа дгылоп. Арыи чичен дыук дааит. Дҟәазӡа, омак чиченк дыҟан, аныи даакылсын, – Са сцот, – иҳәыит.
– Аӡсшьа удырома? – сҳан, – Сыздырӡом, – иҳәыит. – Ыы, нас уышԥацо? – сҳан, – Аканат сымкои, – иҳәыит. – Уара, аканат ҳа иаҳзымкыр, уышьҭан иышԥаҟауҵо? – сҳан, – Акымзарк, сцот, – иҳәыит.
Нас аҷкәынцәа, аныи Плиушьевгьы дааит, даҽа џьыук ааит-агьыит, хҩык-ԥшьҩыкҟа езет. Иаҳкыит, аха наҟ аӡә иоп иызкыу.  Нас аныи ачиченец дыу дҭалт. Дҭалан, иыкны, уыр-уыр-уырҳа, уыи  амышәҳәар иакәын, аҟәақҳа наҟ аӡы рбганы,  нырцәҟа дырт.
– Уырма? – сҳан, – Сырт, – иҳәыит.
«Аӡсшьа сыздырӡом» иҳәыит, дырны дцет.
Ҽаӡә дыҟан, афганецк, урыск.
– Саргьы сцот, – иҳәыит.
Уыбрыигьы дҭалт,  аӡәык-ҩыџьак арахь иаан-хароп, аканат зкыу, акәымзар загь уахь ҳцароп.  Плиушь, – Са сцот, – иҳәыит.
– Уара, Плиушь, уара уызцом,  уаагыл,  – сҳәыит. – Ҩынтә уцан уаахьет. Убааӡет, укарахет, уылақәа ачкиқәа рымоп, уызцом, – сҳәыит.
– Нет, сцот! – иҳәыит.
Нас ианыимыуӡа, – Уца, – сҳәыит.
Ицәажәалароп амала, уиоп, уаҳа агьаабаӡом.  – Плиушь, Плиушь,  Плиушь! – сҳәыит, аха ҿыиҭӡом. – Уара, абрыи  ҿыиҭӡом, – сҳәеит.
«Булт-булт» иҳан,  дӡааҟәрылазаап. Наҟ анҭ срыҵаҳәҳәо салагт:
– Иоушәыжьҭ, иоушәыжьҭ! – сҳәыит.
Анҭ ираҳаӡом,  аӡы абжьы дыуыуп. Сш-рыҵаҳәҳәоз иоурыжьҭыит.  Нас арҭ арахь игылаз, – Иышәкы, шәаха! – сҳан,  ҳахо, ҳахо, ҳахо, ҳахо, ҳахо, дырҳәазаны, ақдеԥш, дааҭаҳгыит.
Аха иахыикыз иоуыимыжьҭӡыит. Иыҟасҵоз? Длы-шьҭаҳҵазар, дыԥсыит, дыҟаӡым Плиушь. Анс ҟасҵыит,
арс ҟасҵыит, дышьҭысхын, ихы алада иҳархан, аӡы иҿаҳхт,  иылақәа аахыитын,  – иҳәыит. – Сыԥсы ҭоп, – иҳәыит, – уымшәан, акамандир, – иҳәыит.
Уыбрыигьы убас  ҳахьыит.  Аныи ашаха арахь иааҳгыит. Иҭаланы  ԥшьҩык-хәҩык раҟра иыиаагыит.
– Ҳа ҳцот, – рҳәыит.
Аха  амҩа здыроз аӡә иоп иҳацыу,  ихын-хаз аҷкәынцәа. Нас, – Уыс иауӡом, – сҳәыит, – еҭа ҳҭалароп, – сҳәыит.
Урыск,  афганецк дҳацын, иыдҿаҳәалан, еҭа дҭалан дцет. Нас даҽа хҩык иыиазгет. Агьырҭ ара ҳаанхыит. Ицет.
Абас  ҩҩбаҟа сааҭ иыҟаӡымзт, аха арациақәа рыман. Рациала ҳаицәажәо-агьыи, ухынла, аха  иахцаз  ақырҭқәа рпазициашҟоп.  Иахнез, аныи зшьапы хҵәаз дыԥсны дышьҭан.  Игьыжьны  ишааиуоз, иахааскьаз, агьыигьы инапқәа хҵәаны
дыҟан. Аныи дырххо дышиымаз,  данԥсы, иаргьы ддәықәлазаап. Абас 300-ҟа метра дааскьан, уыигь  дыԥсыит, дшьабаны. Нас уырҭ уа иныжьны ҳзымааит.
Иаашьҭҳхын, иааган аӡаҿы,  анасилкақәа уахь аныи ашаха  иадҿаҳәаланы,  абрыи  ашаха иацраҳәаны,  абас иыиаҳгет. Арахь нырцәҟа ҳа ҳашҟа иаагыит уырҭ рҩыџьыгьы. Агьыи ахԥатәыи, абрыи данааргоз амина дахаҳаит аӡәы, ишьапы хҵәан. Уыи арстәыи иаагара уадеҩхан,  абрыи Ҳабҩиук  амҩала,  Плиушь  иыцыз агрупа  дрыманы, Шромала дааргыит. Дагьынхыит, агьыимыхьӡыит, дҭамхаӡыит.
Агара цәгьын азыҳа, уыс иҳаӡбыит,  а-БМП ала аӡыҳәҭа ҳҭаланы,..  акыргьы ҳааит, аха,  асааҭ  4 реԥш  ҟалахьан, шьымҭан. Арыи
загь ухынлоп ианыҟаҳҵо. Убасҟаноп  алаф ансылырхоз, Ҳабҩиук згыит ҳа.
Арыи аӡы џьара идыуцәахан, ҳҭалан, ухынлоп, иаабаӡомзт.
– Ҳазҭалом, – иҳәыит, – ҳаҟәыҵп, Гиви Камыгә-иԥа, – иҳан, – Нас бзыиоп, – сҳәыит. – Уаҵәы шар, нас (аха ншалагь,  Цагуравкантә ҳарбот, аныи а-БМП-ла  иехсыр ҟалот-агьыиут)  ҳцап, – ҳҳәыит, – иыҟанаҵо аабап, – ҳҳәыит.
Агьаашет, ҳаннеи, аныи ҽынла еҳа игәы ӷәӷәахан, дҭалт. Дҭалан, иҳаман иахышьҭаҳхҵәҟьаз ҳнет.  Дара  зҿыз Анцәа идырот, крырфозыу, иыцәазыу, ҳгәарҭаанӡа иҩақәҵан, иҳаманы арахь ҳа ҳашҟа ҳааит.
Иырцәаагт убас. Агьыи  аҷкәынгьы убас даҳгыит. Абрыигьы  – иысгәалашәо акы...
Арыи аныҟаз  Шьрома апирациақәа ҳаналага, абра ҳанааныркыла  апиригаворқәа ҟалаанӡоп. Абрыи акладбишьа аҟынӡа ҳлымбааи,  убырстәыи  ҳанаауоз  ауысоп сызлацәажәо. Уаҳа уажә иуасҳәарыи...
Аҟәақҳа, атәыла бганы аиҿахысра ҳаҿыуп. Дара наҟтәыи абзарбзанқәа рыла ихысот, арыстәыи абзарбзанқәа рыла ихысот. Аныи абыржә иааиыз Кобахьиа,  идәылҵыз , Аслан  иыбжьы хәанчаӡа ҿыиҭот  : «иахькаҳауа саҳәала» ҳәа.
Аныи анаблиудатильцәа ҳартәот,  акоррек-ти ровшьикцәа,  уанхыслагь,  иақәшәо, иа-қәымшәо уеиҳәоит, уыи дааигәаны дтәазароп. Арыи агәызҳа ихысот. Аӡәы иҳәыит:
– Иақәшәоу, иақәшәоу? – ҳа диазҵааит наҟтәыи.
– Иабақәшәа? – иҳан, – Иабаца? – иҳан, данхыс, –
Иабаца, – иҳәыит, – џьаҳнымҟа ицет, џьаҳнымҟа! – иҳәыит.
Агьыи дгәаан, ацәҳара далагт:
– Уара, џьаҳным иалздырааи?! Џьаҳным уара уцаат! – иҳәыит. – Иахцаз саҳә! – иҳәыит.
Ебарԥсын, иаҿыуп. Нас са сыбжьалыит. Сара  сааигәаны сыҟоп,  дара  ицәажәақәо  наҟ џьа иықәтәоп. – Са шәысзыӡырҩ шәыҩџьыгь, – сҳан, иааныскылыит. (Аурысшәалоп ишырҳәахо дара, аибарԥсра иаҿыуп.) – Аԥсшәа жәдырома? – сҳан, – Иаадырот, – рҳәыит. – Шәӡырҩла шәыҩџьыгь, – сҳәыит, сзыусҭаз расҳәыит.
– Ҳаузыӡырҩуот, – рҳәыит.
Арыи акаректировка ҟазҵоз, – Уара, уысзыӡыр-ҩыи, – сҳан,  – амшын ахыҟо удыро? – сҳан, – Иыздырот, – иҳәыит.  – Ашьха ахыҟо удырома? – сҳан, – Ааи, – иҳәыит. – Амра ахгыло удырома? – сҳан, – Иыздырот, иышԥасзымдыро, – иҳәыит. – Амра ахҭашәо удырома? – сҳан, – Ааи. – Уара, нас џьаҳ ным арбан? – сҳәыит. – Абрыи данхыслагь иахкаҳауоз,
амшын ашҟа 200 метра, амра ахгыло 500 метра, арахь ашьхаҟа – 100-метрак, амра ахҭашәо ашҟа 10-метрак. Абас уҳәар, иымдыруе! – сҳәыит.
– Елыскааит, елыскааит, – иҳәыит.
– Уара, иынахьхьыи, шьҭа ухысле! – сҳан, уыи дхысыит.  – Уышьҭа иахкаҳаз гәоуҭама? – сҳан, – Игәасҭыит, – иҳәыит. – Иабакаҳа нас,  иақәшәар ахышәҭахызома? – сҳан, – Мамо, – иҳәыит, – амшын ашҟа 200 метра ицет, – иҳәыит. – Нас убас шьҭа иаҳә, – сҳәыит. – Амшын ашҟа 200 метра ицет, 200 метра аҩада уҩаха ҳа иаҳә, – сҳәыит.
Дҩахет, еҭа дхысын, агәызҳа иақәшәыит.
– Иақәшәыит, иақәшәыит, иақәшәыит! – иҳан, аҳәҳәара далагыит.
«Џьаҳным ицет» иҳәыит.
Ҳхаланы арахь ҳҭалт, абрыи акладбишьа злаҟо ала. Уа  дәырԥшьаа, ҟәланырхәаа, агьыи аҷкәынцәа рацәаны  ашьхара иаҿаланы,  Шьроматәыи ашьха ҳа иыҟоп, уыи ргахьет-агьыит, абра иылбааны итәоп. Танкк рыжәлыит,  иаехст, иаехст, иаехст, иагаӡом, гранатамиот ала. Аха арыи агранатамиот ала иааигәаны ухысыр иыԥжәаӡом, ихараны ухыс-роп. Арҭ иазааигәаӡаны ихысо иалагазаап.  Инеин акладбишьақәа рҿы итәамзыи,  аклад бишьақәа наҟгьы ааҟгьы амҩа рбжьысон, дара наҟ ала иҭатәаны, иааигәара аҟәақҳа иехсо иалагыит. Арыи иамго иналага, апаника ҟалыит.  Арыи Аҩӡба, атанкқәа реҳабы, Фазылбе ҳа иыҟо,  дааит. Ашора акаамеҭыҟоп, атәыла бгот.
– Фазылбе, абааԥс,  акҟаҳҵароп, – сҳәыит, – уышьҭа арахь шьҭахьла идәықәлар,  ҳуысқәа ҽеиым,  атанкқәа аагы, – сҳәыит.
– Уажәыҵәҟьа, – иҳан, дыҩны дцет.  (Хаҵа  бзыиоп,  афырхаҵара иырҭан уыигьы, иықәнагаҵәҟьан иымоп.)
Атанк ааигаанӡа, арыи БМП-2 ҳа иҳамақәаз акы аԥхьа игылан идәықәлыит. Уыи ҳаҩуа ҳиышьҭалан, цәгьала днаҳкылт.
– Уабацо?  Уара, уымцан, уаагыл, – ҳҳәыит.
Ҳарҭ иаҳҭахыу атанкоп.  Хәҷык иаҳцәылашьцо иалагт уышьҭа. Фазылбе иҳәыит:
– Уара, иаҳцәылашьцот, – иҳәыит, – уажә уа ҳнены априцел аабом-агьыиум, – иҳан,  уыс рҳәыит аҷкәынцәа  (уыс рҳәалон, аныи 72-ои танк  агранатамиот иагаӡом-агьыи ҳа,  ҳарҭ 72-ои уысгьы иҳамаӡымзт): – Абрыи акәзар ҟалап, – рҳәыит.
Сара уыс сҳәахт сахтәаз, уажә акырздыруошәа:
– Уара, 72-оизар, – сҳәыит, – знык абырстәыи ҳхысыр,  дгьыжьны, дыҩны дцот, – сҳәыит. –
Иызбанзар уыи дара акакәзаап ирымо.  Уиак рхьчозар акәхап.  Ҳхысыр дцот,  хахь ҳхалан ҳхысп, – сҳәыит.
– Бзыиоп, – иҳәыит.
Ахәы ҳҩыхәнан,  агәыз-агәызҳа хынтә уыбрахь дхысыит. Уажә ишысҳәаҵәҟьаз,  иақәшәан, уыс иҳаӡбызшәа иара иызтәызгьы саргьы, дааҳәын, дгьыжьны, дыҩны ддәықәылт. Арҭ ахтәаз,  арыи апаника ҟазҵаз, «Ыыып!» рҳан, илеи иылиышьҭалт. Нас арахь арациала иырҳәыит:
– Уыи ҳа иҳарбап!. . – рҳан, нас  абыз-цә гьа рақәагьы ацҵан, атәыла рбганы,  аҟәақҳа иышьҭалан, дылбаарцан,  дара ҵҟа илены итәет.
Убас  иагьылбааит. Абрыи Цагуравка аԥхьа-ҟынӡа  илет. Арыи Шьрома ҳа иыҟаз ашьха, уыигьы  ргыит. Аҳабҩиук ганы, ҵҟа  и лены илатәаноп, нас абрыи аиҿацәажәара ҳаналага. Уыбра ҳаагылыит.
Уыбрыи аибашьра дыуӡӡа, иысҳәаша  ра-цәаӡоп, аха  акык-ҩҩбақәак сгәаласыршәар сҭахыуп, уажә  алаф ашҟа ҳаныиас. Арыи аиҿа-цәажәа ра қәа аныҟаз (акамисиа уысгьы салан),  зны Шәача ҳаизалон, зны Аҟәа,  зны Гәдоҭа ҳаҟан, зны Пицунда ҳаҟан. Убас  Аҟәа ҳааит. Дбари  сареи ҳаицыуп, аԥсуаа рганахь ала.  Дара азна ыҟоп, агиниралцәа-агьыи,  ашора атәыла бгоит.  Ар ҳаиқәшәараны ҳаҟоп, абрыи МВО ахыҟоу  ҳаи зет. Зны  уадакаҿ ҳнаган ҳдыртәет, аха  уа иаҳзычҳаомзт.
– Уара,  абра ҳазтәои, – сҳәыит, – адәахьы ҳдәыл ҵны ҳтәап, – сҳәыит. – Уа атәарҭақәа ыҟоп-агьыиуп, уыбра ҳкарта лықәҵаны, адәахьы ҳтәап, ашьашәыраҿы иҳамӡбои, – ҳҳәан, – Бзыиоп, – рҳан, адәахьы ҳдәылҵт.
Картақәак ҳаԥхьа иықәҳҵан ҳтәоп, аха  аҩ-ныҵҟатәыи ар аҟаҵароп уажә ҳазҿыу. (Уыи угәа-лашәо сыздыром.) Убысҟан уыс иырӡбыит, ҳара ҳааиуа ара, даргьы ршәақьқәа шьҭарҵо, ҳаргьы ҳшәақьқәа шьҭаҳҵо,  аҩныҵҟатәыи  ар  ҟаҳҵот,  апариадак аҟаҵаразы, уаҳа уыҩдыуҭахым-агьыим ҳа, абрыи ауыс  ҳаҿыуп.  Ақырҭқәа дара рхатә план ҟарҵыит, ҳара ҳтәы хазы иҟаҳҵыит. Ҳара  полкк  ҟаҳҵот ҳа иҳаӡбыит,  иахыҟаҳҵаша ҳаӡбыит,  баталионк Очамчыра иҳартәо,  ҽак Гәылрыԥшь  иҳартәо, Аҟәа акҳартәо-агьыио,  Афон-гьы акы-агьыи ҳа абас ԥшьбаҟа баталион ҟаҵаны-агьыины, 2000 рҟынӡа.
Уыс иҳаӡбыит,  арыи аҩныҵҟатәыи ауысқәа рзыҳа шаҟа ҳҭахыу,..   ҳа уыс рҳәахуот.    ҳәа Аԥсны иыҟо акызаҵәык – Ингәыр-ГЕС-оп, уаҳа агьыҟаӡым.  Иҟоуп  ҳа, абрыи алацәажәара ҳаҿыуп.  Анҭ ақырҭқәа  акиоск инаркны загьы важныи абиектс иҟарҵыит, амагазинқәа-агьыиқәа анырҵт.  Дара уысоп ишырӡбыз, Ингәыр инаркны Гәымсҭанӡа да иырхьчо,  Аԥсны еҭаршарц рҭа-ххыит, агьыи Гәымсҭа инаркны алада ҳа иҳахьчо.  Гәымсҭанӡа, дара 4000-ҩык аҩныҵҟәатәыила иаҭахыуп,  ашәақьгьы убысҟак аҭахыуп,  а-БМП-қәа 30 рҟынӡа  ҟарҵыит,  аибашьра аан ирымаз аҵкьыс еҳаны иҟарҵыит. Абрыи емако, ҳаибырԥсо ҳтәоп. Уыи ишалмҵыз сҳәыит сара:
– Аԥсны ҳшаӡом, – сҳәыит.
Са соп иаҿыз  арыи аҩныҵҟатәыи ауысқәа.  Абрыи акарта ҳаԥхьо ҳзаҿыз акәымкәа (агиниралцәа,  Цквитишьвили иома,  Ҭаҭунашьвили-агьыи,  хәҩыкҟа  ыҟоп, дара ртәқәа,  аҩныҵ-ҟатәыи ар еҿызкаауаз дыҟоп,  Чиқовани),  аибарԥсра ҳаҿыуп, арыи идеиас  иаазгаз иара иоп, Чиқовани.
– Уара, уебашьразы уаау, мамзар  аҭынчра аҟаҵараз уаау сзелмкааит.  Ԥаса иуымаз ар раҵкьыс,  еҳатәны иыуҭахыуп,  иаҵанакуа сзелымкааит?! Ԥаса аихамҩа шәхьчаразы атанкқәа шәыман шәаан, уажәы аҭынчра аҟаҵаразы еҭа уысҟакгьы шәҭаххыит! – сҳан-агьыин,  аибарԥсра ҳшаҿызымкәа, агәырқьҳа агиниралцәа загь гылт.
«Иыҟалеи?» сҳан, снаԥшы-ааԥшзар, агәашә даа-ҭалыит Иосилиани Џьаба. Уаанӡа знык дызбахьан иара, абрыи аицәажәарақәа аныҟаз знык-ҩынтәҟа ҳаиқәшәахьан уыс. Иыбзыиан ҳаибаздырӡомызт.
Адәаҿы ҳтәоп. Са дзымбазшәа ҟасҵан,  сыла-қәа ачки аҭаны, абрыи акарта саԥхьа иықәҵаны,  садтәаланы, «акаамеҭ» ҟасҵо салагыит. Арыи Дбаргьы, са санымгыла,  дымгылаӡыит.  Арҭааиын, аԥсшәа иарҳәыит,  ршьапы иықәгыланы. Нас иара днаскьан,  уыс иҳәыит:
– иҳәыит.
Нас сааԥшын, – Ааи,  – сҳан, снапы иысымҭаӡыит,  сҩагылан, еҭа слатәет.
Уыс ҳтәоп. Аныи скарта саԥхьа иықәыз даадгы-лан,  – иҳан,   – сҳәыит. –  – иҳан,   – иҳан,  – уыс иҳәыит.
– сҳан, уыс ҳшалацәажәоз акәымкәа,  «важныи абъект» ҳа еҭа ацәажәара ҳалагыит.  Дтәоп иара, абрыи абахҭа иадыу оуп, уаҳа агьыиҳәаӡом  уаниацәажәо. Амала аиумар иымоп-агьыиуп, аха абахҭатәоп иыиҳәо, вор в законе,  абриоп иыидыро.
– иҳан, алаф ҳалыихо дтәоп, абыџы-быџыҳа дцәажәот.
– сҳәыит.
– иҳан,   – сҳәыит. – Ҟоҳ!  – иҳәыит.
Абрыи Нижни Ешыра  ҵҟала амҩа иыҟо,  аминақәа ыҵаҵан иҟаҳҵахьан.  Иахыҵаҳҵаз уыс иыубаратәы иыҟоп,  аха нас ҳаннеуа, амашьынақәа ыиасыртә-агьыи иҟаҵаны иҳаман. Арыи сара вадитильс исымаз  идырон, Ҭарба Аслан иакәын иақәтәаз. Уиашьҭахь Агырба Бесик ҳа дыҟоуп,  уыи дақәсыртәет.  Аныи ишыидыроз здырон, аха  аминақәа рааигәара ҳаннеи, иысхашҭыит. Амашьына ҳақәтәаны ҳцот.
Ҳашнеуоз,  аминақәа  ҳанаархыс, алсра ҳшаҿызоп иансгәалашәа.
– Мина! – сҳан, сыҳәҳәет.
– иҳәыит.
– Уара, мины, мины, абар, ҳашьҭаҟа иыҟоп! – сҳәыит.
– Ҳашьҭаҟа шьҭа иынхаз иалсхыи?! – иҳәыит.
Уыбрыигьы аразҟы ҳаман, акәымзар ҳлахаҳаны... Саргьы акы сазхәыцозар акәхарын, аха аныи ами-нақәа ахышьҭаз, арыи свадители  сареи  есымша уа ҳаиаслон-агьыиуон, уыи идырон, аха арыи иыздырӡомзт. Уыигьы идырот ҳа акәын сгәы ишаанагоз. Ҳнахысны ҳцет. Уыбрагьы Анцәа ҳиыхьчет.
Шьрома хахь аштаб  ҳаман.  (Уа ақырҭ-қәагьы ықәымзыи, аӡә ҳацәгьа иҳәазар акәхап.) Ҳах тәаз аҩны  цқьагьы иысгәамԥхаӡыит,  иыу гәаԥхо иыҟаӡымзт. Ашьаҟақәак аҵаргылашәа-агьыишәа, цқьагьы иҟаҵаӡымкәа иыҟан-агьыин.  Ишиашаҵәҟьо  бзарбзанк ақәшәар, иҟәыбасан иҳалаҳон-агьыион.  Иара аҩнаҵҟа ҳамтәаӡыкәа, амнаҟтәыирахь ала, амрагыларала уыбрахь ҳнены ҳаҿатәет. Дара абрахь амшын аҟәрала акәын иыш-хысоз.  Хәҷык арахь аҩны аган иаахаргьы, наҟтәыи аҭӡамц-агьыи ҳахьчартә  иыҟан.  Арыи ҳаххәыҵатәаз, баша аҭанақьы ақәны иыҟа ноп, наҟтәыи. Арахь аҩны ҳахьчот ҳа,  ҳаҿатәаны…
Ахысра иалагыит, аха иаҟәыҵом. Ҳааигәара  агәгәызҳа икаҳауот, ана икаҳауот, рыԥхьаӡара саҿыуп.  Дара ахысра ишаҿыз ҳааит.  Нас ҳхәы ҵалт, ҳмашьынагь адәахьы инаҳаргылан, уа ҳнет. Ухын лоп,  лашьцахьет. Акамандир,  абригада аиҳабы,  ашә ҿан уыбра, ашә  дықәтәан. Ара ӷәык шьҭан,  аӷәы сықәиоп. Абра уызлааиуа хәҷӡак иыҭшәаны, арыӷьарахь ала абас уыбжьысуа иҟаҵоп, уаҳа агьыҟаӡым. Ҳаидтәалоп. Гиндиа Иазбеи
ҳа, ауниверситетаҿ ауыс иуот,  уыигьы уыбра дтәоп, ас ҳаилатәоп .
Сара сахтәаз,  «џьара паникак ҟамларц-агьыиз, иысԥхьаӡап сыбжьы рдыуны, акы, ҩҩба, хԥа» ҳа сахалагаз, шьҭа 40-рҟынӡа снет-агьыит  (иагьсгәалашәот иара уыбрыи), 117 каҳаит.  Ам-ныи ҳаҩны ҳазҵатәаз 117 агәыдырҵыит, акымзарк рзақәмыршәаӡыит. Амала ҳааигәа ирацәаны ика-ҳаит.  Ҳааигәараҵәҟьа иынкаҳалагь,  амныи ҳабжьысны ҳазланеоз ала асколкақәа кашәон. Арыи Гиндиа абрыи ашә аԥхьа дтәан, арахь ала ианҭаҳалагь, днены иааныикылон (ишаҳә-шаҳәо иыҟан).
– Асувенирқәа зҭахыда, асувенирқәа зҭахыда? – ҳәа иҳаиҭон (уыигь алаф иҳәон).
Абас  аамҭа ҳхаагет, амныи 117 ахкаҳаз. Аныи абригада еҳабыс иыҟаз Витали Тарнаа  уыс иҳәыит:
– Сара, – иҳәыит, – амина  сықәшәаӡом, – иҳәыит,  – абзарбзангьы  сықәшәаӡом, – иҳәыит. – Апазициа ашҟа сцот, Гиви Камугович, умашьына сыҭ, – иҳан, аныи сара свадитель Агырба Бесик ҳа иыҟаз даашьҭыихын,  амашьына иҩақәтәан, рҩыџьыгь цет.
Арҭ ахысра иаҿыуп. Иышцоз, уахь иахкаҳаз-агьыиз  ҵлақәак хжәан, рымҩа акыит, агьыи столбк каҳан, рымҩа акыит. Нас амашьына уа иыниыжьын, шьапыла дцет. Арыи свадитель длалаган,  уа асалдаҭцәа иыҟаз-агьыиз, ебашьоз иыкәыршаны, рпакрышкак  ԥжәет (аныи ахы ақәшәазар акәхарын),  ахысра ишаҿыз, агьыжь аҵхны,  аҿыц аҵарҵыит, асалдаҭцәа ебашьоз едыргыланы. Шьҭахьла дҳаш-ҳашо дааит.
– Уара, иыҟашәҵеи, шәабаҟаз?! – сҳан, – Ҳцан, – рҳәыит, – абас иҳаехсын,  аҵлақәа аԥыраҳан, ҳпакрышка ԥжәан-агьыин, – рҳәыит, – абас иҳахьт-агьыит, – рҳан, иааит.
Уыс ҳшыҟаз, Генади Ҷанба иакәын  абригада еҳабыс иыҟаз, аха  Ҷанба акантузиа иоуын, дгьыжьын данца,  Витали Тарнава иакәын иыҟаз, абрыи дгьыжьны дааит. Амна днен дтәет  Тарнава,  ашә абжьараҿы. Еҭа абанс ианнеи, аехсра иалагыит, ԥаса иышрехсоз еԥш. Тарнава дҩа-гыланы дцет, дышцац еԥш.
– Арыи агәхьаа скым, – иҳан, дцет.
Арыи, аныи са сахиаз аӷәаҿы  дықәтәан, рҳәыит. Са сыҟаӡымзт уысҟан. Дҩагылан дааин,  Тарнава дахтәаз дтәет. Дагьнықәтәет, аснариад шааиоз, асколка ихы иаақәшәан… Амныи амна дахышьҭаз дышьҭамгылт, аха иыҟалаша...
Уажә иызхаҳҳәааз, Анцәа уыихьчозар, ама-шәыр-агьыи ҳа…  Тарнаа дҩагылан дцет, ам ныи иҭыԥаҿ днен дахынатәаз, иааиықәшәан, даҳцәҭахыит. Дха ҵа бзыиан даараӡа. Аибашьра-агьыи, Гаграгьы иара уагьы акрызхазгаз аӡә иакәын.
Марттәыи апирациа ашьҭахь акыр сазхәыцыит, абрыи аибашьра ҳаламгакәа, ҽак ҳалшаран иыҟазыи ҳа.  Аҷкәынцәа рацәаӡаны иҭахыит, ҳаҷкәын-цәа иреӷьыз. Абас анаҳҳәогь џьыук ргәы иалсот, «ҳарҭ иынхаз ҳаицәома-агьыиума» ҳа, аха иреӷьыз анаҳҳәо,  иынхазгьы абзыиаӡақәа рацәаҩӡоп, аха ауҩы дҭахыит,  ахәшьара змаӡым иыԥсҭазаа-ра далҵыит, иқәыԥшӡаз аҷкәынцәа-агьыи, абас... Убас ҟан убас сазхәыцыит: «абрыи ззагь ҟаҵазыу,
мамзар џьара акҳагны иыҟоу, иыҵагь иыҟаҵатәыз-агьыи» ҳа. Убас саназхәыцоз аамҭа ыҟан.  Иыбзыиан аибашьрада, ҳуыс ецәажәарыла инагӡаны иаҳзыҟаҵар, аха уыс ала иалмшет.
Убас агәаанагарақәа ансоуқәоз ыҟан. Амала уажә ҽырбараҵас иысҳәом, ҳашиааиоз агәра згон есымша, аха сызцәшәоз акызаҵәык акәын – ауаа рацәаны иыҵагь иҭахар ҳа, уыбриакәын сзызхәыцоз.
Амала,  абрыи  аиааира анаагаз аамҭаз иаҳгот ҳа сыҟаӡымзт.  Арыи ҳаналагоз, аиааира  шаагоз агәра зго сыҟан,  аха ҳалагаанӡа, уаанӡа, абрыи иульмза,  аҟынӡа,  синтиабыраз аиааира ҳгот ҳа уысҟан сгәы иаанагаӡомзт.  Уыи  ҳаналагоз агәра злазгоз уиоп,  сара  аицәажәара  акамисиа салан, ара сыҟан.  Рпазициақәа загь гәасҭахьан, ртабиақәа,  иах-ҭатәаз здырон, иахынтәхысоз здырон.  Шьрома,  Ҳабиук инаркны,  Гәымсҭа аԥшаҳәа-агьыи,  абрыи схы иархәаны,  загь гәасҭыит. Иахтәақәаз,  Цагуровка схалыит. Уа баталионк ҭырымгаӡызт, уыбрыи абаталион азыҳагь  схалт-агьыит.  Уа 40-ҩык  тәан рҽыҵәахны, уырҭгьы  гәаҭан-агьыин исыман. Уыбриаҟынтә иыздырон  ацашьагьы, амҩа  ахалхтәыз, рашьҭахь ала анешьақәа, раԥхьала анешьақәа, абарҭ загь елкааны исыман, шаҟаҩ тәазгьы здырон. Ҳаналагоз аамҭазы агәра ганы сыҟан ишаагоз, ауаа рацәак ҭамырхакәа.
Иара ҳаналагаҵәҟьаз, уахь ҳаныиас (уышьҭа иаҳҳәап),  агарнизон ахтәаз,  аицәажәара ҳаман, абрыи ваенныи савет ҟамлои нас, апирациа ҳаналаго ҳашԥацо, ҳазлацои-агьыуыи ҳа, уыи аштабоп иызӡбо, аха  ҳаргьы ҳмнениақәак ҳамоп-агьыиуп, саргьы сгәаанагарақәа сыман. Убарҭ сгәаа-нагарақәа  уыбра апланаҿ иарбан.  Ҵҟала
ҳцошәа ҟаҵаны,  хахьла ҳажәлон.  Уаанӡагьы  ианвартәыи, иара убас марттәи апирациақәа аныҟазгьы,  дара апазициақәа ахыркыу, асы анышьҭо,  уҟәашшӡа асы уадыибаало, иара хахь дықәтәан, амишень еԥш дуехсо,..  ҳаҷкәынцәа иыргәаӷьыз,  мартыи ианварыи рзы,  абрыи ԥсыуак иакәым, ҽаӡәы иылшот ҳа сыҟам,  убас рхы мҩаԥаргет. Ауҩы, аҟәҟәаҳа дышиехсо, дыиҿагылан дцан дебашьо, арыи агәыӷьра даара иыцәгьыуп.
Убас, арыи ианақәшаҳаҭха,  иысҳәазгьы  анацырҵа, уыс сгәы иаанагыит,.. сара агарнизонаҿ сыҟан-агьыин, аха сыҷкәынцәа ара итәан, иым-ҳәаӡыкәа сааит.
– Сцот, – сҳәыит,  – ҳпазициа гәасҭот-агьыиот, – сҳан,  сааит.
Ара исышьҭалыит.  Начальник штабас дсыман Адлеиба Канстантин Милтон-иԥа.
– Арӡынба уыиҭахыуп, дуышьҭоп,  – ҳәа ауҩы даарышьҭыит.
Асааҭ аказы ҳалагаран ҳаҟан, сара асааҭ 11-рз сааит. Ара  Осиа Лиониа дыҟан, Ҭарба Қамс ҳа, камбаталион, афонтәыи (уыбрыигьы уиацәажәар бзыиоп),  аҷкәынцәа  езаны,  атабиақәа ҟаҵаны иахҳамаз,  иҭатәоп. Сааит.
– Иышәгәыиҭе? – сҳан  (уаанӡа дара ахтәақәаз аҭыԥқәа ҳамдырозыи), ҳлецәажәан, убас иҳаӡбыит:  «иахтәоу,  асааҭ аказы ахысра ҳалагот».
Загь акака рыдҳҵыит, «арыи абрыи иыдыуп, аныи абныи иыдыуп, уара уаххысо абрахь,  атбои ҟаҳҵаанӡа иыҟауҵаша абасоп» ҳҳәыит. Агьырҭ абата-лионқәа загьы, абрыи аерманцәа рбаталион, аԥсуаа ҳбаталионқәа-агьыи имазены игылан.  «Азеркала» ҳа ҳашьҭоп, ԥаса ианвартәыи,  марттәыи  апирациақәа рааны, амныи аҟынӡа инетоп, уаҳа
изымцаӡыит. Аныи «Азеркала» ҳа ҳахашьҭо,  асаркьа ахкыдыу,  уыбранӡакәын. Уажәы  амныи аточкақәа  ахьыҟаз иагәыдҵаны ахысра  ианалага, рхы рзышьҭымхо  ианыҟарҵа, аерманцәа ахгылаз, рыфтобусқәа иышрықәтәаз, иышиашаз амныи асаркьа ахыҟаз ицет.
Арахь абахә ыҟан. Абахәаҿ инаган иаҿадыргылет. Са сыҳәҳәет, сҟааит, аха,  иысҳәоз рмаҳуозар акәхарын, афтобус аҿы. Сыҩны, уырхьӡап ҳа уыҟазыу!  Иышиашаз абрыи аулыица ишаныз, ацҳа иҩықәсын,  ҵҟа иылбааган, амныи асаркьа ахынӡаҟаз инены, афтобусқәа наган иладыргылан, шьапыла иҭыҵыит.
Аамҭа рацәак иымгакәа  уыбра иыннеи, агьырҭ аԥсуаагь уыстәыи шьхала иылбааны инет.  Еҳарак  ацҳа уанықәслагь ашьҭахь, уыбра хахь иықәтәан дара.  Допуа ҳа дыҟан, абрыи сыҷ кәын иывзвод далан, уыбрыи даехсон СПГ-9 ала.
Убысҟак иыбзыиан дхысон, дара хҭатәаз иҭа-иыршәон.  Уыи иакәын  аԥасагьы ҭыԥ рызымҭоз, амныи раԥхьатәыи апирациақәа аныҟаҳ-ҵозгьы.  Ҩынтәҟа-хынтәҟа абрыи апулимиот ала ихыст, уаҳа имырхысӡыит. Уа даарылгет. Уыбрыи даара ихәарҭа дыуны иҟалыит, абарҭ апазициақәа,  Лионид Осиа атабиақәа иыҟаиҵаз рыла ахыс ра иналага, рхы рзышьҭымхӡыит.
Ҳара уысҟан аснариадгьы ҳаман, ҳазлахысоз ала ҳаӷәӷәан, а-БМП-қәагь ҳаман, а-ЗУ-шкақәагь ҳаман, иҳамаз ззагь агәыдҳҵыит,  амца аҳаркыит!  Асааҭ 4 рзы абрыи «Туна Хьыбба иыҩны» ҳа ҳашьҭан, уыи аринтирс иҳаман, уыбраанӡа ҳнены апазициа ҳкыит. Ашкол  уыбрахь игылоп,  урҭгьы ҳгыит, аныи рхәы ирымазгьы  ҳгыит, уа ҳнены ҳалҭатәет.
Убри аамҭазы «Арӡынба уиҭахуп» ҳәа ауаҩы даарышьҭит.
Нас, – Сара  сгьыжьыроп,  Владислав Григорьевич иышҟа сцароп,  – сҳан, амашьына слақәтәан слет.
Слезар, – Дуышьҭоп,  унеи, – рҳәыит.
Уышьҭа  дсацәҳаргьы,  иысҳәо сымоп.  Снен, – Иыҟе, иыҟе, иыҟе? – иҳан, – Иыҟо абас, абас, абас, абас, – сҳәыит.
Царапинак ҳмоуӡыит. Аӡәызаҵәык дҭамхацызт, амала ладахьы иахажәлаз  иҭахақәет ирацәаны,  аткрыта ани пашли. Ара  аӡәгьы акгьы и мыхьӡыит, царапинагьы ҳмоуӡыит.  Иа-хынӡасҳәаз апазициа ҳкыит.
– Амна ҳнет,  абасоп ҳшыҟо, – сҳәыит.
Уыи игәы иаахәет-агьыит:
– Маладец-агьыи, – иҳан,  – иҳәыит.  – иҳан-агьыин, дсацәҳаит.   – аԥхьаҟа уым цан,  шаҟантәы иуасҳәахьеи?!  – иҳан, дсацә ҳаит-агьыит.
– Уахь џьаргьы сцаӡом, – сҳәыит, – уыбра сыҟаза-роп, мамзар аныи ишаҳҳәаз ала...
– Иышԥаҟашәҵо, иышәгәыиҭе? – иҳан,  – Ҳаҿалан ҳцап ҳа ҳгәыиҭоп абыстәыи-агьыи,  – сҳәыит. – Абааԥс, шәҽырҟәыӷан, шәҽырҟәыӷан, – иҳан, нас азыин нсоу, сгьыжьны  арахь сааит, уаҳа сагьымгьыжьӡыит.
Санааи, – Иыҟеи? – сҳан, – Дара абас 400-ҟа метра инаскьаны итәоп, ҳа ҳтәқәа  ҳахынӡааиз итәоп, аиҿахысра ҳаҿыуп,  – рҳәеит. Нас, – Иахыҟақәо сшәырбыи, – сҳан, иысдырбыит. – Иыҟаҳҵац ҟаҳҵап, – сҳәыит.
– Иышԥаҟаҳҵо? – рҳан,  – Абас дара ахтәоу иагәыдҳҵап,  иҳамо загь ара ахәы иықәыргылан.
Ахысра ҳаналаго, ҳа ҳтәқәа акаманда раҳҭап, ебарыҩны  уахь идәықәлар, рааигәара инер, ҳара ахысра ҳаҟәыҵыр, уа ҵаҟа еибашьуа ҳара ҳтәқәа ахысра иалагап, – ҳәа. – Аеи, – рҳан, аҟәақҳа ицан иалагыит.
Аныи Қамс Ҭарбагьы Лиониа Осиагьы акаман-даҟаҵара иаҿыуп агәақьҳа. Идәықәырҵыит.  Арҭ рхы рзышьҭымхӡыит,  нас иыҩт.  Знык ианыҩ, нас уышрышьҭо уцалароп. Иышрышьҭаз, иышрышьҭаз, иышрышьҭаз, абныи азаправка ахынӡаҟо ицет. Уыи ҵҟалагьы  абрыи Гәымиста,  Ачадара ҳа иыҟо  загьы ааҭадырцәыит.
Аермантә баталион хахь ихалан,  Пилиа иуылица,  акладбишьа ахахь иыҟо, абриала иықәлан иаауон.  Даара акыр иадхалыит, иыз-банзар уа дара рҽырӷәӷәаны итәан. Абрыи апте-кақәа рсклад ахыҟо,  уыбра ашкол ыҟоп,  акладбишье аханы  иадхалыит.  Убарҭ хәҷык ҳааныркылт-агьыит, аха  аҵыхәтәан,  хымш рашьҭахь  (уысҟан 16-рз ҳалагыит, синтиабыр, абрыи ҩажәа-агьыи ҳанырхыс, 21,  22 рзы) ақалақь ҳнапы алаҳкыит.
Акызаҵәык хәҷык иахадхалаз,  уыбра 16-етаж  иыҟо аҩнқәа ҩҩба аҟоп, убарҭ  аныргоз  аамҭа рцәцет. Уыбрыи аԥхьа игылоп хә-етажкны иыҟо аҩны,  аабаҟа ракәыу, фбаҟа ракәыу ападиездқәа амоп,  иауыуп.  Ганла  иаламгаӡыкәа, аԥхьа ала  иалаган,  иадхалыит.  Уа  Украинантәыи  иыҟан ауаа,  урҭ аҿажьны (дара шәаргәындақәамзыи),  наҟ инаскьаны, анҭ аукраинеццәа рҿарыжьыит. Уыбра  хәҷык ҳаилахәет.
Афонаа рыҷкәынцәа уыбра ԥшьҩык, хәҩыкҟа ҳцәҭахыит.  Абрыи  аҵыхәтәантәи ападиезд аҟынӡа ҳаннеи,  ҳаилацәажәан, уыс ҳаӡбыит:
– Ҳаҟәыҵп,  уаҵә шьымҭам дара рхала иҭыҵ-ны ицот, иызбанзар уа уаҳа царҭа рымаӡым.
Арыи амца аҳаркыит-агьыит, нас уыбра ападвал аҵҟа ауаа хәыҵан, аҳәсақәа ахәыҷқәа рыманы. Уырҭгьы арахь иҭыганы,  Гәымсҭаҟа  идәы-қәҳ ҵыит. Дара агьыи аҩнашҟа ицет.
Шьымҭан ҳанааԥш, аныи аԥхьа игылаз аҩнашҟа иыиасыит,  жә-етажкны иыҟо аҩнахьы.  Нас  арыи Осиа наҟтәыи,  атаксистцәа рыҩны злаҟаз ала  дцет. Са сыҷкәыныи Тәанба Викторыи ҩы-взводк рыла,  хахьла, а-ДОСААФ ахыҟо ала,  атипаграфиа ахыҟо,  – Убыстәыи агранатамиотла шәрехсла, – ҳәа расҳәыит.
Иехсуа ианалага, агьырҭ царҭа рмоуӡыит.  Нас амныи  жә-етажкны иҟоу аҩны амца  акын,  иблит.  Ихәыҵҵын,  иыҩт.  Нас ирехсо  иыргыит.  Анҭ аҷкәынцәа уыс рҳәыит:
– Азыин ҳаҭ, – рҳәыит, – иыҵагь ҳцот, абрыи ариспубликатә абальница ахыҟо, уыбрыи аҟынӡа иаҳгот, – рҳәыит.
Илашьцо иалагт, аха арыи сыҷкәын арациала уыс иҳәыит:
– Иҳаҭ, папа, – иҳәыит, – ҳцот,  иаҳгот, – иҳан,  – Шәхы шәгәышәҽанны шәдәықәыл, – сҳәыит.
Нас ицан  ДОСААФ ргыит. ДОСААФ аамышьҭахь  аморг ыҟоп. Уыбрыи аморг ала иҭысны, рис-публиканскаиа бальница иҭалыит.
уаха ҳаҟәыҵп, – сҳәыит, лашьцет уышьҭа. – Шәаагыл, – сҳәыит, – уаҵәы иаагап, – сҳан, – Папа аҷкәынцәа иаҳгот ҳа рҳәыит, – иҳәыит.  – Шәхы шәгәышәҽанҵаны, амала арациала есымша усацәажәала-агьыи, – сҳәо, иыргыит
анырга, – Шәаагыл, – ҳа сҳәыит, аха аҷкәынцәа шны иыҟамзыи,
ариспубликанскаиа бальница аԥхьа  Месхьи иризиденциа ахыҟаз, амныигьы ҳгот ҳа иалагеит.  Ҩыџьа аҷкәынцәа,  амныи  Допуеи  даҽа Арисҭаа ҷкәынакыи,  амҩадыу ала икылсны, иавалан идәықәлыит.  Ҩадала инер акәын, аха  уахнеуа  удырозароп. Уыбра апулимиотчик дтәа заарын, иааргәыдыиҵан, рҩыџьыгь уыбра иаҳцәҭахыит.
Иара уыбра ҳагьаагылт ауыха. «Адырҩаҽнынӡа уаҳа шәымҵсын» ҳҳәыит.  Аунивирсам аԥхьа аҩнқәа игылоу-агьыи уырҭ гаӡым. Арыи днаскьаны днет  ааигәара. Уа аԥхьа 16-аиа школа ыҟоп. Уа дара тәоп,  хахь иықәтәоп,  анышәынҭрақәа ахыҟо аҿы. Арҭ  хәҷык инаскьацәет,  алиниа афронт  емариашаӡымкәа иҟалыит, ауаа маҷ-хыит.
Арыи са сыҷкәын иҿы иыҟаз  15-ҩык,  16-ҩык роп иынхаз, имаҷхыит. Арыи Тәанба  хазы апазициа икыуп. Уаҳа иыцхраауо уыҩ дыимоуӡыит. Арахь арациала ирасҳәан, – Иырласны иысҭахыуп, ауаа сышәҭ, – сҳан, ҳаԥшын, ҳаԥшын, имааӡыит.
Нас сықәлан сцет Гәдоҭа. Уа ризервныи полк ҳаман. Иаазгыит 40-ҩык раҟра,  ахысра ззым-дыроз ауаа,  аха гәыкала ры-Ԥсны рхьчар  рҭахыуп. Афтамат  рыздырӡом,  иааргт, аха срыхәаԥшын, ишырзымдыроз збыит-агьыит. Нас ашәқәа,  аԥенџьырқәа рҿы  иыртәаны,  уыбрыи диырхьчет.
Уыбриашьҭахь уыс иҳаӡбыит,  алада ицоз  Дармава Витали (Гәдоҭа  амилициа аиҳабыс иыҟо),  ибаталион  ҵҟала инеуа, абрыи Новыи
раион  ахыҟо  ицаны,  Дармавагьы Осиагьы уыстәыи инеуа, агьыи афонаа,  Ҭарба Қамс иытәқәа, Смыр (уажәы начальник милициас дыҟоп Аҟәа араионаҿ)  ирота  абрыи хим-завод злаҟо ала,  абрыи кандитерскаиа фабрика-агьыи, абас иажәлараны иыҟан.  Саргьы срыцны сдәықәлыит.
Абрыи,  Новыи раион ашҟа уызлацо амҩа  аахҵәаны,  ҳавҵалан абра ҳааит.  Абальница аҟынӡа ҳа иаҳкымзыи, уаанӡа ҳааит. Нас ҳааҳәны абрахь алада амшын ала, абрыи кандитерскаиа фабрика зыҟо ала,  аҿыц нхара  аҟынӡа  ҳцап ҳа иақәҳкыит.  Са срыццарц сгәыиҭаӡымзт,  срыцны сааитоп-агьыиуп.
Ҳанааи,  арыи агаз апаратура аҟәаҟә  аснаипер дықәтәоп рҳан,  иаразнак идәы-қәымлыит.  Изакәытә зданио сыздыром, уыбра акгылоп, агәашә кылсырҭак  аман,  ҳкылсны ҳнет –  Даур Марганиеи,  сареи, Ҭарба Аслани, хҩык. Ҳнены бинокыльла ҳԥшыит-агьыит.  Џьыукы рыхқәа аабон-агьыион, аха уыс дыснаиперыу-агьыиу дзыусҭо уызгәаҭом.  Игәасҭыит, аха нас цқьа  санахәаԥш, улавҵалан ацарҭақәа ыҟоп.  «Нисуны» ҳа ҳрышьҭоп, аныи иӷьычуа ахкылсқәо аандақәа, абас ҳкылсо ҳцаратәы иыҟан-агьыин.
– Абааԥс, шәымшәан, ҳцап-агьыип, – сҳәыит.
Ҳа ҳагхар,  апирациа  еқәшәаӡом.  Ҳара ҳандәықәло, дара андәықәло-агьыи ас  иыӡбны иҳамоп. Аӡә даҵаханы, аӡә дынханы иҟалар,  ишыуҭахыу еԥш иымцар ҟалот азыҳан, ҳаццакыит.  Нас ҳааицәажәан-агьыин, арҭ аҷкәынцәа рҳәыит:
– Уцар ҟалаӡом, ҳарҭ абас азаданиа ҳамоп, – рҳәыит, – џьаргьы уҳамшьҭразы, – рҳәыит. (Иразҳәа
дсыздыром,  Владислав Григорьевич  иреиҳәазшәоуп ишырҳәо, аха изакәыу макьана исыздырӡом.) – Уцар ҟалаӡом,  ҳарҭ уыбриазоп ҳазуыцыу, – рҳәыит. – Џьаргьы уцар ҟалаӡом, абрахь акамандават ҟаҵала,  уахь уымцан, – рҳәыит.
– Уара, уыс иҟалом, – сҳәыит, – аҷкәынцәа шәца ҳа раҳҳәот, ҳара ҳгылан, иҟалом, – сҳан, – ҳцот, – ҳҳәан, ҳдәықәылт.
Нас  рнапқәа рҟьан, уырҭгьы сышьҭалан идәықәлыит,  ҳаицны ҳцет,  раԥхьанӡа ҳнет.  Срыхәаԥшын, акамандирцәа исывагылаз-агьыиз, абра дҩеуа, ҷкәына хәҷык дгылоп.
– Уара, ркамандир дарбан? – сҳан, – Са соп, Гиви Камугович, – иҳәыит.
Агьырҭ рыбжьқәа дыргет:
– Чулок иоп, Чулок, Чулок, – рҳәыит.
Чулок ҳа иышьҭазаап, аха иара уахиыхәаԥшо, дкамандирыуп уҳәо, уыс иыԥшра-агьыи дыҟаӡым, аха акамандир заманаҵәҟьа иоп.
– Сара ара суыцыуп ҳа агәхьаа уымкын, – сҳәыит.
– Сара ссалдаҭыуп,  абра суывагылоп,  уара уоп икамандирыу, – сҳәыит,  – акаманда шыҟауҵац еԥш иҟаҵала, – сҳәыит. – Нас џьара акы, сара сгәаанагарак уасҳәар-агьыир, уазхәыц,  ҳаиццот, – сҳәыит.
– Уара, уыс акәзар,  сашьҭаҟа уца,  ас сашьҭаҟа угылаз, – иҳәыит, – сара аԥхьа сгылан сцот. Са соп икамандирыу,  саԥхьаҟа уымгылан, – иҳәыит.
– Иыбзыиоп,  уашьҭаҟа сгылот, – сҳәыит.  Нас зны  иаԥхьаҟа сыиасон, зны саԥхьаҟа дыиасон. Ажәак ала, сиыхәаԥшон уыбра ҳахынӡацоз, абрыи  академиа далган иааз, акамандирра здырҵахьо ауыҩ еԥш,  иара ишахәҭаз, икамандақәа  иҟаиҵоз рома-агьыиома,.. иара ака-мандир ротагьы, аныи Смыргьы, даараӡа иыс гәаԥ хет. Срыцынгьы сцет.
Аныи  газавыи апаратура ахыҟаз  ҳнет,  иакәшет аҷкәынцәа. Афонаа рыҷкәынцәа ыҟан-агьыин, аха  аткрыта иуыхәаԥшо иыҟоп. Иым шәаӡыкәа, аҟәақҳа ирықәлыит. Ашьҭахь ала  ҳнеит ҳара, дара наҟтәыи иыԥшын,  атакса маторныи парк злаҟо, уыстәыи ҳаауот ҳоп иышгәыӷуаз,  рашьҭахь ала ҳааиуот ҳа иыҟа-ӡымзт. Рыбжьы дыргет:
– Биҷабо, биҷабо, чвени варҭ, модиҭ! – рҳан, рыбжьы дыргет. – Ҳа ҳоп, – рҳәыит, – ҳа ҳтәқәа шәоп, арахь шәааи, шәааи! – рҳәыит.
Ҳарҭгьы ҳабжьы ҳаргет:
– Ҳнеуот, шәымшәан! – ҳҳәыит.
Ҳнен иааигәаны, нас иагәыдҳҵыит,  ахысра ҳалагыит. Аҟәақҳа ирыжәлан, ападиездқәа-агьыи иаразнак иыркын, иҭадырцәыит, хахь ихалт-агьыит. Иаҳцәыӡыит,  ҩыџьаҟа уыбра иышьны иырбыит, уаҳа уыҩ дыҟаӡым. Иҳацәажәоз абаҟо, уыҩ дыҟаӡым. Ҟеҳ!
Арыи Абком партии  ҳа аныҟаз зны,  апартиаҿ ауыс зуон.  Уысҟан абарҭ ДОСААФ-раа роума, гражданскаиа абарона, амилициа-агьыи, апракуратура загьы сырхылаԥшшәа сыҟан, абарҭ аубежишьақәа  загь ахыҟаз здырон, аҽы ҵәа-хырҭақәа.  Аԥсны иыҟо аубежишьақәа иреӷьӡо  уыбра иыҟан, иара аҵҟа. Уыи здырон.
– Уыбра ихәыҵалт, – сҳәеит.
Ҳнен, уа ҵҟа ҳалбааит. Аха ашә дыуқәа ҿоп-агьыиуп,  уыс иауырто иыҟаӡым,  40-ҟа сантиметра аталшьина амоп. Ҳаахан иаҳартын,  аха уа акагь убаӡом, илашьцоп. Уҭалар, иыубои?
Даргьы ҿырҭӡом уышьҭа, иҭалазаргьы. Арыи апад-ствольникқәа змақәаз џьыук ыҟан.
– Абрыи ашә асыртот, – сҳәыит, – шәхыс, – сҳан, ихысын, иаахыит, «чхьыԥ» аҳәот икаҳауот. Еҭахысын, еҭаахан, «чхьыԥ» аҳан, уа икаҳаит.
– Уара,  иахьыи,  ибааӡома,  изакәыи изымхысо? – сҳәыит.
Аибашьра ҳалгет, саргьы исыздырӡомзт, даргьы ирыздырӡомзт аныи ападствольник иааигәаны ихысӡомзаап.  Уыс сгәы иаанагт: «абрыи иааи-гәаны иымхысозар акәхап» ҳәа.
– Уара, амнахь  ақырҭқәа ахтәо ашҟа,  алада ахы рханы ухысыи, – сҳәыит, – иахцо аабап,  – сҳәан (ихараны ицон иара),  ихараны ицан, агәгәызҳа иылкаҳан, иыԥжәет. – Аа, арыи иааигәаны ихысӡом,  уиоп иызхҟьаз, – сҳәеит.
Нас  аныи танкавыи  гранатак аӡәы иҟәаҟә икыдны иызбыит, – Ара иаагыи, – сҳан, иаазган,  – наҟ шәнаскьа, – сҳан, инаскьан, исыман сҩалбаан, иыршәны уахь иылҭасыжьын, ашә ҩасыркыит.
Ашәқәа ҩаҳаркын абамбаубежишьа,  ҳдәы-қәылт.  Уа ҳалгыит.
Арыи ара ҳкылсо, ана ҳкылсо (амныи аӷьычцәа ахкылсо),  ҳашнеуоз, абрыи асвиаз  аҩны ахыҟо ааигәара  ҳҭалар,  абрыи Ажәытә араион ахыҟо,  аганахь ала  ҳнеуон.  Абрыи аҭӡамц дыуны иҟаҵаны-агьыины иыҟан, уыбра аанда ҳнадгылыит.
– Сара аԥхьа сцот, – сҳәыит, – шәаагыл, – сҳан, ара иаангылыит.
Уа кылсырҭашәа акыҟан, схәыҵсыит. Сагь хәы-ҵсыит, арҭ абинокыльла иахԥшыз игәарҭыит.
– Гиви Камыгә-иԥа, – рҳәыит, – абрыи асвиаз аҩны аҟәаҟә, – рҳәыит, – ақырҭқәа ықәгылоп, – рҳәыит, – аснаиперцәа! – рҳан, аҳәҳәара иалагыит.
– Бзыиоп, бзыиоп! – сҳәыит, аха са сахнеиызгьы, уа сызвагылаша акы збон.
– Арахь угьыжьы, – рҳан,  – Сгьыжьӡом, – сҳәыит,  – амныи ҳахцо ԥхьаҟа ҳцот, – сҳәыит, – шәымшәан, игәасҭот, – сҳәыит.
Арыи сымацара сахынхаз загь уахь ргәы иалоп.  Саргьы абинокыль сыхәда иыхшьын, ас ҟаҵаны сԥшызар, Лиониа  Осиа абрыи аҟәаҟә дықәыуп, длаҩеуа,  ибинокыль кны,  ҳазҿыу загь ибозаап. Арыи игахьет, далгахьет аныи асвиаз аҩ-ны,  атаксапарк-агьыи уахь далган даахьан. Ана дықәгылан дҳазԥшыуп,  газавыи апаратура шааго гәеҭот, химзавод шааго гәеҭот. Уа  иара  жәытә заводк иыман,  кислародныи завод ҳа акәыу. Уыи изаводгьы ҳара иаҳрыцқьахьет-агьыит,  арахь ҳаауот. Абинокыль кны дҳахәаԥшот, хахь дықәгылоп. Нас сыбжьы сыргет:
– Уара, Лиониа уома?! – сҳан, – Лиониа соп! – иҳәыит. – Уара, уыршьот, ухы ҩыззӡа, хахь уықә-гыланы уызҿыу закәыи?! – сҳан…
Нас уа ҳнет,  аштаб ҟаҳҵыит.  Абрыи Новыи раион ахыналаго аҟынӡа  абшьижитиақәа ыҟан-агьыин, абарҭ  ҳгыит.  Уыбра ҳаагылыит.
Уажә Лиониа итәы аныуҳәа,  лафк зло аксҳәар сҭахыуп.  Ҽнак зны аҩныҟа длет сыҷкәын аиҵбы.
– Папа,  уара, абрыи  Лиониа уиацәажәа,  дхаҵа бзыиоп,  даҳцәыршьот, – иҳәыит.
– Иыҟале? – сҳан, – Иыҟалыи, – иҳәыит,  – атабиақәа иыижыз дырҭалаӡом, – иҳәыит. – Абас ҟаҵаны дгылот. (Иара дауыуп, иоура-агьыи са саҵкьысгьы деҳауп. Лиониа дыудыро сыздыром.  Уыи ҩҩбаҟа метра дыҟоп.  Абаскитбол дасо-агьыи
убас дыҟан, Қарҭгьы азборныи  далалақәахьан-агьыин.)  Абинокыль кны,  абас дгылот, – иҳәыит,  – наҟтәыи ихысот есымша, даҳцәыршьот, – иҳәыит, – абас, уиацәажәа, – иҳан, нас ҽнак сҩен, – Уара,  уыс изыҟоуҵои? – сҳәыит. – Арыи  зыужыз абра шәнены шәҽышәҵәахразомыи, – сҳәыит, – ас зыҟауҵо-агьыи?! – сҳан, сиацәҳаит.
Аха  уаниацәҳуогьы дыччот, агьыиҳәаӡом. Иара есымша уыс дыҟан.
– Уаҳа ҟасҵаӡом-агьыи, – иҳәыит.  – Иызҳәада? – иҳан, – Алим иоп иызҳәа, – сҳәыит, – абас иҳәыит, – сҳәыит.
Ҽа ԥыҭк ашьҭахь сааизар,  – Папа, агьиоумҳәан уаҳа, – иҳәыит.
– Иауеи? – сҳан, – Анҭ ақырҭқәа  гаӡыуп, – иҳәыит, – агьырзелкааӡом, – иҳәыит. – Арыи Лиониа ас ҟаҵаны дангылалагь, иыхәаԥшот  абинокыльла, – иҳәыит, – нас аныи дыстолбыз џьышьа, уыс рҳәот, – иҳәыит, –  ҳа рҳәот, – иҳәыит, –  рҳәот, – иҳәыит. – Уахь наҟ ихысот, иара уа дгылоп, – иҳәыит.
Аштаб ахҳамаз абрыи асвиаз аҩнаҿоп.  Миро Адлеиба аибашьра ахынӡацоз,  акы ҳанаҿыу, акаска, абранижилет, ишахәҭо,  иааҳҳәо ззабакәыу ныҟәыигон. Иара афганецын, Афган дебашьон.  Абрыи а-БМП дақәтәан, а-БМП ишьапала иырныҟәон.
Аибашьра ҟалаанӡа, абрыи аполк  иҟаҳҵаз аҿы  дыҟан иара.  А-БМП  аҟәаҟә дықәтәаны, ҵҟа дҭатәаны акәӡым,  ишьапала
иырныҟәон. Абыржә ашьҭаҟа дцозар (аныи уанҭатәо уашьҭаҟа убаӡом азыҳа),  хахь дықәтәаны,  а-БМП-қәа иырныҟәон. Абас дыҟан.
Аха абрыи  аибашьра ҳаналага, а-БМП ақәтәара иҭахымхыит. Знык-ҩынтә иасҳәт.
– Уара, сара  иысҭахым, – иҳәыит. – Агроб уҭошәа, есымша,  иысҭахым, – ҳа  сеҳәыит.
Зыҽны ҳцоз аҽны,  абрыи Старыи раион  агара ҳҽазаҳкыит. Уа  уыс иықәгылыит азҵаара «зны Новыи раион ҳгап, нас Старыи раион ҳгап-агьыип» рҳан  аҷкәынцәа,  Осиагьы, Ҭарба Қамсгьы-агьыи, уа иыҟақәаз ззагьы езан,  уыс рҳәыит  :
– Гиви Камугович, уа угәы ишаанаго ҳаздыром, – рҳәыит,  – абрыи Старыи раион ҳгап…  (Саргьы уыс сазхәыцон.)  Угәы иышԥаанаго? – рҳан, – Саргьы убас сгәы иаанагот, – сҳәыит, – абрыи Старыи раион ҳгар,  нас хахь ҳақәгылот.  Маиак  загьы ҳнапаҵҟа иҟалот. Арҭ «акружениа ҳахьт» ҳа ҳәаны, иықәҵны ицот, баша ҳҽызҭаҳархои, – ҳҳәыит.  (Шамильгьы уысҟан даахьан, Басаев)  – Уыигьы дажәҳҵап.
Амныи Агырба иуылица ахынӡаҟо-агьыиу, уыб-раанӡа ҳнеиырц агьҳагымкәа  ҳалалахьан. Дармава иыр  уысгьы иыман далан-агьыин, аҷкәынцәа абас иакәшет. Хабалагь иыкны иҳаман.
– Абрыи Старыи раион ҳгап.  Уажә ҳарҭ аштабаҿ ҳцар,  иаҳзыӡырҩӡом, уҳацаала, – рҳәыит.
– Иыбзыиоп, – сҳан, амашьына ҳҩақәтәан,  Қамсгьы, Лиониа Осиагьы, саргьы аштабаҿ ҳцет.
– Ҳа ҳгәы иаанаго абасоп, Новыи раион агара аҭахӡым, арыи Гәымисҭа массив ҳа ахыҟо
иҩеиыр, 80–100-ҩык рҟынӡа  ақырҭқәа  тәан, уырҭгьы  ҭыҵны иыҩует.
Ҵҟала амҩа ҳа иаҳкын, уахь царҭа рымаӡымзт. Арыстәыи ахәы ҳақәгыланы ҳрехслон-агьыион, абрыи атаксаматорныи парк ахыҟо-агьыи ала, ҭыԥ раҳҭаӡомзт,  аха…
– Уырҭ загь ықәҵот,  абра Старыи раион ҳгароп, – рҳәыит.
Иақәшаҳаҭхыит.  Аныи акарта  Виталик идырот, аха  Сасналиев иыздырӡом. Акарта данахәаԥш, аныи абрыив ыҟоу, шаҟа иҳаракыу-агьыиу, цқьа акартагь бзыианы иҟаҵаны иҳамаӡамызт.
– Абасоп ишыҟо,  еҳа еӷьыуп, – ҳҳәыит.
– Сақәшаҳаҭыуп, – иҳәыит.
Азыин ҳарҭан, ҳгьыжьны ҳааит.
– Ҳаналагогьы абриаамҭазоп, – ҳҳәыит.
Абрыи апирациаз идәықәҳҵарц  ҳгәыиҭоп  Дармава Витали ибаталион (берегаваиа ахрана ҳа ҳашьҭан,  Гәдоҭа иыҟан иара уысҟан),  Қамс Ҭарба  ибаталион,  са сыҷкәын иывзвод, аныи ҳа ҳгарнизон иацыз хазы  гәыԥк ыҟан.  Арымарахь ала шаҟаҩ цо,  агәҭан шаҟаҩ цо, арыстәыи шаҟаҩ цо, иша-шаны иҳаӡбыит. Акартаҿ иыдҳарбыит дыус дызлацо.
Абри  Миро дааины,  ишьапқәа иыҵаршәны аҭӡамцаҿ дтәет. Иылахь еқәыуп.
Сиацәажәо  салагыит-агьыит, аха  саргьы  снастраениа ыҟаӡымзт,  саргьы сылахь еқәын, аҷкәынцәа цот-агьыиот.  Иара уыс игәы иаанагыит,  амныи сыҷкәын дахцо сиыцәшәеит ҳәа.  Уыс иҳәыит иара:
– Гиви Камыгә-иԥа,  са сыихылаԥшот уыҷкәын, – иҳәыит. – Уыи акиыхьыр ҳәа уымшәан-агьыи, – иҳан,  сгәы иырӷәӷәо далагт.  (Сара
сыҷкәын изома, загь рзоп сзыҟо, сыҷкәын иҩызцәа роп  ецыу уа, аха уыс игәы иаанагт.)
– Уыи иакәӡым сзызхәыцо, шәыззынтәыгь сшәыз-хәыцот-агьыиот, – сҳәыит,  шәҽырҟәыӷан шәыҟаз-агьыи.
Агьырҭ акаска  ухаҵы ҳа роуҳәар руомзт, абранижилет уышәҵы ҳа иоуҳәар иуомзт, уырҭ иыушьыр ирыуӡомзт. Сыҷкәынгьы убыс дыҟан.  Иагьыкарыжьон иара,  аныҟәгара рҭахӡымзт,  Миро заҵәк ишәын.
Ицеит. Ҳарҭ  уаантә акаманда ҟаҳҵон,  ҳрыцны ҳамцаӡыит, дара ракәын ицоз. Миро игәыԥ хазы иыҟан.  Арыи иывзвод  аҿы  абас 15-ҩыкҟа иыман,  евагылан ицон.  Миро ихатә гәыԥ иыман .
Абриашьҭахь, амҩа ианықәла,  рациала ҳаицәажәон-агьыион.  Иышцоз, абрыи Старыи раион иагьалалыит.  Ебашьоз иакәым, баша уа иынхоз аӡәы (дыурысыу сыздыром),  дырхәын, амныи далыигараз далалыит.  Дшалыигоз, ас-наипер дгәеҭазаап (уысоп ҳгәы ишаанаго), уыбра ишеҿахысоз, арациала,   – анырҳа, – Иыҟеи, дзыусҭа? – сҳан, – Миро иоп, Миро, – рҳәыит.
Абрыи  абранижилет хабалагь ишәаҳауп,  ашьҭахьлагь аԥхьалагьы.  Хәҷык иыҭшәаны иыҟоп,  аган аҿы, абра иақәшәыит.  Убас  даҳцәҭахыит.
Уыбрыи ааигәара даҽа ҩнык аҿы  дыҩна-тәазаарын  ақырҭуа, ашә аҟынтә данхыс,  сыҷкәын ицыз ишьапқәа ирықәшәыит. Арыи сыҷкәынгьы нас иыфтамат кны ахысра даналага
(ападствольник иыман), ипадствольник хысыит. Иызхҟьаз изымдырӡыит.
Уа ҩыџьа аҷкәынцәа ҳацәҭахыит, абрыи Старыи раион, уаҳа уыҩ дҭамхаӡыит. Старыи раионгьы ҳгыит.  Миро дҭахыит, даҽа ҷкәынак,  Џьын џьалыуп ҳа сыҟоп (иыжәла схашҭосызды-ром).  Абальницаҟны дларгаанӡа уыигьы даҳцәҭахыит.
Иара агарнизон загьы, аибашьра ҳахынӡаҿыз,  ԥшьҩык роп иҭаха. Амныи абальница ааигәара ҩыџьа ҭахыит, абра ҩыџьа ҭахыит. Ԥшьҩы-заҵәык ҳацәҭахыит.
Уиашьҭахь  Хашба Вова даҳцәҭахыит Гал,  аибашьра ашьҭахь.  Аибашьра ахынӡацоз,  абрыи Лионид Осиа ибзыиан иыҟаиҵа – аблиндажқәа-агьыи иырхҟьаны,  ахыхьчара рылшеит.  Иысгәалашәот, акабардинеццәа 11-ҩык знык аснариад ахкаҳаз иҭахыит, 19-ҩык ахәра роуыит-агьыит, ахыхьчара ахырмоуз азыҳа.
Аибашьра дыуӡӡа ахынӡацоз шаҟарантәы, рааи-гәара  аблиндажқәа ахыҟаз, ицәаӷәаны иыҟан аснариадқәа рыла, аха аӡәгьы дҭамхаӡыит,  амныи Лиониа иыҟаиҵаз иабзоураны.
Абас абныи Старыи раионгьы ҳгыит.
Нас сгәалашәом, сгьыжьыр рҭаххыит Гәдоҭаҟа, аснариадқәа ҳзымхозу,  акаазгарц сцет.  Саанӡа, иысзымԥшӡыкәа иылбаан, ақалақь иала-лыит.  Срышьҭалар-агьыир, ма  иныскылар ҳа ишәоу сыздыром. Хәҷык сырхалаԥшон,  абҵас-агьыи, «асоп, шәхы шәхьча-агьыи» ҳа ргәы ԥысҵәазар акәхап, сныжьны ицет. Сааит – иыҟаӡым. Старыи раионаҿ сааин, уа ҩын-дыук  ыҟан, хахь сыхәнет.
– Шәабаҟо? – сҳан, ҿырҭӡом.
Нас, – Абра ҳаҟоп, ара, – рҳәо,  исарҳәыит-агьыит. (Аха  срыхьӡар, сырԥырхагахар ҳа ргәы иаанагазар акәхап, изызкыу сыздырӡом, агьрым-ҳәаӡыит.)
Сықәтәан рациала рацәажәара салагыит. Сры-хәаԥшын,  хахьла, шьхала иаауозгьы, арыстәыи иаауозгьы, ҵҟала  иаауозгьы, уажә изысҳәо, аныи Старыи раион анаага, аԥаса ишааӡбыз еԥш,  Гәымисҭа амассиваҿ аҩынқәа ирыҩнатәазгьы, Новыи раионаҿ итәазгьы, ҵҟа иҭатәазгьы ебарыҩны идәықәлыит. Наҟтәыи рыбжьы дыргет:
– Иыҩт, дара ахҭатәаз ҳара ҳааины ҳҭатәет, – рҳәыит.
– Уышьҭа шәрышьҭал, – сҳәыит, – ицет, – сҳәыит.
Нас идәықәлыит.  Атехникақәа ирехсо хазы иалхны  Ажәытә-ҳабла аҿы иҳартәет.  Абрыи ДШБ ахтәаз аҭыԥ аҿы а-БМП-қәа-агьыиқәа елагьыжьо иықәхыит, дара ақырҭқәа ртәқәа.  Уыс приказны иыҟан,  аурысқәа ахтәо ахысра азыин ҳамаӡым азыҳа, уыбра инены иавҵалт. Арҭсрацәажәет:
– Уара, абрыи днен давҵагылт,  иыуз-иықәыршәо? – сҳан, – Иықәсыршәот, – иҳәыит.
Ара хахь ҳақәгылан. Дкылԥшо, дкылԥшо, аанда дахадгылаҵәҟьаз илагәыдыиҵеит.  10-минуҭк рыбжьарала  ҩҩ-БМП-к рблыит аҷкәынцәа, уыбра ихысоз. Уырҭ афтобуск рыман (дара рыхьӡқәеи  рыжәлақәеи сгәалашәаӡом), хазы иыҟан, аха уахь иҳацын.  Убас уыбра ахаҵара ҟарҵыит.
Уыбриашьҭахь  иыҩт. Ара хахьла ианнеи, ҳрылахысо, ҳрылахысо, амныи Амаиак загьы рыцқьаны, ҵҟа илбааит. Уыс арациала ҳаицәажәо, ицо,  арҭ дара-дара еҿахысо иалагар ҳа сшәан,..
иызбанзар загь уахь иҭалыит,  Аҟәа иалалыит.  Ебашьоз ззагьы, хахьла иаауоз  Ака Арӡынба иытәқәа, абрыи Аҟәа ахәала дылбааит, ателивыишка ахықәгыло ала, агьыи арстәыи иылбааит Зарандиа иытәқәа,  ззагь езет Аҟәа. Загь зшьҭо  Совмин аҩны ауп, «абрыи ҳгароп» рҳан, загь ара езет. Нас  акамандаваниа са иызгыит, рациала.
– Уыбра арымарахь уыԥшы, арымарахь абрыи днеуот, уарӷьарашҟа абрыи дгылоп, уаԥхьаҟа абрыи дгылоп, уашьҭаҟа абрыи дгылоп...
Ақалақь уысгьы изымдырозыи,  арыи 9-ыи етажаҿ  сықәтәоп. Абинокыльлагьы ауылица иаханыу збот, хахь сықәгылоп,  – Абрыи ауылицаҟынӡа уара уоп, арахь уанымлан,  уара, арахь абрыи ауылица уахымсын, агьыи, уара абрыи уахымсын, агьыи, астадион ашҟа инео, абрыи уахымсын,  – ҳәо, еҿахымсразыҳа, абас Асовмин ааигәаранӡа инет.
Уаанӡа иысзымчҳаит ара сықәтәан. Амашьына слақәтәан снет.  Саннеи, дара Арџьеникиӡе ауылицаҟны инехьан. Арахь  иҟәыбаса ика-жьыуп, ауаа шьны, еԥхьтта, срылсны, уа ҳнет. Нас иакәшан, уыбрыи Асовмин аехсра иалагыит. Танкк аарган, агәгәақьҳа агәыдҵара иалагыит. Атанкла  Асовмин иаехсот.
– Шәаҟәыҵ  уара, Асовмин шәзаехсуе?! – сҳәыит. – Ара иаҭахыу,  ротак аакәыршан илаҳаргылап, уа итәо уа иыҩназаауот, макьана ақалақь абжак ҳамгаӡыцт.
Аха  арыи ақалақь ҳаналала,  Асовмин аҟынӡа ианнеи, иныукыло абаҟо, атәыла бганы иыҟоп. Анс ҟаҳҵыит, ас ҟаҳҵыит, аха  атанклагь аехсра иалагыит.
– Уара,  иҟәыбаса икаҳажьот, шәаҟәыҵ! – сҳан-агьыи, атанк  ахгылаз аӡә днен,  дыскыит:
– Уаҟәыҵ, уамехсын! – сҳәыит.
– Аа, – иҳәыит, – аӡәы ухыс ҳа иҳәыит, аӡәы уымхысын ҳа иҳәыит,  ҳгәы ԥышәҵәет! – иҳан-агьыин, уыигьы дышны дыҟан,  даҟәысхт цәгьала.
Уиашьҭахь рациала дцәырҵыит Дбар, иыбжьы саҳуот:
– Уара, шәымхьышьын, уара, шәымхьышьын, сара абра сыҟоп, шәымхьышьын! – иҳәыит.
– Уара, уа иыҩныухои?! – сҳан, – Афлаг ахашьыргылот, афлаг ахашьыргылот! – иҳәыит.
Аныи «шәымхьышьын» ҳа, уыигь иара акалашәа иҳәот.
– Уара, афлаг аха уымома,  камандавать ҟауҵароп, афлаг уара уома иахазыргыло-агьыи?! – сҳан, алаф иылсхыит.
Алаф  аҟынӡагьы ҳнет, арыи ҳаҿыуп.
– Уабаҟоу, иарбан етажыу? – сҳан, – Фтарои етажаҿ сыҟоп, – иҳәыит.
Совмин дыҩналахьет,  ҳаргьы ҳакәшаны ҳгылоп.  Уыс ҳазԥшоз, арыи сыҷкәын дыҩны даан, – Папа, ҳаҩны амца акыит, – иҳәыит. (Арыи ашьҭахьоп ҳаҩны ахгыло.)
– Иакызар иакыит, – сҳан,  снаԥшын,  амца акыуп, аха  ҳуадашҟа акәымкәа,  аган ашҟа иласкьаган  иакын.
– Макьана ҳа ҳтәы иамкӡыцт, – иҳәыит, – арыи лесничныи аклеткашҟа имыиасыр ҟалап-агьыип, – иҳан Алим,  – Уыи ада хьаа ҳмоуаат-агьыи,  – уыс сҳәыит.
Уа Ашба Вианор ибаталион иыман дыҟан. Уыс дысзасыит  :
– Уыҩны аҵҟа  сгылоп, – иҳәыит, – са иысхьчот, уацәымшәан, – иҳәыит.
Амца акыит уа ҵҟа дышгылаз.  Уыс ҳшахәаԥ-шоз,  ҳуадагьы  амца акыит.  Абылра ишаҿыз  ҳахәаԥшон.
Уажә  Асовмин ҳадхалт загьы. Аамҭагь цот, арахь аҩада ҳамҩеӡацт. Сларацәажәо-рацәажәо сҿаасхан, са стәқәа иҳацқәаз акамандирцәа-агьыи, – Уара, – сҳәыит, – арыи Асовмин еҳа еҳауп ҳа шәазҳәада,  Аверховныи Совет аҵкьыс? – сҳәыит.  афлаг уаҩы иахаҳмыргылаӡыит, – сҳәыит, – уиоп главныи, – сҳан, абрыи аҿыҵгас иҟасҵыит.  – Акамандирцәа едышәкыл, – сҳан, иааидаҳкылан, иадзгет ҳа ҳтәқәа,  исыцқәаз 400-ҩык, 500-ҩык раҟра.
Иҳаман ҳдәықәлыит. Нас, – Абныи ауылица, уара уца, абрыи уа уца, – сҳан, ҳашиашаз Красныи мост ҳааит.
Ҳнен, уыҩ дыҟаӡым,  баша ҳхысо ҳцоноп.  Ҳлены,  Красныи мостаҿ иҳаргылыит. Иаасырҵәиын, ҳааины Верховныи Совет афлаг ахаҳаргылыит,  асааҭ 3 рзы еиԥш.  Агьыи  агәгәаҳа ирехсо, асааҭ 6 рҟынӡа  афлаг ахаргылара иаҿын. Ҳарҭ асааҭ 3 рзы  абираҟ ахаҳаргылыит, Красныи мостгьы  аанаҳкылыит.
Абас Аҟәа ҭаҳарцәыит.
Авакзал ала дара  бжьалан ахысра иаҿыуп, ҳарҭгьы уыбра ҳнет, амныи Наӡаӡе ауылица ахыҟо аҟынӡа. Урыск дыркыит ҳара ҳтәқәа,  даҳшьот ҳа дрыман идәықәлыит.  Аҷкәынцәа  уыс рҳәыит:
– Узыусҭо-агьыи? – рҳан, – Сааит, – иҳәыит.
– ҳа иандәықәла, медсистрак дгылан,  – ҳа дыцәҳауо далагт, аԥсуа.
Дыршьыҵәҟьошәа аныиба, – Гиви Камугович дысҭахыуп, – иҳәыит.
Амныи амедсистра сылдырон. Нас сырԥшааит.  Абра аперигаворқәа аныҟаз сахынӡаҟаз,  МВО-аҿ ауыс иуон.    Иысҭахқәо, абра атанкқәа ахырҵәахоз-агьыиоз иара иоп исазҳәоз.
Абра  14 танк  џьа иҵәахны ирыман,  Драндаҟа иыргар акәын.  Иахгылаз
сеҳәан, уа сцан иаҳкыит,  ООН шҳацыз, Сергеи Шоигу дышҳацыз  иаҳкыит. Хә-танкк амныи апрафилактика Гәылрыԥшь иахыҟо уыбра ихәыҵаргылан, иҵәахны ирыман.  Евнагет, арыигь аныҟаҳҵа уысҟан.
Убас дсыдкылан сыҟан. Абра ибыит,  адисант ааргыит,  300-ҩык рҟынӡа, авакзалаҿ.  Арациала изымҳәет, нас  чак кны, сумкак кны, алиниа фронт далсны,  са сҿы днет.  Алиниа данынхыҵ, дыркыит  ҳа ҳтәқәа, ана даннеи.  Нас сырԥшааит сара, уа ааигәара сыҟан. Дааргт.
– Гиви Камугович, абрыи дыудырома? – рҳан,  – Дыздырот, шәыиҟәаҵ, – сҳан, дсырҭыит.
– Иыҟеи? – сҳан, – Абас-абас, – иҳәыит. – Уаҳа уахаауоз иыубеи, – сҳан (амнахь танкк ҳаехслон есымша, арахь ахәы узықәгылаӡомзт, иаҳбарҭаӡымзт),  – Атанк гылоп, – иҳәыит. – Иабагыло? – сҳан, – Абас иахгылаз, – иҳәыит.
Нас ҳаицәажәыит.  Арыи иаразнак  исеҳәаз арахь акардинат рысҭан,  арыи Аслан Кобахьиа иыман дахтәаз, агәызҳа  дхысо далаган,  ирылаҳаит, дара  ҳалалаанӡа.  300-ҩык ҳажәлар,  ҳанылбаауоз хәҷык ҳуадаҩхон.  Идәықәлаанӡа,  аразвод ҟаҳҵот ҳа акәыу, акы иаҿызаарын,  иларылаиыжьын,  иааиԥхьттан,
абра ҳааилгет. Уыи  абас ҳзыиуыит.  Данцоз уыс ебаҳҳәыит:
– Уанцо, – сҳәыит, – амныи атанк ахгыло ауылица агәҭа уанылан удәықәыл, – сҳәыит. – Арымарахь игылазар, абас ҟаҵаны,  ухы бӷы, – сҳәыит,  – иахгыло арымарахьоп ҳа суырдырырц, – сҳәыит. – Арыӷьарахь игылазар, арыӷьарахь иҟаҵы, – сҳәыит. – Агәҭаны игылазар, агьҟауымҵан.  Уыҩнапыкгьы абас ааҟаҵаны, ухы аашьшьны,  уца, – сҳәыит.
Арстәыи бинокыльла сиыхәаԥшот,  Раиком партиа ахыҟо аҩнаҿы,  амнаантә сыԥшот.  Дышцоз акәымкәа, ас ҟаиҵан, иармаратә иыбӷыит.  Абрыи Ҭраԥшь  бжьаларҭак ыҟоп, апажарныи часть аханшәа,  абрыи ааигәара  игылоп.
Игәасҭыит. Нас дцет иара.
Аҷкәынцәа,  агранатамиотқәа зкыз, аагәасҭан, – Шәцаны, – сҳәыит, – амныи ахыҟо абасоп, – сҳәыит...
Арыӷьарахь ала уыбра игәаҩаран иыҟоп,  аулыица еҳа иҳаракыуп, агәаҩарашҟа. Абырстәыи иавалан иынкылсын,  илықәыркын, иаарехсын,  ирызҭамырхыит, аха амныи акахьыит. Иахь Алаҳ идырп.  Ӷәыр-ӷәыр-ӷәыр-ӷәырҳа иырхаргьыжьо,  загь дарроп,  Ҭраԥшь ашҟа иыбжьалт.
Нас,  хахьла иаауоз ракәыу-агьыиу,  џьыук аехсын-агьыин, амца акын, уа ҳааилгет. Уыигь  ргыит. Иызхысҳәаа, амныи аурыс абанс дҳацхрааит.
Абра иааган ирыман аҿар, астудентцәа, Қәҭе-шьынтәыи,  Қарҭынтәыи.  Аибашьра аныҟала, иахцоз рыздырӡомызт.  Ебарыҩны иандәықәла
загьы, акызаҵәык иырдыроз амныи Красныи мост акәын.  Новыи раион ҳаналала, ихысо-агьыио ианелала, идәықәылт, аха иахцоз, уыи Красныи мост ахыҟо рыздырӡомызт. Ауаа иразҵаауан  : – Красныи мост абаҟо? – ҳәа.
Пленны иаҳкын, џьыук ааҳгыит.
– Изызҵаауоз? – рҳан,  – «Красныи мост абаҟо?» ҳа иҵаауон, – рҳәыит.
– Шәабатәыиқәо-агьыи? – рҳан, – Қәҭешьтәқәоп, – рҳәыит.  (18 шқәса зхыҵо, 17 зхыҵогь дыубап.)  – Дабаҟо, ишәыцдазыи шәара абра?
– Ҳаиҳабы ҳкажьны дцет, – рҳәыит.
Арахь иаҳган, нас плен Гәдоҭаҟа иыиаҳгет.
Агьыи  16-етаж иыҟо  аҩнқәа ахгыло ҳавсны  ҳаахьан, дара уа аетажқәарҿ џьа иықәтәан, быжьҩык.  Ҳашьҭахь ала иҳаехсратәгьы иыҟан-агьыин, аха ишәаны уа иықәтәан.  Аныи ақалақь  абжак анаага, арахь ҳаныхәна, рхала иылбаан рыҽҳарҭыит,  быжьҩык, ашәақьқәа ркын уырҭгьы. Хәыҷқәан, иахцоз рыздырӡомзт. Рымаҭәқәа, амнахь џьыук рԥшаан, ҵҟа аформа шыршәыз агьырҭ хахь иыршәырҵыит-агьыит. Уырҭгьы ҳаркьымсӡыит  нас аплен иааҳган, Гәдоҭаҟа иаҳшьҭыит.  Абас дара ртәқәа  кажьны, ебарыҩны иықәлан ицет.
«Амна дыҟазар дымцацкәа,  иыҟалалагь…» сҳан, атанкқәа ҩҩба аашьҭсхын,  Верховныи Совет ахыҟаз аԥхьа апарк аҿы иылхәыҵасыргылыит.
– Амныи шәаехс, – сҳәыит.
Ҩынтә ҳаехсыит. Нас слахәыцын, аныи азданиа зеԥшраз зымдырозыи, «ҟеҳ,  дцахьазар акәхап, баша аҩны зԥхасҭастәуе» сҳан, – Шәаҟәыҵ, – сҳан, иаҟәысхыит.
ГИСХ  иыштәаз  аинфармациа сыман, – Уыбра иагәыдшәҵ, – сҳан,  аабаҟа агәыдҳҵыит. – Уыигьы шьҭа шәаҟәыҵ, – сҳәыит.
Уыс иыршәо идәықәҳҵон.  Красныи мост акәыу, ҳахааихьаз, аныи ГАИ ахҳамаз аҩны,  аинфармациа сыман, уа итәоп ҳа. Иызбанзар абрыи  ақалақь анаага,  Агәыӡера иынхақәоз ауаа авиласипедқәа ирықәтәаны иааит. Сара уа ауыс зымуозыи, сыздырқәоз ыҟан.
– Гиви Камугович, иыҩны ацара иаҿыуп, шәры-шьҭал,  – ҳа сарҳәеит.
– Сахаауоз, – иҳәыит аӡәы,  – амныи ГАИ аҿы  итәоп ирацәаны, – иҳәыит.  – Агьырҭ аҩра иаҿыуп, – иҳәыит, – уыбра гәыԥқәак ыҟоп, – иҳәыит.
Нас, – Иагәыдшәҵ! – сҳәыит уыбрыи.
Иагәыдҳҵо, иагәыдҳҵо (иалздырааи сара ми-нистырс сҟалозыу), амныи ГАИ загь былны
илкаҳажьит.  (Уажә а-ГАИ аҿыц аргылара сықәшәыит.) Убас уыбра иықәҳцет.
Адырҩаҽны ҳанеза шьымҭан,  Дбар-агьыи, абра аваенкаматаҿ  сыштаб ҟасҵыит.
Аҟәа анаага, иаразнак априказ ааиышьҭыит Владислав Григори-иԥа – «каминдантс Аҟәа уыҟоп» ҳа. Даҽа ҩымш анҵы, «начальник гарнизона Аҟәа» иҳәыит, даҽа хымш анҵы, «министыр внутренних дел» иҳан, сааиган ара саиҭыит. Уысҟан  уыбра ҳаиқәшәыит.
– Ҳаццакып, абааԥс, ҳаццакып, – сҳәыит, – ишыҩуа ҳрыхьӡап, џьара пазициак ркаанӡа, – ҳҳәан,  аха  аштаб уыс рыӡбыит – «аҩ-бригадагьы абрахь ашьхара ицаны абна иылоп,  ГИСХ ахала абас ҳалбаалап» рҳан...
Лиосик Арӡынба даакылсын, – Гиви Камугович,  иырласны ҳцап,  Кьиласурынӡа ҳцот,
уыҩ дыҟаӡым, – иҳәыит.
Иырмуыит,  анҭ арахь ицет. Ара иыҟаз  Лиосикраа  а-ЗУ-шка-агьыи аашьҭырхын, ебарыҩн, 15 минуҭ рыла ГИСХ инавсны  Кьиласур итәет. Агьырҭ ахәымҽхан иылбааит. Уысгьы ҳахьыит, ҽнак ҳагхыит.
Нас ҳазагь ҳазшьҭаз  – иырласны Аҟәа ҳалсны, Гәылрыԥшь ҳалсны, Кодор  ҳнен,  амрагыларатәи аибашьцәеи ҳареи ҳаиԥылара, абриакәын еҳараӡак иаҳҭахыз,  аха уахь са сырмышьҭӡыит. Сара  начальник  гарнизонас сҟаиҵан, ара саанхыит. Нас анҭ аӷьычцәа-ақәычцәа,  дареи ҳареи ҳаилалт. Уажәыгь уыбрыи ҳаҿыуп.
Миро Адлеиба даныршьыз, абрыи,  Старыи раион анаагоз,  аиҿахысра аныҟаз, иҩыза ишьапы анырхә, амныи сыҷкәын, Алим,  иызлахысыз ашә ала  ахысра далагыит. Дышхысоз, ипадствольник иара иықәыимыргылаӡыкәа,  ахала иыҭҟьет.
Раԥхьа иыҟала изелымкааӡыит.
Ашьҭахь ҳанеқәшәа,  – Папа, – иҳәыит, – абрыи ападствольник  ахала иыҭҟьома? – иҳан, – Мамо, – сҳәыит. – Иыҭҟьет, – иҳәыит.
Иаарҳәны ҳанахәаԥш, икылҵәан иыҟоп, ахы ақәшәт. Ахы анақәшәа,  ахала иыҭҟьет.  Уыбрыи акәымзар,  ах иааиуоз  иықәшәон, иара дашьон. Амныи ападстволка деқәнархыит.
Ашәарыцаҩцәа реԥш оуп арҭ,  аснаиперцәа шныҟәо. Абныи Ешыратәыи
ашкол ахыҟо  (Нижниаиа)  сиыцны сцет. Арыи аснаипер иҳамаз даурыс ҷкәынан.
Аибашьра ҟалаанӡагь ҳа ҳҿы дыҟан. (Иыжәла уажә иысгәалашәаӡом.)  Сиыман дхалыит амныи ашкол аҿы. Ҳнены ҳтәет. Абрыи  ҵҟатәыи ацҳаҿы, нырцә, ҩнык аҟынтә снаиперк дааҟәымҵӡыкәа  дхысон. Уыбрахь ааигәара ҳнецԥхьаӡа, ҭыԥ ҳаиҭаӡомзт.
– Дыхәнет, – иҳәыит, – уажәы  сиышьҭалот, – иҳәыит.  – иҳәыит.
Акыраанӡа дтәан,  анахь дыԥшо,  дхысо, ара акҟаиҵо, нас  алаба  ихылаԥа ахаргыланы, аԥенџьыраҿ икылиырҳәҳәо,  дхысо  арыигьы  диышьҭалт. Нас дахыҟаз иыԥшааит.
– Дысԥшааит, – иҳәыит.
Амала сара иааигәара снер иыуӡомызт,  арахь сыкҿаргылан сиыман. Иара иакәын иаҿыз, аха уыи дкылҳәҳәаӡомзт.  Бинокыльк иыман, афутлиар аман,  иааганы иықәиыргылыит.
– Уажә са сыибыит  иара, – иҳәыит (арыи иоп иызҳәо, са стәы). – Сыибыит,  дсышьҭоп, – иҳәыит. – Са сыикырц иҭахыуп, – иҳәыит.  – Цқьа сгәеҭазар, абинокыль даехсот, – иҳәыит.
Абинокыль наганы иахықәиыргылаз, амныи афут-лиар  даехсыит,  иақәшәыит.  Агьыигь иыбзыиан дхысон.  Арыи  ахылаԥа неган,  аԥенџьыр ахаҿы иыҩкылиырҳәҳәан,  илага-ҩаго, абас иааиырзазан, дыҩны, иынахьхьыи, даҽа уадак ашҟа дцет, арыи уыс иааныжьны.
– Ара угыланы, абас иырҵысла, – иҳәыит.
Сара аҭӡамц савагылоп,  анахь иыиазгот, арахь иыиасот. Иара нахьхьыи дцет.  Аҩны гылан,  иҟаԥшьны,  ачерипица ақәҵаны.  Уыбра
ԥенџьырк аман ахыб аҿы, амна дкылатәазаарын.  Арыи  сара сахынӡаиылахәмароз, дахынӡахәноз,  иара иоп ҳа дхысо дшаҿыз, агьыи дааныикылан, уа дааиылгыит. Абанс дыикыит амныи аснаипер.  Нас арыи ҳа ҳтәқәа уыбрыи иыҩны иагәыдырҵан,  иҟәыбаса иыргыит.
Сыҷкәын аиҵбы акружениа дақәшәеит.  Афон саныҟаз,  абригада анеҿыскаауоз, медсистрак, Гвинџьилиак дыҟан, длет. Лылахь еқәны  днеуо-агьыиуо, нас аҷкәынцәа драцәажәо, акылҳәот. Аҷкәынцәа са исыхәаԥшон, уаҳа агьсарымҳәаӡыит. Нас  абрыи Даур Марганиараа-агьыи ааиын, уыс рҳәыит:
– Гиви Камыгә-иԥа,  – рҳәыит, – Алим ҩымш раахыс дмааӡыцт,  – рҳәыит.
Апазициаҿ дахцаз дзымгьыжьӡыит .
Абрыи  Гәымсҭа уахныруа, нырцә,  ашьха Цагуравка илаҵакны иыҟо аҿы  иыԥшыхәон иҩызцәеи иареи. Уыбра иыштәаз, дара ақырҭқәа хахьла иааины, иахҭатәаз иырҿаҳаит.  Ише-бырххоз, Аҩӡбак  ҷкәынакгьы дҭахыит.  Уазабаа ҳа ашьха иыҟо ааигәара  дынхот.  Иара зыҽны дҭаагаз аҽны дагьыижыит иыҷкәын иаб.
Уагьы ҳнет, ҳанҭыҵ.
Нас убас иымаақәаз,  Цагуравка иаҿалаз-агьыиз, изымгьыжьыз ыҟан. Арахь  узааиӡомзт,
ацҳала,  ақырҭцәа иырхьчон. Дара абахәра иаҿалан наҟ ицет,  Цагуравка аҵҟала.
Ҳааит.  Бырзениа Амиран  камандир баталионас уа ааигәара  дыҟан.  Абрыи Уазабаа аҭыԥаҿ итәан.
Нас сиацәажәет:
– Иыҟои,  акрыудырома-агьыи? – сҳан, – Сыз-дырӡом, – иҳәеит. – Иымаац иыҟада? – сҳан, – Ира-цәаҩыуп иымаац, – иҳәыит, – иҳаздыром, – иҳәыит.
Аӡы хыҵны иыҟан уысҟан,  амш цәгьа рԥыр-хагаханы загь змырыит.
– Иызлаауоз-агьыиоз амҩа удырома? – сҳан, – Иыздырот,  – иҳәыит. – Нас уахь иыубада? – сҳан, – Аӡәы, иырны иааз, абра дыҟоп, – иҳәыит.
Ҳиацәажәет.
– Уара, иыубада-агьыи? – ҳҳәан, – Аҷкәынцәа  ԥыҭҩык  уыбра  аӡы иызмырӡызкәа, – иҳәыит  (аныи аӡы аҽшаны ицон, ҩыџьара иырын,  аӡқәа рбжьара  дгьылк аакьаҿны, ҵла хәҷқәак гылан-агьыин,  уыбранӡа иааит), – уыбра иҭатәет,
– иҳәыит, – шаҟаҩ ыҟо сыздыром, сара иызбақәаз ыҟоп-агьыиуп, иыҟақәо сыздырӡом-агьыи, – иҳәыит.
– Нас ҳазԥшыи,  аамҭа цет,  ҩымш ҵот, – сҳәыит. – Ҳаҷкәынцәа уа иҭахазар,  ҳцаны иааҳамгои, – сҳәеит.
Сыҷкәын дыҟоп-агьыиуп ҳа агьсыздырӡомзт, аха сыҷкәынгьы дмааӡыцт, уыигьы дыҟаӡым, уа иыҟазар ҟалот.  Сыҷкәынцәа рома, агьырҭ рома,  ҳара ҳтәқәа роп. Иаагатәыуп нас.
– Ҳцап, аканат ҳԥшаап, ашахақәа-агьыиқәа,.. ҳҽазыҟаҳҵап-агьыип, – рҳан, ҳҽазыҟаҳҵыит.
Сара иаразнак  аминиор  иышьҭасҵт, «аминиор даажәгы» ҳа.  Арыи Берзениа, камандир баталиона,  уыс иҳәыит:
– Гиви Камыгә-иԥа, – иҳәыит, – даҭахӡым, – иҳәыит,  – амҩа са иыздырот, – иҳәыит. – Иахьа жәы хәынтә сылбааны схалахьет, агьыҟаӡым, – иҳәыит.
Иара дсыцны дымцар, ҽакалагь сгәы иаанагар ҟалон, аха  уыс  иагьыҟаҵәҟьан.
– Нас уыс акәзар, ҳцап, – сҳәыит.
10-ҩык, 15-ҩыкҟа аҷкәынцәа амныи абахә ала, Уазабаала ҳалбааны ҳдәықәлыит.
Ҳалбааны ҳашлеуаз,  иара акамандир,  «аминақәа аҟаӡым» ҳа зҳәаз, саԥхьа дгылоп, иашьҭахь са сгылоп, са сашьҭахь Курт-оглы ҷкәынак дгылоп, даҽаӡә дгылоп, нас са сыҷкәын аиҳабы дгылан. Загьы ҳаиасны ҳцет, ҳахәҩыкгьы.  Ҳазагь ҳнахысыит,
ҟәақҳа иыԥжәет. Сааҳәны слаԥшызар, сыҷкәын ишьап абас икыуп, абӷьыжәқәа-агьыиқәа  иықә-ԥсаны.  Иыбжьы арахь  иыҵакны,  – Ыыу! – ҳа дыӷзот.
Аха  ишьапы абҩоп иызбо, арахь агьамаӡым, иызшьапык. Иаразнак сааҵәиын, агьырҭ срыҵаҳәҳәет: – Шәахгыло шәыҽшәмырҵсын! – ҳа.
Нас акхыҟо даҽакгьы аҵазароп. Иыҟасҵарыи,  саргьы  иаразнак слакҩако сҟалыит, аха  ашаха  сыкәа иҭан.  Ашаха шсымаз схашҭыит. Ажгутгьы сыман, уыигьы шсымаз схашҭыит.
– Маҟак сышәҭ! Ажгут сышәҭ! – ҳа аҳәҳәара салагыит.
Берзениа  иыиқәа зкыз  амаҟа амыихыит. Уиала  иҿасҳәыит акы. Нас иысгәалашәт  ашахагьы, арыигьы ԥысҟет.  Аныи Берзениа даасыдгылан, – Сҟәаҟә дықәҵа, – иҳәыит.
Агьырҭ аҷкәынцәа арахь иааиыр ҳа сшәот, иыз-банзар ҳархагылот, изакәыу ҳаздырӡом. Арыи данышьҭсх,  дахықәсҵазгьы, иыбӷа аҵҟа, иара данырга ашьҭахь игәасҭан, даҽа ҩҩ-минак аҵан, аха  ахаҳәқәа ҩҩба аҟан. Акы иыбӷа иақәшәан-агьыин, еднакылт.  Иара ахаҳәқәарҿ даанхыит,  иыбӷа аҵҟа  иаҵан.  Сиылгон, агьсыгӡымзт, разҟык иыман акәымзар.
Нас иҟәаҟә дықәсҵан (дара аҷкәынцәа  иыӷәӷәақәаз ракәын, иҿарцәан-агьыин, иара Бер-зениа ҳа иыҟогьы иыӷәӷәо уаҩын), дрыман ихалыит. Идәықәлыит. Амала уыс расҳәыит:
– Абас 10-минуҭк рыла  ашьа оушәышьҭла-агьыи, – ҳа  ишыҟарҵо расҳәан, – дшәыман шәца.  Сара сцаӡом, – сҳәыит, саагылыит.  – Даҽа групак сзаашәышьҭ, – сҳәыит. – Исыман наҟ сцот, арҭ аҷкәынцәа рҭыгара, – сҳәыит.
Уажәы уыс рҳәалот зны-зынла,  иыман дышцоз, аныи иҷкәын ишьапы анырхә,  – ҳа,.. сҳәеит ҳәа.  Салдат ҳа сымҳәыит, аха, Дыжәгы аҩада, – сҳәыит, – са сахцо сцот, – сҳәыит.
Агьырҭ аҷкәынцәа алада иахыҟо ҳаздырӡомзт,  сиыцны сцаргьы иыҟасҵоз, нас дыргыит. Сылбааит. Абарҭ анца иаагәасҭан, быжь-минак сԥшааит.  Уыбрыи аҽны  Цагуравка ихалаз, 200-ҩык инареҳаны ауаа иыиасны ицет, аӡә дахамҳаӡыит. Амныи ахаҳә иаҵан.  Ҳанцоз,  «шәшьапқәа абас иықәшәыргыла» ҳа иҳәо ҳцон.  Иаргьы иықәиыргылт,  аха  и ахықәиыргылаз, ишьапы ахаҳә аҵҟьеит.  Абас иҟалыит. Нас уа ааи гәара аҵәқәа  ы ҵаҵан-агьыины, «амина» ҳа  анысҵыит, дара аанӡа. Ианаа, иавган иызгыит.
Ҳалбааит ҵҟа. Ҳанылбаа,  аныи ацҳала иҳаихсратә-агьыи иыҟан, аха уа аԥсарақәа  рҿы ҳҽыҵәахны-агьыин, нас аҷкәынцәа  мшәаӡыкәа  (абрыи Берзениа иома, агьыи Ҭарба Аслан ҳа са дсыцын-агьыин), аӡы рҽаҭаны, ашахақәа рыман ицет уахь, иахҭатәаз.  Уа,  иара иызлеҳәо ала, аҳәызбақәа рыла ажрақәа ҟаҵаны иҭатәет.
Убасҟаанӡа инанацет. Аха  рымч цаны иыҟан-агьыин,  иаауго иыҟаӡымзт, аӡәгьы ишьапы хәны дыҟан. Аӡәаӡәала, аӡәаӡәала, иырҳәазаны мацара, аӡы иалганы арахь иааҳгыит. Иҳаман, ҳхаланы ҳааит.
Убасҟан жәҩык ауаа ҭаагыит уыбра.  Сыҷкәын иызласеҳәаз  ала, иыцыз, Лаша Коӷониа,  уыбра аӡы дагыит.  (Уамашәа иыубаша, аразҟы ҳан  акыҟазар акәхап, сыздыром…  Амныи Лаша  аибашьра ҳалагаанӡа, ҳа ҳҿы арра далан.
Гәымсҭа  аӡ наҟ-ааҟ аршьа  дҳарҵон,  абрыи ҳақәшәашьа аадырозшәа. Ҽнак ҩынтә-хынтә  аӡы иыиасон.)  Уыс дыӷәӷәан, дыӡсон-агьыион, арыи иықәгәыӷны,  аӡсшьа ззымдыроз диывакны диыман даауон. Дшааиуаз,  ишьапы ӷәӷәашәа-агьыишәа иықәиыргылошәа аныиба, аныи аӡсшьа ззымдыроз «соушьҭыи, схала сцот» иҳан,  ихала дыиасыит. Арыи ишьапы ааиаҵнаҟьан, аӡы даанахәан,  дагыит.
Уиашьҭахь уа иышҭатәаз Бигәаа ҷкәынак,  иҳәыит, – «Сцот, иауозар гәасҭот, наҟ сцаны ацхыраа аазгот» ҳа иҽеҭан, – иҳәыит, – уыигьы сшиыхәаԥшоз, – иҳәыит, – абрыи ацҳа аҟынӡа  дызбон,  инапы  ҟьо, – иҳәыит.
Апулимиот иыҟәнын. Аныи апулимиотгьы асна-риадқәагьы уҟәынҵаны уаныҟо, арҭ хьанҭыуп,  уҽелаҳәаны аӡаҿы иауӡом.
– Инапы шыиҟьоз, убас аӡы дама дышцаз здырот, – иҳәыит.
Иахьагьы иыбҩа ахыҟо рыздырӡом ҳа сыҟоп  уыбрыи аҷкәынгьы. Убарҭ рҩыџьа убас уыбра иҭахыит.
… Иааиуа загь уыбра иыҩналон.  Аибашьра иаауо загь, иылбаауо, зҽызԥсахуа рома, уахь ицо рома, загьы амныи Каман сахтәаз аштабаҿ,  «Аҭаҳмадцәа рыҩны» ҳа иахашьҭо, уыбра иыҩналон.
Уыбриаҟынтә  агарнизон  аҿы исыцыз аҷкәынцәа, сыштаб иалахәыз, ицан  аӡнырцә, дача бзыиак ахгылаз, асванцәа рыҩнык рԥшааит, аха иыҭҟәыҟәӡа иыҟоп,  аӡ аԥхьа иыисо-агьыио, амна ицаны иҟарҵар рҭаххыит.
– Иыуҳарбот,  уаала, – рҳан, срыцны сцет.
– Арыи  ҽеӡым, – сҳәыит. – Арыи закәыи,  аклақәҳар, иҟәыбаса ицот,  мамо! – сҳәыит.
Дара иырԥссет, иыдрыцқьет, ахәыҟаҵара иа-ҿыуп  иырмазены-агьыины. Рнастраениақәа ԥхасҭахыит.
– Ҟалаӡом, – сҳәыит, – шәықәҵроп! – сҳәыит.
Шьҭа иысзырҳәа дсыздыром, мчыла иықәсцет. Исыманы,  ацҳала иықәганы, арахь иаазгыит.
Иагьаазгыит, сааҭк аҟара мҵӡыкәа,  урысшәала иҳамҳәои «прямым  пападанием» иҟәыбаса иыргыит. Акымзарак аанымхыит,  агәҭаҵәҟьа иақәшәыит. Иысгәамԥхет, иызсгәамԥха сыздыром.  Иахьа уажәыраанӡагьы иырҳәот, – Уымшала ҳанхыит, – ҳа.
Убас, Анцәа иысгәаиырԥхо сыздыром, иаахҵәаны иысҳәыит:
– Уахь ҟалаӡом! – сҳәыит.
Сааҭк мҵӡыкәа иара илақәшәан, иҟәыбаса ицет.
Абрыи Шамиль изы иыуҳәаша рацәаӡоп.  Уыи иаамышьҭахьгьы,  ҟабардатәыи,  Иаганов.  Уырҭ аҩыџьа  рҟазшьагь акалашәа  иыҟан.  Шамиль амцхә  иыбжьы ҭыган дцәажәаӡомзт. Акамандаваниа аныҟаиҵогьы, ашьшьыҳа,  напыла акәын ишыҟаиҵоз.  Абрыи Афон  ҳанцоз зны уыс сыбжьы ҭыганы, – Сабирайтесь, амашьынақәа шәрықәтәа! – ҳа акәыкәыҳа сыҳәҳәон-агьыион.
Иара даасыдгылан,  – иҳәыит.
Шьрома ҳанцоз, арҭ ҳа ҳтәқәа сааҭк редкылара саҿын, иҟьар-ҟьар-ҟьар-ҟьаруа, рбыжьқәа ргыланы, акәыкәыҳа иыҳәҳәо, арахь иыҳәҳәо,.. иара  амҩахәасҭаҿ днены днагылыит. Қәа хәҷык леуан-агьыион, иыплашь иышәҵаны (апулимиот акәын иныҟәыигоз иара), пулимиотк иыхәда иылхыишьын, днагылыит. Аты-ты-ты-ттыҳа иышьҭахь аӡәаӡәала, аӡәаӡәала, аӡәаӡәала илешьҭагылан, рызынтәыгь ҩеин иҩагылт. 100-ҩык инареҳаны иыҟан, рыбжьы дмыргаӡыит, аӡә ҿыимҭӡыит. Иара абас лаҟаиҵан, длагылыит. Иыҟаиҵаз ҟаиҵон,  инапы иҟьон,  бжьыла агьреҳәаӡомзт.  Иара аԥхьа дгылан дцон, нас ҳа  ҳбаталионқәа гылон.  Арда иытәқәа гылон, нас агьырҭ гылар акәын.
Ҳа ҳтәқәа редкылара акыр ҳадхалыит, иара ҩҩ-минуҭк  рыла иыргылт.  Ҳахеқәшәоз, хаблагь абас изыӡырҩуон иыцыз загьы. Уыи  ибаталион иара иааӡетоп уыс.  Уырҭ  чиченцәаӡымызт загьы,  «Чиченски баталион» ҳа ҳашьҭан, акәымзар.  60 працент рҟынӡа иыҟаз аԥсуаа ракәын. Аха абарҭ аԥсуаа иалазгьы,  убас идырҵаны иыҟан, иара  иыҟаиҵоз акәын даргьы иыҟарҵоз. Убас иымҩаԥаигон.
Акызаҵәык,  абрыи Шьрома ҳалҵны ҳанаа, Шубара ҳантәа, уыс сгәы иаанагыит,  ҳашхалаз рымдырозыи, уа шьымҭан аирыпланқәа аауот, иҳалалот, Ибрагими  сареи ҳаицәажәан, – Абнашҟа иылаҳҵап,  аҩнқәа ахгыло иымтәаат, – ҳҳәеит.
Уа борак гылан, абора иыҩнатәет.  Аца гылан, ацаҿы иыцәыит џьыукы,  аҩны ахгылаз иыцәыит-агьыит, аха арҭ убот. Шьымҭан аирыплан ааиыр иагәыдыиҵот. Ҳарҭ аирыплан ҳазлаехсогьы омак ҳамаӡымзт уысҟан.  (Раԥхьатәыи апирациааноп изысҳәо.)
Шамиль Басаев дахиаз даҳзмыргылыит. Амныи ҟаҳҵыит, абрыи ҟаҳҵыит,  шәысҟәаҵ! – иҳәыит.
Абрыи  абора  дыуӡӡа игылаз  иҭаиыриет  иымаз загьы. Асааҭ 7 реԥш, ишысҳәоз, иаҳдырызшәа, имааи аирыплан. Уагьы аразҟы ҳаман, аха  сара асааҭ 5 рзы сгылыит.  Акҟалар-агьыир сгәахәын, сыԥшон анахь сцаны, абахәаҿ,  рыбжьқәа нсаҳа, нас иыздырт ишаауоз. Сыҩны саан, атривога ҟасҵыит,  иахыҩназ загь дәылҵын, абна иылалыит.  Даргьы хыст-агьыит, аха...
Амала  абарҭ рыҩнқәа ҳахрыҩнатәаз,  аборома, агьыи аҩнқәа рома, акымзаракгьы иа-қәымшәаӡыит, аӡәгьы агьыимықәшәаӡыит,  баша иҭырҟьаны, дықәлан дцет.
Аа, уажә иуасҳәаша аксгәалашәт.
Абрыи абахәаҿ стәоп, уысҟан исыздырӡомзт амныи алакатар еԥш, арациа зкыу,  уыикот уахтәо ҳәа.
Абинокыль кны, арациақәа сыкәыршаны, ҩыџьа аҷкәынцәа, афтаматчикцәа сыдтәаланы, абахәаҿ сықәтәаны, наҟ сыԥшот, абрыи Шьрома злаҟо ала.
Иааит «акракадил» ҳа ҳазшьҭо,  дара ртәы.  Аҵлақәа роп иҳабжьо, иааин иаҳхагылыит.  Уысҟан абӷьы ыҟан-агьыин, уыс иыубаӡомзт,  аха даҳхагылт дааины.
«Абрыи иыҟаиҵо  закәыи» сҳан,  нас исгәалашәыит, срациа сырцәыит.
Абӷьыжәра ҳҽылакны, ҳҽамҳарҵсӡыкәа ҳгылан.  Акызаҵәык, гранатамиотк ҳамазар, уаҳа аҭахӡымзт, абас даҳхагылоп, ҳааехсон, уа ҳиылгон, аха ҳазлахысо афтаматоп, уаҳа агьҳкӡым. Нас дхагьыжьны  дцан, дакәшан дааит.
Дааин,  иара  аҵәеԥш иыҟоп, амныи ҳа-хықәтәо ахәы, ара даехсыит, аха иавҟьан, арахь  100-метрак рҟынӡа  абрыивуп, уыбрахь алада ицет.
Даақәҵәиын, еҭа аманҭ агрекцәа ахынхоз рыҩн-қәа дыриехсо, дыриехсо, дыриехсо, дыриехсо, Шьромаҟа дцет. Агәарԥқәа рҿы иахкаҳаз ҟалыит, акәымзар ҩнык агьақәымшәаӡыит.  Уа ҩҩба-хԥа ааит дара, аха ҳазлахысоз агьҳамаӡымзт.
Абрыи Миро Адлеиба даныршь ашьҭахь, аскорыи помашь анынасышьҭ, данааргоз, уыбра ӡӷабк, зцәазтәымкәа иыҟаз аӡәы, лаамҭа ааизар акәхарын,  дырххо дрыман ишықәыз, уыбрыигьы дааргыит.
Даарган,  аӡӷабгьы аскорыи помашь ала дыргыит. Миро дыршьхьан. Аҷкәынцәа уа иахелагылаз,  – Аҷкәын дбоуазар, Миро иыхьӡытә, – ҳа ларҳәыит.
Аҷкәынгьы длоуыит, Миро иыхьӡыртәыит.  Агарнизон иалаз аҷкәынцәа иырдырот дзыусҭо-агьыиу.  Уыбра ҳцарц  ӡбны иҳамоп.
Иара Миро дахҭахазгьы,  даскак  ҳзыҟаҵозар ҳа ҳгәыиҭоп. Уыбриазы  даҳԥшаар ҳҭахыуп амныи аԥҳәыс.
