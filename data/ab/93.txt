
«Жәа-шықәса раахыс (алхрақәа рҿынтә алхрақәа
рахь избоз исаҳауаз)» ҳәа сышәҟәы хьӡыс изасҭазеи?
Архив салала, документ рацәак схы иасмырхәаӡеит,
рыцхәқәак сцәеиламгарц, сзышьҭаз ртәы умҳәозар.
Схаҭа ахҭысқәа срылагылан, иҟаз-ианыз збон, исзымбаз саҳауан. Дара шьҭа аҭоурых адаҟьақәа еихдыршәшәоит, сара сгәалашәарақәа роуп, убри аҭоурых хасырҭәаауеит.
Ашәҟәы ус хьӡыс иасҭартә даҽа хҭыск ҟалеит. 2014
шықәса Лаҵара (маи) 27-зы иҟалаз аҳәынҭқарра аиларҩынтра зҽахьызыгӡаз аоппозициаа раԥхьагылацәа,
«жәа-шықәса раахыс абрахь амҩа ҳанын!» – игәырӷьеит, аиааира ргеит ҳәа иԥхьаӡаны. «Ииааиз џьыршьеит» – рҳәеит урҭ роппонентцәа, уи ахҭыс ҳажәлар шынеибакәыз иаҵанархеит ҳәа агәра ргон.
Арҭ реиҿагылара хацыркын жәа-шықәса раԥхьа,
2004 шықәсазы. Усҟан иахьатәи аоппозициаа амчра
рнапаҿы иҟан. Иоппозициаз ашьҭахь иахьа уажәраанӡа
амчра знапы ианыз ракәын. Реиҿыхара шьаҭас иамази? Аҳәынҭқаррақәа, адемократиа мҩа иангылахьази,
ҿыц убри амҩа ылызхуази, еиҳараӡак амчрахь анеира
еимаркуан, убасҟан доусы ажәлар рыԥсҭазаашьа иаҳа
еиӷьитәырц злаилшаша, атәыла аекономика, аидеологиа, алеишәа злаирӷәӷәашаз, ақыҭа нхамҩа злабеиахашаз аҷыда мҩақәа шимаз ауаа ақәиргәыӷуан.
Зны-зынла иарбанзаалак еиҿагылаз еимаркуаз рымаӡамызт, зынгьы русурала рыдгьыл аҵахь иргон, аха
алхыҩцәа зларжьашаз иашьҭан. Аиашаҵәҟьа уҳәозар,
атәыла анапхгара иаҿагылаз ахатәы стратегиатә мҩа
иалаҟазар акәын, убри ала аԥсадгьыл аҿиара шьаҭанкыла аҽаԥсахырц. Ус ианыҟамла, аоппозициа цәырҵуан, адемократиа иаҵганы, инерциалашәа.
Иҟалазеи Аԥсны?
1993 шықәсазы аԥсуаа Аиааира ргеит р-Џьынџь
еибашьраҿы. Аҿыц мҩа ишанылоз агәра ргон, аибашьра еиланажьыз ҳадгьыл ахәрақәа агәыхь узцәырыргон. Аекономика аҿиара зегьы ҿыц напаркын. Бџьар
аиҿагылара аҵыхәтәа ԥҵәазар, ҳхала аӷьычқәычра ҳашԥарзымиааири, амҩақәа рҿы аҿар рҭахара шԥаҳазнымкылари ҳәа, ҳамчқәа ҳрықәгәыӷуан.
Убасҟан ирацәахон ҳҩызцәа ргәынамӡарақәа. Еиҳараӡак аибашьраҿ зхы аџьамыӷәа ықәызхыз ирыхәҭан
ҳәа ирыԥхьаӡоз ауаажәларраҿ рҭыԥ рмоуит. Аекономика акәзар – есааира аҵахь ицон, аблокада ҳазҭыҵуамызт. Уи уажәи-уажәи идырӷәӷәон, аиҳараӡак ачечен еибашьра анцәырҵ ашьҭахь. Зҭаацәа ныҟәызгарц
мацара хықәкыс измаз, атачка зкырц зылшоз ахацәа
Ԥсоу аҳәааҿы ацҳа иқәрыжьуамызт. Адәныҟатәи аполитикатә қәԥара лыҵшәадамхеит уҳәартә, ҳаиҳабыра
рыхшыҩ зегь убрахь иҟан.
Ажәлар ргәынамӡара зҳауан. Зҟазшьа ҷыдарақәа
аибашьраан акыр иҳахәаз Арӡынба В.Г., аҭынч мҩа
ҳанангыла, илыҵшәақәа рмаҷхара ҳԥырхагахон.
Аиҳараӡак иара иусура иаԥышькласуан аибашьра
аламҭалаз амал рацәа змимхыр ԥсыхәа имоуз ауаа,
зегь раԥхьа акриминал авторитетқәа рнапаҿы дааргарц
иқәԥон. Ихаҭагьы дуаҩы ӷәӷәан, акраамҭа рыгәра игон,
ииҭахқәаз рылаигӡартә, аха, урҭ зҿыҵәҟьаз анеиликаа
аҽны, имч уаҳа имхартә дақәдыршәеит. Убас сара
исыԥхьаӡоит.
Излаҳаҳақәаз рыла,
Арӡынба В.Г.
ӷәӷәала
дычмазаҩхеит, аха
ихьыз закәыз аӡәы
акы ааиҿыҵшәомызт.
Уҳәансҳәанқәа урзыӡырҩыр, еиуеиԥшымз
авариантқәа цәырҵуан, ак аҵкыс даҽак
иаҳа агәра угартә.
Ԥсшьаҩык, рҳәеит,
Ԥсоу данаахшәа,
атакси ааникылан,
Гагра даауан. Уи
ихала Аԥсны Аҳәынҭқарра Ахада игәабзиара
дазҵааит. Иара дакадемикзаарын, поликлиниказу
хәыштәырҭазу акы дахагылан. Убраҟа Арӡынба В.Г.
ҳамҭакы дихәышәтәуан. Ачымазаҩ ихшыбаҩ ашьҭахьтәи аҵкараҿ еиқәаҵәа кәаԥк аанахәеит. Убри
цқьа дарцәажәаӡомызт, инеиааи арыԥсыҽуан, аамҭа
цацыԥхьаӡа иаҳа-иаҳа деицәанатәуан. Атаксист уи
ачымазара зыхҟьаз дазҿлымҳахеит. «Уи зыхҟьаз еилкаауп», – «академик» аҵакы рацәа змаз аҭак иҳәеит.
Ари авариант ануаҳалак, иаразнакҵәҟьа даҽакала
узазхәыцуамызт, иҵабыргыҵәҟьаз џьушьон. Аха аамҭа
зегь анеилнаргалак, даҽакала анализ азууеит. Избан
«академик» ихала Апрезидент игәабзиара дзазҵааз?
Атаксист иҿада уи ахьеиликаашаз ҭыԥ имамзу? Избан асҟатәи иҳаракыу ауаҩы, «академик», иҩызцәак
иԥымлаӡакәа, ихала амҩа дзаныз? Ма уи иажәабжь
рылаҵәарц, атаксист иаҳа дхәарҭазу? Дызлацәажәоз
закәытә чымазараз цқьа изизымҳәеи? Уи зыхҟьаз ҳәа,
ҵакы рацәала аҭак заиҭози? Заҟа зҵаара цәырнагозеи
хықәкыла еиҿкааз ахҭыс!
Зных даҽа вариантк иаамҵас иалацәажәон, уи еиҳараӡак изыбзоураз иара ижәлантәқәан. Усҟан Урыстәыла Афедерациа Адәныҟатәи Аусқәа р-Министр
Примаков Е.М., Аԥсны данаа, Арӡынба В.Г. Қарҭ дигеит, Шеварднаӡе Е.А.-еи иареи еидыртәалан еицирцәажәарц. Аԥсны Ахада имацара дцозма, џьара дандәықәлах, ицхырааҩцәа ицын. Иахьнаргаз, иарбан
аамҭаз здыруадаз, уадак аҿы еицыз ԥсшьараз еицынрыжьит. Убра иҩназ ицхырааҩцәа, аҩныҟа иангьежьы,
ачымазарақәа шьҭыркааит, иаарлас иԥсызгьы дҟалеит. Убраҟа, ауадаҿ, арадиациа рырҭазар ҳәа агәра
рымамызт. Ҿыц ари гәаанагаран, аӡәгьы уи ҵабыргыҵәҟьан изҳәомызт. Аофициалтә дыррак усгьы иуаҳауамызт. Аха џьоукы убри ахҭыс рымпыҵаманшәалахан,
Аҳәынҭқарра Ахада ичымазара убра, Қарҭ, ишьҭикаазшәа иаҵыршьӡон. 193 қшықәсазы уаҟа Несҭор Лакоба
дҭадырхазижьҭеи, даҽа ԥыҭҩык уа ибжьаӡызижьҭеи,
қарҭаа рыгәра ҳгомызт ианакәызаалак, уажәы Арӡынба В.Г.-еи иҩызцәеи дырчмазаҩит уаҳа изаалымҵыртә
ҳәа агәра зумгарызи? Гәеихьшьырак узҭоз – еицыз
рчымазарақәа еиԥшӡамызт. Амала уи усҵәҟьа иҟалазар, уи аӡыргара закәытә ҩаӡарахоз адыршьа иахьа
иамаӡам.
Зегь раҵкыс зыгәра узымгашаз авариант цәырыргеит 2004  шықәсазы, Багаԥшь С.У. алхыҩцәа рыбжьы анирҭа. Амчра зцәыӡыз ауааи дара ирыднацәалози ааҳзаақәгылеит, аха нымшәарак зламыз ажәак
рҿыҵшәомызт. Зҿы укыр, зышьҭахь узнымкылоз (даҽакала ҳәашьак узаҭом урҭ рхымҩаԥгашьа ианаалоз,
саҭамыз!) аоппозициаа, «Арӡынба иҿагылоз шәоуп
дзырчымазаҩыз» ҳәа, иаақәгылеит. Аиаша уҳәозар,
усҟантәи Апрезидент иҿагылара усҟатәи иӷәӷәамызт,
агәҭынчымреи агәынамӡареи зладырҽхьаз ауаа шмаҷмызгьы. Арӡынба В.Г. ихаҭа игәабзиара убранӡа иӷәӷәан, иуаҩышьеи иҟазшьеи ԥсарҽра хәыҷӡакгьы рыламызт, ус иааивакьакьаз ҳәашьак рықәымкәа инырыртә. Уи, игәабзиара блаҟьартә, џьара цәеижь қәымчрак дақәдыршәахьазар акәын.
Ажәлар ргәаанагара дырҩашьарц, ирҳәон уи ичымазара хацнаркхьазшәа, Москва аҵара аниҵоз, усҟан
иҽихәышәтәхьазшәа. Аха иарбанзаалак убри ачымазара закәыз аӡәы изыҳәомызт, ишыхьӡыдаз иахьа
уажәраанӡа иаанхеит. Иара иԥсҭазаара гәаҟрыла ианыԥҵәа, Москвантә ателехәаԥшрала изларҳәоз ала,
уи ичымазара закәыз ҵәахны ирыман. Избан убри
амаӡарҭа изҭаҵәахыз? Ус иҟалартә, закәытә усызи
имҩаԥгаз? Избан?
Апрезидент Арӡынба В.Г. данчымазаҩха, игәарырҵахьан, Москвантә аԥара рацәаны акриминалтә авторитетк изааишьҭызшәа. Ус иҟазаргьы ҟаларын. Убарҭ
аԥарақәа ахьнырхыз еиликаарц, убри авторитет ихала
дааит ҳәоуп ирҳәоз, избанзар иара амал зхааишьҭыз
атрасса рҿыцӡамкәан инхеит. «Ацхыраараз аԥарақәа
ааушьҭзар, иаҳа иахьаҭахыз ҳара урҭ дәықәҳамҵози»,
– ҳәа Арӡынба В.Г. аҭак ҟаиҵеит ҳәа рҳәоит. Авторитет Апрезидент диқәымчызшәа иалацәажәон ҳаҭыр
змаз ауаа. Убра ааха иоуз Апрезидент дарчымазаҩит
ҳәа, убасҟан агәра ҳдыргон. Аԥхьатәи ажәабжьи иареи
акыр еиқәҿырҭуан.
Даҽа вариантк еиуеиԥшымыз аҷыдарақәа аҭо, еихаҳа-еиҵаҳауа акраамҭа идырбылгьон, сгәанала, аҵыхәтәан маҷк џьара ишьақәгылеит иаҳа аҵабырг аҵаҵашәа. Изларҳәақәоз рыла, иаҳа зыгәра
игоз, акырӡа жьрацәаралагьы изааигәаз шәарыцара
дрыццеит. Дзыхьчоз ҵаҟа амашьынақәа ирзынрыжьит,
дара ишырҭахыз маӡақәакгьы ааибырҳәарц. Уахь, аҩада, иҟалаҵәҟьаз шымаӡаз иаанхеит, аха иаргамахаз,
уигьы маҷӡак, дзыхьчоз реиҳабы ибжьы раҳаит, – «Уи
сара сыдунеихаан иҟасҵом!» – ҳәа. Нас иара длыбааргеит деимакеиҿак. Иҟалеи? Ус баша арахь, уаҩы
ибарымызт, иаҳарымызт ҳәа иахьақәгәыӷшаз, дыхәнырымгеит. Иара идыргалеит уажәраанӡа ихы-игәы
иҭамшәоз. Аӡә иҿаԥхьа иааиҵасуаз иакәӡамызт, ҭаҷкәым дрылалазар акәхарын ҳәа, агәаанагара узкашәоит.
Даргьы, рхықәкы анагӡараз, дзусҭазаалак аӡә иҿаԥхьа
иааҭгылоз уаамызт. Алыҵшәа зеиԥшрахаз аабеит.
Аҵыхәтәантәи авариант иаҳа аҵабырг аланы иуԥхьаӡартә иҟоуп. Акәымзар егьырҭ уҳәансҳәанқәа руак
аԥшәымара акхьазаарын. Иҟамлаз асҟатәи хҭысқәа
иара ичымазара зырҵасыз ҳәа еибырҭон аҵабыргҵәҟа
ажәлар рзы иҵәахызарц.
Мышкы зны иаҳа иҵабыргыҵәҟьоу ахҭыси аилкаақәеи рышьақәыргылара аӡәы иаҳа изымариахашт. Аамҭа зегьы ахәышәтәуеит. Аха иахьа зны-зынла абна-абра иуаҳауа еиҿарԥшны, иаҳа ииашоу алкаа ҟауҵозароуп, уброуп зны аҵабыргцәҟьа ахьыҟоу, официалла
иҳәоу агәрамгара иаҳа иаҵоуп. Урҭқәа араҟа хыҭкаала
изхаҳәоу ыҟамкәан. Ҽнак дәрыԥшьаа рҿы Арӡынаа
ԥсрак рыман. Дара рыжәлантәқәагьы рҽеиҩыршахьан.
Аԥсны аиҳабыра русушьа згәаԥхози изгәамԥхози хаз-хазхеит. Иаадыруаз хаҵак убри аԥсраҿы Арӡынбак
диацәажәон.
– Абарҭ аҩ-ҭаацәарак, – иҳәеит убри Арӡынба ижәлантәқәак рзы, – ҳ-Апрезидент ддырманшәалозар
убап.
«Убри ииҳәаз ҳаныланы ҳмааӡои?!» – аԥсраҿы инеиз ахаҵа иаҵишьуан, акырӡа шықәса анҵы ашьҭахь.
Аԥсны Афырхаҵа Ака (Салыбеи) Арӡынба ижәлантәыз Аҳәынҭқарра Ахада имаз џьоукы рныр игәаԥхомызт. Владислав Григори-иԥа иаҳа ииашан ҳәа Ака
ииԥхьаӡоз амҩахь дхьаирԥшырц, иара иаԥиҵеит аибашьцәа-аветеранцәа реиҿкаара «Амцахара». Уамак
хара имгакәа, иара дызԥырхаганы изыԥхьаӡоз дҭадырхеит Москва. Иара идагьы аполитикатә ҭархарақәа маҷымхеит. Убас иршьит Иури Воронов – Аԥыза-министр
ихаҭыԥуаҩ, адепутат Анатоли Какәбаа, аиурсит Зураб Ачба, аҳҭны-қалақь Аҟәа аԥыхьа иахагылаз Гарик
Аиба.
Атәылахьчара Аминистр С. Сосналиеви Ар Мчқәа
Рыштаб Хада аиҳабы С. Дбари рмаҵурақәа рҿынтә
рхы иақәиҭыртәит. Макьана цқьа иузеилкаауам урҭ
зыхдырҟьаз, аха акриминал-коммерциатә структурақәа ԥшәымара шыруаз уаҟагьы иубарҭан. Агьенерал
Дбар аиҿкаара «Амцахара» дахагылан. Жәлар Реизара дадепутатын. Ҽнак ӷәӷәала дықәгылеит, Ареспублика аекономика ҿиара игәамԥхакәа. Иара арратә
усқәа рзы Апрезидент иабжьагаҩысгьы аус иуан. Адырҩаҽны иусураҿ днеизар, даҽаӡәы даага ихаҭыԥан
ддыртәахьан. Уаанӡа аинфаркт ҩынтәы изхызгахьаз
агьенерал игәабзиара еицәахан, иԥсҭазаара далҵит.
Уигьы дҭадырхеит ҳәа иԥхьаӡа.
Аекономика акәзар – изышьҭыҵуамызт. Хныҟәгарҭас еиҳараӡак иҳамаз Ԥсоу аҳәааҿы атачкакра есааира иуадаҩхон. Ауаа рацәан. Леишәак ашьақәыргылашьа рзыԥшаауамызт. Амҩақәа рҿы автоавариақәа
рыла иҭахоз уаҩы изымыԥхьаӡо ҳнеиуан. Наплакы
маҷк аартра ачынуаа шаԥырхагаз ҳәашьак узақәҵомызт. Зыԥсҭазаара ара иззеиҿымкаауаз ықәҵны Урыстәыла иазцон. Агәынамӡарақәа даараӡа ирацәан.
Аԥсны Аҳәынҭқарра Ахада ахԥатәи иалхрақәа
ааигәахон, аҩныҵҟатәи аполитикатә ҭагылазаашьа
зда царҭа амамыз ала ируадаҩны. Арахь Апрезидент Арӡынба В.Г., игәнаҳа рзымгартә, ӷәӷәала
дырчымазаҩын. Акәырҷыжь дақәтәан, ихала дызгыломызт, дызтәомызт. Изларҳәоз ала, ихшыҩ бзиа
еилган. Идҵақәа ракәын ицхырааҩцәа инарыгӡоз.
Издыруадаз ицхырааҩцәа иара ихьӡала цқьа изызхәыцмыз проблемақәак рыӡбара ирышьҭалазар?
Еилкаамз даараӡа ирацәаны, алхрақәа рҽырзыҟаҵара
еиҿагылара мацаран имҩаԥысуан. Ауаажәларра рыҩныҵҟа иахьатәи, жәа-шықәса рышьҭахь, аинымааларақәа антагонизм аҿынӡа иназгоз убасҟан рхы
рыкхьан.
Апрезидент Арӡынба В. Г. иԥыза-министр Рауль Ҳаџьымба Аҳәынҭқарра Ахада иалхраз кандидатс иӡбахә
иҳәеит. Уи ԥыза-министрс хԥаҟа шықәса аус иухьан.
Еихьӡарақәас имаз ҳәа убла акы аахгыломызт, ҳтәыла мҩа шьақәхалак иангылан. Виачеслав Григори-иԥа
игәрагара абри ауаҩ иаҳа дзаԥсахаз аӡәы изеилкаауамызт. Ҳаџьымба Р. Џь. Урыстәыла Афедерациа
Апрезидент Путин В.В. диқәшәеит, рпатреҭқәа ҿацаӡа агазеҭқәа ирнын, реицәажәарақәа телехәаԥшрала
иаҳдырбон. Еилкаан усҟан Аԥсны Ареспублика Апрезиденти Урыстәыла анапхгареи еицҿак гәаанагарак
аҿыц кандидатураз ишрымаз. Ус анакәха, Аԥсны Аҳәынҭқарра Ахадас ажәлар иалырхуаз Ҳаџьымба Р. Џь.
иакәын ҳәа иаҳа агәыӷра рыман. Еиҳараӡак уи дақәгәыӷуан акандидат ихаҭа. Рыхганкгьы ргәы рҭынч алхрақәа ирԥылон.
Уаанӡатәи Аҳәынҭқарра Ахада иалхрақәа раахыс
иаԥҵаз аполитика-уаажәларратә еиҿкаара «Аиҭааира»
акандидат Анқәаб Александр Золотинск-иԥа иаақәгылара иҿыцбарахӡамызт. Ҳаибашьра ашьҭахь Арӡынба
В.Г.-еи иареи еинымаалазт, уи Аԥсны иалҵны имцар
ҟамлаз дыруаӡәкын. Аус иуан Урыстәыла. «Аиҭааира»
анапхгареи иареи еимадан. Малла Аԥсны қыҭақәак
ацхыраара риҭон, ашәҟәыҩҩцәа рышәҟәқәа иҳарџьла иҭижьуан. Дарбан уаҩ дузаалак иеиԥш, дызҭахыз
рацәан, дызҭахымызгьы маҷӡамызт. Иеиҿагылаз агәаанагарақәа рыҽдырӷәӷәон. Еиҳараӡак иара иԥырхагахартә ицәырҵыз Арӡынба В.Г. акьыԥхьаҿ иқәгыларакәын. Апрезидент уи авторс дарбан,
аха ихаҭа изыҩуамызт,
игәамбзиара уаанӡа
инеихьан. Иара идҵала
ицхырааҩ Ҭаниа А. иҩу,
мамзар ицхырааҩ ихаҭа
атекст инапы иҵганы,
Апрезидент авторс даирбоу аилкаа ҳамам.
Убри аҭакс Анқәаб А.З.
ихала агазеҭ «Аиҭааираҿ» дықәгылеит.
Рыҩ-статиак ааидукылар, Анқәаб А.З. Аԥсны
дызхалырцашаз ҳәа
уамак убомызт. Иара
иҿадыргылаз ақәгылара ихаҭа аҭакс иеиҭаз харҭәаамызшәа алаԥшҳәаа шьҭукаауан. Ус анакәха, Апрезидент Арӡынба В. Г. иоппонент ихараз ак изцәырымгазар ҳәа, агәаанагара узкашәон. Уи ҵабыргызар, иара
агха арбаныз? Нас изиҵәахи? Анқәаб А. З. иҭак аҿы
убасҵәҟьа ак изаамыртызшәа убарҭан. Рҩыџьегь даҽа
зны излеиҿанагалашаз маӡарах-маӡарахк рыхазынарҭақәа ишырҭаҵәахыз инхеит.
Иҿыцбарахаҵәҟьаз аибашьра аветеранцәа реиҿкаара «Амцахара» иқәнаргылаз Багаԥшь Сергеи
Уасил-иԥа Аԥсны Аҳәынҭқара Апрезидентраз икандидатура акәын. Иара Қырҭтәыла акомпартиа Уачамчыратәи араиком актәи амаӡаныҟәгаҩс аус иухьан
асовет мчы ахаан. 19ԥшықәсазы агырқәа ротриад,
бџьарла еиқәных, Гыртәылантә ианжәылоз, Аалӡга
Багаԥшь С. У.
ихыз ацҳа изахымсыртә, аус иухьан. Убасҟан абџьаруаа рҿагылараз Уачамчыра араион апрокурор Гәырџьуа В. еиҿикааз бџьарла аҿагылара ашьҭахь абахҭа
дҭакын. Багаԥшь С.У. ипартиатә напынҵақәа имхын.
Аԥсны Апарламент Арӡынба В.Г. данахагыла ашьҭахь,
Багаԥшь С.У. Аԥсны Аминистрцәа р-Совет ахантәаҩы актәи ихаҭыԥуаҩс аус шиуаз, аибашьраз ақырҭуа
ԥсҭыр ҳтәыла иалалеит. Багаԥшь С.У. ихымҩаԥгашьаз
еиуеиԥшымыз агәаанагарақәа ажәлар ирыман, уи
ҳ-Аԥсадгьыл азҿлымҳарақәа иӷалатит инаркны. Аха
аибашьраҵәҟьа аныхты, «уаҳа шәыгәра сызгом» ҳәа,
қарҭаа ирзицҳаит ҳәа акәын ирҳәоз. Аибашьраз Акомандаҟаҵаҩ Хада Арӡынба В.Г. дивагылан аџьа ибон.
Аибашьра анынҵәа, ҳамҭакы Аԥсны Ареспублика Аԥыза-министрра инапы ианын. Аҵыхәтәантәи аамҭаз
иара «Черноморенерго» дахагылан.
Багаԥшь С.У., ибиографиа ахаҭа иахәаԥшны, икандидатура аӡәырҩы иреимакырҭахеит. Ԥыҭҩык уи
иқәшаҳаҭмызт, ажәытәан апартиа орган дахьахагылаз, иахьатәи аамҭа аполитикеи аекономикеи рҿахәы
изымҳәарҳәа, агәаанагара иалаҟан. Уи дызҭахымхаз
даҽа гәыԥк, Ҳаџьымба Рауль икандидатура иадгылоз, аԥыжәара шиоуаз агәра згаҵәҟьоз ракәын. Урҭ
Багаԥшь С.У. иааизырымхәыцрыз арбаныз, ақырҭқәа
драгентын инаркны. Иԥшәма ԥҳәыс дахьагыруаҵәҟьаз
иҽыԥныркылон. Ус иагьа иҟазаргьы, иара икандидатура ықәзыргылози уи иадгылози маҷыҩӡамызт. Аус злаз
– алхыҩцәа рыбжьы зырҭодаз?
Аиҿагылареи аиҿыхареи згымыз алхрақәа ааигәахон, аиӷыӷибагареи аиаӷареи рахь ҳкылрымгандаз
ааугәахәыртә. Убри аамҭазы иахьцалак Ҳаџьымба
Р.Џь. идгылаҩцәа аиааира шиқәманшәалахоз агәра
ргон. Аиҳараӡак уи икандидатура изақәгәыӷуаз – Аԥсны Апрезидент Арӡынба В.Г. иқәиргылеит уи, анаҩсан,
иара иқәшаҳаҭын Урыстәыла аиҳабыра. Арҭ хадара
злаз ҩ-аргументқәан, уагьызрывҵаломызт. Иара иуаа
ргәы рҭынч абжьыҭира иаԥылон.
Иаҳа арцыхцыхрақәа ирылагылан Багаԥшь С.У.-еи Анқәаб А.З.-еи аус рыцызуаз. Зегь раԥхьа урҭ
дырҿагылан Апрезидент Арӡынба В.Г. «Сара Ҳаџьымба ихьӡ сҳәеит», – иҳәеит иара, даҽа џьоукы уи ивагылар ҟалаӡомызт, алхыҩцәа рызгьы ари закәанк ирзаҩызахарц акәны иԥхьаӡон. Еиҳараӡак Анқәаб А.З. иусқәа
уадаҩхаӡеит, акандидатцәа аԥсуа бызшәа аԥышәарақәа анырҭиуаз. Иара аԥышәарахь днеит, аха уи амҩаԥгара иконституциатәыз ԥҟарамызт ҳәа дықәгылеит.
Арахь акомиссиа иалаз ирбон егьырҭ акандидатцәа
раасҭа иара аԥсшәа ишихатәы бызшәаз. Иара ихатәы
жәеинраалагьы дырзаԥхьеит. Акомиссиа иалахәыз
рыбжеиҳараҩык иара икандидатура иаҿагылан, иҽанрықәимыршәа аԥышәара изымҭиит ҳәа, ашәҟәқәа
еиқәдыршәеит. Дара иашамызт ҳәа узҳәомызт, аха уа
иҟалеит уи агәаанагара здызымкылазгьы.
Анқәаб А.З., иҟалашаз анализ ҟаиҵартә, аамҭа
дагәылаԥшуан. Аԥсуа бызшәа аҭираз аԥышәара даҿагыла ақәԥара аԥшьаимгеит. Зегь раԥхьа Ҳаџьымба
Р.Џь. икандидатура иадгылаз равторитет ҳаракын,
иахьыԥшышаз рацәаҩхаӡон. Уи ихадаз хаҿын ҳәа агәаанагара шьақәгылан, аҭагылазаашьагьы алхыҩцәа
макьана цқьа иазхәыцхьан ҳәа узақәгәыӷцәомызт.
Багаԥшь  С.У.-еи иареи рыпрограммақәа еиҩыргоз
хадара зуаз рыламызт. Амала ироушаз абжьқәа еиҩыршар, рҩыџьегь ркандидатурақәа ирыдгылашаз
рхыԥхьаӡарақәа ԥыжәара рзымгар рылшон. Арахь
ирҿагылаз ауаа рцәахыхраз иааҭгыломызт. Аиҳараӡак Анқәаб А.З. дбаны иаанымгылоз ачынуаа рацәаӡан аҳәынҭқарратә аппарат, ақалақьқәеи араионқәеи рхадарақәа рҿы. Иара, аҳәынҭқарра дахагылар,
алеишәа ирцәгьон, зегьы рмаҵзура ирӷәӷәон, ԥсеивгарҭак рмоуа ҳәа ирыԥхьаӡон. Арҭқәа рзыхгомызт,
ҳәашьак ақәымкәан иҿагылан. Иҟан даҽа категориак,
дызхарцәымӷыз ҳәа уаҳа изаҳзеилымкааз. Издыруадаз иара, ҳтәыла дахаанхар, икоманда дара зынӡак
ишаламшәоз заа ирдырҵәҟьозар?
Аамҭа рацәамызт. Аҭагылазаашьа ак азыӡбамзар,
изыхәҭаӡамыз алхыҩцәа рыбжьқәа ирҭон. Аԥсны Апрезидентраз акандидат Анқәаб А.З. иақәикит шьаҿак
дхьаҵырц, усҟан ҳҳәынҭқарра иахагылаз дыриааирц.
Багаԥшь С.У. диацәажәеит, рҩыџьегь еидгыларц. Багаԥшь С.У. Аҳәынҭқарра Ахадас дышкандидатыз даанхон, уи даиааир, Анқәаб А.З. дышьҭихуан Аԥыза-министрс. Рҩыџьегь рымчқәа шыӷәӷәахаз иаразнак ажәлари роппонентцәеи ирнырит, џьоукгьы аарӡыӡеит.
2004 ашықәсаз атәыла Ахада иалхра рҽаладырхәит
даҽа х-ҩык акандидатцәа – Шамба Сергеи Мирон-иԥеи, Лакоба Иакәыб Уасил-иԥеи, Џьергьениа Анри
Михаил-иԥеи. Ихадаз еицлабцәамызт, ҳрыламцәажәаргьы гәыбӷан ҳазҭодаз, аха нас-настәи алхрақәа
раан, егьирахь аполитикатә ԥсҭазаараҿ дара ҳԥылоит,
рыхьӡ мҳәа иҳазныжьуам, арахь алхрақәа усҟан рыҽрыладырхәит рхы иақәгәыӷны.
Шамба С.М. дҵарауаҩын, иахьа аҭоурых ҭҵаарақәа дырдокторуп. Амилаҭ хақәиҭратә қәԥара ӷәӷәала
далахәын. Ауаажәларратә еилазаара «Аидгылара»
акраамҭа дахагылан. Ҳ-Џьынџь еибашьраан ҳамҭакы
ҳарбџьар дыркомиссарын. Инерциала дбылгьаны, Аҳәынҭқарра Ахадас дҟаларц шахәҭаз агәра игаҵәҟьон.
Лакоба И.У. зны Аԥснытәи АССР Иреиҳаӡоу Апрезидиум Асовет аҿы аус иуан, диуристын. Акраамҭа ААУ
(АГУ) аҿы алекциақәа дрыԥхьоит. Аибашьра ашьҭахь
иаԥҵаз «Аԥсны жәлар рпартиа» дахагылоуп. Уажәы
ус иаамҭахеит, – гәыԥ-ҩык рҽааидкыланы апартиақәа
еиҿыркаауеит, арахь дара зегьы рхықәкы, руставқәа
еиԥшуп, – ишааҟалалак аҳәынҭқарра амчра рнапахьы
аагара.
Џьергьениа А.М. диуристын, зны Аҳәынҭқарра
Апрокурор Хадас аус иуан. Арӡынба В.Г. инапынҵала
еиуеиԥшымыз ацҳаражәҳәара усқәа наигӡахьан. Аамҭанык Аԥыза-министрс аус иуан. Аԥсны Аҳәынҭқарра
Аконституциа еиқәзыршәаз иара иакәын. Ареспублика
иахәҭаз аусқәа дрызҿлымҳан. Атәыла асуверенитет
аиураз дықәԥон. Ажәлар рнапы ирҭар, президентк иаҳасаб ала ҳирԥхашьомызт.
Алхрақәа рҽырзыҟарҵон, аиҿыхара рыгӡамкәан.
Еиҳараӡак уи зыхҟьоз Ареспублика Апрезидент икандидатура даҽа џьоукы, Багаԥшьи Анқәаби, рҽеибарк
иахьеивагылоз акәын. Ус иагьа иҟазаргьы, Ҳаџьымба
Р.Џь. аԥыжәара шиоуаз иара иштаб агәра ргаҵәҟьон.
Аԥсны Апрезиденти Урыстәыла Афедерациа Апрезиденти равторитет ҳаракқәа агәыӷра ду рнаҭон. Ҳаџьымба Р.Џь иштаб дахагылан Уасил Аҩӡба, Д.Гәлиа
ихьӡ зхыу агәманитартә ҭҵаарақәа раԥсуа институт
адиректор. Ҭынч аусура рымпыҵаманшәалаха иааиуан, цҭәык цәырыргарын ҳәа уаҩы ихахьы изаагомызт.
2004 шықәса октиабр 3-зы Аԥсны Аҳәынҭқарра Ахада иалхра мҩаԥысит. Аҳәаанырцәынтә иааз анаԥшцәа
иазгәарҭеит ажәлар алеишәа бзиа шаадырԥшыз, активла рхы шаладырхәыз, еилагарак џьара ишыҟамлаз. Аха алхратә комиссиа аусура алыҵшәақәа рыланаҳәарц зынӡак иццакуамызт. Аҩныҵҟа еиҿыхарақәак
цон. Ажәлар еизон алхратә комиссиа зыҩназ ахыбра
аҿаԥхьа, алыҵшәақәа рыларҳәарц адҵа ҟарҵон. Акомиссиа иалаз амц рҳәарц рыҽԥыршәақәон, аха, ажәлар рхаҭарнакцәа алархәны, абжьқәа ҿыц ирыԥхьаӡарц, ауаа ықәгылеит. Багаԥшь С.У. иштабгы убри акәын изыҿӡаз.
– Багаԥшь Аԥсны зегьы д-Апрезидентхар ҟалаӡом!
– Ҳаџьымба Р.Џь., амца иҿықәтәаны, ас заҟантә иҳәахьаз. Аԥсны азыбжарак иара дахаҳаргылозма?
Убри амца зыцреиҵоз аибарххара аиҿагыларахь изҳауан, мышқәак рыла аиҿагылара амчхара арҭбааит.
Ауаа еиланагаларц агьрыгхомызт. Авице-президент
Валери Аршба теледырраҭарала дықәгылеит, ауаа
еиҿармыжьырц, алхрақәа рлыҵшәа ҵабыргы рыларҳәарц. Убри иҳәамҭа амшала, Апрезидент Арӡынба В.Г.
уи иусураҿынтә ихы дақәиҭитәит. Аполитикатә ҭагылазаашьа иаҳагьы еицәахеит. Ажәлар раԥсуара иаанагон,
акәымзар ибунтырц агьрыгхомызт. Иахьцалак, имчы
усны мацара, алхрақәа рлыҵшәа рыларҳәар акәхеит.
Аԥхьа дгылан Багаԥшь С.У. (50,08%).
Уи дишьҭапгылан Ҳаџьымба Р.Џь. (23%).
Нас Шамба С.М. (6,5%).
Џьергьениа А.М. (2,5%).
Аҵыхәтәан Лакоба И.У. (0,5%) – 50 бжьы иоуит.
Зегь раԥхьа алхрақәа рлыҵшәақәа шыԥхьаӡаз дақәшаҳаҭӡамызт Арӡынба В.Г., иара изааигәазгьы телехәаԥшрала, кьыԥхьла иқәгылон уажәраанӡа ишьақәыргылаз аҳәаанхыҵтәи аҳәынҭқаррақәеи ҳареи
ҳаимадарақәа ирықәыбгазшәа, аҩныҵҟатәи аусқәа
еилабгазшәа. Изларылшоз ала атәыла аҭышәынтәалара иаԥырхаган. Ҳаҩныҵҟа еилаҩынтрахеит. Арҭ
рхымҩаԥгашьала, Ҳаџьымба Р.Џь. дыпрезидентын,
аха мчыла амчра имырхырц рҽыршәон ареспублика
аӷацәа. Арахь ареспублика аӷацәас ирыԥхьаӡаз Аԥсны
иқәынхоз ажәлар рыбжеиҳарак, ирҳәоз-ируаз рдыруа,
ршьаҿа рыӷәӷәа игылан, русҳәыс ирҿын, ихьаҵуамызт.
Макьана амчра знапаҿы иҟазгьы иарбанзаалак ак заҳауаз, закәанԥҟарак иқәныҟәашаз ракәӡамызт. Рҭыԥқәа рҿы аусура иаарҟәырхыр, уаҳа чафагак рзымԥшаарызшәа рхы мҩаԥыргон.
Ҳаџьымба Р.Џь. усгьы дыпрезидентын, даҽа мҩак
атәыла ишамамыз шьақәдырӷәӷәарц, Аԥыза-министрс
Москвантә дааргеит Нодар Ҳашба. Урыстәыла аҳҭны-қалақь ахь Шоигу усура дигаанӡа, иара Аҟәа ақалақь
аусбарҭа дахагылан, дусуаҩ бзиан дрыԥхьаӡон. Аха
Аԥсны аиҳабыреи иареи анымеинаалақәа, дықәҵит.
Уажәы, аиҳабыра ишырзыҭшәарахоз анырба, ддырхынҳәит, Багаԥшьи Анқәаби дырҿадыргыларц. Ҳаџьымбеи иареи рҽеибырҭан, уаҩы дызмыхәоз рыԥшра
шьҭырхҵәҟьеит. Амчра рыҩшьыгазаап! Рҽақәыршьуеит, ари закәи?!
Аԥсны аҩныҵҟа абасҟатәи аиҿагылара ӷәӷәа
анымҩаԥысуаз, Урыстәыла ачынуаа амца ацрарҵон.
Краснодар атәылаҿацә агубернатор Ткачиов А. Н.
ателехәаԥшрала дықәгылеит, аурысқәа аԥсуаа
ацхыраара бзиа шрырҭоз азы, ааигәа Ԥсоу аӡиас
ихырҵеит ацҳа замана, абри зегьы аԥсуаа рынхашьа-рынҵышьа аиӷьтәра иазкын. Даргьы (аԥсуаа) азхәыцыр
акәын, Ткачиов А.Н. итәала, хадас ишьҭырхшаз дарбаныз. Иҳәааны иаҳзышьақәдыргылахьаз аӡиас Ԥсоу
ихыз ацҳаҿ акәзар, атачкала аидарақәа мҩақәызгоз
аурыс ҳазылхыҩцәеи аҳәаахьчацәеи иҽеимкәан
ирызныҟәон, иаахыжәжәа ирацәажәон, инарыгәҭас-аарыгәҭасуан, ацәаҳәа иқәгылаз еивҵадырхацәон,
даҽа зны арахь ақәлара ргәамԥхо, арахь имааргьы
ԥсыхәа рымамкәа. Уахьнықәсуаз амилициа аусзуҩцәа аԥсуаа атәарбомызт. Шәача инхоз, ма уахь
иқәнагалоз аԥсуаа хҭакны ирыман, «шәызҿу закәи
ҿаҵак иҟам ажәлар?!» ҳәа. Урҭ иҟалаз џьашьаны
акәӡамызт изцәажәоз, рцәымӷра ҳәаак амамызт.
Амала ҳменталитет шԥарзеилымкаауаз ҳадгьылқәа
ҳрыхцаны ирықәынхаз!
Уаҳа ԥсыхәа рмоуазшәа анырба, багаԥшьаа даҽа
шанск рхы иадырхәарц иақәыркит. Аусеилыргаразы
Ареспублика Иреиҳаӡоу Аусӡбарҭа иарҭеит. Уи аколлегиа иалаз Акаба Георги Нури-иԥа ихантәаҩрала,
аилатәара анымҩаԥыргоз, аӡбарҭа аҳасаб ианырырц,
ахыбра иакәшеит Ҳаџьымба Р.Џь. идгылаҩцәа. Уа
ирылан аҵарауаа, абизнес знапалакыз, иара ус аинтеллигенциа ҭбаа рхаҭарнакцәа. Акаба Г.Н. ирылеиҳәеит алхрақәа еилагарада ишымҩаԥысыз, Багаԥшь
С.У. Аҳәынҭқарра Ахадас иашаны дшалхыз. Аӡбаҩ
иажәа аҳәаха имҭакәа, илеи илаижәлан, иқәымчит.
Ииӡбаз аҿакәымкәан, даҽа лкаак аусеилыргараҿ дазкылсызшәа, ателекамера аҿаԥхьа дадырԥхьеит. Аҩныҵҟа аилаҩынтра рхы иархәаны, уаанӡа Аҳәынҭқарра абанк аҿаԥхьа ауал зықәны, зус аусӡбарҭа иамаз
рышәҟәқәа ԥшааны ишырӡаз ааҩит.
Ҳтәыла маҷ дгьылҵысра еилақыџьқыџьуан. Уи иаҳагьы иаҵнашьуан атәым мчқәа анаҵгәалак. Ҳажәлар
зҭашәаз аҭыҵшьа ианашьҭаз, абри аилашыкымҭаз,
Багаԥшь С.У. Урыстәыла Афедерациа Аҳәаанырцәтәи Аусқәа Рминистр Лавров С.Г. диԥхьеит. Багаԥшь
С.У. амҩа дықәларызу дықәымларызу иҩызцәеи иареи
лацәажәатәыс ироуит. Зегь раԥхьа уи шәарҭан. Аоппонентцәа аполитикаҿ ирҿагылаз ықәыргон, изхараз уаҩы
дизымыԥшаауа. «Дыҟаӡам ауаҩы, апроблема ыҟаӡам»
иапринципын ари. Ажәлар президентс иалырхыз Москваҟа амҩа дықәымгыларгьы ауӡомызт. Иԥсҭазаара
ашәарҭа иҭаргыланы, аҳаирплан дҭалеит. Урыстәыла
аҳҭны-қалақьаҿ уи днаргеит Лавров С.В. иуадаҿ.
– Ҳаџьымба иалхратә кампаниа амал ақәырӡын, –
Лавров С.В., ибласаркьа дрылыԥшуа, Багаԥшь С.У.
дҭиҵаауан. – Путин иҿаԥхьа хырқьиагас иҳамеи?
– Ус азҵаара ықәшәыргылозар, – иҳәеит Багаԥшь
С.У., – Аԥсны Урыстәыла иагубернианы иҟашәҵар,
Апрезидент иалхрагьы аҭаххаӡом.
Багаԥшь С.У. азҵаара дазхәыццәаны аҭак Лавров
С.В. иимҭеит, иаҳа дгәамҵны иҟаиҵаз ҳәамҭан, иаргьы
ижәларгьы рҭагылазаашьа убас иуадаҩын. Аха ари
хра злаз ҳәамҭазар ҳәа агәра ҳамам. Урыстәыла анап-хгара уажәраанӡа ирымаз адыррақәа Аԥсны анапхгара
рофициалтә информациан. Уи излаҳәоз ала, Багаԥшь
С.У. ихы ақырҭқәа ирызхан, идгылозгьы Аԥсни Уры-стәылеи реизааигәара иазҿлымҳаӡамызт. Издыруа-даз, убри ашьҭахь, даҽа лымҳаҭасқәак роузар. Адырра
ҿыцқәа цқьа еилкаатәын. Арахь ицоз ақәԥара уагәыла-ԥшыр, аԥсуаа бжьыҭирала рыпрезидент далырххьан,
рконституциа инақәыршәаны. Урыстәыла Афедера-циа аладатәи аҳәааҿы аилаҩынтра аанкылатәын. Лав-ров С.В. имҩаԥигаз аиҿцәажәара иаанарԥшит Багаԥшь
С.У. Урыстәыла дшаӷамыз. Убри ашьҭахь Ткачиов А.Н.
атележурналистцәа аинтервиу риҭеит, уаанӡатәи иқә-гылара аламҭалаз иашамыз аинформациа шимаз ре-иҳәарц. Аҭамзаарагьы даҳәеит.
Ҳәашьа змамыз, ҳзызԥшымыз хҭыск мҩаԥысит Уры-стәыла Афедерациа Аҳәынҭқарратә Думаҿ. Адепутат
Бабурин С.Н. дықәгылеит Аԥсны Аконституциа ина-қәыршәаны, ажәлар рыбжьы зырҭаз акандидат Ба-гаԥшь дыпрезидентын, аха ҩы-мзы раахыс амчрахь
дшынармышьҭуаз. Аҳәынҭқарратә Дума излаӡбаз ала,
Аԥсны иаашьҭын адепутатцәа рделегациа, Бабурин
С.Н. днархаргыланы. Дара, ҳҭагылазаашьа бзианы
ишырдыруазгьы, ҿыц еиҭаҭырҵааит. Арӡынба В. Г.,
Багаԥшь С.У., Ҳаџьымба Р.Џь. ақәыршаҳаҭны, 2005
шықәса Ажьыра (ианвар) 12-зы ҿыц имҩаԥгахон Аԥсны
Аҳәынҭқарра Ахада иалхрақәа. Абас ала ҳтәыла апо-литикатә ҭагылазаашьа аҭышәынтәалара мҩа иқәы-рҵон ҳәа иазырыԥхьаӡеит. Апрезидентраз кандидатк
дықәыргылахон – Багаԥшь С.У.; Вице-президентс уи
дицырҵон Ҳаџьымба Р.Џь.
Убри аамҭа ҳааҭагылаанӡа, иџьашьахәын Ҳаџьым-ба Р. Џь.-еи, иалхратә штаби, Аԥсны ахадареи рхымҩ-аԥгашьақәа, уи даҽа знык иаҵаҳшьып. Урҭ ргәамҵшьа,
имҩаԥыргоз аусқәа рымҩақәа, ацәгьаҳәара, роппо-нентцәа атеррор мҩаԥгара рҽазыршәозшәа рылаҳә-ара уҳәа, иарбан еиҵаҟьара усмыз рнапы злакымыз.
Аԥсуара злаҽыз, ламыс ааӡара змаз аӡәы урҭқәа ихы
иаҭәеишьарымызт. Урыстәыла Афедерациа Аҳәы-нҭқарратә Дума адепутатцәа рделегациа шааз заҳаз
ауаа рацәаӡаны Багаԥшь С.У. иалхратә штаб ахыбра
аҿаԥхьа еизеит. Изызкыз уаҩы изеилымкаауа, Ҳа-џьымба Р.Џь иштаб еиҿнакааит Аиааира ашҭа ахьча-ра. Ашҭа ԥшь-кәақьҭк аанызкылоз, ар маҭәа рышәҵа-ны, абандитцәа реиԥш, асабрада еиқәаҵәақәа рхаҵа-ны, игылан. Багаԥшь С.У. иштаб аҿаԥхьа еизаз арахь
рҿаархар, асҟатәи ауаа нызкылодаз, аха даҽа еиҵаҟ-ьара уск азыӡбан, иарбаҵәҟьаныз – маӡаны иаҳзаан-хеит.
Аусқәа уахь инеиаанӡа, зны Багаԥшь С.У. хазы
Апрезидент Арӡынба В.Г., хазы Ҳаџьымба Р.Џь.
драцәажәеит, ауаа еиламгалакәа, аус ҭынч мҩак азы-лырхырц. Уаҳа зҭыԥ иахымҵысуаз ракәын. Аконсти-туциа иқәныҟәарц уаҳа иузазаагоз уаҩгьы дрывагы-ламызт. Ауаа реиҿажьра иақәшаҳаҭын, дара рхатәы
амбициақәа зегьы рыҵадырӡуан. Уаҳа ԥсыхәажәла
анырзымыԥшаа, «аиҭааираа» Аҟәа Аиааира ашҭаҿ
еиҿыркааит жәлар реизара ду. Ажәлар ари ахҭыс ӷәӷ-әала ақәҿырҭит. Ашҭа қазықазо иааҭәырц агьагмызт.
Иқадақуаз Багаԥшь С.У. икоманда даара ирыдгыле-ит. Аҵыхәтәан ицәажәоз аԥҳәыс, жәлар рнапы зырҭаз
Апрезидент ҿыц иҭыԥахь днаганы ддыртәарц, лажәа-лагала рылалҳәеит.
Ауаа амҩа иҩанылеит, леишәадарак усгьы аӡәы
иааирԥшуамызт. Урҭ раԥхьа иҩеиуаз аиҳабыра ррезиденциа ианҩадгылоз, рҵыхәа макьана ашҭаҿ иҟан.
Аиҳабыра рхыбра иакәыршаны, машьынала амҩақәа кын. Урҭ Ҳаџьымба Р.Џь. идгылаҩцәа рықәгылан,
аԥсҭыр ирҩызаз ауаа реишьҭагыла аурмыжьырц. Ан-ҭгьы арҭгьы аԥсыуаан, ҭаҷкәым изеиламлеит. Аха
аминистрцәа ркабинет аҩналарҭа инадгылаз ашә адә-ахьала илагылаз, еицырдыруаз Шьаҟрыл ).П. лыбжьы
раҳаит: «Иаауеит ареспублика аӷацәа!» Лара лыԥсҭа-заараҿ, лықәԥараҿ, ари раԥхьатәи гхан. Аконститу-циа зыхьчоз, Аконституциа инагәҭасуаз ҳарҿагыларц,
амҩа ҳанын, «Ареспублика аӷацәа» ҳәа ҳзырҳәон, ари
шԥажәбаз?! «Ареспублика аӷацәа», ашә ааимԥаа, аи-ҳабыра рхыбра иҩналеит. Уа иҩнагылаз амилициа
аусзуҩ, «аӷацәа» иршәарц данхыс, ахыблаҟьа лашә
Шьаҟрыл ).П. илаахеит. Цхыраара ӷәӷәак лоуаанӡа,
лыԥсҭазаара далҵит. Лара убри даҿашәар акәымзи!
Уи ахҭыс Багаԥшь С.У. икоманда иашамкәан ирыды-рҵеит. Иааҳамчҳарыз арбаныз!
Аиҳабыра рыҩны аҩныҵҟа Ҳаџьымба Р.Џь.-еи Ҳаш-ба Н.-и ыҟаӡамызт. Рҽырӡахьан. Аха, ауаа дрылсны,
амҩа ианыз Багаԥшь С.У. данааиуаз, Ҳаџьымба Р.Џь.
диваргыла дааигон, рыҳаракышьеи рқьаҿшьеи еины-маалаӡо. Ҿыц иалхыз Апрезидент рҩыџьегь гәеивҵа-ларак рыбжьалар иҭахымызт, дизааигәаитәырц да-шьҭан, закәытә ҭакыс иоурыз – даҽа усын. Ауаа, ргәы
рҭынч еилыҵырц, Багаԥшь С.У. дрылабжьеит. Аха
ауха арезиденциаҿ асааҭ жәаҩа рышьҭахь уаҩы даа-нымгылеит. Иахьцалак Апрезидент ҿыц иныҳәа мҩа-ԥымгакәа (аинагурациа), ахыбра аанкылара аԥсамкәа
ирыԥхьаӡон Багаԥшь С.У. икоманда иалаз. Закәытә
цҭәыз уи иалырхрыз ухахьы иузаагомызт. Ус аинышә-ара мҩагьы узангыломызт. Ахан шҭацәыз иаанхон,
аха аурысқәа рыр асанатори аҿынтә «ашҳам» ажәлар
ирыларҵон Ҳаџьымбеи Ҳашбеи. Ажурналистцәа ателехәаԥшрала закәытә цҭәыз идыршоз! Урҭ, Багаԥшь
С.У.иаӷацәаз, уи ахы рыкхьан.
Ишакәзаалак Ҳаџьымба Р.Џь. идгылаҩцәа ирылан
зыхшыҩ еилгаз маҷымкәан, аԥсуара ашьаҭа ӷәӷәала
излаҽыз. Урҭ зны изыцнагалаз инерциалашәа ирыла-гылан ргәы еибафо. Дара гәыԥла иаакыдгылалон Ба-гаԥшь С.У. иштабаҿ. Џьоукых икылхх иааҩнашылон.
Зегьы зҵаарак рыман: «Ҳаинызраалаша хәшәы ҳама-ӡамкәан, ҳаибашәыршьыҵәҟьома?!» Арахь иааиуаз
бџьарла, ар маҭәала еибыҭан, рҩызцәагьы амҩақәа
ирынгылан. Багаԥшь С.У. идгылаз напҭацәы рҽеидыр-кылон, иҟаз ианыз еилыркаарц, ражәа рҳәарц. Иагьы-рацәан, убри акәзар изыцәшәоз, асабрадақәа рхаҵа-ны, Аиааира ашҭа зырыхьчоз.
Аҵыхәтәан Багаԥшь С.У. аштаб дааҩныҵит. Уры-стәыла Афедерациа Аҳәынҭқарратә Дума адепутат-цәа, Бабурин С.Н. днархаргыланы, уи ишьҭагылан.
«Сыгәра жәгозар, аҵыхәанӡа сыгәра жәгарц сҭахыуап,
– зыԥсеибакра шьҭа акраамҭа изхәаҽуаз ауаҩы аԥша
илалазшәа ибжьы ҭахәаҽуан. – Сара исҭахым, сҭыԥ
анааныскылалак ашьҭахь, аӡәы исҳәо дазыӡырҩлар,
даҽаӡәы дазымӡырҩлар. Аԥсҭазаара аҭышәынтәала-ра мҩа ианыларц, сара сақәшаҳаҭхеит Аҳәынҭқарра
Ахада ҩынтәны далырхырц. Аурыс депутатцәа ирыб-зоураны, уи иақәшаҳаҭуп Аԥсны Апрезидент Арӡынба,
Апрезидентраз акандидат Ҳаџьымба. Шәҳадгыларц
сшәыҳәоит!»
Бабурин С.Н. ихаҭа даақәгылан, ирылеиҳәеит уа
иикыз аиқәшаҳаҭра рнапы шаҵаҩыз Багаԥшь С.У.-еи
Ҳаџьымба Р.Џь-еи, Урыстәыла Афедерациа Аҳәы-нҭқарратә Дума адепуцтатцәеи, насгьы иақәҵан Арӡ-ынба В.Г. ифаксимилие. Арӡынба В.Г. инапаҵаҩра
мҳәырны еиқәыршәан, иара инапы аҵаиҩыртә агәабзиара далаҟамызт азын, убри ақәырҵон. Ҳазхаанхаз
аамҭа закәи?!.
Багаԥшь С.У., ақалақь ахь данцәырҵ, ар маҭәа
зышәны амҩақәа ирынгылаз дгәыдыркылон, убас аԥс-шәа иарҳәон. Бџьар еиқәныхыз аинаалара иазыхиан,
мҩа иқәырҵомызт умҳәозар. Аԥсуааи аԥсуааи, иагьа
еивҵалара иалаҟазаргьы, еибашьрак рыбжьалар рҭа-хымызт, ацҭәыҟаҵаҩцәа ианрылахалак, убрахь амҩа
рзылырхуан, дара рхатә амбициақәа рҭышәынтәала-ра иазгәышьуан азы. Аԥсуара еснагь ҳаиқәнархоит ҳәа
ҳгәыӷны, ҳхымҩаԥгашьа зны иакәӡам ахь ҳкылнамган-даз!
Алхрақәа ирылагаанӡа, 2004 шықәса Ԥхынҷкәын
(декабр) 27-зы Ареспублика Аԥсны Жәлар Реизара
иаднакылеит Ареспублика Аԥсны Аконституциатә За-кәан ҷыда Авице-президент Ҳаџьымба Р.Џь. изкны.
Арахь ҿыц абжьыҭира макьана имҩаԥымысӡацызт.
 ыдала уи инап ианырҵоз дырхиар акәхеит. Ҳара
ҳҿада уи џьара иуԥыларымызт. Уи азакәан излаҳәоз
ала, ҿыц иалырхраны иҟаз Апрезидент Багаԥшь С.У.
ихадаз иусқәа импыҵхны Авице-президент Ҳаџьымба
Р.Џь. инапы ианырҵоз рацәан. Уи убри аҭыԥ дазнар-геит, агарант ӷәӷәа дақәыргәыӷны. Абас иҟалеит акы-рӡа иашамыз аиқәшаҳаҭра. Цқьа уазхәыцқәар, ари
Аконституциатә Закәан уаанӡатәи (2004 ш.) алхрақәа
рлыҵшәа шҵабыргыз  шьақәырӷәӷәан. Багаԥшь С.У.
дыпрезидентын, аха алхрақәа ҿыц имҩаԥыргон, Ҳа-џьымба Р.Џь. хымԥада д-Вице-президентхарц, анапы-нҵа ҷыдақәа изалхны…
Абри аамҭа аҷыдара бааԥсы цәырнагаҵәҟьеит,
ҳажәлар шьҭахьҟа акәымзар ԥхьаҟа изымгоз. Аҳә-нҭқарра Ахада иалхраан атәыла анапхгарахь анеи-раз зҽызшәоз рымацара ракәымхеит еиндаҭлоз. Дара
ақәԥараҿ ирыдҳәалаз ауааԥсыра хазхазы игылеит.
Хымԥада ажәлар ирҵарцәаны рҽеиҟәыршеит. Еиҳара-ӡак уи зхарартәуаз аԥыжәара змаз Багаԥшьи Анқәаби
ракәын. Ҳҽеиҩаҳшар зҭахымыз арахь ирыдымгылоз!
Уи аҷыдара егьи аган рыбла иадырбаӡомызт. Еиҟә-шамхар амуит коллективк аҿы аус еицызуаз. Уи изацә-ымцеит аишьцәа. Уажәраанӡа еиқәшаҳаҭ еицынхоз
аҭаацәа уи ҿыкха ианрылала, аби аԥеи ацҭәы рыбжьа-леит. Хаҵеи ԥҳәыси аилыҵраҿ инеибацон. Убасҟатәи
абжьыҭира алыҵшәа жәларык азҿлымҳан. Ауаатәыҩ-са аҩныҵҟа реибашьра абас ауми ишцәырҵуа. Аха ма-кьана аԥсуара ҷыдарак ҳааннакылон, адырҩегь убри
аҵшьтәуп.
Алхра ҿыцқәа рҽырзыҟарҵахуан. Ҿыц зегьы еи-қәыршәан. Анаԥшцәа аҳәаанхыҵынтә еиҭа аагахын.
2005 шықәса Ажьыра (ианвар) 12-зы имҩаԥгаз алхрақәа раан, зхы алазырхәыз рҿынтә 9ҭпроцент еиҳаны
рыбжьы Багаԥшь С.У. ирҭеит.
Аоппозициаа ирҭахӡамкәа Багаԥшь С.У. иреитинг
рцәышьҭыҵит.
Абааԥс, ҳаиҿагыларақәа ирхылҵуаз ҳаибарххарақәа шьҭа еиқәтәазар ҳәа, агәыӷрақәа ҳаман. Апрези-дент ҿыц иусқәа инапы рылеикырц, аныҳәа мҩаԥган.
Уи Аԥыза-министрс ишьҭихыз Анқәаб А.З.-еи иареи,
рнапы еибаркы, жәлар рыԥсҭазаара аиӷьтәра рҽазыр-кит. Уи иаразнак иаҳнырит аҩныҵҟатәи аполитикаҿ.
Зегь раԥхьа, иԥыххаа еилажьыз ахыбрақәа реиҭашьа-қәыргылара хшыҩ азышьҭын. Ицәырҵуан аҿыц ргыла-рақәа. Жәаба-жәаҩа шықәса раахыс зыхәра мӷьаӡоз
аҳҭны-қалақь Аҟәа ахаҿы аԥсахуан. Атәыла амҩақәа
еилыргахеит. Атурист бизнес аҽарӷәӷәон. Ақыҭанха-мҩа ашьҭыхра цәгьан, аха маҷ-маҷ абзиарахь аҽа-ԥсахырц, аҽазышәарақәа рҽырзыркит. Ақыҭаҿ аусура
маншәалахарц, атехника ааргон. Ҳтәыла аекономи-ка еиӷьхон. Убла иаахгылоз маҷӡамызт. Акультуратә
обиектқәа реиҭашьақәыргыларақәа ишрылагаз уба-рҭан. Аҳәынҭқарра анҭыҵтәи аполитика аҽаԥсахуан.
Аиҭанеиааирақәа рацәахеит. Аиҳараӡак Урыстәыла
Афедерациа ачынуаа рцара-раара хҭаркит, аимадара
ҿыцқәа шьақәдыргылон.
Амала уаанӡа иаҳхаагаз ахынҭаҩынҭа хәраны иҳаз-нымхеит узҳәомызт. Аконституциа иаҿагыланы, Аԥс-ны аԥшәмара ҿыц икызаарц иашьҭаз закәытә милаҭ
хаҿузи иаҳзынрыжьыз?!. Ааигәа зны ачеченқәа рыҩ-ныҵҟа аизеилибамкаарақәа анрыбжьала, уахь аԥсуа
делегациа дәықәҵан. Ачеченцәа рхымҩаԥгашьа аҳәаа
иҭымҵраз, цхыраарак ажәлар ирызрыҭозар ҳәа қәкыс
ишьҭыхын. Аделегациа аныхынҳәы, уи иалахәыз Олег
Дамениа ишԥеиҳәоз?! Ажәытәан аԥсуаа ражәа ԥхыл-дан. Аимак-аиҿак рҭыԥқәҵараз, егьырҭ ажәларқәа
ирыԥхьозаарын. Ауаа хатәра рыԥшреи рхымҩаԥга-шьеи рымацарала изҭаауаз иџьаршьон. Убас ала, аи-мак аҭышәынтәалара хацдыркуан. Убысҟантәи аԥсуа
ихыԥша Нхыҵ-Кавказ ажәларқәа рыхшыҩаҿ мҳәырҵас
иахьагьы ишьақәгылан. Усҟантәи аҳаҭыр шьҭырхыртә,
иахьатәи аделегациа абаҟаз! Иахьцалак даҽа зны
џьара ицатәызар, ауаа ралыԥшаара ахәҭаны ибон О.
Дамениа.
Ари ахҭыс араҟа баша иаҳгәалаҳмыршәеит. Иаҳ-хаагаз аилаԥаҭара алҵраҿ ҳаԥсуара адоуҳа ҳмыхәеит
ҳазҳәашам, аха уи иахьынӡахәҭаз изаҳмыцхырааит.
Аԥсуара ашьаҭа ҳхала есааира иҳарԥсыҽуан. Адемо-кратиа зхатә амбициақәа рҭышәынтәалараз ақәԥара
ацәгьоура аҿынӡа ахагалара иаамҭахеит. Аиҳараӡак
иахәҭоу азакәанԥҟарала аҳәынҭқарра аныӷәӷәам, уи
ашьақәгылара ианаҿыз аламҭалаз, ажәла бааԥс ка-ԥсон, аԥсуара иаиааиртә. Ари угәы иалымсыр залшоз-ма, уаԥсуараз угәы былуазар. Черчиль Уинстон изле-иҳәоз ала, адемократиа иреиӷьӡоу формам, аха даҽак
ҳамам. Ҳара ҳхатә демократиа ҳаман, уи, ажәанызқь
шықәсақәа ирылга, ҳажәлар рдоуҳа еихаҳа иааргон.
Дара убарҭ аепохақәа ирылагӡо, аҭоурых ҟыбаӡыба
иахәаҽуаз ҳаԥсуа бызшәа зҳәоз шмаҷхоз еиԥшҵәҟьа,
иацлабны иԥсыҽхон аԥсуара. Акәты ашьыга ашьапхыц
иҵнахуан ҳәа, ҳаӷацәа зегьы ҳариааизшәа ҳгәы иабан
(аиашаз, усҵәҟьа иҟам иахьа), ҳхала ҳӷыӷеибагеит.
Бжьаҟазара иргоз рабиԥара даҽа жәларык рхаҭарнак-цәа рзаауан ирыбжьаҟазарц. Змилаҭ рыҿиара уамак
изхьаам ҳаиҵадырхон, уаҳа ари иузақәҵози? Ԥхьаҟа
иаҳзыԥшыугьы здыруада?! Агәҭынчымра агәынамӡара
иахылҵуеит. Иахьатәи ахҭысқәа ирыдҳәаламкәа, ҳа-ԥхьаӡа ҿиара ҳауама? Аԥсҭазаараҿ зегь еидҳәалоуп,
ахнышьыр еиҿаԥшьы иаҩызами. Зегьы еимадоуп, ауа-ҩы ицәеижь аԥсы шҭоу еиԥш.
Ҿыц иалхыз Апрезидент Багаԥшь С.У., Аҳәынҭқар-ра дшахагылазҵәҟьа, аамҭа мырӡкәа, аоппозициа гәы-ԥқәа рҽааидыркылахт, иакыз цәеижьызшәа. Урҭ, стра-тегиатә хықәкык рымазар, алхрақәа (2004 ш.) раан рзе-иԥш кандидатк идымгылози, аха агәыԥқәа рнапхгаҩцәа
апрезидентра рҽазыркит. Хазхазы иугар, хықәкыс урҭ
ирымаз убри акәын, мыцхәы доусы рхы иақәгәыӷцәон.
Дара еиқәшәақәар – ирыдгылоз чынуаҩ ҭыԥқәак рыз-шахон. Заҟа ҳуаа ссақәази! Иҳахьи! Доусы рхықәкы
анхыбгала, уажәшьҭа рызынтәык рзеиԥш хықәкык еи-цышьҭырхуан: Аҳәынҭқарра Ахада иусура аанкылара,
ирлас изаамҭанытәымызалхрақәа рымҩаԥгара. Усҟан
уи ахықәкы рзынамыгӡеит.
Аха закәытә тактикатә еиҿкаарақәази имҩаԥыргоз,
Аҳәынҭқарра аппарат аусура еиҵарҟьарц. Апрезидент
Багаԥшь С.У., данықәгылоз џьара гхак ҟаиҵозар ҳәа,
иҿы иҭаԥшуан. Аус зциуаз ирыгыз-ирыбзаз ҭҵаамкәа
инхомызт, ипозитивтәымыз лкаақәак алыргарц. Еиԥы-ларак мҩаԥигозар – рыҿцәажәашьа иацклаԥшуан. Уи
ахьыбзиаз ыҟамкәан, иаргьы ихы дацклаԥшыртә им-ныҟәози, аха дара уи акәмызт изышьҭаз. Аус злаз –
ажәлар рҿаԥхьа уи иаҳаҭыр аларҟәра акыр аҵанакуан
даҽа изаамҭанытәиз, ма изаамҭанытәимыз аума, ҿыц
бжьыҭирак рзеиҿкаар.
Багаԥшь С.У. дуаҩы ҟәымшәышәын, зегь еидикылар
иҭахын иуаажәларкны, аха аоппозициа уи ҽеи рзалго-мызт дара рхазы. Иара «иашоуп» ззиҳәоз дара «ихә-ахәоуп» азырҳәар акәын. Иара «ишкәакәоуп» ззиҳәаз
дара «иеиқәаҵәоуп» азырҳәон. Игәы анԥырҵәаӡа, зны
иқәгыларак аҿы «ахәыцра зцәыцәгьоу» ауаа шиԥырха-газ иҳәеит. «Ус шԥааҳзиҳәоз, ҳашԥалаирҟәуаз?!» ҳәа,
акраамҭа даҽа лацәажәатәык рымамызт акьыԥхьаҿ,
ателедырраҭараҿ. Амала Апрезидент изуааз урҭ ҽы-ԥныҳәас ирырҭон: «Ахәыцра зцәыуадаҩугьы дхәыцуе-ит, шәирҽхәеит, уаҳа ишәҭахи?!»
Апрезидент Багаԥшь С.У.-еи икомандеи, акы иаԥса-мызшәа, рхаҿы аарԥшраҿ, дара ирыдгылоз ауаа рцәа-хыхра мҩас аоппозициаа ишьҭырхит. Уи рметодқәа иру-акын. Алхрақәа анеиҿыркаауаз, Аҟәа Аиааира ашҭаҿ
имҩаԥгаз Багаԥшь С.У.-еи Анқәаб А.З.-еи рыдгылацәа
рмитинг аҿы ажәа зкыз, ашәҟәыҩҩ Аџьынџьал Шьа-лодиа раԥхьа днаргыланы, иҟамыз-ианымыз рҷыдара
бааԥсқәа рхьындырҳалон. Ашьҭахь урҭқәа рымшала
аӡбарҭаҿынӡагьы инеибацеит. Аԥсны Жәлар Реизара
адепутатцәа убасҟантәи ааԥхьара атәыла зыԥсахыз
ракәны рыӡбахә гәарарҵеит. Урҭ машәыр ирыгха ссақәаз ахьцәыҵыргарыз рыздыруамызт, ареспублика
анапхгара аус ахьрыцыруаз ада даҽа гхак шыҟамызгьы.
Атәыла аҩныҵҟа алеишәа рзышьақәыргыломызт
ҳәа, агәаанагара ԥшәымара акырц, ацәгьоура зылшоз
ауааи дареи еимадан. Акриминал авторитетқәагьы
дара ирыдҳәалазар ҳәа агәаанагара ҳаман. Ҽнак зны
атрасса аганаҿ ақыҭаҿ ирзымдыруаз ӡӷабк дгылан, ды-шьҭызхышаз дырзыԥшызшәа. Лнаҩсан ҩыџьа аҳәсақәа
автобус ааира иазыԥшын. Машьына еиқәаҵәа хәыҷык
аӡӷаб лаԥхьа иаангылан, дрызҭаларц аҩныҵҟантә иаа-лыԥхьеит. Мап анылк, ҩыџьа арԥарцәа ҩҭыԥан, мчыла
ашьҭахь дылҭадыртәан, лара арҵәаа дшыҳәҳәоз, дыр-геит. Ирбоз лакәызшьаз аҳәсақәа, автобус ианҭала,
аԥасаџьыр ирзеиҭарҳәон. Амч знапаҿы иҟаз алеишәа
шырзышьақәмыргылоз лабҿаба ирымбеи.
Ауаа ӷьычны Гыртәыла иргоз маҷымхеит. Урҭ,
рыхәԥса шәаны, идырхынҳәуан. Убас игақәаз дреиуан
Аҳазылхырҭа акомитет аханәаҩыс ааигәаӡа иҟаз Ко-бахьиа Аслан. Аԥсшьацәа рыцәӷьычрақәа узынкыло-мызт, ауаҭахқәа ирыҩналон, адәқьанқәа, аҿхышәқәа
ԥсгарҭа рырҭомызт. Авариала иҭахоз маҷымхеит,
урҭ аӡәы изеиҿкаарымызт, аха ацҭәышьҭыхраз ихҭыс
шьахәқәан.
Апрезидент ҿыц ареспублика дахагылазижьҭеи,
аҳәынҭқарраа ирыдымгылоз аполитикцәа рҭархарақәа рҵыхәтәа ԥҵәан. Аха шьҭа аҭагылазаашьа даҽака-ла аҽаԥсахуан. Анқәаб А.З., Аԥыза-министр, дҭадыр-харц ҩынтәы рҽазыршәахьан Гәымсҭа аӡиас азааигә-ара, ҵәҟьарсҭак имоуӡакәан иҽацәигон. Избан иара
иаҳа дзыхҭаркыз? Нас дара зусҭқәадаз? Азҵаарақәа
рҭакқәа цқьа иузрыҭаӡом. Аусҭҵаара лыҵшәа аманы
уаҩы имаҳаит. Аха еилкаан акриминал авторитетқәа
Анқәаб А.З. рнапаҿы дшырзаамгоз, ус анакәха, ирҭа-хыз рызилагӡомызт. Аҳәынҭқарра аҿаԥхьа ауал змаз,
ма иҽеимз даҽа усқәак аԥсҭазаараҿ иназыгӡахьаз,
ԥхьаҟа убас амҩақәа шьҭырхырц ргәы иҭаз ҭыԥ риҭа-шамызт ҳәа ирыԥхьаӡон. Убарҭи аоппозициаҿ зхы
еидызкылази реимадара ахьынӡашьақәгылаз аҳәара
цәгьан убасҟантәи аамҭаз, аха акыр шықәсқәа ра-шьҭахь урҭ еимадахеит ҳәа, агәаанагара аацәырҵит.
Шьҭа еилкаазар ҳәа ҳҳәарц ҳалшоит Апрезидент Арӡ-ынба В.Г. ихаан аполитикцәа ҭазырхози, Аҳәынҭқарра
Ахада дызлашәаз ақәымчреи, Анқәаб А.З. иҭархара
иашьҭази еиҿызкаауаз напык шакәыз.
Убри аамҭаз аинформациатә хархәагақәа мҩас
ишьҭырхуаз еснагьҵәҟьа иузеилкаауамызт, аиҳараӡак
зхы иақәиҭыз акьыԥхь, нас ателедырраҭара. Урҭ ҽхәа-бӷьыц ажәак рҿыҵшәомызт шамахамзар Аҳәынҭқарра
аусураз Арӡынба В.Г. ихаан. Ачынуаа роппонентцәа
аҵыхәтәантәи аамҭаз еидызкылаз Багаԥшьи Анқәаби,
Лакрбеи ирыдгылан дара. Багаԥшь С.У. ипрезидентраз
аныҳәа анымҩаԥига, адырҩаҽныҵәҟьа иара икоманда
иаҿагылаз аинформациақәа иаразнак рҿаархеит. Из-бан?.. Арахь иҳәынҭқартәымыз акьыԥхьқәа иаҳа амч
рыман, иофициалтә газеҭқәаз раасҭа. Урысшәалеи
аԥсышәалеи ҩ-газеҭк ареспублика иҭнажьуазар, зхы
иақәиҭыз ԥшь-газеҭк аԥхьаҩ иааидыркуан. Аҵыхәтәан-тәиқәа рформат иаҳа иҭбаан, убла хыркуа еиқәдыр-шәон. Ачынуаа русураз ирҵар акритика збаз аԥхьаҩ-гьы иаҳа ихҭакны икын уи акьыԥхь.
Аредакциақәа цо-иаауа иашшуан, ркорреспондент-цәа ачынуаа икыдырцалозшәа, аҵабырг информа-циа ахьрыладырҵәоз азы. Арахь урҭ ирымаз ахақәи-ҭра мыцхәцәазма уҳәарын, убасҟатәи ирҿыцҳәацәоз
знызынла иааузычҳауамызт. Аполитикатә оппозициа
гәыԥқәа ракәзар, – рхы иақәиҭцәазма уҳәартә, рықә-гыларақәа аартын, иаӷьцәан, ирҿагылашазгьы маҷын,
уамашәа иубартә. Избан зхы иақәиҭыз амассатә ин-формациа ахархәагақәа еснагь аҳәынҭқарратә аппа-рат иаҿагыла изықәгылоз? Аԥхьаҩ дрыдрыԥхьаларц
азын мацаразма? Дара рхаҭақәа ачынуаҩра иахьры-дрымкылоз ргәы иалазу? Амала ус еиԥш афактгьы зны
ицәырҵхьан. Ма ҳ-Аԥсадгьыл ашәҭыкакаҷра дара раҟ-ара иазҿлымҳаз дҳамамзу? Аҳәынҭқарра аиҳабыра
урывагыла аус ууазар иаҳа ифеидаӡамзи? Абри ҳзеи-лымкаауа иаанхеит.
Аԥсны аԥыхьатәи Апрезидент Арӡынба В.Г. ихаан
иҭадырхақәаз аполитикцәа дреиуан Анатоли Какә-баа. Усҟан аусҭҵаара алыҵшәа аимукәа иаанхеит.
Иара изааигәаз убри аҵыхәала гәынамӡарак ажәлар
ираҳартә иҳамбеит. Аҳәынҭқарра Ахада ҿыц Багаԥшь
С.У. иусқәа напанаиркы, абри азҵаара ырҵар иаацә-ырҵит. Иҭадырхаз иаб млашьра дазыркит, иԥа дзыхҟ-ьаз ирлас еилыркаарц. Убри ахҭыс аҭыԥ иқәырҵамашь
шаҳҳәоз, ашәҟәы иҭаиҩымыз абџьар идырбалеит ҳәа,
дҭаркит зыхьӡ сгәаламшәо хаҵак. Иара, аиашаз, аи-башьра аламҭалаз илшаз рацәан. Ашьҭахьгьы имҩ-аԥысуаз ақырҭқәеи ҳареи ҳаиҿыхарақәа дрылахәын.
Абас иҟаз ауаҩы, бџьарк идырбалеит ҳәа, дҭарымкыр
акәын ҳәа, аоппозициаа ықәгылеит, иара иус аӡбара
иаԥырхагахеит. Дара изларҳәоз ала, уи, Багаԥшь С.У.
дахьиҿагылаз иалыҵшәаны, дҭакын. Аоппозициаа
рықәгыларақәа ажәлар рҿаԥхьа аҳаҭыр рҳара иазкын.
Аха убри ахаҵа иҭакра азакәан шьаҭа иахырԥамызт.
Апрезидент иаҳаҭар ларҟәра иазкны, имҩаԥыргаз ак-циақәа рхаҭа рреитинг шьҭнахуамызт. Убри ахаҵа
нас дҭадырхеит еилкаамыз ауаа. Аха дҭазырхаз шәон
иара даҽа зны дҭаркыр ҳәа ҳаҳауан, избанзар иидыру-аз маҷмызт.
Нышәарак змамыз аҿагылара аоппозициаа имҩ-аԥыргон, амала рхықәкы хада макьана нагӡашьа ры-мамызт. Изаамҭанытәимз алхрақәа рахь рнеираз,
аҳәынҭқарра хырбгалатәын. Уи азы аԥышәеи агәаӷь-реи рызхомызт, аполитикатә ҭагылазаашьа рзаԥҵо-мызт. Иахьцалак, урҭқәа ирзымхәыцуа, аамҭа рыцә-цомызт. Апрезидент ҿыц икоманда амчра абзоурала,
зҭыԥ шьахә зцәыӡыз аоппозиционер В.Занҭариа иҩы-зак иахь ателефон дасуан: «Уара, абарҭ хәы-шықәса
дуӡӡа иузычҳауама?!» Ирзымычҳаргьы иалҵуаз цқьа
ирыздыруамызт, рхатә ԥсҭазаара доусы рхала иа-ԥырхагахар ҳәа ишәон. Аҳәынҭқарра злеиӷьхашаз
ҳәа, урҭ хәыцырҭакгьы рызкашәомызт, амала убри
иазҿлымҳазшәа ҿыҵгас ишьҭырхуан.
Иҟан ирзымхоз ихадаз даҽа проблемак: дрымаӡа-мызт рнапхгаҩы. Уи зылшоны ирбоз Ҳаџьымба Р.Џь.
двице-президентын. Бзиарак ҟаиҵарц дагьашьҭамызт,
иҵаулаз уснагӡатәык иҽалеигало аабаӡомызт, ажур-налистцәа ргәаанагара уазкылыԥшыр, иара ҿымҭра
дыхәмарлар иаҳа еиӷьеишьон. Убасҟан издыруадаз
иара аус зциушаз аиҳабыра цәгьарак рыҵагылараз
ирҿиарыз дазхәыцуазар. Акгьы изхәыцуамызт, иагьа
умҳәан, дыԥхан акыр, иҵегь маҵурала дыԥхарц дше-илашуазгьы. Аха иааигәахон Багаԥшь С.У. инапхгара
аҿҳәара. Ԥшьы-шықәса инареиҳаны, цәгьаԥсышьа
иманы ичҳаит Ҳаџьымба Р.Џь. ивице-президентра.
Нас арзаҳал иҩит, инапынҵақәа мап шырцәикуаз. Алх-рақәа цқьа иҽырзыҟаиҵарц, аамҭа иҭахын.
Асовет мчы Акоммунисттә партиа аиҳабыра ирдик-татуран, ауаа ҿаҳәаны иаман. Асовет мчы ажәларқәа
мап анацәырк, адемократиа ааит рҳәан, доусы рхықә-кы инақәыршәаны, рҿы иҭашәоз рҳәо, иҟаҵатәымыз
нагӡо, ҳусқәа еицәартәит. Адемократиа аԥсҭазаарахь
ҳнеиаанӡа, ажәытәи аҿатәи асистемақәа даҽа аамҭак
рыбжьазар еиӷьын, ауаа адемократиа разыҟаҵараз,
аха, ашә азаауртыр, ишыбжьоу инхома, агыгшәыг
иара ацәаҩақәа азцәырҵыхуеит. Асовет мчы амаҵуар
ӷәӷәа иалаҟан. Изҿыз ахьынӡаиашаз иазымхәыцӡакәа,
зегь раҵкыс КПСС азҿлымҳарақәа зыхьчоз иреиуан
ачекистцәа. Ус зеиԥш хьыӡны ирзаанхеит аҳәынҭқар-ра ашәарҭадара ахеилак иалаз. Атерорист усқәа ина-дыркны, ауаа аҳәынҭқараа иатәны разыҟаҵара уҳәа,
афашист методқәа рышьақәырӷәӷәара иазкын убри
аорган. Рауль Ҳаџьымба убри дааӡамҭан. Иҳазцәы-ригақәашаз усҟан цқьа иҳаздыруамызт, аха изанааҭ
аспецифика ацәаарақәа цәыригахьан. Урҭ ихаҭа иҟаз-шьа ҷыдақәа рыцлар, ҳахькылигашаз макьана ҳхахьы
иааирызма.
Аоппозициа гәыԥқәа рнапхгаҩцәа усгьы ҽыҳәҵәы
иҽыжәын, аргама ираԥхьагылоз ҿыц данырба, рҟам-чы ԥҵаҵа иеигӡомызт. Зхы иақәиҭыз агазеҭқәа кри-тикала иҭәын. Убасҟан ицәырҵхьан галаа рызҵаара.
2004–2005 шықәсқәа рзы галаа рыбжьы Багаԥшь С.У.
ирҭеит. Убри амшала, Аԥсны иаӷаны аоппозиционерцәа зыӡбахә рҳәоз Багаԥшь С.У. зыбжьы изҭаз галаа-гьы аӷацәаха иаақәдыргылеит. Урҭ рыбжьы рымхтәны
ирыԥхьаӡон, аиҳараӡак уи азҵаара дырҵарит Апрези-дент Гал араион анхацәа изыхәҭаз зегьы апаспортқәа
рырҭарц аниӡба. Арахь шықәсқәак шьҭахьҟа ҳаахьа-ԥшыр, 2003 шықәсазы, Ҳаџьымба Р.Џь., Аԥыза-ми-нистрс аус аниуаз, Гал араион аиҳабыра адҵа рзишь-ҭхьан анхацәа апаспортқәа рзыршарц, урҭ зырҭарц
иахьымӡоз ақәыршаҳаҭга 29рырҭарц, зыбжьы зҭира-ны қәрала изыхәҭаз аӡә даанымхарц. Убри ашықәсан
алхрақәа раан галаа иара ианидымгыла, дара иара
ихатә аӷацәаны иԥхьаӡеит, уи азхон дара Аԥсны иаӷа-цәазарц. Уи азҵаараҿгьы иҩызцәа иара иарӷьажәҩацә-ан. Аха ари апроблема ҭбаа алхраз макьана заацәан,
ԥхьаҟа ашықәс рацәа рзышьҭан.
Ақырҭқәа аибашьра ашьҭахь Гал араионаҿ рыҽды-рӷәӷәеит, аҭабиақәа дырхиеит, афронт абраҟа аартра
рҽазыҟаҵа. Арӡынба В.Г. ихаан аӷа еибашьцәа убра-нӡа рхы иахьоурыжьыз дара ықәырцарц инеиз аԥсуаа
даараӡа ирызџьашьатәхеит. Афронтҵәҟьа хырттәхеит
убра. Уаа ҩышә-ҩык иреиҵамкәа аӷа ицәҭахеит, мчыб-жьык иалагӡаны Аԥсны далцан. Ҳар цәыӡ рмоуит, машә-ыр иҭахақәаз аӡәык-ҩыџьак рыӡбахә цәырумгозар.
2001 шықәсазы ақырҭқәеи ачеченқәеи еицәажәан,
Гелаев Р.Г. ибаталион Гал араион ашьхара иалеигале-ит, далсны Шәача дақәлар иҭахызшәа. Усҟан дара ры-маӡа план иақәыршәаны, амрагыларатәи Аԥсны ахәҭа
Гелаев Р.Г. икуан, ҳаруаа убрахь еидырхарц. Аԥсны
ага ԥшаҳәа убас ала ахьчара ԥсыҽхон. Ақырҭуа десант
ӡхыргон раионцыԥхьаӡа, ҳтәыла ауразоуроу рымпы-ҵархаларц. 1992–199ҷшықәсқәа рзы Гелаев Р.Г., аԥсу-аа дҳадгыла, деибашьуан. Излеилкаахаз ала, уажәы
Гелаев Р.Г. ирхәҭа Аԥсны иалеимгалар амуа, адунеи
атерор мчқәа аус руит. Аԥсны Афырхаҵа, агьенерал
Дбар С.П. ачечен отриад иркыз ашьха аԥсуа резер-вистцәа акәиршеит. Атәылахьчара Аминистрраҿ арра-маҵура иахысуаз рҭыԥқәа рҿы иааныжьын, ага хьчара
зынӡак ирыԥсыҽӡамызт. Уи иахҟьаны, даҽа маӡак иа-ҵыргама, ақырҭуа рыр убасҟан рыдҵа рзынамыгӡеит.
Амацәаз иҭатәаз Гелаев Р.Г. иеибашьцәа рыҽӡаны
гәыԥ-гәыԥ Аԥсны иалҵит.
Аӷа дҳаӷрыӡӡаауамызт, ҳаҩныҵҟа чычырҭахәыс
ҳанеибакуаз. Багаԥшь С.У. иааҟәымҵӡакәа гәыбӷан
ирҭон иоппонентцәа, Кәыдры аҩхаа ақырҭуа ар, апо-зициақәа ргыланы, рнапаҿы ирыман, уи аҭарцәразы
иарбанзаалак шьаҿак ҟарҵомызт ҳәа. Ақырҭқәа иацы
убра илыбааз џьушьарын, арҭ рцәажәашгьала. Уи аҩ-хаа 199ҷшықсазы, аибашьра анынҵәоз, ҳ-Аштаб Хада
излаӡбаз ала, ҳар уи аԥсҭа иҭарымгалаӡеит, ҳаҷкәын-цәа рацәаны рыԥсыҭбарақәа ҟамларц. Уажәы убри
аҩхаа аҭарцәра иаҳа имариазма? Апрезидент Ба-гаԥшь С.У. игхақәа ирыцырҵашаз ҵаҵӷәык ԥшаахзу?
2008 шықәсазы ақырҭқәа Аахыҵ Уаԥстәыла иақәлан,
Цхинвал рҟәаҟәеит. Уахыки-ҽнаки ирылагӡаны, 2500-ҩык ауаԥс нхацәа ҭадырхеит. Аурысқәа рбаталион,
аахыҵи-нхыҵи еимаздоз туннельла, Аахыҵ-Уаԥстәыла
иазкылсын, ақырҭуа рыр ықәырцеит.
Убра роперациа ишаалгалак, ақырҭқәа, Аԥсны иала-ларц, рҽазырхианы игылан. Ртехника, равиациа даҽа
зны еиԥшымкәа иӷәӷәахарц, Амраҭашәараа 
рыцхыраахьан. Аԥсны аиҳабыра амомент иазыԥшын,
ашьакаҭәара рмаҷны, Кәыдырҭа ахы иақәиҭыртәырц.
Аахыҵ Уаԥстәыла ианаҵаха, ақырҭуа рыр, ршьамхы
ҵысҵысуа, Аԥсны изҭаломызт, Кәыдырҭа рпозициақәа
дырӷәӷәарц. Ус мацара акәмызт, аԥсуа арбџьар мчқәа
ашьхаҟа амҩа ишықәгылаз анраҳа, Кәыдры аҩхаантә
еиԥхныҩт рыҩныҟа. Аӡәызаҵәыкгьы дҭамырхакәа, ҳар
Кәыдырҭа рымпыҵаркит. «Ҳар неит еибашьрада, Багаԥшь уа рольс инаигӡеи?!» – акы иаԥсамтәра хықәкыс
ирыманы, аоппозиционерцәа Апрезидент ихцәажәон,
ауаа ахьааидгылоз, иара иаҳаҭыр ладырҟәырц. Иӡ-ырҩуаз уамак ҿырҭцәомызт, аха Аҳәынҭқарра Ахада
изгәдуун, рԥацәа ҭамхарц, жәларык рхагылараз аҟ-әышра ду ахьааирԥшыз.
Абасҟатәи аилыхара, аиӷыӷеибагара ҳ-Аԥсадгьыл
ҵәыбзы ишалазгьы, еиҿагылаз ауаа ирзеиԥшыз аныҳәа
ҳаԥгылан. Иаалырҟьашәа, уамак ҳгәы ҳҽанӡамкәа,
Москвантә ажәабжь ҿыц ҳзааит. Урыстәыла Афеде-рациа Апрезидент Медведев инапы аҵаиҩит Аусԥҟа,
Ареспублика Аԥсни Ареспублика Аахыҵ Уаԥстәылеи
разхаҵаразы. Ныҳәа дуун Аԥсны ахи-аҵыхәеи. Убри
инашьҭархх, Аԥсны азхазҵаз даҽа тәылақәак цәырҵит.
Багаԥшь С.У. урҭ аҳәынҭқаррақәа иԥхьон, аиашьареи
аусеицуреи рзы аиқәшаҳаҭрақәа рыбжьарҵон. Рхаԥыц
еихарӷәӷәазаргьы, абри ахҭыс заҵәык иакәымыз аоп-позициаа иахырҳәааны уаҩы игәалашәом. Ирҳәаргьы
убри ала ҳаҭыр шыдмырҳауаз еилыркаауан.
Аԥсуа еиҳабыра имҩаԥыргоз адәныҟатәи аусқәа
рҿагылара ӷәӷәартәит аҵыхәтәантәи аамҭаз. Ирыҩу-аз ҳаԥхьон, ирҳәоз ҳазыӡырҩуан, Аҳәынҭқарра анап-хгара зыхдырҟьоз ҵаҵӷәыс ишьҭырхуаз еилкаа цқьак
ҳауамызт. Убас аоппозициа блок имҩаԥыргоз еизара
дук аҿы ирыдыркылаз ақәҵара излаҳәоз ала, Аԥсны
аиҳабыра, Урыстәыла Афедерациа ишазыҟаз азы,
рыгәрамгара шьҭыхын. Аиҳараӡак, аоппозициа ргәаа-нагарала, аурыс ҳәаахьчацәа Егры рыргылара аԥсуаа
иахьдыргәагәоз азакәын аҿагылара гәынамӡара зхаа-дырԥшуаз. Адәныҟатәи Аусқәа Рминистрра, аҩныҵҟ-атәи ауснагӡатәқәа раасҭа, акыр дипломатиа аҵаза-роуп, агызмалра агымзароуп, зынгьы амаӡа амаӡарах
ҭыԥҵәҟьа азылхзароуп. Утәаргьы уаҳшьуеит, угылар-гьы уаҳшьуеит ҳәа, Апрезидент идгылазар, имаӡоу
аус нырцәаа ирдыруаны уамак ақәҿиара рҭахымзар-гьы, аоппозиционерцәа Аҳәынҭқарра Ахада иԥырхага-харц мацараз имаӡа аргамартәуазар, арҭ ауаа атәыла
аҿиара иаԥырхагоу иадгылоу еилзыргада? Иаԥырха-газар иаӷацәоума, ма иаҳҩызцәоума? Арҭ азҵаарақәа
рҭак асоциализм аепохаз еилырган, иахьа еилыргам-кәа иаҳзаанхеит. Убри нас иҵегь ҳахәаԥшуеит.
Дук хара имгакәа, шьыжьыказ аурыс архәҭа рма-шьынақәа, ҵыхәаԥҵәара рымамызшәа, ҳамҩаду еи-цырхәхәа ианын. Урҭ рхыԥхьаӡара шәкы еиҳан. Уба-сҟатәи аахуан адырҩаҽны ашамҭаз. Нас ахԥатәи
ашьыжь. Ашьҭахь даҽа мышқәак ҿыц иаахуан ргыла-ратә маҭәахәыла реидара шьҭыхгақәа рҭәны. Ус за-ҟантә! Аоппозициатә блок реизара дук аҿы аԥсуа еиҳа-быра рыгәрамгара ҿыц ицәырган, уажәы ҳхала ҳҳәа-ақәа ахьаҳзымыхьчоз азы. Уамашәа иубартә, ԥыхьа-гьы уажәгьы реизара дуқәа рықәҵарақәа рыпроектқәа
ирыԥхьоз усҟан иоппозиционер ӷәӷәаны ирбоз Смыр
Вадим иакәын. Аслан Кобахьиа иқәгыларак теле-хәаԥшрала иаҳдырбон. Ицәажәара еилгамызт. Аурыс
ҳәаахьчацәа Аԥсны иаагатәны иԥхьаӡон иара, аха, из-леиҳәаз ала, ари аус аҿы Апрезидент инапы ибомызт.
Иажәа ҵакыс иаҵеиҵаз еилкааума? Изакәызаалак
џьара акы Багаԥшь С.У. ихьындырҳаларц иашьҭан, уи
аус аҵакы рхаҭа ирзеилымкаауазаргьы. Аҳәынҭқарра
Ахада иҿагылаз рхымҩаԥгашьа абри акәын иаҳәоз.
Ақырҭқәа аибашьра ҳаларгалаанӡа, амилаҭ хақәи-ҭратә қәԥара иҳацалахәыз, иара ҳ-Џьынџь еибашь-раан амца иҳацалагылаз, имаҷымкәан аџьабааи агә-абзиареи ҳхақәиҭра иақәзырӡхьаз ҳҩызцәа-ҳԥызцәа
рызҿлымҳарақәа хазхеит. Зхәы иаҭәҳәа акрызфоз
рџьабаа рацәан, аҭынчра ҳәа ҳзышьҭаз анаҳзааи, аха
ҳара ҳџьабаа бзабааха уамак ианаҳԥылашаз аамҭа-мызт, шьҭа ҳҭаацәарақәа амла иаҳаркуамызт умҳәозар. Убри аламҭалаз зегьы рџьабаа акыр алызцәаауаз-гьы маҷӡамызт, амчраҿ акомандақәа рҽанырыԥсахлак,
аԥхьатәиқәа ргәынамӡара ӷәӷәахон. Урҭ рнаҩс, зхатәы
интересқәа атәыла аусқәа иреиҳазтәуаз ашьоурақәа
ирызхиан; зчынуаҩра зцәыӡыз иҭыԥ дазыхынҳәырц,
зегьы ршьапы иқәиргыларц дашьҭан; ацҭәы шьҭых-ра ԥсабаратәла изацәымцоз дцәырҵуан. Абарҭ ры-зынтәык аоппозициаҿ рҽахьеидыркылоз, рыда Аԥсны
ҭахарызшәа иахьаақәгылаз, – угәы удырхьуан. Иагьа
умҳәан, ааигәаӡа зны шәеицымхәыцуази. Уажәшьҭа
уахьрыхәаԥшуаз хәыцырҭак ҭаха унаҭозма: абарҭ ир-ҳәоз-ируаз шиашахаҭаз рхаҭа агәраргаҵәҟьозма? Ма
ҳара ҳжьаны ҳрыдыркыларц иқәԥозу? Анс акәзу, арс
акәзу, дара иҵоураз уск рнапалак иҳаԥхьаӡомызт, ҳар-гьы ҳмаҷмызт.
Убасҟан ахы ыҵнахит афинанстә цҭәы. Ирацәан
аҳәынҭқар банк аԥара ҭызгаз, абизнес планқәа инары-қәыршәаны. Аҳәынҭқарра Ахада зыгәра игаз, акоммер-циа знапы алакыз аӡәырҩы дрыцхырааит. Дара русқәа
еиқәдыршәеит. Амала, апроцент нацҵаны, иргаз амал
дырхынҳәырц рыхәҭан, уи азы доусы аҿҳәарақәа рзы-ԥҵәан. Раамҭа цеит, руал дмырхынҳәӡеит ирацәаҩны.
Иахьа уажәраанӡагьы, шьҭа жәа-шықәса анҵы, Аҳәы-нҭқарра аԥара шрықәу иаанхоит, идырхынҳәырц ргәы
иахьҭамыз азхаӡомызт, убри азы иқәԥон, аӡәырҩы
аоппозициа русура рҽаладырхәуан, убарҭ рҿынтә цхы-раарак роурц. Убри азҵаара аҭыԥқәҵараз зегь раҵкыс
зҽызшәоз Аԥыза-министр Анқәаб А.З. зынӡак дара
дырцәымӷын, уи иҭархаразы аҽазԥышәарақәа џьара
рыҽрыладырхәызар – уамашәа ибатәӡамызт.
Аҿагылара мацара зполитиказ ауаа рнапаҿы ироуит
аҳәатәы, заа царҭа змамыз аимак шьҭырхыртә. Аиҳа-раӡак агәаанагара гәымха ажәлар рыгәҭа ииртә, ацҳақәа хҵан. Абанк иҭыганы, аԥара зырҭаз идмырхынҳәуазар, уи азы аӡәы лахьык ирымҭазар, ирыцхырааз аи-ҳабыреи дареи еицеиҩыршазар? Усҟан, уи апроблема
ӡбамкәа ирзынхеит, аха нас-настәи аусеиҵаршрақәа
ирыцлон хымԥада.
Убасҵәҟьа ицҭәха иаарыбжьагылеит аурысқәа ац-хыраараз иаарышьҭыз жәа-миллиардк аԥара. Убраҟа
ацхыраараз аиҿцәажәарақәа мҩаԥызго ачынуаа дуқәа,
шәҟәыкгьы уздырхиаӡом рҳәоит, рбанк иҭуго ахәҭак
дара ирызумыргьежьыр. Ари «откат» ҳәа иашьҭоуп.
Ари аус убранӡа имаӡоуп, аҳәынҭқарра амаӡақәаҵәҟьа
рахь иузыԥхьаӡаӡом. Уи шәҟәык иузамырбо, аӡы иагаз
амаӡа аиҳабырақәа ирыбжьоуп. Ус акәҵәҟьоугьы зды-руада, ҳазхәыцуеит акәымзар. Аха аоппозициа иалахә-ыз ргәаанагара убас шакәыз агәра узымго иҟаӡамыт.
Аҳәынҭқарра усқәа ԥхасҭартәуазар агәхьаа ркуазма,
«откат» иаҵанакуаз аԥарақәа аиҳабырақәа еицырфе-ит ҳәа, ацҭәы шьҭырхуан, убри ацәыҵгарала «аҳаҭыр
ду» дырҳарц. Убри ацҭәы аҭыԥ иқәиҵарц, Урыстәыла
Афедерациа Аҳәынҭқарратә Дума аԥхьаӡаратә пала-та аиҳабы Степашин С.В. Аԥсны дааит. Убасҟангьы
официалла аоппозициаа ари аус, проблемак азырыӡ-бартә, агьырзалымхит, аха ԥхьаҟатәи рхықәкы анагӡа-раз, иҵоурамыз рмаӡарах ҭыԥ зладырҭәышаз ак акәны
ирбон.
Уажәшьҭа излеилкаахаз ала, усҟан аус ауан Уры-стәыла аргыларатә еиҿкаара «Ҩжнаӷ дирекциӷ». Убарҭ
аргыларатә усқәа Аԥсны инаныгӡарц ажәалагала ҟа-ҵан. Аԥсны Аҳәынҭқарра Аԥыза-министр Анқәаб А.З.
уи мап ацәикит, убри азы мышкы зны гәыбӷанк иҭараз
аҭагылазаашьа мариахаргьы. Иара дышишаз ашьҭахь
иааԥшит. Дара идыргылаз, ма идырҿыцыз аобиектқәа
рхаҭабзиара акыр илаҟәхеит. Иаҳа еиӷьин аргыларатә
усқәа аԥсуа еиҳабыра рнапхгарала имҩаԥысуазар.
Усҟан аусура ахаҭабзиара иаҳа ацклаԥшра мариахон,
иаахәатәыз аргыларатә материалқәа, аусуцәа ауала-фахәы рызшара уҳәа, аконтроль маншәалахон.
Аԥсны аиҳабыра иакәымыз рыхҳәааразы ирыҵар-галарыз уаҳа рзыԥшаарызма ҳәа угәы иааҭашәаанӡа,
амҽхак ырҭбааны даҽа лацәажәатә ҵарык аацәырыр-гон. Аибашьра ҟалаанӡа зны аԥсшьарҭа ҩнқәа, абна,
аӡиасқәа, адгьыл иҵоу амал, адгьыл ахаҭа хаҭала аком-мерциа знапы алакыу идыдмырхәҳаларц, ажәалагала
ҟаҵан, абыргцәа рхеилак иабзоураны. Усҟан ҳтәыла
анапхгара азҭоз Апарламент аиҳабы иакәын. Аимпе-риа ду СССР анеилаҳа, хаз-хазы еихаз ареспубликақәа
макьана иарбан ҿиара мҩаз изнылоз цқьа еилкаамызт.
Рконституциақәа шьақәдыргылақәаанӡа, уа ианқәазгьы
цқьа еилыркаақәаанӡа, еилдыршәшәақәаанӡа, џьара-џьара апарламент республикақәа шьақәыргылан. Усҟан
Аԥсны Аҳәынҭқарра Апарламент ианапхгаҩыз Арӡынба
В.Г. абыргцәа рхеилак ажәалагала дадгылеит. Аиҳара-ӡак уи убас ирыӡбеит, адгьыл ақырҭқәа ирхатәымхарц.
Аԥсуара ахьчара иазкыз уснагӡатәын.
Аибашьра ашьҭахь уи апроблема даҽакала иахә-аԥшыр цәгьамызт. Уажәраанӡатәи асистема аҭоурых
иагахьан, аҿыц система амҩа ианын. Адунеи аԥышәа
арҳахьан, ҳара ҳхы иаҳархәарын, аха аҭыԥантәи аҷы-дарақәа, макьана иҭҵаамызт азы, ҳаԥсҭазаара изала-мҽыцызт. Еилкаан ашәарҭа шаҳзаанхоз, ашьагәыҭ уаа
иахьцалак ҳмаҷын. Зны изхәаԥшхьаз азҵаара ҿыц игә-арымҭар амуа иҟаӡамызт. Аха, иахьауаз унавсаавым-сыр, ҳаԥсҭазаара зҭышәынтәаломызт. Аԥсшьарҭақәа
аусура рҽаназыркуаз анбыкәыз. Урҭ, џьоукы иԥхасҭа-рымтәырц, изыхьчашаз узыԥшаауамызт, уалафахәык
румҭакәа, аус зуадаз. Аҳәынҭқарра ԥсшьарҭақәа аком-мерциа знапалакыз рнапы ианҵан, иԥхасҭамтәкәа аа-мҭа бзиак ахь инаргарц. Даҽа хыбрақәак, ирзымыхьча-ӡакәа ианаанха, ааигәа ухы иузамырхәо, шәык ҿамкәа,
хышәк ҿамкәа иаанхеит, аҩныҵҟа иҩнагылаз аҩныма-ҭәа ҳрылацәажәарым.
Даҽа ԥсшьарҭақәак уаанӡа уа аус зуаз ирыхьчон,
аԥсшьацәа аҳәаа иаахыҵырц ргәаӷьқәаанӡа, аимҵә-ацәа рнап рыларымкырц. Убарҭ арендаторцәа иры-шьҭан. Лыҵшәақәак зауз ҟамлакәа. Аха аренда из-гоз аԥсшьарҭа ҩны аиҭашьақәыргылара иақәирӡуаз
иахьынӡаизылыҵшәахоз издыруамызт. Ус зыхьқәаз
цәырҵқәеит. Арендаторра аасҭа, аԥсшьарҭа ҩны аар-хәар иаҳа иеиӷьаршьон. Арахь аԥсуа закәан ус иауа-мызт. Ус анакәха, аԥсуааи аурысқәеи зыгәра еибагоз
рҽеидыркылон, аиқәшаҳаҭра рыбжьарҵон, ахыбра
аԥсуаа идаадырхәон. Ишнеиуаз цҭәқәак рыбжьалар
– аԥсшьарҭа иахьцалак Аԥсны иатәын. Убас заҟа кәа-маҵама ирывакәараҵарц ирыԥгылази. Аус злаз Аԥс-ны аекономика ашьақәгылараз ихадаз аԥсшьарҭақәа
еиқәырхатәын, аҳәаанырцәтәи аинвестициа аартә
рызҿлымҳара шьҭыхтәын.
Урҭқәа зегьы аоппозициа иалахәыз усс ирымази.
Дара рзы аус злаз – ацҭәы злырхшаз даҽа проблемак
«цәыҵырҳәеит». Амассатә информациа хархәага аан-рыжьуазма, ҳаиҳабыра «зегь» шырҭииз рықәԥырҽырц.
Иркьыԥхьит «ирҭииз» аԥсшьарҭақәа, даҽа хыбрақәак
рыхьӡынҵа. Убарҭ ахьынӡа иашаз аилкаараз, руак,
Алаҳаӡы ақыҭан аԥсшьарҭа ҩны «Сосноваӷ роҳа», ҳа-ҭааит. Уи уажәы иаԥшәымаз уаанӡа иадиректорыз Ло-луа Лиуда лакәын. Излалылшоз ала, зегьы ҿыцылтәит.
Аӡынраҵәҟьа знызынла аԥсшьацәа аҭаауан. Аҿыц хы-брақәа, амҿы маҭәахәы иалхны, идыргылон, уи азын
еиқәшаҳаҭрақәак изылшози лареи ирыбжьарҵон.
Аԥсҭазаара ҭынч мҩа иахьаныз иахьабалак инорман.
Амал лырҳауан, аԥсшьарҭа иақәлырӡуан. Аҳәынҭқара-аи лареи цәгьарас иҟарҵеи? Ацәгьара рылызхырц зҭа-хыз иалырхуан умҳәозар.
Аоппозициаа еиқәдырҽаҽаз ахьӡынҵа ианыз даҽа
ԥсшьарҭак ахь ацара иаԥсамызт. Амала зхәы иаҭәҳәа-ны акрызфоз анхацәа, аусуцәа, харахәыцра зҽацәы-ԥхьазкуаз аинтеллигенциа анапхгара ирҿадыргыларц
аҽазышәарақәа рҽазҵәылырхуан.
Аихамҩа рхатәы економикала ирзышьақәыргыла-ӡомызт. Изаманоу архитектурала зны иргылаз авок-залқәа, аиҳараӡак Аҟәатәи, цәыжәжәарӡа иахьанӡа
иаанхеит. Аиҭашьақәыргыларақәа ргәы иҭаӡамызт ҳәа
ажәлар иаарылаҩҩит. Иаарлас Урыстәыла ахаҭарнак-цәеи аԥсуааи еицәажәон аихамҩа азҵаараз. Аибашьра
еилгазижьҭеи, аихамҩа гәыгәҭыжьмызт иахьцалак, аре-монтқәа зны ирҿын, нас аамҭала иаҟәырхуан. Зны аиха-мҩа аусзуҩцәа аауан, даҽа зных асалдаҭ аарышьҭуан,
рҽазҵәылх аус азыруан уҳәартә. Аӡхыҵрақәа иԥхасҭар-тәуаз аихамҩа, ма ацҳақәа аԥсуаа рымчала ишьақәдыр-гылон. Аиашаҵәҟьа уҳәозар, Москвеи Аҟәеи дәыӷбак
рыбжьан, Ԥсоунӡа фымцадәыӷбак леиуан, аҵыхәтәан-тәи иаԥсамшәа анырба, зынӡак ибжьырхит, акәымзар,
аихамҩеи авокзалқәеи макьана амал зхарықәурӡуази.
Ажәабжь ҿыц аацәырҵит: аихамҩеи аеропорти рҭиуе-ит ҳәа. Аурысқәа ацхыраараз рнапы ҳаларыкӡазшәа
зыддырбоз, ақырҭқәа ргәы иагар, арахь рҿы аадырҳәу-азар ҳәа, зегьы ҳаларыгӡон. Ақырҭуа жәлар ацхыраара
рҭаххар, аурыс-ақырҭуа еизыҟазаашьа ҿыцқәа қарҭаа
азҿлымҳамхози. Аԥсуа еиҳабыра политикала имыхәма-рыр ауазма, аурыс ирыхәоз мҩаԥгатәын, рхазы ирзалх-шаз алырхыр акәын. Аха урҭқәа зегьы узаргамомызт
ауаа рҿаԥхьа. Адипломатиа еснагь иҵабыргыз, аха иуз-цәырымгоз амаӡа аҵаҵәахын. Аԥсуа аоппозициа иры-ман даҽа ҿыҵгак еиҭах, Аԥсны азҿлымҳарақәа аԥсуа
еиҳабыра ишырҭиуаз ажәлар ирыларҳәарц.
Аиашаз, иаарчҳауази Апрезиденти Аԥыза-министри
убри аамҭаз!
Зегь раҵкыс имыждараз, ируаз, ирҳәоз рзы, аоппози-циаа лахь аӡәы ианырзимҭоз аамҭа ҳҭагылан, уи раӷәра
рыҿнахуан. Ажәытәан, ҳабацәа изларҳәоз ала, жәлар
русеилыргара аус ауан. Ауаа хатәрақәа, иарбанзаа-лак ҽыԥныҳәа змамкәан ицқьаз ауаа, аус иадыргалон.
Аӡәы ашьра иқәырҵаны, лымҳаҭаск ҳҿынӡа имааӡеит.
Аха иреиҳаз шьауӷаны ирыԥхьаӡон ацәгьауаҩы дызлаз
ауаа рылцара. Ус зқәырҵоз, шықәсык ацуҭа далырцон,
ма иқыҭа дрылырцон, ртәыла дықәмҵыр ԥсыхәа ани-рымҭоз маҷмызт. Иахьак уахь хьаҳәрак ҳамаӡам. Арахь
ҳҳәынҭқарратә институтқәа аус цқьа ируӡом, ҳтәылаҿ
аполитикатә леишәа ҳалыхәдамхарц.
Аибарххарақәеи аиҿагыларақәеи згымыз Аҳәы-нҭқарра Ахада иалхрақәа ҳанрыдгылахуан. Уи аԥы-хьатәи алхрақәа раасҭа, уажәтәи иаҳа аиӷыӷеибагара
ацӡаахомызт. Аоппозициатә гәыԥқәа (агәыԥқәа ҳәа
рызҳәоуп, избанзар партиак, ма уаажәларратә ҵысрак
иалахәызааша рхыԥхьаӡара аӡәгьы имамызтеидгы-лан, апрезидентраз акандидатурақәа рықәыргылара
инхықәгылаанӡа. Нас рыҽшара ихымԥадатәихон. Апо-литикатә уаажәларра еиҿкаарақәа, апартиақәа рнап-хгацәа хазхазы ркандидатурақәа ҭарҩуан. Доусы рко-мандақәаҵәҟьа шрымаз убасҟанҵәҟьа иааԥшуан маҷк.
Аиҿкаарақәа рхадацәа рызынтәык зышьҭаз рхаҭақәа
амчрахь рнеира ишрықәкы хадаз аацәырҵуан. Рко-мандақәа дара ирышьҭаланы џьара чынуаҩрак роуа-зар ҳәа игәыӷуан.
Багаԥшь С.У.-еи Ҳаџьымба Р.Џь.-еи рнаҩсан, зкан-дидатурақәа ықәзыргылаз иреиуан – Быҭәба Б.Т., Арӡ-ынба З.Џь., Бганба В. Р. Алхыҩцәеи дареи реиԥыла-рақәа раан, Багаԥшь С.У. иарбанзаалак ажәа хәанчак
иоппонентцәа ирзимҳәеит, ишимырҽхәозгьы инаҵшь-тәуп. Иара имҩаԥигаран игәы иҭаз адәныҟатәии аҩ-ныҵҟатәии русқәа рзы иполитика ааирԥшуан. Акандидатцәа Ҳаџьымба Р.Џь.-еи Быҭәба Б.Т.-еи роппонент-цәа рзы ирдыруазгьы ирзымдыруазгьы еибадыргарц
рҽахьазыршәоз дара рхаҭақәа ирзеиӷьымхаӡеит. Уаҟа
акыр иҽникылеит Арӡынба З.Џь. Иара, иԥышәеи иуаҩ-реи ҭҵаазар, иҩызцәа раасҭа атәыла ахагылара иаҳа
илшон. Бганба В.Р. иакәзар – дызлацәажәоз иара ипро-фессионалтә усура иазкын. Ус иагьа иҟазаргьы, аоппо-зициа оппонентцәа ааидкыланы ироуз абжьқәа маҷхе-ит. Актәи атур аҿы Аԥсны Аҳәынҭқарра Ахадас далхын
Багаԥшь С.У. Алхрақәа зыҽрылазырхәыз рҿынтә иара
иоуит хынҩажәеи акы процент инеиҳаны бжьы.
Абжьыҭира рҽахьынӡазыҟарҵоз, заа ирылаҳәан Ави-це-президентс Анқәаб А.З. акандидат Багаԥшь С.У. дшы-шьҭихуаз. Уажәраанӡа ишыҟарҵалақәоз еиԥш, Апрези-дент икоманда иаиуаз Аԥыза-министрс даиҭон. Уажәы,
ишыҟалаҵәҟьаз аҳәара уадаҩын, Аԥыза-министрс дҟа-ҵан аоппозициа иаиуз Шамба С.М. Издыруадаз Шамба
С.М. иашьеиҳабы, Адунеи Аԥсуа-абаза Конгресс аиҳа-бы, академик Шамба Г.М. иныр ԥыжәара агазар.
Арӡынба З.Џь.-еи Бганба В..Р.-еи атәыла дахьаха-гылаз Багаԥшь С.У. идырныҳәалеит. Алхрақәа иашам-кәан ишымҩаԥгаз ҳәа, егьырҭ аоппозициатә гәыԥқәа
рхадацәа адырҩаҽныҵәҟьа иаақәгылеит. Џьара ҵышә-шәарак ахьырбарыз иашьҭан, аха рыгәҭакы рзышьақә-мырӷәӷәеит. Алхратә комиссиақәа ибзианы аус руит
иахьабалак. Аҭыԥқәа рҿы абжьқәа ишахәҭаз иԥхьаӡ-аны, аԥкаанҵақәа шьҭырхит. Ареспублика Ацентртә
Алхратә Комиссиа иеизнагаз адокументқәа рыҵабыр-гра еиҭашьақәырӷәӷәан. Аҳәаанырцәтәи анаԥшцәа
алхрақәа рымҩаԥгашьа ҭырҵаауан иара аҽны. Зыбжьы
зҭиуаз ирацәажәон. Иарбанзаалак гхак џьара ирзаз-гәамҭеит. Анаԥшцәа рылкаа аоппозициаа ирҿагылан.
Иҳаҩсыз ахәы-шықәса рыла, убла иаахгыла, Аԥсны
ахаҿы аԥсаххьан. Аиҭашьақәыргыларақәа ирыцҵан,
амҩақәа акыр рҽеиҭаркуан, ақалақьқәа еимаздоз
амҩадуқәа асфапьт рықәшьын. Ақыҭа мҩақәа хшы-ҩзышьҭра рызун, акаҭран ықәҭәара иахьалагақәаз
маҷӡамызт. Афымца цәаҳәақәа ҿыц рымҩангара рҽа-зыркхьан. Аӡымҩангаразы қыҭақәак ацхыраара роуан.
Ақыҭа нхамҩа еиҳараӡак изышьақәгыломызт, ақыҭау-аа ақалақь ахь нхара ицон. Уаагьы ҽырҵысрақәак иры-лагахьан. Маҷ-маҷ ареспублика ԥхьаҟа инеиуан, ише-иӷьхоз агәыӷра ҳаман. Гхада ҳамҩа ҳанын узҳәомызт.
Аиҳараӡак афинанс ус ахьаацәырҵуаз ачынуаа рнапы
рымҟьашьыр рзычҳауамызт, аиҳараӡак араионқәа рус-барҭақәа рхадацәа убри рықәукыртә аамҭа ҳҭагылан.
Убри акәын аоппозициаа ирҭахыз, аҳәатәы еихарҳау-ан, аиҳабыра рыгәрагара ажәлар ирцәыӡырц.
Аҿагылара зыԥсҭазаарахаз ауаажәларра-полити-катә еиҿкаарақәа ҿыц рҽааидыркылахын, рышҳамқәа
еиларҭәон, рымч ӷәӷәахарц. Уажәшьҭак аханатә, алх-рақәа рышьҭахьҵәҟьа, аиҳабыра рус шьаҿа ӷәӷәала ре-иҵаҟьара мҩа иангылеит. Аоппонентцәа рықәҿиарақәа
зыбзоураз – рхада Ҳаџьымба Р.Џь. ачынуаҩра дҿа-наҳәаӡомызт. Имч-илша шынеибакәыз аоппозициа
блок реизырҵәара иазикит. Даргьы ражәа ԥхылнадоз-шәа агәаанагара шьҭырхын, иааҟәымҵӡакәа иқәгы-лон ателехәаԥшраҿы, акьыԥхьаҿ. Урҭ ҿаԥызҽуаз аҭак
атәыла анапхгара уамак иашьҭаӡамызт. Аоппонентцәа
ирҿагылоз аидеологиа ахьеиҿырымкааз гха дуны иҟа-рҵеит угәахәышт, акыр шықәса аниаслак. Аха 2009
шықәса ашьҭахь ҳҭагылазаашьа убас ишьақәгылан.
Аоппонентцәа игәарарҵоз агәаанагара аиҳараӡак
уамак ихьаамызт Авице-президент Анқәаб А.З.. Уи да-нԥыза-министрзгьы убас ихы мҩаԥигон. Аусура, аусу-ра, ҿыц аусура. Убас ала иаарҳәоз зегьы алахиҩарц
дықәԥон, дагьлыҵшәадамызт. Убри акәын иргәамԥхоз
аиҳабыра ирҿагылаз ауаа. Иҵегь иӷыӷибагарц, дара
амҩақәа рыԥшаауан. Аиаша уҳәозар, аоппозициаа,
атәылаҿ ачынуаа ирыҵырбаауаз дыриашарц, џьара
цхыраарак аиҳабыра ирырымҭеит, иагьашьҭамызт
дара уи. Ицоз аиҿагылара уагәылаԥшны, наҟ-ааҟ игы-лаз рхымҩаԥгашьақәа лкаа бзиак ԥхьаҟа иаҳзыԥшны
убомызт. Аиҳабыра заҟа иаамсҭашәаха рхы мҩаԥыр-гоз аҟара, ирҿагылаз нышәарак зламыз уаахон.
Аԥсуа ҵара ааҟалеижьҭеи, ҳҵарауаа, ҳашәҟәыҩҩы-ра еснагь ҳажәлар ирылыцәцәааны иҭырҵаауаз аԥсуа-реи аламыси зынӡак ихьаҵуазма угәахәрын. Ҳаԥсҭаза-ара заҟа уагәылагылаз, ауаа урылагылаз, аиҿыхарақәа
урылахәыз, аԥсуареи аламысдареи иаҳа ирымҽхарку-азма? Ԥхьаҟа убри иаҳа аиааира азыԥшызма? Ҳхала
аӡааҟәрылара ҳазхиазма? Ма иахьцалак ҳаԥсуара ҳа-иқәнархозу? Аԥсуара еиқәҳархарц ҳҽазаҳшәозар иаҳа
иеиӷьхозу? Азҵаара рацәа цәырнагон акыр ишәарҭаз
аполитикатә еиндаҭлара. Акәымзар хра злаз зҵаарак
акәын иқәгылаз: ҳхеиқәырхара! Ҳазланагалаз аиҵа-баа-еиҵашьыцра ҳаиқәзырхоз амҩа ҳазкылнагозу, ма
иалкааз политикцәаны зхы зыԥхьаӡоз даҽа проблемақәак убри азы иӡбатәыз рнапы шаларкышаз рхахьы
имааиӡацзу?
Аҳәынҭқарра анапхгара русура иааҟәымҵӡакәа
амца ацраҵара мышқәак иаанкылахеит, ареспублика
Аԥсны ԥыхьатәи Апрезидент Арӡынба В.Г. иԥсра иахырҟьаны. Уи ичымазара данаргәаҟӡа, аԥсреи абза-реи рҳәаа дышҭагылаз, даҽа мышқәак ирыдамхаргьы,
иԥсы еиқәдырхарц, Москваҟа ддәықәырҵеит. Шьҭа
дырзеиқәырхомызт. Иԥсҭазаара далҵит 2010 шықәса-зы. Иара ишиҭахыз инақәыршәаны, Гәмысҭа аԥшаҳәа
иазааигәоу Аџьынџь Еибашьра амузеи ашҭаҿ анышә
дамардеит.
Аҿагылара мҩаԥызгоз иазхәыцны еиқәыршәаз хы-мҩаԥгашьак еицрыман. Аимак-аиҿак аацәырыргон
ҳахьааидгылоз, еиҳараӡак ареспублика аиҳабыра ра-ҳаҭыр лазырҟәышаз иазыркуан. Ианакәызаалак ауаа
рзыӡырҩуан, ирықәшаҳаҭыз ҟамлакәан. Ирықәшаҳа-ҭмыз иаҳа ирацәан, аха аҭак рҳәомызт. Аӡәык-ҩыџьак
гәынамӡарыла иаарҿагылар, дара иаразнак реимак
ааҿаԥырҵәон: «Уи шьҭа иалаҳхи!» Ари зныкымкәа,
ари ҩынтәымкәа иақәшәаз, арҭ аӡәы иазыҟаиҵазшәа
рҭакҟаҵашьа системак шамаз еилукаауан. Дара уахьа-арԥыхьашәалак еицықәдыргылоз азҵаарақәа еиԥшын:
Иҟарҵеи бзиарас? Аурыс ԥарақәа рылоума аргыларақәа зымҩаԥырго? Иабаҟоу аҩныҵҟатәи аекономика?
Изыдмыргылои азауадқәа? Ақыҭа зҭадырцәи? Адемо-графиа рыхшыҩ зазышьҭыми?.. Ицәырыргон еснагь
иҳамаз ҳчымазарақәа.
Аилажьра мариан, аамҭа рацәакгьы аҭахӡамызт. 70
шықәса акоммунистцәа асоциализм дыргылон, атәра
зыԥсҭазаартәыз асовет уаа рыхандеирала, аха ирцәе-илаҳаит аамҭа кьаҿӡала. Ари аепоха Аԥсны иахҭысит.
Аҿыцыргылаҩцәа ишьақәдыргылоз аусқәа, шықә-сырацәала еилажьуа урывҵазар, реиқәымҿиарақәа
абанӡеихауҳауаз? Аиҿагыларақәа ҳәашьак змамыз
акульминациахь иҩеихьан. Аҿагылаҩцәа аанҿасрак
закәыз рыздырӡомызт. Амч знапаҿы иҟаз, русура аа-нырымкыларц, агәамч абааргоз ҳәа, узымхәыцрызи.
Русура ахықәкы хадеи раамҭа аӷьыраки аоппозициаа
ирықәыдмырӡыр амуа инаргон. Зынӡак аамҭа аныуа-даҩыз, ҽнак Багаԥшь С.У. аинтеллигенциа рхаҭарнак-цәақәак еизигеит. Дара уаа жәа-ҩык иреиҳамызт, еи-ҳараӡак ишәҟәыҩҩцәан.
– Аусуха ҳарҭом. Ҳҩызцәа аурысқәеи ҳареи аус ҳзе-ицымуа ҳнаргеит. Ацәгьа ҳабжьырҳәаауеит. Ҳмаҵура
шьҭаҳҵома? Шәгәы ишԥаанаго? – икьаҿӡан згәы кыд-гылахьаз Багаԥшь С.У. иажәа. – Дара ааир, нас ишы-рҭахыу аус рулап.
Еидикылаз, Апрезидент изҵаара хада рхаршҭны,
аԥсуара ишьҭнахуаз апроблема рацәа ирылацәажә-он, убасҟатәи ҳаиқәырхара ус даараӡа иҵарын. Аха
аҵыхәтәаны Аҳәынҭқарра Ахада иқәиргылаз аӡбахә
иазымхынҳәыр ауамызт. Аконституциа инақәыршәа-ны, Багаԥшь С.У. хынтәны Аҳәынҭқарра Ахадас ажә-лар рыбжы ирҭахьан. Аҵыхәтәан иреитинг аԥыхьақәа
раасҭа иҵегь еиҳан. Иара ҿҳәарас ирҭаз, хәы-шықәса,
ареспублика ахагылара, азин иман акәмызт, иуалын.
Еизигаз ауаа ргәаанагара уи азы дазымҵааргьы ҟалон.
Закәытә цҭәызи ишьҭырхыз аоппозициа иалаз? Ры-мацара ракәмызт, зхатә усқәак рзы аиҳабырахь згәы
намӡаз ҭыԥ урҭомызт. Аҳәсақәаҵәҟьа ирҿаԥыцызи?!.
Анапхгара ирыдгылоз усгьы ицәа ихызхуаз ак иҵар-галон, аха «сара исзырҳәо ирымеи?!.» ҳәа зхы иақә-гәыӷӡозгьы баша даанрыжьуамызт. Дызлардыруаз
акәымкәан, дызларзымдыруаз изцәыҵрыԥшаауан.
Дзықәшәаз изымдыруа даақәдырхон зхәы иаҭәҳәаны
акрызфоз.
Аиҳабыра «ҳажәлар еиҟәыршеит» ҳәа, аоппози-циаҿ зҽеидызкылаз арҵәаа ианыҳәҳәоз, дара иреиуаз
аӡәгьы ачынуаҩра дрыдрымкылеит ареспублика иа-хьатәи анапхгара рҳәарц рҭахын. Аоппозициаҿынтә
аҳәынҭқарра амаҵзура инаргаз аӡәык-ҩыџьак рҿа-гылара рхадыршҭуан. Закәытә гаџьеиа уаази ҳазлагылаз! Ҳазхысқәаз зегьы цқьа иааугәалауршәақәар,
ақырҭқәа рхаан амилаҭ-хақәиҭратә қәԥара апартиеи
аҳәынҭҭқарреи рҿы аҭыԥ змаз рыҽҳаладырхәӡомызт.
Аԥсуаа, зегьы неидкыланы, аҳәынҭқарра маҵзурахьы
рынашьҭра иашамызт ҳәа, ақырҭқәа ықәгылаанӡа, уи
убас иҟан. Ашьҭахь аҭагылазаашьа аҽаԥсахит. Ҳӷьы-рак зеибашьуаз аҭыԥқәа рзакәын уҳәап иахьа. Зе-гьы ари аидеиа иаҳзадкылом, иҭахаз ргәалашәара
аҿаԥхьа. Аха аибашьра ашьҭахь ҳареи ҳареи хәдацәа
ҳаибакит адырҩегь, аҳәынҭқар чынуаҩраз. Ҳажәлар
раԥхьагылараз ихадаз аус абракәызма иахьышьҭаз?
Адемократиа злабзиоу – зегьы рхаҿы ҟьаҟьаӡа иаа-дыртгәышьоит.
Ари аҩымҭа снапы иҵысхуанаҵ, схаҭа избарҭоуп
ҳазҭагылаз аамҭа иалагыламыз, ма аоппонентцәа
рыҽԥныҳәак шцәырҵуа: автор деиԥшны дзыхцәажәо
дырзыҟам. Амц рҳәаӡом, аҵабыргра инаҵаршьуеит
акәымзар. Зыԥсадгьыл иазгәышьуа, аус азызуа иаҳа
бзиа автор иныруеит. Ачынуаҩра зҽақәызшьуа, убри
азы зегь зыҵазырӡырц ихиоу даараӡак дшырзыразым
изыҵәахуам, ирмаӡарц дагьашьҭам. Ари аҩымҭа гәа-ларшәара нҵамҭақәаҵәҟьоуп. Жәа-шықәса раахыс
мшынҵас цәаҳәакгьы имҩит. Зны ҭрыс гәаларшәа-газшәа иҟалеит уҳәар – гха ухьуам. Даҽа шықәсқәак
рышьҭахь аҿагылара занааҭс ишьҭызхыз иаҳзааргаз
ахҭыс автор далагылан. Убри изнарҵысыз аныр, абри
аҩымҭа далагаанӡа, деилнархуан. Архив документқәа
дрышьҭалартә хьаас ишьҭимхит, уи ҿыц иазгәаҭатә-уп. Уахь ихы ирхаргьы, ашәҟәы ҿыгҳарыла изҳауан.
Ус иаҳа еиӷьзаргьы здыруадаз, агәаларшәарақәа до-кументла ишьақәырӷәӷәамхози. Аха доусы ишьҭихуа
амҩа иара иалихуеит.
Аҳәынҭқарра Ахада Багаԥшь С.У. чымазарак илаҽ-ын ҳәа аӡәы имаҳацызт. Уи иара ихаҭагьы изымаӡан
ҳәа агәра ҳамам. Аха чымазарақәак акраамҭа ицә-ырҵуам, нас иаалырҟьа гәырԥынҵа иулакьакьоит.
Ҳ-Апрезидент Никарагуа, Венесуела уҳәа, Аԥсны аз-хазҵаз атәылақәа дырҭаауан. Аԥсны иахагылаз Ауаҩ
дара ҳаҭырла дрыдыркылон. Ҭырқәтәыла данца, аԥсуа
диаспора ҳәашьак ақәымкәа бзиа иԥылеит. Дахьнеи-лак Аԥсны азҿлымҳарақәа дрышьҭан. Игәабзиара аи-ӷьтәраз, ма ус ԥсшьараз џьара шьаҿак еихиганы заҳа-хьадаз. Игәамбзиараз Москва дышцазгьы ауааԥсыра
ирмаҳаӡацызт. Акыр иаалырҟьа Кремльтәи ахәшәтәы-рҭаҿ иԥсҭазаара дшалҵыз адырра ааит.
Иара изрыԥҳак аҭагә аанахәахьан. Хар имаӡамкәан
арҩшьыга далҵхьан, иҭаацәа драцәажәон. Ԥхьаҟа иӡ-батәыз аусқәа дрызхәыцуа, дрылацәажәо, игәабзиара
мышқәак рыла ишьақәгылахьан. Иаразнак деицәахан,
уамак ихымҵит. Иҟалеи? Амедицина аусзуҩцәа ирыг-хазма? Уи ахҭыс маӡақәак аҵаҵәахызшәа инхеит. Урҭ
амаӡақәа ҳ-Апрезидентцәа ирыцрыҵуам.
Иҵыхәтәантәи имҩа дықәырҵон Апрезидент Ба-гаԥшь С.У. Аҳәынҭқарратә Филармониаҿ. Аԥсны ахи-аҵыхәеи еизеит иара имҩаԥгараз. Амҩақәеи апаркқәеи
иркуамызт. Абзиараз ҳәа иазҳәар зҭахыз зегьыҵәҟьа
аҩныҵҟа изымлеит. Амшгьы цәгьаӡан. Уаҩы џьабара
иџьабон. Уи днаскьеигарц дааит Урыстәыла Афедера-циа Апрезидент Путин В.В. Анышә дамардарц дыргеит
а-Багаԥшьқәа рқыҭа гәакьа Џьгьарда. Иԥсҭазаара да-налҵ, ма иҽырҟәигеит ацҭәқәа рцентр аҳҭны қалақь.
Аиҿыхара ахьеицлабуаз даарыбжьахеит Авице-пре-зидент Анқәаб А.З. имацара. Иара дыргәалашәартә
дызлаанхаз иарбан ҷыдара хадақәаз иуаҩра иалаҽыз?
Багаԥшь С.У. дахьынӡапрезидентыз, Анқәаб А.З. хәы-шықәса дԥыза-министрын, нас даҽа ҩы-шықәсеи бжа-ки раҟара д-Вице-президентын. Знапаҵаҟа аус иуаз
диқәшаҳаҭ, диқәшаҳаҭым зныкгьы диҿагыланы рымбеит. Рҳәоу еиқәыршәаны аус еицыруртә, иҽирманшәа-лон. Ааԥсара зықәӡамыз усзуҩын. Аԥсны Апрезидент
иԥсҭазаара даналҵ, Анқәаб А.З. инаигӡон Апрезидент
инапынҵақәа. Аиҳараӡак хы-мзы иусура зызкыз Аԥсны
Аҳәынҭқарра Ахада иалхрақәа реиҿкаара акәын.. Иқә-гылан иара ихаҭа икандидатура.
Апрезидентраз кандидатцәас даҽа ҩыџьа рыӡбахә
ҳәан: Ҳаџьымба Р.Џь, Шамба С.М.
Апрезиденраз аҵыхәтәантәи акандидатцәа дара-дара еицлабӡомызт. Рызынтәык Анқәаб А.З. ираԥигар
ҳәа ишәон. Иара иакәын изындаҭлоз, аха доусы атәы-ла дахагыларц иҭахын, рымчқәа рцәеиҩшон. Ҳаџьым-ба
Р.Џь иаасҭагьы, уажәыҵәҟьа зҿагылара пропаганда
аҽарӷәӷәаз Шамба С.М. иакәхеит. Аҟәа афилармониа
аҿаԥхьа ажәлар еизыргон, ақадақцәа рықәгылара еиц-лабрақәа рнаҩсан, Анқәаб А.З. дҿаԥызҽышаз, аибашь-раҿ ҳазҿлымҳарақәа шиԥсахуаз, уажәгьы ақырҭқәа
дышрагентыз ирзаарыгӡа, иааизырымхәыцуаз ар-баныз. Ираҳауаз џьоукы хнамхкәан, аха Шамба С.М.
иштаб аусура уа аус зуаз ишырҿагылаз макьана ир-зеилкааӡомызт. Уаҟа иддырбоз ароликқәа ирыхәаԥшу-аз иибози? Бабышьра аҳаирплан баӷәаза убас ишьа-қәыргылахон, иарбан ҳаир ӷбазаалак шьҭыԥраартә,
итәартә еиҵахарада. Уигьы егьырҭ аобиектқәагьы Ев-ропа астандарт инахыҳәҳәарын. Ус акәын ишныҟәоз
зыжәлар рменталитет аилкаа изахьымӡоз.
Убасҟан, алхрақәа ирылагаанӡа, Апрезидентраз
акандидат Анқәаб А.З. ихаҭагьы ажәлар дрылан.
Иоппонентцәаз раасҭа, иареи дызԥылози еицәажә-арц еиқәшәоз џьушьарын. Џьара-џьара аоппозициаа
иҿагылара рҽазыршәон. Иара идгылаз урҭ дмырцәажә-арц рҽазыркуан. Иара иҩызцәа ааникылон, иҿагылаз
ирҭахыз аҵыхәанӡа ирҳәарц. Ашәамахьцәа, Гәыл-рыԥшь араион аҿы данырԥылоз, изҵааит Ҳаџьымба Р.Џь., ма Шамба С.М. Аҳәынҭарра ахагылара раҭәа-шьахар, ҳтәыла шьҭахьҟа ицома ҳәа. «Ҳаџьымбагьы
Шамбагьы аҳәынҭқарра амаҵзурақәа мҩаԥыргахьеит,
– Анқәаб А.З. абас аҭак риҭон. – Аусушьа рдыруеит.
Аиааира алхрақәа рҿы иргар, Аԥсны аҿиара шьҭа-хьҟа ихьаҵып ҳәа сгәы иаанагаӡом». Анқәаб А.З. ҷыда
хықәкыла деилызкаар зҭахымыз маҷӡамызт. Иара ау-аҩы иҵоурам иҟазшьақәа иҽырцәихьчон, ус ала иаҳа-ҭыр шьҭыҵуан, акәымзар лаҟәышьак аиуамызт.
2011 шықәса Нанҳәа (август) 26-зы Аԥсны Аҳә-ынҭқарра Ахада иалхрақәа мҩаԥысит. Анқәаб А.З.
аԥыжәара игеит! Зыбжьы зҭиуаз џқпроцент иара иқә-шаҳаҭын.
Аамҭа анца, шьҭа иаадыруеит ҽазышәарыла Анқә-аб А.З. иҭархара фынтә ишымҩаԥысыз. Урҭ рыдагьы,
акырынтә даҽа ҭыԥқәак рҿгьы рҽазыҟарҵон, аха ацә-гьоуцәа еиқәшәомызт. Избан абри ауаҩ еиҳараӡак ды-хҭакны дызрымаз? Ус мацара азҵаара ықәыргылара
иагьиашоуп, иагьиашам. Иашоуп, избанзар иааҟәы-мҵӡакәа хықәкыла изышьҭаз иара иакәын. Иаԥхьаҟа
ипрезидентцәазгьы, ҳтәала, иҭадырхаз ыҟоуп, аха
урҭқәа рышьақәыргылара шьҭа иауӡом, иԥасацәахе-ит. Убри азын Анқәаб А.З. хықәкыла иҭархаразы иши-шьҭаз аԥсҭазаара иаанарԥшит, нас зныкымкәа, иҩын-тәымкәа имҩаԥгаз аҽазышәарақәа иаҳа убла иаахгы-лоит азы, имацара ишьҭан уҳәартә иубарҭоуп.
Аиашаз, Анқәаб А.З. иаҳа дырцәымӷын. Иахьцалак
Арӡынба В.Г. аибашьраз ихы иаирхәаз амалуаа рацә-ан. Аибашьра ашьҭахь урҭ иҩызцәан, иусураҿ, аиҳа-раӡак акадрқәа ралыԥшаараҿ, дахьрызҵаауаз рацәан.
Иаргьы дара рхы дадырхәартә ихы неигеит. Рхы дыр-замырхәо данырба, ҳгәаанагарала, машәыр акәзар-гьы, дырԥырыргеит. Ареспублика даԥшәымазар акәын
аӡәы. Убас еиԥш аԥшәымара аконцепциа ажәытәӡ-атәи адунеи аҭоурых аҿынтә иаауеит. Усҟан зыжәлар
ираԥшәымахарц зҭаххоз ауаа ршәаны рнапаҿы иааргон, идеспотцәан. Даҽа
тәылақәакгьы ирыԥ-шәымахарц, аибашьрақәа ҵыргон.
Абиԥарала раҳра еи-бырҭон. Аепохақәа рҽ-ырыԥсахцыԥхьаӡа, урҭ
рдиктатура аформақәа
иаҳа-иаҳа иԥсыҽхон,
ажәлар ирылиаауан
зыхшыҩ акырӡа еиӷьыз
аҵеицәа. Урҭ иаадыр-ԥшуаз агәынамӡара
жәларык рыԥсҭазаара
аиӷьтәра иазыркуан.
Аха атәыла аԥшәыма-ра зҭаххоз аӡәы жәлар
рыԥсҭазаараҿ еиҿкааз
алеишәа даҿагылон. Уи архаикатә ҷыдара ҟазшьақәа
нханы иахьанӡа иаҳзааит, даҽа акыр аамҭа ҭаха ҳа-рҭашам. Иахьа, Аконституциа излаҳәо ала, ажәлар иа-лырхуаз Апрезидент даԥшәыман. Аха «аԥшәма» маӡа
инапаҿы Апрезидент дааиуазар акәын, дмааиуазар,
егьи имҩа даԥырҵыр еиӷьын, акәымзар даԥыригон.
Анқәаб А.З. Гәдоуҭа араиони ареспублика анапхга-реи рҿы аус иуазижьҭеи акрааҵуан. Ирдыруан иҟаз-шьақәа. Азакәан давганы, рхы дшырзамырхәоз усгьы
еилкаан. Аӡә инапаҵаҟа инагара залшомызт. Багаԥшь
С.У. Аҳәынҭқарра данахагыла, Аԥыза-министрс Анқә-аб А.З. дышьҭихит. Мызкы аҟара мҵыцкәан, ажәабжь-ны иааиҩит Аԥыза-министр имашьына ишаеихсыз. Уи
ҟалеит 2005 шықәса Жәабран (февраль) 28-зы. Убри
ахәымҽхан азы аусурантә Гәдоуҭаҟа иаауан аиҳабыра
рмашьынақәа жәпакы еишьҭагыла. Ачадара (Аҽада-Анқәаб А.З.
ра) ақыҭан, Гәымсҭа ацҳаҿ иааӡаанӡа, автомат хысра
ибжьаркит. Аԥыза-министр имашьына 17 хызаҵә ақә-шәеит. Иара ихаҭа ихаҭыԥуаҩ Лакрба Л.И. имашьына
дҭатәан, деиқәзырхазгьы убри акәны ирыԥхьаӡоит.
Иара убри ашықәсан, ҩы-мзы ааҵхьан еиԥш, Мшаԥы
(апрель) 1-зы адырҩегь Ачадара (Аҽадара) ақыҭан аи-ҳабыра рмашьынақәа втоматла ириехсуан. Аԥыза-ми-нистргьы уи ихаҭыԥуаҩ Лакрба Л.И.-гьы ааха рмоуӡеит.
Ахьчаҩцәа руаӡә дхәын. Аҩныҵҟатәи Аусқәа русзуҩцәа
аҭыԥ бзиа еимырдеит, аусҭҵаара напаркын. Ацәгьо-уцәа рышьҭра изықәымлеит уаҳа. Урҭ ибзианы иазыҟа-ҵан ҳәарада, ахыхьчара рылдыршеит. Аԥыза-министри
иҩызцәеи Анцәа ихьчон ззырҳәоз ракәны иааиуан.
Ацәгьоуцәа лахьынҵак роуртә ирҭагылазаашьам-хазт, ирзынамыгӡацыз рхықәкы ҿыц рҽазыршәон,
шьҭа иаҳа еиӷьны ирыԥхьаӡоз даҽа мҩак рыԥшаауан.
Ҩы-шықәса нҭакәкәа ицахьан. 2007 шықәса Рашәара
(ииун) 20-зы Гәдоуҭантә Афон унаӡаанӡа, амҩа ахьы-лакьуа, аԥсаҵлақәа уахьрывсуа, арҭҟәацга заа иҵа-рҵахьан. Аппаратла иԥыржәон иҵазҵаз ианырҭахыз.
Аиҳабыра рмашьынақәа, аусура ианцоз ашьыжь азы,
убри аҭыԥ иазнеиаанӡа, арҭҟәацга заа иԥжәеит. Уи
аҽны адыд-мацәыс ӷәӷәан, изларҳәоз ала, арҭҟәацга
убри анырит иԥнажәартә еиԥш (детонациа).
Анқәаб А.З. Анцәа дихьчаҵәҟьон, уаҳа даҽак узыҳә-омызт.
Аха иара дҭазырхарц ишьҭаз ирдыруан уи иеиқәыр-хара шымашәырыз, ҳазшаз ҳәа уаҩы дшимыцхыраауаз.
Рхаҭа нцәа дрымазар Ажәҩан аҿынтә Адгьыл иахыла-ԥшуаз игәра рымгози. Зны иамузар, даҽа зны ҳәа, дар-гьы атерактқәа ахьымҩаԥыргақәашаз аҭыԥқа заа иалх
ирыман уҳәартә, уамак изыԥшӡомызт. Рхы иадырхәоз
абџьар ракәзар – иааџьоушьартә еиуеиԥшыызт. Уажә-раанӡа автоматқәеи алаӷәыми рхы ишадырхәахьаз
хыхь иазгәаҭоуп. Аҵыхәтәантәи рҽазышәара аахыс
ҩажәа мшы ракәын иҵхьаз, 2007 шықәса Ԥхынгәы (ииуль) 9-зы, ашьыжь Анқәаб А.З. имашьына Гәдоуҭа ақа-лақь ахь уцарц, атрасса иахакнаҳау ацҳақәа руак даны-ныҵысуаз, амашьына иаахеит агранатаршәга аснари-ад. Агранатаршәга зкыз данхысуаз ацҳа дықәгылан. Уи
ирлас иҽиӡеит, уаҩы дизгәамҭакәа. Аԥыза-министр их-шыбаҩ ҵысит. Ибӷа аграната аԥҽыхақәа алалеит. Иха-ла Гәдоуҭа ахәышәтәырҭаҿ ацхыраара ласы дазнеит.
Анқәаб А.З. иҭархаразы абасҟатәи ҽазышәарақәа
мҩаԥыргеит, аха аусҭҵаара лыҵшәадан. Ацәгьоура
иаҿыз зусҭқәаз аӡәгы изымдыруа, ма гәаанагарак ры-мамкәан иҟаларымызт, аха аҭҵаара ус мчыла имҩаԥга-зарц рҭахӡамызт. Арахь иркуаз-иршьҭуаз иалаҟазарц,
ацәгьоуцәа рышьҭа дырӡуан. Ажәлар рыгәҭа агәаана-гарақәа еиуеиԥшымызт. Асҟатәи ҽазыҟаҵарақәа аны-мҩаԥыргоз, зныкгьы Аԥыза-министр дрызҭамырхакәа
ишԥаҟалеи?!. Ма Анцәа дихылаԥшҵәҟьозу? Издыруа-даз иҭархаразы имҩаԥгатәыз ахҭысқәа рысценариқәа
зыҩуаз иара Анқәаб А.З. ихаҭа иакәзар? Иааҟәымҵӡ-акәа ишьҭаз ас ирлас-ырлас рҽазԥыршәон, иарбан
гәаанагараз ицәырымҵрыз.
Ус иагьа иҟазаргьы, ацәгьоуцәа рхықәкы анагӡараз
иааҭгыларыз уаамызт. Ианбамҩаԥыргарыз Аԥыза-ми-нистр анаҩстәи иҭархара ус? Иабамҩаԥыргарыз? Шьҭа
рхы иадырхәарыз иарбан бџьарыз? Абарҭ азҵаарақәа
рҭакқәа ҳшырзыԥшыз, хы-шықәса инареиҳаны ибжьы-сит. Издыруадаз шьҭа рҽеиқәыркқәазар ҳәа ҳшыԥшыз,
аинформациатә дырраҭарақәа рхархәагақәа иаарыц-ҳауан, 2010 шықәса Цәыббра (сентиабр) 23-зы, Анқәаб
А.З. дахьынхоз Лыхны ақыҭан иабхәында иҩны гра-натаршәгала ишаеихсыз. Иара дзыҩназ ауаҭах заа
еилыркаахьан, убри дыҩнаԥыржәарц акәын хықәкыс
ишьҭырхызгьы. Аԥыза-министр инапи ишьапи хәын,
изларҳәаз ала.
«Изакәызеи, – игәахәышт аԥхьаҩ, – иҟаҵәҟьаз шыҟ-аз ҭымҵааӡакәа, анс акәзар ҟаларын, ма арс акәзар
здыруадаз ҳәа, уҳәансҳәанқәа ԥыжәара рыҭаны изеи-зиго?!» Убас агәалс авторгьы имоуп, аха усҟан аҳәы-нҭқарраҿ аус зуаз, аусҭҵаара мҩаԥызгоз, амилициа,
апрокуратура, Аҳәынҭқарра Ашәарҭадара Амаҵзура
аҵабырг рзышьақәмыргылеит. Ирылымшозу, ауаа
ирызцәыҵыргар рҭахымзу ҳзеилымкааӡеит. Автор
аполитикцәа дрылаланы дрыҿцәажәаӡом, аиҳараӡак
аҿагылара усҟан занааҭс ишьҭызхыз. Аҵабырг усгьы
иуарҳәаӡомызт. Иахьа аамҭа рҽақәыршәаны узҵаара
аҭак арҭоит. Ргәы иҭаҵәҟьоузеи? Иарбан хҭысу ииа-шаҵәҟьоу? Ажәакала иуаҳази иубази рҿынтә, ухатәы
алумкаар ада ԥсыхәажәла шумамыз ҳаиҭазкылсуеит.
Уҳәансҳәан ҩ-хықәкыкны ишьақәгылоит. Хықәкыла ау-ааԥсыра ирыладырҵәо уамак ҵабыргра алаӡам. Иаҳа
ииашоуп хықәкыда ауаажәларра ирылаҵәо адырра.
Анқәаб А.З. дыпрезидентзижьҭеи шықәсыбжак аа-ҵхьан. Акыр дырчҳахьазшәа рбон акриминалуаа. Рыгә-ҭакы нарыгӡарц еиҭаԥшьаргеит. 2012 шықәсаз атеракт
даҽа ҽазыҟаҵарак аман. Аҟәа уцозар, Гәдоуҭа ақалақь
уахьналсуаз, Абгархықә ақыҭа дгьыл уналагылаанӡа,
Аҳәынҭқарра Ахада имашьынақәа ирыҵаԥыржәеит
арҭҟәацга. Ашьҭахь агранатаршәга аснариад ргәыд-ҵан. Ахыршәгала ихысуан. Аҵыхәтәан автоматқәа аус
ддыруит. Апрезидент кьыс имоуит, аха дзыхьчоз руа-ӡә, Цыгәба Ремзик, убра дҭахеит. Егьырҭ ахәышәҭәы-рҭахь иахьнаргаз, даҽаӡәгьы, Ԥандариа Ҭенгиз, иԥсҭа-заара далҵит.
Аиҳараӡак Анқәаб А.З. дзыхьчоз рҭархашьа ихаҭа
уаҩҵас даараӡа инырит. Ҳәашьак ақәымкәан иҟазшьа
аҽаԥсахит. Иҵоурамыз иҷыдарақәак иаҳа ицәылыжжу-ан, иҩызцәа ргәаанагарақәа ҭуҵаауазар. Аха уи иусура
атемп аҽамԥсахит, ихы инапаҿы иааганы, аҳәынҭқарратә усқәа наигӡон. Иаҳагьыиҽирӷәӷәеит ҳәа агәаа-нагара шьақәгылеит. Амала аҩныҵҟатәии анҭыҵтәии
иполитиказ аоппозициаа иҟарҵоз акритика Аҳәынҭқар-ра Ахада аҭак аиҭаӡомызт, иусура алыҵшәақәа ажә-лар еилыркаарын ҳәа дгәыӷны. Аха, нас излеилкаахаз
ала, урҭ аҭак ириҭозар еиҳа еиӷьын.
Уаанӡа ажәабжьны ирылан Анқәаб А.З. изааигәаз
ауаҩы зыгәра имгоз дшизишьҭыз, иҟәаҵырц азы. «Из-лаурҵабыргуеи?» ҳәа, дҵаауан егьи. Апрезидент иӡбе-ит акриминал ҳаракы аҵыхәтәа ԥиҵәарц. Ацәгьоура ау-сҭҵаара ианазук, еилкаан уи Аҳәынҭқарра ашьақәгыла-заашьеи ашәарҭадареи ишырҿагылаз. Ари аус рнапа-ларкит Ареспублика Апрокуратура Хадеи, Аҳәынҭқарра
Ашәарҭадара Амаҵзуреи, Ареспублика Аҩныҵҟатәи
Аусқәа Рминистрреи. Урҭ реилахә-еиқәшаҳаҭра иабзо-ураны, 2012 шықәса Мшаԥы (апрель) 12 аҽны ибаандаҩ-ыртәит иаразнак ф-ҩык. Убарҭ рҿынтә ԥшь-ҩык – Анзор
Быҭәба, Алхас Хәытаба, Ҭемыр Хәытаба, Рамзи Ҳашыг
ҭаркит, егьырҭ ҩыџьа рхы иақәиҭыртәит.
Аусҭҵааҩцәа, анаԥшҩы игәаанагарала, ацәгьоура
иахагылаз ауаа шырдыруазгьы, иаразнак дара рырба-андаҩра рҽазырымкит. Урҭ ажәак рызуҿымхыр, шаҳаҭ
дыҟаӡамкәа, аусӡбарахь иузкылгаӡомызт. Ихадаз руа-ӡә, Анзор Быҭәба, дҭаркит. Егьырҭ ацәгьоура назыгӡ-оз иреиуан. Дара рхаҭа шаҳаҭра рур акәын, хадацәас
ирымаз ахара рыдырҵарц. Хы-мшҟа ааҵхьан, Гагра,
аекспрезидент Арӡынба ихьчара аиҳабы, ашьҭахь Аре-спублика Аҩныҵҟатәи аусқәа Рминистр, агьенерал-ле-итенант Алмасбеи Қчач дбаандаҩыртәырц, аопера-тивтә гәыԥ уи иквартираҿ иахьнеиз, иара иҽишьхьан.
Ус анакәха, уи ишизнеиуаз адырра иоухьан. Изларҳәо
ала, адырра иоуит, «Иҟауҵаша уара иудыруеит» ҳәа,
адҵагьы нацҵаны. Уи зҳәоз убас ахьеилыркааз шьҭа
уара идыр! Усҵәҟьа аусқәа мҩаԥысуазар, иара иҽи-шьырц адҵа заа, ацәгьоура рҽаназыҟарҵоз, иоухьан.
Ацәгьоура мҩаԥызгоз ирымхацәгьахеит, уи еилкаан.
Аҳәынҭқарра Ашәарҭадара Амаҵзура иатәу абахҭаҿ
иҽишьит Ҭемыр Хәытаба. Хыԥсҭа ақыҭан Мурҭаз Са-қаниа иҽишьырц иақәикит, аха ианаамҭаз иоуз амеди-цина цхыраара деиқәнархеит. Дәрыԥшь ақыҭа иалҵыз
Рушьбеи Барцыц иҽиӡеит.
Аусҭҵаара аҽарҭбаацыԥхьаӡа, еилкаахон ацәгьоура
амҽхак иаҳа-иаҳа ауааԥсыра шалахәыз. Ирбаандаҩын
аишьцәа  ыҭанаа Едуард иԥацәа Едлари Едгари. Урҭ
ракәзарын 2007 шықәса Ԥхынгәы (ииуль) 9-зы Гәдоуҭа
ацҳаҿынтә ихысуаз, уаҟа Аԥыза-министр Анқәаб А.З.
даниасуаз. Урҭқәа рыдагьы еилкаахеит Кчач Алмас-беи инапхгарала, Анқәаб А.З. иҭархара (илыҵшәада-хаз) шеиҿкааз 2011 шықәсазы Нанҳәа (август) 11-еи
17-и рзы Алаҳаӡы ақыҭан. Ацәгьоуцәа рбанда иалаз
Хәытаба Асҭамыр Валери-иԥа дааныркылеит иҽахьи-ӡоз Дәрыԥшь абнаршәыраҿ.
Уаҩы иҳаздыруамызт, аха ҳтәылаҿ аус ауан аԥсыл-ман радикал еиҿкаара «Аԥсуа џьаамаҭ» захьӡыз. Уи
дахагылан Гыцба Русҭан. Иара Анқәаб А.З. иҭархара-зы аҽазышәарақәа дахьрылахәыз азы данҭарк, еил-каахеит уи инапхгарала еиуеиԥшымыз абџьар рацәа
Гәдоуҭеи Гагреи рраионқәа рҿы ишыҵәахыз.
Аҵыхәтәан, Лаҵара (маи) џ-зы даанкылан Барцыц
Константин иԥа Ҭамаз. Уамашәа иубашаз, уажәраанӡа
иааныркылақәаз зегьы ҭакын, Барцыц ).К. ихы дақәи-ҭын, изыхҟьаз уаҩы изеилкаауамызт. Арахь амассатә
информациатә хархәагақәа изларҳәоз ала, ацәгьоурақәа напхгара рызҭоз уи дыруаӡәкын.
Барцыц ).К. данырга, адырҩаҽны ишьҭалеит Арӡ-ынба Павел Харитон-иԥа. Ишырдыруаз доурыжьҭу,
дрыцәцоу аилкааҵәҟьа ҳамам, аха иара дахьцаз ҳзеи-лымкаакәа инхеит. Излаҳаҳауаз ала, уи иакәын хадара
зуаз, Апрезидент Анқәаб А.З. иҭархаразы имҩаԥгаз аҽазышәарақәа раан. Иҟаҵәҟьаз ҳаздырӡом, аха логика-ла ахҭысқәа реишьҭагылашьа еиҿурԥшуазар, Арӡынба
П.Х. идыруан Быҭәба Анзор иара иӡбахә аусҭҵааҩцәа
ишреимҳәоз. Кчач Алмасбеи иара иӡбахә аусҭҵааҩцәа
ирызӡыригартә дзымнаӡеит, уи иҽишьхьан. Барцыц
Ҭамаз иакәын иаанхаз иара хықәкыла дзыҿцаауаз, уи
дҭаркит. Шьҭа иара ишьҭа закәанла ишхылоз аниба,
дықәҵит, Аԥсны имҩаԥысуаз апроцессқәа аҳәааныр-цәынтә дырнырларц. Усҟан Аԥсны Аҳәынқарра анапхга-ҩы инапаҿы дыҟазаауан. Ус анакәымха, иаҭахны ибо-зар, ареспублика иахагылаз иҿагылараз, аҳәынҭқарра
аҩныҵҟа даҽа ҳәынҭқаррак аԥҵара дазыхиан.
Шьҭа иаҳзеилкаахеит Багаԥшь С.У., нас Анқәаб А.З.
аханатә ҩ-мчык аӷацәас ишроуз: актәи – аоппозициа
блок; аҩбатәи – акриминалитет. Убарҭ ирыдгылеит
зхы иақәиҭыз акьыԥхь, насгьы аԥхьаӡа амчра змаз
ирзааигәаз ауаа. Урҭ рышьхәа еивҵазу еивҵамзу
ихәыцырҭа ӷәӷәаны ауаажәларра ирыман. Азҿлымҳара
анеизакыу, доусы иара итәала аус иӡбарц иҽазикуеит.
Аӡәы ацҭәы шьҭихуеит, ауаа ирбунтырц; даҽаӡәы
акьыԥхьаҿ даақәгылоит, даҽаӡәых абџьар ихы
иаирхәоит. Рызҿлымҳара аизакра џьара еицҭахысыртә
аамҭа икылнагеит.
Иалкаау амчқәа рҿынтә, рыуа ихадаз арбаныз? Уи
апроблема аӡбара аҭахӡам. Аус злаз ареспублика мчы
зырҵәиуаз арбақәаныз? Акриминалитет гәыԥ-ҩык реи-лацәажәарала хадара ауӡомызт. Уа аус зуаз диктату-ран. Авторитартә ҵакы змаз мычран.
Даҽа маҷӡак аамҭа цар, хыхь еиқәыԥхьаӡаз иҳәы-нҭқарратәымыз амчқәа раасҭа иӷәӷәаз, ҭагылазаашьа-ла еиҳагьы зылшоз даҽа мчын Анқәаб А.З. иҿагыланы
изцәырҵуаз, иара иусуреи Аҳәынҭқарра аиларҩынтреи
аамҭа кьаҿла ирныруан.
Ҳ-Аԥсадгьыл иахьа иахьыҟоу амҽхак маҷ еснагь иа-аннакылоз џьаҳшьоит, аха уи ус иҟамызт. Зны-зынла
уарлашәарла аҭоурых иҳанаҳәоит убри аӡбахә, ама-ла иҭышәынтәалан акгьы цқьа иҳаздыруам. Асоциа-лизм аамҭаз «аусуцәеи анхацәеи рдиктатура» аиаша
ҳнарҳәомызт. Уи ашьҭахь агәаанагара еивга шыҟоу
аҩымҭақәа ирныԥшуеит, ҳҵарауаа илеилатәа аҵабырг
концепциа ахьышьҭырымхыц иахҟьозар акәхап. Ама-ла еилкаауп аԥсуа бызшәа зҳәоз ҳажәлар рынхарҭа
ҭыԥқәа ажәытәӡа зны иахьатәи империа наӡак атер-риториа шеиднакылоз. Ҿыц ицәырҵуаз ажәларқәа
рбызшәақәа аԥсшәа иарҿиаз имариа бызшәақәан. Уи
акәым, ааигәаӡатәи (ҩбаҟа нызқь шықәса раахыс) ҳҭо-урых цқьа ҳагәылаԥшыр, ҳ-Аԥсҳацәа рнапаҵаҟа иҟаз
адгьыл ақалақь Анапа инаркны иахьатәи Ҭырқәтәыла
абжаранӡа инаӡон. Аԥсуаа нымхозар, Аԥсҳа иаҳҭынра
ааигәа зны Қәҭешь игозма. Шәкы-ҩышә шықәса раԥхьа
Нхыҵ-Кавказ Аԥсны Ду ҳәа баша иашьҭазма? Зежәтәи
ашәышықәсаз убрантә амҳаџьыр иагаз иаԥсыуаан.
Абасҟатәи ҳаҭбааҭыцә дгьыл есымшааира еиҵало,
иахьа ҳахьаанагаз зегьы иаабоит. Зегь раԥхьа уи
зыхҟьаз ҳажәлар рмаҷхаракәын, хымԥада. Уи зыхҟьоз
аамҭа ирзаанагоз аибашьрақәеи, ахҵәарақәеи
ирымацарамызт. Убарҭқәа рнаҩсан, ҩ-факторк еснагь
ихаданы иаҳԥырхаган. Раԥхьатәи – збызшәа зцәыӡыз
абиԥарақәа жәларҵас иӡуан. Уи аӡбахә зныкымкәан
ицәыраагақәахьеит. Збызшәа зцәыӡыз ихдырра
маҷхон, урҭ еицын еснагь. Дара ма еицынхоит, ма
еицықәҵуеит. Анаҩсантәи афактор – Аԥсҳара аҩныҵҟа
аҳратәраз аиҿыхара еснагь атәылеи ажәлари
ирзеицәан. Хараӡа ҳцарым, ааигәатәи ҳҭоурых из-лаҳәо ала, Аԥсҳацәа ирцәыуадаҩын рнапаҵаҟа иҟаз
аҳцәа реидкылара. Доусы ихатә ҳәаақәҵара мацара
дазҿлымҳан, дахьынхоз ипатриотра акәын мчыс иӷраз.
Жәларык реиларҵәара иашьҭаз диԥырхаган, атәыла
аилаҳара убри ала дацхыраауан.
Амҳаџьыр ааира убас ҳҽеиҩшарақәа даара иаҵгәе-ит. Аменшевикцәа рхаан Аԥсны ладеи ҩадеи зеидым-гылеит. Ашьҭахь аҭоурых процессқәа ҳаидыркылақәе-ит, аха атәыла аиҳабыра ирԥырхагаз амчқәа аҩныҵҟа
ирацәахеит. 37-тәии уи иацнеиуаз ашықәсқәеи рыла-мҭалаз, Аԥсны аиҳабыра ақәгараз ҳаӷацәа иманшәа-лан рхы иадырхәеит урҭ аиҿыхарақәа, аха аҿагылара
зҽазызшәозгьы рымч мхеит, аамҭа еиқәаҵәа даргьы
ықәнагеит. Аҽеиҩшарақәа ҳаман ааигәаӡа. Аиҳабыраҿ
аус зуаз шьаҟас убри иаҵагылан, ҳмилаҭ ҿиара зҭахы-мыз ҳаӷацәа убас ирҭахын азы.
Амилаҭ хақәиҭра қәԥара ҳаԥсуа жәлар еиднакылеит.
Ашьҭахь иҳазцәырҵыз ахақәиҭратә еибашьра атәым
милаҭқәагьы ҳаднагалеит, зегьы ҳаиланарҵәеит. Иахьа
ҳашԥаҟоу? Ҳусқәа наҳагӡахьаз џьаҳшьан, ҳажәлар ҿыц
реиҟәшараз џьоукы рҽазыршәоит, зынӡак изылҵшәа-дам узыҳәом. Ари меркантил хықәкыуп, ҳазҭагылоу аа-мҭа ахәшьара ҳзаҭом, убри ауп зегьы зыхҟьо. Ахақәи-ҭра наӡа ҳауз џьашьа, доусы ихәҭоу ҳәа ииԥхьаӡо да-зықәԥоит. Ус ихәыцуан еснагь, аха уи иахылҵшаз атра-гедиа аҽахьаҵәахуаз ианакәызаалак заа ирбарҭамызт.
Аҳәынҭқарра имҩаԥнаго аполитика ԥыжәара аиу-еит атәыла аҿиаразы. Убас еилаҳкаауеит, даҽакала
ҳазхәыцуам. Аполитика амчхара каҳауеит, атәыла
аекономика ҳаракымзар. Анхамҩа дырӷәӷәарц еснагь
иқәԥоит аполитика мҩаԥгаҩцәа, рыҩныҵҟа ианыӷәӷәоу,
ражәа ԥхылдоуп. Ус анакәха, аекономика ԥыжәара
агома? – уаазхәыцуеит урҭ рыҩбагь реимадараҿ. Ама-ла дара еицуп, еимҩанызацәоуп.
Аҩныҵҟа усқәа реиҿкаараз, иара аекономика
аҿиаразгьы, иаҳа ҳхы ҳақәиҭуп. Аха урҭ адәныҟа усқәа
ирыдҳәалоуп. Уахь ҳхы ҳақәиҭҵәҟьаӡам. Ишаҳҭахыу
тәылак ахь ҳазцом, ҳзаауам. Иаҳҭахыу ҳазгом, иаҳзаа-гом. Иарбан усзаалак анагӡара аурыс дақәшаҳаҭзаро-уп, дзықәшаҳаҭым узеиҿкаауам. Аблокада ҳҭакны ҳхы
анаҳаԥхьаӡози, ареспублика азхаҵара апроцесс амҩа
аатижьҭеи, ҳҭагылазаашьа уамак аҽаԥсахӡом. Маҷ-маҷ
еиӷьхарақәак ҳшырхаанугьы, ҳхаҭа «ҳаилажәра» мҩа-ԥысуеит Ԥсоуи Егри рыҩныҵҟа мацара. Уи аҿиара иа-ԥырхагоуп. Иааҳакәыршоу атәыла дуқәа рнапы ҳануп.
Ишаҳҭахыҵәҟьоу ҳазҿиаӡом. Ҳаҩныҵҟа аиҿыхарақәа
еинымшәаранӡа иҳаркыз раԥшьгамҭаҿ хыхь иаагоу
аҷыдарақәа рыбла азхырҩуеит, рхықәкы анагӡараз, ус
иаҳа ирзеиӷьуп. Аҵабыргаз, аиашарада ак здырыр зҭа-хым азакәан изахыԥом. Убарҭ, аиаша иашьҭоу, иаҳа
ирцәыуадаҩуп закәанла амалрҳара. Аԥараҟаҵарада
мораль змам азакәан анавсаавсшьақәа иаҳа иазыҟа-ҵоуп. Ачынуаа аиҳарак абарҭ роуп ирҭахыу, рымҩақәа
аадыртуеит. Егьырҭ, аԥхьатәиқәа, акыр ирԥырхагоуп.
Аха ауаҩ иаша зегьакоуп аиашамрахь ихы дара идыр-хоит, иус наигӡарц иашьҭоу ирылшо иҿырхуеит. Уи
апроцесс иахьа ҿагылашьа ӷәӷәак амаӡам.
Абри афакт инаҵшьтәуп ҷыдала. Иааџьоушьартә,
аԥсҭазаара аԥышәа иаҳнарбоит ачынуаҩ, заҟа
ҵарҭышала иҽеибиҭо аҟара, маҵурала деиқәшәоит.
Жәынгьы-ҿангьы аҳәынҭқарра мчы далахәуп. Зхы иа-шьҭоу ианакәызаалак еизҳара бзиак далаҟоуп. Даҽа
ганкала уахәаԥшуазар, аҳәынҭқарра убри аҭагылазаа-шьа маӡа иақәгәыӷуеит ҳәа, агәаанагара шьҭукаауеит.
Ачынуаа уалафахәы бзиа еибыҭаӡам. Убри азоуп дара
иҵоурам рҷыдара зхадырҟьацәо.
Ауаа рынхашьа-нҵышьа еснагь атәыла абеиашьа
аанарԥшуан. Аоппозициа ауаҩ заҟа дӷару атәы за-ҵәык иалацәажәоит, аиашаз, амла иакуа уаҩ дҳамам-заргьы, зегьыҵәҟьа збеиам. Арахь ҩба-хԥа машьына
зынхарҭа ҭбаа иҭагылоу ҳамоуп, дара рхыԥхьаӡара
маҷӡам. Ауаа иршәу-ирхоу уздыруам. Ҳҭацацәа Апсны
ирҭиуа ацкқәа раҭәаршьаӡом, ицоит Шәача шә-нызқь
еиҵамкәа аҵкы ҿарҵарц. Аицлабра уахь ииасит. Ацә-гьа-абзиа рымҩаԥгашьақәа хазхеит. Жәлар рынеиааи
ҭбаахеит. Иаҳа-иаҳа имаҷхоит аџьа збо иҳарџьла аус
зымуа нхарц зҭахыу. Аиашаз, ушьапы еиҵых унхарц,
аџьабаа убароуп. Аҩыжәра-ӡыжәра мацара зҽазызкыз
ирымам-ирыхӡым мацара изаламцәажәои. Аусурҭа
ҭыԥқәа шрымам иазашшуа ргәы иҭоу узеилкаауам.
Асоциализм тәра иарҿиаз хымԥадатәи аусурҭа иазхьу-ама? Доусы иусурҭа анеиҿикааша аамҭа ҳшааҭагылаз
рзеилымкааӡои?
Ари азҵаара еиҳараӡак изырцыхцыхуа аҳәынҭқар-ра аҩныҵҟа аиҿагылара антагонизм аҳаракыранӡа
ашьҭыхра иазҿлымҳауп. Урҭ рхықәкы анагӡараҿ амҩ-ақәа ируакыуп. Иахьа, еихьӡарас иҳамоу аекономикаҿ
ашьҭыхра аацәыругар, «уи аурыс ԥароуп изыбзоуроу»
ҳәа иаауҽԥныркылоит. Аоппозициаҿ зҽеизызгаз иа-хьатәи аиҳабыра ркоманда иаламшәеит, аха уа ха-дара зуа, атәыла анапхгараҿ аус аныруаз, аҭыԥантәи
аекономика зышьҭырымхи?
Зыӡбахә гәынамӡарала ҳазлацәажәо рашьҭахь,
ажәлар рнапы зырҭаз шықәсык ала ҳаихьӡарақәа
ааҳнубаалартә ҳазланаргеи? Ааи, ауадаҩрақәа инарывс-аарывсуа, иахьатәи аиҳабыра ҳтәыла аекономика шьҭырхуеит иахьцалак. Амҩақәа цқьахеит, уахыла ҳарнуп ҽынлаҵас. Аҩнқәа реиҭашьақәыргылашьа
апроцесс цәгьоума? Акыр школи баҳчеи ҳхәыҷқәа
дыргәырӷьеит. Ахыбра ҿыцқәа ҳабла иааҵашәоит, џьара-џьара иагьмаҷӡам. Ақыҭа мҩақәа реиҭашьақәыргы-лашьа згәы иаамыхәода? Афымца лашара цәаҳәақәа ақыҭаҿ ирҿыцуп. Ацхыраара ҟаҵоуп аӡы змамыз
аӡымҩангагақәа рышьақәыргылараҿ. Ақалақьқәа рҿы
уи аус макьана инарыгӡоит. Аспорт комплексқәа заҟа
удыршанхозеи! Ахәыҷқәа рааӡара иазкыу аобиектқәа
ақалақьқәа рҿы мацара иргылоума, урҭ цәырҵуеит
ақыҭақәа рҿы. Қалақьқәак рҿы ахатәы сасааирҭақәа,
аԥсшьарҭақәа акыр дыргылахьеит. Егьырҭ акоммер-циа хкқәа цәырҵуеит. Ақыҭа нхамҩаҿ иаҳамбац аҵи-аа ҷыдақәа ҳзеиҭарҳаит. Уааигәырӷьап урҭ рыҿиара
ҳџьынџьуаа ахьалахәу. Ишнеиуа уи адемографиагьы
иахәашт. Ҳажәларгьы усурҭа ҿыцқәак роушт. Арҿиара
знапы алакыу рҭагылазаашьа аиӷьхара аԥҵара аҳә-ынҭқар иахагылоу ируалны ирыԥхьаӡоит. Арҿиаратә
гәыԥқәа жәпакы аҳәынҭқар ҳарџьла рыԥсы ҭоуп. Даҽа
зны еиԥшымкәа, ашәҟәҭыжьра ҿиеит. Аиҳараӡак аԥсуа
литература амҩа бзиа иануп. Аихьӡарақәа зымбо ры-ҽдырлашәыҵәҟьоит. Урҭ, даҽа џьоукы дырлашәырц,
аган иавҵоуп, аекономика ахархәашьа знапы алакыу
ирыдгылаша рацәахар ҳәа ишәоит. Ҳаихьӡарақәа зыб-зоуроу «аурыс ԥароуп» ҳәа, зыҽԥныҳәа уамыхәо ҳа-мҩа дацәшәоит. Баша акапеикылҵәа аӡәы иуиҭаӡом.
Уи ԥхьаҟа акы дазыԥшуп. Уҭи-сыҭи шеишьҭоу аԥсҭаза-ара ԥышәа изнамырбаз иахьа дабаанагеи? Акала ҳгәы
ҟазҵо иаҳхаиршҭырц дзышьҭоу абанеиуа?!
Афымца лашара ҷыдала азааҭгылара аҭахыуп. Аа-мҭа ахьнеихьоу аабоит. Афымца ҳусеиҿкаараз хра злоу
мчуп. Уи иахьа зегьы аӡбомашь уҳәап. Иарбан наплакы-заалак иарада аус азуам. Афымца анааиԥҟьалак, аҳәынҭқар усҳәарҭақәа инадыркны, анхара ҩнқәа рҿынӡа,
зегьы русура ааиԥҟьоит. Ҳазынтәык иахьа телехәаԥш-рада ҳзынхома? Дзусҭазаалак, ихәыҷқәа аамҭа ишаҳәо
рыхшыҩ шәларц, акомпиутер изықәгылазароуп. Уи-гьы аангылоит, афымца ахьынӡыҟам. Ҳара Егыргес
ҳнапаҿы ишыҟоугьы, афымца ҳазхом. Мшызҳа изҳала-роуп уи ахархәара. Нас ҳашԥазыҟоу ҳара ацивилизаци-аз зда ҳхәарҭам аԥсабара мчы? Аԥша ӷәӷәа иахьасуа
аҭыԥқәа рҿы афымца цәаҳәақәа даҽа методк ала имҩ-аԥыргарц рҽазыркхьан. Уи адагьы алашара еизшара
ҭыԥқәа акырӡа идырҿыцырц напаларкхьан. Урҭқәа зе-гьы аанкылоуп. Уа аус зуа изларҳәо ала, аоппозициа
рмитингқәа зыхдырҟьаз афымца ахәԥса ашьҭыхра иаҟ-әыхыуп. Аҳарџь рацәа аҭахыуп, зегь рыхә анышьҭыҵуа,
заҟа маҭәахәы ҳҭахыуи, излааухәои, ухаҭа цхыррара
узыҟамҵозар, аус иаҿугьы хықәкыла урԥырхагазар?
Ҳаԥсҭазаара ҵаслеи қьабзлеи еибаркыуп. Убарҭқәа
ирылахәым, дызлагылоу ауаа дуаҩны дрыԥхьаӡаӡом.
Урҭқәа зегьы ирыхьӡо иџьыба акыр ҭазароуп. Ҭаацә-арак рныҟәгараз аџьабаа рацәа убароуп. Капеик аӡәы
баша иуиҭаӡом, ухала иааурыхроуп. Арахь иаҳхаагаз
амилаҭ еиҿыхара, ахақәиҭраз аибашьра, урҭқәа ры-шьҭахь ҳазҭагылаз аполитикатә, аекономикатә уадаҩ-рақәа ганкала ҳдырӡрыжәуан. Зџьабаала ахныҟәгара
иашьцылахьаз, аидара иаҵала, ацаҟьа иаҿан, акаҵәа-ра ихәнарц; егьи аганала, акаамеҭ еиҿагылара ҳара
ҳааӡаӡомызт, ҳаицәанамтәуазар. Аиҳараӡак аусура
иашьцыламыз аџьабаа збоз ирҿыԥшӡомызт. Урҭ ргәы
иалаз дара рыгдыраҿ иҟаз, ақәԥара уамак иалахәы-мыз рнапымцқьара мацара акәӡамызт. Рыбла ихгылан
аиҳабыра ҭыԥқәа змаз, цхыраара дук абџьар мца иа-лагылаз ирырҭозшәа иҽырбаны, ирԥыхьашәаз аҳәы-нҭқар мал шеимырҵәоз, маҷк анааҭынчраха, анхараз
аханқәеи анаплакқәеи аамҭа кьаҿла ишдыргылоз.
Усҟан анхацәа ашшуан, «аҭаҭын ҟашәҵа рҳәан, ҳар-блит, ачаи аашәрых рҳәан, ҳарблит», – иахьеиԥш урҭ
ргәынамӡарақәа згәаламшәода?! Убри аамҭаз ачыну-аа рхатәы бзазашьа иацӡаауазма? Иреиӷьыз амашьы-нақәа дара ирықәтәан, рыҽҵәылх рҽеиларҳәон. Рхәы-ҷқәа ишырҭахыз ахҷаҭ иалачон. Урыстәыла иреиҳаз
аҵараиурҭахь аиҳараӡак ирышьҭуадаз аҳәынҭқарра
ҳарџьла? Арҭқәа ҳамбо, ҳабла амса хҵаны, ҳара адәы
ҳақәгылаӡамызт. Аԥарарҳага аобиектқәа зыргылаз
ачынуаа ҳхәыҷқәа рҭахара аҳак рзымгарц, ауааԥсыра
ргәы шынамӡоз ҳхашҭхьоума?
Ма аԥшатлакә акырынтә арыцҳара ирзаанагаз
ашьҭахь, абжьыуаа знык цхыраара роума? Усҟан «иҭа-хаз ҳхәыҷқәа раҳаҭыраз зегь ҳачҳауеит, дад» зҳәаз
абырг зыбла дыхгыламда? Урҭқәа згәы иаламдаз, аха
усҟангьы иахьагьы иаҳачҳауа маҷӡам, ацҭәы ҳҽацәы-ҳахьчоит. Ауаа реивҵаларақәа егьырҭ атәылақәа рҿы
бџьар еиҿанаргылақәеит. Убра ҳнанамгарц, ҳазын-тәык ҳаӡәыкны Аконституциа ҳақәныҟәозароуп.
Абасҟатәи аус анҳаԥгылоу, аҿар ахәҭак, убранӡа
аччиара рылсит, аџьа раларгалара уадаҩхеит. Зынӡак
напыла аусура рҭахӡам. Аус зымуа акыр изырҳауама.
Иаҳа иласхеит анаркотик аҽаршьцылара. Урҭгьы ирыз-мырҳаз аҟәрышь иашьҭоуп. Аҷкәынцәа ирзааигәоу ад-әқьанқәа инарыҩнаҳауа ирыҩноуп, қәҵарыла мацара
акыр аархәаларц, нас руалқәа рызшәаӡом. Дзакәытә
хаҵеи, зԥара зџьыба иааҭых, ҭаҭынк ззаамхәо? Аџьа-баа зхы иазырбо рус еиҵарҟьоит. Иахьа ҿыц иҳазцәы-рҵыз аџьырмыкьа економика аҽалагалара ҳцәыцәгьо-уп, аус зымуа аус зуа русқәа иҵегь идыруадаҩуеит.
Абарҭ еснагь згәы намӡо уаауп. Згәы намӡо аполитик
дара рыгәшәымшәҳәара изымариоуп. Ас ианбанӡа?
«Сара исылашәааӡаз аԥсуареи иаасыкәаршоу ирыла-ҽу ахымҩаԥгашьа ҷыдарақәеи хәыки-шьхаки рыбжьоуп, – лҳәеит студент ӡӷабк. – Аԥсуа, ицәгьеи-ибзиеи
ааидкыланы, иааҳакәыршоу амилаҭ дызлареиӷьу зба-ӡом», – алкаа ҟалҵеит лара лхазын. Аҿар даҽакала
рааӡара хымԥада иаҭахыуп. Анхашьа система аидеи-атә еиҿагыларақәа ҳҿар бжьагылазар, аԥсҭазаара мҩа
алхраз цқьа иаҳзымҩақәҵаӡом. Дара рымҩа ылырхуе-ит, адәахьы инаԥшны, ҳара ҳныр роуаанӡа.
Ааӡара ианакәызаалак ахшыҩзышьҭра ду аман.
Ааӡара иазхәыцны амҩа ианырзықәымҵозгьы, аҵа-си ақьабзи, аԥсҭазаашьа-нҵышьа рхала идырҳау-ан. Ашәы-шықәсақәа, азқьы-шықәсақәа, ажәанызқь-шықәсақәа идырӡрыжәуаз ари апроцесс амилаҭ рых-дырраҿ имҳәыр мацаран инхомызт, уи иҵоураз ҿиара
аиуан. Ииз ихшыҩ, шьарда аамҭа еиҿкааз информа-циала ичаԥазма уҳәо, ишьақәгылахьан, амала усҟан
иахьцалак иара изҳашьа ижәлар рныр аиуртә рыԥсҭа-заашьа далагылазар акәын. Иахьа ҳаԥсҭазаара убас
еиҿкаауп, аинформациатә хархәагақәа ҳшьаҳаны ҳар-кыуп. Ирацәоуп ажәларқәа рныр. Зынгьы, ацивили-зациа ҿа ҳзаауа анџьаҳшьо, еихаҳа ҳажәлар иааргоз
ҳкультура маҷ-маҷ ҳшацәхьаҵуа ҳазгәаҭаӡом. Арахь,
иҭҵаазар, закәтә беиароу иаҳзеихамҳакәа иаҳцәын-хаз, уажәгьы иаҳцәыӡуа хьаазымго ҳхаҭа ҳшыӡуа из-еилкааӡом. Убри амҩа ӷәӷәала ацхыраараз шьаҟарс
ҳарак дуны иаҵагылоуп ҳполитикатә еиҿыхарақәа.
Убри ҿыц ҳазхьаҵ игәаҳамҭар ауӡом, ианаамҭоу иаҳ-зымшәаз-иаҳзымзаз, иахьа иаҳа ирлас имҩасуа аамҭа
ҳашаҭаӡом.
Ааӡара ус системак амазароуп. Азҳара зегьы аны-руеит. Зегь раԥхьа хшыҩзышьҭра ду зыҭатәу ахдырра
ҳаракы аҿа уаҩ иларҽроуп. Уи уадаҩуп. Асаби даниы
нахыс, иааиԥмырҟьаӡакәа адуқәа рныр зхәыцрала иа-нымҩаԥымс, ахәыҷы, ахбыџ еиҳараӡак, агәыҩбара из-цәырҵуеит, урҭ рҿынтә ихадоу мҩаны ишьҭихуа заа
издыруада. Ааигәа рҵаҩык ашколаҿ зны иаирԥхьоз,
шьҭа ихаҵаз, уамашәа ибаны дизҵаауеит: «Абасҟатәи
иҳашәҳәоз ныҵаба иабацеи?» Уи ара иугәаламшәар
залшом. Иахьа хәлаанӡа аҵаҩы дышиашахаша аӡбахә
иаҳауеит, иарбан маҭәарзаалак ииҵо убри ахшыҩҵак
арҵаҩцәа иналадыршәуеит. Аҵаҩы ахышә дахьынкыл-ԥшуа, ашкол дахьынҭыҵуа, аушьҭымҭа еиҳау аҵара
дахьҭало, аусураз, ма усказ аҳәынҭқар усҳәарҭаҿ дахь-неиуа, џьара бзиароума ма цәгьароума дахьақәшәо,
иааӡараҿ иаҳауаз акәӡамкәа, даҽа ԥсҭазаара ҿаасҭа-рак даахҭықәгылоит, иуаҩра даҽакала аҽаамԥсахыр
амуа. Уажәраанӡа иларааӡоз зегьы неиԥхьбаҵәҟьоит.
Арҵара-ааӡара уси адәахь уси еиқәшәаӡом. Зынгьы
аԥсҭазаараҿ иԥыло амаҟәымбарақәа дызлариааиша
хшыҩзышьҭра иаҳа ирызузар акыр изеиӷьзар ҳәа уаз-хәыцуеит. Убри маҭәарны арҵара иалагылазар, иха-даӡоу акәхар – иаҳа дымҩақәнаҵозар?
Аԥсҭазаара усгьы еицлаброуп. Уи, абзиара иаз-кызар, иҳахәоит. Аха аконкурсқәа раан иобиективтәу
ахәшьара бжеиҳан ирзықәыргылаӡом. Убри ҟалоит
акультуратә усмҩаԥгатәқәа раан. Уи ачымазара ҿкны
иҳамоуп аҵара иҭало рзы. Аҳәынҭқар усбарҭаҿ аусу-раз аҿар ралыԥшаараҿ убри аҷыдара иҵоурамкәа иа-аҳԥырахеит. Иахьа ицәыраагаз командала анапхгара
ус азнеира ауаҩы дзыԥсоу уамак ахә азшьаӡом. Уа аус
зуа ирыдгылаша иаҳа ирышьҭоуп, агәырҵҟәыл иалаӡ-оу аган давадырхаргьы. Нас рыуа-ргәыцхәы иаҳа игә-ыцараркуеит. Абарҭ аҷыдарақәа хыхь ианцәырҵлак,
рыҵаҟагьы аԥсҭазаара ирыланарҽуеит. Еиҿагылоу ам-чқәа, иаармариа иуҳәозар, аоппонентцәа дара ртәқәа
мацара иахьрышьҭоу аӡәгьы иаҳҭахӡам, аха иахьа
даҽа мҩак ҳамаӡам. Ари угәы иалсып. Даҽакалагьы
иауам, избанзар дзусҭазаалак ишьаҿа зырӷәӷәаша из-ааигәеитәуеит, акәымзар иҿагылоу дрыцҟьоит. Ҳара
иаабо, ҳазхәаԥшуа игхақәа роуп. Убри аамҭаз аҽеид-кыларақәа ҳцәыцәгьоуп, уаагьы иаҳа иаҳзааигәоу ҳау-ацәа, ҳгәыцхәцәа ҳрышьҭоуп, урҭ иреиӷьу ма иреицә-оу ҳәа еилмыргаӡакәа.
Аиҵашьыцра агәамҵхамҵ мҩахьы укылнагоит, уҽ-узнымкылар аиҵабаа ҟазшьақәа уиааиуеит. Уи иахьа-балак уацәшәалароуп. Аха адепутат корпусқәа еиуеи-ԥшым атәылақәа рҿы убри аҷыдара иазиааиуам, ҳара
ҳҿгьы иаакылсит. Уламыс уҵахәмаруазароуп, ма ушә-озароуп. Анигьы аригьы ҳаналыхәдоу, леишәас иҳау-ри? Ари аԥсуара аԥсыҽхара иаҷыдарахеит. Ус адепу-татцәа ирмыхьыр акәын аиҳараӡак ҳара ҳҿы. Апарла-мент аҳәынҭқар мчы иахәҭакыуп. Уи даҽа ҩаӡарак ала
егьырҭ аиҿкаарақәа иреиҳазароуп. Амала араҟа имҩ-аԥысуа аиҵахарақәа алхыҩцәагьы иаҳхароуп. Ҳабжьы
заҳҭаз роуми аус зуа. Ҳзыԥсаз роуми иалаҳхыз. Угәы
иалсуазаргьы, ари ҵабырггәышьоуп. Ауаҩы, аиҳараӡ-ак аполитик, иҟаиҵахьоу ажәлар рыхдырраҿ мҳәырҵас
иануп, аиҳараӡак уи ихныҟәгашьа бзиара дук иазкым-зар. Аамҭа анцалак, иҭагылазаашьа аҽанаԥсахлак,
зынӡак ииашоу уаҩушәа даақәгылоит ҳәа, уи ихәшьа-раз ауаа рыхшыҩ мҳәыр иануи уажәы ихымҩаԥгашьеи
аиҿыбаара рылнаршоит. Аиашаз, иџьашьахәу убри
аҷыдароуп ԥхьаҟа ҳазго. Амала уи аиҵахарагьы ацым-кәан иауҟахыу. Аамҭала акәзаргьы, иахьа ирбо-ираҳа-уа аҿар ишԥарныруа? Ишԥарныруа зыуаҩы қәра иҭа-гылоугьы?
Қәрала еиҳабыз иныҟәыргоз, зқьы-шықәсала еихыл-ҿиаауаз аҵас, ақьабз, ахныҟәгашьа, абзазашьа-нҵы-шьа, аламыс, ажәакала аԥсуара абеиара дуӡӡа аи-ҵбацәа рызҳашьаҿ аныр ӷәӷәа аман. Иахьа амч знапаҿы
иҟоу реизыҟазаашьа-ҽеҩшарақәа ауааԥсыра рлеишәа
аҽарӷәӷәаразы иазеиӷьу иазеицәоу ҳазхәыцлароуп, ус-мҩаԥгатәык ҳнапы алаҳкаанӡа. Егьирахь ҳазҿқәоу зегьы
ҳазрыламцәажәаргьы, амҩаду аҿы ҳхымҩаԥгашьа убла
иаахаҳалоит. Уаҳа уаҩ иҳәара иацымныҟәо аҷкәынцәа
гәыԥ-гәыԥ авариақәа иҳацәҭадырхоит. Аха иахьоума
аҿар амҩан рыԥсҭбара анхацыркха.
Аибашьра ашьҭахьтәи ашықәс мацараз, ҳамҩақәа
рҿы иҭахаз ҳаҷкәынцәа рхыԥхьаӡара аӷа иабџьар мца
иаҳцәагаз раасҭа еиҳан. Уи иацнеиуаз ашықәсқәа рыз-гьы автоавариала иҳауз аԥхасҭа еиҵамхеит. Убасҟан
убри заанырымкылеи иахьатәи ҳлеишәадара «уа-машәа избо», амч усҟан изымпыҵакыз? Убасҟан иҵаҳ-газ ҳлеишәадара иахьанӡа иаҳзынхеит, маҷ-саҷк иаҳа
ҳшеиӷьугьы. Зтәылаз згәы былуа рхы ааидыркылар
ҳагхақәа раԥыхраз иаҳа еиӷьӡами, аполитикатә амби-циақәа ԥыжәара рыҭаны, инымҵәаӡо ацҭәыҟаҵарақәа
раасҭа? Агхақәа ҳаргьы иаабоит, урҭ рцәыҵгара ҳацә-шәоит, џьоукы урҭ, рыриашара ацынхәрас, рхы иша-дырхәо заа иҳаздыруам.
Аккорупциа тәылакаҿ аус анамуаз аамҭак ыҟаӡ-амызт. Даҽакы иамусуп уи профилактика ҳасабла
аҿагылашьа аиҿкаара. Усҟан унапаҿы иукызароуп
аконкрет факт, иумазароуп ашаҳаҭцәа, аусҭҵаараз
аргументқәа. Урҭ урықәиҭымкәа, аусҭҵаара унапы уза-лакуам. Аҿагылара еиҿкааҩцәа аиҳараӡак ма иурист-цәоуп, ма амчра аструктурақәа рҿы аус зухьоу роуп.
Абарҭқәа рзымдыруашәа зыҟарҵои?!. Акы иамусуп,
абарҭ зегьы еилкааны, аҳәынҭқарра злашьақәгылоу
аиҿкаарақәа рыҩныҵҟа амҩақәҵашьак азырыԥшаауа-зар. Убас иашьҭоу роуп аконструктив оппозициа ҳәа
ззырҳәо.
Егьыс, амҩаду уангыланы, убжьы ҭугоит ҳәа, аус
уаԥырхагамхозар уахәаӡом. Аккорупциа шыҟоу уавҵа-гыланы ианыдурҳауа, убжьы еиҭагазар ишԥауаҳауеи?
«Уо-ора! Ҳара иаҳфашаз зегьы ҳцәырфеит!» Аха даҽа-кала дышԥаныҟәои ауаҩы, алеишәа ашьақәыргылара
иҽазимкзар, Аҳәынҭқарра Ахада иахгара заҵәык игәы
иҭакызар? Усҟан уи иҩызцәа аихьӡарақәа ргәаладыр-шәаӡом, агхақәа заҵәык роуп ицәыҵырго. Урҭ ҳамам-кәан. Аха гәыкала дара рыриашара иашьҭоу ҳәынҭқар-ра мҩала ирыӡбароуп, раҳаҭыр анышьҭыҵуа.
Ҳаиҳабырақәа рҿагылашьа аформақәа ҳажәлар
ршеит, амчра еиуеиԥшым ахәҭақәа рантагонизм мҩа
ҳшангылоу иахәаԥшны. Иахьа аԥсуара ҳауаа ықәныҟ-әартә, еихарҳартә иаҳзымҩақәҵаӡом. Иахьа ихадоу
мҩаны аоппозициа ирбо – аҳәынҭқарра ахагылараз,
ма аҳәынҭқар маҵзура ҭыԥк аанкылараз амҩа ылхраз
қәԥарахеит. Абарҭ аиҿыхарақәа рыҩаӡара ҳаракцәа-хеит, ԥхьаҟа ҳрышьҭуам. Ҳхымҩаԥгашьа, ҳҟазшьа,
ҳаизыҟазаашьақәа, ҳаиҭанеиааишьақәа цқьа ҳарзым-хәыцыр, ԥхьаҟа аиццара даараӡа иаҳцәыуадаҩхаӡоит.
Доусы ихымҩаԥгашьа ихала дазхәыцуазар, адунеи
аӡәы наӡаӡа ишиимҭаз еиликаар, даҽакала ԥсҭазаа-шьак шьҭихуан. Зегь раԥхьаӡа, ҳхатә зҿлымҳарақәа
раасҭа, аҳәынҭқарра зҿлымҳара ҳаԥхьа иҳаргыларо-уп. Ҳшынҭаацәоу убри ҳалшома?
Атәылақәа Аԥсны иақәлацыԥхьаӡа, дара ирымаз
ахныҟәгашьақәа, рдин, ркьабз, рҵас аԥсуаа иныҟәыр-галарц, рбызшәа ихадаз еимадаган ишьҭырхырц аиа-аира згаз иполитикахон. Зқьышықәсақәа зҽеихазҳауаз
аԥсуара аԥсабара ажәлар еиқәнархон, аха, ампыҵа-халаҩ иныр амоуӡакәа, изаанхомызт. Усҟан ахдырра
ҳаракы аарԥшымзар, ажәлар рыԥсуара аиқәырха-ра иазымықәԥар, реицҽыхьчара рҽырзақәмыршәар,
жәларык аиҿыхара иалаӡуан, нас аԥсуарагьы ныҟәыз-годаз? Аԥсадгьыл аҩныҵҟа убри азы еснагь ауаа еид-гылозароуп, аҳәоу еиқәымшәарақәа ҟамлакәан аха,
убри хадамзароуп, акәымзар уи аиҿагыларахь икылна-гоит, ишнеиуа агәыԥқәа зеинымшәо аиаӷара рыбжьа-лоит. Убри иаҳа ишәарҭоуп, аӷа импыҵахалара аасҭа.
Аҵыхәтәантәи ҩышә шықәса, даҽа аамҭанык еиԥ-шымкәа, амҳаџьыри, ареволиуциеи, ақырҭқәа рна-паҵаҟа ҳаҟазаареи акырӡа аԥсуара иаԥырхагахеит.
Иҩашьаӡама уҳәартә, ажәлар азеиқәырхомызт, Аԥс-ны ахақәиҭтәраз ҳҽызлаҳгалаз аибашьраҿ, иаагаз
аиааира анаҩсан, ҳауаҩышьа акырӡа иԥхасҭанатәит.
Анаркоманиа аҽарӷәӷәеит, ауаҩшьрақәа, аҭахарақәа
акыр ирацәахеит. Ҳхымҩаԥгашьақәа ҳжәытә иацәыха-рацәахеит. Уааԥсырала ҳаизҳара ԥсыҽуп, ҳахныҟәга-шьа анхара уамак ианаалом. Ааигәа имыӡындаз ҳәа,
агәазыҳәара-цәшәара шьҭухуеит, убасҟатәи абызшәа
ҿиарц, ахдырра ашьҭыхра иамуа ҳнеихьеит.
Ауаа рдоуҳа рзымыхьчозар, уи аиқәырхара аҳә-ынҭқарра ахахьы иагароуп. Убри азоуп уи заԥаҳҵаз.
Аҳәынҭқарра аусура акала еиҭактәуп, уи адоуҳа еиқә-нархарц. Иара аусура азхәыцра ӷәӷәа аимуур, есааира
иаҳа-иаҳа ҳаԥсардхалоит. Адоуҳа саркьаҵас иԥыхха
ицарц агьагым, уи ҿыц ашьҭыхра иус мариахом. Знык
иуцәыӡыз абеиара ҿыц аиҭашьақәыргылара ианакәы-заалак иауам, усҟан уи даҽа доуҳа беиарахоит. Убри
азоуп иҳамоу ҳахьчарц, еихаҳҳарц еснагь изықәԥоз
ҳпатриот дуцәа. Амала аполитикатә ҭагылазаашьа ес-нагь убарҭ ирԥырхаган, ҳполитиканцәа ракәзар – иана-кәызаалак рхы мацара иашьҭан, аҳәынҭқарра напхга-раҿ рҭыԥ дырӷәӷәон, рмилаҭ зҿлымҳарақәа ирышьҭаз-шәа аԥшра арҭон.
Ари апроблема аҭыԥ ақәҵара, иарбан зҵаразаалак
аҭак аиураз еиԥш, ҳаҩныҵҟа зеиԥшраз иахьыԥшын.
Усҟан анҭыҵынтә уахи-ҽни зылаԥш ҳхызмыршәоз ҳа-ӷаҵәҟьа усҟатәи дуадаҩхомызт, ҳпара иԥшаарц дма-риахон. Аха иахьа анапхгара, русутә ибзиоума, ицә-гьоума ҳәа еилых ҟамҵаӡакәа, ирԥырхагоу аусмҩа-ԥгатәқәа зырцыхцыхра мацара иашьҭоу гәыԥ-ҩык ана-хагылоу, жәлар реиларҵәара ҳалшару иҳалымшару?
Аҳәынҭқарра иахагылоу згәы бзиоу ауаа реидкылара
еснагь хықәкыс ирымоуп иахьакәзаалак, згәы бзиам
ражәа ԥхылдара азымуазар – ҳара ҳагәхьаа мкыкәа,
дара рымҩа иануп, аха зегьакоуп ԥырхага роуам ҳәа
узҳәашам. Унаҩсан аҿкы чымазара цәырҵзар, уи ушҟа
иааирым ҳәа узлагәыӷреи.
Ҳара ҳаиқәырхара наӡа зылшо ҳбызшәа аҿиара за-ҵәыкоуп. Ҳаԥсҭазаара егьырҭ аганқәа зегьы, ҳабзаза-нхашьа налаҵа, еиқәҳархоит, аха абызшәа ашәарҭа
ӷәӷәа иҭагылоуп. Иара зцәыӡыз ажәлар аанхаӡом. Ус
ииаӡааз амилаҭқәа рацәаӡоуп. Адунеиаҿ зегь раԥхьа
ицәырҵыз аԥсшәа – ԥсабаратә бызшәоуп. Убри азы
ишуадаҩу иаанхоит. Ажәанызқь шықәсқәа ирылс, аҭо-урых ҟыбаӡыба иргәылс иаауеит. Хықәкыла уи уаҩы
еиқәирхомызт азы, Анцәа иџьшьоуп ҳҳәоит. Иазхәыц-ны аԥсшәа еиқәырхахеит ХХ ашәышықәса аҩбатәи
азыбжа аахыс, шьҭа аиаӡаара аԥан ианықәгылаз
инаркны. Иахьа уажәраанӡа аҵараиурҭақәа, аҭҵаара
усурақәа, ашәҟәыҩҩыра, нас аинтеллигенциа гәыԥ-ҩык рпатриотизмра ирыбзоураны, абызшәа аҿиара ус
мҩаԥысуеит, убас ала еиқәырхагәышьоуп. Аха урҭқәа
шьҭа иазхом. Аинформациеи аимадага ҿыцқәа рхар-хәагақәеи иаҳзаарго адыррақәа ҳбызшәа аҿиара ры-хьӡом, ҳазхәыцны џьара реформақәак мҩаԥаамгар.
Ари ажәларқәа ирыпроблема дууп. Ҳаргьы ҳабла
иабоит ҳбызшәа шҭахо. Уи аиқәырхараз, даҽакала
иуҳәозар – аҿиараз, агәаанагара ҿыцқәа цәырҵуеит.
Ақәгыларақәа маҷӡам. Абызшәа аҿиаразы акыр про-грамма рыдыркылахьан. Урҭ ажәуан инагӡахаанӡа. Аа-игәа даҽа программак апроект еиқәдыршәеит, иркьы-ԥхьит ашәҟәыҩҩцәа, аҭҵаара ус знапалакыу. Иааҳәны
иазхьаԥшыз уаҩ дыҟаӡам. Абызшәа аҿиара ирҵар
ишьҭыхын Гагра ақалақьи араиони рҿы. Ажәалагалақәа ҟаҵан, аха зегьы шьақәхалазшәа аԥшра аархәеит.
Аҵыхәтәан аҳҭнықалақьаҿ еиҿкаан хеилакык «Ахеи-қәырхара» захьӡу. Уи иалахәуп аԥсуа школ ареформа
азумзар, аԥсуа бызшәа шаҳзеиқәмырхо еилызкаауа
аинтеллигенциа. Убарҭ ирылоуп амаҭәарқәа аԥсышә-ала еиҭазгахьоу аҵарауаа.
Абри аус зегь раԥхьа игәыцарактәу проблемоуп.
Аҳәынҭқарра иахәҭоу хшыҩзышьҭра макьана иахьана-мҭац угәы унархьуеит. Арахь ус ада ари аус ӡбашьа
аиуам. Издыруада аиҳабыра абызшәа ахьчараз мҩак
рымазар, уи азы информациа ҳамам азын, рыгәҭакы
ҳаздыруам. Аоппозициа аусқәа зегь раԥхьа идыргыла-шаз ҳбызшәа апроблема зынӡак иалацәажәаӡом. Уи
акәым, иара аҿиара иаԥырхагоума ахьуҳәақәаша аус-нагӡатәқәа рнапы рылакыуп. Ахеилак «Ахеиқәырхара»
агьалҵуам, аиҿыхарақәа рполитика абраҟагьы аԥыжә-ара агар. Иаҳа иеиӷьын зегьы рхы еиларкыр, еидгылар.
Аха аполитикатә амбициақәа идырҳаз ҳаицәымӷрақәа
ԥхьаҟа ҳрышьҭуам. Арахь зҭыԥ иқәҵатәны ҳазԥырха-гоу рацәахаӡеит.
Ааигәа Гагра имҩаԥыргон иубилеи ныҳәак. Иалахә-ын ҳақалақьқәеи ҳқыҭақәеи рырҿиаратә ансамбльқәа
– гагратәи «Кьараз», уачамчыратәи «Ерцахә», гәдоу-ҭатәи «Риҵа», гәымсҭатәи «Гәыма». Иааџьоушьартә
инарыгӡон жәлар рашәақәа ирзааигәоу, ҳкомпозитор-цәа иаԥырҵахьоу ашәақәа. «Ерцахә» инанагӡон иара
убас ҳаибашьра аҭабиаҿ ииз ашәақәа. Ахәыҷқәа ран-самбль шьахәла иқәгылеит. Асцена ықәырдыдиаауа
еицыкәашон ахәыҷқәа, ршьамхы рыҵыԥраауан адуқәа.
Уаныҩдәылҵлак иудыруеит ҳашәаҳәара азал аҩ-ныҵҟа ишынҵәаз. Ҳбызшәала ишымцәажәо еиԥш,
амҩан аԥсышәа ашәак уаҳаӡом. Уахьыҟоу узымдыруа,
узлагылоу, аиҳараӡак аҿар, ажәак ҳбызшәала шама-хамзар ирыхәылшәом. Ана-ара еиҿкаау акаҳуажәырҭақәа, аҭхаџьырҭақәа рҿынтә ҳашәақәа ааҩӡом. Агә-араҭақәа рҿынтә иуаҳауазар – атәым естрада зегьы
амҽханакуеит. Зегьы ззыӡырҩуа, ирҳәо иҳарҿиаз акәӡ-ам, ҳбызшәа акәӡам ҳадгьыл иқәыҩуа. Ҳабацо?!.
Аҳәаа нхыҵ тәылак иамкыз ӷарк, иҽԥныҳәа ҳзы-шьҭымхуа, ма политика еилаҩынтрак, еибашьрақәак
џьоукы хындырҵәахуазар ҳәа, ҳрызԥшы мацара, аде-мографиа проблема ҳзыӡбома? Ҳазынтәык ҳбызшәа-ла ҳзеицәажәом. Уи аиқәырхараз усгьы план еизакык
ҳзеиқәмыршәеит, згәы былуа џьоукы ҳҭыԥқәа рҿы
ҳбалыбаҭоит умҳәозар. Ҳара ҳхаҭақәа араҟа, Аԥсны,
ҳаҿиашьа ӷәӷәам. Анцәа инапы ҳаныԥшыло мацара,
иаҳзырҿиари? Аха анахьгьы арахьгьы маҷ-саҷ иҳаз-кашәо ҳхы иаҳархәалароуп. Галаа иахьатәи рҭагы-лазаашьа мҩак изықәҳамҵари? Ас еиԥш аамҭа шьҭа
нахыс ҳақәиҭушәа згәы иабо игха ахьынӡаҵаулоу дзаз-хәыцуам, уа ҳара ҳицхыраароуп. Атәыла дуқәа рҽеид-кылақәашьа, нас реилаҳақәашьа, ҳгәы ишаанагақәо,
уаҩы инапы ианым. Аимпериа ҟыбаӡыба бџьар еин-даҭрала еибаркыуп. Убарҭ рӡыблара ажәлар маҷқәа
еиладырҩынтуеит, уи иалаӡуа маҷӡам, аиҳараӡак заа
еиҿкаашьақәак рхы ақәыдмыршәар.
Ҳҵасқәа ракәзар – ишҳаркьаҿша ҳәа ақәкы шьҭых
иҳамеижьҭеи, аԥсҭазаашьа асистемақәа рҽеиҭныр-ԥсахлеит. Уаагьы лыҵшәа ҳамаӡам. Урҭ рымҩаԥгашьа
ҳазхәыцыр, имҩақәаҳҵар иаҳа иеиӷьзар? Ҳчарақәа
ракәзар – иаҳчараны имҩаԥысуандаз, иҳабаргызи!
Ҳхы ззаҳкыша аӡәы далацәажәом, агәхьаа зкыу дыҟам
уҳәар – гха умыхьуазар акәхап. Ари аус ахы иаужьуп.
Ааигәа Аҟәа чарак руан. Иааит аиҳабыра. Иахьабалак
еиԥш усгьы ҳчара згьама лаҟәӡаз концертхеит. Аҭама-да ицынхәра усгьы ддикторуп «ҳгәырӷьара» мҩаԥызго.
Уи ажәак аԥсышәала ихәылшәом. Аԥсуа ашәак цқьа-ны иуаҳауам. Уаҳа ҳәынҭқар мҩақәҵашьак абра иаҳмоуӡои? Џьара-џьара, ачара алагамҭаз, ныҳәаԥхьыӡк
аԥсышәала ирҳәагәышьоит, изларгәаӷьи ааугәахә-ыртә. Нас дара «ртәы» аацәырыргахуеит. Иааугәа-лашәоит асовет мчы аан, аизарақәа рҿы аӡәы заҵәык
ҳбызшәала дандырцәажәоз, «Ленин имилаҭ политика
наҳагӡоит» рҳәарц. Иахьа амилаҭ культура аизҳара
аҳәынҭқарра имҩақәнаҵозар акәӡами? Ма иара иша-ҭахыу амҩа ылнахуама? Акультура анархьиала ҿиа-шьа ҳауама?
Ҳара ҳдоуҳа макьана ақалақь аҿы иӷәӷәам,
аҽеиҿнамкаацт. Иабаҟоу, ақыҭауаагьы ақалақьра иа-хьыԥшит, даҽакалагьы иамуазар акәхарын. Ақыҭа
чареи ақалақь чареи, ирҭбаан уалацәажәозар, анаа-гьы араагьы ҳҵас-ҳқьабз еиҵахашьа еиԥшхеит. Шьҭа
ҳабеицныҟәо? Уи ауп аус злоу. Аԥсуара еихаҳара аи-муӡакәа, иахьатәи ҳкультура «еилаӡҩа» иҳацәтәымӡоу
ахь ҳкылнагар?
Абызшәеи акультуреи узеиҟәыҭхом. Абыржәы аҟара
зымҽхак ҭбаау алитература иҳаҩсхьоу аамҭаз иҭыҵӡо-мызт. Аҳәынҭқар цхыраара амоуп. Аха ашәҟәыԥхьаҩцәа
маҷуп еснагь еиԥш. Иахьа иаҳагьы имаҷзар ҳәа агәаа-нагара шьақәгылахьеит. Зегь раԥхьа ауаҩы шәҟәыԥхьа-рыла илаԥшҳәаа шыҭбаау аилкаа иашьҭаӡам. Асоциа-лизм аепохаз уи иазҿлымҳан. Анаҩсан, аԥсҭазаара бзи-ахарц, аамҭа зықәҳарӡуа амал рҳароуп. Ашәҟәыԥхьара,
адрамтеатр ахь аныҟәара, аконцертқәа рбара уҳәа, зе-гьы-зегьы зыԥсахуа ҳзырхәыцит. Уахгьы-ҽынгьы ауаҩы
дахьынаиааиуа, дахьтәоу-дахьгылоу ателедырраҭара
дазҿлымҳауп, иаргьы ҳәашьак ақәымкәа иҿиоит, мы-ругала, технологиала азнеишьақәа есааира иҿыцхоит.
Аус адызуло рацәахаӡеит, атележурналистика зыҟаҵа-ра ҷыда усхеит. Абраҟа заҟа еиҵахара амилаҭ ироуа
аҟара, ажәлар ркультура хьысҳахоит. Рыҿиара аганқәа
зегьы еиҵамхалар ԥсыхәа ыҟам.
Абызшәа аҿиара хшыҩзышьҭра ӷәӷәа аиуазар, еи-ҳараӡак амал зқәырӡлатәу, ашкол ареформа анаҩсан,
ателедырраҭара ҳаракы аиҿкаароуп. Абызшәазы ах-дырра аизырҳараз ателехәаԥшроуп иахьа аиҳараӡак
узықәгәыӷша. Аҿар рмилаҭ хдырра ашьақәыргылараҿ
ицхыраауеит иара. Аԥсны аҭоурых рҵароуп уи азы,
аха ҳбызшәа аҵакы еилыркаауазароуп, ргәаҵан ине-иртә. Ус анакәха, Аԥсны аҭоурых ҳара ҳзы имаҷуп,
хра злоу усхон аԥсуа иҭоурых ҭаҳҵаауазар. Уи азын
ателехәаԥшраҿы алекциақәа рцикл еиҿкаазар – даара
иҳахәарҭахон. Уи ацикл акырынтә идырбатәхоит. Ари
апроблема, ишаабақәо рыла, занааҭла иазыҟаҵоу ҳәа
иаҳаԥхьаӡо ҳакадемикцәақәакгьы макьана аҵыхәанӡа
рыҭҵаарақәа мнеиӡацт.
Ҳаԥсуа телехәаԥшра ақәра маҷуп, аха иахьа иаа-ҳакәыршоу атәылақәа рыҿиара, имҩаԥысуа аныр ду,
аԥышәа аимадара, аиҭанеиааи уҳәа зеиԥшрақәоу
рҷыдарақәа азгәаҭаны, ҳҭагылазаашьа еиӷьзар бзиан,
акәымзар ҳаиҵахарақәа ирыцлалоит. Иахьа ҳтелехә-аԥшра ахьнеихьоу алкааҟаҵара уҽазукыр, аиашаз,
угәы ухьуеит. Ателерадиокомпаниа аартра аиубилеиқәа раан, иазгәарҭоит уи анаартыз, ақәҵара шыҟалаз,
Аԥсны аиҳабыра аус ируз уҳәа, инарымҩатәшәа убри
ажәлар рықәԥара ишалҵшәаз ааргәаладыршәазшәа
руеит иргәаԥхошәа иргәамԥхошәа. Арахь аус злаҵәҟ-ьаз убри аҵыхәтәантәи афактор акәын. Уамак иаҳгәа-лашәаӡом закәытә қәԥараз имҩаԥысуаз! Аҿар ракәзар,
– еснагьтәи процесск аҳасаб азуны, ателехәаԥшра ҳа-моу џьыршьоит. Арахь ҳаҷкәынцәа закәытә шәарҭаз
изҭагылаз, «рыхәда аҳәызба иаҵаркит» ҳәа шырҳәо
еиԥшҵәҟьа, убри апроблемеи егьырҭ амилаҭ зҵаара-қәеи ирыӡбашьаз шьҭа акыр иԥшҭәыдахеит. Уи ҳҿар
рыхдырра азнарҳаӡом.
Зегь раԥхьаӡа, жәларҵас ҳаиқәырхара шьагәыҭс
измоу абызшәа аҿиаракәын изызкыз ателехәаԥшра
ацәырҵра. Уи аӡбара аангылеит узҳәом, аха иахьца-лак акыр ишьақәхалацәеит. Уи аусура аиӷьтәраз акыр
жәалагала ҟаҵоуп, амала заҟа хшыҩзышьҭра рыҭоу
ҳаздырӡом. Адырраҭарақәа мҩаԥызго рбызшәа амҩан
ирҳәо аԥсшәа иацлабуашәа иахьынӡеиӷьу уамак иуз-гәаҭом, убасҟатәи абызшәеилаԥса ахархәара аиуит.
Ҳбызшәа ахархәара ателехәаԥшраҿы акыр ихьаҵу-азар ҳәа, агәаанагара цәырҵуеит. Ҳбызшәа злацқьа-хои? Ҳара иҳаҳалароуп еиӷьу аԥсшәа! Убри ҿиалароуп
аԥсҭазаара аган рацәа ицәырнаго ахәыцрақәа ахә-аԥшыҩ изнеиртә. Аԥсышәала иузымҳәо хшыҩзцара
ҳамаӡам. Убри рзымԥшаауазар – зынӡак рхы иадмыр-хәар – иаҳа иаҳзеиӷьуп.
Ҳтопоним жәпакы рынҵәамҭақәа еиԥшуп. Дал,
Ҵ абал, Амҭҟьал, Мархьаул, Ҭҟәарчал, Џьал, Чхәа-рҭал, Хәаџьал, Ҵ ҟәыргьыл, Гал; иҳамоуп ажәлақәа –
Хәырхәмал, Аџьынџьал; иҳамазаап аӡиас Џьамӷьал.
Абжьыуааи Самырзаҟанааи ажәытәӡан акала еидыз-кылоз дгьылкны ишьақәгылан. Дара рзеиԥш хьӡгьы
Аԥсыл, ҳаӷацәа иахькыдырҟьозаалак, иахьанӡа ҳҭоу-рых иаҳзеиқәнархеит. Иҭҵаатәу аус ҳаԥхьа ишьҭоуп.
Гал араион иаҵанакуа адгьыл еиҳараӡак иреимакы-рҭаны ҩ-жәларык ирыбжьан аҵыхәтәантәи шәышықә-сақәак рзы. Аибашьрақәа раан ахҵәареи ақәӡаара-қәеи, ҿыц анхацәа адгьыл ҭацәқәа рахь реихара иара
иалахьынҵан. Арахь иаауан аиҳараӡак ауаҩышьрақәа
ирыхҟьаны ихҵәаз аҭаацәарақәа. Аибашьра амша-ла адгьылқәа анҭацәуаз, аԥсуа аҳцәа нхара иҩаргон
егьырҭ аԥсуа дгьылқәа рҿынтә анхацәа. Ааигәаӡа
Жәыргьыҭ араион аԥсуаа нхон. Иаԥсыуаамкәан зхы
зыԥхьаӡақәоз џьоукгьы аԥсшәа рҳәон. Поти ҳәа иахьа
изышьҭоу «Ԥыҭ» аҿынтә иааит. Анаҟлиа – ан лыҟаара
иалиааз аанагоит. Иара ус уҿыҩаухар, Баҭымынӡа акә-арақәа аԥсуа хьыӡқәа рхыуп. Иара убас, Қарҭҟа амҩа
уанылар, иуԥылоит аҭыԥ «Агара», нас «Мцхьеҭа»
(амца ахьарҭа), «Варӡиа» (Ҩарӡы), Кура (Аҟәры); Гу-риа иқәынхоит агәы иарииз ауаа. Улаԥш иаахгыло
роуп арҭқәа. Иҭҵаам заҟа ыҟоузеи?! Арҭ зегьы аԥсу-аа ирҭыԥқәан, рбызшәа рхашҭыцыԥхьаӡа, дара ыӡуан.
Ҳхы ҳаназымхәыц, иахьа ҳара убри ҳзыԥшуп.
Уажәшьҭа акыр шықәса ҵуеит галаа еимакырҭас
ишьҭаҳхижьҭеи. Уа ҳназгаз аполитикатә еиҿагылароуп.
Ҳаибашьра иахырҟьаны, зныкымкәа дара хҵәахьеит,
аха иҳаргьежьуеит, галаа шьагәыҭуаауп ҳәа иԥхьа-ӡа. Урҭ, ҳамбициа иаԥырхагамкәа иахьынӡаҳбо, рын-харҭақәа шьақәдыргыларц, ҳаарыԥхьоит; ҳамбициа
ианымаало ҳбар, иаӷацәаҳтәуеит. Ас ҳус еиҿкаашьа
хара ҳнанагом.
Аԥсны иқәынхо рзинқәа еиҟаразарц, галаа апаспор-тқәа рыҭазарц азҵаара ықәгылан шықәсқәак раԥхьаҟа.
Аҳәынҭԥарра Ахада иалхраз зкандидатура ықәгы-лаз руаӡә уи цхыраара ӷәӷәас иоур ҳәа иоппонентцәа
ацәшәон, аус аҭыԥқәҵара иаҿагылеит. Уаанӡа дара
ус знык ирыхьхьан, ганкахьала иахьа уажәраанӡагьы
ршьа руеит. Галаа ррыцҳарақәа иахьала аброуп рхы
ахьыркыз. Иаҳзеилымкааит акәымзар, уи ҳара, аԥсу-аа, иаҳрыцҳароуп. Еилызкаауагьы рхы заҵәык иашьҭо-уп, ҳаԥсадгьыл азҿлымҳарақәа уамак ирхьааӡам.
Уа ҳзаанымгылеит. Усҟан аҵарауаа, академикцәа
назлоу, иқәгылеит иаԥсыуаахарц зҭахыу галаа ԥынгы-ларак рмоуа, иаармариа рдокументқәа еиқәдыршәарц.
Апаспорт рыҭара еиҿкааҩцәа иаԥҵатәыз ҳәа иадырбоз
ашәҟәқәа узырхыԥомызт, убранӡа аус дыруадаҩуан.
Арахь аоппозициаа хазы убри азҵаара иҵоурамкәан
идырцыхцыхуеит, рполитикатә ҭахрақәа рынагӡараҿ
рхы иадырхәарц. Аиҿыхара абри аус аҭыԥқәҵара иа-ԥырхагахан, аконтрольдара ҵнагеит. Апаспорт-визатә
маҵзура аусзуҩцәа ари рхы иадырхәеит дара ишырҭа-хыз.
2џнызқь паспорт рырҭеит изакәанымкәа рҳәон аоп-позициаа, раԥхьа уи анцәырыргоз, Гал араион амацара
ус иҟалазшәа иалацәажәон, дара иаҳа ус ирыхәарҭан.
Ателехәаԥшрала «амцахараа» иаадыртит даҽа маӡ-ак: усҟатәи апаспорт еилагарақәа х-раионк рҿы имҩ-аԥысуазаарын, галаа рҿы мацара акәымкәан. Закәан
еилагаразу имҩаԥысуаз аилкаара ус имариам. Еилка-ауп аԥара шалаҟарҵоз, аха, аусҭҵаарахь икылугартә,
уи иашаҳаҭда? Апаспорт шара иахьакәӡам ианалагаз,
аоппозициаа ишаԥырхагахаз даҽа знык иаҵаҳшьып.
Аҵыхәтәантәи ашықәсқәа рзы ԥшь-нызқь паспорт раҟ-ароуп ирырҭаз х-раионк рҿы. Урҭгьы закәандарала ир-шазар, – аӡәгьы дариашом, – аха аҵабырг шҵабыргыу
ицәыргатәуп, доусы ишихәарҭоу ҳәа акәымкәан.
Апаспорт шараз азакәан иахьынӡықәныҟәоз злагә-арҭалашаз мҩак рыԥшаарц акәхап апаспортизациаз
акомиссиақәа зхаԥҵаз. Абри азакәандарахь иаҳа ахы
зырхатәыз шьаҭас иаҵоу ҭҵаам. Апаспорт шара за-кәандаран имҩаԥысуан ҳәа иадырбан, уи аусҭҵаара
Апрокуратура Хада иадырҵеит. Аусҭҵаара хыртызарц,
конкретла ус заҵәык ԥшааӡам, аха Апрокуратура Хада
ирыдырҵаз адҵала «рнапқәа рыӡәӡәеит», амала аус
ахьырзынамыгӡашаз, даҽа зны аутәы шьҭырхыртә,
ахаҳә (ауацхыр) шьҭарҵеит.
Ақырҭуа мпыҵахалаҩ-мчы ҳахҳәаны, «аԥсуа ида
аҳра Аԥсны даимуааит!» ҳәа, аныҳәаҿа ишьҭаҳху-аз ԥсҭазаара абеит. Ҳтәыла хәыҷы ахьынӡанаӡааӡо
иқәынхо ус уаҩы мап ҳазицәкуам. Зегьы ҳзааигәаҳтә-роуп. Иахьеи уахеи ҳгәы иҵхозароуп адемографиаз
ҳапроблема ду. Адунеи еибашьрақәа рышьҭахьгьы
бџьармца еиҿагылаз, ԥхьаҟа ҭынч изланхашаз иала-цәажәарц, еидтәалон. «Уаӷа дуҩызатә!» рҳәон акыр
еилызцоз. Уажәраанӡа ишьақәдырҟьартә аҭагылаза-ашьа ззаԥырҵахьаз ауаа мҩак ҳара иқәаҳҵароуп. Уи
азы ҳтәыла иқәынхо зегьы ҳадаҳкылароуп. Иаҳзааигә-аҳтәаанӡа ҳӷыӷибагалоит. Убри ашьаҭа ҳара ишьҭаҳа-мҵозароуп. Галаа ҳаҟәганы иаҳмыргылароуп. Урҭ ры-ԥсҭазаара реформак азутәуп, ҳаицрызхәыцроуп, ҭаӷь-заа (лебедь, рак да шьука) реиԥш акәымкәан.
Зегь раԥхьа, иахьатәи урҭ ирҭагылазаашьоу ҳнагә-ылаԥшып.
Ҽнак хыбрак иҩнагылаз аԥсыуа жәытә ашәак адә-ахьынтә ираҳаит. Шамахамзар уи заҳахьадаз. Иазыр-ҳәоз еилыркаарц иҩдәылҵзар, машьынак аҩныҵҟантә
иааҩуан уи абжьы ҵары. Уа иҭатәаз галаа ракәын.
Рхаҭа аԥсшәа уамак рзеилкаауамызт, аха «ҳабацәа
рашәа» ҳәа, бзиа ибаны иазыӡырҩуан, шәанаџьалбе-ит! Дара ирдыруеит ишаԥсыуа шьҭроу, Бзыԥын раби-ԥара уажәгьы ишынхо. Ишаԥсыуаау рҳәарц агьрыгӡ-ам, аха ргәылацәа, агырқәа, гәаар рҭахым. Шәазхәыц!
Ҳара ҳнарыхан иҳаргылоит, дара здызкыло рахь иаҳа
рхы кыдуп. Ари ҳазхәыцлар бзиан. Иахьцара рзымды-руа еилахеит. Гыртәылаҵәҟьа инхо раасҭа, арҭ иры-моуп аԥсуа жьира, Ажьырныҳәа мҩаԥызго рацәоуп.
Лыхны инхо  адиақәеи Гал инхо урҭ рыжәлантәқәеи
рабиԥара акоуп. Аижәлантәқәа анеизо галаа арахь
ирылоу рацәоуп. Аус злоу рабиԥара шьҭра дырӡыр
рҭахым. Иаҭахыуи абарҭ шаԥсыуаау рҿы иадырҳәарц?
Егьырҭгьы идеилыркаатәуп шьҭрала зны ишаԥсыуааз.
Иҳадаҳкылароуп! Уи иаанагои? Зегь раԥхьа апа-спортқәа рыҭатәуп. Ауаҩытәыҩсараз иҭаҩтәуп. Ҳре-спубликаҿ ишынхо деилыркаатәуп. Маҷ-маҷ аԥсуа
школқәа ԥыжәара шраҳҭо рбароуп. Аԥсшәа ирхатәы
бызшәазароуп. Аамҭа кьаҿла иузымҩаԥго ҳԥынгыла-ӡам. Аамҭа рацәа аҭахыуп. Уи аамҭа иҵегь ҳнахеит
ҳаҩныҵҟа еиҿыхарақәа рыла. Ҳаԥхьа ишьҭоуп аус ду.
Уи аԥсуара иахәаша ус ҳаракыуп. Аус арҳауҳаура ҳзе-ицәоуп. Маҷ-маҷ имҩаԥгалазар – ифеидахоит. Иахьа
ҳабжьы ҳмыргар амуа ҳааргеит умҳәозар. Абарҭқәа
рымҩақәҵара ацынхәрас, ҳара ҳполитикатә цҭәы дара
алаҳарӡырц ҳазхиоуп. Зынӡак ҳарлашәит уи, галаа еи-макырҭас иахьҳамоу.
Чхәарҭал инхоит Зухбаиақәак (Зыхәба). Урҭ ран
д-Џьынџьалԥҳан. Уи, уа даннанага, рықырҭуа школ аҿы
аԥсуа классқәа еиҿылкааит. Убри аӡӷаб хәыҷы лаԥсуара
еиҳаз аԥсуара ныҟәызгаз ҳәа иҽхәо узиқәшаҳаҭхарым.
Лара иаамҭаӡамкәа лыԥсҭазаара далҵит. Аибашьра
ашьҭахь «ҳаԥсыуаауп, аԥсуа паспортқәа ҳашәҭа!» ҳәа,
иаақәгылеит лара лыхшара. Ирырымҭеит.
Дзусҭазаалак дынхароуп, дынҵыроуп. Ихшара рҵа-ра духарц иҭахыуп. Ишԥаҟаиҵари Гал араион иқәынхо
ауаҩы, ҳара дҳаӷоуп ҳәа ҳааизықәгылазар? Дара ау-сураз Аԥсны иалоуп. Шәҟәы ркӡам азы, иҵегь еиҳаны
аԥарарҳараз, Ԥсоу изахысӡом. Аԥсуа паспорт змам
закәанла Аԥсны далалар илшаӡом, усҳәарҭак аҿы
дрыдрымкылозароуп, еиҳау аҵара иоурц, ҳара ҳҿы
азин имаӡам. Ажьаҳәеи аԥсынгьерии ибжьаҳкызар,
ишԥаныҟәари? Абахҭа иҭаркыз ишԥаҟаиҵо? Дҭыҵыр
иҭаххоит. Ари ауаҩытәыҩса ԥсабара иаԥҟароуп. Убри
ззеилымкааз дзусҭада? Рышколқәа иахьа қырҭуа
школқәоуп. Рҵара ареформа иазхәыцхьада? Қырҭбыз-шәала абжьаратә ҵара зауз, иҵара Қарҭ иацимҵар,
дабацои? Арҭ аусқәа ҳабзиарақәа ирхылҵышьҭымхар,
еиҿыхарала аус ҭыԥқәҵашьак аиуам. Арҭқәа зегьы оби-ективла ирзымхәыцыз дполитикыуп ҳәа дзаҳаԥхьаӡа-ри? Аус излауала амҩақәҵашьоуп аполитика. Ухатәы
амбициақәа аиааира ргозар, узакәытә политикыузеи?
Ҳаибашьра ашьҭахь, жәаба-жәаҩа шықәса рҿынӡа,
аҿагылара амч усҟатәи иӷәӷәамызт, уи зҽалазырхәуаз-гьы Азакәан Хада еилагара рҽазыркуамызт. Аҿагылара
ахархәара анааиуаз Аҳәынҭқарра Ахада иалхраз аҽа-зыҟаҵара иазыԥҵәаз аамҭа азакәын. Амала усҟангьы
аизарақәа мҩаԥызгар зҭахыз маҷӡамызт, аха убарҭгьы
рымчхара аҳарак ҳахаанымхарц, аус зуаз, Апрезидент
иаамҭа нҵәаанӡа аусуха ирҭарц, абжьагарақәа мҩаԥа-агон. Убас ала Аконституциа иқәныҟәарц, амҩақәа ыл-хын. Даҽакала алеишәа ҳзышьақәыргыломызт. Азакә-ан Хада ишахәҭоу аус ҳзамырур, ауаажәларра рҽеҩ-шарақәа ҳаракӡахар, антагонизм амҩа ылаҳхуеит, уи
иаанаго – бџьар мца аиҿагылара ҳазхиоуп. Убас ҳмы-хьырц аус зуаз маҷӡамызт. Уи иаанагаӡомызт усҟантәи
аҿагылаҩцәа иқәдыргылоз азҵаарақәа хырҳара рылаӡ-амызт ҳәа. Ирылазҭгьы! Аха апроблемақәа рҭыԥқәҵа-раз зегь раԥхьа алеишәа ҳамазароуп. Аусқәа закәанла,
аҳәынҭқарра усбарҭақәа рыҩныҵҟа иӡбалатәын. Уи
азын, аҭагылазаашьа ҳгәаԥха-иаҳгәамԥха, Аконститу-циа иаҳәо ҳахымԥалароуп. Бџьармца мҩала апробле-ма аҭыԥқәҵара ҳашьцылахьеит. Ааигәаӡагьы Аиааира
ҳгеит, аха ҳара ҳаҩныҵҟа ҳусӡбарақәа даҽа мҩак рзы-лаҳхлароуп, аҽеиҭакра цәгьоуп, аха ҳаҿызароуп.
Амчра знапаҿы иааиуа ркоманда иаламшәаз шама-хамзар зегьы аоппозициа рҽадыркылоит. Убра ирыла-гылоуп уажәраанӡа амчра змаз ркоманда иалаз. Дара
раамҭаз рнапқәа ирныз аусқәа рыла даараӡа ҳдыр-гәырӷьахьазма? Иарбанзаалак ргылара уск, мҩаҟаҵа-рак, наплакы ҿыц аартрак, ма даҽа усмҩаԥгатәык ала
ҳхы-ҳгәы дырҿыхахьазма? Асовет мчы аан, ашықәс
еиқәаҵәақәа, Аибашьра Ду, амилаҭ хәаҽра ирылга
иааргоз жәлар рышәаҳәареи рыкәашареи Аҳәынҭқар-ратә ансамбльҵәҟьа аусура иаҟәыхын. Ҳаибархха,
ҳаидарақәа ҳажәҩахыр иқәҵа, аҳәаа ҳхыҵырц, мчыб-жьыла ацәаҳәа ҳанықәгылаз, ҳалагылара заҭәазым-шьоз есымша иоурыжьҭуан. Ауааԥсыра рымҵарсрақәа
нҵәаӡомызт. Аполитикатә ԥсҭбарақәа ҳаармыхәаӡеит.
Иахьа алеишәа ӷәӷәа ҳамаӡам ҳәа, зыбжьы ҳамыхәо
убасҟан иабаҟаз
Иахьеи уахеи иҳалагылаз даҽа џьоукы џьара ус ӷәӷ-әак рнапы адыркӡомызт иаадыруазижьҭеи. Уалафахәы
бзиак арҳара иашьцылаӡам. Шьҭа рықәрақәа убранӡа
инеихьеит, рыӡбахә акала иуҳәарц уҭахым. Аха дара,
рхымҩаԥгашьа иацәыԥхамшьозар, зларықәҿумҭуазеи?
Иагьараан иубаргьы, ҿагылара еизарак иашьҭоуп.
Иашьцылахьеит азын, иахьа анапхгара знапы иану
иҿагылазароуп. Ирҭахыу аӡә дааирц, «хамеигӡа»
иқәԥоит, аха уи иҭыԥаҿ дшааргалак, арҭ ҿыц иара
инеиҿагылоит, уажәраанӡа зыӡбахә цәыргамыз даҽаӡ-әы ишьҭоуп. Иахьа излеилкаахаз ала, даҽа категориак
аҿагылаҩцәа иаарылагылеит. Урҭ миллионла аԥара
кредит аҳәынҭқар хазынарҭа иҭыргахьеит. Ҿагылара
қәԥарала руал хырҩарц ргәы иҭоуп. Згәы намӡаз зегьы
еидкыло акәымкәан, аҿагылара иахагылоу рҽеилдыр-гақәар цәгьамызт.
Аҳәынҭқарра Ахада дзалырхыз – иара ирыдига-лахьаз аполитика ажәлар ақәшаҳаҭхеит. Аоппозициа
рнапаҿы дмарҵеихарц азакәӡам ареспублика дзаха-гылаз. Дара рхықәкы анагӡараз рхы иадырхәо ажәлар
ахькылнаго иазхәыцӡом, бџьар қәгылара иахьыԥшугьы
ҳамаӡам шәымҳәан. Уи азы ирыдгылаша ахьмаҷӡоу
ҳаанагоит умҳәозар. Убранӡа ҳгәамҵра ҳзыхәаҽуам,
Аҳәынҭқарра Ахада, ихы иаҭәашьа иаацәырҵра ҳа-ҭыр ақәымҵаӡакәа, ицәа ихаҳхырц ҳҽазаҳкуеит, иара
ицәа ихыҵуам акәымзар. Аиҳабы ишиаҭәоу изныҟәара
аԥсуаа иҳалаҽын, иаҳҵасын. Иахьатәи ҳхымҩаԥгашьа
знышәо иарбан ԥсыуароу? Аиҵашьыцра агәамҵхамҵ
мҩахьы ҳкылнагоит, ҳаҽҳазнымкылар аиҵабаа ҟаз-шьақәа шьҭаҳкаауеит. Иҵоурам ҳҷыдарақәа рыхәаҽ-ышьа ҳҵароуп. Ажәлар рнапы зырҭаз иаҳаҭыр зымбо
дахьзырхәуа ԥҟаԥҵак ахьҳамам ҳарҽеиуам. Убри ҳа-хьалаҟам аҿагылаҩцәа еиднакылоит, аиҳараӡак рус
гәыԥла инарыгӡоит. Ари даара ишәарҭоу процессуп,
ишҵоурам макьана цқьа иаҳзымшьацт.
Ҳазҭагылоу аамҭа аҿахәы зҳәо, иҵоуроу гәаанагарақәак еизарақәак рҿы иаарҿыҵшәалоит, аха акьыԥхьаҿ
иаҳԥылаӡом. Аиҳабыра рполитика иаҿагылоу аҳәамҭақәа рацәаӡоуп, избанзар иҳәынҭқарым акьыԥхьқәа ма-ҷӡам, урҭ аҿагылара иаҳа иазҿлымҳауп. Уамашәа иу-бартә, дара еснагь аоппозициа гәаанагара иадгылоуп.
Аиҳабыра знапаҿы иааиз акоманда ҿыц инаҿагылоит,
уажәраанӡа урҭи дареи ирҳәоз ак шакәыз аархарш-ҭны. Убас иҟоуп русушьа аметод. Иабаҟоу даҽа гәа-анагарак? Аинтеллигенциа ражәа еснагь ҳазыԥшуп.
Арахь, ҿаҳаи дагәеи ҳаилахазшәа, ҳрыхәаԥшуеит. Акы
заҵәык ҳзыриашоны иҳамоу, – Аҳәынҭқарра Ахада
иалхраан, маӡа бжьыҭирала, аиҿыхарақәа ҳшырзыҟоу
ааизакы иааҳарԥшуеит.
Иахьцалак Аҳәынҭқарра еиҳабыра ирҿагылоу иахьа
рхымҩаԥгашьеи русушьа аметодқәеи жәларык агә-ҭынчымра рызнарҵысуеит. Авторитар режимқәа рҿы,
ацаризмгьы убарҭ инарылаҵа, аиҳабыра зыхьчашаз
азакәанқәа шьақәыргылан. Анапхгара рҿагылареи
аҳәынҭқарра шьаҭа аҵышәшәареи еиҟаран, уи амҩа
ылызхуаз, атәыла иаӷацәаны, рус рыӡбон. Иахьа аре-спублика мҩақәызҵо анапхгара зыхьчаша акы заҵәык
ҳкымшәа ҳҟалеит. Иҳаҵагылоу ҳабиԥарақәа ас аԥсуа-ра ҳазрылааӡома, ҳхаҭа еиҳаби еиҵби рҳәаа ҳзымды-руазар? Жәларык рнапы зырҭаз иаҳаҭыр убартә адәы
узықәымгылозар, жәлары ртәамбара шьҭукаахьеит.
Рызҿлымҳара ссақәа думпеиртәырц, иахьдырдыдыша
рзымдыруа, аӡәырҩы идырмацәысуеит. Абжьагарақәа
рыдыркылаӡом.
Аԥсны иахәара зегьы иашьҭалартә Анцәа иҳәааит!
Амала ҳаԥсадгьыл шхәыҷу знымыруа уи иахьаау из-гәаҭаӡом.
Ԥхьаҟа еинышәарак ҟалароуп, убри ахь аиҳабыра
аԥхьатәи ршьаҿа еихыргароуп ҳәа, агәаанагара цәырҵуеит. Аха уи злалыршахои, ареспублика аппарат
анапхгаҩы аҿагылаҩцәа реизараҿ ажәа ирымҭозар?
Уи злалыршахои Аҳәынҭқарра Ахада дшьацәхным-слар, шьапҿаршәк абаирҭареи ҳәа, икылыԥшуазар?
Изларҳәақәо рыла, аҿагылара зҽадызкылаз адепу-татцәа ргәыԥ, Аԥсны Жәлар Реизарахь Аҳәынҭқарра
Ахада инашьҭымҭа иазыӡырҩырц, асессиахь имнеи-ӡеит. Асессиа амҩаԥгара еиԥҟьарц ҽазышәаран хы-мԥада. Ари закәи?!. Иарбан закәану азакәанԥҵаҩцәа
рбоикот еиҿкаара зҵазкуа? Аҭакԥхықәдара иарҿиаз
мҩазар? Убасҟатәи аиаӷарақәа акыр тәылақәа рҿы
бџьар еиҿанаргылеит, иқәибаххьеит аҩныҵҟа, иахьа-гьы иқәибахуеит. Уи иазҿлымҳау аҳәаа нхыҵаа амца
рыҵарҵоит. «Уаԥшҵәык» изынамӡо ҳара убри абанӡ-аҳзеиӷьу? Нас ҳ-Аԥсны иахәарҭоу аус наигӡоны зхы
зыԥхьаӡо дарбану? Ус иҳауз ауаа уаҩы изыӡырҩра зы-нӡак ираҭәаршьаӡом? Атәыла анапхгаҩы мчыла дыр-зықәымгозар, инапынҵақәа ихала мап рцәикырц, аҭа-гылазаашьа рҽазыҟарҵоит. Рхықәкы анагӡараз, амҩақәа нымшәарыда ирышьҭоуп. Ас мацара ҳҳәынҭқарра
ҵызшәаауа раанкылашьак ҳзыҟамҵа, ҳрыхәаԥшлома?
Ҳаламыс зегьы ахьчоз џьаҳшьон, уахьгьы ҳзыӷәӷәам-хеит. Аԥсуара злаҭышәынтәалахои?
Ишԥаҟаҳҵои?
2013 ш. Ԥхынҷкәын. Ақыҭа Бзыԥҭа.
Абри астатиа акьыԥхь иазырхиан 2013 шықәса Ԥхын-ҷкәын (декабр) азы, ашықәса анҵәамҭаз агазеҭ «Ҽхо
Абхазии» аредакциа иадгалан. Даҽа газеҭк уи анызҵа-шаз убарҭамызт. Аԥсышәала Аҳәынҭқарра иҭнажьуаз
агазеҭ «Аԥсны» заҵәык, аформат амаҷра иахырҟьаны,
усгьы ирыдыркыломызт. Аныҳәақәа ииасаанӡа, ԥыхьа
иахьныжьыз аредакциаҿ аԥсышәала ирзаԥхьашаз
дрыԥшаанӡа, дадырыԥхьаанӡа, аамҭа рацәа рыцәцеит. Егьи ашықәс мызкы инеиҳаны иахылахьан, агазеҭ
аредактор Витали Шариа автор аҭак телефонла иа-нииҭоз: «Казусс иҳауз умбои: ҳгазеҭ ашьаҭа зкыз Бес-лан Быҭәба иоуп. Иоппозициатә газеҭуп. Устатиа иану
закәу умбои…» «Аоппозициаа ықәгыланы иҳәҳәоит,
аиҳабыра дара дмырцәажәошәа, арахь рхаҭа даҽаӡ-әы игәаанагара раҳар рҭахӡам», – сҳәеит. «Уара угәы
ишԥаанагоз?!» – иара иџьеишьон.
Исаҳаит аполитикатә партиа «Амцахара» агазеҭ
ҿыц «Амцахара» аҭыжьра напшанаркыз. Уи аусзуҩ
Џьубеи Аџьба дгәырӷьаҵәа астатиа идикылеит, аха
асҟатәи акьыԥхьра уаагьы ирцәыуадаҩын. Агазеҭ
мызкы ҩынтәы иҭыҵуан, ԥшь-даҟьак аман. Макьана
финансла ашьапы иқәгылаӡамызт. Маҷк акәзаргьы,
астатиа дыркьаҿыргьы, уи акьыԥхьра хԥа-ԥшьба мзы
иагон. Аԥхьаҩ аусумҭа аҵакы ицәеиԥхьыттон. Иааизак-ны икьыԥхьзарц, Џьубеи ихала екземплиарк ахкьыԥхь
Аԥсны ашәҟәыҩҩцәа реидгыла иҭнажьуаз ажурнал
«Алашара» аредакциа иазигеит. Мызкы инеиҳаны
иҵхьан, аредактор Анатоли Лагәлаа саниқәшәоз. Уи
излеиԥхьаӡоз ала, астатиа хжәацәаны иҩын, уи арԥсы-ҽра сара сақәшаҳаҭмызт. Нас излеилыскааз ала, аред-коллегиа иалаз аоппозициаа ргәаанагара рыцеиҩыз-шоз ыҟан. Ҳажәа ҳзеибамыркит. Сзықәгәӷуаны инхаз
«Амцахара» акәын. Акыр аамҭа бжьаҵаны, ҩ-номерк
ирнылеит ҩ-цыԥҵәахак. Настәи аполитикатә хҭысқәа
астатиа акьыԥхьра уа ихдыркәшеит.
Иара аџьабаа задызбалоз, – аоппозициаа даҽа
знык еиԥшымкәа, закәытә ҽазышәараз рхы зқәыркыз
умбо иҟаӡамызт. Аиҳабыреи ауаажәлари ргәы рҽаны-зҵоз руак акәны абри аматериал цәырҵырц сҭахын.
«Ишԥаҟаҳҵои?!» абас зҵаарала инҵәоит иара, аԥхьаҩ
иугәалашәозар. Аха аус азымукәа инхеит. Ҩы-шықәса
раахыс, Анқәаб А.З. Аҳәынҭқарра дахьынӡахагылаз,
имҩаԥысуаз апроцессқәагьы даҽакала хазы снапы
рыласыкӡом, уи астатиа ианыԥшуеит азы, ара иагә-ыласҵоит. «Ишԥаҟаҳҵои?!.» ҳәа ашәарҭа анцәырҵыз
ашьҭахьтәи ашықәсыбжаз имҩасуаз аполитикатә ԥсҭа-заара закәытә ҟама ҿы ҵарыз изықәныҟәоз маҷк ҳаза-аҭгылап.
Иқәԥон еиҿагылаз агәыԥқәа адепутатцәа ркор-пус аҿы, хыԥхьаӡарала иаҳа ирацәаходаз ҳәа. Депу-тат ҭыԥк ааҭацәхар, аҿыц алхрақәа ахьымҩаԥыргоз
еибарԥсрахон. Амчра знапаҿы иҟази аоппозициеи
ирыдгылашаз ралыԥшаашьа политикатә чымазара-ны имҩаԥысуан. Анқәаб А.З. даныпрезидентха, аи-ҳабыра ирыдгылаз ԥыжәара роуит, аҿагылаҩцәа рзы
уи рыцҳаран. Аспикер иакәзар – аамҭала акәзаргьы,
Апрезидент идгылоз дреиуан. Аоппозициаа ирҭахыз
азҵаарақәа Жәлар Реизараҿ ирзымыӡбо инеит. Дара
ражәалагалақәа аус рзамыруа анырбалак, еибыҳәаны
ишгәыԥыз аилатәара ныжьны, идәылҵуан.
Ареспублика хәыҷаҿы агхақәа маҷӡамызт, дара
убла иаахгылон. Аҳәынҭқарра Ахада иҿаргылаз аусқәа
рацәан, иаҭахыз мҩаԥыргарц, ачынуаа инапаҿы икы-зарц ихәҭан. Уи азы аӡәы лахьынҵак иҭатәын, изыхә-ҭаз дырҽхәатәын. Урҭқәа рымҩаԥгара хьанҭа усын, из-банзар лахь зауаз аоппозициахь диасуан. Ари аусаҿ
аоппозициаа цхыраауамызт, изларылшоз иаҳагьы
иԥырхаган анапхгаҩы, иусқәа иҵегь еицәартәырц.
Аԥсуа оппозициаа аҳәынҭқарра чынуаҩ иҭыԥаз қәԥа-ран изыҿӡаз. Дара, заҟа ахақәиҭра Апрезидент иране-ишьоз рацәаз аҟара, ахақәиҭра зынӡак ирымамызшәа,
рыбжьы дыргон.
Зны, угәы аныԥҵәаӡалак, арҭ ирыхәарҭаз Сталин
иакәын ааугәахәрын. Иҭаҿаҳәаны ажәларқәа ахьынӡ-арымаз, ауаа рҽеидкыланы арежим иақәԥарц, иеиба-шьырц зхы иҭашәодаз, баша ҿагыларак згәаӷьуадаз?!.
Сталин иашьҭахь иаҳа-иаҳа ԥсеивгарак ҳауан, аха зе-гьакакәын убри адиктатор система аҳауа аҳәынҭқарра
иахаччын, иаҳхагылаз иаарҳәоз ҳахыԥар ҳацәшәон.
Ирыладырҵәоз апропагандеи агитациеи имҩаԥысуаз
апроцессқәа рыда адунеи зышьақәымгыларызшәа,
акоммунист идеиақәа атәылақәа зегьы ирхымҵәар ша-муаз уҳәа, адиктатура ҳааӡара ӷәӷәала ианырит. Ацәа
ҳалҵқәаанӡа, ҳашықәсынҵырабжа цахьан. Иахьанӡа-гьы џьоукы аунамыжьӡацт, уамашәаҵәҟьа иубартә.
Асовет мчы анеилабга, СССР ареспубликақәа хаз-хазы еихартә аамҭа анроу, адемократиа ҳзааит ҳҳәан,
иааҳахҭықәгылаз цқьа иҭымҵааӡакәа, агыгшәыг хы-мҩаԥгашьа шьҭаҳхит. Атәылақәа, – Қырҭтәыла, Кыр-гызстан, Украина, – рыпрезидентцәа шахырҳәоз, еи-башьны амчра шыркуаз уамашәа ишаабоз, ҳаԥсуаан,
аԥсуара иакәымыз ҳнарҟаҵомызт ҳәа ҳашгәыӷуаз, ҳха-ҭагьы убри адунеижәларбжьаратә зҩа ҳзацәымцеит.
Аԥсуареи, аламыси, ус анакәха, ажәлар ирыӷрагылоз
гәыԥ-ҩык алаламбатә ҳзааргон. Уи збоз цқьа аҿҭыха
ҳмоуӡеит.
Зегь раԥхьаӡа ҳахшыҩ ззаҳашьҭыша – аоппозициа
есааира знышәарак змамыз аибарххарахь ҳашьҭна-хуан, ҳжәытә дгьылқәа рҿы аолимпиатә хәмаррақәа
анымҩаԥысуаз. Дара рлеишәа дырцәгьарц аҵга рбон.
Ҳҳәынҭқарратә биуџьет акыр иԥсардхон. Урыстәыла
иаҳнаҭоз ацхыраара аанкылан, аолимпиада иақәы-рӡтәыз аҳарџь инаҵганы. Амала Урыстәыла аиҳабы-ра зегьы ршәахьан-ирзахьан. Раԥхьа, Багаԥшь С.У.
ихаан, жәа-миллиардк инеиҳаны ацхыраараз иаа-шьҭызар, Анқәаб А.З., ҳтәыла данахагыла, ирҭеит 1,ԥ
миллиард. Уи аарла аолимпиатә хәмаррақәа рҿынӡа
иааҳазхартә иазгәаҭан. Ашьҭахь аекономикатә ҭагы-лазаашьа уадаҩхон, уи еилкаан. Аиҳабыра ирҿагылаз
рхы иадырхәашаз иалаҟан.
Уамашәа иубартә, жәынгьы-ҿангьы Урыстәыла ҳза-зыԥши, цхыраарак ҳнаҭозар ҳәа. Шьҭа иаамҭаӡами
Гәдоуҭа адгьыл ду аеробаӷәаза иахьаҵакыу ахә ршәа-лар? Избан уи мала ҳәа акыр аамҭа рхы изадырхәо?
Ҭҟәарчали, Уачамчыреи рраионқәа рҿы иааныркыло
арратә обектқәа зықәгылоу атерриториа, Аҟәа ақалақь
аҿы анхарҭатә ҩнқәа ирыҵаркуа адгьыл уҳәа, баша
рхы изадырхәои? Ҳара ҳрыхьчоит ҳәа мацара иаҵга,
ара ар ахьтәоу иабанӡаиашоу? Зегь раԥхьа, аибашь-ра аурысқәа ианрызцәырҵ, аибашьратә полигон абаҟ-ало? Арҭқәа иахәҭоу азхәыцрақәа рмоуӡацт. Убарҭ
аҭыԥқәа ҳара ҳныҟәыргоит, адонортә цхыраара ҳҭах-хаӡом. Баша ҳазхаҵара иақәшаҳаҭхама? Уахәаԥшҵәҟ-ьар, иахьа иаҳҭагылазаашьоузеи? Анхыҵынтә иааз ар
ҳҭакны ҳрымоу, ма асуверенитет ҳамаҵәҟьу?
2014 шықәса Лаҵара (маи) актәи амчыбжь анҵә-амҭаз Аҟәа дааит Сурков Владислав Иури-иԥа. Уи
иԥсҭазаараҿ изҳашьа аиҿкаарақәа иҟазшьа ианырит.
Убас ишьақәгылон адунеи аҭоурых иҵоурамкәан иа-заанхаз еицырдыруаз аимпериақәа раԥхьагылаҩцәа
рхылҵшьҭрақәа даарак иӡыргамыз. Иахьцалак дара
гениқәан, иахәҭаз амҩа бзиа рыԥсҭазаараҿ ирзымԥша-аит умҳәозар. Сурков В.И. иаамҭа иаумазыт акәымзар,
хыхь зыӡбыхә ҳәаз иреицәамкәа, ажәларқәа рыԥсҭаза-ара аҵарбгара акыр дазыманшәалахон. Уи Урыстәыла
Афедерациа анапхгара агәҭа дызлалашәаз аилкаа
бзиа уаҩы имамызт, акәымзар уи еиҿкаара уск далоу-гало дыҟазма. Мамзар иара иеиԥшыз дахьаҭахыз рхы
дадырхәозма? Ацҭәы ахьдыршашаз иара днанагон,
нас изхараз иара иакәны инапынҵақәа ааимырхуан.
Даҽа напынҵақәак ирҭон, иргәамԥхашаз даҽа зны ина-игӡаанӡа.
Убас 2014 шықәса Лаҵара (маи) ԥ-зы В. Путин уи
Урыстәыла Афедерациа анапхгара аппарат аиҳабы инапынҵақәа имихит. Уаанӡа ҽнак шыбжьаз РФ
Апрезидент имҩаԥигон аилатәара, уаҟа иалацәажәон
Аҳәынҭқарра Ахада идҵақәа шымҩаԥыргаз. Аха анап-хгара рыструктура Сурков В.И. зынӡак даларымгаӡ-еит еснагь еиԥш. Убри азы иара иусуреи иеиҳабыра
рхымҩаԥгашьеи агәыҩбара узцәырыргон. Ус анакә-ха, аҵабыргыҵәҟьа узеилкаауамызт, доусы ишилшоз
дазхәыцны, ихазы џьара дкылымсуазар. Ус Чечниа,
Аахыҵ Уаԥстәыла, днанагахьан. Иара иашьҭахь уа
еилалон. Шәача аӡын олимпиа хәмаррақәа робиекта
рыргыларақәа рҿгьы ирчақьыз иалигарц, Путин В.В.
ҷыдала даахьан.
Сурков В.И. Аԥсны дааит 2014 шықәса Лаҵара (маи)
актәи азыбжазы. Аԥсны Аҳәынҭқарра Ахада Анқәаб
А.З.-еи иареи еиқәшәеит. Еибырҳәаз ҳәа аинформа-циатә хархәагақәа аҵабырг усгьы ицәырыргомызт.
Уа Сурков В.И. ихадаз проблемак ӡбатәны иааигеитҴ
–Аԥсни Урыстәылеи ассоциациатә еизыҟазаашьақәа
рыбжьаҵара. Ари апроблема цәыригахьан ааигәа-ӡа Аԥсуа-Абаза Конгресс ахантәаҩы, академик Тарас
Шамба, Аԥсны асуверенитет иадгылаз атәылақәа
рмаҷра инаҵганы. Аԥсуа ҵарауаа уи иадымгылеит. Иа-дымгылеит Аԥсуа Парламентгьы, уамашәа иубартә.
Тарас Шамба «Ҽхо Кавказа» ателедырраҭараҿ ириҭаз
аинтервиу ишшьаҭадамыз Сурков В.И. ивизит иҟьаҟ-ьаӡа иарҵабыргит. Академик ихаҭа игәаанагара им-ҳәазаргьы алшоит, аха аӡәырҩы рхатәы зҿлымҳарақәа
реиқәырхара ҳарарымкуеи, ажәлари аԥсадгьыли рин-тересқәа раасҭа. Аус злаз – Аԥсны Апрезидент уи аус-нагӡатә дышԥазыҟаз?
Ҭоурыхла уазнеиуазар, аибашьра еилгазижьҭеи,
уамакҵәҟьа ҵуамызт. Ахақәиҭра ааргеит ҳәа ажәлар
ирыԥхьаӡон. Асуверенитет зларымаз азхарҵахьан. Ас-социациатә еизыҟазаашьақәа аныҟоу, зегьакоуп ҳәынҭқаррак иаҳа ԥыжәара аиуеит. Убас иҟан СССР иа-ҵанакуаз атерриториаҿ. Иара усгьы уажәгьы ахақәи-ҭраҵәҟьа змадаз, аимпериалист, ма ус иҟаларц зҭахыз
аҳәынҭқаррақәа ааҳакәыршазар. Аԥсны асуверенитет
ҩ-тәылак ассоциативтә еизыҟазаашьақәа аԥырха-гамхозар иацхыраауамызт. Ус аҳасабтә амҩақәҵараз
Апрезидентҵәҟьа ихала изыӡбомызт, ҳара ҳментали-тет шышьақәгылаз ажәлар ду реиҳабыра ианакәыза-алак ирзеилкаауамызт. Дахьнеилак уамак ԥкыра зма-мыз Сурков В.И. иакәзар – ҳ-Апрезидент изы игәына-мӡара ҳәаак амамызт. Ассоциативтә еизыҟазаашьақәа
апроект инапаҵаҩра Апрезидент Анқәаб А.З. иаахҵәа
мап аник, каҳуак аицыжәраҵәҟьа иаҭәамшьакәа, игәаӷ
изымҵәахуа, Сурков В.И. дҩаҵҟьан, ддәылҵит, дышиа-шаз дызлахынҳәышаз атранспорт дазцарц.
Агениқәа ианакәызаалак ауаа реилаҵара иазы-маншәалан, русқәа рҭыԥ иқәырҵарц, ус иаҳа бџьарс
ирымаз ҭҟьомызт, иԥжәомызт, иҭҟәацуамызт. Урҭ
ирабџьарыз харамхәыццәан. Аҵыхәтәантәиқәа ракә-ын абџьар зхы иазырхәоз, уи аҭахны ирбар. Сурков
В.И. инапаҿы иааит аԥсуа аоппозициаа Иареи дареи
анеимадаха, ҩы-мчыбжьа урҭ ирызхеит рыхәымга ҽа-зышәара рҽазыҟарҵарц. Уаанӡа усгьы аоппозициаа
ирҿыцҳәацәоз маҷызма, аиҿагылара акульминациахь
иҩеихьан. Аҳәынҭқарра анапхгара ирыдгылоны иры-ԥхьаӡоз аполитикатә партиа «Иакыу Аԥсны» аизара
ду анымҩаԥысуаз, уи ахантәаҩы Даур Ҭарба иаалы-рҟьаны иеиҿкаара аоппозициахь ишиасуаз рылеиҳәе-ит. Аделегатцәа изызԥшӡамыз ажәа анраҳа инаркны,
араионқәеи ақалақьқәеи рҿы аизарақәа мҩаԥго, рҽе-иҟәыршаӡеит. Абжеиҳараҩык «Амцахара» иалалеит.
Аинформациатә хархәагақәа рҿы атәыла аиҳабыреи
аҿагылаҩцәеи реилеибамкаара шҵархаз уажәи-уажәи
ирҳәон.
Иаҳгәалаҳаршәап абраҟа хыхь иаагоу астатиа
«Азҵаара, азҵаара…» Уаҟа еиҿагылаз ауаа реиныр-шәараз аԥхьатәи ашьаҿа аиҳабыра иҟарҵарц ажәа-лагала шықәсыбжак аԥхьа ишиз. Уи зныз астатиа ма-кьана иҵәахын уҳәар, гхамызт. Аха абар Анқәаб А.З.
раԥхьатәи ашьаҿа ахьеихигаз. Уи астатиа нҵәон аоп-позициаа рхықәкы нарыгӡарц, шьаҿак ахьаҵракәмызт,
зынӡак ишаанымгылоз ала. «Ишԥаҟаҳҵои?» – ҭаха
узымҭашаз азҵаара хада. Уи аҭак аӡәгьы дазыԥшӡа-мызт, избанзар аҿагылацәа рхықәкы нагӡараз аамҭа
ааигәа ирзааирын ҳәа изыԥхьаӡодаз.
Апрезидент Анқәаб А.З. раԥхьа ашьаҿа ҟаиҵеит
иахьцалак, аиҳабыреи аоппозициа иахагылази реиԥы-лара еиҿикааит 2014 шықәса апрель анҵәамҭаз. Уахь
инеит аоппозициатә еиҿкаарақәа р-Координациатә
Совет иалахәыз – Жәлар реизакра Афорум ахантәаҩы
Рауль Ҳаџьымба, ауаажәларратә еиҿкаара «Аруаа»
ахантәаҩы Витали Габниа, Апартиа ҼРАахантәаҩы
Беслан Быҭәба, апартиа «Иакыу Аԥсны» ахантәаҩы
Даур Ҭарба, аиҿкаара «Абааш» ахантәаҩы Гарри Бигә-аа, Аԥсны Жәлар рпартиа ахантәаҩы Иакәыԥ Лакоба,
аиҿкаара «Ахьаца» ахантәаҩы Ахра Бжьаниа, Аԥсны
Ареспубликаҿ иҟоу Урыстәыла аџьынџьуаа аурыс хеи-лакқәа р-Конгресс ахантәаҩы Геннади Никитченко,
адемократиеи алеишәеи рзы Аԥсны ауаажәларратә
еидгыла ахантәаҩы Леонид Ӡаԥшьба, Аԥсны ареспу-бликаҿ аурыс џьынџьуаа ркоординациатә Совет апре-зидент Сергеи Пигарь, «Иҿоу Аԥсны» аиҿкаара ахан-тәаҩы Алиас Аҩӡба.
Арҭ рызынтәык ара иарбоу рыцәгьахәыцрақәа еи-закы аиҳабыра ирҿагылан, доусы дзусҭаз аадыруа-зарцгьы ҳахәҭоуп. Аиԥылараҿ дара рызынтәык аӡәа-ӡәала ргәаанагарақәа цәыррымгеит. Рыла ҵархәы
итәан. Ҳаџьымба Р.Џь заҵәык, уигьы илакҭа ҵархәы,
дҩагылан, иажәа иркьаҿит, ҳтәыла аҭагылазаашьа
аҵахь ицазшәа инаҵишьит ҩа-жәак рыла. Апрезидент
иаԥхьа инықәиҵеит еицыз рыдҵақәа зныз, урҭ рынагӡ-ара аҿҳәара аман, Лаҵара (маи) џ-нӡа. Уаанӡа мчыб-жьык инеиҳаны ибжьан. Ианынагӡамха Акоординаци-атә Совет жәлар реизара мҩаԥнагон, уаҟа Апрезидент
инапынҵақәа имхра иазкыз азҵаара заҵәык ықәгыла-заауан. Ҳаџьымба Р.Џь. наҟ аиҿцәажәара мап ацәику-ан, ашәахь иҿынеихеит, егьырҭгьы ҩаҵибарҟьан, ина-ишьҭалеит.
Ареспублика зҭашәаз «асистематә кризис»,
аҿагылаҩцәа ргәаанагарала, аҭыҵраз ауснагӡатәқәа
раԥхьатәи ашьаҿақәа мҩаԥгатәын. Уи азы, Лаҵара
(маи) џ-нӡа, Апрезидент Анқәаб А.З. инаигӡақәашаз
хә-пунктк адырбеит. 1.Аԥсны Ареспублика аиҳабы-ра ԥхьатәара идәықәҵатәын, жәлар рыгәрагара змоу
Аиҳабыра еиҿкаатәын. Акоординациатә Совет иқә-наргылоз акандидатура Ареспублика Аԥыза-министрс
даҭатәын. 2. Аԥсны Ареспублика Аԥыза-министр аиҳа-быра еиҿикаауеит, Апрезидент уи хымԥада дақәша-ҳаҭхоит. 3. Мызкы ахи-аҵыхәеи рыла еиқәыршәахо-ит, еиқәшаҳаҭхоит Аԥсны Аҳәынҭқарра Аконституциа
аԥсахрақәа, урҭ инарықәыршәаны Апрезидент ина-пынҵақәа рыхәҭак Аԥсны Ареспублика Апарламенти
Аԥсны Ареспублика Аиҳабыреи ирыҭахоит. 4. Аԥсны
Ареспублика Апрезидент Аԥсны Ареспублика Апарла-мент ахь инаишьҭуеит Апрокурор Хада инапынҵақәа
рҿынтә ихы дақәиҭхарц ажәалагала. 5. Аԥсны Ареспу-блика Апрезидент русурақәа ирымихуеит Гал, Ҭҟәар-чал, Уачамчыра араионқәа русбарҭақәа реиҳабацәа.
Аоппозициаа Аҳәынҭқарра Ахада идыргалаз ажә-алагалақәа, ак аҵкыс ак еицәаны, Аконституциа
иаҿагылон. Уи дара агәхьаа рымаӡамызт, аус злаз
мчыла иркуан Аԥыза-министр иҭыԥ, нас иара еидикылон аминистрцәа ркабинет. Апрезидент уи шьақәи-рӷәӷәон акәымзар, Акоординациатә Совет уаҳа мчы
инаҭомызт. Аҵыхәтәан дара рҿаҭахьала иҿаҿаӡа иа-адырԥшит акырӡа шықәса атәыла зеиладырҩынтуаз:
амч рнапахьы иргон. Уи рызхомыт, рыуаа дыртәон
Апрокурор Хада иҭыԥаҿ, араионқәа рнапхгацәа мчы-ла Апрезидент ишидырыԥсахуаз рӡомызт. Анқәаб А.З.,
Аԥсны Аконституциа Хада даҿагыланы, иаԥхьа иқәыз
ажәалагалақәа изынагӡомызт. Иӡбеит ауаажәларра
ргәаанагара дазыӡырҩырц.
Иара иаԥшьгарала, Аԥсны Аҳәынҭқарра Аминистр-цәа р-Кабинет аконференц-залаҿ еиқәшәеит аполити-катә партиа «Амцахара» иалази атәыла ауаажәлар-реи. Аилатәара мҩаԥысуан 2014 шықәса Лаҵара (маи)
қ-зы. Иааԥхьан Акоординациатә Совет ахаҭарнакцәа.
Аконференц-зал атәарҭақәа ҭәын, абжьысырҭақәа
ҭацәӡамызт. Уахь изыҩнамлаз, афоие иҩнагыла, ате-лербага иахәаԥшуан. Убасҟатәи ауаа убри ахҭыс да-араӡа иазҿлымҳан. Аиԥылара мҩаԥигон Аҳәынҭқарра
Ахада Анқәаб А.З. ихаҭа.
Аҵхагәҭанӡа жәлар рхаҭарнакцәа Акоординаци-атә Совет Апрезидент инапы иадыркхьаз аультима-тум иалацәажәон. Дарбанзаалак аӡәы убри атекст
азпунктк иақәшаҳаҭхашаз дықәымгылеит. Аизара иа-лахәыз зегьы еицҿакны Аԥсны анапхгара имҩаԥыргоз
атәыла аҿиара мҩа иақәшаҳаҭын. Аҿагылацәа имҩа-ԥыргоз акурс ҳ-Аԥсадгьыл ишазеицәаз аартны ирар-ҳәон. Апрезидент иабжьаргон атәыла Аконституциа
иаҿагылоз Акоординациатә Совет аультиматум анагӡ-ара иҽацәихьчарц. Иқадақуан араионқәеи ақалақьқә-еи зегьы рхаҭарнакцәа. Аҳәынҭқарра Ахада иалхрақәа
аҵыхәтәан ианымҩаԥысуаз Анқәаб А.З. жәлар рнапы
ширҭаз еиԥш, иахьагьы ишидгылаз аадырԥшит, аоппо-зициаа уи еилыркаауазар.
Аоппозициа ахаҭарнакцәагьы ажәа рыҭан. Ахра
Бжьаниа атрибуна дықәырцеит Анқәаб А.З. дшәарҭа
уаҩуп ҳәа ахьизиҳәаз амшала. Ус зиҳәаз – Аҳәынҭқар-ра Ахада идгылацәа ракәын аҽны еизганы дзацәажә-оз. Ус ала, аоппозициаа ртәала, Анқәаб А.З. ажәлар
еиҿаиргылон. Дара, ԥынгыла рмоуӡакәа, ишырҭахыз
аиҳабыра ирҿагыла, рымҩа ылырхларц агәазыҳәара
рыман.
Ажәлар рнапы зырҭаз игәра шыргоз аоппозициа иа-лаз ирзеилымкааӡеит ҳәаҵәҟьа узҳәомызт. Еилырка-арц рҭахӡамызт. Еилыркаар ирыхәырҭахомызт, рхықә-кы анагӡараз. Уи азы дара ҟазарыла рхы иадырхәон
еиуеиԥшымыз аметодқәа, ауаажәларра ирнырырц.
Абра, аҩымҭаҿ, хархәара аиуит документ заҵәык, ина-ҵшьӡаны иахьаарԥшу аԥсуа оппозициа ҳәа ҳазхәаԥшу-аз убасҟантәи аамҭаз ҳара ҳамҩа, ҳ-Аԥсадгьыл аҿиара
мҩа, ишангыламыз зҳәо. Уи аполитикатә партиа «Ам-цахара» аналитикатә ҟәша иҭнаҵааз алкаақәа роуп.
Аҿагылаҩцәа рымч-рылша шынеибакәыз изқәырҵоз
аҳәынҭқарра мчы агара алхрақәа рыла ишырзынамы-гӡоз хы-бжьыҭирак иаҳнарбахьан. Еснагь дара ирацла-буаз амчқәа рыгәра ргон ажәлар. Ус анакәха, аоппози-циа иазаанхоз даҽа мҩа заҵәык, – иҿҳәара нҵәаанӡа,
Апрезидент аҳәынҭқарра мчы импыҵхны, изаамҭа-нытәиим аҿыц алхрақәа реиҿкаара, ирацлабша даҽа
мчқәак рҽеидкылара иахьӡаанӡа.
Ареволиуциа амҩаԥгараз ҳтәылаҿ шьаҭа ыҟамзар,
уи напылаҟаҵарала иаԥҵатәын. Кыргызстан, Қыр-ҭтәыла, ааигәа Украина имҩаԥысхьаз, ма имҩаԥысуаз
апроцессқәа аԥышәа бзиа алыркаауан. Зегь раԥхьа,
ҳазлагылоу аԥсҭазаара еиӷьу даҽа ԥсҭазаарак шьақә-дыргыларашәа алаԥшҳәаа аԥырҵарц, аҽазышәарақәа
мҩаԥыргоит. Убас ала ауаа рхәыцрақәа, ргәаанагарақәа рыԥсахырц иаҿуп, зынӡак излыҵшәадахом узҳәом.
Аӡәырҩы рыцхыраарц, амҩақәа шьҭырхуеит. Ианакәы-заалак аҿиара аамҭа рацәа зҭахыу процессуп, даҽакы
иамусуп шьарда аамҭак зҭахым иргылаз аилажьра. Еи-ҳараӡак ауаа ирхьаауа асоциалтә ҭагылазаашьа шҽе-им аӡбахә цәырыргоит, еиӷьу аԥсҭазаашьа аиҿкаашьа
шырдыруа, иагьышрылшо ҳәа, аԥслымӡ ауаҩы ибла
ихырыԥсалоит. Убас дара рхаҭа аԥсҭазаара злеиӷьар-тәыша программак рызцәырымгацт, зеиԥш ажәала еи-ҭарҳәоит амч знапаҿы иҟоу ирҳәахьоу.
Убарҭқәа рнаҩсан, ажәлар рыхдырра рызхьадыр-ԥшырц, дара рхы иадырхәоит уажәраанӡа егьырҭ атә-ылақәа рҿы ареволиуционерцәа ирымпыҵакыз ало-зунгқәа. Урҭ рҿынтә ихадарақәоу ахақәиҭреи аԥсҭа-заашьа аиҭакшьақәеи ирызкыуп; атәыла аекономика
аиӷьтәрақәа урызхьадырԥшуеит; иарбан мчызаалак
измыхәо ацәгьоурақәа шааныркыло уақәдыргәыӷуеит.
Аполитикатә партиа «Амцахара» аналитикатә ҟәша
излалнакааз ала, ареволиуциа ҿыц иахьцәырҵқәаз
рхы иадырхәоит аультиматумқәа, уи инақәыршәаны,
конституциала ишьақәыргылоу амч иазымыӡбаша, из-акәаным адҵақәа ықәнаргылоит. Амч знапаҿы иҟоу
урҭқәа шырзынамыгӡо аоппозициаа заа иазхәыцхье-ит уҳәартә, нас ақәыӷәӷәара усқәа рҽырзыркуеит, уи
азын амч аҭахыуп, рыдгылаҩцәа еизыргоит. Урҭ аус-ҳәарҭақәа ркуеит, амҩақәа ԥырҵәоит, амитингқәа мҩ-аԥыргоит, адемонстрациақәа рхы иадырхоит, алозун-гқәа иреигӡом. Аоппозициа аусқәа изакәанымзаргьы
изакәанушәа аҵакы шьақәнарӷәӷәоит, аусура амҽхак
арҭбаауеит, убас ала амч знапаҿы иҟоу рныр армаҷу-еит. Уи зыманшәалоу рацәоуп, рыдгылаҩцәа ԥыҭ-ҩык
рзеизгар – дара рыла аусҳәарҭақәа ирыкәшоит, нас
амитингқәа мҩаԥганы, дара ирҭахыу аусқәа нарыгӡ-арц, ауаа дыргәыӷуеит, амчрақәа зыҩноу ахыбрақәа
ирыжәырҵарц.
Аналитикатә ҟәша алкаақәа шҵабыргыз аамҭа
иаҳнарбон. Ус мацара акәым, аҿагылара иалахәу, ус
шакәу егьырҭ атәылақәа рҿгьы иаабеит, ихжәацәоуп,
ламыск рымаӡам, зегьы рус иаладырӡуеит, ауаа рҭар-хара иазхиоуп, амала рус нагӡахааит. Дара ирхәыцыз
«асистематә кризис» ҳамаӡамызт, амала убри про-блемахарц, иқәԥон, ауаа еиладырҩынтырц. Аполити-катә кризис иахьцалак аоппозициаа идырҿиеит. Атә-ыла аҭышәынтәалараз инарыгӡаз ус убарҭаӡам, ам-чра роурц, зегьы еиларыжьырц, иҟарымҵара арбану.
Аҿиара иазҿлымҳаушәа ауаа агәра ддыргоит. Рхықә-кы анагӡараз рхы иадырхәоит егьырҭ атәылақәа рҿы
аоппозициаа рҽызлашьақәдырӷәӷәо атехнологиақәа,
нас ицәырыргоит ҳара ҳҷыдара иаҳа ианаалаша аме-тодқәа: амцҳәара, апропаганда, агитациа, аршәара,
агәкажьра, агәышьҭыхра, ацәахыхра, ацәгьаҳәара,
уҳәансҳәан, аҩыжәра, анаркотик, аҿар реилагара, аӷ-алатра.
Арҭқәа зегьы раҵкыс ирмацәысуа еилазыгӡода?
Аоппозициа ҵысра атехнологиеи аметодқәеи аԥсуа
ҿагылаҩцәа иаҳа изларықәҿиаша рымоуп. Урҭ дыр-хагылоуп ԥыхьатәи … ԥыхьатәи ҳҳәоит, аха уи ихы-иԥсы шыҟац иаанхоит, – ԥыхьатәи асовет чекист. Урҭ
атехнологиақәа раԥырҟәҟәаашьа усҟан ибзианы иды-рҵон. Ақырҭқәа милаҭла ауаа рзинқәа ршаанӡа, аԥсуа
милаҭ-хақәиҭратә ҵысра иаԥырхагаз Рауль Ҳаџьымба
дыруаӡәкын. Уажәы усҟантәи ачекистцәа зҿагылаз
рықәԥашьа мҩақәа рхархәарахь диасызар, урҭ рыр-маншәалара иаҳагьы илшоит. Ихадаз атехнологиақәа
рымҩаԥгара анаҩсан, иара идыруеит урҭ рыцхыраагӡ-ақәа, – ашантаж, аԥсихика анырра, ақәымчра уҳәа, нас
уажәраанӡа хыхь еиқәыԥхьаӡақәаз рҷыдарақәа.
2014 шықәса Лаҵара (маи) қ-зы аԥсуа жәлар рхаҭар-накцәа ззуҳәашаз реизараҿ Анқәаб А.З. иоуз адгылара
ӷәӷәа иҿагылаҩцәа маҷк иааиқәнартәарын ҳәа ҳаԥшу-ан. Дара уи иаҳагьы иарӷыӷкит, цац иқәгылозшәа, ак-циақәа реиҿкаара рҽаԥшьыргаӡеит, ааҭгыларак усгьы
ираҭәаршьомызт. Мышқәакгьы мцацызт, Акоордина-циатә Совет аизара мҩаԥыргеит. Уи амҽхак заҟа идыр-ҭбаарц ргәы иҭаз здыруадаз, аха ауаа маҷын. Ҳаџьым-ба Р.Џь. дрылаҳәҳәеит, ауаа ахьрыдымгылоз игәы
ԥнажәон. Ашьҭахь амитингқәа еиԥшьны еиҿыркаауан.
Ирҳәац рҳәон, аҳәынҭқарратә система аусушьа аԥсах-раз. Ҳтәыла аиӷьтәраз иарбанзаалак план ҿыцк рыз-цәыргаӡомызт, аха дара амчрахь рааира зегь аӡбараз-шәа агәаанагара ҳзааргон.
Дара ражәалагалақәа Апарламент ишаднамкылоз
рбон, ирықәшаҳаҭымхоз усҟан иаҳа ирацәан. Рыдгы-лаҩцәа жәпаҩык ашә иларгыланы, қәымчрала ана-пышьҭыхра еиҿыркаауан. Ас ианбанӡа? Рхаҭақәагьы
иццакуан. Иааиуаз, ҩы-шықәсеи бжаки рашьҭахь,
Апрезидент иалхраз абжьыҭирақәа раан, ирацлаб-шаз дыӷәӷәаны дроур, аиааира рзымгар ҳәа ишәон.
Конкурент дрымамкәа, амчраҿ изааиуазар ҳәа, иахьа
ианрықәманшәалахашаз аамҭа иашьҭан. Ҽнак Аԥсны
Жәлар Реизара аилатәара анымҩаԥысуаз, дара рҽыр-зымҟьацәеит, Апарламент ахыбра ашә илагылаз рыд-гылаҩцәа рнаҩс, ареспублика анапхгара рышә шыҟаз
амцахараа еилагылан. Абри ахҭыс џьоукы ажьеит уҳә-артә, настәи аусқәа мҩаԥысит.
Аоппозициаа ирыларҳәеит Лаҵара (маи) 27-зы
С.Ҷ анба ихьӡ зхыз аҳәынҭқарратә адрамтеатр ахыбра
аҿаԥхьа амитинг шымҩаԥыргоз.
Рхымҩаԥгашьақәа злаабоз ала, иаҳҭахӡамыз уск
шдырҿиауаз еилкаан, аха рхы зқәыркыз уажәтәиала
иарбаныз? Иҳаҩсыз амчыбжьқәа ирылагӡаны, ԥышәак
ҳарҳахьан, – иахьцалак ҳшеиҿаԥшуаз уамак рыҽры-зҟьацәомызт. Ҳтәыла ахи-аҵыхәеи ауаа еигәныҩит.
Убри амш аҽны, ҳабла иҭаԥшуа иакәымз рҳәарымызт,
иаҭахымыз уск рҽаԥшьаргарымызт ҳәа ҳгәыӷны, ара-ионқәеи ақалақьқәеи рҿынтә  Апрезидент изхьаауаз,
амҩақәа рҭәны, рҿархеит, Аҳҭны Хан шгылаз. Апар-кқәеи амшын иазааигәаз амҩақәеи ҭәын. Аҳҭны шҭа-ҵәҟьа иқәгылаз маҷын, даараӡа шоуран азы.
Адрамтеатр аԥхьа ашҭаҿ дара амитинг мҩаԥыр-гарц иааилагылаз ааигәа апаркқәа ирыҵагылаз
ирылукаауан. Зегь раԥхьа, уа ирацәан ахбыџь қәра
иныхҳәҳәахьаз гәыԥ-ҩык. Урҭ Кавказ ажәларқәа
р-Конфедерациеи Аԥсни рбираҟқәа ркын, ижәпа еила-гылан, унацәы узрыламыркьакьо, амитинг мҩаԥызгоз
иҿаԥхьа. Уи ишьҭахь, амшын ихықәыргыла, ашьаԥа
гылан. Х-тәарҭак ауны иҵагылан. Маидан ишаҿыԥшуаз
ҩашьомызт. Иахьцалак аԥсуа «Маидан» изацәымцеит,
еилагылаз аҿар абра рқьаф ддырҟаҵахьан иазхәыцҵә-ҟьаны. Апарк ана-ара, апластика баҭлыкабжақәа ирҭа-ҭәа, аӡы ҵәыҵәы ыҵагылан, аӡба иакуаз ирыҵганы.
Цқьа уаарылаԥшыр, аҿар ргәыԥ иаарыкәыршаны игы-лаз ҳәсақәак убарҭ абаҭлыка бжақәа ркын. Маӡала ак
еимдо рџьыбақәа ирҭарҵон. Ашьҭахь ҳаназхәыцқәа,
кәтаӷьқәазар ҳәа агәра ҳзымгеит. Уи заа аӡәгьы ҳабла
иаҳмырбеит, ргәы иҭакыз ҳзазымхәыцит азы. Аӡәырҩы
ҳбираҟ хәыҷқәа ирхаркьакьаз алаба пақәа гәыр иҵә-рыбзыз ахымпал рхан.
Ахәымҽхан асааҭ хәба ааҟалон, дара иаԥшьганы
ишрымаз, амитинг ааиртит Владимир Занҭариа. Уи
Жәа-шықәса раԥхьа Аԥыза-министр ихаҭыԥуаҩыс аус
иуан. Багаԥшь С.У. икоманда даламызт, убасҟан ицәы-ӡыз ичынуаҩра ҿыц иоурц, изыԥшьаимгарыз арбаныз.
Раԥхьа ажәа зиҭаз адепутат Даур Аршба аоппозициаа
аиҳабыра ирызнаргаз ажәалагалақәа ишрыхәамԥшыз,
хымԥада инармыгӡарц шамуаз рылеиҳәеит. «Ажәлар»
рахь длыбаарц, Апрезидент изырышьҭуаз аделегациа
рыхьӡынҵа иаԥхьеит. Занҭариа В. Мираб Қьышьма-риа, Атәылахьчара аминистр, аделегациа иҽрылархә
раԥхьа днагыларц иабжьеигеит. Ахарантә уи ҳаҳауан,
Мираб Қьышьмариа, аоппозициа дрыламзар, дыззыр-кыз злаиаҭәаршьарызи?
Аделегациа зҿы иҩеиз Апрезидент Анқәаб А.З.
ибзианы игәалашәон, ааигәа амитинг аҿы убас иа-ниԥхьа, датәамбаӡакәа ишизныҟәоз, рыҽрамхаԥагьа
ишиацәажәоз ҵаҵӷәыда. Уажәы аинформациа иман
иҭааз зхаҭарнакцәаз закәытә уааз: аҿар иддыржәхьан,
аҳәсақәа абаҭлыкақәа ркын, џьоукы кәтаӷьқәак рџьы-бақәа ирҭан. Аҳәынҭқарра Ахада урҭ рахь ацәырҵра
мап ацәикит. Амитинг мҩаԥызгоз Занҭариа В. уи акәын
ииҭахыз, аҿар ирӷыӷкырц иацраҵаӡаны ажәабжь рыле-иҳәеит. Уи ашьҭахь амитинг уамак аамҭа ақәыдмырӡ-ит. Рхықәкы хадахьы ииасит. Иназыгӡоз рыргәамҵра
акульминациахь ихагалатәын. Уи азы дыбзиан ԥыхьа
згенералра уажәы иахыҽхәалоз Ӡаԥшьба Л.И. Хра
злаз ажәақәа иҿы ианҭамшәалак, ажәа шҳам еицаа-ирақәа ибз иқәҵуан. Иҟамыз-ианымыз ахшыҩҵакқәа
ихәыцуан. Абра ирылеиҳәеит абахҭақәа ирҭакыз рацә-аӡазшәа, идыргәаҟуазшәа, идырҳәацәозшәа, ала-ба иадыргозшәа. Ари заҳауаз амилициа афицарцәа
уамашәаҵәҟьа иџьаршьон, избанзар аԥсуа бахҭақәа
убри аамҭаз иҭакыз ҩыџьа заҵәык ракәын, Апрезидент
иҭархара иашьҭаз ртәы алаумҵозар. Ашьҭахь иқәгы-лоз Шьынқәба А., Надараиа ). Апрезидент дахьыр-хамҵгылаз зынӡак иаргәамҵит.
Аҵыхәтәан иқәгылоз Надараиа ). Ахан иажәларц
даҵаҳәҳәа ирабжьеигазар ҳәа агәаанагара ыҟоуп,
избанзар иқәгылара анҵәамҭазшәа, аҿар жәыланы
рҿаархеит. Азныказ урҭ збоз дара, амитинг аҿы ирҳәоз
иақәшаҳаҭымхакәан, Анқәаб А.З. изхьаауаз рахь ииа-сыз џьыршьеит. Аха, ашьхымза алҩа анҭадырччлак,
ашьх ацха иазыҭрысуеит, афатә блыр ҳәа ишәаны,
ишрылшо ирццак ирфарц. Ашьх ацха ианазыҭрысуа
рыԥшран зқьаф ӷәӷәаз аҿар, Аҳҭны Хан аҩналарҭа иа-назнеиуаз. Амилициа аусзуҩцәақәак, амилициа афор-ма рышәӡамкәан ашә илагылан, акәымзар иаразнак
ашә арҭ еимыржәарын. Амилициа аусзуҩцәа ргәа-анагарала, дара рформала еибыҭазар, издыруадаз
ирыжәлоз рҟар акыр ихҽыргьы. Ауаҩы ианакәызаалак
џьара цәгьаҟаҵарак дышьҭнаԥаауеит, аԥсахеибакра
данақәшәалак, ак аниқәымҿиалак. Ашьоурахьы еихо-ит. Убасҟан игәазыҳәарақәа маҷк ихҽуеит, ус бзиак
наигӡазшәа игәалаҟоуп. Аус злоу – иҽизынкылозаро-уп, иахәҭоу ааӡара заа иоухьазароуп, мап анакәха, иҽ-ыззимкра арбану.
Уаҩы ииҳәоз змаҳауаз ахбыџьцәа ҳрылагылазма аа-угәахәрын, арҭ рхымҩаԥгашьа зхаҭа иалаԥшыз. Аҿар,
идыржәны ахан ишагәыдҵазгьы, уаҩы ииҳәоз змаҳау-аз, аурысқәа «толпа» ззырҳәо гәыԥмызт. Владимир За-нҭариа заа иазыҟаҵаз аҷкәынцәа рхырхарҭа зеиԥшра-хашаз бжьы ҳаракыла, микрофонла, ирылеиҳәон. Зегь
раԥхьа, ари амш иҷыда ныҳәа дуны аҭоурых ишазын-хоз рхы иҭеигалон. Аиурист ҵара змаҵәҟьаз, амилициа
агьенерал Ӡаԥшьба Л.И. аԥхьа днаргыланы, дара ифе-рымыз уск мҩаԥыргоны, ифраҭқәаз џьашьаны, «афыр-хаҵара» аҿар иазыҟарҵон. Б.Шьынқәба иажәеинраала
Занҭариа В. К. адекламациа шыҟаиҵоз џьоушьарын:
«Ажәлар рыбзиабара ҟьалан иааӡом, иалнахыз дал-нахит, иаԥсам дабаӡом». Аиҳараӡак аҩбатәи ацәаҳәа
иаҵишьӡон, уи зызкыз Ауаҩы аҽны дшықәыргоз агәра-гаҵәҟьаны, дызхагылаз амца рыцреиҵон.
Иара ицәымӷыз зегьы дшырцәымӷыз агәра игаҵә-ҟьон. Дара, ижәны иҵагылаз аҿар, адирижиор асце-наҿ имҩақәиҵоз артистцәа иреицәамкәан, активла
еицдырӷызуан. Занҭариа В.К. убасҟатәи Анқәаб А.З.
дицәымӷын, дагьизгәамҵуан, дмыршәа-дмырҳа маца-ра узихцәажәом, дымшәа-дыԥхамшьа, ҽыҳәҵәы ажә-ылара дазыхиан. Ус иҟоу ауаҩы аиҿагылараҿ ҳәаа
издырӡом, илшогьы рацәоуп. Инапы злакыз зцәымӷыз
џьоукы рылаԥш ахьихыз игәхьаамызт, убасҟатәи игәаӷ
дарлашәхьан. Игәаӷ ашьаҭа – аҳәынҭқар чынуаҩ иа-ҳаракырантә длыбааган. Иаҳзааиз аҿыц аамҭа ахатәы
принципқәа шамаз еилызкаар зҭахымыз рацәан. Аком-мунист система иарҿиаз анапхгашьақәа рҷыдарақәа
изрылҵуамызт. Иара ицәыӡыз ачынуаҩра ширхынҳә-рыз издыруамызт, уи азы иааҟаиҵалак дзықәшаҳа-ҭмыз арбаныз. 1992шықәса Нанҳәа (август) 14 азы
еибашьрыла ақырҭқәа ҳзырҿагылаз, ачынуаҩ ҭыԥқәа
еимакны ҳаибарԥсларц акәызма? Ари азҵаара еснагь
ҭыԥ ҳамҭо иҳашьҭоуп. Аиашаз, џьоукы рхықәкы убри
акәҵәҟьан.
Ахәымҽханшәа ахан аҩналарҭаҿ аформа зшәы-мыз амилициа аусзуҩцәа иахьынӡарҿыхоз, убри аза-аигәара инарыгӡашаз аус иахыццакуа, ргәаанагарақәа
еиқәдырԥон аоппозициа аԥхьагылаҩцәа. Аус ахьнеи-хьаз рыбла ихгыланаҵ, урҭ рыгәҭакымҩа рыԥсахуан,
ма идырҿыцуан. «Нас иара даадәылганы ирԥшӡа дна-скьаҳгома?!. – иҳәон Ӡаԥшьба Л.И. «Ус еиԥш схахьы
исызгом, – акы дацәшәон Беслан Быҭәба, ари аопера-циа амҩаԥгара инапы ишанырҵахьаз удырратә. – Дима
дабаҟоу? Дима Ӡаԥшьба?!.» – акырынтә диԥхьон иара
Ӡаԥшьба Л.И. ицхырааҩ, уи инапы ианырҵахьаз закәыз
здыруадаз. «Уажәшьҭа Аԥыза-министр иаԥхьатәара
ҳагьалацәажәаӡом, – амца иҿықәтәан акомандаҟаҵа-ҩхада Ҳаџьымба Р.Џь. – Апрезидент иԥхьатәара за-ҵәык ауп! Дыхәмарцәеит!» – уи аҳасабтә ықәиргылон,
рлыҵшәақәа игәы шьҭырхцәан. Нас иациҵонҚ «Лҩдеҟ
надо подтӷгивать!»Абри ҵакыс иамази?!!
Ажәлар анмаҷу, зхатәы зҿлымҳарақәа ҳаразкуа
ианакәызаалак ажәлар еиҟәыршоит, уи рзымариоуп,
Аԥсадгьыл аӷалатра рықәманшәалахоит. Абри амҩа
ҳануп акыр шәышықәсақәа, издыруада зқьышықәсақәа аҵанакуазаргьы, ҳара цқьа иҭаҳамҵаацт акәымзар.
Уи апроцесс иахьа иҳазцәырыргеит ирҵаулацәаны,
аанкылашьак аиуӡом. Избанзар уи иазҿлымҳау анхыҵ
мчы зегьы ҳацәшәоит. Ҳҭоурых аныр анҳалслак, ҳхьа-ҵуеит, ҳаӡӡыр аҵкыс, шьаҿак ҳаиҭаҵп ҳәа азыӡбаны.
Уи амҩа ҳангылахыуп.
Даҽа делегациак ирлас иааидикылаз, аоппозициа
ахадацәақәак алаҵаны, Ҳаџьымба Р.Џь. ихала Апре-зидент иахь дыхәнеит. Уи ихы иадиҵаз инақәыршәа-ны, ааигәа аоппозициаа иҟарҵаз аультиматум иарбаз
апунктқәа рынагӡара дақәыршаҳаҭны, Апрезидент
«ажәлар» рахь длыбааигон. Абаҭлыкақәеи акәтаӷьқә-еи аус руан. Дышрыгәҭылакыз, аҵәқәа илакшо, амҩа-ла днаскьаргон ԥыҭрак, нас уа, ихы дақәиҭтәны, амҩ-аду данырҵон. Ари ҟазҵаз «ажәлар» ракәхон, азакәан
иауҭоадаз. Уа аилыхара ахьынӡацоз, аоппозициа али-дерцәа Арезиденциа аҩныҵҟа ркуан.
Аҽны Анқәаб А.З. аилатәара уада ҭбааҿы еизигеит
атәыла анапхгара хадацәа, араионқәеи ақалақьқәеи
русбарҭақәа рнапхгаҩцәа, ҳаҭыр змаз даҽа ԥыҭ-ҩык
ауаа хатәрақәа. Амитинг аҿынтә иаашьҭыз рхаҭарнак-цәа Апрезидент ажәлар дрызлыбаарц иарҳәеит. Ми-раб Қьышьмариа, ахаҭарнакцәа анааҩнеигала, ала-да длыбааит. Анқәаб А.З. иҩызцәа дрызҵааит, ацҳа-ражәҳәацәа иабжьаргаз ишазыҟаз еиликаарц. Усҟан
аиҿцәажәарақәа иргоз аамҭа иалагӡаны, иара иихә-ыцуаз аӡәызаҵәык иакәын издыруаз. Иҩызцәа руаӡәк
«ажәлар» рхаҭарнакцәа рахь ихы наирхан, «аԥыхьа
даншәызцәырҵыз ҳаҭыр иқәшәымҵаӡакәа шәышиз-ныҟәаз шәымдыруеи?» – ҳәа реиҳәеит. Егьырҭгьы
Апрезидент илыбаара иақәшаҳаҭмызт, убасҟатәи
аԥсуара ныҟәызгашаз уаамызт иԥхьоз, урҭ аԥыхьатә-иқәагьы иреиԥшымызт, даҽа ҷыда зыҟаҵарак рыман.
Аинформациа ҵабыргы иоуан иара, Аҳәынҭқарра Ахь-чара Амаҵзура аус амуази.
Уажәы Ҳаџьымба Р.Џь., иделегациа има, дааҩнале-ит. «Ажәлар шрызнымкылоз» рҳәеит, ҵаҟа ахышәқәа
ԥырҽхьан. Иара дрызлыбаар иаҳа иеиӷьын, урҭ арахь
иҩеир аҵкыс. Ҵ аҟа длыбаауазар, «ажәлар», изырҭынч-шаз ак реимҳәар, ирзынкыломызт. Апрезидент дзыхь-чоз руаӡәк дааиҿахәыҭхәыҭын, инапаҵаҟа иҟаз рыԥсы
ҭанаҵы, иара иаԥхьа уаҩ дшаармышьҭуаз ҳәа, дир-гәыӷит. Уи иаанагоз ибунтуаз, амардуан иҩаҿагылар,
абџьар нарықәыркуан. Уи Апрезидент игәы азынкыло-мызт. Аԥыза-министр Лакрба Л.И. ԥхьатәара дшақә-шаҳаҭыз аацәыригеит, ажәлар рынкылара убри иахә-озар. Уи игәаанагарала, иарбан чын ҭыԥзаалак шьа
цәыкәбарк иаԥсамызт. Аԥсны Аҳәанҭқарра Апрокурор
Хада Мканба С.Т., Гали Ҭҟәарчали рраионқәа русба-рҭақәа рхадацәа Аршбеи Гогәуеи рнапынҵақәа шьҭа-рҵарц иақәшаҳаҭын.
Ус еиԥш иҟаз ауснагӡатәқәа Апрезидент идикылар,
«ажәлар» рҽеиқәыркыр ҳәа ишәон аоппозициаа. Ате-лефонқәа ирысуан «маӡала». «Рыжәлар» жәырҵарц,
адҵа рҩызцәа ирырҭозар акәхарын. Ҵ аҟа аҩналарҭаҿ
абжьқәа цәгьахон. Ладантәи-ҩадантәи иааз ахатәрақәа Анқәаб А.З. ддәылҵырц иабжьаргон, ахыбра зы-нӡак «маӡала» инижьырц. Аҷыда отриад, рсаԥарқәеи
рлабақәеи рыла еибыҭа, иааргарц иабжьазгоз Апрези-дент дрықәшаҳаҭмызт: «Аԥсуа лабала уисыр иаҵана-куа жәдыруама!» – дрызҵаауан.
Ԥхьатәара иақәшаҳаҭны иишьҭуаз ачынуаа Апре-зидент Анқәаб А.З. дрылаԥшуан. Дызҭашәаз атыша
ҵаула аҭыҵшьа дазхәыцыртә аимгеимцара заҵәык
шимазгьы, арҭ рхаҿқәа ирҳәоз изыҭҵаауазар ҳәа, иҽ-азишәагәышьон. Абжьааԥнеиԥш дҭынчын дахьырбоз,
иҩныҵҟа иаҳәози? Иҿыцыз акгьы изхәыцуамызт, ҳәа-рада. Иԥсҭазаара инаҭаз аԥышәа иааӡашьа еиханаҳа-уан, хымԥада. Зыгәрага идикылаз ауаа аус ицыруан
меижьарада. Убарҭ аларӡны, иара иҭыԥ аиқәырхара
дзашьҭаломызт. Аоппозициаа идырҵоз егьырҭ аусмҩ-аԥгатәқәа рнаҩсангьы, иара президентк иаҳасабала
аҳәынҭқарра ахагылашьа имамызт, дзиндаха, дара ир-ҳәоз дықәныҟәа, дкьанџьаха дрымпыҵакызаауан, икон-ституциатәымыз иарбан ирҭаххоз аус здыруадаз.
Арахь ҵаҟа убри аламҭалаз еибарԥсуан, макьана
шьакаҭәарадан уҳәарын, аха, аӡәы дҭахар, атәыла
анапхгаҩы ишԥаҟаиҵоз, иара дзыхьчоз Гәдоуҭа аза-аигәара ианҭахаз ашьҭахь? Икәшаны игылаз ирурыз
рзымдыруа ианеилыхоз, Мираб Қьышьмариа ҵаҟантә
дыҩцәырҟьан, «иузынкылаӡом, уажәы-уашьҭан абра
иҩеиуеит» ҳәа, Анқәаб А.З. идәылҵра даҵгәеит. За-кәытә рольз Қьышьмариа М.Б. абра иихәмаруаз?
Апрезидент, аҩналарҭа иадыԥсылоз дрызлыбаарыз-шәа, ауада ҭбаа адәылҵырҭахь иҿынеихеит. Изааи-гәаз ауаа даарыгәҭыларкын, Ахан агәарԥ шыҟаз дыл-бааргон, амашьына дақәдыртәарц. Ԥсеивгарҭак ааиу-азар, даҽакала аус аҭыԥ изықәҵозар ибарын.
Знапынҵа ззынамыгӡоз Ҳаџьымба Р.Џь. ицәеижь
убранӡа ахҭыс еиланарҩынтит, уи аԥсеивгараз адырра
аныҟанаҵоз, фымца ҵарха изнырыз ихшыбаҩ аусушьа
ааҭгылеит. Арахь ишьақар чымазара аҳаракышьа из-ацлеит. Игәы иасын, иԥсы маҷхан, дрылаҳаит. Рнапы
дықәҵа, длыбаарган, ахәышәтәырҭахь дыргеит. Џьо-укы изларҳәахо ала, аисра далашәан, бзиа иаахеит.
Ҵ аҟа еисуаз уамак изыҩнамлеит. Аҿагылара ӷәӷәа ан-роу, иааҭгылеит. Апрезидент ирманшәала дрыздәыл-гозар ҳәа, иԥшыз ахадацәа иахырҳәаарыз рзымдыруа
дыррақәак роуит. Иҟарҵарыз азныказ иақәымшәазар-гьы, згәеилгара згәаӷ иаԥысуаз уи рхы ишадырхәарыз
рымпыҵашәон, Апрезидент ԥхьатәара дцарц, рҿар
рыҿдырҭуан.
Уи ауха аҵхагәҭан, ателедырраҭара аопппозициаа
рнапахьы ианаарга, иқәгылеит ԥшь-ҩык ахацәа. Урҭ
ирылан Апполон Шьынқәбеи Владимир Занҭариеи.
Рыԥшра-рсахьа, ртәашьа-ргылашьа, рхымҩаԥгашьа,
рцәажәашьа иаҳәоз акакәын: ажәлар ргәазыҳәара
нарыгӡеит.! Иабаҟаз абасҟатәи ахақәгәыӷра?! Аҽыр-лашәра амҩа ылнахыхуан. Даҽа ҩы-мшҟагьы ирҳәоз,
– Анқәаб А.З., ажәлар дрызцәырымҵӡакәа, дыбнале-ит. Аӡәгьы ихы-игәы иҭамкәа, ателехәаԥшрала иара
ихаҭа даақәгылан, – «Сара џьаргьы сымцаӡеит, – иҳә-еит. – Аԥсны сыҟоуп. Аҳәынҭқарра еиладырҩынтырц
рҽазыршәеит. Макьана азин мҩа иануҵартә, аҭагыла-заашьа ҳамоуп». Еснагь еиԥш иажәа кьаҿ раӡан.
Убри ауха ҩ-гха хадак шҳамаз зыхь иазгәаҭоуп. Урҭ
рҵакқәа уажәы иаҳзеиҵыхуазар аабап, уи иаамҭа-ны иаабоит. Анқәаб А.З. изхьаауаз даараӡа ирацәан.
Ирхагылашаз уаҩ дцәырымҵит. Иҟаҵатәыз ҳәа планк
аӡәы дазымхәыцит. Ҳахьыҟаз рыламыс рыҵанархә-маруаз џьызшьаз агха ду рыман. Гәыԥ ӷәӷәак ахан аҩ-наларҭаҿ рҽааидыркылар, аӡәыр дызрылалозма. Ма
убра ҳара ҳмитинг ҳхыртыр акәын. Убас иныҟәоз џьаҳ-шьон, аха уа ак ҳаҵазҳәашаз дабаҟаз. Усгьы егьысгьы
ҿагыларак зымбоз аоппоициаа рус ҳадгылазшәа аԥш-ра шьҭнахит. Ма дара ирыдгылоз ҳакәыз џьыршьаҵәҟ-ьозу? Ус акәзу, егьыс акәзу шаҳзеилымкаазгьы, дара
ҳахьӡала ицәажәон.
Апрезидент ирезиденциа дшыҩныҵыз анеилыркаа,
аоппозициаа ирыдгылақәаз иамхагәырӷьацәан, ине-илыҵ-ааилыҵқәеит. Аҳҭны Хан аҩныҵҟа иҩназ зегьы
дәылҵырц рабжьаргеит аиҳабыра рҿынтә ҳәа ҳаҳаит.
Уи гызмал имҩаԥыргаз усын ҳәа уазхәыцыртә иҟоуп.
Зегьы дәылҵит, нас иахьцақәоз дара ирусын, аӡәы
ԥсшьара иҽазикит, даҽаӡәы имаҵура ҭыԥ дазнеит, до-усы ирыдырҵашаз иазыԥшуа. Ахан аҩныҵҟа ахьҭа-дырцәӡаз – аҩбатәи гхан. Аԥышәадара ԥшәымахеит.
Уа ҳауаа аанхазҭгьы, адырҩаҽны ашьыжь Апрезидент
иҭыԥахь дхынҳәрын, иара иакәын амчра знапаҿы иа-анхоз. Жәа-шықәса рахыс аԥышәа зырҳауаз аоппо-зициаа абраагьы ииааит. Уаҩы дшыҩнамыз анырба,
ашьшьыҳәа рыуаа ҩнарҵеит. Ахан дара иртәын. Уре-исны ирымухыр акәын. Ацҭәы цәырызгар зҭахымыз
ҳауаа аԥсуара ишақәгыӷуаз, ҳахьыргоз макьана иҳаз-дыруамызт.
Ҳпарламент (ҳара иаҳтәызар) ахымҩаԥгашьа даҽа
знык еиԥшымкәан аилкаара цәгьан. Идырын Акоор-динациатә Совет адиктатура имҩаԥнагоз аполитика
закәандаран. Аҭышәынтәаларахь ҳара макьана ҳзы-меихацт, уама ҳарҿиошәа ҳаныҽхәо, шьаҿа-шьаҿа
иҳамоугы ԥҳаргоит. Адемократиа ахарамхәыццәа ира-бџьаруп. Дара, аԥыжәара роур, адемократиа аиларҩ-ынтра иазкылыргоит. Уи ахьаацәырҵыз доусы рхатә-ҳәаақәҵарақәа рзылхра даараӡа идырманшәалоит.
Ҿыц иааугәалашәоит Уинстон Черчиль адемократиа
анапхгара иреицәоу шформоу, аха уи аҵкыс еицәоу –
еиӷьу ҳамаӡам ҳәа шиҳәаз. Адемократиаз азакәан аус
ауеит зегьы ирзеиԥшны. Уи ишәу демократиоуп. Иа-хьҭышәынтәалам анархьиа аԥшәымоуп. Зегь раԥхьа
адемократиа ауаҩы ихдырраҿ ишьақәгылазароуп. Ари
доуҳатә беиароуп. Аԥсуара – адемократиа иреиҳау
аформоуп ҳара ҳзын. Аха, ҳхатәы амбициақәа ԥыжәа-ра аныдҳаргалак, аԥсуара ҳхала ҳаӷраԥалоит.
Убри збоз Сурков В.И. дкылхх деиҭаҳзааит. Дзацә-ажәаз, дзыҿцәажәаз, дзахәыҭхәыҭыз цқьа иаҳзеилым-кааӡакәа, дықәҵит. Иара ихаҭыԥуаҩ Михаил Мамонов
уажәраанӡагьы акраамҭа Аԥсны далҵуамызт, уажәгьы
аиҳараӡак дзыдҳәалаз аоппозициа иахаҭарнакцәан.
Нургалиев Р.Г. иаҳа ԥыҭк даангылеит, аха иҽазышә-арақәа лыҵшәадан. Ҳаџьымба Р.Џь. Жәлар реизара
аиҳабы Бганба В.Р. иҿаԥхьа дтәан, инацәақәа ыркәаҩ
иқәыкшо, адҵақәа ҟаиҵон. «Шьҭахьҟа шьаҿак ҟаҳҵаӡ-ом!» – Ҳаџьымба Р.Џь. амчра даҽхагахон. Уажәраанӡа
Апарламент аҿы зажәалагала ззымҩаԥымгоз адепутат
ргәыԥ драԥхьагыла идәылҵуаз ауаҩы аспикер диҿатәа
ирымч диацәажәон, адепутатцәа рызынтәык усура
иҭыҵырц.
Рызынтәык рзеизымгеит, аоппозициаа идырҿиаз
иақәшаҳаҭқәамыз аӡәырҩы рпозициа рымԥсахӡеит,
ихацәамзи. Аха, акворум роуртә, адепутатцәа ишаар-галак еизыргеит. Апрезидент дзықәдыршәаз анырба,
Апарламент иахагылаз инадыркны, адепутатцәа аӡәы-рҩы иаразнак рыҽшԥарыԥсахи?!. Жлар рҿабызшәала
иуҳәозар, – аӷалатцәа! Жәлар Реизара Аԥсны Аҳәы-нҭқарра Аԥыза-министр игәра шырымгоз шәҟәыла
ишьҭырхит.
Апрезидент Анқәаб А.З. теледырраҭарала дықә-гылан, иҳәеит Аҳәынҭқарра еиладырҩынтырц рыҽ-шазԥыршәаз уажәшьҭа ҩынтәны. Аха иара џьаргьы
дшымцац, Аԥсны дшыҟаз нациҵеит, макьанагьы аус
азин мҩа иануҵарц шалшоз ала ателехәаԥшцәа ир-гәыӷит. Иара дахьыҟаз Гәдоуҭатәи аҳаирбаӷәазаҿ иус-бараҭа аусзуҩцәа, аминистрцәа ркабинет иалахәыз
уҳәа, ирацәаҩны идикылон, аҭагылазаашьа аиӷьтәраз
еилацәажәон. Иааиԥырымҵӡакәа аус ицыруан Аԥсны
Аҳәынҭқарра Аԥызы-министр Лакрба Л.И.-еи уи актәи
ихаҭыԥуаҩ Аҩардан И.В.-еи.
Акоординациатә Совет ццакуан. Мариа иампы-ҵашәаз амч рӷәӷәатәын. «Ажәлар зыгәра ргоз аиҳабы-ра» аԥырҵеит Апарламент аҿы. Хынтәы ажәлар мап
рцәыркхьан Апрезидентраз алхрақәа раан. Иарбан
жәлар зыгәра ргашаз еиҳабыраз иаԥырҵоз?!. Уаанӡа
амцахараа амитинг мҩаԥыргеит Аҟәа. Уи ауаа рацәа
алахәын. Адҵа ҟарҵон Ахан ҭарцәызарц, Апрезидент
иҭыԥахь ирхынҳәраз, аҭагылазаашьа аԥҵазарц. Апар-ламент мыԥшӡакәа Лаҵара (маи) ҷ-аз адепутатцәа
иаамҭаӡамыз Апрезидент иалхраз амш адырбеит –
Нанҳәа (август) 24 2013 шықәса. Апрезидент Анқәаб
А.З. аиԥыларақәа мҩаԥигон. Абыргцәа рхеилак еизан,
ажәалагалақәа еиқәдыршәеит. Адырҩаҽны Аҟәа ам-цахараа, жәлар реизара мҩаԥыргарц, аҽазыҟаҵарақәа ирҿын. Бџьар зҽеидызкылазгьы ҟалеит. Убарҭқәа
иаҳаит Анқәаб А.З. Уахык шыбжьаз, Рашәара (ииун)
1-зы, Апрезидент Анқәаб А.З. ԥхьатәара дышцоз аҳә-амҭа ҟаиҵеит.
Кутузов 1812 шықәсазы Москва афранцызцәа ири-ҭеит, Урыстәыла аиқәырхараз. СССР аилаҳарахь ахы
анкыднаҵа, аурысқәа асовет республикақәа рхы иа-қәиҭыртәит, Урыстәыла аиқәырхараз. Лаҵара 27 аҽны
инаркны, ҳ-Апрезидент ӡатәс дҟарҵеит, Анқәаб А.З.
ихаҭагьы уи дақәшаҳаҭхеит. Шьаҿак шьҭахьҟа ҳхьа-ҵит, аԥсуара еиқәҳархарц. Аха еиҿагылаз ҳамацара
ҳаизныжьӡамызт, ҽҳалазгалоз рхы ахькыдырҵоз зды-руадаз, ҳаҽҳазнымкылакәа аамҭа ҳахьыбӷанаҵоз заа
избодаз. Арахь аԥсуара ҳахьчоит ҳәа згәы иаанагоз,
уамашәа ирбон иаарҿагылаз ауаа аԥсуареи ажәла-ри рыхьӡала иахьцәажәоз. Иааџьоушьарын! Аԥсуара
ахьеимаҳкуаз џьара бзиарак ахь ҳкылнагозар?! Иахь-цалак Аконституциа иаҿагыланы, жәларык реиҳара
ирҳәоз рмаҳауа, ҳҳәынҭқарра еилазырҩынтыз ираназыжьуадаз?!
(Абри астатиа «Амцахара» аредакциа аҳәарала
иҩын. Аха агазеҭ уаҳа ианрызҭмыжь, ирзымкьыԥхькәа аамҭа цацәеит. Ҳара аццакыра еснагь иҳагыуп.)
Ааигәа иҳахҭаагаз ахҭыс уадаҩ иугәаланамыршәар
залшом, ҳ-Џьынџь еибашьрахьы ҳанкылсуаз, есы-шықәса Лаҵара (маи) 26-зы иазгәарҭалоз Қырҭтәы-ла ахақәиҭра аныҳәа ду шымҩаԥысуаз. Дара ныҳәа
дуны иаԥылон азы, уи гәҭынчымран изызкашәоз ҳара
ҳаиладыргьежьуан, ҳарҿамгылар ҳаштәқәаз ааԥшу-ан, убри азакәын еиҳараӡак дара убри ихҭыс ҳарак-ны еснагь Аԥсны изаԥылоз. Рымч дуун, аха ҳаицҿак
ҳанырҿагылоз, аиааира аагон.
Убри амш азгәарҭарц рҭахызшәа, аха еилахарак
роуны ихдырԥазшәа, ҳтәылаҿ здац шҳам зырӷәӷәахьаз
аоппозициатә хеилак ҽнак рыцәхыԥан, 2014 шықәса
Лаҵара 27-зы Аԥсны асуверенитет ашәарҭа ӷәӷәа иҭа-дыргылеит, ҳаԥхьаҟа зыӡбахә ацәыргара хьымӡӷаҳ-шьаша рыцхәны ҳандыриеит. Дара ирхашҭуам 2004
шықәсазы зҽеидызкылаз Багаԥшьи Анқәаби рнапеим-дара шырԥырхагахаз, ҩынтәны алхрақәа мҩаԥырым-гар убри ашықәсан ишырымузгьы.
Усҟан Апрезидентраз кандидатцәас зхы азырбақәаз
рацәаҩын, аха аиааира рызынтәык ианрыцәца, адырҩа-ҽныҵәҟьа, ашьыцреи ашьауреи хықәкыс ишьҭыхны, рҽе-идыркылеит, ажәлар ирыхәашаз уаҳа даҽа идеиа ҳара-кык рызкамшәаӡеит. Ус акәымзар, даҽакала ишԥаҟалоз,
ҳ-Апрезидент Багаԥшь иԥсҭазаара даналҵ, аоппозициа
хеилакқәа реиҳабацәа аӡәаӡәала ҿыц Апрезидентраз
алхрақәа рзы ркандидатурақәа ықәдыргылазар.
Анқәаб ипрезидентра дара рҭагылазаашьа еиҳа
еицәанатәит, амала ҿыц рҽидыркылахт, ржәытә амби-циа еиҵабаа шьҭыхны. Дара ирыҵагылаз, аҳәынҭқар-ра ачынуаҩра змауз нарыдкылан, жәа-шықәса раахыс,
ҳҳәынҭқарра аҵышәшәаара рҽазкы, аус руан, зегь ра-ԥхьа ажәлар еиҟәыршон, атәыла иахагылаз ауаа еи-дикылар руамызт. Ирхымҩаԥгашьаз ҳгәыҳҽаннаҵахьа-зар акәын, аха ҳхы ҳазгәамҭеит. Аҳәынҭқарра Ахада
мчыла дахган, Аԥсны Аконституциа еилаганы, амчра
аоппозициаа иныркылеит. Иаҳәои ари?
Ҳара ҳҳәынҭқарра маҷуп. Уи зыхьчаша амчқәа ӷәӷ-әам, издыржәыз гәыԥ-ҩык аҿар зжәырҵаз аиҳабыра
рхыбра ашәқәеи ахышәқәеи ԥыххаа иҩналазар, ашәа-рҭадараз аҩныҵҟа иҩназ жәпа-ҩык амчра ахаҭарнакцәа
рымч мырха, Аҳәынҭқарра Ахада иҭархара рҽазыркы-зар. Апрезидент дрыхьчарц иҩызцәа ддәылрымгар аму-аны ирбеит, ихаҭагьы уи дазымааир шамуаз еиликааит.
Ҳҳәынҭқарра шәарҭоуп. Ҳхада имҩаԥигоз аҩныҵҟ-атәи аполитика уаҩы давҵалар иуамызт. Аҳәынҭқарра
амчқәа ирылахәымыз даҽа мчқәак рнапаҵаҟа дааиуа-мызт, уи дара аханатәгьы ирдыруан азы, зныкымкәан
иԥсҭазаара ашәарҭа иҭадыргылон, иара илыҵшәа-даитәуан акәымзар. Ҳхада иаӷацәахази аоппозициа
еиҿыркаауази рхықәкы еиқәшәеит, акыр шықәса аус
еицыруртә. Актәиқәа аҳәаанырцәынтә напхгара арҭон
аоппозициа реиҵаҟьара рҿиарақәа. Ирзаарышьҭуан
амал цхыраагӡа. Араҟа аҩныҵҟа уи ҳәашьак ақәымкәа
рхы иадырхәеит.
Даҽа ганкала, аҵыхәтәантәи ҳапрезидентцәа ҩы-џьа ажәлар рнапы анроуаз, аҳәаанырцәтәи аҳәынҭқар
чынуаа Аԥсны иахадыргыларц ирҭахыз даҽаӡәын.
Ажәлар ирҭаххаз урҭ ақәшаҳаҭымзар амуит усҟан.
Аха иҳаракыу ачынуаагьы уаауп, рыгәҭакы ахьынамӡ-аз агәҭынчымра рызнарҵысуеит, даҽакала иуҳәозар,
ауаҩы иҷыда бааԥсқәа ирзыцәцом. Убри ашьҭахь иҟ-алашаз ахҭыс еивҵаларақәа аԥхьатәиқәа ирыцлеит.
Апрезидент иҿаргыланы имҩаԥыргаз аусқәа еихарҳа-уан, урҭ Аԥсны иазеицәан. Абри рдыруан аоппозициа
иахагылаз, аха ирыҵагылаз еилыркаауазма?
Ҳаԥсадгьыл ахьыԥшымра ҳахәҭак ақәҳарӡхьеит.
Иаҳзааргаз асуверенитет ихьчарц Анқәаб А.З. ипо-зициа ахьимԥсахуаз дахзырҟьаз атәым мычқәа рус
лыҵшәадамхеит. Ҳажәлар шынеибакәу абри апро-блемаз дырра ҵабыргы рымаӡам. Доусы ихатәы хьа-ақәа дрызхымԥартә аоппозициаа аус руит. Ҳазҭашәаз
ирҵауланы иҭумҵааргьы, ҳҳәынҭқарра еилазырҩын-тырц иашьҭаз ирықьаранџьуаз рҿоуп аус ахьҳамоу.
Даараӡа ишәарҭоу аамҭа ҳҭагылоуп. Атәыла иахагы-лаз аус рзымуит ҳҳәар, излашьақәҳарӷәӷәаша аргумент
ҳкӡам. Аиҳараӡак, ҩы-шықәсеи бжаки раахыс иахьца-лак аргыларақәа рацәахеит, амҩаду дырҿыцуан, ақыҭа
мҩақәа маҷымкәан асфальт рықәшьын, акультуратә
обиектқәа узымдыруа аремонт рызун, акурорт ҩынқәа
ацхыраара ӷәӷәа рыман; арҿиаратә коллективқәа рыз-ҳауан, асахьаркыратә литература даҽа зны еиԥшым-кәа иҿиауан; ақыҭа нхамҩа арӷәӷәаразы аинвестициа
алагалан, уи еиҳараӡак изыбзоураз – аҳәаанхыҵ инхоз
аԥсуаа ааԥхьара рыман; арепатриациа усқәа аԥыхьақәа раасҭа ицәгьамкәа иааиуан; акыр аамҭа еимактәыс
иҳабжьарҵаз галаа руаҩытәыҩсара ус аҭыԥ иқәырҵарц,
аусмҩаԥгатәқәа маҷ-маҷ имҩаԥысуан.
Ҳ-Аԥсадгьыл аҿиара мҩа ианангылаз, аҳәынҭарра
аиларҩынтраз ҵаҵӷәы уамак уԥыломызт. Аха аоппози-циа заҟа ҳаҿиауаз аҟара ацәымӷра шьҭырхуан, рхықә-кы хәымга анагӡара алымшар ҳәа ишәаны, иакәымз
аусқәа рнапы рыларкуан. Иаарымхәыцрыз арбаныз!
«Хаала» иамуазшәа анырба, Аԥсны аусқәа рыбзиаха-ра иадымгылоз аҳәаанырцәаа рыҽрыдыркылан, мчы-ла ус рҽазыркит. Ӷьычрак мҩаԥызгаз дҭаҳкырц, азакә-ан аус аҳаруеит, аха аҳәынҭқарра еилазырҩынтыз
рыцәгьоураз, лахьы роуртә, ашьауӷ ус ашьҭыхра ҳаз-хиаӡам, уи ҳаҿагылартә мчы ҳамаӡам. Нас ҳазлашәа-рҭамхои?!
Багаԥшьи Анқәаби амчрахь ианааиуаз ирывагылаз
ауаа, ашьҭахь аусура аамҭала ирыдыркылаз џьоук-гьы, аӡы ишьҭнахыз дӡааҟәрыларц, кәапеик азна из-ацырҵон ҳәа, ателедырраҭараҿы рықәгылашьа ааԥхо-ушьап. Иабаҟоу рхаҵа еилкаара?! Азакәан ишықәныҟ-әашаз зынӡак ирхашҭит.
Аԥсны Жәлар Реизара ирыдыркылаз ақәҵарақәа
закәандароуп, ҳ-Конституциа иақәшәом. Апрезидент
Аԥсны дшыҟаз, иԥсы шҭаз, игәы бзианы дышҳалагы-лаз, адепутатцәа рхымҩаԥгашьа иашамызт. Урҭ ҵаҵӷ-әыс иааргақәаз ирҳәозеи? Ишьақәгылеит адиктатура,
абри дара иақәшаҳаҭхеит. Ԥхьаҟа иҳаԥсыхәузеи? Иаҳ-ҳәап, аоппозициа ахаҭарнак дыпрезидентхеит (Анцәа
иумҳәан аха). Иоппонентцәа рҽааизганы, иахьатәи
аоппозициа мҩа изықәымлари, инызкыло ԥҟаԥҵак ҳа-мамзар, уи иадгылаша адепутатцәа рҭыԥан итәамзар?
Абас ҳаишьҭазаауама? Аҳәынҭқарра закәанԥҵарала
ашьаҭа ӷәӷәазароуп зегь раԥхьаӡа. Адепутатцәа убри
иашьҭамлаӡакәа, рхатә политикатә амбициақәа рыҽ-рырҭаӡеит.
Апрезидент Анқәаб Александр аҭагылазаашьаз
дзыҿцәажәаз маҷӡамызт, ргәаанагарақәа еиликааит,
аоппозициа аҳәаанырцәынтә имҩақәызҵоз дрызхәы-цит, алкаақәа ҟаиҵартә, алшара иԥшааит. Зегь раҵкыс
ицәымӷахаз, – идгылаз ауаа бџьар рыҽшеибырҭоз
адырра иоуит. Жәлар реизара амҩаԥгара рҽазыҟа-рҵон, иара уахь усгьы иԥхьон. Бџьар еиҿагыларахь
икылымсырц, бсыҭбара заҵәыкгьы ҳанымиарц, ина-пынҵақәа шышьҭеиҵоз ала, ашәҟәы инапы аниҵеит.
Амчра дақәбаӷьа икырц злаилшашаз далаҟан, џьоукы
рхы шымҩаԥырго еиԥш. Иара ипатриотизмра амч иаҳа
иҳаракхеит, аамсҭашәа хаҵаҵас дныҟәеит. Аԥсуара
амч зегьы еиԥшны еилаҳкаауам. Зыниашьа зхаҵашьаз
иакәны, ихы мҩаԥигеит. Аиҿагылара ирԥсыҽит.
Уи иаанагаӡом ҳшәарҭа ҳҭыҵит ҳәа, ҳахьыҟазаалак
ҳажәа раӡазароуп, ҳнапы злакыу шәазароуп. Аԥсны
асуверенитет наӡару ҳәа, Аԥсуа-абазин (ахьӡ иашам)
Конгресс ахьӡала уи аиҳабы Тарас Шамба апроблема
алихижьҭеи, заҟа ҳзазо аполитикатә дәы ҳақәхазеи?!
Ашәарҭа ҳҭагылазаауеит, ажәлари аԥсуареи рыхьӡ-ала аҳәынҭқарра ахадацәа рҭархарақәа иаарҟәамҵӡ-акәа имҩаԥызго ԥыжәара ахьынӡарымоу.
Мышқәак ирылагӡа, ҳҭагылазаашьа убранӡа инар-цеит, Аҳәынҭқарра Ахада иаамҭаӡамкәан ҿыц далҳам-хыр амуа. Шьҭа уи ҳадгылароуп, аоппозициатә хеилак
(Акоординациатә Совет) адиктатура аҵыхәтәа ԥҵәарц.
Иахьа зыҽшьуа атәыла анапхгара ахагылара еимазкуа
аӡәгьы убрахь дкылҳамгароуп. Аҳәынҭқарра ду аҳәа-ахьчацәа, иааҳакәырша итәоуп ҳәа, ҳара ҳарзыхьчаӡ-ом, ҳхаҭа ҳхыхьчара ҳшыжәларкыу ҳазыхиамзар. Уҭи-сыҭи еишьҭамкәа, аполиитикаҿ аиҩызара мчыдоуп,
рыцҳарас иҟалаз. Аха «ксы!» зҳәалак иныс зҳәо иԥсад-гьыл иӷалатуеит, убри ҳдыруазароуп.
Даараӡа ҳгәыҳҽанызароуп.
Инапылаҟаҵаз ҳаиҿагыларақәа ҳабакылыргеи? Ла-ҵара (маи) 27-тәи амш ахҭыс ҳшазнеиз абанӡаиашоу?
Аҳәынҭқарра аоппозициаа ианеиладырҩынт, ари аус
ӡбатәын аԥсуара иҳаракыу амораль ала ҳәа, Аԥсны
абыргцәа рхеилак ықәгылеит. Апрезидент ԥхьатәара
ианақәик, аполитикатә партиа «Амцахара» убри амҩа
ианылеит. Уи иашазу, иашамзу аилкаара хьанҭан. Ама-ла идырын аԥсуара зламыз ауаа шаҳҿагылаз. Аԥсуара
ухьчарц уанрыдгылоу, дара уи еилыркаарц рҭахӡам,
ма дара даҽакала иара еилыркаауеит. Ишԥаҟауҵои?!
Аԥсуара, ажәа аҵакы анцәырҵуаз, ахаҵеи аԥҳәыси
рыуаҩ (ирхылҵыз) ибеиара аанагон. Уи цәырҵуан акыр
жәанызқь шықәсақәа раԥхьа. Ишааиуаз жәларык рбе-иара аҵакы шьҭнахит. Ҳажәлар маҷхеит, аха ҳаԥсуара
ныҟәызгаша ҳаизҳаны, хыԥхьаӡаралагьы ҵакылагьы
ҳашьақәгылашьа ҳазхәыцлароуп, еснагь убри ҳхы-ҳгәы иҭазароуп, аусмҩаԥгатәқәа ҳнапы рылакызароуп.
Аԥсуара ҳара ҳахьчоит мацара иауам, ҳаргьы аԥсуара
ҳахьчалароуп. Ҳаицеибахьчозароуп.
Аԥсуара ҳахьчароуп анаҳҳәа, ҳ-Апрезидент Анқәаб
А.З. иҭыԥахь ирхынҳәра апроцесс аанаҳкылеит. Усҟан
аоппозициа рыуаа (изеиԥшраз ҳҳәарым), ирҭахыз мҩаԥго, анапхгара хыбра ирыҩнан. Аҳәынҭқарраз ацәгьоура иаԥхьагылаз ауаҩы, атәыла дахагыларц, имҩа
ылаҳхуан. Ари закәи?
Апарламент Аконституциа ахьчараз ицхыраауазар
акәын, азакәанԥҵараз ишьагәыҭ ҭыԥзар ахәҭан. Иара
иалахәыз, рыбжеиҳараҩык рҽеидкыланы, абарҭ амш
хьанҭақәа раан, уажәи-уажәи рнапы шьҭырхуан, Акоординациатә Совет ирыднагалоз азакәан еилагарақәа
ирықәшаҳаҭны.
Зегь раԥхьаӡа, Апрезидент Анқәаб А.З., иԥхьатәаразы ашәҟәы инапы аҵаиҩит ҳәа, атәыла анапхгараҿынтә
ихы дақәиҭхаӡом. Адепутатцәа ркорпус абжеиҳараҩык, Анқәаб А.З. инапынҵақәа имырххьан иашамкәа,
ихаҭа ашәҟәы иҩаанӡагьы. Аԥсны Аҳәынҭқарра Жәлар
Реизара, агхақәа неиқәыԥсо ишааиуаз, уаагьы иаанымгылеит. Адепутатцәа рылкаа Аконституциатә Ӡбарҭа иазырышьҭырц рыхәҭан, аҵыхәтәантәи авердикт
аднакыларц. Арахь Аконституциатә Ӡбарҭа аиҿкаараз
апроект Апарламент аҿы акыр шықәса ҵхьан ишьҭа-зишьҭеи, аха аӡәгьы дааҳәны уа дахәаԥшуамызт. Рхы
иҭаз атәыла анапхгара ҭыԥқәан. Уаҟа амал еизакын.
Ацха зыԥшуа инацәы налаимшьуеи.
Аконституциатә Ӡбарҭа рзеиҿымкаазаргьы, Апрезидент Анқәаб А.З. иԥхьатәаразы Апарламент алкаа
атәыла Иреиҳаӡоу Аӡбарҭа иазырышьҭыр рыхәҭан.
Иреиҳаӡоу Аӡбарҭаҿ ишьақәдыргыларц рыхәҭан Апрезидент цәгьарак ҟаиҵазу иҟаимҵазу. Уа ирыдыркылоз ақәҵара иазыԥшырц зегьы ируалын. Абарҭқәа
ирықәныҟәаанӡа, Анқәаб А.З. Аҳәынҭқарра д-Ахадан,
аполитикеи азинхьчареи рлогикала уахәаԥшуазар.
Апарламент аҿы изықәныҟәақәаша рыздырӡом, еиҳа
еицәоу, – инарыгӡаша рдыруаны, изыхәҭоу амҩа иананымгыло. Убри аметод шьҭыхын аханатәгьы. Даҽакала ишԥаҟарҵоз Аҳәынҭқарра еилазырҩынтыз ауаа
рдиктатура шьақәгылазар?! Арахь ҿыц изаамҭанытәымз алхрақәа рҽырзыркит адепутатцәа рхаҭа. Иццакуан адиктатура знапы алакыз ауаа, еиҳараӡак аамҭа
ицәыӡыр ҳәа дшәон Ҳаџьымба Р.Џь. ихаҭа.
Иаразнак напрылакын аԥыза-министр ихаҭыԥуаҩ,
аминистрцәа. Ирҭахымыз русурақәа нрыжьыр акәхеит. Аҳҭнықалақь Аҟәа аиҳабыра рыԥсахырц, аоппозициа хаҭарнакцәа аусбарҭа иҩналеит. Аха мчыла ирзықәымгеит. Уаа хынҩажәаҩык Гәдоуҭа араион
аусбарҭа иакәшеит. Амцахараа иаҳагьы ирацәаны
еизеит. Араион Жәлар Реизара адепутатцәа ари аус
иалацәажәеит. Аусбарҭа аиҳабы Малиа В. даанрыжьит, аҿыц алхрақәа рлыҵшәа рбаанӡа. Аоппозициаа
амч рнапаҿы иахьабалак иааргарц ргәы иҭаркит, 1919
шықәсазы, Октиабртәи ареволиуциа ашьҭахь, қыҭацыԥхьаӡа, раионцыԥхьаӡа, қалақьцыԥхьаӡа асовет мчы
приказла ишышьақәдыргылоз иҿырԥштәны арҭ ирыман. Арҭ арахь иҟаӡамызт. Гали, Уачамчыреи, Ҭҟәарчали рхадацәа усгьы заа ирыԥсаххьан. Апрокурор
Хада Мқанба С.Т. иусураҿынтә ихы дақәиҭыртәхьан.
Пицунда ақалақь аҿгьы инеит, Арӡынба К.З. дамырхырц. Урҭ ирҿагылашаз ауаа гылеит, ацәгьоуцәа рыгәҭакы рзынамыгӡеит. Ҳаџьымба Р.Џь. иуаа иахьабалак
идыртәарц иашьҭан, алхрақәа раан аԥыжәара иара
имазарц. Уаҟа изымиааиуашәа рбар, иареи иҩызцәеи,
дара ишырҭахыз ирыцхыраарц, рымҩа дрыцқьон.
«Аԥсныпресс» адиректор Манана Гәыргәлиагьы зны
илықәыркит. Аусзуҩцәа дрыхьчагәышьеит.
Зегь раҵкыс аус злаз – Ареспублика Алхратә
Ценртә Комиссиа аиҳабы Ҭапаӷәуа Баҭал иусураҿынтә
ихы иақәиҭтәра. Уаанӡатәи Апрезидент иалхрақәа
ахьрықәымҿиауаз иаргьы ихараны ирбон. Ҭапаӷәуа
Баҭали Ҳаџьымба Р.Џь. иҩызцәеи еиҿанагалеит. Ҳа-џьымба Р.Џь. Аценртә Алхратә Комиссиа аиҳабы,
инапынҵақәа шьҭеиҵарц, диршәеит, диҳәеит, аха егьи
уаҳа имуит. Аоппозициа ахаҭарнак Ачыгәба Д.). иакә-ымкәан Ҭапаӷәуа Баҭал дихцәажәеит. Уи ацҭәы алҵит
аилатәара ашьҭахь. Ачыгәба Д.). рнапы изышьҭырхит
Ҭапаӷәуа Баҭал иуацәақәак. Акыр аамҭа убри аус еим-дырххон, аха Алхратә Центртә Комиссиа аиҳабы дыр-зықәымгеит. Иара ихаҭа икомиссиа иалаз еидикылан,
игәра ргозу ирымгозу аилкаараз, азҵаара ықәиргыле-ит. Хымԥада иара дыгәраган.
Иахьцалак, аоппозициаа амчра акыр ирмариа
ирымпыҵашәеит, дара рхаҭақәа уамак иазыԥшӡамкәа.
Убасҟатәигьы иамхагәырӷьацәон, ирура рзымдыруа,
иҵегь ирҭаххашаз рзыԥшаауамызт. Шьҭа апрезиден-тра закәанԥшрак аманы илырхырц иазгәышьуан. Аха-натәгьы, дара рыда ҳаԥсадгьыл хәшәык амамызшәа
рхы мҩаԥыргон. Дара рхымҩаԥгашьақәа ацәгьоуцәа
русеилыргашьақәа излареиԥшымыз маҷын. Убри иха-даз қәкын дара рзын, уахь изланеишаз иарбан мҩаза-алак ибзиан.
Аполитикатә қәылара анымҩаԥырга ашьҭахь,
Аҳҭынра Хан аҩныҵҟа аус зуаз ирусушьаз цқьа иҭы-рҵаарц иашьҭазар, ауадақәа рышәқәа амҳәырқәа иа-разнак ираадырхар рыхәҭан, нас акомиссиақәа аԥҵа-ны, ақьаадқәа рҵакы еилдыргарц. Араҟа ақәылацәа
ауадақәа ирыҩналан, ирыздырҳәуаз дырҳәит, адоку-ментқәа ирылаԥшны, дара рхықәкы хәмгаҿы ирыхәа-шаз рылырхит. Акыр аамҭа идырчкәаҳауаз уҳәансҳәан
ҵабыргымхеит. Убас Гәдоуҭа ақалақь аҿы дҳақәшәеит
ауаҩы, убарҭ ашәҟәқәа гәарҭак зырҭаз. Дара Апре-зидент иҭаауаз ауааԥсыра ҩба-хԥа нызқь шриҭоз азы
иқәыршаҳаҭгақәан. Алкаа ҟауҵозар, Аҳәынҭқарра Аха-да иҭаауаз мҩақьырас ириҭон, ицхыраауаз иара уаа-ҵәҟьа шәҟәыла еиқәдыршәон. Ақәылаҩцәа убарҭ ашә-ҟәқәа ажәлар ирылырҵарц иршеит, ҵакы змаз Анқәаб
А.З. «инапы шалакымыз» ддырбарц.
Абри аилашыкымҭа раԥхьатәи амшқәа ирыла-гӡа, Рашәара (ииун) 10-зы ицәырҵит, Ирина Агрба
еиҿылкааз Аԥсны аинтеллигенциа рхаҭарнакцәа иаартыз рышәҟәы. Дара аҳәынҭқарра аиларҩынтра мҩ-аԥызгаз ирықәшаҳаҭмызт. Ассоциациатә еизыҟазаа-шьақәа ҳәа ицәырыргаз аиқәшаҳаҭра апроект иадым-гылеит. Ашәҟәы знапы аҵазыҩыз ашәҟәыҩҩцәа Гогәуа
А.Н., Мықәба А.К., АГУ апрофессор Царгәыш Ш.К.,
аҭоурых ҭҵаарақәа рдоктор Бигәаа В.Л., АГУ адоцент
Агырба И.Ш., асахьаҭыхҩцәа Ӡиӡиариа А.Г., Адлеиба
А.С., Габлиа Р.Т., Аԥсны афырхаҵа Кобахьиа Б.С., ау-аажәларратә усзуҩ Гәымба Ц.К., аҳақьым Џьниа Г.А.,
аҳақьым Плиа И.Ш., амедецина маҵзура аполковник
Ачба З.О., апрофессор Лазба Ф.А., апедагогика аин-ститут адиректор Кәакәасқьыр И.Е., Аԥсны Аҳәынҭқар-ратә Музеи аусзуҩцәа Аланиа Т.Г.-еи Гәрџьуа Ж.Н.-еи,
Аԥсны Ареспублика Жәлар рартист  анба Н., аиашаз,
ԥхьаҟатәи рхатә ԥеиԥш мацара иазымхәыцкәа, ражәа
ҵабыргы ахьырҳәаз, ҳҭоурых азы акырӡа иаԥсоуп. Уи
ргәы иалдырсын, Занҭариа В.К. иҩыз аҭак знапы аҵа-зыҩыз аоппозициа иалаз роуп аиҳараӡак. Урҭ рпози-циа усгьы еилкаан, ацәгьоура иалахәын, ирыдгылаз
ауаа рацәазшәа, ирымпыҵыҵыз адокумент иалархы-зи Убарҭ ирылашәеит зхатә политикатә позициа ӷәӷ-әа змамыз, рхатә усқәа аларыӡбарц, анахь-арахь ина-ԥшы-ааԥшуаз, иааилак знапы изеинызҟьоз..Ишыҟала-лак ашәҟәы рнапы анаҵарыҩ, еицҿак ирҳәоз акакәын:
аполитикеи аекономикеи рыкризис иахҟьеит Лаҵара
(маи) 27-тәи ахҭыс.
Акырӡа аҵанакуеит Аҳәынҭқарра аҳәаанырцәтәи
аполитика. Егьырҭ атәылақәа зегь раԥхьа иазхарҵо
зхы иақәиҭны ирыԥхьаӡо атәыла убри аамҭаз иахагы-лоу рполитикатә курс ауп. Ԥхьаҟагьы аҳәынҭқаррақәа
реимадара иақәгәыӷуеит Аҳәынҭқарра ашьақәгылаза-ашьа еиладырҩынтзар, убри абиԥарақәа рполитикатә
еимадара еиԥҟьоит, ҿыц амч зкыз рполитика хазыза-роуп, аҳәынҭқаррақәа разхаҵара уа иҿаԥҵәозароуп.
Иумоу уазеиҷаҳауам, зеилкаара харам ауаа аԥыжәара
аныргалак. Абри аус аҿы ҳара ҳаиқәзырхашаз ҭагы-лазаашьақәак ҳрылаҟан. Аҳәынҭқаррақәа аҳәынҭқар-ра аҩныҵҟа аилаҩынтра ҳақәдыршәаанӡа, дара ҳара
ҳазхарҵахьан, знык ирыдыркылаз рықәҵара еиҭахәа-ԥшырц, иҭырҵаақәашаз рацәан, аамҭа рҭахын. Иҟалаз
рбарц иааԥшқәар иаҳа ирзеиӷьын, ааигәатәи рыгха иа-разнак ирзыриашомызт.
Анаҩсан ҳара раԥхьа ҳазхазҵаз Урыстәыла аимпе-риа дуун. Нас ҳазхазҵаз атәылақәа иаҳа имаҷын, иҟан
ҳара ҳазхаҵарала адунеи иадырыз атәылагьы. Дара
иаарыкәыршаз аимпериақәа рықәӷәӷәон, урҭ ирын-даҭлоз Урыстәыла иадгылан, убри азын ҳазхаҵара
мҩа макьана иангылан. Егьи аган ала, ҳазхаҵара мап
уажәы иацәырымкуазар, ҳаԥсадгьыл ԥыхьатәи ахада-ра адәныҟатәи рус мҩа ҳануп, нас имҩаԥаагаз аила-рҩынт иалаҳхызи? Ҳаилкаам, Аҳәынҭқарра аполитика-ҵәҟьа ҳалацәажәозар. Аха ҳа ҳҿы амчра зымпыҵазха-лаз рхықәкы азгәаҳҭозар, макьана рҽыззыркуа рхаҭа
ирдыруеит ҳәа аҳәара цәгьоуп, амала амчра рымпы-ҵымҟьарц рҽыззырымкра арбану, зегь раԥхьа ҳара
ҳзыцәшәо – ҳажәлар реиқәырхашьа мҩа иангылам.
Аԥсуароума, уи злеибаркыз аламыс аума, қьаб-зума, ҵасума, – зегьы ҳәаак-ҳәак рыман, узызҭы-мҵышаз ҷыдарақәак алеишәа шьақәдыргылон. Уаҳа
узҿыԥшышаз хымҩаԥгашьак, ԥхашьарак зламыз ҳа-оппозициаа реиԥш, дунеик ахаан иаҳнубааларымызт.
Аҳәынҭқарра ачынуаҩраз рыԥсы рҭиуан, шәанаџьал-беит! Рыҩныҵҟа ачынуаҩ ҭыԥшараз ацҭәқәа иаразнак
ирыбжьалеит. Аӡәы даҽаӡы днаигӡомызт. Аибашь-ра иазхиан. «Иаразнак алхрақәа рҿы аиааира жәгар
шәылшоит, – агәаанагара ирҿагылоз ирыладырҵәон,
– аха амч шәара ишәаҳҭаӡом.» Аԥсуааи аԥсуааи еила-рҵозар – агәхьаа рымамызт. Зегь раԥхьа уи дазыхиан
Ҳаџьымба Р.Џь., иара имҩа иазыманшәалаз ауаа еи-дикылон.
Арӡынба В.Г. ихаан Ҳаџьымба Р.Џь. Аҳазылхырҭа
Акомитет ахантәаҩы дихаҭыԥуаҩын. Ашьҭахь зны
диаргеит Атәылахьчара аминистрс, нас Аԥыза-ми-нистрс хԥаҟа шықәса иеиҵамкәа аус иуан лыҵшәада.
2004 шықәсазы Аҳәынҭқарра Ахадаразы икандидату-ра анықәдыргыла, дшыпрезидентхоз хьаҳәаԥаҳәада
дшақәгәыӷуаз, абжьыҭицәа абжеиҳарак мап ицәыр-кит. Аҳәынҭқарра Ахадара ахьиаҭәамшьахаз, иаар-ԥшқашәа иуҳәозар, уи заҟа даргәаҭеиз, иара имацара
иоуп издыруа. Иахьа уажәраанӡагьы ԥшатлакә деила-рыԥсеит. Жәларык рӷыӷеибагара агәхьаа икуам. Ама-ла атәыла иара дахадыргылааит! «Абри ауаҩ жәа-шықәса раахыс апрезидентра дашьҭоуп шәыбжьы
ишәҭа! Зегьы еиҿикаарц, илшо ишәырба!» – иҩызцәа
ажәлар ирылан.
Уажәраанӡа, хынтәы икандидатура ажәлар иры-дрымкылеижьҭеи, аизарақәа рҿы дықәгыланы, ҭоуба
иуан иара, Аҳәынҭқарра Ахада иҭыԥ дшашьҭамлоз
ҳәа. Аполитикатә мчы агәазыҳәареи уи азы ақәԥара
апроцесси Ҳаџьымба Р.Џь. ддырлашәын, Аԥсны Аҳә-ынҭқарра Ахада иалхраз икандидатура ықәдыргыларц
дықәԥон. Абри хыла ачымазара (аԥсихикатә) иды-ԥсылан дакит. «Ҳаидгылароуп! Убас ала ҳара иҳал-шо рацәахоит!» ҳәа, аизараҿ иҩызцәа анрықәҿиҭуаз,
Аԥсны Апрезидентраз ажәлар еицҿакны иара имацара
рыбжьы ирҭарц, даҽа кандидатк дықәдыргыларц шыҟ-амлоз деилиркаауан. Ӡаҵшьба Л.И. икандидатура иха-ла ианықәиргыла, рҩыџьегь ажәа ӷәӷәала еимаркит,
анапышьҭыхранӡа инеибагеит.
Апарламент аҿы ацәажәарақәа цон, алхрақәа ҟам-лар иаҳа еиӷьзар ҳәа. Уи иаанагози? Алхрақәа рҿы аоп-позициаа аҵахар алшон. Уи аҵкыс, амчра дара ирымпыҵаркхьан, адепутатцәа Апрезидент далырхыр иаҳа
иеиӷьын. Аконституциа ус азин рнаҭомызт, аха, Анқәаб
А.З. данахыргоз, азакәанқәа еиларгахьан, ирымпыҵа-маншәаламхеи? Убри амҩа ианыланы, амч рнапаҿы
наӡаӡа иааргон, – аус злаз уи акәын. Егьи аганла уахәа-ԥшуазар, Апарламент аҿакәын иахьҿиауаз, ирҿагылаз,
алхрақәа рҿы аиааира ргаргьы, амчра рырҭомызт ҳәа
ажәлар ирыладырҵәаз агәаанагара. Ишьақәдыргыла-хьаз адиктатура рымпыҵыҵырц ргәы иҭамызт.
Уажәтәи ҳ-Ажәлар Реизара еиԥш ацәгьоуцәа злахә-ыз даҽа парламент ааԥхьарак азы еидаҳамкылацызт,
асовет мчы анеилаҳа аахыс. Уаҟа ацәгьоуцәа алашәе-ит. Ауаҩышьра иалахәыз, ма убарҭ ирыдҳәалаз русқәа
цәырҵқәахьан. Иҟан ахамхаԥагьара-хулиганра злаҽ-ыз. Иара ус иамханагалацәан, аҳәынҭқарра ацәгьоура
аԥшьызгаз, иназыгӡоз адепутатцәа ракәын. Урҭ рыцә-гьоура закәанызтәызгьы адепутатцәа иркорпусын.
Ҳзықәгәыӷуази?!. Аамҭа даара уаацәшәарын.
Акоординациатә Совет иалахәны иԥхьаӡаз аиҿ-каарақәа рӷьырак уаҩы дрымаӡамызт уҳәартә, иаа-изыргоз ауааԥсыра даара имаҷын, анапхгаҩцәа ҳәа
иԥхьаӡаз ракәын каамеҭ еилазшәа иахьабалак зҽыд-зырбоз. «Аруаа» заҵәык еиҿкаара бзиак шьақәдыр-гылон. Дара убарҭ ракәын Аҳәынҭқарра Ахадаразы
Ҳаџьымба Р.Џь. ихьӡ зҳәоз. Дара иара икандидатура
иазааҭгылеит, Витали Габниа – Вице-президентс, из-ларҳәаз ала, рҩыџьегь Аҳәынҭқарра аргылараз рџьа-баа ду азы. Ҳара Аҳәынҭқарра аиларбгарада рус акы
иазкымызт ҳәа иаҳаԥхьаӡоз ауаа рыхә зынӡак иҳаракӡ-аны иршьон. Аиашаз, ӷәӷәала еиҿагылоз агәаанагарақәа ауаажәларра амҽхакын.
Ӡаԥшьба Л.И. иахьцалак икандидатура хазы иқәир-гылеит. Уи дзықәгәыӷуаз уаҩы издыруамызт рҳәон
анахьгьы арахьгьы. Иара ихы ӷәӷәала дақәгыӷуан,
аус злаз уи акәын. Иара данҿаз амилициаҿ аус иуан
акраамҭа. Асовет мчы анхыбгала, Ашәахтә Еизгара
аминистр дихаҭыԥуаҩын. Багаԥшь С.У. ихаан Аԥсны
Ареспублика Аҩныҵҟатәи Аусқәа дырминистрын. Ир-ҳәон иара уахь инеира москваа ирыбзоуран ҳәа. Але-ишәа ашьақәыргылараз акырӡа иҽишәеит. Аоппозици-аа ирыдгылаз ракәын Ӡаԥшьба Л.И. иминистыршьаз
акритика ӷәӷәа азызуаз. Алеишәа урҭ ирҭахызма. Анқә-аб А.З.-еи иареи анымеинаала, Ӡаԥшьба Л.И. уажәра-анӡа ҭыԥ изымҭоз аоппозициаа дрылалеит. Зчынуаҩра
зцәыӡуаз уахь ирымҩамзи. Ихатәы еиҿкаара ашәҟәы
иҭеигалан, Акоординациатә Совет аҿы иҭыԥ ылихит.
Апарламент изаамҭанытәымыз алхрақәа шымҩа-ԥгатәыз ақәҵара анаднакыла, адырҩаҽныҵәҟьа Ми-раб Қьышьмариа дызлахәыз аполитикатә партиа
«Амцахара» анапхгара дырҭааит. Иара аибашьраз
Амрагыларатәи афронт дакомандаҟаҵаҩын. Аибашь-ра ашьҭахь Атәылахьчара аминистр ихаҭыԥуаҩс аус
иуан. Нас акраамҭа дминистрын. Ар дыргьенералын.
Аполитикатә партиа «Амцахара» иалахәыз иара аӡә-заҵәык иакәын ичынуаҩыз. Аԥсны Апрезидентраз иара
икандидатура амцахараа шадымгылоз анеиликаа, из-ааигәаз еизиган, ирылеиҳәеит даҽаӡәы Аԥсны аҭын-чра шизышьақәмыргылоз. Аоппозициаа иузеиқәкуаз
уаамызт, урҭ, рҭыԥ рықәҵараз, иӷәӷәаз аруаҩ дырҭа-хын. Аурысқәа ракәзар, – Украина аилашыра иала-гылан, рылада аиларҩынт рԥырхаган. Изықәгәыӷуаз
иара аӡәзаҵәык иакәын. Игәра згоз аинициативатә
гәыԥ еиҿыркаан, аусура нап адыркит.
Аԥыза-министр ихаҭыԥуаҩыз Беслан Ешба, алхрақәа рыӡбахә шаацәырҵыз, инапынҵақәа нижьит. Апре-зидентраз икандидатура ықәиргылеит. Абас ала, ԥшь-ҩык Апрезидентраз ркандидатурақәа рҭаҩраз ихиан.
Иццакуамызт апо-литикатә партиа
«Амцахара» апо-литсовет, Иагьа ум-ҳәан, ҿыц изаамҭа-нытәымз алхрақәа
амцахараа рҽазыҟ-арҵомызт. Аконку-рентцәа ирацлаб-шаз, хьаҳәаԥаҳәа
змамыз ауаҩы ды-ԥшаатәын. Багаԥшь
С.У. 2004 шықәсазы,
нас Анқәаб А.З. 2011
шықәсазы ирԥыршьырц аоппозициаа иқәдыргылоз аҽ-ԥны-ҳәақәа рымдыруази, усҟан аоппонентцәа агьыр-залымхит умҳәозар. Амцахараа еимаркуаз-еиҿаркуаз
акандидатурақәа рҿынтә, зегь рыла иаҳа апрезиден-траз кандидатс далыркааит Бжьаниа Аслан Гьаргь-иԥа, убри аламҭалаз Ареспублика Аԥсны Ашәарҭада-ра Амаҵзуа Ахантәаҩыс аус иуан, дгьенералын, иқә-рала шьҭа иуаҩра дҭагылан, гәабзиарала ҳҳәынҭқарра
дахагылартә, дыӷәӷәан. Аус злаз – ацҭәы дадыргозар
иуаҩрала ишьҭихуан.
Бжьаниа А.Гь. дҭамшьтәын. Иаби иани рҵаҩцәан,
ибзианы абжьаратә школ далгартә, амҩа дықәызҵа-шаз ҭаацәаран. Иабду Шҳангьери Бжьаниа ҩынҩықәра
нызҵхьаз, ахыԥша ҳарак иалаҟаз, жәабжьҳәаҩ быргын
ианиааз. Аслан аҵара иҵон Фрунзе аполитехникатә
институт аҿы, уаантәы диасит Москва автомобилтә
мҩақәа ринститут ахь. 19ԥџшықәса инаркны, Смоленск
аобласт акапиталтә ргылара анапхгарахь диаган. Ҩы-шықәса ааҵуаны, Аԥсны дааргеит, акомҿар Уачамчы-ра араиком аҿы инструкторс аус иуан. 1991 шықәсаБжьаниа А. Гь.
зы иара далгеит СССР КГБ иреиҳау акурсқәа. Иара
еснагь иҵара иациҵаларц агәазыҳәара бзиа иман.
Урыстәыла Афедерациа Анапхгараҿ далгеит Жәлар
Рынхамҩа Академиа. Аус иуан Урыстәыла иҟоу Аԥс-ны Ацҳаражәҳәарҭаҿ. 2ҭҭшықәсазы Апрезидент Ба-гаԥшь С.У. Аҳәынҭқарра Ашәарҭадара Амаҵзура да-хаиргылеит. Шәачатәи аӡын Олимпиада хәмаррақәа
раан имҩаԥигоз ашәарҭадара аусқәа рзы, Урыстәыла
Афедерациа Апрезидент В.Путин Аиҩызара Аорден
ииҭеит Аслан Бжьаниа. Иара ҭаацәарала деибыҭан.
Иԥшәма ԥҳәыс Аелита Ахьиба аус луан Урыстәыла
Афедерациа аԥхьаӡаратә палата аҟәша аиҳабыс. Ҩы-џьа ахшара рааӡон.
Узвакьамкьашаз Ауаҩ, ивҵраак рзыԥшаауазар ҳәа,
Акоординациатә Совет иаразнак изықәгылеит, ателехә-аԥшра, акьыԥхь уҳәа рхы ирзархәоз зегьы еибадыргон.
Аԥыхьақәа ишыҟарҵоз еиԥш, иара Аԥсны еиқәкны дын-хозижьҭеи иҵуаз, еиуеиԥшымыз аҭыԥқәа рҿы иарбан
малыз имаз уҳәа, акыр рызхәыҵшәаауазар ҳәа, даа-раӡа рҽыршәеит. Иныҵыҩ-ааҵыҩыртә ирыларҵеит иан
дақырҭуан ҳәа. Багаԥшь С.У., иԥшәма ԥҳәыс дагыруа
жәлан ҳәа, изаарцахьази?! Бжьаниа А.Гь. иан Чаквета-ӡе лыжәлан, аха урҭ аԥсыуааны иахьа рхы рыԥхьаӡоит,
аԥсуа қыҭа иалиааит, аԥсуа шьҭрагьы рымоуп.
Акандидатцәа аԥсуа бызшәа, ҳәынҭқарратәк аҳаса-бала, ишырдыруаз еилкаатәын. Акомиссиа обиектив-ла ари азҵаара иазнеит, агьузыҳәом. Беслан Ешба,
Апрезидентраз кандидатс ашәҟәы иҭаҩраз, мап ицә-кын.
Аоппозициаа иаразнак Бжьаниа А.Гь. иҿагыланы
иқәгылеит аинформациатә хархәагақәа рҿы. Дара
иара иакәын изыцәшәоз, ажәлар игәра ргар алшон.
Зегь раԥхьа, икандидатура ықәзыргылаз аполитикатә
партиа «Амцахара» ҳаҭыр змаз еиҿ-кааран иаацәырҵхьан. Ус хәымгак иалаҟьшьымызт, иуаа иашақәан,
аҳәынҭқарра ашьақәыргылараз ицхырааҩцәан. Чы-нуаҩрак азы иқәԥоз дуԥыломызт. Ԥсабарала ипатри-отцәан. Анаҩс, Бжьаниа А. Гь. ихаҭара акраҵанакуан.
Уажәраанӡа, имаӡаз аус напхгара аиҭон азын, ауаажә-ларра дырзааигәа дшырзымдыруазгьы, ихьӡ анырҳәаз
нахыс, иаҳаҭыр шьҭыҵуан. «Амцахара» имҩаԥнагаз
аизараду аҿы Аԥсны Апрезидентраз икандидатура
гәыкала иадгылеит. Иара дивагылан иаҵкыс акыр
қәрала иҿаз, аха анапхгара усқәа знапы рылакыз, аҭа-ацәара бзиа иалҵыз Агырба Асҭан Закан-иԥа.
Ирбоз-ираҳауаз Акоординациатә Совет иаҳагьы ир-гәаԥхомызт. Дара ишрыуаҩраз еиԥш, ажәлар рҿаԥхьа
Бжьаниа А.Гь. дызлаҽеимз аадырԥшырц, иаҳа-иаҳа
рҽазԥыршәон. Зегь раԥхьа, Асовет иалаз ирдыруан
аԥсуаа амал змаз ауаа бзиа ишырымбоз. Уи асовет
мчы ааӡара иахылҵышьҭран. Аамҭа аҽаԥсахит, ауа-ҩы ихдырра уи уамак иахьӡомызт. Бжьаниа А.Гь. амал
ахьимаз аҭыԥқәа еиқәырыԥхьаӡон. Аха Москва, аквар-тира имазар, иҭаацәа уа инхон, аус руан. Иԥҳа Аҟәа
дынхон, дҭаацәаран, нхарҭада дыҟазаауазма. Ихаҭа
Аҟәа аус иуан, дахьынхашазгьы иман. Иааргоз афак-тқәа ирҿаургылашаз аргументқәа шмаҷмыз рхахьы из-аарымгози? Иахьцалак ауаа Бжьаниа А.Гь., деилырка-ауан уҳәартә, заманала иԥылон.
Ақырҭқәа ҳанрабашьуаз Бжьаниа А.Гь. дҳалагылаӡ-амызт ҳәа, даҽа ҽԥныҳәак ааҳазцәырыргеит. Ирыԥша-аит иҵашьыцуаз, лахьынҵак зиҭахьаз уҳәа, згәы намӡ-оз Ашәарҭадара Амаҵзура ԥыхьатәи аусзуҩцәақәак.
Дара рус зламаӡаз ала, уамак злаҿырымҭцәоз ала, уа
аус зуаз иуаа нагақәаз џьаҳшьалон, еиҳараӡак асовет
мчы ҳанахааныз. Адәы иқәгылаз зегь реиԥш, рыбзиа-реи рыцәгьареи еиҟаразаарын. Ареспублика Ашәарҭа-дара Амаҵзура аԥыхьатәи ахантәаҩы Ҭарба М. аԥхьа
днаргыланы, гәыԥҩык аусзуҩцәа рыԥшааит, еиҿкаамыз
шәҟәык знапы анызҵаз. Урҭ изларҳәоз ала, цқьа еилка-амызт Бжьаниа А.Гь. аибашьра далахәызу далахәымзу.
Аҵыхәтәан ргәы намӡо иқәгылеит даҽа гәыԥҩык, Бганба
В. аԥхьа днаргыланы, Бжьаниа А.Гь. аибашьраан Ашә-арҭадара Амаҵзура дшалахәыз шаҳаҭра зуаз. Иааргеит
афотосахьа, амаҵзура знапалакыз иара дахьрылагы-лаз.
Ихадаз зҵааран Бжьаниа А.Гь. хәы-шықәса ине-иԥынкыланы Аԥсны дынхозу днымхәозу аилкаара.
Мызқәак азхомызт рҳәан, иус аӡбарҭа иарҭеит. Убра
иадырбаз аамҭаз иара Москва Аԥсны Ацҳаражәҳәа-рҭаҿ аус иуан, акыр аамҭа идырххон, убри цқьа еил-каахаанӡа.
Иаҭахызгьы иаҭахымызгьы азҵаарақәа шьҭыхын,
аиҿыхара иаҳа-иаҳа идырӷәӷәон. Акоординациатә Со-вет, «жәлар зыгәра ргаз аиҳабыра» ҳәа зыхьӡырҵаз,
адиктатура шьақәыргылан, аха уи аус ахьауаз Ҳа-џьымба Р.Џь. икандидатура аԥыжәара агарц акәын.
Уи азы азакәанҵәҟьа аус ауртә адиктатура мҩаԥгацәа
иагьашьҭамызт. Адиктатура аамҭаз азакәан, иагьа ум-ҳәан, аус ауам. Аԥсҭазаараҿ акәзар, аекономика усгьы
ирзышьҭыхуамызт. Аԥсшьацәа ҳара ҳахь раара акы-рӡа еиҵахеит, даҽа зны еиԥшымкәа еиӷьызшәа аин-формациа шҳарҭозгьы. Аӷьычцәа абжьааԥны аасҭа
ҩынтәы-хынтәы еиҳахеит. Аџьыбаҭалара, аԥара зҭаз
аҳәса ршәырақәа рымпыҵхра, ауаҭах рырҳәра – ес-нагьтәи усхеит. Амҩан авариақәа рацәахаӡеит. Бзыԥҭа
апост азааигәара мацара иԥҽыз ҷҭмашьына иреиҳа-ны игылан. Азиндара рхы иархәаны, Гагра ауниверсам
«Континент» аусура аанкылан.
Иаауҳәо рмаҳауа, аиҳабацәа ирзымӡырҩуа, аҿар
адәы изықәымлари, ҳара ҳхаҭақәа алеишәадарахь
амҩа дҳарбозар. Ишәымбаӡои аусура зҭахым шмаҷым,
амала, аусурҭа ҭыԥқәа
ыҟамшәа рыбжьы за-ҟароу? Даҽаӡәы иџьа
иалачарц згәаҳәо ҿыц
заҟаҩы ҳзацлахьада?
Аҳәынҭқарра аиларҩ-ынтра инаркны, аргы-ларақәа шьаҳаиҭхеит.
Асоциалтә гәазыҳәа-рақәа амалагьы узрыз-хьаԥшуазма, урҭ ус-гьы еснагь аҵыхәтәан
ирыӡбо усын. Амала
ауаа ржьара мариан,
аусурҭа ҭыԥқәа заҟа рҭахыу ҟаларызшәа, ауалафахәы
бзиа роурызшәа, атәанчараы аԥара иацырҵарызшәа.
Ирбоз-ираҳауаз азакәандара заҟаҩы иргәанарԥхада?
Ақәымчра иазеилаҳауаз аҿар рацәахаӡеит. Аиҳабацәа
иаҳзеиҿымкааз аусқәа ҳаиҵбацәа ааӡозма? Урҭқәа хьа-ас измадаз? Иахьа амчра зҭахыу акыр изыҳасабуама,
амчра, амчра, еиҭах амчра акәымзар ихы агьҭамзар?!.
Убасҟан даараӡа иашамкәан зхы мҩаԥызгоз иреиу-ан амассатә информациатә хархәагақәа рӷьырак. Аи-ҳараӡак зхы иақәиҭыз акьыԥхь. Азакәани азини усгьы
хылагәыла иҭырҵаауан. Бзыԥҭантә гәыԥ-ҩык алхыҩцәа
ашәҟәы рҩит Аҳәынҭқарра ацәгьоуцәа Апрезидентраз
кандидатцәас ашәҟәы иҭарымгаларц. Аценртә Алх-ратә Комиссиа реакциак арҭаны иҳамбаӡеит. Уи ашә-ҟәы рыдгалан азинхьчара иара аҟара уск знапалакыз
ҳамамкәан ицәажәоз «Нужнаӷгазета». «Ишәҳәо шиа-шоу аадыруеит, аха аконтроль ҳамоуп, иҳазкьыԥхьӡ-ом» рҳәеит аредакциаҿ. Убасшәа аҭак ҟарҵеит ате-лехәаԥшра «Абаза» аусзуҩцәа. Уи занымлеит агазеҭ
«Амцахара».
Ҳаџьымба Р.Џь.
Даҽа знык абраҟа иазгәаҭамзар зегь раҵкыс ирыц-ҳароуп абызшәа арҿиара игәаӷьны ушзаламцәажәо.
Аҩны абызшәа ддырҵаларц аҭаацәа ираҳҳәан, иауам.
Абаҳчахь ҳхәыҷқәа зегьы дәықәырҵаларц рабжьааган,
аԥсышәала уаанӡа ицәажәалоз ирзымҳәо аҩныҟа иаа-уеит. Абжьаратә школи еиҳау аҵареи рҿы амаҭәарқәа
аԥсышәала ицәажәаларц акыр ҳақәгылақәеит, уи мҩ-аԥызгода? Аусҳәарҭақәа рҿы уахьнеиуа, аԥсышәала
ихәыцуа ракәым, ицәажәаша уаҩы дтәаӡам еиҳараӡак.
Аԥсуа школ ҿыцқәа аадмыртыр ада ԥсыхәа ахьҳама-мыз аҭыԥқәа алкаан, иажәхьаз ахыбрақәа реиҭашьа-қәыргылара уҳәа, – ҳгәы иҭақәаз зегьы ҿыц ҳаиҭан-барылагои? Ианузынамыгӡаша аҿҳәара арбаны, ус-нагӡатәқәак рыдыркылоит, апроблема цәырызго абас
ала маҷк ирхадыршҭырц. Азҵаара ныҭкааны иҭҵааны,
иахәҭоу аусмҩаԥгатәқәа уаҩы дрышьҭаӡам. Арахь
ачынуаҩра рҽақәыршьуеит. Убас ала, ҳаиқәырхараз
ихадаӡоу апроблема ашәшьырҵа иҵахоит еснагь.
Иахьцалак, «жәлар рыгәрагара иаԥсахаз аиҳабы-ра», иаарҭахыз нарыгӡалартә, аҳәынҭқарратә мчы
рнапаҿы ишыҟазгьы, алхрақәа рықәымҿиар ҳәа ишә-он. Апрезидент инапынҵақҵәа назыгӡоз Бганба В.Р.,
иусқәа изынамыгӡозшәа инаҵганы, иҭыԥаҿ Ҳаразиа
Адгәыр дааргарц рҽаԥшьыргазшәа, уҳәансҳәанқәа
маҷӡамызт. Ус рзыҟаҵар, алхрақәа рыҿҳәара инахон,
еиӷьыз аамҭак рызкашәаанӡа. Аха иааҭгылеит, изықә-гәыӷшаз рԥыхьашәазар акәхарын ҳәа агәаанагара ыҟ-оуп.
Апрезидентраз акандидатцәа, рыпрограммақәа
рыманы, рҩызцәа рыцны, ажәлар рԥылараз икылсит.
Амала рыпрограммақәа иреиҩыргоз уамак убаӡомызт.
Алхыҩцәа зҿлымҳарыла ирыдыркылон, ҳәашьак уза-ҭомызт. Иахьцалак акандидатцәа еиԥшымкәа ишы-рԥылоз убла иаахгылацәон. Ҳаџьымба Р.Џь. дырдыруазижьҭеи жәаба-жәаҩа шықәса инеиҳан. Ауаа ахьа-аидгылоз, рыбжеиҳара-ҩык дшырҭахымыз рҵәахуа-мызт. Еиҳараӡак аполитикатә қәылара Лаҵара (маи)
27-зы еиҿкааз иақәшаҳаҭмызт. Иныбжьаршә иазгәа-ҭатәуп Бжьаниа А.Гь., амцахараа реизара ду аҿы икан-дидатура анықәдыргылоз, ишиҳәаз Лаҵара (маи) 27-тәи ахҭыс дшазыҟаз. Уи еиҿызкаауаз ашьауӷ закәанла
ирзыԥшын. Акоординациатә Совет иалаз ццакны СМИ
аҿы иқәгылеит, Апрезидентраз акандидат Бжьаниа
А.Гь. ииҳәаз аполитикатә репрессиақәа рахь иаартыз
ааԥхьара иҽазикит ҳәа. Аиурист Лавренти Абыџба ал-каа иҟаиҵаз уахәаԥшыр, Акоординациатә Совет ина-рыгӡаз шыцәгьоураз азы рҿы рықәшаҳаҭхеит. Алхрақәа рҿы Бжьаниа А.Гь. аиааира игар, Акоординациатә
Совет иалаз рхы иацәшәон, уажәнатә ажәлар реизара
ахара адырҵарц иқәгылон.
Алхыҩцәа жәпаҩыла иахьизеизоз ыҟамкәан, аха,
раԥхьа лхаа данрызнеи, Ҳаџьымба Р.Џь. ф-ҩык изы-ԥшын; уаа 150-ҩык раҟара иԥылеит Гагра акультура
ҩнаҿы; убасҟатәи – Бзыԥҭа ақыҭан; усгьы иара ицын
уаа хынҩажәа-ҩык. Цандрыԥшь еизыргеитқҭ-ҩык раҟ-ара. Абжьыуа қалақьқәеи ақыҭақәеи рҿы иара уба-сҟатәи ргәалаҟазаара шыҟаз ааҩуан. Иқәгыларақәа
рҿы уаазызҿлымҳахашаз зҵаарак аҭак ирлас-ырлас
иуԥылон. «Алхрақәа рҿы аиааира шәзымгар, шәна-пы злашәкуеи?» Аҭак «Сызҿыз саҿызаауеит».(ацҭәыршра). Бзыԥҭа иазҵааит: «Акандидатцәа даҽаӡәы ды-президентхеит, ишԥаҟашәҵои?» Аҭак: «Уигьы, имахә-ар данкны, днаскьаагоит!» Лаҵара (маи) 27-зы Анқәаб
А.З. инаскьагашьа ҳәа иӡбаны ирымаз имхаҳәеит, наҟ-ааҟ убас иара иаԥызгашаз даҽаӡәы ишизныҟәашаз
ԥхыӡ ибон.
Гагра ақалақь аҿы алхыҩцәа данырԥылоз, аӡәы
дизҵааит, хынтәны Апрезидентраз дкандидатын, даҵахон, даҽа знык алхрақәа иҽрылархәра заҭахызи
ҳәа. Ҳаџьымба Р.Џь. иҽԥишәарц шиҭахыз рылеиҳәе-ит. Уамашәа иубашаз, убри азы Аԥсны иполитикатә
ԥышәарҭа ҭыԥитәырц иҽазишәон. Ус анакәха, жәла-рык реиларҩынт аԥшьызгаз дзакәытә уаҩызи?! Хыла
дычмазаҩхахьазма? Амала иқәкы иқәымҿиеит узҳәо-мызт, жәа-шықәса раахыс ҳаҩныҵҟа ҭынч напхгашьак
ҳмоузар. Атәыла ахагылараз Анцәа длыбааишьҭны
ихы ибон, арахь ипрезидентхоз ажәлар рнапы данын.
Арҭ агәаанагарақәа аԥсҭазаара еиҿанаргылон. Иҩыз-цәеи иареи иахьынӡарылшоз атәыла аҿиара аҵанӡа
иларгарц иқәԥон, дара рыда уи ашьҭыхра даҽа џьоукы
ишрылымшоз ҳақәдыргәыӷырц. Амбициа ӷәӷәа иалаҟ-аз ауаа аиаша мҩа закәыз усгьы ирыздырӡомызт.
Излаҳаҳақәоз рыла, Ҳаџьымба Р.Џь. алхыҩцәа
дышрыдыркылоз игәаԥхомызт. Иоппонент хада ӷәӷәа-ла аԥыжәара далаҟан. Шьҭаҵәҟьа даҵахар ззычҳауаз
иакәӡамызт. Аԥсадгьыл анапхгара русураз закәытә
еиҵаҟьарақәаз имҩаԥыргоз иҩызцәеи иареи акыр
дырзымхәыцқәар амуа днеихьазар акәхарын. Дызҿыз
аҟәыҵшьа шимамыз аиԥыларақәа рҿы иҿы иқәшаҳа-ҭхахьан усгьы. Ажьаҳәеи аԥсынгьерии ихаҭа дрыбжьа-кын. Ихала Аԥсны ахадарахьы деихон мацарамызт,
аԥса ибӷа иадыргыла, даазцоз амчқәа ӷәӷәан. Ԥхьаҟа
иқәҿиараз игәы бжьажьон. Акыр шықәса иқәԥара
игәабзиара ӷәӷәа уажәраанӡа ианыруамызт, аха аки-аки аиқәымҿиарақәа иҩныҵҟа еиқәылон. Аиҳараӡак
абыржәы, Аԥсны ахагылараз шьаҿақәак анизынхоз.
Урҭ ицәеижь иазышьҭымхызт, Уачамчыра еиԥыларак
аҿынтә дшаауаз, игәы ада ишьа зҭамныҟәо амҩан ҿыц
даарымпыҵахеит. Аамҭа кьаҿк Москва дрымгар аму-ит. Аха уа иҽихәшәтәырц кәтыҿырҳасрак ирӡуазма,
Адгьыл аниҵыблаауаз, џьара ацара, ма аангылара
илшозма, ицхыраашаз, дзықәгәыӷуаз акы дашьҭамлазар?! Иаарласӡаны дхынҳәит. Иара иаҟара Апрези-дент иҭыԥ даҽаӡәы избомызт ҳәа зхы иҭашәаз дычма-заҩыҵәҟьан.
Ҳаџьымба Р.Џь. алхыҩцәа дахьырԥылоз, иара идгы-лоз иҩызцәа маҷымкәан изықәгылон, ауаа дара ирԥы-лоз џьушьарын. Лаҵарамза (маи) 27аахыс ицәгьоуцә-аны иаҳаԥхьаӡақәоз аӡәырҩы ажәлари аԥсуареи рыхьӡ
зҳәар ҟамло ҳабла ихгылаз ракәын ателехәаԥшрала
иаабоз. Урҭ, иаҳагьы иацԥыҳәаны, ажәлар рыхьӡала
ицәажәон. Зны уанхәыцуа, аоппонентцәа реимак аԥсу-ара ахьчозар ҳәа ухы уазҵаауеит. Аҳәара цәгьоуп.
Апрезидентраз акандидат Бжьаниа А.Гь., уамак
уаҩы дшизымдыруазгьы, ауаа рахь раԥхьа данаацәы-рҵуаз, аполитикатә партиа «Амцахара» аизараду аҿы
Ԥхынгәы (ииун) 19азы раԥхьа данаақәгылоз инаркны,
зҿлымҳара ҵарыла иззыԥшыз даамысҭашәаха рыбла
даахгылеит. Аԥсуараҿ акырӡа аҵанакуеит ауаҩы иа-биԥарашьҭра. Забиԥараҿ иԥшьамз уск мҩаԥызгахьаз
дрылазар, ишьҭра иаиуз аныҳәараз агәаҵәы икӡомызт.
Убри рхылҵшьҭра ааӡоит. Аслан ихаҭа арҵаҩцәа рҭа-ацәараҿ дахьиз, дахьааӡаз иныруеит. Дзыниауеи иа-реи реизыҟазаашьа еснагь иҭышәынтәалоуп. Аҵарақәа ахьиҵоз ирлыҵшәаны, ициз агәынкылара акырӡа
еихаҳахоит. Ихәыцшьа ҵаулоуп, ихшыҩи илаԥшҳәааи
ҭбауп. Иаамсҭашәа цәажәашьа изыӡырҩуа дыхнаԥаа-уеит. Иоппонентцәа заҟа ицәгьа рҳәо аҟара, иара уи
далацәажәаӡом, иҟазшьа иаҳаҭыр иаҳа ишьҭнахуеит,
ихаҭагьы изгәамҭаӡакәа.
Уажәшьҭа иубартә, Бжьаниа А.Гь. иԥыларақәа рҿы
ауаа рацәа еигәныҩуан. Напеинҟьарыла, ршьапы иқә-гыла дрыдыркылон. Абжьыуаа рҿынтә гәеизҳарыла
реиԥыларақәа шымҩаԥысуаз ажәабжьқәа ааҩуан. Аҟәа
ақалақь аҿы еиуеиԥшымз аколлективқәа акырынтә
дырԥылеит. Ҳәашьак ақәымкәан иштабқәа гәацԥыҳәарыла аус руан. Бзыԥын, – Лыхны, Дәрыԥшь, Уаҭҳара
уҳәа рҿынтә, гәырӷьара жәабжьын иаҳзааргоз. Мгәы-ӡырхәа заҵәык, рыҩныҵҟа еимакқәак ирхырҟьаны ре-изара еиҿкаамызт. Гагра араион акыр ҳабла ихгылан
азы, иаҳа иаадыруеит инықәырԥшны ҳкандидат иши-ԥылоз. Иаҳҳәап, Бзыԥҭа – уаа ԥшьышә-ҩык, Алаҳаӡы
– хышә-ҩык, Гагра аҿыц цуҭа – хәышә-ҩык, Маҳадыр
ақыҭа – ҩышә-ҩык, Цандрыԥшь – зқьы инареиҳан, Пи-цунда ақалақь – хәышә-ҩык, убас иҵегьы. Азҵаарақәа
рацәан, ҳкандидатгьы ажәлар ргәы иаахәартә аҭакқәа
риҭон. Иҳагыз, иҳабзаз, нас ԥхьаҟатәи ҳаихьӡаратә
план еилыкка ауаа ирызнеигон. Аимадарақәа ҳаман
Москвеи, Черкесски, Шәачеи ишиԥылаз еилаҳкаарц.
Ҳгәы зырхәанчашаз ажәак ҳаҳауамызт. Амала Аԥс-нынтә уахь ирышьҭқәахьан иҿаргыланы ҵаҟа-ҵаҟа аус
зушаз. Аизарақәа рҵакы убас иҳаракны, гәыҟаҵарыла
имҩаԥысуан, амцахараа ркандидат ииааира заа из-аԥымлахрызи.
Апарламентуаа алхрақәа рҽырзыҟарҵон, баша
итәамызт. Уи иалахәыз рыгхақәа неиқәырыԥсо ишыр-дыруаз еихарҳауан. Галаа, алхыҩцәа гәыԥ-ҩык рыда,
закәандарала рыбжьы рымырххьан. Алхрақәа ааиаа-нӡа ҩы-мчыбжьаҟа шыбжьаз, жәпа-ҩык адепутатцәа,
Апрезидент инапынҵақәа назыгӡоз, Жәлар Реизара
аспикер Бганба В.Р.-еи авицеспикер Ҳаразиа А.Р.-еи
аԥхьа инаргыланы, ажәлар рахь ааԥхьара рыдыркы-леит, рыбжьы Ҳаџьымба Р.Џь. ирҭарц. Атәыла иаха-гылаз ауаа кандидадк аԥыжәара ширҭоз апропаганда
мҩаԥгара закәан еилагаран. Анқәаб А.З., ажәлар иаӡ-әыкны изеидымкылеит ҳәа, гәыбӷан изҭоз, абар иԥыр-хагаз рхы ахьаадрԥшыз. Уажәгьы ажәлар реиҟәшара
мҩан адепутатцәа ҳазнырҵоз. Аиашаҵәҟьа уҳәозар,
жәа-шықәса раахыс Ҳаџьымба Р.Џь. идгылоз аоппози-циеи амч знапаҿы иҟазар зҭахызи, ганкала, егьи аган
ала, ажәлари ракәын еиҿагылаз Аԥсны Аҳәынҭқарра
аԥыжәара аиураз.
Хазы иусура ԥкымызт Сурков В.И., излаилшоз ала
ирҭбаауан умҳәозар. Уи аусура дамхын азныказ, аха
иаарлас деиҭадырхынҳәит, изларҳәоз ала, Чечентәы-ла Апрезидент Кадыров ибзоурала. Иаҳзеилаиртатаз
иалыҵшәаны, Лаҵара (маи) 27-зы Аҳҭны Хан ақәыла-ра еиҿыркааит аԥсуа аоппозициаа. Убасҟантәи ахҭыс
ажәлар шазыҟаз аарԥшра иазкын алхрақәа рлыҵшәа.
Иҟарҵашаз анынарыгӡа, Урыстәыла Афедерациа Адәныҟатәи Аусқәа р-Министр Лавров С.В. ирылеиҳәахьан
аԥсуаа рыҩныҵҟатә усқәа Урыстәыла аҽшаланамгалоз. Сурков В.И. иааилшоз зегь наигӡон аԥсуа жәлар
аԥсуа «револиуциа» ишақәшаҳаҭыз ааирԥшырц. Асоциалтә маркетинг Аинститут (ИНСОМР) адиректор
Сергеи Хаикин даҳзынцәамусха заа дықәдыргылахт,
Аԥсны Апрезидент актәи атур аҿы дшалырхуаз ҭиҵа-ахьазшәа, уи ихьӡгьы ҩашьарада идыруазшәа. Аҳәы-нҭқаррақәа рыгызмалрақәа рырҵабыргтәраз аинсти-тутқәа еиҿкаа ирымоуп.
Арахь дынцәахшаны изԥылоз Бжьаниа А.Гь., есаа-ира иаҳаҭыр ӷәӷәахон, аиааира игахьаны дрыԥхьаӡон
иштабқәа рҿы аус еицызуаз. Алхрақәа ауаа ргәаана-гара шьақәзырӷәӷәашаз формальностк иаҳасабын.
Убарҭқәа рԥыргаразы аԥсуа оппозициаа рымч ақәхо-мызт. Шьҭа аус злаз замбициа ҳаракцәаз Сурков В.И.
иакәын, уи иузынкылоз уаҩӡамызт, иусура дамумху-азар. Инапыҵақәа зынӡак имырхуангьы ҳаҳауамызт.
Аԥсуа оппозициеи иареи рхықәкқәа еиқәшәеит ҿыц.
Убри ашьҭахь Ҳаџьымба Р.Џь.-еи алхыҩцәеи реиԥы-ларақәа рахь ауаа уамак иахьымнеиуаз даарак ирыгә-хьааны ирнубааломызт. Жәанызқь-ҩык Лыхнашҭа еи-зыргарц дара рҽаназыҟарҵозгьы, 1500-ҩык роуп ирыз-неиз. Уи аҽны Гәдоуҭа астадион аҿы, Бжьаниа А.Гь.
иԥыларц, ажәлар иаҳа еихон. Арҭ ргәы днархьуан, аха
алхрақәа рлыҵшәа азакәӡамызт. Уахь иаҳа ргәы ҭын-чын уҳәартә, руаҟьанчаҟьан шьҭыбжьы аҵамызт. Сур-ков В.И. аԥсуа ҩныҵҟатә усқәа ҿыц иҽрылеигалон.
Заа драцәажәақәахьан иара Аԥсны Аҳәынҭқарра
анапхгараҿ инагатәыз ҳәа зыгәра игоз џьоукы. Аԥсад-гьыл азҿлымҳарақәа раасҭа зхатәы амбициақәа ззы-ҳаракыз ауаа рыԥшаауан дара (уажәы Сурков), рхықә-кқәа рынагӡараз. Уи Аԥсадгьыл аӷалатра иазааигә-аӡан. Атәым мчқәа, ацхыраара ацынхәарас, ҳтәыла
азҿлымҳарақәа ианырҿагылаз, аҩныҵҟа амчқәа рҽе-идыркылозар рыхәҭан. Уажәык ус иамуит. Ҳаџьымба
Р.Џь.-еи, уи дыпрезидентхар, аԥыза-министрра иақә-гәыӷуаз Шамба С.М.-еи Москва маӡала ицеит август
18-зы. Ршеф дырбеит. Иаҳзааргеи?!.
Апрезидент Анқәаб А.З. иԥхьатәара иазкыз иажәахә
аҿы иазгәеиҭеит амчраз иқәԥо ауаа аказы ишааҭым-гылоз, рамбициақәа рџьынџьуаа рыԥсҭазаарақәеи,
хадара зланы ҳажәлар иаҳзааргаз Аԥсны ахақәиҭреи
шрықәдырӡуаз. Амчраз ақәԥара иалыҵшәахар алшон
иԥшьоу ҳаԥсадгьыл ацәыӡра – Аԥсны ықәыӡӡаар ҳәа
ашәарҭа ҳашҭагылац ҳҭагылоуп ҳәа иаҵишьуан иара.
Аԥсны Апрезидентраз акандидатцәа русура ҽнак
еиԥҟьомызт. Нанҳәа (август) 19-зы ателехәаԥшраҿы
ателедебатқәа мҩаԥыргон. Уи лнапы ианын еицаа-дыруаз атележурналист Анна Гәниаԥҳа. Иааркьаҿны
иуҳәозар, ателедебатқәа реиҿкаара лылдмыршеит.
Х-ҩык акандидатцәа Бжьаниа А.Гь. иқәпапеит: азҵа-ара рацәа иқәрыԥсон, аҭак ҟаҵаха ирҭаӡомызт, рха-ла акоментариақәа ирзыхиан. Кәтыҿырҳасрак аамҭа
Анна Гәниаԥҳа илмаӡеит, ажәа акандидат Бжьаниа
А.Гь. илҭартә. Иаргьы дтәан, иоппонентцәа дырзыӡырҩуа, мчыла амикрофон ауаара изымгакәа, аха
дзыниаз дазыфырхаҵаны. Иван Крылов еицырдыруа
ажәамаанак имоуп – «Аԥина аслан еишуан». Иахьа уи
иԥсы ҭазҭгьы, аԥсуа ԥсҭазаара ччархәрак азиҩрын, иа-гьахьӡитәрын : «Х-ԥинак Аслан иеишуан».
Апрезидентраз акандидатцәеи алхыҩцәеи реиԥы-ларақәа ахыркәшамҭахь инеиуан. Нанҳәа (август) 21-зы, Ҳаџьымба Р.Џь. иԥылараз уаа 1500-ҩык Лыхнашҭа
ианеизыргоз амш аҽны, Гәдоуҭа астадион аҿы 44000-ҩык рҭыԥқәа ҭәын, даҽа уаа хәышә-ҩык иреиҵамкәа
ршьапы иқәгылан. Бжьаниа А.Гь.-еи Агырба А.З.-еи,
рҩызцәа рыцны, раацәырҵра инаркны, аиԥылара
нҵәаанӡа, заҟантә ажәлар ршьапы иқәгылоз, рна-пы еинырҟьоз аԥхьаӡара аӡәы дахьазкымыз нас ҳгәы
иалсит. Аҭоурых азы уи факт ӷәӷәахон. Аизара Аԥс-ны Апрезидентраз акандидати алхыҩцәеи реиԥылара
аформа амырӡит, аха ари уи иеиҳан, ныҳәа наӡахеит.
Шьҭа ажәлар анеилыҵуаз иалагӡа, аракетақәа ажәҩан
лашьца иаларҵеит, ишныҳәаз даҽа знык ишьақәдырӷ-әӷәарц.
Адырҩаҽны, Нанҳәа (август) 22-зы, Аҟәа, аиҳабыра
рконференц-зал ҭәын, абжьысырҭақәа ауаа рыбжьагы-лан, уа иамкыз афоие дырҭәит. Бжьаниа А.Гь. иаацә-ырҵра Анцәа иааира иеиԥшыхын. Агәараҳәа иҩагылаз
акраамҭа рнапеинҟьабжь еиқәтәомызт, агәышьҭыхга
ҿҭыбжьқәа гон. Иара убас мацара аиԥылара мҩаԥысит
ныҳәа дук еиҵамкәан. Ҳазынтәык агәра аагон хымԥада
Бжьаниа А.Гь. мҩашьарыда аԥыжәара наӡа дшалаҟаз.
Алхрақәа рҿынӡа даҽа ҽнак бжьан. Уи амш иала-гӡаны, иарбанзаалак аӡәы агитациа иҽазикыр закәан-мызт, ицәыҵатәан маӡа аус зуаз аламысда дузкуамызт
умҳәозар. Иузымкыз дӷьычӡамызт рҳәоит аурысқәа.
Алхрақәа рыҽны, зегьы ҳгәы ҭынчцәан. Бжьаниа
А.Гь. иштабқәа рҿы аус зуаз ракәын аиҳараӡак ҳара
ҳзызҿлымҳаз. Еиласрак ҟамларц, инкылԥш-аакылы-ԥшуан. Ус еиԥш аӡәы иҽазикуаны уаҩы ибомызт азы,
ргәы ҭынчын. Аиааира ркандидат игар – даргьы ири-ааиран. Актәи атур ала, зегьы шхыркәшахоз рдыруан.
Риааира иазыԥшын.
Алаԥшхырԥага лаҳхырҟьазшәа, алхырҭа ҭыԥқәа
рҿынтә адыррақәа еишьҭарххы телефонла иҳауан.
Жәа-шықәса раахыс ҳҳәынҭқарра еилазырбгоз Ҳаџьымба Р.Џь. ирҭаз абжьқәа еиҳахон. Ателедырраҭа-ра ҳазыԥшӡамызт, ҳхала ладеи-ҩадеи еимырҟьа, еилаҳкаауан, нас ателехәаԥшрагьы иаҳзаанагеит:
Бжьаниа А.Гь. – 35,91 процент.
Ӡаԥшьба Л. И. – 3,4 процент.
Қьышьмариа М.Б. – 3,4 процент.
Ҳаџьымба Р.Џь. – 50,57 процент.
Иҳаҵаргалеи?!.
2014 ш. Рашәара (ииун) 20.
2014 ш. Жьҭаара (октиабр) 3.
