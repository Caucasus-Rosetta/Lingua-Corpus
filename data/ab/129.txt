ТЕРЕНТ ҶАНИА
ИҨЫМҬАҚӘА
Актәи атом
Ажәеинраалақәеи
Апоемақәеи
Аԥҳәынҭшәҟәҭыжьырҭа
Аҟәа – 2007 ш.
2 Терент Ҷаниа Терент Ҷаниа 
АВТОР ИҞНЫТӘ
Сара сиит иаҳхысыз ашәышықәсазы зегьреиҳа
еиқәаҵәаз ашықәс – 1937 шықәсазы. Ари аамҭа
хьанҭан, агәнаҳа иаҵан, уи харада ахара ауаҩы
идызҵоз, ацәгьаҳәарақәеи акылԥш-кылӡрыҩрақәеи
пату рықәызҵоз аамҭан. Уи ашықәс азы шәҩыла
аԥсуа ҭаацәарақәа рышәқәа акит, ицәырҵит
агәреибамгара, аҵара-дырра зауз аԥсуа ҵеицәа
аӡәырҩы аԥсадгьыл иаӷацәоуп ҳәа адамыӷ
рынҵаны иршьуан, ма ԥсҭазаара ахьыҟамыз
адгьыл харақәа рахь идәықәырҵон. Убас иалагеит
Аԥсныҟа ақырҭқәа ааганы массала рнырхара.
Еиӷьӡамызт уи ашьҭахьтәи ашықәсқәагьы –
иалагеит асовет жәлар рзы иԥышәага дуӡӡаз
Аџьынџьтәылатә еибашьра. Ахацәа, хыц-ҩыцқәак
ракәымзар зегьы, зегьы иаҳзеиԥшыз Асовет тәыла
ахьчар а ицеит. Саб уа ҟа дҭахе ит, Москва
шиихьчоз. Сан, 21-22 шықәса зхыҵуаз аԥҳәыс
қәыԥш, сашьеи сареи ҳаалымпыҵахеит. Дук
мырҵыкәа сан лашьагьы дҭахеит. Сан иаалгеит уи
ихшарагьы – аешьеи аеҳәшьеи. Саб иашьа
иакәзаргьы, аибашьра изыннажьыз ахәра ӷәӷәақәа
шықәсыкгьы днарымгеит.
Аибашьра еилгоит шаҳҳәоз, аԥсуа школқәа
адыркит. Урҭ рҿы қырҭшәала аҵара иалагеит.
Ҳажәлар иргәамԥхеит иҟалаз, аха иразҵаауадаз!
Терент Ҷаниа. Иҩымҭақәа: ажәеинраалақәеи
апоемақәеи. Актәи атом. Аԥҳәынҭшәҟәҭыжьырҭа.
Аҟәа – 2007, 644 даҟьа.
Т. Ҷаниа. 2007
ББК 84 (џ Абх) қ-џ
: Терент Ҷаниа Терент Ҷаниа 
Убри ашьҭахь, ҳаблақәа ишырбоз амашьынақәа
еишьҭа гыла ны, хыхь ашкафқә еи, аӷәтәы
каруаҭқәеи, аҟәардәқәеи, иара убас алақәеи,
аҳәақәеи, ажәқәеи рныргыланы ҳқыҭа Кәтол
иаалалеит Гыртәылантә иааргоз «аҿыцынхацәа».
Наџьнатә аахыс араҟа инхоз, аха аибашьра аҟнытә
изыхнымҳәыз ахацәа рнапы згыз, аилаҳара иаҿыз
аԥсуаа рыҩнқәа гәхьаас изкыдаз! Ари ақыҭаҿ
инеибеиԥшны идыргылаз 220 ҩнаҿы ҩымш-хымш
рыла индырхеит иааргаз «аҿыцынхацәа». Урҭ
наџьнатә аахыс ара инхозшәа иаақәгылеит аԥсуа
ишьам дгьыл, Анцәа аԥсуа изы иишаз џьанаҭ
дгьыл.
Зны сара сан ус салҳәеит: «Уца, нан, абанҭ
аҿыцынхацәа рҟынӡа, раԥхьа уназыдгыло аҩнаҿы
абри ныжьны уаа, иԥсаԥоуп» Ислыркыз амакәан
аҿы иҭан ԥлакь мгьалк, шәхак, жәабаҟа кәтаӷь.
Раԥхьа сназыдгылаз агәашә, аҿҭыха гьы
самраӡакәа, аҩныҵҟала даадгылеит аиқәаҵәа
зшәыз, зылахь цаха еиқәаҵәала иҵакыз ԥҳәыс
қәыԥшк хҩык ахәыҷқәа лыцраԥсса. Оумакала
еигәырӷьеит. Нас, акыр жәашықәса анца, уи агәра
ганы сыҟоуп сара, Кәтол аиҩшара иалагаз, абџьар
шьҭыхны «ари қырҭуа дгьылуп» ҳәа иаҳҿагылаз
ишрылагылаз даргьы. Сара урҭ рхәы згеит абыда
инхоз хәыҷ гәарҭак рыфа иагырханы.
Сара раԥхьатәи ажәеинраалақәа зҩит ф-класск
рҿы сантәаз. Уи аҩра иалаго изы қәра маҷу, қәра
рацәоу сыздырам. Зны, сара саасҭа акыр еиҳабыз,
алитература ашҟагь аус змаз аӡәы дсыҳәеит
сажәеинраалақәа срыԥхьарц. Схы ларҟәны,
иҟа сҵаз агә аӷьр азы сыбжьы қыџьқыџьуа,
сажәеинраалақәа ахԥагь срыԥхьеит.
– Ԥшӡала, уҩла, баба, аха иуҩыз зегьы ашәы
рхьыкәкәа иҟоуп.
Илахҿыхәу акгьы умаӡами?
Сара исҳәаша сақәымшәеит. Исызҭодаз
илахҿыхыз!
Аха иааит аамҭа ҿыц, Хрушьчов иаамҭа ҳәа
изышьҭоу. Жәашықәсала аси ахьҭеи ирыҵахан
иҟаз ашәҭ, аԥхара анас, аблақәа хтуа, ахыцқәа
ааиҵнахит. Иаатит аԥсуа школқәа, арҵаҩратә
институт, аҿы иҟалеит афилологиатә факультет
аԥсышәала ицәажәеит арадио, Д. Гәлиа ибзоурала
иҭыҵуа иалагеит алитер атур атә журнал
«Алашара…». Аха, игәаӷьны исҳәар сҭахәуп
даҽ акгьы. Уаанӡа ар ҿиар а знапы алакыз
ашәҟәҩцәа рхыԥхьаӡара 10-?2–ҩык иреиҳамызҭгьы, уажәы, аамҭа ҿыц зныкала, ашықәс ҿыц
азтәи ас ду аиԥш, ажәҩан аҟнытәи илбаанашьҭит
20 – ҩык инреиҳаны алитература амчи агьамеи
еилызкаахьаз, зырҿиаратә цәанырра арҩаш аиԥш
ихыҵхьаз, иазыҟаҵаз аҿар. Ари ҳашәҟәҩҩцәа дуқәа
иаарыҵаӷәӷәеит. Урҭ зегьы рыдыркылартә аиԥш
алшара адагьы ԥсихалогиала иазыԥшымызт.
 Терент Ҷаниа Терент Ҷаниа 
Убасҟан иалагеит сара слитературатә ԥсҭазаарагьы. Аныҟәара иақәызкыз а саби адгьыл
иҽаҟәыҭхан дҩагыларц аниҭаху иан лнапы
дшахьынҳало аиԥш, саргьы сажәеинраалақәа
алашара дсырбар ц анысҭа хха, Дыр мит ду
ицәаҳәақәа роуп урҭ ршьапы иқәзыргылаз.
Раԥхьатәи сажәеинраала анылеит ажурнал ҿыц
«Алашара». Уи ажәеинраалаҿ апоет – агәлымҵәах
Алықьса Лашәриа иҟаиҵаз арҽеирақәа иахьа
уажәраанӡагь срыламкьысӡеит. Убриижьҭеи аҩра
саҿуп. Уеизгьы-уеизгьы сыжәлар рыстол инықәҵан,
уахгьы ҽ ынгьы иамыԥхьалар ада ԥсыхәа
рызымҭо, идеалеи, сахьаркыралеи, еиҿартәышьалеи иссирӡоу ак сзаԥымҵазаргьы, изыҩхьоу
агәра снаргеит урҭ рыԥхьара зҭахугьы дшыҟоу.
Сажәеинраалақәа Аԥсни ажәлари ирызкуп, бзиа
еибабо аҷкәыни аӡӷаби реицәажәара иацхраауеит.
Сажәеинраалақәа – иаҳхысыз аибашьра хлымӡаах
аан зхы иамеигӡаз аҿар срызхәыцны, рыԥсҭазаара
ԥшқа рыцҳашьан, рҿаԥхьа сшьамхышланы изҩит.
Абри атом аҿы ианылеит апоезиаҿы сара
иаԥысҵахьоу аҩымҭақәа реиҳарак. Даҽа ҩ-томк
рҟынӡа сызҭыжьуазар, уаҟа ианылар сҭахуп
зҿыгҳара оумак идуқәам ҩ-романк, иара убас иаҳа
еиӷьсшьо џ-қ повести алаф ажәабжьқәеи.
Терент Ҷаниа.
АЖӘЕИНРААЛАҚӘА
АԤСШӘА ЗДЫРУА
Ацәқәырԥақәа сырзыӡырҩын,
Аԥсшәа шырҳәоз са исаҳаит.
Аҵарақәа сырзыӡырҩын,
Урҭгьы аԥсшәа рҳәо саҳаит.
Ҳӡыхьқәа ргәеисра сазыӡырҩын,
Рыԥсшәа ҳәашьа са исаҳаит.
Сырхеи сышьхеи сырзыӡырҩын,
Урҭгьы аԥсшәа рҳәо саҳаит.
Са сысасцәа сырзыӡырҩын,
Рыԥсшәа гәыраз са исаҳаит.
Сымҿи сымцеи сырзыӡырҩын,
Урҭгьы аԥсшәа рҳәо саҳаит.
Аԥсшәа рҳәоит ахаҳә, ашьанҵа,
Ашьхыц, иаҵоу ацхарпа.
Асаби машәыршәа джьамзар,
Иаԥхьа ԥсуала уҽырба.
Аԥсшәа рҳәоит уҩыза, сҩыза,
Зцәа ҟаԥшьу, еиқәароу зцәа…
 Терент Ҷаниа Терент Ҷаниа 9
Уимоу, аԥсшәа иҳәоит, сыԥсымзар,
Ҳшаны ҳақәызҵаз Анцәа.
Абас амҩа сықәуп, сықәуп,
Сыбызшәала сҽырбалоит.
Аԥсшәа здыруа – ҳдунеи иқәу
Зегьы драцәажәар ҟалоит!
1986 ш.
НАНҲӘА
Нанҳәа ашҭаҿ иҽырбоит,
Лакәуп уи агьма.
Аԥсынтәыла иалс ицоит,
Ажь афҩы – хаа аман.
Алаҳакәын – ацхарпа,
Аҵәақәа ԥхеиԥхеиуан.
Ауҭраҿ ашьынка шьҭан,
Амза аҭәымҭа аиуа.
Аԥшаӡагь ачуан иҭоуп,
Ижәуеит ахәараҳәа.
Ахәылԥаз аныҳәа цоит,
«Бзиала» наҳаҳәан.
Ус ашьшьыҳәа дҳаԥхьеит ҳан,
Уа ҳнатәарц ҭаацәала.
Избан акәзар – аишәа хиан,
Уаҟа ҿамаҿала!
1953 ш.
Аҷкәын хәыҷ аҷҷаҳәа,
Даԥхьон иҵатәы.
Амца иахакнаҳан,
Чуанла ахьурӡы.
Ахьурӡы хәыҭ – хәыҭуан,
Аилашра иаҿын.
Ангьы днадыххылан,
Иаҵалҵон амҿы.
Нас дынхьаԥшит ишҟа,
Дыҟан дгәырӷьаҵәа.
Ас еиԥш иҟоу аԥшқа,
Длаҭәеишьеит Анцәа.
«Сгәырӷьоит ас уахьаԥхьо,
Сыҷкәын, сыхьӡыркы!
Убри адагь саҳәоит:
Иаҵышь ахьурӡы!»
1953 ш.
10 Терент Ҷаниа Терент Ҷаниа 11
Сыхцәеиқәаҵәа, сыбла қаруа,
Зажәа ссиру бара бами?
Зашҭа сҭало ҽыла скәаруа
Сгәы иҭнамҵәо иҭоу ба бами?
Еихаҽырбо амра игыло,
Абла хызкуа бара бами?
Ҵыси ҳәыҳәи аанызкыло,
Сгәы иҭнымҵәо иҭоу ба бами?
Ачаи анхыбхуа башәа хаара,
Акаԥкаԥ бжьы ахаҭами?
Быблабара саҳәоит даара –
Сгәы иҭнымҵәо иҭоу ба бами?
Сгәы иаанагом инхоит бус ҳәа,
Сыбла зышьҭоу бара бами?
Сыбзиабара ӷәӷәоуп азыҳәа,
Сгәы иҭнымҵәо бара бами?
1954 ш.
АШӘҬИ АШӘЕИ АМАН…
Аӡын наҟ икацаны,
Ашәҭи ашәеи аман…
Ааԥын ааит имаӡаны, –
Шьҭа зынӡа иаргаман.
Сбаҳча иҵан имраны,
Иаласуан ашьацра.
Ааԥын иамаӡам граны,
Иааин, нас ахьаҵра.
Аԥсаа ашәақәа ирҿын.
Ааԥын амыч рыман.
Аха знымзар са сгәаҿы,
Ааԥын ҟаларыма?!
1954 ш.
АԤХЫӠ
Ԥхыӡла избеит ҽыла скәаруа,
Башҭа сҭалазшәа сара.
Аԥҭа ажәҩан иаҵахәмаруа,
Наҟ иаҿызшәа ацара,
Наҟ иаҿызшәа ацара.
Ԥхыӡла избеит сбеигәырӷьазшәа,
Базыԥшызшәа са сбара.
Наҟ абаҳчахь снабыԥхьазшәа,
Сбацәажәарцаз сызхара,
Сбацәажәарцаз сызхара.
12 Терент Ҷаниа Терент Ҷаниа 13
Ԥхыӡла бызбеит, нас сааҿыхеит,
Бара бажәа сшазыԥшыз…
Сылабжышқәа сӡамҩа иқәын,
Санбеиԥхыӡуаз исҿашыз,
Санбеиԥхыӡуаз исҿашыз.
1956 ш.
СЫЛАШАРА
Амҩа сықәын, амра ԥхара,
Ашәахәа са исҿаԥхон.
Хәыцрак салан сымацара
Схы – сыхшыҩ еилагон.
Бааи, бааи, сылашара,
Бааи, бааи, сыбла еиқәара,
Ба бами сгәаҵа иҭоу.
Амҩа сызқәу хара сагашам,
Ба бахьоуп уи ахьцо.
Ҳамра икыду бзанҵы иҭашәашам,
Ҳа ҳами изызкаԥхо.
Бааи, бааи, сылашара,
Бааи, бааи, сыбла еиқәара
Ба бами сгәаҵа иҭоу.
1956 ш.
БСАХЬА ԤШӠА АБАРА
Сышбызхәыцуаз са скарахеит,
Шьҭа иазгәаҭом сыла ашара.
Ба бсахьа ԥшӡа сагәылахеит,
Цәгьара зума, сылашара?
Быблабара са санаҳәо,
Сцоит сеиҵасуа аҟәара.
Бызбарыма? Аԥхӡы ԥхьаҳәо,
Иахьак савоуп аҟәара.
Ҭынчрак сымаӡам сбызхәыцуеит,
Ацәа ихаау, ацәа шьы.
Аԥсымҭазы лҩак ахылҵуеит
Саԥхьа икыду ацәашьы.
Сгәы былгәышьоит бара бзыҳәа,
Иаҿуп ҭынч уи абара.
Сара сымра, сара сныҳәа –
Сымыш бсахьа абара.
1956 ш.
СГӘЫ ИҬОУ
Шьҭа исымҳәаргьы исызӡаӡом,
Иазӡаӡом агәы исызкыду.
14 Терент Ҷаниа Терент Ҷаниа 15
Сгәы банҭам аамҭак цаӡом,
Мап исҳәоит исҳәарц исыду.
Ахәыцра дуқәа рыкәа сҭаршәуп,
Блас исымоу бара бами.
Быблабара сымраԥхароуп,
Быблабара сгәыӷырҭами.
Быблақәа рҿы схы – сҿы збозар
Саҳәоит быблақәа абмыркырцаз.
Ҳаицыҟазаара еиӷьу бҳәозар.
Ааԥын шәҭушәа ҳа ҳашәҭырцаз.
1957 ш.
АГРА
Схәыцра иалоу, сышәҭ еинаала,
Сымра, са сгәыкы.
Ашәа ибҳәо, бжьы хаала,
Самоуп сыҭҟәаны.
Ба банызбо ажәҵыс сеиԥшны,
Аԥырра сгәаԥхоит.
Сеидру ажәҩанаҿ исԥеиԥшу, –
Адгьыл аҿ сынхоит.
Бышԥассиру! – уи са сгәы моу,
Сашәа иазҳәаӡом…
Акызаҵәык, грас ибымоу
Бзиа сыббаӡом.
1957 ш.
ԤСУА ҴАСЛА
Уҩнаҭаҿы дааир асас
Уи дхаратәыз ма дааигәатәыз,
Уара уеишәаҿ унапала,
Улыбжышқәа адыҟәҟәала,
Афатә ықәҵан умцалан,
Иҟоу маҷхәым, угәыкыз,
Иара иаԥхьа убла хтыз.
Ҟәыдк уфозҭгьы уарбаӷь ҭыжьны,
Ҵаҟа уиозҭгьы уиарҭа ныжьны,
Уарбаӷь шьы, иара иҿаҵа,
Уара уиарҭаҿ дышьҭаҵа,
Асас днеиуам зегьы рҿы,
Иҟоу маҷхәым, угәыкыз,
Иара иаԥхьа убла хтыз.
Нас идыруеит иара ихала,
Ҳа ҳазхылҵыз илыԥхала,
16 Терент Ҷаниа Терент Ҷаниа 17
Аԥсуа иламыс закәу
Уаҟа ԥсуа мцак еиқәуп
Уаҟа гәыӷра дук ҵәахуп…
Ибла гәырӷьап, ибла ччап…
Аԥсны, аԥсуара… ҳәа иҳәап!
1958 ш.
Рыцҳарак сақәшәеит саазқәлаз,
Ахәыцрақәа срымоуп схәаҽны.
Избанзар са сгәаҭа зыдкылаз,
Аԥҳәызба дсыцәгылт дхараны.
Кыр шықәса ҳхаҳгеит ҳаидтәалан,
Ҳаибамбар ҟаломызт зынӡа.
Ла леиԥш са сыԥхыӡгьы уи далан,
Аԥсҭазараҿ дшыҟоу дразӡа.
Ҳашнеиуаз ҳаизгәыкра лакәхан,
Ашьҭахь дизхьаҳәит ҽаӡәы.
Убригьы насыԥ дузар акәхап,
Ла лзыҳәан, ма сара сзы.
195 ш.
АӠЫН
Аӡын иҟьаҟьаӡа
са сшьапқәа хтын,
Аԥхынгьы ус,
аха аԥхын – иԥхаран.
Усҟантәи аӡын
зынӡак даҽакын, –
Сара сеибазҭгьы, –
аӡын иахарааз?
Аӡын – аҵааҿ
сшьапқәа ҟаԥшьын,
Аԥхынтәи ашәҭқәа
ршәыгақәа аман.
Аԥхын иҿнахуан
аӡын иашьыз,
Аӡын иацәтәымуп
Аԥхын агьама.
Аӡынқәа мҩасуан
ашәҭ ҿыршәаны.
О, уи закәыҵәҟьаз
шьҭаҵәҟьа иӡатәу?
Аӡын анааиуа,
иахьа еихашәны,
Уи ашьап акәу
џьысшьоит ихту.
195 ш.
18 Терент Ҷаниа Терент Ҷаниа 19
ЗЕГЬ АКОУП, ДЫԤСУАМ!
Аибашьра Дуӡӡа аан иҭахаз
Владимир Ԥачлиа изкуп.
Уи дышгылац уаҟа дгылоуп,
Игәы ма иҵысуам.
Аибашьрамца далагылоуп,
Зегь акоуп, дыԥсуам!
Зылахь еиқәыз аԥсабара,
Ибылуа, игәынқьуан.
Далан амцаԥшь гәаҵаӷара,
Зегь акоуп, дыԥсуам!
Ианикәшагьы ишьа иурцаз,
Уи бзынҵы дласуам.
Иҵишьуеит ишьапы иԥырҵәаз,
Зегь акоуп, дыԥсуам!
Абџьар ҭҟьоит. Аҿы ишәаҳароуп,
Адгьыл ду ҵысуан…
Ахаҵа иҩызцәа еиқәирхароуп,
Зегь акоуп, дыԥсуам!
– Аӷа баша ҳанирҵәарцаз,
Изуам, мап изуам.
Уи даԥгылт аҿы ишәаҳарцаз,
Зегь акоуп, дыԥсуам!
Ахаҵара – ахаҵа илшоит,
Ахаҵа ҩынтә диуам.
Данхаҵаха – имыч ԥишәоит, –
Зегь акоуп дыԥсуам!
Асолдаҭцәа рҽеидыԥсала,
Рықәла изыԥшуан.
Бжьы ҭаала ирҳәон ашәала,Зегь акоуп, дыԥсуам!
Иааилашәшәуан, агәы ԥжәозшәа,
Аԥшазаҵә ӷызуан.
Ргәы иаанагон ус аҳәозшәа:
Зегь акоуп, дыԥсуам!
195 ш.
АБГАХӘЫҶЫ – АԤОШЬҬАМҨАНГАҨ
Абгахәыҷы
Ҵыхәа баба,
Салам шәҟәыла
Еиҵарпапа,
Арҭмаҟ аман
Иқәҳа ицон,
Абжьы нықәҵо
20 Терент Ҷаниа Терент Ҷаниа 21
Шәак аҳәон.
Аду иоума,–
Ихәыҷу.
Зегь акака
Ианырҿу,
Иара тәазар,
Ԥхашьароуп,
Амҩа кьаҿым,
Ихароуп.
Амхы иҭалан,
Амхы иҭысит.
Ахәы ихалан,
Наҟ ихыҵит.
Жәлар аԥошьҭа
Рызнашон,
Ақәыц, амыӷ
Иахҟьашон.
Имариоума?!–
Ҳаблак уа
Бгахәыҷык ауп
Рымаҵ зуа!
Иара гәазҭаз
Акәыҭқәа,
Аки аки
Еиқәҿыҭуа,
Ианырбаҵәҟьа
Иҩ имцеит,
Зегь аԥылеит,
Имшәаӡеит.
Абгахәыҷы
Ашҭа иҭоуп,
Уи азыҳәан
Шәаҳәароуп,
Ҳкәыҭқәа зҿугьы
Еинҟьароуп.
Иара
Иашьҭалом ала,
Иаԥшәымахеит
Уи ара.
Абар, иарҭоит
Аканфеҭ.
«Иҭабуп,
Ана исфеит!»
Абас раҳәо
Ишьқьыруа,
Дасу рԥошьҭа
Надыркуа,
Ҳҳабла иалсит
Хәылбыҽха,
Икараха,
Иааԥсаха.
…Уажә иҳамам
Аҳәатәы,
Уажә уи ашьҭалом
Акәты.
22 Терент Ҷаниа Терент Ҷаниа 23
Иканажьын аӡара,
Иалагеит амаҵура.
195 ш.
АЖӘЕИНРААЛА
Аӡыхьеиԥш ицқьаны иҵыҵроуп сгәаҵа
Аӡыхьеиԥш амҩа цароуп хара.
Ԥсыршьагаз уи ашәшьыраҿ аҵла амҵан,
Махәҿеилҳәагаз аусаҿ иара.
Сгәыцқьа ауп исызҭаз сара сажәа,
Иаргьы убри амии гәыкала изҩу.
Ԥсышәала уаԥхьа, нас ианымцәажәа,
Иара здызкыло дарбан ԥхьаҩу.
Аха агараҿ игароуп иара,
Аԥшқа иеиԥшҵәҟьа анапы аҭахуп,
Уи дырцәатәызар ҭынч дырҵысуа,–
Ажәеинраала хшыҩла ирҵыстәуп.
Иара – ақәԥараҿ бџьарс иҟаҵа,
Иара – аҭынчраз акаҩҳәа ишәаҳәартә,
Иара – аҿҿаҳәа ацәажәашьа арҵа,
Ианыбылуа иахылҵуа амца лашартә.
1960 ш.
ИШԤАБЗИОУ?..
Аҵла махәқәа бамбала иҭаҳәҳәоушәа,
Асы рықәнаун игылоуп ара.
Урҭ рыҵаҟа ҳаҟоуп, дара ҳархәыҷқәоушәа,
Ҳбыбышӡа уаҟа ҳгылоуп ҳара.
Ҳгәы иаздырӡом ааԥсара,
Ҳгәы ҭагылаӡом аҭра.
Ишԥабзиоу ас ҳанеицу,
Ишԥабзиоу ас ҳанеицу!
Иахьа иҿыцны бызбазшәа
быбла схыԥшылоит.
Хәыцрақәак срылоуп уа сытҟәаны.
Асыԥшқа бымбылгьы,
Ҳқьышәқәа гәыднакылоит,
Иӡырц аҭахушәа ҳгәаҟны.
Ҳгәы иаздырӡом ааԥсара,
Ҳгәы ҭагылаӡом аҭра.
Ишԥабзиоу ас ҳанеицу,
Ишԥабзиоу ас ҳанеицу!
1960 ш.
24 Терент Ҷаниа Терент Ҷаниа 25
Ицар ҳәа сшәоит ба бӡамҩақәа ҭыҵны,
Иҟаԥшьуп, иԥшқоуп.
Схәыцрақәа цашам шьаҿак инасхыҵны,
Сытҟәоуп, зегь акоуп.
Иҟалап сгәаҵа бызҭалаз цәгьарамзар,
Ас иԥхаӡа.
Иҟалап сгәаҵа ба бзын ихарамзар,–
Иааигәазар зынӡа.
Схәыцрақәа, сшәыҳәоит, ишәҭоу лгәы иалсуа,
Бзынҵы иҟашәымҵан.
Баргьы банҭалах, сымыш са сгәаҵа,–
Бҭыҵны бымцан.
1960 ш.
Ашьшьыҳәа!.. Ицәоуп аԥсабара,
Аҵарақәагь ашәа рҳәаӡом.
Ажәҩан агәаҵа ҵаӷара
Икыду амза ҵысӡом.
Ашьшьыҳәа!.. Ихаауп ари аҵых,
Акәа уҭанаршәып зынӡа.
Ухәыцра хьанҭазар – уҽаҵых,
Ашәа уҭахызар иаԥҵа.
Ашьшьыҳәа!.. Абаҳчаҿ иубома,
Ҩыџьа натәеит еизгәыкуа.
Иссиру, иҟәандоу крырҳәома,
Уаҟа ҩ-ҳәыҳәк еиҿаԥшуа?
Ашьшьыҳәа!.. Урҭ ирԥырхагоу
Са сышҟа умааин аӡәгьы.
Избанзар, са сзы ихьӡырҳәагоу,
Убраҟа слыцҭоуп саргьы.
1961 ш. Москва.
АПАТРЕҬ
Патреҭк сырҭеит
Ҩыџьа зныз,
Жәашықәсала уи рыхьчон.
Уи збахьан
Санмаҷӡаз зны –
Саб иҩызеи иареи ччон.
26 Терент Ҷаниа Терент Ҷаниа 27
Аибашьра
Иагәылсит зны,
Амҩа иафон, иартытуан.
Апатреҭ
Наӡеит Аԥсны –
Сан гәаныла уа дԥыруан.
Ҳгәыла
Инеигеит дгәырӷьаҵәа,
«Агәырӷьаҿҳәаша!»– шиҿакыз.
– Ига изқәукыз
Уа унацәа! –
Сангьы гәырӷьаран дызҿыз.
Усҟан ҳуҭраҿ
Аԥшқәа хҳәон,
Амра ԥхон икәицха.
Дацәыԥхашьо
Сан илҳәон:
«Иԥсы ҭазаап, рыцҳа!»
Саб иблақәа
Снырҭаԥшын,
Сцеит, схәыҷымыз, мышгаран,
Ахықә иажәлон
Зны амшын,
Адгьыл иақәыз џьабаран.
Аԥшқа иҩызан,
Игәынқьуан,
Агәы иқәҭәон аԥшқа ишьа.
Аҿа дгылан,
Уи дықәуан –
Ԥхьа иргылон ишьаҿа.
Ус ахысбыжь
Харахо
Нас иаҳцәыӡит зынӡагьы.
Адгьыл ҿыхарц
Амра ԥхон,
Ажәҩан иаҵалеит мзакы.
Аха спатреҭ
Ҩыџьа зну,
Иахьа сгәаҟуа сазыԥшуеит.
Саб абасҵәҟьа
Дҳаракну?
Егьи иакәу? Сеилашуеит.
Зҿы сҵаауада?
Сыԥхашьоит
Спатреҭ ԥәышхоит есымша.
Дгьыл харак аҿ
Иԥсишьоит,
Игәы иқәсуеит ҭынч аԥша.
28 Терент Ҷаниа Терент Ҷаниа 29
Ҩыџьа сыхәаԥшуеит,
Избоит,
Мшәан, дарбану саб абра?
Снацәа
Иқәскыр ҟалоит,
Саб, иуватәоу уара!..
Усҟан ҳуҭраҿ
Аԥшқәа хҳәон,
Амра ԥхон икәицха.
Дацәыԥхашьо
Сан илҳәон:
«Иԥсы ҭазаап рыцҳа!»
1961 ш.
Илашьцоуп. Сааигәа ҷыт быжь гом,
Асы леиуеит бамбаҵас.
Сҭыԥ ааныжьны снаскьаӡам,
Абас иҟоуп арқәа рҵас.
Аха схәыцра ушалац уалоуп,
Уашҭа сҭоушәа исыԥхьаӡоит.
Аԥа изыҳәан ари уалоуп,
Уара угәеисра са исыхьчоит.
Садырсызшәа сҭыԥаҿ сгылоуп,
Салоуп сашьцәа рҭаацәара.
Аха стәыла – Аԥсынтәылоуп,
Аԥсынтәылоуп сгәаԥхара.
1961 ш. Москва
АԤСНЫ АХЬӠУП…
Ашәҭыц уеиԥшуп уара саԥхьа игылоу,
Ашәҭыц аиԥш уқәыԥшуп иахьагьы.
Аԥсынтәылоуп сара зыӡбахә сымоу,
Аԥсны ахьӡуп сҩымҭа хәыҷ ахгьы.
Исызҭада уара иуаҭәоу ажәа,
О, иабыкәу иахьыҵыҵуа уи?
Ишԥабзиоу умԥан аԥша хьшәашәа,
Ргәы ишԥахәо ашәҭи ауаҩи!
Бзиа избоит ушьха аиаҵәара,
Уи аганаҿ урахә анаҿоу.
Уа данаҵоу ахьча иеилаҳәара,
Уи данарԥшӡо аԥаҵа – шла иҿоу.
Избоит арҩаш ахҿа аиԥш иҭҟьоушәа,
Шәах мацаран ииас иахьцауа.
30 Терент Ҷаниа Терент Ҷаниа 31
Аԥхьарца аанкылан иадырҳәозшәа,
Аҵарақәа рашәа хьсаҳауа.
Бзиа узбоит гәы – заҵәык ҳазҭоушәа,
Тәамҩахә амам, еисуеит аҭҳара,
Уа узлазбо сыблақәагь ухоушәа,
Са сҽырлашәны иусҭазшәа уара.
Рыбла ччоит анахь – арахь исԥыло,
Ҳамра ҟәанда алакҭа лашоуп.
Аԥсынтәылоуп сара зыӡбахә сымоу,
Са сызхылҵыз, сыдгьыл, сызкәыхшоу!
196 ш.
Амра нӡаалоит ашьшьыҳәа,
Амза ҿа гылоит. Хәылԥазуп.
Ашәҭқәа еизызган ба бзыҳәа,
Банааилак ибысҭарц искуп.
Аҵлаҿ аҵарақәа цәажәоит,
Аамҭа цаӡом,
Ицом, ицаӡом.
Амра ӡаалан, ихьшәашәоит
Асааҭ аангылеит
Зынӡа иццакӡом!
Иску ашәҭқәа ргәаҿыҵәҟьа,
Сӡамҩақәа рыдкылоуп сара.
Издыруеит бааиуеит уажәыҵәҟьа,
Уажәыҵәҟьа баацәырҵуеит абра!
Аҵлаҿ аҵарақәа цәажәоит,
Аамҭа цаӡом,
Ицом, ицаӡом.
Амра ӡаалан, ихьшәашәоит,
Асааҭ аангылеит,
Зынӡа иццакӡом.
196 ш.
АԤСНЫҞА
Ақәа сылсит, ақәа леиуеит,
Исхьыҵәҵәа.
Аха сымҩа сшықәу снеиуеит
Сгәрӷаҵәа.
Срашь цыҩ – цыҩгьы ахәда ҭыган,
Ицәқәырԥоит.
Иахьықәԥало ахаҳә иԥан,
Иархәашоит.
 Терент Ҷаниа Терент Ҷаниа 33
Иԥаџьԥаџьуа исыҵагылоуп,
Иҿаҳәатәха.
Аҟәынақәа раӡынԥсароуп,
Аҽԥырха.
Аҟыҿыҳәа аӷәра иацҳан,
Нас иԥрит.
Сналапаны сышҟа снахан,
Ус искит.
Адәқәа кажь ицоит Аԥсныҟа,
Ицәыҳәҳәаны.
Сашьцәа ртәылаҿ са санныҟәа
Сгәы азҳаны.
Сара сашҭа уи анҭала,–
Икьыркьырт.
Сымца хаара, амца ԥхара,
Сгәы ианырт.
196 ш.
Амҩа ҭынч санылан снеиуеит,
Сызнапык ахәыҷы икуп.
Иара иибаз, иаҳаз сеиҳәоит
Ҽак азхәыцра са саҿуп:
…Быблагә са схыԥшыло сгылоуп,
Аҭҳараҳәа сгәы еисуа.
Ашәҭыц хысхын, иааныскылоит,
Бара бзыҳәан иҵәахуа.
Нас иссиру баҳчак ҳҭалоит,–
Ҳа ҳаицыхуп ҳгәырӷьаҵәа.
Шьац иаҵәаран ҳамҩа шьҭалоит–
Ихазын ишеит Анцәа…
Сыхьӡ иҳәоит исываԥало,
Уи сыгәҭыха усс икым.
Нас издырит аԥхыӡ сшалоу,
Ба бызхәыцра шаҭахым.
196 ш.
Ихәыҭ хәыҭуа аԥсабара цәажәоит,
Игәаҭеиуеит, игәырҩоит иара.
Иаҳа – иаҳа сара сгәаҵа хьшәашәоит,
Аха са сыԥшуп, сыԥшуп ара.
О, бааиуазар,
Ашәҭқәа рхала ибарҳәап,
34 Терент Ҷаниа Терент Ҷаниа 35
Сылабжышқәа ирымоу ихҵаны.
Ба быгага –
Са сгәакәушәа саҳәап,
Нас инсыжьып урҭгьы еицҵаны.
Сара сыԥшуп ашәҭқәа ччо иахьгылаз,
Урҭ ҳахьрыкәшоз бзиа ибаны.
Игәырӷьа – гәырӷьо амза, хыхь ихылаз
Анаҳԥырҵуаз ҳаблақәа гәӡны.
О, бааиуазар,–
Ашәҭқәа рхала ибарҳәап,
Сылабжышқәа ирымоу ихҵаны.
Ба быгага –
Са сгәакушәа саҳәап,
Нас инсыжьып урҭгьы еицҵаны.
196 ш.
АПИОНЕРЦӘА РАШӘА
Ишԥабзиоу ҳабла аныччо,
Ҳгалстук ҟаԥшьқәа уаркалеиуа!
Ҳажәлар рымроуп ҳа ҳазҩычо,
Насыԥ дула ԥхьаҟа инеиуа.
Ҳа ҳаԥсҭазаара лашоуп,
Ҭынч анхараз ҳара ҳшоуп,
Ԥхьаҟа ҳнеиуеит, ԥхьаҟа ҳнеи,
Ишԥассиру адунеи!
Насыԥ шәымаз Аԥсны аҵеицәа,
Ихьӡырҳәагоу зусқәа рыла.
Хьӡи – ԥшеи шәымаз апионерцәа,
Насыԥ азҭаз ҳара ҳтәыла.
Ҳа ҳаԥсҭазаара лашоуп,
Ҭынч анхараз ҳара ҳшоуп.
Ԥхьаҟа ҳнеиуеит, ԥхьаҟа ҳнеи,
Ишԥассиру адунеи!
196 ш.
ИАМА – ИАМА ИЦЕИТ…
Абна илалан ишнеиуаз,
Бгахәҷык натәеит.
Аҵла иқәтәан игәаҭеиуаз
Арбаӷь уа иабеит.
«Сыла… сыла… сылашара,
Есымша саауеит.
36 Терент Ҷаниа Терент Ҷаниа 37
Бзиа дшылбо ан лыхшара,
Убас узбауеит.
Уԥо – уԥо атрым – трымҳәа,
Абар шьҭа уажәит.
Ирҳәоит ианҿуҭуа аки – киҳәа:
«Ашьа науҿашәит!»
Иаҳа еиӷьми ԥшьаала – ԥшьаала,
Унапы суркыр?
Уздыруеижьҭеи уа уҟазшьала,
Суеилаҳаит акыр.
Цәыҵа… цәыҵа… цәыҵлашьцара
Ҳаҵаз, ҳаимдалап.
Афа… Афа… афатә хаара
Ҳахан иаҳфалап!»
Иҟарҟаруа, имақаруа,
Арбаӷь уа икаԥрит,
Абгахәҷы алахәмаруа,
Ишьҭагәа иакит.
Хәыҷы – хәыҷла аԥсы ҭыхны,
Зны ишьҭанаҵеит.
Арбаӷь ԥагьа нас ишьҭыхны,
Иама – иама ицеит.
196 ш.
АРДӘЫНА
О, ардәына, ирацәаххыроу,
Саԥхьа уқәтәоуп, умшәаӡои!
Абна еиқәара уа уахьылоу,
Уаҳа ҭынчрак умбаӡои?
Аха уа узкыз гәырҩазар,
Улабжышқәа каҭәала.
Алабжышқәа уа удырҩазар –
Умҵәыжәҩа абаҟоу, – уԥырла!
1963 ш.
СԤАЦХА
– Абри ауп, ижәдыруаз,
Аԥсуа ԥацха! –
Харантә иаҳҭоу
Асасцәа шанхоит.
Хаҵак дгылоуп
Аиаҳәа аҩы аҵхуа,
Егьи ԥҳалла
Аҩцарахь игоит.
Икылхха иҟоуп
Уи аганқәа,
38 Терент Ҷаниа Терент Ҷаниа 
Алҩа усгьы
Уаҟа аҳра ауеит,
Ишԥассиру сԥацхаҿ
Ашә агьама,
Иҽҳәаргьыжьуа
Шьоук акәац рӡуеит.
Уа бызшәас ҳәа
Ирымҳәауа иарбан,
Мраҭашәара,
Мрагыларатә иааз.
Идсырбазар сԥацха
Схәыҷқәа наган,
О, урҭ ракәхеит
Зынӡа «иҿаҳәатәхаз»
– Изамамзеи
Уи аҽыкәабарҭа?
Иабаанагеи
Абӷабқәа рцәақәа?
Исықәԥсон сара
Зҵаара гәарҭак,
Аҭак рысҭон
Лафқәак рыхҳәаауа…
Агәы разӡа
Иҟан сара сԥацха.
Аҽеибыҭан
Асас изыԥшын.
Уа амҿымца
Иарлашауан аҵхқәа,
Сан санлырцәоз
Сгарашәа ҳәаны.
Иахьагьы иссируп
Аԥсуа ԥацха,
Ишԥаҭбаахеи
Уи ахәшҭаара!
Даҽазныкгьы
Аԥшәма амца дҩаҵхеит,
Деигәрӷьаны
Асасцәа раара.
Ара иҟам
Сысас имш еицазкуа,
Ҭаацәаракны
Сара сԥацха ҭәуп.
Уи иахьагьы
Иагымхац аҵасқәа:
Аешьара
Ахәлԥаз аартуп.
1963 ш.
ИСЫЗДЫРАМ СХАҬАГЬЫ
Ага сықәтәоуп сара схала,
Ҭынч гитарак арҳәауа.
Нас, иарбану сзыршанхала,
Нас иарбану сгәы зҵысуа?
40 Терент Ҷаниа Терент Ҷаниа 41
Ԥҳәызба ссирӡак – уи мра – ԥхаран,–
Анцәеи ажәҩани дрыԥҳан.
Исыздыруам, џьым, исхараз
Даасывалеит. Са сҿаҳан.
Анцәа шысҳәоз, ажәҩан шысҳәоз,
Аԥра днанагон хара,
Днасыхәаччан, уа уԥшызҳәа,
Лҳәазшәа дныҵабеит Лара.
О, уи ашьҭахь маҷгьы ҵыма,
Ага снеилоит иахьагьы.
Дызбарыма, дсымбарыма?
Исыздырӡом схаҭагьы.
1963 ш.
ДЫЦӘАЗ!
Иҭынчӡа иҟоуп ажәҩан аҵа,
Уи цәаакырак абла иҭымшәо.
Аҿар гәрӷьо иқәуп ашҭа,
Ишԥабзиоу иахьеицәымшәо.
Кьанџьак-кьанџьак раԥхьа иқәҵа,
Зны ишьҭырхуеит, зны ишьҭарҵоит,
Гәабан татак инылаҵа,
Ацәа иҭаларц нас иԥхьаркуеит.
Аамҭа цоит абас имҩасны,
Ажәҩан аҵа млагаӡакәа.
Дады-мацәыск аҵла иасны,
Амца қьауқьад ықәымҵакәа.
Абас иҟаз аԥсабара,
Адунеи абас ихааз.
Хәыҷык дыцәар, дааԥса дкара,
Дыцәаз ҭынч, ииарҭа ԥхаз.
1963 ш.
БАРА АКГЬЫ БХАРАӠАМ
Ақәаԥсата, ҳа ҳахьгылоу,
Еихсыӷьраҳәа амаӡам.
Уажә са сгәаҵа бахьагәылоу,
Бара акгьы бхараӡам.
Уаҵәызаҵәык, знык беиҭаа,
Идыр, уи џьабааӡам.
Лаӷырӡыла сыбла ҭәааит.
Бара акгьы бхараӡам.
Агәаартра башьҭам дара,
Агәаартра – хәмарраӡам.
42 Терент Ҷаниа Терент Ҷаниа 43
Ибылымшаргьы, сыхаара,
Бара акгьы бхараӡам.
Бқәыԥсычҳауеит, бгәы саныруеит,
Бгәырҩагәышьоит даараӡа.
Ҩ – мцакы брыбжьоуп, издыруеит,
Аха акгьы бхараӡам.
Ҳахьеиԥылоз уаҵәы бааиӡом,
Сбыҳәоит, нас, исараӡа,
Уаҟа сгылазарц сеиҭамҵӡо,
Бара акгьы бхараӡам.
Ақәа зхьыкәкәо ашәҭқәа рымҵан,
Ба бзыԥшра хьанҭараӡам.
Бшымааиуагьы здыруеит сықәла,–
Бара акгьы бхараӡам.
Схала сыҟаз, сбыдтәалоушәа,
Исҳәалап са сгәы амаӡа…
Ашәҭқәа хырхәоит ргәы акалоушәа…
Бара акгьы бхараӡам.
1963 ш.
АСААҬ
Ҳсааҭ ахькыду аҭӡаҿы:
–Ҷық-ҷак, ҷық-ҷақ,
Абжьы ҭыҩуеит агәаҿы,
Аӡә дҭатәоушәа наҟ.
Ма шьыбжьонуп,
Ма шьыжьы,
Итәаӡам иара,
Мшәан, ишԥахаау
Уи абжьы!
Аус анауа!
– Ҷық-ҷақ, ҷықҷак,
Иамоуп уи маӡак.
Аԥсы ҭазҵа ҳнапқәа роуп.
Ҷықҷақ, ҷық – ҷақ,
Ҳара ҳзын иԥхашьароуп,
Иџьаҳшьар уи асҟак.
Ма шьыбжьонуп,
Ма шьыжьуп.
Итәаӡам иара.
Мшәан, ишԥаххау
Уи абжьы,
Аус анауа!..
?963 ш.
44 Терент Ҷаниа Терент Ҷаниа 45
БЫШЬҬАҚӘА
Ахаан џьара бсымбацшәа бысцәыӡит,
Бышьҭақәа шысыхьчоз скарахеит нас.
Бышьҭагь ажәлар шанысуаз ианыҵит,
Шьҭа ибҳәаруеи ба бҟынтә исзынхаз.
Уажәыгьы уи ашҟа снеиуеит сара,
Иахьагьы уаҟа сыхьӡ саҳауеит.
Заҟантәы снеиуа аҵкыс иазҳауеит,
Са сымыш ибыцу са сгәаблара.
О, уи исызгәакьоу ҭыԥхеит зынӡа,
О, уи схәыцрақәа ирыԥшәмоуп иахьа.
Аха абасҵәҟьа сныжьны банца,
Схәыцрақәа шә хәыцрак рыцлаит ҩаԥхьа.
Сымш, баауазар – абраҟа сыԥшуп.
Абраҟа исхызгоит сара сҿара.
Сыԥшуп, избанзар, сгәаҵа бҭашуп,
Сгәаҵа иаздырӡом, идыр, ааԥсарак.
Сымыш, аҩныҟа сцазшәа бымҳәан,
Уаҟа сышгылаз, ус исыршеит.
Гәаныла сыцәан, гәаныла сшәаҳәан,
Ашьыжь… Сыԥшызар, амра лашеит…
Уаҟа сӡырҩызар, – сыхьӡ саҳауеит,
Уаҟа сышгылац сгылоуп сара.
Заҟантәны снеиуа, иаҳа иазҳауеит
Са сымыш ибыцу са сгәаблара!
1964 ш.
Аеҵәақәа салацәҟәысит,
Сымԥан дыҟаӡам аӡәгьы.
Сандыргәаа ацкы рзызуит, –
Сралацәҟәысит урҭ саргьы!
1964 ш.
ААԤЫНРА АШӘА
Ааԥын анааиуа, ашәҭ аҽрылак,
Ҿыц ианышәҭуа аԥсабара,
Ахәра абҭеит сгәы напыла,
Уи иазгәамҭо амра ԥхара.
Сҩыза, сықәла, сыбла, сымра ԥхара.
Гәла – ԥсыла срыцҳашьа сара.
46 Терент Ҷаниа Терент Ҷаниа 47
Бышҟа снеиуеит сыҩуа,
Сыҩуа, сыҩуа схала,
Уа бмырхәаган са бысԥыл бара.
Ага цәқәырԥа сгәыднакылоит,
Ианеибафо иааԥса–икара.
Сымш сыбла, ба быхгылоит,
Аха сыҟоуп сара схала.
Сҩыза, сықәла, сыбла, сымра ԥхара.
Гәла – ԥсыла срыцҳашьа сара.
Бышҟа снеиуеит сыҩуа,
Сыҩуа, сыҩуа схала,
Уа бмырхәаган са бысԥыл бара.
1964 ш.
БАРА БЫДА…
Бара быда дыҟаӡам,
Быҟоуп бара бхала.
Исыздырам бымаӡа,
Иахьа ас сзырҟьалаз.
Сара саха бымаӡам,
Ҭаха сыбҭом уаҳа.
Снеит ушьҭа ахықәанӡа,
Ари ҩахам, хахам.
Арахь ажәа самарам,
Сажәақәа зҳәарыда?
Ба быбзиоуп, амала,
Дыҟам бара быда.
Изыурызеи, сныҟәалап,
Сакәыз мала ныҟәа.
Ба ибыздырӡом иҟалаз:
Бара быда дыҟам.
1964 ш.
АХЬЫ НАПҚӘА
Ааԥын уҳәеит ҳәа
Ихьуп анапқәа.
Рахәыц иаҵәала
Ҳашҭа ҳзыркуа.
Аҟәынџь ду хырҟьан,
Абар ибылуеит,
Хыхь ԥарԥалыкьқәак
Шьҭа иԥырԥыруеит.
48 Терент Ҷаниа Терент Ҷаниа 49
Ас аԥсабара
Збаз уажәааны,
Аԥсаа ашәақәа
Рҳәоит еиқәшәаны.
Ахацәагь маашьакәа
Игылеит шьыжьы,
Избанзар иамырцәеит
Акәукәу абжьы.
Ашьхыцқәа хыҵын,
Иақәпапт ахышәҭ,
Ажәҵыс ишьҭнахит
Ирҵәаҵәан анышә.
Ардәына – ангьы
Иахьа игәырӷьаҵәа,
Ахәы рнаҭахьеит
Хынтә аԥацәа.
Кәыкәу, кәыкәу!–
Ашәақәа хаауп,
Уи акәаҭани
Аԥши ирыхҳәаауп.
Ааԥын ашәақәа
Иреиӷьуп иара.
Ааԥын, ааԥынра,
Анхаҩы,
Анхара…
1964 ш.
АԤСЫӠКЦӘА
Асқьала. Игылоуп ианаашо,
Аԥсыӡкцәа гылоуп убра.
Амроуп, урҭ ракәым иаашьо,
Ашьхаҿ ицәырҵуеит џьара.
Аԥсыӡкцәа гылоуп, иҿырҭуам,
Рыҵәгәырқәа аӡаҵа иҭакны.
Мап, агәылшьапқәаҵәҟьа ҭыргом,–
Иҭыргоит аԥсыӡ хәыҷқәа кны.
Ашьҭахь аҵәгәыр инаҿыхны,
Идыршәуеит: «шьҭа укәашала!»
Иззамуз ршәырақәа шьҭыхны
Иқәҵны ицоит асқьала.
Аԥсыӡкцәа гылоуп, иҿырҭуам,
Аҿымҭра урҭ ирҟазшьоуп.
Гәыла дәаӡақәак хыртуеит,
Ахреи аҿаҩеи иабжьоуп.
Срыхәаԥшуеит, избац хаҿушәа,
Сгәаҵа иснаҭоит абра.
Араҟагь ус дук иаҿушәа,
Иҿырҭуам, иҿырҭуам дара.
1964 ш.
50 Терент Ҷаниа Терент Ҷаниа 51
АЧАБРА
Сыԥсы уалоуп, схәыцра уалоуп,
Уабазгари, ачабра.
Уи лызхәыцра сҽадырхало,
Угәыдкыло стәоуп сара.
Ушԥашкәакәоу, ушԥахьшәашәоу
Ушԥассиру ачабра.
Сара исажәоу, сара исашәоу
Сыбла иамбо сгәазхара.
Сышудтәалоу гәамҭаӡакәа,
Уаԥхьа скарахоит сара.
Аха ацәа сҽамҭаӡакәа,
Угәыдкыло стәоуп абра.
Ушԥашкәакәоу, ушԥахьшәашәоу,
Ушԥассиру ачабра.
Сара исажәоу, сара исашәоу,
Сыбла иамбо сгәазхара.
1965 ш.
АԤШҚА
Аԥшқа дықәуп
Адәы дбажәгәаламуа,
Дкаҳауеит, дгылоит –
Итатоуп ашьац.
Ампылгьы дасуеит –
Арӷьа ианамуа,
Далагоит иарма
Шьапыла дыкшарц.
Амраҵәҟьа ицуп
Адәныҟа, аҩныҟа,
Рыԥсы илахоит
Иара дызбалак.
Анцәа иумҳәан ҳәа
Уи аԥшқа даныҟам,
Адунеи зегь
Ҵәыуар ҟалап.
1965 ш.
АЛАФ
Ибҭахызар, ашьха схалан,
Сҽалсырбгап сара.
Ибҭахызар, – аӡы сҭалан,
Сҽасыршьып убра.
 Терент Ҷаниа Терент Ҷаниа 53
Ибҭахызар, аеҵә кыдԥаан
Бнапы иасыркып.
Ибҭахызар, слымҳа ҿыхны,
Схахәы сырԥыԥып.
Ибҭахызар, цәыкәбарушәа,
Сықәҵып, сынкаба.
Схы иақәԥысҵәап лабыҵәушәа,
Ишәпоу алаба.
Ибҭахызар, сыгәгьы ҭысхып,
Ичны, иуакаӡа.
Ибҭахызар, сцәагьы схысхып,
Зынӡаск иккаӡа.
Исылымшарҳәа бызшәауазеи,
Исҳәахьоу абра.
Аха сыԥсыр – ибзызуазеи,
Зыԥсы ҭоу бара?
1965 ш.
Ани аби дрыбжьагылан,
днеиуеит рԥа хәыҷы,
Зны дрыхәаԥшуан иааиԥылоз,
зны дыԥрырц даҿын.
Уахь ихьаԥшуан дызбалакгьы,
иларҵон аҵәы.
– Дышԥабзиоу, дышԥалакәу,
ҩыџьа рнапаҿы!..
Иани иаби рнапқәа нкылан,
икын еимырӷәӷәа.
Урҭ лымкаала еиднакылон,
аԥшқа инапқәа.
1965 ш.
Аус сақәшәеит, аус самоуп,
Скыднацалан, саршәахьеит.
Уи ауыс иахьа сара моу,
Ӡәырҩы ргәаҵа ҭнашьаахеит.
Митәык дыҟам уи шықәсыла,
Анасыԥаз ауп дызшоу!
Ссахьа хызбалт, санхыԥшыла,
Лыбла хаара, сызкәыхшоу.
54 Терент Ҷаниа Терент Ҷаниа 55
О, убри нахыс сгәаҭеиуеит,–
Данбасԥылари џьара.
Ага хықәаҿ ашьыжь снеиуеит,
Уаҟа дыҟазар лара?
Сҩызцәа,сҩымҭа шәара шәаԥхьоит,
Ак сызӡом шәа шәҿы уеизгьы.
Бзиа дшызбо шәара ишәасҳәоит,
Шәара иашәымҳәан аӡәгьы!
1965 ш.
АИҨЫЗАРА АШӘАԤ
Сықәла, уааит уара харантәи,
Иаҳҭоуп асасцәа мышны.
Ҳарҭ ҳабжьы ҳаргап арантәи:
Ҭынчроуп аҳра змоу Аԥсны!
Уареи сареи иахьа абра,
Ҳаибадырит ҳазхара.
Ишԥалашоу ари амза,
Ари амра иаҳзыԥхо!
Ҳгәыдыркылоит урҭ ҳара,
Абас иссируп Аԥсынра!
Ҳидикылеит аԥсуа дныҳәан,
Ажәҩан акәын, ихәашьым.
Адунеиаҿ зегь арҿыхоит,
Ашәа зҳәо ахәыҷ ибжьы.
Уареи сареи иахьа абра,
Ҳаибадырит ҳазхара.
Ишԥалашоу ари амза,
Ари амра иаҳзыԥхо!
Ҳгәыдыркылоит урҭ ҳара,
Абас иссируп Аԥсынра!
Ашҭа ҭәит илакәу гәилла,
Урҭ зеиԥшугьы ҳара ҳшьоуп.
Адгьыл ҟәандоуп ҩыза гәыла,
Ҩыза гәыла ажәҩан ԥшьоуп.
Уареи сареи иахьа абра,
Ҳаибадырит ҳазхара.
Ишԥалашоу ари амза,
Ари амра иаҳзыԥхо!
Ҳгәыдыркылоит урҭ ҳара,
Абас иссируп Аԥсынра!
____________
ԤАри ажәеинраала иалхны ашәа иҩит акомпозитор Кә.
Ченгелиа. Насгьы раԥхьаӡа акәны ирҳәеит 1965 шықәсазы
Аҟәатәи аԥсуа школ – интернат аҟны.
Усҟантәи адиректор Л. Ачба линицативала Аҟәа имҩаԥган
Зегьеидгылоутәи ахәыҷтәы фестиваль.
56 Терент Ҷаниа Терент Ҷаниа 57
Абас иссируп Аԥсынра!
Амза аҵаҟа стәаны…
РАԤХЬАТӘИ СЫРҴАҨЫ
Ксениа Агр-ԥҳа илызкуп.
Раԥхьаӡа ашәҟәы саныбҵан,
Ашкол ахь сыбгеит.
Аҵара шыбзиаз усҟан.
Саргьы агәра згеит.
Ашьҭахь, салган уа сызҭаз,
Иахьеиҳаз ахьт сцеит.
Схәыцра иалаз, сгәы зызҭаз.
Урҭ убра избеит.
Ҩызцәа қьиақәан сызлаз,
Иашьҭан ауаҩра.
Аӡә ҳаламыс иман блас,
дашьҭан ҽаӡә аҩра.
Сҩызцәа сыҳәон са санцоз,
Сқыҭахь Ачаарқыҭ:
Ҳашкол, ҳпарта, ҳазхатәоз,
Асалам ҳазрыҭ!
Аа, сышколгьы сара избац,
Раԥхьааӡа сзылгаз .
Аа сахьгылаз, аа сахьыԥоз,
Ашҭа ду санҭаз.
Аа, ауада, ба бахьгылаз,
Иахьакәушәа збоит.
Ҿыц иҭалоз бахьырԥылоз,
Сылаԥш уахь ицоит.
Сдырра маҷымхеит сара,
Сымҩагьы ҟасҵеит.
Чаарқыҭ сҭалан аҵара,
Аҟәа инасыгӡеит.
Сҵара салгеит, сырҵаҩы,
Бгәырӷьала бычча.
Ушьҭа имӡыргьы ҟалап,
Иббахьаз аџьа.
АМЗА АҴАҞА СТӘАНЫ...
Иахьарнахыс, уаҵәынахыс,
Сыҵам бара бгәаҵа.
Ари амыш исымнахыз.
Сымнахит наӡаӡа.
58 Терент Ҷаниа Терент Ҷаниа 
Бышԥаҟәандаз, бышԥаразыз,
Сныха хәыҷ ба бакәын.
Ба быбжьыхаа бжьынԥараӡам,
Зда сымамыз лакәын.
Зынгьы жәада, быхьшәашәаӡа,
Бхы надыбҵон сгәаҵа.
Уи хәыҭ-хәыҭуан: «Исашәраӡа!» –
Еидара дук иаҵан.
Дгьыли жәҩани сыргәылахан,
Ажәҵыс еиԥш сыкнаҳан.
Маҷк, ҳазхылҵыз, усзылыԥха,
Акәымзар, – сыгәнаҳауп.
Нас, насыԥла быԥшьазаарын,
Бымҵанарсит ԥшьаала.
Амза амҵан лашазаарын, –
Сҵәуон сара схала.
1965 ш.
АШӘА
Аԥхыӡ саларшәын сара,
Шарԥазын санҿыхаз.
Иаҿын сашҭаҿ аӡыҭра
Сымза хәыҷ аԥҽыха.
Уа шьҭыбжьык, ара шьҭыбжьык,
Ихҵаны, ибахҵәан.
Рашәа иалагон шьыжьык
Аԥсабара аҳцәа.
Урҭ ҟаԥшьын, еиқәан, иӷран,
Урҭ иаҵәан, ишкәакәан.
Иҟан уаҟа аԥшқа ран,
Нас – ишаз ашақәаз…
Рыбжьы ныҟәызгоз аԥша
Шарԥазын ихьшәашәан.
Зегьы рзыҳәан ашәа шан:
Ԥсҭазааразаап ашәа!
1965 ш.
АԤСУАРА
Аԥсуара – аԥсышәоуп,
Сан иқәылҵаз сыбзаҿ.
Саргьы аҳра стәушәоуп,
Сшыҟалаз, сыԥсымзар.
Аԥсуара – ԥсабароуп,
Ашәеи ахьеи ртәыла.
60 Терент Ҷаниа Терент Ҷаниа 61
Ага – уи сакароуп,
Сыӷба цоит ихылан.
Аԥсуара – уи рашьуп,
Амҩа аҭ, игәнаҳауп,
Аҳәа – чаԥа ҩашьом,
Аҭӡаҿы икнаҳауп.
Аԥсуара – ламысроуп,
Аиҳабы – дҳәынҭқаруп.
Иаԥхьа икаҳаз исра
Иара даламгароуп.
Аԥсуара – уи чароуп,
Дынцәахшоуп аҭаца,
Иҷкәынроуп ихароу
Амаҳә, араш амҵан.
Аԥсуара – уи ҭынчроуп,
Ӡыхьуп сара сзыҳәа.
Анцәеи аԥсуеи рымчроуп,
Саниуаз сызныҳәаз.
1965 ш.
АХӘЫЛԤАЗТӘИ АҞӘА
Ахәылԥаз иқьиоу уашҭа ҳҭалоит,
Амза шаша уарлашоит уара.
Аӷба хәыҷқәа ага ҭынч ихиаало
Иргоит сара схәыцрақәа хара.
Исшәырба, иҟалозар,
Исшәырба, иауазар,
Ас ижәытәу
Ас иқәыԥшу
Ас ибзиоу ақалақь џьара!
Сысасцәа иссиру ажәабжь раҳәо,
Ргәы мырҿыӷьуа урыхәаччоит уара.
Мрашәахәа згым, Аҟәа, ашәа угәаҳәо,
Есааира уаԥылоит аҿара.
Исшәырба, иҟалозар,
Исшәырба, иауазар,
Ас ижәытәу,
Ас иҿыцу,
Ас ибзиоу ақалақь џьара.
1965 ш.
 Терент Ҷаниа Терент Ҷаниа 63
ИАРА ДЦӘАЖӘОИТ
Иу. Левитан ихьӡынҩылоуп.
Ажәҩан далоуп
Ауаҩы хьшьыцбоушәа,
Адгьыл дакәшоит,
Зынгьы илакәшьо ҳтәоит.
Иара дцәажәоит
Дцәажәоит уи дшәаҳәоушәа,
Злымҳа кыду
Адунеи шанхоит.
Иара дцәажәоит:
Иахьа, Москватә аамҭала,
Абрыгь-абрыгь
Асааҭаз ицқьаны,
Амзахь ицеит
Амҩанызаҩ хиаала…
Сахьак гылоит
Ҳаԥхьа иааскьаны.
Иара дцәажәон:
Иахьа, Москватә аамҭала,
Абрыгь-абрыгь
Асааҭаз ицқьаны,
Мраҭашәара
Дәықәлеит бџьар мцала, –
Ҳа ҳаԥсадгьыл
Иақәлеит ипланы.
Иара дцәажәон:
Ашьа илагылоуп, –
Ақалақьқәа
Былуеит игәынқьуа.
Ижәдыруама
О, ари закә тәылоу?
Ҳара ҳшәыҳәоит
Шәгыларц ихьчауа!
Иара дцәажәон:
Ршьа каҭәеит ирҩашха
Олег, Шура,
Ҷыка, Николаи.
Ахацәа гылеит,
Аха зныкгьы иамжьеит,
Рыԥсадгьылаз
Иркыз ачалаа.
Иара дцәажәон:
Иахьа, Москватә аамҭала,
Абрыгь-абрыгь
Асааҭаз ицқьаны,
Ленинград каижьт
Аӷа инапала,
64 Терент Ҷаниа Терент Ҷаниа 65
Нас Москва
Даԥырҵит дацәшәаны.
Иара дцәажәон:
Иахьа, Москватә аамҭала,
Абрыгь-абрыгь
Асааҭаз ицқьаны,
Иахагылеит
Берлин ҳшьа аԥштәала,
Ҳа ҳбираҟ ҟаԥшь,
Ҳиааира ду иатәны.
Иара дцәажәон:
Иажәа хыуп, иԥжәоит,
Ԥсы зхоу илшом
Уи рхәаҽыр, иҿарҳәар…
Сара уи
Ибжьы смаҳар ҳәа сшәоит,
Са сшәагәышьоит
Уи ибжьы саҳар ҳәа.
1965 ш.
АШЬХА
Саԥхьа избоит:
Ҳа ҳашьхақәа, ажәҩан,
Абар, абар
Иаҵакьысуеит, иажәлоит.
Акы уаҿысны,
Нас ҽакы уаҿалоит,
Даҽак, наҟ,
Џьара инӡаакәкәалоит.
Руак ахыцәқәан
Амацәыс ахарсын,
Ишԥабзиаз,
Исызгар имҵарсны!
Уи аацәырҟьон
Абылра иаҿызшәа,
Снеиуеит, анаџьалбеит
Иҵегь сҽысшәар.
Иааигәоуп абар,
Аха амҩа сақәшәом…
Ажәҩан аҿы сааит
Уи ашьха сшакәшоз.
Аа, абар
Снаӡеит акьышәкьышәра…
Сыҵаҟакәын
Амацәыс ахьышәҭуаз.
1965 ш.
66 Терент Ҷаниа Терент Ҷаниа 67
Иацгьы ажәак бымҳәаӡеит,
Саргьы иара убас.
Ус анакәха, баша ицеит,
Ҳамыш ҳгәы зызҭаз.
Иацынтәарак мцак сыцран,
Сабылуан, избон.
Амра ласхак иаҟаран,
Ажәҩан ду аԥон.
Избон, ашьха сахьыԥшуа,
Ишахоу ашәшьы.
Аҽкыдҟьара иазгәышьуаз,
Ага еиқәышьшьы.
Иҽҳәыԥазшәа схәышҭаара,
Ашәҭыцқәа збалон.
Иахьа иалаӡит дара,
Уаҵәгьы иҟалом.
Анаџьалбеит, изыхҟьеи,
Сымш, исызҳәа.
Иац иухылҵыз дзаургеи
Агәырҩа иахьа?
Иацгьы ажәак бымҳәаӡеит,
Ба бгәырҩа ҵәахын.
Сара сашҭа хәыҷ сҭаӡеит,
Уа сыԥсыр сҭахын.
Стәоуп, иџьасшьоит иахьагьы,
Сеибганы сшынхаз…
Мшәан, иразҳәада зегьы,
Иацы бгәы шынхаз?
1965 ш.
АҶКӘЫНЦӘА
Аҷкәынцәа, аҷкәынцәа,
Аҷкәынцәа, аԥшӡақәа,
Аԥсуа лахҿыхқәа,
Арԥарцәа, амцақәа…
Еихәмаруа ирымҵоу,
Аԥсақәа рымҵақәа,
Ихьҭазаргь иныҟәо,
Арԥхага зшәымҵакәа.
Алафқәа разҳәо
Аӡӷабцәа анраҩсуа,
Аӡәы дахьуԥыло,
Аӡәы инаҩсан,
Аҷкәнцәа гылоуп
68 Терент Ҷаниа Терент Ҷаниа 
Иаашазар ацехаҿ,
Аҷкәынцәа хәмаруеит,
Атеатр асценаҿ.
Аҷкәынцәа гылан
Аҳәаа рыхьчоит,
Аҷкәынцәа рыҷкәынра
Иаргәырӷьоит, иччоит.
Аҿкәынцәа аихамҩаҿ
Адәыӷба мҩаԥыргоит,
Дара есымша
Аусаҿ иаԥыргоит.
Аҷкәынцәа, аҷкәынцәа,
Ԥшӡоуп омашәа,
Иԥшӡоуп рыблақәа,
Иԥшӡоуп рныҟәашәа!
Аҷкәынцәа, аҷкәынцәа,
Аҷкәынцәа, аԥшӡақәа,
Ааԥсара ззымдыруа,
Арԥарцәа, амцақәа!
Шәара – абырггьы
Аҿара игәашәырԥхоит,
Шәара иара игәаҵа
Аҿара ҭашәрыԥхоит.
Аҷкәынра зныкоуп
Ианиоуа ауаҩы.
Аҷкәынра ҳашьҭоуп,
Ҳашьҭоуп зегьы.
1966 ш.
АЛ
Ал ду гылан ҳашҭаҿ, ажәҩан иаҵакьысуа,
Уи адацқәа алан, адгьылаҿ макьана.
Сабацәа уи амҵан рыҷкәынра мҩаԥысуан,
Ажьгьы рацәаххыран… Иаман уи агьама.
Ал ду гылан ҳашҭаҿ – ҳа ҳацәшәон аԥшалас,
Ал ажәын, ихәарҽын, иаргьы гәалас иаман.
Мшәан, гәырҩас измадаз, уаҟа ажь иаҿалаз,
Аԥхынра уи амҵан – аԥша хьшәашәа шанан.
Аха аԥша хьшәашәагь уа гәырҩас измадаз,
Ажәҩанҵәҟьагь уи ада, аԥшӡара ацәыӡуан.
Ҳқыҭа зегь уи амҵа, ҳамҵан шьап еимаада,
Ҳшьапы ахьықәҳаргылоз, ахәрақәагь аныҵуан.
Ал ду гылан ҳашҭаҿ, ҳаргьы гәыӷрак ҳаман,–
Саб аиааира иҭан сашҭа дҭанагалон.
Дшаҵамхозгьы здыруан,
дшаҵамхоз – аргаман,
Аха иаҵамхозгьы… Аибашьраҿ ишьҭалон.
Ари ашҭа ҟәандан, уа еиқәызшәа амца,
Амра убла хкыло, иҩналон аҩныҟа.
Иарак хиан акәаскьыҿ, иарак хиан уи амҵан,
Асас изын уаҟа, даҽа шә-иарак ыҟан.
70 Терент Ҷаниа Терент Ҷаниа 71
Аха, ҳал ажәгәышьеит, – иалшаӡомызт уаҳа…
Аиха нымҩанырҵеит… Азаҵәрагьы сыжәлон.
Уи ӷызуан иахьасуаз… Нас ицан, икаҳаит,
Хаҵак дкаҳаз џьысшьеит, хаҵак –
уа данҽыжәлоз.
1966 ш.
САРА СГӘАҲӘАРА
Сара жәа-класскырҿ
стәазар сҭахуп,
Абас исызцәырҵит
иахьа гәаҳәарак:
Уи ашықәс схәыцраҿ
наӡаӡа иҵәахуп –
Иаразнак игәеиҭоит
схы-сҿы иаԥхьалак.
Сара жәа-класскырҿ
стәазар сҭахуп,
Амҩа саныларц
сшьапы хырҟьаҟьаны.
Сара гәаныла
сышьҭыԥраарц саҿуп,
Аԥҳәызба дахьсыцтәоу –
ажәытә партаҟны.
Ашьыжь сгылалап,
зны сыццакуа,
Хәаша хьшәашәақәак
сҿы иҭаԥсаны,
Шьалуа, Вало,
Борис ҳәа ҿыҭуа,
Срылсып, иааиларц
урҭ сыхьӡаны.
Сара жәа-класскырҿ
стәазар сҭахыуп,
О, ишԥасҭаху
уи, сыгәра жәга!
Сан ашкол ахь
илыԥхьар сҭахуп,
Аҳасабраз
иансоулак « ҩба ».
Сара жәа-класскырҿ
стәазар сҭахуп,
Аха иабаҟоу –
уи лаԥшҵашәаран.
Ирыгхеит ҳәа сыҟоуп
ашьха, ахәы
Ирыгхеит, сыԥсымзар,
аӡиас акәара.
Жәа-класск ҳәааҵас
иҟоуп схаҿы
Уи акәхап, сеидру,
 Терент Ҷаниа Терент Ҷаниа 73
изалысх иаҳа…
Ашықәсқәа дуӡӡан
сара санхәыҷыз,
Ашықәсқәа маҷхеит
сара иансызҳа…
1966 ш.
АСАС
Наџьнатә аахыс ҵасыс иман
Дааҟалеижьҭеи уи дуаҩны,
Исас иаԥхьа дыргылан,
Дыҩнаижьлауан аҩны.
Раԥхьа асас ихәы аниҵон,
Иирӡәӡәауан инапы.
Раԥхьа иныҳәаҿагь аԥиҵон,
Игәылацәа идырбаны.
Ицон-иаауан, мап зҳәодаз,
Мшәан, изгылозеи аҩны,
Игәыразра агәра згодаз,
Дымҩахымҵыр ауаҩы!..
Уажә дыҟаӡам. Уи ахаҵа,
Иаамҭа анаа, иҩны даԥхеит.
Аха иагымхаӡеит амца,
Уи иҵеи лаша дынхеит.
Уи дызхылҵыз иҵас имоуи,
Дааҟалазаргьы дуаҩны,
Исас иаԥхьа дыргылан,
Дыҩнаижьлауеит аҩны.
1966 ш.
АЖӘЦӘЕИМАА
Ажә-цәа шәпа-жәпа
Иалырхуан аимаа,
Ирӡахуан аԥсыуала
Уи хырҷаны.
Акәаршаҩы леима,
Сы-бымбылк леима,
Цәаакырак наӡомызт
Уа ушьапаҟны.
Ҵысшәа дласын
Ажәцәеимаа зшьазҵоз
Аҵыҭәа шаҳә-шаҳәуа
Игәы ҟанаҵон.
Дарбаныз усҟан
Ишьҭахьҟа дхьазцоз,
Уи иахьалихыз
Хымԥада дцон.
Уи са сабдугьы
74 Терент Ҷаниа Терент Ҷаниа 75
Даныҽырбоз ишьан,
Даргьы ҟалозаап
Еиӷьыз, еицәаз.
Аха ԥҳәысҳәара
Уи ала дцагәышьан,
Дааигеит ԥсыуа ԥҳәыск
Иԥшӡаз, ихааз.
Иахьа афабрика
Иҭнажьуеит аимаа,
Зҿы ҭыху,
Зҿы ҭыхым,
Иӡахыу рантла.
Иахьа аҭирҭахь
Икылыргоит аума,
Ажәцәеимаа аиҳагь
Ирԥшӡаны жәантәла.
Ауаа уи аимаа
Ахәыблы иазынрыжьит,
Уи ахьыкнаҳау
Иаҳа иӷәӷәахоит.
Ажәцәеимаа кажьны
Аимаақәа ҭрыжьит,
Аха, жәцәеимаауп
Изхылҵ, зегь акоуп.
1966 ш.
АРИ АДГЬЫЛ
Тәылак аҿы снанагахит, –
Уа аԥсҭазаара џьанаҭуп.
Ашәҭ ашьыҵәрақәа сырԥахит, –
Ашәҭ абзиабара ацуп.
Урҭ араҟа амырхәага,
Иаргәыбзыӷуеит ашьыжь заа.
Ага ԥшахаа, гәыҟаҵага,
Шарԥазын иҿыхозаап.
Сара саԥхьа уарҳалума?
Уарҳалума? Мап, ишьацуп!
Аӡыхь тала аирыӡ уман,
Уи аԥсҭазара ду ацуп.
Абра амаҵәқәа нкауыршәыр,
Абаҳчара гылозаап.
Аха инхо игәы иурхьыр,
Ахәра уа ианылозаап…
Сгәы ҭнагоит аҳауа зҩыда,
Уи иахацуп, уи иадацуп.
Ҳауада зыԥсы ҭакыда? –
Ҳахьцалакгьы ҭынч иҳацуп…
76 Терент Ҷаниа Терент Ҷаниа 77
Сааԥшит. Снықәтәан са сыԥсысшьон,
Иахьа амыцхә сыцәазаап.
Сара џьанаҭ сыҟаз џьысшьон,
Аԥсынтәылан сыҟазаап.
1967 ш.
АХӘМАРҨЫ
А. Отырба илызкны.
Асценаҿ акәын алашарақәа ахьаркыз,
Афортепиано бжьык ахылҵуан иҭааӡа.
Шәҭыцк дыхәмаруан. Ҽа дунеин уи дызтәыз,
Даҽа хәыцран лгәахы иҭагьежьуаз зынӡа.
Ажәлар тәаны, уахь иԥшуан рыԥсы ӡаны,
Аклавишқәа акәиц еиԥшын, дырбылуан.
Мчык лызцәырҵуан, ҳарҭ иаҳамбо, имаӡаны,
Мчык уҭызго, ажәҩан уалазҵо уԥыруа.
Аклавишқәа лнапы рхьысуан, игәыкны,
Дагьрацәажәон урҭ, сыԥсымзар, маӡала,
« Дышԥахәмаруеи!» – ҳамҳәаӡаргьы,
ҳгәы иҭакын…
Азал ҭацәуан, лара дгылан данцалак.
Зны деихаччон, зны деиҭасуан, дыџьбаран,
Уи лыблақәа алабжышқәа иркәабон.
« Дышԥахәмаруеи!» – акәын иаҳҳәауаз ҳара,
Лара дгәаҟуан, лара дхәын, лара дшьабон.
Аклавишқәа амшын еиԥшын, ицәқәырԥон,
Еилахынҳәуан, аха иҭынчхон шарԥазы.
Сара сахьтәаз уи дцәашьны дӡыҭуазшәа збон,
Бареи сареи, иареи бареи, – зегьы ҳзы.
Ашәак иацын уи лыԥсҭазаара зегьы,
Ашәа заҵәык дашьҭан уи аԥсҭаҵара,
Ашәа хаақәа рыԥсы шҭалоз збеит саргьы,
Аха…
«Дышԥахәмаруеи!» – акәын иаҳҳәаӡоз ҳара.
1967 ш.
БАБАҞОУ, САБАҞОУ?..
Ашәҭқәа рыфҩы – хаа саркареит,
Урҭ рышҟа сназгало мҩакоуп.
Ба бами рымра,ибҳәаруеи?
Бабаҟоу, сабаҟоу, ҳабаҟоу?!
Аԥслышқәа иҵегь ишлазаап,
Ҽазнык ианҳаԥхьаз уахакоуп.
78 Терент Ҷаниа Терент Ҷаниа 
Уа хәылԥазыла бтәахьазар,–
Бабаҟоу, сабаҟоу, ҳабаҟоу?
Ҳӡыхь аҿы ԥшьаала быхгылан,
Акакаҷ хыбҵеит, иабагоу?
Сқәыԥшрагь агама иаԥылан, –
Бабаҟоу, сабаҟоу, ҳабаҟоу?!
Бышҟа мҩахәасҭакгьы сақәшәом,
Ажәҩан ахьтә аума ишнагоу?
Ажәҩан ду саҵаԥсоуп сақушәа,
Уаҟа сара сыԥшандагоуп.
Гәыӷра кәасқьак сыргылеит,
Иаҵарсу – гәыӷра-шьаҟакоуп…
Амра наскьазгеит, саԥылеит,
Бабаҟоу, сабаҟоу, ҳабаҟоу?
1967 ш.
АШЛАРА
Ҳаныхәыҷаз ашлара
Ҳахыццакуан ҳара.
Иаҳамҵәахыц аԥшаара,
Ҳашьҭалон џьара.
Ҳамтәаӡакәа ҳшеисалоз,
Ҳахалон аҵәы.
Усҟан даара иџьеишьалон
Ишлахьаз аӡәы.
Убас ҳанхоз џьаҳшьалон,
Еснагь ҳашхәыҷыз.
Аха аҵых ҳақәшалон,
Аччара ҳшаҿыз.
Хәыҷы – хәыҷла ашлара,
Наҳадгылеит иаан.
Ашларагьы аԥшаара
Ҳашьҭамло ихиан.
Уажә иџьаҳшьоит аԥшқақәа,
Аҵәы иахьахоу.
Анаџьалбеит, ашлара
Дара иргәаԥхоу?
Адгьыл дуӡӡа акәшара,
Гәхьаас урҭ иркым.
Шьҭа издырит ашлара,
Хәмаррак ишатәым.
1967 ш.
80 Терент Ҷаниа Терент Ҷаниа 81
ШЬЫЖЬЫК
Суада иааҩналеит
Харантә шәаҳәабжьык,
Сгәырӷьан ацәа
Саалҵит шьыжьык.
Есааира ихалон
Уи ацәқәрԥа,
Хаҵак ихыҩуан
«Ахәрашәа» ахапа…
Жана еиқәышла
Амра изыԥхазшәа,
Ҟасҭеи иԥхьарца
Арахәыцқәа ҳәацәазшәа,
Игәыҿкааган, иааҩуан ибжьы,
Адунеи зегь иахысуан шьыжьык.
Ахәра сымамызт
Сара ирӷьатәыз,
Иаракәын ахәра
Сызҭарц иаҿыз.
О, заку мыч дузыз
Иамаз иара
Иазкызар
Сыжәлар рыхәра арӷьара!
Жана еиқәышла
Амра изыԥхазшәа,
Ҟасҭеи иԥхьарца
Арахәыцқәа ҳәацәазшәа
Игәыҿкааган, иааҩуан абжьы,
Адунеи зегь иахысуан шьыжьык.
1967 ш.
АШЬЫЖЬТӘИ САХЬАК
Ашьац иақәыԥсоуп
Аӡаӡа кәымпылқәа,
Ублаҿ ицәырҵуеит,
Ублақәа хыркуеит.
Шьыжьуп макьана,
Аҵарақәа роуп
Ашьыжь агьама
Ара изыбзоуроу.
Аӡаӡа иаркареит
Уа бгахәыҷык,
Лак иаԥыхьашәарц
Иагхеит аҷык.
Ҵаҟа рылаӷырӡ
Каҭәон аҳаскьын,
Избанзар амра
 Терент Ҷаниа Терент Ҷаниа 83
Цәырҵит. Шьыжьын.
Ауҭра иақәлеит
Наҟ ажьақәа.
Агәыла рбаӷьқәа
Идыршеит иҿыҭуа.
Аҳәысгьы ҩагылан,
Ақьышә рҳәазо,
Ашҭаҿ инықәлеит,
Ашьҭа анҵо.
Зегьы рхы иашьҭан –
Ирбо еизыҳәҳәо.
Аҵар заҵәык ракәын
Ашәақәа зҳәоз.
1967 ш.
АУАРДЫН
Ақыҭа иалсны
Ицон ауардын.
Аарла иахон уи акамбашьқәа.
Зны – зынла аԥшәмагь
Ирхиҟьон аҷын,
Аха имшьуазар, аашьара иашьҭуам.
Иҿыжуан иахьнеиуаз
Иҭәыҵәҟьан, иубон.
Ашәак инымҵәоз аԥшәма иҳәон.
Ақыҭа ӡлагара
Ахьхьаҳәа илагон,–
Арахь акамбашьқәа зынӡа иццакӡом
Иҿыжуан инҭасыр,
Ишәарҭан – инаар.
Дҭынчын, аԥшәма дахьықәтәаз ахы.
Рыԥсы аархалоит
Аԥҟаҩ аарыхгар –
Ус ауп ишыҟоу ирҭахы-ирҭахым.
Апҟаҩҳәа дрысит
Еиҭа иҿацаӡа, –
Уи хьанҭаҵәҟьамзаргьы ҟалап дара рзын.
Ҳдунеи зегьы ргозаргь
Хьаас иркӡам,–
Аха,
Ирыцҳаршьозар ҟалап ауардын.
1967 ш.
АԤША
Иҳаракын ҳа ҳзыҩназ
Аӷәтәы ҩны,
Ахыб – ашьац
Ақәиаазшәа ииаҵәан
84 Терент Ҷаниа Терент Ҷаниа 85
Узхаломызт
Амардуангьы уҩны,
Хәыҷы-хәыҷла
Ицеит иҭаԥыҵәҵәан.
Аԥша шаслак –
Шарԥазыз, ҵхыбжьоныз,
Дматанеиуа сан
Аиарҭа даалҵуан,
Уи ҳахьӡала
Анцәа диашьаԥкуаназ,
Ҳрыцҳанашьаны аԥша
Нас иԥхьаҵуан.
Абас ҳаҩны
Ҵысҵысуан иахьгылаз,
Аԥша насыр,
Ҳҩаҵҟьаратә
Ҳшәо ҳаштәаз,
Аамҭа цон,
Ахыкәалаа иаҩызан,
Есымшааира
Ҳаӷәтәы ҩны ажәуан…
Ҳан ҳа ҳашҭа
Аханоуп дахьыцәоу…
Илхагылоуп
Ашәҭқәагь уа ипытны,
Аӡаӡагьы
Кабахьеит, иҵәуом
Амырхәага
Ззааиз иааигәаны.
Ҳаҩнакәзар,
Иҟаҵоуп иҿыцны,
Шьапыс
Иаҵагылоугьы
мыҿлыхым!
Аха аԥша насыр,
Сцәа сааҭӡыӡоит,
Уи еиҭах
Исызцәырнагоит
гәҭыхак.
1967 ш.
САН ЛГӘЫ
Усҟан, идыруп,
Бгәырӷьеит, саниз,
Адәы санықәла сара «сҿаҳәатәха».
Бара бгәырӷьон,
Сыччарц санаҿыз,
Аха «сан» анысҳәоуп, бангәырӷьаз иаҳа!..
Бара бгәырӷьон –
Сахьыҟаз сара,
86 Терент Ҷаниа Терент Ҷаниа 87
Анацәа рынысыԥ быман бара,
Шәызҵаарак сыбҭон,
Иныжьны акы –
«Нан, уанбахьӡои сгәы иақәшәо аура?»
Сыҩуан, сыԥон,
Сахан аҵәыршы,
Бысгәалашәомызт, изызӡои зынгьы.
Бгылан агәашәаҿ,
Бгылан быԥшны,
Аеҵәа быцҷаԥшьон, – уаҳа акгьы!
Сҩызцәа сыман
Саннеиуаз аҩны,
Балагон бԥырны, ҳамаҵ аура.
Убасеиԥш ҳафатә
Бырхион ихааны,
Уиижьҭеи сақәымшәеит ус ҽаџьара.
Еснагь мышкакәын
Исзымхоз сара
Аҩныҟа снеины ҳаицәажәарц ҳтәаны…
Иахьа иахызгон
Былахь агәӡра,
Хьаак ҭахазҭгьы акәхап ба бгәы?
Уажәы еилыскааит –
Амца быцран, –
Шьҭа издыруеит урҭ зегь закәу !
Уиижьҭеи ашьыжь,
Ахәылԥаз ракәыз, –
Сҵаауеит: Абас сгаӡазтәыз закәи?
Аха, инсырхоз,
Сан, бара бгәакәын –
«Нан, иагьаурым» ҳәа санаҳәон уи!
1967 ш.
АԤХЫӠ
Сан, уажәы – уажә ԥхыӡла
Сара бызбалоит,
Зны гәаныла бхәыцлап,
Зны – быччо бтәалоит.
Зны – зынӡа бҭыԥҳахыуп,
Аԥсра – уи хароуп.
Бырфын рахәыцк хахо,
Аҩны быҩнатәоуп.
Зынгьы – ҳашҭа бықәуп,
Былаԥш ҳа иаҳхыуп.
Ҳаидарақәа шьҭыхны,
Ибгалар бҭахуп.
88 Терент Ҷаниа Терент Ҷаниа 
Сара сбышьҭоуп сыҩуа,
Знызаҵәык бызбарц.
– Мшәан, хара бзысцәыҩуеи?! –
Исҭахуп исҳәарц.
Аха сымч сыхуом,
Сзымҵысуа сшьахыуп.
Ԥшьаала ашьыжь сыхоит,
Сарҿыхарц иаҿуп…
Сан, бара бҭыԥҳахуп,
Аԥсра – уи хароуп…
Бырфын рахәыцк хахо,
Аҩны быҩнатәоуп…
1967 ш.
Иахьа сзықәымԥшӡеит
Бара бнышәынҭра;
Уимоу, снавсны
Сцеит, сыццакуа.
Иаҿуп аамҭа
Бара бнышәырпра,
Избанзар икыдҵәан
Илеиуан ақәа!
Сан, бара бакәзар
Уа ибмыршози,
Агәхьаа бкуазма
Илеиуаз ақәа!
Адыд-мацәысгьы
Бабар имԥхашьози
Ибхамгылози
Ацәымза бзаркуа…
Аха, сзықәымԥшӡеит
Бара бнышәынҭра,
Уимоу, снавсны
Сцеит, сыццакуа.
Сан, бара бакәзар
Уа ибмыршози,
Агәхьаа бкуазма
Илеиуаз ақәа!..
?967 ш.
90 Терент Ҷаниа Терент Ҷаниа 91
АШӘҬИ АМРЕИ ДЫРТӘУП…
Абар аԥрыҩцәа
Жәҩангәахь ихалеит,
Ԥшазаҵәшәа урҭ
Рҳаирпланқәа шәышәуеит.
Курченко лхала,
Кәрченко лхала.
Адгьыл аҟнытәи
Урҭ дырзыԥшуеит.
Лнышәынҭра иқәҭәо
Алабжыш ҵаами,
Наӡаӡа дӡышӡа
Ан дҟанаҵеит.
Илызҭеи уи амыч? –
Арԥарцәа шәҵааруеи,
Абасҵәҟьа ианшәарҭаз
Имшәаз аҵеи!
Аибашьра амца
Ацрам ҳара ҳтәыла,
Аҩнқәа каҳауам…
Еилыбганы.
Нас излыҭатәхеи
Ан қәыԥш адырра:
«Хаҵала быӡӷаб
Дҭахеит!» анҵаны.
Ахаҵараз иҟам
Ашықәси аамҭеи,
Ахаҵара иамам
Ахаан ҿҳәарак.
Иаангылар алшоит
Агәыҵәҟьагьы ҳамҭак,
Аха иаангылом
Амч, аҿара…
Нас, аԥсҭазаарагь
Ашәа иаҩызоуп,
Ирҳәоит ажәларқәа
Уи анҳәатәу.
Иазҵаатәума, мшәан,
Надиа дазусҭоу,
Идыруп ашәҭи
Амреи дыртәуп.
Адгьыл дахьамоу
Аԥҳәызба хазына,
Инеиуеит аҵаргьы
Ашәак аҳәара.
Амрагьы цәырҵуеит
Уа хыма-ԥсыма,
Иацәшәозшәа
Ахьҭа дакыр ҳәа лара.
92 Терент Ҷаниа Терент Ҷаниа 93
Аха аԥрыҩцәа
Жәҩангәахь ихалеит,
Ԥшазаҵәшәа урҭ
Рҳаирпланқәа шәышәуеит.
Курченко лхала,
Курченко лхала,
Адгьыл аҟнытәи
Урҭ дырзыԥшуеит.Ԥ
1967 ш.
ҲШЫМҲА АМҴАН
Ҳшымҳа амҵан
Есымша ихьшәашәаран,
Уи амахәқәа наӡон
Ҳара ҳашәара.
Ичыхә мацаран
Уи иаҿалоз аԥхынраз,
Еидараха иҟан,
Иара аҷкәынраз,
Уажә иажәызаап,
Амахәҭақәа хахаӡа,
Аха усгьы
Агәынҷыхьа амаӡам.
Стәоуп уи амҵан
Ахәыцрақәа сықәԥсан,
Са сангараз
Акәша-мыкәша дықәын сан,
Саб аибашьрантә ииҩыз
Ишәҟәы даԥхьахьан,
Данҭахазгьы –
Аԥҟарагьы ақәшәахьан,
Аха инхон
Уи насыԥла. Иҟаӡан,
«Оф, гәышьа» ҳәа
Санамҵамтәо ыҟаӡам.
Ара ицәырҵуеит
Сара сабраа рашәақәа!
Ажәытә-аҿатә,
Ашьха, арҩаш хьшәашәақәа…
Сажәеинраалагь
Амч ҷыда алалоит,
Уи амала,
Ажәҽан агәы иалалоит…
Надежда Курченко – Аҟәатәи аҳаиртә баӷәазаҿы аус луан.
Ацәгьоуцәа – ауаа зҭатәаз аҳаирплан даҽа ҳәынҭқаррак ахь
имҩах ыргарц ианалага, иркыз абџьар дацәмшәаӡакәа
дырҿагылт. Лара дыршьит. Аԥсны аиҳабыра уи иаалырԥшыз
агәымшәаразы лыхьӡ ахырҵеит ақалақь акәақьқәа руак, –
Апионерцәеи ашколхәҷқәеи рбаҳча.
94 Терент Ҷаниа Терент Ҷаниа 95
Ашымҳа гылоуп,
Аҷкәынра иахьҵәыуошәа,
Исацәажәоит са
Сбызшәа адыруашәа.
1968 ш.
Аԥра самоуп сырҵысуа,
Амшын агәы сықәтәоуп.
Зны-зынлагьы са сшьышьуа,
Ацәқәырԥақәа сықәҭәоит.
Сӡааԥшылоит аҵа, нас –
Ох, ишԥагәаҭеиуа!
Ихьанҭазаргь иахнагаз –
Иҭоуп икеикеиуа.
Убас уҟаз сыцәқәырԥа,
Ахаара уҵаз.
Нас уқәԥозар знык уқәԥа, –
Урыхьӡа узхьымӡаз.
Иумырҵәыуан, ухаҵкы,
Ихәыҷуп, игәнаҳауп.
Сара сышәҭыц зегь рыцкы
Еиӷьу сымам уаҳа…
Аԥра самоуп сырҵысуа
Амшын агәы сықәтәоуп.
Зны-зынлагьы са сшьышьуа
Ацәқәырԥақәа сықәҭәоит.
1968 ш.
Сахьцалакгьы бсыцуп,
Сан бсыцәшәома?
Сыгәра га, мшәан,
Баҟәыҵ сызҵаара…
Ачарахь сцома,
Ма ҳамхы срашәома
«Нан, уҟәышыз!»
Сышьҭабҳәоит бара.
Сгара амаа зкыз
Бнапы ҳалалқәа,
Уахагьы сахьыцәоу
Схы ршьышьуеит.
Урҭ сышьҭыхны
Са саныҳараркуа
Бхы-бҿы еихаччо,
Бгәырӷьаҵәа быԥшуеит…
96 Терент Ҷаниа Терент Ҷаниа 97
Бнапқәа рыла
Аԥшқа иеиԥш
крысҿабҵоит,
Дара рыла
Сылыбжыш бырбоит.
Рыгәра гами.
Урҭ са сзыҳәа
игәакьоуп,
Ԥхьаҟа исыԥхьо,
Цәымзак ахь сыргоит!..
?968 ш.
УАХЫНЛАТӘИ АԤШӘМАЦӘА
Аху-суҳәа
Уаха зны-зынла
Алашыбжьқәа
Шгац игоит.
Дыҟаҵәҟьазар
Уажәааны иҽыжәымлац,
Аҽыбӷаҿы
Дшәаргьы ҟалоит.
Лашьцоуп. Аԥслыш
Гылоуп амала,
Акәша-мыкәша
Ԥхоит, илашоит.
Ӡызлан дааины
Ҳкәараҿ, гьамала,
Аӡы дахьҭалаз,
Мроушәа дкаҷҷоит.
Абар Лара
Лыхцәы дашьаҳаит,
Аӡы ҭылҟьоит…
Дӡысоит, дӡысоит.
Снеизар – дабаҟоу?
Амза шашаӡа,
Акәара иҭаршәуп,
Иҵысҵысуеит.
Ҿааихак амам
Анна аӡлагара,
Уахынла иарами
Аҳрагьы зуа.
Ахаҳә иаваччо
Инеиуеитр акәара,
Иқәԥоит аҵых,
Алашьцара хьчауа.
О, сгәыблыра шәара
Зегь ишәзысшеит,
98 Терент Ҷаниа Терент Ҷаниа 99
Шәнапы инаган
Цқьа иасыркит:
Сыжәҽан ҭбаа дуаҿ
Икнаҳау са сымза,
Сара сашҭа
Иҭоу аӡыркәи.
Шәаргьы схы-сгәы
Зынӡа шәалаҵәан,
Уа шәҽалашәырсит
Шәышә-гәашә аартны,
О, уахынлатәи,
Уахынлатәи аԥшәмацәа,
Саргьы исыршоит
Уаха шәара шәҟны.
1968 ш.
АҬЫНЧРА
Адгьыл маӡажәак
Аҳәарц аҭахушәа,
Ҭынч алымҳа
Кыдҵан иԥшуп.
Аӡынгьы Аҟәа,
Аԥхын иагәушәа,
Амра ацыԥхьқәа
Адгьыл иаԥшьуп.
Нас хәылԥазыла
Ахьырԥар еиԥылан,
Ҳауа зҩыдала
Ҭынч ичауа,
Ицоит сықалақь
Амҩа ианылан,
Ирхаԥхо амзеиԥш
Рыбла ччауа.
Нас, ашьшьаҳәа
Сықалақь ныжьны
Хыза жәпала
Цқьа иҭаҳәҳәаны
Ицоит рыҩныҟа,
Ицоит рҽырҟушны,
Ицоит «абзиала
Уаҵәынӡа» ҳәаны.
Ақалақь шыцәоу
Рбарц рҭахушәа,
Рԥызбаки ԥҳәызбаки
Ааины зынгьы,
Ҭынч иҭалоит
Абаҳча, иаӡәушәа,
Зынгьы ирымамшәа,
Гәарагь, ҩынгьы.
Аҭынчра ҩыџьа
Иаҭаауа ԥнашәоит,
100 Терент Ҷаниа Терент Ҷаниа 101
Бӷьыцкгьы рықәшәом
Џьара иҿшәаны,
Урҭ ахьтәоугьы
Гәыла еицәажәоит,
Ражәа аҭынчра
Ацәшәар ҳәа ишәаны.
1968 ш.
АЗЫԤШРА
Ажәҩан агәаҵа
Цыҩцыҩуеит иԥссоушәа,
Аԥша ҟәандаӡа
Иасуеит ара.
Аҵла-ҿа амҵан
Агара ҵысуашәа,
Ԥшьаала снеины
Сгылоуп сара.
Шьҭа уи аҵаҟа
Стәом сымацара,
Баша избарцоуп
Сызнеиуа иара.
Уаҟа еилыскааит
Са сгәаҵа ацара,
Мроушәа сынасыԥ
Цәырҵит убра.
Ҳахьтәаз игылоз
Амза-ҿа ҳнықәуан.
Еҵәак-еҵәак алхны
Иҳаман ҳара.
Ахаҳә ссақәа ҳнықәуан
Аӡиас ахықәан,
Бзанҵы, иаҳмыхьырц
Аӡәы гәыхшәара.
Амшқәа цоит,
Ицоит еишьҭагыла,
Амш еилахәлоит,
Аҵхқәа шоит.
Ҷкәынак иӡӷаб хәыҷ
Лыжәҩа аанкыла
Ҳҭыԥаҿ дааины
Уажәы иԥсы ишьоит!
1968 ш.
АӠЫ СҬАХУП
Аӡы сҭахуп, сҿажәкит,
Аӡгьы гьамак амам.
Сшәыҳәоит еиҭасҿашәки,
Уи агьама цама?
10 Терент Ҷаниа Терент Ҷаниа 103
Аӡы сҭахуп, сҿажәкит,
Сеилагама џьымхеит.
Сара схалеи уаашәки
Ҳамчқәа еизымхеит.
Аӡы сҭахуп, сҿажәкит,
Сара аума саҳәом:
Ҭыӡ хәыҷыки гәашәки,
Сара сыӡбахә уазҳәо.
Снапсыргәыҵа иаҵоуп
Аӡаӷьа-мацәазқәа:
Гьамала сышԥацәои
Сыԥхыӡ хьанҭацәазар!
Маҭеиқәаҵәак сықәлеит,
Аблақәа џьуҳаруп.
Еиӷьушьозеи ԥхыӡлеи
Ублақәа ирбари?
Са сашшит: абасоуп,
Сҩыза, усывагыла.
Сгәы каижьит: башоуп,
Ҳарбоит уанысԥыла!..
Аӡы сҭахуп, сҿажәкит,
Шьҭа исазҳәарыда
Иамазар, игәашәҭи
Уи агьама ҷыда?
Аӡы сҭахуп, сҿажәкит,
Еиӷьхазар агьама?
Ҵәыцак азна сҿашәки,,
– Ицқьахоит, убама!
1968 ш.
САН, ИБГӘАЛАШӘОМА?
Сан, ибгәалашәома –
Сҩыза ԥҳәызба дсыман,
Ҳаҩны саннеи – уа
Бшанхеит бара,
Бааҩнагьежьит зынҭрыс,
Хыма-ԥсыма,
Бақәымшәаӡеит
Ажәак аҳәара.
Сара ишызбоз,
Былаӷырӡ аахаддылт,
Срыцҳабшьазар акәхап –
Ибҵәахуан
Иббон, ҳхәыҷқәан,
Аҭаацәара ҩаҳадгылт,
104 Терент Ҷаниа Терент Ҷаниа 105
Ҳара ҳгәырӷьон,
Бара – бгәырҩауан.
Схәыҷқәа рҟынтә ҳәа
ачахы ирзыбшоз,
Иҳақәныҳәоз
Гәларшәысгьы ирымбеит.
Чахык аазгаз –
Омак ҟаҳҵаз џьыбшьон,
Бара ибылшаз
Аӡбахә ҳамҳәаӡеит.
Нас бышҳабжьоз
Амҩадуаҿ ҳнаган,
Ба бынҳажьит –
Ҳашьҭаԥшра, баҿын.
Сан, издыруан,
Ҳара бгәеисра ҳагын,
Ҳара – ақәыԥшра
Анапы ҳанын.
Сан, ибгәалашәома?
Сгаӡазма, мшәан, усҟан!
Быхцәы еилашла
Сакәыхшаны сзымцеи?
Бара соуԥшәыл,
Бара схуцра, сусқәа,
Исабҳәаруеи?
Агәыразра сзымҵеит:
Уажә, ахәылԥаз,
Ҳаҩны,ҳгәашә санҭыҵуа,
Сыԥшуеит сышьҭахь,
Са сыблақәа ҭаа.
Сахьцо схәыцуеит,
Сааҟәымҵӡакәа схәыцуеит,
Хәыҷы-хәыҷла
Ирыццо сшьаҿақәа.
1968 ш.
Сан, ибылшозар,
Исзырхынҳә сара схәыҷра,
Сымҵәышә аанкылан
Усҟан ҳаҵла ду сықәлап!
Заҟа игәԥҵәагои
Акыраамҭа ҵәҩанҵәыҟа аԥшра,
Хыххьынтә сылбаарцаз насыԥла.
Сан, ибылшозар,
Исзырхынҳә сара схәыҷра,
Искып ацә-маа,
Са скәалкәало сахьынҳалан,
Акызаҵәык – ашьыжь
Ацәа сиааиуан сахьышьҭаз сара,
106 Терент Ҷаниа Терент Ҷаниа 107
Бхынҳәуан срыцҳашьан,
Сбырҿыхар бҭахымзаргь быҩхалан.
Сан, ибылшозар,
Исзырхынҳә сара схәыҷра,
Сышьҭы ашкол ахь,
Аӡын, сымаҭәа ԥха сышәҵаны.
Сан иазырха, сбыҳәоит,
Лабжышла са сыгәӡра.
Идыруп ибыхьыз,
Саб дҭахагәышьеит акаршәра агәҭаны.
Сан, бгәы ԥысҵәеит,
Быԥсы ҭоушәа сышбыҳәоз сара!
Аха схәыцраҿ
Саԥхьа бгылазшәа збон.
Сан, издыруеит,
Ибылшозҭгьы ибырхынҳәыр схәыҷра,
Усҟан иҿыцӡан,
Бара анкьеиԥш бышқәыԥшыз баанхон.
196 ш.
ԤХЫӠЛА БЫЗБЕИТ
Еиҭах бызбеит,
Сан беиҭазбеит ԥхыӡла.
Быҟамижьҭеи акыр ҵит, бышлазаап!
Исҳәарызеи,
Са сбааӡеит напхыцла,
Бара исыбҭеит – анасыԥ лашара.
Еиҭах бызбеит,
Аԥш аабгон калаҭла.
Ҳамхы иҭыбгон уи арыц хазына,
Хазы жәлас ҳәа
Лаҵан иаҳҟьалап ҳәа.
Зегьы иреиӷьу алыԥшаан ибыман.
Еиҭах бызбеит,
Ба бнапқәа ҳалалын,
Иҟәандаӡа иҟан, урҭ кыҷызаргь.
Ауаатәыҩса зегь
Рхәы ҟарҵеит, ируалын,
Аӡә дынмыжькәа, ддузаргьы, дхәыҷызаргь.
Еиҭах бызбеит.
Алабжыш саҩызан, –
Бара быбла ҷыцқәа срыхьынҳалан,
Аха зныкгьы
108 Терент Ҷаниа Терент Ҷаниа 10
Скамшәеит са сааизар
Избан акәзар – бара быблагә салан.
Еиҭах бызбеит.
Аԥсшәа ҳәо ахьхьаҳәа, –
Быԥсшәа маҷк исыгхалоит саазқәылаз.
Ҳашҭа брыцқьон,
Ба бмахәарқәа ԥхьаҳәан,
Џьарк быриашон, –
Хаанда-шыш иагәылаз.
Еиҭах бызбеит,
Стәоуп, сыҩуеит гәыблыла,
Исахәыҭхәыҭуеит сара сгәи сымҿымцеи.
Исыхьыз сеидроу,
Иаазыҩхьоу, зегь рыла,
Сан ибзыскыз еиӷьыз ак сзаԥымҵеит.
196 ш.
САРА СХӘЫЦРАҚӘА
Илеиуеит иҟәандоу,
Иҟәандоу ақәа,
Адгьыл иалаӡ
Ицоит иласуа.
Хәыцрак сахьамоу
Са сыхҭакуа.
Ссиршәақәа иҟан
Сгәаҵа ԥшаауа.
Схәыцуан: Иаалырҟьан
Са саныԥслак,
Агәырҩа роуп
Игәынызго сҭаҳцәа,
Сашьцәа сцәажәып,
Игәаҟып, иааԥсап,
Сышьҭахь инсыжьыз –
Агәасра зҭахцәам.
Суацәа гылап
Ашәы иаганы,
Ахацәа рыӷызра
Ауау ихнаҩап,
Сан сызхылҵызгьы
Лыԥсы ҭаҵаны,
Ауаа ргәаҟбжьы
Схаҿы даанагап.
О, ихьанҭами санҭало
Сдамра!
Ашаха еиҵыҵуеит,
Снеиуеит ҵаҟа,
сыбла иҵашәо
Иҟам шәахәак.
Сара схәыцрақәа
Сгәы дырхәыҷын,
110 Терент Ҷаниа Терент Ҷаниа 111
Уи иаҳа-иаҳа
Аисра иаҿын...
Инеиуан иҟәандоу,
Иҟәандоу ақәа.
Саргьы сылаӷырӡ
Цон исҿыкәкәа...
?96 ш.
Маҷк бысхашҭыз џьыбшьеит, –
сзықәымлеит аҩныҟа,
Сан, хҭацәыхак сымам.
иаԥсаӡам изӡар.
Мшәан, иабыкәу бҳәаруеи,
Уажә сара сахьыҟам,
Бара беиԥш саҿыми
Саргь загьы срыхьӡарц
Бнышәынҭраҿы ашәҭқәа
ҳгылоит ҳәа иаҿызаап,
Иқәызшьуада уаҟа
иразу напык?
Анапы анысҳәа, –
ба бнапы иаҩызаз
Иҟаӡам, сыԥсымзар,
шьҭа иҟалом бзанҵык.
Бнапқәа рыла, санхеит,
сгәы шьышьуа бысԥылон,
Урҭ исымбаӡакәа,
ируанҭон сыгра.
Уи аҭак ҟасҵозшәа,
иахьа снапқәа рыла,
Бнышәынҭраҿы снықәтәан, –
агәы сшьышьуеит сара.
196 ш.
СҼЫХӘА
Умццакын, аҽыхәа,
Умццакын!
Ушҭоуӷану
Уашьҭоуп иаҳурбарц.
Уаргьы-саргьы
Ҳабылуеит мцакы,
Иҟаҵәҟьазаап
Уи ҳҷыҷны ҳагарц.
Уа уазцароуп
Ажәҩан уԥырны,
Иуҿоу аџыр
Сақәҵас иулагоит.
112 Терент Ҷаниа Терент Ҷаниа 113
Тымитышаз,
Иҟаз ихраны,
Уара узқәа
Татаӡа, сагоит.
Уара узқәа
Гароуп сара сзын,
Санԥсуа, џьанаҭуп
Уа сыԥсыр.
Суҳәоит, сҽыхәа,
Амцхә умласын,
Ҳара ҳамҩа
Ҳарааԥсоит акыр.
Схьаа
Улабжышқә канаԥсоит,
Сухәыҷушәа
Смаршәагьы баны,
Уда уаҩ
Дахьамаҭәам сугоит,
Ишаз, ихәлаз,
Аҵх агәҭаны...
Уаанӡа асы
Икажьугьы ӡыҭыԥ,
Нас акыр
Имаҷхап аԥшагьы.
Аҷыхь ҳасып,
Ҳажәып еиҳагьы,
Наунагӡа ишлап ҳахқәагьы.
Аҵеи дгылап
Арҵәаа дыҳәҳәаны,
Иан лкыкахш
Иблақәа хнатып.
Иҳәап идгьыл
Иахьӡу нагӡаны.
Наунагӡа
Иара дазгәыкып.
Уаанӡа ҳара
Абрыскьыл ҳаиҭаз,
Дзыдҿаҳәалоу
Агәашь ҳарҵыслап.
Шәаргьы шәнеир,
Анацәа ирыхшаз,
Шәаргьы ҳаргьы
Иҵаҳхыр ҟалап!
196 ш.
Бара бхәыҷуп
Макьана бхәыҷуп
114 Терент Ҷаниа Терент Ҷаниа 115
Аха угәаҵа
Збылуеит ҳәа баҿуп.
Исырцәоит шысҳәо
Амца хәаҽны,
Саԥхьа бааины
Бгылоит ес-ҽны,
Амҩа сықәп
Амҩа сануп,
Бара бсыцуп
Бмаӡаны.
Сымыш, анасыԥ
Бымоуп бара,
Ба быда, ибасҳәап,
Ҿарам – аҿара.
Аха аамҭа
Цоит иԥырны,
Ма ирҩашха,
Ма имраны
196 ш.
Иарбану шәзыршла,
Ашықәсқәа роума?
Ма шәҵеицәа рызхәыцрақәа ракәу?!
Анацәа гәаҟәан:
Иахьыҟоу хароума, –
Избада, – анакәу, аракәу?!
Шьҭоуп агәра анызга,
Анацәа ирымчу, –
Урҭ ргәы зхымшәо аԥшроуп.
Хьыӡла иҭахаз
Аҷкәынцәа ҭынчуп,
Иҭынчым – анацәа роуп.
196 ш.
АԤХЬАРЦА
Инна Аҳашба илыхьӡынҩылоуп.
Ирымԥыхьашәеит
Шьоукы аԥхьарца,
Еимаркит, еиҿаркит,
Ихҭаркит зынӡа.
Иаҿасит, иацәҳасит,
Иргәамҵуа, ирхамҵуа.
Џьара шьҭыбжьыкгьы
Ахылымҵит уи.
Ашьҭахь идыршәын,
Иԥшқоушәа ишкьаасуаз,
Ашәа нырхыҩит
Ашьхеи адәи.
116 Терент Ҷаниа Терент Ҷаниа 117
Иџьаршьеит уи ашьҭыбжь,
Ҩадаҟа ианхала,
Ашәагьы намҵәеит
Иахькаҳаз ахала.
Дашьҭамлеит уаҳа
Аӡәымзар-аӡәы,
Ажәҩан аҵаҟа
Амра-ца ицәын!
Ашәа лаҳазаап
Ашьха аԥҳа,
Уи ажәа лызгәакьан,
Илдыруан иаҳа.
Аԥхьаҵәҟьа дгылан,
Лылабжыш цон.
Лывараҿ арҩаш
Гәрымуа иҳәацәон,
Лнапыԥшӡақәа рыла
Ишьҭылхит иара.
Аԥшқа иҩызан,
Иаҿын аҵысра.
Лара ишьҭыхны
Лгәаҵаҿ илкын.
Наӡаӡа уаҟа
Инхарц аҭахын.
Аха, иабаҟоу,
Лара дыццакуан,
Амрагьы шьыцны,
Лыбла хнакуан.
Лҩызцәа ирызналган,
Рнапы иалыркит...
Аԥхьарца гәырӷьан,
Аҳауахь иԥрит.
196 ш.
АСАС
Дыҟан аибашьҩы
Ашколаҿ сасра,
Игәы зегь ҳамҭала
Иҩычан оумашәа.
Иџьаршьон дшахыԥаз
Уи ауаҩ аԥсра,
Ианиҳәоз дахьыҟаз,
Дахькаҳаз, дахьхалаз.
Зымҩа иҵәахуан,
Илабжыш ихылаз,
Ибла дуқәа
Инапы нарыхшьыло,
Иџьеишьон, зныкгьы
Илабжыш ахьымааз
Аԥсра хьшәашәа
Абла данхыԥшылоз.
118 Терент Ҷаниа Терент Ҷаниа 119
?96 ш.
УАҲА УМААН ҲӘА САБҲӘЕИТ...
Уаҳа умаан ҳәа сабҳәеит,
Ибзиоуп ҳәа сцеит.
Аума зегь ҟасҵеит.
Аха сгәырҩа схыҵны
Џьаргьы имцаӡеит,
Быблабара саҳәеит...
Уаҳа умаан ҳәа сабҳәеит...
Уаҳа умаан ҳәа сабҳәеит.
Сымала сынхеит.
Амра цацәахеит,
Ацәқәырԥақәа хьшәашәан,
Иԥабзиаз урҭ рашәа,
Сара сгәамҵыр акәхеит,
Уаҳа умаан ҳәа сабҳәеит...
Уаҳа умаан ҳәа сабҳәеит,
Ашьҭахь ибгәаӷьит.
Бара бҵәыуеит, бхьит.
Аҳәарагьы бзызцәгьан,
Аҵх ҭынчын, ицәан,
Сыԥсҭазаара лакәхеит...
Уаҳа умаан ҳәа сабҳәеит...
Уаҳа умаан ҳәа сабҳәеит,
Иаҳхарам аӡәгьы.
Иаҳзеилан зегьы.
Аԥсҭазаара шкәакәоуп,
Аха иҟоуп иагқәоу.
О, адәы сышԥақәхеи!
Уаҳа умаан ҳәа сабҳәеит...
Уаҳа умаан ҳәа сабҳәеит...
Бшәеит еиҭа бажьар ҳәа,
Бынасаԥ бымбар ҳәа,
Бхала быҟаз, сықәла,
Сара са быснықәлап,
Ушьҭа сымч маҷхеит,
Уаҳа умаан ҳәа сабҳәеит...
Уаҳа умаан ҳәа сабҳәеит,
Уаҳа, уаҳа умаан ҳәа,
Сыӡбахәгьы умҳәан ҳәа,
Аха, идыр, исылшом,
Хәыцрак аан исыкәшоит,
Сара сҽыхәа саԥхьеит.
Уаҳа умаан ҳәа сабҳәеит...
Уаҳа умаан ҳәа сабҳәеит –
Зықьнашықәса цеит.
Шьҭа саргьы сажәӡеит.
120 Терент Ҷаниа Терент Ҷаниа 121
Зықьнашықәса рышьҭахь,
Схылан бара бышьҭа,
Быблабара саҳәеит:
Уаҳа умаан ҳәа сабҳәеит!
196 ш.
Зны ҳара ҳқыҭан,
Дҳацлеитхәыҷык,
Ирҳәон: аибашьра
Уи дацәынхеит.
Маҭәак ишәиҵон,
Даара иҟәыҷыз.
Хазы иара ихылԥа
Кылжәан. Ирхеит.
Имагәқәа ракәзар –
Идуун акыр,
(Аррантә иаазар
Акәхап дара.
Ахәда рӡахызаап
Иалҳәо агәыр,
Ҳәынҵәрак ақәын
Икьаҿгьы џьара.
Часак дацрыхо
Дгылон хара,
Адгьыл ҵәуон,
Амца млашьуан.
Сҩыза, иудыруеит,
Ианмаҷӡаз иара,
Уи ҳа ҳаблақәа
Ҭаа ҳаизыԥшуан.
Усҟан ҳаблақәа
Зҿыз еибашьран,
Ҳгәаӷ еимоушәа
Ҳгылан наҟ-ааҟ.
Уи даркаромызт
Ҳашҟа аԥшра,
Иагхон ашьшьыҳәа
Иаргьы иҿаҵа.
Ашьҭахь ҳаинаалеит
Ича анынҵәа.
Иаргьы днаҳацлеит
Дгәырӷьо дыччо.
Аҩада ажәҩан,
Агәы еиқәаҵәан,
Ҵаҟа адгьыл
Аԥсы еиҟәҷҷон.
196 ш.
122 Терент Ҷаниа Терент Ҷаниа 123
Ҳаицын...
Ҳгәырӷьон. Лакәым, –
Ецакәын.
Ҳаҵлагьы башак
Акәмызт, – аҵәакәын.
Амра иампыҵшәан
Ҵаҟа иацәкашәазшәа,
Аҵәа иуаркалеиуа
Ашәыга ҟаԥшь ақәын.
Ецакәын...
Иҵуазеи сыҟеижьҭеи
Схала!
Сынхеит дгьыли
Жәҩани рыбжьара;
Иахьа – еицакит, –
Ибзиаз – ецакәын,
Иӡит быблақәа
Рҽыҵәахуа ԥшьаала.
Ецакәын...
Быссирын. Бара
Бгәыкын,
Быблеи бӡамҩеи
Амцагьы рхын.
Аԥсҭазаарагьы
Убас иԥшӡан,–
Еци иахьеи
Зынӡаск еиԥшӡам.
Ецакәын...
Сгәы былуан
Бгәы ишадыз,
Сдунеи гьамас
Иамаз ба бакәын...
Сбыҳәоит ҳаиԥырҵра.
Иҵегь мышк агыз,
Еснагь исҳәарцаз, –
Ецакәын...
?96 ш.
Сан, ибдыруеит,
Иҵхари уиаахыс –
Имацәыст. Иқәасит.
Амш еилагеит.
Скаҳаит, сгылеит,
Бара бнапгьы саахеит.
Уи сарҵәыуеит,
124 Терент Ҷаниа Терент Ҷаниа 125
Аха сыҭнагеит.
Ибылшазеи, санхеит,
Ҳца ду азна
Ахьҩежь иаҩызоу
Аԥш ҭаԥсаны!
Адгьыл бахеит.
Убраҟаҵәҟьагь беиҵамхеит –
Аҩны бааиуан,
Бааԥса-бкаԥсаны.
Бы быԥхӡала
Иара ҵәызар акәхап,
Уалакьысыр – ицоит
Ихәаш-хәаша,
Быԥсҭазаара –
Адгьыл иазкыу лакәха,
Сара сашҭа
Иаақәлеит аҽашан.
1970 ш.
УААИ, АӠЫНРА!
Аӡын хьшәашәа, аӡынра,
Уааины, хьҭак саркы!
Аӡын, асы узацымлар,
Уаԥсаӡам акы!
Сара сгәара уҭаланы,
Усақә сызҭаԥса.
Уара усаркьа, иаланы,
Скәараҿ иҭаса!
Аҽацә абна илуцап,
Атәыҩақәа змоу.
Уа уԥшӡара сылаҵа
Узаҵәра – мамоу!
Ардәынақәа ашәшь аҿы,
Иалаҳап инеи.
Сара сԥацха хьшәашәаҿы
Схәышҭаара каццеип!
Сызқәа икыдҵаалом
Сгәаҵа знык иԥхар!
Сара сцәаҩа иалаӡоит:
Ахьҭа, аҭакар!
Аӡын хьшәашәа, аӡынра
Уааины хьҭак саркы!
Аӡын, асы узацымлар,
Уаԥсаӡам акы!
Аха суҳәоит, аӡынра, –
Уара иузыԥшу,
Уқәымиалан лнышәынҭра,
Сара сан дахьжу...
?26 Терент Ҷаниа Терент Ҷаниа 127
?970 ш
Ардәынақәа ашәа шырҳәо баҳахьоу?
Ардәынақәа рашәа аныхаау –
Уи иахьоуп.
Зны иааҭгылоит ашәч иахьалоу маӡала,
Нас иалагоит
Ашәа ҿыцқәа раԥҵара.
Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
Ардәынақәа ашәа шырҳәо баҳахьоу,
Заҟантә рыԥсы
Ахәыц иакны иҟалахьоу?
Ашәарыцаҩ ахысра ихашҭыргьы ҟалап –
Акка-ккаҳәа
Урҭ рыбжьы-хаа иаҳалар,
Аԥсынтәыла ада, урҭ сара.
Абас ашәа рзымҳо џьысшьоит ҽаџьара.
Ардәынақәа ԥрырц ианыҟоу иббахьоу,
Урҭ ранацәа
Заҟа гәыҭҟьа иагахьоу?!
Хәыҷы-хәыҷла рымҵәыжәҩақәа урҭ ирҟьоит,
Аԥсҭазаарахь
Дара рхала нас ицоит.
Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
Ардәынақәа ашәа шырҳәо баҳахьоу,
Ас иҟәандоу,
Ашьыжь бжьы-хаак ҟалахьоу?!
Сышҟа шәааила, ардәынақәа, шәа шәԥырны,
Аԥсабараз
Ашәа қьиақәа ӡбаны.
Аԥснытәыла ада, урҭ сара,
Абас ашәа рзымҳәо џьысшьоит ҽаџьара.
Ардәына хәыҷ ба бнапала ибааӡахьоу,
Нас ианаму – былабжышқәа каҭәахьоу?
Сгәы ишԥалоу! Ашәч иагәылак исҭихьан,
Бара бышҟа... Асы леиуан шьыжьымҭанк.
Аԥсынтәыла ада, урҭ сара,
Абас ашәа рзымҳәо џьысшьоит ҽаџьара.
1970 ш.
АԤШӠАРА
Аԥшӡара ҳаман, амчгьы ҳаман,
Аҩада ҳхалон, мҵәыжәҩак ҳазхон.
Ҳара ҳаԥшӡара ссирын, ишанан,
Амреи амзеи ҳреиԥшны ҳаԥхон.
128 Терент Ҷаниа Терент Ҷаниа 129
Аԥшӡара ҳаман – иҟоу зегь ҳаман,
О, бареи сареи – ашәҭыц ҳаҩызан...
Иахьа иабаҟоу, ибналан ицама,
Аԥшӡара иҳамаз, иҳацыз ҳааизар?!
Иабаҟоу, иабацеи, ҳзыԥсоузеи уи ада,
Уи ада ҳзакәыхи, – наӡаӡа ҳзаҵәуп.
Мшәан, имҳәаӡакәа, ҳаԥшӡара зӡада,
Аус даҭатәуп, уи дыԥшаатәуп...
Ҳаԥшӡара ҳашьҭан, ҽынла, уахынла,
Ҳтәыла ду ҳакәшеит, ҳнапы иеибркуа.
Ашьҭахь иааулак – ашьҭаҵәҟьа ҳхылеит,
Ҳнеизар – ҳаԥшӡара рыман... Ҳхәыҷқәа.
1970 ш.
АШЬЫЖЬ
Иаашанхазшәа зных ақыҭа,
Шарԥазынгьы ацәа иалан.
Анапы ҭшьуа алакыҵа,
Иааиуан ҭынч ашара хиаала.
Кәҷышьк акалҭаҿ иаҵахазшәа,
Иаакьу-сыуит амацара.
Мрагылара сцәыԥхашьазшәа,
Иазцәыргомызт абла хаара.
Ажьымжәақәа еиҟәыншәылан,
Ихьанҭаӡа хыхь икнаҳауп.
Уԥсы цәгьамзаргь, џьым, ашәыраз,
Икныумхыр, нах, игәнаҳауп.
Аҵәа ҟаԥшь – акәиц иаԥызго,
Амахәҭаҿы ажәҩан иалан:
Аҳ ичараҿ иеихс иҿызхуа,
Иӡӷаб дииҭон инапала...
Иааԥшит амра. Абла хәыцқәа
Ажәҩан аҵа ду қәырҵеит.
Аҵла еимала са сазхәыцуан –
Бӷьыцк ампыҵшәан икашәеит.
1970 ш.
АИБАШЬҨЫ ИГӘАЛАШӘАРА
Ажәҩан агәы иахьак икәеицеиуеит,
Адунеиаҿ ииуеит ахәыҷқәа.
Аха маҷӡак сыхәра саргәаҭеиуеит,
Ашьа цоит макьана иаҿыкәкәа.
Хашҭра акәым сыҟанаҵ.
Ари адгьыл иачҳаз!
130 Терент Ҷаниа Терент Ҷаниа 131
Уи сазхәыцуеит, уи сазхәыцуеит,
Иахьагьы, уаҵәгьы...
Сгәы рыхьҵәуоит, сықәлацәа, –
Рхыԥхьаӡара маҷхеит...
Вена ма Варшава,
Прага ма Берлин,
Шамахамзар, сара исыцыз,
Дызбаӡом аӡәгьы.
Ари адгьыл амца шыра иалан,
Сара сықәла шарԥазы дҭахеит.
Сыхәра ҿеиҳәеит ҩызак инапала, –
Уи наӡаӡа са сгәаҿы дынхеит.
Сахьнеилакгьы асабицәа каршәын,
Ашәҭыц еиԥшын урҭ, лассы иҿшәаз.
Анацәагьы акасеиқәа рхаршәын,
Иԥшын дара рымра ахьҭашәаз.
Сан, баргьы убас быԥшызҭгьы акәхап,
Ишԥасҭахыз сара сзы бымшәар.
Ба быхьчара, сара сымыч ақәхон,
Ба бгәырҩакәын сымыч зқәымхоз, сан.
Хашҭра ақәым сыҟанаҵ,
Ари адгьыл иачҳаз!
Уи сазхәыцуеит. сеиҭазхәыцуеит,
Иахьагьы, уаҵәгьы...
Сгәы рыхьҵәуоит сықәлацәа, –
Рхыԥхьаӡара маҷхеит.
Вена ма Варшава,
Прага ма Берлин
Шамахамзар, сара исыцыз,
Дызбаӡом аӡәгьы.
1970 ш.
СҨЫЗА
Ҩызак дсоуит са санмаҷыз,
Аԥсабара иабзоуран.
Аиҩызара ҳаҩуа ҳшацыз,
Ҳагьынкылсит мҩабжара.
Оҳ, ишԥацәгьаз амҩа уҳәеит ҳәа,
Иабамариаз, ҳаибацәан.
Сҩыза иашәа сҳәон акеҩ ҳәа,
Иаргьы днеиуан дгәырӷьаҵәа.
Зны мардуанк дахьынаҿалаз,
Дагеит, даман ицаӡеит.
Данынсыхәаԥш, ихаҿала,
Сҩыза иакәымзар? Ҟасҵеит.
13 Терент Ҷаниа Терент Ҷаниа 133
Изулакгьы сакәшо, снеины,
Скылаԥшызар, иара иоуп.
Иҽеибыҭан иҽырҽеины,
Стол цыр-цыр дук дахатәоуп.
Иныҳәаҿа ркын, сыԥшызар,
Ихьӡи ижәлеи иара иоуп.
Уи дирҳазаап сышьҭахь ҩызак
Иаҵоу сеидру, имаӡоуп.
Аԥсабара, о, иааизар,
Агәы иҭамзаап аԥсашьарц.
Даҽаӡә ишҟа дагеит сҩыза,
Ҽаӡә иҩызарагь ажьарц.
1970 ш.
Ашәахәақәа –
Аԥшқа иҩызоуп –
Ицәеит заа
Ишьҭалан.
Иахьыбылуаз
Са схаҿыҵәҟьоуп
Амза, амца ацралан.
Быхцәы
Сӡамҩа иадыԥсалан,
Сыԥсы аҭыҩра
Ҭыблаауа.
Саԥхьа аӡаҿы
Иӡааӡсалон
Аеҵәақәа
Ҵыс-ҵысуа.
1971 ш.
БАРЕИ САРЕИ
Баргьы быԥшуп,
Саргьы сыԥшуп...
Баргьы саргьы
Зынӡа ҳаиԥшуп...
Баргьы бгәыкуеит,
Саргьы сгәыкуеит.
Са сыбла бхуп!
Ба быбла схыуп.
Баргьы бышәҭуп,
Саргьы сышәҭуп.
Баргьы быжәып,
Саргьы сажәып!
134 Терент Ҷаниа Терент Ҷаниа 135
Аха, ибдыруаз,
Џьанаҭ ҳаиқәшәар,
Убрагь ҳшажәуа.
Ҳаихәаԥшуа!..
?971 ш.
АН ЛГӘЫРҨАЗЫ АБАЛЛАДА
Ан агәырҩа лыман, –
Лхалазаҵәык дыҟан.
Лыбла хаақәа рыла,
Уи дыԥшын адәныҟа.
Ан гәырҩала дыҟан,
Уи дареиџьуан, рыцҳа,
Лԥа дхынҳәуам аҩныҟа, –
Ажәҩан аԥҭа хыҵхьан.
Уи гәырҩан, еидаран,
Уаҩ дызмыхәоз усын.
Даҟаҟеит, даркареит,
Арахь – уи дыԥҳәысын.
Иабаргәи, инышәхап,
Шьацрак илалыршәыр...
Аха ицеит иццышәха
Ашьаци анышәи.
Нас иналган, арҩаш
Иалалыршәит уаҟа.
О, иакит уи амҩа,
Ишьҭрақәнацеит хәдаҟа...
Ашьхақәа ирызналгеит...
Иаазазеит еилаҳарц.
Мшәан, анышә иабалҭои,
Илурызеи уаҳа?..
Арԥызбеи аԥҳәызбеи...
Аиӷара рыбжьалеит.
Ашәҭқәа рыбла хызкуа,
Амра ԥхеит ҽакала.
Уи лгәырҩа лхьынҳалон,
Илакьуан, илыкушон.
Лқәыԥшра аҵых иалан,–
Лара лзыҳәа имшо.
Издыруада мцазар,
Уи збылуа даушла?
Иарцәеит, наҟ, избанзар, –
Еибаркын лабжышла.
136 Терент Ҷаниа Терент Ҷаниа 137
Нас илдырит иҟаз, –
Лгәаҿы илыдылкылеит...
Ҭынч илгон аҩныҟа, –
Иаргьы дгәыднакылон.
1971 ш.
26-ҨЫК
УРҬ 26-ҨЫК ЫҞАН...
Урҭ ҩажәифҩык ыҟан...
С. Есенин
Урҭ, ҩажәи-фҩык иҟаз,
Анык илыхшама?
Нас, избан ирызҭеи
Ас ирзеиԥшыз гәык?
Ианыбылуаз аума,
Инхаз алашара,
Ҳара ҳашҭа иҭало,
Иқәхәмаруа ҳдәы?
Урҭ, ҩажәи-фҩык иҟаз,
Анык илыхшама?
Џьым, акомиссарцәа,
Сгәы былуеит шәа шәзы!
Абас амыч шәызҭеи
Шәа иҟашәҵартә ашана?
Шәанацәа ирхашәҵеит
Еиқәоу акасы.
Урҭ, ҩажәи-фҩык иҟаз,
Анык илыхшама?
Мамзар изыршьозеи
Анацәа зегь ԥас?
Сшәоит ахысбыжь гар ҳәа
Ацәҳәыраҿ, ашараз.
Урҭ акомиссарцәа
Баҟаны иҟазҵаз!
Урҭ ҩажәи-фҩык иҟаз,
Анык илыхшама?
Иазыркыда рнышәынҭраҿ
Зегьы рзы мцакы?
Арҭ ашәҭқәа шьҭарҵоит,
Иац ииз ахшара,
Ара ицәырҵыз анасыԥ,
Иархәашьуам акы.
138 Терент Ҷаниа Терент Ҷаниа 13
Урҭ, ҩажәифҩык иҟаз,
Анык илыхшама?
Рыԥсҭазаара хаҭаны,
Дара ртәы иаԥхеит.
Ҳара ҳгәыӷра шәаласоуп,
Науынагӡа шәшалац.
Изынамӡаз шәыҷкәынра,
Ҿҳәара змам қәрахеит
1971 ш. Бақуа.
САРА С-ГӘЫНДАԤ...
Адгьыл иқәын амра ԥхара,
Ҳбаҳча иҵоуп ес-шьыжьы.
Аха быҟам сыбла хаара,
Сгәыӷра иалаӡит быбжьы.
Ах, шьыри-шьыри, сара с-Гәында,
Сызбыргәамҵуазеи сара?
Бзиабарала, насыԥ дула,
Ҳаицынхаруазеи ҳара!
Сыргәыбзыӷуа са сыԥшалас
Схәыцра шьҭых ицоит хара.
Зегь ангәырӷьо, сылашара,
Ус гәырҩала стәоуп сара.
Ах, шьыри-шьыри сара с-Гәында,
Сызбыргәамҵуазеи сара?
Бзиабарала, насыԥ дула,
Ҳаицынхаруазеи ҳара!
Аха уасла, џьым сыԥшалас,
Сара усыцыз есқьынгьы.
Са сбылуазар амца сшалоу,
Сыхәра уаҭәҳәала зынгьы.
Ах шьыри-шьыри сара с-гәында.
Сызбыргәамҵуазеи сара?
Бзиабарала, насыԥ дула,
Ҳаицынхаруазеи ҳара!
ԤАрҭ ажәақәа сара изҩит астол ҳанахатәаз, анапрыцқьага 1971 ш.
ақьаад аҿы исыдтәалаз акомпозитор ииҳәаз амелодиа
иақәыршәаны. Мызқәак рышьҭахь, асцена аҟнытә ашәа
саназыӡрҩы, атекст аҿы арҽеирақәа ҟасҵеит, аха урҭ
акомпозитор идимкылаӡеит.
140 Терент Ҷаниа Терент Ҷаниа 141
ХАҴАК САԤХЬА ДНЕИУАН...
Аџьынџьтәылатә еибашьра Дуӡӡа аан ахура хьанҭа
зауыз, сырҵаҩы В. Занҭариа ихьӡынҩылоуп.
Хаҵак саԥхьа дгылан,
деидараха дцон.
Зны-зынла дааҭгылон,
даара дааԥсаны.
Изшьапыкгьы ааԥынра
иаларсушәа збон,
Аха – егьи изшьапык
Аҵла цәны ианын.
Уи еидарак даҵаӡан, –
абар, аума ҵит.
Иа изы нҵәашьак амаӡам, –
аибашьра иаҿуп...
Заҟа ра-ҵла гәеиҭазеи,
заҟа ԥса-ҵла ицәи,
Аха гәыбӷанк аиҭаӡом
иалихыз амҿы.
Днеиуеит аара иҵарсны
адгьыл ишьапы.
Аныҟәара ицәыхьанҭоуп...
сыццакуеит саргьы.
Днеиуеит, – иқәла дихәаччоит, –
дхырхәоит ишаԥу,
Дхаҵоуп уи уахьихәаԥшуа, –
иамоузеи дцыркьыр.
Днеиуеит саԥхьа дгыланы,
дақәыӷәӷәоит амҿы,
Иахьак ари амрагьы
амҩаҿ икашәоит.
Дцоит еидарак даҵалан,
даҵамхарц даҿуп...
Саргьы сыццакуеит, аха
сиаԥысыр ҳәа сшәоит!
1971 ш.
АҶАРА ԤШӠА, АҶАРА
Бзиа ишԥазбо
Уареи сареи ҳчара,
Мшын Еиқәак ҳамоуп
Ҳаҩџьагь еишәас.
Сыхаара, сыԥшӡа,
Иқәыԥшу Аҷара
Иаацәыругаруеи
Иҿыцу ашәак.
Ҳгылан еицаҳҳәап.
Избанзар еинаалоит,
Ижәытәуп, иҿатәуп
142 Терент Ҷаниа Терент Ҷаниа 143
Ҳҩызара, ҳҵас,
О, амҳаџьырцәа...
Идыруп сыгә иалоу,
Усҟан уроуит,
Аҷара ҭынхас
Аӷбақәа неиуан
Амшын Еиқәа ихылан
Аԥсуа мҳаџьырра
Ныжьны дхынҳәит
Аха иабаҟаз,
Идгьыл, итәыла,
Усҟан наӡаӡа
Ашә изакит.
О, шьышь нани ҳәа
Анацәа ргараҿ,
Иаҿын икьаҭаз
Аҵеи ирҵысра.
Уара инумыжьит
Урҭ асакараҿ, –
Урыԥхьеит утәылахь
Аҷара, уара.
Уижьҭеи удгьыл,
Сабацәа рыбаҩ,
Иамоуп гәыблыла
Уаҟа иҵәахны.
Аха, иудыруаз,
Ҳабаҩқәа рыдагь,
Ажәҩан дшахылҵыз
Ҳарҭ ҳанцәахәы.
Иныҟәоит ҳабжьара
Ацәқәырԥ гәаҭеиуа,
Уиҵәҟьагь аҿызаап
Ҳгәы аршьышьырц.
Нышәнапык назгоит
Ушҟа саннеиуа,
Сабацәа удгьыл
Шаҭан иааԥшырц.
Бзиа ишԥазбо
Уареи сареи ҳчара,
Мшын Еиқәак ҳамоуп
Ҳҩыџьагь еишәас.
Сыхаара, сыԥшӡа,
Иқуԥшу Аҷара,
Иаацәыругаруеи
Иҿыцу ашәак!Ԥ
1971 ш.
ԤАри ажәеинраала зҩит агазеҭ «Аԥсны ҟаԥшь»
редакторс иамаз Р.М. Быҭәба иҟаиҵаз аҳәарала. Аҷара
50 шықәса ахыҵра иазкны Баҭым иҟаз аныҳәаҿ, уи
Аԥсны ахьӡала адныҳәалара ҟаҵаны, ажәеинраала
актәи акуплет дахьеит.
144 Терент Ҷаниа Терент Ҷаниа 145
СЫԤСАДГЬЫЛ
Мап, исзымҩит, Аԥсны иуаҭәоу, иамуӡеит!
Аха иҿыцӡа сеиҭалагеит, иамоузеи?
Мшәан, иамоузеи слатәар ушьха схаланы,
Урҩаш хьшәашәа абжьы сҽадырхаланы?
Ара ссиршәа иҟоуп уа уахьынаԥшлак,
Аԥсабарагь иамоуп, џьым, ахьынапқәа!
Нас иҟалои амшын азын ашәақәа,
Еиҭашәзысҳәар, еиҭах игәҿкаагаха?
Избо џьысшьоит Аԥсны нзыжьыз рсахьақәа.
Абар, абар, иааиуеит сара саԥхьаҟа.
О, иахьагьы, ҭынч амшын аныцәауа,
Далҵуа џьысшьоит аԥшқа уаҟа дшыҵәаауа!
Уи напыла ашәахәақәа дрымҵаслоит
Иан рыцҳа лыхцәышлақәа лықәԥсоит...
Аҷнышқәагьы неиуеит уахь иеишьҭаланы,
Зны ихиаало, зны зынӡа ишьҭаланы...
Амшын рымоуп дара усгьы мазарас,
Саҵашьыцуеит сара урҭ рыԥсҭазаара.
Ан дыҟоума, «Аԥсны» ззалам згарашәа,
Ан – сыԥсадгьыл ихугахьоу лгәалашәоит.
Лԥацәа ԥшызма, аҳәа ркыртә ианыҟала,
Урҭ ирдыруан бзиа ушбатәыз гәыкала.
Ԥсҭазаарасгьы ирыман уара ухьчара,
Мшәан, излыхыз урҭ ахацәа, ишуҳәара!
Иааит ҳа ҳҟынӡа Аԥсынтәыла рыманы.
Уи ҳамазарц абас имратәыланы.
Са сыԥсадгьыл! Уда схәарҭам, сукәхшоуп,
Ихьшәашәарацу сара снапқәа иукәршоу?!
Уара суцуп, маҭәа-ԥхала уҭасыҳәҳәоит.
Аԥхьарцагьы ашәа ҿыцқәа узацысҳәоит,
Уара уҟан, – уара уҟалоит, амала.
Са сыҟамкуа уа узыҟалом гьамала.
1971 ш.
ҨЫЏЬА
Иааиуан ҩыџьа; аԥҳәызбеи хәыҷыки,
Шықәсылагь оумак рыбжьаӡамшәа убон.
Аха еицрыман планки хаҿыки,
Ихәмаруан, ихәмаруан, аҩыџьагьы ччон.
Днаҵҟьалон аԥшқа абаҳчахь дхәар-хәаруа,
Ан дналышьҭалон уи дгәырӷьаҵәа.
Адунеи ҩыџьа ираҳран, ихәмаруан,
Иҭынчын иашҭа иҭазшәа Анцәа.
Асаби ҿылҭуан: «О, мама, бабаҟоу? –
Лыц хәыҷқәа хьжәараӡа лҽавакны ҵлак.
– О, шәанаџьалбеит, избо алакәоуп
Анра рызбома Анцәа изиҭалак!
146 Терент Ҷаниа Терент Ҷаниа 147
О, шәанаџьалбеит, избо закәызеи,
Ан дыжәбахьоума дсабиӡан абас!
Иалшоит илыкәшәар лысаби лхыза.
Илуеи гарашәак лзымҳәар уаҩҵас!
Аха еицыччоит, ашьацра иахьылоу,
Анра сызлыҭом, иааиуам схаҿы.
Зны дгәыдылкылоит лыԥшқа даанкылан, –
Акьанџьа кыду џьысшьоит лгәаҿы.
Ашьҭахь дыхәмарны, длыԥҟозшәа дналысуа,
Длабжьоит, ак лалҳәоит уаҟа анҵас.
Срыхәаԥшуан ҩыџьа ашьацра ианылсуаз;
Ишԥаԥшӡаз ан хәыҷ еидарас дызҵаз!
197 ш.
АЗХӘЫЦХА СМАӠАӠЕИТ СХӘЫҶРА
Азхәыцха смаӡаӡеит схәыҷра,
Ицон аибашьра. Млакран.
Сара схәыҷра мцак ацран.
Иазыннажьуан уи агра.
Усҟан аԥхынгьы зазон,
Иагон уи ашьац былны...
Уажә санхәыцлак – са избоит
Ачашыла бысҭа уны...
Ачуан иҭыҵуан еивҵаԥса,
Кәакәарушәа аҳақәа...
Ажәҩан аеҵәа аҿаԥсан,
Иаалаҵәҟәуан, аҽаҳхакуа...
Азхәыцха смаӡаӡеит схәыҷра,
Ицон аибашьра. Млакран.
Сара схәыҷра мцак ацран.
Иазыннажьуан уи агра.
197 ш.
Аԥсаӡ гылоуп ҳагәҭаны,
Ицырцыруа иара қәҵоуп.
Бара сбыхәаԥшуеит стәаны,
Бара сбымоуп сытҟәаны,
Бара была са сҿаҳәоуп.
Ашәа шырҳәо саҳаӡом,
Ашәа бналеит, ихароуп.
О, сзықәшәеи, исызхаҵом,
Аха сгәы мыжда иауӡом,
Изҿу иҭыҵны ацароуп.
148 Терент Ҷаниа Терент Ҷаниа 149
Азал шьҭыҵуеит, кәашароуп,
Ицоит ацыԥхь хәаш-хәашо.
Цәашьык аларсуп, ҳахьтәоу,–
Схәыцра абылларц ишоуп.
Бара бсыхәаԥшны быччоит,
Сыччалоит сахьтәоу саргьы.
Ишԥазури, сыԥхашьоит,
Сара схәыцра «сахҟьашоит»,
О, иҭагылаӡом сыгәгьы.
Абар иалгеит ацәашьы,
Алабжыш акаԥсара.
Бара быԥшӡара сашьны.
Бара быԥшӡара сшаны,
Бышҟа сдәықәнаҵоит сара.
197 ш.
АНАЦӘА
Рылахь-рыџьымшь ӡатә,
Иныҳәа-ныԥхьаны,
Рԥацәа рышьҭра
Рылшон еибашьра.
«Нан, аԥсадгьыл
Уа узааӡаз ауп» раҳәаны,
Иадхаломызт
Рыблақәа рҭаԥшра,
Аҷкәынцәагьы рышьҭахь
Иҟаз ранацәа,
Баагәараҵас
Уаҟа ирыԥхьаӡон.
Бџьарк мкӡакәа
Урҭ аибашьра иалаӡан,
Рҳақ рыԥхӡаша
Аӷа дканацон.
Рԥацәа рҟынтә ианроулак
Ашәҟәы еицарсақәа,
Амса зҵалаз
Рнапқәа ҵыс-ҵысуа,
Инҭарҵәахуан,
Ицон, ицон амзақәа,
Рашҭа иҭалоз
Иара ддырбауан...
Алабжышқәа рхьыкукуо,
Ашьҭахь, ражәақәа,
Нбан-нбанла
Ус аҭак ҟарҵон:
«Нан шәаҳцәымшәан,
«Шәара, ԥшӡала иаашақәа,
Ҳазшәыргозеи,
Ҳарҭ зегьы ҳрыхьӡоит».
150 Терент Ҷаниа Терент Ҷаниа 151
Нас, агәашәахь иԥшын,
Дара рыда,
О, изылшодаз
Абасҟак аԥшра!
Ииуан қыҭак –
Урҭ анацәа рқыҭа,
Илшаӡомызт
Аӡәгьы уи ашьра...
Шьҭа ишәҳәозар,
Ирылымшаз анацәа?
Шәеиқәаҵәала
Рыԥсҭазаара ршәит.
Уахгьы-ҽынгьы
Аԥшра ианаркарацәа,
Игәамҭаӡакуа, ус
Ишлеит, иажәит,
Аха, ишыԥшӡоу
Жәала ҳәашьак амаӡам,
Рԥацәа роуп ҳәа,
Дара цқьа иҳамбеит...
Амҩа рыҭан,
Аԥхьа ишәыртәа анацәа,
Ан – Аԥсадгьыл, –
Анацәа ирыхьчеит!
197 ш.
АҼАГА
Сҩыза, иџьаџьахеит
Са снапсаргуҵа,
Аҽага сахьахо
Анышә анҵаны.
Аԥш иаԥырхагоу,
Аҽага наргәыдҵа,
Уаҟа ианымшәа
Изгоит иҵҟьаны.
Алаф алырхуеит
Шьоук уи аҽага
Аҽага ирнаҭаз
Рхашҭны иантәоу.
Ҽагоуп исымоу,
Уи моу сзырԥагьаз,
Уа сара изҩыз
Сцәаҳәа ахаҭоуп.
Исхашҭуеит ианыску
Уа агәамҵ-хамҵра,
Сҽага ԥхӡашала
Еиҵыхуп, икәоуп.
Зны иавагылоуп,
Игәасҭаӡом, ааҵра
Иара сыжәба ҳәа
Ҿнаҭуам, зегь акоуп.
15 Терент Ҷаниа Терент Ҷаниа 153
Снеины, икыдхны,
Сыжәҩаҿ инықәҵа,
амхы санҭало
Ес-шарԥазы,
Иҵегь иҿыхоит
Сԥацхаҿы сымца,
Маҷк ихьанҭазаргь
Аԥш ацазы.
Амра сцәыԥхашьо
Игылеит, иҭацоуп,
Сгәы ҟанаҵахуеит,
Ӡаӡак арбоит.
Са сҽага цырцыруа
Азнашәа саҵоуп
Сымхы мшынцәахеит,
Ацәқәырԥ сагоит.
1973 ш.
АГИТАРА
Убжьы хаами
Уи сытҟәаны самоуп,
Уи зегьы ирнаалоит, иразуп.
О, саҭамыз,
Џьым, афортепиано,
Аха сара сзын
Уара ухазуп.
Ԥсы зхоу зегьы
Уи ашана ртәыми,
Дара ирыцуп
Иҩуа, иахьцалак.
Уара уакум,
Иара Паганини,
Иаирҳәозҭгьы
Ҟалап маӡала.
Сара исылшом
Уара уаԥхьа уаҳа,
Амч исымаз
Сымухын иугеит.
Даҽазнык исашәраӡа
Арҳәаха,
Уара ушыскыз
Ҩаԥхьа са сҿахеит.
Даҽазныкгьы
Сгәаҵанӡа сырҵәыуа,
Игәаларшәа
Наҟ, хара ицахьоу.
Уара уами
Сыхәшәтәышьа здыруа,
154 Терент Ҷаниа Терент Ҷаниа 155
Насгьы
Сацәажәашьагьы зҵахьоу.
Уа урахәыцқәа
Тыртыруеит, сгитара,
Са сыргәаҟ,
Сыргәырӷьа иҳаракны!
Уа урахәыцқәа –
Сашәа аԥсабара, –
Даҽа мҩак
Уазнагаӡом сгәаҟны
1973 ш.
АНЫШӘ
Сгәазырҳага Аԥсынтәыла,
Сара унышә-нап иакәхшоу,
Уеиԥш иабаҟоу даҽа тәылак,
Уи азын улакәыршьоит.
Унышәоуп сыԥсыр
Исзыҟало,
Уи са сзын итатахап.
Сгәы иқәрыԥсар
Саныҟамло,
Ҿыцны аисра иалагап.
Уԥшӡаракәым малс исымоу
Сара смал – уқьиароуп.
Сузаԥсамзар, нас, уаҵәымоу,
Иахьагьы суҵәуароуп.
Унышәоуп сыԥсыр
Исзыҟало,
Уи са сзын итатахап.
Сгәы иқәԥсар
Саныҟамло,
Ҿыцны аисра иалагап.
1973 ш.
САРА СЫШЬҬАХЬ
Сара изыҩуеит
ажәеинраала,
Иԥсыҽқәоугьы
Зны ирацәоуп.
Иҟоуп зыԥсы
ҭақәоу аарла,
Иҟоуп
маҷ ирыххацәоу.
Иҟоуп са
сгәахы еилазҵо,
156 Терент Ҷаниа Терент Ҷаниа 157
Ишәҭахызаргь, –
хырҽхәароуп:
Иҟоуп, шьоукы
исҳәо хазҵо, –
Сажәеинраала
иаҿҳәароу.
Зынгьы иҭыҵуеит
иара гәаҭан,
Ианацәхасуагь
ҟалалоит.
Абаҩ хәыҷқәа
еилаҟәыбан,
Изшаз амыш
иагалоит
Ус ицоит
адунеи сықәнаҵ,
Убас ауп
сышцо саргьы.
Иаҳа-иаҳа инаскьоит сықәра,
Иажәуеит аҵла
Абыӷьқәагьы.
Нас иаҿшәап.
ашьшьыҳәа иҭалап.
Сыԥхыӡушәа
сынкабап,
Усҟан сҩымҭа
аԥсы ҭалап,
Са споетхаргьы
ҟалап.
Аӡәы – изҩыз
иҽырзикып,
Ирыцәмырӡуа
урҭ ажәак.
Наҟ икарыԥсаз
еизигап,
Даҽа ԥхьажәак
еиқәиршәап.
Ус ҟалоушә
сгәыӷуеит гәыла.
Исҳәо ҳәамзар –
шәазыԥшла,
Сара сгенииха
сҩагылоит,
Сыҟаӡамкуа...
саныԥслак.
1974 ш.
АШЬЫЦРА
Џьаразаҵәык ауп
Сара сахьшьыцуа, –
Усҟан сгәаҵа
Ҭыԥоит маӡала,
Аӡәы ианиҳәо
158 Терент Ҷаниа Терент Ҷаниа 15
Жәаа шықәса шихыҵуа,
Уаҟа далгарц
Дшашьҭоу аҵара.
Иацы ашкол
Иалгаз аныԥсыло,
Уи иазыркыз
Рымаҭәа еиқәҷаб...
Са сышколгьы
Сыбла уа иаахгылоит.
Ҳакласс уада,
Ҳамҩақәа, ҳкәаҷаб.
Ҳқыҭа нҳажьуан.
Ҳзааӡаз раԥхьа ҳгылан,
Ҳара ҳаиԥш
Иҵәыуон ҳарҵаҩцәа.
Урҭ ҳардыруан
Ҳхы инаркны зегьрыла, –
Аибашьраан
Аибацәа ҳрацәан.
Нас ҳаиԥырҵит.
Ҳзааӡаз жәашықәсала,
Рус иҿыцӡан
Иалагеит зынӡа.
Еиҭарааӡан,
Еиҭацеит «ибналан»,
Абас иҟоуп
Дара рлахьынҵа,
Рнапаҿоуп инеиуа
Зегь ахьқәыԥшхо, –
Аӡә дарԥысхоит,
Егьи дҭыԥҳахоит,
Агәы рзынхоит
Ҳарҵаҩцәа ишыԥшқәоу,
Аха рхаҿы
Ашла еиҳахоит.
Иацы ашкол
Иалгаз аныԥсыло,
Авальс абжьы
Шьҭыҵуеит оумашәа
Ажәҩан иалоуп.
Урҭ кәашо-иааҭгыло,
Рыԥшӡаракәын
Исзырҳәоз ашәак.
Абырлашқәа
Неиуеит еилагылан,
Ас ишәҭыцу
дарбан рыда здам!
Шәырмыҳәалан,
160 Терент Ҷаниа Терент Ҷаниа 161
Дадраа, ашықәс дуқәа,
Саргьы усҟан
Жәаа шықәса сырҭан.
Аха, иахьа
Ас ижәбартә санышла,
Шәара шәқәыԥшра
Саҵашьыцуа стәеит.
Шәынтә сазхәыцит
Сара уи сшаҟәыҵра, –
Нас сышлара
Сқәыԥшны сҟанаҵеит.
1974 ш.
Ажәҩан ду сааҭуп,
Иссируп, иԥшӡоуп.
Аеҵә секәындқәа
Ахькыду, – имацәысуеит.
Ихыцны асааҭ аҿ
Иахаршәу са соуп,
Сара – асекәндқәа
Сыхьӡоит, исаԥысуеит.
1974 ш.
СҲАҚЬЫМ
Уара унапқәа сара рыгәра згоит,
Сҳақьым, уара унапқәа даара ихаауп,
Урҭ иымоуп мчык зегьы ирыхьӡо.
Аха имаҷуп сашәақәа, ирыхҳәаау.
Сҳақьым, сҳақьым,
Сара сгәыӷра.
Сҳақьам, сҳақьым.
Сара сыԥсынҵры.
Уара урыхәшәуп
Счымазара, сыхәра,
Уара иулшоит
Мҵәыжәҩада сыԥрыр.
Са санықәԥоз, – уакәмзар сҭахон,
Амца шыра салган сугахьан.
Сҳақьым, усҟан уажәақәа сдрыԥхон,
Урҭ мыцхәы исгәалашәоит иахьа.
Сҳақьым, сҳақьым,
Сара сгәыӷра.
Сҳақьам, сҳақьым
Сара сыҵсынҵры.
16 Терент Ҷаниа Терент Ҷаниа 163
Уара урыхәшәуп
Счымазара, сыхәра,
Уара иулшоит
Мҵәыжәҩада сыԥрыр.
1974 ш.
Абар ҳаиқәшәеит ҳамала,
Аԥшаҳәала ҳцон.
Ага цәқәырԥо гьамала,
Аԥша ҳаннадон.
Ҳтәеит. Дызҿугьы цәажәароуп,
Даагылалоит нас.
Саргьы сцәажәоит... хьшәашәароуп,
Сҟамлаӡац абас.
Уажәоуп уи аԥҳәызбара
Данаго дбаны,
Ухых уагоит лыԥшӡара,
Дшами дымраны.
Дсыватәоуп бырфын –цахан,
Далҵызшәа алакә.
Дбырлашха, дыссирӡаха,
Лакәым, мап алакә.
Ишԥазури схәыцрақәа,
Сҿарҳәеит сеилаԥах.
Лара лқьышә ҟәымшәышәрақәа
Снархьыԥшуеит еиҭах.
Ҳтәан. Иҭынчран. Лыԥшқара,
Гә-хыхган, агәра згон.
Сацәыԥхашьон сышлара,
Ацәқәрԥ шлақәа ччон.
1974 ш.
ҨАԤХЬА
Ҩаԥхьа ҳаиԥылап,
Ҩаԥхьа ҳаиқәшәап,
Амҩаҿ, агәашәаҿ, абаҳчаҿ.
О, нас иагараан
Амра ҭашәап,
Аеҵәа цәырҵып еихаччо.
Ҩаԥхьа ҳаиԥылап,
Быгәрымып, бнаҳәып.
Бгәырӷьап са санбыргәамҵуа.
Бзиа ишԥаббо,
Сгәаҟыр, слаҳәыр,
164 Терент Ҷаниа Терент Ҷаниа 165
Сара сахьгылаз ҵлак амҵан.
Шаҭарак рылам, –
Ашықәсқәа цоит,
Иҳамоуп ақәыԥшрагь аамаҭала.
Мшәан иабасҭаху
Ахәыцра сызҵоу?
Ԥшәымас самазар схала!
Ус аԥсҭазаара
Цоит, ицаӡоит.
Маҷк ауп ба бымыш ибнаҭо.
Бара быссирнаҵ –
Ихаауп, илашоит,
Аха, ибдыруаз, ҳашаҭом!
Еиӷьуп ҳаиԥылап,
Иҿыцны ҳаиқәшәап,
Амҩаҿ, агәашәаҿ, абаҳчаҿ.
Амрагь иагараан,
Ҭынч иҭашәап,
Аеҵәа цәырҵып еихаччо!
1974 ш.
АШЛАҚӘА РҚӘЫԤШРА
Иџьоушьап иҷкәынӡоу ашьхақәа рҟәышра,
Игәамҵуам, ихырхуом, иԥагьам бзынҵы.
О, мшәан. ишԥеиԥшу сымшқәа рқәыԥшра,
Зыдгьыл хазыназ иамеигӡаз зыԥсы!
Ашьанҵа иагәылаз сӡыхь аҟәымшәышәра,
Сӡыхь аҟәымшәышәра... Иауам ихәашьыр!
Ицқьоуп иара усҵәҟьа сышлақәа рқәыԥшра,
Урҭ ракәын иухызцоз. Аԥсны, уа ушәшьы!
Сҵыс иаҵәа халеит сышьха кьышәкьышәра,
Сҵыс иаҵәа шәарцу ҵаҟа ианыԥшуа?
Аҳаҭыр дуӡӡоуп сышлақәа рқәыԥшра.
Анасыԥ имоуп урҭ рымаҵгьы зуа!
1974 ш.
АЧУ-АЧУ
Аҽқәа неиуеит, аҽқәа ҭрысны,
Аҽқәа карцаӡом ирысны,
Урҭ ҟамчыми иддырбо,
Нас ишьҭыҵуеит иҽырбо,
Аха ирылҟьеит иаҳа имаҷу!
– Ачу-ачу, ачу-ачу!
166 Терент Ҷаниа Терент Ҷаниа 167
Шьоук ахьгылоу зынӡа идысны,
Рыбла рхыми ираԥысуа,
Шьоук аҽызоуп излацәажәо,
Аҽырыҩра даара иақәшәо,
Сабаӡами абӷа иақәҷу!
–Ачу-ачу, ачу-ачу!
Зымҩа дгылоуп аҭаҳмада,
Дымгәаҭеиц уи иахьада, –
Имаҭа дақәтәоуп иараиҽыхәа,
Аҽыхәа иеиуеит ахәдагәы ырхуа,
Уажә игәеиҭеит иаргьы иамчу!
– Ачу-ачу, ачу-ачу!
Ҽаџьара аҿар еидгылоуп,
Алафҳәара урҭ ирылоуп,
Аӡәы илеиҽырбоит жәаҩык,
Иавалазгьы рацәаҩуп.
Ирылымшозеи? Шәҭуп, какаҷуп!
– Ачу-ачу, ачу-ачу!
Анахь иубоит ҵлак еиқәышла,
Иузыҵыхуам уи даушла,
Ажәа ссиргьы уаҟа иԥрит,
Нас аҿаргьы шьацәхыртәит...
Ларгьы дцәырҵит лыбла чча-ччо!
– Ачу-ачу, ачу-ачу!
Ицоит, ицоит ршьапышьҭыбжь иалҵны,
Уаатәыҩсоушәа аҽқәа еицлабны.
Ишԥабзиоу урҭ мааԥсар,
Ахаҿы еиԥшны инаӡар!
Избоит уаанӡа иабжьоу шмаҷу!
– Ачу-ачу, ачу-ачу!
1974 ш.
АҨНЫҞА
Аибашьра иалгеит,
ишәҭуан аԥсабара.
Дхынҳәит афырхаҵа,
иԥҳәыс дизыԥшын.
Дхынҳәит напыда,
Икажьын игәара,
Игәара ҭынхада
Инапы аҭахын.
Нас асабицәа
Иԥылан аҷҷаҳәа,
Инаха-ҩахан,
Игәашә аадыртит.
Аха иааҭгылеит.
Рыблақәа ҭхаха,
Дгәыдрымкылеит.
168 Терент Ҷаниа Терент Ҷаниа 16
Игәы дмырхуҷит! –
– Уԥсы еиқәхазааит! –
Агәылацәа иарҳәон,
Шьоукгьы рылабжыш
Уа ирҵәахуан.
Иԥҳәыс дырԥылон,
Иԥҳәыс инаскьалгон,
Иԥсы ахьлоуз
Дгәырӷьон, дԥыруан.
Абыржә дгарҵызшәа,
Иқьышәқәа ирызналгон.
Афатә, ашьыжь,
Шьыбжьон, хәылбыҽха.
Иаргьы длыхәаԥшуа,
Ашьшьыҳәа илбааидон,
Мҳаҵәла илҭоз
Уи ихәы-ԥха.
Иԥҳәыс ауҭраҿ
Драшәон ахәхә-хәхәаҳәа.
Длеиҩеиуа длыкушон
Дахьгылаз иара.
Адгьыл чашәра
Аарҳәра игәаҳәон,
Аха иабаҟоу,
Иабаҟоу инапқәа!
Деилылхуан, деилалҳәон,
Дихәаччо ԥшьаала
Иаргьы дрыцҳаишьон,
Илабжыш цон.
Лхы ааишьышьыргьы
Иҭахын инапала.
Аха, напыда, –
Гәыла иауӡом.
Дгылан, иԥҳәыс
Длыхәаԥшуа дгылан,
Лхы-лҿы макьана, –
Иссирын, иԥшқан...
Уи – ахаҵара
ҟаиҵеит иара итәылаз, –
Шьҭатәи ахаҵара –
Ла лаԥхьа ишьҭан.
1974 ш.
СЫРМА
Сырма даара деилахоуп:
Сахьак ҭылхырц уи даҿуп.
Шәыгак цәышуп, иҵаӷоуп, –
Шәыгак арҟаԥшьит лхы-лҿы.
Аҵлақәа жәпахеит хазы,
Аӡиасқәа цоит иҭәны.
170 Терент Ҷаниа Терент Ҷаниа 171
Ас дунеик лымбацт бзанҵы,
Дины даақәлазар Аԥсны.
Ашьхақәа цырцыруеит наҟ,
Амра рхалашоит дара...
Сырма хуҷ изабалак,
Лылаԥш иҵашәом абра.
Нас иҭылхит уи дзышьҭаз –
Дунеик амбатә иаҟароу.
Аха уаҟа инлырхаз –
Лара леиԥш – ахәыҷқәа роуп.
1975 ш.
АКӘАШАРА
Ашәа рҳәон, еинырҟьон иасны,
уахь иԥшуан ачара аанҿасны,
ҷкунки ӡӷабки
уа еицықәлоит,
кәашарала жәҩангу икыдлоит,
ажәлар ԥшын.
ишанханы...
Ашьҭахь иқәҵит иааԥсаны.
Нас еиҭақәлеит шьоукы иҿыцӡан.
Зегь иреиӷьхар – рҭахыҵәҟьан,
Лӡара ехатыр
ла деимхәыцуп,
амца деиԥшуп, иаргьы дкәыицын,
ажәлар ԥшын
ишанханы –
рхала иқуҵит иааԥсаны.
Иқәҵуан уаҟа иааԥса-икара,
иқәҵуан урҭ иныжьны хаарак...
Ашәа рҳәон,
ирҳәон еинырҟьон,
сара хәыцрақәак сеинырҟьон:
рхала иқәҵуан,
иааԥса-икара, –
аԥсҭазаара еиԥшын даара.
1975 ш.
Бхахәы салаԥсалон срыцха,
Быжәҩан саҵан сымзаны.
Насыԥ змамыз Терент рыцҳа,
Ба бгәы иақәшәоз мҩак санын.
17 Терент Ҷаниа Терент Ҷаниа 173
Санын амҩа, амза сакәшон,
Дгьыли жәҩани срыбжьакын.
Ашьха шысҳәоз, ага сақәшәон,
Срыфҩит ашәҭқәа рыбжакы.
Ус ицоз, аха, ианбанӡа?
Амра халан, иҭашәап.
Ажәҩанаҿ ихьшәашәап амза,
Сыхнахп еиқәаҵәоу ашәак.
Шьыжьык ажәабжь бзынарыцҳап,
Ҽуаҩк дцәажәап бнартәаны:
Насыԥ змамыз Терент рыцҳа,
Бнихагыл аҵыхәтәаны.
Нас ашәаџьҳәаҩ иҽы днақәтәап,
Ҭынч гурҩала дҭыҵны дцап.
Былабжыш ашьац инақәтәап,
Ма днаскьабгап, ма быччап!
1975 ш.
МОСКВАТӘИ АҴЫХ
Москватәи аҵых, – Москватәи алакәқәа,
Москватәи аҵых аӡыхь еиԥш ицқьоуп.
Сара сыргәылоуп ахәыцра ҳалалқәа,
Ажәҩан сгәыӷрақәа рыла иҵҟьоуп.
Москватәи аҵых – абаҳчаҿы ҩыџьа...
Москватәи ацәымзаҿ ихиаалаз асы.
Сара, Москватәи амза иаҩызаз,
Уи ада сызмыцәо сықәхоит лассы.
Москватәи аҵых – аҵааҵла рахра,
Цәашьушәа игылоуп сара схаҟны.
Ахәрақәа знугьы, иацәынхазгьы ахәра,
Москватәи аҵых иаԥылоит акны.
Москватәи аҵых, Москватәи акаршәра,
Москватәи ашәа иҟәандоу абжьы,
Сахӡыӡоит Москватәи аҵых еиҟәшәар ҳәа,
Аҵых ааныжьны иаар ҳәа шьыжьы...
Москватәи аҵых, – Москватәи алакәқәа,
Москватәи аҵых аӡыхь еиԥш ицқьоуп.
Сара сыргәылоуп ахәыцра ҳалалқәа,
Ажәҩан сгәыӷрақәа рыла иҵҟьоуп.
1975 ш. Москва.
174 Терент Ҷаниа Терент Ҷаниа 175
АҬАК
– Мшәан, дабаҟоу,
даабаӡомеи бхаҵа?–
Аԥшәма ԥҳәыс
илазҵаалоит абас.
– Ибӷа ԥҵәеит
ақьаад-еидара дшаҵаз,
Ԥсшьара дыҟоуп! –
лҳәоит дынхьаҳәны нас.
Ԥсшьароуп иахьӡу
убри ауп исхароу,
Аха, адәы сықәлеит.
ус сины...
Бара биашоуп:
акы еиԥшым ԥсшьароуп,
Са сангыло
ажәеинраала ҩны.
1976 ш.
Аҳәылыҳәа илаиуеит асы,
Сқьышәқәа ирықәԥсоит,
Ихиаало, иҽырбо.
Уи шьамхаҟынӡа ишьҭалоит лассы,
Арԥарцәа аӡӷабцәа
Асы иадыргоит.
Аҳәылыҳәа илеиуеит асы,
Илеиуеит ихәмаруа,
Сыхәда иҭаԥсоит.
Сгәырӷьоит иалагаз ашьыжь иацы,
Уаҳа иаҟәыҵуам,
Илеиуеит, иааԥсом.
Аҳәылыҳәа илеиуеит асы,
Адгьыл саан-ду
Ианылоит иара.
Абас ицаларгьы, издыруеит са сзы,
Араҟа иԥхарроуп,
Иҟам ӡынрак.
Аҳәылыҳәа илеиуеит асы,
Дгьыли-жәҩани
Еиԥшушәагьы збоит...
Москва ианаало, ишкәакәоу касык,
Аӡын-напҟаза,
Ишәҭышха иаԥоит!
1976 ш. Москва.
176 Терент Ҷаниа Терент Ҷаниа 177
Абла иаҵәа мыччар –
Усҟан иԥшӡаӡам,
Аӡышьҭа ду еиԥшуп,
Уи аӡы зҭаӡам.
Мап, иаҵәамзар акәхап,
Баша быблақәа,
Урҭ ирымоуп иҵәахны
Сара сгәыӷрақәа.
Мырхәагоушәа урҭ
Срыԥылоит сгәырӷьаҵәа
О, ихазы дишазар
Акәхап уи Анцәа.
Дцоит ашьшьыҳәа схәыцра, лыман
Дцоит лара
Сара схәыцра ссирқәа
Шәныҟәа шәызхара!
Схәыцра ба ианбыцу
Усҟан са сшәаӡом,
Бгәыӷра сымоуп, гәыӷрак ыҟоуп
Уи нҵәаӡом.
Аха сгәыӷра сышҟа уаароуп
Мышкы зны
Сгылоуп уаанӡа сыбла иаҵәа
Сылзыԥшны.
1976 ш.
АҚАЛАҚЬ ЛАША
Москва сыҟоуп:
Сышьха лакәқәа сгәалашәоит,
Игәхьаазгоит
сымреи сыдә-кашьшьыреи.
Москва лашоуп,
Уи разуп акалашәа,
Ахаан Кәыдры,
Кәыдры аӡиас, шьыри!
Ахан дуқәа
Снаскьаргоит исыцкәашо, –
Сқыҭа-ԥацха
Сгәалашәоит уажәы.
Сара сбыргцәа
Рлабашьақәа ныҵакшо,
Ирҳәоит ирбаз,
Ираҳаз ажәытә.
Москва сыҟоуп,
Гәыӷырҭас уи сымаӡоуп,
Аха Кәтол
Са сзааӡаз ауп гарала.
Москва, схыухит.
Изӡаӡом са сымаӡа,
Кәтол сыԥсахыр ҟалап
уара ухарала.
Москва сыҟоуп:
178 Терент Ҷаниа Терент Ҷаниа 17
Сышьха лакәқәа сгәалашәоит,
Игәхьаазгоит
Сымреи сыдә-кашьшьыреи.
Москва лашоуп,
Уи разуп акалашәа,
Аха Кәыдры,
Салажьындаз, шьыри!
1976 ш. Москва.
Москва – сара сгәаҵа иалнахызоуп,
Уара узыҳәан схы-сыԥсы ҵәахуп.
Са сдунеи аӡы иаҵәа уаҩызоуп,
Уӷба шкәакәан уара уаҟа ухыуп.
Москва салоуп, сахьыԥшра сыздырам,
Са срыхьӡом зегьы, – убас сшанхоит.
Ашҭа сықәсуеит, нас уӡиас сыруеит,
Ԥшәымаҵас ауп ара са сшынхо.
Ихәыҭхәыҭуеит аҵлақәа, аҭӡамцқәа,
Ҭынч игоит Цветаева лыбжьы.
Ахьы каԥсо, аԥхынра ацамҭаз,
Иаауеит уа ҭагалантәи шыжьык.
Нас абӷьы-лас Пушкин днылагыло,
Амш-ҩежь дагәылсны дцазшәа збоит.
Сара ԥсаҵлак снеины саҵагылоит,
Уара умза аҵаҟа сҽырбоит.
Уара умза арахәыцқәа рыла,
Уа икнасҳаит шьҭа сара сыԥсы.
Ҵааҵлақәак, избоит, гәалак рымоуп, –
Урҭ Есенин дрықәшәом хәылԥазы...
Москва – сара сгәаҵа иалнахызоуп,
Уара узыҳәан схы-сыԥсы ҵәахуп.
Са сдунеи аӡы иаҵәа уаҩызоуп,
Уӷба шкәакәан уара уаҟа ухуп!
1977 ш. Москва.
БАРА БЫХЬӠ
Сара иахьа сынхаҩызар,
Быхьӡ ахысҵон сыҩны.
Избанзар, – дыҟам бҩыза, –
Бҭахызаргь – ибысҭоит иҩны.
Сара ахьӡқәа сдыршозар,
Быхьӡ ауп ирхысҵоз зегьы.
Ԥсуала ахьӡқәа ддыршьозаргь,
180 Терент Ҷаниа Терент Ҷаниа 181
Ба быхьӡ исыршьом аӡәгьы.
Сахьа ҭыхҩыс сыршьозар,
Бсахьоуп иҭысхуаз сара,
Схәыцраҿ сгәыӷра лашозар,
Иалоуп уи быбзоура.
Сара – сбаҟа ҟаҵаҩызар,
Ббаҟа сыргылон ицәны.
Сбыццон, нас хаҵаҩызас,
Сара бансыццоз аҽны.
1977 ш.
Актәи аҵәца –
Сҳәатәы ханаҵоит, –
Ашәҭыц аҿысхуеит,
амра ласҵоит,
Аҩбатәи аҵәца –
исҳәоит уи атәы:
Изызӡарызеи,
еиқәшәоит ҳа ҳҳәатәы.
Ахԥатәи –
аԥырра еиԥшуп цәгьала,
Уи аҳәатәыҵәҟьа сзахыԥом сара.
1977 ш.
АҴЫХ АԤСРА
Аҵых акацхәқәа иеибанаркын,
Аҳра мҵарсны иаақәлеит адәы.
Уи алашьцара иахӡыӡо иакын, –
Иакын, избанзар, иазгәакьан, иатәын.
Аҵых ахьықәыз иччон адәаҿы,
Идыруп, аусқәагь иара еиԥш илашьцан.
Аха – ҵхабжьонҟа анеира иаҿын, –
Аҵых ашара абар аҭахӡам.
Инеиуан... Лабжышла уи кәабаӡан,
Изеилгарымашь, иахьгәаҟуа лассы,
Ашьҭахь еилаҳаит... Ишеит иккаӡа
Абасоуп ишҭало ашьыжь аԥсы.
1977 ш. Москва.
АҴААҴЛА
Аҵааҵла, аҵааҵла хьшәашәа,
Ушкәакәаӡа, хыхь ухалт. избоит,
Ишԥаҟәандоу, аҵааҵла, уашәа,
Аха, ԥшак аныҵыҵуа суцәшәоит.
18 Терент Ҷаниа Терент Ҷаниа 183
Иарбан ҭынч угылан узырхәыцуа,
Иарбан иуҳәарц иуҭахыз са сҿы?
Иамуит, сгәы иауам, уара сзыԥырҵуам,
Уара уҭоуп уҭагьежьуа сгәаҿы.
Аха иумоуп наунагӡа гәалак:
Уара умҵан рыбаҩқәа каԥсоуп,
Уара узыҳәан амца шыра иалаз,
Уара уеиԥш ахалара иаԥсоу.
Урҭ иурҭеит аура, алашара,
Урҭ иурҭеит рыԥшӡара, рҿара,
Убри азакәхап, амца ма аԥшалас,
Изрылымшо уа урхәашара.
Уҟоуп ҩызас уара, аҵла хьшәашәа, –
Уаҟа ҩыџьа рымаӡа ҵәахуп:
Ҷкәынки ӡӷабки уажә еибырҳәеит ҩ-ажәак, –
Еидырҳәалеит ҩ-ажәак ҩыџьа ргәы...
Аҵааҵла, сҵааҵла ашәшьыра
Сара џьанаҭ самоуп сыртәаны.
Аԥсынтәыла уаларсында, шьыри,
Саргьы суман уаҟа смахәҭаны!
1977 ш. Москва.
АҬАЦАЦӘА
Ҿыц аҭаацәара иалало аҿарацәа Кремль
аҭӡамц ааигәа ижу, макьана зхаҭара еилкаам
асолдаҭ инышәынҭраҿы инеины иааҭгылоит.
Ааи, уажәыгьы
Уара ухьӡ рыздырӡом,
О, уаха змадаз
Аибашьраҿ зны...
Аха ҭацацәак
Уаԥхьа иаацәырҵуеит,
Амаҳәцәа рыцны,
Ашәҭыцқәа кны.
Уахьынтә абӷьыцқәа
Шьҭалоит ашьшьыҳәа,
Шьал-иаҵәак каршәу
Џьушьап ҵаҟа...
Дҵас иҟаҵоушәа
Шьаҿак шәымҵысын ҳәа,
Иахәаԥшуа игылоуп
Уара убаҟа.
Нас иаахәыҭ-хәҭны
Ицәажәоит гәаныла,
Ажәҩан-цқьа иаҳәоит,
Нас аразҟы.
Ашьҭахь ашьшьыҳәа
Рымҩа ианылоит,
184 Терент Ҷаниа Терент Ҷаниа 185
Маҷк еиқәнаҵазаргь
Рылахь акы.
Уаԥхьа ишьҭалоит
Аҭацацәа рышәҭқәа, –
Уара уахьыцәоу
«Ҭабуп» ҳәагь узҳәом,
Уаҵәахуам амра
Ангыло, ианхышәҭуа,
Ԥҳәызбак улԥылан
Ҭацас дугом!
Иуҳәаруеи, аҭаца
Џьара дузыԥшызу?
Ашәҭқәа лгахьазу
Мамзар ҽаџьара?
Ара – аҭацацәа
Ар-уаа ирҩызоуп, –
Маҷк ихьанҭазаргь
Урҭ рмаҵура.
1978 ш.
АԤСУАК ЗНЫ ҲАИҬАН...
Н.Ч.
Дгьыл ҳаракаҿ
ԥсуак зны ҳаиҭан
(Уахь дышца,
дышнанагаз сыздырам.
Иашҭа-игәара –
ԥсуаҵас иҭбаан,
Ал, ашымҳа...
иарбан уа иҭагылам.
Араш ақәцәан
ажьымжәақәа нхазаап,
Иус далган
аԥшәма нар дылбааит.
Шәанаџьалбеит,
хыхь шәыԥшы иауазар! –
Аҳардан афҩы
абра исаҳаит.
Дгьыл харакаҿ
«иааиртын» Аԥсны,
Дынхагәышьеит
уа наӡаӡа ихала,
Ԥсуак дыҟан
қыҭак рыгәҭаны,
Аха дрыуан
қыҭак уи акала.
Даашанхеит,
иџьеишьеит уи ҳанцәажәа,
Илабжышқәа
дрылаччо дынхеит.
– Сшәыкәыхшоуп... нас,
абри акәхеит иажәа,
186 Терент Ҷаниа Терент Ҷаниа 187
Настәи... наҟ
уи иблақәа ирҳәеит.
Уажәы-уажәы
дҳакәшон уи дҳахӡыӡо,
Изхара ҳаибарц
даҿын иара.
Иԥшәма ԥҳәысгьы
«Шьҭа иазхоит» лыздырӡом,
Даҿуп ҳаишәахь
афатә аагара.
Ргәылацәа ҳәа –
ашә аартуп, иҩналоит,
Иҳаихырхуан
аԥсшәа рҳәоит зегьы.
Иара иоуп
Лымкаала ажәҩан иалоу,
Игәырӷьара
изынкылаӡом аӡәгьы.
Аԥсышәала
иалагӡан иахьала,
Уи, сыԥсымзар,
Зегь иҳәарц даҿуп...
Избоит амрагь
Шьҭа лассы инӡаалоит,
Ҳаргьы ҳамҩа
кыр хара иԥшуп.
Нас ҳаиԥырҵуан:
ҳҭыҵуан иара иашҭа,
Ҳцон Аԥсныҟа.
Дгылан ибла ҭаа.
Ахәра иаҳҭаз
дсырбарым ҳәа дашьҭан,
Ҳцозҭгьы акәхап
Иара игәаҵа ҭԥаа.
1978 ш.
АԤХЬАЖӘА
Сымш, ибдыруеит аԥхьажәа шыҟоу,–
Аԥхьа ианырҵеит иззыркыз са соуп,
Аха уи ажәа иагуп ҳәа сыҟоуп,
Бара са сзыҳәа бзакәҵәҟьоу, бзыԥсоу.
Аԥхьажәа слымҳа инҭалан ицәажәоит:
Аԥхьажәа цәажәоит: сеиԥш аԥсабараҿ,
Амраз ахаан сшамеиӡго сыԥсы.
Амра зырҟәандаз иҿыцу ба бажәоуп, –
Аха ажәакгьы рҳәом бара бзы.
Ашәҭқәа ирыхӡыӡо дшыҟам џьара...
Сымш, саҭамыз, иаҩырцеит даара –
Ашәҭ ҳәа сызҿыҵәҟьоу – ба бакәын, бара.
188 Терент Ҷаниа Терент Ҷаниа 18
Аԥхьажәа цәажәон: иршәҭны цәаҳәала,
Уи иажәеинраала шьала ирԥхеит.
Усҟан ба бакәын – банрыԥхьалоз ԥшьаала,
Аԥшӡара ирыбҭаз урҭ ирзынхеит...
Сымш, ибдыруеит аԥхьажәа шыҟоу, –
Аԥхьа ианрҵеит иззыркыз са соуп.
Аха уи ажәа иагуп ҳәа сыҟоуп,
Бара са сзыҳәа бзакәыҵәҟьоу, бзыԥсоу...
?978 ш.
АЗАР
Иааҩуан харантәи аҽыҩҷкәынцәа рашәа,
Иааиуан ахацәа руапа иҭашьшьы.
Ихалон азаргьы, мчык уи иакӡамшәа,
Ох, игәыҿкааган изҳәозгьы рыбжьы!
Ишыҵҟьара иҟан рҽыҩқәа ӡыӡымкуа,
Азаргьы уарҳалҵас ирзышьҭан дара.
Инеиуан аҽыҩқәа; адгьыл иазымкуа, –
Уи рҽаҟәыхны иԥырны ишцара.
Иааиуан, имҩасуан... Ашьҭахь сыԥшызар,
Аамҭа цазаап... Асы сҭанасӡеит.
Арҩаш ихшәалаз абӷьыц-лас иаҩызан, –
Аҽыҩқәеи азари ниасны ицеит.
1978 ш.
Сацгылт ақыҭа,
Шьҭа ишьыжьын,
Аԥҭақәа кыдын.
Ацәа иашьын.
Амра иаԥылон,
Ашьхақәа ран.
Акакаҷ гылон.
Шьҭа иааԥынран.
1978 ш.
АЖӘЕИНРААЛА ЛЫҨУАН...
Ажәеинраала лыҩуан
Зны аԥҳәызба.
Лынасыԥ еиԥш
Ажәа лыԥшаауан.
190 Терент Ҷаниа Терент Ҷаниа 191
Уи зны-зынла
анцәахша диҩызан;
Ус анакәха, –
сахьа ссирк ииуан.
Ажәеинраала лыҩуан
зны аԥҳәызба,
Дгуаҟуан уа,
цәашьушәагьы дӡыҭуан.
Усҟан, – ан насыԥда уи дылҩызан;
Ус анакәха, –
сахьа ссирк ииуан.
Ажәаинраала лыҩуан
зны аԥҳәызба,
Дгылон, дтәон,
ауадагьы ӡрыҩуан.
Аԥхыӡ иарҵәыуоз
ҵыс иаҵәак даҩызан;
Ус анакәха, –
сахьа ссирк ииуан.
Ажәеинраала лыҩуан
зны аԥҳәызба,
Ашьха дхалон,
амра ацыԥхь кны.
Уажәшьҭа дласын,
ажәҵыс уи даҩызан;
Ус анакәха, –
дԥырлааит дҳаракны!
1978 ш.
САРА СЕИБАШЬРА
Сареи ажәеинраалеи
Аибашьра ҳаҿын.
Ахысыбжьқәа ааиуан.
Харантәи схаҿы.
Сара соуп уи раԥхьа,
Иақәлаз иара.
Ажәеинраала гәаан,
Иаҿын шьоура.
Схысуан икылкаан,
Агәы иарбаны.
Иавҟьон, иҭрысуан
Акы ианԥаны.
Ацҳаражәҳәаҩцәа
Ирҿымшәеит: «иазхоуп»
Сара исаӷазар,
Саргьы сраӷоуп»
Хаибашьра амца
Рнапы ахакны,
Ирԥхо иааиуан
Шьоукы адәаҟны.
192 Терент Ҷаниа Терент Ҷаниа 193
Макьана ҳабаҟоу, –
Ашьа каҭәалап,
«Ириааиуа ҳицуп»
Зҳәогьы шәҟалап.
Арацәа иаҩызан
Ихаҳцаз ашәшьы.
Унеины дгьыли
Жәҩани еиԥшьы.
Амца ҩацралан,
Иакит адунеи.
Аибашьра дуӡӡа
Ҳаркареит,ҳарҩеит.
Уаҳа сылымшан,
Скаҳаит, сышьҭоуп.
Аха издыруеит
Сашҭа сышҭоу.
Уаанӡа усгьы,
Саӷа дсыцәгәышуеит.
Аха сызгылар,
Еиҭа сеибашьуеит.
197 ш.
АБРА СЫНХОИТ
Абра сынхоит. Ишԥабзиоу,
Ари адгьыл, Аԥсынтәыла!
Сара исҳәоит сара исыуоу,
Сашьцәа рашәақәа хкы-хкыла.
Амза лашо,
Ҳашьха ирхоуп,
Ирыхәлаччо гәы-разыла.
Абар избоит икарахан,
Ага-цәқәырԥа ацәа иалан.
Аԥсуа каҷыҷ еидараха,
Сара сқәаҵа иахьынҳалан.
Амра лашо,
Ҳашҭаҿ иԥхоит,
Ишԥассиру уи анӡаало.
Ара дынхоит ишәышықәсаз,
Зуаҩыбжара ирҭагылоу,
Ара ишәҭуеит инықәуԥсаз,
Ижәдыруама уи закә тәылоу?
Сҭынчуп, сгәырҩом,
Сымҩа лашоуп.
Ԥхьаҟа снеиуеит уи санылан.
Сара сынхоит... Усҩызазар,
194 Терент Ҷаниа Терент Ҷаниа 195
Цқьа ҳаицныҟәап Аԥсынтәылан
Нас иудырып са сымаӡа,
Ас изқәыԥшу уи атәыла.
Сҩыза усҭоуп,
Сынасыԥ уоуп,
Сара сгәырӷьоит уара ула!
197 ш.
Ажәеинраалақәа – агәы иаҭынхеит,
Аха ҩ-гәнаҳак рхы дырҵысит:
Поетк дыԥсын, – иҩымҭақәа нхеит,
Егьи дшыбзаз – иҩымҭақәа ԥсит.
197 ш.
БАРА БЫЗХӘЫЦРА
Бара бымшра сҿаҳәаны самоуп,
Бара бызхәыцра... Иабазгари схы?
Бара быблақәа, рыцҳа, сарамоу,
Амра аблақәа хыркыр рҭахын.
Бара бызхәыцра акәа сҭанаршәын,
Саман идәықәуп, сеидру иахьцо.
Ашьха иахысуеит, иқәусуеит акаршәра.
Мчыҟам, сыԥсымзар, бызхәыцра иахьӡо.
Бара бызхәыцра, – срыцҳаха самоуп,
Уи амҩадуаҿ сҳәо сҟанаҵоит.
Сҳәазаны снеиуеит, срыцҳашьа, иамои,
Уи сышьҭнахуеит, сышьҭанаҵоит.
Бара бызхәыцра, ишызбоз сканажьит,
Наӡаӡа сышьҭнахит, нас маҵуҩыс.
Бхала иббозар, сархәеит, саражәит,
Аӡәы симшьозаргьы ҟалап шьҭа уаҩыс.
Бара бызхыцра лакәхан идәықәлап,
Саргьы «ахага» хьӡыс исзынхап,
Аха аԥҳәызба, илбылхьоу дсықәшәар,
Усҟан, ҳәарада, сеиликаар ҟалап.
Еиликаап ашьацра сшылаз шьамхыла,
Нас дааҭгылан иҳәап игәаҟны:
Уи иԥсҭазаараҿ – иҽыларҟәны дгылан,
Лара лызхәыцра кны иҳаракны.
197 ш.
196 Терент Ҷаниа Терент Ҷаниа 197
МОСКВАТӘИ ААԤЫН
Москватәи ааԥын
Сибратәи аӡын иаҩызоуп,
Иҵаан аӷьеҩҳәа
Иқәлан инеиуеит аԥша.
Москватәи ааԥын, –
усҟан сара санизоуп.
Уи акәхап уи ааԥын
Сзашьҭоу са есымша...
Москватәи ааԥын
Аҟәатәи аԥхын иаҩызоуп,
Ишьҭыҵуеит аханқәа,
Урҭ зынӡа иҳаракуп.
Москватәи ааԥын,
Стәыла иакәыршоу хызоуп,
Аҵаҟа Аҟәатәи
Ашәҭқәа ашәҭра иаҿуп.
Москватәи ааԥын...
Уи дырроуп, уи усуп, уи қәыԥшроуп,
Москватәи ааԥын
Цәиаҵәоуп, цәыҟаԥшьуп, ԥшроуп.
Москватәи ааԥын –
Сара сыжәларқәа рҟәышроуп,
Уи ҳажәҩахыроуп,
Ҳаблақәа рыблақәа роуп.
Москватәи ааԥын, –
Снеиуеит сҽалажьны ԥшьаала,
Уи смырҵысӡакәа
Саман инеиуеит хара.
Ашҭа Ҟаԥшьала
Сысацәа неиуеит еишьҭала,
Иашьҭоуп ихырхәан
Ныха дук амҵан ақәра.
Слымҳаҿ инеиӡом
Урҭ иныҵаку ражәа:
«Ленин, игәакьоу,
Уаԥхьа ҳхырхуоит, ҭабуп! –
Кремль асааҭ ду
уаҟа ицәырнагаз ашәа,
Ашәақәа рашәа, –
Урҭ зегь реиҳа игәкуп.
Инеиуеит уи ашәа
Ленин ихәыцрақәа ирылсны,
Уи ҳа ҳнырхагоуп,
Уи ҳахьцаша ҳнарбоит,
Москватәи ааԥын, –
Уара, сныҳәақәа ирымшу,
Увараҿ аԥхын
Ааин ҭыԥҳаушәа иҽырбоит.
197 ш. Москва.
198 Терент Ҷаниа Терент Ҷаниа 199
АԤСУА ИАШҬА
Еиқәршәам ажәеинраала.
Исгәалашәоит аԥсуа иашҭа,
Аԥҭа ҽыҭ еиԥш
Ашьац тата...
Аԥацха,
Ақәаҵа,
Ахәыҷқәа...
Дкаҳа-бӷало аиҵыбӡа,
Аҩбатәи аҵәы дахан,
Уеизгьы-уеизгьы
ишәым-ихам.
Амжәа ацәҳар ахихуан ахԥатәи,(Дҽыбӷаҟазахар ҟалап
Ацәқәа раԥхьа дгылан
Аԥшьбатәи,
Уажәы-уажә даҳәон ацәмаа
акра.
Убас ҽакы даҿын
Ахәбатәи...
Цыгәҵыхәала ихҟьан аҳәысҭа,
Снапы иақәҭәаз џьысшьан ахш,
Сцәа санархеит...
Аҵәы иахаршәын акәапеи
Ахьа ашьапаҿы
аӡыхь иӡааԥшыло.
Аԥсабареи сареи ҳаилышьын:
Сара срыман аҵлақәа дацс,
Дара аԥсҭазара сырҭеит аҭакс...
Рыхәда еибакит
Араҵлаҿ ахьыжьқәа...
Еибарҟыжуан...
Иахьагьы аԥсуа
Иашҭа сҭаԥшуеит!
Хаҳәла икәршоуп ашҭа,Иҵәахуп, ихәаҽуп ашьац.
Аԥацха акәын игылоуп иханхан...
Ахан акәын –
Ажәҩан зегь арԥшӡоит.
Аха
Уарла – шәарлоуп ишыҩныҩуа уаҟа
Асаби ибжьы.
197 ш.
ИЗУРЫЗЕИ БАРА БЫДАҴ
Ҳара ҳқыҭаҿ аус маҷым, сықәлацәа,
Изурызеи урҭ са схала срыхьӡаӡом
Избан акәзар, уи аԥҳәызба, ирылацәаз,
Сара сышҟа амҩа дақәшәом, илбаӡом.
Бара сбышьҭоуп.
200 Терент Ҷаниа Терент Ҷаниа 201
Бара быда,
Исыздырам изура,
Бара быда,
Сара схала,
Самаҭәам аусура.
Арашәараҿ схала сгылан иамуӡеит,
Исымпыҵшәан уаҟа сҽага каҳауеит,
Баргьы бааины, дсывагылар иамоузеи,
Сынасыԥгьы нас идыр, уи акәхауеит.
Бара бсышьҭоуп,
Бара быда,
Исыздыруам изура.
Бара быда,
Сара схала,
Самаҭәам аусура.
Ажәҩан аҵан амра неиуеит иаҵалан,
Ачаирҭа лара дхуп длаша-лашо.
Сгәы иаанагоит ирзылуашәа ҭацара,
Ргәы иахәаны са сышьхақәа рнаалашьа.
Бара сбышьҭоуп,
Бара быда
Исыздырам изура.
Бара быда,
Сара схала,
Самаҭәам аусура.
197 ш.
АҞАМА
Хьыла-раӡныла ичаԥан аҟама,
Аԥсуа иӡара ианаалон иара.
О, ус анакәха, идуӡӡоу мчык аман, –
Џьара – ихьчаган, џьаргьы – иџьбаран.
Уи аума, сеидроу, иара саназхәыцуа,
Избоит азаҵәра ԥшушәа иҭааӡа,
О, заҟа шәҭыцгьы ашәҭра иаҟәыҵи, –
Заҟаҩ агазеи аргама, маӡа.
Сыбла ихгылоит ацыԥхьқәа алҵуа,
Аџыр еиҵыхра аԥсуа дшаҿыз.
Аԥсадгьыл аншәарҭаз – аҟама даргәамҵуан, –
Ишыҵҟьара игылан имцабзыз иҽыз.
Аӷа диԥылон иҟама ҿыц ала,
Аԥсадгьыл азыҳәа, акаршәра агәаҿы.
Абраҟа аҟама исзаҭом ахара, –
Аԥсны зегь анушәа збоит аҿаҿы.
197 ш.
20 Терент Ҷаниа Терент Ҷаниа 203
ИҞАЛАП...
Иҟалап бара ибтәызар
Аԥшӡара зегь. Иҟалап.
Иҟалап ба бзы ишәҭызар,
Ахьа, аца, акалам.
Иҟалап уаҵәы бҩагылан,
Амра иамабкыр бара,
Сымҩа аакнылан исҿагылар.
Ба ибхыбааз аҿара.
Игәнызгалап усҟан даара
Сыхгьы сықәыжь снатәалап.
Аха идыр – убри мацара,
Сазнымкыларгьы ҟалап.
Ибеихырхәап амырхәага,
Баԥхьа иааип иқьақьаны.
Ибеиҽырбап ага-хага,
Ашәҭыц ныҟәап адәаҟны.
Иҟалап зегьы сраԥысыр,
Зегьы срылыбкаар бара.
Са сызнысхьоу ҿыц санысып,
Еиҭасҳәынҷап аҿара.
Ашәҭ ашьыҵәра адәы ианықәым,
Бара бзын исыԥшаалап,
Ба боуп соуԥшәыл сара исыгу,–
Бара ибыгугьы дҟалап.
197 ш.
ИААЛЫРҞЬАН
Иҟоуп иаалырҟьан
Иашьҭоу аԥсра,
Ҵысхак рылҵыр –
Убри иацәшәаны.
Сара стәы уҳәозар –
Сыԥсааит сара,
Шәымхы санҭыҵлак
Цқьа ирашәаны!
Иҟоуп иаалырҟьан
Иашьҭоу аԥсра,
Ахьи араӡни
Хәцәахьы еизганы.
Сара стәы уҳәозар –
Сыԥсааит сара,
Иреиӷьу ҩымҭак
Аншәысҭо иҩны!
Иҟоуп иаалырҟьан
204 Терент Ҷаниа Терент Ҷаниа 205
Иашьҭоу аԥсра,
Ауаатәыҩса ирыхәо –
Цәгьарак изуны.
Сара стәы уҳәозар –
Сыԥсааит сара,
Шәыҩны раз иахьша
Анахьлак сыҩны!
Иҟоуп иаалырҟьан
Иашьҭоу аԥсра,
Ашьхахь иахьзымцаз
Ԥсаатәшәа иласны,
Сара стәы шәҳәозар –
Шәсықәгәыӷ сара...
Наунагӡа иҟаз
Ҳаԥсадгьыл Аԥсны!
197 ш.
АГӘАЛАШӘАРА
Ан. Аџьынџьал ихьӡынҩылоуп.
Аԥшаҳәаҿы ак сцәыӡит ҳәа сыҟоуп,
О, исцәыӡит. Сашьҭоуп, избаӡом.
Иац ахәлԥаз, изӡаӡом, аԥсыкоуп,
Уакуз џьысшьан даҽаӡәы сихьӡон.
Арахь саԥхьа уажәы-уажәы уааиуеит,
Амшын ашҟа убла хоуп, избоит:
Ажәҩан аҿы хьшьык аҵар ириааиуеит,
Аха урҭгьы аҵамхарц иқәԥоит.
Иубоит аҷныш ахәаша еимаркуеит,
Қьышәла аӡы иҭасуеит иҿыҭуа.
Урҭ хәашак ахьроуз ҭабуп рарҳәоит
Рышҟа изыршәыз ча цәынхак ҿырпуа.
Саргьы схәыцуеит: ҳӡыхь хәашьит ҳәа сыҟоуп
Изжәит, аха уи агьама гьамам.
Сылабжыш аналаҭәазгьы зныкоуп,
Иҟалазеи, ацқьара сцәагама?
Абаҳчаҿы шәҭык аҵаа акәшеит, –
Иҟалап уи уаҟа цқьа иҭаҳәҳәамзар.
Шьҭа ҳазымҵаап иҟалазеи, иақәшәеи,–
Иԥхон амза, нас иаҳцәыӡит амза.
Аха амра, иҟац, иаабац акәзар,
Ашәҭыц аиԥшҵәҟьа иарлашап ухәыцра.
Иҟалои, мшәан, Толиа, уара улакәзар,
Уҟаӡамкәа, ус ҳара уаҳхәыцзар?
197 ш.
206 Терент Ҷаниа Терент Ҷаниа 207
АԤСУА ЛАКӘҚӘА
Мцхәы игәхьаазгоит
сара аԥсуа лакәқәа.
Урҭ ракәын илакәны
Иҟазҵоз схәыҷра.
Аԥшӡара «зхәыцыз» –
Гәындаԥшӡа лакәын,–
Уи баҩлашала
иаҿын лырчара.
Сан игәыҭшьаагоу
алакәқәа еиҭалҳәон,
Саргьы гәаныла
Гәында дсыхьчон...
Ажәҩан ихалон
Зны ауарҳалқәа,
Уи иаҵагылан
аҭакәажәцәа ччон.
Зны адоуцәаҵәҟьагь –
ирылымшоз иарбан! –
Амра иаԥгылан
ашәшьы ҟарҵалон.
Усҟан, аиашаз,
аҩсҭаагь дшәарҭан,–
Дгәырӷьон, еиниҟьон,
дышьҭасуа дкәашон.
Аха иага, иага
гәаҟра ҟаларгьы,
Ахреи атышеи
Ирхалан иҭрыс,
Иаауан амҩа
џьамыӷәа иаркараз,–
Аинар-ажьи,
нас, ус Хәажәарԥыс...
Аԥсуа лакәқәа,
Сҭаршәуп шәа шәыкәа,
Сара шәқьиара
амҵан слаҵоит,
Шәа дышәцәынхазшәа
сиԥылоит Сасрыҟәа,
Саргьы Сасрыҟәа
сишьҭалан сцоит.
1980 ш.
ҬАГАЛАНТӘИ АШӘА
Иқәҵит ажәҵаргьы хиаало,
Амрагь шьҭа иԥхашьоит.
Амҵәышә аҵла иахьалоу,
Ақьаф ҭоуп, икәашоит.
208 Терент Ҷаниа Терент Ҷаниа 20
Ага-ашҭа ду еиԥшуп,
Агәеисра ацым оумак.
Аԥҭа – амра-ԥшӡа еисо,
Ишнеиуа иаагылоит џьарак.
Саарыхуан амхеиужь сҭагылан,
Рызна сырҭәит ацақәа.
Саԥҳәаҟәа ӡәӡәоушәа сапынла,
Иқәҟьан инеилап ақәа.
Аӡыхәашьқәа срыцқьон иахьызбоз,
Исхыбуан аԥсаатәқәа рыҭра,
Ашла агәыцқьара исҭон.
Са саҿагылон аԥсра.
Ҵаҟантәи ажәҩан аҟынӡа,
Шьаҿакоуп сара исзыбжьоу
Шәа шәоуп сашәақәа рымца,–
Урҭ зырҿыхо шәыбжьоуп.
Издыруеит, ахызаҵә сазгашам,
Лабжышла сыӡрыжәуп сара.
Цәамаҭәас ан лыԥхыӡаша,
Ӡахны исшәылҵеит лара.
Иазхоит, – аԥҭақәа хысцеит,
Иазхоит, – исрыцқьеит аӡы.
Амшын аӷбақәа хысҵеит,
Абџьар касыжьит иацы.
Иацынӡа баша искымызт,
Иахьа сазықәԥон сара.
Зегьы ишәзысшоит, ишәымаз,
Уи Амра, уи Аҿара!
Уи Амра Ашҭа Ҟаԥшь иқәсны,
Амҩа ду амоуп, ицоит.
Сацуп имыцәаӡо кәицны, –
Ҳдунеиаҿ аԥхара ласҵоит.
1980 Ш.
СҚЫҬА
Уахьынаԥшлак – иаҵәа бӷьылоуп,
Аԥсабара зегь шҭалаҳау.
Ашьац тата сылагылоуп,
Шьамханынӡа ишанаха.
Амра ҭынч, –
Бырфын рахәыцла,
Архаҿ аԥш
Асахьа ҭнахуеит.
Ааԥын!
210 Терент Ҷаниа Терент Ҷаниа 211
Абла хкра ушаҟәыҵра –
Кәыкәу дук
Иаҳнаҭом ҭахак.
Ӡахәа шьапык ал ихалан,
Иакәшеит хыхь «уала-ҭахыла».
Ҳара ҳашҭаҿ уи ахала –
Ажь аҵыргоит калаҭ хыла.
Ианыҭаатәу –
Шәаргьы шәсыхәа,
Ишәҳәа ҳқәаҵа иазызура...
Ас ианыҟоу –
Сыгәгьы сыхоит
Аусурахь, аусурахь.
1980 ш.
АИЦӘАЖӘАРА
– Ахаҵара ҟаиҵеит, – иҳәеит, –
– Амал ирҳан, ифеит, – иҳәеит,
– Зегьы ираҳаит, ирбеит, – иҳәеит,–
– Аха ажәак рымҳәеит, – иҳәеит
Хаҵак уа дахьтәаз.
– Ахаҵара ҟаиҵеит, – иҳәеит, –
– Иаб ибаҟа ҟаиҵеит, – иҳәеит–
– Ажәлар акәшеит, еизеит, – иҳәеит, –
– Ажәҩан ашҟа дыргеит, – иҳәеит
Аҩбатәи дахьтәаз.
– Ахаҵара ҟаиҵеит, – иҳәеит, –
– Ԥҳәызбак ибла дабеит, – иҳәеит, –
– Уи дышҵәыуоз дигеит, – иҳәеит, –
– Ажәак аӡәгьы имҳәеит, – иҳәеит
Ахԥатәи дахьтәаз.
– Ахаҵара ҟаиҵеит, – иҳәеит, –
– Ицымныҟәаз дишьит, – иҳәеит, –
– Абна дшылаз дцәашьит, – иҳәеит, –
– Ҳаргьы џьаргьы ҳмашшит, – иҳәеит, –
Аԥшьбатәи дахьтәаз.
– Ахаҵара ҟаиҵеит, – иҳәеит, –
– Амал ибеит, – игеит, – иҳәеит, –
– Аԥа диоуит, диааӡеит, – иҳәеит, –
– Ҳаԥсадгьылаз ҳамшәеит, – иҳәеит, –
Ахәбатәи дахьтәаз.
1980 ш.
212 Терент Ҷаниа Терент Ҷаниа 213
Аӡә аҽага икуозшәа
бжьык ашьшьыҳәа игон,
Бжьык еицамкуа игон,
Ашьыжь адәаҿы.
Мацаҵас уи ацыԥхь
нықәыԥсозшәа збон,
«Атыгә-тыгә» инҵәомызт
ашьыжь уи абжьы.
Аӡә аҽага икәозшәа
бжьык еицамкуа игон,
Саргьы ԥхыӡқәак срылан,
уаҟа сеилаԥах...
Сҩаҵҟьан, сԥенџьыр слахеит...
Уажәшьҭа агәра згон, –
Алашә днеиуан, иаԥхьа
ишьҭакшо лабак.
1980 ш.
БЫБЛА
Сара ашәҭқәа сымаӡам,
Наҟ, џьара иҵәахыуп.
Урҭ ирдыруеит сымаӡа,
Бара быбла рхуп.
Бара быбла иамадоуп,
Бара бзын ишоуп:
Сара сашәа игьамадоу,
Сара сзын иԥшьоу.
Бара быбла иамадоуп,
Сышлара, сҿара.
Бара бгәаҵа иамада,
Ҩызарак зура?
Бара быбла ԥшаласуп,
Стәаны сазыԥшуп.
Сара сгәыӷра иаласуеит, –
Сара сгәы иаԥшьуп.
Урҭ мыч ҷыдак раҭәашьоуп,
Урҭ ҽакала ишоуп,
Исҭахыҵәҟьоу раҳәашьа,
Сақәшәом, сыԥхашьоит.
Аха сақәмшәозаргьы,
Урҭ сара сырбоит.
Ус анакәха, сшәозаарын,
Ргәахы иасыргон.
214 Терент Ҷаниа Терент Ҷаниа 215
Наҟ сыблыр иԥсаԥахон,
Уаҟа снаӡаны...
Бара быбла савахеит,
Саргьы смаӡаны.
1980 ш. Москва.
АИААИРА АВАЛЬС
Гәырӷьара ныҳәак мҩаԥысуан азалаҿ,
Ачараҿ итәоушәа ашыкьбыжьқәа гон.
Ацыԥхь цырцыруан рыбла ихыԥсало,
Алу иаҩызаз амра лагон.
Ажәларгьы, уаҟа иахьгылаз, еилысуан,
Аха дҵысӡомызт хаҵак дахьтәаз.
Илахь инақәкны иахьанӡагь ихысуан,
Аибашьра ашықәс – ибжара згаз.
Уи заҵәык иакун. Цқьа дырбаӡомызт,
Ишьҭахь игылан ҭынч ҩ-лабак.
Аха дҳәыркьиуа идирбаӡомызт,
Аибашьра уи изыннажьыз агра.
Ихәмаруан, еиԥылон, иакәшон асцена
Аҷкәын, аӡӷабцәа – ргәы ԥырԥыруан.
Афымца лашара зны иаакеи-цеиуан,
Зныхгьы иаакылҟьан ахәыцра рбылуан.
Усҟан, ашьшьыҳәа, ажәҩан иаҿшәазшәа,
Иаақәлеит «Аиааира авальс» лабҿаба...
Дкьакьаӡа дҩаҵҟьеит, дҵак идырҵазшәа, –
Ишьҭахь ишгылаз иԥшын алаба...
?980 ш.
АҼЫРЫҨРАҾ
«Чоу» анырҳәа, нас иҩаҵҟьан,
Рыхқәа рықәыршә аҽқәа цон.
Амҩа урҭ аркарон, иацҟьон,
Аха мчык иканаҵон.
Сара сҽыхәа аԥхьа игылеит, –
Сара сиашьапкит анцәа:
«Суҳәоит, уи зегь раԥхьа игылаз» –
Са стәы иамазкуаз рацәан.
Аҽқәа ирыҵаҳәҳәон иахьакәшоз,
Даргьы цон цәаҳәак ишху.
Аҽқәа ракәу, ҳара ҳакәу,–
Аԥхьагылара зҭаху?!
216 Терент Ҷаниа Терент Ҷаниа 217
Аха инеиуан дара шәахха,
Иааԥса, икараха, иӡыҭны.
– Суҳәоит, иҵегь маҷӡак уаха,–
Сҳәон сара, сыԥсы ӡаны.
Ҽызаҵәык лаԥшықәҵа исыман,
Иашьҭанеиуа агәаӷ сагон.
Исшәиуан аҽы хазына,
Уи лаԥшыла исҟаҟон.
Дара нарцон аӷәра рҿархьуа,
Урҭ аԥышәара рҭиуан.
Ус ахьысҳәоз са сгәы снархьуан,
Ус ахьысҳәоз схы сшәиуан.
1980 ш.
ЗЕГЬЫ УРЫЗХӘЫЦУЕИТ, АԤСНЫ
Зегьы урызхуцуеит, Аԥсны:
Амра, адгьыл, ахшара,
Уара узлаҟақәаз зны,
Иахьа иуцәыӡыз алшара.
Зегьы урызхәыцуеит, Аԥсны,
Ашьыжь, ҽынла, уахынла,
Зхала адә иқухаз аҩны,
Уаҟа иахылаз, иахымлаз,
Ашҭаҿ аҽыхәеи аҭреи,
Ҳԥацхаҿ амца аԥхара,
Уаҟа аиреи абзареи,
Уаҟа... – изхароу, изхарам,
Зыԥсы ухҭнызҵаз иацы,
Ашьа зламбац ашьацра,
Арԥар ирзымжәыз аӡы,
Ҳа ҳазҵаныҳәаз аҭәаҵла.
Зегьы урызхәуцуеит, Аԥсны...
?980 ш.
ШЬАРАҬЫН
Едуард Бебиа ихьӡынҩылоуп.
Ажәҩан ахь сырԥа,
адгьыл аҿ скыдҟьа,
Амца сыцрарсны
сыблы, шьараҭын!
Алашәра сԥырца,
ашьыцрагь насыдца.
218 Терент Ҷаниа Терент Ҷаниа 219
Нас, убри ашьҭахь...
сыԥсы сшьаратәы.
Суҳәоит ҳаидкыла,
иҵегь ҳаидкыла,
Ҳрыхап ахаҳәқәа,
иҵаҳхып ҳӡыхь.
Суҳәоит адгьылаҿ
аҳра ҳзынкыла,
Насгьы уи аҳра
ныҟәгала хыхь.
Стәазар – сыргыла,
Сгылар – усыҵас,
Суҳәоит сабацәа
рчара сырба!
Сара ушьацәкьарақәа
статаӡа срыҵаз,
Схакәхоит извызбо
угәы уасыргар.
Ҳашҭаҿ иаԥшәымаз.
аҳауа еизҩыда,
Ашла дахьгылоу
инажәг агәаҵәа.
Аӡӷабцәа ҩыџьеи
аҷкәнцәа хәҩыки,
Аԥшәма исызиҭ ҳәа
диҳәап Анцәа.
Диҳәап игәыраз
ажәҩан инамҵак,
Диҳәап ҳазхылҵыз,
имырӡырц Аԥсны.
Аха иаҳцәызгарц
иашьҭалаз амца,
Амра ҭашәаанӡа
дахьхурц уи аҽны...
Ҳҟазара ӡыхьуп,
ихьҩежьу мацәазны,
Са с-Шьараҭынаа
ргәы иахаԥсоуп.
Мшәан, шьараҭынаа
анык илԥацәазу,
Мамзаргьы Аԥснакәу
дара зԥацәоу?..
Ажәҩан ахь сырԥа,
адгьыл аҿ скыдҟьа,
Амца сыцрасны
сыблы, Шьараҭын!
Алашәра сԥырца,
ашьыцрагь насыдца,
220 Терент Ҷаниа Терент Ҷаниа 221
Нас, убри ашьҭахь...
сыԥсы сшьаратәы.
1980 ш.
ИКАШӘЕИТ АБӶЬЫЦ
Ал-бӷьқәа ирылшәан бӷьыцк аакашәеит, –
Уи аҭыԥ уаҟа инхеит иҭацәны.
Ишызбоз иҭрысит, еиҵалеит, ишәеит
Авараҿ иҟаз, хыхь, агәҭаны.
Амахә иналшәеит ашьшьыҳәа рҿара.
Рыхқәа дырхәан, уаҟа игәырҩон.
О, ишԥаҳаиԥшыз, акала ҳара –
Аҵлаҿ, сыԥсымзар, рҵәуабжьқәа гон.
1980 ш.
АԤАРА – ҾЫРП
Сара ԥхыӡла
Аԥара–ҿырп збеит,
(ирҳәоит лабжышуп ҳәа
Измааноу иара.
Аҳаҭа азна
Аашьҭԥаан изгеит,–
Исоуит аԥара
Зымбацыз иԥшра.
Сан лахь, илысҭарц,
Сдәықәлеит сласны.
Саԥхьаҟа сымҩагь
Нҵәомызт, сықәԥон.
Сангьы дшыҟам
Здырхуан зны,
Аха уи лцәымза
Ҭакәиӡа избон.
Ашьҭахь – сыԥшызар –
Ҳгәашәаҿ снаӡеит,
Ларгьы дысԥылахт
Уа дгәырӷьаҵәа
Ҳамҭасгьы сԥара
Налысҭан, илгеит,
Аарла ишьҭылхит –
Уи хьанҭацәан.
Днеиуан сааныжьны,
Ишьҭыхны дызҵаз,
Ицәо ацәымза
Даҩызан, днаскьон.
222 Терент Ҷаниа Терент Ҷаниа 223
Ԥхыӡла – ԥароу
Џьысшьон дзытҟәаз, –
Усҟан алабжыш
Сҟәыган илгон.
1980 ш.
АМАӠА
Амаӡа маӡоуп, амаӡа заҵәуп,
Уи бареи сареи ҳхала иаҳтәуп.
Бара уи амаӡа бгәы ҟанаҵоит, –
Сара стәы бҳәозар, – баҵкыс сеицәоуп.
Ҳаиԥылан, ибдыруеит, ҳаблақәа ччеит,
Амаӡа цәырҵит, нас иҳахьчеит.
Аха, имаӡоуп, амаӡа маӡоуп,
Ҳагәҭа иахьгылоу иссируп, иԥшӡоуп.
Маӡас иҟоу зегь реиҳа иԥшьоуп, –
Иахьа ҳҩыџьа, ҳхала иҳабжьоу.
Уажәыгь ҳаиԥылоит, – ҳаблақәа ччоит, –
Ҳарҭ урҭ рымаӡа дырны иҳахьчоит.
1980 ш.
БАБАҴӘАХЫЗ?
Ииаҵәаӡа, аӡыжь иаҩызоуп
Бара быблақәа.
Аԥсабара сықәзырԥшызоуп,
Сымыш быгага.
Санбыхәаԥшуаз бцәажәаӡомызт,
Баша бԥышәырччон.
Усҟан амра ԥхашьаӡомызт,
Бқьышәқәа ирықәыҷҷон.
О, иахьанӡа бызбаӡомызт,
Нас, бабаҵәахыз?
Аблақәа сгәы рфалаӡомызт,
Уажә иабасҭахыз!
1980 ш.
АЦӘАРҬА
Аԥсуаа зегьы иарҭак-иарҭак
Акы иаламҵо иҟарҵоит.
Уи аиарҭа ҵакыс иарҭо, –
Амра ахькыдунӡа инаӡоит.
Уи ҟаҵоуп иҳарџь мацаран,
Аԥшәма илшо зегь аԥшнуп.
224 Терент Ҷаниа Терент Ҷаниа 225
Иара – ҵаҟа диоит, ихшарагь,
Амза шашаӡа ирыхчнуп.
Иарҭак ыҟоуп, – игәгьы ҭынчуп,
Уи насыԥ-цәарҭоуп, иԥшьоуп.
Аҭәыц ақәдыршәуам, иџьынџьуп...–
Жәытә аахысгьы ус ишоуп.
Иарҭак гылоуп, иарҭа ныхак,
Изну аԥшәмацәа рыԥсы.
Уи ҟаҵоуп ҳәынҭқарк изыҳәа,–
Ашҭа иҭало саск изы.
1980 ш.
БЗИА ИЗБОИТ АСЫ АНЛЕИУА
Уажә иаазқәылаз асы леиӡом Аԥсынтәыла,
Сыкәша-мыкәша иара иҟәашӡа иҟанаҵом,
Ишԥасҭаху аӷәырџ-ӷәырџҳәа снылагылан,
Сқыҭа сналсыр, аграпара уи ианҵо!
Ишԥасҭаху асы леилар Аԥсынтәыла,
Асы еигәыдҵо ашҭа ҳнықәлар ҳаизаны!
Аха иҟам! Иамоуп уи акы иаанкылан,–
Нас идуны илеирц акәхап, даҽазны.
1981 ш.
АХУШӘ
– Дад, иауам –
ҳәа сарҳәеит аҳақьымцәа,
Имӡаӡакәа ахәра.
шсымоу рҳәеит.
– Иудыруазеи, аԥсы
ҭазар сымца?
Ԥсыуа ҵасла
сашьҭаларц сыӡбеит.
Уаҟа исарҳәеит:
Иҟоуп шәҭык иссиру,
Уи зықәгылоу
уаҩ дызмыхәо шьхоуп.
Избахьоу ҳәа
дҟамлаӡац, идыруп,
Даныҟала – мзоуп
Иара дзеиԥшхо.
«Бзиабароуп» хьӡысгьы
ашәҭыц иамоу,
Убри ауп иумоу
Уара хәшәыс,
Аха иуасҳәоит,
џьымхеит, уи уарамоу,
Анцәа иԥаҵәҟьа,
дкарахеит дшыԥшыз.
226 Терент Ҷаниа Терент Ҷаниа 227
Аха урҭ исарҳәаз
агәра згада,
Адгьыл сакәшеит,
аеҵәақәа срывст,
Сашьҭан сыҩуа,
сышәҭыц сеиқәырхага,
«Бзиабароуп» иамоу
иара хьӡыс.
Ашьҭахь сақәшәеит
лаԥшҵашәаран зныказ.
Мран ҳәа сыҟоуп
Уи ахышәҭқәа зԥоз.
Саламкьысӡеит, ус ишыҟоу иҟаз,
уи зыԥшааз.
Уеизгьы-уеизгьы дагоз!
1981 ш.
ААМҬА
Аамҭа змадаз, санмаҷыз,
Сарцәон ашьшьыҳәа агара.
Аамҭа змадаз уи ашьҭахь, –
Сыԥон, сыҩуан агәараҿ.
Аамҭа змадаз ашколаҿ,
Сарҭмаҟ ҭәызҭгьы ҵатәыла.
Срыԥхьон ахьҭаҿ, ашоураҿ, –
Иԥсыҽӡазаргь ҵакыла.
Аамҭа змадаз. Ихысуан,
Усҟан ишәарҭан атәыла...
Сан ашәҟәеиқәаҵәа хыртлан.
Дҵәыуон. Слыхәаԥшуан сгылан.
Аамҭа змадаз, измадаз!
Аамҭа усҟан – уи ԥаран.
Дыҟан аԥарақәа знаҭаз,
Дыҟан икаҳаз, иаркаран.
Аамҭа змадаз! Сыҷкәынан,
Сымыш сылԥылон гәыблыла.
Аԥшӡара дизаргь илыман,
Хаарак уи адагь илыман.
Аамҭа змадаз, насыԥла,
Ашьҭахь ҳахҭаркит ахшара.
Сҩыга шыскыз уахынла.
Ашьыжь саԥылон ашара.
Нас ауп, –еиҵыҵит аусқәа
Ауа дцәырҵит, амаҭа.
Саамҭа, иамур – исысуеит,
Сара гәхьаас сызмада!
228 Терент Ҷаниа Терент Ҷаниа 229
Аамҭа змада. Лабала,
Сдәықәлеит амҩа санылан...
Ажәҩан сазхәыцуеит акала,
Адгьыл сазхәыцуеит гәаныла.
1981 ш.
ИАИРҲӘОН АПАП АԤХЬАРЦА...
Иаирҳәон апап
Ҭынч аԥхьарца,
Ахәрақәа ӷәӷәазшәа
Иҵәуон иаргьы.
Сгәаҵаҿ иҭалон
Абжьы-хаа ҭааӡа,
Зны-зынла ицәо,
Зны иҳаракны.
Иаирҳәон апап
Ҭынч аԥхьарца,
Ашла хәдацәанӡа
Дагәылан ашәы.
Ииҳәаз, иниҵыз
Ҵәахын, имаӡан,
Ашәала игәаҵа
Ирҭынчуан уажәы.
Иаирҳәон апап
Ҭынч аԥхьарца,
Уи илабжышқәа
Цырцыруа икаҭәон,
Аха ишықәсқәа
Баша ицахьан,
Урҭ лашьцараны
Ҿыц ихатәон.
Дашьҭан дындәылҵны
Лашарак ибарц.
Агәилқәа ахьгылаз
Дрыфҩырц адәаҿы,
Ажәлар рыбжьыҵәҟьа
Хаҭала иаҳарц,
Хаҭала диныҳәарц
Ииз ахәыҷы.
Аха лашьцаран
Наӡаӡа дызтәыз,
Амҩа пылҳаҭра
Далан дҭааӡа.
Уажәоуп ианидыр
Амра закуз,
Уажәоуп ианибаз
Уи аԥхьарца!
1981 ш.
230 Терент Ҷаниа Терент Ҷаниа 231
САРА ИСЫГӘХЬААУ...
Аӡәы сиеиԥшӡам ҟазшьала,
Аха, сеиԥшуп аԥшалас.
Сышьха цәаҩақәа срықәшәоит,
Сӡыхьны рыблақәа срыҵшәоит.
Сара амшынаҿ сцәыкәбаруп,
Аха, цәыкәбаркгьы цәқәырԥароуп,
Са сызныҟәом ҽакала,
Шәара сшәеиԥшуп акала.
Сара исыгәхьаауп зегьы,
Аԥсны, аԥсабара, аҳауа.
Сара дсыцәтәымым аӡәгьы:
Асас, агәыла, ауа...
Аӡәы сиеиԥшым ҟазшьала,
Сымхы сҭарашәоит ԥшьаала.
Аҵлақәа сшәырны сырҿалоит,
Стәыла сахысхьеит шьаҿала.
Асырӡгьы сҭагылоит са сҩызаиз,
Ус ауп сшыҟоу сааизаргь.
Уаҟа ахаҳә еиԥш сыхьшәашәап,
Аха ишьҭысхып уи иашәа.
Са исыгәхьаауп зегьы.
Аԥсны, аԥсабара, аҳауа.
Сара дсыцәтәымым аӡәгьы:
Асас, агәыла, ауа!...
Иқәҵит ашықәсқәа бналан,
Иқәҵит, инрыжьын агәала.
Сыжәлар, ишәцәыӡит шәа шәыбжа,
Иԥшуп азҵаарақәа сыкәшан.
Аӡәы сиеиԥшым ҟазшьала,
Аԥсны – са сзын илашароуп.
Скәицны уи аҵаҟа скаршәуп,
Шәҭыцны уи акәа-хәыҷ сҭаршәуп.
Гәыкоуп ҳарҭ зегь иҳамоу,
Аха, иахәҭазар, ианаму,
Сара ашьшьыҳәа саангылап,
Ԥхьаҟа ицоз Аԥсынтәыла!
Аӡәы сиеиԥшым ҟазшьала,
Бзиа ишԥазбо ачара!
Ашҭаҿ «Радеда» анҭало,
Ажәҩан ахысбыжь аналоу.
Ԥҳәызбак лыблақәа схыхуа
Са иансышьҭоу, сынхырхәан,
23 Терент Ҷаниа Терент Ҷаниа 233
Лаԥхьа сынкаԥан, скәашароуп,–
Уаха ҳшыкәашо шароуп.
Сара исыгәхьаауп зегьы,
Аԥсны, аԥсабара, аҳауа,
Сара дсыцәтәымым аӡәгьы:
Асас, агула, ауа...
?981 ш.
АЛАШАРБАГА
Иаагылазаргь абас аҽырԥагьан,
Исхыччошәа хара инаскьаны,
Шәышьха рнахыс иҟоуп слашарбага.
Иара сашьҭоуп, – сылахь ус ианын.
Амҩа сыман, амҩа са сыԥнашәон,
Аха сгәыӷуан, – еиӷьхап ҳәа уаҵәы.
Амра саблырц иалагар, – иҿасҳәон,
Уи аласԥарц сыӡӷаб хәыҷ лыхцәы.
Амҩа сыман, сымҩа мҩа мариамызт,
Арҩаш сыжәлон, ҽыҩцәаҵас иаапкны.
Аха уи иацрысҟьон амч иамаз,
Ажәҩан аҿ иахысшьырц нас иаркны.
Зны сыбӷалон, ахра ду сҭакнаҳан,
Уахьтә напхыцла схалон, сыԥсы згон.
Амацәысгьы ԥшын, иӡрыжәны аҳәа,–
Уи хҭырԥоушәа са схаҿы иқьақьон.
Амҩа сыман – уи зынӡа ицаҟьаран,
Шьанҵа лыхын, абжеиҳан иҭшәан.
Сазкылсызар – уи еимга – еимцаран –
Даҽа мҩак иҿыцны саԥхьа ишьҭан.
1981 ш.
АЛАКӘ ССИР
Абзиабара абахҭа сҭакуп,
Сҭакуп гәыӷрак ҳәа сымам,
Ашәқәа саԥаҭла иаркуп,
Шәабаҟоу, сҩызцәа, шәыԥсыма?
Абзиабара абахҭа хьанҭоуп,
Уа анаҳә –ааҳәра сылшом.
Аҟарса сҭагылоуп, ихьҭоуп,
Ирацәоуп аҵыхқәа имшо.
Абзиабара абахҭа лашьцоуп,
Исҳәо – изуа сыздырӡом.
234 Терент Ҷаниа Терент Ҷаниа 235
Ашықәсқәа, исықәу, рацәоуп.
Сеидру адәныҟа сандәылҵуа.
Абзиабара абахҭа рыхьчоит,
Абзиабара иалху абџьарла,
Сыхьчацәа гылоуп, иччоит, –
Зны сырныҳәоит маҷарла.
Абзиабара абахҭа сҭакуп,
Сызқәыӡыз уҳәозар, илакуп:
«Быда схәарҭам сгәыкы,
Быда исымаӡоу блакоуп,
Сымра, бзиа бызбоит», –
Абри харас исыдҵоуп...
Сызҭыҵыр... ҿыцны исҳәоит,–
Сҭашәк, нас, шәышықәса сықәҵан.
1981 ш.
АԤСНЫ
Аԥсабараҿ сара соуп иныҳәоу,
Тәыла ссирк сахылҵит сара зны.
Ԥсыуа дгьылын уи убри азыҳәоуп,
Хьӡыс изарҭаз анкьаӡа Аԥсны.
Уда схәарҭам, Аԥсынра,
Укәа сҭаршәуп смаӡаны.
Ажәлар дуқәа рҭаацәара,
Уара уалоуп уаԥсаны,
Уара уалоуп умзаны,
Уара уалоуп умраны.
Ушьха ӡыхьқәа сара сышҟа иҩуа,
Ушьха ҳауа ҳзыршоит иласны.
Уашҭа иагым, сара сықәла, сыуа,
Ушԥабзиоу стәыла хәыҷ Аԥсны!
Ара шьала иҷышәуп уара ухаҳәқәа,
Ҳабацәа урыхьчеит рыԥсы ҭины.
Урҭ иреиӷьу ашәа ҿыцқәа рзаҳкуеит,–
Ус анакуха, уи азкуп Аԥсны.
Уда схәарҭам Аԥсынра,
Укәа сҭаршәуп смаӡаны,
Ажәлар дуҭәа рҭаацәара,
Уара уалоуп уаԥсаны,
Уара уалоуп умзаны,
Уара уалоуп умраны.
1981 ш.
236 Терент Ҷаниа Терент Ҷаниа 237
АШӘАҚЬ
Ашәақь ҩыза бзиазар ҟалап,
Убри акәхап абас пату зақәу.
Хьы-раӡныла ирчԥон иара,
Дахьцалак ахаҵа ицзар акәын.
Зны иҽырбаган иахшьын аҭӡаҿы,
Иаауаз-ицоз ахәаԥшуан икны...
Заҟа гәнаҳа амаз, заҟа ҿы,
Иааиӡом уажә уаҩытәыҩса ихаҟны.
Иахьызбалак – сара уи ашәақь,
Акы иақәку џьысшьоит есымша.
Иааннакылар алшон уи ашәак,
Иалаӡыргьы алшоит ҭынч аԥша.
Уи иаздырӡом: асаби, аҵеи.
Ахәахәеи аиашеи – зегь акоуп.
О, сабацәа, агха ду ҟашәҵеит –
Ари зхәыцыз дақәымшәеит ихәҭоу!
Аха џьарак – уи сҭахуп сара:
Ианыҟала ҳтәыла ду хьчатәыс,
Хьы-раӡныла исчаԥап иара,–
Уи аныску са сҟамлароуп тәыс.
Даҽазныкгьы ишысҭаху ҳәатәуп:
Ԥшӡак дымҵарсны са санцо сԥырны.
Абжьааԥны – ашәақьқәа зегь былтәуп,
Агәгәа-гәгәаҳәа амца ду дыркны.
1981 ш.
ИШԤАБЗИОУ АԤСНЫ!
Ишԥабзиоу аԥсҭазара,
Ишԥабзиоу ахәыҷра!
Абас иҟам даҽаџьара,
Абас иҟоуп Аԥсынра.
Аԥсынтәыла, Аԥсынтәыла, Аԥсынра,
Амреи, амзеи, асабицәеи раҳҭынра!
Умра ԥхоит игәазырҳаган,
Ҳамҩа арлашоит хара.
Ишԥассиру арха, ага,–
Аԥсынтәыла, Аԥсынра!
Аԥсынтәыла, Аԥсынтәыла, Аԥсынра,
Амреи, амзеи, асабицәеи раҳҭынра!
1981 ш.
238 Терент Ҷаниа Терент Ҷаниа 23
– Абзиабара,– сҳәоит ашьшьыҳәа,
Мыцхәы иҭызгаӡом сыбжьы.
– Избан, ашьшьыҳәа? – аӡәы усыҳәар,–
Ҭак сызуҭом, уааины сшьы.
– Избан, ашьшьыҳәа, нас ашьшьыҳәа?
Азҵаарақәа ԥшуп, избоит.
– Избан акәзар, сшәоит иушьыр ҳәа,
Сшәоит, исыхьыз сеидру, сшәоит.
– Избан, ашьшьыҳәа, нас ашьшьыҳәа?
Сажәахә аӡӷаб илмаҳар?
–Угәы аҭыԥан – уа иануҳәа,
Гәнаҳак ыҟам уи еиҳау.
Сара усықәҟаа акәукәуҳәа,
Акы суҳәар– иахгала,
– Абзиабара,– сҳәоит ашьшьыҳәа,
Егьырҭ шуҭаху иҳәала!..
Уи саргьы исҳәоит ашьшьыҳәа,–
Игоит ашьшьыҳәа сгәы абжьы.
–Избан, ашьшьыҳәа?–аӡәы усыҳәар,–
Ҭак сызуҭом, уааины сшьы.
1981 ш.
АШӘҬҚӘА
– Адәыкрынқәа зегьы иреиӷьзар акәхап,
соуԥшәыл, бара урҭ брыхӡыӡоит даара.
– Сыԥсы рысҭеит, исызуаҳәом мап ҳәа,
Адәыкрынқәа адгьыл иарҭоит хаарак!
– Агәил хышәҭқәа зегьы иреиӷьыбшьама,–
урҭ ҟазҵазеи ас ишәҭыртә лассы?
– Агәил ыҟоуп ҳамра-хаа иашьанан,
агәил иасҭеит, сымыш, са сыԥсы!
– Нас, Асыкәа шԥаҟалеи, ибҳәозар,
Иаҵызхыда иара зҵаз асы?
– Иаҵызхыда, гәыла уи сырԥхазар,
уи иасҭазар, сымыш, са сыԥсы!
Ишԥацәырҵи ашҭаҿ Акакаҷқәа,
урҭгьы брыҿҳәароума, нас иззы?
– Сара срыцуп, срыцхраауеит амаҷқәа,
Урҭ наӡаӡа ирысҭахьеит сыԥсы!
– Аха иарбан, шәҭык ба бзын иԥшьаҵәҟьоу,
акызаҵәык ахьӡ сызҳәа лассы.
– Ишԥасымҳәо, зегьы иреиӷьасшьаҵәҟьоит:
наунагӡа изысҭаз сыԥсы.
1981 ш.
240 Терент Ҷаниа Терент Ҷаниа 241
Еҳ, ишԥахаау амырхәага,
Арха иҭоуп агәы ршьышьуа.
Иԥоит хыхь аҽҵыс-ахага,
Аин иакәшоит, иазгәышьуа.
Аӡыхь акәзар – аԥсы ҭалан,
Ицоит иқәлан Уантҟалашь.
Уардынк неиуеит иааԥса-икара,
Ианымҿыжуагьы ҟалашт.
Али аџьи аҳра нкылан,
Ажәҩан ықәдыртәеит рыхқәа.
Шьабысҭак аӡыхь ихгылан,
Ақьышә аҵанӡа иҭакуа...
Амра ӡаалон. Уи ашәаԥшьқәа
Ақьышә иақәԥхон аҽы.
Аҽҵыс-хага аин иакәшон,–
Уи сахыԥоит ҳәа иаҿын.
1981 ш.
МЫШЗАҴӘЫК
Заҟа схыҵуа басҳәаӡом,–
Заҟа бхыҵуа сабымҳәан.
Бара ибҳәо хасҵалоит,
Бхәура иаҵоу сакәушәа.
Заҟа схыҵуа басҳәаӡом,–
Бара бзыҳәа сыҟаӡоуп.
Зықьнашықәса саҳәаӡом,–
Сзыҳәо мышзаҵәыкоуп.
Мышзаҵәык иҟәандаӡоу,
Мышзаҵәык иссиру.
Мышзаҵәык... ианамуӡа,–
Нас иҿыцны сироуп.
198 ш.
АЧАРА
Ҳқыҭан чароуп– игәырӷьоит.
Ажәлар ашҭахь иҭало,
Ҭаца ссирӡак дырныҳәоит,–
Ларгьы дгылоуп деицрало.
Амаҳә, дрымбарцаз дыԥхьаҵын,
Дгылан иҽиӡоит џьара.
Асы цәырнаган аӡын,
Иаҿын аҳәалыҳәа аура.
242 Терент Ҷаниа Терент Ҷаниа 243
Ашла ашьаԥаҿы дцәажәон,
Игәы ҷкәыноуп макьана.
Ҭынч ажәеиԥшьаагьы рашәа,
Асас инаҭон агьама.
Анахь, ҽыхәала, «чоу» ҳәа.
Акәаскьа дхалон аӡәы.
Мап, ирыцҳауп иҿоуҳәар,
Асҵәҟьа имцаԥшьу аҽы!..
О, илахҿыхуп ачара.
Уи, ҳара ҳаззыԥшызоуп.
Даҽа цәымза лашарак
Ҳзакит, амра иаҩызоу.
198 ш.
САЖӘЕИНРААЛА
Сажәеинраала аҵых еиқәа иалаԥсоуп,
Уи ҵәыршыла уашьҭаларгьы иубаӡом.
Сара аӡәк соуп хәшәыс уи ажәа иамаӡоу,–
Сымҩа нагоуп уахь, уи ашҟа, сахҟьаӡом.
Сажәеинраала– ашьха шьанҵаҿ иаласоуп,
Уи ахьышьҭоу... Шәышьхарнахыс, ихароуп.
Аха сара – ашьхеи амреи срымаӡоуп,
Ашьха шьанҵа ашҟа сназго дара роуп.
Сажәеинрала – арҽаш хыҵра иаларшәп,–
Ҭаца ссирк леиԥш уи имҵарсны, иқәҳа ицоит.
Аха срашь аҟазшьа збоит акалашәа,–
Сымҩа иқәлар,– ҳа ҳазхьымӡазгьы ҳрыхьӡоит.
Сажәеинраала – бара бгәаҵа иаҵашәеит,–
Убри акәхеит. Слатәеит сымҩақәа ҩаркны.
Аԥсабара иҟаз-иныз срацәажәеит,–
Урҭгьы гылан, саԥхьа иааины рхы нарҟәны.
Амҩа сашьҭоуп, бышҟа ицо ҳәа крыҟазар,–
Иара сшашьҭаз шьҭа суаҩыбжара сахыст...
Уи сыԥшаауеит адгьыл аҵан иҵазаргь,–
Бгәаҿы уаанӡа сажәеинраала хәыҷ ҵәахыз.
198 ш.
АКТРИСА
Анна Аргәын-Канашок илыхьӡынҩылоуп
Атеатр ашәқәа
ҟьаҟьаӡа иаартын,
Уахь билеҭда
инарышьҭуан зегьы.
244 Терент Ҷаниа Терент Ҷаниа 245
Премиераӡамызт, –
Уа иҟаз ҽакын:
Иҵәуон иҩналоз
адугьы-ахәыҷгьы.
Иҵәуон гәырҩала,
азал аҿы итәан.
О, уи асцена
иахьак изаҵәын.
Уаҟа дыссирха
актриса дышьҭан.
Даԥырҵуан наӡаӡа,
дааиуам уаҵәы.
Насыԥс уи акәын
илымаз лара,
Араҟа, асценаҿ
Шәынтә уи «дыршьхьан».
Усҟангьы асҵәҟьа
Ҳҵәуон ҳара,
Аха урҭқәа...
иреиԥшым иахьа.
Иахьа билеҭда
инеиуеит зегьы,
Урҭ амалаҳәа
Иҵәуар ҟалоит.
Иҵәуоит иахьасуа
ҭынч аԥшагьы,
Ацәқәырԥгьы шьҭыҵуеит
ҩнык иаҟароу.
Актриса дыхьшәашәан
асценаҿ дышьҭан,
Амрагьы хынааит,
иҭалоит лассы...
Актриса лысцена
даара ихьанҭан,–
Уи – аԥсҭазаара
иаҩит ла лзы.
198 ш.
АН ЛНЫҲӘА
Иахьа сан ибныҳәоуп,
Иахьа сан ибымшуп.
Бара сара сзыҳәан,
Бҭынчым, мап, есымша.
Иахьа, март аныҳәаз,
Бара баԥхьа сгылоит.
Ашьыжь ба бахьыцәоу,
Снеины бгәыдыскылоит.
Зныкгьы ма быҭрысны,
Биарҭа бзықәтәарызеи!
Бқәыԥшыз, сан, есымша,
Бара– сымреи сымзеи!
198 ш
246 Терент Ҷаниа Терент Ҷаниа 247
АМЧ ҶЫДА
...Сҩызак дсыҳәеит: –ҵәыцак ҳзыжә аҩы!
– Мап, сықәхьеит!–ҳәа иасҳәеит ауаҩы,–
Избан акәзар ҵәыцак зжәыр сара,
Бзиа ушызбо сызҳәом сгәазхара.
...Сашьцәа сыҳәеит:– уеилагама, џьым,
Дарбан ҵәыцак аԥсуа-ҩы зҭахым?!
– Аха ҵәыцак зегь снарҳәоит сара
Бзиа шәшызбо сызӡаӡом абра!
...Сасра сыҟан:–ҵәыцақәак аанкыл,–
Аԥшәма дсыҳәеит: ҳныҳәа, нас угыл!
– О, арыжәтә иснаҭахьеит агра,
Бзиа ушызбо сажәа нҵәом сара!
...Бара бсыҳәеит,– кыр аамҭа сыԥшын,
Аҩгьы хәмарын, сгәы ҿнакаарц иаҿын...
Бара бҿоуп иахьсылымшаз сара,
Соуԥшәыл, бзиа бшызбо аҳәара.
198 ш.
ЗАҞАНТӘ
Заҟа зыҩхьоузеи барак ибызкны,
Заҟантә стәахьоузеи иазхоуп ҳәа сықәны,
Заҟантә скаҭәахьоузеи башҭаҿ сқәаны,
Заҟантә сбыхьчахьоузеи сара сыԥсраны.
Заҟантә сбышьҭалан сцахьои маӡала,
Заҟантә агәыӷра саухьеи сара.
Заҟантә ицазеи аԥхын ааны,
Заҟантә ишлазеи сашҭа, сыҩны.
Заҟантә исҳәазеи, – сгәаҟит, иазхоит
Аҩыха сымам, убас бысгәаԥхоит.
198 ш.
САЖӘЕИНРААЛАҚӘА
Сажәеинралаақәа џьабшьон,
Брыԥхьон бгәы зегь рызкны.
Брыԥхьон, бҩызцәагь ирабжьго,
Брыԥхьон урҭ зегьы рҟны.
Сажәеинраалақәа брыԥхьон,
Ӡиаск ахықәан бтәаны,
Бышҟа ҵарақәак брыԥхьон,
Башәақәа рҳәарц ихҵаны.
Сажәеинраалақәа бдырцәон,
Иаҵан наӡаӡа быхчы.
Ажеинрааалақәа рдырцәа
Ԥсыҽын уажәык бара бҿы.
248 Терент Ҷаниа Терент Ҷаниа 249
Сажәеинраалақәа џьабшьон,
Брыман иныҟәон дара.
Сажәеинраалақәа ччаԥшьын,
Урҭ инаскьаргон бҿара.
Сажәеинраалақәа бныруан,
Иҟан иԥсыҽыз, изгыз.
Иџьабшьон, избанзар, ибдыруан,
Ба бакәын урҭ зегь зызкыз!
198 ш. Москва.
АШЬШЬЫҲӘА
Ашьшьыҳәа ииас
инеиуеит аӡы,
Амрагь ашьшьыҳәа
иҭашәоит хәылԥазы.
Ашьшьыҳәа ҭаҳмадак
дгылоит, дтәалоит,
Ашьшьыҳәоуп, ашьшьыҳәа,
ашьшьыҳәа ихәлоит.
Ашьшьыҳәа ажәҩан,
избоит, илашоит,–
Ашьшьыҳәа амза
уи амҵа икәашоит,
Ашьшьыҳәа иҿыхоит
арха, ахәы,–
Зегь реиҳа ашьшьыҳәа
ишлоит са схахәы.
198 ш.
Ҳаҵлақәа ирхарҵеит
Иӡышӡа ркасы–
Еилагьежьуа инеиуеит
Хыхьынтә асы.
Адгьыл азқәагьы
Шьҭа ихьанҭахеит
Шьҭа ихьанҭахазар –
Сгәашьамх ҵархеит,
Унацҳа џьанџьыхәак,
Фырџьанк ҭыркәкәаны.
Ахаҵа, ушәарыца,
Хара унаскьаны.
Ашҭа уҳазҭала
Уара уааԥсаны...
Аӡынгьы илакәуп
Ҳаԥсадгьыл Аԥсны.
198 ш.
250 Терент Ҷаниа Терент Ҷаниа 251
Зны иааҭгылоит, зны ицәқәырԥоит,–
Ус ауп ишыҟоу амшын есымша.
Былахь еиқәыбҵоит. Быблақәа ччоит.
Быхцәы иацрыхоит иахьасуа аԥша.
Бара бангәаауа ацыԥхьқәа ччоит,
Инықәбоит иахьықәҭәо ҭынч аҟәара.
Са сакәхап изҩызоу –амшынгьы ҽырбоит,–
Уи беиҽырбоит ҳәа сыҟоуп бара.
Ацыԥхьқәа бышҟа иааиуеит, ицоит
Ма сара сҿаԥхьа ишәап, иԥхашьап...
Амшын анеисуа имӡакәа избоит:
Бара бҟазшьа, сара сҟазшьа.
198 ш.
САРА СЫШЫҚӘСҚӘА
Сара сышықәсқәа цоит иласны,
Урҭ сышрышьҭаз скарахеит даара.
Сара сышықәсқәа сыхәаччоит зны,–
Аха ихьанҭаҵәҟьан урҭ рыбжеиҳарак.
Згәы иаанагодаз ҳаиқәшәап ҳәа уажәы,
Сара сышлара санкыднацала.
Иахьа ашәҭоуп сызҩызоу, ишәыз,–
Бара бышәҭыцны уажәоуп банаҿало.
Сара ҳашьхақәа срықәуп сысны,
Бара амшын аҿ бгылоит бмырхәаган.
Аха сыбхаршәу џьысшьоит скасны,–
Уи касышуп, бара ибԥырхагам.
Соуԥшәыл, са сҟынӡа аума бзыбжьоуп,
Цҳакгьы хылом, издыруеит, ҳабжьара.
Ус, аԥсҭазаара иацу хыԥшоуп,
Сара араҟагь исызымҭо ԥсшьарак...
Згәы иаанагода ҳаиқәшәап ҳәа уажәы,
Сара сышлара санкыднацало.
Иахьа ашәҭ ауп сызҩызоу, ишәыз,–
Бара бышәҭыцны уажәоуп банҿало,
198 ш.
АЛАКӘ
Иарбан иҟамло алакәаҿ?
Адәы дықәлоит аӡә дмиӡакәа,
Даҽаӡә ажәҩан дылбаауеит,–
Амра шкыду, асы ауеит.
25 Терент Ҷаниа Терент Ҷаниа 253
Иарбан иҟамло алакәаҿ?
Амаӡақәа ҵәахуп ҵлакаҿ,
Зынгьы аԥшӡа – дыбгахоит,
Зны аҭакәажәцәа ҿахоит,
Иҟоу амҩақәа зегьы,
Урҭ еивыргоит есқьынгьы.
Ажәлар гәаҟуеит иахьак ӡыда,–
Заҟаҩ амаҭ иахәлаӡыда,
Даҽа шьоукы – аҵеи дрымам,
Ус рыԥсҭазаара царыма?
Аӡәы– ҳәыҳә-хәык маӡала,
Ҽа ҳәыҳәк иалаҵо дтәалап.
Иарбан иҟамло алакәаҿ?
Знык шәыблак ҭагылоит блакаҿ,
Ихы хуҵәар адауы,
Иалшоит хыхьтә ахаҳә ауыр.
Зынгьы дшьабысҭахоит аӡӷаб,
Лцәа дҭаӡыӡоит абџьар уаҵхар.
Уи лшьап ауқәа калаӡа,
Анцәа лгәахәтәы дахьыгӡа!
Иарбан иҟамло алакәаҿ?
Аӡә дкәашоит ишу аԥлакьаҿ,
Агәы ирҭоит агәы змам,
Агәы ирҭаӡом иаԥсам.
Иаргьы дгылоит иаҳәа нкылан,
Дшыҟаз акәым – иаҳа илан.
Имҩа цәгьазаргьы, иаатуп,
Алакә ду аҿ ус иаԥуп.
Саагылазаргь исмаҳац,
Лакәк аиаша иазмыргац.
Убри акәхап уи злашаноу,
Ҟәышрас иаҵоу, мчысгьы иамоу!
198 ш.
СЫШӘҞӘЫ РҬИУАН
Сышәҟәы гәасҭеит,–
Аҭира иаҿын.
Аӡә дахәаԥшуан уи аанкылан.
Хьаак цәырҵит
Усҟан са сгәаҿы
Иааимхәар ҳәа сшәеит хазы сахьгылаз.
Анахь-арахь
Ахәаԥшра даҿуп...
254 Терент Ҷаниа Терент Ҷаниа 255
Нас еиԥырҵит сышәҟәи ауаҩи.
Аха, сышәҟәы
Даараӡа иҭабуп,
Акраамҭа дахьумышьҭыз уи!
198 ш.
УАЖӘЫГЬ ИԤШУП...
Ицон аибашьрахь
Уажәы-уажә ахацәа.
Ақыҭаҿ аҳәсақәа нхон,
Ицон ахысбжьы
Иалнахыз ацәа
Иқәыԥшӡаз аҵеицәагьы цон.
Анацәа рҵеицәа
Рыхәда иахалон,
Ргәы лыбжышла икәабо.
Рҭацацәа гылон
Наҟ, зымҩа рхала,
Инеир, иҵасым, ирбон.
Лаԥшыла еицәажәон,
Урҭ харантәыла
Ҳарҭқәа уи зегь баны,
Ҳцәыҵаччон,
Аҵәы рылаҵо ҳгылан,
Рылаԥш анеиқәшәо ԥшааны...
Уиижьҭеи аума
Ҵит, исыздыруам,
Урҭ ҳзырхыччоз ҳара...
Зхацәа наскьазгоз
Усҟан лаԥшыла–
Уажәыгьы иахыԥам раара.
1983 ш.
СҨЫЗА
Сҩыза, сышьхақәа уҭахызар,–
Сара сышҟа уаар – иубап.
Са сышьхақәа – сӡыхьқәа рхызоуп–
Бзынҵы иҟам иҭабарц.
Сҩыза, иаҳҳәап, алакә уаԥхьан,–
Уаҟа ицәырҵит сырха, сдәы.
Сара сҽыхәа
Хиоуп зегь раԥхьа–
Асас имаз аӷәра ктәыс.
Сгәылацәа-ба? Урҭ азусҭцәа?
Зыӡбахә сымоу сашьцәа роуп!
256 Терент Ҷаниа Терент Ҷаниа 257
Насыԥ дула
Шҭак иахьсыцҭоу,–
Игәылоу џьушьар – ԥхашьароуп.
Аиҳабы зегьы дырдыруеит,
Иҳәом иаҭәам аиҵбы.
Аҳәса хуҷқәа
Амаҵ ныруа,
Иацлоит арԥарцәа рҵакы.
Ҳан даҳныҳәоит зегь ҳаицгылан,
Ԥсы зхоу усҟан ус дтәаӡом.
Дадаҳкылоит
Лара ҳтәыла,
Иаргьы – лыда иҟалаӡом!
Сашьҭам схалаҵәҟьа сгәы иаҳәо,
Сыжәлар ныҳәазарц сҭахуп.
Дара ргәыцқьа
Саҟәырҷахоуп,
Дара рылаԥш ауп исхыу!
1983 ш.
Ашәҭқәа бреиԥшуп, ба бышәҭуп,–
Саагылазар ус саҿуп.
Ашәҭқәа бреиԥшуп, ба бышәҭуп,
Иахьагьы аҩра саҿуп.
Ашәҭқәа бреиԥшуп, ба бышәҭуп,–
Шәынтә исҳәаргьы сааԥсаӡом.
Ашәҭқәа бреиԥшуп, ба бышәҭуп,–
Ӡыхьуп уи, иҭабаӡом.
Ашәҭқәа бреиԥшуп, ба бышәҭуп,–
Урҭ сашәақәа зхылҵыз роуп.
Ашәҭқәа бреиԥшуп, ба бышәҭуп,
Уи рҽхуароу? Игаӡароу?
Ашәҭқәа бреиԥшуп, ба бышәҭуп,–
Са сзаҟәымҵит аҳәара.
Ашәҭқәа бреиԥшуп, ба бышәҭуп,–
Аҭаххар – игаӡараз.
1983 ш.
АДГЬЫЛ
Адгьыл ҵысит сшьапы санықәгылаз,
Амра са сҭачкәымаҿ исырҩеит.
Адгьыл азқәа ракәын мчыс исылаз,
Ахәылԥазгьы ргәышԥаҿы сдыриеит.
258 Терент Ҷаниа Терент Ҷаниа 25
Иаргьы саргьы шьак ҳдақәа ирҭалан,
Ҳаидкыланы ҳандырхеит џьарак.
Зыԥсы ҭоу зегь – ииуеит дара ртәала,
Аха адгьыл ԥсыс ирхоуп дара.
Адгьыл қьаадуп, са споема знысҵо,
Адгьыл хәызар – саргьы схәуп цәгьала.
Ус машәыршәа сара ԥшакгьы сысӡом,
Ари адгьыл иажьым, иацәарам.
Ахәыжә-хәыжәҳәа иара сылагылоуп,
Адгьыл гәыраз! Аа, алапҟьақәа!
Уахьынаԥшлак, сара мхуп исзылоу,–
Арха, ага иахнаҟьеит ақәа .
Адгьыл – зынӡаск иаԥырымҵац ҩымҭоуп,
Шәҭуп уи адгьыл иахьагьы, уаҵәгьы.
Ан – Аԥсадгьыл: ҩ-ажәак еиларҩынтуп,
Аӡә даныҟам – дыҟаӡам ҽаӡәгьы.
Анцәа иакәхап ӡызлан дҟазҵаз длакәны,
Бырлашԥсаран изшаз аҳаԥы,
Анцәа иакәым, иҟоу адгьыл акәын,
Адгьыл тата... Насгьы – Анапы.
Шәазыӡырҩла ҭынч уи шәлымҳа надкыл,
Гәҭыхак шамоу шәымцалан хара!..
Еиӷахаз роуп изыцәмаҷу адгьыл,
Еивагылаз – ирызхоит иара.
1983 ш.
АБЗИАБАРА АҞАЗШЬА
Схәыҷын сара, жәашықәса сырҭан,–
Бзиабарак усҟан схыхны саман.
Сара уи аԥҳәызба лааигәа стәан.
Уи слыхәаԥшуан нас маӡа-аргама.
Сара сылаԥш – дахьцалак ицон,
Иҟасымҵоз иарбан уи ианылҳәа.
Аҵараҵәҟьагь – лара лзын исҵон,–
Сара уи шысзыцәгьоу лсырбарым ҳәа...
Ашьҭахь, нас, ҩажәашықәса сырҭан,–
Даҽазнык ицәырҵит сгәысҽанӡамкәа,
Ԥҳәызбак – алакә далҵызшәа дыԥшӡан...
Саргьы сықәхеит ари адгьыл самкуа.
Лара дхызбон аӡиас ҵаула,
Лхылҿы ҵакны шәҭыла иԥоу касыла.
Схәыдаӡамызт саргьы гәыла-ԥсыла,
Сыҟаӡамызт насгьы шлацкгьы сылан
260 Терент Ҷаниа Терент Ҷаниа 261
Уи лызхәыцра саман акәа сҭаршәны,
Ашьхакәаҵәҟьа сырҵысуан напыла.
Аха уи убасшәа даамысҭашәан.
Жәак сызҳәомызт сара лаԥхьа сгылан...
Ашьҭахь изӡом... Ҩынҩажәа сырҭан,
Сҭынчыз џьысшьон уи аганахьала.
Иабасҭаху шысҳәоз уи ушьҭа,
Ҿыцны иааит сыбзиабара хиаалан.
Сара сҩаҵҟьан, сдәықәлеит сацәыбналан,
Аҵла сықәлон, аӡы схылон, сыҩуан.
Амҩа ду аҿ сааҭгылалон ԥшьшьаала, –
Ишԥахьанҭаз усҟан сара сымҩа?
Шьауардынҵас усҟан исыхьӡеит,
Сама идәықәлеит ажәҩан ахь ихалан.
Мшәан сышьҭызхыз дарбан, дсымбаӡеит,
Лара лакәу, дарбанушь изхароу?
Абзиабара амра иалхыу мцан –
Уи – аӡәыр ахацәа рыгәқәа зблызоуп.
Знык иаакылсны уаман ҭынч ианца,–
Ус анакәха – раԥхьатәи иаҩызоуп.
1983 ш.
СЫШЬХА
Ажәҩан иалоуп.
Сышьха ажәҩан иаласоуп,
Са схәыцрақәагь –
Хәдхаҵоушәа уа иахоуп,
Иалырхызшәа,
Зегь иреиӷьу аласа,
Ибыбышӡа сышьха уаҟа еилаҳәоуп.
Ажәҩан иалоуп,–
Уа иауеит аԥшәымара,
Издызкыло
Даҽа шьхак сырба, еиҳау!
Уи саҵаԥшуа
Санынатәо сымала,
Сгәы иснаҭоит:
Уаҟа амрагь иаҳа ихаауп.
Аха зынгьы,
Иамамшәа ааҭгылахак,
Ԥсҭҳәак аацәырҵны,
Уи иахысны, нас ицоит...
Ԥҳәызба ссирӡак
Уапа еиқәаҵәак дылаҳәа,–
Ԥсыуак сышьха
Дахыԥошәа са избоит.
1983 ш.
26 Терент Ҷаниа Терент Ҷаниа 263
БАРА СБЫЦУП
Бара сбыцуп сыхазына,
Бара, сымра хаара.
Сара ашәҭқәа раха сымам,
Иԥшӡазаргьы даара.
Бара сбыцуп хәыцрак сымам,–
Уи хьанҭоуп, еидароуп.
Саҵахама, саҵаԥсыма,–
Знык исымыбдаруеи?
Бахьцалакгьы бара сбыцуп,
Сынхахьоума схала?
Бара быбзиабара кәицуп,
Са сбылуеит уи ала.
Изурызеи, исҳәарызеи,
Ас ианба, ианбанӡа?
Бара былахь сахьанызоуп
Сынзырхаз иахьанӡа.
Сара ашәҭқәа раха сымам,
Иԥшӡазаргьы даара!
Сара сбыцуп, сыхазына,
Бара,сымра хаара!
1983 ш.
БЗИАБАРАЗААП
Бзиабаразаап ашәақәа зхылҵыз,
Бзиабаразаап изырлашо амза.
Адгьыл аҵантә аӡыхь хәыҷы игәылҵыз,–
Уи закәызеи, нас, бзиабарамзар?!
Бзиабаразаап абри амра ҳхаччо,
Ашьыжь ҳхышәаҿ иааины изыргыло.
Кәицны макьана, ицәырҟьаз амаҷоуп,
Арԥыс абаҳчаҿ аԥҳәызба диԥылоит.
Бзиабаразаап гәырӷьарас иҟоу,
Бзиабаразаап гәаҟрасгьы иҟоу.
Уи уажәыҵәҟьа сышьҭнахуеит, аԥсыкоуп
Шысҳәо сҩагылоит, сыҟоуп сахьыҟоу.
Бзиабаразаап...бзиабаразаап,
Шәыгәнаҳак анызҵаз ажәытәра ахаҿы.
Ахацәа аблит абзиабара амца,
Избанзар, аԥшӡа дҳахьчап ҳәа иаҿын.
Бзиабаразаап... ашәҭқәа зырҿыхаз,
Ахаан еицамкуа аԥшӡара зшаз.
Уи акәхап усҟан Сасрыҟәагьы ихуаз,
Ажәҩан аеҵәа кыдԥаа изыргаз.
264 Терент Ҷаниа Терент Ҷаниа 265
Бзиабаразаап... Ашҭаҿ ашьаԥа...
Ҽыхәак еилашьқьыр акәасқьахь ихалон.
Арԥысгьы аишәа дахыууааит скәашап ҳәа,
Уи аҩынаҳа лыбла дыххалон.
1983 ш.
ШӘАРА ШӘЗЫ
Амра иамҵәаӡом аԥхара,
Адгьыл иамҵәаӡом аӡы.
Мшәан, изыҟои урҭ рыбжьара
Ашәҭ, агәыӷра, нас асы?
Шәара шәзоуп, ахәыҷқәа шәзы!
Изыҟоузеи ашәа ҿыцқәа.
Изыҟоузеи ан лыбжьы?
Избан акәзар – ашәаҿыҵәҟьа,
Аҭыԥ амаӡам ашәшьы.
Шәара шәзы ишоит шьыжьы.
Шәара шәзын иқәԥон ахацәа,
Рыбжаҩык ҭахеит зынӡа.
Аха ҳтәыла иаҭаххаҵәҟьар,
Зегь ҭахон ҳәа ишәыԥхьаӡа,–
Шәара ишәылшоз рацәаӡан.
Шәара шәзын ҳара ҳаԥсадгьыл,
Наунагӡа еиқәрхоуп
Изӡатәузеи, нас, уи адагь
Шәа шәыбжьы иара иахоуп,
Иаргьы зқәыԥшу уи азоуп.
Амра иамҵәаӡом аԥхара,
Адгьыл иамҵәаӡом аӡы.
Мшәан изыҟои урҭ рыбжьара
Ашәҭ, агәыӷра, нас асы?
Шәара шәзоуп, ахәыҷқәа шәзы!
1984 ш.
Закәу сеидру, схала
ҳаҩнаҿы сынхеит,
Аҭӡы скыдыԥшылоит,
Ҳабацәа ирықәлоу.
Хәыҷык сыцәа гәамҵшәа,
збоит иаци иахьеи,
Иахьак сара схәыцра,
аҽыртлан ауп ишдәықәу.
Закәу сыздырам уаҳа,
исылшаӡом сгәамҵ-хамҵыр,
266 Терент Ҷаниа Терент Ҷаниа 267
Сылаԥш аҭӡы иадуп,
Аҭӡы еиҟәнарԥоит.
Сани саби аарла,
абри аҭӡы иалҵын,
Рлабашьақәа рыҵарс,
иаагылазшәа збоит.
1984 ш.
АЛА
Ла дук иахәаԥшуан
шьоук еизаны,–
Ацәыргақәҵаҿ иҟан
урҭ рацәаны.
Уи асаса иҭалон
Хымԥада чахык,
Ацқәагь хырџьаџьан
ицҳар аҭахын.
Аԥшәма иазҿиҭыр–
аҵыхәа аршәшәон,
Уи аԥшӡара
избалак ацәшәон.
Уи еиқәа-самсалын,
ақьышә гьалгьало,
Иаҭахын иҳажәлар
аха ишәалон.
Алымҳақәа кьацәын,
аԥынҵагьы хшәаан.
Уи алацәгьа иакәшеит
асасцәа азаан.
Абас иахьыҟаз азын
уи ала,
Аԥшәма аҳамҭа
ианаршьеит абра.
1984 ш.
СГИТАРА
Зны иааҭгылоит, зны иҭрысуеит,
Иҟоуҵәуоит иаӡәыкушәа.
Арахәыцқәа абжьы рхылҵуеит
Сара сгәаҵа иаҿакушәа.
ҼААНЫБЗИАЛА!
Уааи, уааи зынӡа иҿыцу,
Ашықәс ҿыц уоуп ҳаззыԥшу!
Избан акәзар, уа ҳануцу,
Гәырӷьарами ҳгәы иҭашу.
268 Терент Ҷаниа Терент Ҷаниа 26
Аҵараҿы – ҳаԥхьагылоуп,
Ҳара ҳжьиуеит, ма ҳақәҵоит.
Ҳара ҳшыҟоу гәыла-ԥсылоуп,
Насыԥ дула ԥхьаҟа ҳцоит.
Маҭәахәык атрактор иамҵит,
Иуадаҩу усӡам уи.
Уимоу ажәҩан аԥхьа ҳхьамҵит,
Еицуп амзеи ауаҩи.
Аџыр аԥшаараҿ ҳаихымцоуп,
Ашәыр иалҳаршәоит агәаӷь,
Аблаҿ иҟоу ҳбаҳча ҿыцоуп,
Ҳқәаҵа, иҟаҳҵаз анахь...
Уааи, уааи зынӡа иҿыцу
Ашықәс ҿыц уоуп ҳаззыԥшу!
Избан акәзар, уа ҳануцу,
Гәырӷьарами ҳгәы иҭашу!
Ҳашҭа иқәын ашьыжь ажә хьаны,
Иаҵарԥало иацын уи аԥа.
Аиҳәаҿ инаган иахьаныз,–
Аҳарданыжь иалҵуан ацхарпа.
Шьынкак ҩеижьӡа наҟ ауҭра ихын,
Уи аракуа иаман аҳра кны.
Уахантәарак амра ду ҵәахын,
Уажә инықәтәеит ашьхақәа рхаҟны.
Ашҭаҿ – ашьыжь алабжыш ҭаԥсан,
Ԥҭацкгьы хымызт иахьа уаҳа хыхь.
Леирыӡ лыман ашҭа дҭыҵит сан,–
Ихьшәашәаӡа уи илтон аӡыхь.
1985 ш.
АԤОШЬҬАМҨАНГАҨ ИҼЫ
Уи аҽабаа иаман аџьабаа,
Ҳашьцылахьан, ахарантә иаабон.
Аныҟәашәа иацнаҵон, игәаар,
Абжьааԥны ишцац, ицон, ицон.
Абӷа иқәын арҭмаҟ еиҵарпапа,
Асалам шәҟәы иазыԥшын ауаа,
Ҳа ҳабацәа шьала ирҩыз ракәын,
Дгьыл харак аҟынтәи урҭ аауан.
Ҩны-цыԥхьаӡа уи аҽы аангылон,
Аха аԥшәма днаҵаҟьон иара.
270 Терент Ҷаниа Терент Ҷаниа 271
Ҳԥошьҭамҩангаҩ ҳабла дызхыԥшылом,–
Харак иду џьаҳшьон уи ҳара.
Уи аҽабаа иаман аџьабаа,
Мҩак ианын, инымҵәаӡоз ес-ҽны.
Ех, уи ҽыццышәк акухарын ианааз,
Иахьа уал-дук иаман ихәаҽны.
Иахьаҳбалак ҳнеины ҳадеизалон,
Ахы иҩахан иааҳҿаԥшуан иаргьы.
– Саҭашәымҵан! – аҳәон усҟан блала,
– Уаҭаҳҵаӡом! – ҳгәы иаҳәон ҳаргьы.
Аха ҽнак, адәеиужь снықәыԥшызар,–
Аҽы кажьуп. Алаҳәа ахоуп…
Иазышьҭымхуаз ашәҟәы
шьҭнахт сыԥсымзар,–
Саб дышҭахаз акухарын иаҳәоз.
1985 ш.
ИИАСЫЗ АУАҨЫ ИМОНОЛОГ
Ауаҩра сыман,–
саԥсуарагь сылан
Сахьышьҭаз смааԥшыцызт
знык сцәырҳаны.
Аха исцәымӷын
сыла иаахгылар,–
Аԥара мышгагас
измаз ирҳаны.
Исхыччон ачараҿ
шәкыла иахьыршәоз,
Иахьырҟьоз, иахьырфоз,
иахьыргоз еивас.
Аԥара иазрыцҳам–
дыҷкәынхар ахьилшоз,
Анцәа ихаҭыԥан
иахьыҟаз абас–
…Ашьҭахь – саацәырҟьеит:
«исыхьи, сыԥсыма?»
Аԥарагь леиқәаҳаит
уа ирҳаны
Уиижьҭеи сгәаҟуеит,–
ауаҩрагь сымам,
Сахьыцәоу уажәы-уажә
сааԥшуеит сцәырҳаны.
1985 ш.
АГӘЫРАЗРА
Угәы разызааит, сҩыза, есымша,
Угәы разызааит сашҭа уа уанҭало!
27 Терент Ҷаниа Терент Ҷаниа 273
Угәыразра, нас зегьы ирызша:
Адәы иқәу, ажәҽан иаҵәа иалоу.
Агәыразра,– ҳамҭам, кашәарахым,–
Иузаахәаран иҟам ахә шәаны.
Угәы разызар, дара ашәарахгьы
Шьаҿак наҟ ицом иуцәшәаны.
Угәы разызар,– уқәгыл адгьыл-хаҳәра–
Ахәараҳәа иалҵып уи аӡыхь.
Ауаатәыҩса ирымаз, нас уи аҳра–
Уаҳа аӡәгьы духәом уи ахыхь.
Згәы разыҵәҟьам уара умԥан ииуеи,
Угәы разызар – суҳәоит ак ҟаҵа:
Даҽа ԥыҭк исыҭ Алықьсеи Иуеи,
Даҽа ԥыҭрак рыԥсы сызҭаҵа!
1985 ш.
АԤАРԤАЛЫКЬҚӘА
Аԥарԥалыкьқәа аҳра руеит,
Сыжәҩа иқәтәоуп, сашҭа иҭоуп.
Аԥарԥалыкьқәа ԥырԥыруеит,–
Сара сӡыхьаҿ аӡы стоит.
Аҟаԥшь, аеҵәа сҳәару,
Иӷраҷкәынӡа, иԥшӡаӡа,
Даҽазныкгьы шәызбару,
Сӡыхь ахықәан ас шьыжьӡа?
Аԥарԥалыкьқәа ԥырԥыруеит,
Аԥсынтәыла аҳра руеит,
Рымҵәыжәҩақәа ҵаӷаӡа,
Сара раҳра саӷаӡам.
Ашәҭ иагәылатәоит инеи,
Иаҿахәмаруаит ашәахәа,
Икакаҷхоит адунеи,–
Ишԥасҭаху иашәахар!
Тәамҩаху рымаӡам џьара,
Аҳра иамоуп ихҵаны,
Ах, ишԥасҭахыз сара,
Бгәы иалазар гәлаҵаны.
Аԥарԥалыкьқәа ԥырԥыруеит,
Арахь иҟоуп, иҟоуп наҟ.
Аԥарԥалыкьқәа ԥырԥыруеит,–
Аха аҳра рымоуп ҽнак.
Аԥарԥалыкьқәа ԥырԥыруеит,
Аԥсынтәыла аҳра руеит,
274 Терент Ҷаниа Терент Ҷаниа 275
Рымҵәажәҩақәа ҵаӷаӡа–
Сара раҳра саӷаӡам!
1985 ш.
– Угәы бзиоума? – сиазҵааит аӡәы.
– Ицәгьам, ибзиоуп! – ҿааиҭитт иара.
– Ишԥоубеи ақәа, илеиз иацы?
– Ицәгьам, ибзиоуп! – ҿааиҭит иара.
– Шәӡыхьқәа хьшәашәахап? – сиазҵааит сара.
Ицәгьам, ибзиоуп! – ҿааиҭит иара.
– Амхқәа зеиԥшроузеи? – сиазҵааит еиҭа.
– Ицәгьам, ибзиоуп! – ҿааиҭит еиҭа…
Анцәа ҳрыцҳашьа,
Унхазар уара,–
Заҟа имариоузеи
Зегь рыху ашьара!
1986 ш.
АԤСЛЫШ
Аԥслыш каҳаит, адыд асын,–
Ҿымҭ иҵәуон са схәыҷра.
Ус ианыҟоу, ирҳәоит, ҵасым,
Уи рыцҳашьан, аршьышьра.
Абӷьы шлақәа хәырбӷьыцушәа,
Амахә хышқәа ирҿаԥсан.
Избон аԥссара даҿушәа
Аԥслаш амҵан дгылан сан.
Уи акаҳашьеи аԥсышьеи,
Са срызхәыцуан уа стәаны…
Ажәеинраала каршәыз џьысшьеит,
Ари ашҭаҿ иԥжәаны.
1986 ш. Москва.
Ҳашҭа ду аҿ
Ҽык кьыркьырит,–
Ҳаргьы ҳҩаҵҟьеит
Шарԥазы.
Нас – иаадырит,
Нас – иаадырит,
Уи гәаҭеиуан
Аԥазы.
Ангьы башам,
Ҽы уарҳаным,
276 Терент Ҷаниа Терент Ҷаниа 277
Иаҳкәабеит,
Аԥырцәқәа ҳԥеит…
Аԥа – рашьын,
Уи – ҭоуӷанын,–
Иацы
Ҽырыҩра иргеит.
1986 ш.
СҚЫҬА СА СЫЗГӘАКЬА
Сқыҭа, са сызгәакьа, уа уҟалеит уссирха,
Сара игәыдыскылоит удгьыл скаианы.
Ԥхьарцаз ичамгәырыз, ухьӡ
ацырҳәоит ирхаан,
Аха уи иарӷьома, ахәра угәы иану?
Исгәалашәоит усҟан, сыбӷа ԥҵәеит бызшәала,
Сҿы зырцәажәаз сыԥсшәа – иахьӡын иҵоурам.
Усҟан уи малыран сыбла ҷыц ихшәалеит,
Амацәыс ацәыргеит аԥхын ақәоура.
Усҟан сҽыҩ иацәыргеит иҭбаа-ҭыцәыз арха,
Ахьшьыцба иацәыргеит, ажәҩан иаҵәаӡа.
Ирышьҭуан уҵеицәа Калымаҟа иархан,
Ирышьҭуан ахацәа, ҽаӡәы иеицәаӡам.
Усҟан уашҭа иҭалон, қәаршаҩушәа, мчыла,
Ахан ҿыцқәа рырҭон ихырҵәа иааргаз.
Сан аганаҿ дыҵан, лԥацха хәыҷ ҵкьаҽылан,
Саб лара днаскьалгеит, аибашьрахь данцоз.
Сқыҭа ухьӡ рыԥсахуан, рыхьӡ
рыԥсахуан сӡыхьқәа,
Уашәақәа рыԥсахуан, ухшыҩ абжа ргон.
Изҭахыдаз, сқыҭа, уа узҵаз, иухьуаз,
Сталин иашьцәа «дуқәа», аԥшәмара рзынхон.
Иахьагьы удырцәажәом, раҳ ишьоуп ирылоу,
Раҳ игәоуп ирымоу, насгьы иҟазшьа.
Уи дҳәазоит макьана, дцоит иԥашәқәа рыла,
Ирхьыкәкәоит аԥашәқәа еиқәаҵәоу ашьа.
О уи аӡбахә цәырган, машәыршақә иҳәа ма,
Аҭак урҭоитҚҳашьцәа, ргәы ҳзынхар ҟалоит!
Ех, анцәа ҳашԥеишеи, зегь хьмыӡӷыс иҳаман!
«Ҳарҭ ҳазгәалашәода? – шырҳәо саҳалоит…
Сқыҭа, са сызгәакьа, уа уҟалеит уссирха,
Сара игәыдыскылоит удгьыл скаианы.
Ԥхьарцаз, ичамгәырыз, ухьӡ
рыцырҳәоит ирхаан,
Аха уи иарӷьома ахәра угәы иану?!
1986 ш.
278 Терент Ҷаниа Терент Ҷаниа 27
АШӘҬҚӘА РҬОУРЫХ
Иага иԥшӡазаргь,
идыр, ашәҭқәа
гьамадоуп,
Инцәахшоу
ԥҳәызбак
урҭ лызкымзар…
Ашәҭ, ааизаргь,
бзиабарак
иамадоуп,
Уимоу, ашәҭқәа
уи иахылҵт,
сыԥсымзар.
1986 ш.
СЫМШЫН
Ҭынч амшын шәхыԥшыло шәгылоуп,
ацәқәырԥақәа шәырԥылоит,
Амра ауп шәара шәзызхәыцуа,
амш ауп шәзызхәыцуа,
Сара баша ус сызгылом,–
схәы-сжьы ааилагылоит,
Уи исгәыднаҵоит сара
ихәшәыркны ахыцқәа.
Ҭынч амшын шәхыԥшыло шәгылоуп,
ацәқәырԥақәа шәырԥылоит,
Иара ҟәандоуп – убри ауп
џьашьатәыс ишәымоу,
Сара усазҵаар, даҽакуп
сгәаҵа ҭазмыргыло:
Ртәыла ныжьны сыжәлар цон,
рҽеилаҳәаны шәыла.
Ҭынч амшын шәхыԥшыло шәгылоуп,
ацәқәырԥақәа шәырԥылоит,
Уи еиҩышәыссар шәҭахуп,
шәҭаланы гәышԥыла…
Сабацәа ахьҵәыуоз збоит,
рылабжыш еицылон,
Нас имшынха еилаԥеит,
акы иазынкылом.
Уи иакит ашәы аԥштәы,
цәгьала иҵаауп агьама,
Аҷныш ҭасуеит абжьы рго,–
даҽак халоит иамдо…
Амшын, ԥсшьароуп шәара шәзы–
уи лашарак амам,
Уи сабацәа рҵәыуаӡ ауп,
убри ауп изҟәандоу.
1986 ш.
280 Терент Ҷаниа Терент Ҷаниа 281
АШАНА
Асахьаҭыхҩы дтәан ишәыга иман,
Аӡәгьы дибаӡомызт икәша-мыкәша.
Асахьаҭыхҩы игәыраз дшәаҳәаҩуп?–
Дгылан уажәы уаҟа ашьыжь икәшан.
Асахьаҭыхҩы ага уа дхыԥшылон,
Нас, ишьҭыхны, ага – бӷьыц ианиҵон.
Цәқәырԥа дук ирбеион ҟаԥшьыла,
Амҳаџьырқәа рылаӷырӡ иацәиӡон.
Иҟалазеи, дшәозма уи ҭабар ҳәа,
Ас дҟазҵазеи иблақәа цырцыруа?!
Амра шоура даҵагылан дҩарха,
Иареи агеи ҭынч аус еицыруан.
Асабигьы, аԥслымӡ дылаԥало,
Адгьыл еиԥш, игьежьӡа ампыл нкылан,
Ацәқәырԥ ашҟа дналгон ан лнапала,
Амра ашә аҿ лара дылагылан.
О, зегьы дрыхьӡом асахьаҭыхҩы,
Аӡӷаб, аҷкәын, ашәҭыц, анасыԥда…
Ашьац дылагылан, аха адҿыхҩын,
Зегь ихәыцра иалан, сара сыда.
Сгылан уаҟа, саргьы схәыцра саман,
Жәацы сгылан, нас – иацы, иацуха…
Уа сыблақәа исдырбон ашана,–
Сара сашьҭан уи ҳдунеи аҵыхәан.
1986 ш.
ИИАСЫЗ АСАХЬАҚӘА
Сышԥақәыԥшыз, усҟан,–
Сыҩны ахра схалон:
Ажәҩан аҿы сыҟан,
Аԥыррагьы снаалон.
Сымҵәыжәҩақәа шкәакәан,
Иҟан сӡара ҭӷәыхаа,
Ақәасаб шьамхакәын,
Ианамуӡа, исыхәоз.
Са схахәы бырфынын,
Сыблақәа џьбарамызт:
Аҩызагьы дсыман,
Сзымԥсахуа џьарамзар.
«Дышԥассиру, дныхоуп!»–
Анырҳәозгьы ыҟан.
28 Терент Ҷаниа Терент Ҷаниа 283
Ԥхьаҟа сымч сыхон,
Сышԥақәыԥшыз, усҟан…
Сыдгьыл гәыдыскылоит,
Ахәыҷ иеиԥш, гәыблыла.
Насгьы мра касыла,
Иҭасыҳәҳәоит стәыла.
Илаҳәыр,– ирыцҳауп,
Сҭаҳмадахап усҟан.
О, сышықәсқәа, шәсыцхраа,
Ишәырмариа сусқәа!..
Сышԥақәыԥшыз усҟан,
Сгәы ԥыруан ахала.
Иццакуан са сышҟа,
Ашьыжь амра ԥхара.
Уи, избоит, иарҿыцуеит,
Адгьыл, аԥсабара…
Са сахьтәоу, саршьыцуеит,
Сагьархәыцуеит даара…
1987 ш.
АПОЕТ ИИҬАХУ
Уи аӡәы иимбо
ибарц иҭахуп,
Аӡә имаҳацгьы
иаҳарц иҭахуп.
Уи иҭахуп
иҳәарц иҿаху,
Апоет уҳәеит ҳәа
зынӡа дџьашьахәуп.
Зны шьоукы зхыччо–
гәырҩас иҟаиҵоит.
Зны ак иӷрыхоит
дзаҵәуп даҽазны.
Зны еидара дук
даҵалан дцоит,
Зны – аԥырԥыпҳәа
деиқәуп дымцаны.
Апоет ипоетра
адагь,– дуаҩуп,
Џьарак ак игуп.
ак иҭахуп.
Избанзар, избанзар,–
Уи дыԥшааҩуп,
апоет дцәыргоуп.
Апоет дҵәахуп.
284 Терент Ҷаниа Терент Ҷаниа 285
Аԥҳәызба дыхнахуеит
иара ибызшәа,
Иажәа хәра рӷьагоуп,
хәра хтыгоуп зынгьы.
Апоет ицәымӷуп
зынӡак аҭыӡшәа,
Амҩа ҩадара
даҿоуп есқьынгьы.
Апоет– ашьауардын
аблақәа ихоуп,
Ихәыцрақәа шкәакәоуп,
иныҳәоуп, иԥшьоуп.
Аӷа димазаргь–
дзаӷоу иара ихоуп,
Икәшан инхаз зегь–
иҩызцәоуп, иашьоуп.
Апоет иԥсадгьыл
игәыҵаҳәҳәа икуп,
Уи ахьӡи ажәлеи
иҩуеит иара ишьала,
Уи акәхап–
Аԥсадгьыл ахьӡ ҳаракуп,
Дышәҭыцны уи амҵан–
дпоетуп иаҿалаз!
1987 ш.
МЫШКАДА
Сыхәмаруа сышәдәықәыз,–
сыҷкәынра ааин, иаасыдгылт,
Баргьы бысԥылеит…
бара иахьанӡа бҵәахын.
Сбыҳәоит гәаныла:
сбыҳәоит; барамыжда, сгәыдкыл,
Мышкада, уи ашьҭахь,
ԥсҭазаарак са исҭахым!
Бзиабарала иқәҵан ауп
усҟан са сыдгьыл,
Ажәҵыс хәыҷ сеиԥшны
Ажәҩан схаԥыруа схын…
Сбыҳәоит гәаныла:
сбыҳәоит, барамыжда, сгәыдкыл,
Мышкада, уи ашьҭахь,
ԥсҭазаарак са исҭахым!
Ашьҭахь, сышнеиуаз,–
схаҵарагь ааин, иаасыдгылт,
Аԥсуа-ҩы ҭасҭәеит,
ибеиан, аиашаз, сымхы.
Сбыҳәоит иҿыцны:
сбыҳәоит, барамыжда, сгәыдкыл,
Мышкада, уи ашьҭахь,
ԥсҭазаарак са исҭахым!
286 Терент Ҷаниа Терент Ҷаниа 287
Издыруан, са сыҵлаҿ,
ҵыс хәыҷык ааилон насыԥла,
Аха, иабаҟоу–
сзықәымԥшит знык уи ахы?
Сбыҳәоит, иауазар,
сбыҳәоит, знызаҵәык сгәыдкыл,
Мышкада, уи ашьҭахь,
ԥсҭазаарак са исҭахым!
Сӡиасқәа неиуан…
Сышларагь цәырҵит исықәкны,
Сыԥхыӡны сымҩасру,
иҵегь шәсыргәамҵру уахык?..
Сбыҳәоит, иауазар,
сбыҳәоит знызаҵәык сгәыдкыл,
Мышкада, уи ашьҭахь,
ԥсҭазаарак са исҭахым!
Издыруеит сықәла,
уалқәас исықәу-исықәым,
Ага иаламлац
сышьха ӡыхь ашьҭа хәыҷ схын…
Сбыҳәоит, барамыжда,
сбыҳәоит, знызаҵәык сгәыдкыл,
Мышкада, уи ашьҭахь,
ԥсҭазаарак са исҭахым!
Сгылоуп сеиқәышла
сҩыза– слабашьа насыдкыл,
Сышәҭгьы абаҳчаҿ
аарла инхынааит ахы.
Исҳәац еиҭасҳәоит:
сбыҳәоит, барамыжда, сгәыдкыл,
Мышкада, уи ашьҭахь,
ԥсҭазаарк са исҭахым!
Издыруан, са сыҵлаҿ
ҵыс хәыҷык ааилон насыԥла,
Аха, иабаҟоу–
сзықәмыԥшит знык уи ахы?
Сбыҳәоит, иауазар,
сбыҳәоит, знызаҵәык сгәыдкыл,
Мышкада, уи ашьҭахь,
ԥсҭазаарак са исҭахым!
?9ԥҵш.
АҚӘА
Иахьак ажәҩан алабжышқәа
азынкылом, икаԥсоит.
Аҵлаҿ аџьныш далаԥшызшәа,
абӷьы шнеиуа, еиқәаԥсоит.
Ажәҩан – хылԥа зынӡа имаҷхеит,
сара стәоуп исхаҵаны.
Адыд акәын – ашәақь иаҵхеит,
288 Терент Ҷаниа Терент Ҷаниа 28
иҭалт ашьҭа нанҵаны.
Усҟан ажәҩан агәы ԥсыҽхан,
иҵегь иацнаҵеит ақәа.
Нас иҭалон иқырбыҷхан,–
аҵлеи адгьыли рдақәа.
1988 ш., Москва.
ҬАГАЛАНТӘИ АХӘЫЛԤАЗ
Амхы иалагьежьуа иалоуп
Ари ахәылԥаз уажәы.
Аԥш ахьышьҭоу иадҽырбалоит.
Алахь ҷашьӡа уа ажәык.
Адгьыл иҵалан, нахьхьынӡа,
Ус иааҿыжит ауардын.
Сахьнагӡон сара сызхьымӡаз–
Амза шашаӡа иаркын.
Нахьхьи иалоуп, аахьхьы иалоуп,
Хәыҷгьы дугьы амхы иҭоуп.
Ласы-ласс амҵәышәгьы халоит,–
Азна леиуеит, зегь акоуп.
Аҵла иқәлоит икаркаруа.
Рҽырзышьҭымхуа акәытқәа.
Уаҵәы ҳгәылараҿы чароуп,
Ирхьымӡондаз урҭ ақәа!
Ҷҟарапатла, кыла, кыла,
Аԥҳә еиқәырҵоит амхаҿы.
Ра дук амҵан ҭынч игылан,
Абжьы нықәнаҵоит аҽы.
Амши аҵхи идыркаран,
Абӷьы ҩеижьхан, икаԥсоит.
Ԥсыуа ԥацхакаҿ агара
Ԥсыуак лашәақәа қәнаҵоит!..
?988 ш.Москва.
АШЬХЫЦ
Ашьхыц суада иҩнахеит,
Иҷыжьҷыжьуа иакәшон.
Саргьы уи иаци иахьеи,
Сахәаԥшуан илакәшьо.
Алашарахь хыла ицон,–
Иажьон алашара.
Уи асаркьаҿ ианнаҵон
290 Терент Ҷаниа Терент Ҷаниа 291
Ашьҭа хәыҷ ашьала…
Мшәан, иахькаршәызгьы уажәы,
Ҿыц аԥырра иашьҭан…
Ааԥынразаап, аца шәҭын,
Иқәлашауан ашҭа.
Ишәҭын арха, хыхь – ахәы.
Адгьыл шәҭын имҩашьо.
Шәҭума ашьхыц иаҭаху,
Ахақәиҭра иашьҭоу?!
198 ш.
Адыд-мацәыс аапкны,
Сашҭа, сгәара иқәлеит.
Ицон амца надыркны,
Аҵла ҿеи,адуқәеи.
Хазы – ҳарахә ирыхьӡеит,
Иаҳцәагеит ирыхан…
Ашышкамсқәа ус инхеит…
Акызаҵәык рмыхьит
198 ш.
Ажәҩан иалышәшәоит абӷьы,
Амра амч маҷхеит.
Ԥҭак рыбжьоуп, избоит нахьхьы,
Ари археи ашьхеи!
Ара сыҟоуп са саӡәны,
Даҽа баҳчак сыҵоуп,
Даҽа хәыцрақәак схәаҽны,
Сзымқәацо сыркырцоуп.
Ажәҩан иалышәшәоит абӷьы,
Инаскьоит ақәыԥшра.
Исыҭ, сышлара игәаӷьы,–
Сыҷкәынраз аҟәышра.
Шьҭа издыруеит, шьҭа иӡбуп,–
Сара ашьха схалом
Аԥсабара, убла схуп,–
Сныҟәоит улыԥхала.
Суҿагылом знымзар-зны,
Снапы уаԥхьа сҩахоит.
Аха сқәыԥшра иацәӡаны,
Ак шынсыжьыз уасҳәоит.
Ак шынсыжьыз са схазы,
292 Терент Ҷаниа Терент Ҷаниа 293
Нахьхьи, аҵла ԥшӡак амҵан:
Еиқәуп, ицәом уа бзанҵы,
Бзиабарак амца…
Ажәҩан иалышәшәоит абӷьы,
Амра амч маҷхеит.
Ԥҭак рыбжьоуп, избоит нахьхьы,
Ари археи ашьхеи.
198 ш., Москва.
АЖӘЕИНРААЛА ДАԤХЬОН…
Б. Ахмадулина илыхьӡынҩылоуп.
Дрыԥхьоит уи илҩыз,
Дгылан асценаҿ,
Маҷкгьы иааԥсазар ҟалап лыбжь хәыҷы.
Сыхәра ирӷьозшәа збон Авиценна,
Хәшәыла, ажәала...
Дынҭалан сгәаҿы.
Дрыԥхьон уи илҩыз,
Лыблақәа шьҭыхны,
Лыхцәакәын – уажәы-уажә уаҟа иҭаԥсон.
Ҳлыман уи хрыԥхны, ҳлыман уи ҳхыхны,
Лажәа ҭесԥыҳәны
Сгәаҿы еихаԥсон.
Лажәа – доуҳа-жәан,
Ижәҩантәын, ишанан,
Схәыцраҿ цәашьушәа дтәон дмаӡаны.
Марина Цветаева, Ахматова Анна,
Рышәҭқәа дырҿоушәа
Уи длаӷырӡны.
Дрыԥхьон уи илҩыз,
Дхырхәон ҵаҟанӡа.
Дылнықәуан Высоцки, дылнықәуан Булат.
О, шәанаџьалбеит, схаҵагә цахамзар, –
Шьҭа ари амца
Иалҵыр ҟалап!
Дрыԥхьон уи илҩыз,
Даԥхьон иҿыцыз,
Дрыԥхьон икәицыз, ихыцыз иаҳа.
Аха машәыршәагь анарҭ иҽыццышә,
Лгәашәаҿ ишгәаҟуаз
Лызгәамҭеит иаха.
Уи иагьаурым, нас,–
Дацԥыруеит лашәа,
Хыхь ауарҳалқәа сышьҭырхит саргьы,
294 Терент Ҷаниа Терент Ҷаниа 295
Аха, аҩада,– амраҵәҟьагь хьшәашәан,
Адгьыл иаԥызго
Санымиац џьаргьы.
Дрыԥхьон уи илҩыз,
Дкараха дықәҵуан,
Даԥхьон уи ҵхылеи шьалеи иҩыз.
Дҭынчуп шьҭарнахыс, уал заҵәык лықәӡам,
Сгәакәын иахьак уи
Дызмаз маҵуҩыс.
Дрыԥхьон уи илҩыз,
Дгылан асценаҿ,
Маҷӡак иааԥсазар ҟалап лыбжь хәыҷы.
Сыхәра ирӷьозшәа збон Авиценна
Хәшәыла, ажәала...
Дынҭалан сгәаҿы.
198 ш., Пицунда.
ААԤЫН
Ааԥынра амра зхысыз асыԥса
сеиԥшуп сара.
Ааԥынтәи гьамак нықәнаҵеит сыбзаҿ,
иааин иара.
Иқәҭәеит цәыкәбарқәак,
иқәҭәеит цәыкәбарқәак
сара схы-сҿы.
Ааԥын ихнахын, иԥоит, икәаруеит
сашҭаҿ аҽы.
Ажәҩанаҿ иалоуп, ажәҩанаҿ иалоуп,
хьшьыцба хәыҷык,
Иҭрысит аҟәарҭгьы,– ақәҷар зегь еидцалан
иавалт ачықь.
Ааԥынра иалсны ҳашҭахь иҩеиуеит
акәукәу абжьы.
Сыдгьыл хазынаҿ иахьак, икәеикәеиуа,
ааԥынра хшьын.
198 ш.
Быблақәа хазыноуп,
Ргәыразра сыхнахуеит.
Иамургьы рхазыноуп
Дара сзырыԥсахуа.
Аха бқьышәқәа, рыцҳа,
Ҩысҭаарак рыздырӡом.
Урҭ былуеит икәицха,
296 Терент Ҷаниа Терент Ҷаниа 297
Ибылӡоит сырхьымӡар.
Аха са сдырхәыцуеит,
Быблақәа сеиларгоит.
Избаӡом иаҟәымҵыр,
Быблақәа сахьнарго.
Аха бқьышәқәа рхала,
Ага ҭынч ихушәа,
Иааҵысгәышьоит аарла,
Чарҳәара рҭахыушәа.
Аха быбла ссирқәа,
Абар са сеихырҵәоит.
Абар сымҩа хьыркуа,
Схәышҭаара ахьдырцәо.
Шьҭа дызбом исԥыло,–
Имӡаӡакәа ибасҳәап.
Бқьышәқәа гәыдыскылоит,
Ба быблақәа рҵасҳәа.
1990 ш., Москва.
АДАԤАЗАРЫ – АҞӘА
Амра амшын-агәы ихшәалан,
Ҭынч анапыраз хнашьылон…
Аҷныш сазхыхӡом ашәала,
Уи ркәабахьазаргьы хшыла.
Адаԥазары салоуп,
Иасуеит Аҟәантә аԥшалас.
О, шәара ҩыџьа шәыбжьара,
Сара исымам аԥсшьара.
Иарбану ага зыргәаҟуа?
Иарбан сыжәлар зыргәаҟуа?
Адаԥазары – Аҟәа,
Адаԥазары – Аҟәа!
Адаԥазары – схәыцра,
Аҟәа уеиԥшуп акала:
Ашьха иавоу ашыцра,
Амра ҟәанда, ҭагалан,
Аҩада ажәҩан иаҵәара,
Алада, аҷкәынцәа рчара…
Дгылан аганаҿ аԥҳәызба,
Лыхцәы лықәҵан икьларуа,
Лылабжышқәагь, ишызбоз,
Лыблаҿ ихырҩон ақаруа,
Ажәҩан! Сандәықәло аҩныҟа,
298 Терент Ҷаниа Терент Ҷаниа 299
Дсыцҵа уи аԥшӡа Аԥсныҟа!
О, шәара ҩыџьа шәыбжьара,
Сара исымам аԥсшьара!
Иарбану ага зыргәаҟуа,
Иарбану сыжәлар зыргәаҟуа?
Адаԥазары – Аҟәа,
Адаԥазары – Аҟәа!
1991 ш.
АЦӘҚӘЫРԤА
Ацәқәырԥа амшын гәы ихәыҵҟьан,
ахцәы ақәԥса, ибыбны,
Иҿаҳәатәха игәрымуа, иҵҟьо,
абан, иааиуеит иццакны.
Иажәлеит, нас ицҟьа-шәҟьа хыла
инҭалт, иӡт абжьы зынӡа.
Уи иаԥылт ахыкә шаԥылац –
џьара цәҟьаракгьы анӡам…
Акызаҵәык збеит, аиашаз–
сара уи ацәқәырԥаҿы:
Маӡала, иаацәырҟьан, икшаз.
нас – сыбналоит ҳәа иаҿыз.
1992 ш.
ԤХЫӠЛА
Ԥхыӡла аԥҳәызба дызбеит,
Дыссирын, уи дынцәахшан.
Сыԥсымзар, аҵых цахьеит,
Шамҭоуп ҳәа сҳәаргьы, имшац.
Ажәҩан, абгыӡра зҵаԥсаз,
Лара илхаршәын касны,
Ажәҩан ду акәын дзыԥҳаз,
Адгьыл даҭан уи дсасны.
Лыблақәа мшынын, иҭбаан,
Урҭ сыхан рышҟа сыргон.
Хыхьынтә аԥшӡақәа лбаан,
Сганаҿ уаз-ашәак рҳәон.
Аԥшӡа лабжышла дкәабан,
Уи адунеиаҿ дҵәахын.
Лыбла слабжышны саҿан,
Сыбла ихшәалар сҭахын.
Уа амаалықьцәа кәашон,
300 Терент Ҷаниа Терент Ҷаниа 301
Ҭынч алабжышқәа рӡаҟны,
Аԥшӡа днасыԥдан, избон,
Исхароу џьысшьон сгәаҟны.
Сшьамхышлан слыҳәарц саҿын,
Уи дымгыларц хара.
Сашҭа иҭагьежьуан сҽы,
Амца еиқәын схәышҭаара…
Амра сыԥхыӡ хәыҷ иахан,
Сҿыхеит. Уи наскьахьан.
Бара бнасыԥдан иаха,–
Сара снасыԥдоуп иахьа.
1992 ш.
АНЦӘА
Аԥсны ахада В. Арӡынба изкны
Ажәҩан ихнаршәҭит
атса қәаршаҩушәа,
Алабжыш илхоит
Аԥсны, ҳара ҳшьам.
Ҳара ҳҭоурых зегь
хызаҵәла иҩушәа,
Уи адаҟьақәа
ирықәшуп ашьа.
– Аԥсны, уабаҟоу,
аԥсуаа, шәынхама?–
Ишгац игәыԥҵәаган
ашьҭыбыжьқәа гоит.
Усҟан аԥсыуак
Кремль аханаҿ,
– Ҳаҟоуп! – ҳәа ҿиҭит–
Ҳаҟоуп, ҳақәԥоит!
О, анцәа дыҟоуп,
дыҟоуп, иубама–
Саҳәоит уи ихьӡи
иуси лашарц!
Аӡәы – ажәҩанаҿ
дыҟоуп аргама,
Егьи – адгьылаҿ
дыҟан дишарц.
Аӡәы – ажәҩанаҿ
ирлашоит амра,
Егьи – еизигеит
ҳашьцәа џьарак.
Аӡәы – дабашьуеит
хыхь аҳарамра,
Егьи – араҟа
аҳра, атәра.
Илацәа хтызар
аԥсуа изыԥҟазаап,
30 Терент Ҷаниа Терент Ҷаниа 303
Икәшан иаагыларц
иуеи иҭахи…
Ргәаҵаҿ иныҵак
иԥыршәоит кавказаа
Аурыс иабџьари
аурыс ихи.
О, убри ала
дхысуеит ачарҳәаҩ,
Дхысуеит анацәа
ргәы иарбаны.
Иҟам иа изыҳәа
ажәҩанаҿ џьаркҳәа,
Дгылоуп дааизаргь
ашьа дарганы.
Аха…
О, анцәа дыҟоуп,
дыҟоуп, иубама,–
Саҳәоит уи ихьӡи
иуси лашарц!
Аӡәы – ажәҩанаҿ
дыҟоуп аргама,
Егьи – адгьылаҿ
дыҟан дишарц.
1992 ш. Сентиабр.
Алабжыш аҿыҵыкәкәоит сцәашьы,
Урҭ акәиц еиԥш са сгәахы иҭаԥсоит.
Аԥсуа ҷкәынцәа Гәыма аӡы иҭашьын,
Ак ҟамлазшәа иара ҭынч ицоит.
Асабицәа хацәахеит лассы,
Абџьар кны ианыхьчатәха Аԥсны.
Ҳгәашәаҿ дгылеит ан илхаршә лкасы,
Ажәҩан дугьы лхаршәын уи касны.
Ажәҩан ашҟа лара лышәи цон,
Ԥшатлакәушәа иқәҩуан хара.
Аха арԥар баша уи дрыцәшәон
Ари адгьыл иаларҭәан дара.
Ари адгьыл иалоуп дара рдац,
(Аԥсны гәыраз, уи аԥсы ҭаҵо
Ҳа ҳзакәу ақырҭуа имбарц,
Ҳа ҳҟазшьа иагәыларшәуп маӡак.
Уаҟа иалоуп ачҳара, агәаӷ,
Иашак алоуп, ҳа ҳазшаз итәны.
Баша уашьҭоуп уара аԥсуа игәашә,
Уара угәашә наунагӡа иаркны!
304 Терент Ҷаниа Терент Ҷаниа 305
Анцәа ила Аԥсынтәыла ԥшьоуп,
Ус анакәха, – суҳәоит, еиқәырха!
Ҳа ҳцәашьы иаҿыҵыкәкәо ашьоуп,
Уи ашьшьыҳәа дацбылуеит аӷа.
1992 ш.
Мыҷӡак аԥсшьара иаргьы иаҭахызшәа,
Сқыҭаҿ ахысра
ааихсыӷьит зназы.
Саргьы ашьшьыҳәа саахан ахыза,
Маҷӡак еиҭаскырц сыӡбеит са сыԥсы.
Сылацәа ҭаазаап,
Сналашәкәеит ацәа,
Саԥхьа иаахәмарит амра ашәахәа…
Қьафына иаҵәарак
Иагәылҵуан ахацәа,
Рыԥсы ҭаланы ицон икахәхәа.
Инеиуан урҭ амра арахәыцқәа ирыбжьалан,
Анацәа рыԥхьон
Аҩнынӡа инаӡарц.
Урҭ дара рҵеицәа рдыруан рыбжьала,
Аха иԥыруеит ҳәа
Рмаҳацызт зынӡа…
Нас ауп,– сеиҭаҵҟьеит,
Адгьыл сакӡамшәа,
Сашҭагә аакылжәеит,
Сашҭа шьабон…
Зынӡа имаҷзаргьы
Аибашьра нҵәазшәа,
Сара аԥхыӡаҿ сраҳаҭны сынхоин.
1992 ш.
ИМҨА ДЫҚӘЫРҴОН…
Имҩа дықәырҵон арԥыс хазына,
Ашҭаҿ ахацәа тәан еиқәышьшьы.
Зны-зынла далшәон ан хыма-ԥсыма,–
Илҳәо маӡоушәа имаҷын лыбжьы:
«Ажәҩан, ду суҳәоит,
Адгьыл ду, суҳәоит
Иҵыхәтәантәииз сыҷкәын иԥсра!»
Имҩа дықәырҵон, иқәлацәа гылан,
Амҩа ду рыман урҭгьы уаха.
Амцаԥшь ацралан ицон Аԥсынтәыла,
Анацәа рашәа ԥиҵәон аӷа.
306 Терент Ҷаниа Терент Ҷаниа 307
« Ажәҩан ду, суҳәоит,
Адгьыл ду, суҳәоит,
Иҵыхәтәантәииз сыҷкәын иԥсра!»
Имҩа дықәырҵеит ажәлар лабжышла,
Адгьыл дахьамоу иакуп ацәашьы.
Аха есышьыжь ԥҳәысеиба хцәышлак,
Сара сарҿыхоит игәыҟуа лыбжьы:
« Ажәҩан ду, суҳәоит
Адгьыл ду, суҳәоит,
Иҵыхәтәантәииз сыҷкәын иԥсра!
Март 25, 1993 ш.
Л.Ҭопуриӡе илыхьӡынҩылоуп.
Ажәҩан агәы иаҵалан,
Аԥҭа уи ҵнаҟьеит,
Иаҭахызшәа шәыга еиқәала
Иашәырц.
Амаҭ абџьар иаҵхан,
Абџьар амца ҭҟьеит…
Ашьа иларшәын
Ашәҭыц.
1993 ш
Геннадии Карданов ихьӡынҩылоуп.
Амра еиԥшын иара иччаԥшь,
Кавказ деиԥшын уи хаҿыла.
Амзаҿа иаҩызоу иџьымшь,
Дышԥахәмаруаз Гене ҽыла!
Абацәа зегь ҳԥаҳәа ишьҭан,
Анацәа дырҵеи хазынан.
Ашҭақәа ирнырҵон ишьҭа,
Иҿыҵшәомызт «Шәаха сымам».
Аха аибашьраҿ дышҳамын,
Аӷа иаԥхьа дымцахон.
Аԥсуаа аиашьа дышҳамоу,
Иақәымгәыӷуаз агәра ргон.
Иақәымгәыӷуаз рыбжьы ҭырцан,
Адунеи ду иаҳәеит нас:
«Аԥсуа иқәихуеит ақырҭцәа,
Шәаҳзыҟала зегь иашьас!»
Идыдуан, иԥжәон аханқәа,
Цәашьык ахраҿ иаҳзыԥшын.
Гәымсҭагьы унапы узахамкуа,
Ахәараҳәа ихыҵт, ишын.
308 Терент Ҷаниа Терент Ҷаниа 30
Усҟан ажәҩан еҵәак агхеит,
Аҵыхқәагь ирыгхеит ҵхык.
Генагь маҷк дааԥсазар акәхап,–
Дыннакылеит аӷа ихы…
Ажәҩан даҵаԥшуеит Карданов
Дук мырҵыкәа шоит ушьҭа…
Ҟабардоуп анышә дахьамоу,
Иԥсы ныҟәоит Гәымысҭа.
Ииуль, 1993 ш.
АИБАШЬҨЫ ИШӘҞӘЫ
Сан, бышԥаҟоу, сгәыраз, са
бысхашҭыз џьыбшьан,
Заҟа ҵуазеи бҳәаруеи, сыхабар бмаҳац.
Ашҭа сҭыҵит усҟан, август мза жәиԥшьаз,
Исышьақәаз сышьоуп, нас исхоуп исхац.
Аибашьра иснаҭеит ахәреи даҽа граки–
Аӷа ҳашҭа дықәнаҵ, са суаҩым, сҿаҳауп.
Иахьа са сызқәиҭу – бџьарки ҩ-гранатки,
Смазарақәа иреиуоуп, иҟам уи еиҳау.
Нан, бымшәан,бымҵәыуан,иахьа
сыхәра шәарҭам
Уи саҳәшьа исызҿалҳәеит, дԥырны
сымаҵ луеит.
Адгьыл ырхыџхыџуа ашьха ҳхалт ашамҭаз,
Ҳаԥхьа, арха дуаҿ БМП былуеит.
Дцоит аӷа дыбналан, иабџьар ажра иҭажьны,
Иҽыззишьуа сеидру, уи Аԥсны дааны.
Зны дсасын, даԥшәыман, дцон
ара дыҭҳаџьны,
Ҳаизыԥшын иашьак иеиԥш,
ҳаизыԥшын ҽааны.
Уажә ахымца ҳажәҵо ҳара ҳқәаҵа дыҵоуп,
Ҳара ҳдаци ҳԥашәи ыҵихырц даҿуп.
Сан, аиаша басҳәап, ус ҟаиҵом ахаҵа,
Гарашәамызт, ирҳәоз, шҳамын, ихаҿы.
Сан, бымҵәыуан, сбыҳәоит, сбыҳәоит
са сбызӡатәуп,
Бара бгәыҳалалра саԥхьаҟа сагоит.
Сқыҭа, сышьха ракәыз, саҳәшьа
гәыраз лакәыз,–
Аԥсынтәыла рыхьӡуп,– урҭ сара исыхьчоит.
310 Терент Ҷаниа Терент Ҷаниа 311
Аха иамуӡакәа, рахәыцушәа снаҵшәар,
Ҳара ҳашҭа иҭалар сҩызцәа еизаны.
Урҭ бырԥыл, игәыдкыл, акгьы ҟамлаӡазшәа,
Акгьы ҟамлаӡазшәа уи аҽны Аԥсны.
Август, 1993 ш.
САРГЬЫ СРЫЛАН УСҞАН…
Амра иаҿакнаҳан аԥҭақәа ркасы,
Иӡыҭуан уи ацыԥхьқәа цәашьушәа,
Избон ари адгьыл иақәзҵаз зыԥсы,
Аԥсынтәала Анапы иахьшьушәа.
Избон, ашҭа иқәын анацәа цәкәыкәы,
Алабашьа дахагылан ашла.
Ҳҭаца хәыҷқәа рышьхәаҿ маҷк
ашьац цәаакыун,
Аҵәуара… Иақәшәом алагашьа.
Саргьы срылан уаҟа, зысакаса ргоз,
Зынгьы асакаса саҵагылан.
Аӷа ԥсыцәгьа иқәкыз аԥсуа иабџьар ҭҟьон,
Сыԥхӡашагь иаман мцак аанкылан.
Саргьы срылан Лаҭа зыбаҩ аҿаԥсоу,
Асабицәа ажәҩан иалаблызгьы.
Ҵәаҟаԥшьушәа уаҟа амахәқәа ирҿоуп,
Аиқәа хәыҷи, аимаақәеи, аблузеи,
Саргьы срылан амла иафахьаз Тҟәарчал,
Зыԥсы зхыҵуаз адәқьан иадыԥшыло,
Ԥҳәыск гагоушәа днеиуан,– дашьҭаӡам ача,–
Лчабра хәыҷы илаҳәан ашыла.
Аӷа усҟан дашьҭан дҳамазарц аҳас.
Дрыӷрагылон асабигьы, ԥҳәысгьы.
Саргьы срылан усҟан, мартаз иҭахаз,
Сара срылан уахьынтә ихынҳәызгьы.
Саргьы срылан усҟан…Иқәҵит аӷа ир,–
Сыда здам уи илымшеит, аиашаз…
Зегь акоуп ибзиан, сҭыԥан даҽаӡә диир,
Сара сеиҳа Аԥсназы иҟазҵашаз.
Сентиабр 12, 1993 ш.
Абџьар ҿеихак амам,
Иҵәуеит ахызаҵә,
312 Терент Ҷаниа Терент Ҷаниа 313
Ишаҵәы-шаҵә ажәҩан
Алҩа мҩа аҿоуп.
Ҳныха хәыҷ ахьыҟоу,
Уашьҭаз, уҭахызар…
Ҳгәаҿоуп.
Аӡын ҳара ҳҭабиа,
Иҭанаршәт ахыза,
Анҷа бӷьыцк аҿыҵшәеит
Ахьҭа ианашьы…
Ахәрақәа злаҿарҳәоз
Ацаха иаҩызан,
Иҟаԥшьын.
1993 ш.
АНҶА – КӘЫНҶА
Анҷа-кәынҷа, анҷа дын,
Анҷа дықәын Ҷан Дадын.
Шьынҵа-кьынҵа шьынҵа бац,
Анҷа ас иауны исымбац.
Ажәҩан иалан анҷа цан,
Анҷа иқәтәан амра цан.
Анҷа иқәтәаз ҟәарасак,
Ҷынҷак, иаҟараз расак.
Насгьы дықәтәан Ҷан Дадын,
Анҷа-кәынҷа, анҷа дын…
Зны иаршәон, иархаҵон зны,
Алакә еиԥшын уантә Аԥсны.
1993 ш.
АН ИЛЗЫМҲӘАЗ АЖӘА
Ибла хиҩеит уа ашьшьыҳәа,
Алым еиԥшыз сҩыза дшьуп.
Дынцәахшаран зегьы рзыҳәа,
Уи саргьы дысцәоуп, дысжьуп.
Адгьыл қьуеит, иқьуеит, игәаҟуеит,
Хыхь ишьҭыҵуеит ахәажьы.
Аԥсынтәылан адгьыл акәым,
Амза еицарсагьы хәашьын.
…Дышԥазгари?.. Уи сахьӡап,–
Иԥсадгьылаҿ анышә дықәуп.
314 Терент Ҷаниа Терент Ҷаниа 315
Сшьа кәапеиушәа истап,
Ашьоура иахьа иаҭыԥуп.
Сшьа зулап Тҟәарчалаз, Аҟәаз,
Тамшь, Аҭара ршьа зулап.
Ршьа зулап Ешыра игәаҟуа–
Сара сеиԥш зықьҩык ҟалап.
Нас дызхылҵыз лышҟа сцап,
Дышҭахазгьы зны изӡап.
Сшьамхышгылар лара лаԥхьа,
Иҟалазгьы лхы азцап.
Лнапы схьылшьып ан гәыблыла,
Ус анакәха – шьҭа иазхап,–
Харак сыдушәа снагылап,
Ларгьы лашҭа дааҭахап.
Лыҽнылкылап, дшып, дыхьшәашәап,
Уи хьанҭазаргьы иага.
Саргьы ан илзымҳәаз ажәа
Нас ажәыларахь сагап.
…Дышԥазгари?.. Уи сахьӡап,–
Иԥсадгьылаҿ анышә дықәуп.
Сшьа кәапеиушәа истап,
Ашьоура иахьа иаҭыԥуп.
Ианвар 25, 1994 ш.
УРҬ РЫԤСҚӘА ҬАЛАР…
Аӷа дымҩахыҵит
абџьарла Чаарқыҭҟа,
Иажәлеит атанкқәа,
иҭагьежьуа рцәа.
Кәтоли Чаарқыҭи
ҵәыцашәа икыдҟьан,
Иԥиҽырц, иахицарц
Уи аԥацәа.
Сҳабла хәыҷ ӡыӡон,
еиҵыҵуан, еиҵалон,
Иаӷрасуан, иацрасуан,
иԥырҟон ажьы.
Уи агәаҿыҵәҟьа
ахызаҵәқәа алан,
Аԥсыҵәҟьа ддыргылон
СУ-қәа рыбжьы.
Аха са сыжәлар
рымҩа ианшәалаз,
Дҭәицу, дышҳаму
рбазма иахьа?
Ирҭеит аҭакгьы
қәтолаа рбызшәала,–
Ацәгеи абзиеи
рҳәаа былхьан.
316 Терент Ҷаниа Терент Ҷаниа 317
Арԥарцәа ҩаргон
амцабз иагәылган,
Амцаҿ наӡаӡа
иблыз, иҷыҷыз.
Сҳабла хәыҷ еиԥшын,
иччомызт агәилқәа,
Алабжыш рықәҭәеит
иччарц ианаҿыз,
Амра гәаҭеиуа
рнышәынҭра ҩычан,
Ашьыжь инықәиан,
Бҵас иџьабеит.
Аторчуақәа –
Аишьцәа ҩыџьа
Аосиақәа –
аби аԥеи.
Агәаланӡиа,
Атапаӷәуа,
Ачагәаақәа…
Ирыман ҭоубак.
Асақаниа,
Агәуаа, ахыуаа,
Рышҭақәа ныжьны
ихьамҵит шьаҿак.
Урҭ Аԥсынтәыла
агәыӷрақәа рыцын,
Ашла, асаби,
ауеи ҭынхеи.
Баша, шьоураҳәа
ашьыжь инҭыҵын,
Нас, хәылԥазынӡа
фырхацәан инхеит.
Амрагь иадыруан
арԥарцәа ргәала,
Иқәҵит ашьшьыҳәа
иҿыцӡа иԥхарц…
Избон ирҭахызшәа
урҭ рыԥсқәа ҭалар,
Ҽазныкгьы, ҽазныкгьы
абас иҭахарц..
Февраль , 1994 ш.
АНЦӘА, САҬОУМҴАН!
Анцәа, саҭоумҵан,
Анцәа, саҭоумҵан,
Аԥсны иахьықәшыз
Ҳаҷкәынцәа ршьа.
318 Терент Ҷаниа Терент Ҷаниа 319
Сызхәыз дахьысхәыз,
Сызшьыз дахьысшьыз,
Саргьы иахьсылоу
Ҳазхылҵыз рҟазшьа.
Анцәа, саҭоумҵан,
Анцәа, саҭоумҵан,
Ажәҩан иаҵаблыз
Ахәыҷқәа рзы.
Имиц дахьымиз,
Ииз иахьизымҳаз,
Рыбаҩ иахьашәуа
Ашьхаҿ асы.
Анцәа, саҭаумҵан,
Анцәа, саҭаумҵан,
Агәил ахьаҿамлаз
Аҵыс ахькашәаз.
Анцәа, саҭаумҵан,
Анцәа, саҭаумҵан
Асаби – ан
Лгәыҳәԥы ахьиҿшәаз.
Анцәа, саҭоумҵан,
Анцәа, саҭоумҵан,
Еснагь иахьацу
Аԥсра – абзара.
Анцәа, саҭоумҵан,
Анцәа, саҭоумҵан,
Аха уи ада
Иԥсуан Аԥсынра.
1994 ш.
ҴЫԤХ УАЖӘААНЫ…
Ҵыԥх уажәаанакәын, ҵыԥх уажәааны,
Ашьхақәа гылан рызқәа хшәааны,
Урҭ ирхаҵәыуо ирхасуан аԥша,
Ҳарҭ ҳ-Аԥсынтәыла ҩыџьара ишан,
Сыжәҩангьы маҷын, сыдгьылгьы бжан,
Ҵыԥх уажәаанакәын, ҵыԥх уажәааны,
Аӡиас аҽаҵәахт аԥаҩқәа ҵшәааны,
Иҵааит аӷьеҩҳәа, еималеит асы,
Арԥарцәа гылеит уа Гәымсҭазы,
Аҟәаз, Ешыраз, Аԥсынразы.
Ҵыԥх уажәаанакәын, ҵыԥх уажәааны,
Ҳаҟан аиааира агьама баны,
Усҟан ҳалгахьан ҳарҭ алакҩакра,
Усҟан ақәыџьма бӷалахьан Гагра,
Ага ихылахьан ҳгәыӷрақәа рыԥра.
30 Терент Ҷаниа Терент Ҷаниа 31
Ҵыԥх уажәаанакәын, ҵыԥх уажәааны,
Ихалон сыԥсадгьыл агәыраз ԥжәаны,
Ӡызшәа аҵәҵәаҳәа ирықәҭәон аиха,
Арԥарцәа шԥыла ианижәлоз аӷа,
Шԥыла иаҿалоз ӡрыжәхон иаҳа.
Ҵыԥх уажәаанакәын, ҵыԥх уажәааны
Са сыжәҩахырқәа ирхаршәуп ишәны,
Исхаршәуп, исҵаршәуп амра снарбом,
Исҿаршәуп, исваршәуп, саргылом, сартәом,
Уаҟа сҭаргьежьуа срымоуп, сырҭоуп.
Ҵыԥх уажәаанакәын, ҵыԥх уажәааны,
«Шәнеибац ҳәа ҿырҭуан ҳашьха, ҳаҩны,
Ҳабацәа рыбаҩ адгьыл ршьаны,
Ан лылабжышқәа, инеиуаз шьаны.
Хыхьынтә иҳазҭаз ҳамра ԥшьаны.
Ҵыԥх уажәаанакәын, ҵыԥх уажәааны,
Ҳаҟан аиааира агьама баны,
Ҳдәықәлеит иԥаҳшәарц ҳамыч ҽазнык,
Ашьхагь, агәарагь, аныхагь – аӡәны:
Иаҳгәыдыҳәҳәала ишьҭаҳхит Аԥсны.
Ҵыԥх уажәаанакәын, ҵыԥх уажәааны…
Март, 1994 ш.
Аԥсадгьыл зхы ақәызҵаз Кәтолтәи арԥыс,
Аԥсны Афырхаҵа И. Сиҷинаа ихьӡынҩылоуп
Аԥсра ныҟуон, уи еиқәыцәо, имлашьуа,
Бызкаҭаҳан зегьы ирхьынҳалон.
Уи дагомызт аԥшқа дыршьышьуа,–
Қәыџьман акәын иара ишихалоз
Адгьыл рыцҳа агәы ҭӡыӡо, иҵысуан,
Зшьапы цқьамыз аӷа далагылан,
Анцәа иҭыԥаҿ арԥар гылан ҭоуба руан,
Рхы шақәырҵо рыдгьыл Аԥсынтәыла.
Ргәаҵа кылжәа ҳҵеицәа нықәион адәаҿы,
Аӷа илымҳаҿ инаганы ражәа.
Ан дзықәгылаз ашьац абылра иаҿын,
Ҳашьха дуқәа ирықәыҩуан хәрашәак.
Уцәа ҭынчыз, иузтатаз уара унышә,
Сгәы сҭаҵәуеит иануеиҳархо ҳазқәа…
Аԥсны иман аӡә ҽырбагас, аӡә аныс,
Ныс измаз роуп Аԥсны еиқәзырхазгьы…
Аԥсынтәыла схы надысҵан, исџьабон
Ҳаҵәҩан шьапқәа, ҳашҭақәа ирԥырҵыз…
 Терент Ҷаниа Терент Ҷаниа 33
Иахантәарак аӡиасқәа ԥхыӡ избон,
Иацынтәарак сылабжыш иахылҵыз.
Ииуль, 1994 ш.
АԤСНАЗЫ АШӘА
Амра ҿыц гылеит иахьа Аԥсынтәыла,
Ҳашьхақәа рымҵан иныҳәоуп иара.
Ҳашәақәа ҿыцуп, ҳҿыцуп зегьрыла,
Амҩа ҿыц иқәлеит иахьа Аԥсынра.
Анасыԥ умаз, анасыԥ умаз,
Умҩа ҩадара иаҟәырхыз ашәшьы!
Удгьыл хазынаҿ ужәлар аԥшәымаз,
Иқәыҩуаз аԥсуа фырхацәа рыбжьы!
Амца мацәысуа ҳашҭа ианҭала,
Нхыҵи аахыҵи ҩагылан иԥшьеит.
Ашәҭыц иаҩызаз арԥарцәа ршьала,
Ашәҭыц иаҩызаз ҳаԥсадгьыл рыхьчеит.
Анасыԥ умаз, анасыԥ умаз,
Умҩа ҩадара иаҟәырхыз ашәшьы!
Удгьыл хазынаҿ ужәлар аԥшәымаз,
Иқәыҩуаз аԥсуа фырхацәа рыбжьы.
Ахәрақәа рнаҳхып ҳтәыла ианылаз,
Амҩақәа шьҭаҳхып иӡыз, иԥҽыз.
Аԥсуа бираҟаҿ аԥсуа напыраз,
Амра иагәыҵак наӡаӡа ианыз!
Анасыԥ умаз, анасыԥ умаз,
Умҩа ҩадара иаҟәырхыз ашәшьы!
Удгьыл хазынаҿ ужәлар аԥшәымаз,
Иқәыҩуаз аԥсуа фырхацәа рыбжьы!
1994 ш.
АБРИ ДААРА ДЫԤШӠОУП, РҲӘЕИТ
Абри даара дыԥшӡоуп, рҳәеит,
Лоура-лсахьа – днаӡоуп, рҳәеит,
Сасык дуоур дылбап, рҳәеит,
Зынгьы уашҭагә лыԥссап, рҳәеит,
Зынгьы иарҭак ҟалҵап, рҳәеит,
Ианеилахәло диалап, рҳәеит,
Амра халар – дааԥшып, рҳәеит,
Уаргьы лымаҵ уулап, рҳәеит,
Аха даара дыԥшӡоуп, рҳәеит,
Ажәҩан иалшәаз аӡә лоуп, рҳәеит.
34 Терент Ҷаниа Терент Ҷаниа 35
Егьи рацәак дубом рҳәеит,
Лаԥхьа арԥар ҽырбом, рҳәеит,
Лажәеи луси раӡоуп, рҳәеит
Шәҩык ахшара лааӡоит, рҳәеит,
Уҩны-угәара лашоит рҳәеит,
Уаргьы уԥыруа укәашоит, рҳәеит,
Дыцәом ихәлаз, ишаз, рҳәеит,
Насыԥ имоуп дызгаз, рҳеит,
Дугәаԥхазар,– иумӡан, рҳәеит,
Аха митәык дыԥшӡам, рҳәеит.
Хшарак дҳаур дҳааӡап, сҳәеит,
Асас дааир – дызбап, сҳәеит,
Ҳаҩны-ҳгәара сыԥссап, сҳәеит,
Аӡыхь – ашыжь истап, сҳәеит,
Сырахә ааир – исхьап, сҳәеит
Ахәра соур – иӷьап, сҳәеит,
Ацәгьа лзырҳәар, – изӡап, сҳәеит,
Смаҭхап, сҳәеит, сдаӷьхап, сҳеит,
Ма – нырцәыҟа снеихап сҳәеит,
Ус сызшада? Маӡоуп, сҳәеит,
Аԥшӡа дсымаз, дыԥшӡоуп, сҳәеит.
1994 ш.
АЛАҲӘАҚӘА
Алаҳәақәа ажәҩанаҿ еисуан,
Ажәҩан аҵан ахра еимакны.
Иаҵахаз наӡаӡа уа иԥсуан,
Нас ихалом ас иҳаракны.
Алаҳәақәа ажәҩанаҿ еинҟьон
Еибарҵәаауа аибашьра иаҿын.
Аԥша ҟәанда дара рхәыжәқәа ҟьо,
Илеиҩеиуан ажәҩан агәаҿы.
Зны еиҿасуан рыцқәа, еиларԥо,
Зны шьаԥхыцла еибакуан дара.
Абӷьыц иамчуи арҩаш ианаго,
Иаҿын уаҟа рымч акаԥсара.
Жәҩан ҵауыла иалыкәкәон ашьа,
Кәарма-кәарма адгьыл иахаԥсон.
Абас иҟоуп аҳра аҟазшьа,
Аҳразыҳәа аибашьра иаԥсоу?
Ус иҭалеит аҩбагьы хланҵы,
Нас ихалан, еиҿаԥарц ҽазны…
Абас аума, аума зегь анҵы,
Ҵаҟа икаршәын алаҳәақәа ԥсны.
22.0.95 ш.
36 Терент Ҷаниа Терент Ҷаниа 37
АӠЫБЛАРА РҼАҬАН…
Акырцх леиуан аԥхын,–
Ҳара ҳгәырӷьон қәоуп ҳәа.
Ҳуҭраҭыхқәа ҩежьхан,
Иабылуан ҳцақәа.
Ҳарҭ шьоукгьы ҳшырхыччоз,
Зынӡа игаӡақәоуп ҳәа,
Аӡыблара рҽаҭан
Иааит агаӡақәа.
Иаан, инаҳхагылеит,
Ҳҽыҩқәа раӷәра нкылан.
Ажәҽан армацәысуан,
Ирку аԥҵаҵа.
Уара уцәа уҭаӡыӡоит,
Усҟан, Аԥсынтәыла,
Дусыр ҳәа уацәшәозар
Акәхап агаӡа.
7.03.93 ш.
АРИ АШҬА
Ари ашҭа ду ззынхада,
Иҭалода уи уаҵәы?
Иқәхарыма иҭынхадан,
Ишԥагәнаҳау иҭацәыр!
Ари ашҭаҿ аԥсшәа зҳәода,
Асас дааир хәылԥазы?
Иаалырҟьан ахы ҭзырҟьода,
Ҿыц адә иқәлаз аԥа изы?
Ачара ду зыркәашода,
Ирмацәысуа, ирдыдуа?
Сызкәыхшода, сзыхҟьашода,
Асабицәа рыда уа?
Ари ашҭа гәыла иҭалан,
Иқәзҭәода лаӷырӡык?
Иаҳбарыма шьац мацаран,
Аха уаанӡа аума ҵып.
Ари ашҭаҿ ҭаацәара ыҟан,
Иҟан аԥшәма, аԥацәа.
Аӷа дхыҵит нас Аԥсныҟа,–
Аха днымхаӡеит рацәак.
Аӷа иԥылеит уа ҭаацәала,
Ршьамхы нарсны, ҭоуба уны…
Инхеит, усҟан уи ахала,
Аӷа изымгаӡеит аҩны…
38 Терент Ҷаниа Терент Ҷаниа 
Ари ашҭа ду ззынхода,
Иҭалода уи уаҵәы?
Иқәхарыма иҭынхадан,
Ишԥагәнаҳау иҭацәыр!
1.06.95 ш.
АԤХЫӠ АҾЫ ИШЫҞОУ…
Ихиаало, исхыкәшо
Ашьацраҿ инықәиоит абӷьыцқәа,
Ашьхақәа гылан
Руапа шкәакәақәа кны.
Срылоуп инымҵәо,
Иҿыцу, илакәу аԥхыӡқәа
Аеҵәа срылоуп,
Амза кнаҳауп схаҟны.
Агаҿа иакәшан
Иҿыцӡа иаагылеит ашыцра,
Аӡыхьқәа аҷҷаҳәа
Адгьыл иаагәылҵит еиҭа.
Ҳтәылаҿ инҵәахит,
Наӡаӡа инҵәахит ашьыцра,–
Аԥсуа дырҩагьых
Асас бзиацәа иҭан.
Ихиаало, исхыкәшо
Ашьацраҿ инықәиоит абӷьыцқәа,
Ҳадгьыл иеиҽырбоит
Ажәҩан аҵәаԥшь ҟаҵаны.
Срылоуп сышрылац
Инымҵәо, илакәу аԥхыӡқәа,–
Аԥхыӡаҿ ишыҟоу
Знык исшәырбаруеи Аԥсны!
22.05.95 ш.
АШЫҚӘС ААМҬАҚӘА
Ашьха снықәыԥшит,–
уаҟа Ӡынран,
Ашьхақәа сыла
ихҟьан ицырцыруа.
Арха снықәыԥшит
уа Ааԥынран,–
Ацәаӷәаҩ ашьыжь
иҭеикхьан аҵыруа.
Ага снықәыԥшит,–
уаҟа Ԥхынран,
330 Терент Ҷаниа Терент Ҷаниа 331
Ажәҩан абылуан
амра нацралан.
Хыхьынтә сыԥшызар,–
ҵаҟа – Аԥсынран,
Аха уажәыҵәҟьа–
уаҟа Ҭагалан.
1.06.95 ш.
Хшыҩла иулшоит
ашәҭқәа урхыргьы,
Уи зны иҟәымшәышәуп,
зныхгьы имцоуп…
Хшыҩла иулшоит
ҳдунеи ааурҳәыргьы,–
Уахь уназмышьҭуа
аламыс ауп.
3.06.95 ш.
АКЬАНЏЬА
Акьанџьа ицәкаҳаит Хьымца,
Акьыжыҳәа дҵәыуо дцоит.
– О, акымзарак амыхьӡеит,–
Уи акаҳашьа аҵоит.
5.06.95 ш.
АИБАШЬҨЫ ДХЫНҲӘИТ АҨНЫҞА…
Аибашьҩы дхынҳәит аҩныҟа,
Икын абџьар, нас ааҵәак.
Аибашьра даркаран дыҟан,
Инымԥшуазаргь уи рацәак.
– Сыҷкәын! – ҿылҭит ан диԥылан,
Лԥазаҵә икәшара даҿын.
Зны дшьаны, длабжышны дилан,
Зны дмырхәаган игәаҿы.
Аибашьҩы дхынҳәит ашамҭаз,
Иахшәеит амрагь акасы.
Бжьыкгьы гомызт џьара ԥшамзар,
Уигьы ҟәандан, иласын.
33 Терент Ҷаниа Терент Ҷаниа 333
Идеизалеит иуа, иқәла,–
Рылабжышаҿ рычча хын.
Аха арԥыс дыцәеит днықәиан,
Урҭ ирымҵаҵан чахык.
1995 ш.
Ҩ-ҳәаак рыда амам аламыс,
Иӡыргьы знык ауп, иааиргьы зноуп.
Аламыс иоуӡом уи зус аламыз,
Измамгьы изаахәом, изкажьуам измоу.
5.06.95 ш.
Арра ус далган
Арԥыс даауан,
Дгәыдыркылон, иԥылан.
Ал-ду иагәылҵәраа
Амҵәышәгьы лбаауан,
Ҵәаҳә хәыҷык иаман инкылан.
Зны-зынла иҿыжуан
Наҟ ауардын,
Даҵаҳәҳәо дацын иаԥызаз,
Аҵла ду иалшәан
Икаҳаит, иарҭын,
Ԥсыуа ҵәак,– куицын изҩызаз.
Аӡышьҭра иаҿызшәа
Рқьышәқәа тланы,
Ихыбын ара-ҵла каканла.
Амза хәыҷ қәыԥшӡа
Ажәҩан иахшьын
Уи аҽкыднаҵеит ганла.
Ашымҳаҿ аҵаргьы
Рыбла ҭаауан,
Шьҭа хәылԥазын. Иԥхьарылон.
Арра-ус далган
Арԥыс даауан
Дгәыднакылон, иԥылан.
25.7.95 ш.
АМПЫЛ
Иасуеит шьапыла,
Иасуеит напыла,
334 Терент Ҷаниа Терент Ҷаниа 335
Ашҭаҿ, аҳауаҿ
Иасуеит инкылан.
Иԥоит, ишьҭыԥоит,
Ампыл ахала,
Аха издыруеит, –
Уи ак ахарам.
Иашьҭоуп жәаҩыла, –
Иҟарҵо шаноуп.
Са саҵашьыуеит.
Ачҳара иамоу.
5010.95 ш.
МАКЬАНАГЬ УШӘАРҬОУП…
Макьанагьы ушәарҭоуп, Аԥсны,–
Уаӷа есышьыжь дмақаруеит.
Ашҳам ҳақәиҭәоит зны,
Зныхгьы ҳразҟала дыхәмаруеит.
Макьанагь ушәарҭоуп,Аԥсны,
Ушҟа аԥҭақәа ԥхьарцоит.
Аӡәы уиҭиуазтгьы иацы,
Ҩыџьа иахьа урҭилароуп.
Макьанагь уҵеицәа рҿахәы,
Иаԥылоит, ишызбо лабала.
Ԥыҭҩыкгьы уцҳарц иаҿуп
Амаҭ кны унапала.
Макьанагь ушәарҭоуп Аԥсны,
Сылоуп агәам маҟҿаҳәара.
Иисус иеиԥш аџьар уанҵаны,
Сгәы уадчаԥалоуп жьаҳәала.
Макьанагь ашҳам цәқәырԥоит,–
Ҳазхылҵыз дамыхәеит ихала.
Шьоук иртәым азыҳәан иқәԥоит,
Шьоук иртәу – ацыԥхьгьы рзалам.
Макьанагь ушәарҭоуп, Аԥсны,–
Цқьа еихалашом сымза.
О, ак аншәарҭам аҽны,
Усҟангьы ушәарҭоуп, сыԥсымзар.
Зегьы урҭахыҵәҟьоуп ҵаны,
Мшәан, иҟоуҵеи, урҭахымкәа?
Зегьы урҭахыҵәҟьоуп, Аԥсны,
Аха – ԥсыуак дахымкәа.
9.11.95 ш.
БААИ, ҲАБНАЛАП
Бааи, ҳабналап,
Наҟ ҳабналап,
336 Терент Ҷаниа Терент Ҷаниа 337
Уаҩ дахьыҟам
Ҳцап зынӡа!
Ашьха ҳхалап,
Арха ҳҭалап,
Бара бцәымзаз,
Са сымзаз,
Бааи, ҳабналап,
Наҟ ҳабналап.
Абна ҳалаз
Лаԥшы зхым.
Ӡыхь бызшәала,
Ҵыс ашәала
Ҳа ҳаицәажәалар
Сҭахын.
Абнаҿ аҳра,
Амҩаҿ аҳра,
Ҳарҭ иҳамаз
Ҳахьцалак.
Уаҟа ԥсахрам,
Уаҟа гәаҟрам,
Уаҟа
Иалаҟоуп алакә.
Ҳамаӡажәа,
Арҩаш хьшәашәа,
Уа иаргаман
Иқәнаҵап.
Сгәаҵа иақәшәан,
Рдәынак ашәа,
Сыкәа шәҭыцны
Иҭанапсап.
Алым ҩаҵҟьап,
Амҩагь ацҟьап,
Ашҭаҿ
Иашьҭалап аҽы.
Алаҳә ацқәа,
Ажәҩан аҵкәап,
Иқәтәоуп
Аџь ду ахаҿы.
Уаҟа аџьныш,
Дашьҭоуп аҷныш,
Ӡызлан
Ҳӡиас хәыҷы дҭоуп.
Ицәоуп ашьыжь,
Ицәоуп ашьыжь,
Ацәа зырхааз
Қәаԥсатоуп.
Бааи, ҳабналап,
Наҟ ҳабналап.
338 Терент Ҷаниа Терент Ҷаниа 33
Ага ҳақәыз,
Амра ҳцәыз.
Са сӡыркәины,
Аҵых салаз,
Амра ацыԥхь
Ба ибыхцәыз!
Бааи, ҳабналап,
Наҟ ҳабналап.
Ҳашьҭахь иҟоу
Ҳамгурҩап.
Мҵәыжәҩак ала,
Ажәҩан ҳалаз,
Ҳгәаҵагь
Амра аиԥш иԥхап…
Абнаҿ аҳра,
Амҩаҿ аҳра,
Ҳарҭ иҳамаз
Ҳахьцалак.
Уаҟа ԥсахрам,
Уаҟа гәаҟрам,
Уаҟа –
Иалаҟоуп алакә.
1996 ш.
СХЬАА
Мшәан, иарбану
Сара хьаас исымам,
Бӷьыцк аҿшәаргьы хьаауап сара сзы?!
Баша сцозаргь
Ашьац иаҵәа сылан,
Ма еимаҳан
Ҵаҟа итәоз асы.
Ма хьшьыцбак
Аҳауа иалахазшәа.
Ҵыск агәылԥаа
Уахьынтәи ианцо.
Избоит усҟан
Сыжәҩан еибахазшәа
Адгьыл тата
Шәытак шаннаҵо.
Мшәан, иарбану
Сара хьаас исымам,
Абырг, ақәла,
Сқәаҵа иҵоу сӡыхь…
Зегьы срышьҭоуп,
Сыҩуа хыма-ԥсыма,
Сара сзын
Ихьаауп дара рхыхь.
340 Терент Ҷаниа Терент Ҷаниа 341
Мшәан, иарбану?
Иарбан? Аԥсуа чара,
Ԥсуа ҵасла –
Амаҳәра хазы!
Ҭаца бзиак
Еихышәашәо лӡара,
Ԥаҭхь еицарсак –
Хәҩык аԥацәа рзы…
Мшәан, иарбану
Сара хьаас исымам,
Иҟалап уи
Сыманаҵ сымтәар.
Ҵыԥх сызхымԥоз
Сынтәа саҵысыма,
Ҵыԥх сызҵысуаз
Сахьыԥоу сынтәа?
Бзынҵы сҭыҵуам
Сара сҵасқәа рҳәаа,
Анцәа, суҳәоит,
Сгәаҭала уааԥшны!
Са саҵалоит
Зегьы-зегьы шәхьаа,
Аха хьаак
Амамыз Аԥсны!
1996 ш.
АЦЦЫШӘ
Схахәы – аццышә ауп изҩызоу,
Сыччаԥшь – аццышә ахаҭа.
Уимоу – аццышә ауп изҩызоу
Исҳәо ашәа ахапа.
Аццышә тата сылагылоуп,
Аццышә саҭәҳәоит, икаԥсоит.
Сара аццышә сыҩуа сылоуп.
Ага иқәлан иара цоит.
Схәыцра, сықәра… иблуп рызегь,
Ицоит сыццышә аҽӡаны…
Ус ҟалеит, изызӡарызеи,
Бансыцралоз бымцаны.
1996 ш.
ШАРԤАЗЫК
Шарԥаз акәын,
Сымшаҭаӡо ԥхыӡла,
Сара исықәкны
ахысбыжьқәа гон.
Аԥсреи сареи
ҳаиҟәыргон наԥхыцла,
342 Терент Ҷаниа Терент Ҷаниа 343
Са суаҩын,
ахысбыжьқәа срыцәшәон.
Са суаҩын,
Уи сыжәҩан ажәымҭыҽха,
Кырцх мацаран
ахқәа аҿышәшәон.
Ашәҭқәа каршәын,
ирхәыз ахәылбыҽха,
Урҭгьы шәҭын
ахысбыжьқәа ирыцәшәон.
Шарԥаз акәын,
абаагәара дкыдлон,
Азынџьырқәа
дшыркыз деимырхха,
Ахақәиҭрахь
Спартак амҩа дықәлон,
Ахҿақәа ҳәа.
Аџыр ԥынҵа рхан.
Сара сԥахны
агәашә садҿаҳәалан,
Абрыскьыл уи
дахан ирҵысуан.
Азынџьырқәа ԥиҟон
рԥыск аҳәала,
Аха ҵыск
аацәырҟьан еиԥнашьуан.
Шарԥаз акәын
Бардодим дыҷкәынӡан,
Саԥхьа дгылан
уи ҭоуба имуӡеит…
Дшьауардынны
дааит уи сышьхаҟынӡа,
Ашьҭахь длакәны
анцәа ишҟа дцеит.
Шарԥаз акәын,
Са сырҟьон аԥхыӡқәа:
Аӡә дырхәызаап,
сиҵалан дсызгом.
Адәы шшапараҿ
даҽаӡә иԥсы ихыҵуан,
Аха «Шәнеибац»
наҟ харантә игон.
Даҽа хаҵак
даваиан аӡ-қьиа.
Иаҭахын уи
ихәра иаҿаҭәар.
Абџьар иқәкын
Мушьни Ахәарцкиа,
Иагьагӡамызт,
уи ашәыра ҭәарц.
Шарԥаз акәын,
сара сгәаҵаӷара,
Ӡыхь ҟаԥшьума?–
Ашьа кылс ицон.
Сара сбылуан
скаршәызшәа Сахара,
344 Терент Ҷаниа Терент Ҷаниа 345
Уа ицырцыруа
аԥслымӡқәа сҿаԥсон.
Сахьынаԥшлак,
тымитышаз, ҭшәарраз,
Уаҟа ҳҵеицәа
рыбаҩқәа ҭаԥсан.
Даргьы саԥхьа
ицәырҵуан лаԥшҵашәаран,
Хәыҷы-хәыҷла
урҭ еизылгон сан.
Аибашьраҵәҟьа
салагылоуп ԥхыӡла,
Иашьҭоуп рота,
ротала сыршьырц.
Иаҿуп са
сахьгылоу сыҵашьыцра,
Ишԥарҭаху
сыжәҩан ду хәашьыр.
Дцеит ақырҭуа
Сара сыла дхыӡлан,
Жьымдырк уаҳа
иамам Аԥсынра!
Аха дцәырҵуеит
шарԥазыла, ԥхыӡла,
Иара дшыҟоу
схамышҭларц сара.
1996 ш.
СЫԤШЫН…
Сыԥшын. Быҟамызт бара,
Амра ҭалеит, амза ччон.
Еҵәақәак наскьа, хара,
Аҵәы сылаҵо, сдырџьон.
Аӡәы – бара бакәын,
Егьи – сара сакәын.
Аҵых хыза ҳақәын,
Бареи сареи ҳлакәын.
Сгәыӷра сықәҭәон қәаршаҩны,
Уи ақәала са сбааӡан.
Ҳтәан ҳнапқәа еикәыршаны,
Амаалықьцәа реиԥш быԥшӡан.
Аҵых – бара бакәын,
Егьи – сара сакәын.
Аҵых хыза ҳақәын,
Бареи сареи ҳлакәын.
Ишеит, ус, ҳаштәаз аӡәны,
Амра цәырҵуан аҽӡаны…
Исгәалашәом знымзар-зны
Абасҟак ҳара ҳаицны!
346 Терент Ҷаниа Терент Ҷаниа 347
Аҵых – бара бакәын,
Егьи – сара сакәын.
Аҵых хыза ҳақәын,
Бареи сареи ҳлакәын.
1996 ш.
АИБАШЬҨЫ ИАШӘА
Шәҭы-какаҷла Аԥсынтәыла қәҵоуп,
Сыдгьыл ԥшәымас дамоуп уи аԥа.
Саҳәоит, арԥыс, уара, аԥхьа ицо,
Ҭынч ицәырга ашәа ахапа.
Ԥхьаҟа ҳнеилап
Ҳажәҩахыр еибыҭан,
Ҳлеишәа даҵамшьыцыр
Ҟалаӡом аӷа.
Сыхаара, сымра,
Исзыԥшу ақыҭан,
Ԥхыӡла ба сышбыцыз
Исыршеит иаха.
Амца ҳалан, аԥсуара былуан,
Сдақәа роуп изҭысуаз Гәымысҭа.
Хәыҷла-дугьы гылан ҭоуба руан…
Сара усҟан схәын, ашоура сҭан.
Амца ижәҵан дықәаҳцеит аӷа,
Сани саби уаҳа шәымгәырҩан.
Сгәы ишԥалоу арԥар иҭахаз,–
Аҵла иавамгылаӡеит ишәан.
Октиабр, 1996 ш.
Уи дысзаԥхьон лажәеинраала,
Лгәы-лыԥсы иара иахан.
Лара ажәҩан ашҟа дхалон,
Дҭынчын ажәҩанаҿ иаҳа.
Лажәа ԥысҟон усҟан хьыла,
Сашәа хәьшәашәон сыԥсаҿы.
Уи иаалымыздон сахьгылаз,–
Саргьы ажәа сҳәарц саҿын.
Ус мацара, хәылбыҽхала,
Абас аикәшәара ҳаҿын.
Лара даԥхьон лажәеинраала,–
Саргьы саԥхьон ҳәа дыԥшын.
Лара лтәала – уи дҟәымшәышәын,
Дныхан, хыхьынтәи иԥшьаз.
348 Терент Ҷаниа Терент Ҷаниа 349
Сара стәала – лара дҳәыҳәын,–
Дымраны дишеит дызшаз…
Ҳахәылԥазқәа уа иԥшызшәа,
Аҵәы ҳалаҵо, иччон.
Избон изҩыз ла илызкызшәа,
Ларгьы уи аҭак ҟалҵон.
1996 ш. ноиабр
Заҟа ҵуазеи бсымбаӡац,
Заҟа ҵуазеи, быҟам.
Са сгәаҿы бара бмаӡан,
Ба бмаӡан адәныҟа.
Исыцрарҵеит быбла мцак,
Уи иахьакәым, ԥахьагь.
Ах, ишԥасҭахыз снаӡар,
Былабжышқәа рӡыхьаҿ!
Снышьамхышлар ицқьаны,
Нас убра снаҿыхәар,
Сыбзышьҭалар сыцҳаны,
Сыбзыҟалар сҽыхәан!
Аха, ба бхароуп, бхароуп,
Сара сгәыӷра бацым.
Бара башҭаҿ ааԥынроуп,
Са сҭагылоуп аӡын.
1997 ш. ианвар.
ҼА ШЫҚӘСЫКГЬЫ…
Ҽа шықәсыкгьы ашҭа иҭыган,
Амҩа иқәысҵеит иаха.
Иҟаӡамызт гәырҩа хҽыган,
Уи хәашьын, аҵәы иахан.
Ҽа шықәсыкгьы цеит ахала,
Ҭынч еидарак насыркны.
Аха саҵалеит лыԥхала,–
Иҵегь сыжәҩа ласырҟәын.
Ҽа шықәсыкгьы…Скыдҟьа саман,
Саҵанажьуан ажьаҳәа.
Ԥсык гәаҭеиуа ӡиаск иаман,
Ашәышә ықәын аԥшаҳәа.
Нышәынҭрак аҿ цәашьык аблаҿ,
Лабжышк кәицшәа иаҿакын…
350 Терент Ҷаниа Терент Ҷаниа 351
Агәаҭеира шьҭарҵан сабраа,
Ушьҭа ҳнықәиап ҳәа иаҿын.
Ҽа шықәсыкгьы…Иҟоуп сӡышра,
Сара сашәа иамоу хәшәыс.
Ишынаскьазгоз сара сқәыԥшра,
Сҭәымҭа снадыххылт уажәы.
Ҽа шықәсыкгьы ашҭа иҭыган,
Инаскьазгеит ҭынч иаха.
Иҟаӡамызт гәрҩа хҽыган,
Уи хәашьын, аҵәы иахан.
1997 ш.
Аӡын агәҭа сиит сара,
Адгьыл шәуан аӷьеҩҳәа.
Аԥша хәмаруан Аԥсынра,
Иамаӡамызт ҿеихак.
Уи, сыԥсымзар, ибжьаӡам,–
Иадҳәазалон сԥацха.
Аха иҵҟьон ижжаӡа
Схәышҭаарамца уаҵхар.
Уаҟа са сыԥхьон лассы,
Схәышҭаара сыԥс алан.
Аха, ихынаацәан асы,
Сгара иадыԥсалон.
10.0.97 ш.
АЦҲА
Г. Аламиа иахь
Суҳәоит, лассы-ласс
урҭаала нхыҵаа,
Ҳашьцәа гәалақәак
роур ҳәа сшәоит.
Издыруеит, ҳахылҵит
ашьанҵаҿ еихымцак,
Еихымцак, еихьушьыр
гәыӷрак аҿшәоит.
Суҳәоит, лассы-ласс
урҭаала нхыҵаа,
Дгәыдкыл са сзыҳәан
зыҷкәын дҭахаз.
Саҭамыз, аԥҳәызба,
быԥшәма аԥхыӡаҿ…
Издыруеит иԥхыӡаҿ…
уброуп дахьынхаз!
35 Терент Ҷаниа Терент Ҷаниа 353
Суҳәоит, лассы-ласс
Урҭаала нхыҵаа,–
Хык ауп иҳалоу,
иҳалҟьазгьы – хык.
Усҟан лабжышла
ҳадгьыл иахыӡааз,
Араҟа инрыжьит
рџьыкац, ҵәахык.
Маҷк иуашәшәыроуп, –
уаҵагыл ацҳа.
Уи уара уда
иалшоит иԥҽыр.
Угәы-раз иарҟәандо
ашҭақәа шьацхоит,
Иамои уи ашҭаҿ
ҳрашьқәа урҳәыр?
Уҟаз ҳабжьара
ус иҳазгьамоуп,
Наӡаӡа ацҳа иаҵоу
дыԥшьоуп.
Ҳара уаҳҟәаҵи,
ҳарамоу, ҳарамоу,
Адгьыли ажәҩани –
Амра рыбжьоуп.
18.04.97 ш.
Амра ҿыхар – абаҳчарагь ҿыхап,
Адәы иқәлап ашәҭыцқәа рыфҩы.
Амырхәага аиԥшҵәҟьа са снаҿыхәап,
Аҳарданыжь иалырхыз аҩы.
Аҳарданҩы ашьыжь гәыҟаҵагоуп,
Қьафҟаҵагоуп ахәылԥаз аҩы.
Иаагылазаргь уи иахылҵуа мцакоуп
Амца дзацәыбналом ауаҩы.
Аҳарданҩы збоит иуаркалеиуа,
Шәах мацаран ирҭаҭәоит сдақәа…
Аҳәылыҳәа ашьыжь асы леиуеит,
Мшәан, уи аума ахьҭа сазыркуа?
Амра ҿыхар, абаҳчарагь ҿыхап,
Адәы иқәлап ашәҭыцқәа рыфҩы.
Амырхәага аиԥшҵәҟьа са снаҿыхәап,
Аҳарданыжь иалырхыз аҩы.
15.0.97 ш.
354 Терент Ҷаниа Терент Ҷаниа 355
АҚӘА
Қәак аҿаанахеит икыдҵәан,
Сныҵагылеит саргьы ҵлак.
Уи ахымкәар ҟалап, иқәцәаз,
Аԥҭа хылеит уахьыԥшлак.
Ус, сыԥшызар, лымацара,
Илхаргылан хыхь аҳаргь,
Дааиуан, сымра, сылашара,
Исҭахын сыбжьы лаҳар.
Аха, мап, сыбжьы сыргозма,
Сгылан уа сыԥсы ӡаны.
Иҟамлои ашьшьыҳәа дцозар,
Уи слымбазшәа ҟаҵаны?
Аха ус анцәа иҭаххама,
Лаԥшҵашәароу? Шьҭа ихаҵа.
Дсыԥхьеит сымра лара лхала –
Лыжәҩа сыдлеит иԥхаӡа.
Ҭабуп, ажәҩан, уа уахьыцәам.
Ҭабуп, иҵегь иҭабуп!
Ех, улеила ақәа укыдҵәан,
Аҳаргь аҵаҟа ҳҵәахуп!
6.03.97 ш.
Қыҭак аҿы сасра ҳаҟан,
Даҳԥылт аԥшәма дгәырӷьаҵәа.
Ԥҳәызбак дықәын ашҭа ҟьаҟьа, –
Ажәҩан иаҵакшон аҵәа.
Нас дмацәысит уи аԥҳәызба,
Аишәа хылҟьеит оумашәа.
Лара лаԥсуара лаԥысуан,
Ишԥаҟәандаз уи лбызшәа.
Ажәҵыс ашьҭыбжь ауп изҩызаз,
Ах, ишԥахааз, ах, ишԥа!
Ихы ихашҭыр илшон лысас,
Аха сҿыхахуан еиҭа.
Даҳхаԥыруан ԥарԥалыкьшәа,
Ашьеи ахши еилаҭәа,
Насыԥ имоуп, – сҳәон – илықәшәаз,
Насыԥ рымоуп рыҩнаҭа.
Нас… Ҳазхылҵыз илыԥхала,
Хаҵа дцеит ачара уны.
Аҽнынахыс зашҭа дҭалаз,
Иҵыҵуеит иӡыхь хәашьны.
1.04.97 ш.
356 Терент Ҷаниа Терент Ҷаниа 357
Ҳамҩахыҵып илакәу аҳҭныҟа,
Сымыш ҳнаҵатәап ԥшьа-ҵлак,
Бзиабарамзар шьыцрак ахьыҟам.
Цәҳәырак ахьыҟам,
Иахьыҟоу зегь шьацран…
Ҳамҩахыҵып илакәу аҳҭныҟа…
30.04.97 ш.
Ишԥассирыз ашьыжь,
Ишԥассирыз амра!
Ааԥын ажәҵыс ашьҭыбжь,
Иаҵамызт ҳарамрак.
Ишԥассирыз ажәҩан,
Уа зынӡак ишьацран.
Сашҭа-ҳауа хьшәашәан, –
Иҭагылан ԥшьа-ҵлак.
Ишԥассирыз аӡын, –
Ишлеит уи ахала,
Сара аԥхын сацын,
Салаԥшуан ҭагалан.
Ишԥассирыз ашьыжь,
Ишԥассирыз амра!
Аҵыс иаҵәа ашьҭыбжь,
Иаҵамызт ҳарамрак!
4.07.97 ш.
Сара снеины ҭынч снеихагылеит,
Гәаӷла исзыҟаз, –
Дыԥсызаап иацы.
Исықәымчӡомызт иџьымшьқәеи иблеи,
Агәаӷи аҵаси
Сгәаҵаҿ еицын.
Ашҭа ду нықәҭәааит уалеи ҭахылеи,
Ажәҩан ду иалҟьон
Рыҳәҳәабжь-аҵәы…
Уаҵәакәу, уаҵәашьҭахь…
Саргьы исхагылоит,
Ргәы нсырхахьоума
Урҭ рахьынтә аӡәыр?
15.07.97 ш.
358 Терент Ҷаниа Терент Ҷаниа 35
СГӘЫӶРА
Ақәа еиԥшуп сыԥсҭазаара,
уи сысуеит, исысуеит,
Хыхьынтә абӷьыц еиԥшуп,
саркәашоит иара.
Шьоукгьы гылан иахьсыхәаԥшуа,
сгәырӷьо сыҟоу џьыршьоит,
Даҽа шьоукгьы хазы игылан
иаҿуп сырџьара.
Ақәа еиԥшуп сыԥсҭазаара,
уи сысуеит, исысуеит,
Агәыр аҵа скылнахырцоуп
изышьҭоу зынӡа.
Аха гәыӷрак усгьы исымоуп,
ақәԥарагьы сылшоит,
Макьанагьы уи ашьҭақәа
сыжәҩахыр ианӡам.
Амра еиԥшуп сыԥсҭазаара,
сгәыӷра уи иаҿаршәуп,
Иҟоуп уи хәра-бьыцны
иҟәандоуп, ихаауп.
Уи аԥаҭхь иҭыԥоит
аччаҳәа маҷаршәа,
Ус анакәха иҟам
са сгәыӷра еиҳау.
19.11. 9ҵ ш.
Схахәы иалыбшьит усҟан бнапы,
Сышлара хьаҵит, иқәҵит сыгра.
Сыбла бхыԥшылеит. Исҿықәлеит мцакы,
Нас адунеигьы збеит сызхара.
Быхцәы нықәԥсеит ашьҭахь сгәаҟны,
Сарԥысрахь сгәаҵа сыԥхьоит сара.
Сымш, исызгәыдкыл ҳа ҳаҩџьагь ҳ-Аԥсны:
Ҳадгьылгьы иамоуп ахәра, агра.
21.11.97 ш.
ДЦОН АԤҲӘЫЗБА ԤШЫХӘРА…
Адгьыл шьан. Ишәын ашьацра,
Ажәҩан абла еиқәаҵәан.
Ԥҳәызбак ԥшыхәра дцон ашамҭаз,
Ларԥыс диашьапкуан Анцәа:
Сбыҳәоит, бахыԥа аԥсра,
Срыцҳабшьозар сара!
Аҵых цәҟьан, ишын ахымҩас,
Ҳгәыӷра шәытак аннаҵон.
360 Терент Ҷаниа Терент Ҷаниа 361
Хәыцрак акәын арԥыс имаз,–
Ажәҩан ашҟа иажәа цон:
Сбыҳәоит, бахыԥа аԥсра,
Срыцҳабшьозар сара!
Уи дҭахеит аӷа дынкылан.
Ажәҩан иалшәеит ҽа еҵәак.
Загь аками хәылԥазыла,
Арԥыс диашьапкуеит анцәа:
Сбыҳәоит, бахыԥа аԥсра!
Срыцҳабшьозар сара!
28.11.97 ш.
БАШӘА
Избоит бара башәа,
Саби-цәак ахазшәа.
Саби-блак ахазшәа,
Саби-гәык саби…
Избоит бара башәаҿ
Маӡажәак ҵәахызшәа
Маӡажәак, маӡаччак, –
Сашьҭоуп, закәи?
Избоит бара башәа,
Ашьхахь иԥрызшәа.
Ашьхашәа, шьхабла,
Шьхаччроуп иара…
Избоит бара башәаҿ
Сџьарханы санызшәа,
Снадыблылан, скәицхан,
Салышәшәоит сара.
20.11.97 ш.
АХӘЫШӘТӘҨЫ
Ҭакәажәык шьыжьыла, хәылбыҽхала,
Дыццакыргьы… Зны-зынла дацәшәо.
Шьхардацума, хәырбӷьыцума лхала,
Ӡык ахықәан днеины илыҟәшәоит.
Жәытә аахысгьы ус иаауеит, гәыблыла,
Мацқьа-шьацқьа иқәылҵоит џьара.
Иргәыбзыӷуа, илшьышьуеит напыла,
Уи хәышәтәыгоуп ԥсыуа хәшәуп иара.
Ҭынч иргәылҵуа иӡыҭуа цәыкәбарқәак,
Зны излазаргь, даҽазны иашоуп.
36 Терент Ҷаниа Терент Ҷаниа 363
Зегь акоуп ачымазцәа ихҭаркуеит,
Иаргьы – дара рхьаа азын ишоуп.
Даагылазар уи даҿуп насыԥла,
Лыкәша-мыкәша дџьаршьоит уи аӡәыр.
Ахьшьацбабла еиԥшуп лара лыбла,
Ус хаҭала дажәызаргьы кыр.
Уажәы-уажә игәырӷьо лашҭа иҭалоит,
Уи лнапы ҳалалқәа рыгәра згаз.
Ларгьы дԥыруа усҟан ажәҩан дхалоит,
Ус анакәха, иҟалеит хәарҭас.
Абас дыҟоуп уи сара дызбазар,
Шәкы дырҭысит, шәи акы дырҭоуп.
Ҽа шәышықәсагь дцар ҟалап, избанзар,
Ҽаӡә изыҳәа уи лыԥсы-хаа ҭоуп.
23.0.98 ш.
Сгәы рыхшәеит иахьак зегьы,
Аԥшӡа, ацырцырқәа,
Ҳа ҳазшаз ихаҭагьы,
Ажәа ссирқәа ззыркуа.
Ашәҭ афҩы-хаа нагӡаны,
Сԥынҵаҿ иҭазырсыз,
Иамаз арҩаш ихҵаны, –
Иамгаӡакәа ирсыз.
Сгәы рыхшәеит ақәа, аԥша,
Ашҭақәа, аханқәа,
Шьоукы рзыҳәан зегьы зшаз, –
Шьоукы зшаз ирхамкәа.
Сгәы рыхшәеит агаӡара,
Ашҭаҿ ажәа зажәқәа,
Нас аргама-маӡала,
Зылаԥш рылоу ҳашәқәа.
Сгәы рыхшәеит агәил зхаҿу,
Мроушәа зыбла ҭшашоу,
Аиҳабыра ҳәа ҳазҿу,
Аиҵабырагь башоуп.
Са сзын дыҟаӡам аӡәгьы,
Иқәҵит ашҳам сыҭан.
Сгәы рыхшәеит, иԥсит зегьы,
Сымыш, бара быда.
20.03.98 ш.
364 Терент Ҷаниа Терент Ҷаниа 365
Амҩа абжараҿ сынхар,
Дарбан, изҭахыда?
Сгәыла, сықәла, са сҭынха,
Рыцҳахап са сыда!
Анцәа исаҭәеишьаз мҩакы
Са саныз ашьшьыҳәа.
Ахьы саҳәом, даҽакы,
Саҳәоит, сан быбжьыхаа.
Заҟа ҵуазеи,бцеит бара,
Тыша дук ҳабжьалеит.
Уаҟа сҭаҿаҳәоуп сара,
Иразу быбжьала.
Ицоит аҵых еиқәышьшьы,
Ҭынч еҵәаџьаа рыда.
Сара сшаҳәо ба быбжьы,
Сыбжьы иаҳәарыда?
Иаҳәарыда са сыбжьы,
Дарбан уи зыԥс алоу?
Алабжыш каԥсоит сцәашьы,
Сгәаҵа иадыԥсалоит…
Амҩа абжараҿ сынхар.
Дарбан, изҭахыда?
Сгәыла, сықәла, са сҭынха,
Рыцҳахап са сыда.
2.05.98 ш.
ӠЫЗЛАН
Избоит хыбрак ҳаракны,
Ӡмыжь-дук иалагылоуп.
Ԥшра сахьала дчаԥаны,
Ӡызлан уа илԥылоит.
Дашьаҳауеит уи лыхцәы,
Лыблақәа ԥсыршьагоуп.
Лыччара? Даԥсоу аӡәы,
Баша ус еижьагоу?
Лыкәша-мыкәша зегь лашоит,
Ӡнызаргьы иԥхарроуп.
Илҭаххар, – уажәнатә ишоит,
Илҭаххар – ихәлароуп.
Лӡара ҭкәыцәаа дшоуп лара,
Лыхәда шкәакәа ҵәыцоуп.
366 Терент Ҷаниа Терент Ҷаниа 367
Дҟәышуп, дхагоуп лызхара, –
Схәыцра амҵан дыцәоуп.
Ӡызлан-Ӡаҳкәажә,сыхьӡыркы,
Ба бажәабжьу, блакәу?
Сбыҳәоит, ҵәыцак бӡы сыркы,
Иаҳхылаԥшуа блакоуп.
Ԥсыӡак адгьыл ду саҟәых,
Нас ацәажәатә сымам.
Са избоит алакә закәу
Ажәабжьқәа ҳәатәума?
Ибҭахызар – са срыхҳәа,
Амҩан сҽи скәадыри,
Уашхәа мақьа-ԥсыс сырҳәа,
Иамои ҳаибадырыр?
Ӡыӡлан-Ӡаҳкәажә, Ӡыркәалеи,
Быхцәы сашьаҳарцу?
Бара бқәыԥшреи, ба бҿареи
Сара сажәра ԥхарҵоит!..
Избоит хыбрак ҳаракны,
Ӡмыжь дук иалагылоуп,
Ԥшра сахьала дчаԥаны,
Ӡызлан уа илԥылоит.
13.05.8 ш.
СЫГӘРА
Аамҭа сымам, сцароуп анысҳәо,
Избоит усҟан ижәгаӡом сыгәра.
Ԥара ҿырпушәа сышықәсқәа нысхуеит,
Ҵәыца ҭацәушәа снахеит сҿара.
Исымам амалгьы, аԥарагь – анысҳәо,
Аӡәгьы дсыхәаԥшӡом агәра Ганы.
Ҳазхылҵыз иҳәазар,– ус улахь ианызҳәа
Ианыз, нас, ианысхуам са сықәԥаны.
Аӡынра ҳҭалеит, ҳшәырқәа еилыхуп,–
Сара исҳәозар – агәра жәгаӡом!
Ажәҩан ҵаула имааԥсо лыхәҭоуп,
Иахәуеит ашьшьыҳәа… Ашыла нҵәаӡом.
Сгылеит, сааԥсоуп ҳәа шәасҳәар, изызӡои,
Гәхьаас измада, изгода агәра?
Џьак сымбаӡазшәоуп исҳәои, иаԥысҵои,
Хыхьынтә шәахьгылоу ишыжәбо шәара.
Сықәуп са сыдгьыл – уи сара сныхоуп,
Ажәҩан аҟынӡа,– скьаҿуп, снаӡом.
Аха сыцәҳәит ҳәа, слаҳәит ҳәа анысҳәо
Сшьахит ҳәа анысҳәо – агәра жәгаӡом.
368 Терент Ҷаниа Терент Ҷаниа 36
Издыруеит сырҩашым, иҵыҵуа ӡыхьым,
Аԥхын сышәҭызар – аӡын сыҿшәоит.
Аха сыԥсыҵәҟьан, сықәзаргь сеиҵыхны,
Сыгәра шәымгар ҳәа усҟангьы сшәоит.
– Сашәа уаҳама,
Нас, иугәаԥхама? –
Шьыжьык иҷырҷыруа
Исазҵааит аҵыс.
Уи ицырцыруа
Ԥыц хәыҷык аман.
Уи шәаҳәараҵәҟьан,
Еиуыжьны изҿыз.
– Мап, исмаҳаит, – ҳәа
Наҭаскит ԥшьаала.
Аха саҿыхын
Ашәак аҳәара.
Сҵыс хәыҷ ахьықәтәаз
Исхыччоит ԥшьаала:
– О сара сашәоуп
Иуҳәо уара!
6.07.8 ш.
Едуард Ажьиба – Аԥсны Афыхаҵа
ихьӡынҩылоуп.
Амра еиԥшын, ицқьан иара иччаԥшь,
Уи ԥхеи-ԥхеиуа са сдақәа ирҭан.
Ҳара ҳҵеицәа ргәы архаҵон иччабжь,
Амыч ҷыда рылазҵоз дыдран.
Атымитышахь дцоит ахаҵа ԥшыхәра,
Ма иҭакнаҳау ашьхара даҿоуп.
Иара иҿеиҳәарц дашьҭоуп аԥсуа ихәра,
Аха ахәра хьамоу игәаҿоуп.
Идгьыл шәарҭан, уи дхынҳәит Аԥсныҟа,
Исабицәа нижьит уи шьыжьык.
Иаргьы дыҟам Аԥсынтәыла ныҟам.
Иҟаӡам агараҿ ан лыбжьы.
Аҵла дуқәа ыҵыжәжәоит иакӡамшәа,
Хаҳәи мақьеи шьҭыҵит, еилаԥсоит.
Цқьа иакымзар – амрагь ажәҩан иаҵшәап,
Абџьар ҿеихак амам, иҳәацәоит.
Аӷа ашьхаҿ ишьаҟьоит уи азқәа,
Уа ашьацқәа рыблақәа цәаакуп.
Аибашьрақәа ирымоуп дара рҵасқәа,
Аԥсназыҳәа аибашьра ҽакуп.
370 Терент Ҷаниа Терент Ҷаниа 371
Еибашьразар, џьым, иԥсы-инхада,
Еибашьразар, – дхамоума Анцәа?
Аԥсуа адгьыл иқәихуеи Аԥснада,
Амал далатәазаргь хәдацәа?
Аԥсназыҳәан аибашьра хьанҭоума?
Ашьа улҵыр – адгьылаҿ ибап.
Аԥсынтәыла зҭысуа ҳара ҳдоума,
Ҳара ҳакәу иҭысуа уи ада?
Аполковник хыхьынтәи ибарҭоуп, –
Ҳадгьыл дықәнаргылаӡом аӷа.
Анцәа иаԥхьа Ажьибақәа ҿарҭеит,
Рыҷкәын ирҭарц рылԥха-ргәыԥха.
Аха амҩа иқәлахьан ахымҩас,
Уи ҟыу-ҵәыуо иԥшаара иаҿын…
Аԥсынтәыла иакәшәар иҭахымызт,
Иааникылеит дамҵасны игәаҿы…
Аԥша нықәсуеит ари адгьыл ԥшьаала,
Инышәынҭраҿ амза-ҿа ҷаԥшьоит.
Мгәыӡырхәатәи анацәа рыбжьала,
Мгәыӡырхәатәи рарԥарцәа рыжьжьоит.
13.07.98 ш.
Аԥҭа аиԥш бҟәымшәышәӡа,
Са сгәаҿы блеиҩеиуеит,
Ҭынч сызтәом, сызгылом,
шахала схәаҽуп
Зны сара сымҵәышәны,
Аҵла салҟьа слеиуеит,
Даҽазны ба бҟынӡа
Снеиуеит ҳәа саҿуп.
Амза ӡаӡа беиԥшны
Сыблақәа брыхҭәалоуп,
Амра ацыԥхь беиԥшны
сгәыӷрақәа бырҭоуп.
Сара сгәыҵәҟьагь шныҟәо
Сымыш, ба бҳәатәалоуп,
Ба бҳәатәала хыхьынтә
Ԥша-хаак са исындоуп.
Сымыш, са бсыцкаруп,
Бсыблоуп, бсылашароуп,
Са бысӡароуп, бсыжәлоуп,
Ба быбжьоуп сыбжьы.
Хаз-хазы ҳшатәызар –
Ҳа ҳазшаз ҳаишароуп,
Аха зны ҳшатәхозар
37 Терент Ҷаниа Терент Ҷаниа 373
Ажәҩан саҳәоит: «Сшьы!»
Аԥҭа аиԥш бҟәымшәышәӡа,
Са сгәаҿы блеиҩеиуеит.
Ҭынч сызтәом, сызгылом,
Шахала схәаҽуп.
Зны сара сымҵәышәны,
Аҵла салҟьа слеиуеит,
Даҽазны ба бҟынӡа
Снеиуеит ҳәа саҿуп.
20.07.98 ш.
Аб даныржуаз, –
Аԥа дихагылан.
Уи ашьҭахь – имаҭа
Дыԥшын лаӷырӡыла…
Аԥа даныржуа,
Амаҭа днагылап…
Сара уажәнатәгьы
Скәабоуп лаӷырӡыла.
22.07.98 ш.
САСРА
Зны сара сасраҳәа сцеит,
Са сабдуцәа рқыҭахь.
Нанду афатәқәа ҟалҵеит,
Ах, закәызеи лкымҭа!
Рымхы иалан анхацәа, –
Апатугьы рзақәын,
Мшәан, ауҭраҿ зегь рацәан,–
Шьынкан, ҳабырзакьын.
Алҩа иашәит ахәарҭа,
Ныҳәан аҿаԥараҿ.
Дазыԥшын ерцахәаа рԥа,
Уа ирхиаз агара.
Сышьха шкәакәақәа шьыжьы,
Ага иӡааԥшылон.
«Уари-дада» ҳәа шьҭыбжьык,
Сыбла гәыднакылон.
Нарҭаа рыҷкәынцәа ҽырбон,
Икьыркьыруан бзоураа…
Аԥсынтәыла дуӡӡа збон,
Ихәыҷызаргь соура!..
ҷҵ: Терент Ҷаниа Терент Ҷаниа 375
Зны сара сасра ҳәа сцеит,
Са сабдуцәа рқыҭахь.–
Нанду афатәқәа ҟалҵеит,
Ах, закәызеи лкымҭа!
13.08.98 ш.
Кутол ақ.
Издыруада апоетцәа рымаӡа?
Амҩа иқәлан, аханынӡа инамӡаз.
Апоетцәа – урҭ ачҳара рымаӡам,
Апоетцәа агәаӷьроуп ирымаӡоу!
14.08.98 ш.
Иахантәарак ԥхыӡла бызбон,
Сгәыӷрақәа ирымҵыз ашәҭыц баҩызан.
Бара зынӡаскгьы сбымбоушәа ҟабҵон,
Сара уи ашәҭыц сакәшан сышьхымзан.
Иахантәарак ԥхыӡла бызбон,
Быхчы сакәыршан уаҟа срахәыцны.
Сара слабжышын. Быхцәала сбырбон,
Сара сыхәрақәа брықәыршәын бкәицны.
Иахантәарак ԥхыӡла бызбон.
«Иахантәарақәа» цоит иласны.
Ажәҩангьы усҟан аблақәа ччон,
Сара сыдгьылаҿ сгылан сыԥшны.
Иахантәарак ԥхыӡла бызбон,
Иахак зынӡа иаҩцаны блакәын.
Аха сыԥхыӡ хәыҷ, ԥхыӡын, ицон,
Бара – аргама избахьоу бакәын.
24.08.92 ш.
Кутол.
Бгәы сзынхеит, ачара сабҳәан,
Бчара сзақәымшәеит сара.
Жәантә исхәыцит сцап ҳәа, сцап ҳәа,
Жәеиза сашьҭуан ҽаџьара.
Са саргәырӷьон бара бчара,
Аха иҟалаз сызӡом.
Маӡак ныҟәон ҳа ҳабжьара,
Маӡак сылахь еиқәнаҵон.
376 Терент Ҷаниа Терент Ҷаниа 377
Бара сымра бадызбалон,
Бадыскылон сымзаҿа.
Сгәы ишԥалоу, сгәы ишԥалоу…
Са сыччаԥшьны бышәҭ саҿан.
Амра ҭамшәарц анцәа сиҳәон, –
Уи са сзыҳәан ихәашьын.
Бара бгәырӷьон, ба бгәы ҿыхон,
Бынасыԥгьы базыԥшын.
Бчара иацыз хьын, мацәазын, –
Иамаӡамызт даҽа мҩак.
Аха бчара анынҵәазоуп,
Ианалага са сгәырҩа.
28.08.98 ш.
Кутол.
ААԤЫН ЦЕИТ…
Ааԥын цеит, еиҭах, Наира,
Аԥхынрагьы ус ицап.
Адәы сшықәу смыжда иран,
Смыждаироума зынӡа?
Мшәан, сызшада, смыжда иран,
Бзынаскьазеи ус хара?
Бара быҵоуп Зевс ишәшьыра,
Уахь сызҭалаӡом сара.
Баргьы ибымоуп, ди, агәала,
Маҷӡак бынасыԥ џьбаран.
Уи аҭак ҟабҵома бхала?
Бхала… Брыцҳасшьоит сара…
Ааԥын цеит, еиҭах, Наира,
Аԥхынрагьы ус ицап.
Ба сбызхәыцуа, мыжда ирак,
Мыждак иқәранӡа снаӡап.
Изурызеи, нас, Наира,
Здунеи иамкыз сара соуп…
Бара ббаҳчаҿ мыжда иран,
Сақә сабаԥханы сҭаԥсоуп.
10.0.98 ш.
Кәтол.
АИБАШЬРАҴӘҞЬА ЦОН МАКЬАНА…
Аибашьраҵәҟьа цон макьана, –
Аӡгьы иаман ашьа гьама.
Ашьа гьама аман аца,
Агәырҩацәгьа даҵан ҭацак.
378 Терент Ҷаниа Терент Ҷаниа 37
Ашьа гьама аман ашәгьы,
Ашьа гьама аман ашәҭгьы.
Ача-саҵәҟьа уи агьама,
Ашьа гьама шамац иаман.
Ашьа гьама аман амра,
Иаман ахьҭа, иаман амла.
Ашьа гьама аман анра,
Адгьыл иқәлон аҳарамра.
Аибашьраҵәҟьа цон макьана,
Изхым иарбан ашьа гьама?
Ашәа, ажәа, – зегьы рҿы,
Ашьа – қьафура иаҿын.
Абџьар шьҭыхны хәыҷгьы дугьы,
Ҳа ҳҟарҵеит Аиааира ҳаман.
Аиааира ҳауит, аха усгьы,
Уигьы иамоуп ашьа гьама.
16.0.98 ш.
Ах, ишԥацәгьоу аԥсҭазаара,–
Еидарахеит уажә зегьы!
Сашьҭаӡамызт амазара,
Сишьҭаӡамызт Анцәагьы.
Ах, иҟьашьуп аԥсҭазара, –
Цәак закузеи, шәкы зхарԥоу!
Ацқьа – аџьныш диԥазаарын,
Аҟьашь – аҩысҭаа диԥоуп.
Ах игмыгуп, аԥсҭазаара,
Сагеит, сшацыз сыхәжәаны.
Уи ашҭаҿы сҿаҳәазаарын,
Наунагӡа сыхә шәаны.
Ах, ушԥашоу, аԥсҭазаара,
Умҩахыҵызма са сҟны?
Уара – ҽнактәи сасызаарын,
Са – снаунагӡоуп Аԥсны!
17.0.98 ш.
Аԥҭақәа иргәылсит амза,
уи уаха изҿыз қәԥаран.
Снапы иаҵалазшәа амса,
Ҭынч инықәиеит уа ара.
380 Терент Ҷаниа Терент Ҷаниа 381
Снапы иқәиан уи еицарсан, –
Агәы ҭынчын, иразын.
Аԥҭақәагь аԥша имҵарсны,
Ҿыц еизызгоит ҳәа иаҿын.
1.10.98 ш.
АНЫХА
Ари адгьыл са исныхоуп, –
Аԥсынгьыри срықәуп срыҭәан.
Уи Шарԥы-еҵәа иаԥҽыхоуп,
Шарԥазын сара сзырҿыхаз.
Амаалықьцәа ашҭа иҭыҵит,
Хәылԥазык алыцәҳа срыҭан,
Амра ҭалеит, аԥҭа хыҵит,
Ажәҩан урҭ ианырҵеит ҽыхәак.
Ари адгьыл са исныхоуп,
Аԥсынгьыри иасуеит гәаӷла,
Уа еиҵырхуеит са сыгәҭыха,
Аџьныш еиуоу зегь еицлабны.
Ажәҩан аҿы ҽыхәак алоуп,
Иазынкылаӡом уи аӷәра,
Зны инкыдлоит уи мацәысны,
Зны иаҿалоит ажәҩан шьабны.
Са исныхоуп ари адгьыл,
Аԥсынгьыри иқәиааит сҵасқәа,
Урҭ сыӡрыжәит са сҟазшьала,
Урҭ сыӡржәуан сара сшьала,
Са смиӡеит аӡәы ҳәа сирцаз,
Са смиӡеит, иудыруаз, цасҳәа,
Сиит сара икны уи амца.
Анцәа сиашьапкларц сыбжьала.
Ари адгьыл са исныхоуп.
Уи ахәрақәа ҿоуп макьана,
Сшьамхы арсны аԥхьа сгылоуп,
Аԥсынгьыри сықәуп ҿыцны.
Ҭоуба зуама, ма сшәиуама?
Избоит ашәи ԥхарак шамам…
Сҽыхәа, сышәаҿ илагылаз,
Ажәҩан иаҵалеит ихыҵны.
7.10.98 ш.
АԤСҬАЗААРА АБАС ИҞОУП…
Исылахәмаруеит сыԥсҭазаара,
Ах, издыруандаз исхароу?
Ма ԥара дук уаԥазароуп,
Ма ҳазхылҵыз уигәаԥхароуп!
38 Терент Ҷаниа Терент Ҷаниа 383
Нас уашаҭоит аԥсҭазаара –
Цәгьак уургьы – харак умам:
Амыш – ашьыжь имшазаргьы,
Амра шума, ажәҩан хәума…
Нас уашаҭоит уи ахала, –
Ашьхеи архақәеи еиҿажьла.
Ихы уасла аӡә еихала,
Акгьы зхараӡам уиҿашла.
Аӡә игәыла даҽаӡә дижәҵа,
Ахьы хыхла рыԥхӡаша,
Уахыԥала даҽаӡә имца…
Ушԥарыцҳасшьо, аиаша?!
Ох, ичарам аԥсҭазаара,
Сашьҭоуп скараханы скәаруа.
Иацнаҵозаап аҟазара,
Уи абас иансылахәмаруа.
12.10.98 ш.
АКЬАНЏЬА
Абла ҭхаха акьанџьа
Аиа лгар игаран.
Иҟан уаҳа наламӡо,
Анапы иаркаран.
Уи аӡара параӡа,
Амацәаз иаҩызан.
Маҷӡак ан илараӡа,–
Иақәылҵоит ахыза.
Акьанџьа акалашәа,
Ԥхарак надыԥхалоит.
Нас ицәырган чарашәак
Ацәа иалалхалоит.
Акьа, акьа, акьанџьа,
Уда ԥсыхәа сымам.
Уҟаз ус уԥагьаӡа,
Сара сыхазына!..
Абла ҭхаха акьанџьа,
Аиа лгар игаран.
Иҟан уаҳа наламӡо,
Анапы иаркаран.
14.10.98 ш.
384 Терент Ҷаниа Терент Ҷаниа 385
ҬАГАЛАНТӘИ АҚӘА
Ақәа леиуеит. Акәыкәбаа,
Иаацәыҵаччеит ашьыжь.
Ажәҩан аԥҭақәа кынԥаа.
Иҩ ицон. Ирашьын.
Абӷьы аҵлаҿ ихьанҭан,
Шьҭа иҿшәозар акәхап.
Мап, макьанаҵәҟьагь ихьҭам.
Асы шьҭан исақәха.
Амыш, аҵыхқәа зазоит.
Дгьыли жәҩани рҳәааҿ.
Аиаҳәаҿы аҩы зоит, –
Анцәа уиныҳәааит!
Амцаҿ аԥшаӡа ҽҳәакуп, –
Згьама ԥшьоу аками.
Афырџьанаҿ иаҭахуп.
Аԥши акакани…
Ақәа леиуеит. Акәыкәбаа,
Иаацәыҵаччеит ашьыжь.
Ажәҩан аԥҭақәа кынԥаа,
Иҩ ицон. Ирашьын.
18.10.98 ш.
САН ЛГӘАЛА
Сан, бгәы иалан
Аҟәа уагаӡеит ҳәа,
Саргьы Аҟәа
сҽасҭаӡеит зынӡа.
Шьоукгьы схыччон:
«асҵәҟьа дзыргаӡеи» ҳәа,
Иҟан сыбла иҭазҳәозгьы имӡа.
Сан, ишԥазуаз,
Усҟан кырӡа сқәыԥшын,
Сшәаҳәаҩны
сишазаап са сызшаз.
«Дырмит дугьы
Уаҟа дыҟоуп», сымшын.
Уа Алықьса
Дызбон есымша.
Уаҟа иҟан
Аҟәа абаа-гәара, –
Уи аартны
Дызҭамларц аӷа.
Сазыӡырҩуан
Са сымшын агәала,
Сазыӡырҩуан…
Саргьы сгәы ҵаӷан.
386 Терент Ҷаниа Терент Ҷаниа 387
Уаҟа иҟан
Сара сеиԥш зықьҩыла,
Сара сеиԥшҵәҟьа
Ақәлацәа зҭахыз.
Уаҟа снеиуан
Ԥҳәызбак лышьҭа схыла.
Сара сышьҭа
Дарбаныз ихыз?
Уаҟа иҟан
Ҿык иазымҳәо ԥшӡарак,
Бзык иазымҳәо
Қәԥшракгьы аҭан.
Сагаз џьыбшьоит
Аҟәа сымацара, –
Уи дагеит ҳәа
Рҳәоит Анцәа ихаҭа.
Шьҭа араҟа сыҟоуп, –
Ҳара ҳашҭаҿ
Иага бгәырӷьеит
Ҳа ҳаҩны санаа.
Бнап ҟәандақәа
Сыкәбыршон. Исхашҭуам,
Сбыргәыбзыӷуан
Уаҟа ҳгәара наар.
Бнышәынҭраҿы
Сгылеит ҿыц сшьамхарсны,
Гәилк ахыкәшан
иҟоуп иаҿассы…
Ласы сагеит
Аҟәа зны сымҵарсны,
Сагьканажьит
Уи сара лассы.
19.10.98 ш.
АИА
Аиа дҿыхеит шарԥазы,
Хышықәса дшырҭоугьы.
Лҽынеибылҭеит, нас лассы,–
Мшәан, уара дышԥоубеи?
Саркьак гылан уи лханы,
Днеины днахәыԥшызар,
Аԥхьа – ашьҭахь ирханы
Лыҵкы шкәакәа лшәызаап.
Арма-ӷьырма еибаркын,
Леимаа ҿыцқәа хәмаруан.
Лызқлаԥадк зынӡа ҽакын,
Лызҳәынҵәракгьы қаруан.
388 Терент Ҷаниа Терент Ҷаниа 38
Лызнацәак зынӡа ихәыҷын,
Лызнацәак неиҵыхын.
Ганкаҿ иқәын лыцк ачын,
Даҽа ганк ҭацәыхын.
Лызнапык маахырла ишәын,
Егьи – мжәа какалла.
Лызшьапык кәашарц иаҿын,
Дықәгьыжьуан ҽакала.
Абас иҟоуп Аиа лҵас,
Ларгьы дыҟоуп длакәха.
Шәара шәмаҭацәагь абас,
Анцәа ишазар акәхап.
23.10. 9ԥ ш.
Ԥхыӡ бызбеит ҳәа анысҳәа, «ибзианы аума,
ицәгьаны аума” ҳәа бсызҵааит
Иарбан ԥхыӡу ибзиоу,
Сеидру, избахьада?
Амҵәыжәҩақәа ансымоу,
Ибзиоуп, ҳәарада!
Иарбан ԥхыӡу ибзиам,
Иарбану хаҭала?
Аҳра шьҭихыр иқьиам,
Дҳажәлоит уи аҳәала.
Иарбан ԥхыӡу ибзиоу,
Бареи сареи ҳзыҳәа?
Бара бышҟа исымоу
Иԥхыӡым агәҭыха.
26.10.98 ш.
ДАҼА ТӘЫЛОУП АԤСНЫ…
Аԥсны Афырхаҵа,
аинрал М.Кьышьмариа ихьӡынҩылоуп.
Ҳашьхақәа ашьыжь ирхарҵеит ашьалқәа,
Урҭ амырхәага иарлашон зны.
Аҳра аанкылан иҳәҳәон асаркьалқәа,
Арԥар ирыԥхьон Ҳаԥсадгьыл Аԥсны.
Са сгенерал!
Суҳәоит умгылан аганаҿ,
Аиааира шьҭызхыз
Дҟалома илахь еиқәны!
30 Терент Ҷаниа Терент Ҷаниа 31
Ԥхыӡ иубалозар
Уара уаныцәоу афганаа?
Уи даҽа тәылан…
О, даҽа тәылоуп Аԥсны!
Аԥҭақәа ххушәа иццышәу аҳәала,
Амҩаҿ инықәион ибахҵәаз асы.
Инеиуан уа урқуа ӡык аԥшаҳәала, –
Аалӡга инхылеит ашьа шарԥазы.
Са сгенерал!
Суҳәоит умгылан аганаҿ,
Аиааира шьҭызхыз
Дҟалома илахь еиқәны!
Ԥхыӡ иубалозар
Уара уаныцәоу афганаа?
Уи даҽа тәылан…
О, даҽа тәылоуп Аԥсны!
Инеиуан ахацәа иагәылалан амца,
Иабџьарқәа кажьны дыбналон аӷа.
Ицәан иҿыцӡа ҳамра ҿыц амҵа,
Ҳаԥсадгьыл азыҳәа уаҟа иҭахаз.
Са сгенерал!
Суҳәоит умгылан аганаҿ,
Аиааира шьҭызхыз
Дҟалома илахь еиқәны?
Ԥхыӡ иубалозар
Уара уаныцәоу афганаа?
Уи даҽа тәылан…
О, даҽа тәылоуп Аԥсны
28.10. 9ԥ ш.
Сашҭа иқәлеит аӡын,
Схы ҭаҳәҳәо касыла.
Аӡын ахьҭа ацын,
Аӡын беиан сыла.
Сашҭаҿ ашәҭ абаҟоу,
Сышәҭуп уаҟа игылоу.
Зегь акоуп иԥагьоуп,
Уи аҽаднакылоит.
Уи ԥшӡаӡоуп акала.
Ҳамҭас ибҭахызар?
Аха ицоуп оумала,
Сабылуеит… Ахызаҵә.
4.11. 9ԥ ш.
 Терент Ҷаниа Терент Ҷаниа 33
Ҩ-РАХӘЫЦК
Сымра ду ацыԥхь
рахәыцуп изҩызоу,
Уи дгьыли жәҩани
иркуп ирыхха.
Сымра ду ацыԥхь
са сыхәра зӡахызоуп.
Сыхәрақәа артлоит
уи иаҭаххар.
Сымра ду ацыԥхь
ԥоуп ҩ-рахәыцкны,
Аҩбагь аҿаршәуп
са сыԥхьарца.
Актәи саҵәахит
сԥацхаҿы скәицны,
Аҩбатәи цәымзан,
иакын иххаӡа.
Актәи – анацәа
рылабжыш аашьоуп,
Аҩбатәи – арԥыс
икеиҭәаз ашьоуп.
Актәи – ҳаԥсадгьыл
абзиабашьоуп,
Аҩбатәи – ихьчоу
адгьыл абжьоуп!
8.11. 9ԥ ш.
БЫСЦӘЫХАРОУП
Бысцәыхароуп, сыбцәыхароуп.
Ҳаиԥылаӡом блала.
Иаҿуп ааԥын аҿыхара,
Бара былыԥхала.
Бысцәыхароуп, сыбцәыхароуп,
Ҳаҟоуп ҳлахьынҵала.
Саҿуп бымра аҿыхәара,
Бара быччаԥшь ала.
Исцәыхароуп, еицәыхароуп,
Жәҩанаҿ амра, амза.
Иалагозма аиҿыхара,
Урҭ еицәыхарамзар?
Еицәыхаран, ус ирԥеиԥшын,
Ԥсҭазаашьас ирыман.
Ҳаргьы амреи амзеи ҳреиԥшын,
Ҳаицәыхарахарыма?
10.11.98 ш.
34 Терент Ҷаниа Терент Ҷаниа 35
Сӡыхь сасны ианар аҭан,
Иаргьы ԥшәымаҵас изеит.
Ианцоз, ҳамҭас шьыжьымҭан,
Хыхь асаркьа ҭанасеит.
11.11. 9ԥ ш.
АШӘШЬЫ ЗХОУ АХӘЫЦРАҚӘА
Адәы сықәлеит усҟан,
сықәлеит са сины,
Иқыџьқыџьуан амыш
шьыжь аҷыхь иакын.
Аха ԥхарак ҩналеит
усҟан ҳа ҳаҩны,
Уи аҽнынӡа уаҟа
аччабжьгьы ҽакын.
Саб ибаха смаӡеит...
Аибашьра иаҿын,
Хаҵарыла ҳадгьыл
иақәиҵеит иԥсы.
Сынасыԥгьы усҟан
шәҭыцушәа ихәыҷын,
Уи лассы иаҿалон…
иаҿшәалон лассы.
Уи лассы иаҿалон…
Саҿшәаӡом сара,
Сынасыԥ сыгәҭасуан,
иасҭон уи аҭак.
Сымҩа ҭаҳа-ҭасран
мыцхәы иџьбаран,
Аха скажь ицомызт
аиба хәыҷ иҳақ.
Нас саргьы сҩагылеит
адгьылаҿ уаҩҵас,
Ажәҩан ашҟа схалан
салаԥшит Аԥсны.
Аха ус ишазаап
ажәҩан ду аҵас,
Зныкоуп иануԥыло,
иагьуԥырҵуеит знык.
Зныкоуп иануԥыло…
Сацәшәаӡом зынӡа,
Ҭынч сара сахьықәу
шәхырхуа асаара.
Шәара шәганахьала
шәҵәуозшәа ҟашәҵа,
36 Терент Ҷаниа Терент Ҷаниа 37
Изури, сыԥсызшәа
ҟасҵалап сара.
15.11.98 ш.
АШЬЫЖЬТӘИ АШӘА
Ажәҩан иаҵан аԥҭа-хыза,
Аҳра нкылан са схаҿы.
Амра зҭоу асы иаҩызан, –
Аҵых аӡыҭра иаҿын.
Аҵых ус ишон ашьшьыҳәа,
Ашьыжь аԥсаа рчара цон
Урҭ ирылҵуан ҵыск абжьыхаа,
Сгәаҵаҿ ахаа ҭанаҵон.
Ашәа шәҳәа, ишәҳәа еиҵыхны,
Ахра шьҭыхны ишәгала!
Даҽа бжьык сазгашам схыхны,
Шәара штәы сагар ҟалап…
Ажәҩан иаҵан аԥҭа-хыза,
Аҳра нкылан са схаҿы.
Амра зҭоу асы иаҩызан,
Аҵых аӡыҭра иаҿын.
17.11.98 ш.
АБЕИАЦӘЕИ АӶАРЦӘЕИ
Жәытәнатә аахыс иҟан,
абеиацәеи аӷарцәеи,
Абеиацәеи аӷарцәеи
иахьагьы ирацәоуп.
Зны-зынла уахынла
аиҵашьыцра иарцәом,
Зны-зынлагь еицыхуп,
«дара еиуацәоуп».
Чаракаҿ еицыҟоуп.
абеиацәеи аӷарцәеи,
Шҭакаҿ ирмацәысны,
иқәлан икәашоит.
Ҳарҭ аӷарцәа ззаҳҳәо
мцак зыцрамло рԥарцәоуп,
Ҳарҭ абеиа ззаҳҳәо
аԥшӡараз ишоуп.
Гәаҟрак аҿ еицыҟоуп,
абеиацәеи аӷарцәеи,
Мрак аԥхара рымоуп,
мзак ауп ирзакәу.
Иаалырҟьан аҩыџьагь
ԥҳәызбак дыргәаԥхаргьы.
Аӡә ихала дхьаҵуеит,
ус ауп ишаԥу.
38 Терент Ҷаниа Терент Ҷаниа 
Зны абеиа ижәлоит,
зны аӷар дыхҭаркуеит,
Мшәан, аӷар – абеиа
гәылаҵәҟьа диашьоу?
Абеиацәеи аӷарцәеи,
абеиацәеи аӷарцәеи,
Ҩ-дунеик иахылҵит.
ҩ-дунеик рыбжьоуп.
Аха қдык еицаҵаз,
ӷак дара дыԥхарҵоз,
Ма иахьӡоз шьамхыла
иԥыруеи иҳәуеи.
Зегь акоуп ирдыруеит
абеиацәеи аӷарцәеи.
Ибеиацәан, иӷарцәан
нас шьҭахьҟа иханҳәуеит.
18.11. 9ԥ ш.
АԤСНЫ РЫЦҲАН ИҞАЗҴО…
Скарахаҵәҟьеит,
сара уаҳа сылам,
Иага зургьы
избаӡом уаҵәы.
Иахьа искын
иашак садыԥсылан,
Уи анышәахь
иҵеиҵон ҽаӡәы.
Иахьа адыд
иамысцәуан лашарак,
Уаҵәы аџьныш
аԥҭа иаиргон.
Сара сашҭеи
ажәҩани рыбжьара,
Алу дуқәа
сгәыӷрақәа рлагон.
Урҭ лагоит
иԥхеибарс ирмацәысны.
Рыкәша-мыкәша
иҟоу зегь хәаҽуп.
Нахьхьи иқәтәоуп
зашәа зцәыргаз ҵысны,
Ҳарҭ аиаша –
ҵабырг ҳәа ҳазҿу.
Хәдхаҵоушәа
ага ацыԥхь ыршәны,
Исгәыднаҵоит
Қьырсаз, имшаԥыз.
400 Терент Ҷаниа Терент Ҷаниа 401
Сыдгьыл рыцҳа
амышьхәылҵқәа қәыршәуп,
Ихтит аӡын
сыдгьыл ашьапы.
Аӷба дуқәа
ҭәуп иахьак оумала,
Иргоит сыдгьыл
аԥшӡара ӡаны…
Аԥсны рыцҳан
иҟазҵо амалоуп,
Аху уи
иазаахәаӡом Аԥсны!
1.12. 9ԥ ш.
АСЫ
Ҭынч ахәмаруа адәы иқәԥсоит асы,
Сара сышықәс, сара сгәыӷра иахаԥсоит.
Аҵыхәтәантәи акәхарыма сара сзы,
Аҵыхәтәанти мыш заҵәыкгьы кыр иаԥсоуп.
Ашьац иаҵахеит асы,
Сара сқәыԥшра цеит лассы.
Сара сқәыԥшра цеит лассы,
Бааи, еигәыдаҳҵап асы!
Аҵла иакәыз ахамы иаҵәагьы шлеит,
Уаҟа рдәынак ашәч иацрыхоит шарԥазы.
Еицыхумаруеит сара схәыцрақәеи аԥшеи,
Урҭ ирылсны ҭын исықәԥсоит асы.
Ашьац иаҵахеит асы.
Сара сқәыԥшра цеит лассы.
Сара сқәыԥшра цеит лассы,
Бааи, еигәыдаҳҵап асы!
Ҭынч ихәмаруа сара исықәыԥсоит асы,
Исықәыԥсаргьы уи иазырхынҳәӡом сҿара.
Ишлоуп ажәҩан, ишлоуп ашьхақәа ркасы,
Ба бызхәыцра – шлацкгьы аларшәӡам џьара.
Ашьац иаҵахеит асы,
Сара сқәыԥшра цеит лассы.
Сара сқәыԥшра цеит лассы,
Бааи, еигәыдаҳҵап асы!
21.12. 9ԥ ш.
40 Терент Ҷаниа Терент Ҷаниа 403
АШЫҚӘС ҾЫЦ
Аԥсаӡ иакәшеит ахәыҷқәа,
Ныҳәоуп Аԥсынтәылан.
Ахьҭа иарлаҳәын ақәа,
Иақәԥсазаап сыла.
Ҽааныбзиала, ҽааныбзиала,
Анасыԥқәа рышықәс!
Ҽаанбзиала илашоуп,
Аеҵәақәа рыбла.
Аӡәы ԥсыуаҵас дкәашоит
Ҳаибаркыраҿ дықәлан.
Ҽаанбзиала, ҽаанбзиала.
Анасыԥқәа рышықәс!
Лыбжьы ссируп Асҭыԥҳа,
«Ҳаи!» уҳәар дыԥритоуп.
Ҳазшаз илыԥха, игәыԥха,
Бабаду ириҭон.
Ҽаанбзиала, ҽаанбзиала.
Анасыԥқәа рышықәс!
17.1.99 ш.
АШҬАҾ
Очамчыра ақалақь аҿы ақырҭқәа ирблыз
аԥсуа ԥҳәыс Ц. Казанба илыхьӡынҩылоуп
Ашҭаҿ ақырҭқәа
ԥҳәыск дырбылуан,
Хыхь рацә-ххыран
алҩагьы халон.
Уи, дара ртәала,
ԥызара луан,
Аҳәсагь ахацәагь
ныҟәон лҳәатәала.
Ашҭаҿ еиҵыхны
амца лакьуан,
Ажәларгьы гылан
амца ду иакәшан.
Амаҭ былуазшәа
ла лышҟа иԥшуан,
Аха лычҳара
рыман илакәшьан.
Ашҭаҿы ақырҭқәа
хысран изҿыз,
Ныҳәан ирымаз,
404 Терент Ҷаниа Терент Ҷаниа 405
иарбану уаҳа!
Усҟан анацәа
рцәакәын иԥҿыз,
Рыхәда иахаршәын
иԥымҵәоз ашаха.
Ашҭаҿ уи амыш
наҟ ихәаҽын,
Ан Терезагьы
ҽыцны даргылон.
Ашьац иаҵалон
лшьа адәаҿы,
Нас идамыӷны
адгьыл ианылон.
Ашҭаҿ ашьшьыҳәа
ԥсҭазаарак нҵәеит…
Дцәырҵып иџьазшьаз,
дцәырҵып ихазҵаз…
Амца дагәылҵын
ажәҩан ахь дцеит
Ашҭаҿ ақырҭқәа
амца зыцрарҵаз.
29.01.99 ш.
Аҵла иакәшон, иакәшон ажыц,
Икны иаман ахәдацәа.
Ашьышь иажуан адгьыл шажыц,
Иацын гәарҭак аԥацәа.
Абга цон, ицон икәаруа,
Иаман амла ирҩаны.
Тык аҭыҩраҿ иуаруаруан,
Иԥшын аблақәа хҩаны.
Амра халон хыхь ишхалац,
Ацыԥхь нықәԥсон адәы.
Аԥсаа рашәа иаҵан ԥшаласк, –
Адунеи иахьыгӡатәын.
12.0.99 ш.
Амыш маҷк ашьара иқәҟьеит,
Шәытак абла иҭакнаҳан.
Ааԥын акәын, амҩа иқәхеит,
Иамаӡамызт зынӡа гәнаҳак.
406 Терент Ҷаниа Терент Ҷаниа 407
Ашҭа хҩан ибахҵәоу сыла,
Аԥша иаҵәахӡом агәала.
Са снацәкьар инадыԥсалан,
Ахьҭа иабылуан иҭалан.
Шьан иаҿыҵуаз сынтәантәарак,
Иазықәцомызт уи лабала.
Аӡын цозар – цқьа ицҳароуп.
Ааԥын ааин, иашьклаԥалоит.
21.0.99 ш.
АҬАК
Смаҭа хәыҷы Ольга Џьонуа лҳәамҭахьтә
О, дыссируп сара смаҭа,
Аха уи дыхнахит грак.
Ахши ашәи… Абри ада,
Ҽакы дамаҭәам лара.
Нас, ибзиоу убри ами,
Лафны илысҭеит азҵаара:
– Ба бқьырсиану баԥсылману?
– Са саԥсыуоуп! – лҳәеит лара.
28.0.99 ш.
АН
Ан – имыцәо цәымзоуп,
асабицәа ргараҿ,
Ан – иҭамбо ӡыхьуп
ашьха ршьапаҿы.
Уи лыԥхала дҳацуп,
ахьҭаҿ, аҭакараҿ,
Ан иԥшьоу Мариоуп
ҳарҭ ҳамшаԥаҽны.
Ан – бызшәа ҟәымшәышәуп,
сара сыбзаҿ иакәу,
Ан – шәиразаргь алшоит
аӡә дшәитәызар зны.
Ан. Акызаҵәыкгьы
уаҟа иацым, иагым,
Аха уи ак агхар
иагхеит ауп Аԥсны.
Ан – ари гәыҭгагоуп,
иамоуп амыч ҷыда,
Ҳарҭ зегь ҳаҵагылоуп
лыжәҩан-акасы.
Маҷк анцәа диҵкаруп
маҷкгьы Афродита,
Уи дызшоу анысоуп
408 Терент Ҷаниа Терент Ҷаниа 40
Дшам даҽак азы.
Ан – ахацәа рымҩоуп,
уи кәабами шьала,
Шьала ишәу ашьанҵа
салылԥааит сара.
Са Аԥсны ансыԥхьо, –
исыԥхьоит ла лыбжьала,
Бжьыкоуп дара ирымоу:
аԥсуа, Аԥсынра.
21.03.99 ш.
СГӘЫ РАХӘӠАМ
Сгәы рахәӡам сара саазқәылаз,
Исываҳаит снапқәа рхала.
Дгәылаӡамшәа дыҟоуп сгәыла,
Сҩызагь дҩызоуп адәахьала.
Са дысгәалашәом исԥылаз,
Шарԥазын, санықәлоз ашҭа,
Хымԥада дыцәгьан шьапыла,
Уаҟа сыҟаҭәара дашьҭан,
Сгәы рахәӡам сара саазқәылаз,
Ԥшак ҟоу-ҵәуо иқәуп схыбра.
Амра аԥҭақәа иргәылоуп,
Ажәҵыс неиуеит са исхыԥраан.
Аҽцәа реиԥшҵәҟьа апыҟҟаҳәа,
Қәаршаҩык аҽкыдҟьо сарцәом.
Ҳазшаз сиашьапкуан сыпҟаҳәа,
Аха ддуцәоуп, дԥаимбарцәоуп.
Сгәы рахәӡам. имаҷуп сгәыӷра,
Ачҳараҳәа кыргьы сылшеит.
Аха ҿыц ицәырҵит сыхәра,
Саҭахымзар сара сзыршеи?!
Лак рааӡоит џьара гәыблыла,
Цгәык ахәы ҟарҵоит игьаман.
Сара сгәы ҟажо зегь рыла –
Исҳәоит: «Уҟаз, уи егьамам!»
«Умшәан, уҟаз»… Сыҟаз рыцҳа,
Сыҵаршәыз ихәарҿу сԥацха,
Аха сара ихысҵаз сыцҳа
Шәареи сареи… Зегьы иҳацҳаз!
26.03.99 ш.
410 Терент Ҷаниа Терент Ҷаниа 411
ШӘАРЫЦАРА СЫҞАН ЗНЫ
Шәарыцара сыҟан зны,
Бџьарлагьы сеибыҭан.
Ех, исымазаап Аԥсны,
Злыԥҳа ҳаура имҭан.
Аҳәыҳә снықәԥшит ахы,
Ажәҩан иалакнаҳан.
Схысны иалысхыр сҭахын,
Уахь изхамло уаҳа…
Аха уи разын, иԥшӡан,
Ишәын Нарҭ ишьала…
Ҽакы сашьҭалеит сҳәазан,
Хысҩык иҟазшьала.
Хыхь атәыҩа разынха,
Ашьабысҭа гылан.
Лакәу џьушьап изҭынхаз,
Иқәуп сара стәыла.
Сабџьар ақәскит ҽакы, –
Ирацәаххыраз рдәынак.
Шәак, иссирӡаз аҿакын,
Шәамызт, ихазынан.
Иҟан ахьажь, аҵаблыкь,
Абнакәты цырцыруа.
Аԥсыӡ ныласуан алыкь, –
Ӡыкаҿ еилаҭыруан.
Иҟан ашәа зҳәоз шәаны,
Ашәақәа зҿакымыз.
Аха иагхар урҭ Аԥсны,
Аԥсынтәыла Ԥснымызт.
Шәарыцара сыҟан зны,
Бџьарлагьы сеибыҭан.
Сара исымазаап Аԥсны,
Злыԥха ҳаура имҭан.
31.03.99 ш.
ҲАИҚӘЫМШӘАӠЕИТ, ҲАИҚӘЫМШӘАӠЕИТ…
Ҳаиқәымшәаӡеит, ҳаиқәымшәаӡеит,
Машәырлагьы ус џьара.
Даҳзыламԥшӡеит, даҳхыламԥшӡеит,
Ҳшамкәа зны ҳазшаз ҳара.
Быгәхьаазгеит, быгәхьаазгеит,
412 Терент Ҷаниа Терент Ҷаниа 413
Сҵәуарыма шьҭа стәаны.
Хәшәыс ирыбҭои са схьаақәа,
Шьхас измада уи ҵәахны?
Ҳаиқәымшәаӡеит, мцак быцразар? –
Сбыҳәоит уи саргьы исыркы!
Иага ицазаргь, иага ицазаргь,
Сара сабылӡом акы!
Ҳаиқәымшәаӡеит, мзак бажьазар?
Уи аҭәымҭаз цәгьа илашоуп.
Бымгәырҩан, Анцәа бишазар,
Лашарбагоуп, нас иԥшьоуп.
Ҳаиԥымлаӡеит, аха сгылоуп,
Бара бымҩаҿы сҵәахуп.
Сара сқьышәқәа рыдыскылоит,
Ацәаакыра, быбла иху.
6.04.99 ш.
АҼЫ ЦЫҨ-ЦЫҨ
Ахәдагә ырхуа
ицон каршәракаҿ аҽы,
Аӡә дахаршәын
бжеиҳан аӷура наҿакуа.
Уи кьыркьыруан,
аӷәра ԥысҵәоит ҳәа иаҿын,
Аԥхьа игылаз
аҽқәа неиуан икакәкәа.
Агәы ҭыҵуан,
аҟыҿыҳәа уи цҳауан,
Абла гәаҟуан
ахы шьҭыхны иахьакыз.
Ажәлар гылан,
урҭ еиужьны ицәҳауан,
Убас иҟоуп
аҽырыҩраҿ иахьагьы.
Аҽы неиуеит.
Аӷәра иашьҭуам, иаҿакуп,
Ахы нкылоуп,
аха иахоит зегь акоуп.
Акыр шықәса,
жәытә аахысгьы ус иаҿуп,
Аҽы цыҩ-цыҩ
аанызкыло ӷәрак аҿоуп.
Аха ҽнак уи
аӷәра иацҳан, ирхәаша,
Зегьы ирылҟьеит
414 Терент Ҷаниа Терент Ҷаниа 415
ирмацәысны, иласны.
Афырҭын еиԥш
аҽкыднаҟьеит нас аԥша,
Зны ихҵаалеит,
ақәа кыдхаҽеит ҽазны.
Нас идәықәлеит
лакәшәа иҟаз амҩа ԥшаа,
Ԥсыуа мҩала,
ԥсыуа шьала иԥшьаны.
Сара сгылан
сара сҵәыуон сгәаҵа ԥшаан,
Ах, ишԥеиԥшыз
уи аҽы цыҩ-цыҩ Аԥсны!
5.04. 99 ш.
ИСХАМЫШҬУА
Лассы-лассы исыгхо идәықәлеит сықәлацәа,
Ус анакәха, иаасыдгылоит шьҭа саргьы.
Ихжәар алшоит аҵла тата уқәлацәар, –
Убри акәхап, – ҵаҟа сгылан есқьынгьы.
Лассы-ласс сара сырԥылом сықәлацәа,
Ҳашԥақәыԥшыз, ҳаибадырит анкьа зны.
Дсызхыхрызшәа ҭәыцны дхызар сылацәа,
Сықәла сҳәаргьы, дыҟан сықәла диеиҳаны.
Лассы-лассы избоит урҭ ауаа рыгага,
Са сахьгылоу иаасывалоит сыԥшааны.
Сырцәыбналоит, сыҩуеит аҵла рыҵаҟа,
Нас имҩасуеит даргьы иласу ԥшаны.
Мшәан, инҵәама ҳара иҳамаз амышқәа,
Ас лассыҵәҟьа иҩ ицама ҳаҿҳәара?!
Сахьцалакгьы исзынхоит исхамышҭуа
Зны исԥылаз, нас снаскьазго Аԥсынра.
28.04.99 ш.
АХРА ИЦӘАЖӘАШЬА
Цәажәашьак идыруеит Ахра,
Иаԥсышәоуп ҳәа иԥхьаӡоит.
Ус анакәха, имоуп аҳра –
Аԥсшәа сгәаҵанӡа инаӡоит:
– Аӡы сфеит иахьа сангыла,
Изжәит ашьҭахь бысҭакы.
Сыцәқәа цон махәҭак ианылан,
416 Терент Ҷаниа Терент Ҷаниа 417
Сарбаӷь-ика ду ҵакын.
Аӡәыр ибахьоума,
Аӡәыр иаҳахьоума
Аӡы рфо ашьшьыҳәа,
Нас абысҭа ржәуа?!
Аӡәыр ибахьоума,
Аӡәыр иаҳахьоума,
Ацәқәа аҵла иқәло,
Арбаӷьқәа ҵаркуа?!
Ажәҩан иалан џьмак шьапыла,
Шьабысҭак кәашон шьыбжьон.
Ахьыжь ҳәҳәон ардәына бжьыла,
Бгахәыҷык акәтыжь ашон.
Аӡәыр ибахьоума,
Аӡәыр иаҳахьоума
Аџьма ажәҩан иалан,
Шьабысҭак кәашо?!
Аӡәыр ибахьоума,
Аӡәыр иаҳахьоума
Ахьыжь – уи ардәынан,
Бгак акәац ашо?!
Уажә исоуит, џьым, лаԥықәшәак,
Саргьы иԥысшәахьеит цәгьала.
Аԥсшәа ԥсыс изхаҵәҟьоу диқәшәар, –
Иаҳра имырхыр ҟалап.
10.05.99 ш.
ШӘЫГӘҚӘА ХӘУМА, ТӘАНБАҚӘА?
Виктори Генеи Тәанаа ирызкуп
Уи аӡиас иашеит ҳадгьыл иҩбаны,
Иацран амца, ихәын усҟан Гәымысҭа.
Аха усгьы уи нырмыжьит знымзар-зны,
Уи ахықәан зхы зымшаҭаз ҳҵеицәа шьҭан.
Шәыгәқәа хәума, Тәанбақәа,
Аԥеи аби Тәанбақәа?
Шәара шәашҭа – шәымра ҭалашоит еиҭа.
Дааит аӷа ҳатәамбакәа,
Дҳақәлеит нас ҳатәамбакәа,
Аха уи дзахымсит Гәымысҭа.
Уи аӡиас зны ицәҩажьын, зны иаԥшьын,
Аб дырхәызар, – уа днагылон иара иԥа.
Ари ашьха ныхан, гәыӷран, уи цәашьын,
Уи аныцәа, ҳаргьы ҳацәон ҳаӷеиҭа.
Шәыгәқәа хәума, Тәанбақәа,
Аԥеи аби Тәанбақәа?
Шәара шәашҭа – шәымра ҭалашоит еиҭа.
Дааит аӷа ҳатәамбакәа,
Дҳақәлеит нас ҳатәамбакәа,
418 Терент Ҷаниа Терент Ҷаниа 419
Аха уи дзахымсит Гәымысҭа.
Уи аӡиас аӷа даднамкылт џьара, –
Ҳара ҳҵеицәа ршьақәа рҩашханы дагеит.
Аҵахашьа умаӡамызт, Аԥсынра, –
Урыхьчоназ аԥеи аби, аби-ԥеи.
Шәыгәқәа хәума, Тәанбақәа,
Аԥеи аби Тәанбақәа?
Шәара шәашҭа – шәымра ҭалашоит еиҭа.
Дааит аӷа ҳатәамбакәа,
Дҳақәлеит нас ҳатәамбақәа,
Аха уи дзахымсит Гәымысҭа.
29.07.1999 ш.
АМШАԤЫ
Сан ачашә ҟалҵон шьыжьы,
Иахьа ныҳәоуп, имшаԥуп.
Абар, ажәҵыс хәыҷ абжьы
Ҳԥацха шьҭыхӡаны иакуп.
Ҷи-ҷи, ҷа-ҷа, ҷу-ҷу-ҷу.
Дгьыли жәҩани сырхәыҷуп.
Са ссасын ареи анеи, –
Зегьы иреиӷьуп адунеи
Аишәа иқәтәан иҽырбон,
Аблақәа зынӡа иссан.
«Наҟ, уца!» ҳәа лнапы лҟьон,
Лгәы ԥнаҵәазар акәхап сан.
Ҷи-ҷи, ҷа-ҷа, ҷу-ҷу-ҷу.
Дгьыли жәҩани сырхәыҷуп.
Са ссасын ареи анеи, –
Зегьы иреиӷьуп адунеи!
Абжьы ссируп уи сынтәа:
Аӡә дышьҭыхы, ҽаӡә дарџьеит,
Аха сан дааԥсан дантәа,
Ачашә ажәҵыс ихнарҷеит.
Ҷи-ҷи, ҷа-ҷа, ҷу-ҷу-ҷу.
Дгьыли жәҩани сырхәыҷуп.
Са ссасын ареи анеи, –
Зегьы иреиӷьуп адунеи!
1999 ш.
АҨАР
Иқәҳәазо, ахаҳә, амҿыхә,
Иаанагоит абан аҩар.
Еиқәын алахь аԥш ачыхә,
Аԥсык агын наҟ иҩарц.
420 Терент Ҷаниа Терент Ҷаниа 421
Иқәҳәазоит ахаҳә, абӷьыжә,
Еилаҩынтуеит аҳәынҵәа.
Ацуныҳәа иақәӡит қыжәк,
Қәак изымгәаӷьит Анцәа.
Иқәҳәазоит ахаҳә, алыкь,
Амхы иаҵалеит аҩар.
Адәы иқәҳаит наҟ алыкь,–
Ианаркит ижәытәыз мҩак.
Ага ашҟа иҩ ицон,
Аҩар нымхеит амхаҿы…
Амшын ыԥон, ицәқәырԥон, –
Иааныскылап ҳәа иаҿын.
16.08.1999 ш.
АНЦӘА ИДА
– Сыҷкәын, схаҵарашәа сымда –
Аџьныш сывараҿ дшәышәуеит, –
Ас иҳәеит сабду иԥсымҭаз, –
Анцәа ида зегь ажәуеит!
Ашәа иҳәеит, нас, иаб инимдан, –
Дижит ажәлар еизганы.
Ус дынхон. Ицқьан икымҭа,
Ицқьан иашҭа, нас иҩны!
Аисыр ақәын хыхь иԥацха,
Ицәқәырԥон ихәышҭаара.
Аха, иажәра ԥшызар акәхап,–
Иаҿын ишьҭалан аара.
– Сыҷкәын, схаҵарашәа сымда –
Аџьныш сывараҿ дшәышәуеит, –
Ҿиҭит саб, шьыжьык, иԥсымҭаз, –
Анцәа ида зегь ажәуеит!
Саргьы снеины снихагылеит,
Сылабжышқәа рҩашха ицон…
Сынхон ҩызалеи ҭахылеи,
Саб иҵасқәагь насыгӡон.
Аха ус сышцоз сажәызаап,
Аџьныш сывараҿ дшәышәуеит,
– Сыҷкәын, хыхь уҩах ахыза…
Анцәа ида зегь ажәуеит!
25.0.1999 ш.
Кәтол.
422 Терент Ҷаниа Терент Ҷаниа 423
ШЬҬА ИЗДЫРУЕИТ
Са снаскьабгеит ашә аҟынӡа,
Исҳәаз сгәалашәом рацәак.
Быблақәа сшьаҳа сыркымзар, –
Аҳа сшықәыз сықәлон ҵәак.
Бара бсыман гәысгьы-хысгьы,
Сгәы арҿыхон ба бцәашьы.
Ажәак сабҳәар шысҭахызгьы,
Са саԥыҩлон ба быбжьы.
Уа снаскьабгон бныха шаран,
Бычча ссирын, уи разын.
Сара шоурак салан сшалац,
Сара ажәҵыс еиԥш сласын.
Быхцәы салсуан са гәанала,
Сылаԥш ықәын ба бхы-бҿы…
Бныжьны сцон сеиҭымха,схала,
Аха уи сҵәахырц саҿын.
Уа снаскьон, быԥхара сныруан,
Быблақәа снаскьаргон нас.
Дара роуп, ушьҭа издыруеит,
Исҳәо сақәымшәо сҟазҵаз.
20.10.1999 ш.
АԤХАРА
Иацы суадаҿ иааит аԥхара,
Иԥхеит сызқәа, сцәа, сыбжьы.
Иаҿын аӡын амақарра –
Ахьҭа – аӡынра иаԥшьын.
Са снапы иабоит аԥхара,
Сқьышә инықәлоит иԥхаӡа.
Акгьы сшәымзаргь маҟҿаҳәара, –
Ахьҭа касцоит иԥхаҵа.
Иацы суадаҿ иааит аԥхара,
Шьҭа насыԥла уа сыҩназ.
Аха са саргылом зҵаарак, –
Уи наунагӡоума, нас?
Адгьыл кәицым, ажәан ҳаргьым,
Ашәҭ ҟалазаргь – ахазоуп.
Иага суада, сызқәа ԥхаргьы,
Бара быда сгәы ԥхаӡом.
26.12.1999 ш.
424 Терент Ҷаниа Терент Ҷаниа 425
АӠЫРКӘИ
Зна уаацәырҵуеит,
Нас усцәыӡуеит.
Иакуеит, ицәоит
Мца хәыҷык.
Уааныскылар –
Умца сырцәоит,
Уалашәар ҳәа
Сшәоит ачықь.
Иҟоуҵозеи, мшәан, Ӡыркәи,
Сурааԥсарц узҿу закәи?
Адгьыл шьацроуп,
Ажәҩан – қәаҵоуп,
Аҵых неиуеит
Еиқәышьшьы.
Сара исуҭаз
Ԥхарак саҵоуп
Иахылҵуазшә
Збоит убжьы.
Иҟоуҵозеи, мшәан, Ӡыркәи,
Сурааԥсарц узҿу закәи?
2001 ш.
Сара сҵәуаӡом,
иҵәуо ақәоуп,
Амра сыхәаччоит,
са сыччаӡом.
Амца сыцразаргь, –
сбылӡом, зегь акоуп,
Са сахьынамӡо
ба бнаӡаӡом.
Сара сҵәуаӡом, –
сҵәуахьеит знык,
Усҟан ҳаиԥылан…
ҳаиԥырҵит зынӡа.
Сыҟан ашьшьыҳәа,
сшьымкәа сышьны,
Ус, адәахьалагь
ахәра сынӡам.
Сара сгәырӷьаӡом,
сгәырӷьахьеит знык,
Усҟан ба бышҟа
амҩа санын.
Ажәҩан иаҵаԥсан
аԥҭақәа ԥҽны,
Гәаҟрас ишьоу зегь
ыҟан аҽны.
426 Терент Ҷаниа Терент Ҷаниа 427
Сара сҵәуаӡом,
иҵәуо ақәоуп,
Амра сыхәаччоит,
са сыччаӡом.
Амца сыцразаргь,
сбылӡом, зегь акоуп,
Са сахьынамӡо,
ба бнаӡаӡом.
28.01.2000 ш.
Амра еиԥшын аҵәа-хаҳа,
Иақәын амра-хыза.
Аха ҭахак арҭом уаҳа,
Ақырбыҷ иаҩызан.
Иҟагәышьан хәысгьы, дәысгьы,
Сеидроу уи иаԥеиԥшу?
Шәышықәса ирҭысхьан усгьы,
Аха ахра еиԥшын.
Ашҭа хыбын уи аҵәала,
Ашҟа ҳаднаԥхьалон:
«Ишәҭахызаргьы ҭаацәала,
Са шәысҭаз иахьала!
Дарбан ҳҽы-лаша зкәадыруа,
Ишәҳәа шәа хазынак!..
Убри ауп сҟазҵаз, ижәдыруаз,
Ас анҵыра сыман».
21.0.2000 ш.
Сара исымоуп сара сашҭа,
Ҳа ҳазхылҵыз имҭаны.
Даҽаӡә иашҭа сара сашьҭам,
Иашәа сҳәашам имданы.
Сара исымоуп сара сҵасқәа,
Са сзааӡаз исыларҵаз.
Сара ацәгьақәа срызцасуам,–
Урҭ иаадрыхуеит иларҵаз.
Сара сцәажәоит са сбызшәала,
Са сызхылҵыз рыбызшәа.
Иара ҟәандоуп дара ршьала,
Хызан хыхь ирықәызшәа.
Сырхаҵгылоит сашҭа иҭалаз,
Дацәыхараз сыуара,
428 Терент Ҷаниа Терент Ҷаниа 429
Дтәымуаҩызаргь уи хаҭала,
Зегь акоуп, – аԥсуароуп.
Сҭаца-ҩызоуп, хаҵа дцозар,
Ԥҳәызбак аҵых дналалан.
Шьыжь аԥша-лас ихнаҵозаргь,
Ан лыбжьы-хаа гәаланы.
Сықәҵыр… Ашьыжь сыхьымӡакәа,
Аҵар ҿыхап аԥсараҿ.
Са сыламыс ахьынӡаҟаз, –
Иҟагәышьан саԥсуара.
2000 ш.
КЫР ШЫҚӘСА НУҴУЕИТ…
– Кыр шықәса нуҵуеит! –
салҳәеит аԥшҩы,
Сарма нап шьҭыхны
зны даныԥшылан.
Уи дыԥшыҩӡамызт,
сыԥсымзар, дшаҩын,
Ашықәс иаргәаҟуаз
ирзылшон дырԥылан.
– Кыр шықәса нуҵуеит,
ахаан уԥсӡом,
Аҩысҭаа, аџьныш
ушьҭаз игәаан! –
Салҳәон, иџьасшьон,
сҵәуон, изӡом,
Мшәан, дҟалахьоума
имԥсуа ахаан?
30.03.2000 ш.
АМОДА ԤҲӘЫЗБА
Уи лшьапоуқәа цәгьа иԥшӡан, –
Сыблақәа дырҟьалеит:
Меигӡарахда лыҵкы рҟьан,
Лаԥхьеи лышьҭахьалеи.
Икеи кеиуа лӡара хтын,
Лгәы цахак аҿаршәын…
Ԥсуа гәашәк ушьҭа иаркын,
Ак ахазаргь џьаршәа.
21. ҭҷ.2000 ш.
430 Терент Ҷаниа Терент Ҷаниа 431
АԤАРА
Ирҳәоит лыроуп изхагьежьуа адгьыл, –
Ишԥаҿыжуаз авараҿ саннеи!
Башоуп ирҳәо, – уи гьежьуеит уи адагьы, –
Изхагьежьуа ԥароуп адунеи.
Ԥара згым иоуп иҭбаа-ҭыцәу зызқәа,–
Дахьзынамӡо хымԥада днаӡоит.
Духагьежьуа дҟанаҵоит аԥҳәызба,
Аԥарақәа рымаӡа – маӡоуп.
Абӷа узҭо, изӡатәузеи, ԥароуп,
Убӷа ԥызҵәо ԥароуп даҽазны.
Уи анумоу – ажәҩан уақәмақаруеит, –
Уара уда дыҟаӡам Аԥсны.
Аԥарақәа раҳра уанахаҵгыл,
Иалшагәышьоит урҭ рыфҩы умаҳар,
Шьоук аԥараз ирҭиуеит рыԥсадгьыл,
Ирҭахызар, иалшоит ирыхәҳар.
Уи ахьыҟоу иҟам аламысра,
Уи чарҳәароуп иқәнашьуа аԥша.
Уахгьы ҽынгьы иаҿуп сара сысра,
Ԥарада сахьишаз са сызшаз.
Аҩн исымоу лӡыхь аԥара ҭылтом,
Илгаӡаргьы наҟ иҭарбаны.
Сықәыргьежьуа уаҳа ҭаха сылҭом,
Уи ахьсымам са сахырҟьаны…
Ирҳәоит, лыроуп изхагьежьуа адгьыл,
Ишԥаҿыжуаз авараҿ саннеи!
Башоуп ирҳәо, – уи гьежьуеит уи адагь,
Изхагьежьуа ԥароуп адунеи.
0.04.2000 ш.
АИМАК
Сгәи сыхшыҩи аимак рымоуп,
Изҭатәыда хадара?
Иага ҳҳәаргьы дара рылоуп,
«Ажәҩан ҳшалыбгаз» ҳара.
Ахшыҩ – ҩысҭаауп,баша иҟам,
Агәы жәҩануп, иразуп.
Ҳа ҳахшыҩгьы ԥшуп адәныҟа,–
Уи зызку зынӡа хазуп.
Ахшыҩ лакәуп адәахьала,
Агәы ҩнуҵҟалагь иԥшӡоуп.
43 Терент Ҷаниа Терент Ҷаниа 433
Агәы змоу дшәаӡом акала,
Агәы – ажәҩанаҿ иаԥҵоуп.
Агәы ихәоит згәы уашәшәыроу,
Уи хәрабӷыцуп, уи уаҩроуп.
Ахшыҩ – џьыкац-ҵааршәыроуп,
Ахшыҩ малуп, ма млакроуп.
Ахшыҩ – қьафуп, бџьаруп, шҳамуп,
Баак аргылоит ак хжәаны.
Издыруада амыцхә шҳамам,–
Ҳаҟаз гәыла ҳаиқәшәаны.
Агәы – амраҿ иаҭахузеи,–
Хшыҩла амрагьы хәаҽуп.
Аха, иҳаваџьгәо ахыза,
Агәы ҳахәышәтәырц иаҿуп.
14.06.2000 ш.
АПОЕТ ИМОНОЛОГ
Адыд ақәлан иҟоу џьушьап ҳресторан,
Абыкь иасуан, адаулқәа урхәаҽуан.
Шәах мацаран ашампантәи, иџьбаран,
Ҷкәыни ӡӷаби рышәҭ лаԥшыла ирҷыҷуан.
Наҟ, асценахь, амаҭ ԥҳәызба дҵәыҩ-ҵәыҩуан,
Лылахь акәын иаддырҷаблон, «шәкы»
ҳәа зныз.
Маҵуцәакгьы ирфаз-иржәыз рыхә рыҩуан.
Ас иахьыҟаз зынӡа имаҷын згәызҽаныз.
Саргьы снеилон уахь
ашьшьыҳәа хәылбыҽха,–
Шарԥазшәакәын – ҭынч уи аблақәа ҭаауан.
Аеҵәақәа акуан, ицәон есуаха,
Акәша-мыкәша ҭҭын цыблахак сыԥшаауан.
13.04.2000 ш.
ААԤЫНРА АШӘА
Аӡын ашлара цама,
Ааԥын сгәашәаҿ иԥшуп?
Сусана, Сусана, Сусана,
Ашьыжь аҵар ирыбжьуп.
Ааԥын рашьушәа саман,
Иқәуп адәеиужь, ицоит.
Сусана, Сусана, Сусана,
Суҭраҿ акәыкәу лаҵоит.
434 Терент Ҷаниа Терент Ҷаниа 435
Аџьныш, зынӡак ухәаԥсама,
Аԥҭа зықәушьи схы?
Сылаԥш цәгьахазар, Сусана,
Ажәҩан, суҳәоит, сҵәахы.
Сгәыӷрақәа ӡмыжьк иҭаԥсама, –
Снаргаӡом урҭ ҽырбара!
Лозана, Розана, Роксана,
Брылыҷҷо бнеиуеит бара.
Дыҟоуп Европа Сусана,
Африкагь дыҟоуп лара…
Аха зегь реиҳа уи дшанан,
Ҳазхылҵыз дишазаап ара.
Ааԥынра ашәа наӡама,
Бгәаҵаҿ инхамашь зынӡа?
Сусана, Сусана, Сусана,
Ааԥынра ашьҭа сынҵа.
Ажәҵыс, иухьи, уааԥсама,
Иахьакгьы ҷырҷырран узҿыз?..
Сусана, Сусана, Сусана,–
Ааԥынра ҭабҵеит сгәаҿы.
14.04.2000 ш.
АҴӘА
Сԥацха аҿаԥараҿ,
Ашәындыҟәра гылоуп.
Уаҟа, зны, аԥарагь,
Ублақәа хнакылон.
Аха уи аганаҿ,
Чақьмаџьак ҭагылан.
Уи лашон аргама,
Ҽынлашәа уахынла.
Чақьмаџьак уҭалар,–
Акәалаԥ ҭагылан.
Уи хәыҷын хаҭала,
Аха ибеиан хьыла.
Ҵәа заҵәык ахала,
Иԥшьаны наӡаӡа,
Ирҟаԥшьызшәа шьала,
Иаҵаҵәахын аҵа.
Уи Адами Евеи,
Ашьҭан иадынҵәала…
Нас ицәырҵыз ҳреиуан
Ҳа ҳҟалеит аҵәала.
11.05.2000 ш.
436 Терент Ҷаниа Терент Ҷаниа 437
Ажәҵыс-еиқәа
Иахьа иамам ҭахак,–
Ҭӡык ашьшьыҳә инадҵыр,
Нас ҽакы иазцон…
Ажәҩан иаҵаз
Бамба гәарҭак хахан,
Амра уи рахәыцны
Ҳашҭа иҭанаԥсон.
29.05.2000 ш.
ГӘАНЫЛА
Ҳаиԥылон, ҳаҟан ҳаилаҵәан,
Ҳаибамбар ҟаломызт мышкы.
Исыҵашьыцуаз ахацәа,
– Дыбзиоуп, дыссируп! – рҿакын.
Ҳаиԥылон, ныҳәан исымаз,
Ла лышҟа сцаӡомызт, – сԥыруан.
Дмырхәаган, днырхаган, дхазынан,
Сгәыӷрақәа счара ду руан.
Ашьҭахь ҳаиԥырҵит… Амаҷоуп,
Амаҷоуп ҳаиҟәызгаз ҳара.
Сгәакәын – уи рыцҳа ҭаҷаҷоуп,
Бгәакәын – саргылеит хара.
Нас, абри ашьҭахь гәаныла,
Гәаныла ҳаиԥылоит ҳаицуп.
Бцаларгьы бымҩа банылан,
Уаҟа, бахьнеиуа сыԥшуп.
Ҳцәажәеит ашьшьыҳәа гәаныла,
Чарак еицҳарҳәоит зынгьы.
Ажәҩан ахь схалоит ба была.
Са сыла быҟоуп баргьы.
Ҳалахь еиқәаҳҵоит ианҳамам,
Ианҳамам иҳамоуп ацҭәы.
Ҳаҷкәын ашколаҿ дынхама,
Нас дахьӡару иҵатәы?
Исыхоит сгәаҵа аҩныҟа.
Ҳԥенџьыр аҟнытәи быԥшуп.
Сшыҟоу быздырам баныҟам, –
Усҟан зегь реиҳа сзаҵәуп.
Ҳнеиуеит мҩа-ԥшӡак ҳанылан,
Иҳарҭоит агәилқәа зҵаарак:
– Ԥсҭазаароума, гәаныла? –
Агәилқәа еицгылан џьарак.
20.06.2000 ш.
438 Терент Ҷаниа Терент Ҷаниа 43
АНЦӘА ИАЛИХЫЗ АԤСНЫ
Агеи ашьхақәеи рыбжьара,
Баҳча ссирла иқәҵаны,
Адгьыл лакәқәа риаҵәараҿ
Анцәа иалихит Аԥсны.
Ари аԥхын еиԥш иҟәандоуп
Ҳнапы разқәа реибаркыра.
Дарбан ари ажәа зҳәамҭоу,
Хьӡыс иузҭаз Аԥсынтәыла?
Амра ашҭаҿ илашароуп,
Иаҵәахызаргь аԥҭа зны.
Ҳа ҳазхылҵыз дара ршьалоуп
Ахы ишақәиҭхаз Аԥсны.
Ари аԥхын еиԥш иҟәандоуп
Ҳнапы разқәа реибаркыра.
Дарбан ари ажәа зҳәамҭоу,
Хьӡыс иузҭаз Аԥсынтәыла?
Агеи ашьхақәеи рыбжьара,
Ажәҩан алахь ус анын:
Иҟаз аԥсуа илашара, –
Анцәа иалихыз Аԥсны!
Ари аԥхын еиԥш иҟәандоуп
Ҳнапы разқәа реибаркыра.
Дарбан ари ажәа зҳәамҭоу,
Хьӡыс иузҭаз Аԥсынтәыла?
2000 ш.
АМРА
Амра, амра, амра,
Хыхь ицоит ихалан.
Иаҵаӡам ҳарамрак,
Иамаӡам агәала.
Сыԥо, сыԥо, сыԥо,
Сара ашҭа сықәуп.
Амра сынасыԥоуп,
Мшәан, саргьы снасыԥуп.
Ашәҭқәа, ашәҭқәа, ашәҭқәа,
Амра акәа иҭалоит.
Шәгәы разуп, иҭашәкуа
Хымԥада иҟалароуп.
Ажәҵыс, ажәҵыс, ажәҵыс,
Кнаҳауп хыхь аҳауаҿ.
440 Терент Ҷаниа Терент Ҷаниа 441
Кәыкәу ацәа ишалҵыз,
Изаҳада ҳауа?
Амра, амра кәицха,
Иалоуп ҳашәа «Рада»
Аԥсабара, рыцҳа,
Иалшарызеи мрада!
Ахәра сныз ахала, –
(Аибашьраҵәҟьа ҳалан.
Амра сыдԥхалар, –
Ахәра ӷьоит ахала.
Амра, амра, амра,
Хыхь ицоит ихалан.
Иаҵаӡам ҳарамрак,
Иамаӡам агәала.
АТАНКИСТ
Аԥсны Афырхаҵа, аполковник
Фазылбеи Аҩӡба ихьӡынҩылоуп
Агаҿ ихәмаруеит илакәу ахьымра,
Ҳӡиасқәа ажәҩан абжьала иԥшьоуп.
Бџьарла еибыҭан ҽынлаз, уахынлаз,
Ага иахыкны атанкқәа ҷаԥшьоит
Атанкоуп, атанкоуп,
Атанкоуп сыԥс иаҵоу,
Атанкоуп сгәара, сыҩны.
Атанкаҿ иԥышәоу
Ахаҵа дфырхаҵоуп,
Афырхацәа иртәылоуп Аԥсны!
Баша уазхәыцит, аӷа, ҳара ҳтәыла,
Дарбан иузҭо уа узыҳәан ишам?!
Аԥсуа танкистцәа цоит еишьҭагылан,
Ргәаҵаҿ инықәны рабацәа ршьам.
Атанкоуп, атанкоуп,
Атанкоуп сыԥс иаҵоу.
Атанкоуп сгәара, сыҩны.
Атанкаҿ иԥышәоу
Ахаҵа дфырхаҵоуп,
Афырхацәа иртәылоуп Аԥсны!
Арԥыс атанкаҿ иазиури иоура,
Ԥҳәызбак игәаҵа ҭыблаауа дҭоуп.
Ладараз, ҩадараз, иҿыхьҭаз, ишоураз,
Аԥсуа танкистцәа рымҩа чаԥоуп.
Атанкоуп, атанкоуп,
Атанкоуп сыԥс иаҵоу,
Атанкоуп сгәара, сыҩны.
442 Терент Ҷаниа Терент Ҷаниа 443
Атанкаҿ иԥышәоу
Ахаҵа дфырхаҵоуп,
Афырхацәа иртәылоуп Аԥсны!
Арраҿ ахаҵа имам мыш-шьара.
Зыжәлар зыхьчаз иоуп зуалԥшьагьы зшәаз.
Танкуп изҩызоу игәамч, илшара,
Ақәԥараҿ танкуп иҟоу бызшәас.
Атанкоуп, атанкоуп,
Атанкоуп сыԥс иаҵоу,
Атанкоуп сгәара, сыҩны.
Атанкаҿ иԥышәоу
Ахаҵа дфырхаҵоуп,
Афырхацәа иртәылоуп Аԥсны!
08. ҭҵ. 2000 ш.
Илахҿыхуп аԥсуа ԥацха,
Ас афҩы хаақәа смаҳац.
Аҳа, сыҷкәын, амца уаҵха,
Уа иҿҳәаргьежьла акәац.
Ахра уоума, Дима уоума,
Аҳа, сҭаца,бааласы!
Арҵәы ҭоума, ашәха ҩоума,
Аишәа иқәышәҵа лассы?
Ҩыс ихаҳтуа иарбан руа?
Даур, асасцәа урԥыл!
Асас дуқәа ҳҭоуп абжьуаа,
Аҟәыд иагуп апырпыл.
Ачуан иахәлаԥсоит ашыла,
Амҳаԥ алишьуеит аӡәы.
Акәац амца надыршыло,
Ҽаӡәы иргьежьуеит аҵәы.
Аԥсуа ԥацха, ашыш-быца,
Ҳара ҳханоуп, ҳара ҳгар.
Иччоит аԥшәма илакыҵа,
Илҩаҵә асас даанагар.
Аԥсуа ԥацха ԥхоуп, иҩашьом,
Маҷк иҭшәазаргьы иара.
Ҳара ҳабацәа рынхашьоуп,
Излабеиоу Аԥсынра.
444 Терент Ҷаниа Терент Ҷаниа 445
Абзиабара ашәа, –
Ажәҩан аеҵәа аччаԥшь иаҩызоуп,
Абзиабара ашәа –
Уи бара боуп, сара соуп.
Абзиабара ашәоуп
Сара исҳәо сааизар,
Баргьы сыԥсымзар –
Ибҳәо наӡаӡа уи ауп.
Абзиабара ашәа,
Иамаӡам ажәа,
Уи иамоу агәоуп!
Абзиабара ашәа, –
Ҵысшәа ажәҩан саҵаршәны самоуп,
Сымшқәа хыхьынтә
Адгьыл ахьхьаҳәа иқәыԥса ицоит.
Ба быда, са сыда –
Уаҩы издырӡом иагьамоу,
Уи ҳара ҳада
Мыткәмак еиԥшхар ҟалоит.
Абзиабара ашәа,
Иамаӡам ажәа,
Уи иамоу агәоуп!
Абзиабара ашәа –
Амра аӡыхьаҿ инеины иаҿыхәон,
Архаҿ шьабысҭак
Маҷк ишәахьазаргь, иҳәуан.
Сгәы инҭаӡыҭуан
Ашьыжь ҵаак аԥҽыха,
Бзиабароума, –
Ак қәаԥсатоушәа иауан.
Абзиабара ашәа,
Иамаӡам ажәа,
Уи иамоу агәоуп!
2000 ш.
АҨЫ РЫЖӘТӘУП…
Аҩы, – иалҵыз аҳардан,
Шәахла иҭәуп.
Зны-зынлагьы сгәы сырдарц,
Уи сҿакуп.
Маӡа хтыгоуп уи аҩы,
Еиқәаҵәоуп.
Зынгьы ҩыла ҽырбаҩык,
Дарҳәацәоит.
Аҩыжәраҿы са скәадан,
Зны сашьуан.
446 Терент Ҷаниа Терент Ҷаниа 447
Сыҽнадҵаны ахәада,
Исшьышьуан.
Ҵәыцак – ҵәыцак ианҟьаны,
Ҭынч снатәон.
Сҩызцәа ашәа ҭырҟьаны,
Иааилатәон.
Зымҩа даҵаҳәҳәон аӡәы,
Ирпаны.
Снатәон сыжәгақәа шҭацәыз
Дырбаны.
– Шьҭа ҳаицықәлап, сгәацаԥха,
Скәашаҩуп.
Анасыԥқәа сшоит уаха, –
Са сшаҩуп.
Иузгылазаргь ахан,
Мал зыгӡам.
Аҩы цәырымҵыр иԥхам,–
Уи зынӡа.
Аҩы иамоуп, џьым, ҟазшьак,
Ишәымшәин.
Ишәшәиуазар, нас, ианша,
Ишәымжәын!
2000 ш.
Зыбла хҩоу ибом лашарак,
Ԥхарак илам згәы разым.
Анцәеи адгьыли рыбжьара,
Хаарак ыҟам иара изы.
Шьыжь агәил – аҵәаԥшь иаҩызоуп, –
Амра иқәнаҵоит ашәшьы.
Аҵлараҿ еихьыс-еиԥысуеит,
Имааԥсо аҵар рыбжьы.
Иага уҳәаргьы-иумҳәаргьы,
Џьым – Абзиабара шоуп.
Убри ада ҽак ҟамларгьы,
Знык аԥсҭазаара иаԥсоуп.
25.07. 2000 ш.
Аҟәа
Быԥшра схашҭуеит шьҭа сыԥсымзар,
Ҳашҭи гәаламшәеи срашьоуп.
Ицоит сыжәҩан иалсны сымза,
Зны еиқәароуп, зны илашоуп.
448 Терент Ҷаниа Терент Ҷаниа 449
Амҩа сықәын быбла сыцны,
Бгәыӷра сыман сион уаха.
Анцәа сиҳәон нас иҿыцны:
«Ма сыԥхыӡаҿ уи днырха!»
Сҵәыуап ашьҭахь схы нагәылак, –
Алабжыш иагап сыхчы.
Срыцҳаишьома ҩызак, гәылак,
Сыгәгьы ампыл еиԥш ичып.
Са сыԥхыӡаҿ сгәаҟра сархәап,
Ажәҩан скыдлап сцәаҟәаны.
Аха, сымыш, уи бхы иархәан,
Бымцан сыцҳа ҿаҟәаны.
Ашәч саҩызан аҵла садлап, –
Уи ачыхәқәагьы хьанҭоуп,
Нас ажәытәуаа ирҳасаблап,
Шаҟа шәышықәса ирҭоу.
Сара ԥхыӡла, ирхәыз шьацхап,
Ба бнагәылалан бцала.
Урҭ мышкызны сықәган ацҳа,
Бышҟа снаргозшәа збалап.
22.08.2000 ш.
АРТИЛЛЕРИСТЦӘА РАШӘА
Амра цеиуаз, иасуаз аԥша хага,
Асы шьҭалоз… Еиӷьуп иаҳагьы.
Артилерриа – иарбан иаԥырхагоу,
Ҽынла аиԥшҵәҟьа иҟоуп уахагьы.
Артиллериа, –
Аибашьраҿ иԥышәоуп,
Аҳра шьҭыхны
Уи харантә иаауеит.
Аԥсуа ҵеицәа
Азыҟаҵо рхышәоуп, –
Артиллериа –
Кшоит, аус ауеит!
Уи иарӡыӡоит ашьха акаҵәара,
Уи ахьыҟоу – уа аӷа дхәаҽуп.
Артиллериа – ҳалоуп ҳарҭ ҭаацәала, –
Аԥсынтәыла ахьчара иаҿу.
Артиллериа, –
Аибашьраҿ иԥышәоуп,
Аҳра шьҭыхны
Уи харантә иаауеит.
Аԥсуа ҵеицәа
Азыҟаҵо рхышәоуп,
450 Терент Ҷаниа Терент Ҷаниа 451
Артиллериа –
Кшоит, аус ауеит!
2000 ш.
РАԤХЬАӠА АКӘНЫ
Амышқәа ркьаҿуа ииасит аԥхын,
Амра макьанагь ицоуп.
Аха, ашколаҿ, ныҳәазар акәхап,
Уаҟа агәилқәа рацәоуп.
Аҷкәынцәа неиуеит, аӡӷабцәа неиуеит,
Шәҭышын, аиашаз, иршәыз.
Анацәа анра анасыԥ аиуа,
Ҿыцӡан ироуит уажәы.
Ашҭаҿ аҵеицәа гылан илакәны,
Уа ҽа дунеин, ирбон.
Раԥхьаӡа, раԥхьаӡа, раԥхьаӡа акәны,
Актәи акласс ахь ицон.
24.08.2000 ш.
БЫГӘХЬААЗГОИТ
Быгәхьаазгоит, быгәхьаазгоит,
Смыцәаӡеит иаци иахеи.
Инхоит искуа-ахьааскуа,
Исҳәо акәын – ус инхеит.
Быгәхьаазгоит, быгәхьаазгоит,
Саргәырӷьаӡом, сгәы ҟазҵо.
Мшәан, исыхьи, иабаазгои, –
Абар алса аиԥш сканӡоит.
Быгәхьаазгоит, быгәхьаазгоит,
Иҳәҳәоит сгәаҵа быхьӡ ҳәаны.
Ԥсҭҳәаны икыду са схьаақәа,
Иқәҭәоит ӡаӡаҵас иҳәны.
Быгәхьаазгоит, быгәхьаазгоит,
Арасац еиԥш са сыԥҽуп.
Сылабжышқәа ирӡаакуа,
Сара сгәы сыхьчарц саҿуп.
Быгәхьаазгоит, быгәхьаазгоит,
Сдунеи акәын иџьбароуп.
Сыԥхыӡ аҿоуп бахьааскьо,–
Лабҿабала ба бхароуп.
45 Терент Ҷаниа Терент Ҷаниа 453
Быгәхьаазгоит, быгәхьаазгоит,
Уаҳа сылымшар ҟалап…
Сҟабымҵаргьы, ди, хьаасгьы,
Уи сахьацу сагалап.
08.0.2000 ш.
АҴАРА АНЫҲӘА
Анбан, анбан, зехьынџьара,
Наҟ-арахь икнаҳан.
Амра, ажәҵыс, аҷынҷараа, –
Ҽак убомызт уаҳа.
Урҭ ирыман аӡә ишәара,
Насгьы рҽеидыԥсалан,
Зегьы ирарҳәон аԥсышәала:
«Шәымҩахыҵла, ԥшӡала!»
Иқәҵоуп ашҭа, ихиоуп ашҭа,
Арҵаҩ ҿыц – аныха.
– Уа, мшыбзиа! – Бзиа збаша!
Аҵара аныҳәа.
25.10. 2000 ш.
Ашҭа иқәуп ахы шьҭыхны,
Ҭынчрак амаӡам аҟәарҭ.
Уи шьаԥхыцла аԥсы ҭыхны,
Хәаҷак ылнагоит абард.
Уахьынаԥшлак иқәу кәҷаруп,
Хкырацәала еилаԥсоуп.
Ан аԥыц уҳәеит ҳәа бџьаруп,
Ашьаԥхыцгьы цгәык аԥсоуп.
Ҵиаак ыҵнахуеит ашьацаҿ,
Зынгьы иарыҩуеит аӡба.
Аха иқәнаршып ашьаӡа,
Ашҭа иқәсыр ахьшьыцба.
«Наҟ хара шәымцан, ижәдыруаз,
Уаҟа шәарҭоуп, шьҭа шәгьежьы!» –
Дара рзоуп изыуазыруа,
«Ҿақ-ҿақ!» – игоит абжьы.
Нас ишԥа, «жәларык» ирануп,–
Ахьчатәыми рлахьынҵа?
Ан-аҟәарҭгьы генералуп, –
Иахыԥаӡом уи адҵа.
22.11. 2000 ш.
454 Терент Ҷаниа Терент Ҷаниа 455
Апринцесса Диана лыԥшрақәа
зхыскааз аӡәы илызкуп
Амра иснаҭом уи иамам,
Амра ԥхаларцоуп изшоу…
Са сыпринцесса, Диана,
Уи аҵкыс, уи аҵкыс блашоуп.
Сышәҭыц аҳауаҿ икнаҳауп,
Сгәыӷрақәа шьҭыхны иакуп.
Урҭ санырхьымӡа сыгәнаҳауп,
Гәнаҳас исымоу иацкуп.
Сымра са сыжәҩаҿ ииама,
Иабацеи иццышәха сҿара?
Бара банызбоуп, Диана,
Сшыҟаз аныздыр сара.
Ашьыжь сыԥхыӡқәа сызгьамам,
Урҭ еилаҩынтит зынӡа.
Са сыпринцесса, Диана,
Быхәрақәа сыҭ, исынҵа.
Урҭ бара бзыҳәа еидароуп,
Урҭ сара сзын иласуп.
Ба бакәу, сыздырам изхароу,
Ажәҩан сахшазшәа сразуп…
Амра иснаҭом уи иамам,
Сгәыӷрақәа рхышәаҿ ииан.
Са сыпринцесса, Диана,
Диана, Диана, Диа…
24.11.2000 ш.
СГӘЫ УАМЫСЫН…
Сгәы уамысын, Ашықәс ҿыц,
Сгәы уамысын, сшәышықәса!
Сыԥсҭазаара ашә аҿы,
Шәҭык убар – исықәыԥса!
Сгәы уамысын, срыцҳацәоуп,
Са сызхысыз тышаран.
Уахьынтә амаҭ сыцҳацәон,
Сажырц акәын сышәара.
Сгәы уамысын, амра ҿыц.
Амза ҿыц, – уеицарсаӡа,
Гәнаҳа зхьымсыц амҩаҿы,
Знык анысха сараӡа.
Сгәы шәамысын, ашәақәа, –
Урҭ шәымҳәан имыткәманы,
456 Терент Ҷаниа Терент Ҷаниа 457
Сара сышьха хьшәашәақәа,
Лаӷырӡыла шәрықәтәаны.
Сгәы уамысын, Ашықәс ҿыц,
Сгәы уамысын, сшәышықәса!
Сыԥсҭазаара ашә аҿы,
Шәҭык убар – инықәыԥса…
04.01. 2001 ш.
Сара сашәақәа,
Уара уашәақәа,–
О, иабарҭаху,
Уаҟа ажәақәа!
Сара сыпату,
Уара упату,–
Иарбан иныжьтәу,
Ма изхыԥатәу?
Сара сычҳара,
Уара учҳара,–
О, ҳақәымшәонда
Џьара рыцҳарак!
Уара уашҭаҿы,
Сара сашҭаҿы, –
Мракоуп иҳамоу,
Ҽакы ҳашьҭаӡам.
Уара улаҿы,
Сара сылаҿы,–
Ԥсуа лашароуп
Сара исылаҽыз.
Сара сыламыс,
Уара уламыс…
Уи ҳара ҳада
Ҽаӡәы иламызт.
Уара ууара,
Сара суара
Ажәҩан аҟынӡа
Иҟоу ԥсуароуп.
14.01. 2001 ш.
ҲАЖӘЕИНРААЛА
Абар, саԥхьа ажәеинраала,
Ашәҭ иагәылҵит иԥшӡаӡа.
Аха уи ҟамлеит ахала,
Зны ихьшәашәан, зны имцан.
458 Терент Ҷаниа Терент Ҷаниа 45
Ашәа сыбҭеит, ажәа сыбҭеит,
Ҿыц ицәырҵит аҿара.
Ажәҩан иаҵам уаҳа сыԥҭа, –
Аҭыԥ иашьҭоуп ҽаџьара.
Избоит, ҵысуп сажәеинраала,
Ах, сышьҭнахуазеи заҟа!
Уи раҳаҭны ажәҩан иалоуп,
Шәарҭак амам хыхь – ҵаҟа.
Саԥхьа иқәуп ҳажәеинраала,
Бара бымца-хаа зыцроу.
Уи ҟамлеит, избоит, ахала,
Бара боуп изыбзоуроу.
Уи ҟаҵоуп, иҩуп гәыблыла,
Иахоуп ҳҿыџьагьы ҳаԥсы.
Бара была, сара сыла,
Сара сыла, – бара бзы.
Уск ианабҭа ҳажәеинраала,
Аӡбаҩ уа «ахы иҿашәоит».
Аҩны ршозшәа шьоук рыбжьара,
Ҳажәеинраала ршар ҳәа сшәоит.
24.01.2000 ш.
УААИ, НАС ҲАИРЫӠ ҬАҲАРЦӘЫП…
Уааи, нас, ҳаирыӡ ҭаҳарцәып, –
Дныҳәаз ҳауа, ҳгәыла!
Анцәа дҳамазар уаҵәы,
Ҽакгьы ҳзықәиргылап.
Алабжышқәа ҭарханы,
Ҳазцарыма ԥшьаала…
Ҳара мҩа-бааԥсык ҳанын,
Мҩамызт, илашьцаран.
Сара сыблақәа рхаҿы,
Ԥҭацқәак ахакнаҳан,
Сгәаҵа саҳәара иаҿын,
Ичҳатәым ҳәа уаҳа.
Хыхьынтә аӡыҭра иаҿын,
Анаҟә-лашә исхажьыз.
Амрагь цәырҵит ахәаҿы,
Сшьа иақәыԥхарц ашьыжь.
Игылт ҳадгьыл аԥацәа,
Иаҵагылан абџьар.
Рымҩа иқәиҵеит Анцәа,
Урҭ гәаныла драбжьан.
460 Терент Ҷаниа Терент Ҷаниа 461
Иҭәон аҵла, арахә ҭәон,
Адгьылаҿ изымҳәыз…
Ихынҳәызгьы ршьа каҭәон,
Ршьа каҭәон ихнымҳәыз…
Уааи, иаҳгәалашәоз зегьы,
Аԥа заҵәгьы, ангьы.
Ажәҩан иаблыз ахәыҷгьы,
Имицкәа иҭахазгьы.
Зхала иабашьыз аӷа,
Азаҵәра иацәымшәаз,
Аха, хаҵала иҭахаз,
Ԥсҭазаарак зҭахымшәа.
Инҳажьуада, мшәан? Аӡәгьы!
Зегьы идырцәоз мцакоуп.
Аԥсназыҳәа аԥсрагьы
Хаҵароу, ааӡагоу?
2000 ш.
СМАЛАНЫҞӘА
Смаланыҟәа, смаланыҟәа,
Пату ақәысҵоит сара.
Сара салацоит аҩныҟа.
Сара салацоит џьара.
Смаланыҟәа зынӡа илакәын.
Схышәҭуан, сақәтәалон еиҭа.
Абарбал ахыцқәа ракәын, –
Амра ацыԥхь ахаҭа.
Смаланыҟәа, смаланыҟәа,
Иага зургьы исызхом.
Иара баша саланыҟәом, –
Ныҟәарами ԥсыс иахоу.
Иаҭаххозар, снақәтәан амзаҿ,
Маланыҟәала снаӡоит.
Аха ихышәҭуам уи избанзар,
Ԥхьаҟа ицоит, ицоит, ицоит.
АӶБА ШКӘАКӘА
Аӷба шкәакәа хын амшын,
Алҩаҵә ажәҩан иалан.
Маҷк иааскьозар ҳәа сыԥшын,
Аха ицон ибналан.
Аӷба шкәакәа хын амшын.
Ацәқәырԥ адыԥсалон.
Ацәқәырԥ акәзаргьы ихшын,
Ажәҩан ҭәын уи ала.
Аӷба шкәакәа хын амшын,
46 Терент Ҷаниа Терент Ҷаниа 463
Уа инхон уи ашьҭа.
Аха аԥырра иаҿын.
Гәыла сыҩуа сашьҭан.
Нас сшьцәхныслеит сааԥсаны.
Уаҳа сылымшакәа.
Аӷба сахәаԥшуан стәаны
Сара сыӷба шкәакәа.
АӠӶАБ ХӘЫҶЫ ЛАШӘА
Сан, бара башәа хаа,
Сан, бара бажәа хаа,
Имыцәо шәахәацуп сара сгәаҿы.
Сан, бара быбла хаа,
Сан, бара бычча хаа,
Сгарахь инаргоит илакәу аҽы.
Сан, быда схәарҭаӡам,
Сан, сиарҭа-иарҭаӡам,
Уаҟа сыԥхыӡқәа ԥшӡоуп, иразуп.
Бымшра сылаҵа,
быҵхра сылаҵа,
Издыруеит, иреиӷьу башьҭоуп са сзы.
Сан, бара быцәаӡом,
Башәақәа нымҵәаӡо,
Сиаҵәахә ашәа азыбҳәоит бтәаны.
Ҽы-ласык дақәтәаны,
Аӷәра ҿыц нақәҵаны
Ҳашҭа дынҭалоит фырхаҵак дԥырны.
ИАРЕИ САРЕИ
Уи сиҭахӡамызт, дысцәымӷын саргьы,
Аха ҳаибагәӡуан ҳаиҿаҳар.
Ҳҟазара шьҭыҵхьан уи ала акыр, –
Амца ҳацралон аҿҿаҳәа.
Саргьы сиашьамызт, дсашьамызт иаргьы,
Аха иашьарак ҳахәмаруан.
Хыхьынтә иԥшьамыз цәымзак аркын,
Иахылҵуан иԥшьамыз аԥхара.
Иаргьы синыҳәон, дысныҳәон саргьы,
Ҩыжәра «Амзаҟа» ҳхалан.
Ҳаиуара иацлон нас иаҳагьы,
Аныкгьы «ҳлыхшазаап» лыԥхала.
Дысҿаччон, сиҿаччон… Амышқәа цон,
Амышқәа цон, акатаҳәа.
464 Терент Ҷаниа Терент Ҷаниа 465
Аха издыруан, – шьаҿакгьы дқәацом,
Ацаҟьа салҟьан санкаҳа…
Шҭакаҿ ҳашгылаз ҳҩыџьагь ҳҽырбо,
Иааин аԥшатлакә ҳабжьалеит.
Сҩыза дызлыҵыз рышҟа дагон:
Саргьы дыздырит ибжьала.
2001 ш.
Ада схәарҭам сыкьанџьа,
О, уи ауп сыԥсҭазаара!
Ах, исылшо сыҟанда, –
Аԥсы ҭасҵахьазаарын.
2001 ш.
АШЬЫЖЬ
Аԥхын гәилқәа лакәушәа,
Шарԥазын игәылҵит.
Амза ацыԥхь лақәыршәшәан,
Ашәҭыц инаԥырҵит.
Арбаӷь ԥагьа ашҭаҿы,
Қыҭа дук арҿыхеит.
Иқәлон адгьыл иашаҿы
Ашьыжьи аҽыхәеи.
Ага ашьха ҿыхахьан,
Асабицәа – ргараҿ.
Аӡә – ашкол ахь ихахьан,
Дашьҭан уи аҵара.
Амра ҭынч игылахьан.
Уи лашон лыԥхала.
Аҵарақәа ҿыхахьан, –
Кама ацәа далан.
2001 ш.
АШӘАРЫЦАҨ
Ашәарыцаҩ цәгьа деибыҭан,–
Ахьҭа хьаҵуан ицәшәаны.
Ихьӡи ижәлеи рҳәоит ақыҭан,
Уи дшәарыцоит уажәааны.
Лакгьы неиуеит амгәа ҭаҳан,
Шәарахк ашьҭақәа ԥшааны.
466 Терент Ҷаниа Терент Ҷаниа 467
Зны иаҿалоит хра ҭакнаҳак.
Ишуеит аԥшәма иахь иԥшны.
Ашәарыцаҩ ишәақь акәын,
Џьмакы иақәикит лассы…
Даҵхон, аха иибаз лакәын, –
Аӡыс налыҳәҳәеит асы.
Даҽа маҷӡак акәхап игу, –
Ашьха нас «ахәаҩ» аҿгап.
Хы заҵәыкоуп, иҭҟьо хыкоуп.
Гәнаҳазар Ажәеиԥшь ибап.
Аӡыс акәшон ан-агәыраз,
Хьаак амаӡам иара.
Иацҽырбон атәыҩа дура,
Ан – аԥазаҵә иаҿҳәаран.
Иҵысӡомызт, ҭынч иахьгылаз,–
Уи мамзаргь акы иацәшәап…
Ашәарыцаҩ – аҳаҭыраз
Ҵаҟа длахеит нас ашәақь…
Ашәарыцаҩ дцон ихала, –
Дкарахеит иаци иахеи…
Аха аӡыс абзоурала,
Уа ҩ-ԥсҭазаарак еиқәхеит…
Ааԥын шәоуп, аҵар ҷырҷыруеит,
Уахьыԥшлак иҳауп рыҭра.
Баргьы балагоит, издыруеит,
Ааԥын ашәҭыц артытра.
Бахьцалакгьы ааԥын бацуп,
Ҩыза бзиас иҟабҵеит.
Ажәҩан ҳаргьуп, адгьыл шьацуп,
Амра халеит, ахьҭа цеит.
Зны шәеиԥшуп шәара маҭәала,
Ибшәуп ааԥынра аҵкы.
Сара уи сыннажьын схала,
Иканаршәуам ба бхаҵкы.
Зны ишәзеилоуп шәарҭ маӡажәак,
Аҵәы сылаҵа шәыччоит.
Ишԥабзиаз знык сыхьшәашәар –
Ааԥын-хага бысцәагоит.
Исызгома аеҵә кыдԥаа,
Са снаӡаргьы ахәаҿы?
Сымыш, бааԥынра сахыбаан,
Саҭабымҵан, бысхәаҽыр!
468 Терент Ҷаниа Терент Ҷаниа 46
Ԥхыӡла ажәҩан салан,
Еиқәылашон ажәҩан.
Уаҟа лакә-бызшәала
Аеҵәақәа цәажәон.
Лакәын жәҩан иаҵәара,
Аеҵәақәагь лакәхын.
Сыԥхыӡқәа рыбжьара,
Ибжьагылан аԥхын.
25.04.2001 ш.
Аԥша нҭасны маӡала,
Ҳӡиас гәыднакылон.
Иацәымӷызшәа ацара,
Зны-зынла иааҭгылон.
Усҟан, зынҭрас ихәашьуан,
Аԥсы маҷха џьушьап.
Аԥаҩ иадлон ишьышьуа,
Иҭыԥарц иаҿушәа.
Уажә изҿугьы уи қәԥароуп,
Иахьҭоу иҵамҵамуа.
Уахгьы-ҽынгьы ацароуп,
Ԥсҭазаарас ҳәа иамоу.
Нас иҭҟьеит, ирҳан аҭра,
Ԥхьаҟа ицон имҩасны.
Ашьҭа иҭакәашон иара,
Са еинысҟьон сасны.
16.06.01 ш.
Сара схагоуп ба санбыцу,
Самхагәырӷьацәоит цәгьала.
Сшьапқәа хагароуп ирыҵоу,
Снапқәа мҵәыжәҩазар ҟалап.
Сшьара сықәым са санбыцу,
Сажәа хыдоуп, сҿы шәаҳауп.
Хыда-гәыда са срызхәыцуеит,
Амреи амзеи иреиҳау.
Амца сшалоу аӡы сҭалоит,
470 Терент Ҷаниа Терент Ҷаниа 471
Асы сшылоу амра сцәуп.
Ус, усыхәаԥшыр, хаҭала,
Сара сиеиԥшӡам зхы ҭацәу.
Аха схагоуп ба санбыцу,
Адунеи зегь са истәуп.
Избан акәзар, бара бкәицуп,
Са сбылуазар сҿаҳәатәуп.
Бара боуп сзырхаго, сгәыраз,
Адгьыл иқәлашо цәашьны.
Баргьы бхагахар, ибдыруаз,
Ассир шыҟало аҽны.
Ба банхагаха нахысоуп,
Ассир ныҟало аҽны.
Усҟан ҳарҭ Аԥсны ҳахысуеит,
Бзиабарала иқәҵаны.
06.07.01 ш.
АНЫҲӘАҾА
Аҳарданыжь ауп излыҵыз, –
Амра алыԥхоит аҩы.
Уаха сышҟа имҩахыҵыз,
Исзышәныҳәа, дад, сыҩны.
Исзышәныҳәа сашҭа, сгәара,
Саргьы мшыншәа сыцәқәырԥап.
Ԥсуа ԥҳәызбак, зыбла еиқәароу.
Ари ашҭаҿ дысшәырба!
Иҭыркәамҷаан иқәыргыла,
Умтәан уаҵәыца ҟьашьны!
Аныҳәаҿа шьҭызхуа дгылаз,
Егьырҭ тәаз рыԥсы ӡаны.
Исҳәарызеи, сашьцәа, уаҳа,
Шәааи, аԥаҭхьқәагьы ҳарҭәып?
Ари шьҭызымхыз дыгәнаҳауп,
Уи издырӡом аҩ атәы.
Иҭахәмаруа суалыр аҵа,
Аџьныш! Уи аҿуп ашра.
Қьафҟаҵагоуп сҩы наӡаӡа,
Шьоуп изҩызоу уи аԥшра.
Сыҵәҩаншьапым ушьҭа сашҭаҿ,
Сбаҳча гәилушәа саҿам.
Адгьыл аҵаҿ ахьы сашьҭам,
Ажәҩан аҵаҿ – амзаҿа.
Иахьа – ныҳәоуп сара сзыҳәа,
47 Терент Ҷаниа Терент Ҷаниа 473
Дышәсырдыруеит, сашьцәа, рԥыск…
Сԥа дҭахазаргь Аԥсназыҳәа,
Смаҭа жәаф шықәса, дырҭысҭ.
2001 ш.
ҼА ЗНЫК ИСЫЗҲӘА УИ АШӘА…
Аԥсныжәлар рашәаҳәаҩ
С.Чкотуа ихьӡныҩлоуп.
Суҳәоит ҿыцны
исырҳа уи ашәа,
Даҽа маҷк
аԥсҭазаара сгәарԥха!
Шоура цәгьазар, –
сгәы ҟасҵап, сыхьшәашәап,
Анаатә асыр
усҟан уи сарԥхап.
Ҵыс иаҵәоушәа
уашәа ажәҩан иалоуп,
Ӡыхь ҵаулан
иҵыҵуеит иара.
Ахаҵа иашәа
ахрақәа ирнаалоит,
Ашәа ссир
иаргәаҟуеит Аԥсынра.
Ашәадара – ӷарроуп,
уи еиҭымроуп,
Ашәа зцәыӡыз, –
ихәрақәа ӷьаӡом.
Уара зныкоуп
анасыԥ анумоу, –
Аԥсуа иашәа
уацԥырны уанцо.
Даҽа знык ицәырга
Аиба иашәа,
Наҟ, ажәытәрахь
ԥыҭрак сыбнаҵа,
Иудыруазеи чара
ссирӡак сақәшәар,
Амашәыр ду
зхылымҵуа зынӡа.
Уи ҭоурыхны
иқәыз ҳара ҳашҭа,
Уи ҳазнысыз
амҩоуп, иҳәала.
Жәыжә иԥагьы
наҟ ахысшьа ихашҭны,
Ҭынч уи ашҭа
дҭыҵыргьы ҟалап…
474 Терент Ҷаниа Терент Ҷаниа 475
Суҳәоит, ҿыцны
исырҳа уи ашәа,
Даҽа маҷк
аԥсҭазаара сгәарԥха!
Шоура цәгьазар, –
сгәы ҟасҵап, сыхьшәашәап,
Анаатә асыр –
уаҟа уи сарԥхап!
10.07.2001 ш.
ИАХЬА ШОУРОУП
Иахьа шоуроуп, цәгьала шоуроуп,
Аԥсны иқәлеит аҭакар.
Зынӡа икьаҿхеит сӡыхьқәа роура,
Аӡы иаҳәоит рхаҭақәа.
Ажәҩан шоуроуп, адгьыл шоуроуп,
Баргьы бшоурахеит, саргьы.
Ӡык иахылҵыз ҳауак соуроуп,
Ҳауак хыхьгьы, ҵаҟагьы.
Иахьа шоуроуп, чҳашьа сымам,
Ишьҭоуп арха шабаны.
Мшәан, Аԥсныҟа ииасыма,
Ҳшоурақәа зегь еизаны?
Ԥсыӡк акәараҿ алыкь илхон,
Уажәы-уажә иаатуан аҿы.
Игәыҭшьаагаз бжьык ахылҵуан,
Аҵыс, иқәтәаз са схаҿы.
Қәак зыԥсазыз шьыри-ҭали,
Са сзын акәым, дара рзы.
Африкеи Сахареи ҭалеит,
Сашҭа иқәлеит урҭ лассы.
Сгәы ишԥалоу, – мшын иаҵәаран,
Ахҳәаҵә нылыздаз сымхы!
Уажә ашуора надынҵәалан,
Аԥсы ҭнахырц аҭахын.
Ах, ишоуроуп, иахьа шоуроуп,
Ҳцоит шәаргьы саргьы ҳтәаны.
Аԥҭа-рашьқәа зҿугьы «чоу-роуп», –
Ицоит, срыхәаԥшуеит стәаны.
Амацәысқәа збоит аԥхыӡаҿ,
Ажәҩан џьарқәак аннаҵоит.
Адыд акәын, – уи ахызаҵә, –
476 Терент Ҷаниа Терент Ҷаниа 477
Схыза иаласын, ицоит.
Амра шоуроуп, нас доуҳалагь,
Шоуроуп. Усҵәҟьа ицару?
Ҳаццарыма иану ҳалахь,
Ахәшә ахьыҵоу ҳаԥшаару!
Ампахьшьы унапы иахаршәны,
Ашла! Ҿаҭа хәылԥазы…
Са скәырбаныз, ажәҩан иалшәаз, –
Ақәа леиуазар лассы.
14.07.2001 ш.
АҚӘЫԤШРА
Џьым, ақәыԥшра сеиламҳаит амалаз,
Уи иахьоуп ҳәа, сашьҭамызт иацы.
Наҟ ицаз – имцазаргь аламала,
Уи хынҳәышьа амаӡам бзанҵы.
Са сыԥхыӡқәа сқәыԥшра рылакнаҳауп,
Ажәҩан ашҟа срыман ицалоит.
Уаҟа схызаргь уаҳа даҽа гәнаҳак
Сымаӡақәа бышҟа сылбаалоит.
Баԥхьа сцәырҵуеит шәахшәа сӡышҟаҟаран, –
Ба бышәҭыцуп, амра баҭыԥҳауп.
Исҿаҟәома жәытәҵас бара бгара?
Бзиабароуп иҟоу иреиҳау!
Сгәы еиқәхомызт кәицны бадымшәалар, –
Исырцәап ҳәа баша уи саҿын.
Уи акәиц хәыҷ иаблыз аццышә ала,
Еиҭаҿыцхеит ашлара схаҿы.
Еиҭаҿыцхоит ааԥын ашәа еиԥшны,
Еиҭаҿыцхоит адгьылаҿ зегьы.
Анцәа иоуп издыруа са исԥеиԥшу,
Иақәыскызар сқәыԥшхарц уажә саргьы.
Ажәҩан саҳәоит: маҷк исыҭ аҟәышра,
Зыгәра згода, џьым, угәра сымгар?
Акызаҵәыказ исҭахуп, ақәыԥшра:
Абызҳәацәа абыз бадмыргарц.
16.07.01. ш.
ЕИҬАШӘАРҬАХЕИТ АԤСНЫ
Еиҭашәарҭоуп, еиҭашәарҭахеит Аԥсны,
Еиҭах ҿыцны адәы иқәкьашеит ашьа.
Иахьа ашьыжь сашҭа иҭаршәын
ажәҵыс ԥсны,
Ашәа зҳәо зегь, ажәҩан иалоу зегь раҳәшьа.
478 Терент Ҷаниа Терент Ҷаниа 47
Еиҭашәарҭоуп… Наҟ иҭадыдуеит зынӡа,
Кәыдры леиуеит, избац акәым, ихәашьны.
Иац сызҿыхәоз, ажәҩан еиԥшыз ииаҵәаӡа,
Иахьа илеиуеит амшын шыҟоу ишьаны.
Иацынтәарак хаҵак иашҭаҿ ҵәыуабжьк гон,
Ҷкәынак дықәын иԥсы ҭоушәа дҟаҭаӡа.
Зшьа иаргәаҟуаз аџьныш
Қарҭынтәи дҳәацәон,
Уи азын аҭак ҟаиҵарц игәы иҭаӡам.
«Шәнеибац, шәнеибац!» – еиҭагоит
саркьалк абжьы,
Еиҭаҭасуеит зшәы ҩазамхац ан лгәы.
Мшәан, изҳәода, гьамас иамоузеи уажәы,
Макьанагьы зхылҩа ԥхьамтәац рԥацәа рхәы?
«Шәнеибац, шәнеибац!»– рыбжьы гоит
ахәгьы адәгьы,
«Шәнеибац», фымцоуп, аџьныш
исны дызбылуа!
«Шәнеибац» рыцуп зтәыла зхақәызҵаз зегьы,
Уи рыциуеит, уи иархаҵоит ҿыц ииуа.
Зыбаҩ хәарҽу, зхәыцра хәарҽу, иканӡоу,
Ҳашьха ӡыхьқәа рырхәашьрада ҽак иаҿым,
Тәым напыла ҽаӡә ишьамдгьыл изгаӡом,
Ашәҭ еиҭеиҳарц дашьҭалазар ашьаҿы.
11.10. 2001 ш.
АГӘЫРӶЬАРА
Сгәырӷьоит шьыжьымҭанла,
Сгәырӷьоит хәылԥазыла.
Сгәырӷьоит ашьыжь амра,
Сгылан санаԥыло.
Сгәырӷьоит, исасушәа,
Алашара нааило.
Нас насыԥла сҭәушәа,
Суада хәыҷ сыҩналоит.
Сгәырӷьоит, ӡык ашамҭаз
Ашьҭыбжь санарҿыхо.
Шьыри, сыркәашандаз,
Снақәыртәаны ҽыхәак!
Сгәырӷьоит, сԥара сырҭар,
Избаз аџьазыҳәа.
Аха афатә ҭирҭаҿ,
Ахәқәа тәом урыҳәаргь.
Сгәырӷьоит қәак анлеиуа,
Кәыркәаз, аҭакараз.
Асаби дшеи-шеиуа,
480 Терент Ҷаниа Терент Ҷаниа 481
Дгаразар агараҿ.
Сгәырӷьоит амц анысҳәо,
Ма сара сыржьозар,
Насгьы «Анцәа иныс» ҳәа
Ражәақәа рыԥшьозар.
Са сдыргәырӷьоит рызегь,
Амза, абна, арха…
Сшәоит, изызӡарызеи,
Сгәырӷьара сагар ҳәа.
18.0.200 ш.
Исыхьыз сыздырам, сгәы ҭынчӡам зынӡа,
Маҷк ихыԥсаазшәа иҟоуп са сызқәагь.
Амышгьы сԥылоит аҽыргаӡа,
Снеилоит аҩныҟагь, снеилоит ссасызшәа.
Исыхьыз сыздырам, – сгәыӷлар сҭахӡам,
Гәнаҳак сықәҵаны сыҟазар акәхап.
Ажәаҵәҟьагь сахәуеит, еиԥшуп ахца,
Ашәҭқәагь бӷьыжәхоит, иҟаз илакәха.
Гәнаҳауп исықәу, – уи акәзар ҟалап,
Ԥхыӡлагь уахынла сызҵәыуо аҳәҳәыҳәа.
Аха исхароу сшаҵоу сцалап,
Зныкгьы сымҵәуацт еидарак азыҳәа.
Гәнаҳауп лабала исысуа сара,
Сыжәҩа ианымҵуа ашәытақәа рнызҵаз…
Шәынтә ихьанҭазаргь – уи сшаҵоу сцалап,
Са сакәыз, са сакәыз иаҵыҵны имцаз.
19.0.0.ш.
РҾАԤХЬА ҲХЫРХӘАП…
Ицоит амыш, ицоит ашықәсқәа ԥырны,
Аибашьрагьы цазшәа збоит ихараны.
Аха сышьха, аха сгәаҵа ахәра рнуп,
Ан ахцәышла, аб еиҭамҳәа ргәырҽануп.
Рҿаԥхьа ҳхырхәап аӷа изымҭаз Аԥсны,
Амца шыра зԥазаҵә далаблыз аҽны,
Нхыҵтә ихыҵны абџьар иаҵалаз ҳашьа,
Урҭ аӡӷабцәа, урҭ аҷкәынцәа – Анцәахша,
Урҭ анацәа, зашҭа иқәхоз ишланы…
Рҿаԥхьа ҳхырхәап, рҿаԥхьа
48 Терент Ҷаниа Терент Ҷаниа 483
ҳхырхәап ҳаизаны.
Ԥшатлакәушәа амца ҭысуан Гәымысҭа,
Ӡиасымызт амца ҭысуан сара сда,
Зыԥсы ҭоугьы, зыԥсы ҭамгьы уа иқәԥон,
Урҭ аиааира, урҭ аиааира агәра ргон.
Рҿаԥхьа ҳхырхәап аӷа изымҭаз Аԥсны,
Амца шыра зԥазаҵә далаблыз аҽны,
Нхыҵтә ихыҵны абџьар иаҵалаз ҳашьа,
Урҭ аӡӷабцәа, урҭ аҷкәынцәа – Анцәахша,
Урҭ анацәа, зашҭа иқәхоз ишланы…
Рҿаԥхьа ҳхырхәап, рҿаԥхьа
ҳхырхәап ҳаизаны.
Ицеит аԥхын, иқәҵит аӡынтәи асы,
Анаҟә акәын урҭ ирышьҭалеит лассы.
Гәырӷьа бжьыми иахьа аԥсаагьы ирхоу,
Аԥсынтәыла ҳҵеицәа ршьала еиқәырхоуп.
Рҿаԥхьа ҳхырхәап аӷа изымҭаз Аԥсны,
Амца шыра зԥазаҵә далаблыз аҽны,
Нхыҵтә ихыҵны абџьар иаҵалаз ҳашьа,
Урҭ аӡӷабцәа, урҭ аҷкәынцәа – Анцәахша,
Урҭ анацәа, зашҭа иқәхоз ишланы…
Рҿаԥхьа ҳхырхәап, рҿаԥхьа
ҳхырхәап ҳаизаны.
25.0.200 ш.
Бара бакәымзар, – сара,
Сара сакәхаӡомызт.
Тәамҩахә сызымҭо сҿара,
Сымыч ақәхаӡомызт.
Сара сакәымзар баргьы,
Бара бакәхаӡомызт.
Адгьыл акәым Анцәагьы, –
Аӡәгьы дҳахәаӡомызт.
Сара сакәымзар бара,
Бареи сареихомызт.
Мшәан, ҿаразар – аҿара,
Ус ҳаԥшыр азхома?
Сара сакәымзар, – ҳара,
Ҳҟалаӡомызт ҳлакәха…
Быда схәарҭамхеит сара, –
Баргьы усшәа акәхап.
25.03.0 ш.
484 Терент Ҷаниа Терент Ҷаниа 485
ХЫДА
Сынхагәышьеит сара хыда,
Ус иацым, иахьакәым.
Ус ианыҟоу сызҭахыда, –
Наҟ џьара сыԥхьакуп?
Шьоукы рзыҳәан уи хақәиҭроуп,
Қашьуп ҳа ҳамшынгьы.
Аӡә – азин, аханқәа иҭоуп,
Ирҭоит дыззыԥшымгьы.
Ҽаӡә аҳауа идикылоит,
Уи иазиуеит аҳра.
Аӡә ашәшьыра дыҵагылоуп,
Аха деиԥшуп ахра.
Егьи Ԥсоуҟа амҩа дықәуп,
Мса мацароуп ишьхәа.
Уаҟагь напык ҭалан икәа,
Имнахуеит иҟәрышьқәа.
Еибаҭироуп ҳара ҳқыҭан,
Уԥсуара зҭахыда?
Ишԥарыцҳау иҟоу хыда, –
Урҭ рыгәхьаа зкыда?
Абна агәҭан абга уыууеит,
Амыч цазаап, рыцҳа!
Зны иҭгылоит, ашьҭахь иҩуеит,
Ԥхьаҟа ицаз ирыцҳарц.
Шьҭа инхеит, агәхьаа рымам,
Ашьхәа аҵаԥырҟеит…
Мшәан, инықәбан ицарыма,
Ахьӡи аҳаҭырқәеи?
Амыш цап, ихылап амза,
Ҿыцны, еиҭаҿыцны.
Аха, са сызцом, саҭамзааит,
Хыда иқәхаз срыцны.
14.05.0 ш.
АЖӘЛАР РԤА
Аԥсны Афырхаҵа, аинрал
Сулҭан Сосналиев изкуп
Аӷа дҳақәлеит ашьыжь, аԥхын агәҭаны,
Ҳбаҳча дыҵан, ҳашҭақәа дырҭан.
Ашьа рыԥхьеит ҳашьцәа, еибашьран Аԥсны,
486 Терент Ҷаниа Терент Ҷаниа 487
раԥхьы дгылеит шәара зқәым Сулҭан.
Измаанои, ишәҳәозар,
Измаанои, избан,
Анацәа изрыхьӡырҵо
Рыҷкәынцәа Сулҭан?
Аԥсынтәыла шәарҭан, Аԥсуара былуан,
Рацәа ххыран, ҵаҟа ашәҭқәа шьҭан.
Ршьамхқәа нарсны ашҭаҿ арԥар ҭоуба руан,
Раԥхьа дгылан шәара зқәым Сулҭан.
Измаанои, ишәҳәозар,
Измаанои, избан,
Анацәа изрыхьӡырҵо
Рыҷкәынцәа Сулҭан?
Аӷа дкаҳаит ҿыцха, – еиқәырхан Аԥсны,
Ашәы зшәылаз ршьа кәапеила итан.
Ҳашьхақәа дышьҭырхит бзиа уи дбаны,
Ашәа изырҳәоит, шәара зқәым Сулҭан.
Измаанои, ишәҳәозар,
Измаанои избан,
Анацәа изрыхьӡырҵо
Рыҷкәынцәа Сулҭан?
30.04.0 ш.
ОЧАМЧЫРА
Б.В. Адлеиба игәалашәара иазкуп
Ажәытә хыбрақәа аҽрылак,
Ажәҩан амҵан иҷаԥшьоит.
Аҵых агәҭан хаҵак ҽыла,
Ақалақь дагәылсны дцоит.
Икәша-мыкәша, наҟ иҭынчроуп,
Маҷк ижьакцоуп ацәқәырԥа.
Ага – ԥслымӡроуп, арха – ԥслымӡроуп,
Ашәыр иалҵуеит ацхарпа.
Амра иаблит, гәырҩак иаблит,
Ахы иаблит даҽазны.
Аха уи қалақь ҳасабла,
Бзанҵы сақәымшәацт иԥсны.
Очамчыра зных ишыцран,
Ага иқәырӡуан акыц.
Шәынтә икыднаҟьеит ашьыцра,
Аха шәынтә игылеит ҿыц.
Ныха ҭыԥым, уа еизарҭам,
Аха усҵәҟьагь иҭацәым.
488 Терент Ҷаниа Терент Ҷаниа 48
Аччаԥшь ыҵоуп ԥаҵасарҭак,
Дныҳәоит ԥацхакаҿ ҽаӡәы.
Ицаз ашықәсқәа ркыҷыра,
Хыхь гәырҩак ухадырԥоит.
Изӡатәузеи, Очамчыра,
Маҷк утәымушәа узбоит.
Аха усгьы уа ушәшьыраҿ,
Алаф цыфоуп, ихадоуп.
Очамчыра – очамчыраа,
Ачеиџьыказ рыԥсы ҭоуп.
Иаҿуп ажәҵыс аҷырҷырра;
Сара сгәоума уи зыбжьу?
Очамчыра, Очамчыра,
Анасыԥуп иазыԥшу!
18.06.200 ш.
Ааԥын сарҿыхеит
Иҟәандаз абжьала,
Ашьыжьгьы нықәиеит
Сашҭаҿы ԥшьаала.
Ашьхара иқәсит
Иҭынчыз аԥшалас,
Уи алоуп сышәҭыц
Ашәҭыц шаҿалаз.
Ааԥынра ԥхыӡуп, –
Сахьа мацароуп,
Шьацуп, икәицуп,
Инымҵәаӡо ԥшӡароуп.
Баша сарҿыхеит
Ааԥынра ԥшьаала…
Бара, закәыхи,
Бнеиуеит бҟазшьала.
18.08.0 ш.
АЛАДАТӘИ АМРА
Са иснаалоит аладатәи амра,
Аладатәи амра саҿҳәароуп.
Уи ҟәымшәышәуп, иалаӡам ҳарамрак,
Аха алым еиԥшуп, иџьбароуп.
Аладатәи абна са издыруеит, –
Ҳауа зҩыдоуп, уи сыԥсы снаршьоит.
Аџьма-тәыҩа – амзаҿа цҳафыруа,
Дгьыл жәҩани ргәашәаҿ иҷаԥшьоит.
490 Терент Ҷаниа Терент Ҷаниа 491
Са сыӡрыжәуп аладатәи ԥшала,
Аладатәи сыла сгәы рышшоуп.
Кыр иҭынчуп алада ҟазшьала,
О, уи ада алада ашоуп.
Аладатәи ҳауоуп са иснаало,
Аладатәи ашәҭыцқәа рдәаҿы,
Аҵааҵлеи, ашәеи, ажәеинраалеи,
Зыхәдагә ырхәан иқәу сҽы адәы.
Уаҟа иҟам алра, алаԥанра,
Хыхь илеиуам уа амҵәышәқәа ҭәны.
Аха саццоит аладатәи амра,
Ашьыжь уи саԥылахьан Аԥсны.
20.06.200 ш.
АԤШҨЫ
Еилахәмаруа лыҵк аганқәа,
Ллымҳарыҩқәа қәац-қәацо,
Лмаца лыман ациганка,
Дрышьҭан наҟ-арахь ицо.
Дрышьҭан, нас «лыҵәгәыр» даҿалеит,
Ар иреиуаз хаҵарԥыск.
Уи дқьақьеит, дҳәазеит, дышьҭалеит,
Жәала лҩызцәагьы драԥыст.
«Џьым, умцан, исҳәоит аиаша,
Жәак уаҳашам имыцны.
Ухы ургәаҟуеит арраҿ баша –
Уаҳа ишәарҭаӡам Аԥсны!
Наҟ иԥиҵәеит аӷа ишьхәа,
Аӡы шцо аиԥш дцеит данца.
Еи, чавела, маҷк аҟәрышьқәа,
Са снапыраз исзанҵа!»
Аџырмыкь иахоуп афҩы-хаа,
Шәыруп, џьыкоуп, ма цхарпоуп.
Аҳардан иахылҵыз ҩы-хаак,
Иакәшан ашьхыцқәа «цәқәырԥоит»…
Еилахәмаруа лыҵк аганқәа,
Лмаца-хеиқәырхага кны,
Даанылкылеит ациганка,
Ԥҳәызба ссирӡак длыхьӡаны:
«Сбыҳәоит, аԥшӡа, са бысцәымшәан,
Бара бынасыԥ лашоуп.
Бгәы иабазаргь барԥыс дтәымшәа –
Бара бзыҳәан ауп дызшоу.
492 Терент Ҷаниа Терент Ҷаниа 493
Уа дыԥшуп, дыԥшуп, дгәаҭеиуеит,
Дыбзыԥшуп, ибоит Анцәа.
Ага днеиуеит, уи кеикеиуеит,
Ихыуп аҷныш гәырӷьаҵәа…»
Лнапсыргәыҵа ашҵа днаҭәҳәеит,
Иқәылхт ацәгьара ккаӡа…
Са сахьгылаз ажәҩан саҳәеит:
«Ибҳәаз зегь Анцәа иҟаҵа!»
27.0.0 ш.
Ашьыжь иҵҟьаз ашьабысҭа сара сеиуан,
Сгәы сартәомызт, мшәан, дарбану
зҵәаҳә сакуа?
Арҭ ажәақәа анызыҩуаз ақәа леиуан,
Убри акәхап, – ицәаакуп са сцәаҳәақәа.
2003 ш.
АКТӘИ АЖӘЕИНРААЛА
Абар актәи сажәеинраала, –
Ажәак сымҳәацызт сынтәа, –
Уи зыҩуеит ҳәа ажәҩан салан,
Нас, изҩит ҵаҟа сантәа.
Актәи – гәыӷроуп, уи насыԥуп,
Актәи – ҿыцуп, иразуп.
Актәи – хыхьынтә ауп ишсыҭоу,
Уахьынтә иҟам зегь сасуп.
Актәи суп уи, аҳәылаҳәа,
Сыбӷа иқәлеит иԥшӡаӡа.
Аҩы шьҭысхит Аԥсназыҳәа,
Са сышларгьы сгәы шлаӡам.
Актәи цқьоуп, иԥшьоуп, иныхоуп,
Суҳәоит уи агәра гала!
Аха, – гәырӷьароу, игәҭыхоу?
Маҷк игәҭыхазар ҟалап.
Амра еиԥшуп, абла ҭшашоуп,
Насыԥ ҿыцуп, шәа ишәтәуп.
Раԥхьаӡатәи гәырӷьаҿҳәашоуп,
Раԥхьаӡа иаҿыху шәҭуп.
Ажәытә иасҭоит, ажәытә иамаз,
Жьакцан иадлалоз Аԥсны.
Ажәеинраалаҿ саргьы сгьама
Кыр ибзиахап ҽааны.
494 Терент Ҷаниа Терент Ҷаниа 495
25.01.2003 ш.
Ирҳәоит аԥсҭазаара мцоуп ҳәа изхылҵыз,
Шьоукгьы иамаркуан: уи зхылҵыз аӡоуп.
Хаҳәуп ҳәа ҿырҭуан, ҿырҭуан: еихымцоуп!
Аха изхылҵыз макьана имаӡоуп.
Маӡоуп ҳара ҳзыҳәа, маӡоуп зегьы рзыҳәа,
Иарбан иаргамоу? Ишәҳәозар иаартны?
Аха сыԥсҭазаара сызиҭом исыҳәаз –
Исмыҳәаӡаргьы уи асҭоит Аԥсны.
Ирҳәоит аԥсҭазаара ԥхарроуп изхылҵыз, –
Милеҭтәи ашкол аҿ еимаркхьан акыр.
Аха ԥхарроуп ашәҭқәагьы зхылҵыз,
Ааԥынгьы ԥхарроуп изгәылҵыз, ижәдыр!
Мшәан, изцатәузеи милеҭтәи ашкол ахь,
Дарвингьы дыҟаз – дыҟан ҳҳәалап.
Иаҳныҳәап, шәҭахызар икны кока-кола,
Хшыла еидкылан ма иаҳкәабап.
Иҟоуп агәилқәа, ааԥын, аԥхара,
Аха иабаҟоу аиаша еиҳау?
Пату рықәзаргь ҳфилософцәа даара.
Аԥсҭазаара зхылҵыз бареи сареи ҳауп!
08.0.2003 ш.
АКӘАШАРАХЬ АНАԤХЬАРА
Сымыш, бааи, ҳкәашап, ҳкәашап,
Асы иқәнацеит ақәа.
Кәашарыла иҳархәашап,
Ҳазмыркәашо ҳгәырҩақәа.
Бааи ҳаԥрып, ҳаԥрып, ҳаԥрып,
Ажәҩан ҳналалан зынӡа.
Зны сеиҭаҵып, зны сыбрып,
Цқьа сышзымкәашо сымӡап.
Ари амыш
Шьҭа инҵәоит ашьшьыҳәа,
Гәнаҳак Аман ицаӡом иара.
Абар асы леиуеит аҳәылыҳәа, –
Ишкәакәаӡа иҟоуп Аԥсынра.
Бааи ҳкәашап, ҳкәашап, ҳкәашап,
Акәашацәа рыгәҭаны.
Гәырҩак бымазар – иаҳшап,
Ҳақәҵып ус икаԥсаны.
Бааи ҳкәашап, ҳкәашап, ҳкәашап,
Амза ацыԥхь ҳҽанҵаны.
496 Терент Ҷаниа Терент Ҷаниа 497
Ҳа ҳазырцәаӡом аԥша,
Шьанҵак ҳалҵит ҳамцаны.
Ари амыш
Шьҭа инҵәоит ашьшьыҳәа,
Гәнаҳак аман ицаӡом иара.
Абар асы леиуеит аҳәылыҳәа, –
Ишкәакәаӡа иҟоуп Аԥсынра.
27.0.03 ш.
УАҴӘЫНӠА
Изулак снаӡеит уаҵәынӡа,
Уа снаӡанда ҳәа сыԥшын.
Мшәан, уаҵәы са сзын ицәымзан,
Са суаҵәы иахьа иаԥшьын.
Са суаҵәы харан, иҵысын,
Ҿыцбарахын сара сзы.
Уи мацәысын, ашьха иқәсыз,
Сыск, ашамҭа иҭанасыз.
Сгәаҟуан, са сӡыҭуан ишызбоз,
Сгәахы иалакшон аҵәы…
Шьҭа снаӡеит уаҵәынӡа шысҳәоз,
Ҿыцны снашьҭалт ҽа уаҵәык.
18.03.03 ш.
АПОЕТЦӘА РЗЫ
Аҩы – са исзымхо ҳауоуп,
Шьыри, ҩындаз ҳа ҳ-Басла!
Иасмыршьуазеи, ҳасас, ҳауа,
Уимоу ҳашҭа иқәу сла?
Аҩы – ԥсҭазаароуп, илакәуп,
Суҳәоит ижә инагӡаны!
Сара сакәу, лара лакәу,
Ажәҩан уи ацәызгаз зны?
Сажәа ҟәышуп, уи еинаалоуп,
Данысныҳәо ауаҩы.
Иаргьы усҟан ажәҩан далоуп,
Саргьы сарԥыруеит аҩы.
Ах, аҩы, аҩы хазына,
Шәах мацароуп, еилашуеит!
Даҽа усқәак раха сымам,
Џьым исыҭ, исыҭ изжәуеит!
Аҩы соур– иҟоуп сымза,
Сымра кыдуп иразны.
Апоетцәа рзоуп, сыԥсымзар,
Аҩы зыҟалаз Аԥсны?
498 Терент Ҷаниа Терент Ҷаниа 499
24.03.03 ш.
Аҵых ахыза насықәҵан,
Ҭынч инагылеит схаҿы.
Сыҟоуп аҵаҟа сҷыгәӡа,
Уаҟа агәаҟра саҿым.
Сыҟам ахықә аҟны снеины,
Атыша ҵаула сзыԥшым.
Ҭынч инатәеит аҽырҽеины,
Иамамшәа гәнаҳак амшын.
Аҵых ахыза сахьаҵоу,
Сыцәагьы ҭынчуп, сыԥхоуп.
Аԥсуа ишьхақәа – ҭацоуп,
Ашьха касышуп ирхоу.
Аҵых ахыза ахьсықәу,
Ажәҩан иаҵәала иқәҵоуп.
Иқәлоит ашара, аԥсыкоуп,
Ааԥын ашашьа маӡоуп.
Амрагьы ҿыхоит ашьшьыҳәа,
Ашьыжь ахьырӡ каԥсаны.
Иқәыҩуеит ажәҵыс абжьыхаа, –
Ааԥын иаԥылоит Аԥсны!
0.04.03 ш.
АГӘАЛАШӘАРА
Авальс аҟазшьала
Улахь еиқәума, Аԥсны?
Даҵоуп аԥҳәызбагь гәырҩак.
Ҳнықәлап асцена ҳԥырны,
Ҳахәрақәагь хьаҵып зымҩа.
Ахәрақәа ӷьаргьы ҳцәаҿы,
Ҳгәаҵаҿ наӡаӡа инхоит.
Ҿыц иқәԥатәхаргьы уаҵәы,
Ҿыцны, иҿыцны ҳақәԥоит.
Иԥшӡахозма ажәҩан,
Аеҵә аҵаԥсамзар?
Иҳацгьежьуеит амра,
Иҳацгьежьуеит амза,
Иԥшӡахозма ашәа,
Ԥсыуа бжьык ахамзар?
Иҳацгьежьуеит амра,
Иҳацгьежьуеит амза.
Ҳадгьыл хазыноуп, иԥшӡоуп,
Иамоуп, инхеит аҟазшьа.
Ахызаҵә иаҩызоуп, ицоуп,
Ҳажәлар иазкарҭәаз ашьа,
Аԥсаҿ аҵар еизаны,
Рашәақәа шырҳәо дыршап…
500 Терент Ҷаниа Терент Ҷаниа 501
Ҳнықәлап асцена ҳԥырны,
Цасҳәагь ибзиан ҳкәашап.
Иԥшӡахозма ажәҩан,
Аеҵә аҵаԥсамзар?
Иҳацгьежьуеит амра,
Иҳацгьежьуеит амза,
Иԥшӡахозма ашәа,
Ԥсыуа бжьык ахамзар?
Иҳацгьежьуеит амра,
Иҳацгьежьуеит амза.
03.04.03 ш.
СХЬАА
Сара цәгьалаҵәҟьа срыцәшәоит,
Амца, аӡхыҵра, аԥша.
Ашәҭгьы ашәҭыц аҿшәоит,
Амца рыцреиҵар ҳазшаз.
Сара цәгьалаҵәҟьа сацәшәоит,
Арҩаш, иҭыҵыз зыҭра.
Сымахә аҿҿаҳәа ихжәоит,
Сизар сзықәгылаз сара.
Сара цәгьалаҵәҟьа сацәшәоит,
Анаатә, ихызжәо абаа.
Усҟан са сзыҳәа иҭшәоуп,
Адгьыл, еицаҟьоуп инаауп.
Зны Атлантидагьы шәҭуан,
Уи Анцәа ила иԥшьан.
Аӡӷабцәа – шәҭыцны ииуан,
Арԥарцәа ныхас ишьан.
Аҵлаҿ ашәырқәа рцынхәрас,
Анасыԥ хьыдхәа ирҿан.
Адгьыл иармыҭеит грак,
Иамҵаныҳәон аҿа.
Аха, иахаҳаит аӡы,
Инхазеи? Аԥшқа ибжьы!
Урҭ зегь ҟалазшәа иацы,
Уажәыгьы исхыҵуам ашәшьы.
08.04.03 ш.
СҚӘЫԤШРА АГЬАМА
Са сҿара наскьеит, исԥырҵит,
Исгәалашәар, – сгәы цыхцыхуеит.
Абџьар ақәкуп са сыԥсырҭа, –
Аха ҳа ҳазхылҵыз дсыхәоит.
50 Терент Ҷаниа Терент Ҷаниа 503
Са сҿара наскьеит ашьшьыҳәа,
Амши аҵхи реиԥш ҳаиԥырҵит.
Мцак сыцралоит аԥыр-ԥырҳәа,
Сара сқәыԥшра саназхәыцуа.
Алакә еиԥшын, иара шанан,
Ҳдунеи сакәнаршон гәаныла.
Аха уи гра дуӡӡак аман –
Исцәыбналеит мҩак ианылан.
Изтәаӡомызт аламала,
Маҷк иӷарын зны ламысла.
Ҽазны маҷӡак ашҳам алан,
Иалагылон амацәысра.
Маҷк ихаган, маҷк иԥагьан,
Маҷк икьакьан, иҵаркьакьан.
Ашьха сшыҟаз сықәлон ага, –
Зегь ҽакала иҟан анкьа.
Нас ицеит, ицеит ибналан,
Шьҭа сҿара хынҳәышьа амам.
Аха ицазаргь уи ахала,
Инхеит сқәыԥшра хәыҷ агьама.
12.04.03. ш.
АМРА
Ианбашо ҳәа амра ԥшын,
Лашьцан, амҩа иақәшәом.
Хыхь – ҩадаран, наҟ – амшын, –
Зегь еибыҭан лакәшәа!
Амра гәаҟуан, амра ԥшын,
Оҳ, изычҳауада?!
Нас идәылҵит иԥнаҽын,
Илашьцаз ауада.
Ахәы иқәтәеит шарԥазы,
Уантә зегьы сырбап ҳәа,
Ашьыжь зҿы зыӡәӡәаз Аԥсны,
Сҽақәыршә исырбап ҳәа.
14.04.03 ш.
АҴЛА
Ашьыжь сҩагылеит сара сыҵланы,
Сышықәсқәа маҷын. Макьана схәыҷын.
Ҩынтәны сышьҭыҵуан есуажәааны,
504 Терент Ҷаниа Терент Ҷаниа 505
Уимоу сышәшьыран сҟаларцгьы сҭахын.
Иныскылт адәеиужь наҟ снаӡаны,
Аимхәыц саҩызан, сахьгылаз спытуан.
Ажәҩан агәашәаҿ сгылеит сцаны,
Исыцлоит аттаҳәа, адгьыл сакуам.
Ашықәсқәа мҩасуан, ԥхыӡҵас ицон,
Сара сахьыҟаз сацәшәомызт акы.
Аԥшатлакә саԥылон имҵарсны изгон,
Ахыц еиԥш исҩыҵрак амацәыс скын.
Аха сышгылаз, – иааит сыҿҳәара,
Ицәышхеит ԥаса искыз сцәагьы.
Шәдәықәла, сыуацәа, шьҭа шәаџьҳәара, –
Сышьҭахь игылаз алгьы ҵәагьы!
Сбарҵаҿ еиқәыццышә ишьҭами сеиха,
Саамҭа аазар… Иҭызгом сыбжьы.
Сызгәылҵыз уи сыдгьыл ашҟа сеихап,
Уи акәын сызхылҵыз, уи акәыз сызшьыз.
Амцаҿ агәгәаҳәа сеиқәылап, иаԥсоуп,
Уаҟа далызбоит са сынцәахәы.
Ахәа шылаҵас уа иҽхәаԥсоит,
Жәлас уи аҵаҟа амца рҵәахып.
23.04.03 ш
ИРХӘЫЗ ЕҴӘАҴАС
Аԥсны Афырхаҵа Ака Арӡынба
игәалашәара иазкны
Иақәыршәын ауапа аӡын,
Москва аблақәа џьбаран,
Ари аҵых гәнаҳак ацын,
Гәнаҳак ианаҭон агра.
Ицәа иаламшәоз иԥхыӡны,
Ишьҭа ихын имаӡаны.
Абџьар иқәыркит ишьыцны,
Алашьцараҿ рыҽӡаны
Уи дҭахеит. Ахаҵа дыҟам,
Дкыдшәеит ирхәыз еҵәаҵас…
Аԥшатлакәгьы ԥрит Аԥсныҟа, –
Уи ашәаџьҳәаҩ иеицәаӡам.
Нас ицозма ус имҩасны.
Ԥсыуа гәашәкаҿ иҷаԥшьон.
Аҩсҭааҵәа рчараҿ иасны,
Акаҷаақәа кәашон.
506 Терент Ҷаниа Терент Ҷаниа 507
Урҭ кәашон, аԥаҭхь еимырдон,
Еибаныҳәон иԥшӡаны.
Хыхь иаҳхылаԥшу дырныҳәон,
Дтәан иаргьы иԥсы ӡаны.
О, ахызаҵә алҟьеит аӡын,
Уи иаргәырӷьаз, шәыцқәа шәхы!
Аха Ака хык ицәмаҷын,
Уи дыӡрыжәны дрыман шә-хык.
Уи дыӡрыжәын аибашьрамҵан,
Афы деиԥшын адәаҿы.
Уи даушла ирцәон амца,
Ҳа иаҳхысырц ианаҿыз.
Ар ируҭалак мыцхәума, –
Аӡә дыхьшәашәоуп, даҽаӡә дшуп.
Афатә-ажәтә еидарак иман,
Рышҟа дықәлап ҳәа иԥшуп.
Изыргәаҟуеи, крырҭахума,
Изыгхада шәҵак, еимаак…
Аԥсынтәыла шхәыц ихәума,
Ахәрабӷьыц макьана имаацт.
Ахәрабӷьыцгьы аап еинылан,
Ахәра иақәлап иласӡа.
Аб диԥылап уа гәаныла, –
Маҷк дышкарахаз имӡап…
Мшәан, ахаҵа дшымиц диима, –
Шәара зқәым агәы изҭан.
Арԥарцәа зегь ҩызцәас иман,
Анацәа зегьы дырԥан.
Ишәын шьала ари аӡын,
Уи иаргәырӷьаз, шәыцқәа шәхы!
Аха Ака хык ицәмаҷын,
Уи дыӡрыжәны дрыман шә-хык.
12.05.03 ш.
АРИ АДГЬЫЛ НЫХАН…
Аԥсны афырхаҵа Сергеи Дбар
игәалашәара иазкуп
Аԥсынтәыла ҳҵеицәа ршьала иркәабон,
Ҳадгьыл акәын – саркьа лыхызшәа иԥҽын.
Фы-мацәысны ажәҩан иалҵыз еиԥш урбон,
Шәнеибац ззырҳәоз аԥсуаа
рыҷкәынцәа ргәаҿы.
Шәара зқәымыз
508 Терент Ҷаниа Терент Ҷаниа 50
Дбар Сергеи ахаҵа,
Ажәҩан иаҵәа уеиԥшын, уразын.
Аӷа уилгеит ари ажәҩан амҵан,
Ари адгьыл ныхан уара узын.
Уа ухнахуан аурыс каршәрақәа рҟазшьа,
Уахгьы-ҽынгьы угәы иқәыҩуан рыбжьы.
Аха удгьыл шьам анаҳәа уара ушьа,
Шьауардынҵас уи уахалашеит шьыжьык.
Шәара зқәымыз
Дбар Сергеи ахаҵа,
Ажәҩан иаҵәа уеиԥшын, уразын.
Аӷа уилгеит ари ажәҩан амҵан,
Ари адгьыл ныхан уара узын.
Аӷа дықәцан… Дышԥагәырӷьоз ҳгенерал,
Адунеиаҿ насыԥк имам ус аӡәгьы…
Ашҭа аҵыхәан дыԥшны дгылан нарҭаа ран,
Лышҟа днеиуан аиааира иманы иаргьы.
Шәара зқәымыз
Дбар Сергеи ахаҵа,
Ажәҩан иаҵәа уеиԥшын, уразын.
Аӷа уилгеит ари ажәҩан амҵан,
Ари адгьыл ныхан уара узын.
15.05.03 ш.
АХАҴЕИ АԤҲӘЫСИ ЕИЛЫҴУАН…
Ахаҵеи аԥҳәыси аума рзыԥшын,
Аҩџьагь еиҿашуан, – еиԥшын амшын.
Ишьҭырхит аҩныҵәҟьа иахарҵан аҵәы,
Иахьоуп ҳәа, уахоуп ҳәа… Иагхон уаҵәы.
Еиҩыршон ачуанқәа, амҳаҵә, ачанах,
Уимоу аныгаҿ ихчылаз ашәах.
Урҭ еидынҵәалан иршарц ирҭахын,
Адгьылаҿ иҟам, ажәҩан ихым.
Ахаҵеи аԥҳәыси еилыҵуан уаха,
Усҵәҟьа насыԥны имаз шәаӷа.
Рыӡӷабцәа ршазаап, рыҷкәынцәа ршеит,
Ҵәыцеи фырџьани ԥрит, ихәашеит.
Ахаҵеи аԥҳәыси еилыҵуан уаха,
Амзаҵәҟьагь кыдхалт хыхь ишанхан.
Алабжыш илхон наҟ ахәыҷқәа,
Ахаҵеи аԥҳәыси цәгьа иццакуан.
Аха, иабаҟоу, инҵәом ашатәы.
Избанзар, избанзар – ҽакгьы ԥшаатәын…
Аха иузымшо аныршо – ицәгьоуп,
Рыҩџьагь рыбжьара рысаби дтәоуп.
510 Терент Ҷаниа Терент Ҷаниа 511
?0.06. ҭҷ.ш
АЧАРАҚӘА РААМҬА
Ажәҩан иаҵҟьан
адыд цеит игәаргәалеиуа,
Иаашаԥшаԥын
амацәысгьы аалакьит.
Иҽҳәарҵәиуа,
аԥш иӡын, иуаркалеиуа,
Иадышәкыл ҳәа
аԥшәма аџьбара ҳиркит.
Ашҭа иқәын
ҳаргәыбзыӷуа ажь афҩы-хаа,
Лыхәҭа гәӡала
ажәҩан иахәуан ҭынч ақәа.
Хшыла иҭәу
аныга еиԥшны ихыԥшьыхаа,
Еидараха
зымҩа игылан ацақәа.
Сгәы иқәыҩуан,
иҟәандаӡа ԥсыуа бжьы-хаак,
Уи абжьала
сара сгәы наӡаӡа иҭәуп.
Ажәҩан иаҵан
еицарсаӡа амза ԥҽыха,
Сгәы иснаҭон:
сынтәа ачарақәа иртәуп.
17.07.03 ш.
Ихы дацәажәон ихала,
Игәы дацәажәон зынгьы.
Ихитәушәа дшаҟьо дҳалан,
Ус ахәҭоушәа ҳбон ҳаргьы.
Уи дыччон, дыччон ихала,
Акыр-кыр ибжьы ҭганы.
Амза книхуан инапала,
Игон аеҵә кынԥааны.
Уи дкәашон, дкәашон ихала,
Дкәашон дықәԥыр, еинҟьаны.
Аҵла дықәлон амахә ала,
Дылбаауан иҿаҟәаны.
Зны дтәаны ашәак аԥиҵон,
Иашәақәа ҳирҵон иара.
Зынгьы ихьыӡ шьхак иахиҵон,
Раҳа идырыз Аԥсынра.
Дыҩуан, дыԥон иара ихала,
Ҳтәаны ҳицыччон зынгьы…
Зегь аками – акгьы ихарам,
Ҳиеиԥшын акәхарын ҳаргьы.
512 Терент Ҷаниа Терент Ҷаниа 513
2003 ш.
АСАРКЬАЛ ИАНУ АМЫТКӘМА
Ицәажәон ахацәа уа рыбжьқәа ныҵак.
Ашҭаҿ агәашәқа еиҵыхны иаартын.
Ԥацхак аҿаԥхьа дықәиан қәрахьымӡак,
Иқәын иганаҿ ишәақь, иҭаҭын.
Инеиуан уажәы-уажә, ихырхәон ихыҵуан,
Иҵәыуон ршьамх арсны даҽа шьоукы.
Ангьы дахьрықәшоз гәыӷрак лызцәырҵуан –
«Сшәыкәыхшоуп!» ада ажәакгьы лҿакым.
Абгьы дҵысуамызт, дгылан деидаран,
Адгьыл деидаран дықәызшәа ибон.
Ԥа заҵәык диман, диман длашаран,
Дыҟан уи ила, дныҳәон, дҽырбон.
Дыҟан уи ила, иарсын иҵәҩаншьап,
Иашҭа ҟәымшәышәын, уарҳалын зынӡа
Нас, ишаԥу еиԥш, иқыҭаҿ дыԥхамшьарц.
Акәасқьа иргылеит уа иԥшӡаӡа.
Акәасқьа иргылеит… Иман абаҳча.
Иашҭаҿ иӡыхьгьы неиуан ишцац.
Ашоураз уи ашҭаҿ иқәҵан акәахьча,
Ацәа дынҭалон, иԥхыӡқәагьы ԥшӡан…
Аха дҵысуамызт, дгылан иҽырхәан,
Игхеит мышкала, деиҵалеит иара.
Дшәон ари адгьыл ҵәыцан иԥҽыр ҳәа,
Мчыс иаҭахузеи уи адгьыл аԥҽра?!
Ашҭа қьызқьызуан амыткәма анылҳәоз,
Ангьы лыбжь акәын – акыр ихәаҽын.
Аха ихәаҽызаргь – саркьалуп, иныхоуп,
Ныхоуп, игәҭыхоуп, – ахысра иаҿын:
«Сымра уабаҟаоу, уабаҟоу уԥсыма,
Сықәҵа сыццышәха абраҟа саргьы!
Аӡәызаҵәык уакәын, нан, сара исымаз,
Аха изаҵәыкхеит Аԥсынрагьы!
Сымра уабаҟоу, иабаҟоу аԥхара?
Сыбла иахарои, ажәҩан лашьцоуп?
Сышәи иқәшәаран дыҟам изхарам,
Аха изхароу изыҳәан ицоуп.
Сышәи иқәшәаран дыҟам изхарам,
аха изхароу ишьҭаҿ ихуп.
Ишьҭоуп, инеиуеит, инеиуеит ахала,
Амра анҭало ихьӡаргьы сҭахуп…»
514 Терент Ҷаниа Терент Ҷаниа 515
Ҳашҭаҿ иахьықәу атәымуаа самсалқәа,
Қьафшақә ахәхәаҳәа хысран изҿыз,
Аԥсны иахыҵәан иҳәҳәон асаркьалқәа,
Иҵхон шьапыла ашҭаҿ аҽыз.
Анахьынтә арахьынтә еиқәҿырҭуан ахацәа,
Анаҟагь-араҟагь еизон иласны.
Избанзар иҳақәлеит, џьым, аҳарамцәа,
Избанзар ишәарҭан ҳаԥсадгьыл Аԥсны.
Амҩақәа нкылан атанкқәа агәгәаҳәа,
Ҳныхақәа рышҟа рхымца дырхон.
Акәасқьаҿ икнаҳаз абацәа раҳәа
Арԥар ажәакгьы мҳәаӡакәа иргон.
Ҳабацәа рыбаҩ гәамҵуеит иахьыҵоу,
Маха-махала урҭ еиҿышәшәоит
Егры инҭаршәны Бзыԥан, нахьхьынӡа,
Ан лылабжышқәа уаҟа икаҭәоит:
«Шәрыс асаркьалқәа,
Шәрыс асаркьалқәа,
Ашьхақәа, шәҿыха,
Архақәа, шәҿых!
Иалоуп асалқәа,
Иалоуп асалқәа,
Аԥсуеи ақырҭуеи
Ржәытәра, рҭоурых!
Шәрыс асаркьалқәа,
Шәрыс асаркьалқәа,
Нхыҵи-Аахыҵи
Еиқәшәароуп ара!
Шьҭа ҳаибашьыроуп,
Аҟәаз, Ешыраз,
Ԥхыӡлагь имбароуп
Аӷа Аԥсынра!
Шәрыс асаркьалқәа,
Шәрыс асаркьалқәа,
Аԥшқагь, адугьы
Абџьарқәа рышәҭ!
Иаҳшәароуп ауалқәа,
Иҿыцӡан ауалқәа,
Иҿыцӡан иироуп
Аԥсацәа рышәҭ!..»
…Ашҭаҿы аҳра ннакылеит амыткәма,
Амышгьы неиуан асааҭқәа каԥсо.
Икылҵәан аҳауа ахымҩас бзамыҟәқәа,
Аршәаа иагәылҟьан гәык ахь ицон.
Ажәҩангьы гәамҵуан, адгьылгьы ӡыӡон,
Аҩбагь, урҭ аҩбагь наҟ-ааҟ ҳәа еиҩшан,
516 Терент Ҷаниа Терент Ҷаниа 517
Аҩбагь рыбжьара ишьҭыҵуа, иӡхыҵәо,
Инеиуан аӡиас. Иқәсуан аԥша.
Баша дмақаруеит, дгәырӷьоит иҳақәлаз,
Дышнеиуаз дахьхәыргьы алшоит уаҵәы.
Аԥсуа иԥсадгьыл иаҭәашьоуп ҳақла,
Ҳақла иаҭәашьоу ииҭом ҽаӡәы…
…Игылоуп ахацәа рлабашьақәа арсны,
Игылоуп гәыԥ-гәыԥла уа еиқәышьшьы.
Ангьы ҳхьаақәа лышьҭызшәа иԥхарсны,
Ҿыцны аҳауаҿ иналҟьоит лыбжьы:
«Амышгьы кьаҿхеит, – уи акәын исыгыз,
Ицазар, ицеит, нас, уаҳа иаауам.
Мшәан, уара уакәзар уалыс исықәыз,
Аԥсадгьыл аҟнытәи? Ишәоуп уи ауал!
Мшәан, уара уакәзар иқәыз уи адгьыл,
Иқәыз уи адгьыл маҷк имыцхәны?
Аха иуцәызӡом, нан, убри адагь,
Дзыԥыруам иҟоу зымҵәыжәҩақәа хәны!
Мшәан, уара уакәзар удгьыл ахьаа,
Иалаз угәаҵаҿ цәгьа имаӡаны?
Нан, изурызеи, ахәрақәа ӷьааит,
Сара санызар – сынхааит санны…»
Иалагеит амрагь амыч азымхо,
Мыткәмак атыҩ еиԥш иакәшеит иара.
Иаҵоуп анацәа рыгәнаҳа ззырҳәо,
Иашьҭуам, сыԥсымзар, уи ҭашәара.
Шәрыс асаркьалқәа,
Шәрыс асаркьалқәа,
Ашьхақәа шәҿыха,
Архақәа, шәҿых!
Иалоуп асалқәа,
Иалоуп асалқәа,
Аԥсуеи ақырҭуеи
Ржәытәра, рҭоурых!
Шәрыс асаркьалқәа,
Шәрыс асаркьалқәа,
Нхыҵи-Аахыҵи
Еиқәшәароуп ара?
Шьҭа ҳаибашьыроуп,
Аҟәаз, Ешыраз,
Ԥхыӡлагь имбароуп
Аӷа Аԥсынра!
Шәрыс асаркьалқәа,
Шәрыс асаркьалқәа,
Аԥшқагь, адугьы
Абџьарқәа рышәҭ!
518 Терент Ҷаниа Терент Ҷаниа 519
Иаҳшәароуп ауалқәа,
Иҳақәым ауалқәа,
Иҿыцӡан иироуп
Аԥсацәа рышәҭ!..
2003 ш.
АӠӘ ИГРА
Ҳара иҳагу аабаӡом,
Даҽаӡә игу ҳдыруеит.
Аӡә дыхԥароуп, ма дгаӡоуп,
Ма даԥсыуа-гыруоуп.
Аӡә дышҳамуп, ма дласуп,
Адәы дықәлеит игны.
Аха днеиларц иҭахуп,
Апату ду иқәны.
Аӡәы – уи дыԥсуп дшыбзоу,
Ауаа рахь дызнеиуам.
Даҽаӡәых игәы хәаԥсоуп,
Дгьыли жәҩани дреиуам.
Ахԥатәи зегьы дреицәоуп, –
Дашьҭоуп аиҳабыра.
Ҽаӡәы имышьҭагьы цәгьоуп,
О, ухынҳәы дуԥылар.
Аӡә имазара хәашьуп,
Малуп уи дызчычо…
Ҳара ҳакәзар – ҳа ҳцәашьуп,
Ашҭа шәҭуеит ҳаныччо.
Аха рыцҳарак ҳагоит,
Рыцҳароуп, ҳәарада:
Зегь ирыгу ҳа иаабоит,
Ҳара иҳагу ада.
11.08.03. ш.
МЫҚӘ
Мықә ақыҭа, Мықә агәыраз,
Мықә – абжьуаа раҳҭынра.
Уара уашҭа аҳаҭыраз,
Сшьацны сықәлоит уа сара.
Мықә ақыҭа, сӡиас хьшәашәа,
Ашәыр баҳча, аҳардан.
Ох, иссируп аҵар рашәа,
Шҭоуп узҳәома урҭ ахьҭам.
50 Терент Ҷаниа Терент Ҷаниа 51
О, араҟа зегьы ирымоуп,
Анцәа илыԥха, игәыԥха,
Адгьыл иқәу, абна илоу,
Аӡы шыцәоу збаз иаха.
Мықә ақыҭа, аԥсуа гәара,
Ашьа ақәҭәахьан зынгьы.
Дықәԥон аԥсуа ҳара ҳгараз, –
Ҳгара иаҳҭаӡом аӡәгьы!
Мықә ақыҭа… Ажәа ҳәашьа,
Жәытәи ҿатәи рымӡырха.
Иарсуп аԥсуа илабашьа, –
Аламысоуп ҳанзырха.
Мықә ақыҭа… Ҳаҳцәа рыбаҩ,
Ԥсуа ҵасла иҵәахуп.
Уа иҵәахызаап дара рыдагь,
Ҳара ҳиааира Анцәахәы.
Мықә ҽырбоит иахьа ҽакала, –
Аха иамам уи граны.
Днеиуеит ԥҳәызбак ҽыццышәк ала,
Днеиуеит аума, дцоит дԥырны.
Амҩа рышәҭ, ирышәҭ аҽыҩқәа,
Асас, аԥшәма… рацәаҩхеит.
Иахьа амрагь лымҳарыҩҵас,
Мықәтәи ажәҩанаҿ инхеит.
Мықә ақыҭа, Мықә агәыраз,
Мықә – абжьуаа раҳҭынра.
Уара уашҭа аҳаҭыраз,
Сшьацны сықәлоит уа сара.
22.07.03 ш.
Абзиабара мцоуп,
уи уаламыхәмарын,
Амра-ца зхьысыз
шәҭуп, ибылуеит.
Зны имацәысуп,
зны гароуп изгароу,
Зын ҿыцха ункажьны
хыхь иԥыруеит.
Абзиабара мшынуп,
уи уҽалоумыжьын,
Ацәқәырԥ ургәыдкыл
аҵахь ургап.
Ага уаԥырҵып
аԥшӡара ныжьны,
 Терент Ҷаниа Терент Ҷаниа 53
Уи амырхәага ссирзар иага.
Абзиабара ԥшоуп,
уаԥымлан ианасуа,
Иалшоит уагаргьы
уи ухжәаны.
Аха аԥшацәгьа,
ус иҟоуп, аҵасоуп, –
Сахьгылоу сеиҭаҵӡом
уи сацәшәаны.
Абзиабара шәҭуп,
зны ибсыркызоуп.
Уи гьамоуп, имҵәжәҩоуп,
сышьҭыхны сызмоу.
Уи ажәҩан аҟнытәи
сылахь ианызоуп,
Дарбан издыруа
уи ашәҭыц зыԥсоу?
Абзиабара гәилуп,
быҩнапык рызна,
Есышьыжь иҿыбхуеит
ҭынч игәыӡны.
Сбыҳәоит исабҳәарц, –
ус ҟабҵарызма,
Са сакәзар гәилҵас
иаҿыбхуаз ишәҭны?!
03.08.03 ш.
ҲНЫҲӘА
Иблахкыган Аԥсынтәылаз,
Ҳгәилқәа гылоуп иҳааӡан.
Ҳашҭа, ҳамҩақәа ирнылеит
Урҭ иахьа рыфҩы хааӡа!
Арахь гәилуп, анахь гәилуп,
Гәилроуп иҟоу Аԥсынра!
Ари –ҳа ҳазхылҵыз дгьылуп,
Аӷа дықәаҳцеит ара.
Ара – ныҳәоуп, ана – ныҳәоуп,
Гәилда ҳаҟаӡам аӡәгьы.
Аха урҭ зегь Аԥсназыҳәоуп,
Уи азыҳәа ҳшоуп ҳаргьы.
06.0.03 ш.
Илеиҽырбон ачараҿ,
Илеиҽырбон аныҳәаҿ.
Ҳазқәу ҳадгьыл лашараҿ,
54 Терент Ҷаниа Терент Ҷаниа 55
Уи , ҳәарада, дныхан.
Еихышәашәон уи лӡара,
Дшан зынӡа дышәҭыцха…
…Лхы дшеиҽырбаз мацара,
Нас дажәызаап рыцҳа.
25.0.03 ш.
Исзыҟәшәа, Анжела, исзыҟәшәа сышәҟәы,
Анбанқәа срыԥхит схала, сыԥсала.
Иҟоуп, ҳәарада, иагугьы шәкы,
Урҭ зегьы кәицны сгәы иадыԥсалан.
Сбыҳәоит исзыҟәшәа, ди, иԥшӡаны,
Издыруеит, илакәхоит бызхьысыз бнапала.
Санбанқәа срыцуп са смаӡаны,
Урҭ исызҿырҭуа џьысшьоит быбжьала .
Исзыҟәшәа, Анжела… Сымшқәа цоит,
Апҟақәа ракәу џьушьап ҭагалан.
Сара нахьхьынӡа, нахьхьынӡа снаӡоит,
Уа санҭашәогьы сҭашәароуп ҽакала.
Сыҟанаҵ сыҟан… Сыҟазар – сцоит,
Иҟамыз – дыҟам, идысҵом харак…
Санбанқәа шаноуп, изхьымӡац иахьӡоит,
Избанзар ирымоуп ирыбҭаз аԥхара.
Избанзар макьана ахәрақәа снуп,
Иӡрыжәуп сыԥсадгьыл ҳарԥарцәа ршьала.
Аха иагараан ирхәыргьы Аԥсны,
Ианаҳхуеит уи ахәра ԥсыуа ҟазшьала.
Исзыҟәшәа, Анжела, исзыҟәшәа сышәҟәы,
Иҭыҵуеит Асида иазҭылхыз ацәала.
Ҳаԥхьа сшәымбозар, – гәхьаас сшәымкын,
Усҟан смацәысны сахаршәуп каҵәарак.
Исзыҟәшәа, Анжела, исзыҟәшәа сышәҟәы,
Анбанқәа срыԥхит схала, сыԥсала.
Иҟоуп, ҳәарада, иагугьы шәкы,
Урҭ зегьы кәицны сгәы иадыԥсалан.
15.10.03 ш.
ААԤЫН ЕИӶЬАСШЬОИТ ИАҲА…
Аӡын бзиоуп. Аха еиӷьысшьоит иаҳа,
Ааԥын шкәакәа, ашәҭқәа зцу ихырҷаны.
56 Терент Ҷаниа Терент Ҷаниа 57
Бара башәа даццоит, хымԥада, иаҳар,
Бареи сареи адәы ҳақәызҵаз ҳшаны.
Аӡын хагоуп. Иадҿаҳәалатәуп ҵлакы,
Аԥшеи ахьҭеи… Урҭ ирылышәшәоит асы.
Аха башәа рылаҩашьаӡом акы,
Бара башәа – саргьы исашәахоит лассы.
Аӡын лакәын. Аӡын быбышӡа ишлеит,
Сыкәа иҭасҵан, аха сабылӡеит цәгьала.
Макьанагьы асы леиуеит, ус ишлеиц,
Шьҭа наӡаӡа ҳҭанасызаргьы ҟалап.
20.0 ҭ: ш.
АНЫҲӘАҾА
Са сгәы сыхьуеит аныҳәара санаҿым, –
Абзиара Анцәа иуҭа уҩнаҿы!
Асабицәа уашҭа иагмыз есымша,
Аӡәаӡәала ҳазшаз илыԥха рызша!
Уԥшәмеи уареи уаҟа шәыҟаз маҵуцәас,
Асас дааир, – жәытә ишыҟаз еиԥш, дынцәаз!
Игьамгьамуа амра нықәиоз угәаҿы,
Икьыркьыруа абжьы ааҩуаз уара уҽы!
Арахә-ашәахә уара иумаз меигӡарах,
Дырхылаԥшуаз уахгьы-ҽынгьы дара раҳ!
Еидараха иҟаз аԥшәма уцақәа,
Аӡын ӷьеҩыз, уԥхын иагымзааит ақәа!
Иӷьаз-ӷьазуа уаҳәа кнаҳаз ухаҿы, –
Иажәхьазаргьы ицҳафыруеит уи аҿы!
Ажәҵарақәа рыгәқәа ҭынчыз уҩнаҿы, –
Ԥсҭазаароума аҷырҷырра ианаҿым?
Аҭацацәа уашҭа иҭалоз иԥшӡаӡа,
Урҭ ирыцыз дара рашәақәа хааӡа!
Иԥхеи-ԥхеиуа аҩы ҭыԥоз аҳаԥшьа,
Ҳшьамхы нарсны, ҳнахагылан иҳаԥшьап!
Нас иаҳныҳәап Аԥсынтәыла, Аԥсынра,
Уҟаз, аԥшәма, иҟаз аԥсуара, иара!
Са сгәы сыхьуеит аныҳәара санаҿым,
Абзиара Анцәа иуҭа уҩнаҿы!
28.03.04 ш.
АГӘЫРҨА
Аԥенџьыр аҟнытәи адәныҟа быԥшын,
Иарбан, нас, былаԥш зыдхалаз?
Издыруеит уаҟа, – ашәҭқәа ҟаԥшьын,
Урҭ инарылсуан аԥшалас.
Аԥенџьыр аҟнытәи адәныҟа быԥшын,
Иҟан, аиашаз, быгә иалаз.
58 Терент Ҷаниа Терент Ҷаниа 
Ажәҩан ҵамҵамраҿ аԥҭақәа хшын,
Иарбан уи ахшаҿ ихшәалаз?
Аԥенџьыр аҟнытәи ихыҵуан бгәырҩа,
Исықәҭәон уахьынтә сахьгылаз.
Аха сцаӡомызт иныжьны зымҩа, –
Сцомызт, уахынлаз, иҽынлаз!
Сгәаҵаҿ иҵәыуон бара бгәырҩа,
Шьҭа сара схәыцраҿ иаԥшәыман.
Иалшон, ҽаӡәызар, дареиџьыр, дарҩар,
Аха – анасыԥ сыман.
Сгәыӷрақәа лакәын, изгон урҭ рыгәра,
Сыбзиабашьагьы лакәын.
Издыруеит еидаран ишбымоу бгәырҩа, –
Сара баҵысхырц акәын…
26.05.04 ш.
АҾҲӘАРА
Сҩыза гәакьа Артур Аншба
игәалашәара иазкуп
Зегьы ирымоуп аҿҳәара:
азин, азакәанқәа:
Иашьҭоу амзахь ацара,
ари адгьыл иамкуа,
Зегьы ирымоуп аҿҳәара,
иахьа ма уаҵәынӡа,
Асабира, аҿара,
ҳнышәынҭраҿ ацәымза,
Амахәҭаҿ аҵыс аҭра,
ажәҵыс аҷырҷырра,
Алакә, аԥшӡақәа рыԥшра,
аҩысҭаа ишәшьыра,
Ахаа иашьҭалан ицаз,
ашьхыц, дгьылк аҵыхәан,
Адәы иқәлаз зегьы рцас,
жрак ижларц азыҳәан,
Алым, тәаха змам џьара,
абна зырмацәысуа,
Аха иааир аҿҳәара,
иҩуа зегь заԥысуа…
Зегьы ирымоуп аҿҳәара,
џьым, унхоз ухбаалан,
Ҽа дунеик уатәыз уара,
улбаахьаз ухалан.
Зегьы ирымоуп аҿҳәара, –
иааиуеит уи ашьшьыҳәа,
О, ишԥасҭахыз сара,
сақәшәар даҽа ныҳәак!
Зегь ирымоуп аҿҳәара,
адунеи ду зфазгьы,
530 Терент Ҷаниа Терент Ҷаниа 531
Иаҳхагылоу рырҽхәара
ҽыцны иалагазгьы,
Еилаҩынтуа хыхь асы,
шәак, акаршәра иашәоу,
Ихәмаруеит, иҭоуп рыԥсы,
насоуп, нас ихьшәашәоит,
Сбаҳҳчахь сназгало сара,
сышәҭыц, сыбла ҭшаша…
Аха иамам аҿҳәара,
аԥсҭазаара иаша.
1968-2004 ш.ш.
АХӘЫЛԤАЗТӘИ АСАС
– Аԥшәма! – ҿиҭит аӡә акаиҩҳәа,
Аԥшәма ддәылҟьеит уаҟа «ҳаи!» ҳәа.
–Умҩахыҵ, уаҳҭаз! ҳәа иеиҳәан,
Исас ишҟа днеит аӷьеиҩҳәа.
Ԥацха-мцак еиқәын агәгәаҳәа
Аԥшәма дхысит хыхь ахәеиҩ ҳәа,
Агәылацәа дрыԥхьеит «шәлеи» ҳәа.
Џьмакгьы абӷа ԥҵәеит аҿеиҩҳәа,
Аӡәгьы диҳәеит, дад, ҳарҽеи ҳәа,–
Аҳардан ҩы шуан аччаҳәа,–
Аишәа иакәшеит зегь аџьџьаҳәа.
Шәакгьы налҟьеит аҵх акаҩҳәа,
Иацдырӷызуан, «уаҳа-ҳаи»! ҳәа.
2004 ш.
АУААРА
Иуаароуп ҳәа рҳәоит ақәышԥра,
Аԥшӡаракәын – иуаароуп.
Иузынкылом урҭ даушла,
Зны иуҭоуп, ҽазны – ихароуп.
Харас имои Квазимода,–
Уи дыԥшӡамзаргьы, дразын.
Аха жәҩанымзар дызбодаз, –
Асаркьалқәа рҿы дҵәахын.
Иҟан аԥшӡара, ақәыԥшра,
Ус анакәха, – узҭахыз.
Иахәаԥшуадаз, џьым, аҟәышра,
Уалан аӡӷабцәа рыԥхыӡ.
Аԥшӡареи ақәыԥшреи умоуп,
Ахра ухалоит иуҭаххар.
Агеи ашьхеи рҿы уаԥшәымоуп,
Раԥхьа угылар алшоит ар.
Аԥшӡареи ақәыԥшреи малуп,
Ҳарҭ инаҳхуеит, ҳаилахоуп,
Адыд иқәнаргьежьыз алу –
53 Терент Ҷаниа Терент Ҷаниа 533
Уи абжьоуп ҳаргьы иаҳхоу.
Аԥшӡареи ақәыԥшреи гьамоуп.
Хашҭра рымаӡам дара.
Аха зныкоуп урҭ анҳамоу,
Нас сцоит еиҭах уаара.
29.05.04 ш.
АМЫЧ АХЬЫҞОУ…
Амыч ахьыҟоу –
Иҟам ауаҩра,
Аҩбагь ахьыҟоу
Знык исшәырба!
Амыч ахьыҟоу –
Иҟам аиуара,
Уаҟа аԥсуарагь
Цоит инкаба.
Амыч ахьыҟоу –
Иҟоуп алабжыш,
Амыч ахьыҟоу –
Аҵабырг ҿаҳауп.
Иҟоуп уи амца
Аҳра иалаԥшыз,
Иалаԥшыз ракәым,–
Иаблыз еиҳауп.
Амыч ахьыҟоу, –
Иӡуеит аԥшӡара.
Амыч иннажьуеит
Агәқәа жьаны.
Снеиуеит сааизар
Гәнаҳак саҵалан, –
Ҟамак иаҩызан
Икнаҳауп сханы.
Амыч ахыьҟоу –
Иҟоу рыцҳароуп,
Аџьныш дышьҭыхуп,
Ақьиа дҵәахуп.
Иаҿуп аԥсҭазаара
Сара сыцҳара, –
Амыч дамыхәеит
Са сынцәахәы.
Амыч ахьыҟоу –
Иҟам аламыс,
Уа азакәангьы
Абла лашәуп.
Мчызар изхароу
Ари аԥсуа ԥҳәыс
Лԥазаҵә изыҳәан
534 Терент Ҷаниа Терент Ҷаниа 535
Шәызар илшәу?
Амыч ахьыҟоу –
Иҟоу мчыдароуп,
Мчыла аҵәҵәаҳәа
Аџыргьы дырҭәоит.
Аха аԥҳәызбагь
Илоуит ҷыдарак, –
Амыч ахьылбаз
Хаҵа ҳәа дцоит .
О, нас, уи акәхап
Иҟоу мазарас,
Уи адәахьала
Ҳахнахуеит такәы.
Аха иаангылар
Ҟалоит аԥсҭазаара,
Амыч ахьыҟоу
Ианыҟам агәы.
04.06.04 ш.
САРА СЫХЬӠ
Бзиабароуп сара исыхьӡу,
Бзиабароуп дала-шьала.
Сгәы былуазаргь зынӡа исыхьӡом,
Бзиабарак амцаԥшь ала.
Бзиабароуп мчыс исымоу,
Сыблақәагь ирху лашаран.
Иареи сареи ҳаидыԥсылоит.
О, ианбанӡа ас мацара!
Бзиабароуп гәыӷрас иҟоу, –
Сара исызымҭаӡо ҭахак.
Ажәҩан салаӡуеит, аԥсыкоуп,
Салакнаҳауп сбызкаҭаҳан.
Бзиабароуп ашьха иавҵны,
Ашьыжь амра санаԥыло.
Ашьацма иаҩызоуп ажәҵыс,
Аха уи сымкыцт напыла.
Бзиабароуп ахәра сызҭо,
Бзиабароуп ахәышәтәыгагь.
Ԥарԥалыкьҵас сара сыԥо
Ахы снықәтәеит иаха шәҭыкаҿ.
Бзиабароуп шарԥазыказ,
Сара ашәҭқәа срыдызцалаз,
Исырҭәып уи ала сыкәа,
Са сыгәгьы сырҭәып уи ала…
536 Терент Ҷаниа Терент Ҷаниа 537
Бзиабароуп сара исыхьӡу,
Бзиабароуп дала-шьала.
Сгәы былуазаргь зынӡа исыхьӡом,
Бзиабарк амцаԥшь ала.
29.06.04 ш.
УС ИШОУП…
Аҵых иалган аԥсабара,
Ацәа иалырхит шьыжьы,
Ардәынақәа рашәа хаара,
Ашьха ҵарақәа рыбжьы,
Ахьа иқәтәаз ҳәыҳәи ҵыси,
Абажә иасуаз аҵларкәыкә.
Ахьшьыцба зегьы ираԥысит,
Иахьцо ҵысхәык аҿакуп.
Сара стәыла –
Даҽа тәылоуп,
Иахышәымбаан
Шәара шәхы!
Ажәҩан иалоу,
Абна илоу,
Шәарҭ Ажәеиԥшьаа
Ибла шәхыз!
Ахьа иамҵан амышә ԥагьа,
Иҟәынд-ҟәындуан ҟәарасак.
Иафон аеш ԥаҵа-кьакьа,
Амахә иқәтәан араса.
Ҵыхәа баба цоит ашьшьыҳәа,
Уи ҟазшьалагьы ихәшоуп…
Ибаагәаран зегьы рзыҳәа,
Аԥсабара ус ишоуп.
Сара стәыла –
Даҽа тәылоуп,
Иахышәымбаан
Шәара шәхы!
Ажәҩан иалоу,
Абна илоу,
Шәарҭ Ажәеиԥшьаа
Ибла шәхыз!
04.07.04 ш.
БАРА ИБЗЫСКЫЗ АШӘАҚӘА
Аеҵәақәа мцаны исыжәлоит,
Шарԥаз ажәҩан иалшәақәаз.
538 Терент Ҷаниа Терент Ҷаниа 53
Сгәаҵа иқәыршьуеит аԥсышәак,
Ба ибзыскыз ашәақәа.
Ба ибзыскуа ашәа қьиоуп,
Уи ҳарамрак аҵаӡам.
Адгьыл қьиоуп, амра қьиоуп,
Сӡыхь казказуеит аҵанӡа.
Ашәҭ иҿысхыз уаркалеиуеит,
Иаҵоуп уигьы амаӡа.
Асы леиуаз, ақәа леиуаз,
Уи канӡашьа амаӡам.
Са сышлацны быхцәы салоуп,
Скабыршәуама салыршәан?
Сара соума, мшәан изхароу,
Исхаразар, – саларшәа?!
Сара сшьанҵан бмацәаз салоуп,
Сынхагәышьоит сшымаӡоу.
Бышҟа ицо аԥшалас алоуп,
Бара бҟынӡа сшынаӡо.
Быблаҿ са сгәырҩоуп, аԥсыкоуп,
Нас слабжышны салышәшәоит.
Аха усгьы бшыҟац быҟоуп,
Быҟоуп бгәы ак аламшәа…
Аеҵәақәа мцаны исыжәлоит,
Шарԥаз ажәҩан иалшәақәаз.
Сгәаҵа иқәыршьуеит аԥсышәак,
Ба ибзыскыз ашәақәа.
07.07.04.ш.
АҬӘҲӘА
Ашҳам сылеиҵон аӷа, –
Аҭӡы скыдлоит ҳәа саҿын.
Амаҭ хьшәашәаӡа иаха,
Исхакнаҳан са схаҿы.
Амаҭ хьшәашәаӡа иԥшын,
Уи аԥсреиҳагь еиқәаҵәан.
Аӷеи амаҭи еиԥшын, –
Гәык еицрыман, цәакгьы рцәан.
Амаҭ сыцҳар аҭахын, –
Са сҵысӡомызт сацәшәаны.
Сыхәда иқәнаҵон ахы,
Соура-сӡара зегь шәаны.
Амаҭ иамукәа ицҳар, –
Анцәа сиашьапкуан сара,
Дықәнагон, издыруеит, цҳак,
540 Терент Ҷаниа Терент Ҷаниа 541
Аҭәҳәа сыҵеиҳәар абра:
Ушҳам амцаҿ исҷыҷит,
Уццышә ага иасыргеит.
Уара уацҳан иурчит,
Сара саҭәҳәан исырдеит.
Уара уацҳан… Ихәашеит,
Сықалақь, иссирыз зны.
Нас ихәлан, ихәлан, имшеит,
Алашьцара тәан Аԥсны.
Уара уацҳан… Иӷьаӡом,
Анацәа иршәуп ашәы.
Уи бзанҵы аԥштәы цаӡом, –
Идырҿыцуеит зны иажәыр.
Ԥхыӡ иагараангьы избап,
Амаҭқәа сырфарц рҭахны,
Усҟан са стәаны исҳәап,–
Аҭәҳәа сымоуп иҵәахны:
Ушҳам амцаҿ исҷыҷит,
Уццышә ага иасыргеит.
Уара уацҳан иурчит,
Сара саҭәҳәан исырдеит.
29.07.04 ш.
АМШЫНИ АЦӘҚӘЫРԤЕИ
Иара дымшынын, –
Аӷбақәа хын уи амшын,
Ашәҭқәа рзыҳәан
Уи Анцәа ила, дымшын.
Аха, иуҳәан еиԥш,
Усҟан уара уцәқәырԥан,
Удәықәлеит аду ахь,
Удәықәлеит даушла уқәԥан.
Ашьҭахь умшынхеит…
Иҟам уи аҵкыс еиҳау,
Уԥрақәа ракәын, –
Рыҷныш мҵәыжәҩақәа ҭбаауп.
Аха ишәцәызӡом,
Хьаас исымоуп Аԥсны,–
Сшәоит ишәхәаҽыр ҳәа,
Уи ҩ-мшынк ирҭакны.
26.08.04.ш.
МАӠАЛА
542 Терент Ҷаниа Терент Ҷаниа 543
Ажәеинраала зыҩуан маӡала,
Усҟан аҭынчра саргәаҟуан цәгьала.
Абаҳчаҿ игәылҵыз ашәҭқәа срыцәшәон,
Уи амырхәага афҩы-хаа рхышәшәон.
Иҟан аԥсаатәгьы, иаргәаҟуаз аӡба,
Аџьра иагәылҟьан ицеит ахьшьыцба.
Наҟ икьыркьыруа, ибӷьаҭуан аҽы,
Адгьыль аҵыхәан аԥҭа ҭачын.
Амҩан исԥылаз аԥшӡа слыцәшәон,
Уи сымҩахылҟьар ҟалон ҽаџьара.
Маха-махала са сеиҿышәшәон, –
Ажәеинраала зыҩуан маӡала.
Ажәҩанаҿ амза цәашьын, икаҷҷон,
Сиеҵәахә кыдын, иахькыдыз иччон.
Ԥшаласк гәыбзыӷуа, исыкәшо исхан,
Зын ҵаан изҩызаз, зныхгьы иԥхан.
Аха срызхәыцӡом, аӡиас ҳабжьоуп,
Бжьыкоуп иахылҵуа, – уи са сыбжьоуп.
Урҭ зегьы лакәын, иссирын цәгьала,
Урҭ сымҩахырҟьар, – срыцҳан сара.
Ажәеинраала зыҩуан маӡала –
Усҟан аҭынчра сашьҭан цәгьала…
04.0.04 ш.
АҴАХАРА
Уаҵахеит ҳәа иара иарҳәеит,
Дшақәымгәыӷуаз, ҳаӷеиҭа.
Ашьа илҵ ицон иҩарха,
Аха дныҵыззеит еиҭа.
Аҵахара ԥсыуа ҵасым,
Аха иҵасымзаргь иага,
Уи хьшьыцбоуп, ицоит ишьҭасны,
Адгьыл ԥсҭазаарак ацәга.
– Ҳаи, укамҳаӡеит, иуџьысшьом! –
Абас иазҳәогь дубалап.
Изҭахугьы дыҟам џьушьо,
Уи дҩагылан дықәԥалар?..
Абџьар иаҵан зны ахьеаа, –
Рылахь ахьымӡӷ ду анынԤ…
Аха иашьҭамлеит ахьеимаа,
Троиа шьҭарҵеит ицҟьаны.
Иқәԥон усҟан Бырзентәылан,
Сҭампыл, Аҟәа, нас – Мысра.
ԤАбырзен ҳәамҭақәа рыла, ахьеаа рҭаца ԥшӡа Елена
ҭроиаа рҳәынҭқар иԥа Парис дигахьан дӷьычны.
544 Терент Ҷаниа Терент Ҷаниа 545
Спартак иаҳәызба ду нкылан,
Уажә дыкшозшәа збоит сара.
Афранцыз дшәаҳәо аккаҳәа,
Аурыс ичҳара дахан.
Аха иҭиԥааит аурыс иаҳәа,–
Ашьа дахәаҽит аӷа.
Зны алемсаа ақәлеит ҳтәыла,
Рыда дҳамамзарц аҳак.
Аха урҭ зегь ирҿагылан,
Адгьыл, ажәҩан… Зегьы рҳақ.
Нас ақырҭуа ҳадгьыл дақәлеит,
Иашәа ирӡырц Аԥсны аԥа.
Аха иқәгылт ҳауеи ҳақәлеи, –
Даҵахеит, аха ишԥа!..
Иарбан ақәԥара аԥызкуаз,
Анаатә асуаз, ма аурҭ!
Урҭ аиааишьа иақәшәон усҟан,
Аҵахашьагь иақәшәон урҭ.
Аӡын ашьҭахь ааԥын ааира,
Ажәҵыс ацуп, уи мшаԥуп.
Аҵахара аиԥш аиааирагь –
Ус, ԥсабарала иаԥуп!
05.0.04 ш.
АБЏЬАР СЫҚӘКУП…
Атыҩ акәшан иҟоуп сымза,
Уахгьы-ҽынгьы… Есыҽны.
Абџьар рықәкуп сымра, сымца,
Ахы иҵакуп Аԥсны.
Дтәоуп аӷа деиқәных абџьарла,
Сӡыхь агәыҵәҟьа иарбаны.
Ихәда хиоуп умҳәозар џьарла, –
Дҟамлаӡацт агәра ганы.
Абџьар рықәкуп сҩыза, сыуа, –
Ишԥарҭаху уи сацәшәар?!
Адәы дықәымларц аԥсыуак,
Иӡыр аԥсуа ибызшәа.
Абџьар рықәкуп асабицәа,
Ашьыжь иалзырҟьаз зыбжьы,
Абџьар ақәкуп ашла ицәа, –
Уи амаҭа дизыԥшын.
Аха мап, исыцуп сгәыӷра,
Сгәыӷра џьалым, ихароуп.
Уи иарӷьоит исымоу сыхәра,
546 Терент Ҷаниа Терент Ҷаниа 547
Уи шьхардацуп, иџьбароуп.
Абџьар сықәкуп са избазар, –
Уи ишԥамгари ҳәа зны.
Аха, уи ҭҟьаӡом, избанзар, –
Иақәкуп аԥсуара, Аԥсны.
10.0.04 ш.
АНУАА РХӘЫ
Аԥсны Афырхаҵа
Вл. Ануа ихьӡынҩалоуп
Ажәҩан еиқәараҿ рыцҳарак хуп,
Асаби иҵәаабжь шьҭнахит аԥшалас.
Ҭамшь, Мыркәыла, нас – Ануаа рхәы,
Аибашьра амца иалан ишалац.
Аҵлақәа ҵәыуоит,
Ашьхақәа хәуп,
Адгьыл аҿҿаҳәа
Иаҿуп абылра.
Ирымых ақырҭқәа
Уабацәа рхәы,
Ануаа рхәы ҳәа
Ззаҳҳәо ҳара!
Аҷныш мышьҭацәгьа шьҭасуеит, иҳәҳәоит,
Ацәқәырԥ аҽеиҵых аҩада ихалоит.
Ҳабацәа рыбаҩ ҽазнык иҭахоит,
Ҳадгьыл лаҳәоушәа аӷа данахала.
Шәнеибац, ахьырԥар, ишәыԥхьоит Аԥсны,
Иреиӷьу аҵеицәа-ахацәа шәаԥызоуп.
Аԥсадгьыл иахҭниҵоит аԥсуа иԥсы, –
Уажәыгьы ҳзықәныҟәо ажәытәан иаԥызоуп.
Аҵлақәа ҵәыуоит,
Ашьхақәа хәп,
Адгьыл аҿҿаҳәа
Иаҿуп абылра.
Ирымых ақырҭқәа
Уабацәа рхәы,
Ануаа рхәы ҳәа
Ззаҳҳәо ҳара!
29.0.04 ш.
АҼЫ
Аҽы ҭысхит снатәаны, –
Иаргьы лакәын.
548 Терент Ҷаниа Терент Ҷаниа 549
Ажәҩан иалсуан иԥырны, –
Сара сҽакәын.
Ицыҩ-цыҩуан... Уи азы
Каршәран ахра.
Ацыԥхь аҵкыс иласын,
Иаман аҳра.
Изнаҭода адәаҿы
Уи арашьра?!
Аха иҭыхын уи аҽы
Карандашьла!
07.10.04 ш.
ШӘЫШҞА СХЫ РХАНЫ
Асы илаҳәоуп Аԥсны, –
Ныҳәоуп Аԥсынтәылан!
Сныҳәоит шәышҟа схы рханы,
Аԥсаӡ аԥхьа сгылан:
«Шәара шәашҭа ачча ҭаз,
Иагмыз уи ахшара!
Амра аиԥш шәара шәыԥхаз,
Амза аиԥш шәлашараз!
Гәыла-ԥсыла шәа шәразыз –
Шәиҭаххозар шәҩыза!
Ԥсыуа зхылаҳәоу, шәаӡәыз,
Аԥсуара агәала!
О, шәеилысхуам шәарҭ аӡәгьы,–
Ма дсасыз, даԥшәымаз!
Ари ашықәсаз, зегьы,
Анасыԥ ду шәымаз!
04.01.05 ш.
АЛАКӘ ИАЛАШОУ АԤСНЫ
Ицеит анаҟә ҭынч ихыҵны,
Амыш акәын – шьҭа еилгоуп.
Аԥсны ршазшәа зынӡа иҿыцны –
Даҽа бжьыкоуп уи иахоу.
Ԥшаласк нықәсуеит аԥшаҳәала,
Ага еиҽырбоит иара.
Араӡны-сақә сыдыҳәҳәала,
Ацәқәырԥ надҵуеит аҟәара.
Амра ҟәандоуп, мыш лашараоуп,
Ана – ныҳәоуп, ара – чароуп!
Уаҟа ԥҳәызбак, зыбла қаруоу,
550 Терент Ҷаниа Терент Ҷаниа 551
Арԥыс дицкәашоит дԥырны,
Алакә иалашоуп Аԥсны!
Ҷкәыни ӡӷабки неиуеит хаала,
Урҭ рыбзиабара хәшәуп.
Уи деиқәшәоуп маҳәы маҭәала,
Ларгьы лҭаца маҭәа лшәуп.
Ажәҩан каххаа… Уи мыҵмыџьын,
Аԥшқа ибла аиԥш иԥхон.
Саргьы сыҟан, насыԥк сыцын
Сеиҵәахә ахькыду збон.
Амра ҟәандоуп, мыш лашароуп,
Ана – ныҳәоуп, ара – чароуп,
Уаҟа ԥҳәызбак, зыбла қаруоу,
Арԥыс дицкәашоит дԥырны,
Алакә иалашоуп Аԥсны!
04.0.05 ш.
Ицон иҩны сара ссааҭ ахыцқәа,
Амра ҭалон, ацыԥхьқәа каԥсон.
Сгәыӷра иадырҷаблан сышәҭ абӷьыцқәа,
Ҳанасыԥ хәыҷ еиқәсырхап ҳәа сцон.
Ееиқәсырхарц сҭахын иацтәи агәыӷра,
Аха уи иахагьежьуан маӡак.
Иаҿын сыбла бара бсахьаҭыхра,
Аха уи ба бҟынӡа иԥшӡаӡам.
Нас инеин рыцҳарак ҳабжьалеит, –
Мшәан, игәы нсырхама ҳанцәахәы?
Сара бсахьа ҭысхуеит ба быбжьала,
Бара быбла ссирқәа рҿы сҵәахуп.
Бара бсахьа ҭысхуеит сара ԥхыӡла,
Бсахьа збоит иага, иага ихараз.
Ҳаизеимыхран дыҟаӡам наԥхыцла,
Дҳашьҭаларгьы зны ҳара ҳазшаз.
Сара сашьҭам ҳара ҳҵас азцасра,
Бара бсашәоуп, ба быԥсоуп исхоу,
Аха бныҟәарц акәын ԥсыуа ҵасла, –
Шьҭа ҳаиԥылап, ачҳара иазхоуп.
08.0.05 ш.
САСРА
Сажәеинраала сасра иҟан,
Иҟан аеҵәақәа ргәараҿ.
55 Терент Ҷаниа Терент Ҷаниа 553
Аха зныкгьы уи аҩныҟа,
Сцапҳәа иақәнамкит. Иԥхаран.
Аеҵәақәа кыдуп ԥшьаала,
Ажәҩан иаҵаԥсоуп лашаран.
Сҩымҭа ныҟәоит дара ршьала,
Хыхьи адгьыли рыбжьара.
Сажәеинраала ашәҭқәа ирылан,
Урҭ рыфҩы-хаа ԥсыс иахалеит.
Уи уашьҭа иԥшӡан зегьрыла.
Ашәҭи амреи рылыԥхала.
Уи ҽа блак ахан, иҟәандан,
Ҩызара иугар – уацәымшәан.
Уи иунаҭар алшоит ҳамҭас,
Ажәҩан, аеҵәа иаҿымшәаз.
Сажәеинраала сасра иҟан,
Иҟан уи ҳазшаз игәараҿ.
Аха идәықәымлеит аҩныҟа,
Уаҟа ҽынлан, уаҟа ԥхаран.
Сажәеинраала ныҳәа-ныԥхьан,
Уи иааишьҭит сара сҟынӡа…
Зегь акоуп, иара шәамыԥхьан,
Уи са сыԥшӡа илызкымзар.
13.04.05 ш.
АӠӶАБ АШОУРА ЛЫМАН…
Аӡӷаб ашоура лыман, дбылуан,
Ҳуада ҭацәушәа ихьшәашәан.
Аҳра аанкылан, аҵаргьы ԥыруам,
Иԥырҵәаз џьысшьеит урҭ рашәа.
Аӡӷаб ашоура лыман, дбылуан,
Ҳгәырӷьо ҳаҟан уи лыла.
Зны-зынла днаҵҟьан лан дгыргыруа,
Лнапы нақәылҵон лылахь.
Аӡӷаб ахьаа даргәаҟуа дышьҭан,
Иааиуан, ицон аҳақьымцәа.
Ажәҩан иауазар – далҵуан ушьҭа,
Ицәон, ианаму, са сымца.
О, лара леиԥшҵәҟьа сгәаҟуан саргьы, –
Изуа, исҳәара сақәшәом.
Акгьы збаӡомызт, дызбомызт аӡәгьы,
Сгәаҟра салагон сақәшәа.
Абар иахьыҟоу сыуа, сҭахы,
Изуеи, сымра ҭашәозар?
Сгылан, аҩымҭа аԥысҵар сҭахын,
Лымч агарҳәа сымшәозар.
554 Терент Ҷаниа Терент Ҷаниа 555
21.04.05 ш.
АЖӘАБЖЬ ҲӘА, АЖӘАБЖЬ…
Ажәабжь ҳәа ажәабжь…
уи изыԥшын,
Ҳқәыԥшраҿ арԥыс,
зашәа ҿахҵәаз.
Ихалоз, игәамҵуаз
игәрымуаз амшын,
Ақыҭеи аҳаблеи,
иҭакыз амацәаз.
Ажәабыжь ҳәа, ажәабжь…
дарбан изтәу?
Ажәҵыс иаҿыҵшәоу,
ԥшак иаанагоу?
Волгагьы Бзыԥгьы
леиуеит, иҭәуп,
Волгагьы Бзыԥгьы
лабжышкоуп ирҭоу.
Ажәабжь ҳәа, ажәабжь
лаҩымсит сан,
«Аиааира» анырҳәа,
дуазыруа дынхеит.
Аҵлаҿ кәыбрушәа
пытҟәырқәак аҿан
Аӡын зланыҟәоз
аимаақәа хеит.
Сан лылабжышқәа
кәаԥ-кәаԥ икаԥсон, –
Снеины ҳәымсагла
ҭынч исыԥссап.–
Сан ԥаса аиԥшҵәҟьа
ҵла-ԥшӡак дазцон,
Уи амҵахь уажәыҵәҟьа
днеирашәа саб.
10.5.05 ш.
Атыҩарҩар ҳаст, издыруеит.
Ҳадмырцәеит иаци иахеи.
Аха иахьа сзыруазыруа, –
Ахььыжьқәагьы рацәахеит.
14. џ.05 ш.
АРҴАҨЫ
Ҽа лашарак амоуп амра,
Даҽа ԥхарак шаҵоу збоит.
556 Терент Ҷаниа Терент Ҷаниа 557
Са исзызуаз абра, анра,
Уажә араҟа бныжьны сцоит.
Ҳара ҳҵаси, ҳаламыси,
Бара бзы зегьы ирыҵкуп.
Иҳалази иҳаламызи,
Ҳгәаҿы аԥшаара баҿуп.
Зны бнатәоит бзаҵәны бынхозшәа,
Бгәы нҳархазар, – иҵәахны.
Аха ицәгьаз уск ҟамлазшәа,
Ҳашҟа бааиуеит даҽазны.
Ус бызшәак, бызшәак ҳәа бымоуп,
Ҟармаҵысуп уи зыҿшәаз.
Абас иҟаз сырҵаҩ былоуп,
Ишеиқәырхоу са сбызшәа.
Ус ҟазшьак, ҟазшьак ҳәа бымоуп, –
Хаарак рыҵоуп, имаӡоуп.
Ҳаргьы ас, абарҭқәа рзыноуп,
Ҳарҵаҩы ҳәа ҳгәы бызҭоу.
Аха, амҩа, амҩа ҳамоуп,
Ҳамҩа ашьхарахь ицоит.
Уахьгьы быбла ҳхуп аргама,
Ус анакәха, уа ҳнаӡоит.
15.5.2005 ш.
ИРБЫЛУАН АҚЫРҬҚӘА ҲА ҲАҨНЫ
Ирбылуан ақырҭқәа ҳа ҳаҩны,
Ажәҩан ашҟа ацәыцә халон. Ихәашьын.
Дныҳәа-ныԥхьан саб иргылеит иара зны,
Аҽеимаагьы ҳгәашә аҭаларҭа иахшьын.
Ирбылуан ақырҭқәа ҳа ҳаҩны,
Амцабз акәын, ажәҩан иаҵашуан зынӡа,
Сшьац иаҵәара алҩа иаман ихҩаны,
Салабылуан аԥырԥырҳәа саргьы мцак.
Ирбылуан ақырҭқәа ҳа ҳаҩны,
Саб игәараҿ, сан иахьықәлымԥсоз бабыцк.
Ӡӷаби ҷкәыни рыбжьы зҭыҩуаз ихааны,
Пату ақәҵан ҳахьиԥылоз аиҳабы.
Ацәыцә халон усҟан адәаҟны,
Ауаџьаҟгьы агәыцә ылыҳәҳәо инхон.
Алаҳә акәын-кәмааншәа иҟан ац аартны,
Ҳаҩны гәаҭан, уа иахагьыжьуа иҳәҳәон.
Ирбылуан, ихысуан урҭ ара,
Уи зықәгылаз адгьыл цон еиҟәышьшьаны.
Иаҿын наҟшәа ажәҵыс уаз дук аҳәара, –
558 Терент Ҷаниа Терент Ҷаниа 55
Имҩахыҵит ара ҭынчраз џьышьаны.
Ирбылуан ақырҭқәа уи аҩны,
Ажәҩан акәын-ҭынч акацхә еибанаркхьан.
Мчыс исымоуи? Сара сылахь ус анын,
Амшқәа зегь иреицәазаарын иахьа.
Амца халон хыхь илакьҭаны,
Агеи ашьхеи ирхагылан ицәашьны…
Уажә ақырҭқәа амца иажәлон еизаны,
О, избанзар – амцагь иарлашон Аԥсны!
6. қ.05 ш.
Игәхьааумган умал ыӡыр,
Уҩны уцәыӡыр, мана уҽы.
Игәхьаага уара иуцәыӡыр,
Анцәа иуиҭаз ухы-уҿы.
12.06.05 ш.
АԤСҬАЗААРА АГЬАМА
Ардәынақәа рашәа ссируп,
Уи сарҿыхоит шарԥазы.
Са сзеиԥхыӡуа шәҭуп, игәилуп,
Урҭ ирылахеит сыԥсы.
Ажәҩан иалоуп, иалоуп ажәҵыс,
Иҷырҷыруеит ихҵаны.
Аты ҩар-ҩар, ацәа иалҵыз,
Аҵла иқәтәоуп аҽӡаны.
Ашәа рҳәоит, ирҳәоит еинаалан,
Адгьыл, ажәҩанаҿ аԥсаатә.
Аха иҟам аламала,
Дара рҩызара иаԥсам.
Ишәҳәала, ишәҳәа аргама,
Ашәа шәҳәа ихырҷаны!
Ҳа ҳаԥсҭазаара агьама,
Шәа шәоуп иаазго ихьчаны.
15.6.05 ш.
Бзиарак уаҳазар –
уи зегьы идырҳа,
560 Терент Ҷаниа Терент Ҷаниа 561
Ажәҩан ахь ушьҭыҵуеит
усҟан иаҳагьы.
Амаҳә бзиа дуоур, –
аԥагьы дурҳаит,
Амаҳә цәгьа дурҳазар –
дыӡит уԥҳагьы.
16.6.05 ш.
Ихьанҭоуп аӡы-рҩаш,
ихьанҭоуп ахаҳә,
Аԥҭақәагь убас ауп.
ихьанҭоуп асы.
Ԥхыӡла ҩыџьа сышьҭан,
ихьанҭан реиха,
Хымԥада сеиҩырҵәон
исыхьӡар лассы.
Ихьанҭоуп анышәгьы,
ихьанҭоуп атса,
Ихьанҭоуп ашьаҵәҟьагь
сара сда иахьҭоу…
Зны иԥсыҵәҟьаз иаҵкыс
дхьанҭахоит абза,
Аха урҭ зегь раҵкыс
агәырҩа хьанҭоуп.
21.06.05 ш.
– Уҩыза иакәу, уашьа иакәу
уи зҵаароуп,
– Реиҳа еиӷьу дарбан,
нас, иудыруазар?
– Изӡатәузеи, зегь иреиӷьу
уашьа иоуп, –
Убри адагь уи уара
дуҩызазар!
28.06.05 ш.
АЖЬАКЦЕИ АШЬЫЦРЕИ
Иарбан ирзеилоу ажьакцеи ашьыцреи,
Иарбан ирзеилоу ашьанҵеи ахьи?
Игылоу хазы-хаз алреи ашыцреи, –
Аӷба шкәакәаӡа иааиуеит нахьхьи.
Иҟоуп ирзеилоу… Ус ак уаҳазаргь,
Ажьакцеи ашьыцреи – рыҩбагь акоуп.
Аха ажьакца иафо еихазар,
Ашьыцра ҟалазаргьы иафо агәоуп.
56 Терент Ҷаниа Терент Ҷаниа 563
?4.07. ҭџ ш.
АБРИ АРԤЫС ДҬАМХАКӘА…
Рыжәҩахырқәа хьыдышьшь иҟан,
Алабжышқәа рыгага.
Лара лԥазацә дмааит аҩныҟа,
Ихаҭыԥан иҟада?
Лнапқәа ажәҩан ркырц иаҿушәа,
Анцәа диҳәон ирмаӡан.
Избон аишәаҿ ҭыԥк ҭацәушәа,
Ҭыԥк ҭацәуан наунагӡа.
Уи дықәԥон аҵыхәтәанынӡа,
Храк, цаҟьак даҿамхакәа.
Аха аибашьра иаҟәымҵит,
Абри арԥыс дҭамхакәа.
19. ҭԥ.05 ш.
АМҨАХӘАСҬА ИАНЫЛАН
Ааи, ари ашҭа зны иҭацәын,
Жәаба-жәохә шықәса раԥхьа.
Игәы иҭашәахьазма аӡәымзар-аӡәы,
Уаҟа нышәанҭрахап ҳәа.
Аха снанагеит ашҭахь саргьы, –
Уахь инанамгац дарбан?
Аира зшаз иоуп, изшаз аԥсрагьы
Иржуан беиагьы ӷаргьы.
Анышә иқәрыԥсон иахан аԥсы,
Сара сықәыԥшуан ашҭа.
Дыҟан аҩныҟа идәықәлоз лассы,
Дыҟан аԥсуара иашьҭаз.
Ашҭа сықәыԥшуа сгылан сара,
Сҭыԥгьы гәасҭон гәаныла…
Ажәлар ашьшьыҳәа иаҿын ацара,
Рымҩахәасҭа ианылан.
23.08.05 ш.
УАХЫК АЛА
Ажәҩан шәыгак аҵарҭәазшәа,
Аҵармақь иаҩызан.
Аҵых ҩызада инхазшәа,
Иақәнаҵон ахыза.
564 Терент Ҷаниа Терент Ҷаниа 565
Аԥша ҵәуон агәы иқәхан,
Иқәҵит амра аҳра.
Ашьха сыла аԥырцә ықәҳәан,
Иадҽырбалон ахра.
Ҳԥацхаҿ асаби ибжьыхаа,
Агар ашәа ацын…
Уахык ала иааит ашьшьыҳәа,
Ихьшәашәаӡа аӡын.
25.08.05 ш.
ҬАГАЛАН
Аҳаи-чаи быжь гоит ақыҭан,
Амхы, арахә… уа еицрыхоит.
Илашьцар, – агәхьаа зкыда, –
Шарԥазын ақыҭа ҿыхоит.
Ганк иахьамоу збоит араҵла,
Рцәақәа рхыҵын акаканқәа,
Иалшәан илаԥсоит ашьацра,
Еиқәаҵәамкәа, ихәаԥсамкәа.
Уи цхарԥоуп ҳа ҳажь агьама,
Ажьымжәакәын – рацәаххыроуп.
Хыхь ихалеит амра иаман,–
Улаԥш цәгьазар – иуҵәахыроуп.
Аԥш иаҭыԥуп, џьым, араҟа, –
Ус ҟамларгьы маҷк игәнаҳан…
Иҩежь-ҩежьӡа абираҟқәа,
Ҳа ҳҭагылан иахакнаҳан.
27.08.05 ш.
ИРҲӘОИТ АԤСУАРА ЏЬАБААУП…
Ирҳәоит аԥсуара џьабаауп,
Аԥсуара – нцәатәуп.
Уаха, асас дануҭаа,
Ишьапы ӡәӡәатәуп.
Дымҩахыҵит гәыӷрак иман,
Ажәҵыс аиԥш дласуп.
Аԥшәма ԥҳәысҳәа – Магдалина,
Лыблақәа разуп.
Иацуп уи акәама-ҵама,
Иацуп аҳаи-деи.
Асас дахь игәы наӡама,
Ас лассы дызцеи?
566 Терент Ҷаниа Терент Ҷаниа 567
Ирҳәоит аԥсуара џьабаауп,
Ҵа змам маҵуроуп.
Ацәгьареи абзиеи рҳәааҿ,
Аҳра зку иароуп.
Ирҳәоит аԥсуара нырхагоуп,
Аԥсуара – қәԥароуп.
Уи радедоуп, ҭаца аагагоуп,
Уи еибабароуп.
Бзиабашьоуп, еицынхашьоуп,
Ныхоуп, иаҭаххар.
Ҟама ҟьашьуп, тәыла хьчашьоуп,
Дҳақәлозар аӷа.
Иара хыцуп, иара кәицуп,
Иара шуп, иԥхоит.
Дахьцалакгьы аԥсуа ицуп,
Дахьцалак ицоит.
Ирҳәоит аԥсуара џьабаауп,
Иацуп уи Аԥсны.
Зны бзабаауп, зынгьы ихьаауп,
Халароуп ҽазны.
Аԥсуа иажәа, аԥсуа иашәа,
Хаҵала аԥсра…
Ан-Аԥсадгьыл, адгьыл хьшәашәа,
Аха-ҳхәышҭаара.
Икәеицеиуа ажәҩан ԥхозар, –
Урҭ еҵәала иҭәуп.
Аԥсуара… Акны иаҳҳәозар,
Хаҵароуп изтәу.
30.08.05.ш.
Сгәы сҽанӡамкәан ҭынч ицеит аԥхарра,
Ажәҩан акәын – абла ҭаҳан, илашьцеит.
Аҵарақәагь уажә иргазшәа арра,
Ашәа шьҭырхын, ииаҟьан ицеит.
Ихьшәашәеит ашоура зҵаз ахыза,
Иаҿын ажәҩан хыхьтә «асақә» акаԥсара.
Агәмыркатыл – сласба абз иаҩызан,
Абна иқәлоз асы иалыҳәҳәон иара.
23.0.05 ш.
Ашәҭ ангәылҵуа иԥшӡаӡоуп,
Ԥсыс иахами амырхәага.
568 Терент Ҷаниа Терент Ҷаниа 56
Афҩы ссируп, иҿацоуп,
Иалшоит арԥысгьы дархагар.
Аха ишәҭуа зегь канӡоит,
Ԥсыс ирхазаргь амырхәага.
Ҳарҭгьы ҭынч иҳаԥхьаӡоит,
Заҟантә иқәмацәысхьоу ага.
Ҳа ҳаԥсҭазаара қәԥароуп,
Адыд амҵәаӡом ахаан…
Аԥсра… Ԥсшьара ацароуп,
Уи аҽнынӡа… Зегь џьабаан.
26.0.05 ш.
ҬАБУП
«Ҭабуп» басҳәоит зегьы рзыҳәа:
Ҿыц ииз ацәқәырԥазы,
Иахьа исыбҭаз сара сныҳәаз,
Уаҵәы ицәырҵуа сгәырҩазы.
Ҿыц игәылҵыз ашәҭ азыҳәа,
Ҿыц исԥыло сразҟазы.
Сара сқәыԥшра цеит ашьшьыҳәа, –
Ҳгылеит ҳҩыџьагь хаз-хазы.
Са исыцрабҵаз амца азыҳәа, –
Ацыԥхь саҭәҳәоит иҟәшәаны…
Сҵәуон ԥхыӡла акьыжыҳәа,
Ба бысцәыӡыр ҳәа сшәаны.
«Ҭабуп» басҳәоит зегьы рзыҳәа,
Сара сгәыӷраз, уаҵәазы.
Аӡәгьы исҭаӡом аҽԥныҳәа,
Иацтәи сымыш ҭацә азы.
Бара бҟынтәи исҭахузеи,
Бара – аԥшӡара аԥҳа?!
Зегьы рзын: «Узхаҭабузеи!» –
Абас сабҳәар, – исызхап.
03.10.05 ш.
ШАНИБОВ ИАЖӘА
Аҟабарда жәлар рҵеи ду
Иури Шанибов изкуп
Иҟан ахәра, алабжышқәа,
Иҟан аибашьра, аԥсра.
Лнышәынҭраҿы дтәан ахцәышла,
Дадҿарҳәалазшәа иара.
Усҟан ҳа ҳазшаз ишибоз,
570 Терент Ҷаниа Терент Ҷаниа 571
Ашьха дхыҵны дааит Шанибов.
Иажәа абџьар нага еиԥшын,
Уи аҿҿаҳәа дцон дбылны.
Ҳҵеицәа ақәԥара ду рԥеиԥшын –
Амца иаларшәын Аԥсны.
Усҟан ҳа ҳазшаз ишибоз,
Ашьха дхыҵны дааит Шанибов.
Иҟан ахәра, алабжышқәа,
Ишуан асабицәа ршьа.
Аԥсацәеи адыӷааи рышьха,
Дак иҭысуа шьала иԥшьан.
Усҟан ҳа ҳазшаз ишибоз,
Ашьха дхыҵны дааит Шанибов.
Иажәа-амцабз ауп изҩызаз,
Ҳа ҳгәырҩа еимаздоз цҳан.
Даҽа ныхан, даҽа ԥызан,
Даҽа бжьык иара иахан.
Убри ауп ҳазшаз ишибоз,
Ашьха дхыҵны дзааз Шанибов.
Иҟан иажәа-уи саркьалын,
Шьанҵа ԥҽыган, иҵарын.
Иажәа – зхы зымшаҭоз алым,
Уи ашәақь иҭыҵыз хын.
Убри ауп ҳазшаз ишибоз,
Ашьха дхыҵны дзааз Шанибов.
Иҟан ахәра, алабжышқәа.
Нас аиааира ду ҳзыԥшын…
Аӷа дзықәлом сара сышҟа,
Агәы ҭыԥаӡом амшын.
Дцәажәон уи ҳазшаз ишибоз,
Амч сылеиҵон Шанибов.
Амыш цоит агәы раҳаҭны,
Сыжәҩан иаҵаӡам ашәшьы…
Аха усгьы ҭаха снаҭом,
Маҷк ихжәазаргь,
Иҿацазаргь,
Ицацәазаргь,
Аԥсны иқәыҩуаз ибжьы
8.0.05 ш.
АҞӘАЗЫ АШӘА
Аҟәа 2500 ш. ахыҵра иазкуп
Ажәҩан иалоуп ажәҵыс хиаало,
Уаҟа ашәа аннаҵоит.
Аҟәа ҭынч аҽадырхало,
Амра ажәҩанахь ицоит.
Илах-ҿыхуп аԥсабара, –
Асаби дыччоит агараҿ.
Аҟәа хәуп, ихәуп макьана,
Амца иалҵит уи иацы.
Аха алабжыш агьама
Рымоуп сымра, сара сӡы.
57 Терент Ҷаниа Терент Ҷаниа 573
Аԥазаҵәқәа баашны игылан,
Рхы нақәырҵит Аԥсынтәыла.
Аҟәа, сыԥшӡа, сыхаара,
Диоскуриа, Сухум,
Цхум, Суӷумгьы бзиоуп даара,
Аха, Аҟәа, сылашара,
Уара уҿы сыԥсы ҵәахуп!
Жәынгьы-ҿангьы цәҟьарас уҟан,
Ахи амцеи уадыргон.
Уара угәаӷ иакын адәныҟа,
Уа уҩныҵҟагь уи иагон.
Са сзыргәырӷьо, са сзыргәаҟуа,
Сыԥсы иалоу Аҟәа, Аҟәа!
Аха нарҭаа рыдгьыл иқәуп,
Аӷа иԥишәеит урҭ закәу.
Ахьҭа иақәшәар – риаҵә кыдуп,
Аӷа дҳақәлар, – раҳәа ркуп.
Аҟәа, сбырлаш, сылашара,
Уара уоуп сара сылшара!
Аҟәа сыԥшӡа, сыхаара,
Диоскуриа, Сухум,
Цхәым, Суӷумгьы бзиоуп даара
Аха, Аҟәа, сылашара.
Уара уҿы сыԥсы ҵәахуп.
19.12.05 ш.
ЕФРЕМ ЕШБА
Ацикл
АԤХЬАРЦАРҲӘАҨЫ
Илеиуан асы аҳәылыҳәа,
Адгьыл есааира ишлон.
Аԥсуа дицәыӡхьан аныҳәаҩ,
Имычгьы маҷын, дгәырҩон.
Ицыз, ҩызара изызуаз,
Уи иԥхьарца агәра игон.
Ишьҭыхны Аԥсны зегь дахысуан,
Ажәларгьы бзиа дырбон.
Сабишәа, ашьшьыҳәа игәыҵак,
Далагон уи арҳәара.
Игәакәын изныз арахәыцқәа,
Илабжышқәагь џьбаран.
Иблаҿ ицәырҵуан ахала,
Уи ага – уи гарас ишаз.
Ижәлар ирымаз агәала –
Аҳәа рыбжьызшьыз, изшаз.
574 Терент Ҷаниа Терент Ҷаниа 575
Ашьха ԥагьақәа гылан
Рыҷкәынцәа рышҟа иԥшуан.
Аԥснытәи ацәқәырԥ аанкылан,
Уаҟа иахьнеиуаз иагәӡуан.
Иԥхьарца гәаҟуан уи ашла,
Иҵәыуо ишьамхы иахьаныз.
Ашьҭахь рылабжыш рҩашха,
Идәықәлеит ашьҭа ԥшааны.
Идәықәлеит ԥсаатәшәа ихиаала,
Агәқәа ареисуан иара.
Ашла дныҟәгауа ԥшьаала,
Ихәыцрақәа ирыццон хара.
АЖӘЛАР РМОНОЛОГ
Ас, уажә ишыҟоу,
Зынӡа иаҳҭахым,
Аԥсны иҭынхадоу, иссиру.
Ажәҩан ду ҳаҳәоит
Аԥҭақәа зхым,
Хаҵак инагоугьы диироуп.
Атәымқәагьы ҳашҟа
Идыруп иаазца, –
Ҳамра-ԥха ркырцоуп каҭала.
Ҳиҳәар Москванӡа
Ҷкәынак дҳазцап,
Ленин ду ишҟа дыҩналап.
Иеиҳәап абас ауп
Ильич, ухаҵкы,
Ҳашьҭам иҳагу ҳҵәахыпҳәа.
Аԥсуаа гылоуп
Рабџьарқәа кны,
Аԥҭақәа рыдгьыл иахырҳәарц.
Илшар ииҭап
Уаԥсҵәык ашәахәа,
Напы мацара дааишьҭуам,
Имҩагьы маҷым, –
Ибрып, илакьҭаԥ,
Аха дықәҟьарым ишьҭа.
Иазхоит урҭ ауаа
Рымаҵ аура,
Иазхоит. Ақәԥара иаамҭоуп.
Иаҿуп ҳабацәа
Рыбаҩ ақьра,
Иахьанӡа ҳадгьыл заагамҭоу.
Иазхоуп! – аҳәон
Аԥсны ахаҭа,
576 Терент Ҷаниа Терент Ҷаниа 577
Уи акәын шьҭа зегь иражәоу,
Ажәлар сасушәа
Амза-ҿа рҭан,
Хаҵак дгыланы дцәажәон.
АМҨА ДУ
Идыруп, амҩақәагь акыуп, иҩбоуп,
Иҟоуп амҩақәагь шықәсык иаҟароу.
Иҟоуп икьаҿу, иҟоуп иауӡоу,
Урҭ зегьы рнысра мышкала иауӡом…
Уа ԥсыуа ҵасла Ефрем дыԥхашьо,
Ленин иҿаԥхьа дтәан дӡырҩуа,
Ҩыџьа еицәажәон, Кремль ҷаԥшьон,
Ҭынч уи асааҭқәа ажәабжь рыҩуан.
Арԥыс иблақәа сахьақәак рхын,
Урҭ иара ихәыцраҿ аҳра рҭахын.
Ҩыџьа еицәажәон. Аҳәақәа кшон,
Иԥсызи инхази – ҩыџьан иршон.
Ҩыџьа еицәажәон. Дхьаҵуан аӷа,
О, ус анакәха, Иааироуп уаха!
Идыруп, ишәарҭан усҟан Кавказ,
Ашьаҵәҟьа хьшәашәон уи адаҟны.
Аха игәы инаҭон: ишәҭып, иказказп, –
Даауан Ленин иахьтә амра ду кны.
Даауан Илиа-иԥа ииҭан адҵа,
Анасыԥ ажәла ихьчон игәаҿы.
Идыруп, уи амра аԥсы изҭаҵар,
Уаҳа ишзымтәоз ижәлар хәаҽны.
Даауан иахылҵыз Бедиа агәынқьра,
Зышьхақәа рашәа иархаҵаз аҵеи.
Даауан иԥсадгьыл абла ахтра,
Ижәлар ириҭарц имчи илшеи.
Амца иалыҳәҳәон иблаҿ Аԥсны,
Есааира ирыцлон иара ишьаҿақәа.
Арҩашгьы неиуан ашьҭа ԥшааны,
Иқәлон иԥсадгьыл ихәыцра гәыкуа.
Даауан Аԥснызегь иԥыларц иԥшын.
Финтәи вокзалын иԥсадгьыл зегьы.
Ацәқәырԥқәа шьҭыхуа ижәылон амшын.
Уа иҟыуҵәыуо ихын аԥшагьы.
АТЕЛЕГРАММА
Ааи, иит уи
Аԥсуа иҭахрала,
Амца ду иалҵны
Иаагылеит Аԥсны.
Уаҳа шәахамлан
Аԥҭақәа шьхала,
Ихәыҽыр алшоит
Ҳтәыла ҳа ҳшьала,
578 Терент Ҷаниа Терент Ҷаниа 57
Дрыцҳауп «Аԥсны» ҳәа
Зҿыҵшәазгьы зны.
Ара иамамызт
Аибашьра ҳәаак,
Агәаӷ пеипеиуа
Ихыҵит зынӡа,
Ахаҳәқәа ирҳәааит,
Амшын ду иаҳәааит,
Аԥсны зегь шықәԥаз
Амцаҿ, аҵааҿ,
Рымра-ҿа рбарцаз
Ртәыла аханӡа.
Еицуп есымшааира
Агәыӷреи ҿареи, –
Ленин изнаргеит
Зны телеграммак:
Акәаԥ-атире,
Акәаԥатире,
Наӡаӡа иҟаз
Аԥсни Аԥсынреи!
Ҳтәыла иахыҵәеит
Адыррагь аргама.
Архақәа ҿыхеит,
Ҭынчроуп шьыжьыла,
Уажәоуп ашьшьыҳәа
Асы анӡыҭыз.
Шәахәа ҟаԥшьыла,
Ирԥаз мпахьшьыла,
Иҽырбо стәыла
Амшын ихыԥшылон,
Стәыла хазына,
Зыблақәа хтыз.
Ҳашьхақәа ирықәлоуп
Стәыла уҭоурыхгьы,
Уа уҵасқәа разыми,
Уа уҵасқәа џьбароуп.
Шьҭа уара ужәлар,
Уҵеицәа усызрыхәа,
Умра иахьымӡаз
Арԥыс дырҿыха,
Уашҭахь урыԥхьа
Зыԥсы уҿҳәароу!..
Еицуп есымшааира
Агәыӷреи ҿареи, –
Ленин изнаргеит
Зны телеграммак:
Акәаԥ – атире,
Акәаԥ – атире:
Наӡаӡа иҟаз
Аԥсни Аԥсынреи!
Ҳтәыла иахыҵәеит
Адыррагь аргама.
580 Терент Ҷаниа Терент Ҷаниа 581
?971-?97 ш.
ХАТЫН
Ацикл
АХӘЫЦРАҚӘА
1943 шықәса март 22 азы белоруссиатәи ақыҭа
Хатын афашистцәа ирблит, ирблит ахәыҷқәа, иршьит
аҳәса, ахацәа, инхаз ақыҭа ахьӡ заҵәык ауп.
Ихьшәашәаӡа иҟоуп уи ақыҭа,
Иуаҳашам уаҟа хәыҷы бжьык,
Изахьӡузеи уи уажәыгь ақыҭа,
Иадмыркуазар ахәылԥаз цәашьык?
Изахьӡузеи уи уажәыгь ақыҭа,
Уа имиуазар уаҳа ахәыҷқәа?
Ԥсҭазаарада, ишәҳәа, изҭахыда,
Адгьыл аҿы зны асы, ақәа?
Изахьӡузеи уи уажәыгь ақыҭа,
Зырахә мааиуа згәашәаҿ хәылԥазы?
Ҽыхәа ссирк аҽҭра иҭакымзар,
Уи агәы быллартәы адәазы?
Изахьӡузеи уи уажәыгь ақыҭа,
Еиԥымлозар арԥар хәылбыҽха?
Изахьӡузеи? Амақьа хаҳәқәа рыда,
Уаҳа даҽак ыҟамзар инхаз?
Изахьӡузеи, мшәан, ишәҳәа изахьӡу,
Суҳәоит аҭак суҭарц, Хатын!
Асаркьалқәа – ауаа рыбжьоуп ирыцу, –
Ирҳәошәа збоит: аԥсҭазаара ҳҭахын…
ХАТЫН АХӘЫҶҚӘА
Ахәыҷқәа рыццышә ахьамадоу анышә
аҿы ахаҳәқәа цәны ишьҭоуп.
Ухәыҷқәа рҵәыуабжь
Саҳауеит, Хатын,
Асаркьалқәа кнаҳауп
Урҭ рхаҿы.
Ахацәа рыҿқәа
Ҭбоит, Хатын,
Араҟа – ашәҭқәа
Абылра иаҿын.
Аҽы ҭоуӷанқәа
Узҭакын, Хатын,
58 Терент Ҷаниа Терент Ҷаниа 583
Урҭ адәеиужь
Изықәымлеит уаҳа.
Усҟан амра,
Уа имԥхеит, Хатын
Аӷа ирцәеит
Имҵәыжәҩа еиқәа данҩаха.
Аӡӷабцәагь, зқьышә
Макьана игәӡым,
Аԥсра хьшәашәа
Хаҵаҵас иаԥылеит.
Заҟа лабжыш
Уқәтәазеи, Хатын,
Ицоит урҭ
Уажәгьы еимагылан.
Игәыҿкааган
Усабицәа кьаасит,
Амца неиуан
Рышҟа абзқәа ҭҳәа.
О, убысҟан,
Хатын, уа умҩасит, –
Аԥша дәықәлеит
Рыццышә еизыҳәҳәа.
Ухәыҷқәа рҵәыуабжь
Саҳауеит, Хатын,
Асаркьалқәа кнаҳауп
Урҭ рхаҿы.
Уи хьанҭоуп Хатын,
О, ихьанҭоуп, Хатын
Адгьыл зегь
Аӡыӡара иаҿуп!
АЖЬИҨЫ
… 15-ҩык хатынаа рахьтә иԥсы ҭаны дынхеит
аӡәызаҵәык – ажьиҩы Иосиф Ианковски. Уи ибаҟала
иалагоит зегьы…
Ҩнаҭа дук
Агәашәаҿ дгылоу џьушьап,
Иуеиҳәо џьушьап
Ибжьы нагӡаны –
Умҩахыҵ, аҩыза,
Зны уԥсушьап.
Ҳлакәша ҳтәап
Амҿымца леиқәҵаны.
Дгылоуп, ибаҩ дуқәа
Ижәҩа иалҵны,
Дгылоуп
Ажәҩан аҵа иҽаԥшьны,
Изышьҭымхуа
584 Терент Ҷаниа Терент Ҷаниа 585
Аидара ду даҵоуп –
Дикуп уаҟа
Иҷкәын заҵә дышьны.
Дгылоуп сара
Исеиҳәарц иҭахызшәа,
– Саргьы, дад,
Аԥсҭазаара сҭахын,
Исҭахын
Аҩны сыԥҳәыс дыԥшызар,
Исҭахын
Дысԥылар ахәыҷы,
Исҭахын,
Уҽага скәар снапала,
Уара уҽыхәа
Ашьапы счаԥар,
Аус хәыҷ
Аныҟасҵа жьаҳәала –
Иус дуны
Зегьы рзы иҟалар…
Ҩнаҭа дук…
Дуԥылоит иара ихала,
Ақыҭа – шәаџьҳәаҩ –
Уи дыԥшуеит ҵаҟа.
Иҩнигазшәа
Ижьырахьтә инапала,
Хәыҷы лабжышла
Иӡрыжәны ибаҟа.
АԤШЬБАТӘИ
Аибашьраан Белоруссиа иҭахеит ԥшьҩык рахьтә
аӡәы, мамзаргьы ҩ-миллионки 30 нызқьҩык. Хатынтәи
амемориал аҿы уи убас иаарԥшуп: хҩык рыхьӡала
игылоуп х-ҵааҵлак, аԥшьбатәи ихьӡала имыцәо
амца аркуп.
Х-ҵааҵлак гылоуп,
Ибыбышӡа игылоуп,
Аха еилыӷраа иҟоуп
џьара-џьара.
Рыхқәа шьҭырхуам,
Акы иннакылоит.
Рылабжыш ықәырҭәоит адгьыл
џьаџьара.
Аԥшьбатәи – амца,
Наунагӡа имыцәо,
Ашәҭқәа шьҭарҵоит
ихырхәо уи амҵан,
Хҩык дырцәыӡит
Ахаан ргәы иҭымҵәо,
Хҩык ахыкәшан игылоуп
уи амца.
Ахаҳә-мҩа нагоуп
Уахь ичаԥоу
586 Терент Ҷаниа Терент Ҷаниа 587
Дарбан уи амҩа ианым
хәыҷла-дула!
Анацәа – аԥшьбатәи
Ихьҵәыуеит, дырԥоуп,
Хҩызаҵәык ракәын
зхалаҵәҟьа игылаз…
АЖӘАБЖЬҲӘАҨЫ
Хатын иазкы ажәабжь ҳазҳәоз аԥҳәызба
лылабжышқәа ддырцәажәомызт
Ҳалахь еиқәын,
Харабӷьара ҳлыцны ҳцон.
Ажәабжь ҳалҳәон
Дызқәымшәацыз, илымбацыз,
Ҳара иҿыцӡан
Хатын закәыз аабон.
Ахцәы лықәын
Уи аԥҳәызба илымԥацыз,
Лажәа хьанҭан,
Хатын еиԥш иҭәын гәырҩала,
Ашәҭыц дгылан
Лылабжыш уи ашәҭ иагәылҵуан,
Лгәы ишԥалаз,
Лгәы ишԥалаз, о, ишԥалаз
Хатын иқәсуа
Абжьы азхәыцра дахьзаҟәымҵуаз,
Ахәыцра сҭалеит:
Уи аԥҳәызба амца далоуп,
Дыхьчатәуп ҳәа,
Амца лыкәшап, нас дыблып.
Абар иахьлысуа
Дрыцҳамшьакәа бџьар шьхәала,
Сеихап шысҳәоз
Схәыцра салнахуан лыбжьы.
Ус бымгәаҟын
Сбыкәыхшоуп, бымгәаҟын усҵәҟьа
Хатын агәаҟра
Уи адагь зегьы ирызхоит.
Ус ибылшоит
Хатын амра агәы цәыбҟьар. –
Уи ԥхалароуп.
Уи наунагӡа инхоит.
Нас, былабжыш
Рыцқьа, ди, бнапала,
Урҭ ирхароуп –
Бара быблақәа ҳбаӡом…
Хатын ныжьны
Ҳдәықәлон уаҟа ԥшьаала,
Алабжыши,
Лареи, Хатыни ныжьны ҳцон.
588 Терент Ҷаниа Терент Ҷаниа 58
АСАРКЬАЛҚӘА РЫБЖЬЫ
Хатын збаз – асаркьалқәа рыбжьы иццоит.
Бомм, бомм…
Сшәыҳәоит шәаахьаԥшырц шәандәықәло еиҭа,
Бомм, бомм…
Ари шәара шәоуп изҭаху, шәа шәхаҭа,
Бомм, бомм…
Иалшоит ҳашәхашҭыр шәаныҟоу хара,
Бомм, бомм…
Уи ҳа ҳабжьоуп, шәаҳцәымшәан ҳара!
Бомм, бомм…
Аԥсҭазаара еиӷьу ҟамлац ишәыхьча,
Бомм, бомм…
Уи ада, насыԥла ишәылшом шәыччар!
Бомм, бомм…
Еиҭаҵыр шәымун Хатын агәырҩа,
Бомм, бомм…
Ишаҳҳәоз – ҳаиҭажәгеит Сонгмиҟа,– зымҩа.
Бомм, бомм...
Жьаҳәала агәақьҳәа иасуеит сгәаҿы,
Уи ашьҭыбжь ныжьны сцоит ҳәа саҿуп,
Сахысит акаршәра, сырхысит адәқәа,
Аха иҵәааҵәаауеит арахь ахәыҷқәа,
Анацәа рҵәыуабжь даргылоит аԥсы.
Амра иахаршәуп еиқәароу касык.
Ажәҩан агәаҵа иалоуп ахҿа,
Адгьыл ашьаӡа ықәлеит маҿак.
Рымч зегь еизырган ахацәа ҩагылт,
Игылт – икаҳаит, ахы иннакылт.
Ихьшәашәеит. Иахьықәиоу рқьышәқәа қәацоит:
«Абџьар ахьыҟоу аҵеицәа ӷьацом».
Бомм…
1977 ш., Москва-Минск-Аҟәа
Ихаауп абыз, уи цхарпоуп,
Ахәрақәагь арӷьоит иара.
Уи иаҳәо зегь лабҿабоуп,
Мыцрак алаӡам џьара.
Ихаауп абыз… Ажәа ԥшӡоуп,
Саднахалеит уи такәу.
Зегь акоуп агәра згаӡом,
Иара иаҵамзар агәы.
18.06.05.
џҭ Терент Ҷаниа Терент Ҷаниа 51
АПОЕМА : Ә А
АШЬАЦ АҴӘУАРА
Ашьац аагага
Леиуан аҳәҳәыҳәа,
Ашьацгьы гылон,
Ашҭа ԥшӡахон.
Аха уи амыш
Сышьҭахьҟа исыхон, –
Ашьац аагага
Гәырҩак сзаанагон.
Ашьац татаӡа
Сыбла ихгылон,
Сыргәамҵуа, сырхамҵуа
Сартәомызт џьара,
Избон иаҳәозшәа
Схәыцра ааныклан:
– Уара иухашҭит
Санҵәыуоз сара!
Издыруеит иҵәыуон
Усҟан лабжышла,
Ашьаҵәҟьа алҵны
Ицон иаҵәаӡа.
Хьаас исыман
Адгьыл еиқәышла,
Хьаас исыман
Стәыла, сзааӡаз
… Сгәырӷьон сашҭаҟны
Асас данҭалоз,
Аӷәра даахан
Данҽыжәҵуаз аҽы.
Еиӷьу аиарҭаҿ
Уи данышьҭалоз,
Ихы ианаҵаз
Иреиӷьу ахчы.
Харантәи иубарҭоуп
Аҵлақәа, иҭиааз,
Заҟантә илеихьои
Хыхьынтә амҵәышә!
Заҟаҩгьы, сеидру,
Илбааз ишыбзиаз,
Заҟаҩгьы уаҟа
Ианықәыз иарцәыш!
Аԥсуа ҵәа-хаҳа
Алҩыр икажьын,
Шьақару џьушьап,
 Терент Ҷаниа Терент Ҷаниа 53
Излыху зынӡа.
Џьаркгьы шашаӡа
Ҳгәараҿ иахарсын,
Уи алакәымҳагь
Иаҵан маӡак.
О, сашҭа гәыраз.
Са саназхәыцуа,
Избоит еидарак
Иаҵаз схәыҷра
Амра иахыҵуа,
Сашҭагь иахыҵуеит
Амра иаҩызан
Иҟәандоуп иара.
Сашҭагь иҭалон,
Иҭыҵуан ауаа.
Мшәан, уи азами
Изыҟаз иаргьы?!
Ҽнак ҳара ҳхала,
Ҳаблақәа ҭаа,
Ҳашҭа ду ҳақәхеит
Абыда зегьы.
Уи ашьҭахь имаҷхеит
Ашҭахь иаауаз,
Ҳабацәа ршьала
Ҳашьхақәа шәын.
Анацәа рзакәын
Агәыӷра зиуаз, –
Агәыӷра ихнахуа
Ицәтәымуп ашәы.
Ашьхақәа гылан
Ҳхаҿы баҟаҵас,
Ҳарҭ зегь ҳаргәыдкыл
Ҳаркын ахәыҷқәа.
Аҭра иазкуамызт
Иҭыԥан еиҵас,
Ашьха иазыҩуан
Амшынгьы гәыкуа.
Сашҭаҿ ҳаицаԥхьон
Иҳауз ашәҟәы.
Усҟан ҷытыбжьык
Гомызт џьарак.
Уаҟа зегьреиҳа
Ҳаргәырӷьон акы:
– «Снеиуеит, шәысцәымшәан!» –
Ахьиҳәоз иара.
«Шәҟәышыз, шәыбзиаз,
Ишәмыхьын машәыр,
Ашкол ахь ицароуп
54 Терент Ҷаниа Терент Ҷаниа 55
Сынтәа ахәыҷқәа,
Сымаҭәа рыхуоит,
Иркьаҿ ибӡахыр!»
Ашәҟәы ианылхуан
Сан деиҵақьуа.
Усгьы ҟалахуан –
Дыҟан ҳа ҳҟны
Змаҵура змырӡуаз,
Ҳауак, ҳҭахык.
Ашәахтәқәа рызшәом ҳәа
Ҳажә-хьа хәыҷ кны,
Ашәахтәқәа рҭыԥан
Игарц иҭахын.
Сыбла дыхгылоит
Уи дымцаха,
Ҳақабла дшашьҭаз
Дыҩуа, дыҳәҳәо.
Ивараҿ сгылан
Ишьҭысхын ахаҳә,
Сыблаҿ уажәы-уажә
Уи дыбгахон.
Шьҭа дыҟамызт
Сан дыԥхашьо,
Иаԥхьа даацәырҵит,
Лгәы аныԥҵәа.
Игхаз аԥсыкоуп.
Аԥсык ҳәа дыкшон,
Дрысуан уи Ар ҟаԥшь
Иалоу иҭаацәа.
Иҟан араҟагь
Абас еибашьрак,
Ахаҳәқәа дәықәлеит,
Иахьааз имбаӡеит.
Нас ишьаҿажәқәа
Еиҵыхны аарак,
Дмақар-чақарны
Мҩахәасҭала дцеит.
Иабаҟоу, сашҭа,
Аҽыуаа иуҭаз,
Иабаҟоу рашәа
Уҩызцәа, уҭахы?
Аҷкәынцәа гылан
Ашьа ахькаҭәаз
Рашәақәа рыцын
Рыхәра рӡахырц.
Иагхон уи аҵла
Иахьадыз ацәа,
ҳгылан уи аԥхьа
56 Терент Ҷаниа Терент Ҷаниа 57
Ҳаблақәа ҭаа.
Ҳан днышьамхнышлан
Диҳәеит анцәа:
«Ҳәуҳәоит еибгала
Аҩныҟа уаҳзаа!»
Убасҟан адгьыл
Ҵысит еизакны,
Лцәашьгьы аакыдшәан
Ҵаҟа илкашәеит.
«Дҭахеит хаҵала,
Дыҟоуп ҳгәаҟны»…
Ҳԥошьҭа уи ашьҭахь
Ашәҟәы аанагеит.
Ҳашҭахь идәықәлеит
Усҟан ауаа,
Аншьан инакәшан,
Иҵәыуан ицон.
Иҵәыуон ашьацгьы
Иахьаҵаз еимаак,
Бжьык уаҳаӡомызт
Ахьаа аӡон.
Иалҩыр инеиуан
Ашьа иаҵәаӡа,
Аԥсы ҭоушәагь
Иҟәандан иара.
Уи аԥсҭазаарагь
Акгьы еицәаӡам
Иазымҳәозаргьы
«Исылшом сара»…
Ашьац аагага
Леиуан аҳәҳәыҳәа,
Ашьацгьы гылон,
Ашҭа ԥшӡахон.
Аха уи амыш
Сышьҭахьҟа исыхон,
Ашьац аагага
Гәырҩак сзаанагон.
197 ш.
58 Терент Ҷаниа Терент Ҷаниа 
АҴАҨЦӘА РЫМАҬӘА ЗШӘУ
Аԥша ԥхаҵәы-ԥхаҵәуа
шьажьаахысгьы иасуан,
Аҟәара иқәиан
хыцәхәыцла ауаа.
Хаҵак ицәазегь
иблын, иказказуа,
Амра дыцәгылоуп,
уажәакәхап данаа,
Снеиуеит амшынахь
ҭынч, аԥшаҳәала,
Амрагь аакыдшәан
амҩа иануп.
Абар, уажәыҵәҟьа
аӡы иаҵәа сҭалоит, –
Аӡәы сикьымсырц
са сгәысҽануп.
Аха, иабаҟоу, –
мчык сыннакылеит.
Уаҟа саагылеит
са сымҵысӡо.
Ԥҳәызбак амра-ца
даҵаԥшуа дгылоуп –
Амра закәыхи, –
иаҵәоушәа дыԥшӡоуп.
Сназгеи уи лҿаԥхьа?
Лакәуп, уи лакәуп!
Асҵәҟьа агәаӷьра
Смоуцызт бзынҵы.
О, нас иахьада
исымбац лакәым,
Сҩызаҵәҟьа лышҟагь
сызнеихуам лассы.
Ҳшеибадыр сеидру?
схәыцуеит, сазхәыцуеит,
Уи лаԥшҵашәаран…
иниас ицеит.
Аха уи ауԥшәыл,
Таниа дахьсыцу,
Аҟәа зегь хьаԥшын
са исзыԥшуеит.
Аҷкәынцәа лафуа
исышьҭарҵоит ражәа,
Шәыгак сынҭаршәны
уаҟа сыршәуеит.
Зны-зынла Таниа
далагоит ашәа,
Ашәақәа иизар,
ажәагь ииуеит.
Зны-зынла дхьаԥшуеит, –
600 Терент Ҷаниа Терент Ҷаниа 601
– лашәа сгәаԥхама,
– Ах, ихазыноуп! –
Аҳәозаап схы-сҿы.
Ас ҳа ҳабжьара
цҳазаҵәык ҳаман, –
Уи ацҳа-ашәазар,
ҳаныларц ҳаҿын.
Ҳнеиуан ашьшьыҳәа,
ажәала ҳаицәажәом
Иныжьны ҳақәҵит
наҟ аҟәара.
Башаӡа жәабжьк
ацәыргашьа сақәшәом,
Сгәакәын, еисыхуеит
уа аҭҳара.
Уинахыс ажәҩан
салан сыжәҵысны,
Сашьҭан иҿыцны
Таниа лбара.
Зны сылԥылалон
аҷкәынцәа сыцны,
Зныхгьы сыбналан
сылԥылон сара.
Сгәы мыжда
ҭыԥо уи слывагылон,
Ага кашыра
нҳажьлон хара.
Исҳәап ҳәа анысҳәоз
акы сыннакылон:
Ҩажәак: «Бзиа бызбоит
ауп сара».
Избанзар Таниа
ижәбахьоу лакәӡам,
Амреи амзеи
дыртәызар ҟалап.
Насгьы, сыԥсымзар,
ажәалаҵәҟьа акәӡам,
Гәыла илдыруеит
сгәы иаҳәалак:
Аҵаҩцәа рымаҭәа
лшәуп,
лыхцәы ацаха
аркуп,
Лара дыссируп,
дгәыкуп.
Ицоит амшқәа,
аҵхқәа бналан,
Ицоит ахәылԥаз
ашьыжь, шьыбжьон.
Аԥҭақәа иреиԥшха
ацәқәырԥқәа халан,
60 Терент Ҷаниа Терент Ҷаниа 603
Ага иахыԥарц
иадыхх, ицон.
Ицон амшқәа
аҵхқәа бналан,
Лара даныҟам, –
Рим инаӡон.
Сара, сыԥсымзар,
ацәа ду салан,
Уаҟа сыжәҩа
ҭҟьазаргь ҟалон.
– Дарбан, иуҳәозар
агәаҟра злымшо?
– Иақәымшәац иакәзар, –
дарбан, иҳәа?
– Дарбан, иуҳәозар,
агәырӷьара злымшо?
– Иақәымшәац иакәхап
излымшо иаҳа!
– Дарбан аԥҳәызба
лызхәыцра зызхымго?
– Иақәымшәац иакәхап,
уи амца зыцрам!
Таниа лыдаҵәҟьа
схәарҭам, игәнызгоит,
Исашәҳәар иауазеи
шьҭа сахьцара?!
Жәац акәу данықәҵыз
иахьакәу, иацакәу?
Мшәан, сара сзыҳәан
уи зегь акоуп.
Издыруеит, издыруеит,
араҟоуп дахьагәу
Таниа дахьыҟоу,
сахьыҟаӡам оуп.
Шьҭа уи лызхәыцра
ацәқәырԥаҿ салоуп,
Сара ссолдатуп!
Дыԥшрымашь лара?
О, иамуӡозар,
издыруеит исуалу,
Бзиабарала
иблып са сҿара!
Аха, ишԥазуаз
уи хәылԥазыказ
Лысасра далган,
Москваҟа дыԥрит
Сара исхашҭит,
Таниа, сахьыҟаз,
Сара сахьгылаз
уаҟа сыбшьит
Сбыҳәоит, ибдыруаз,
ус быџьбарамхан!
Усҵәҟьа баҭәам,
макьана бхәыҷуп!
Бгәы иаанагома
бзиабарамҳәа,
604 Терент Ҷаниа Терент Ҷаниа 605
Сгәаҵа инҭалан
иахысырц иаҿу?
Иҵегь ибасҳәоит:
ус быџьбарамхан,
Бзиабарами
изхылҵыз зегьы?
Бгәы иаанагома
бзиабарамҳәа.
Амра ду зхылҵыз
ҳазхылҵыз ҳаргьы?
Аха амшқәа
цоит, исзынкылом,
Урҭ бара быда
шықәсык иаҟароуп.
Сара аӷба
адәыӷба сырԥылоит,
Аха, быҟаӡам
кырӡа бхароуп.
Быӡбахәгьы сазҳәо
дыҟам, ишԥазуеи?
Бӷьыжәуп сызҩызоу,
ихшәалаз аӡы.
Аха, слымҳаҿы
ԥшаласк анасуа,
Иара исанаҳәо
џьысшьоит «Уԥшы!»
Аҵаҩцәа рымаҭәа
лшәуп,
Лыхцәы ацаха
аркуп,
Лара дыссируп,
дгәыкуп.
Сгылоуп иҿыцны
амшын аҿы сгылоуп,
Раԥхьа са сыбла
ахьбықәшәаз сыԥшуп.
Цас иҟарҵозшәа
уа хәыҷла-дула,
Бышьҭа хазына
анырхырц иаҿуп.
Наҟ инаскьаган
ажәҩашқәа хгылан,
Уаҟа иазонаа
шазар иԥшын.
Аха иабаҟоу
Медеиагьы дыҟам,
Таниеи Медеи
ацәыӡит амшын.
Схәыцуеит сахьгылоу,
схала сеицралоит.
606 Терент Ҷаниа Терент Ҷаниа 607
Таниа уи ажәҩаш
данылоушәа збоит.
Издыруеит дыбналан
уи ажәҩаш данҭала.
Бзиабарала
амшын ҭасырбоит.
Ижәдыруаз, ӡыда,
иқәхоит аԥсыӡқәа,
Ӡыдагь ихәарҭам,
ӡыда инхоит.
Саргьы уи Таниа
слышьҭалап ԥхыӡла,
Ус изыҟамло
ԥхыӡла иҟалоит,
Дыҵҟьап, дыгәрымып
изцәыӡыз аӡ-аҳра,
Ацәқәырԥа кыдҟьо
даап Пасеидон.
Адгьыл иахыҵәап
аԥслымӡ, ахаҳәра,
Агагьы сԥылом
ԥша-цқьак сындо.
Аха слымҳаҿы
ԥшак аахәыҭхәыҭит,
«Еи гәырӷьаҿҳәашак
суҭар сҭахуп!»
Агаҿа иқәыз
ахацәагь иҿырҭит,
Ҿырҭит иазонаа,
ажәҩаш иху…
Снеизар аҩнынӡа,
Таниа лнапала,
Уа иаҩцацәамкәа
ҩырак сзыԥшын.
Саргьы сныҵԥраан
ажәҩан ду салалт
Сара ишьҭысхыр
сылшон амшын…
Сҿынасхеит
сдәыӷба – сынасыԥ сҭалан,
Ҽыҩҵас икәаруа
амҩа иануп
Ишнеиуаз ала,
сара сгәанала,
Москва – Аԥсныҟа
иаазгап ҳәа иаҿуп.
Архақәа нсыжьуеит,
архақәа, арха,
Сдәыӷба-ӡырлашәгьы
урҭ еиҩнаҵәоит.
Ашықәсқәа, амзақәа,
амшқәа, аҵхқәа,
Ииас ицазгьы
кыр ирацәоуп.
Аха урҭ зегь
гәхьаас изкыда,
608 Терент Ҷаниа Терент Ҷаниа 60
Таниа хәыҷ лышҟа
сдәыӷба сагоит.
Ахәылԥаз ажәҩан
амза-ҿа кыдын
Амза-ҿа бзиоуп,
уи агәра згоит.
Инеиуеит еихатыр
акы иннакылом,
Сынасыԥ ацҳаҿ
инықәлоит иаашар.
Таниа – са сдәыӷба
аԥхьаҟа дгылоуп,
Аҟәа ҳашьҭалан
иааиуеит абар…
Аҵаҩцәа рымаҭәа
лшәуп,
лыхцәы ацаха
аркыуп,
Лара дыссируп,
дгәыкуп.
1967 -1980 ш.ш.
САШЬА УАХЬ
Сыжәҩа иқәҵан сара аҵх еиқәара
Иаԥызгалоит, абар, ашьыжь шара.
Стәоуп, исыхьыз сеидру, са сгәаҭеиуеит.
Гәыла – ҳашҭа сықәуп, уа снеиҩеиуа.
Сгәаҵа иҵхо иалагеит ҳаҩны, –
Ҳшымҳа игылаз ҳашҭа зегь хҩаны;
Уаргьы мыцхәы сгәаҵа уҵхоит, Тата,
Иугәалашәома, усҟан ҳаҩны, ҳиарҭа?
Ишԥахьшәашәаз, уажә иубама ҳаӡын,
Ҳан-ҳазхылҵыз, ҳахьцалакгьы дҳацын.
Нас, иаҳԥырҵит урҭ ашықәсқәа бналан,
Аха усгьы сгәы иҭахеит акала…
Мшәан, ирыцҳаз ҳани ҳаби ракәын,
Рыԥсҭазаара – уи зынӡаск илакәын.
Иаҩцацәамкәа қәацә хәыҷык рызгылан.
Уи лашан, агәы разын зегь рыла,
Ицырцыруа рашҭа дугьы цқьан,
Иаҩцацәамыз гәашә хәыҷык аҿан.
Аӡә данҭалоз – иаатуан аҷараҳәа, –
Асас гәыраз имҩахыҵра иаҳәон.
Идгьыжьыла иара имаҵ руан.
610 Терент Ҷаниа Терент Ҷаниа 611
Урҭ аԥсаатә иаҩызан, иԥыруан.
Рҽабызшәалагь амра еиԥш иҟәандан.
Аԥсабара ахаҭа иаҳамҭан.
«Амра» арҭеит хьӡыс ҳара ҳзырԥхо,
«Адгьыл» ахьӡуп – ҳарҳәон ҳахьынхо, –
Амра гылоит адгьылаз иԥхарц,
Иаҳуалузеи, џьымхеит, усҟан ҳарҭ?!
«Ан» ҳәа хьӡыс илымоуп, ҳа ҳзыхшаз
Лара лоуп ҳәа рҳәоит «Аԥсны» зыԥшааз,
«Аӡы ахьӡуп –ҳӡыша ду зыртәоз,
Аӡы даҳәон зтәылаз иҭахоз.
Убри нахыс – еицуп есымша,
Ан-Аԥсадгьыл, Амра, Ахьӡ-аԥша,
Ан – Аԥсадгьыл, Амра, нас Аӡы,
Урҭ гәырҩада иҟамлаӡац бзанҵы!
Избан акәзар – жәытә аахыс ашәшьы,
Урҭ ирхалон, иаҭахын иашьырц,
Ан-Аԥсадгьыл иааины иахатәон,
Ҳӡыхьқәа ракәын, – наҟ иҭанарбон,
Асабицәа млагар аҭахын,
Уи шәы гәнаҳак иаларсын, ирхын,
Аха итәомызт, – иқәԥон есымша,
Ан-Аԥсадгьыл, Амра, Ахьӡ-аԥша,
Иазыртыда урҭ ҳара ҳгәаҟны,
О, иҟазҵазеи ҳанасыԥ акны?
Изӡатәузеи ҳани ҳаби роуп, –
Ргәыблароуп ҳәа, урҭ иахьа ихароуп, –
Ҳныжьны иқәҵит, рымаӡа ҳдырҵан, –
Ус иҟазҭгьы акәхап рлахьынҵа.
Саргьы, бжеиҳан уахь анеиха сымам,
Шәкы сыркуп, срыхьӡап ҳәа хыма-ԥсыма
Акы сашьҭоуп, сашьҭоуп избаӡом,
Избоит шысҳәо, абар, сышлаӡоит…
Сханагалан, уаха сымҵааӡеит, –
Уа ушԥаҟоу, ԥсшьара умцаӡеи?
Шьҭа иажәызар ҟалап ҳашҭаҿ алқәа,
Ирацәаххыран аҳардан ирықәыз
Идырҭәуан хара ҳаихәа иамкуа.
Арыԥҵәа дуқәа ауалыр иахалон.
Аҩы уҳәеит ҳәа, зынӡа иԥхеиԥхеиуан,
Згьама бзиаз ҩык сымбац уи аиуа!..
Уҩны уалгеит – иарсуп шьҭа уҵәҩан,
Амҳара иургылазгьы – цәгьаӡам,
Аслан хәыҷы ашҭа ду дахьҭоу,
Дгьыли-жәҩани рынасыԥ уҭоуп,
Уи дымиизар ҟалап аламала,
Анцәа диуоуп, хымԥада акала,
Иаиркуеит уи иҟам ацәашьы, –
Адунеиаҿ иқәызцо ашәшьы…
Шьоҭа, Гәли… Иҟоузеи рхабар,
Исзымдырыр ҟалап шьҭа избар!
Наҟ, хазы, инҭугазаап аца,
612 Терент Ҷаниа Терент Ҷаниа 613
Уажә иахьгылоу – иҟаз, ицәгьаӡам!
Ҳҵеџь ажәызаап, уи ашыцламшә ҭалеит,
Наҟ ихыуҩар еиӷьуп, џьым акала,
Аҵеџь ыҵых иҭбаау, иҵаулоу,
Аӡы ижәыртәеиԥш ауаҩы даангылан.
Уи мариам – агәыҟаҵара ссируп, –
Уи асаби даниуаҵәҟьа иироуп.
Нас ишьҭихуеит, дахьцалакгьы ицуп,
Аԥсҭазаара абӷа азҭо кәицуп…
Уаҳа иҟои, ҳгәыла-ҳазла шԥаҟоу?
Урҭи ҳареи зынӡа иҳалоу шьакоуп.
Ҭҭынаарыхҩын Вениа ес-ҭагалан,
Пила иакәзар – аԥш изҭымго далан,
Наџьнатә аахыс иҟоуп ус уи адгьыл,
Кәтолаа ракәзар – уи рыхьчоит рыԥсадкыл!
Уалсны уцаргьы ара амаҵә каршәны,
Угәы ҭынчыз, адгьыл ашәҭыц аршәуеит,
Кәтол, удгьыл гәыдыскылоит сҩықәлан,
Кәтол, удгьыл са сызнеиуам сықәлан!
Избан акәзар, ҳҵеицәа рыбаҩ амоуп,
Уи рызтатоуп, уаҟа уи рызгьамоуп.
Аха ҽԥныҳәак сымоуп уара узы, –
Саргәаҭеиуеит, ҭынч сызтәом бзанҵы,
Иацы игылаз, збаҳча шәҭыз иацы –
Дзуҵәахызеи. Иуа, ас лассы?
Алықьсагьы даҽа дгьылк изтатам,
Удгьыл заҵәык ауп иара дызшаҭо!
Толиа, иамур, дықәурԥшит адәы,
Уара дутәгәышьн, – думоуп уара утәы!
Хҩык аҵеицәа рнышәынҭра ашәшьы,
Хҩык анацәа иқәырцоит шьыжьы.
О, Кәтол, Кәтол, сара схәыҷра,
Уаҟәыҵ, суҳәоит, уҷкәын сгәархәыҷра!
Умбои, уара уашьапкра саҿуп,
Уара уоуп сызҵеиу, сызхәыҷу…
… Даҽазныкгьы сара сахнагеит.
Кәтол шыҟоу усоуп, уи сагеит.
Ҳашьцәа шԥаҟоу? Вало, нас Борис!
Ирҳәоит Иура диқәын ҳәа арԥыск, –
Резик иакәхеит уи азын ишоу,
Арԥарцәа ҳәа мзада илашоит.
Шьалуа? Уи араҟа дызбалоит,
Ус агәыраз дыҟаӡам, дҟалом.
Математик дуӡӡахеит Иван, –
Уи наукоуп – зегь рзын ишам…
Аха иизар иҟоуп, нас инхоит.
Лашарбаган ажәлар ирзынхоит.
Уаҟа иҟоуи? Шамил дубахьоу?!
Иудыруама шаҟаҩ ҳиааӡахьоу!
Ларк ихушәа – ианбанқәа разын, –
Избан акәзар – ҳара ҳзын иҩын.
614 Терент Ҷаниа Терент Ҷаниа 615
Шьха ӡыхьушәа иажәақәагьы цқьан,
Иауцәаӡамызт, игәыкын, иԥҟан.
Зны-зынлагьы усгьы ҟалалон,
Хьаак ижәлон иҩуа-икәалкәало, –
Ицәгьан усҟан иблақәа рҭаԥшра,
Иалагон игәаҵа хәыҷ ашра…
Уи харантәи амра шгыло ибон,
Ус анакәха, – амра агәра игон.
Нас иаацәырҟьеит иаргьы, шарԥазык,
Мразаҵәыкоуп иҟоу зегьы рзы.
Ашәшьы цеит, нас, наҟ ихәаш-хәаша,
Хуашьра амам ҳтәыла ахьӡ-аԥша.
Уинахыс иԥсҭазаара ҽакӡоуп,
Аԥсшәа шиҳәо уи бзанҵы дажәӡом.
Дуԥылозар – асалам сызиҭ,
Уи сыԥсымзар, ҩынтә иҿыцны диит.
… Ҳара уҳазҵаауазар, хара ҳамам,
Иқәҵит аӡын, уи агәаӷгьы ҳаман.
Иахьа ажәҩан иалалоит аханқәа,
Асасцәа-ба? Асасцәа рацәамкәа?..
Иабаҭыҵи? Ҵыхәаԥҵәара рымам,
Амреика, Африка, уҳәарыма!
Аӡә деилыхны дааиуеит маҟҿаҳәара,
Даҳзыԥшуеит иҳадиҵошәа харак,
Илакәишьоит аԥсуа иеилаҳәашьа,
Акы иҳәозаргь – дақәшәаӡом аҳәашьа, –
Еибамкызар акәхап, урҭ бызшәла
Ицәажәар акәхеит, ус напышьашәала.
Лара лакәын – ҭҭынк апакҳәа дахо, –
Патреҭ ҭыхгак уаҟа иқәкны даҵхон,
Илакәыршьон дара ирбалакгьы,
Иахәамԥшыкәа иаҩшәаӡомызт лакгьы.
Аҳҭны-қалақь џьашьатәыс ирымоуп,
Уахьнеилакгьы урҭ убоит, игылоуп,
Саҳҭны-қалақь аиаҵәара иалоуп,
Исызгәакьоуп сара уа акала.
Бзиа избеит. Уи ҟамлеит машәыршәа,
Убри акәхап сызцаӡом снаԥыршәан,
Амаа скушәа сара уи агара.
Сахӡыӡаауеит, Аҟәа сылашара,
Изызӡарызеи, џьым, уи ада схәарҭам,
Сшыназхәыцлак, иааиуеит зҵаара гәарҭак.
Саҳҭны қалақь – аԥсҭазаара иақәлоуп.
Ишԥарацәаз, рыцҳа, Аҟәа иақәлоз!
«Аха дарбан, дарбан уеиқәзырхаз?» –
Зҵаарак ауп абас сара исаҳаз!
– Дарбан уасҳәап, ҳадгьыл, еиқәзырхаз,
Уқьиан, акәхап, иарбан, нас инхаз?
– Уаҳа дарбан уҷкәынра иаԥсоу?
– Аԥсуа, – зыбаҩ ага иахьыгӡоу!
– Дызхылҵыда, ус дықәԥартә ара?
616 Терент Ҷаниа Терент Ҷаниа 617
– Ан дылхылҵит. Уи изхоит иара!
– Илазҵада, нас адоуцәа рымч?
– Амра шаша! Уи дахурҟьарым!
– Нас дҟазҵада уи бзынҵы дынхартә?
– Ан-Аԥсадгьыл! Ус анакәха, ҳарҭ!..
Аа, абасоуп, ҩыџьа са сгәаҿы.
Шарԥазынӡа аимак ду иаҿуп.
Зны еиҿыхоит, еидыххылоит зны,
Рыгәҭа сгылоит усҟан уа сласны,
Амҩа иқәуп, аҵых ҭынч ицоит.
Ашьаҿақәа сгәаҵа ианнаҵоит.
Урҭ ирҳәоит изнысыз Аԥсынтәыла,
Уи азын ианықәԥоз раҳәа нкыла…
Тата, исҳәарц исҭахыз ҽакы –
Уара уиашоуп, шәкы уркуп, зқьы, –
Аха зынгьы унеилоу ҳан дахьжу? –
Уа унапала лнышәынҭра ушьышьу?
Шәҭык еиҭаҳа, иҵых, џьым, ҳаскьынк,
Даҽак уаҳа хьаас са искым.
Уи дызхылҵыз адгьыл аҿ дышьҭоуп!
Ҳан, иудыруаз, уи лара даԥсоуп, –
Аха ҳан илылшахьоу закәу,
Уара уоума, нас изаҳәатәу?!
Иугәалашәоума, уи зынӡа дзаҵәын,
Ҳаргьы ҳмаҷын – ла лнапы ҳанын,
Адгьыл дахо, хаз аҽага лҟьон –
Азаҵәреи аԥсҭазаареи еиқәԥон,
Иқәԥон: дарбан, дарбан иҭахо,
Данкаҳалак сгылоит ҳәа деихон.
Иара усҟан акәзаргьы ҟалап,
Москва хьчаны данҭахазгьы ҳаб!
Усҟан акәхап, – иааит Кәтол ашәҟәы, –
Уи аҩызцәа роухьан даҽа шәкы…
Хаҵарыла ҳабацәа ҭахеит.
Зынӡа иқәыԥшыз анацәа ҳзынхеит…
Убри акәхап, дрыцҳасшьоит сара, –
О, ихьанҭан, аиашаз, уи лҿара.
Аԥсҭазаара бжеиҳан иџьбароуп,
Дунеихаан инымҵәаӡо қәԥароуп,
Аха ахатә ԥсҭазаара ҭахоит, –
Жәлар ирыҭоу – убри ауп инхо…
… Уаҳа иуасҳәои, абзиала, уҟаз,
Саргьы снықәлоит лассы, уахь аҩныҟа.
Уаҳа исҳәарц исҭахыз зегь реиҳа,
Уара дуҳәоит, сара сыла, сԥеиҳаб;
Аҵеџь ыҵыухуазар, нас ицәгьамызт,–
Уи авараҿ тәарҭа хәыҷык амаз…
1980 ш.
618 Терент Ҷаниа Терент Ҷаниа 619
АЛЫМ АНЫҲӘА
Аӡәгьы днымхеит уи аҽны,
Ауа, аҭахыҳәа.
Иазгәаҳҭап ҳәа зегь аҿын
Алым ду аныҳәа.
Ақәаҵаҿы қәабк акуац.
Ижәуан ахәараҳәа.
Ахьыжь, абга, амырхәац,
Уи аныҳәа раҳәан.
Амысҭхәагақәа нахьхьы,
Иалыршьуан абысҭа.
Акәац ықәын хәдацәахьы,
Анцәа иоуп ирызҭа.
Амгәа ҭарчаԥеит ачуан,
Шьоукгьы надынҵәалан.
Ашьаԥагьы уа ихҩан,
Аца ҵлақәа рцәала.
Ахаа-мыхаақәа рыфҩы,
Абнаршәы иахалон.
Шьоук агьама рбон аҩы,
Шьоукы – рҽадырхалон.
Ус ишнеиуаз ҭынч агәашә,
Аатит аҷараҳәа.
Алым ашьҭра уи аԥашә.
Рҿынархеит аџьџьаҳәа.
Амҩа рзылнахит абжьас,
Агыгшәыг ираҳан.
Алым иаман уи ешьас,
Иҟан ацқәа рхахан.
Зны инхырхуеит асаара,
Ԥыҭк аҽадырхалан.
Нас игәыднакылт иара,
Алым гәыдыҳәҳәалан.
Иашьҭанеиуан изазо,
Амшә аԥышә иҭыхо.
Саранџьума ак рыбзо,
Ацхарпа иаҿыхәон.
Хыхь иҩахан ҩ-шьапык,
Ишәаҳәон абжьала.
Иаҭахгәышьан, ишаԥыз.
Кәашаҩык дыбжьалар.
60 Терент Ҷаниа Терент Ҷаниа 61
Ари гәазҭаз абга ран.
Мышә инадыххалеит.
Ашьҭахь иҟаз кәашаран,
Ӡаралеи мгәахылеи.
Абга ацқәа уа иубон,
Ажәҩақәа кәадырӡа.
Уи иаҷыдан – иҽырбон,
Иарԥыруан акырӡа.
Алым аблақәа разын,
Иахьа уи маӡамызт.
Мҵәыжәҩада иԥрырц иаҿын,
Аха иамаӡамызт.
Ашҭа иқәлон, еилаҳәан,
Иҭәын уаҟа ԥстәыла.
Сыԥсы ҭоуп ҳәа насгьы ҳәанк,
Аџьма иавагылан.
Аџьма ҵәа-хаак аҿакын,
Уи аҽны иарҭыша.
Азшьапык аԥаҭхь акын,
Егьи – аҵарҭыша.
Уи ажакьа ду ласын,
Иаласуан аԥшалас.
Акәашараз иара ԥсын.
Аԥсы ҭан ашәала.
Иԥхашьа-ԥхаҵо ала,
Уа инҭалт ишиашаз.
Уи ишьҭанахит акәалаа,
Алым зықәиалашаз.
Иҵыгь-шәыгьын аҽада,
Зегь аргылеит бжьыла,
– Ара сыҟоуп, сыгәра га,
Уеиҵахашам ӡыла!..
Ажәҵыс аԥҭақәа хнацон,
Ажәҩан иахьынҳалан.
Уи ҷырҷыруа шәак аҳәон
Аԥсацәа рбызшәала:
«Ацәгьа-мыцәгьа, наҟ уца,
Асакара нкылан.
Аԥсынтәыла хәыҷ ҟаҵа,
Анасыԥ иатәылан!»
Усҟан ашҭа ахаҿы
Иаамацәыст агәашәқәа.
Сасра иҭалон бгахәыҷык,
Иахагылан ашәҭқәа.
 Терент Ҷаниа Терент Ҷаниа 63
Уи аҵыхәа бамбатәын,
Иԥшандаган иҟан.
Цқьа иазымкыз уи адәы,
Ишьқьыруан адәныҟа.
Абла ҷышәын, аџьымшь шәын,
Иҽырбозар акәхап,
Чыҭ халаҭшәа ак ашәын,
Еилаҳәан илакәха.
Зны инхәыҵҟьан игьагьан,
Иқәылеит нас шьапхыцла.
Усҟан авараҿ иабеит,
Иамбаӡацыз ԥхыӡла
Иаҩцацәамкәа иссаны
Икәашон акәата.
Ирзеинырҟьеит еизаны,
Уаҟа ашҭа татан.
Кәата-кәата кәаталеи,
Ашьап кьаҿқәа ҟьаҟьан.
Ҵыхәа-баба кәаҭалеит,
Иакәшан аҽырԥагьан.
Иҟыж-ҟыжуан аҟыж-ҟыж,
Иацкәашон зыԥсы алаз,
Аха иқәҵырц ианаҿыз,
Ашәҭ агәыдрыԥсалеит.
Нас ицәырҵит ахәда ҭҳәа,
Ашьабысҭа гәыраз.
Иаамысҭашәан еилаҳәан,
Ишанхон игылаз.
Ашьап ауқәа еиваԥсан,
Уи ӡысон шьацәхыла,
Акәашараз анцәа ишан,
Иқәын Аԥсынтәыла.
Ашҭаҿ асасцәа рацәан,
Иԥшӡахон аныҳәа.
Аҳәыҳә – иԥыруа рынцәа,
Исасын аӡәы ҳәа.
Уаҟа ахьыжьгьы сасын,
Тәамҩахә амаӡамызт.
Ашәа цәырнагарц иаҿан, –
Иаманшәалаӡамызт.
Ахьаԥарчгьы ашҭа иҭан,
Иалыҳәҳәон агәырқәа.
Уи ашоура цгьа иакуан,
Избан акәзар – кәыркәан.
64 Терент Ҷаниа Терент Ҷаниа 65
Аты, ҽынлан, илашәын,
Иҵысуан аӡамҩа.
Алашьцароуп иамоу хәшәыс.
Алашьцароуп амҩа.
Сасра иҟан ахьшьыцба,
Икакон арцынак,
Уажәы-уажә иакуаз, аӡба,
Ԥсуа ԥсыӡ хазынак.
Аҵла иқәтәан ашьхарҵыс,
Еиқәаҵәаз ардәынак.
Иҟан ҵыԥх ииз асыс, –
Урҭ аныҳәа рыман…
Ус игеит аҟармаҵыс ,
Абжьы гәыҟаҵаган.
Уи ԥыруан зегьы ирхыс,
Иқәын ашьха, ага.
Ацәа иалҵит изаҳаз,
Ацәа иалҵит Алым.
Уи абжьы-хаа иреиҳаз
Зеигь иреиӷьыз малын.
Аӡәы ҳамҭас иҟаиҵон,
Ахьеи ацха хьшәашәеи.
Егьи ҳамҭас иԥхьаӡон,
Акәашареи ашәеи.
Абга, алым, нас акәты,
Ажәҵыс уҳәарыма,
Уи аныҳәа инаркны,
Ҩызароуп ирымоу.
1995 ш.
Ииун-ииуль.
