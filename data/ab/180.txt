Аԥҳәынҭшәҟәҭыжьырҭа
Ҩ-томкны.
Актәи атом.
Ажәеинраалақәа
Аԥҳәынҭшәҟәҭыжьырҭа
Д. И. Гәлиа изкны
Ажәҩан дуӡӡа шанханы,
Адгьыл дуӡӡа иазыԥшуан.
Аурҭ ашьхақәа рханы
Иқәсуан, амитә арҵысуан.
Аӡә иԥсы зегь раӡаны
Уск иахҭниҵеит, ҳаиқәирхон.
Арахь, хаҭала дхәыҷӡаны,
Амшын дуӡӡеиԥш дыцәқәырԥон.
Ашьхақәа ирзымҳәоз маӡажәак нархыԥраан,
Аӡиас, абӷьҩеижь еиԥш, имҵарсны ирцәагеит.
Рыԥшӡара сеилаҳан, ҿаасҭит сырхыбаан:
«Са соуп шәҭынха дуҵәҟьа, аха сшәымбеит».
Амҵәыжәҩеиԥш еинырҟьеит аҵлақәа рымахәқәа,
еилыскааит гәаныла излацәажәоз рбызшәа.
Бӷьыц заҵәык камшәакәа, иҟам инымхакәа,
Аҳәара зылшаша абра са сыгәшәа.
Адгьыл аҳаскьын еиԥш аччаԥшь наҿықәххит,
Ашара иациуеит шә-насыԥ ссирк ара.
Аҟармаҵыс ашәақәа аԥхыӡ хаақәа ирылнахит,
Ара адгьыл иақәашьуп аира, аҿара.
Арҩашқәа хцәышлан ашьхақәа ирықәуп,
Аԥша аҽеиԥш иӡыӡымкуа инархьысны ицауеит.
Уи амҩа ладароуп, ҩадароуп, ихықәуп,
Аха арҩаш ҭакнаҳа аҿҟьараҿгьы ииуеит.
Ара ажәҩан ҳалалуп, ара адгьыл ҳалалуп,
Ара амҩақәа гәыӷраҵас иааигәоуп, иагьхароуп.
Ҿароуп, иагьнасыԥуп, инымҵәаӡо малуп,
Ара аламыс, ашьхеиԥш, иузеиҭамго иӷәӷәоуп!
Аурҭгьы абраҟа иаҳәынҷеит мчык,
Иҭаслымны аҭраҵәҟьа иҭатәоуп.
Аԥшӡара аҭаауеит адгьыл ҽазнык,
Ахьтәы шькыл иангылеит, ихиоуп.
Амрагьы аацәырҵын ашьха аханы,
Ус аблақәа ахаччо икацеит.
Аԥсуа кәадыр еиԥш, ахәы ԥшӡа рхианы,
Ааԥын ссир ниасны ицеит.
Иҭынчуп амшын, рхәыцрақәа ирылнахуам ашьхақәа,
Ацәқәырԥақәагь гәамҵуам,
иргәыбзыӷны аҟәара ҿанаҳәоит.
Аԥшаласи аурҭи аҭоурыхаҿ рышьаҭақәа анымхӡакәа,
Уазыӡырҩыр амшын, алакәеиԥш имгәамҵӡакәа иаҳәоит.
Асаркьа иаҩызоуп, ажәҩангьы цқьоуп уаныԥшылар,
Аҭыԥҳацәа ссирқәа реиԥш, ашьхақәагь ԥшуеит ишанхан.
Ԥсҭазаароуп иҟоу, аҩыза, уара ҭыԥкаҿ умгылар,
Аԥсҭҳәақәагь халом, аԥхыӡгьы зынӡак агәра умган.
Ашәоуп араҟа ауаҩытәыҩса игәеисыбжь зныруа,
Аӡыхьеиԥш ииуеит аҵеицәа рыԥсҭазаара ара.
Кәыдры-лас ҽыҳәҵәыла инеимгәҳәаны хаҵаҵас ируа,
Амшаԥы иузаҩызаз, аҩыза, уи ила аҭаԥшра.
Ауаҩытәыҩса иеиԥшуп, амҩақәа ироуеит ахьаа,
Ушьҭақәа рнымзар еималоит, аужәра иагоит.
Ари адгьыл ду ақәлара, аҩыза, иуқәашьхазар заа,
Цҳак анузхымҵа, аҵысҭреиԥш удунеигьы бгоит.
Аԥсҭазаара ҳамҭоуп, зныкоуп ианишо изшоугьы,
Убриак ауп, аҩыза, адунеиаҿ иҟоу хәы змам.
Иоур ҟалоит аҳамҭа изыхәҭоугьы, изыхәҭамгьы,
Иузырымҳәааит, сҩыза, иоуз «аҳамҭа» ихәҭам…
Ундәылҵ. Ақәа ауазаргь аҳаргь наухаргылан,
Адунеи иахьа алакә цыԥҵәахеиԥш иԥшӡоуп.
Удақәа рҭахәмарра иаҟәыҵт ушьа, аҽыннакылан,
Улахьынҵа хҿа зцым хыцҵас ирххоуп.
Уаҟәыҵ! Иумгәырҩан угага уцдәылымҵыр,
Алаҳәа ақәра нуҵаанӡа иуԥылом аԥсра.
Аха уԥсы ацамҭазгьы ма жәаԥхак наухылымҵыр,
Ахаҳәҵәҟьагь ухьшәашәацәоуп ҳәа иазхҩом удамра.
Ҿымҭӡакәа дцон деихашәы,
Издыруамызт иҷкәын иԥеиԥш.
Ус иаразнак иԥсахит иԥшшәы,
Аҳәҳәабжь иӡываст афеиԥш.
Оадгьыл убас игьежьит,
Ажәҩангьы еикәаҵәит зынӡа.
Аб рыцҳа зныкԥсра дыԥсит,
Игагоуп игылоу иҭааӡа.
Адашшылацәа илабжьоит: «Дад,
Инхаз урызхәыц, уҽырӷәӷәа,
Уа уоуп издыԥшылауа, раб,
Уа уоуп изыжьжьаша уаха».
Адгьыл ду аӡеиԥш изазон:
«Сыҷкәын уажә днықәтәоит, шәааиԥеиԥш…»
Ажәҩангьы еикәаҵәит, ибон,
Амца зыцрасыз абӷьеиԥш.
Шьацәхыԥла ашҭа цәыҳәҳәаны,
Иҷкәын дахьыхәмарлоз инеит.
Акәыба шьҭадырст иларҟәны,
Уи ашьҭыбжь «Абзиараз» аахгеит…
Ал. Гогәуа изкны
Са сымра ԥхеиԥхеизар, са сыжәҩан кеикеизар,
Са сыдгьыл мгәаҭеизар, о, сгәырӷьеит рацәа.
Мшәан, сҽаӷәраҵәҟьа скызар, санақәтәа имаапкызар,
Уи рашьҵас иԥрызар, са дсыман Анцәа!
Са сымҩа лашароуп, са амитә сылшароуп,
Са аҿыцқәа сыԥшаароуп, санықәла адунеи.
Уа саԥхьа унагыла, сануга хара гәыла,
Санурԥыр жәҩангәыла, уаҟа ассир сымбеи.
Сгәы мцози иҭыԥраа, са сышьха снахыԥраа,
Уи сӡыхь хәыҷ ахьыҵкәраа сыла ианаба.
Сымцәажәарц инамчны, дунеи ссирк инамԥҽны
Урҭ сышьхақәа иргәамчны исоут лабҿаба.
Са сымцажәла хәыҵышьшьаа, исурҵеит уара ахәыцшьа,
Урҭ ҳашьхақәа рхыҵшьа шьҭа сақәшәарц схаҭа.
Жәҩан сиеҵәахә кыдзар, уа ууал дуқәа сыдзар,
Са сымҩа насыԥзар, ихаауп уара улакҭа.
Уа ӡымшынк инырны, са сҽыз хәыҷ кәарны
Адәы инықәсзар ихәмарны, ишақәкыз шәнацәа.
Урҭ сашәақәа анысҳәо, нцәаҵас са сызмыҳәо,
Сҟаиҵазар сгәы рзыҳәо, са дсымоуп анцәа!
Ари аҵх анҭынчу аԥс иеиԥш,
Дгьыли жәҩани жәак анырҿымшәо,
Са сцәырҵуеит, амарџьа, шәаасԥеиԥш,
Сшәыцуп аӡә сылаԥш нашәхымшәо,
Зегь сзеиԥшны саутәаху сышәцәымшәо,
Ари аҵх анҭынчу аԥс иеиԥш…
Сасхьаақәа зынӡа сеимдырххоит,
Ашәхымс аҟны итәазаргь уи саџьал,
Ацгәеиԥш ахы снықәсыр сҭаххоит,
Агәы иҭоу ҳәа егьсыздыруам, са схәаџьам,
Имцәажәац макьана аҽырџьаџьан,
Са схьаақәа зынӡа сеимдырххоит.
Ах, иааҩуеит џьарантә аԥша абжьы,
Уи аиҩхаа иацәцеит ишуазыруаз.
Мшәан, иқақаӡа изгылеи схәы-сжьы,
Са сҟынӡа уи шааӡоз сымдыруаз,
О, аиҩхаа, ачымазаҩ гәыраз,
Уахак схы ҭнаҟьоит уқьыбжьы…
Амрагь иацәыӡит аԥхарра,
Адунеи зегь ахашҭны иҭашәоит.
Иҟаӡам уаҳа лашара,
Иҟаӡам уаҳа каԥхара,
Ҳгәаҵақәа ашара иазымлашьуеит.
Ажәҩан инагәылҵәраауеит амза,
Аԥсҭҳәа анацәкьарақәа ирхоуп,
Смаалықь хәыҷ уцәырҵаанӡа узбада,
Згәаҵа уахашәада, узызҳәада?!
Хымԥада мшыбзиак уазҳәоуп…
Аҳаскьын ԥшқа иаҵәаӡа,
Ашҭа иқәыҳәҳәы иаауеит.
Акгьы ахьықәымиааз ҽыҭк ҟаԥшьӡа,
Амра-ца абла иарӡыҭуеит.
Уанӡа ианнеи адгьыл ацәа шьышьуа,
Ихынҳәит аҳа шәшьыра ԥхашьауа!..
Иҟоуп ахьаа,
Иузгәамҭо, иузҿамҳәо –
Уҩызцәа урызгәаан,
Уандәықәло урҿаҳәҳәо.
Убз назхьысыз,
Ицәа зегьы ихыхуп.
Узҵысыз, узхысыз,
Зегьы уара урҿыхуп!..
Уаагыл, уҳарҽеип,
Ԥсыцқьак ухазар.
Абацә агәаӷьқәа реиԥш,
Агәырацәа узҭамзар…
Уҽгәоумҭар заа,
Угәаҟуеит, уҵәаҟуеит,
Иҟоуп ахьаа –
Уламыс иахьуеит…
Маиана дыцәазар дҭахәхәа,
Лангьы аԥсаатә еиԥш дааԥсаны,
Лҽеидыԥсалан, ҭынч уаха,
Дықәиоуп лгара аханы.
Ацәа сзалалом сара,
Уахак срызхәыцуеит срызгәыкны.
Ах, Маиана хәыҷ бара,
Ԥхыӡла бааи нас, бԥырны!
Изури, салан аԥхыӡ,
Исымбакәа икаԥсеит абыӷьқәа…
Аҵлақәа, ишәоуит ацәыӡ,
Шәгәы шәанаргазаап ақәа.
Уашьҭан ианышәзасуа аурҭ,
Шәҭалар ҟалоит шәыҿшәаны.
Шәымахәқәа ӷәӷәаз, абааԥс, урҭ,
Иԥҵәоит ианышәцәеинҟьа ишәаны…
Сгәаҳәарақәа зегь быӷьҵас икаԥсеит,
Ҭагалантәи абаҳчеиԥш сдырҳәызшәа.
Икьаасуаз аурҭ ԥшӡа убас сарышәшәеит,
Сархагахарц, сардагәарц аҭахызшәа.
Аха сқәыԥшра мцеит исыхшәаны.
Иԥшьаз аџьареиԥш исхаршәын.
Аурҭ ԥшӡа дзаламлеит аԥсцәаҳагь дшәаны,
Аԥсра иацәшәо агәыҭҟьаҵәҟьа изҭаршәын!..
Амшын еиԥш адгьылгьы цәқәырԥоит,
Аҿықә иқәуп ауаа еижәхысло.
Ишхәыҷу аӡсашьа днарҵоит,
Адгьыл мшын рымҵәыжәҩа хырсло.
нас идәықәлоит ицәқәырԥаны,
Ауаа раҟара ицәқәырԥоу дарбан!..
Ашьхақәа, аԥҭа рхарԥаны,
Ҿымҭӡо игылоуп рхәыцра рҽаҭан.
Амшынҵәҟьа иҟаӡам ухабар,
Адгьыл иқәлеит ауаа еижәхыслан.
Џьарак рҭыԥаҿ иҭатәар
Ҟалом, идәықәлеит, аа, ихыҵны.
Адгьыл рхашҭит ҳа ҳагәқәа,
Ҳшьапқәа аӡышеиԥш адгьыл иаҳәоит.
Иабаҟоу ҳашьхақәа, ҳахәқәа –
Адгьыл сқьалаҿ ӷбаҵас иҿарҳәоит.
Амшын ду ӡиасла еибаркуп,
Аха аҽырхәашьны зныхгьы ихыҵцәоит,
Ҳашьха ҟәышқәа ирҳәоит, иԥшуп: –
«Амшын хәыҷы-хәыҷла аҽарыцқьоит…»
Бҵәыуабжь сарҭынчуам са ԥхыӡла,
Былаӷырӡ сгәаҵа иҭаҭәоит,
Бсызхәыцла, о, сан, нас, бсызхәыцла,
Быҷкәын мцашырак сарҭәоит.
Аҭынчра са иабасҭаху, ҭынчрам,
Са ԥсҭазаарас исшьауа, мап.
Санымбылуа цәаныррала сҩычан,
Сгәы аисраҵәҟьа ахашҭыр ҟалап.
Иагьараан рцәа салҵхьеит сыццышәхан,
Са сашәақәа исышьҭоу сзыблырц.
Аха амца шнасыԥу сазхәыцхьан,
Сацәымшәакәа ишьҭысхит акәиц.
Сан, мцала ибылхьада ба баҟарагь,
Ҩ-ашәак бцәа иалҵыз бцәыԥсит.
Мшәан, иҟамкәа, иҟоуп аԥсраҵәҟьагь,
Аԥсраҵәҟьагь ԥсызхоу арӡыҭит.
Са саақәыххит аамҭа усцена,
Аҭынчра мыцхә иумԥаа уԥхьарца.
О, изҩыда, изыӡбада «елана?!»
О, иашәаџьҳәаҩыда Леуан илахьынҵа?..
Абри ахаҳә хәыҷ, ашәышықәсқәа ирылсыз,
Абри аҭыԥаҿ имҵысӡо ишьҭан.
Шаҟа гәнаҳа, шаҟаҩ рышьҭа ахысыз,
Аха разҟымҩак ианымшәалацкәа иԥшуан…
Ааигәаӡа амра ашьхақәа иаархәыҵшәан,
Уажә сыбла иаахыҷҷалеит иаҳагьы.
Ахаҳә хьшәшәа шкашәаз еиԥш исымҟәыҵшәан,
Срымҟәыҵшәарымашь сыжәлар схаҭагьы?!
Иахатәи аҵх ауп иахьатәи сымш агара зырҵысы,
Сҿара ашәақәа ашәырҵлеиԥш ирхьынҳалоуп сыԥсы.
Аӡәы иеҵәа знымԥшылац мҩахәасҭак сазыԥшуеит,
Аӡәы ишәаԥшь сшахӡыӡо исыцәҭашәар ҳәа сшәауеит.
тәым дгьылк снықәгылазшәа санаақәха алушәак,
Сасрыҟәа ихҿеиԥш ажәҩан исцәалаӡт ашәак.
Ршьамхқәа ҵыркәакәан иахьӡаагыло иааԥшуеит ишыԥшыц,
Сышьхақәа ааигәа амшын зҟәырҷахак амырҵысыц.
Еибарххоит, иҿаҳәатәхан зцәеи-зжьи иаԥырҵуа агәқәа,
Ишеибарххо еиԥш, исцәымҩасыз мыш ҭацәык адақәа.
Иаҵәахрушь сашәақәа сгәы ҭызшьааз рыхәҭак,
Ихьшәашәаӡа ахаҳә хаҿра шьҭызхыз қьаԥҭак?
Ауаҩы дшаҳәо гәеисыбжь згым шәахаак аира,
Ҳаӷоу илахьынҵоуп фҩы зхым ашәҭ афҩра.
Мап, сышьҭахьҟа схьамԥшкәа шьаҿа ҿыцк ҟасҵаӡом,
Ижәдыруазааит, сара уажәшьҭа аӡхьамԥш сызгаӡом…
Аԥша зхьысыз абӷьқәа
Аҵла иҿшәоит.
Зынӡа имыргәаҟӡакәа рыԥсқәа
Ҵаҟа икашәоит.
Аха амахәқәа гәырҩоит,
Зыбӷьы зыҿшәаз,
рнацәкьара хәыҷқәа рыцәҩоит,
Иӡырц нас.
Дара аныҟам, ашәахәақәа
еилыџьџьоит.
Дара аныҟам, зегьы рхырҿқәа
Гәырӷьо иччоит.
Дара аныҟам, ҭыԥҳак
Мыцхәы дгәыкуа,
рыҵла ашьапаҿ лҽыԥхьак
Даныԥшуа,
Зегь ирылхәдахан дара,
Иӡуеит, иӡ.
Ҳабжьаӡуама ҳаргь абра,
Баша цәыӡ…
Ладантәи аныхеиԥш ииасуаз ԥшак,
Ашьхақәа ирыбжьыԥраан иасит ашақә,
Сымбара гәхьааган шәыԥшуазма ҳәа имҵааит,
Анԥса леишәацәгьа аҽылҩызатәны иаҳзааит.
Ԥсҭҳәаҵас аҵх аҭынчра ахатәан,
Ауахәамаҿ еиԥш аҵлақәагь хырхәон ишәан.
Ақьиа игәеиԥшҵәҟьа аҩны ашә аанартит.
Алагьы абарҵа идәылнацеит, «ҭиҭ!»
Иангәанаҭа амза хыхьҟа инаԥшын,
Абхәа иҿы ицәырҵыз ҭацоушәа иԥшын,
Макьана ицәыругои аҳәоушәа бласы,
Ҳамҭас идәықәнаҵеит аԥсҭҳәа ркасы.
Ркьатеиах ԥыҵәҵәазшәа ашәҭқәа ҿышәшәеит,
Иблыз акәиц еиԥш, ӡыркәикгьы кашәеит.
Ктрисаҵас ԥсаҵлакгьы ҭаҵәит ахәамц,
Ҳарҭушәа кәытқәакгьы лбааԥт ианырҟәамҵ.
Рҭынчра рыхнахын абырг ихҭырԥеиԥш,
Ишгылаз ашьхақәа иазхәыцуазшәа рԥеиԥш,
Адунеи аблақәа анаахт, ианша,
Мшәҵас аҭыҩра иҭалеит аԥша!
Аԥсреи аԥсҭазаареи рханы,
Сгылан шәымҭак сшанханы.
Адгьыл сықәбылхьан сӡыҭны,
Ажәҩан гәашәқәа зегьы аартны,
Са сызҭаломызт уажәшьҭа,
Ишәҳәа, иабанҵәарыз суахҭа?..
Адгьыл иқәын шьоук рыԥсы,
Адамра иацәымшәоз сара сзы,
Урҭ сыргәылазар саргьы,
Рнышәнап иалазар сыԥсгьы,
Схы зырхьызмыгӡоз закәи?
Сымацара истәызма уи?!.
Аԥша, аԥша,
Усҟәаҵ, усҟәаҵ.
Избеит улша,
Сагеит ухыԥша,
Иԥнаҵәеит сыхша,
Сдац, сдац.
Имцеи схәыҷра,
Уажәшьҭа сԥырӡом.
Сҵеи сара,
Суԥылт уара,
Ианаауга аԥсра,
Ажәак сҳәаӡом…
Улеигәышьа, ашәаџьҳәаҩ,
ираҳәагәышьа ирзыҟалаз,
Ишԥоуури, иузыҵәахуам рыҷкәын иԥсӡы.
Иарбану дхәызҵәаз иаразнаказ хыкәалаас,
Ишәызшәа ҳамбазиз иқәыԥшра акәылӡы.
Лылабжыш мшынха иан иналгәыҵашып,
Ҳаӷеимшхара, даблып лгәызегьы ҿҟьаны.
Аԥсцәаҳа уа уакәушәа дудҵәаалан лҽылхәаҽып,
Амарџьа, лҽылшьыр ҟалоит унапаҟны.
Зныкԥсра ҳаԥсыҵәҟьеит араҟа иуԥылақәаз,
Иааура-иаҳҳәара ҳақәшәом, иубоит.
Улеигәышьа, ашәаџьҳәаҩ, ираҳәагәышьа ирзыҟалаз,
Угәымыжда, ахаҳәеиԥш иӷәӷәамзар, еиҟәжәоит…
Амшқәа ниасуеит рылахь еиқәышьшьы,
Амшын иаҵәа рымҵәыжәҩақәа хырсло.
Сгәыӷрақәа имҟәылӡа инархатәахит ашәшьы,
Мҩа лашьцоуп сашәақәа знысло.
Анасыԥ кәармак ацәаара збаӡом,
Ақәа иархәмарыз ашәҭбӷьеиԥш иҿшәазшәа,
Сцәаныррақәа сылаԥсит, анкьеиԥш сбылӡом,
Сгәыҵәҟьа ҵәагәаӷьҵас иҭшәазшәа.
нас, исзынхазеи, исзалои адунеи,
Шәарҭ сашәақәа амҩа шәаркаран,
рыбжьысшьа шәанақәымшәа аԥсреи абзареи,
Аԥсҭазаара шәцәыӡит са исхаран.
Анхаҩы игәырҩаӡом имҵәыӷьаз арыц,
Адгьыл ацәеижьи иҭаԥсызар.
Аха сашәа, сыԥсы, са схәымпал заҵә ахыц,
Ԥсроуп, ухаҿы агәҿыӷьра еиқәаҵәа анызар…
Акалашәа ишоуп адунеи,
Ишыҟоу уазхәыцыр уааҭгылан.
Имажәӡо аиашаҿ уаннеи,
Инымҵәаӡо амцгьы аауԥылан,
Ҿаанаҭуеит: маҷӡак уаатәеи,
Ауаҩытәыҩса, ариаҟара уангәаҭеи,
Иуасҳәап изакәыҵәҟьоу адунеи!..
Амц ныха уфароуп уара,
Аиаша умырҽхәароуп ара.
Асабаԥ уашьҭамлан, џьым,
Аԥхӡашеи аџьабааи маҭәахәым,
Адунеи ду иааҳакәыршан мцуп,
Алафи ақьафи еицуп.
«Иабаҟоу аиаша?» – уҳәҳәеит,
Ахыжәлеиԥш иузааргоз џьушьон!..
Аиаша аԥшшәызегь цахьеит,
Аиаша агәҭаҵәҟьа рфахьеит!..
Уи зегь уа ула иабагәышьон.
Уажәраанӡа уабаҟаз уара,
Ианыцәгьараха аума уанҿыха?
Иугон зегьы араҟа рыгәра,
Иҭоуҵоушәа убон зегь ухәура,
Ирымамкәа тәаха, аԥсыха.
Аамҭа зегьы ниакәкәа ицеит,
Иааилалеит, иԥсыда, инхада?
Асаранџь анырзушоз иумбеит,
Ацхаҟәа иалаз – иагеит,
Ҽак акәым, ухы знуҟьо аӡәы дубанда…
Деиԥшуп уи ахра ҭакнаҳа,
Иаҿиааз аҵла изаҵәу,
Диеиԥшуп иззымчҳаз уаҳа,
Ҭагалантәи аҷыхь иҵәыҵәу.
Ианасуаз урҭ ахрақәа рӡыӡо,
Аҵлақәа аӷәыхт аԥшаӷьы.
Усҟан даҩызан уи ҿымҭӡо,
Аурҭ еиқәа иаццоз абӷьы…
Ашәшьыреиԥш, ианааиуаз рымбеит,
Аԥсра хьшәшәа аалагылт рышә.
Илақәа ааԥшуан, игәра ргеит,
Аха ашьҭахь данамарда анышә,
Изҭамԥшит уи уаҳа илакҭа,
Ирдырит имҩашьахуа иԥеиԥш.
Рыӷзбжьы геит ҳаӷеиҭа,
Игәыҭшьаагаха аҵла ахжәабжьеиԥш…
Умҵәыуан, ақәа, аӡӷаб ссир дыцәоуп уаха,
Ирҭалоит лдақәа ԥхыӡ хаак ашьеиԥш ирҭахәхәа,
Кыри-кыԥ, кыри-кыԥ, кыри-кыԥ, кыри-кыԥ!
Иччоит абыӷьқәа, аҵлақәа ркалҭқәа дыршәшәоит,
Узҵәыуои, ақәа, аӡӷаб лыԥхыӡ хаа уршәоит,
Кыри-кыԥ, кыри-кыԥ, кыри-кыԥ, кыри-кыԥ!
Зны аԥсаса сыхьчон, ахра саҿамзи сеимдо,
Сыџьмақәа упҟеит, уааҟәымҵӡакәа уфархьнап иарго,
Кыри-кыԥ, кыри-кыԥ, кыри-кыԥ, кыри-кыԥ!
Аҿарпын шаурҳәо, ишеинуҟьо амахәқәа – ишоит,
Аҭаца дааргазшәа, ахыбаҿ уцәыкәбарқәа кәашоит,
Кыри-кыԥ, кыри-кыԥ, кыри-кыԥ, кыри-кыԥ!
Умҵәыуан, ақәа, аӡӷаб духыччап улбар,
Рӡамҩа иахьыкәкәа, лышәҭқәа ирыхьшуп уцәыкәбар,
Кыри-кыԥ, кыри-кыԥ, кыри-кыԥ, кыри-кыԥ!
Уи дгәырӷьаҵәа, зны ҷкәынак диԥыларц данцо,
Лыхцә-цырақәа урылатәарц лымҩахь уцәырҵып уҽкынҵо,
Кыри-кыԥ, кыри-кыԥ, кыри-кыԥ, кыри-кыԥ!
Иудыруеит узызцо, лымца унахьыст, ушбылуа,
Аха иухылҵуа аԥсыԥ уахәаԥшуеит насыԥс ишьауа,
Кыри-кыԥ, кыри-кыԥ, кыри-кыԥ, кыри-кыԥ!
Игәырӷьоит ақәа, иадыруеит, ашамҭаз ихкәоит,
Иҵәыуоит сгәы, сышьҭрақәа лааҵраҿ ирбоит,
Кыри-кыԥ, кыри-кыԥ, кыри-кыԥ, кыри-кыԥ!
Амш аԥсы ахыҵра иаҿуп,
Абзиараз ҳәа ашәҳәа наӡаӡа.
Ахәылԥ шәаԥшь ссиршәа игәкуп,
Аӡамҩа арцәаакит алаӷырӡ ӡаӡа.
Сишь, аамҭаҵәҟьа иумхуп убжьы,
Аԥшӡара иаҳәоит уажә ашәахаак.
Уишьырц, аха иуимырхьырц ужьы,
Аԥшқа хәыҷ дыцәоит дҭаҳәахаа.
Агәаҟашәа зҟырҟы архәыхәыз, шьоук анындәылҵ, ианша,
Зыԥшқа дзымҟәыҵырхыз амҳаџьыр леиԥш, иҵәаа-ҵәаауеит аԥша.
Кьатрацәҵас иҵыс-ҵысуаз, напык иананырҵалак рԥеиԥш,
Рлахьынҵа ыӡуан, зны зҟәырҷаха иашьҭаз ацәқәырԥеиԥш…
Аха шәақьеибагаҵас дара ахаангьы ахаҵа-гәы рызҭан,
Рыламыс еиԥш, ртәылеи рхәышҭаарамцеи хьчан.
Иахьагь зымҵәыжәҩа кәадоу аԥсаатә еиԥш,
аурҭ шәышәуа ианаҳхоу,
Издыруеит сара сыдгьыл
урҭ рыбаҩқәа ишдырӷәӷәо…
Шәкасқәа, шәкасқәа
Ицеит ишәхыҵ.
Ихтит шәыхқәа,
Иауеит ақәа,
Агәырҩа иацәынхаз
Иакуп шәгәы ахыц.
Ақәа, ақәа
Уаҟәыҵ, уаҟәыҵ.
Ирыҭ ркасқәа,
Ирыҭ рыԥсқәа,
Урҭ рылабжыш збаз
Уизхәыц, уизхәыц…
Сарҭынчуам сыгәҭыха, амцеиԥш исыжәлоит,
Схьаақәа сыркызаргь сырблыртә сеимырхха.
Сҽеиқәа цыҩцыҩуа иаразнак сынҽыжәлоит,
Аԥшаҵәҟьа саԥыҟьан сцоит сџьашьатәха.
Сарҭынчуам сыгәҭыха, сцалароуп сышзахәо,
Са гәыӷрак зысҭаз зегьы гәырӷьо иааԥшуеит.
Ианысымҳәо: «Сыдгьыл агәаҟра сабахәо?! –
Сыжәлар зегь рыгәнаҳа сҿаҵәан схәаҽуеит…»
Адгьыл уҟәыш ажәа иахыԥахьоу дарбану,
Уара уԥсҭазаарашәҟә ҳаԥхьоит еихыршәшәо.
Изымҵо, дахьымӡо, ма иара ихарану,
Уԥышәара дзахымсрашәа днеиуеит аӡә дуцәшәо.
Адгьыл, адгьыл, адунеи ҳақәуҵоит ҳшаны,
нас уцәа ҳазҭоуԥсои асеиԥш ҳархәашаны?..
Иҵысуеит, иҵысуеит,
Иҵысуеит агара.
Аӡә дыԥсуеит, аӡә диуеит,
Аӡәы иуеит ачара.
Иҿышәшәоит, иҿышәшәоит,
Иҿышәшәоит абӷьыцқәа.
Аӡәы изоит, аӡәы ишәоит,
Аӡәы дцоит дымхәыцкәа.
нарҭаа иит, нарҭаа шәит,
нарҭаа гылт аамҭаказ.
Аӡә дырхәит, аӡә дыршьит,
Аӡә дымқьит хҿаказ.
Лахьынҵоуп, лахьынҵоуп,
Лахьынҵоуп ҳахҭысқәа.
Зегьы ҵоуп, зегьы ҟаҵоуп,
Зегьы рҳәаа иахымскәа…
Аҵлақәа, аҵлақәа,
Ишәшәышәҵеит шәыҵкқәа,
Акәашаҩ-ӡӷабцәа реиԥш
Ишәықәыԥсоуп шәыхцәқәа.
Шәымахәқәа гәырӷьан,
еинырҟьоит рнапқәа,
Шәшьа шкәакәа рҭахәмарит
Ишәцәылҵхьаз шәдақәа.
Игәылптыз апатҟәырқәа
Ирхылҵып махәҭак,
Рыфҩыхаа ԥсырмаҷган
Ишьҭырхп жьымжәақәак.
Шәымаҭәа шәшәыхны,
Усҟан шәҽырбоит,
Ҭагалан ахьшәывсуа,
Алаԥш ԥхашьоит.
Ибырфынха шәыхцәҩеижьқәа
Ҵаҟа иахькаԥсо,
Аԥша рылахәмаруеит
Ахәыҷ иеиԥш иԥыжәжәо.
Ҳцәа ԥшқа ҟәымшәышәми?
Аԥсабарахь шәҵаауеит,
Аҭыԥҳа ԥшӡа шәахьылбо
Лгәы ҭыԥсаауеит!
Иааԥшит ари адгьыл агәаӷқәа,
Ҵладацҵас иахьыҵыҳәҳәо убоит.
Иумуит уара еиҭах иумыргәаҟкәа,
Изҵымҵша гәырҩак иаургоит.
Машәыршәа иац иқәлаз уреиуан,
Иахьа аԥшәмацәа рымакра уаҿуп.
Уаагыл! Ари адгьыл уамеисан,
Аныха иаҩызоуп, имчуп…
Ажәҩан ахаан иазымҳәац маӡак
Аҳәарц аҭахушәа, адгьыл инахәаԥшит.
Адгьылгьы акалашәа аҽаԥсахт зынӡак,
Ҷытбыжьгьы гомызт, иаразнак зегьы ахәаҽит.
Уажәымзар-уажәы, иаацәажәап абар,
Маӡа дуӡӡак рҳәоит урҭ инцәыҵакны.
Ииашам ауаҩытәыҩса угәра рымгар,
Улахьынҵа рыӡбар уара иуҵакны.
Улымҳақәа нкыдуҵеит, ирҳәо саҳап,
Уазыӡырҩырц иақәукит урҭ рымаӡа.
«Мшәан, адгьыли ажәҩани иагьахк рҳәап,
Сара сзыцәшәаша ус сымаӡам…»
Ажәҩан ду аблеиԥш ицқьоуп, иразуп,
Адгьыл ду ӡмыжьҵас ихыԥшылоит.
Зхаз аӡсашьа зҵаз, уи итәы хазуп,
Ажәҩан ду аҳақ еиԥш иԥылоит…
Амра исцәаҵәахт маӡак,
Ажәҩан ду акәа иҭаҳәҳәа.
Сгәыҵәҟьагь сарҭынчуам зынӡак: –
«Умаӡа абаҵәаху, иҳәа?»
Сымаӡа схыҵны ицахьеит,
Аԥсҭҳәақәа ирылоуп иӡсо.
Ишубо маӡада сынхеит,
Срышьҭаӡам аԥсҭҳәақәа ахьцо.
Сгәыҵәҟьагь иагәамԥхеит иаҳаз,
Слымҳа ҵнахыҵәҟьартә еисуан.
Ажьа ԥшқеиԥш, абга иарҳаз,
Исцәҭыԥан ицар ҳәа сшәауан.
Схәыцрақәа убас сеимдырххеит,
Ла иамҳәара саҳәо ицауан.
Исҳәара сҿамшәо саанхеит,
Алу еиԥш, адгьыл гьежьуан.
Убасҟан, са сылақәа хтит,
Снахьыԥшит исылԥсаахьаз шәак.
Уи акәхеит, жәҩан ахь сыԥрит,
Ҽларџьҵас сынҽыжәлан шәахәак…
Баграт Шьынқәба изкны
Храгәаԥшьк гылоуп еиқәҟаца,
Ԥшеи фырҭыни згәалашәо.
Гәырҩеи хьааи наҟ иахца,
Иахьагь зхы-зҿы зхалашо.
Аамҭа аӡыблара хәашьын,
Зегь аӡҩон, иагон иқәыӡәӡәаан.
Ахра ӷәӷәамзи, еибашьын,
Адоуҳа еиқәнархеит ирымпыҵыкәкәаан.
Ҳшьа-ҳда иалоуп иҳамбаӡо,
Ахра ду амч иҳанаҭаз.
Уи амца ҿымцәо иҳацраҵо,
Иаҳхысны ицеит ҳашгәанаҭаз.
Уажәшьҭа уи амчгьы ҳзацәцаӡом,
Ахаан иаҳхымго иҳалаҽуеит.
Ахрагә змам уахь дызцаӡом,
Ԥсҭҳәа быбышкгьы дахәаҽуеит…
Уи дыԥсит. Ижәҩа изықәымхызт агәырҩа,
Икамыԥсои, нас, аҵлагь амахәқәа анҩа.
Бла иазгәамҭо, иазышьҭымхуа хьаак иарҟәыр,
Иазылхрыма, изышәҭрыма иххаччо апытҟәыр.
Аҩы даҿаапкуан, аҩы мыцхә бзиа ибацәон,
Илахьынҵа ааигәамзаргь – иара инапала
ирыххацәон…
Иныҳәон адгьыл, уи данызарц ауаҩы,
Иҳаԥшьа иҭазарц, игымхозарц ицқьоу аҩы.
Дшәин насыԥла, аха разҟылагь дкаԥсахьан,
Иаб шәикәагәгьы аӡә лгара иҿаҟәахьан…
Шьоукгьы хыст, избанзар хаҵеибагак диуан,
Аԥҭа ԥжәахеиԥш, аамҭа еикәшараҿ дҵәиҵәиуан.
Уи дыԥсит… Аха иԥсышьагь аҽакын,
Даныԥсыҵәҟьоз ажәлар рныҳәаҿа иҿакын,
Уи акәгәышьан, уи дагазаргьы иара иԥеиԥш,
Џьанаҭ дгьылкаҿ иԥсы ржит ицқьоу аҳаԥшьеиԥш…
Иумҳәан зегьы ӡбоушәа, инагӡоушәа,
Ирхьумшьын баша ашша,
Урԥырыгәгәа умцан иумбаӡошәа,
Аԥснаҟара изҭахыда улша?
Аамҭа уаароуп уанахьымӡа,
Аӷәра умпыҵышша ицоит.
Ианеиқәужь уа уусқәа уаҵәынӡа,
Ашьапыргыларҭа ҳмоуа ҳанхоит.
Аӡы ахьцо сагааит ҳәа уҽоумҭааит,
Чмазароуп аҽырҭынчны атәара.
Ҳаӷоу игәы араҟа еиҟареитәааит,
Амцеиԥш сеицралоит сара…
Ари амш исзаанаго ҳәа егьсыздыруам,
Асаранџь бааԥс иаҩызоуп, ихәашьуп.
Сгәыӷрақәа рыцҳа-па сзыруам,
Сзыхӡыӡоз ргәы ԥшқа ҭашьуп.
Зны схәыцрақәа срышьҭоуп сҽыркаран,
Егьсыгымкәа сыхәжәартә урҭ срыхьӡоит.
Ишшәарҭогьы, исымпыҵҟьеит са исхаран,
Сычҳара амцеиԥш исыцәцоит.
Аӡә даблыр ҟалоит уи дыццышәха,
Ицеит, ицагәышьеит сзахьӡом.
Са сымала адәышкәаӷьаз санықәха,
Уи амцаԥшьгьы сԥырҵит, сбылӡом.
Ах, ажәҩан ду, суҳәоит, саҭоумҵан,
Уа улԥха суҭеит, сутәуп.
Аха амца хаа уаҳа исыцроумҵан,
Аныхеиԥш уи амаҵ улатәуп…
– Хәыҷыкгьы дуахәмаруам уара,
Ашәеиқәа ухажьуп.
Икылжәоу ампыл еиԥш ара,
Ҵаҟа укажьуп!..
Ашәыр анышәҭуагь узышәҭуам,
Ашьац анааҵәҟьогь.
Ҵыск науқәтәан изшәаҳәауам,
Угәра гаҵәҟьан.
Аӡӷаб лымыш дизгәыкуа,
Уа уҿы дымтәозар,
рыцк наҿыҵшәар џьара иԥыруа,
Иумырӷьацозар.
Адгьыл иқәухуеи, уара,
Баша уеидароуп.
Схаҭыԥан дааиуазар ара,
Аԥсцәаҳа уигароуп.
– Амаҭ гәымха шьыжьнаҵы,
Слымҳа зҭуҟьои?
Ушҳам ааӡыр, уԥсырцы,
Ухы знуҟьои?!
Амра шәыцәҭашәаанӡа акалҭ ҟаԥшьқәа шәкыроуп,
Ҭыԥҳаҵас адгьыл хаҿыгьежь гәкыроуп.
Уарҳалушәа ашҭа зегь хҟьоуп уажәы шьацла.
Аарла иҟоу аԥҳәыс леиԥш, игылоуп аҵәаҵла.
Ҳәыҳә ԥшқаҵас, абырг игәы анышьҭыԥраа,
Ихәыҷрагьы ԥсаатәҵас иниасит ихыԥраа.
Еиҿыгәҳәаан иҟоу реиԥш, ахәқәеи аԥшеи еиԥырҵит,
Аҭынчра иалҟьаз мцабзҵас, ҽуаҩыкгьы дцәырҵит.
Аԥсҭҳәақәа реиԥш, ахәы ианынхыҵ арахә,
Уа ламаҟаҵас ҳаракырак иқәтәан абахә!
Иубон ахәажәрагь касеиқәаҵәан ихшьушәа,
Ҵлақәакгьы ҽыҩҵас аҵҟьара иазыԥшушәа.
Адыдбжьы уахәама саркьалбыжьҵас иархьеҩуеит,
Ԥхьагыла дызмам ар реиԥш, апҟақәагь неиуеит.
Амра шәыцәҭашәаанӡа акалҭ ҟаԥшьқәа шәкыроуп,
Ашәахәақәа аразҟыцҳа ихыршәлоу маакыроуп…
Ашәа
Кура ахықәаҿ дыртәаны,
Брежнев рыцҳа дҟаҭәаны,
Ииҭахыз зегь ицәганы,
Ихаҵкы дцошәа ҟаҵаны,
Наҟ дааиаҩихит иара,
Уҭатәаз, иҳәеит, адамра!
Дцәырҵт Черненкогь дыӷәӷәаны,
Ҳҳәынҭқарра ду аханы.
Убригь дааиԥырҵит даажьаны,
Оҳ, гәышьа ҳәа даатәоны,
Наҟ дицәалҩрит иара,
Ицриҟьаанӡа изхара!
Иибац дреиԥшӡамкәа, дбааԥсны,
Данааи Андропов зегь цҟьаны,
Ахышгьы дтәамзи дшәаҟьаны,
Изԥымҽуа, ихы ацаҟьа ианҟьаны,
Аха дларышьҭгәышьеит иара,
Данаҟәымҵ аиашаҵәҟьа аҳәара!
Маҵә дук изылаҟәт иааигәаны,
Миша дцәырҵт зегь еимгәҳәаны!
Дигеит Ахышгьы дышьҭҳәаны,
Диртәеит, ҳҳәынҭқарра ду агәҭаны,
Дагьилгеит, диҵалан иара,
Абадақь дшасуаз изхара!
Уажәтәигьы димоуп дыжьжьаны,
Ииҳәо иашаҵәҟьо џьшьаны,
Аԥсуаа сықәлоит ҳәа джьаны,
Абџьар имхны ирацәаны,
Аурысқәагь ирылаиҵоит ара,
Ирааигәап реиҩызара аҿҳәара!
Урҭ зегь дрылсит, иҟаҭәеит,
Звиадгьы дилганы даатәеит.
Аха Арӡынба имуӡеит,
Анс аниҳәа, арс иҳәеит,
Асҵәҟьа дҭамҳацызт ҳәынҵәа,
Анцәа иҵаикит рацәа!
Сталин ибгарақәа зҵаз,
Бериа иқәыџьмарақәа злаз,
Аԥсны изҭамыргьежьт амацәаз,
Ибоит имчқәа шицәынҵәаз,
Абас иԥҵәарц Ахыш иуаз,
Илахь ианиҵеит даниуаз!
Ашәа
Китовани уитәу,
Иоселиани уитәу,
Шеварднаӡе уитәу,
Са исыздыруам.
Ԥхьаҟа баша уеихоит,
Ҳара ухы лаҳархоит,
Гәымсҭа уҭаҳархоит,
Арахь узыруам!
Зны аҩы уадыршьит,
Зных ухы наршьышьит,
Нас втоматк наудыркит,
«қырҭтәыла ухьчароуп!».
Уа ухаҭа ухьчатәуп,
Уа ухаҭа убатәуп,
Ушьа наркотикла иҭәуп,
Аха уцалароуп!
Иарбан дгьылу узышьҭоу,
Иарбан хысроу узмаҭәоу,
Аха иуҳәар угәы иҭоу,
Алеиԥш уршьуазар!33
Тәымк иџьыба уҭаҳәып,
Аҟәа аԥсуак дурҳәып,
Нас уҩныҟа ухынҳәып,
Узцауазар…
Аха иудыруаз уажәшьҭа,
Абра инҵәоит ууахҭа,
Абра иҭашәоит улакҭа,
Ахы цаҳә-цаҳәуа!
Зыжәҩа ҭҟьаз дыбӷьаауа,
Зыхшыҩ ҭҟьазгьы даауа,
«Ари қырҭтәылоуп!» дҵәаауа,
Иҟалом дхьаҳәуа.
Уажәшьҭа учеит узхара,
Уажәшьҭа иуфеит узгара,
Уажәшьҭа иԥсроума уԥсра,
Аԥсны цқьахароуп.
Китовани уитәыз,
Иоселиани уитәыз,
Шеварднаӡегь уитәыз,
Ухы лахароуп!
Асы аҳәылыҳәа ианауа, араҟа исԥыло иццакуа,
Уааи сыҩныҟа ҳәа иасҳәартә сабаҟоу,
Ус сыччоушәа ҟасҵоит, уи фырџьанк наиркуа,
Ҳаиқәшәазшәа ҳаиқәгәырӷьоит сыҩны, Аҟәа!
Ара ламысла иауам, ара патула иауам,
Ҳа ҳаԥсадгьыл агәыҵәҟьа ҳахырцеит.
Уара утәы, сара стәы, зынӡа акы иазҵаауам,
Ҳаҩнқәа рыхьыӡқәа иҿаҿаӡа ирнырҵеит.
Уажә дабаҟоу иаҳгәылаз, дҳашьошәа ҟазҵоз,
Иабџьар ҳақәкуп зынӡа ҳанирҵәарцаз.
Мап, ҳацәырит, ҳацәырит, аӡӷьыҵәҟьа ҳазгоз,
Анцәа иҭаххазаап наӡаӡа ҳаанхарцаз.
Сҩыза, уааи ҳамџьабап, зны ҭаҭынқәак ҳарҳәлап,
Ахьҭа ҳамкырц фырџьанқәак ҳнарҿыхәап.
Аԥсны иаҳҭом ҳаӷа, ҳақәԥалап, ҳақәԥалап,
Иаҭаххаргьы, уи ҳҿаԥхьа дшьамхнышлап.
Ҳаӷа иҳақәикуа ахы, наҟ иҳаҩҟьан ицо,
Зынӡа ӡибнаҟа инаршәқәа бырларцаз.
Ҳара ҳхы мкәараҵо, дызгаша амца ицраҵо,
Ихы ицәымыӷхан дықәҵны дцаларцаз.
Шьҭа ҳагәхьааргоит ҳаҩнқәа,
шьҭа ҳагәхьааргоит ҳаҩнқәа,
Игәжәажәо иаҳзыԥшуп ҳара Аҟәа.
Мап, еиҭамшәац ҳагәқәа, мап икамшәац ҳахқәа,
Аԥсны далаҳцоит, Аҟәа, узыргәаҟуа.
Ари ажәеинраала рызкуп ақырҭуа мпыҵахалаҩцәа
Очамчыра араион аҿы рцәа иҭазырӡыӡоз
Лакәыт Зарандиа ири иареи
Лакәыт, ласкәыт,
Уеиха, уеиха.
тамшь дахыст,
Мыркәылагь дхыст,
Аӷа дҭарха!
Ухабар шиаҳаз,
Уи дҭалт ицәа,
Итанкқәа ирҳаз,
Имбеит иахьцаз,
Иҭаҳт аҳәынҵәа!
Анахь деихан,
Ицәеимпит ир.
Ирыблырц рҭаххан,
Ушаауаз раҳан,
Иарырҳт унаур!
Амца иацәшәан,
Иҭаҳт аӡы!
Ахәы уныхшәан,
рызҿуҭт: «Мишәан,
Сыхиоуп, шәа шәзы!»
Уа зныкԥсра иԥсит,
Зшьамхы кәадаз.
Ԥхьаҟа имҵысит,
Зынӡа иԥсасит,
Ухыԥша зындаз!
Лакәыт, ласкәыт,
Хьӡы ргеит уа ур.
Урҭ рыбла хукт,
Урҭ рыцәа ԥукт,
Уа Мықә уаныр!..
Ҳаҷкәынцәа, ҳалымқәа, Аԥсны
ҭашәмырцәыкәа,
Аӷа дҭамырхакәа шәхынҳәуам.
Шәааигоит дышәхылаԥшуа Анцәа
шәахьмырхәыкәа,
Шәфырхаҵара ахаангьы иԥсуам.
Ҳаҷкәынцәа, ҳалымқәа, ҳақалақь гәаҟуа,
Уажәы-уашьҭан шәнеира иазыԥшуп.
Ишәымгакәа, ишәымгакәа,
ишԥашәымгои Аҟәа,
Иԥшьоу шәара шәшьацқьа ахьшуп.
Ҳаҷкәынцәа, ҳалымқәа, ҳақалақь
шәдырны,
нырцәынтәи ан леиԥш иааԥшуеит,
Гәымсҭа ӡеибафара, акәараҷҷеиԥш
шәнырны,
Ҳаӷацәагьы даԥырхуа шәцауеит.
Ҳаҷкәынцәа, ҳалымқәа, егрынӡа
шәнаӡароуп.
Зынӡа ицқьаӡахароуп Аԥсны.
Уаҳа дзыхнымҳәуа, аӷа дшәаҟьаӡароуп.
Шәаҳзаароуп шәаргьы шәеибганы,
Ҳаҷкәынцәа, ҳалымқәа, ҳаҷкәынцәа,
ҳалымқәа,
Аӡӷабцәа шәа ишәызгәыкуеит.
Ргәаҵа шәынҭамлакәа, рыԥхаӡ-хаа шәаламкәа,
Иамуазаап, шәымҩахь иԥшуеит!
Ҳаҷкәынцәа, ҳалымқәа, ҳаҷкәынцәа,
ҳалымқәа,
Здаҳамам ҳаԥсадгьыл рыхьчоит.
Ҳрылаӡап иааури, ҳрылаӡап ҳгәалақәа,
Урҭ зхьымӡаз рҵеира ахьӡоит.
Гәымсҭа ҭарбатәызаргь, ерцахә еиҟаратәтәызаргь,
Ахымҩас иахьӡатәызаргь, иахьӡоит.
«Шәнеибац» анырҳәа, идыдлааит
аҭахызаргь,
Ҳаҷкәынцәа, ҳалымқәа цоит!
Руслан Лагәлаа изкны
Хаҵароуп, гәымшәароуп, шәгылароуп анырҳәа,
Ахааназ ихьамҵыцыз уара аказыҳәа,
Уабџьар шьҭухит аӷа уиҿагыларц,
Уи ҳадгьыл зынӡак ишьапы анимыргыларц.
Зны ешыра уеибашьуан, зны очамчыра,
Уа уалагылан есымша аибашьра ашыра.
Ахеиԥш уҭҟьаны ԥхьаҟа унеиуан,
жәыларак уагхар ҳәа ушәон, угәаҭеиуан.
Ҳа ҳанацәа рылабжыш баша уартәозма,
Ҳа ҳаҳәшьцәа ргәынқьыбжьы ма иузыхгозма?..
Аӷа инапхыц аларԥан ҳақалақь Аҟәа,
Дҟаҵатәын ахааназ дзымгыло дҟәаҟәан…
Уа зныкым, ҩынтәым, ужәылахьан урҭҵас,
Угәыԥаҿ уа уакәын изхәаԥшуаз еихымцас.
Гәымсҭа урит, маҟҿаҳәара еимгәуҳәан,
Аҟәа уналагылт, аха уԥсразыҳәан,
Уаагәышьозаарын, уннакылеит ахымца,
Уара цәгьа ихьымӡӷушьеит уҩызцәа анымца.
Ҳ-Аҟәа ду убла ишыхгылаз уҭахазар,
Иҟалап, сашьа бзиа, уара уԥсра ԥсрамзар…
Ҳнеиуеит Аҟәа, амҩа ҳақәуп,
Ус унҳажьыз џьумшьан.
Уа ухақәиҭтәра уалны иҳадуп,
Ҳуҳәоит, Аҟәа, умгәырҩан.
Ахацәа ӷьеҩқәа Гәымсҭа инырны,
Уа рыбжьы ҿаца раҳар,
Аҟәа, уҟазааит идырны,
Ишамуа, ҳаӷацәа мырҳар.
Амца хәыҵҟьан еибакыргьы,
Аҟәа, иҭымыԥсааит угәы.
Уҵеицәа ирычҳаит уажәшьҭа акыргьы,
Аӷа ирҭароуп ихәы.
Раԥхьа дгылоуп аԥсуа хаҵа,
Ачеченгьы уи дихьӡоит.
Аҟабардагь иеимаа аҵа,
Дыдраҵас, абар, игоит.
Ауаԥс ахыҵәҟьагь дазынкылом,
Уи диаԥыҟьоит аказак.
Арахь адыгагьы даангылом,
Мап, даанымхеит ҳа ҳҭынхак.
Ҳаҷкәынцәа зегь ршьа аауроуп,
Аҟәа, иуқәызҵаз зхы.
Ҳаӷа иаанхо инауроуп,
Ахы ҭашәароуп игәахы!
Ҳнеиуеит, Аҟәа, амҩа ҳақәуп,
Ус унҳажьыз џьумшьан.
Иахьа иаҳшәоит ауал иҳақәу,
Ҳҵеицәа гылеит, Аҟәа, умшәан!..
Аԥсны ԥшӡа зхы ақәызҵаз ҷлоуаа
рыҷкәынцәа ирыхьӡнызҩылоит
Ихьчоуп ҳа ҳаԥсадгьыл шәа шәшьала,
Инашәыгӡеит шәара ишәҳәаз шәҭоуба.
Шәзалымҵзаргь амца лыԥхала,
Имцеит шәара шәыхьӡқәа нкаба.
Ҳаӷабааԥс иҭыҩра дҭаҟәаҟәоуп,
Ахааназ иԥсадгьыл дазцеит.
Дхынҳәуашәа дызҿугьы хыргәаҟроуп,
Ицҳақәа абаҟоу, ихыжәжәеит.
Ҳадгьыл-ԥшьа аныхеиԥш итҟәацит,
Ирзыӷьашкит уи знаԥхахьаз.
Ԥсраказгьы шәышьҭахьҟа шәхьамҵит,
Шәыҽхьакны ишәымҳәеит шәара ауаз…
Шәзахымԥеит шәа шәаџьалгьы уаҳа,
Шәшазгәышьуазгьы ахақәиҭра ахьӡара.
Ҭаҭынрҳәык шәнаҿыхан, зынтәаха,
Хаҵаҵас еиӷьышәшьеит аԥсра.
Иагьараан, иагьаамҭақәа царгьы,
Шәҳацзаауеит, ҳарҭ зыԥсы ҭоу.
Уа шәышықәса, уа зқьышықәса ҵӡаргьы,
Шәа шәыхьӡоуп иахамышҭуа Ҷлоу…
Иазхоит уажәшьҭа агәжәажәара, иазхоит,
Агәырҩа ахәра азырӷьома?
Ҳаиқәхоит ҳара, ашьанҵеиԥш, ҳаиқәхоит,
Ҳажәлар, еицҿыхеит, ижәбома?
Иҭабом, ари амшынгьы ҭабом,
Шәшагаз еиԥш, шәаман ихынҳәаанӡа…
Ибом, ҽаӡәы ҳхьаақәагьы ибом
Ҳгәырҩа мшын дынҭалан дыӡсаанӡа…
Шәеихароуп, шәышзахәо шәеихароуп,
Шәыдгьыл шәыхьҵәыуоит шәабаанӡа.
Иԥшлароуп, шәа шәымҩахь иԥшлароуп,
Аҭыԥ леиԥш, аԥшәма дхынҳәаанӡа…
Игароуп, ахаҵашәагь гароуп, –
Ҳазҭахым рцәа иҭазырӡыӡо.
Ицароуп, наҟ рышьҭахьҟа ицароуп.
Иацәтәыму, аха ҳадгьыл «иахӡыӡо…»
Ишәҳәароуп, ҳашьхақәа, ишәҳәароуп,
Ҳҭоурых ду шәшахаану ҳбызшәала.
Ирбароуп, жәларык зегь ирбароуп,
Аҭәиц еиԥш, зыбла ҳахшәалаз…
Ирдыруеит, ҳа ҳажәлар, ирдыруеит.
Ар маҷ хьӡы шыргахьо ара…
…Шәацәыруеит аӡымшын, шәацәыруеит
Ахә иеиԥш иангәаҟуа Аԥсынра…
Быԥшқа дыбгәыҵакны бтәоуп,
Амаалықь дссирха дыбҭоуп.
Амашәыр уи иҟәыблааз.
Ихәаԥшуа шәылаԥшқәа хааз,
о, асаби, ҳашьҭахьҟа инхо.
Удоуҳа ауп ҳа ҳаиқәзырхо.
Ҳадгьыл гәырҩала иҳацәҭәит.
Ҳажәларгьы рыблақәа хтит.
Урҭ зегьы умҩашьахуа иба.
Егьаџьара уаршәп ацәқәырԥа.
Уанӡа ухәмарла, уччала,
Аԥсҭазаара ԥхыӡу џьшьала.
Сеидру, аҵеи, иузыԥшу,
Удгьыл ахчнызеиԥш ианшу…
Вадик Лагәлаа ихьӡнызҩылоит
Ухәыҷын уара, Аԥсны амца анакы, ухәыҷыҵәҟьан,
Аҩны ундәылҟьеит аԥырӷеиԥш унхәыҵҟьан,
Уԥсадгьыл зшьаҟьоз аӷа бааԥс думшаҭарц,
Уи ахәымга баша игәы иҭеикт духатәарц.
«Сыдгьыл саԥшәымоуп!» – уа угәышԥы иҿоукит,
«Ари саб иџьынџьоуп!» – ҽаӡә жәала дыхҭоукит.
Ауаҩы бызшәа заҳауадаз, дара бгақәамзи,
Абга ишацәаҩо еиԥш, урҭ науцрамси.
Уҩызцәагь наудгылт, абџьар узаарган,
Уи акәхеит, ужәылеит, унызкылоз дарбан.
«Ԥхьаҟа!» ҳәа рызҿуҭит, ахыкәалаа уеиԥшны,
Уаанымгылеит уаҳа уаҩԥсгьы унеиԥеиԥшны…
Уаҳҭнықалақь Аҟәа уаԥхьаҟа ишьҭамзи,
Уҩнеиԥш уанааӡа, еиқәурхар ухәҭамзи.
Уаангылозма, Вадик, ахаҵа-шьа уалҵит,
Уаԥхьаҟа ишшәарҭазгьы уаҳа уаахьамҵит.
Узымнеизаргь Аҟәа, уахь ухы хамзи,
Уԥсадгьыли уареи шәуаӡә аԥсҭазаара шәыхәҭамзи…
Уара аԥсра алухит, ахаҵа ишиқәашьыз,
Уа ужәлар урхашҭӡом, ушьҭахьҟа инужьыз…
Ашәа
Бымгәырҩан, исызгәыку,
Са схынҳәуеит.
Ас Аԥсны амца анаку,
Ас мацәазк ҳанҭаку,
Ҳиабашьуеит.
Ахқәа ҳавыҟьҟьа ицоит,
Хланҵы.
Ҳа егрынӡа ҳнаӡоит,
Ҳа ҳаԥсадгьыл ҳахьчоит,
Аӷа иаҳҭаран ҳаҟам, бзанҵы!
Бымгәырҩан, исызгәыку,
Бымгәырҩан.
Ҳаӷа ир шеибакәу,
Ирҭаслымны изку,
Бымҵаирсырц азыҳәан дыхиан!
Аха шьҭа схарахеит,
Бызбаӡом.
Урҭ уажәыҵәҟьа иҳархуеит,
Уа шәаргәындақәак нхеит,
Изцаӡом.
Бымгәырҩан, исызгәыку,
Бымгәырҩан.
Иныҳәала амҩа сызқәу,
Исызҳәала ашәа исызку,
Бмааԥсалан.
Иасран иҟоуп аурҭ,
Ӷәӷәаӡаны.
Иара гаҿала иаауоу,
Мамзаргьы шьхала ицауоу,
Иҿазҳәода уи иахьӡаны!
Бымгәырҩан, быҽӡаны,
Исызгәыку.
Аԥсны – аԥсуа дахны,
Аԥсны – аԥсуа даҳны,
Убриоуп ҳара мҩасгьы ҳазқәу…
– Изыниарызеи, анаџьалбеит? –
Шәааҳазхәыцуа шәнатәоит.
– Аҳәынҭқаргьы иажәа далгеит,
Данаҳмыхәа, еиҭаҳхабгеит,
Аха ишыжәбауа ҳаиқәхоит…
– Ҳабакылсуеи, анаџьалбеит? –
Шәхырқәақәо шәааилатәоит.
– Ҳадгьыл ҳақәуп, ҳазшәыршәозеи,
Ҳаҩны ҳаҟоуп, ҳазургозеи,
Зыдгьыл зыхо наҟ ицоит…
– Ҳаиқәхарыма, анаџьалбеит? –
рыбжьы ныҵак еизҵаауеит.
Ҳаиқәымхозар, ишәаӡомызт,
Ҳадгьыл, ҳадгьыл ҳәа иҳәҳәаӡомызт,
Рыдгьыл тәымџьара ирыԥшаауеит!..
– Ҳаҿиарыма, анаџьалбеит?
– Ааи, ҳаҿиароуп нас ишԥа!
Абахә бган – ҳара ҳазымгеит,
Аӡырҩаш леин – ҳацҳа азхымгеит,
Ус ирзааигәатәуам ҳуахҭа…
Имаҷӡам, сара сыжәлар, имаҷӡам,
Урхымччааит баша изаҵәушәа,
Ари адгьыл уа умала, уахушәа,
Ргәы ахәрақәа иануҵахьоу рхашҭӡом,
Сумжьан, урыцәнымхо иуҭахушәа,
Имаҷӡам, са сыжәлар, имаҷӡам…
Рқәыԥсычҳабжь амшын ҭанарбозар,
Ргәалашәара ахаҳәҵәҟьа ԥнажәозар,
Уахьрыхәаԥшуа дааракгьы игәамҵӡам,
Улашәуп, урҭ рыгә иахәо умбозар,
Имаҷӡам, рхьаақәа маҷӡам…
Имаҷӡам иҳақәлахьоу, имаҷӡам,
Ари адгьыл ҳразҟеиԥш иҳацәдырӡырц.
Ма хаала, ма мчыла ҳаԥырҵырц,
О, ижьышуеижьҭеи ианбыкәу, иахьакәӡам,
Имаҷӡам, иҳақәлахьоу, имаҷӡам…
Ах, ҳадгьыл, уа уԥшӡара иақәӡуаз,
Уҵеицәа рыԥсраҵәҟьа ԥсраӡамызт,
Уаҳа насыԥк рҭахӡамызт,
Ашьарҩаш сылҵит ҳәа игәамҵуаз,
Ԥсраҽнынӡа нас дырҭахӡамызт,
Ах, ҳадгьыл, уа уԥшӡара иақәӡуаз…
Ԥсроуп, ҳара ҳзыҳәан еиҭаԥсроуп,
Ҳадгьыл ҳара ианҳацәтәымха,
Данықәла изтәышьҭрам агәымха,
Ҳабдуцәа рыԥсыбаҩ ҳмыргәамҵроуп,
Иԥсадгьылаҿ аԥсуа деиҭымха
Даныҟала, ҳаԥсҭазаара ԥсраҵәҟьоуп…
Сычҳара уақәгәыӷ, аҩыза,
Уҩызара сақәгәыӷп саргьы.
Аха сыдгьыл еимызҵәо ураԥыза,
Уаацәырҵыр думыхәо аӡәгьы,
Сычҳара усҟан исԥырҵуеит,
Уламыс шуԥырҵуеиԥш уаргьы,
Ӡыршҵас агәараҳәа исыцәхыҵуеит,
Уахәаҽыр ҟалоит ухаҭагьы…
Амшын ҭабаӡом, ишҭамбо агәра згоит,
Ашықәсқәа аанымгылакәа ицозар.
Аԥсҭазаара нҵәом, ԥсра зқәым зегь гәагәоит,
Иԥсырц иҟоу амҵәыжәҩеиԥш иааԥсозар.
Ҳахьынҳалом ашәаԥшь, ҳаԥсы ҳхыҵны ианцо,
Ҳаԥсҭазаара баҩ-баҩы еиҿышәшәозар,
Издыруада мышкызны ҳдунеи хәыҷ зраӡо,
Шәаԥшьҵас игәы ԥхаррак ҭашәозар…
Ахьаақәа рацәоуп ари адгьылгьы ауаҩ иеиԥш,
Иџьашәымшьан ҭакарказ еиҟәыжәжәазар,
Ажьы аназԥырҟоз шьоук наӡаӡатәи рԥеиԥш,
Иҟалоит уаҩы ишимбац ишцәазар…
Нахьхьиӡа қьаԥҭажәкаҿ иууеит ала,
Ауаҩытәыҩса ихьаала ихәаҽызар,
Аԥсҭазаара ишнанагоз ишьҭыхны жәҩала,
Ашьацеиԥш насыԥшәкгьы шьаҽызар?
Амшын ҭабаӡом, ишҭамбо агәра згоит,
Ишрызхьаауагьы лашара дук зхацәаз.
Ацәқәырԥ агәырҩаҵәҟьа бжьымшынк рхнагоит,
Егьирахь, шьҭа иаанхаз зегьы шәхацәаз!..
Адгьыл гәалак анамоу,
Ан ҟәыш илҩызоуп, иаӡоит.
Иазычҳауам, џьымхеит, иарамоу,
Уи ахьыԥшӡацәоу агәаӷ ҳадыргоит.
Ҳадгьыл иахылҵыз, иааӡаз,
Аԥсасеиԥш инықәҳәа ирҭиит.
Иаҭныҵыз, аԥараҵәҟьа ираӡаз,
Ишырҭахыз ргәы зегьы арҭәит.
«Ҳаҷкәынцәа» ҳадгьыл зыԥсахыз,
Ишәзыразым шәыжәлар, шәшәиуп.
Атәым мал азыҳәан иҳагәҭасыз,
Атәым ҳаҭгәын шәеиԥшуп, шәзаҵәуп…
Аччаԥшь зхашҭхьоу аӡамҩеиԥш иҭынчуп амшын,
Ацәықәырԥақәа маӡажәак еибырҳәоит хәыҭхәыҭла.
Аԥсҭҳәа иалҵны гәыӷрак сзаауеит ҳәа сыԥшын,
Аха сылаԥш ацрыҵит жәҩан иансыцәхыӡла.
Сгәы аҵәыуабжь аҿымҭреиԥш аӡәгьы иаҳаӡом,
Сара ашьхақәа гәынқьуашәа збоит иара абжьала.
Араҟа ԥсы зхоу ҳәа уаҩԥсы сибаӡом,
Сгәырӷьоит, аӡә дмырҵәыуакәа сахьыԥсуа са схала…
Ҿымҭӡакәа бдәылҟьеит суаҭах,
Урҭҵас быхцәы сҿаҟьаны.
Бхыԥша сканажьын сеиқәԥах,
Ибышьҭалеит сгәы шәаҟьаны.
Икыдҵәан илеиуаз ақәа,
Амҩақәа ӡыла иархәашон.
Аҵла ирымпыҵшәоз рыбӷьқәа,
Арҩашқәа гәларшәыс иршьон.
Сыблақәа ирбомызт бхабар,
Ахааназ инхазшәа илашәны,
Сызбода слеимгәабылны сцар,
Инасхыԥраар сыԥсы сыхшәаны.
Иҟаӡам бышьҭа џьаргьы,
Арҩаш иагоит ирхәашьны.
Иқәысхуааз адгьыл саргьы,
Арҩаш сагеит сыхҵаны.
Ашьхақәа рылабжыш збаз,
Ажәҩан ааԥшу ишанханы,
Иссиру шәахәа хаак зхьыршаз,
Бгәанаҭеит амра инаԥшны.
Ахаҳә агәы кылҵәан ашьац,
Ицәыҵыҵит быбла иҭаԥшырц.
Ажәҵысгьы ашәа хаак бзаҳәарц,
Аӡынгьы иацәымшәакәа иԥрырц.
Ашәымҭаказ сыбла бҭаԥшын,
Саалыбхит ԥхыӡҵас аԥсра.
Бсахьа-хаа сгәы иҭабыршын,
Баҿын ацәашьеиԥш абылра…
Аҵх хьыҵәцаран, амза ҭәымҭа каран.
Ҵаҟа ихәмаруаз,
Ашәахәа ԥҽыха ашьац еиԥш ҳақәлан ҳнеиуан
ҳшьапқәа хтны.
Ааԥын ҵкы-лас уажә иашәнаххьан.
Ихәархәаруаз
Ҭагалан-бӷьы акәын, ҵкык зшәызымҵац иӡахны!
Ахәылԥ ӡаӡа зхьыкәкәоз ашәҭ еиԥш,
былаӷырӡқәа бҿалон,
Уажәы-уажәы быҽсыларԥсны сныбкылон бшәаны.
Ҳаҩнқәа ааныжьны цәгьак зуз иеиԥш наҟ ҳабналон,
Наҟ ҳабналон, аҵла абӷьыцқәа ҳашьҭан иҿышәшәаны.
Аӡәы игәала шьҭыхны иззымго, ма изымҟәыҵшәоз,
Иахьа ҳҩыџьагь шә-гәалак ҳрыҵан иԥхьаӡаны
Аԥша иамырцәарц, уа иааҳакәыршан амца ихәыҵшәоз,
Уи ҳаԥгылон, аԥхара ҳцәыцәар ҳәа ҳшәаны.
Аҵх хьыҵәцаран. Амза ҭәымҭа каран.
Былабжышқәа анныбкыл,
Абӷьгьы ҿышәшәомызт, ҳҩыџьагь ҳныҵагылт ашыц.
Амза иацәыҵәах, мыцхәы сбыхӡыӡаауа бнасгәыдкыл,
Уаха изгәаӷьит, ааԥын иацәыҵәахны бсыгәӡырц!..
Хәылԥаз амра анҭашәауаз,
Сгәаҵа инахьшыз шәахәак,
Аҳауа иналкәраан ишаауаз,
Иаҿашәазаап уа дырдхак.
Напқәак ирхӡыӡаауа иахак,
Ашәахәа хцәы ҟаԥшьқәа зԥауаз,
О, анапы ссирқәа шәара,
Схырхәан саҳәауеит шәыгәӡра!
Аха анапы џьшьахәқәа ԥхашьан,
Ицон аҵәеиԥш иҟаԥшьханы,
Са сыбзиабаҩыз џьыршьан,
Сцәырҵшьа даара иџьашьаны,
Ршәахәа ссирӡақәа аашьҭны,
Сдыршанхозар ҳәа исзыԥшуан.
…Харантә рнацәкьарақәа шьышьны,
Ицеит сылаԥш ԥхашьаны…
Бигәаԥхозҭгьы,
Аеҵәақәа лбааган,
Еимхәыцҵас ирыԥхны,
Быхәда иҭаиршәрын!
Амза хьтәы сааҭҵас,
Ашәахәақәа ахаҵаны,
Бырлаш ҳасабла,
Быкәа иҭаирҳәрын!
Ԥсҭҳәа цахашк,
Арашь шкәакәеиԥш,
Дақәтәан, дԥырны,
Бнымҵԥаа бымҵаирсрын!
Ибышьҭаҩуа арԥарцәа,
Мацәысҵас днарылсны,
Рыхқәа рхыҟьҟьаны,
Аҵәҩан иахаирсрын!
Ақәа дапҟан, дшааиуаз ԥҳәызбак,
Амҩаҿ насҭхашәа,
Ҵлакы дныҵагылеит ҳамҭак,
Уаҟа дбарашәа!
Дынзырхазеи, мшәан, уажәраанӡа,
Дныҟәартә хәылбыҽха,
Аҵх ԥылҽит лан дылбаанӡа,
Дзыцәарым уаха.
Анаџьалбеит, шьҭа днагылан,
Ддәықәларгьы ҟамлои,
Илзыԥшрыма аамҭа ааҭгылан,
Ирласны имыхәлои!
Март иаиурцу ԥынгылак,
Икыдхаҽон ақәа.
Ус дырԥылт аԥҳәызба лгәылак,
Кыргьы дыццакуа.
Ақәа иапҟеит ҳәа цәаныррак,
Иузамҭозар авба?
Изџьашьатәузеи нас изнырлак,
Дцәырҵт ҳәа лабҿаба!
Анцәа сиҳәеит аҩны бнаӡаанӡа бапҟаларц ақәа,
Шьҭа сҭыԥҳауп ҳәа ибықәбыԥсаз арбааӡарц быхцәқәа,
Маҷк быргәаауа бҳаргь набхыхны аԥша лас ибцәагарц,
Ԥагьа ҟазшьала еиқәыбҳәалаз бкас хыцәқәақәа ԥнартларц.
Аӡмыжь иаҵәареиԥш, иаламшәакәа быхәда аҳарџьихыз,
Шьыри, быкәа исызҭашәондаз цәыкәбарк акры згәаӷьыз!
Амарџьа, баша бмыццакызааит бныҵаларц ҵлакгьы.
Урҭ шхәыҷыз санду еиҭалҳаит, бахьчаӡом акгьы.
Ихьшәашәаӡа бцәа иадҷаблоит быҵк акәаԥқәа зқәу,
Ҳаи, сыԥсындаз, ахьҭа бамгеи ибылсзар бшеибакәу!
Бшьапы ҟәымшәышәқәа дырчыхәчыхәуеит беимаа аҳаса иҭаԥсаз,
Саргьы убас сгәы арчыхәчыхәуеит исызбамҳәакәа исцәынхаз!..
Аамҭала ҳаиԥырҵит, ҳаигәныҩуам,
Иҵӡозеи, убрижьҭеи сыԥшуп.
Сгәы акәзар быбжьыҵәҟьагьы ҭыҩуам,
Слымҳа ацәацәашь ҭашуп.
Мацәысҵас сыхшыҩ ыргәаҭеиуа,
Баацәырҵуеит, исабҳәом ажәак.
Баанкылан ак басҳәарц сышнеиуа,
Бныҵаӡуеит сылаԥш зынӡак.
Сбышьҭалом уаҳа сыҿҟьа-ҿҟьо,
Сылаԥшгьы баша иԥшаауеит.
Мышкызны бызбаҵәҟьоу, бзымбаҵәҟьоу,
Санаҳәап, сгәы, сазҵаауеит.
Шьоук раԥсуара рхашҭхьеит рхәыҷреиԥш,
Аԥсшәагь дурҳәароуп мчыла,
Рыԥсадгьыл, р-Аԥсны ԥшӡа, аԥеиԥш
Раҟара изҭахыда гәаныла.
«Ара ҳаицынхароуп зегьы,
Ҳадгьыл шәа шәзын иҳалалуп,
Ҳгәашә еиԥш иаартуп ҳагәқәагьы,
Иааҳакәыршан иҟоу зегь малуп!..»
Рлымҳа иаҳаз џьашьаны,
Амҵ анрыцәҭало еиԥш, идрыцқьеит!
Иаангылт, шьоук рыҩны иԥхашьаны,
Шьоук ҽыҩҵас ишзахәаҵәҟьоз иҵҟьеит.
«Ҳаиҟәызгаз ихароуп зегьы,
Иаҳзиуи, ҳагәнаҳа иқәшәааит.
Ҳаилаҵәап, шәааи, иаҳагьы,
Амарџьа, аӡә шәылаԥш ихымшәааит…»
Ҳадгьыл ус шакәмыз абон,
Иӷызы-ӷызит, аха изаҳада?
Ауаа ҟәышқәа алапҟьа иадыргон,
«Шәызмаҭәоузеи ешьада, еҳәшьада?»
Иабаҟоу, уажә ҳашьцәа аабаӡом,
Иазҳама, иабанӡацеи рракәа?!
Аԥсуара, Аԥсны ҳәа рҳәаӡом,
Иҳамакны «Ҳадгьыл!» рымҳәакәа…
– Амш, исцәуӡеит маӡак,
Улахь еиқәуп даара.
– Уижьагәышьеит, мап, гаӡак,
Уара сыԥсы хаара….
– Аԥсҭҳәа еиқәара ануҿачу,
Издыруеит, акы ҳақәшәоит…
– Дышәхылаԥшуеит зегь зымчу,
Аԥааимбарцәа шәыӡбахә иарҳәоит…
– Аиаша ҳашьҭоуп ҳшеибакәу,
Ҳаԥсыбаҩқәа ҳнықәуеит…
– Иабоит уи адгьылгьы шәызқәу,
Адоуҳа тҟәацны идәықәлоит…
– Амш, асаркьеиԥш уцқьаны,
Уаабандаз, џьым, ҳгәаҭеиуеит…
– Аԥсҭҳәа, ажьеиԥш иршәаҟьаны,
Жәҩан ихысцар, снеиуеит…
Аиаша аблақәа ҭааӡа,
Уанду гәыҳалал илҩызоуп.
Бзиа иуамхабон уаанӡа,
Адәы уқәнаҵеит уааӡа,
Уажәы амцҳәаҩцәа ураԥызоуп.
Узааӡаз рыдгьылқәа уҭиуеит,
Убла хнахгәышьеит аԥара.
Иуцраз рыбзиабара уцәыԥсуеит,
Абажә уаҩызаха уҵәыԥсуеит,
рхьаақәа урцәыбналауеит даара.
Иҵаруп амцгьы ашьамхы,
Уагоит икәарны уаҩ дзахьымӡо,
Знык уамеигӡазар ухы
Гәышԥыла уаԥылозар ахы,
Уацәцеит ламыскгьы иуцрымҵуаз…
Шьҭа ушзахәо уцалашт,
Аӡыхь иашьҭоу днаухагылар,
Ари ӡмахуп ҳәа дшәалашт,
Уара уусқәа ҟауҵалашт,
Ушьамх арсны аӡмах узҭагылар…
…Аиаша аблақәа ҭааӡа,
Уанду гәыҳалал илҩызоуп.
Уи ажәуам, иԥсуам зынӡа,
Иаацәырҵуеит ахьшь еиԥш иласӡа,
Амаҭа имаҭа имҩа иаԥызоуп…
Аҽыхәеиԥш ишԥаццаки амшгьы,
Сахәхап сара уи, акы анахь.
Исзымгеит, исзымжәит аӡ-хьамԥшгьы,
Ахә иеиԥш сӡышоит арахь.
Сгәалақәа срыҵышәхыр ҳамҭак,
Ашәшьыраҿ сыԥсы зымгарыз…
Иҩны иаасгәыдхахалт гәарҭак,
Заҵа сҽырҭынч сымтәарыз…
Адгьыл агәеисыбжь иарҿыхаз,
Уажәы-уажә ргәы амца ҭашәоит.
Абааԥс, ирымоузеи ԥсыхәас,
Ахчнызеиԥш, итҟәацыр ҳәа сшәоит…
Кры збаз иоуп араҟа ҳзызхәыцуа,
Ҳаизыӡырҩып ҿымҭ кыр зычҳаз,
Аԥсҭҳәақәа анхылаша, ианхыҵша,
Иҳазҳәаша ирыҵало ԥшас…
Уӷәрақәа ԥуҵәҵәама, аҽыхәа,
Ажәҩангьы рӡыӡо укьыркьырт.
Аҳауа џьбароуп, нас, уаҿыхәа,
Аӡиас еимгәҳәаҵәҟьаны урп…
Аӡыхәашь еиԥш, ииаст сгәырҩа,
Сыԥсы ахьацәҭахаз азыхгом.
Ацәгьара саҩсырц зымҩа,
Ааҵрақәа срыҵашьшьны сцом,
Иахьшәарҭоугьы саԥсуара зӡом,
Исымфаргьы, исымжәыргьы ҿамҩа.
Аӡыхәашь хынҳәыргьы ҟалоит,
Иазхьыргьы ҟалоит аҟәара.
Саԥсуашәа шгац игалоит,
Уи схыԥраан ицом ишцара,
Зшьапқәа ҵысуа аҟәара-ҟәара,
Ишырхыччо акьатеиах ԥыҵәҵәоит…
Алҩа анхачла ажәҩан,
Аҽыхәа ԥшӡеиԥш иҟәашӡа,
Аԥсҭҳәа ажәҩан иажәҩаз,
Аҽаӡан иаатәеит икәаԥӡа.
Аха ажәҩан гәрымуеит,
Қәоума, сума иаҿыҵҟьо?
Адгьыл зегьы адыруеит, –
Иадыруеит ҳа ҳзакәыҵәҟьоу…
Анасыԥ ажәҩан икыдым,
Амреиԥш икаххаа иԥхом.
Ишубауа гәнаҳакгьы ҳадым,
Аха анцәа иҿаԥхьа ҳаҽхәом…
Анасыԥ ҳамҩаҿ иҳацуп,
Ацәацәашь еиԥш ҳгәаҵа иҭаԥхоит,
Аҵлақәа нызкыло дацуп,
Идацдоу – ахықәахь еихоит…
Амш ааихәласын еихашәит,
Иахмырҵыкәа уаҳа ашәит,
Иҟанаҵозшәа иара џьит,
Иабакылҟьеи ихәҵәаша, ҭиҭ!
Аха ирзымхәыцит, иаапкит,
Инышьҭасын кәтык акит.
Амышьҭацәгьа ихҭанакит,
Иаразнак рыблақәа хнакит,
Шьҭа шәеицәажәала, қәиҭ-қәиҭ,
Шәыкәтқәа иреиӷьыз ахәнатәит!
Амра кылԥхан аԥсҭҳәа,
Ахраӡагеиԥш иааиуеит.
Аԥша хәмаруеит цасҳәа,
Кәтаӷьҵас абыӷьқәа аҩуеит.
Абна еиқәышьшьы игылоуп,
Аҵар рашәа хырҵоит.
Адгьыл гәалак амоуп,
Аԥҳәызба лгәеиԥш иӡыӡоит…
Ихьанҭоуп ари аҵх, агәырҩеиԥш,
Ҳзагәылҵыр, ашара ҳзаԥылар,
Иҳаӡбон иҳацәкарахаз ҳԥеиԥш,
Ҳагәхьаазгауа амҩа ҳнанылар.
Игәашаха иԥшу ахаҿқәа,
рыччаԥшь аҩеиԥш инарҿықәлап.
Игәыԥҵәагаха ишлеиуагь ақәа,
Анасыԥ рыман идәықәлап.
Ашьхақәагь гәырӷьап хәыҷҵас,
Иҭыргап рхаҵабжь нароушәа.
Арҩашқәа дәықәлап еивас,
Ҭыԥҳаԥшӡак дааҟәымҵкәа дкәашошәа.
Ашара ихнатып ахаҿы,
Хшла иркәабазшәа иҟәашӡа.
Иабаҟоу, шәаах уара сҽы,
Ахәда днықәсыртәап аԥшӡа!
Амшьҭа бзиақәа ирҳәап,
«Шәыҟазааит, анасыԥ шәыцны!»
Ашьхақәа срывыҟьҟьан сцап,
Аурҭ, аҽ нади еиԥш саԥысны!
Иқәыԥсычҳауеит амшгьы ахәхәаҳәа,
Иақәжьуп асыԥсеиԥш шә-гәырҩак.
Уаҳхылаԥшла, ҳрыцҳашьа Анцәа ҳәа,
Шьоук ықәтәаны иҳәоит махә-ҩак.
Уи ихьӡ ахьырҳәо мацараз,
Иԥхамшьакәа рҿы иҭагӡаны,
Иаҭеимҵар ҟамлоз, аха ирхараз,
Иаанхеит иара изы имаӡаны.
Драҩсуеит ҭынч ак ҟамлазшәа,
Уаҳа идмырҽыцызшәа шьац.
Машәыршәа игә иамыхәо рымҳәацшәа,
Ирнықәуеит рыхшара, рдац.
Аиаша зынӡак ирхәаҽырцу?
Иақәырҳәҳәан ахәа инахыст.
Аиаша ҳәа ицәырырго, иҿыцу,
Ишаҵаҳәҳәоз ҳамҩақәа ирныст.
Иқәыԥсычҳауеит амшгьы ахәхәаҳәа,
Иақәжьуп асыԥсеиԥш шә-гәырҩак.
Иабаҟоу, аиаша сшәырба ҳәа,
Иҳаҳәауеит иқәаҳҵарц мҩак…
Аԥҭақәа еимаҳаит асыԥсеиԥш,
Ажәҩанаҿ сылаԥш хәаҽуп.
Аарлаҳәа, аҭакәажә хапыц еиԥш,
Шәахәак акылԥхара иаҿуп.
Адгьылгьы ԥхаррак анырит,
Чымазаҩ гәаҟҵас ишьҭан.
Аха амра ашәахәала иадырит,
Имҿыхар, ишшәарҭахо уашьҭан…
Адгьыли ажәҩани еигәныҩит,
Ҭынчроушәа жәбозаргь иахьак.
Шәарҭара дуӡӡак иацәыҩит,
Адгьыл арҿыхеит шәахәак…
Ииасит амшгьы лыԥхала,
Уаҵәынӡоуп, наӡаӡа ҳмеиԥырҵт.
Аеҵәақәа анцәырымҵ уахала,
рыда ҳазхәарҭази, иаҳхәыцт.
Амзагь лаша-лашо иԥхарцаз,
Ҩызаҵас аҵх агәра аагарц.
Дасу ҳаҩнаҟынӡа ҳнаӡарцаз,
Дасу ҳҭаацәа шгәырӷьо ҳбаларц.
Ҳамҩа ҳанылеит ихәлаанӡа,
Ҿымҭӡакәа, аӡмыжь еиԥш ҳцалоит.
Дасу ҳагәҭакқәа ҳнарыхьӡаанӡа.
«Иаҳхылаԥшхәу уҳацыз!» ҳҳәалоит.
Издыруада ҳнеир ҳманшәалан,
Амархәац еиԥш, ҳахьӡар ҳлахьынҵа.
Ҽыкәбалда уи азқәа ҳнантәалан,
Уаҩԥсык дызҳахьӡома, ҳанца!
Ҳадгьыл иадыруан иаҳгәалаз,
Ҳажәҩан ианыруан ҳахьцоз.
Аԥырқьҳәа амцеиԥш ҳгәы иҭалаз,
Ахы ҳҭанарԥеит ҳанагоз.
Дасу илахьынҵа данзахьымӡа,
Даннанамга уанӡа ишьамхы.
Издыруада, иахьамзаргь уаҵәынӡа,
Ишидыруа ижьозар ихы?..
Амшгьы ианыруеит уи игәала,
Дҭынхадаха иԥырҵны ицаӡом.
Хыхь ажәҩан изааԥшып лыԥхала,
Уи амреиԥш, ахьаақәа азӡаӡом…
Дад, иҟалазеи, еизеитеи аџьар?
Имуит ҳәа сыҟоуп, ашьа ҳаимыргар…
Маҷк ҳааиҵагылан, ихлахаҵ аргьыжьит,
Егьызхараӡамыз, ҳаҷкәынцәа ишьит.
Ицәгьоуп, ицәгьагәышьоуп аԥсадгьыл атәы,
Ҳхьаа зҽаҿазыжьыз, дзахьӡом игәахәтәы.
Дад, уаҳа иамуӡар агәаӷгьы ԥжәоит,
Аӡыхәашь ишьҭнахыз цҳаҵас ихәашоит.
Убраҟа ишәцәымӡроуп, амарџьа, шәыхшыҩ,
Шәааԥеиԥш, икьыркьыруа ишәзыԥшызаргь аҽыҩ…
Ҳадгьылгьы ҳажәларгьы шәарҭоуп, игәааит,
Дад, уи еигәырӷьо иблақәа ҭышәшәааит…
Ашәа
Сбымшәин, сбымшәин,
Уаҳа бныжьны сцаӡом.
Уаҳа бгәы-ԥшқа сфаӡом,
Ҵхагәаз уаҳа схынҳәӡом,
Сбымшәин, сбымшәин.
Сыгәра га, сыгәра га,
Уаҳа ахаангьы бызжьом,
Уаҳа ахьҭақәагь сфом,
Лара лымԥашҟагь сцом,
Сыгәра га, сыгәра га.
Уи дысцәыӡӡом ҳәала,
Быҽхәала, быҽхәала.
Маӡала агәра гала,
Иҳәала, иҳәала
«Ма ҵыхла, ухынҳәла!»
Амза аҭәымҭаз схынҳәуеит,
Аҵх даара ианыҵәцоу,
Бӡамҩа кылҵәраан ишцоу,
Бмыцәаӡакәан быштәоу,
Амза аҭәымҭаз схынҳәуеит.
Сбымшәин, сбымшәин,
Слахьынҵа сзацәцару,
Абнацә атәыҩеиԥш иҵару,
Мамзаргь ҟәынџьк сахаԥсру?!
Сбымшәин, сбымшәин!..
Ибымҳәан сыбҭахушәа, ибымҳәан сыбҭахушәа,
Иахьарнахыс быччаԥшьгьы уаҳа агәра згом.
Сараӡәк сыбхамышҭуа, иасымша сыбхушәа,
Уаҳа бнасԥыршәангьы ахара бцом.
Ицеит, ицагәышьеит, уи аамҭа ҳзыԥшуазма,
Сыԥсыҵәҟьа бысзалымхуа бзиа бызбон.
Ианысҳәалак, усҟан сыгәраҵәҟьа бгауазма,
Игәыԥжәага-ԥсырмаҷгаз лаԥшыла быччон.
Ибымҳәан сыбҭахушәа, ибымҳәан сыбҭахушәа,
Раԥхьатәи асыԥшӡеиԥш, бцеит бышцара.
Сгылаз сзаҵәушәа, сгылаз сзаҵәушәа,
Зныкгьы самыҳәауа быбла аҭаԥшра.
Издыруада, анасыԥ ус имыԥсуазар,
Дазылԥхозар иаҳамбо, иаҳхылаԥшуа аӡәы.
Издыруада, аиаша ашәҭ еиԥш ишәҭуазар,
Ҳзеигәырӷьаша амш-лаша ҳԥылар уаҵәы.
Издыруада, адгьыл иазхоуп ҳәа иҳәҳәазар,
Алҩеиԥш, уи абла ихылазар амц?
Издыруада, ажәҩан аиашаҵәҟьа аҳәазар,
Амацәыс баша иҟанамҵозар кьанц…
Ажәҩан еиԥш, сгәырҩа
Шәымбаӡо исҵәахып.
Исыҵаԥҵәар махә-ҩак,
Сҭахар зынӡа ахықә,
Сыӡып ҳәа шәымԥшын.
Ишәыцзаауеит сыбжьы,
Аҟәара иаԥырҵуа амшын,
Иазҿышәҭла: «Угьежьы!»
Са сыԥсы еикәшоит,
Иалоуп ацәқәырԥа.
Амш еиԥш ишәызшоит,
Инаскьанагоит шәуахҭа…
Иԥумжәан, адгьыл, угәы,
Уҵеицәа зхәаҽуа, духәаҽыроуп.
Угәаҟзаргьы, уҵәаҟзаргь такәы,
Адәыӷбеиԥш, аиаша уазыԥшыроуп…
Ауаҩы цәгьа макьана дмыԥсӡац,
Ҽрыԥсы ҟаиҵеитоуп ҳаижьарцаз.
Дыдурбароуп уҵеицәа дзымбац,
Аӡыжь еиԥш, ижьа-жьо имгарцаз…
Аиаша, умгылан хараны,
Умаҳә «хылԥа» ухуршәароуп.
Знык убжьы зегь ныҭкааны,
Иааилаӡыӡартә уажәа уҳәароуп…
Амц ҳхыҵәеит, иҿиацәеит,
Иҟалоит иаҳҿаҵәан ҳахәаҽыргьы.
Аиаша, уцҳақәа ԥыҵәҵәеит,
Аха ҳрықәлоит ҳа ҳаԥсыргьы…
Амш ҳацәшан иԥрит,
Шьҭа ҳзахьӡома, џьымхеит?
Ихиамхеит ҳнаршәгьы, ибрит,
Ҳахьӡартә ҳамчгьы ҳзымхеит.
Цқьа ҳазхәыцроуп ҳхы,
Арҩаш цоит агәгәаҳәа,
Иӷәӷәома уи ишьамхы,
Сырны сцап ҳәа згәаҳәо?..
Аԥсҭҳәақәа аркьыл ихәмаруеит,
Амба иҭанаршәуеит аԥша!
Узахьымӡауа ҽларџьҵас икәаруеит,
Иаҳәошәа, мзаҵас шәлаша.
Амцеиԥш иҭалеит сгәы аԥхара,
Изгоит адунеи ршанханы.
Агәылара снеиуашәа хәмарра,
Схалахьеит амза аханы!..
Ашьхақәа рылаԥш ҵаруп,
Ҳхьаақәа харантәи игәарҭоит.
Урҭ рбызшәа ҳазҵару?
Анцәа ҳаиқәирхароуп ҳәа ҿаҳҭоит.
Бызшәала цәгьашәа ҳаибакуеит,
Даргьы ҳаргьы иаҳҳәо еицаҳҳәоит.
Алу еиԥш, ҳачҳара ркуеит,
«Шәмыццакыроуп…» ҳлымҳақәа ирҭарҳәоит…
Ҿымҭӡакәа, ԥшьаала лнацәкьыс
Нақәылкит ибылуаз лқьышә.
«Иудыруаз, сыҳәҳәоит уаныскьыс,
Сҽысшьуеит, ма скылԥан ахышә…»
Снықәгылан ԥшьаала сшьацәкьыс,
Ахышә аӷәарӷәал аасыркит.
«Сышьҭыхи, уауми саҵкьыс,
Аԥарда ҟадыџь маҷк иуцәатит!..»
Ацгәы еиқәаҵәа сымҩа еихнаҵәеит,
Ишԥазуеи, сеиқәымшәар сынҵәеит.
Иаҳәазшәа уи: «Уцҳақәа ԥҵәеит,
Агәыӷра арахәыц еиԥш иҿҵәеит…»
Иааҭгылан ишкьиуаз збеит,
Иаҳәашази, ацхь иагеит!
Ишԥазуаз, акыргьы сгәаҭеит,
Нас сыхаара лааҵраҿ дызбеит.
Уааи ҳәа лнапы ԥшӡақәа лҟьеит,
Сқәыԥшымзи, маҷк сыԥхашьеит,
Ацгәы еиқәаҵәа абз еиԥш сҟаԥшьхеит!
Аха сгәыҷкәын саԥысны сагеит,
Ацгәеиқәаҵәа, иахьа усҟаҭәеит!
Ҽазнык бычча,
Ҽазнык, ҽазнык.
Быччаҵәҟьаз џьшьа,
Дыԥсырц зынӡа,
Иааигхт аԥсык?
Ҽазнык быхәмар,
Ҽазнык, ҽазнык.
Иаҳҳәап иаахәлар,
Иаҳҳәап иаашар,
Изҭалап гәык…
Ҽазнык бкәаша,
Ҽазнык, ҽазнык.
Хәаша, хәаша,
Иара хәаша,
Зынӡа дыԥрып!
Ҽазнык блацәҟәыс,
Ҽазнык, дыԥшуп.
Дахаршә бнацәкьыс,
Иаха беицәкьыст,
Ихьӡ бҿакуп!..
Арбаӷь акики ҿнаҭит,
Суада ахышәқәагь аасыртит.
Ах, ишызбоз исыцәшеит,
Ах, урҭ аӡӷабцәа сыцәцеит,
Акәара ирҟьахьеит уажәшьҭа.
Знык сызҭамԥшит рлакҭа.
Зшьапқәа ахьҭа изцәакуа,
Сызқәа днықәтәан, дгәыкуа,
Ажәытә лакәқәа лырҳаны,
Аҿатә лакәқәа лырбаны,
Амреиԥш дхыҵны данлыцәца,
Аҷкәын дшалаччо иԥаҵа…
Ех, исцәымшазҭгьы сара,
Срахәыҭхәыҭрын сызхара!..
Схәыцрақәа срылахеит схала,
Абнаҿы иҟьалаз хәыҷҵас.
Издыруада, срылҵыр лыԥхала,
Сымԥсыргьы ҟалоит бара бцас!
Иаалырҟьан мҩакаҿ ҳаиқәшәахыр,
Сылаԥш быхьӡахыр иччо!
Уабаҟаз уажәраанӡа? – бҵаахыр,
Машәыршәа ҳахьеиқәшәаз џьашьо.
Исҳәауа сҿамшәо сынхахыр,
Ацәажәашьа зхашҭхьоу бнауаҩҵас,
Иуҭаху уи ауп ҳәа ибыӡбахыр,
– Ишԥақәбыршәеи? – сгәырӷьарын нас.
Ҳдәықәларын ҳгәалақәа ааныжьны,
Ахааназ имҩасыз шьоук реиԥш.
Ажәҩангьы алаԥш наҳхыжьны,
Гәаныла иазхәыцларын ҳԥеиԥш.
Ашьхарԥ аҟынӡа ҳнаӡаанӡа,
Уаҳа ҳааицрымшәо ҳаицыз.
Арҩаш еиԥш, ҳҟәашӡа ҳажәӡаанӡа,
Ҳазымхәыцп ҳаибамбеижьҭеи иҵыз.
Аҷнышқәа ааҟәымҵӡакәа ихәмаруеит,
Иргәырӷьан иҭыргарц аҭра
Амшын ду, шьыжьаахыс иахаҩоит,
«Уҳацԥыр!» – иаҿуп аҿыҭра.
Ицома, имцома, уи здыруа,
Амшынгәаҿ ижәыло ацәқәырԥоуп,
Сеидру, агәы иҭоу ианыгәрымуа,
Ихәу абынҳәеиԥш иҭатәоуп!..
Ашықәс наскьаагеит аррахь ицозшәа,
Иаадыруеит ишымхынҳәуа уажәшьҭа еибганы.
Ахьаақәа ҽа-хьаак нарыцҵан иагозшәа,
Ԥсхыхҵас кыраамҭа иааԥшуан итәаны.
«Абзеираз!» «Абзеираз!», ахааназ уаҳхашҭуам,
Хәыҷҵас урыхӡыӡо иугоит ҳгәырҩақәа.
Ахәы уныхшәаргьы, ахара уаҳзышьҭуам,
Уӷьазкаанӡа урҭыслароуп ҳарҭ зегь ҳагәқәа…
Сгәалашәарақәа ацҳа амаакыреиԥш искуп,
Агәырҩа ӡиас-хышхыҵәа сҭарыжьуам.
Блақәакгьы сышьҭоуп, аха игәыкуп,
Рылаԥш сныҵыршәан џьара сырзышьҭуам…
Аеҵәақәагь жәҩанаҿ наӡаӡа инхаӡом,
Ашьабсҭа ршьап иаҵҟьо хаҳәҵас иҭалоит.
Сызхысхьоу, сызҵысхьоу сԥырҵны ицаӡом,
Аҭаҭын бӷьеиԥш сцәа иадҷаблоит…
Данааиуа сыздыруам,
Уажәакәу, уашьҭану.
Аҩнашәқәа дрыхәаԥшуа:
«Лагәлаа дабану?»
Ишԥазури, сдәылҵышт,
«Са соуп, сызҭахыда?»
Аԥхӡы хьшәашәагь сықәҭәашт,
Уи зхьаада, изхыда…
Сицәшәоит сара ашәаџьҳәаҩ,
Иакәӡам ак иҳәарҳәа.
Аԥсцәаҳа исыӷрымӡааз,
Иахьсыхьҵәҟьауа ибар ҳәа…
«Ишԥоуури, уақәшәеит,
Ухаҵоуп, иучҳароуп.
Аамҭагь умам,
Ушзахәаҵәҟьо уцароуп…»
Данааиуа сыздыруам,
Уи шыҟоу ҿҳәаралоуп.
Анцәа иаҳзааиго зегь бзиоуп,
Иахьиҳәо ҳцалароуп…
Усҵәҟьа былаԥш бымҵәахын,
Знык бысҿачча маӡала.
Анкьа сбышьҭан, бысҭахын,
Бахьцалакгьы сылаԥш бхын.
Аха убриҵәҟьагьы ҵәахла,
Зынӡа сбыцәтәымушәа ҳәала…
Уаҩ дахьыҟаӡам ҳаиқәшәар,
Анцәа даҳзылԥхап ҳаиҭахны.
Ибдыруаз, абгеиԥш баасыцәшәар,
Мамзаргь, былаԥш хаа сыхшәар,
Сыбзиабара ашәҭ еиԥш иркәыкәны,
Аԥша иасҭоит сахьӡаны!..
Слыхҭыгәлеит ахықә аҿы дшыцәаз,
Саԥсамзаргьы уаҳа лнапхыц.
Гәҿыӷьрыла, ҷкәынак, сымԥсырцаз,
Сгәы иахәаша жәакгьы лымхәыцт.
Аԥҳәызба ԥшӡа ус ҟабымҵандаз,
Исыхцаны ибгандаз сгәырҩа.
Ба бзыҳәан сыштәымым ббандаз,
Игәнаҳауп, сынбыжьыр зымҩа.
Лыцәа зынӡак ихааӡазшәа,
Инымҵәозшәа уаҳа лыԥхыӡ.
Машәыршәагь сара слымбаӡазшәа,
Сеиԥшушәа ҿызымҭуа аԥсыӡ!
Дҩашьеит ҳәа сыҟоуп аԥҳәызба,
Сҿы иҭамӡо Анцәа исумырҳәан…
Шьыжьнаҵ сыхшыҩ санахылԥаа,
Данааԥш, абҷеиԥш сылҭатәан!..
Бысԥырҵит, бысцәыӡит… бысхәыцит,
Ахааназ бызхьаара саҟәыҵит,
Сшәаӡыӡара сцәыӡт, исхыԥсааит.
Бысхыҵәеит, аӡмыжь еиԥш бысхыҵәеит,
Ҿымҭ базыԥшызар схәаҽра?
Быбзиабара амцеиԥш ибцәыцәеит,
Ахаҳә еиԥш, ихьшәашәеит бгәыбылра…
Бысԥырҵыр, бысцәыӡыр… бысхәыцуеит,
Схьаақәа ҽыҳәҵәыла исшьаҟьоит.
Бжь-шьхак, бжь-мардуанк реиԥш сырхысуеит,
Бган сгәаҵа аҳаԥ еиԥш бҭасыртәоит!..
Ибымур ҟалон, ибымур,
Бааигәа инабмышьҭыр сынаур.
Былабжышқәа ақәеиԥш ибцәаур,
«Сҟьалоит, ас сышьҭа ихнаур,
Абысҭа сыцәкнырхуеит ирур!..»
Ибымур ҟалон, ибымур.
Иҟасҵан шьаҿак, егьбымҳәеит,
Ашьабсҭеиԥш бмеиҭаԥеит, бмыҳәҳәеит.
Снаскьан ҽа-шьаҿак, бмеихеит,
Сыбзааигәан снабхьысыр бҭаххеит,
Сшыҷкәыназгьы сымчқәа мхеит,
Аԥсык сымбылуази – сеиқәхеит!
Ибымур ҟалон, ибымур,
Адыд митәха иангәыргәыр,
Ба бакәым, илцәымӡцызт агәыр,
Бангьы ианылымба бынаур,
Дбышьҭамлеит: «Дыӡит сқьаафыр!»
Илымур ҟалон, илымур!..
Сашьуазаргь сашьааит, сашьааит,
Ҩыжәҩҵас, мдырҵас сылшьааит.
Изжәыроуп, сагааит, сагааит.
Гәаныла лкьатеихгьы ԥҵәааит.
«Изыжәуаз изымдырт!» – лҳәааит.
«Фырџьанқәак дхәырҵәеит!» – дыҽхәааит.
Ссасуп, лара лҳабла саҭааит,
Лыччаԥшь исхылбааз сазгәааит!..
Аԥараҿырп еиԥш, аҳәыҳә аҩнхыб иаҿаԥсоуп,
Иахьак уи ахышә аҟынтә дзааԥшуа уи азоуп,
Еиҿахәыҭхәыҭуа ирҳәо еилылкаар лҭахуп,
Шьыжьаахыс аҳәыҳәқәа дрызхәыцуеит, илхуп,
Издыруада, аҳәыҳә еиԥш лгәы-ԥшқа сҭашәар,
«Ухынҳәыма, сымш?!.» – дыххаччо илыҿшәар…
Имԥрындаз, имԥрындаз, урҭ анасыԥ иатәуп,
Аҳәыҳәқәа рганахь иааҟәымҵкәа иԥшлатәуп…
Иаҳҳәап, ибгәаӷьит, ибгәаӷьы,
Аҵлақәа ианкарыԥсо абӷьы,
Ианылагылоу урҭ шьамхахьы,
Убла узаҟәымгауа ахьы,
Иаҳҳәап, ибгәаӷьит, ибгәаӷьы…
Саргьы изгәаӷьит, изгәаӷьы,
Убасҟан сымцеит сҵарахьы.
Аразны исзахҭнымҵеит ахьы,
Адгьыл ишазнеиуеиԥш абӷьы,
Сбызнеирц згәаӷьит, изгәаӷьы!..
Саныхынҳә, лыԥхала,
Дсырҿыхеит сналхалан,
Нас лара лхала,
Слырԥхеит лгәы ԥхала,
Илуазма ҽакала,
Лышәхымс сананхала!..
Ашамҭаз сандәылҵуаз,
Игәасҭеит дшеиԥхьхәыцуаз,
Исалҳәеит: «Шьҭа уанцәырҵуа,
Ахҵысҭа ҭшәа уанхыҵуа,
Сгәыӡреиԥш, шьҭыбжь ухылымҵуа,
Уанааиуа ауп, сгәы уанҭымҵуа!..»
Аҵх аԥардеиԥш иааимҟьаны,
Снылаххыр схагахан бхышә,
Бгәыԥшқа зынӡа исцәыҭҟьаны,
Быҳәҳәаргьы, искыроуп бқьышә.
Анасыԥ иамам ҿҳәара,
Урҭҵас иниаҟьа ицоит.
Бҽыбҵәахуеит баша бара,
Бгәырӷьарагь баша ибӡоит.
Аҵх ауапеиԥш исшәых,
Икаххаа ашара бзаазгеит.
«Баша сзыԥшузеи, ных, ных,
Гәаныла суцны сцахьеит!..»
Ибгәалашәома, быччаԥшь сахәаҽхьан зны,
«Сбымбаӡои, мшәан?» – исызҿымҭит игәаӷьны.
Бара бгылан бҽырԥагьан, бџьашьатәха.
Сара сакәым, адунеи бгаргьы ибмоуа аха…
Ибгәалашәома, снабеихырхәан, ԥшьаала сцеит,
Сышбызхьаауаз, са сыблақәа ирымӡаӡеит.
Аха убриҵәҟьагь ба ибымбазшәа ҟаҵаны,
Беиҭанхьаҳәит, акыр-кырҳәа быччаны.
Ибгәалашәома, аԥыр-ԥырҳәа амца скит,
Маҷк бааиҭашәан, баргь иаразнак баагәкит.
Снабыдххылт, ашәи-ҭышәи бысмышьҭырц.
Ибгәалашәома, акгьы сыгымхеит баасгәыӡырц!..
Ачуан аҵеиԥш еиқәаҵәоуп,
Ажәҩан дуӡӡа,
Иахьа схәыцрақәа рацәоуп,
Зны сразыхуп, зны сыкцәоуп,
Зны сԥааимбаруп, зны сынцәоуп,
Сназқәыло ацҳақәа ԥыҵәҵәоуп,
Сгәы ҭаӡыӡом…
Ҳалҵит шаҳҳәоз омаӡак,
Ҳаиҭааҭагылеит.
Ҳгәы ҳацәҭымҟьароуп зынӡак.
Ҳахшыҩ ҳахнамԥаароуп маҷӡак.
Иҳамԥыхьашәозаргь, махә ҩаӡак.
Дҳаԥҟьаӡазаргь, уа гаӡак,
Ҳаиҭааҭгылеит…
Ҳажәа – ахчнызақәа зыршуа,
Ҳазхәыцп иаҳҳәаанӡа.
Ҳаҵкыс ахара иԥшуа,
Зыгәҭыха амшын ду еиланаршуа,
Ихәу шәарахҵас деилышшауа,
Зегьы дҳазхәыцуа ианиршауа,
Иааимнахаанӡа…
Сишь, ҳазыӡырҩып ҳгәы иаҳәо,
Ҳахшыҩ ҳажьаанӡа.
Хәыҷи-дуи неизыҳәҳәо,
Асқьар алам ҳтәыла иҳәҳәо.
Ашәаџьҳәаҩ иҽы нади жаҳәо.
Дҭалом ҳашҭа игәы хаҳәхо,
Ашьыжь шаанӡа.
Иаартишь, о, ажәҩан ду, уԥарда,
Ҳабла хтыроуп.
Ҳгәырӷьаӡ нықәҩааит ахәада,
Агәырҩа ҳҟәыблаа ҳагәқәа рда.
Жәлар зқәымӡуа дҳақәзааит ахада,
Аԥааимбар, ухьтәы мҵәыжәҩа ҳанда.
Хара ҳаԥшыроуп….
Амш иама ицеит сыгәҭыха,
Шьҭа сзыхьӡо ҳәа акгьы збом.
Арахь исымам тәаха-ԥшыха.
нас иабаҟоу сгәы наӡом.
Схы сыжьжьоит зегьы срыхьӡошәа
Снапы иакушәа зегь ӡбаны.
Исыгу ыҟамшәа, исымбошәа.
Стәоуп ҽырдагәа ҟаҵаны.
Иааиуеит ԥшьаала зегь еилызхуа.
Зегь зкапануа, зегь зраӡо.
Нас убасҟан сыԥсы ҿызхуа.
Са сдунеи хәыҷы зҭаӡо.
Сымшқәа, сыҵхқәа, сара истәымкәа,
Иԥҵәаз еимхәыцҵас иансыцәцо.
Кыр саԥсоума раӷәра скымкәа.
Снарцагәышьозар сраԥцо…
Сеидру, сеидру ус мацара
Аамҭа цозаргь, са сцарым.
Сыԥсы кыдуп, уа акаҵәара.
Уаҳа иарбан, сыҽхәарым…
УАжәЫМЗАр-УАж әЫ …
Ҳҟалоит ҳара ишаҳҭаху, маҷк иаашәычҳа,
Уажәымзар-уажәы…
Аиашаҵәҟьа абашәҭаху, иаҳҳәо шәшәырҳа,
Уажәымзар-уажәы…
Иҳагу зегь ҳауеит, Анцәа ишиҳәо ҳҟалоит,
Уажәымзар-уажәы…
Иаҳауеи, иаҳауеи ҵәҩанҵәыҟа ҳцалоит,
Уажәымзар-уажәы…
Аеҵәақәа кыдԥаауа жәҩанаҿ ҳнаӡап,
Уажәымзар-уажәы…
Аԥсҭҳәақәа ирылԥаауа ҳагәҭыхақәа ҳҳәап,
Уажәымзар-уажәы…
Хыхьынтә ҳанылбаауа ԥшьаала ҳнатәап,
Уажәымзар-уажәы…
Дыҟам иахыбаауа, аиашаҵәҟьа ҳҳәап,
Уажәымзар-уажәы…
Зегьы здыруа игәра шәымган,
Баша шәҽашәымҭан иган.
Аамҭа ҽамҩак ала ицоит,
Иара зынӡа ҽак шәирҵоит…
Уахь шәеихауеит игәра го,
Шәлакҭа шәхаччоит ибжьы анго,
Араҟа иҟоу даҽакӡоуп.
Араҟа аиашаҵәҟьа маӡоуп…
Дара ирдыруашәа аамҭа шцо,
Шьоук аацәырҵуеит ахшыҩ ҳарҵо…
Аԥша ахьасуа ҳкәараҵо,
Ҳнеихьыс-еиԥысуа, ҳаҽкынҵо,
Аиаша ҳшашьҭаз шьҭа ҳажәит,
Шьоук ахьӡеит иахмырҵкәа ашәит!..
Шьоукы ирыцәхҭәасааит, ирыцәшәит.
Иҳахьзеи, иҳахьзеи, шәбаашәит?!
Ас гаӡашьаҵәҟьа жәбахьоу?
Ҳа ҳзыниаз аӡә даниахьоу?!
Уажәымзар, аа, абыржә ҳахьӡоит: –
Аиаша аҵыхәа ҳҿаҟьа ицоит…
Ҳгәы иҭаз иақәшәон уи ҳахьӡар,
Ҳнапы накәшон, инҭарс иаҳкӡар…
Абри ауп аиаша ҳәа иаҳдырҵоит,
Ҳаннадыххыло – иаҳԥырҵны ицоит!..
Исымҳәазҭгьы сгәы иҭыхоз,
Ҽаӡәы иҳәон.
Уа узырҿыхоз, иара дзырҿыхоз,
Ус инхон.
Са ианысҳәа сызмырҭынчуаз,
Уеибакит.
Уа ианцәыруга дзырҳәынҷаз,
Амца скит.
Ус анакәха, ус анакәха,
Ҳа ҳбылуеит.
Умца сҩаҵхап, сымца уҩаҵха,
Ҳаиқәхауеит…
Ахаҵара анаҭахыз, дхаҵан иара,
Шәеиха, абааԥс, анырҳәа, дгылеит аӷьеиҩҳәа.
Аԥсадгьыл азыҳәан, ԥсразма иԥсра.
Ибжьы нарылҵәрааит ажәлар акеиҳәа…
…Иааргеит ахақәиҭра….аҭыԥқәа ршара…
Дырхашҭит ахаҵа, уи ҿиҭуам…
Шьоук ааҟәымҵӡакәа иаҿуп еиҭа ашра,
Ахаан рыԥхыӡ иаламшәоз ртәыртәуан…
Ҳаԥсадгьыл даҩызоуп, уи ичҳара ӷәӷәоуп,
Дидыруеит уи знык аҟара дԥызшәаз…
Ианаму аҽныҵәҟьа, ҳаӷоу уи диаӷоуп,
Ахаҳә еиԥш, дыршыҵәҟьан уи дԥызжәаз…
Иара итәы егьыҟам, халаҵәҟьа ҽшьроуп.
Мшәан, ахаҵа шәиԥыҩлан шәабацо!
Дангәаагьы дгәааит, амақьа ԥштәы иԥшроуп,
Ишәирбашам гәырҩацәгьакгьы дшаҵоу…
Ахаҵара анаҭахыз дхаҵан иара,
Сахьыҟаз, сызҿыз ҳәа акы иҳәашам…
Ҟазшьалагь ицәымӷуп уи аҽхәара,
Ирдыруеит зегьы уи дышбашам…
Уи дхықәгылт ахықә, анахьгьы арахьгьы,
Зегь изеиԥшны, даангылт дшанханы.
Уажәшьҭа иԥырхагам, аурҭгьы, аԥшахьгьы,
Аҟыгә аҟынӡа днеит дхаҳәханы.
Аха ицәырҵуам, иаџьал аҽаӡаҵәҟьеит,
Агәы дықәнархарц аӡбеит иаҳагьы.
Баша дгәыӷуан, аҵыхәа иҿанаҟьаҵәҟьеит,
Ишьҭахьҟа дынхьагәгәеит иахьагьы.
Ас ианбанӡа, ас ианбанӡа, дааиуам,
Арахьгьы дыҟам, уаҳа зыгәра иго…
Имч иқәымхеит, аӡәы диҿуп, дзииааиуам,
Адәы дықәхеит аԥсцәаҳа дымлаго…
Иҽызниҟьарызеи, џьым, аԥсыха змоуӡаз,
Дзымԥсуазеи уи ауаа шыԥсуа?..
Ихы нықәиҵеит, иан лыхчеиԥш адәаӡа,
Иан лгареиԥш, даашьҭнахт дырҵысуа.
…Иаха имоуит, уи дихашҭт аԥсцәаҳа,
Деиҭақәлагәышьеит ҳдунеи хәашь ҿыцбарах.
Лахьынҵала аԥсра бзиа иқәашьым уаҳа,
Цәгьала иааӡаз аиба, акашәарах…
Исгәалашәоит, быччеит бара акалашәа,
Исзымдырит, убасҟан бцәа иалашәаз,
Снабцәыхаран сгылан сара схалашәа,
Дышгылоу еиԥш, ашәҭ аӡы изцәалашәаз…
Исгәалашәоит, бара знык баасҿалашеит,
Уи сыччаԥшьи сылаԥши узурхароуп ҳәа.
Ԥсаҭа шкәакәа, сан исалҳәоз аасгәалашәеит,
Ашә рхәыҷны, абысҭа рдуны еибаургароуп ҳәа!..
Исгәалашәоит, саргьы азаара схалазшәа,
Ахыц иаҿҟьаз хәымпалҵас сдәықәлахит.
Уа инымҵәаӡо ԥхыӡ еишьылӡак салазшәа,
Акгьы сакӡамшәа, знык-ҩынтәгьы сынцәыҵаххит.
Исгәалашәоит, нас сааҭгылеит аҽыԥҳәа,
Суалуашо, изуа-исҳәо сзымдыруа,
Сеиҭаахьаҳәит, ажәазаҵәык басҳәап ҳәа,
Аха бҭыԥан игылан ԥсаҵлак хытыруа.
Сматанеиит, нас иаалырҟьан, ибдыруазааит:
«Ҷкәынак абас, сеикәабылны сықәзырхаз,
Сыдам-здам, уа ԥсыхәажәла лымамзааит,
Сара сакәзааит, мрашәахәан илызкылыԥхаз!»
…Исгәалашәоит, саԥхьа бцәырҵит бара еиҭах,
Бсахьа сгәаҵаҿ исцәымӡырцаз игәныскылон.
Сгәалашәарақәа сеиҭарыхӡыӡаауа сарах,
Ахаз иӡаау ашәаӡеиԥш, еидыскылон…
Избац иоуп ҳәа сгәырӷьаҵәа
Сҩыза саниԥыла.
Уи дирҩашьазшәа Анцәа.
Ддәықәлаҵәҟьеит хакәыла.
Гәалак имазар ҳәа сшәан,
Сишьҭалеит сышзахәоз.
Аха иҵыхәа наиршәшәан,
Дцеит ихы дахьахәоз.
Сгылоуп аҵлеиԥш сеилууаа,
Афырҭын сҟәыба ицазшәа.
Абас изишеи Анцәа ауаа,
Иҭахӡамкәа цасшәа!..
Аха исызҭодаз аҭак,
Сгәы аныԥҵәа саҟәыҵит.
Сҩыза, иузалымхуаз цуҭак,
Аҽнышьыбжьон дысцәыӡит…
Ашьаҟеиԥш сыгәҭыха сыҽнадҵан,
Ԥшьаала сышгылаз сгәырҩо.
нахьхьи џьара, ажәҩан ду аҵан,
Ашәаԥшь-хаа аԥсҭҳәа ихнаҩон.83
Издыруада гәҭыхак аҳәазҭгьы,
Иаҭахызҭгьы маӡак аанартырц.
Издыруада бзиа еибабозҭгьы,
Ахәлара ԥшьаала иазыԥшырц.
Ажәҩани адгьыли ргәала,
Иара акәзар иныҵакны изҳәоз.
Ианеиҿаԥш ирдырит лакҭала
Ашәаԥшь агәырҩа ишырцәагоз.
Срылҵит сыгәҭыхақәа ԥшьаала,
Сзызхәыцуа ба шбакәугьы зӡоит.
Иаасыҿшәар – ашәаԥшь аҟазшьала,
Ҿымҭӡакәа бныҵаба бцоит…
Ажәҩан гәрымуеит, иадыруазар уамаӡак,
Аха адгьыл ақәҿнаҭуамеи акгьы зынӡак.
Хьаак ыҟамшәа, иҭынчраӡоушәа ҟаҵаны.
Иаҵәахуазар уи ҳԥеиԥш хьанҭа маӡаны?..
Аӡәгьы изымдыруа, иҭаҵәахны, иҭаӡаны…
Амшынгьы ҭынчым, икыднаҟьоит ацәқәырԥақәа.
Амшә-хәы еиԥшуп, игәаан ирылалаз зхәыҷқәа…
Зны абызшәала, аҟәараҿы иааины акы аҳәоит.
Аӡәгьы игәынкылан ианизымгалак, иҳәҳәоит,
Змаӡа иақәыршьуаз аӡә еиԥшҵәҟьа иҭанархоит…
Ах, шәарҭ ашьхақәа, шәарҭ ашьхақәа, зегь збо,
Иарбан ӡыхәашьу, ҳа ҳӡыхьқәа ҭазырбо?..
Са издыруеит, аԥша шәаџьҳәаҩра шәзаухьеит,
Са исныруеит, шәара шәыбжа зегь былхьеит,
Агәырҩа шәызныжьны иара шәԥырҵны ицахьеит…
Шәарҭ ҳаҷкәынцәа, уа цәгьеи бзиеи ирыниахьоу,
Ашәарҭа дуқәа, ашьанҵа реиԥш идырҭәахьоу.
Ҟәышра шәыгым, шәара шәықәым, ак шәыӡба,
Ҳшьала ихызҽырц зҭаххазгьы уажә зыӡба,
Ҳшьам хазына, иа изы ишҳаҭгәынхо наишәырба…
Са слабашьа, ихәарҭам ҳтәашьа,
Аха ҳазго ҳәа уаҩ дызбом.
Шьоукы ахыччоит ҳара ҳцашьа,
Шьоукгьы иҳахьыз рзыхгом…
Са сзымбацыз ас сцыркьыԥуа,
Азныказ ргәы ҭнашьааит.
Уаргьы усыцуп ухыԥ-хыԥуа.
Шьҭа ҳаиҩызцәаз ҳәа суԥшааит.
Ус уишеит, нас, лахьынҵала,
Ԥыҭк уҳаҵгәоит, ԥыҭк ҳаугоит.
Анцәа ду ҳанирманшәала,
Нас ҳааныжьны зымҩа уцоит…
Шаҟа гәырҩа уцәа иҭаӡозеи,
Аха аӡәы уимбацт уқьуа.
Ах, слабашьа иулшаӡозеи,
Ҽаӡә ихьаа рыххауа…
Ҽаӡәы уицуп игәы камыжьуа,
Уи уихьӡазаргьы ихьшәаны.
Аԥсра дахурԥеит зынгьы зҽызшьуаз…
Дгәаран уи ихы-игәы ахшәаны…
Шаҟантә рхьаа улархыргарц,
Укыдырҟьазеи уа урыҳәҳәа.
Иҟоуи рыцҳа, уара иумбац,
Зны ахгьы урҷаҷеит ахьӡымҳәа!..
…Са слабашьа, ихәарҭам ҳтәашьа,
Ҳаихеигәо ҳнеилап ҳмыццакуа.
Уаҩы игәамԥхаргьы ҳа ҳцашьа,
Сыҟам уаҳа аӡәы уисыркуа…
Ах, аах, сеилабгеит зынӡак,
Ах, аах!
Ах, аах, исхабгоит зынӡак,
Ах, аах!
Ах, аах, сыбжьаҵәҟьеит зынӡак,
Ах, аах!
Ах, аах, сыбшьыҵәҟьеит зынӡак,
Ах, аах!
Ах, аах, быԥрыҵәҟьоит зынӡак,
Ах, аах!
Ах, аах, сбыхьӡаҵәҟьоит зынӡак,
Ах, аах!
Ах, аах, бызгаҵәҟьоит зынӡак,
Сарах!..
Илҭахушәа-илҭахымшәа дыччарц,
Лыччаԥшь-хаа са исҿалырҷҷарц,
Агәаӷаз иахьак сылбылларц,
Ацасаз сшылԥырымҵуа лбаларц.
Сыздырам дызусҭоу, дзыхшаз,
Дишаҵәҟьеит даҩысҭаан дызшаз.
Зных дуҿынҵәааҵәҟьоу џьушьоит,
Зных уаауазыруеит: «Сылжьоит!»
Улырыҩуеит ишмыҩра аҽыҩ,
Илҭаххаргьы уахылԥаап ухшыҩ.
Илгәаԥхаргьы иуцәҭылԥаап угәы,
Иабацеи ҳәа уқәзаап такәы!
Убасеиԥш лхы уҭалырԥоит,
Лнацәкьыс унахаргьежьны улгоит,
Ухьар-хьаруа луада ацаԥхеиԥш,
Ухәар-хәаруа уашьҭаз уԥеиԥш!
Уа гыламҩа-тәамҩа змаӡам,
Ухәнажәартәеиԥш лаԥшыкгьы угаӡам.
Иуҵалаз сеидру, уеикәшоит,
Ушыгәжәажәоу иуцәыхәлоит, иуцәшоит.
Илҭахушәа-илҭахымшәа дыччоит,
Ҟамчышьҭыбжьҵас уа инаухҟьоит.
Уакәушәа-уакәымшәа уааихоит,
Иутәушәа-иутәымшәа уаанхоит!..
Сгәы снархьуеит ба быччаԥшь хыхәхәала,
Анышь еиԥш исԥырҵны ианцо.
Сыгәжәажәо саанхоит сара схала,
Урҭ сажәақәа исзымҳәаз раӡо…
Зны скыдҟьо аҽуреиԥш сагахуан,
Блакҭа-хаа сзыхьӡошәа сызжьоз.
Зны слымҳаҿ иааӡахуан ҳәанҳәахла,
Ажәа хьанҭак сҟәиҭӡа сзыртәоз.
Ҳаи, ҳаи, лаԥшҵашәароу, хыҭҟьароу,
Акы амцеиԥш исыҵаст, сартәом.
Ба бҟынӡа снаӡароуп, бызбароуп,
Сгәы саршаҟьоит, уаҳа сеиқәтәом…
Барах быҽбырԥагьеит сбымбошәа,
Иацакәмызшәа бӡара ԥшӡа кны,
Уа сбеихырхәо аҩнынӡа бсымгацшәа,
Ҳмеиԥырҵыцшәа уаҳа ҳгәыкны…
Абри зегь са сыла иабаҵәҟьоу,
Ма сгәы мыжда баша сажьоу?..
Ҽаӡә лакәу, мамзаргьы бхаҭаҵәҟьоу,
Ма мдырҵас, ма ҟәынгас сыбшьоу?!
Схы знысҟьара сзымдыруа сгылоуп,
Зны сҵәыуар сҭахыҵәҟьоуп хәыҷҵас.
Зны стәымуп, зны стәымым, зны сгәылоуп,
Март еиԥш, са сақәымшәеит бҵас!
Сгәы снархьуеит ба быччаԥшь хыхәхәала,
Анышь еиԥш исԥырҵны ианцо.
Сагоит саргьы аҵахь сҵаакәкәала,
Сгәабжьыҵәҟьагь зынӡа исмаҳаӡо…
Быҽбыртәымын, сыҽсыртәымит,
Ҳаибабан.
Быҽбыргәаан, сыҽсыргәааит,
Ҳаибабан.
Быҽбырԥагьан, сыҽсырԥагьеит,
Ҳаибабан.
Быҽбырхаган, сыҽсырхагеит,
Ҳаибабан.
Быҽбырдагәан, сыҽсырдагәеит,
Ҳаибабан.
Быҽбырҟәышыр, сыҽсырҟәышуеит,
Ҳаибабап.
Быҽбырбзиар, сыҽсырбзиоит,
Ҳаибагап!
Ҳаи, ҳаи, шәызҿузеи, зегь збарҭоу?
Ҳаи, ҳаи!
Ҳаи, ҳаи, шәзыԥшузеи, ишәарҭоуп,
Ҳаи, ҳаи!
Ҳаи, ҳаи, шәызкузеи, ибналоу?
Ҳаи, ҳаи!
Ҳаи, ҳаи, ишәхузеи, зегь згәалоу?
Ҳаи, ҳаи!
Ҳаи, ҳаи, шәеихароуп, ахьырԥар,
Ҳаи, ҳаи!
Ҳаи, ҳаи, шәрыхьӡароуп, ишәырԥа!
Ҳаи, ҳаи!
Ҳаи, ҳаи, шәеилаҵәа, шәеицгыла,
Ҳаи, ҳаи!
Ҳаи, ҳаи, афырхацәа, шәеидгыла,
Ҳаи, ҳаи!
Ҳаи, ҳаи, ирымбароуп ҳаԥсадгьыл,
Ҳаи, ҳаи!
Ҳаи, ҳаи, иҳахьчароуп ҳаԥсы адкыл,
Ҳаи, ҳаи!
Ҳаи, ҳаи, иҭахароуп идәықәлаз,
Ҳаи, ҳаи!
Ҳаи, ҳаи, зегь рхароуп иҳақәлаз,
Ҳаи, ҳаи!
Ҳаи, ҳаи, иҭанҵәароуп ргәаҩа,
Ҳаи, ҳаи!
Ҳаи, ҳаи, иҿахҵәароуп рымҩа.
Ҳаи, ҳаи!
Апоет иҩаанӡа,
Ажәа ԥсит ииаанӡа,
Шьҭа иабаҟоу хәшәык?!
Ашәҭгьы ԥшӡоуп ихҩаанӡа,
Абӷьы ссирқәа каԥсаанӡа,
нас иаиуам ԥшшәык!..
Иԥсахәага иман даԥыларц ашара,
Дгәыӷуан дааԥшаанӡа…
Анкьатәи имч ду, анкьатәи илшара,
Зынӡак аҽашәаанӡа…
Дзықәымԥшит ашҭа, ашьацгьы дзахьымсит,
Игәы ԥсаҳәахарцаз.
«Амарџьа даагәашәҭа, ҳаӷоу бааԥс ихәыцит,
Иакәымк имыӡбарцаз…»
Ҽык аакьыркьырит, агәара аҵыхәан,
«Уаргьы-саргьхандаз!»
«Иуҭахи саб?» – иԥҳа ԥшӡа днахырхәан,
Диҿаԥшуан, ҽак иҳәандаз..
«Исҭаху сҳәозҭгьы, иахьысҭаху сцозҭгьы,
Абраҵәҟьа сыжәбозма?»
Гәаныла дҳәацәозҭгьы, дахьнеиша днаӡозҭгьы,
Баша иџьабозма?!
Мчылагь ицәажәоз, лаԥшылагь ицәажәоз,
Зегь ҟәиҭӡа иааҭгылеит.
Аԥҳацәа игәжәажәоз, анацәа игәжәажәоз,
Рылабжыш дәықәлеит…
Иԥсахәага иман даԥыларц ашара,
Дгәыӷуан дааԥшаанӡа.
Ишԥагәынқьуаз ашьхақәа, изцәыӡуаз зыхшара,
рхықәцәахь инаӡаанӡа…
Суӡарц уҭахызар, иумӡан,
Шьҭа сгаӡам, шьҭа сгаӡам.
Зны лаԥшыла иансоуҳәоз схәыҷӡан,
Шьҭа схәыҷӡам, шьҭа схәыҷӡам?..
Хьыруа чуанк рҿасҵеит ҳлақәа,
Ибық-бықӡа абысҭа иасыршьит!
Сани саби иҭынчуп уаха рыгәқәа,
Изыцәшәоз саҳәшьа Аҟәантәи дхынҳәит…
Сашьагь саха шимаӡам збауеит,
Илаԥықәшәа ианамҳәеит акгьы!
Аӷба шахеиԥш ичҳара ӷәӷәахеит,
Дҭаҳан дыцәоуп, дзалҵындаз уаҵәгьы!..
Ҳашҭахь уаазго агәашә хәыҷ аасыртхьеит,
Ашьацҳәеиԥш, иуҿаԥалар ҳәа умшәан!
Счамадан ласкәантрагьы сырҭәхьеит,
Шәхацәа снықәԥшыр, ахышәала сныхшәап!
Уара уҩызцәа урылскаашт сара,
Зегь акоуп, знык ҽыреимҳәа ҟаҵа!
«Ҳаи, сыӡӷабцәа, шәыҟоума, хсараа?!»
Саб данҿыха, узалаччом уԥаҵа!
Ҳашьҭахь тышоуп, ҳаԥхьа зынӡа ахықә,
Ԥшаашьагь умам знык уансцәырҳа!
Шьаҿа ссала, шьаҿа ссала, атыгә-тыгә,
Ҳашҭа уҭысны, схышә ушнаҵахх насырҳа!
настәи дыруп, настәи дыруп зегьы рзы,
Аԥша ҩнасит, саб иуадақәа руакы!
Са исхароузеи, уи ҭшәахазар хәылԥазы,
Са исхароузеи, сыхшәалазар ҽа блакы!..
Ҳаи, сылшьит, сылшьит, сылшьит,
Ҳаи, сылшьыҵәҟьеит!
Сымшқәа шәшьит, ишәшьит, ишәшьит,
Сымшқәа шәшьыҵәҟьеит…
Са сыԥшит, сыԥшит, сыԥшит,
Мыцхәы сыԥшыҵәҟьеит.
Сгәы еилашит, ишит, ишит,
Сгәы еилашыҵәҟьеит…
Ла дмааԥшит, дмааԥшит, дмааԥшит,
Ла дмааԥшыҵәҟьеит.
Ҳаи, дбаашәит, дбаашәит, дбаашәит,
Лыхьӡгьы сҿыҵҟьеит!
Сыԥшын дмааӡеит, дмааӡеит, дмааӡеит,
Зынӡа сгәыкыҵәҟьеит.
Ах, дбааӡеит, дбааӡеит, дбааӡеит,
Зынӡа длаҳәыҵәҟьеит!
Иазхоуп! Длааӡеит, длааӡеит, длааӡеит,
Лан длааӡаҵәҟьеит…
Са сҿы дааӡеит, дааӡеит, дааӡеит,
Зынӡа дааӡаҵәҟьеит!
Издыруеит гәаныла ҽаӡә дыбҭахуп,
Издыруеит, издыр.
Издыруеит бхәыцрақәа ицуп, дыбхуп,
Издыруеит, издыр.
Издыруеит схәыҷушәа, бысхыччоит, сыбжьоит,
Издыруеит, издыр.
Издыруеит сзаҵәушәа аҩныҟа сгьежьлоит,
Издыруеит, издыр.
Издыруеит сшызмыцәо, сныҟәоит сгәагәо,
Аҵх сыршоит.
Издыруеит ишнымҵәо, ицом исхыгго,
Схьаақәа сырфоит…
Издыруеит, схәыцрақәа сышьҭыхны сыркуп,
Абызкаҭаҳаиԥш сласӡа!
Издыруеит, деицәкьысуеит, уи ихьӡ бҿакуп,
Дыбхашҭуам зынӡа.
Издыруеит, ҳаиҭеиқәшәоит, еиҭах ҳаибажьоит,
Издыруеит, изӡом.
Амш ааилахәлоит, нас иааихыжьжьоит,
Ҳгәы иҭаҵәҟьоу ҳҳәаӡом…
Сырбандаз ҳәа сыҟам, сраҳандаз ҳәа сыҟам,
Сқәацы-мацуа сус хәыҷ саҿуп.
Сыргандаз ҳәа сыҟам, сдыртәандаз ҳәа сыҟам,
Аҭыԥ-ԥха са сзыҳәа иԥсуп…
Сырбандаз ҳәа иҟоу, сраҳандаз ҳәа иҟоу…
Ишхыԥ-хыԥуаз зшьап амса ҟанаҵаз,
Сыргандаз ҳәа иҟоу, сдыртәандаз ҳәа иҟоу,
Дхаргалоит хыхь иахьихәҭаз…
Ишандаз ҳәа иҟаз, даҳбандаз ҳәа иҟаз,
Ажәлар каижьит еиқәжьа.
Дахьӡандаз ҳәа иҟаз, днаӡандаз ҳәа иҟаз,
Ишьаҳиҭхеит ирбаз џьашьа…
Ҳгаӡандаз ҳәа иҟоуп, ҳаигаӡандаз ҳәа иҟоуп,
Иашьҭаз ҳаԥсадгьыл итҟәарц…
Шәымшәандаз ҳәа сыҟоуп,
ижәгәаӷьындаз ҳәа сыҟоуп,
Даарылган шәзыргәаҟуа дшәыпҟарц!..
Анс иуҳәаргьы, арс иуҳәаргьы,
Иҳәатәуп.
Цқьа иурххаргьы, иумырххаргьы,
Агәра гатәуп.
Уа иуҭаххаргьы, са исҭаххаргьы,
Иҟалаӡом.
Иуӡаӡаргьы, иуҵәахӡаргьы,
Иузжьаӡом…
Зны унаҳәыргьы, зны уааҳәыргьы,
Идумырбарц.
Иҵәии-ҵәииргьы, иҭаҵәиргьы,
Ублахаҵ.
Зных иужьаргьы, ма иужьжьаргьы,
Иузҟаҭәом.
Анс иушаргьы, арс иушаргьы,
Ҭынч уартәом…
жәацы иумҳәазар, иацы иумҳәазар,
Иахьа иҳәатәуп.
Ажәлар ҳәҳәазар, ажәлар ҳәҳәазар,
Акы ӡбатәуп…
Александр Анқәаб ихьӡынҩылоуп
Иааиуеит зегь ҳамшқәа, иахьоума, уаҵәу,
Ашәшьыреиԥш ԥшьаала.
Иаҳхылаԥшхәу идыруеит ҳа ҳанзаҵәу,
Иаразнак ҳҟазшьала…
Ҳгәаҭеиуеит, иаҳзымҳәо рацәоуп,
Иаҳжәагәоит,
Ҳартәом иҳаӷрасуа…
Аӡә дкәаруеит, аӡә аарлаҳәа днеиуеит,
Дгәагәоит,
Аӡә дгылоуп дҿырҳасуа…
Ихәыҵушьшьааит амца, уа ицәар ҳәа ушәан,
Уаӷоу дхәышҭаарадоуп…
Угәы унархьит, уарҵәыуеит, еҵәа ссирк кашәан…
Уидгылт, дҭаҳмадоуп…
Ишәарҭоуп анырҳәа, аӡә ус дымқәацеит,
рыԥсадгьыл нырмыжьит…
Иҭынчроуп араҟа ҳәа, уа умтәаӡеит,
Умч ду наҳԥушьит…
Ушьоуп узмырҭынчуа, угәоуп узмыртәо,
«Абааԥс, шәеихароуп…
Ишытаруа жәдыруаз амахә шәзықәтәоу,
Аӡәы шәимнаԥхароуп…»
Иааиуеит зегь ҳамшқәа, иахьамзар уаҵәы,
Уи ҳқәаб ду еиҭеилашуеит…
Ауаҩы данҭынхадам, ауаҩы данзаҵәым,
Иаӷа аанда дахеишышуеит!..
Ишәшәаҳа рҳәан, зегь рыҿқәа,
Иршәаҳаит.
Ишәшәырҳа рҳәан, ирықәжьны рыхқәа,
Иддырҳаит.
Ижәбала рҳәан, дасу дызҿу
Заҵәык рбоит.
Ижәгала рҳәан, ихаз, иԥҽу,
Иасны иргоит!..
Шәаатәақәа рҳәан, иаарыздырхан,
Иаатәақәеит.
Агаӡақәа рҳәан, иаашанхан,
Иаагаӡахеит!..
Ишԥа нас, ишԥа, сгаӡану?
Зегь бзиа избонеи са схаҟара!
Урҭ ирҭахыз уаҳа ак сымбону?..
Исзеилымкаау изҭагылаз «ргәаҟра».
Уажә схәыцрақәа срылахт, сзаҵәуп,
Ирымам са сахь урҭ ахьаԥшха.
Бзиабарала иҭәыз сгәы ҭацәуп,
Исазҵаауеит, иснаҭауам ҭаха…
Схы сықәжьны снеиуеит сара,
Срықәшәом ари аамҭа азакәанқәа…
Исывыҩрны иаҿуп уи ацара,
Иабацәгьоу, иабацәгьам аԥанқәа?..
Дааҭгылан аӡә дцәажәауам ҭынч,
Ихыԥ-хыԥуеит, зегь ыҩуеит, зегь гәаҟуеит.
Иԥыршәеит, ирдыруеит урҭ рымч,
Ибжьысуеит мышк жәантә Ԥсоуи Аҟәеи.
Ак рымызхуа, ицәыргоит ҽа шәкы,
Иуԥшаауа дарбан, ишаҳаҭу?
«Сижьеит, уи сагьифеит, дышәкы!»
Дынхеит дшынхаҩыз, дышраҳаҭу,
Ах, аамҭа, узеиԥшраҳтәи уара?
Ҳзеиԥшроутәи ҳаргьы, ҳах ҳаздыруам…
«Икаҳау, ма иаҿу аӷәӷәахара,
Ишьҭыҵу адоллар?» – ҳуазыруеит…
Ҳаԥсҭазаара иазҭода ахә,
Анцәа ду ҳаззишаз анаҳхашҭуа?
Иуҭахызар Аԥсны абжагьы аахә,
Иабанӡауго?.. Уламыс уашьҭуам…
Бгаӡоуп, бгаӡоуп, бгаӡа хәыҷуп,
Бымгәаан шьҭа.
Бтәаӡоуп, бтәаӡоуп, уи бизыԥшуп,
Ибирбом илакҭа.
Дылгоит, дылгоит, ҽаӡәы дылхәуп,
Уи иашәа ҳәоуп.
Дибоит, дибоит, уи диҭахуп,
Иара дизҳәоуп.
Биҟәаҵ зынӡа, зынӡа, зынӡа,
Биҟәаҵ, биҟәаҵ!
Бтәаны иԥхьаӡа, иԥхьаӡа, иԥхьаӡа,
Шаҟаҩ рыблахац,
Ишҭиҟьаз гәаҭ, иширгьежь гәаҭ,
еиқәжьа дрыцәцоит.
Бара бымшаҭ, лара дымшаҭ,
Зегьы дшәыхьӡоит!..
Аԥшоуп дзықәтәоу, аԥшоуп дзықәтәоу,
Игәы иҭоугьы ԥшоуп.
Ихы ауп дзышьҭоу, иԥсы ауп дзышьҭоу,
Зегьы-зегь шәжьоуп!..
Бгаӡоуп, бгаӡоуп, бгаӡа хәыҷуп,
Бымгәаан шьҭа.
Иӡоуп, иӡоуп, са сгәы зегь рҳәуп,
Ибгеит бхаҭа!
Уажәоуп данҩыҵшәа, уи дхәыҷцәоуп,
Уи дхәыҷцәаҵәҟьоуп!
Ихәмаруа лҩызцәа агәара иҭоуп,
Агәара иҭаҵәҟьоуп!
Ахҵысҭа дхыԥеит, акрылгәаӷьит,
Ахҵысҭа дхыԥеит.
Ижәҩа ҭыԥеит, аӡә длызхьит,
Ижәҩа ҭыԥеит!
Ҿыц ишәҭит уа атамақәа,
Ҿыц ишәҭыҵәҟьеит!
Мцак ацроушәа еибакуа,
Аӡыркәигьы цәырҟьеит!
– Шьири, шьири, арахь шәааскьа,
Ма снаскьароуп.
Шьири, шьири, шәызбарц цқьа,
Иҵегь сцароуп…
нас сыхҵысҭа сацәыхҟьоит,
Шәа сышшәышьҭоу,
Сан лҷынгьы насыхҟьоит,
Реиҳа иахьсцарҭоу!
Аҽнынтәарак ибыз-бызуа,
Уи сашьуеит!
Ҳгәыла хәыҷгьы маҳәра уа
Игәы ишьышьуеит!
Иҩуа лҩызцәа агәара иҭоуп,
Ла дырцәыӡит.
Уажәоуп данҩыҵшәа, уи дхәыҷцәоуп,
Хәмаррак лхәыцит!
Лаԥшыла, лаԥшыла, ислырбеит уи лаԥшыла,
Зынӡаскгьы сыштәымым ла лзы.
Сгәы шыма, ишыма, ҽа мрак ма исхашыма,
Ақәҿылҭуам уи уажәазы.
Ажәытәи аҿатәи, ааигәатәи харатәи,
Сеимаркуеит, исзыӡбом акгьы.
Сцалапи сцалапи, сеихапи сеихапи,
Амҩаҿ исхәыцлап зегьы…
Ианбыкәыз, ианбыкәыз?
Лыхцәы шьқьыр анлықәыз,
Дыхәмаршәа исҿалҟьеит убас.
Ишԥыкәыз, ишԥыкәыз, исычҳаит нас, ишԥыкәыз,
Ишылуазгьы здыруан уи цас.
Исхылҟьеит, исыхлҟьеит, зны лылаԥшгьы схылҟьеит,
Сыхлахаҵ аагьежьын, саагазгеит.
Дысԥырҟьеит, дысԥырҟьеит, мацәысҵас дысԥырҟьеит,
Уаҳа лхабаркгьы сымбеит.
Сыкҿарцалт сыгәҭыха, исырҭом аԥсыха,
Уажәшьҭак лара лзыҳәан сажәуп.
Исыхоит исыха, исыхоит исыха,
Агәымыжда усгьы илашәуп…
Ишар ихәларыма, ихәлар ишарыма,
Сааҟәымҵӡакәа лымҩахь сыԥшуеит.
Аҽыҩ имҵанарсыз иеиԥш, сгәыӷрақәа срыма,
Агәашә ахь сыҭрысны сцауеит!..
Иаҳзеилаз акы ыҟан ҳаибазырбоз…
Убригь анаҳԥырҵ,
Асахьаз адәныҟа, ҳагәра еибагоз,
Ҳаицәыӡит, ҳаицәыӡ…
Сбышьҭам, багьсышьҭам, зегь ҳзеиԥшуп ҳара,
Мчыла ҳаччоит.
Истәышьҭрам, ибтәышьҭрам ак арыххара,
Ҳагәқәа еиҟәнарҷҷоит…
Ба бымҩахь бцагәышьа, саргь сымҩахьы сцап,
Иҟоуп ҩ-мҩак.
Исгәаԥхон зны быԥрышьа, убри сызсырхап,
Исымиааир гәырҩак…
Иаҳзеилаз ак ыҟан, ҳаибазырбоз,
Ҳаидыҵыр зымуаз.
Бысзыҟам, сыбзыҟам, зыгәра еибагоз,
Уажәраанӡа ибылуаз…
Дысцәылгеит, дысцәылгеит, дысцәылгеит,
Дысзааиуеит ҳәа уи сшизыԥшыз.
Исызхымгеит, исызхымгеит, исызхымгеит,
Сгәырҩа еиқәаҵәа сгәаҵа иҭашыз…
Сҽасҭап аӡыхәашь хышхыҵәа,
Сыԥан бахәык ахьтә хланҵы.
Ас сгәырҩақәа зегь ансхыҵәа,
еиқәхашьас исымои бзанҵы!
Сажьеит сара сгәы саназыӡырҩ,
Исызхамҵеит сыхшыҩ аҳәатәы.
«Егьбыгым, егьбыгым, аԥсыӡак,
Бнапаҿы даабгоит ба бтәы!»
Ас еиԥш, гәызианшьа жәбахьоума,
Аҽнышьыбжьон са сгаӡахеит…
Ахьышьҭрахь аӡиас хынҳәхьоума?.
Ааи, иагәаԥхан ихынҳәхьеит!
Дысцәылгеит, дысцәылгеит, дысцәылгеит,
Агәыр аҵа икылхны иаазгоз.
Сыблит аха, саҭәҳәан исхызгеит,
Аӡәгьы исмырдырит сызбоз!
Аҵәа бҭахызар ибызҿысхуеит
Иаасызҿымхыр сыԥсы ҭысхуеит.
Мыцқьа-шьацқьа, мыцқьа-ҭәамшьа,
Сара ԥхамшьа, бара ԥхамшьа,
Аҵәа ҳфалап, иаҳфалап, иаҳфалап.
Амыҵмыџь бҭахызар ибызҿысхуеит,
Аимхәыц ҟаԥшьқәа агәы ибызҭысхуеит.
Мыцқьа-шьацқьа, мыцқьа-ҭәамшьа,
Сара аԥхамшьа, бара аԥхамшьа,
Амыҵмыџь ҳфалап, иаҳфалап, иаҳфалап.
Атама бҭахызар ибызҿысхуеит,
Счақ хәыҷала ацәа бзахысхуеит.
Мыцқьа-шьацқьа, мыцқьа-ҭәамшьа,
Сара аԥхамшьа, бара аԥхамшьа,
Атама ҳфалап, иаҳфалап, иаҳфалап.
Аҳа бҭахызаргь ибызҿысхӡом,
Макьана иқәыԥшқәоуп, урҭ сыркьысӡом,
Мыцқьа-шьацқьа, мыцқьа-ҭәамшьа,
Сара аԥхамшьа, бара аԥхамшьа,
Бҳақәа арҭлап, иарҭлап, иарҭлап!..
Р. Биорнс иҿырԥшны
Сыбшәир инцәыҵаӡан, сыгәнаҳа бызгом,
Сыбшәир инцәыҵаӡан, сыгагагьы ббом.
Аҳәсахәыҷқәа ирыҵакны, ахара бызцом,
Аҳәсахәыҷқәа ргәаҵаҟны арыцҳарақәа иӡом,
Сыбшәир инцәыҵаӡан, сыгәнаҳа бызгом.
Касы еиқәаҵәак сԥырабкыр, излазгари сыԥсыԥ,
Гәаӷла ибышьҭоу срылабкыр, сгәы ԥжәаны сыԥсып.
Бгәаҵа ашәыта анылалар, былаӷырӡгьы цар,
Хьаауп ицәырҵны исылалар, сашәақәагь миӡар,
Касы еиқәаҵәак сԥырабкыр, излазгари сыԥсыԥ.
Сцәажәар, блымҳа сҭахәыҭ-хәыҭ маӡала иӡаны,
Ԥшьаала ба снабҿахәыҭ-хәыҭ зынӡа имаӡаны,
Быччаԥшь хыркәшан ԥырҵрыла, сныжьны бымцан,
Сбыҳәоит, ԥшьаала бсыхәаԥшла, хьаас сҟабымҵан,
Сцәажәар, блымҳа сҭахәыҭ-хәыҭ маӡала иӡаны.
Быбла хаақәа сцәымҵәахкәа исыбҭару ӡара,
Бҩыза гәҩарак лымҭакәа кыраамҭа рҭаԥшра.
Ма сшәыхьӡар, бысгәалашәан, амҩа шәшаныз,
рыцҳарак бцәа иалашәан, бнымхарц бгәыбҽаныз,
Быбла хаақәа сцәымҵәахкәа, исыбҭару ӡара?!
Сыбшәир инцәыҵаӡан, сыгәнаҳа бызгом,
Сыбшәир инцәыҵаӡан, сыгагагьы ббом.
Уаҳа шәҭык насҩыҵракны шәганахьгьы сызцом,
Сҩызцәа ажәак нарыҵакны, бӷьыцк акы сзанҵом,
Сыбшәир инцәыҵаӡан, сыгагагьы ббом…
Шәгәыла ԥҳәызба илцәыҵәахны, суҳәоит блала схых,
Аҽаӡә ажәа иуҭаанӡа, уара саҵәцахә шьҭых.
Уани уаби сгәарымҭарц сыхьӡ хазы иҵәахыз,
Ҳаи, амарџьа, иудыруеи, ублақәа сзахыз.
Уҩыза имца исцәаламшәарц учча хаара ных,
Шәгәыла ԥҳәызба илцәыҵәахны, суҳәоит блала схых.
Амцхә ужәыр иуиааиуеит, аҵәцақәа рыцәӡала,
Нас адәныҟа ҳдәылҵыр, сгәыдкыл маӡала.
Аҵх ссируп, шьыри, абаҳчаҿы уаха,
Ашәҭқәа укәа иҭасыԥсоит, уаблыртә имцаха.
рлымҳа кыдҵа иузыӡырҩыр, уажәа раӡала,
Амцхә ужәыр иуиааиуеит, аҵәцақәа рыцәӡала?
Амза абаҟоу адәныҟа, аеҵәақәагь ԥхом,
Уара сымш, уа уда, уаҩгьы дысгәаԥхом.
Аҳы, шьҭа ҳаицдәылҵып, ҳнапқәагь еибаркны,
Ақәа ҳапҟарц ҳҩыџьагь аҵла ршьапаҟны.
Уӡамҩа ҟәымшәышә сзааигәатә, мамзар сузырԥхом,
Амза абаҟоу адәныҟа, аеҵәақәагь ԥхом.
Убла хаақәа шԥадхалеи аҩынаҳа лыҵкы!..
Уажәшьҭа аҭынчра ҳҽаларӡны ҳдәылҵып ҳамҭакы.
Шәбаҳча еиужьра ҳныҵалап, зҳаскьын кашьшьу,
Ҳқәыԥшра амҵәыжәҩақәа ауҳажьып, маҷӡак ҳанашьу,
Уаҟа еицаҳҳәап ҳҩыџьагь сашәақәа рыхкы,
Убла хаақәа шԥадхалеи аҩынаҳа лыҵкы!
Мшәан, исаҳә удинаныс, кыраамҭа иучҳару,
Суҿахәыҭ-хәыҭуа сцәажәар, исҳәо уурҳару?
Ԥшеи фырҭыни ирмоурц ушәҭзаҵә ршәаны,
Унапы ҟәымшәышәқәа ирнуҵар, ԥшьаала иҿыршәаны,
Иҿумыршәаргьы ахала укәа иҭашәару,
Мшәан, исаҳә удинаныс, кыраамҭа иучҳару?!
Ба быбла сынхыбхыр, лабжышҵас скашәоит,
Бӡамҩа ԥшқа амца наркны.
Бшьапы ԥшӡа зықәгылоу аҳаскьын-ҿа сацәшәоит,
Инахьысыр ҟалоит ибылны.
Блымҳа инҭахәыҭ-хәыҭп ҭынч бара бгәы ԥшқа ангәырҩо,
Сзыхӡыӡоз ажәак сыҿԥааны.
Сбыҳәоит былабжыш нкыл, уи быхцә шьыҵәра
Ԥыртло,
Бысзыӡырҩла, ҭынч баатәаны.
Хәылԥшәаԥшьха нахьхьи џьара аԥсықәара ҭашәоит,
Ашәахәаҟаԥшьқәа кәицшәа иаҿыддны.
Ба быбла сынхыбхыр лабжышҵас скашәоит,
Бӡамҩа ԥшӡа амца наркны.
Зны сшьапышьҭа анбызҭысхуаз сшааз агәра бгарц,
Бааҵраҿ аҵааршәқәа рыҷҷо,
Ба банындәылҵ ауха ацәашьеиԥш сыббылларц,
Асы оупыжәқәа нықәхәмарт иччо.
Сара еибашьҩы бзиаҵас ҽазыҟаҵаран сызҿыз,
Ҟамашәа ашьашьалқәа хыҵәҵәо.
Ба бгәыԥжәагахан бхышә хәыҷ аҟынтәи бахьыԥшыз,
Бысхыччон бкьатеих ԥыҵәҵәо…
Уажә быԥсыԥ-хаа ибхылҵуа быхцәеиԥш
Сеиланаршәшәоит,
Бқьышә ҟаԥшьқәа сырҿалоит сҿыпны.
Ба быбла сынхыбхыр лабжышҵас скашәоит,
Бӡамҩа ԥшқа амца наркны,
Са ҽызԥшӡак сазхәыцуеит зԥырцә хәыҷқәа ԥоу,
Бнацәкьарақәа ацахаҟаԥшь здыркуа.
Ишьҭхысаан ашьап амца аҵыдд ианцо,
Зыцыԥхьқәа ахаҳәҵәҟьа рбылуа.
Ба быччаԥшь-хаа ԥшьаала инхәыҵган суапа,
Уажәы-уажәы исхабҵон ԥсыс.
Аԥсаатә инеимда-ааимдо изҳәо ахапа,
Ашәахаак рцәызгоит ҟамчыс!..
Аҵх агәы кыдшәазшәа амза ҭашәоит,
Ашара иарӡыҭуеит иргәыкны.
Саргь быбла сынхыбхыр лабжышҵас скашәоит,
Бӡамҩа ԥшқа амца наркны!..
Сцон ашаха амҭакәа,
Аҵх аԥхыӡ сҽагәылакны.
Лнапы шылҟьоз дгәамҭакәа,
Усс исымои сгәыла лҟны!
Аԥша сазҵааит: – дыҟоума
Ахьеиԥш аҵх иагәылыԥхо?
Мамзаргьы аҽаӡә длымоума,
Саԥхьа Анцәа дыззылԥхоу?
– Уҽхәужәеит, арԥыс, башаӡа,
Убзиабара уи лҽаԥсалымтәит.
Даннеи аҵх иҽалагӡа, тәымк лхышә изаалыртит.
– Ҳаи, аԥша, сааушаҭанда,
Слымҳа афы ҭаурситеи!
Баша сықәын мҩамыжда,
Цҳа-шәкгьы баша срықәситеи!
Аҵх лыршон дсыхьҵәыуауа,
Ма лыԥхыӡ хаа саланы.
Ҟармашәҭҵас дҵәи-ҵәиуа,
Дсыкәшон дысхьынҳаланы!
Схынҳәит схы насықәыжьны,
Ишсыцрыхоз сгәалақәа.
Ус аԥша еиҭагьежьны,
Имцеит сгәаҵа иҭамлакәа.
– Ахышә лаша лхылакны,
Лнацәа хәыҷы харшало,
Ухьӡ лыҩуеит асаркьаҟны
Угәыла, уск дахамшәало!
– Ах, аԥша дысгәалашәеит,
Ашымҳа еиԥш зыбла ҭиқәаҵәаау
Иахагь сыԥхыӡ далашәеит,
Сеидру, баша ихысымцәаау.
Лыҵкы ԥшӡа дахьагәылԥхоз,
Сылаԥш гәык сызлыдымцеит.
Игәаӷьны лышҟа зҿыназхоз,
Иажәа ԥырӷқәа сыламӡеит.
Аха мчыла сҽеихагәан,
Сҟама аҭраҵәҟьа иҭымԥаакәа,
Ԥсыуа ҵасла слеихырхәан,
Наҟ сылԥырҵит снымхакәа.
Уи лышәхымс санынхыҵуаз,
Лыхьшьыцбалаԥш схьылыгӡеит,
Гәырҩас сышьҭыхны сшылхәыцуаз,
Лылабжышқәа исцәырымӡеит.
Арԥыс мцаԥшь днеиԥырҟьаны,
Урҭҵас лыхцәқәа иҿалԥсаҟьеит.
Сыҳәҳәеит, зынӡа инахырҟьаны:
– Уаҩ дызқәымшәоз уақәшәаҵәҟьеит!
Уажә сыхшыҩ дынцәыҵкәрааны,
Сгәы хәашь дҭалт сырхагахо.
Сшьапқәа цоит исыҵԥрааны,
Сымҩа лакьҭа абадырхо?!
Атыгә-тыгәҳәа бшьаҿақәа
Сгәы ырхьухьууа иҭаԥсоит.
Аԥша злахәмаруа быхцәқәа,
Бхы-бҿы гәыкыра иаҿаԥсоит!
Бнапқәа мҵәыжәҩаҵас ибҟьоит,
Аха бышьҭнаԥаауам аԥша.
Са сгәаҭеиуеит, са сшаҟьоит,
Уажәшьҭа сахәлашәеит бхыԥша.
Былаԥш гәыкы нахьыршо,
Амҩахәасҭа ныжьны бцоит.
Бшьапаҿ ашәахәақәа шкәашо,
рыԥсы хаараҵәҟьа рцәыԥҵәоит.
Знык сҭаԥшызар ба блакҭа,
Амца сыжәлалашт, сбыллашт.
Быччаԥшь сцәыӡыр, ҳаӷеиҭа,
Былаԥш сцәыӡыргьы, сыбхашҭп.
О, бабантәиааи, аҭыԥҳа!
Бынхозма дгьылк аҿы хазы?!
Знык быбжьы хаа насырҳа,
Знык бааԥышәарчча са сзы.
Атыгә-тыгәҳәа бшьаҿақәа,
Сгәы ырхьухьууа иҭаԥсоит.
Сыԥсы шбышьҭоу игәыкуа,
Бшьапышьҭыбжь еиԥш исыцәцоит!..
Амца ркуп,
Снацәкьарақәа сыцәбылуеит.
Быхҳәа хәыҷеиԥш,
Быхцә цырақәа рҳәауеит.
Сгәы саршәоит,
Бӡамҩақәа ҭыҵәраауеит,
Аҵх лашьцараҿ,
Аӡыркәи еиԥш амца зку,
Бқьышә ҟаԥшьқәа сыԥшаауеит.
Ажәҩангьы иацәыҵәахны,
адгьылгьы иацәыҵәахны,
Ахәылԥаз снеиит ла лҟны.
Лгәы иныҵаххны, ҿаалҭит инцәыҵакны,
Уаҳа дшысԥымло дгәыкны.
Сышьҭақәа збада, сахагьы змада,
Урҭ зегьы русқәа ирҿуп.
Асҵәҟьа уажәада, снымхацт ҭынхада,
Сгәыӷрақәа сцәыӡт, ихәаҽуп…
«Иуҭаху здыруеит, издыруеит, издыруеит,
Ажәоуп ҳәаны уаҳа иумҳәан.
Иуҳәаанӡагь исныруеит, исныруеит, исныруеит,
Угәы ианҭоук, избахьан!..»
Асҵәҟьа дсымбацызт, асҵәҟьа лымҳәацызт,
Сымҩа даԥшымзи дгәыкуа.
Дныжьны сымцацызт, сымцацызт, сымцацызт,
еилаҵәауан ҳқьышәқәа, ҳагәқәа.
Ажәҩангьы иацәыҵәахны,
адгьылгьы иацәыҵәахны,
Ахәлара сҽалак сылзааит.
«Узҿузеи ихәыҵакны, уабаҟаз исыҵакны?»
Амцаԥшь лҿықәлан дсызҵааит.
Ажәҩангьы адгьылгьы шаҳаҭуп сымҳәакәа,
Сыхаара лҿаԥхьа сымқәыцт.
Аха ажәҩани адгьыли зынӡа срымбаӡакәа,
Баӷырҵас саалԥрааит ақәыц!
Ихьанҭоуп ари аҵх агәырҩеиԥш,
Ҳзагәылҵыр, ашара ҳзаԥылар,
Иҳаӡбон иҳацәкарахаз ҳԥеиԥш,
Ҳагәхьаазгауа амҩа ҳанылар.
Игәашаха иԥшу ахаҿқәа,
Рыччаԥшь аҩеиԥш инарҿықәлар,
Игәыԥҵәагаха ишлеиуагь ақәа,
Анасыԥ рыман идәықәлап.
Ашьхақәагь гәырӷьап хәыҷҵас,
Иҭыргап рхаҵабжь нароушәа.
Арҩашқәа дәықәлап еивас,
Ҭыԥҳаԥшӡак дааҟәымҵкәа дкәашошәа!
Ашара ихнатып ахаҿы,
Хшла иркәабазшәа иҟәашӡа.
Иабаҟоу, шәаах уара сҽы,
Ахәда днықәсыртәап аԥшӡа!
Амшьҭа бзиақәа ирҳәап,
«Шәыҟазааит, анасыԥ шәыцны!»
Ашьхақәа срывыҟьҟьан сцап,
Аурҭ аҽ нади еиԥш саԥысны!
Баангыл, ибасҳәауеит маӡак,
Бабҿы исзымгәаӷьуа зынӡак.
Сгәы исызҭымгоз, иҵәахыз.
Ишәарӡыӡо сылаԥш зхыз,
Даҽаӡә дцәырҵыр бызҭахыз,
Ҳәызбала сгәаҳәара зырхыз,
Ажьа идырҳаз еиԥш уи бицәшәон,
Мшаԥы кәтаӷьҵас беикәашәон.
Нас уи далашәон быԥхыӡ,
Аҭәа ианалашәо еиԥш акәиц,
Ах, акәиц, акәиц, акәиц,
Уеиԥш ҳәатәхамҵагьы дымиц!
Амца хәыҵурҟьоит џьара,
Нас ишшәарҭоу абылра,
Зынӡа иуҭахым агәрагара,
Убри акәгәышьоуп угра,
Аха илгароуп лара угәра,
Знык иацәымшәаз абылра!
Баангыл, ибасҳәауеит маӡак,
Акәиц басырбылӡом зынӡак,
Бнапы аԥырга, блымҳа хты,
Сымҵәыжәҩа ӷраҷкәын, сыбнакәты!
Уи дыцәан аашаанӡа дҭахәхәа,
Лыхчы шкәакәа лгәыҵаҳәҳәан ҭынч.
Икаххаа исыршеит саргьы иаха,
Ашамҭаз иаасылшәшәеит сымч.
Ус, сылаԥш насыршәит, еиҭах,
Аҩн ҳәыҳәеиԥш, инадԥалт лхышә.
Данааԥш, иаалашеит уи луаҭах,
Лыччабжьгьы нықәыххит лқьышә.
О, сақәнакт ашара, сабеит,
Уи лан леиԥш, алеишәа сацәшәоит!
Лыччаԥшьгьы мҵарсны исымгеит,
Лылаԥш хаа аахәлаанӡа исызхоит…
Иааит ихырҟәысуа ҭагалан,
Аҵлақәа ахьҭа иареиџьуеит.
Ӡӷаб ԥшӡак лгәаҵа сынҭалан,
Ахьҭа сацәыбналарц снеиуеит!
Ассир! Илымамзаап саха,
Дахьгылоугьы амцеиԥш дгәаҭеиуеит.
Ӡибнаҟа лыбла ҭырхаха,
Лаԥшыла аӡә дыҩны дизнеиуеит.
–Иҽыжәлахьоу аҷкәынцәа брышьҭоуп,
Урҭ рынасыԥ наҟ ираԥысхьеит.
Сараӡәк сзырҟьалаз ба бышьҭоуп,
Исцәымӡакәа шә-мҩакгьы сырнысхьеит.
Аӡӷаб ишызбоз дааиҭашәан,
Лыхьшьбла иаразнак исхылгеит.
Издыруаз иауан-ианашәан,
Ианысҳәа, лгәы ԥшқа сызҭылгеит.
Ажәҩан ду аеҵәа кыдшәан,
Ишааиуаз снапашҵа ианшәалеит.
«Сутәуп, аха улаԥш схумыршәан!»
рҳәеит лара лыблақәа ажәала.
Иааит ихырҟәысуа ҭагалан,
Аҵлақәа «аӷьычхылԥа» рхарҵеит.
Ԥҳәызба ԥшӡак сгәаҵа дынҭалан,
Ахьҭаха амца сыцралҵеит!
Ашьабсҭеиԥш дгылан дшанханы,
Схымҭа-сылаԥшгьы лыхьӡомызт,
Дцомашь сгәыҵәҟьа нырханы?
Сгәызианымзи – агәра згомызт.
Аха лыблақәа мыччеит,
Аччаԥшь рхашҭзар ҳәа саашәахит,
Алаԥш цәгьагьы димыхьчеит,
Абз цәгьагьы диҟаҭәахит…
Уаҳа снанамгар сшьамхы,
Сааигәа дшыҟоу дсыцәтәымхар,
Баша далан сыԥсахы,
Бзиабарада, ас сеиҭымхар,
Наҟәҵас исхалап агәырҩа,
Усҵәҟьа, усҵәҟьа сахәаҽырцу?
Схьаақәа лыччаԥшь ианхнаҩа,
Данысԥырҵ, зынӡа исырҿыцу?
Сылаԥш лышьҭоуп иҿҟьаса,
Иабаҟаху, сыгәгьы сцәылгеит!
Сгәырҩа рацәоуп – аҷыҷмаса,
Уи лразҟымҩа сырзанымгеит!..
Ажәхьа ҟаԥшь еиԥш,
Ҭагалан анҳәуа,
Бааҵра сныҵалоит
Бара сбызгәыҳәуа.
Ишәымаӡам шәырҵлак,
Сгәырҩо сызҵамтәац,
Абӷьы иаҵәа инхәыҵак,
Згьама сымбац.
Бхышә хәыҷ икылыԥшуа,
Ҵиҵу ҟаҵо,
Издыруеит аҵәамахәқәа,
Рыблақәа ахьцо.
Быӡӷабра схыԥрааит,
Аԥша ҟәандеиԥш сшьышьны.
Быччаԥшь хаа сшаҳәо,
Еиҭымҵас стәаны.
Уажә быԥшқа дҵәаа-ҵәаауа,
Ианбылиршәшәо бымч,
Аԥша – шәыжәхьа ажаҳәабжьеиԥш,
Сарцәауеит ҭынч…
Дцеит уи аԥшеиԥш дыбжьҟьаны,
Сылаԥш гәыкы-ҵәыкуа ишлышьҭаз.
Саанлыжьит сыхшыҩ ааҭҟьаны,
Жәҩангәаҿ ашәаԥшь хаа аԥсымҭаз.
Ашәымҭаказ адгьыл ҭацәит,
Ахчнызеиԥш иснырит сгәы ашыра.
Знык ԥсра убасҟан сыԥсит,
Ԥсы зхоу имаҳаит са суазырра.
Иааҩуан са сҟынӡа аӡы абжьы,
Анасыԥ шнымҵәауа саҳәо,
Аҵх еиқәа ниасыр шьыжьы,
Ашара сшаԥыло схысгәаҳәо.
Уаҩ илаԥш ахьӡом аӡы абжьы,
Ашәымҭаказ ашьҭа нкабоит.
Ахықәан уи даалҵызшәа ашәшьы,
Аӡырдәынеиԥш, лкалҭқәа лыршәшәоит.
Ах, анасыԥ иамам аҭра,
Агәыҵәҟьагьы иҭыԥраан ицоит.
Сааныжьны инаскьазаргь хара,
Амҵәыжәҩақәа реинҟьабжь сызхоит!..
Инцәыҵакшәа быччаргьы, ахышә аҟынтә бгәыкны,
Сыԥсы хаара нсыжьхьеит, аҽаӡә лгәаҟны.
Мшәан, баргьы бгызмалӡа блала баша бҵааит,
Бара бымца салҵхьеит, быбзиабара схыԥсааит.
Шәак рыҭра иҭаӡыӡо ирзеицҳәаӡом ҳагәқәа,
Сыблақәа дыркараӡом уаҳа ба бшьапқәа.
Шәла хәымсыс ргәыбзыӷуа ахҵысҭаҿ уаҳа стәом,
Амзеи бани ирцәыҵәахны бӡамҩақәа сгәыӡӡом.
Бкасы анбыхшәа,
Ибыцәдырцәаакырц ақәа цәыкәбарқәа злоу,
Цыра-цыра срылалом, быхцә шьыҵәрақәа ԥыртло.
Быҵкы лас набшәыхны, бынӡаалар ӡык быӡсо,
Ҵәгәырк аӡмыжь иҭызгом быччаԥшь зхаԥсо…
Шәгәашә аартны дҭабыжьлозар, шәашҭа ԥшӡа ҽуаҩҭҟьак,
Шәгәашә еиԥш,
бгәы изартрымашьҳәан сагаӡом гәыҭҟьак.
Ԥша хаак ҩналарц буада инывҵраан ашә быԥшуеит,
Астол акьыԥшьаҿ иқәгылоу ҵәца ҵаӷак ҵысуеит.
Уара, сцәанырра ссирқәа ирыцыз сгәы рыӷәӷәо,
Зны суҿыхәон суеилаҳан ҩы ҟаԥшьыла ухырхәхәо.
Анкьатәи са сҩыза хәыҷ, уажә уааҭыркәкәаны
Дарбан арԥысу иуԥырҵыз акьыԥшьаҿ уртәаны!
Ажәҵыс хәыҷ еиԥш иныжьны бхыԥрааит сгәаҿ быҭра,
Сцәанырра ссирқәа уажәыгь иаҿуп са сырӡыҭра.
Аха, иблаанӡа, шьоук аԥсҭазаарахь иаанарԥшуеит
Ацәацәашь гәаҟуеит, ацәацәашь кыдҵан ирбылуеит.
Мшәан, са сашәақәа гәырҿыӷьгазҭгьы бара бзы,
Ибылцәазҭгьы бгәаҿы имнеиӡакәа рхазы,
Исмаҳагәышьеит, исымбагәышьеит урҭ рԥеиԥш,
Ахаҳә ибӷало ианкыдҟьо абжьы шамаҳауеиԥш…
Алашьцара ахҿеиԥш бналҟьеит быццакны,
Бшьапышьҭыбжьқәа сгәаҵа иҭалон рҽыргәыкны.
Аеҵәақәа рымца рцәыӡызшәа ирыцәҭааит,
Гәаныла амза ари дызссирда ҳәа исызҵааит.
Са дыстәын, амза, иуасҳәоит маӡаны,
Аха дысԥырҵит, ушәахәа ԥшӡақәа саарԥханы…
Ба бкәашон, быччаԥшь ацыԥхьқәа рҿыпуа,
Сыхдырра сцәыӡын, бӡара инакәшеит иӡыҭуа.
Ах, ашьабсҭа, абна инылашәкәаз бара,
Изыбҭахузеи, изыбгәаӷьызеи сыгә саргара.
Агәеисыбжь ссируп бшьапқәа зқәыхәмаруа адашьма,
Убас насыԥ хәыҷык бамеигӡан са сызгьы ма.
Ихәымгасшьоит бӡара иакәҵәиашо анапқәа,
Ба бзы еисуа наҟ иҭысхуеит зегь рыгәқәа,
Сара с-Гамлетуп, исыблакьлароуп аӡә ишьа,
Баҳԥырҵ ахацәа, ба маалықьҵас быԥхашьа.
Абри са исшьамуп, абраҟа исылгааит аӡәы инапқәа,
Адашьма агәеисыбжь, иаԥхьан изқәыхәмаруаз, бшьапқәа!..
Ашәа
Унан, уара сҽыбӷаҟаза,
Уабадәықәлеи уеилфаҷа!
Дҭалозар ҳәа сгәашә уа уҩыза,
Иаартны стәоупеи, ихаҵа,
Иаартны стәоупеи, ихаҵа!
Укәымжәы, укаба уҽеибыҭан,
Уҭауадушәа усаҩсны уцоит!
Иумуӡозар, уҽыуаҩыхымкәан,
Ҽы надикоуп, цәгьала ицоит,
Ҽы надикоуп, цәгьала ицоит!
Анкьа улаԥш узыҭгомызт,
Сашҭа уаҩсуан цәгьала!
Анкьа сыда ӡӷаб дубомызт,
Уажә ухызхда маӡала,
Уажә ухызхда маӡала!
Сашьеиҳаби сара сҭацеи,
Ус ҟәадаказ шьыжь ицеит.
Урҭ рхәыҷқәагь наҟ иԥхасҵеит,
Иахьа схала аҩны сынхеит,
Иахьа схала аҩны сынхеит!..
Унан, унан, са саршышма,
Иснарҳәозеи, сеихашәит!
Ана дцәырҵма, ара дцәырҵма,
Сшузыԥшу илеихашәит,
Сшузыԥшу илеихашәит!
Шьҭа сызхылом уара ушьҭа,
Дарбан џьнышу узҟаҭәаз?!
Унан, унан, лара лымшьҭа,
Иалшаӡазеи иахьықшаз,
Иалшаӡазеи иахьықшаз!
Сшузыԥшыз сбысҭа ҭаблит,
Ахьшь инахәлашәеит сыкәтгьы.
Са схаҭагьы шьҭа сеимгәаблит,
Ишкаумыршәуаз зны схаҵкгьы,
Ишкасмыршәуаз зны ухаҵкгьы!!!
Аԥсҭҳәақәа ажәҩан махәҭа иныҿшәаны,
Абӷьқәа реиԥш иҭалоит.
Аҵар ԥшқақәа рыҭра ԥхақәа инарыхшәаны,
Шьха ҵәцашк ахь ихалоит.
Дарбан ианымӡалаз злахьынҵа акәаркәашь,
Ииаст аныха.
Мацәыск иналҟьазшәа Сасрыҟәа ирашь,
Снахьыԥшит аҵыхәа.
Сыхаара, быҵк ашәыга зыцәцаз еиԥш,
Зегь ԥштәык анрызнымхо,
Сыдгьылгьы аԥхӡы алҵуеит, анхаҩ ишцәаз иеиԥш,
Гагак ишацрыхо..
Изыбгәаԥхеи ҳәа усмазҵаан аԥенџьырқәа раркра,
Аҵх лашьцара исцәалымӡырц ублақәа ргәыкра!
Ԥшак ааҩналар иудыруеи, шәаџьҳәарак уны,
Сыԥсы хьыхәхәа ишушьҭоу, удәықәлар уԥырны.
Сгәыӷра мшын уӡхыҵыргьы иумоурцазы ԥкра
Изыбгәаԥхеи ҳәа усмазҵаан аԥенџьырқәа раркра!..
Уҽы кәадырны иахьынужьыз ааҵраҿ иузыԥшуп,
Амзагь ачча аҿықәыҳәҳә ашәахәақәа ахашуп.
Ҳа ҳаиԥш урҭгьы ахӡыӡо еибырҳәоушәа маӡак,
Ԥхашьарак акәа рыҽҭаршәны, рҽырҵәахит зынӡак.
Бла иазгәамҭо ргәаҵа ажәазаҵәык ҭашуп,
Уҽы кәадырны иахьынужьыз ааҵраҿ иузыԥшуп.
Знык уандәықәла ҳгәашәҵәҟьа уахымԥаргьы суӡом,
Уара сааигәа уаныҟоу, аҽыхәдаҿгьы сшәаӡом.
Саб дҳахьӡар дышьҭхысаа аҩныҟа дышхынҳәыз,
Аԥсуа ҵасла ҿымҭкәа, амҩаҿгьы умаҳәыз!
Ҳла уахынла иахьықәиоу, иаашьаны иҿнаҭӡом,
Знык уандәықәла,
ҳгәашәҵәҟьа уахымԥаргьы суӡом.
Сангьы дыцәоуп ԥшьаала луадаҿ дҭахәхәа,
Лыԥҳазаҵә аҵх лҽалакӡан, ддәылҵуеит дкахәхәа!
Уқәыԥшра хара лзаҭом зыбла сарӡыҭы,
Ҳаҩны сылцәдәылԥрааит ԥшьаала, ашә анылцәаты!
Уахакгьы аҵх ҭәызааит насыԥла ихыхәхәа,
Сангьы дыцәоуп ԥшьаала луадаҿы дҭахәхәа.
Сымш, угәы унамырхьааит, сылабжыш сыҿшәар,
Уҽыхәа шьҭхысаа идәықәлап, знык ахәы ҳахшәар.
Сҭаацәагьы, шәыҵх аабзиахааит, саамҭа хааӡаны
Сҭыԥҳа мҵәыжәҩақәа аузыжьыз, абас сааӡаны.
Ҳамҩа ишәарҭоу ҵхы лашәуп, иалшагәышьоит сшәар,
Сымш, угәы унамырхьааит, сылабжыш сыҿшәар.
Аҳәаса, аҳәаса,
Ушәҭит, ушәҭы.
Илашеит, илаша,
Угәыхәтәы, угәыхәтәы.
Уахык маӡала,
Ҳаҽӡаны, ҳаҽӡаны,
Ҳанузааи маӡала,
Ҳаизгәыкны, уара уҟны,
Удақәа, уԥсы ахы,
Ирҭоу аӡқәа реиԥш,
Иҵәахы, иҵәахы,
Сара сԥеиԥш…
Иара иԥеиԥш,
Дсымбаӡац, дсымбаӡац,
Сгәазхара, схазҳара,
Игәаӷьны ак имҳәаӡац,
Ицәгьахеит аҳәара…
Сыҵкы шәыршәыруа,
Ишәкәакоуп, иԥшӡоуп,
Ԥсҭҳәақәак узаауа
Џьумшьан, сара соуп!
Ҳанузааи, угәра га,
Иаҳхьумырсын блакы.
Аҳәаса, ҳаибарба,
Ухаҵкы, ухаҵкы!
Шьоук рыԥсқәа,
Аԥсаатәқәа реиԥш,
Ҳагәқәа инарҭыԥраан,
Шьыжь ашәхымс инхыҵыр…
Ҳшәоит,
Ихынҳәны ианааиуа,
Урҭ рыҭрақәа,
Ҳагәқәа ишрыдҟаҵалам ҳазхәыцыр…
Изура сзымдыруа сгылан дысҩыҵракны,
Ҳҩыџьагьы ҳшеихәаԥшуаз кыраамҭа ҵит.
Аҵла рыбӷьы иаҵәа иныҵакны, инцәыҵакны,
Уаҩы имырбаӡакәа ԥшьшьаала дсыгәӡит.
Уижьҭеи сныҟәоит сычҳара хыҵны,
Ишызбауа сыҵла абыӷьқәа ҿышәшәоит.
Сшахьҵәыуо идәықәлоит ааԥынра ҳԥырҵны,
Уаҳа лыгәӡырҭа смоур ҳәа сшәоит.
Ԥхыӡ ссирк сналалт,
ббаҳча сҭалазшәа ихааӡа,
Сыхшыҩ сахызгоз
аԥхыӡқәа збомызт ас уаанӡа.
Былабжышқәа
ашәҭ аӡаӡеиԥш ибҿыкәкәон,
Бықьызқьызбжьы
амза ҳкәажәҵәҟьагьы аргәырҩон…
Са саныбба, мчыла, ссиршәаҵәҟьа быччеит,
Быччаԥшь бырлашк,
сыбла ихшәалазшәа исҿаҷҷеит.
Симҵаныҳәеит,
абас быссирхан ба бызшаз,
Дынцәахшома
алакә баалҵызшәа бзыхшаз?
Аҵх ссирын,
ббаҳчахьтә кыраамҭа сымцеит,
Хьтәы уарҳалҵас
амза сымҩа зегьы қәнаҵеит.
Ус бааиҭашәан,
ба бнасыдҟьеит быццакны,
Аҟармаҵыс шәеиԥш,
исзеилмыргоз шәак ҳәаны.
Са сбыхьҵәыуон,
ҳамҭак иадамзаргьы бхынҳәырц,
Бызқәа икыду
быхцә цырақәа цқьа исырҳәырц…
Аха ибмырҳакәа,
быччаԥшь салабжьарц ибшон,
Быҵк кьаҿ акалҭқәа
буаҭәа иахәлаччо икәашон.
Са сахьгәаҟуаз
аҵәаҵла сацәажәон ба беиԥш,
Сыҽкажьны саҳәеит,
маӡа исанаҳәарц ба бԥеиԥш.
Иаҳәагәышьеит
ҳа ҳабзиабара цқьа шхааз,
Аха ҵәаҟаԥшьҵас ишиасуа,
аамҭа шааз.
Бнацәкьарақәа реиԥш,
амахә саахан исырӷәӷәеит,
Ажәа ҟәышқәа
аҵәа ишахылҵыз агәра згеит.
Сгәы ҭагылом,
уаха иҭыҵҵәҟьозаап аҭра,
Аҵәамахә шыскыз,
саҿын быхьӡ ҳәан аҿыҭра.
Аҵәа цырақәа
сцәыԥхашьазшәа зегь ҟаԥшьхеит,
Ақәа иарцәаакыз,
быхцә шьыҵәрақәа реиԥш, рыфҩы хаахеит.
Патҟәыр тҟәацбжьык
иагәылҵызшәа ба быбжьы,
Сгәысҽанӡамкәа иахьсаҳаз акәу,
игылт схәы-сжьы.
Сеиҭанашьҭалт,
аха исԥырҵхьан уи ццакны,
Ашәшьыраҿ иӡыз
ба быгагеиԥш исыцәшәаны…
Уахак сара сзыҳәан бгәырҩа,
Сыҵалааит схьааха быгәгьы.
Сҩызцәа саанрыжьит зымҩа,
Маҷк сыбҟажарцаз баргьы.
Исаҳә, сара ирхааны мцык,
Жәеинраалаҵас баԥхь, еиқәыршәа.
Сбызжьозар, сбызхыхуазар знык,
Бгәаҵа сынҭалап сымшәа.
Насыԥуп убраҟа схәаҽыр,
Сҵаакәкәала сцап сышцара.
Ҽаӡәыхгьы лыхцәы лыркәыкәыр,
Илцәыӡхыр наӡаӡа сыԥшра…
Сыбтәуп, сыбгагәышьеит, сыбтәуп,
Сыбхамшҭырц бсыхӡыӡаан сҵәахы.
Сҵәахтәуп, аха убасеиԥш сҵәахтәуп,
Ахаҳә кылҵәеиԥш, сахаршәтәуп бгәахы!..
Сыблақәа ҭыҵрашәа амцаԥшь рхуп,
Бԥенџьыр ахь схазгалои, сныҩналар сҭахуп.
Аԥарда шкәакәа анаҩс насыԥ шкәакәак збоит,
Бхарԥ шкәакәа иазхымҩо бцәеижь еилыԥхоит.
Сааҟәымҵӡакәа иныҵакны бааҵраҿ сшәышәлоит,
Сааҟәымҵӡакәа ҿызҭуа аты абжьы бааԥс сшәилоит.
Срыцҳашьан, знызаҵәык бԥенџьыр сзарты,
Срыцҳашьан, рыжәтә џьбарак саннеилак ихты.
Аҵаа сарқыџьқыџьуеит, сарыхьҭшьуеит, слаҳәуеит,
Сышҵаау бызмырдырша шәа ԥхахаак сҳәауеит.
Бкәафҭа ҳәынҵәра-ҟаԥшьқәа зынӡа еибабмыркын,
Инархаан бысҿачча, аха мыцхәы бымгәыкын.
Брыцҳашьан, бӡамҩа ҟәымшәышәқәа сыгәӡуеит.
Брыцҳашьан, бӡара ԥшӡа ԥшьаала исшьышьуеит,..
Бныҳәала, иҵегь аӡыркәи еиԥш сыԥхарц.
Бԥенџьыр ахь схазгало амҵәыжәҩа ӷәӷәахарц!
Алампагь мԥхацәозааит, маҷӡак ирҭаа,
Сқьышә-ҟаԥшьқәа рыхьҭшьуеит, ирласны иԥшаа.
Сыхцә-цырақәа анысбырхьуа маҷк ирыӷәӷәо,
Бхәыҭхәыҭуа исаҳәала биарҭагь шыԥхо!..
Бхышә хәыҷ аҷараҳәа бгәеиԥш ианаты,
Срыцҳашьан сықәҿыҭра иаҟәыҵит аты!..
Аӡӷаб луаҭәақәа аахтит,
Лыҵкы ԥытлан.
Амра ашәахәақәа ӡыҭит,
Иԥхашьан.
Аԥша аӡамҩа неибакын,
Лцәа инахьыст.
Аӡӷаб, аӡӷаб даагәыкын,
Маҷк дыҭрыст.
Агәы кыдшәеит аҳәынҵәра,
Иӡит, иӡ.
Мшәан, изеимдои лнацәақәа,
Баша ԥхыӡ.
Лнапы сакәыхшоуп сара,
Лыҵкы зӡахыз.
Уи даҿызааит абылра,
Амца лкыз.
Аӡӷаб, аӡӷаб бара бԥеиԥш
Шьҭа исгәырҩоит.
Аџьар банрылаӡ, быҵк аҳәынҵәреиԥш,
Сылаԥш быҿшәоит.
Бабацои ас шаанӡа, аҷыҷмасашәҭқәа ҟәшәауа,
Аҩныҟа бызҿырҭуеит.
Лгәы ҭыҵны, былбаанӡа бан дышшәауа,
Аҳабла днарылсуеит.
Аҳәыс ԥшқа иарԥшьаанӡа схынҳәуеит ҳәа джьаны,
Лыбла баԥырҵит.
жәхьаншьҭахь былбаанӡа дышбышьҭаз дшәаны,
Ахшгьы лыцәхыҵит.
Ашьыжьтәи ашәаԥшь хаа шәахәа ҿырпуа,
Баԥхьаҟа иԥшыхуеит.
Ахаҳә ссаҿ еимаадоу бшьап ашҵа ргәыкуа,
Барҵәыуартә ичыхәчыхәуеит.
Быхцә цырақәа ирылаԥаз ббантик кашәан,
Бызқәаҿ рыҽдыртлеит.
Бхәыҷшьан ибзырӡахыз быҵкқәа рыҽдырҭшәан,
Бгәышԥы ԥшқа быцәхыртуеит.
Бкалҭ хәхәа банҩаха, ибхьымсырц цәыкәбар,
Ҳарџь шкәакәак цәырҵуеит.
Саҭабымҵааит, сан, ҷыҷмасашәҭҟәшәара сцар,
жәаа шықәса схыҵуеит!..
Амра ҩагылеит иахьагь ҵлак ашәара,
Амра ԥшӡакәакәара.
еицҳәауа ҳҿынаҳхап уажәшьҭа нхашәара,
нхашәа хаакәакәара.
Гарашәак мҳәакәа сԥырҵра иаргәамҵуаз,
Уҭрак акәакәара,
Сангьы илызгәамҭеит агара ишлыцәгарҵуаз
Сынасыԥ шкәакәара.
Жәаа шықәса схыҵырц, жәаа мшроуп исыгу,
Шьыри инысхыҵыр!
Бӡамҩа шмыҵмыџьу, быччаԥшь шнасыԥу,
Зеижәырз сазхәыцрын…
Ба баацәырҵт, ԥарда џьоуҳарқәак ааимԥааны,
Сыԥсы сыршәт, уарҳалҵас ишьҭабҵарц бшьапаҟны.
Бықәлан бааиуеит, аха бааскьацыԥхьаӡа сӡыҭуеит.
Атыгәтыгәҳәа ба бшьапышьҭыбжьқәа сгәыӡуеит.
Исхашҭхьаз быччаԥшь, аа, уажә сыблақәа хнакуеит.
Жәытә саламшәҟәҵас,
бсызгәаан, амца насбыркуеит.
Нас сыццышәхашт, сласӡа аԥшаласгьы сагоит,
Аха сбылбжьы,
быҵк ахәархәарбжьеиԥш, бзиа
избоит!..
Аныхеиԥш диасит лара,
Лыӡбахә уаҳа иҳамҳәарц,
Иаҳзымгәаӷьуа лырҽхәара,
Лараӡәк дыҟоуп ҳәа ара,
Уаҳа арԥыск агәра имгарц…
Аха аԥшӡара узыҵәахуам ус,
Ацыԥхьқәа ҳгәы ианҭаԥса,
Ҳлызхьаауа ҳааныжьны данца,
Даадырит убасҟан дзакәыз,
Илыцрымшәауа ҳалаԥш зылхыз…
Сырма, Сырма,
Бгәыла тыма,
Лхышә лцәатыма,
Лышәҭқәа птыма,
рыфҩы рыма
Суада иҩналоит,
Сыргарыма, сааргарыма?!
Сырма, Сырма,
Бхышә аартума,
Бышәҭқәа птума,
Чан шьҭахьума,
Цәан шьҭахьума?!
Сныҩнаԥалап,
Бышәҭқәа птымзаргь,
Бҳақәа арҭымзаргь,
Быԥсырмаҷгоуп,
Сырма, Сырма!
Схәыҷуп, схәыҷуп,
Иурҳа, иурҳа.
Сыԥшуп, сыԥшуп,
Бызҳа, бызҳа.
Шәҟәык лкуп,
Илҵоит, илҵоит.
Дгәыкуп, дгәыкуп,
Сылӡоит, сылӡоит.
Лцәашьы ҭаауеит,
Ԥшьаала иҿыцәоит.
Лҵатәгьы нхауеит,
Ишылку дыцәоит.
Ԥхыӡ илбоит,
Лышәҟәы лҵахьазшәа.
Дҽырбоит, дҽырбоит,
Лхәыҷра цахьазшәа…
– Ицәазар асы,
Иалазар аԥхыӡ,
Иамазар ацәыӡ,
Ирҿых, уласы,
Иахых акасы,
Ицәазар асы.
– Ицәаӡам асы,
Иԥшуп итәаны.
Бышьҭақәа анҵаны,
Бниас бласы,
Бкалҭ шьҭарссы,
Ицәаӡам асы.
– Ицәамзар асы,
Ицәырызгои, бласы,
Сҽырбаҩу џьнашьоит,
Сҭацоуп, сыԥхашьоит,
Ишалоугьы сыԥсы,
Сызцәырҵуам уажәазы,
Ицәамзар асы.
– Ах, асы, асы,
раԥхьатәи асы!
Хьҭа хәыҷык ҳаркы,
Мца хәыҷык ҳаркы,
Уара узы, са сзы,
Аҭаца дбылразы,
Ах, асы, асы!..
Аҿыцәаара иаҿу ацәашьқәа,
Ишызбо бнапаҿы иӡыҭуеит.
Аҵх исцәалаӡыз бшьапқәа,
рсахьа сгәаҵаҿ ибылуеит.
Аеҵә рылаԥш еикәаӷӷа,
Аеҭым иеиԥш исзыԥшуеит.
Бгәашә хәыҷ сылатәан уаха,
Быччаԥшь сшаҳәоз иаасыршеит.
Алашьцараҿ сыбла хкуа,
Буада аҩныҵҟа лашауеит.
Ҭыԥҳа ԥшӡаҵас игәыкуа,
Бхышә аӡамҩақәа былуеит.
Сааԥсеит, иҭакәаҳауп схы-сҿы,
Саргәаҭеиуеит ԥшаада цәыӡ,
Быхцәқәа ихәмаруа бгәышԥ аҿы,
Среиԥшуп, сзалалом аԥхыӡ.
Сишь, ишазаап адәахьгьы,
Ахьырӡ еиԥш аӡаӡа насҿаҳәуеит.
Быԥхыӡ рыцҳашьо уахагьы,
Бхышә аӡамҩацәаак сыгәӡуеит.
Аӡәы дигар ҳәоу,
Дыргеит ҳәа уарҳәоу?!
Уаҳа акы угәамҳәо,
Аб, узыршәазеи?
Уара днауԥырҵны,
Ашәхымс дынхыҵны,
Ашҭа дынҭыҵны,
Амуа дзықәшәазеи?
Лҩызцәа шьоук ааизар,
Маҷк днеиааизар,
Лқәыԥшра ма илиааизар,
Уажәыҵәҟьа дхынҳәуеит.
Ас адәы уцәылалар,
Ахьҭақәа улалар,
Ишакәым иугәылалар,
Аб, улаҳәуеит?
Сыԥхашьоит, сара уахак сыԥхашьоит,
Сумбозар, сҵәахызар сҭахуп.
Аха усҟан сухашҭыр ҳәа сшәоит,
Сылаԥш гәыкы-ҵәыкуа иухуп…
Урҭ сылақәа исцәырҳәоит урбар,
Ишԥазури сгәы ҭыԥсаауеит.
Исҭахуп унасыдҟьаны уцар,
Данбаауеи ҳәа аԥша сазҵаауеит.
«Быԥшыз, дыбзаауеит деиханы!»
Ихәмаруа аласбеиԥш исыцәцоит.
Аԥша ҟадыџь сгәы азынханы,
«Уламысдоуп!» – сахьгылоу сҳәацәоит?
Сыԥхашьоит, сара уахак сыԥхашьоит,
Сылақәагь амцаԥшь рхуп.
Сузыԥшуп, аха аӡхыҵреиԥш суцәшәоит,
Усҭахуп, сухәаҽыргьы усҭахуп!..
Иаатыр бхышә хәыҷ ааимҟьаны,
Аԥшеиԥш сныҩнаԥрып сыццакны,
Бышәҭқәа изҵабҭәауа аӡы,
Бырҟәаҵ, са ирыҵасҭәоит сыԥсы.
Браҳаҭӡа бшыцәоу бааԥсаны,
Буада ашә-ԥшӡақәа аартны,
Бхышә бызкылԥшуа бтәаны,
Ашьыжь ӡаӡала иӡәӡәаны,
Бызқәу бшьапы ҟәымшәышәқәа хтны,
Адашьма шәахәахаала иԥссаны,
Бкаҳуа жәыга хәыҷ ԥшааны,
Баҩлашхаала ирҭәны,
Зашәа бгәарԥшқалоз зны,
Аҵыс ахш ссир ацәганы,
Бышәҟә абӷьыцқәа еихыршәшәаны,
Ирну зегь блымҳа инҭаҳәаны,
Аԥхыӡ-хаа бшалоу бырҩашьны,
Быхцәы набықәҵан иԥаны,
Бқьышә мыҵмыџь хаақәа сыргәӡны,
Бхышә сынкылԥап сыццакны!!!
Ԥхыӡ хаак далоушәа,
Ссирӡак дцәырҵит дшанаха.
Иарбан сеидру илгәалашәа,
Ччаԥшьк лҿықәлом шамаха…
Лгәаҵа шәыта анымлакәа,
Лӡамҩаҿ ашьҭа ылнамхырц.
Гәырҩак рхылан лыблақәа,
Аԥшӡа илҿалеит лылаӷырӡ…
Бан илабҳәои, шьҭа базхәыци,
рацәа ббааӡеит, ббааӡа!
Ҵла базыхьчом, бзымҩахыҵи,
Аҩны бааӡеит, бааӡа,
Ақәа иапҟеит бӡамҩа аԥхарра,
Аха амца ацроуп.
о, издыда, инҵәаша, ахара,
Ҷкәынроуп, уи гәыӡроуп.
Быхцәы ибҿалаз, мцаны искьысааит,
Шьҭа бҭыԥҳауп, бҭыԥҳа!
Цәыкәбар хьшәашәак быкәа иҭысааит,
Агьаурым, ичҳа.
Мацәыс еимҟьаран блак бабома,
Зынӡа иаапкит ақәа.
Анаџьалбеит, ажәҩан бгома,
Шьҭа ухкәа, ухкәа!..
Иаарту аԥенџьырқәа,
Ссирӡак дгәаҭан.
Ишанхаз аблақәа,
ракәушәа иԥшуеит.
Ахра иалҟьаны
Ахланҵ зҽазҭаз,
Хаҳә шьҭыбжьушәа,
Аӡә лыччаԥшь гауеит…
тәылак аҟынтәи,
тәылак иаҭаауа,
Ааԥынтәи жәҵысқәоушәа,
Ҭыԥкаҿ еиқәшәеит.
Ааԥын-қәа амра
Ашәахәақәа аналҷҷо еиԥш,
Лылаӷырӡ лыччаԥшь,
Алԥхо дыԥшуеит.
КәЫрКәА
Имҵанарст иахьышьҭаз ба быҵкы,
Кәыркәа ԥшалас.
Ахәқәа ааԥшуеит ибызгәыкны,
Згәаҵа бҭалаз.
Ӡызлан ӡаҳкәажәҵас аӡы
Ахцәқәа бԥоит.
Ацәқәырԥқәа ибшәырҵеит ркәылӡы,
Быгәра ргоит.
Аԥсыӡқәа хәмаруеит бшьапаҿы,
Баргьы быӡсоит.
Гәырҩак нықәыххыр бхы-бҿы,
Ччаԥшьла ибӡоит.
Амреиԥш баақәлеит аҟәара,
Зегь рыбла хкит.
Ибымгеит ахаҳәқәа рыгәра,
Амца бкит…
Шьҭа бзацәцашама бара
Ҷкәынак илаԥш?
Мшәан, баҟәыҵгәышьа аӡыҭра,
Анцәа дыбхылаԥшп…
Ашьамхы аҵӡааит аԥша,
Изымцаӡеит бхышә инахысны.
Иԥнаҽырц асаркьақәа рҭрысны,
Иадԥан ицеит, ианықша.
Аԥша, дагәаԥхеит сынцәахша.
Зыхәмарга зцәыргаз хәыҷҵас,
Иқьызқьызны аҵәыуабжьы геит.
Аԥсақәа алабжыш рбеит,
Аҵәыуабжьы аламызт рҵас,
Цасым, исарҳәеит уаҩҵас.
Сшыцәазгьы бгәеисыбжь ансаҳа,
Аҵысхәеиԥш сҽасҭеит аԥша.
Дгьылмчык иазыхжәомызт сылша,
Аԥҭақәа жьаҵас ианырҳа,
Иӡааҳалашт амшын ду хагәха!
Снеизар, аԥша лырӡыҭхьан,
Алабжыш лхышә иахьыкәкәон,
Гәнаҳакгьы сгәаҵа аҿаҟәон,
Ихәыҭхәыҭуаз ллымҳаҿ иаԥхьан,
Аԥхыӡ хаа дама ицахьан.
Даҽазныкгьы дсаҩсит лыблақәа рхааны,
Даҽазныкгьы исцәылгеит сгәы ԥшқа ырԥшааны.
Исгәалашәоит дансымаз сгәаҵаҟны дҵәахны,
Аӡы санаҿымхәоз лыхьӡ ԥшӡа ҳәаны…
Уажәы сгәы даныҵит, сыҟам слызгәыкны,
Абӷьыц ишаныҵуеиԥш, аҩыра ақәа аҟны.
Уи дарҿыхеит ацәа дшалаз дҭахәхәа,
Атыгә-тыгәҳәа лыҩнашә асыбжь, дцәырҳаны,
Иаалмыртыр, адә аӡә давахон уаха,
Иаалыртыр, са сыԥсгәышьон сгәы ԥжәаны.
Ашә атуам, ашә атуам,
Аҩаршьҭра иавахо дыԥсуам!
Аха ҳкәажәҵас уи лыҵкы хәхәа лышәҵаны,
Лцәарҭа днылԥеит дазыԥшызшәа ибжьы агара.
Лыхьтәы хҳәала ла лыхцәыҟаԥшь ааҳәаны,
Дыццакы-ццакуа лҿыналхеит ашә артра.
Лнапқәа еимдоит, лнапқәа еимдоит,
Лцаԥха хәыҷы аҽаӡоит!
Ус ашә иаҵәа абжьы мыргакәа ианизаты,
Уи лыччаԥшь хаа лашараҵас изалыркит.
– Уара, сымыш,
ԥсы зхоу ирхызбаауа, са стәы,
Аҵх уанысзалымҵ уаха даара сузгәыкит! –
Агәра згаӡом, агәра згаӡом.
Лыԥсеиԥш бзиа дылбаӡом!
Абаҳча мшынҵас ихыҵны лажәақәа анҭаҭәа,
Инасҿаҵәеит сыԥсы ҭырхырц саахәаҽны!
Урҭ ажәақәа зны сыргон саргьы сытҟәа,
Ҽаӡәы иалҳәоит уигь уажә даара дизгәыкны.
Ла дышәҭуеит, ла дышәҭуеит!
Уажәгьы тәым арԥыск дылжьеит!
Са сгәы бҭыҵит,
зынӡа исхашҭыз гәырҩаны,
Ччаԥшьк аҿыҵшәом
игәырӷьо исыхәаԥшлоз шәыҩны.
Баша инықәлоит сылаԥш шәашҭа неимдауа,
Изышьцылаз аҭыԥ ссирқәа ирызгәыкуа.
Сишь! Зны сылаԥш зыркарахьаз ашә аатит,
Иршанхагаз быбла гәыхаа сынҭаԥшит.
Уажә издыруеит бан еилылкаарц дшаҿу.
Аԥарԥалыкь раз ашәҭ ссир ианаҳәо закәу!..
Ах, шәысԥырҵ шьҭа схьаақәа,
Шәымҭак ма сышәхашәыршҭыр.
Сгәы аӡӷаб ԥшӡа дыгәхьаанаган,
Иагәӡит лӡара еихатыр…
Уи схәыцрақәа данрылаӡлак,
еиҭацәырҵуеит схьаақәа.
Аӡын хьҭақәа андәықәлалак,
Ишцо еиԥш ажәҵыс мгәаакәа…
Бзиа исымбозҭгьы аԥсабара анышәҭуа,
Аӡын смыԥсуази.
Бзиа исымбозҭгьы абӷьы анкаԥсауа,
Ааԥын смыԥсуази…
Бзиа исымбозҭгьы асыԥшӡа шауа,
Аԥхын смыԥсуази.
Бзиа сылбозҭгьы зыҵкы шәыршәыруа –
Уажәшьҭа дҭыԥҳамзи!
Ан
Арԥарцәа дгәарҭан, рыблақәа лхьысуеит,
жәибжь шықәса лхыҵит быԥҳа.
Лхәыҷра ашықәсқәа лышьҭахьҟа иааныжьны
дырҭысуеит,
Иббома, боуԥшәыл дссирха ишлызҳа.
Ибдыруеи илыхьуа, амарџьа, баалхылаԥшла,
Са сеиԥш баргьы быблақәа лхыз.
Илышьҭоу егьырҭ быӡӷабцәарз иҵегь
баарыхәаԥшла,
Уи – сара сгәаҵаҿ дҵәахыз!
Бнаԥшыр иббап ақәа шауа,
Аҩар шцауа ашьац хҩауа.
Ақәаршҩы ажьиҩы иеиԥш – акаԥ, акаԥ,
Бнаԥшыр иббап, бнаԥшыр иббап!
Бнаԥшыр иббап абӷьы шкаԥсо,
Аԥша иама идәықәуп урҭ ԥссо,
Аҵәарҭқәа шлеиуа, – ахәаԥ, ахәаԥ,
Бнаԥшыр иббап, бнаԥшыр иббап!
Бнаԥшыр иббап акакан шрышәшәоу,
Амҵа ахәыҷқәа шамҵо иҟәшәо.
Шьҭа араԥа игәылшәангьы икашәап,
Бнаԥшыр иббап, бнаԥшыр иббап!
Снаԥшны избоит, уи дыҩны дцоит,
Акакан лыҟәшәоит, дӷьазкуа дыччоит.
Лыҵкы-цәаак рыдҷаблеит лшьапқәа,
Шәнаԥши, ргәыӡра иаҿуп игәыкуа!..
Сбыҳәоит баҟәыҵырц бычҳара ахыжьра,
Ҳгәырӷьара ҳгәаҵа иазымкуа ианҭашу.
нас изуадаҩуи бымала бныжьра,
Ҳагәқәа ҭыԥо ҳаиԥыларц ианԥшу.
Сымҩа бақәныҳәа маҷк ихаразар,
Бааскьа, соуԥшәыл, схахәы шьышьы.
Слахьынҵа чамгәыр рахәыцҵас иххазар,
Сбыҳәоит, бнацәкьарақәа знык исзаҿшьы.
Игәырӷьахәу ашәа шьҭыҵып иԥымҵәо,
Шә-маӡак шаҵәахуагь усҟан бхаҿы.
Ибдыруаз, бзыргәамҵуа,
бызҵаарақәа аннымҵәо,
Сыхьӡ шынсыжьуа, соуԥшәыл бгәаҿы.
Усҟан беиԥхыӡла уадак акәакьҭаҿ,
Ибхаршәны бгылоушәа аҭаца лкасы.
Мамзаргьы радеда шьҭыҵуазар ҳашҭаҿ,
Убригь ззырҳәо ба бзын ауп, ба бзы.
Аԥсуара ныҳәан, анасыԥ ныҳәан,
Аҵәцақәа еинаҳҟьап, аҳаԥшьа хтны.
Сгәыҵәҟьагьы сеигӡом,
сымш, бара бзыҳәан,
Ҳамҭас ибысҭоит шәа хаала ирҭәны!
Биҳәеит рҳәеит, бигәаԥхан,
Бибеит рҳәеит, биҭаххан,
Бигеит рҳәеит, быҽбырххан,
Шьоук рыҷкәын, рдоумыжьхан,
Бықәиртәеит рҳәеит, ихан!
Бнатәеит рҳәеит, беиқәышьшьы,
Ахьҭа, амла бымлашьы.
Ибыблит рҳәеит, ацәашьы,
Быҳәҳәеит рҳәеит: «Шәааи, сышәшьы,
Иҳаламсыцызт ҳара хьшьы,
Ҳашҭа иҭамлацызт шәшьы,
Сашьцәа, ишәфароуп шәаӷа ижьы!..»
еизеит рҳәеит ахыцәхәыц,
Ажәак бҳәозар бахьдырхәырц,
Ҳҭаца, нанхеит, цқьа беиԥхьхәыц.
Знык банаарга мап бымкырц,
Бандыртәалазшәа ишыз акыц,
Быҳәҳәон, ибыларҵозшәа ақәыц!
Ус, дааҩналеит ихаҭа,
Мраҵас иҭылашаан илакҭа.
Иеиԥш данымлацызт цуҭа,
Имҩа иаԥгылаз, ҳаӷеиҭа,
нарцәыҟа иԥхеиҵон иԥсаҭа,
Ҿыбҭит усҟан бара еиҭа:
«Унапы ианыршәлазааит суахҭа!»
Ибымур ҟалон, ибымур,
Бааигәа инабмышьҭыр сынаур,
Былабжышқәа ақәеиԥш ибцәаур;
«Сҟьалоит, ас сышьҭа ихнаур,
Абысҭа сыцәкнырхуеит ирур!..»
Ибымур ҟалон, ибымур.
Иҟасҵан шьаҿак, егьбымҳәеит.
Снаскьан ҽа-шьаҿак, бмеихеит,
Сыбзааигәан снабхьысыр бҭаххеит,
Сшыҷкәыназгьы сымчқәа мхеит,
Аԥсык сымбылуази – сеиқәхеит!
Адыд митәха иангәыргәыр,
Ба бакәым, илцәымӡыцызт агәыр,
Бангьы ианылымба бынаур,
Дбышьҭамлеит: «Дыӡит, сқьаафыр!»
Илымур ҟалон, илымур…
– Гәыкала ибасҳәеит, сыбтәуп,
Быԥсы иахыбмырзаан џьара.
Бгәыкуп, амыҵмыџь еиԥш, бгәыкуп,
Сыԥсҭазаара ақәысҵоит ббара.
– Гәыкала иуасҳәоит, сутәуп,
Амшаԥы исзаҩызоуп убара.
Сацәшәоит, аха знык игәаӷьтәуп,
Исҭахуп, уара узын абылра!..
Исаҳә, сара сакәу, са сакәму,
Исаҳә, зынӡа илакәҵәҟьоу, илакәму?
Изыбҭаз бара быччаԥшь, иахаану,
Изгаз бара бгәыԥшқа, ахаану?!.
Ибҵәахыма ба быччаԥшь, бсызгәаану?
Усҵәҟьа бысԥырҵуану, изаану?
Асы быбышқәа анлеиуа аҳәҳәыҳәа,
Быкәа иҭашәозар ҳҵәахы ҳәа?
Исаҳә, сара саԥхьа урҭ знеиуа,
Исаҳә, са сзынбыжьуа сгәаҭеиуа?..
Аҷкәын хәыҷы, умҩахҟьама уаха еиҭах,
Амца шуку узҩнашәазеи са суаҭах.
Амза ҭәымҭоуп, аеҵә ажәҩан иаҿаԥсоуп,
Аҵәа ҟәазқәа узлааиуаз амҩала икаԥсоуп.
Аԥша иархәмаруеит ашәҭ шьыҵәрақәа хәыҷҵас,
Урҭ рыфҩыхаа уԥынҵа иҭамсӡаци зынӡас?
наҟ абаҳчахь амыҵмыџьқәа ҟалахьеит,
Атама ҩеижьқәа уҿы иҭаҟәыцыртә ишәхьеит.
Уца ушзахәо, аха ублақәа хаацәоуп,
Ахьҭа уамкзааит, уаха уӡамҩақәа еибакӡоуп.
Аҷкәын хәыҷы, иуҭахызма са суӡарц,
Аха ухәыҷцәоупеи, абҳәа кьасеиԥш уҟамлаӡац.
Баша ублақәа амца рхылан еибакуеит,
Баша уқьышәқәагь аԥхыӡ иалоушәа игәыкуеит.
Ахаҵа уиеиԥшны, уԥаҵа џьаџьаӡа имааӡац,
Амра ԥагьа ашәҭқәа ишрыхәлаччо умбаӡац.
Алакәаҿ Гәында ахацәа ирзаалгоз уаҳахьеит.
Саргьы исзымиааиз ихы хысҵәоит, дсырԥсуеит.
Ушьапқәа арчыхәчыхәма уеимаа иҭалаз аҳаса,
Ачабра уҭахызаргь, усҭ, уԥынҵа хәыҷы ԥсса!
Амза ҭәымҭоуп, аеҵә ажәҩан иаҿаԥсоуп,
Аҷкәын хәыҷы, наҟ усԥырҵ, уаха сааԥсоуп!
Аԥхарреиԥш сыҩныҵит буаҭах,
Бхышә аҷараҳәа ианаты.
Адәахьы ахьҭа саргәаҟышт еиҭах,
Сахьымӡакәа сдәықәыз сгәыхәтәы.
Ааԥын афҩыхаа ԥырны,
Иашьҭоуп зны быччаԥшь ишәҭуаз,
Шәахәак аныҩнало игәыкны,
Буада ҵәагәаӷьҵас баӷраз!..
Лыхаара данааилак,
Длыршанхарц уашьҭан,
Ԥҳәызба ссир еинаалак,
Дыхәхәаӡа дышьҭан.
Аҳауа хьшәашәа аҽалак,
Ицәыҵугаз гәыӷырҭан,
Мап, иубомызт гәалак
Аҟәараҿы шьыжьымҭан.
Лыҵкы лас лшәыхны,
Деиԥшха аӡынҵәа,
Арԥыс ибла хыхны,
Дабылрын лцәа.
Амра-ца лымкыкәа,
Ассир ллакҭан,
Уи ҳаҟәыҵып, лыкәа
Ашәырҭаҭа ҭан.
Лыхцәы еиқәаҵәа мԥытларцаз,
Ус акны иԥан,
нацәкьаракгьы рымбацтаз,
Аҟәараҿы шьыжьымҭан.
Лыхаара данааилак,
Дгәырӷьарцаз уашьҭан,
Ԥҳәызба ссир еинаалак,
Дыхәхәаӡа дышьҭан!
Быччаԥшь саалҵит са сбылны,
Ццышәҵас срықәшәеит быжәҩахырқәа.
Ибхысны ицеит аԥша шәышәны,
Быҵк ахьысрагь аҭахымкәа.
Быхцәқәа – ихәмаруа ибҿаԥсо,
Аццышә иаҭәҳәоит еибакырцаз.
Аццышә рыцҳагь, иахькаԥсо,
Амца еиԥхыӡуеит иацәыцәаз…
Дәаб аӡиас сынхыԥшыло,
Уаҟа ахықәаҿ снатәалоит.
Быбла гәыӷра иреиԥшыншьало,
Ацәқәырԥ ишьҭыҵуа сазыԥшлоит.
Са сахӡыӡоит, џьара иныкҿасны,
наҟ иналаӡыр ҳәа аӡмыжь.
Суҳәоит, суҳәа, Дәаб, уаанҿасны,
Абла гәыӷрақәа сызныжь!
Адәҳәыԥш,
Бхыбҿ аканқәа реиԥш,
Аҷыҷмасашәҭқәа аҿаԥсоуп.
Ашьха рҩаш,
Быхәда пеиԥш,
Иҵҟәашааӡа иԥшӡоуп.
Аԥсабара,
Быҵкы иаҵәеиԥш,
Ааԥын маҭәа ашәуп.
Ашәаԥшьхаа,
Бқьышә ҟаԥшьқәа реиԥш,
Исыгәӡыр сҭахуп!..
Ан лнапы разқәа
Агара зырҵысуаз реиԥш,
Бԥенџьыр хәыҷ иадхоз
Амахәқәа ааԥсеит.
Сҽеиқәа ашьапы шьҭыбжь
Иарбӷьыжәааз ахаҳә ссеиԥш,
Амза ашәахәақәа
Асаркьа иаҿаԥсеит!
Быӡмыжь иарҭа бахьыларшәу
Акалмаҳа ԥсыӡ еиԥш,
Сыҵәгәыр иаркны ихсыршәлаз
Сажәақәа аҿбыршәшәеит!
Амза сҽацәыҵәахуа
Зылаԥш сацәыҩуа бан леиԥш,
Бӡамҩақәа среиԥхыӡуа,
Сҽы аԥырцә ҟаԥшьқәа сыгәӡуеит!
Ажәеинраала даԥхьон лыԥсы ахаҵаны,
Агитареиԥш ацәаҳәақәа лыбжьыхаа рыҿшьны.
Лыхцәцырақәа аттаҳәа лыбла иҭаԥсон,
Лажәақәа ирзымҳәоз ацәаныррақәа ршон.
Лнацәкьарақәа зны-зынла ихызтлоз лхы-лҿы,
Ашәахәа ҟаԥшьқәа реиԥш, иааӡон ҳагәқәа рҿы.
Лыблақәа рыхаара зегьы рыман ихтуан,
Акәаԥрацәеиԥш лцәаҳәақәа ҵакыла идырҭәуан.
Ҳлымҳақәа кыдҵан ҳӡырҩуан ҳаиқәышьшьы.
Зегь ҳҭынчра хәыҷ ҳамхны ицәажәон лыбжьы.
Уи илҳәон ҭагалан амыҵмыџьқәа шҟало,
Ҷкәына қәыԥшк иџьыбақәа рҭәны ишааигало.
Амҩан ишиамхафалоз уи атамақәа,
нас имеигӡаӡакәа дшапҟоз ақәа.
Иан лҳаҭгәынаҿ ишынижьыз жьымжәақәак,
Аха, ла лзыҳәагь ишимаз уаԥсҵәқәак.
Иблақәареиԥш,
икәымпылӡа иахьеиқәаҵәаз азы дара,
Ажьыргәыцқәа рыцҳашьан ишылымфоз лара.
Аҭыԥҳа лыхцә шьыҵәрақәа хәмаруа илҿаԥсон,
Аха лылабжыш цырақәа лҿыҵкьаса ицон.
Лӡара дахьҭаҵәиуаз зегьы дгәырӷьошәа аабон,
Арахь лыҵк
ахәархәарбжьҵәҟьа лымшарада иччон…
Слымҳа иҭасуеит агитара абжьы хааӡа,
Сгәы сыцәҭыԥан исыцәцар ҳәа сшәоит зынӡа,
Аԥшеиԥш инасны ашәа схышә хәыҷ аанартит,
Аҳауа ҩныцан суада хәыҷы шәала иҭәит.
Анаџьалбеит, сахәаҽырцу уи ашәа исзааз,
Сгәы тәаӡозаргь егьаурым, нас, шәала ихааз,
Зны ихәыҭхәыҭуеит, зных аҭӡамцқәа арыбгоит:
«Аӡәгьы улысҭом, ухы-уԥсы зегь са исытҟәоит…»
Лыччаԥшь салҵны слыцәцаз џьысшьауан хара,
Сгәыла ԥҳәызба лашәа сахәаҽуеит ара!
Алирикатә ашәа
Сымыш, буада сныҩнашылан,
Быбла еиқәақәа сырхыԥшылан,
Урҭ насыжәлан имцашыран,
Бӡамҩа ҟәымшәышә гәыдыскылар,
Иҟабҵои?!
Быхцәы шьқьыруа бысгәалашәоит,
Ԥхыӡлагь амзеиԥш бысҿалашоит.
Сдунеи бссирха бахалашоит,
Изурызеи, хара шсыдым,
Бымбаӡои?!
Бани баби бхәыҷыншьалан,
Шәгәыла ӡӷаб хәыҷ блеиԥшыншьалан,
Быҵкы рӡахит илыншәалан,
Уиижьҭеи быҭҭәаа ибызҳаитеи,
рымбаӡои?!
Беицгәаҭаны рыбла хыбхыртә,
Арԥарацәа быӡбахә шьҭырхыртә,
Банрыдгыло быччаԥшь ныбхыртә,
Ас банссирха баҳгәаԥхазар,
Ҟамлаӡои?!
Арԥыс бзиа бхы-бгәы хихит,
Ашәҭқәа иреиӷьыз ба ибызҿихит,
Избоит, дгәаҭан бнапы шьҭыбхит,
Ашәҭ иҿыхымгьы шазхәыцтәу,
Бзымдырӡои?!
Аҵх хьыҵәцара,
Быҵкы цәаак еиԥш,
Аҳауа хьшәашәа ашәуп,
Аԥсҭҳәа шкәакәа,
Быхцәы шкәакәа еиԥш,
Ахәқәа рызқәа ихшьуп.
Ажәҩан ҵҟәашаа,
Быхәда шьанақәа реиԥш,
Х-еҵәак аҿаԥсоуп.
Бнацәкьарақәа реиԥш,
Аҵәамахә зыску,
Сныжь бымцарц азоуп!..
Лыблақәа сҿаччеит аргама,
Иаразнак сыргама, сааргама?
Суццоит иахьуҭаху рҳәама,
Уажәраанӡа уабаҟаз ҳәа иҳәҳәама?
Лыбла гызмалқәа аргама!
Сыбла сажьаҵәҟьама аргама?
Изҿумҭи, сгәы, уеилагама?
«Уда ҳзыԥсоузеи?» – ҳәа рҳәама,
«Уҳацыз ҳахьцо!» – рыҽдырххама?
Сыбла сажьаҵәҟьама аргама?!
Сашьырц лҭахуп, илҭахуп,
Саҵәцақәа ирҭалҭәоит дыччо.
Дызлаҟоу цәгьашәа иџьашьахәуп,
Дгәырӷьоит сашьыҵәҟьо џьашьо.
Скәашарцгьы сҭахуп, исҭахуп,
Сшьапқәа сызхәыцыр сахьцо.
Усҟан уи лыччаԥшь ҵәахуп,
«Дыԥшаа, даҽаӡәы иузырҵо!»
Убас сшьацәхыртәит, сшьацәхыртәы,
Даақәхеит зынӡак дшанханы.
Гәаныла сызҿылҭуан: «Сгәыхәтәы,
Усцәымцан аҽеиԥш урҳаны!»
Амҩа сыман, сныҟәаҩын,
Аҵх салыхәхәа сцауан.
Сҩызак сишьҭан, дшәаҳәаҩын,
Уи дабанхо ҳәа сҵаауан.
Иара дыздыруаз рацәаҩын,
Ашәа рзиҳәон изҭахыз.
Бзиа дырбон убриазын,
Иӡбахә рҳәон, дагьрыман хыс.
«Уҩыза ҷкәына бзиак иоуп!..»
Ӡӷабк исылылхт сара аҵәы!
«Аха изууеи уажәы диоуп,
Дгылар ҟалап иара уаҵәы!»
«Ҳаи, уаҵәынӡа акрыбжьоуп,
Дызбар сҭахын сара уажәы».
«Аҩыза узымцеит, аҩыза ужьоуп,
наҟ иушәухроуп укәымжәы!».
Лыхцәы ықәыԥсоуп лыжәҩахыр,
Уи аԥсаҵлеиԥш дтыртыруеит.
Лыччаԥшь сцәылӡар, илҵәахыр,
Шьҭа исыԥсыхәои ҳәа схынҳәуеит.
Асҵәҟьа сақәымшәацт, иаууеи,
Ишызбоз сымҩа кәараҵеит!
Сҩыза иҟынӡа сызгауеи,
Ӡӷабк лҩнааҵраҿ сымҩа нҵәеит!..
Илеиуеит асы,
Москва аӡын ҽырбоит иблахкыган,
Ибылоуп сыԥсы,
маҷк сырԥха нас, аҭыԥҳа, сымҩахыган.
Бсаҩсуеит ҿымҭ,
ах, шаҟа игәыԥжәагои бцашьа,
Ссырҳәқәа зегь ҟәацит,
уаҳа сақәымшәеит быкәа аҭаԥсашьа.
Са сахь бымҩахыҵ,
ма фырџьанқәак еинаҳҟьап ҳнеидтәалан,
Исымжәыкәа ԥыҭ-чыҭк,
анцәаиныс, бара бгәаҵа сызҭалом,
ргьама бсырбап,
иԥсырмаҷгоу аџьынџьыхәа шьашьалқәа,
Араса, акакан,
сан иаалышьҭит ухәы ҳәа ицәгьамкәа.
Аха ба иббырҳаӡом,
асы шкәакәа былоуп бкәаԥкәаԥуа,
Ихыстит сшьапқәа,
сбышьҭалеит сеиқәа ҵаркәакәан,
Сара ахьҭа сакӡом,
сара уажәыҵәҟьа ибасҳәап схы-сҵыхәа,
Сара Амшын еиқәахьтә сааит,
зны бҽахьыбкәабоз бцәа ԥшқа чыхә-чыхәуа.
Илеиуеит асы,
Москва аӡын ҽырбоит иблахкыган,
Ишлылаз сыԥсы,
аԥҳәызба даазгеит дымҩахыган.
…Ацәа санаалҵ,
лыхцәы шкәакәа сыжәҩаҿ ихәмаруан,
Аԥсык ауп исыгхаз,
асыҭәҳәеиԥш хәдацәа аҟынӡа саҩырц!
нет и нет уму
Моему – покоя,
И в моем дому
Завелось такое.
М. Цветаева
– Ба бхышә аатыр,
Иаатыр, иаатыр,
Сыббом бнаԥшыр,
Сыббом бааԥшыр,
Са шсакәу дыр,
Идыр, идыр,
Ба бхышә аатыр!
– Уаха ихьҭоуп,
Ихьҭоуп, ихьҭа,
Суаџьаҟаҿ стәоуп,
Уи амцаԥшь ҭоуп,
Ибылуеит амҿы,
Иаҳәоит сгәаҿы,
Ашәак еиҭа,
еиҭа, еиҭа,
Иахеиԥш еиҭа…
– Саргьы исырҳа,
Исырҳа, исырҳа,
Сгәы иарҳа,
Сыԥсы иарҳа,
Срыԥха иаҳа,
Аҭыԥҳа, аҭыԥҳа.
– Мыцхәы уццакуп,
Сырхәыц, сырхәыц.
Ҩ-мцак сыркит,
Ҩ-блак гәыкит,
Ажәак ҳәатәуп,
Ахышә аартуп,
Сыблит, сыблит,
Ухыҵ, ухыҵ!..
Сылаԥш бхызган, ибымбеит,
Сгәы бызҭызган, ибымбеит,
Сыхшыҩ сахыбган, сеилагеит,
Иахьак сарымоуп!
Бышьҭа схылан, бкәараҵеит,
Сааигәа бгылан, бымцаӡеит,
Сгәы ааҭгылан иҳәҳәаӡеит,
– Ибеиӷьугь дсымоуп!
Уахагьы исзымычҳаит ԥхыӡла быхьыӡ сымҳәар,
Уахагьы исзымычҳаит бсахьа ԥшӡа сымбар.
Бгылахуп Иалтатәи ашәҭқәа рыгәҭаны,
Бқьышәқәа ныҵак аҳарџь еиԥш
быччаԥшь рыхҵаны,
Хәыҭхәыҭла бцәажәон быбыжьыԥшқа саҳартә,
Быблақәа рымца-хаа сыццышәха сыргартә.
Маҵуҩыс сыҽкажьны бшьапқәа сыгәӡуан,
Мшәан, ҳа ҳабзиабара ашьабеиԥш ицқьан!..
Ҳкәашап, ҳкәаша,
Баала, баала!
Бхы-бҿы рлаша,
Бсызша, бсызша,
Ашәак ҳәала,
Иҳәала, иҳәала,
Блала иҳәала!
Быԥшӡоуп, быԥшӡа,
Бгәыкуп бгәыкы.
Сыбшьит зынӡа,
Сааныжь банца,
Сынхоит сзаҵәӡа,
Гаӡа, гаӡа,
Сынхоит сҭацәӡа.
Аӡы шцара,
Бцеит бара.
Аҟәардә бзықәтәаз,
Сшьышьлап инҵәаз,
Иҟасҵошәа цас,
Уи иқәҵан бцаз,
Бчабреиԥш убра,
Сыбхашҭт сара!..
Лыхцәқәа лҿалон маӡак иашьҭоушәа иԥытланы,
Абыӷьқәа ирылыԥхо ҵәаҵас иааԥшуан лхы-лҿы
гәыкны.
Амра ашәахәақәа лкасы ачыхәқәа реиԥш илхьыссы,
Сыҽкажьны срыҳәеит, лгәаҵа иҭаргаларц сыԥсы.
Ус, лакәҵас уи лыҵкы ԥшӡа лышәхырҵәрааны,
Лцәеи-лжьи ҟәашӡа илгарц лҭахушәа сгәы рԥшааны,
Уи дцон, дзықәгылаз аҟәара хаҳәқәа зегь шлыршуаз,
Са аӡӷьыра сҽасҭеит,
сгәеиԥш сшьацәкьарақәагь шбылуаз!..
Иаажәып абриак ҭыркәкәаны,
Ҳцәылап икыдхаҽо ақәа.
Бышьҭысхып зынӡа сбызгәыкны,
Исыларԥсны ишыбку бнапқәа.
Бырызгап аӡырҩаш бышьҭых,
Исхаршҭны ацҳагь шху?
Иҭ нас, бчабра ԥшӡа бҟәых,
Баниго хара, бызҭаху!
Аҵаара иаҿуп…
Аҵх агәазы,
Ахышә хәыҷ анаҩыс,
Иарыхьҭашьыз бнацәкьарақәа реиԥш,
Аҵәамахәқәа лаҳәуеит!..
Амца скуп,
Сгәы аҭра исыцәҭыԥоит,
Биарҭа сахьыларшәу,
Бнапы ԥшқақәа сааурыжьыр,
Аԥхынҵх ӡыркәи еиԥш, сԥыруеит!..
Ицәырҵит еҵәаџьаа,
Иргәылакны амза.
Сгылоуп са сааины,
Ашымҳа-ҵла амҵа.
Иаатрымашь аԥенџьыр,
Бжьык ма игонда.
о, сыхаара, шәааҵраҿ,
Сышгылоу ба иббонда!
Аҩнынӡагь снаӡароуп,
Исымаӡам ԥшыха.
Браҳаҭны быцәазаргь,
Бҿыха, ба бҿыха.
Снеиуа, са снеиуа,
Ашәҭқәа саарылсит.
Усҟан са сгәаҭан,
Ашәаҿ баадәылҵит.
Ҩ-гәык еилаҵәеит,
Ашымҳа-ҵла амҵа.
Иссируп аҵх,
Иҳақәыҷҷоит амза!
Мап, дысмырҿыхеит зынӡа,
Ллымҳа инҭасҳәеит: «Сыԥшуп!»
Сыбжьы дазыԥшӡамшәа зынӡа
Ҿаалҭит: «Снумыжьын, сзаҵәуп…»
Ашәгьы абжьы ҳмыргаӡеит,
Ԥшьаала ҳандәылҵт ҳшьацәхыртәны.
Адунеиаҿ ԥсы зхоу ҳимбаӡеит,
Амзаҵәҟьа алаԥш ӡаны,
Ҳамбозшәа ӡибнаҟа иԥшуан,
Снеиуан лнацәкьарақәа кны,
Амза хәыҷҵас иԥхашьауан,
Ишызбоз иҟаԥшьхеит игәыкны!..
Ах, ишԥазуеи шьҭа,
Шьҭа сабацои?
Ах, исцәыӡт блакҭа,
Ах, сшаҟьоит еиҭа,
Бҿымҭра иаҵои?
Сгәы сажьоит, сажьоит,
Ба бхынҳәуашәа…
Баша сшәаҵәҟьоит, сшәоит,
Бымҩахь сцаҵәҟьоит, сцоит,
Бысзыԥшуашәа…
Ба ибымҳәеит ҿҳәарак,
Бажәа беигӡеит.
Ах, ихәлом, иахьак,
Ихәлар ишом зынӡак,
Былаԥш смеиӡеит.
Ах, бызбандаз шьҭа,
Ах, бызбандаз.
Ах, сҭаԥшыр блакҭа,
нас сацәшәом суахҭа,
нас сыԥсуандаз…
Аԥарда шкәакәа ихумҩан аҭԥҳа лхы-лҿы
Лыччаԥшь шәахәа-хаа гәхьааган сыԥсуеит.
рҩашҵас ааԥын цәқәырԥоит са сгәаҿы,
Игәылптыз ашәҭқәа рыфҩы ссир сашьуеит.
Аԥша иааимнаҟьамашь, аԥарда шкәакәа аатит,
рыԥшӡара рцәыӡит ашәҭқәа иптхьаз.
Аӡыркәиқәа алатәазшәа аԥарда амца адыркит,
Лнацәкьарақәа – мацәазҵас сыԥсыхаара зхаз.
Аҳәынҵәра ҟаԥшьқәа реиԥш,
Ажәҩан аеҵәақәа аҿаԥсоуп,
Сыбла хнахуеит…
Шәымҭаказ,
Ашара адәылҵра иазхиоуп,
Урҭ аҳәынҵәрақәа ааибартны,
Быҵкы еиқәаҵәеиԥш,
Аҵх алашьцара ашәнахуеит!..
Амза ашәахәақәа
Зхаԥсаз рахәыцпак,
Быхцә цыреиԥш ирылшәан,
Быбла иацәыхшәалеит…
Ашәҭ игәылптыз еиԥш,
Биарҭа баагәылҵын,
Шәыҩнаҭа махәқәарҿ,
Буада шәҭны бҿалеит.
Ахәарҭа аҵа игәылнахыз,
Шәаӡа кәымпыл пашәушәа,
Бгәыԥҳәқәа аԥхарра ззымхо,
Беилақь аԥсы ҭырхуеит…
Бԥенџьыр змахәқәа кыдхо,
Аҵәа ашьапы сыҽнадҵаны,
Быхч-ԥха аӡамҩа схадушәа,
Уахагь ҵхыхаак нысхуеит?..
«Ҿумҭын, сааит,
Аԥенџьыр сзарты!
Аҵх сазҵааит,
Аеҵә сыԥшааит –
Дабацеи са стәы?»
«Аԥша ибзаҳәааит
Дахьыҟоу ба бтәы», –
Иҟазшәа игәаан,
еицҿакны ҿаарҭит,
Иахьхәхьазшәа ргәыхәтәы.
«Сымш дубазар?» –
Аԥша саназҵаа!
«Бгәаҵа дҭатәамзар,
Бҩызак дылҭамзар,
Бишьҭал, дыԥшаа!»
Ашьхақәа ааԥшыхәны,
Са сырбахьан.
Иргәыбзыӷны, ихыхны,
рыԥсҭҳәа-хчқәа рыҵхны,
Аурҭ иагахьан.
Аӡыркәигьы сазымҵааит,
Ԥҳәызбакгьы – мап.
Угәаҵаҿ сакызааит,
Улаԥш-ҵар схызааит,
Сымш, усыԥшаап!
Ихынаау амахәқәа ӡааслоит аӡмыжь,
Аҵанӡа инеины ирбарц рҭахушәа,
Ԥшахаак анрыслак, рыбӷьқәа азныжь,
рыхқәа ирҩахар – ирзымҳәац ҿахәушәа,
Ихынаау амахәқәа ӡааслоит аӡмыжь…
Аҵанӡа днеины илбарц лҭахушәа,
Ацқәырԥқәа дрылсуеит ԥшьаала еиҩырссо.
Лыҵкы налшәыхны, убри дазыԥшызшәа,
Аӡмыжь дынӡаалоит ԥҳәызбак дыӡсо,
Аҵанӡа днеины илбарц лҭахушәа…
Ԥшахаак анрыслак, рыбӷьқәа азныжь,
Амахәқәа аӡмыжь иналҵны ихалалоит,
Усҟан аԥҳәызба дақәтәоушәа анышь,
Аԥхыӡ саркьеиԥш ԥшьаала дналалоит,
Лышьҭахьҟа лымаҭәа аҟәара иазныжь.
рыхқәа ирҩахар – ирзымҳәац ҿахәушәа,
Ацәқәырԥ еишьылқәа ҭынч инарылалоит.
нацәкьаракгьы зхьымсыц, илыдзарц рҭахушәа,
Аӡмыжь аҵала амахәқәа лԥылалоит,
рыхқәа ирҩахар – ирзымҳәац ҿахәушәа.
Ихынаау амахәқәа ӡааслоит аӡмыжь,
Аԥҳәызба қәыԥш дгәырӷьо данааило.
Аҽаӡә игәҭыха маӡа ирҳәарушь,
Срызгәаалоит сқәыԥшра хага анысиааило,
Ихынаау амахәқәа ӡааслоит аӡмыжь…
Шәылаԥш шәамжьакәа уаҩҵас,
Шәлыхәаԥш, днышьҭԥрааит хьшьыцбаҵас!
Аԥсаҵла хыцәқәеиԥш дтыруеит,
Лылаԥш сырӡҵас шәарӡыҭуеит,
Лыхцәқәа лыгәчама ршьышьуеит,
Шәырхьымсын, ацхаҟәеиԥш шәыршьуеит!
Лыблагә ҭшашақәа ҭбааӡа,
Сыԥхыӡ далан уи уаанӡа.
Аҷкәын ԥагьа, умыццакын,
Лафла дхысхып ҳәа умаапкын.
Сгәы лызҭыган илсыркуеит,
Днахьысыр – амцаԥшьҵәҟьа лнаркуеит.
Аҷкәын исцәикӡеит саргьы мап,
Иҳәеит: «Дшыбылуагьы аабап!»
Сгәырӷьан иасҳәеит уи ҭабуп,
Шьҭа аҭыԥҳа ссир са дыстәуп.
Урҭҵас лымҩа снаԥҟьаны,
Саннышьамхнышла лшьапаҟны,
Лыччаԥшь нықәххит лқьышә,
Аҳаскьын шахыҵәауеиԥш анышә.
Ҿаалҭит, лажәақәа гәыкӡа:
«Фцырҟьак дцәырҵит дҵарӡа!»
«Ба банызба сеилагеит,
Сыблагь уаҳа агәра сымгеит.
Барԥхап хьҭабааԥск банакы,
Бысҭ, ибымазааит сгәы!» -Акыркырҳәа ла дааччан,
Дсыдҟьеит амцеиԥш, дсыцәшәан,
Усҟан сгәеисыбжьгьы тәахьан,
Усҟан сгәыҵәҟьагьы лгахьан.
Ҳаи, ӡәыр шәыҟоума ааигәа?
Хьыла усырҭхаџьп илыхьӡауа!
Даҵәахт аҵхгьы аалашьцан,
Ӡызлан лӡыжьеиԥш лыгәра аган.
Аҳәсахәыҷқәа аӡмыжь иӡаалан,
Ҭынч рыҽшыркәабоз срыхҭыгәылт.
рааигәа снеир исцәгәаауан,
Урҭ ԥхашьаракгьы нарҿықәылт,
Аҳәсахәыҷқәа аӡмыжь иӡаалан…
Аарцә саҿгәышьан агәаҭеира,
Исзымгәаӷьызт аӡы снырны,
Маӡа ԥшьаала уахь анеира,
Уажәшьҭа ишсылдмыршозгьы дырны,
Аарцә саҿгәышьан агәаҭеира.
Урҭ са исцәырҵәахуаз закәу ҳәа.
Сеидру, ицәырҵрызу цәаныррак.
Мшәан, сгәы иҭаларызу акәкәыҳәа,
Џьушьҭ исоурызу ма дыррак,
Урҭ са исцәырҵәахуаз закәу ҳәа…
Аҳәсахәыҷқәа аҟәара инықәлеит,
Аӡы инҭыҵны рҽеиларҳәарц.
Гәырӷьа ччаԥшькгьы нарҿықәлеит,
Са сеиԥш шьоукгьы реилаҳарц,
Аҳәсахәыҷқәа аҟәара инықәлеит…
Лыҵкы лшәысхит дшамхаҵәыуоз сааццакны,
«Узыԥшузеи?!» – лҳәеит лиарҭаҟнытә дааԥшны.
Алашарагь лцәеижь аҟәашра иаргәыкны,
Иацәыԥхашьазшәа ицеит ашәымҭак ибылны,
«Бсызхаӡом!» – сҳәеит иаалыкәыршан снапқәа,
Сыԥхӡы рықәнаут лыжәҩахырқәа, лгәыԥҳәқәа.
Лыхцәы лҿалеит лхылҿ гәкыра рҵәахырц,
Сара саҵкыс дара иртәушәа ирыгәӡырц.
«Уҽумырхаган!» – игәыкӡа иҭылкааит уи лыбжьы,
Снапқәа лхьысуан дырчыхәчыхәуа лцәа шьышьы,
Леилақь шкәакәа аҷақ хәыҷгьы уа иааимҟьеит,
Амахә иақәыз асы шәкәакәеиԥш, иналышәҟьеит!
Аҵых лакәын, алакә ааухашҭны иара уҳәартә,
Лара данынсыжьгьы гәаныла еиҭасҳәауан уи жәантә.
Аԥша ишашәнахуеиԥш, амза аԥсҭҳәақәа иахаԥоу,
Уи ауха са деилысхит сгәаҵа иҭоу!..
Бааскьа арахь, сыбмыргәаҟын,
Сбыҳәоит, шьҭа бааскьа!
Былабжышқәа сыбмырбакәа,
Бчабра хшьыли цқьа.
Бхы бҩахи, аха ԥшьаала,
Ибыхьи цқьа сыбхым.
Арԥыс қәыԥшӡак сиеиԥшыншьала,
Былаԥш бымҵәахын!
Сгәаҵа иҭыҵыз ашәа сыцуп,
Лирикала иҭәу.
Иахьа ссиршәа сгәы бызҿыцуп,
Сақәшәом ишҳәатәу.
Исыркы бнапы, бӡамҩа цара
Инадысҵап сқьышә.
Бгәы зыршәазеи, ҳамацара
Ҳақәгылоуп анышә.
Бцәа ҟәымшәышәрагь аламкьысра,
Сзычҳауам, иббоит.
Сыбзааигәахан, ԥшьшьала бхьымсра,
Сылшом сеилагоит.
Быхцәы ԥытлеит, уигь цәаныррак
Уажәшьҭа иазҵысит.
Саргьы исыжәнаҵан ццакырак,
Бӡамҩақәа сыгәӡит.
Бааскьа арахь, сыбмыргәаҟын,
Сбыҳәоит, шьҭа бааскьа!
Былабжышқәа сыбмырбакәа,
Бчабра хшьыли цқьа.
нас ишԥыкәу, ишԥыкәу, ишԥыкәу,
Аҽаӡә саҵкыс длызгәыкру.
Лыхцәы илықәу, илықәу, илықәу,
жәеинраала ссирк изазкру?!
Лхы-лҿы иқәу, иқәу, иқәу,
Лыччаԥшь – амра ашәахәа!
Мшәан, ианбыкәу, ианбыкәу, ианбыкәу,
Сгәаҵа ианҭалгал имцаха?!
Лымҩа сшықәу, сшықәу, сшықәу,
Ишсоуа гәамҭаӡакәа агәыхь.
еирыӡуп илку, илку, илку,
Аҩныҟа иналгауеит аӡыхь.
Аанда ахықә ихықәу, ихықәу,
Дышԥахыԥеи, ҳаи, уара!
Хьӡыла инықәу, инықәу, инықәу,
Ус дзахыԥар ҳаиуара!..
Арбаӷь ааҟәымҵӡакәа зыҿнаҭуа дыруп,
Лашарак абоит.
тәашьас иҳамои, ҳаҽқәа кәадыруп,
Аҵх еимыггоит.
Ҳамҩабжа ҳааихьеит, аӡы хәашьқәа ирыруп,
егьҳагым уажәшьҭа.
Ҳзыршәо ҳәа егьыҟам, ҳабз цҳафыруп,
Иҭаҳҳәоит рлакҭа...
Аиаша иаӷрагылан шьҭаҵәҟьа иаҳмышьҭыроуп,
Шьҭа ирызхауеит.
Ҳашьҭахьҟа иааиуа рымҩа ааҳартыроуп,
Урҭ ирызҳауеит…
Ҳаԥсадгьыл ахьаақәа ҿаҳҳәоит аамҭала,
Аамҭала иаҳхәышәтәит.
Бзеила уаабеит, иахьа ҳашҭа уанҭала,
насыԥла ҳурҭәит…
Арбаӷь ааҟәымҵӡакәа зыҿнаҭуа дыруп,
Аҵх еимыггоит.
Шәеиха абааԥс, анырҳәа, ҳаҽқәа кәадыруп,
Ҳашьҭхысаан ҳаргоит!..
Шьоук ниасны ицоит, рымҵәыжәҩабжьқәа гоит,
Ԥсаатәҵас ажәҩан ду иалоуп.
Шьоук зны икәараҵоит, шьоук аарла игәагәоит,
Шьоук зхьымӡаз рхашҭуам, иргәалоуп…
Шьҭа ҳгәамҵуам ара, ҳагьхьаҵуам ара,
Шьҭа ҳажәлар зыргәырӷьаша рзааиит.
Анцәа дҳаман ҳара, Анцәа дҳацын ҳара,
нцәа дызмамыз ахааназ ҳариааиит!..
Са сааԥшызар сцәырҳаны,
Аҵх еиқәараха исхатәоуп.
Сҿыхеит бжьыбааԥск саҳаны,
Сгәырҩа саналҵызгьы сынтәоуп.
Аҵх, иаасараӡа хәыҷӡак,
Анцәа уансиҭах бзабаҩыс.
Улымҳа иҭасҳәауеит маӡак,
Уауоуп исымоу гәыбылҩыс…
Сыгәҭыха соунашьҭуам сара,
Иҵӡозеи, самоуп сҿаҳәаны.
Мап ацәыскуама аԥсра,
Сацәгылартә изуазеи снаҳәны?..
Аҵх ԥшьаала иааимыггеит,
Ашара нықәлеит адәахьы.
Сыԥшшәгьы аарла инасхыггеит,
Аразны исзахҭнымҵаҵәҟьеит ахьы…
Ажәҩан иахашҭт агәырҩа,
Асаркьеиԥш ицқьоуп ахаҿы.
Ицәырнагом, иаҵәахт зымҩа,
Иҭаршәуп иахьумбо агәаҿы…
Аԥсуа, изухашҭру угәырҩа?
Ажәҩан иабаз зегьы убеит.
о, ишԥауури, мчыла ихҩа,
Уԥсадгьылаҿ ахьымӡӷ умгеит…
Аӡәзаҵәык дыҟоуп са сзыцәшәо:
Иԥшӡаны ицәажәо, еихышәшәо…
Аиаша ахәыц еиԥш еиҟәзыршәо,
Уаҩы изгәамҭартә еилыршәшәо,
нас бираҟҵас ирышәшәо,
Зных изаҟароу маҿала ишәо,
Ԥшьаала амра анҭашәо,
наҟ ҳаԥырҵыртә ҳгәы ахыршәо,
Аиашаҵәҟьа ахьыӡ казыршәо,
Аӡәзаҵәык дыҟоуп, са сзыцәшәо!..
Са саазқәылаз сзыцәаӡом,
Сшынаҳә-ааҳәуа скарахоит.
Схьаақәа рҵыхәа ԥырҵәаӡом,
Сгәырҩа акаҭеиԥш салахоит…
Кьуҵас ҿнаҭуеит саџьалгьы,
Сгәашә агәашь инықәтәаны.
Шьҭа аԥсҭазаара сшашьҭамгьы,
Аӡыршеиԥш абжьы сықәҭәаны,
наҟ исԥырҵуеит, амӡанра,
Сгәырҩеи сареи ҳаибарфауа,
Шьҭа изласхызгои алӡынрак,
Шьоук ангәырӷьо қьафла уа?!
Анцәа исаҭәеишьо сашьҭазаап,
Сыҽкыдҟьан сҽысшьыр, гәнаҳароуп.
Ақьиацәа зегь срашьцәазаап,
Иқьиам имҩа – ҭаҳароуп…
Ауаҩ иеиԥш, амшгьы агәы акалан,
Игәырҩон.
Ахәылбыҽха алабжыш аҿалан,
Ахаҿы хнаҩон.
Агәы цәҟьазар џьара акала,
Изакәхари?
Зны ихәын иара хырҭәала,
Аха имӷьари?..
Мшәан, иагәалашәоу иахҭысхьоу,
Иахҭнагахьоу?..
Ауаҩ иеиԥшҵәҟьа иара шдысхьоу,
Иагьшыԥсхьоу…
Аӡамҩа алабжыш шаҿысхьоу,
Ишгәырҩахьоу…
Аҵеицәа раџьал ишахысхьоу,
Ишҭахахьоу…
Амҟәыл каҳан Аԥсны дуӡӡа,
Анбылуаз,
Ажәлар гәыӷрак анырцәыӡӡа,
Ирҳәеит ауаз…
Ауаҩ иеиԥш, амшгьы агәы акалан,
Игәырҩон.
Ахәылбыҽха алабжыш аҿалан,
Ахаҿы хнаҩон…
Дажәит, имам неихыркәа,
Иааигәаӡоуп шьҭа ихара…
Уи ихылаԥшуа, дызкуа
Димам, зынӡа ихәара…
Аԥсцәаҳа дылахеит игәашә,
Изымгәыӷьуашәа аҭалара.
«Убриҵәҟьагь сиҭахым санажә,
нас ӡәыр дзааиру дтәалара?!»
Шаҟа бзеира ҟаиҵахьаз,
Шаҟаҩ рыԥсы дахәахьаз.
Шаҟаҩ шәарҭан дрыхьӡахьаз,
Шаҟаҩ ргәырҩа дахәаҽхьаз…
Урҭ зегь алҩеиԥш инеихыҵт,
Ихы дазныжьны, дрыцҳахәха.
Арахь аԥсцәаҳагь дымҩахымҵт,
Игәашә дылахт, дгәықәхаха…
Сыхәра сгәырҩала иӡахны,
Схьаақәа сасҵас инаскьазгеит.
Сҟәыбаса сгылоуп сырхны,
Саџьалгьы срыцҳашьан самгеит…
Абнара ангылоу еиқәышьшьы,
Ҵлак аарла ианырку адацқәа,
Ирылҩӡом уахьынтә абжьы,
Уи авара адыд мытҟәацкәа…
Ҳаззыԥшыз зегь шәахны икабарызма,
Аамҭа бзиак ааизар, иаабарын…
Ҳара ҳҟын дааӡаанӡа дшабарызма,
Ҽа шьоукы дышьҭырԥааит, уи дыбрын…
Аӡ хышхыҵәеиԥш, ажәлар еилауаҭыруеит,
«Шьҭа шәаангыл!» – даҿуп аӡәы аҿыҭра.
Зегь реиҳа ишәарҭоу дрылҵит,
аа, дыздыруеит,
Иԥижәарц дашьҭоуп ажәлар ду рыҭра…
Амра хышәҭны хланҵы иҭалеит,
Амшгьы кьаҿхеит уамашәа.
Лӡамҩа сқьышәқәа рҭыԥ анхалеит,
Аха днеиуеит уи дымшәа!..
Шьҭа еилахәлап, ӡәыр дибома,
Лаха рымам лҭаацәагьы.
Лыџьма аахьома, лыжәқәа хьоума,
Дақәшәашт аума уахагьы…
Лан лшәишәиқәа дрышьҭоуп дыҩуа,
Лаб иҽыз агәашә иҭҟьеит.
Лашьа итрышәыбжь арха иахыҩуа,
Ҟамч ԥҵаҵоушәа ла илыхҟьеит!..
Аныга абаҟоу, асқам абаҟоу,
Урҭ зегь ахьышәҭҳәа илырхиеит!
Лнапы аннықәылшь лыжәхьа аҟәаҟәа,
Иргәыбзыӷны уаҟа илхьеит!..
Шьҭа ихәларыма, шьҭа ихәларыма,
Лӡамҩаҿ ашьҭақәа рбару?
Ихәларгьы ирласны ишарыма,
Ашамҭаз лшәытақәа цару?!
Уахак исараӡа, исараӡа, исараӡа.
Уахак исараӡа…
Ушысҭахугь даараӡа, даараӡа, даараӡа,
Ушысҭахугь даараӡа…
Сыҟаҵәҟьоуп скараӡан, скараӡан, скараӡан,
Сыҟаҵәҟьоуп скараӡан.
Уара акгьы ухараӡам, иухараӡам, иухараӡам,
Уара акгьы ухараӡам…
Афатәаз смараӡам, смараӡам, смараӡам,
Афатәаз смараӡам.
Исуҭазгьы ԥараӡам, ԥараӡам, ԥараӡам,
Исуҭазгьы ԥараӡам.
Ииасуа кәараӡам, кәараӡам, кәараӡам,
Уҽаумҭан, кәараӡам!
Аԥангьы амаӡам, иамаӡам, иамаӡам,
Аԥангьы амаӡам!..
Уаха цқьа усаҩаӡа, усаҩаӡа, усаҩаӡа,
Уаха цқьа усаҩаӡа!
Ҳла абжьы гәаҩаӡа, игәаҩаӡа, игәаҩаӡа,
Ишуеит игәаҩаӡа!..
Иҷыӷә-ҷыӷәуеит, иҷыӷә-ҷыӷәуеит,
Иҷыӷә-ҷыӷәуеит шәа шәлақәа.
Ичыхә-чыхәуеит, ичыхә-чыхәуеит,
Ичыхә-чыхәуеит са снапқәа!..
Ихыҭ-хыҭуеит, ихыҭ-хыҭуеит,
Ихыҭ-хыҭуеит ҳа ҳагәқәа.
Иқәиҭ-қәиҭуеит, иқәиҭ-қәиҭуеит,
Ҳқьышәқәа ирықәыххуеит ҳаԥсқәа…
Иҵәит-ҵәитуеит, иҵәит-ҵәитуеит,
Иҵәит-ҵәитуеит уаха аҵар.
Ихәиҭ-хәиҭуеит, ихәиҭ-хәиҭуеит,
Ирҭахыҵәҟьам башьцәагь цар…
Адых-дыхҳәа, адых-дыхҳәа,
Адых-дыхҳәа сыҩнаххны,
Сыгәгьы ҭыхҳәа, сыԥсгьы ҭыхҳәа,
Снышьамхнышлар бшьапаҟны,
Ҳаи, ных-ныхҳәа, ҳаи, ных-ныхҳәа,
Ҳаи, ных-ныхҳәа бааикәашәар,
Умҩа зку зегь наҟ иаԥырхҳәа,
Схаҵкы камыршәуа бааикәҟьашар,
Иҷыӷә-ҷыӷәлааит, иҷыӷә-ҷыӷәлааит,
Иҷыӷә-ҷыӷәлааит шәа шәлақәа.
Ичыхә-чыхәлааит, ичыхә-чыхәлааит,
Ахаҳә иазыҩӡом са снапқәа!..
Ацәа сагаӡом,
Адәыӷбеиԥш исыцәцеит.
Исҳәо ббырҳаӡом,
Ҽырдагәа ҟабҵеит…
Ақәагьы хкәаӡом,
Икыдыбгеит зынӡа.
Беимаақәагь хаӡом,
Ибышьоуп иԥшӡаӡа!..
Ибцәызӡом, имаӡам,
Ибыгугьы збауеит.
Ҟәрышьла сеиқәшәаӡам,
Сџьыба аҵа ҭаԥсуеит!..
Акаҳуа сзыршы,
Ибымазар шьақарк,
нас багьсзаԥшы,
нас цқьагьы бмақар!..
Сзыҟалом уажәшьҭа,
Малла сеиқәшәаны,
Амала сқьамҭа,
рысҭом ишәаны…
Бан илымҳәахьеи,
Изыбхашҭзеи абааԥсы:
«Изхарам дзыхбырҟьеи,
Бахьҩеиз быԥсы…»
Гәкажьра аҭахӡам,
Ҳгәыӷлап ичҳаны,
Аамҭа ҳа иаҳтәӡам,
Ибдыруеи ихынҳәны,
Ишааиуа ҳазҿнаҭыр,
Шәыҟоума, шәеибгоу?!
Иҳақәнаҵар ҳаҭыр,
Ҳақәшәар иҳахәҭоу…
…Ацәа сагаӡом,
Адәыӷбеиԥш исыцәцеит.
Сызҭаз авагон,
Уаҳа имқәацеит…
Сшьапқәа сыҵасны сыргон,
сшьапқәа сыҵасны сыргон,
Урҭ ирдыруан сахьцауаз, урҭ ирдыруан сахьцауаз.
Аҵх ԥшьаала еимыггон, аҵх ԥшьаала еимыггон,
Лхышәаҿ снеиуан ианшауаз,
лхышәаҿ снеиуан ианшауаз…
Ақәагь аарла иқәарыпҟҟон,
ақәагь аарла иқәарыпҟҟон,
Ахьҭа аҿалахьан хәыҷык, ахьҭа аҿалахьан хәыҷык.
Цгәыкгьы сымҩақәа ԥнаҟон,
цгәыкгьы сымҩақәа ԥнаҟон,
Сымҩахҟьарц исыгхауан аҷык,
сымҩахҟьарц исыгхауан аҷык…
Уа кәаҷабхәыҷык сзыԥхон,
уа кәаҷабхәыҷык сзыԥхон,
Аҵхлашә салганы сагарц, аҵхлашә салганы сагарц.
Ҷкәына еиқәҷабуп, сылгәаԥхон,
ҷкәына еиқәҷабуп, сылгәаԥхон,
Лкәаҷаб аныцәалак, сыԥхарц,
лкәаҷаб аныцәалак, сыԥхарц!..
Атыгә-тыгәҳәа ашә аӡә дасуеит,
Атыгә-тыгәҳәа.
Аԥыр-ԥырҳәа мцак сыцрасуеит,
Аԥыр-ԥырҳәа!..
Акыр-кырҳәа лыччабжь хьеиҩуеит,
Акыр-кырҳәа.
Мап лкырҳәа, арахь сгәаҭеиуеит,
Мап лкырҳәа…
«Сыхьҭакыр ҳәа умшәаӡои мшәан,
Сыхьҭакыр ҳәа?!
Сымлакыр ҳәа, умшәаӡои мшәан,
Сымлакыр ҳәа?!»
Ахәыз-хәызҳәа уи деимҳәахуеит,
Ахәыз-хәызҳәа.
Са бысхәызҳәа, шьҭа сыҽхәахуеит,
Са бысхәызҳәа!..
Аҽыр-ҽырҳәа аӡы лзанҭәалан,
Лшьапқәа сҟәиеит.
Афыр-фырҳәа сныкҿалан,
Царак лысҭеит.
Ахыԥ-хыԥҳәа акрылфаҵәҟьеит,
Ахыԥ-хыԥҳәа.
Адыԥ-дыԥҳәа лыгәгьы еисыҵәҟьеит,
Адыԥ-дыԥҳәа!..
Шьҭа ашыр-шырҳәа суада ахышәқәа,
Цқьа иасыркыроуп.
Мыҵмыџьҵас иҟаԥшьу уи лқьышәқәа,
Амца ркыроуп!..
Иуҭахызар, аҩныҟа улеиҳәа,
Уаха зныкгьы илымҳәаӡеит!
Ашә нкыдылҟьан аӷьеҩҳәа,
Уаҳагь дхьамԥшкәа дцаӡеит!..
Ухы уқәыжьны узтәеиҳәа,
Ԥшак хәыҭхәыҭуа инасыхьӡеит.
Шәак аацәырызган акеҩҳәа,
Сыбжьы ҭыган исҳәаӡеит!..
Уеилагама, мшәа, узыниеи ҳәа,
Ашә аҟынтәи лнапқәа лҟьеит.
Саргьы ҿысҭит, сзыхбырҟьеи ҳәа,
Ишакәымыз ҭӡамцк санҟьеит!..
Шьоукгьы хысуеит наҟ ахәеиҩҳәа,
Шьоукгьы трышәла еибадырт.
Махәыкгьы хжәеит џьара аҿеиҩҳәа,
Џьоукгьы ҽыццышәк ркәадырт!..
Уаанӡа исазымҳәоз улеиҳәа,
Уаанӡа изҳәоз, усымбан уаха!
Ахьҭа анулал, уакып аимҳәа,
Ҿылҭт ишлылшоз, арахь уеиха!..
Цқьа исыздыруам сара исыхьыз,
Сбылуеит иузгәамҭауа мцала.
Сгәы исыцәҭалеит лара лыхьыӡ,
Ишцәырҵуеиԥш амза маӡала...
Шьҭа сарҭынчшам сара акы,
Схықәҵан сзыцәашам зынӡа...
Асҵәҟьа имыцәауа мцакы,
Самблыр амуа иансыхьӡа!..
Алашара шьҭа ирыԥсы,
Ашәгьы уааханы иаркы.
Уаха уаԥшәмахеит сыԥсы,
Уҩналт иухьымӡакәа блакы...
Ублақәа амыцхә иԥхашьоит,
Ирҳәо здырҵәҟьауеит сара!..
Аҵх ардәынеиԥш ишәоит,
Унапы анақәымшәа сҳәынҵәра!..
Ихала дықәхеит, шьҭа дабацо,
Ақьаԥҭаҿ иарсу, ихәарҽхьо аҵәҩанеиԥш...
Аԥсҭҳәа дрыцуп, ажәҩан иаҵо,
Зны амза дықәуп, иҭацәу аханеиԥш!..
Иаџьал ааины ишәхымс инықәтәеит,
Цгәы еиқәаҵәоушәа, зынӡа аҽырҭынчны.
Иҭабахьаз лабжышк имахәар инықәҭәеит,
Шьҭа уаҳа дзыҟалом кыр имчны...
Ажәак саргәырӷьар сҭахуп,
Ажәак сарҵәыуар сҭахуп,
Ажәак сышьҭнаԥаар сҭахуп,
Сара аҽуреиԥш!..
Сыхәра ҿашәымҳәан, схәуп,
Иагьсчароуп, иагьсыԥсхәуп,
Уи ажәа шәысҭом, са исхәуп!
Изхатәу иеиԥш!..
Даара имчқәа каԥсахьеит,
Даара дарҟәырт аџьабаа.
Ихцәы ӡышӡа ишлахьеит,
Ихәагәышьеит ибӷагь заа...
Аха ишәарҭахар џьара,
Аӷа дҳабашьырц дандәықәла,
Зынӡа даангылаӡом иара,
Зынӡа иԥырхагаӡам уи иқәра!..
Шшаԥасалла идырчоз,
Згәы хырххьаз ԥылгыдыла,
нцәаҵас имаз, дзыхьчоз,
Аиаша иарҳәарц ианиԥыла,
Уи дахьтәаҵәҟьаз деизҟәыҿит,
Даазықәшәаҵәҟьаз ҳаӷоу ибааит!..
Ишша иҿаҵәан дхәаҽит,
Иҳақәшәира убас дыԥсааит!..
Иҭачкәымқәа шраҵәаз кыршықәса дырҭысит,
Уаҳа қшашьа изыҟамҵеит уи арыцҳа.
Уажәшьҭа илшом, инапқәаҵәҟьагь дысит,
Аха ихаԥыц цәгьоуп, иудыруазааит, дануцҳа!..
Иааигәа анеира уеиламҳан, уиԥырҵла,
Уи алаапк даҩызахеит, дагьшәарҭоуп.
Иҭаҷкәымқәа ирылымшаз, шьҭа хаԥыцла,
Ижәжәа-ԥԥы икасыжьҵәҟьароуп ҳәа дашьҭоуп!..
Абзиа уны иасҭалоит аӡы,
Абзеира нҵәаанӡа, ма аӡы ҭабаанӡа,
Аҵх ишалоу сгыланы шаанӡа,
Аҩсҭаа-мусхәқәа ыцәанаҵ, иааԥшаанӡа,
Ауаа қьиақәа рҟаҭәаанӡа, ирыԥшаанӡа,
Узырҿамԥшуа,
рҳәынҵәа бааԥс рыхьдыршаанӡа,
рлакҭа ахьҭоу узгәамҭартә иадыргаанӡа,
Шәара шәҟынӡа иааҩаанӡа сыԥсӡы,
Абзиа уны иасҭалоит аӡы...
Са истәымыз шәак аҷҷаҳәа,
Исацәажәон иац аахәлаанӡа:
Сумырӡыкәа уахьцо сгаҳәа,
Саанумыжьын угәы сыхшәаанӡа…
Уи нахыс сбылуан аҿҿаҳәа,
Сгәы исыцәҭалаӡеит сырхаго.
Сцәажәеит: «наҟ исылх ухҿаҳәа,
Иумбаӡои, уара ушсԥырхаго?..»
Аха уаҳа ҭаха снамҭеит,
еиҭа сацәажәон аҷҷаҳәа.
Зынӡа ишсылаҽыз сызгәамҭеит,
Зынӡа саблит иара аҿҿаҳәа!..
ИИАСнЫ ИҲАЦәЦеИт…
Аамҭеиԥш ииасны иҳацәцеит,
Иҟоу-иҟамзу ҳамбакәа.
нас иҳагқәаз ҳаԥхьаӡеит,
Ҳгәы иҭаз раҳҳәеит иҳамӡакәа…
Ҳацәымҩашьарц шәыԥсқәа шҭоу,
Адәы шәшықәым хьӡыда-цәада.
Инашәыгӡароуп шәа ишәыхәҭоу,
Иҟашәҵароуп, шәа шәзеицәада?..
Аарла иҳарҳәеит, ишрыхьӡо,
Акгьы шԥырымкуа ҳа ҳзыҳәан.
Аха русқәа зегь шмаӡо,
нас ирмоурцаз ҽыԥныҳәа…
Урҭ закәыҵәҟьоу шьҭа иаҳҵоит,
Аха ҳааиуеит имҳәаӡакәа.
Аамҭеиԥш ииасны иҳацәцоит,
рыԥсқәа шҭаҵәҟьоу ҳамбаӡакәа!..
Зегь ириааиуа данааи ԥшьаала,
Аҷараҳәа сгәашә аартны,
Сиԥылеит ԥсуаҵас сҟазшьала,
Иԥхеи-ԥхеиуа сҳаԥшьа хтны!..
Ҳарҭ ҳашцәажәоз ҵхагәанынӡа,
Аҵх аккаҳәа иааҳаршеит.
Аха ашамҭазгьы данымца,
нас дыззааиҵәҟьазгьы иҳәеит…
«Изуцәызӡои, уара сушьҭан,
Уара узгарцаз ауп сагьзаа.
Аха иудыруаз, уа ухаҭыԥан,
Уаха ицәызгоит ҽаӡә иԥс-ҵаа!..»
…Ус ҳаиԥырҵит ҳара ашамҭаз,
Аҵхгьы ԥшьаала иааимыггеит.
Зегь ириааиуа уаха ицамҭаз,
Са саанижьит, сыҵх игеит!..
– Уи ипоезиа кыдиҵеит мраҵас,
Аха иԥхаӡом…
– Умыццакын, аҩыза, зны уаанҿас,
Уа инҵәаӡом…
– Самырԥхозар, изысҭахуи зынӡаск,
Изгаӡом…
– Уи ипоезиа амца ануцрасуа,
Убаӡом…
Аҭоурых еиларҩынтуа, еиларҩынтуа, еиларҩынтуа,
Аҭоурых еиларҩынтуа ирхәашьит.
Дзакәыҵәҟьаз иҽхымтуа, иҽхымтуа, иҽхымтуа,
Дшааиуаз, машәыршәа иааԥшит…
Изхарада? Аҭоурых иара амҩала ицозҭгьы,
Аӡәыр дизхьаԥшуазма иаргьы?..
Абзиа даҿызҭгьы, абзиа ҟаиҵозҭгьы,
Иԥырҵны ицаӡомызт џьаргьы…
Быжь-насыԥк ициит даниуаз,
Уи дуаҩ ҟәышын, дагьуаҩдырын.
Аха иара ицәырҵра иазыԥшуаз,
Иҟәаҟәа инықәтәеит, дыркәадырын…
нас, иабакылсуеи ҳәа ҳшыԥшуаз,
Ишьамхқәа иҵаҟәалт имҩа нҵәаанӡа.
Уи пату иқәын алеиԥш даншуаз,
Урҭ рылаԥш иқәшәон дыхдырҵәаанӡа!..
– Урҭ махәык еицықәтәоуп…
– Анцәа иџьшьоуп!
– Урҭ бӷьыцк еицықәтәоуп!
– Анцәа иџьшьоуп!
– Урҭ быбыцк анрықәтәа,
Иҳәҳәауеит…
– Урҭ ӡыршык анрықәҭәа,
еицбылуеит!
– Урҭ ирзеилоу уашьҭамлан,
Урҟәаҵ!
Икәадоуп ақәашьдақәа,
рдац…
Усзымдыруазар еиҳа сҭынчын,
наҟ угылазҭгьы хара.
Аха исылшои, акгьы сымчым,
Мыцхәы усзааигәацәоуп уара…
Сыла хызҩап акы азыҳәан,
Ҽак азыҳәангьы исычҳап…
нас иудыруаз, уаҳа усмыҳәан,
Узқәымгәыӷӡо жәак уаҳап…
Уаҳа суцнаскьом шьаҿакгьы,
Уаҳа исызгаҵәҟьом угәра.
Уаҳа уахьчаӡом хьацакгьы,
Иухьӡоит амацәыс убра!..
…Адунеи узықәыз уара қәашьда,
Аӡәыр игахьома зегьы наҟ?!
Ухы мацара уҩуа ушашьҭаз,
Убригь уцәыӡит уара гәаҟ!..
Ажәҩан ҭынхадан, адгьыл ҭынхадан,
Са сыда ианынха,
Сҩыза длыԥхадан, сықәла длыԥхадан,
Дандәықәла хагәха,
Саџьал саашаҭан, саџьал саашаҭан,
Сус умхәымган…
Исцәыӡыз аагәаҭан, сызхьымӡаз аагәаҭан,
Усхыԥа, сумган!..
Ианбатәиу, акыр ҵыҵәҟьеит,
Ирҳәаз ажәа агеит аԥша.
Ҳгәыҳҽанӡамкәа еиҭа хәыҵҟьеит,
Абар, иаҳнырит ахыԥша…
Иузынкылом, ажәа ԥрыҵәҟьеит,
Уи амҵәыжәҩақәа ласӡоуп.
Ирҭахымызт, аха ирҿыҵҟьеит,
Хьӡашьа замамгьы убри азоуп!..
Гәҭыхақәак срыман ицоит ихыхәхәала,
Аӡмыжь еиԥш, сырхуп.
Сынасыԥ сԥырҵны ицеит иара ахала,
Сышәзаанкылом, схәуп…
Сымҵәыжәҩақәа сзымҟьо иаразнак сыхәжәазаап,
Шьҭа сызԥырӡом.
жәҩанаҿ снаӡоит ҳәа баша сыҽхәазаап,
Адгьыл иауӡом!..
С АҨСнЫ СЦАХЬАн!..
Амра саҩсны сцахьан,
Ажәҩан дуӡӡагь агәы еиҩысшеит.
еҵәаџьаарҿ бышьҭа сырхахьан,
Ҵаакгьы самышьҭын, еиҩызжәеит!..
Аха сбыхьӡомызт, бхарахон,
Быгага акәын исныҷҷалоз.
Убри сыхӡыӡон, сеиқәнархон,
Хьтәы саанҵас, быцгәы зынчалоз!..
Џьара саҩсҭаацәа сыхьӡеит,
Џьара сыџьнышцәа сыхҭаркит.
Урҭ рхыжәқәа сыԥхьаӡеит,
Ианырхысҟьа, ақәыџьма еимаркит!..
Сдәықәлеит ӡырҩашк еимырҽҽо,
егьа саргәаҟзаргьы, сацәырит.
Абӷаб атәыҩеиԥш иҭырҿҿо,
Сҩашьахуазма, бышьҭа здырит!..
Ахаҳәқәа ԥслымӡҵас сырхыҟьҟьеит,
Аҵла ҟәынџьҵас исшьаҽыҵәҟьеит!
Зыԥсы ҭаз сгәышԥы ианыҟьҟьеит,
Зылаԥш бықәшәаз зегьы сшьыҵәҟьеит!
жәҩан аҵкараҿҵәҟьа сбыхьӡеит,
Дгьыл аҵыхәантә ишьҭхысаа ибышьҭаз.
Бышьҭԥаан сҽыхәа кәараҵеит,
Ҭабуп ҳәа иаҳәан Анцәа бсызҭаз!..
Иигәаӷьызеи, аҷкәын мӡанра,
Дымшәаӡакәа,
Ԥшьаала игәыдикылт лӡамҩа,
Дмыццакӡакәа!..
Излалычҳазеи аӡӷаб ҵәрышкәа,
Дмыҳәҳәаӡакәа!
Илцәеилахазшәа лара лусқәа,
Дымтәаӡакәа…
Аамҭа рымаму, иаркароу,
Имаҷу рԥышәа?
Ааԥынра акәзар зегьы зхароу,
Ааԥын мӡышәа?!.
Лара лакәушь, иҩнатәада?
Схәыцуа саавахеит адәы.
Алашара ҩнаԥхоит луада,
Сахьӡаргьы здыруада сгәыхәтәы?..
Хаҳәкгьы сыршәит, инаӡозар,
Асаркьа ԥнамҽыртә ихәыҷуп.
Уи абжьы лаҳар, илӡозар,
Аха издыруада ҳәа сыԥшуп…
Ус ашара адәы инықәлеит,
рааҵра сшавазгьы сааԥсеит.
Схаҳәқәа ахьхьаҳәа хланҵы идәықәлеит,
Схаҳәқәа саԥхьаҵәҟьа икаԥсеит!..
Иааит иҵәыуо еишьҭагылан,
Шьоукгьы шыччауаз збеит!
Урҭ акакала инеидкылан,
Иргәыбзыӷуа аҩныҟа изгеит!..
ИҞАБҴАнДАЗ…
Иҟабҵандаз, иҟабҵандаз,
Иҟабҵандаз ҽа шьаҿак.
Илабҵандаз, илабҵандаз,
Илабҵандаз сгәаҿ шәахәак!..
Исбырбандаз, исбырбандаз,
Исбырбандаз ишазҳауа.
Исбыргандаз, исбыргандаз,
Исбыргандаз сахьцауа!
Бмыччандаз, бмыччандаз,
Бмыччандаз ихааӡа…
Сыбмырҷҷандаз, сыбмырҷҷандаз,
Аҟауар еиԥш, сырбааӡа!..
Сыбгаӡандаз, сыбгаӡандаз,
Сыбгаӡандаз бахьцауаз.
Сбыргаӡандаз, сбыргаӡандаз,
Сбыргаӡандаз, исмычҳауаз!..
Иҟабымҵандаз, иҟабымҵандаз,
Иҟабымҵандаз ҽа шьаҿак.
Илабҵандаз, илабҵандаз,
Илабҵандаз сгәаҿ шәахәак!..
ИСЫМБАӠАКәА…
Исымбаӡакәа, исымбаӡакәа,
Исымбаӡакәа ааԥынра ааит.
Сымгаӡакәа, сымгаӡакәа,
Сымгаӡакәа, бцеит, бымҵааит…
Имҳәаӡакәа, имҳәаӡакәа,
Имҳәаӡакәа уи сгәырҩон.
Имфаӡакәа, имжәӡакәа,
Алабыҵәеиԥш сагьбырҩон!..
Сымтәаӡакәа, сымтәаӡакәа.
Сымтәаӡакәа сеикәҟьашон.
Инымҵәаӡакәа, инымҵәаӡакәа,
Инымҵәаӡакәа сымшқәа цон…
Имырцәаӡакәа, имырцәаӡакәа,
Имырцәаӡакәа сымца аазгон.
Смыԥхаӡакәа, смыԥхаӡакәа,
Смыԥхаӡакәа иаасыршон…
Ибзымгәаӷьӡакәа, ибзымгәаӷьӡакәа,
Ибзымгәаӷьӡакәа ахынҳәра,
Сыбхьымӡаӡакәа, сыбхьымӡаӡакәа,
Сыбхьымӡаӡакәа бцахт бара…
…Исымбаӡакәа, исымбаӡакәа,
Исымбаӡакәа ааԥынра ааит.
Думҳәаӡакәа, думгаӡакәа,
Ухала ушԥатәоу ҳәа исызҵааит!.
Ԥҳәызба ссирӡак акыр-кырҳәа,
Дзырччозеи, дзырччозеи?!
Амца скызар аԥыр-ԥырҳәа,
Измаанозеи, измаанозеи?!
Слышьҭамлакәа ашыр-шырҳәа,
Сызлатәозеи, сызлатәозеи?
Слыхьӡаӡаргьы афыр-фырҳәа,
Сызмаҭәозеи, сызмаҭәозеи?!
Лыччаԥшь сеилаҳан сыԥсуеит,
Знык даацәырҵыр ҟамлаӡои, нас?!
Лымҩахь скарахан сыԥшуеит,
Амца шыску лымбаӡои, нас?!
Ԥшак ааҟәымҵӡакәа исуеит,
Сышҟа даман имааӡои, нас?!
қәаршҩык дәықәлар ҳәа сшәауеит,
Цқьа дызбаанӡа дымбааӡои, нас?!
Анцәа иҳәозар, уажәшьҭа ишоит,
Уажәшьҭа ишоит,
Ақәа ахыбаҿ икәашоит,
Икәашоит...
Анапы ҿаца цәгьашәа иқшоит,
Цәгьашәа иқшоит.
Исцәарбааӡаз скьаҿгьы ԥшшоит,
Скьаҿгьы ԥшшоит...
Иссиру бжьы хаак уи иахшоит,
Уи иахшоит.
Зегь хәыҷык-хәыҷык ҳзашоит,
Иаҳзашоит...
Анцәа иӡы-цқьа рыхьнаршоит,
Ирыхьнаршоит,
Дгьыли-жәҩани ҿыц иашоит,
Ҿыц иашоит...
Анцәа иҳәозар, уажәшьҭа ишоит,
Уажәшьҭа ишоит.
Ақәа ахыбаҿ икәашоит,
Икәашоит...
Иԥҵәеит арахәыц, иԥҵәеит арахәыц,
Иԥҵәеит арахәыц ҳаидызкылоз.
Исзеизгом хәыц-хәыц, исзеизгом хәыц-хәыц,
Исзеизгом хәыц-хәыц ҳанеиԥылоз...
Сбыҳәоит базхәыц, сбыҳәоит базхәыц,
Сбыҳәоит базхәыц бара ибхароу.
Саԥсамзар бнаԥхыц, саԥсамзар бнаԥхыц,
Саԥсамзар бнаԥхыц сара икароу?!
Иалшоит сахьхәырц, иалшоит сахьхәырц,
Иалшоит сахьхәырц сара сажәа.
Иакуп сыԥсы ахыц, иакуп сыԥсы ахыц,
Иакуп сыԥсы ахыц сеиқәыхьшәашәа...
Иԥҵәаз арахәыц, иԥҵәаз арахәыц,
Иԥҵәаз арахәыц, иара мсааит!
Исзеизгом хәыц-хәыц, исзеизгом хәыц-хәыц,
Исзеизгом хәыц-хәыц, ҳхаҵкы ицааит!..
Ааԥын ааиуеит, имыццакӡо,
Имыццакӡо,
Сгәы амца шҭалаз бымбаӡо,
Ибымбаӡо?!
Бхышә аҟынӡа саннаӡо,
Саннаӡо,
Уаҩы сизгәамҭартә сыԥсы ӡо,
Сыԥсы ӡо!..
Быԥхыӡқәа срылоуп, санрыхьӡо,
Санрыхьӡо,
Ауаса срыцушәа иԥхьаӡо,
Иԥхьаӡо!..
Иарбан ԥхыӡу, сызгаӡо,
Сызгаӡо?!
Сзырҭаслымуа, сзыргаӡо,
Сзыргаӡо?!.
Ақәа анлеиуа имыхкәаӡо,
Имыхкәаӡо,
Сарбааӡарҳәа бымшәаӡо,
Бымшәаӡо?!.
Цәыкәбарк сашьҭоуп ихәыҷӡо,
Ихәыҷӡо,
Бхышә икылсуа ибымбаӡо,
Ибымбаӡо...
Имыцхәымкәа ираӡо,
Ираӡо,
Уи сыгәҭыхақәа аӷраӡо,
Иаӷраӡо?!
Бнапы ианшәалар бымбылӡои,
Бымбылӡои?
Ҳаи, уабаҟаз, бымҳәаӡои,
Ибымҳәаӡои?..
Аҷараҳәа бхышә маатӡои,
Бхышә маатӡои?!
«Уеиқәхагәышьоу?» – бгәы мԥшааӡои,
Бгәы мԥшааӡои?!
Ааԥын ааиуеит имыццакӡо,
Имыццакӡо,
Ҳагәқәа амцақәа рҭаҵо,
Ирҭаҵо!..
Аамҭа еикәшара ҳаламӡыкәа,
Ҳдацқәа рзыҵымжәазт, ҳаиқәхеит.
Абранӡа иааиз зегь ҳмыԥсыкәа,
Малс – ҳарҭ ҳаԥсуара ҳҭынхеит...
Шьҭа ҳазхәыцуеит, еиқәхарыма,
Ҳзыхӡыӡо иааҳгоз ҳара ҳгәаӷь?..
Аԥшқа иҟынӡа инаӡарыма,
Дхьанарԥшрыма, ҳара ҳахь?..
Амшқәа еицны ианцо игәыԥҵәагоуп,
Ирыҵо рымаӡа убаӡом...
Уи ддырцәажәоит: «Ари дуаҩ нагоуп!»
егьырҭ зегь иаҳҳәо раҳаӡом...
Амшқәа еиԥшны ианцо исԥырхагоуп,
Иреиӷьу сымшзаҵә қәацаӡом...
«Уи шәиҟәаҵ, мшәан, уи дуаҩ хагоуп!»
Сашьҭоуп сымш, иссырҳаӡом...
Ибырхахьома, ибырхахьома,
Ибырхахьома ба быҵкы?!
Дыббахьома, дыббахьома,
Дыббахьома ицоз бхаҵкы?
Иҳәахьома, иҳәахьома,
Иҳәахьома, уи ихықәкы?
Имҽышома, ма ишәахьома,
Ишәыӡбахьома шәыгәҭакы?!.
Идбырҳахьома, идбырҳахьома,
Идбырҳахьома башьцәа кыр?
Идбыргахьома, идбыргахьома,
Бымцқәа ишрыҵо ихьҭакыр?!
Дыҳәҳәахьома, дыҳәҳәахьома,
Дыҳәҳәахьома? «Митә дсааӡеит!»
Бан неиҭамҳәагь дыбжьахьома,
Зынӡа ахықәаҿы бааӡеит!
Дҭабырхома, дҭабырхома,
Бабгьы ахьымӡӷ дарганы?
Изырхома, измырхома,
Бышьҭа мыӡуоу аҳәынҵәаҟны?!
...Дырҳәахьома, дыргахьома,
Шьҭа ҳаҟәыҵып лырџьара,
Шәабылхьома, шәаҷыҷхьома,
Лымца хәыҵымҟьааит џьара!..
Уа убжь цқьа сарԥхаӡом, сарԥхаӡом, сарԥхаӡом,
Уа убжь цқьа сарԥхаӡом…
Убригь шьҭа исызхаӡом, исызхаӡом, исызхаӡом,
Убригь шьҭа исызхаӡом...
Сара сгәы узынхаӡом, иузынхаӡом, иузынхаӡом,
Сара сгәы узынхаӡом...
Аха уа уда инхаӡом, инхаӡом, инхаӡом,
Аха уа уда инхаӡом...
Саргь зынӡа исызхаҵом, исызхаҵом, исызхаҵом,
Саргь зынӡа исызхаҵом...
Инауԥыршәан ицаӡом, ицаӡом, ицаӡом,
Инауԥыршәан ицаӡом...
Шьҭа ухынҳәы, исуӡом, исуӡом, исуӡом,
Шьҭа ухынҳәы, исуӡом.
Ушҳәатәхамҵоу сҳәаӡом, исҳәаӡом, исҳәаӡом,
Ушҳәатәхамҵоу сҳәаӡом!..
Аха ицоит, ихынҳәӡом, ихынҳәӡом, ихынҳәӡом,
Аха ицоит, ихынҳәӡом.
Иумҳәахьази, бсырҳәӡом, бсырҳәӡом, бсырҳәӡом,
Иумҳәахьази, бсырҳәӡом!..
Сгәы ԥырхьеит, избаӡом, избаӡом, избаӡом,
Сгәы ԥырхьеит, избаӡом...
Са сынхеит, сугаӡом, сугаӡом, сугаӡом,
Са сынхеит, сугаӡом!..
АИЦәАжәАрА
Алафашәа
– Сыбыз иалҵит кынҵаҵырак,
Измаанозеи, измаанозеи?!
– Уи азыҳәан иухьуам цырак,
Узыршәозеи, узыршәозеи?!
– Слымҳа ҿшаауан иахантәарак,
Измаанозеи, измаанозеи?!
– Инахаублыр, цәашьы рҭәарак,
Иааухнагапеи, узыцәшәозеи?!
– Сылагь ԥыруан, аҵәы иҭнахша,
Измаанозеи, измаанозеи?!
– Ҭәыцк хшәалазаап, бзиа збаша,
Аӡбахә усҵәҟьа изурыххозеи?!
– Сшьап хьаак ҭалан ихьухьууеит,
Измаанозеи, измаанозеи?!
– Амш цәгьахозаап, ус адыруеит,
Узыргәеигәеиуеи, узмыртәозеи?!
– Аҩныҟа сдәықәлар, сгәы сызгахуам,
Измаанозеи, измаанозеи?!
– Издыруа зегь ара исызҳәахуам,
Угәы иаҭахымзар, уара узцозеи?!
Ацәқәырԥ саҩызоуп, сԥыххааса сцоит,
Ацаҟьа шәыгәра хыла санҟьар...
Аха сцәыкәбарқәа еиҭах еизыкәкәоит,
Иалшауеит аиҩхаа ҭшәарра сыбжьҟьар!..
Арҩаш саҩызоуп, еиҭах сыцәқәырԥоит,
Исҭахуп сӡиас аҟынӡа снаӡар...
Уа ҟәаԥа-ҿаԥак сшазнымкыло рбоит,
Иџьасшьоит ашьабсҭа шьамхыла исыхьӡар...
Кәыдры саҩызоуп, санҭыҵлак сыҭра,
Сцоит хаҳәи-мҿыхәи еиларҵәиуа, еинҟьо...
Сԥаҩқәа шәрықәгылан шәаҿыз аҿыҭра,
Ашәышықәса ирыламӡырц, сыхьӡ еимырҟьо!..
Амшын саҩызоуп, сыгәрымуеит еиҭах,
Исҭахуп сашьцәа Аԥсныҟа ихынҳәыр...
рыблақәа срыцқьоит, ирхысхуеит ашәах,
Срынхалоит, ақьаад ишанхало еиԥш амҳәыр...
Дануԥыла, ауаҩ хьшәашәа,
Уаутә егьыҟам, уеиқәыбгеит!
Аҽнынтәарак уҿы ҭашәашәа,
Акгьы уауам, умшра игеит!..
Дануԥыла, ауаҩ гәымха,
Уаутә егьыҟам, умшра игеит!
Адәы уқәыз аҳауа узымха,
Ма ҵлак ашшара уанҟьеит!..
Дануԥыла, ауаҩ хага,
Уаутә егьыҟам, уеилагеит!
Ухы ианиҟьоит иику аҽага,
нас иулшахуеи, уагеит!..
Дануԥыла, ауаҩ ҟәынга,
Уаутә егьыҟам, уеилаԥсеит...
Ушзахәо улаԥш наҟ иҟәыга,
Умчқәа улышәшәеит, уааԥсеит!..
Дануԥыла, ауаҩ гәыраз,
Умҩа мныҳәакәа уишьҭуам...
Аха урҭ рацәам, иудыруаз,
Урҭ зехьынџьара ишәҭуам!..
Ҳхьаақәа шәмырҿыхан, урҭ ӷәӷәаӡоуп,
Ҳхьаақәа зынӡак шәырбылуеит...
Шәгәыхәашьқәа гәаӷла мацара иҭәӡоуп,
Ҳаԥсадгьыл еиҭах шәазгәышьуеит...
Даарак ишәзеиӷьӡам ҳахәра артытра,
Ижәдыруаз, имжьыжькыр ҟалоит...
Аҽыхәда шәықәҟьеит шәарҭ Аԥсынра,
Уи шәалаӡа, ԥхыӡла ижәбалоит!..
Днаган ахаҳә еиԥш дышьҭарҵеит убра:
– Абри аҭыԥ ухьчалароуп!
Хыхьынтә ҳугәҭасыр, ҳаӷеимшхара, уара,
Атәыла урбгалароуп!
Ижәдыруеит, иацәаҩам ахаҳә агәыкра,
Алакҭа унамырбароуп!
Абз аҿыхуп, изцәажәом иара,
Хәыҷы-хәыҷла иуршлароуп!..
Сышьҭахьҟа инхама, саԥхьаҟа иԥшума,
Зегьы иреицәоу?..
Сеидру, лыԥхала сусқәа сырҿума,
Сынхома, сыхҵәоу?!.
Аԥсҭазаара агьама макьана исзашоуп,
Макьана ихааӡам...
Ҳаи, сеилагама, исҳәо зегь башоуп,
Сыбыз бааӡан!..
Снаурҳәыргьы, сааурҳәыргьы,
Сузыԥсахуам, иубац соуп...
Иауркыргьы, иаауртыргьы,
Иузҭыхуам, сгәы иҭац ҭоуп!..
Сымлакыргьы, сыхьҭакыргьы,
Снеилоит ус сара сымшәа.
Ааи, исызрықәуп урҭ ҳаҭыргьы,
Сиаша, саԥсуара, сбызшәа!..
Аамҭа иӷрысҵәҟьаны ицеит,
Ашьҭақәа нхеит инпыҟҟала.
Ихьаақәагь ҳирбозма, иӡеит,
Иҭаиҳәҳәеит наҟ инапала...
Дыҵҩрит аҵлеиԥш, дыхәжәеит,
Ҳабаҟаз уажәраанӡа дҳамбацкәа.
Иухьзеи ҳәа ҳзымҳәеит, ҳицәшәеит,
Ҳарҿаԥар иҳаԥсыхәоз уи идацқәа?!
Лаԥшык сышьҭоуп скылкааны,
Саагәырӷьар, иара хагахоит...
Гәыӷра хәыҷык сымԥааны,
Иабеит, аԥша иаҭахоит...
Исашәҳә, уажәшьҭа исҟәызцода,
Уи самбартәы сабацари?!
Сыжәҩан аԥсҭҳәа хызцода,
Ҭынч џьара сабатәари?!
Лаԥшы мыжда зсышьҭоузеи,
Аамҭа хәашьык салаӡҩоит...
Саԥхьа иааины изышьҭоузеи,
Аҵәы иҭнахыргь салаӡоит!..
Ахаҵарагь илоуп иара,
Имоуп агәаӷьгьы уицәымшәартә...
Аха ианаҭаху ажәак аҳәара,
Уазымԥшын, дыҟам иҿыҵшәартә...
Убриаҟара ихьанҭоума ажәак,
Ма хараӡа иҵәахызар?!
Гәыбӷангьы узиҭом зынӡак,
Иҟалоит ихазы иҭахызар!..
Саџьал шсышьҭаз икәлаауа,
Шәынтә сахыԥахьеит аԥсра...
Уажәшьҭа идәықәлом иԥшаауа,
Уажәшьҭа сарааԥсеит сара...
Сыбла ихгылоит есымша,
Уи ашьабсҭа ихәыз...
ех, ишақәгәыӷуаз алша,
Иашҭа иҭалт изҿаҵахәыз...
Иеибадырфон алақәа,
Иааӷьазкаанӡа...
Узҭамԥшуа рлакҭақәа,
Ашьа иагаанӡа...
қьаф шԥаруаз, абаақәа,
Урҭ аапкаанӡа...
есымша еичдырчоз рлақәа,
Инкагәа ирфаанӡа!..
Аамҭала аиашаҵәҟьа рҵәахит,
Иазҳәом рҳәеит аҿахәы!..
Уи иацәхьамҵуазгьы дырхит,
Ирырҭт изхылҵызгьы рхәы...
...Аха игәырӷьацәеит мыцхәы,
ршәаӡыӡарагь заа ирԥырҵт...
Аиаша еиҭаҵнаган ахы,
ргәыҵәҟьа иалҟьаны ицәырҵт!..
Гәнаҳак ушьҭоуп иуцрымҵӡо:
«Узсыцәцозар, уаб уиԥоуп!»
Убла аш еиԥш уи аахымҵӡо,
Уахьцалакгьы иахарԥоуп...
Зынгьы ашәахсҭеиԥш иунымҵӡо,
Улахь ашашараҵәҟьа иануп...
Уа иуҵәахыхуеит уи уааҟәымҵӡо,
Аха излауӡари, иуԥшнуп!..
Анцәа идырып ианумпыҵҟьаз,
Аха абар, уажәы иухьӡеит...
Зынӡа иузгәамҭакәа иахьхәыҵҟьаз,
Уԥсы аҭыҩраҿ инаӡеит...
Скылрышәшәаан дсыхәаԥшит даара,
Ибозар ҳәа дашьҭан сыгхак...
Имаӷышын исиҭаз азҵаара,
Сирҵәиит санушәа дырдхак...
Аха уаҳа дысмыхәошәа ибазаап,
Ибз хаҳәхазшәа имқәацеит...
Изцәырымгаз ишҳам иӷраԥжәазаап,
Иблақәа амцаԥшь рҭацеит...
Ҳааумшаҭеит, ҳаргь зынӡа,
Ҳааумшаҭеит...
Ҳаауртәаҵәҟьеит, ҳа ҳзаҵәӡа,
Ҳаауртәаҵәҟьеит...
Ҳааилахаҵәҟьеит, ҳа цәгьашәа,
Ҳааилахаҵәҟьеит...
Ҳааҿахаҵәҟьеит, ҳа ҳаншәа,
Ҳааҿахаҵәҟьеит...
Ҳааилацәажәан ус ҳаӡбоит,
Ҳанамыхәа;
Дасу иҽыз хәыҷ кәараҵоит,
Дасу иҽыхәа!..
Слымҳа иҭасуан бжьык ашьшьыҳәа:
«Ухьаа уҽамҭакәа уҽрыӷәӷәа.
Уашҭа иҭалап зныхгьы аныҳәа,
Угәы камыжькәа уца, уеиха!..»
Аха исыцрыхон сгәырҩа акәкәыҳәа:
«Уаутәы башоуп, уашәахә ҳәоуп!
Ҳара иаҳзеилкаауам узҿуҳәа,
нахьхьи Асыпраҿ уҭыԥ хиоуп!..»
Уахак сеимаркуеит сгәырҩеи сгәыӷреи,
Исыцрымшәо исышьҭоуп иҿҟьаса.
Шьоук арҭынчуам исыхьуеи, исыхьреи,
Шьоукы ишьҭырхуеит аԥҟьаԥса!..
Схы сазхәыцуа схала сықәхеит,
Саџьал схыццакуеит цәгьашәа...
Амшын изӡаамлаз анышь еиԥш сҿықәхеит,
Ацәқәырԥа сҿаҵәан санаршәа...
– Уахьӡома уа унасыԥ?!
– Мап, сзахьӡаӡом!..
– Ашәыр еиԥш униасып,
Хара узцаӡом!..
– Инужьда ухаҭыԥан?..
– Аӡәымзар аӡәгьы!..
– Уаџьал уахыԥан,
Уеиқәхомашь уаҵәгьы?!.
– Иҩеиуама улҩаҵә?
– Аарла иубауеит!..
– Машәыршәа ахызаҵә,
Ҭҟьар, иагауеит!..
...Хәыцрақәак сыжәлан,
Зынӡак саӷахеит.
Ирыԥсыхәозеи сыжәлар,
Аҵәҩан иахахеит...
Ҳқыҭа ааныжьны дымцаӡацызт,
Уаҳа имамшәа хықәкык.
Ибла хызкуаз димбаӡацызт,
Аха дхылхит хыркәыкәык!..
Ажәак ырнаан имҳәаӡацызт,
Димыхәацзаргь аӡәы аԥсык...
Имышәхәыҵәҟьагь имсаӡацызт,
Аха дхылхит хыркәыкәык!..
Уаҳа мшынкахь дрымгаӡацызт,
Арахь дҭамлацызшәа ӡык,
Зынӡа ларӡсагь дмыӡсаӡацызт,
Аха дхылхит хыркәыкәык!..
Ӡӷабк дҟьантазӡа димбаӡацызт,
Иеисуеит ҳәа дыҟаӡамызт гәык!
Асҵәҟьа ахаангьы дымӡыҭӡацызт,
Аха дхылхит хыркәыкәык!..
Уажәраанӡа ӷәӷәала ҳамшәаӡацызт,
Шьҭа иҟаҳҵароуп хнырҳәтәык!
Ҳаҷкәын дқәыԥшын, цқьа дымшәӡацызт,
Аха дхылхит хыркәыкәык!..
Ах, дизгәамҭеит, дизгәамҭеит уаҩы,
Са сыда, са сыда.
Асыкәмал фҩеиԥш, исҿаст лыхцә афҩы,
Исашәҳә, дызсасыда?!
Шьҭа сгәы мыжда аҩныҟа исызгом,
Шьҭа уи излалыцрыҵуеи?!
Мшәа адунеи даҽаӡә дықәым, дызбом,
Дзызхәыцуеи, дзызхәыцуеи?!
Ҳнаскьеит ҳара асы ҩамгыл ԥуа,
Уи лзын сыԥсы ҭысхуеит.
Лхылҿ иқәлаз лыхцәы шкәакәа рҳәуа,
Ахмыҳәҳәареиԥш ихысхуеит!..
Ари аҵх са истәымызт, ари аҵх са истәымызт,
Ари аҵх са истәымызт зынӡак.
Уи аӷәра са искымызт, уи аӷәра са искымызт,
Уи аӷәра са искымызт иахак!..
Ба бааԥшырц бҭахымызт,
ба бааԥшырц бҭахымызт,
Ба бааԥшырц бҭахымызт са сахь.
Уа зынӡакгьы сыбҭахымызт,
уа зынӡакгьы сыбҭахымызт,
Багьаламкьыст ибзызџьыз акәтаӷь...
Мшәан, абасҵәҟьа ҳаилгама,
абасҵәҟьа ҳаилгама,
Абасҵәҟьа ҳаилгама ҳара?!
Уи еиҳа игәра бгама, уи еиҳа игәра бгама,
Уи еиҳа игәра бгама, бара?
Быхчы зегь лабжышла, быхчы зегь лабжышла,
Быхчы зегь лабжышла ибкәабеит.
Уи алаҳәа ижьышуа, уи алаҳәа ижьышуа,
Деиԥшхеит, бахьыҟоу имбеит!..
Ах, бгәы ҭагылом, ах, бгәы ҭагылом,
Иҭылашьцааит иԥшӡаз блакҭа...
Бца, сшәыбжьагылом, бца сшәыбжьагылом,
Ахаан сышәԥырхагам уажәшьҭа...
Ари аҵх са истәымызт, ари аҵх са истәымызт,
Ари аҵх са истәымызт зынӡак.
Уи аӷәра са искымызт, уи аӷәра са искымызт,
Уи аӷәра са искымызт иахак!..
Аҵх ҭынчуп уамашәа,
Аҽаӡаҵәҟьеит аԥша хага!
Сныҩнаххызар, бхышә сныхшәа,
Иџьабымшьан, сыбԥырхагам!..
Аӡыркәи хәыҷқәа рҭыӡшәа,
Ицәгьахаҵәҟьеит, исзеиҟәымкит!
Зынӡа исцәеисыр ҳәа саншәа,
Бара бышҟа сымҩа хыртит!..
руа ииашоу еилҳаргап,
Цқьа ҳазхәыцып дара реимак!..
Изхароу ҳабжьап, «иҳапҟап!»
нас еинаалап рыҩны ианнеилак...
Ԥшьаала инрықәԥраан ҳнапқәа,
Ианеиҵырхлак урҭ рымҵәыжәҩа,
Зынӡа иҟәандахар ҳагәқәа,
Сбыздәылгару, санкны сыжәҩа!..
Аӡыркәиқәа реимак ӡбоуп,
Ирыбаргәузеи, уажәшьҭа џьымхеит!
Ҳарҭ иаҳзеибымҳәаз рацәоуп,
Аҵх кьаҿцәахеит, иаҳзымхеит!..
Ибымбеит, ибымбаӡеит,
Сара башҭа сҭалеит!
Ибымгеит, ибымгаӡеит,
Уажәшьҭа сгәы быцәҟьалеит!
Ибырҭәеит, ибырҭәаӡеит,
Зегь ԥхашьан, ибԥырҵит!..
Ибыртәеит, ибыртәаӡеит,
Аӡә дубом, ианыҵит!..
Ибырдеит, ибырдаӡеит,
Бгәы бҭагәырӷьон бхала!
Ибындеит, ибындаӡеит,
Шьоук рыԥша лыԥхала!..
Исырхеит, исырхаӡеит,
Снеиуеит бышьҭа иҭаршәны!
Исҭаххеит, исҭаххаӡеит,
Бдәылҵырц бкасы бхаршәны!..
Исыршеит, исыршаӡеит,
Дцәырҵп ҳәа са сзызхәыцуаз...
Быԥхашьеит, быԥхашьаӡеит,
Амза иабон бандәылҵуаз!..
Ажәҩан иаҵоу аԥсҭҳәа еиқәара,
Аԥша иама ицоит ихиаала.
Ԥҳәызба бзиак лыхцә аԥара,
Иеиԥшуп, уалакьыси ԥшьаала!
Ажәҩан дхалоу сыбла еиқәара,
Уахьынтә дсыхәаччоу дгәыҿкааган?!.
Ех, игәалҭеит сыԥс апара,
Абрахь дсызҭода уи дааган,
Абрахь дсызҭода уи дааган?!.
Ус, ахьышәҭҳәа снышьамхнышлан,
Аԥша саҳәеит исызхәыцырц...
Сышьха ҟәыш ду, сара схышла,
Амҩа рнаҭарц, наҟ иаԥырҵырц!
Аԥша хага сажәа ҩбамтәкәа,
Аԥсҭҳәа мҵарсны сышҟа идәықәлеит!
Адунеи ҭшәа нсыжьит самккәа,
Уи лыԥхарра мцаԥшьны исыжәлеит!..
Инапқәа сыжәҩа инахьиркьысын,
Амца скызшәа снеилыбзааит!..
Шьҭа иазхоит, ара ускьымсын,
Ауаа ирбоит, рыгәҭаҵәҟьа ҳааит!..
Иаргьы исҳәоз дазыԥшызшәа,
Инапқәа дырнахеит дыццакны.
Исымбаӡакәа сгәы дҭаԥшызшәа,
Амца сыжәлеит сааибаркны!..
Уаҳа исмоуӡакәа еиқәтәарак,
Сыҩны сцәылеит сара ақәа.
Сыжәҩа ианыруан аҽнынтәарак,
ргәеисыбжь шҭынчмыз инапқәа!..
Уаҳа ак ҳабжьамзар, уаҳа ак ҳабжьамзар,
Уаҳа ак ҳабжьамзар зынӡак,
Амшгьы хыжьжьамзар, амшгьы хыжьжьамзар,
Ҳарыхьҭашьра ҳаҟоуп уахак...
Ибыҵалеи, бжьамзар, ибыҵалеи, бжьамзар,
Ибыҵалеи, бжьамзар, иҳәа?!
Сыдгьыл бызшьамзар, сыдгьыл бызшьамзар,
Бҽахыбымбаарц сбыҳәоит сыҽҳәа...
Рҵыхәа хрыффамзар,
Рҵыхәа хрыффамзар,
Рҵыхәа хрыффамзар, бызжьаз,
Рымҵәыжәҩа ҵрыффамзар,
Рымҵәыжәҩа ҵрыффамзар,
Бҩызцәа бышьҭыԥаан бызгаз,
Ибдыруаз, ҳаицәыӡуеит,
Ибдыруаз ҳаицәыӡуеит,
Ибдыруаз ҳаицәыӡуеит еиҭах.
Уажәы-уажә сеиԥхыӡуеит,
уажәы-уажә сеиԥхыӡуеит,
Сҿазҳәалоз былаԥш, сеиқәԥах!..
Ус хыхь-хыхьла, ҳа ҳаицәажәон,
Ус хыхь-хыхьла…
Ҳааиуан гәыхьла, гәырҩакгьы ҳашәон,
Ҳааиуан гәыхьла…
Аха ҳхьааҵәҟьаҿы ҳнаӡомызт,
Иаҳрыххахуан…
Ҽаӡә игәҭыхаҵәҟьа аабаӡомызт,
Ҳҭанархахуан…
Амҩа ҳақәын, нҵәара зқәымыз,
Амҩа ҳақәын…
Ҳзышьҭаз ҳақын, иаҳҳәомызт, иакәымыз,
Ҳзышьҭаз ҳақын…
Ус хыхь-хыхьла ҳабанӡахәоз,
Ус хыхь-хыхьла…
Ажәа иаҳҭан аиаша иаҳәоз,
Ҳаиныҳәон ӡыхьла!..
Амза ҳкәажәха жәҩан икыдуп,
Сымҩа ҭӷәыхаа иарыԥхоит.
Амза, амза, ууалқәа сыдуп,
Данысзымга – сҿаҳәатәхоит!..
Зны диеҵәаџьаан уи дысҿаччоит,
Зны дымрахаан дысҿаԥхоит.
Исызгәамҭо мчык са сахьчоит,
Данысзымга – сҿаҳәатәхоит!..
Знык санхьаҵ, уи лҩызцәа рбжьара,
Сыӡбахә даара ирыххатәхоит…
Саԥырҵыр акәхоит ргәарбжьара,
Данысзымга – сҿаҳәатәхоит!..
Лан дажьоит лцәалашәара,
Лаб лаԥықәшәада даанхоит.
Наҟ исхысцап џьушьҭеит сшәара,
Данысзымга – сҿаҳәатәхоит!..
Ааиу, мапу са исыздыруам,
Руак мӡакәан иҳәатәхоит.
Сгәырҩа аӡымшын еиԥш сзыруам,
Данысзымга – сҿаҳәатәхоит!..
Аҵаа-рдәынеиԥш, лҽырхәаԥ,
Даазқәыршәшәан: –
Абра иҳаргылоит лҳәеит, акәаԥ,
Аха умшәан!..
Уи лажәақәа ахәаԥ, ахәаԥ,
Сгәы инҭашәан,
Саргьы исыргылт акәаԥ, ақәаԥ,
Сааилашәан!..
Анаџьалбеит, асҵәҟьа аамҭала,
Адәы сықәызма сара?!
Аԥсра анааиуаз алакҭала,
Исызгәамҭо сыҿҳәара?..
Ҽнак иахыԥар ҟамлаӡози,
Сымшқәа иреиӷьыз сазыԥшын…
Ах, исаӡар исымҳәози,
Ашәа бзиак сгәы иҭашын…
Шьҭа аҵабырг абаҟоу,
уԥшаала, уԥшаала,
Иубаанӡа егьаџьара укыдҟьап…
Аноума, ароума, уҵаала, уҵаала,
Аӡбахә уаҳаҵәҟьар, урылҟьап…
Аҵабырг абри ауп ҳәа, ҽакума иудырбаз,
Уржьазар ҟалап ауаҩ қьиа…
Аиаша дшашьҭоу, амц агәра згаз,
Мышкызны уи дақәшәоит абзиа…
Амши аҵхи ирзеилоу сеидру,
Иахьа шаанӡа урҭ еиқәшәеит.
Аҵх ҵаазар: «Заацәан снеиру,
Шьҭа алашьцара сгәы ахшәеит!..»
Амшгьы цәажәеит иара аҟазшьала,
Абжь аарла иҭымга, иԥхашьауа:
«Ашьха уаавҵны уааила ԥшьаала,
Хәыҷы-хәыҷла уԥсы шьауа…»
Сыԥшгәышьан баша уажә аргама,
Аԥшеи аҷыхьи ара сдырҩеит…
Урҭ анеиқәшәоз ӡәыр ибама,
Ҩ-ӡык еилалазшәа, еилаӡҩеит…
Пату шиқәу збоит аамҭала,
Аркьыл бжьыԥааны изгаз…
Аха издыруеит сара хаҭала,
Кыр зычҳаз иоуп, акыр збаз…
Аӡәы ухихуеит уа илакҭала,
Уиеисуеит иӡбахәгьы зрыххаз…
Дгәоуҭеит иашҭаҵәҟьа уанҭала,
Кыр зычҳаз иоуп, акыр збаз…
Иажәа уахәом ҽаӡә дбарбаруеит,
Иа иакәу џьушьап Аҟәа згаз!..
Егьигь дааҟәымҵкәа баша дкәаруеит,
Кыр зычҳаз иоуп, акыр збаз…
Схы сазҵаауеит, дарба иаԥшәымоу,
Ҳанхома ҳаԥсамкәа ҳара абазк?!.
Наҟ дышәхашәыршҭ зыӡбахә шәымоу,
Кыр зычҳаз иоуп, акыр збаз!..
Исгәалашәеит сара,
Исгәалашәеит, исгәалашәа.
Ҽакалашәа лара,
Дааԥшуан уи, ҽакалашәа…
Лцәа иалашәеит убра,
Иалашәаҵәҟьеит, иалашәа!..
Ҽа хьшьыцбак дԥыруа,
Сашҭа еиҵәа дҭалазшәа…
Исгәалашәеит еиҭа,
Дааԥсаны дныхтәалазшәа.
Ихәашьит ллакҭа,
Иакәым акы лхалазшәа…
Цқьа избомызт иааигәаны,
Исгәалашәоит, исгәалашәа…
Сгәы ашәеиԥш иааимԥааны,
Дҭалеит лара акалашәа..
Ахәы сныхшәар снаӡоит,
Аха аӡырҩаш сзырӡом…
«Умшәан, убригь уахьӡоит!..»
Сгәы сшажьо сыздырӡом…
Аԥсҭҳәа шьҭахьҟа еихоит,
Аха амза цәырҵӡом…
«Умшәан, икаххаа иԥхоит!..»
Сгәы сшажьо сыздырӡом…
Ԥҳәызбак лыҽлырххоит,
Зынӡа лыбла хыскӡом…
«Умшәан, уи улгәаԥхоит!..»
Сгәы сшажьо сыздырӡом…
Сажәа, ма усҭынхоит,
Сыԥсымҭаз уа усԥырҵӡом…
«Умшәан, уара уеиқәхоит!..»
Сгәы сшажьо сыздырӡом…
Амаҷ сара исызхоит,
Саԥхьа иԥшугьы снырӡом…
Имцызаргь – сеиқәнархоит,
Сгәы сшажьо сыздырӡом…
Сагозаргь сагааит, сагозаргь сагааит,
Лылаԥш схьысит убра!..
Илҳәозаргь илҳәааит, илҳәозаргь илҳәааит:
«Дсаҭәам, уи иҩыза сара!..»
Сынхозаргь сынхааит, сынхозаргь сынхааит,
Сажәаанӡа сразҟыдан абра…
Лараӡәк сылгәаԥхааит, лараӡәк сылгәаԥхааит,
Адәы ишықәу схашҭуеит аԥсра!..
Сыргаӡама, сыргаӡама,
Сыргаӡама сгәырҩақәа.
Сырфаӡама, сырфаӡама,
Сырфаӡама алақәа?!.
Сдыргаӡама, сдыргаӡама,
Сдыргаӡама, мшәан, урҭ?!
Ирыԥхьаӡама, ирыԥхьаӡама,
Шаҟантә иасхьоу са сзы аурҭ?..
Кыр сахьӡазар, кыр сахьӡазар,
Изырӷәӷәаша шәа шәыгәқәа,
Сырфаӡазаргь, сырфаӡазаргь,
рыԥсқәа ҭәызааит алақәа!..
Имиц, имшәыц, имиц, имшәыц,
Макьаназ урҭ, макьаназ урҭ…
Ирхьымсааит шәыц, ирхьымсааит шәыц,
Иацәшәоит аурҭ, иацәшәоит аурҭ…
Иагьип, иагьшәып, иагьип, иагьшәып,
Ишәычҳа, ишәычҳа, ҽа ԥыҭк ишәычҳа.
Изымбо длашәуп, изымбо длашәуп,
Ишрызҳа, ишрызҳа, уажәшьҭа ишрызҳа!..
Иаха схы ахьнықәысҵаз, ԥхыӡла ус избахит,
Уаҩы иааџьеишьартә, амшын ду газгахит…
Амҳаџьырра иагаз ҳашьцәагь еизахит:
«Ара ҳазтәозеи, ҳаԥсадгьылахь!» – рҳәахит.
Ажәҩан ду ишызбоз иаразнак иааимҟьахит,
Амшыни адгьыли ахьтәыцҳа рхнаҵахит…
Аҿҿаҳәа ашьамҭлаҳәеиԥш акы ааԥыҵәҵәахит,
Ҵҩа рымамкәа ҳашьцәа рҿаархазшәа збахит…
– Мшәан, уабанӡацо уара?!
– Снеилап схьаақәа сырхәаҽаанӡа…
– Уаҳа удәықәлару хара?!
– Сымҩа нсыжьӡомеи сыԥсаанӡа!..
– Иааигәахеит уажәшьҭа уҿҳәара!
– Саџьал сашҭа иҭамлаӡеитеи!
– Баша уақәгәыӷт уҿара!
– Иахьак аԥсцәаҳа усыцәшәаӡеитеи!..
– Уаха сымам, иазырха,
Иҵәырҵәыруа сыцҳа уқәла!
– Мап, сызҭыҵуам сымӡырха,
Схәыҷқәа еҭымхауеит сандәықәла…
…Аҵаа илсызшәа длаҳәит,
Ииуа дақәымшәо днеиааит.
Аԥсцәаҳагь иҟаиҵоз, дхынҳәит,
Ақьиа мчыла дизымиааит…
Ах, ишԥаџьбараз уи лылаԥш,
Аарла салҵит самхәаҽӡакәа…
Ахьшьыцбеиԥш, са сахь данынаԥш,
Сеиқәхеит ашәымҭак самбылӡакәа…
Шьҭа ианбатәиу, мшәан, ҳаиԥырҵит,
Иҳарцәеит ҳамца ҳа ҳнапала…
Лгәы сызҭымҵит, сгәы дызҭымҵит,
Ҵәахышьа ҳзамҭеит уаҳа ҳгәала…
Ажәҩани адгьыли аҷҷаҳәа еицәажәоит,
Ирҳәо змаҳацгьы, иан лымгәа дҭоуп…
Иқәыԥшқәоуп макьана, ианажәуагь еицажәуеит,
Арагәаԥшь еиԥшуп, ихымжәо ргәаҭоуп…
Аԥшқа ҳаиҩызоуп, ҳааргоит ҳарҩыҵрак,
Знык ҳанрымпыҵшәа, ҳамҩа лакьҭоуп…
Ажәҩани адгьыли рылԥха анаҳцәымӡлак,
Нас ҳазургозеи, нас ҳаӷәӷәаӡоуп!..
Амшын инӡаалеит амра,
Ҽыкәабара ицоушәа…
Иԥшӡаӡа, иҩеижьӡа,
Ахьырӡы ахьыршоушәа…
Ҭыԥҳак дыҩны днеиуеит,
Амшын лцәынҵәоушәа!
Иареи лареи рыда,
Уаҳа уаҩ длымбоушәа…
Уажәраанӡа иԥагьаз,
Амшын ԥхашьаӡазшәа…
Игәыбзыӷуа илԥылеит,
Иахьак илзыԥшӡазшәа…
Ах, амшын, амшын ду,
Уцәқәырԥақәа иҿарҳәо,
Издыруандаз шьири,
Закә бызшәоу ирарҳәо?!
Аԥсуа иаԥсшәа анкаижьуа,
Адәы дзықәуи иара баша?!
Игәы иауам, шьоук ибла рхыжьуа;
Ирҳәо сеидру, иқәынҵәаша…
Аԥсуа иаԥсуара аниԥырҵуа,
Анцәа идырааит нас дызтәхаша…
Дааҭгылап уи дхәыцбӷьыцуа;
Ирҳәо сеидру, иқәынҵәаша…
Аԥсуа иԥсадгьыл данацәҟьало,
Акры нхома ихьӡ зҳәаша?..
Ԥхыӡ ибозар ацәа дшало,
Ирҳәо сеидру, иқәынҵәаша…
…Ихьымӡӷуп аԥсуаиз знык данкаҳа,
Иҟам тәылагь дахьынхаша…
Илымҳа иҭаҩуеит, ицрыҵуам уаҳа:
Ирҳәо сеидру, иқәынҵәаша…
Ажәҩан сҽаларԥан нацәхыԥла,
Аԥсҭҳәа шкәакәеиԥш, салакнаҳауп.
Ак амбаӡозаргь шәара шәыбла,
Са сшәызгәамҭозар – шәыгәнаҳауп…
Зынӡа иҿҵәаанӡа сыԥс аҭыҩра,
Шәара сшәыцын, сшәызгаган…
Иаҟәыҵыр ажәҩан сыбжь аныҩра,
Ҟәаны слеилап сшьацаагаган…
Еиҭах ихәыҭхәыҭит сыҩнуҵҟала бжьык:
Дубама, дубама?!.
Уажәшьҭа сумырҩашьан, сылԥырымҵхьеи знык,
Зынӡак уеилагама?!.
…Сцоит, аха сашьҭуам, исышьҭоуп лаԥшык,
Мца-хаак сыцралоит…
Издыруеит, издыруеит, ишсықәҭәоу ӡыршык,
Сҽасырблырц сыбналоит!..
Амца цазшәа исыхҟьаны,
Зынӡа игәасымҭаӡеит сшаблыз!..
Ԥсаатәк амҵәыжәҩақәа еинҟьаны,
Инышьҭыԥраазшәа агәышҵа сшадыз…
Шьоукы исарҳәеит сҿаҟны,
Инасахәыҭхәыҭны, имца «умырцәааит…»
Усҟан алҩа уа схаҟны,
Касышушәа, аԥша ишьҭнакәыцәааит!..
Амца сыжәлонаҵ сара,
Ԥшеи фырҭыни рышьҭа дырӡуеит..
Знык саҟәыҵыр абылра,
Ҳаӷеимшхара – аурҭ шьҭыҵуеит!..
Уи дгәырӷьар – изеицәоуп,
Уи дҵәыуар – ҳаӷеиҭа…
Уи ижәбахьоу зегь дреицәоуп,
Шәҭаирԥшуам зынӡа илакҭа!..
Уи дхажәгалар – шәиҭиуеит,
Дылбаажәгаргьы – шәинаԥхоит…
Аԥҳәыс длеиԥшуп, шәишәиуеит,
Ибз шҳамуп, шәҭанархоит…
Шьҭа дабажәго зыжәла нҵәаз,
Уахьгьы арахьгьы дырҭахым…
Ишәарҭоуп ацҳа зыгәҭа ԥҵәаз,
еиҳа еиӷьуп зынӡа ианхым!..
Ажәаз усгьы иџьыба дҭалом,
Иҭаххазҭгьы ажәак имҳәоз…
Аха игәасҭеит са илакҭала,
Даара ишсыҵаик зыгәра згоз…
Шьоукы ирыдицәылт хаҭала,
Избон мчыла иширҽхәоз…
Издырт сашҭа уи данҭала,
Даара ишсыҵаик, зыгәра згоз…
Са уи иажәа сыхнартәалом,
Аха дџьаршьеит иа дызбоз,
Ас деиҭамшәацызт сынтәала,
Даара исыҵаикт зыгәра згоз…
Аԥша ахьасуаз цқьа изгәамҭеит,
Имбеит илаԥықәшәагьы дшажьоз…
Иара итәала уа анышә саиҭеит,
Даара исыҵаикт зыгәра згоз…
…Аха сашьҭуам, мчык сыԥгылеит,
Ахы снардырит дзырҳәацәоз…
Аҽыҩеиԥш аҽыԥҳәа саангылеит,
Ишсыҵаикызгьы зыгәра згоз…
Адунеи ду уаҳа самкуа,
Арахь ицәырсымгац шәа шәҟны,
Гәҭыхак сымоуп, иҳәаӡамкәа,
Уи саргылт снапы санкны!..
Ԥыҭҩык ԥшуп ана еилахаа,
Аха исызраҳәом уи рҿаҟны…
Зегь аныцәоу иҭаҳәахаа,
Уи саргылт снапы санкны!..
Ԥсгахак снаҭом, са схәыҷушәа,
Сныҟәнацоит уи сыхҭакны.
Уаҳа аӡә дыҟамшәа, дзаҵәушәа,
Уи саргылт снапы санкны!..
Сгәы иснаҭар, маҷк снатәандаз,
Исыцрыхоит исыхьӡаны…
Схы нықәысҵан иац ашамҭаз,
Уи саргылт снапы санкны!..
Сгәы лакҩакуеит, кыр иаԥсоума,
Сашәа рҳәозаргь еимакны…
Иахьа инхома, уаҵәы иԥсуама,
еиҭах саргылт снапы санкны!..
ШәХЬАИРԤШЗАР ШәЫЗШАЗ…
Ҳазшаз сиҳәауеит сара:
Уара умшқәа маҷк ироуааит…
Ҽаӡәы исышьҭеиҳәон убра:
– Уи аԥсышьацәгьаҵәҟьа иоуааит!..
– Гәнаҳа даҵамзар иара,
Дзыхурҟьозеи, кьыс имоуааит…
– Маҭҵас дшаҿу аҳәазара,
Уи аԥсышьацәгьаҵәҟьа иоуааит!..
– Абас ҳзеибафои иухшаз,
Анцәа, суҳәоит, маҷк ҳаашаҭа…
– Арахь шәхьаирԥшзар шәызшаз,
Сышәԥырхагам, шәҭал са сашҭа!..
Сымшгьы сырӡит, сыҵхгьы сырӡит,
Са сызҿыз зегьы зҭахыда?!
Аха сишь, аӡә даацәырҵит,
Сыццакызаап, баша, хыда…
…Ицаз цагәышьеит, жәа мҳәаӡакәа,
ргәы неиҵызхша акагь рымбазаап…
Сымшқәа ахьеиԥш имҵкәаӡакәа,
Сышықәс қәаб ду иҭасыԥсазаап!.
ИАҲХАГЫЛоУП
Аеҵә кыдшәан хланҵы ианҭало,
Ажәҩан аҵлеиԥш идрышәшәома?!.
Ҳадгьыл нышьҵас ҳзынтәало,
наҟ ҳаӡхыҵаанӡа иҭабгома?..
Аҳауа ззымхауа неижәылан,
Аӡәи-аӡәи нибарҵәома?!
Шьоук ргәаӷқәа зегь неицылан,
Рхьаа зынџьырқәа хырыҵәҵәома?
Амци аиашеи араҟа ишеиқәԥо,
Уаҳа рылымшо иӷьазкуама?
Зынӡа имаҷхо ауаа иҽеиқәо,
Мамзаргь, аамҭала рылаԥш хкуама?!.
Сгәы иахьамуа стәоуп суазыруа,
Схьаа баагәаран исҿагылоуп…
Сеидру, сеидру, зегьы здыруа,
Ажәҩан ҿымҭӡакәа иаҳхагылоуп…
Ажәа мнеиуазар уа угәаҵаҿ,
Уи аԥхарра ухыԥсаахьазаап…
Баша убақьуан уаҟа ақәаҵаҿ,
Аиаша ааныжьны унаскьахьазаап…
Адәы иқәхеит ус ҭынхада,
Ушҟа амҩа иқәыз ажәа…
Изланеири угәахьы мҩада,
Аҵааиԥш угылоуп уеиқәыхьшәашәа?!.
Аԥҭа хыҵуан ажәҩан ԥшьаала,
Иҽырбоушәа, имҽырбоушәа…
Амра иадыруан ишымцоз хаала,
Аха ицәырҵит агәра агоушәа…
Ажәҩан усгьы агәы азыцәҟьомызт,
Иазыԥшуан уи иаҭахӡоушәа…
Аурҭ гәырӷьан еиннаҟьомызт,
Иабон амра ҭанархоушәа…
Ӡәыр игәеиҭоу уи ахьынтәааз,
Ӡәыр дахьӡама ма ацашьа?..
Ҳалаԥш нақәшәеит аԥсҭҳәа шдәықәлаз,
Быргҵас инаҵаргәо алабашьа!..
Сырхаргалан схәыцрақәа,
Уаҳа ҭаха сырҭаӡом…
Срышьҭоуп урҭ сырхыццакуа,
Сгәы иҭатәамкәа сныҟәаӡом…
Данысԥыло исҭахым,
Жьоушәа наҟ дысцәыбналоит!..
Смаҿа уи инаисҭахын,
Сиеихырхәан, сындәықәлалоит…
Сацәшәагәышьоит амышьҭа,
Сацәыбналоит алаԥшгьы…
Наҟ дысԥырҵыр амышьҭа,
Дыскуамызт уаҟа гәаласгьы…
Нас, иабацеи ауаа разқәа,
Ашьыццәа рымшын сахәаҽуеит…
Шәыӷәра шәҿыхны шәгәараз ҳәа,
Рарҳәоу, ҳшьагьы иалаҽуеит…
Сырхаргалан схәыцрақәа,
Иаҟәыҵит зынӡа сшаҭара…
Саџьал цәгьа ианысхыццакуа,
Инеиру анышә саҭара?!.
Ус аамҭала дара ааилаҵәеит,
Ус аамҭала…
Аиаша раҩырцеит, иԥхьарцеит,
Идыршәеит рлакҭала…
Иӷәӷәамзи ргәала, акы днарҳәозма,
Иӷәӷәамзи ргәала…
Урҭ ҽакала аӡәы игәра ргозма,
Урҭ ҽакала…
Днаргеит ирҭахыз дышьҭыхны,
Дықәмыркьыскәа!
Рымч, рылшара, рмал зегь ныхны,
Ирылҵт ахҭысқәа…
Шьҭа ухаҵоуп, урҭ урзымҵаан,
Агәы умоуп!..
Зынӡа иубашам рышәгьы нывҵраан,
Уаҟа иԥшәымоуп!..
Ус аамҭала дара ааилаҵәеит,
Еилдыршәшәаанӡа…
Мцак аахәыҵҟьан, нас икацәеит,
Еибакаанӡа…
Инҳабжьеиҵан, асал ԥшьаала,
Кагь ҟамлазшәа наҟ днаскьеит…
Уи сзақәымтәеит са сҟазшьала,
Иара дзакәыҵәҟьаз ааҭсырҟьеит!..
Уажәшьҭа дсаҩсуеит уи хаала,
Даншәа исалқәагь ицәкаԥсеит!
Дцәажәоит зны-зынлагь ихала: –
Ауаа даара ихәаԥсеит!..
Амца сышьҭоуп, исыхьӡаанӡа,
Бгәы сынҭаршәны сеиқәырха!..
– Уааи амарџьа, зынӡа иукаанӡа,
Аҵх уҽалакны уаха!..
– Адәы сзықәлом, нас иаашаргьы,
Џьара иахьыԥхьакырҭоу сҵәахтәуп!..
– Аӡәгьы улысҭом, усцәырыԥшааргьы,
Ухала уааизар, са устәуп!..
Ажәҩан скыдын сара ԥхыӡла,
Ахьеиԥш аеҵәақәа ҟәшәо!
Амза сышьҭан: – Умҩахыҵла,
Ара акгьыҟам узыцәшәо!..
Амшын сӡаан сара ԥхыӡла,
Аӷбеиԥш ацәқәырԥқәа еиҩрыҽҽо!
Ҳаиҭ сызҿиҭуан: – Макьана уӡхымҵлан!
Уи аҵахьтә аҟырҟыр дыччо!..
Ашьха сықәын сара ԥхыӡла,
Схымҭагь камшәацызт убра!..
Ажәеиԥшьаа исыҵеиҳәон: – Уазхәыцла,
Уаҟәыҵ иузымго рҭархара…
Сгьежьит уахьынтә сымлаҳәыкәа,
Ишԥазуеи, ԥсызаҵәык схоуп…
Иумуит адгьыл сымхынҳәыкәа,
Сдацқәа ахьыҟоу уара уҿоуп!..
Шьоук рыбла зынӡа уҭадырԥшуам,
Аччаԥшь ахашҭт рхаҿсахьа…
Анкьеиԥш игәаауам, ишуам,
Рыбжьы дмыргалози, нас, ԥахьа…
Ирзыҟалаз сеидру, еилкаа,
Агагеиԥш аарла еиԥылоит…
Зны ибзиан аиашаз, рыҿҵаа,
Уи амҩа ргәы ахымшәац, ианылоит…
Зны ажәҩангьы цқьа илашауам,
Иара адгьылгьы иахароу заҟаҟои?!
Урҭ ашьхақәагь рхьаақәа рбауам,
Абарҭ зегь ирзеилымкаацкәа излаҟои?!.
Аиаша зынӡа иҵаӷахеит,
Аӡымыцхә зларҭәаз хшушәа!..
Уи аимаа аҵыршьеиԥш идырхеит,
Баша идырххоит ирҭахушәа!..
Шьоук амцагь агәгәаҳәа ирыншуам,
Аҵааршә харзаманха ирыцралоит!..
Урҭ рыбла зынӡа уҭадырԥшуам,
Аҟәарҭ еиԥш, ацәымӷра хдыртәалоит!..
Нас издырит, нас издырит,
Нас издырит кыр шҳабжьаз…
Нас иснырит, нас иснырит,
Нас иснырит са сышжьаз…
Баша сырит, баша сырит,
Иҳабжьысны ицоз аӡӷьы…
Иаамырмырит, иаагәыргәырит,
Иаамацәысит наҟ схахьы…
Нас сабацоз, нас сабацоз,
Ԥшьаала аҩныҟа саахынҳәит.
Аԥсҭҳәа шкәакәа ажьеиԥш иԥхазҵоз,
Аԥша арыхьҭшьны иаалаҳәит!..
Рыблақәа убас идырччоит иуԥыло,
Ҳаи, уажәшьҭа шәарҭак ҳахыԥеит уҳәап!
Цқьагьы иуздыруам абас угәы нызкыло,
Иудырыр, ҳаӷеимшхара, акәукәу уҳәҳәап!
Аблақәа ракәзаап ҳаиқәжьаҵәҟьа ҳказыжьуа,
Адунеигьы аадырҳәуазаап урҭ ирҭаххар…
Нас убри азакәзаап ҳарҭ зегь ҳаныржуа,
Мчылаҵәҟьа изхырҩо, ҳабла хҩатәхар!..
Уанӡа асаркьеиԥш урҭ ҳарныԥшылоит,
Зны ҳаадыргәырӷьоит, ҳадыргоит зны агәыҭҟьа…
Абла мышьҭацәгьақәа абгеиԥш иуԥылоит,
Рыцәцашьа уанақәымшәа, укарыжьуеит уеизҟьа!..
Исыдашшылан ицоит сара сымшқәа:
– Уа уҿаԥхьа ахьымӡӷ ҳадуп ҳара…
– Ус шԥашәҳәо, шәцала шәысзымԥшкәа,
Исзышьҭымхуаз уск саниагәышьеит сара…
Сыҵхқәа ракәзар ауеимада еиҭарҳәоит;
– Уҽамырбылкәа уцароуп амца узлашәаз!..
– Издыруеит, издыр, аха схьаақәагьы сҿарҳәоит,
Анцәа идигало дзахыԥом ишәаз…
Исыдашшылоит ахацәа реиԥш сымшқәа,
Аҳәса реиԥш ицәыԥԥуп сыҵхқәагь рыӡӷқәа…
– Шәнеила абааԥс, шәнеила, уаҳа шәысзымԥшкәа,
Шәа шәҟынӡа снаргозар, сдәықәлоит, сшьапқәа…
Ах, ижәдыруандаз шәара,
Амра анцәырҵуа агәы шхыҭхыҭуа.
Ҳадгьылтә шоурақәа ршәара,
Ахаан, сааԥсеит ҳәа ишаҟәымҵуа…
Ах, ижәдыруандаз шәара,
Ишыԥхашьо амра анцәырҵуа…
Хьтәы уарҳалҵас ирышәшәауа,
Аччаԥшь ҳақәыԥсара ишаҟәымҵуа…
Мшәан, иҳахьи нас ҳара?
Ҳтәоуп лаԥшыла ҳаизҵаауа,
Ахьӡ, ма мал хәыҷк арҳара,
Иҳамам ҳашьҭоуп иԥшаауа…
…Нас, иаанааилаҳк ҳа ҳахқәа,
Иабаҟаз, амра хышәҭны иҭалт.
Заха ҳмоуз ашәахәақәа,
Ажьа-ԥшқақәа реиԥш ибналт!..
Азыԥшра иарааԥсаз ҭыԥҳак илызкуп
Анаџьалбеит, ҽык кьыркьыруеит,
Сынасыԥгьы ааигәахарушь?!
Аӡы иахьымкьысӡакәа ирит,
Иҽыхәа снықәкны сигарушь?!
Сгәыла ӡӷабгьы даауазырит,
Ҳаи, мышьҭацәгьак дсыхьӡарушь?!
Абар, абар, слаԥықәшәа иадырит,
Ааԥын жәҵар реиԥш, ҳаицԥыррушь?!.
Уи ажәа иҳәеит илабашьа нарсны,
Хыԥашьа амаӡам уажәшьҭа.
Уа убадақьуеит баша уасны,
Рлымҳа кыдухт ацуҭа…
Ауаагьы узнацом уажәшьҭа иԥхарсны,
Умц иахаӡгылом, иааԥсеит…
Знык иԥыххааз ацәқәырԥа кҿасны,
Ашьамхгьы аҵӡааит, икаԥсеит…
Аурҭ иазыԥшу аԥсҭҳәеиԥш,
Утәоуп уеиқәышьшьы…
Нас ианбыкәу, иҳаҳәеишь,
Ианҭугаша убжьы?!.
Аха иабаҟоу џьымхеит,
Убжьы заҳауа?..
Иахьа зынӡак еиҭымхеит,
Аиашаҵәҟьа зҳәауа…
Аԥша ахьасуа иҩуеит,
Ухаҵоуп урыхьӡа…
Уамашәа еигәныҩуеит,
Иеилаҵәауеит зынӡа!..
Ас ҳабаго ҳамҩа,
Зынӡа ахықә ааигәоуп…
Иасыр уарӷьа ӡамҩа,
Уармагь еибакӡоуп!..
Аурҭ аҵла ҟәыбан,
Иахысыргьы иӷәӷәашәа,
Угага уахыԥан,
Умцароуп уанаршәа!..
Шәҟәыҩҩык ишьапқәа ирыҵаҳәуа шьоук рахь
рхы зинырҟьои дара гәаҟқәа,
Уи ахаангьы изихьӡаӡом!..
Аха ирдыруеит, ражәа игәамхәкәа,
Дамыргәырҩакәа дызцаӡом…
Шьҭа сызхалом ҳәа ерцахә дуӡӡа,
егьа иуҭаххаргьы – илаҟәуам!..
нас измыцәои, ҭынч рхы нықәҵа,
Иааҟәымҵӡо изеизыргои агәам!..
Зны ацәа иалҵуеит ргәы ҭрысны,
Шьапҿаршәқәа шыҟарҵо иаашоит!..
Уи днеиуеит аӷбеиԥш, амшын дагәылсны,
жәлаҵас, иқьиара ишоит…
Агәы ҿыӷьны иҭашәаанӡа,
Амра ԥшьаала иаҳхаԥхалоит.
Аҵәа ҟалеиԥш еимышәшәаанӡа,
Аԥсҭҳәагь ҿымҭ аҽарххалоит…
Лаԥшы бааԥсык иаҳцәакаанӡа,
Ак амыхьындаз, сацәшәоит…
Адгьыл азхара иабаанӡа,
Акәапаҳәа инҭашәоит!..
Узырццакуазеи, унеила ус,
Адгьыл уҵабгар ҳәа ушәома?!.
Аӡәгьы изырцәгьаӡом уус,
Уара ужәылоижьҭеи уажәома?!
Аиаша аамҭала иршьаҽын,
Зынӡа иԥшӡамхеит аҭахашьа…
Уагәҭасны аӡаҵахь иумхәаҽын,
Уара иудыруеит уи аҭгашьа!..
ҲАМХәАҼЫрЦАЗ!..
жәҩан аҟынӡа иара дхалеит,
Шәара шәакәӡам уи дышьҭызхыз…
Ихьӡ асаркьеиԥш шәаднахалеит,
Ишәызгәамҭеит, шәсахьа шҭихыз!..
Шәаламкьысын, уи харазааит,
Мамзар ианхалоит шәнацәа ҭыԥқәа…
Ҳаизыразуп, уа дыӷәӷәазааит,
Ахаан иҳаиаимырхац изқәа…
Ҳажәҩан шьҭихит ҳамхәаҽырцаз,
Иҳазирхынҳәит ҳ-Аԥсны ҟьаҟьа.
Ахацәа ӷьеҩқәа ашәа иаԥырҵаз,
Иаадыртит ҳҭоурых адаҟьа…
Ҳаԥсадгьыл ду ануазыруаз,
Ҳаӷа ижәлаз ҟамч ԥҵаҵала,
Уи ахаан дыԥсӡом, ижәдыруаз,
Анцәа дишеит ус лахьынҵала..
БЗИА УАрХәАШАроУП!..
– Амш еилымгеит иахьак усгьы,
Акәыхьҵәҟьа аҿыҵуеит, исымбондаз!..
– Уи азы инумыжьын уусгьы,
Амш шеилгарыз, ҳа ҳаилгондаз!..
– Ҳамҩа иқәуп шьоук еижәылан,
ргәы иҭоу русқәа зынаӡондаз!..
– Урҭ рыблақәа ашша рыхшәылан,
Шьҭа иабоуҭаху, наҟ инҵәондаз!..
– Макьана ҳажәлар ргәы ҭынчым,
Аамҭа бзиак ма ҳахьӡондаз…
– Уареи сареи акгьы ҳамчым,
Урҭ узрышьҭои, аӡӷьы иагондаз!..
– Ҳхы мацараз адәы ҳақәым,
жәлар рылымкаа, ҳа ҳзыԥсозеи?!.
– Ҳаи, ушаҟәыҵра, иуҳәо ҳақым,
Урҭ реиҳараҩык зхәаԥсозеи?!.
– Уажәа брит, ухшыҩгьы цаҵәҟьеит,
Ажәлар рыгәҭа шьҭа усымбароуп…
Аамҭа бааԥс ачалтеиԥш уаҵҟьеит,
Аха аамҭа бзиа уархәашароуп!..
Ихәу ардәынеиԥш,
Амш агәеисыбжь гоит снапаҿы…
Ашәышықәсқәа ирцыршәеит,
Ма ихәжәеит аҽеиԥш,
Зынӡа иаԥсахт ахаҿы…
Иоусышьҭыр, иԥыруеит,
Ицоит ҿааҳәыра ахьамам џьара…
Уажәшьҭа сгәы иауам,
Уажәшьҭа сашьцылеит,
Саргь маҷк инахазшәа збоит сыҿҳәара…
Ишԥазури, шьҭа,
Аҵхгьы алаҳәеиԥш иаақәтәеит ахәы.
Урҭ ааибабар,
Амш сыԥсаҵас иӡыҭуеит
Ма имҵанарсуеит,
Аҳауа ишаго еиԥш амышәхәы…
Аха изгәаӷьит,
Иоусышьҭт, ахы ахьынахаз амш.
насыԥ сыман,
Уи амҵәыжәҩашьҭыбжь сгәы иқәыҩуа,
Ажәҩан иагәылҵәраан ианындәықәла,
Уаҳа исызхьамԥш…
Аҵх дуӡӡа мшаӡакәа,
Ахҭырԥеиқәаҵәеиԥш исхан…
Аԥсцәҳа дааин, сымгаӡакәа,
Дынсыдууаа дцеит, дырҳан…
Сгылагәышьан, жәак мҳәаӡакәа,
Акәаш ҵлеиԥш, сууаӡа.
Сыӡбахә уаҳа имрыххаӡакәа,
Аҳауа салаӡҩарц зынӡа…
Шаҟа бҭынчыз, сыбхашҭхьазҭгьы,
Бымшқәа ибзааргарымызт гәала…
Ашәҟә абӷьыцеиԥш, сыбгәылыбжәазҭгьы,
Бхы иҭашәо ҟабҵозҭгьы бхала…
Шаҟа сҭынчыз, бмыцәқәырԥозҭгьы,
Ԥшьаала бнеиуазҭгьы аӡыӷӷареиԥш…
Быӡмыжь сырхагахо имҽырбозҭгьы,
Ихааӡа исгәылымсуазҭгьы аԥхарреиԥш…
Ҳнеилап ус, уажәшьҭа ҳаҳтәала,
Ҳҿара шҳаҩсхьоу ҳамбоушәа!..
Ҳагәқәа рҽеиларԥсны еидтәалоуп,
Ахьҭа злысыз ласбақәоушәа!..
Гәырҩа змамыз драцлабӡомызт,
Ишицәымӷызгьы зынӡак…
Ибжьы ҭыган иҳәаӡомызт:
Исызнагандаз сынтәак…
Игәыӷра шиеижьозгьы ибаӡомызт,
Цәгьа дахӡыӡаауан убриак…
Иҵазҳәозгьы, игәра игаӡомызт:
Исызнагандаз сынтәак…
Амра ицәырҵуаз дарԥхаӡомызт,
Ашәахәа иагәылаҵәахын хҭак…
Аха мчылагь дарыхьҭшьӡомызт:
Исызнагандаз сынтәак…
Ашәҭгьы иблақәарҿ ишәҭӡомызт,
Иҿамыччацызт ааԥынрак.
Аха амақьеиԥш ихы-иҿы шәӡомызт:
Исызнагандаз сынтәак…
Акызаҵәык – дазхәыцӡомызт,
Даара ихәон уи убриак,
Изиҭахыз издырӡомызт:
Исызнагандаз сынтәак…
Зны-зынла аиаша ҵааҟәрылоушәа збоит,
Амшын иху аӷбеиԥш, еимгәҳәаны ишааиуа…
Аха зныхгьы ахаан ак шамыхьуа агәра згоит,
Адунеиаҿ иҟамшәа уаҳа иара иаиааиуа…
Зны-зынла аԥсҭҳәеиԥш, амц наҳхаԥоит,
Ҳаԥхьа игылоу дзакәыҵәҟьоу ҳазгәаҭом…
Дмаалықьушәа дниасуеит, нас дааҽырбоит,
Унцәыҵаххыр, дуқәԥалан дцоит, уагьишаҭом…
еилкаашьа ҳәа сзаҭом зынӡак адунеи,
Ауаа қьиақәа рышьҭа жәырҭран еималеит…
Ҳаит, абаа, иҳахьзеи, ҳаит, ҳаазыниеи,
Абзиеи ацәгьеи ҩ-ӡык реиԥш еилалеит…
Аҵәа анлысҭа ихрыссаны,
Ишызбоз гәырӷьарак лхалеит.
Лыччаԥшь сгәаҵа инҭаԥсаны,
Сынхьаԥшаанӡа, ес, дыбналеит!..
Амҩаду зегьы ԥссаны,
Илышьҭалазшәа, аԥша аҿалеит!
Аха ианылхьымӡа, иааԥсаны,
Илмыхәагәышьеит, хланҵы иҭалеит!..
Шьҭа сакуама сара аҩны,
наҟ схахьынахо сыбналеит!
Аԥша акәтаӷь еиԥш иҩны,
Амшын дырганҵас ианысҭәалеит!..
Изурызеи, уахак ддәылҵуам,
Адәы сшаваз сшьахит!
Акакан кәадеиԥш игәылҵуам,
Зынӡа лажәақәа лҵәахит!..
Изурызеи, ҽак сызхәыцуам,
Сыцәа ҟьалаӡеит уахак!
Зны ихароуп, зны сыбла ихыҵуам,
Лгәаҵа злаасыртша цаԥхак!..
С. У. Багаԥшь изкны
Ара ацҳақәа ӷәӷәала иҵысуан,
Ара ажәҩангьы шәшьын даҽакала.
еиҭах, иаҳзыԥшузеи ҳәа иԥшуан,
Ҩ-жәларык еибашьуама еидынҵәалан?..
Ҳа ҳахәрақәа мӷьацызт макьана,
Инеиҵыхны ҳамгәырӷьацызт, мап.
еиҭах еибашьроуп нас, рҳәама:
«еиҭах аӷа иҭыԥаҿ дҳартәап!..»
Идәықәлеит уа аҷкәынцәа еижәхыслан,
Инукыло дарбан, мшәа, ара?!
Акәараҷҷеиԥш, аӡиасқәа ирырсуан,
Иԥжәаҵәҟьама ажәлар рыҭра?..
Ус дцәырҵит урҭ ҳахәрақәа зныруаз.
Дхәыҷаахыс урҭ ҳхьаақәа злаҽхьаз.
Уа ҳажәлар қьыз-қьызуа иануазыруаз,
ргәырҩа-мца зыцрасны ибылхьаз...
Уи ҳалигеит аибашьра шоура,
Уи икаимҭәеит ҳажәлар ршьа.
Шәеиқәхама, аҳаҳаи, шәыԥсқәа ҭоума,
Ҳаиқәхеит, уажәшьҭа ихышәт аҳаԥшьа!
Уи иныҳәаҿа аажәыроуп ҳахныҳәан,
Иахьа аамҭа зыцныҟәаз уи иоуп.
Имам хәарҭаԥшь акы азыҳәан,
Багаԥшь Аԥсны азыҳәан дыхиоуп!..
Амацәыс зысыз аҵлеиԥш дгылоуп,
Уи ибжа былны.
реиҳа ианшәарҭоу еиҭах даԥхьагылоуп,
Дцоит ирдыдны...
Абахә даҩызоуп, уи деилаҭәахаауп,
Уи «дҿыбгаӡом....»
Аха дангәырӷьо, иара илакҭахаа,
Дышқьиоу азӡаӡом...
Макьанагь драҳаҭны, ихықәҵаны дмыцәац,
Амцаԥшь икуп.
Дгылом дшаҳаҭны, идәықәло ҳаимызҵәарц,
Ихымҭа иаҿакуп!
Ҳашьхақәа ирдыруеит,
ҳарҩашқәа ирдыруеит,
Уи дзынҟьахьоу.
Игәрымуеит, игәрымуеит,
амшын дугьы гәрымуеит,
Ибжа зфахьоу...
Иабааиго уи имчқәа, иабааиго илшара, –
Уи даҽакӡоуп...
Ҳаԥсадгьыл даҩызоуп, ишицәыӡхьоугьы ихшара,
Иара дыӷәӷәаӡоуп...
Ақәа леиуеит ԥшьаала, ԥшьаала,
Ақәа леиуеит.
Ҳаԥсадгьыл хәыҷ, ихьчоу шәшьала,
Саргәаҭеиуеит…
Шәара ишәымоуп гәалак, гәалак,
Сара исныруеит.
Ҳа ҳаанхар ҳәа ҳхала, ҳхала,
Шәаруазыруеит…
Уи шәацәымшәан даарак, даарак,
Уи шәацәымшәан.
Ҳара ишҳаду харак, харак,
Ҳаанхом ҳаиҭымхан.
Аҿар гылеит шьҭахьҟа ихьамҵуа,
Аҿар гылеит.
Шәҭыԥ иахылеит, шәа шәымгәамҵын,
Шәҭыԥ иахылеит…
Ақәа леилааит, ԥшьаала, ԥшьаала,
Ақәа леилааит.
Ҳаԥсадгьыл хәыҷ ихьчоу шәшьала,
Саргәаҭеилааит…
Санааԥш, дыҟамызт аӡәгьы,
Сҩызцәа сԥырҵит, са саанхеит.
Исымои ԥсыхәас уажәшьҭагьы, –
Сажәеинраала сеиқәнархеит!..
Ашьха скыдын есқьынгьы,
Ус, хланҵыҟа сымҩа хеит.
Дысмыхәеит уаҳа даҽаӡәгьы, –
Сажәеинраала сеиқәнархеит!
Аимак ҳаугәышьеит зегьы,
Аиаша ҳашьҭалт, иаҳрыххеит.
Уа сгәы анԥыржәа еиҳагьы,
Сажәеинраала сеиқәнархеит!
Исҳәо сҿамшәеит лара лҿгьы,
Сыбыз ҩазшәа сҿы иҭахеит.
Уаҳа исмыхәеит зыӡна акгьы,
Сажәеинраала сеиқәнархеит!
Аԥсра сацәшәаҵәҟьом зынӡагьы,
Аха хьаақәакгьы чҳатәхеит.
Шьоукы сарҭаҵәҟьон аӡгьы,
Сажәеинраала сеиқәнархеит!
Саџьал сеижьоит иахьагьы,
Аха башоуп, амч мхеит.
Ашәак ацәысҳәарцаз уаҵәгьы,
Сажәеинраала сеиқәнархеит!
Ҳазыԥшын, ажәак, ҳазыԥшын,
Ажәазаҵәык ҳа ҳаиқәнархон.
Шьоук агәаӷ ргәаҵа иҭашын,
Шьоук лыԥхала ҳаилгарц рҭаххон…
Ԥшьаала игәрымуан ҳавара амшын,
Лахә-лахәы ҳашьхақәа еиҿаԥшуан.
«Иҳәа абааԥс, иҳәа, умыԥшын,
Ианбеиҿыҵшәо?!» – урҭ еихәаԥшуан.
Ари ажәҩан, ҳацәгьара збахьоу,
Ари адгьыл, ҳалабжыш иагаз.
Урҭ ҳӡиасқәа, ҳгәырҩа иҭнаркәкәахьоу,
Иҵалазеи, ргәаҟрақәа зымбаз?..
…Ҳазыԥшын, ажәак ҳазыԥшын,
Ажәазаҵәык ҳа ҳаиқәнархон…
Ҳаӷеимшхара, ажәлар еилашын,
Ақәаб еиԥш, ихыҵыр цәгьарахон…
Адгьыл ианаҭаху еиԥш, ақәа,
Иӡышо ишазыԥшу еиԥш, сынтәак.
Ихааӡа, иԥсҭаҵагаха ҳагәқәа,
Ирҭалт ҳаззыԥшыз ажәак…
Сҩызцәа С.Ҭаркьыли В.Ҷыҭанааи ирызкны
Амш хәашьқәа цеит инеишьҭала-неишьҭалан,
Амш хәашьқәа цеит ҳшьаҟьаны.
Ҳҩызцәарз иаажәып ҽаҵәыцақәак хҭәалан,
Ахааназ иҳацу ҳгәаҟны.
Шәымбара ҳхьаауп, ҳаанхеит ҳара ҳхала,
Баша лаԥшыла ҳаимдоит.
Шәаҳԥырҵгәышьан, шәцаҵәҟьеит ҽрыххыла,
Иаҳзыншәыжьыз ҳагәқәа дырдоит…
Шәарҭарак шааигәахоз ҳдырын ҳааизыҵәеит,
Ухаҵоуп, уахыԥ улахьынҵа.
Малс ҳара иҳамааз, акызаҵәык – ҳҩызцәа,
Ҳхара-хаԥшуа ҳақәхеит ианца…
Мшәан, қьиарак ыҟамкәа, адунеи ҭабгарыма,
Асҵәҟьа заҳзиуи ҳазшаз?..
Аԥсцәаҳа дааҳаласын, урҭ ҳҩызцәа наиман,
Дылҭахәаша дцеит ҳшизыԥшуаз…
Амш хәашьқәа цеит инеишьҭала-неишьҭалан,
Брагьцәаҵас, даара иццакуан.
Ҳалабжыш рышьҭа иныхҭәала-ныхҭәалан,
Иҳалшоз, аҩныҟа ҳхынҳәуан…
Ицон аԥсыӡқәа аӡӷьы иаҿаланы,
Ицон иццакны.
Аӡхышхыҵәара иалсны, аҿышәҭақәа ирҭаланы,
Ицон игәыкны.
Ахаҳәқәа ҭарыжьуан, алаӷәымқәа ҭарыжьуан,
Ирышьҭан ауаа.
Аԥсыӡқәа хәмаруан, аԥсыӡқәа рыҽхдыршәҭуан, –
«Иабацо, шәрызҵаа?!»
Аӡиас ахашҟа, аӡиас ахашҟа,
Ицоит еиханы.
Ирҳәомеи ҳа ҳашҟа, ирӡоитеи ҳа ҳашҟа,
Ак раҳаны,
Шәарҭарак ыҟан, издыруада ирбазар,
еигәныҩны ицауоу?
Ихынҳәуазар рыҩныҟа, амшқәа хыкәкәазар,
Ма акы рӡауоу?!
Ҳаԥсқәа цәгьахазар, ҳаԥсқәа цәгьахазар,
Ҳзыриааир аабарын,
Аԥсыӡқәа еиқәырхазар, аԥсыӡқәа еиқәырхазар,
егьа маӡа рҳәарын…
Ԥсҭазаарак ҳамоуп, ҳаигӡаӡом уи,
Инаҳхуеит, ҳара иаҳтәым аԥареиԥш!
Иарбану ажәлар ирыхәо, ҳазҿуи,
Ахьымӡӷ ҳхаԥеит ҳара ахареиԥш…
Ашықәсқәа ҳԥырҵны еишьҭалан ицоит,
Ашықәсқәа иаҳцәырго зегь ҳцәыӡуеит.
Афурҭ ҳшазыԥшу, амаца ҳцәынҵәоит,
Амрагь уи ҳхәы ԥшӡа иҳацәхыҵуеит…
Ҳанааԥшлак, иабаҟоу, зегь харахоит,
Ҳшьамхы ҳахьазнамго иҳацәнеихьеит.
Ахааназ иаҳтәызарц баша иаҳҭаххоит,
Урҭ ашықәсқәа цеит, иаҳцәыбнеикхьеит…
Ԥсҭазаарак ҳамоуп, ҳаигӡалап шьҭа,
Адунеи еилашыра иарӡыҭаанӡа.
Ҳашьҭахьҟа иааиуа ирҳәарцаз уашьҭан,
Акыр иаԥсагәышьан иԥсаанӡа…
Имхәыцкәа ицәажәоз,
Ажәа раҳҭеит,
Ихәыцны ицәажәоз
наҳартәан.
нас ҳагәжәажәо,
Уажәшьҭа зҿаҳҭуеи,
Акәац дара иртәуп,
Ҳара – атәан!..
Срылҵхьаз џьысшьон сара схьаақәа,
Срылҵхьаз џьысшьон сгәырҩақәа.
Снеиуан ус, зынӡа имырхьаакәа,
Иагьараан сапҟазаргьы ақәа…
Амш иацәызгаз џьоукы ирыхәар,
Баша имцеит нас, дара иртәуп.
Сажәагь ӡыхьҵас аӡә днаҿыхәар,
нас уи дшәарҭам, игәы ҭәуп!
Ус сызрылҵуам саргьы схьаақәа,
Ус сырзыфом сгәырҩақәа.
Сқәаны сауеит сара имырхьаакәа,
Сырҭалоит сҟәандаӡа шәыгәқәа…
Гәык акәын имаз,
Ицәылгеит дихьӡан!
Илшари, уи нас,
Длышьҭоуп, дтәаӡам…
Шьҭа ихшыҩ дахьнанаго,
Ишьамхы дазгаӡом.
Сеидру, уи лгәы иаанаго
Дкалцоит, длыртәаӡом!..
Аккара даркаран,
Даҿалеит мардак.
Мақарран, мақарран,
Дызҿыз иҽыԥхьак.
Ладарак, ладарак,
Деиԥхыӡуеит гәаҟ.
Мақаррак, мақаррак,
Илшауам шьҭак…
Уи даҳҭахуп, рҳәеит,
Уи дҳанцәахәуп, рҳәеит,
Уи ииҳәо ҟазымҵаз,
Аҟамчы даҳаргоит, рҳәеит!
Уи дмаҭәахәын, ҳҳәеит,
Уи даҳҭахын, ҳҳәеит,
Аха ажәлар ирыӡбаз,
Аҳаҭыр батәхоит, ҳҳәеит!..
АӠәЫ ДҲАЗКАШәеИт…
Сергеи Бабурин изкны
Ҳамра ҭашәеит, ҳара иҳамбаӡакәа,
Ҳамра ҭашәеит.
Ахәы иныхшәеит, ҳара ҳахь имааԥшӡакәа,
Ахәы иныхшәеит…
Зегь ҳаилашәеит, Аԥсны ҟьаҟьа ду ҳамкуа,
Зегь ҳаилашәеит.
Аӡә дҳазкашәеит, дҭахымкәа, дуамкәа,
Аӡә дҳазкашәеит…
Зны сызҭахыз рацәаҩын,
Зны амра сзыԥхон.
Сцәыланы сцон ақәаршҩы,
Ус исгәаԥхон.
Иабацеи, изҿуи, санӡырҩы,
Аӡәгьы дызбом.
Уажә ҳаиԥырҵт аӡәырҩы,
Ҳагәра еибагом…
Иабаҟоу, иабаҟоу, ҳзышьҭоу,
Иаҳҭаху акоуп, –
Ҳажәлар мыргәамҵкәа ирыхәҭоу,
Иақәшәар – убриоуп…
Иҵааҟәрылар – ҳҵааҟәрылоит зегьы,
Ӷбак ҳаицҭатәоуп.
Ҳаиқәхозар, деиқәхоит ҳанцәагьы,
Ҳамҩа лакьҭоуп…
Зны сызҭахыз рацәаҩын,
Аказы сыргәаԥхон.
«Са сынхаҩуп, схырҵәаҩым!»
Убрик рзыхгом!..
Араҟа аполитик дҟазазароуп убас,
Ҟамала ихәмаруа акәашаҩ диеиԥшуп!
Иахьакәым «иануҟьа» ҳаӷеимшхара нас,
Уашьцәа уаарылгоит, амитәгьы уԥеиԥшуп…
Ҳполитикцәа, сшәыҳәоит, шәажәа шәраӡа,
Шәааигәа инашәмышьҭын ауҳәан-сҳәан аԥсы ахазҵо.
рҭыԥқәа еилажәымган, аҟәыш, агаӡа,
Ҳлахьынҵа имыӡбароуп, уаҵә ҳхы амца ацразҵо!..
Иӷәӷәоуп уара ухьаа, иӷәӷәоуп сара схьаа,
Аха ичҳатәуп.
Иузымҳәаргьы заа, исзымҳәаргьы заа,
Ажәа ҳәатәуп…
Иҟалап уа иузгәаауа, иҟалап са исызгәаауа,
Ҳцәа иҭаҳагӡап урҭ.
Зны ирбоит сара исҭаауа, ма ирҳәап уара иуҭаауа,
«Ҳацәышәхьчеит аурҭ…»
Уара иуҭахызар ихоумҵан, ма ихаҵа,
Шьҭа иҳәатәхоит.
Анцәа иџьшьоуп, ҳахыԥеит ҳлахьынҵа,
Зегь ӡбахоит…
нцәа дызцәыӡыз иоуп ишәарҭоу ара,
Уи дбатәхоит…
нцәа дызмоу, о, сшәыкәхшоуп шәара,
Шәа шәеиқәхоит!..
Дышәмыркаран, дышәмыркаран,
Шьҭа шәаҟәыҵ, нас, ажәа иҳәеит.
Дыхшәыртәалан, дыхшәыртәалан,
«Уажә ухыҵроуп!» – ҳәа шәыҳәҳәеит!
Зегьы ирымоуп дара раамҭа,
Зегьы ирымоуп рыҿҳәара.
«Ианхҳартәало» цқьа ианҳазгәамҭа,
«Ианхыҵуа» ирыхәом арҽхәара!..
Измаанаҵәҟьоу цқьа исыздыруам,
Исҭахӡамкәа аҩныҟа сцоит.
Уажәшьҭа уи ацҳа сара сзыруам,
Уажәшьҭа уи ацҳа са исцәыԥҵәоит…
Са сеилыркаап сҩыза, сықәла,
Араҟа исыдым шьҭа хьымӡӷы.
Знык ианызгәаӷь, знык санықәла,
Шьҭа исрыӷәӷәароуп сыцҳа ахы…
Аамҭа цеит, иахьӡода?
Аамҭа цеит икәарны.
Шьҭа ҳааԥсеит, ҳазбода,
Шьҭа иаҳҳәом ҳахәмарны…
Иаауз нхеит, ишәымаз,
Шәахьцо шәхы иашәырхәа.
Збызшәа зҳәаз, даԥшәымаз,
Изымҳәаз шәиҟәаҵ – ахымхәа…
Сеидру усҟан шаҟа бхыҵуаз,
Сеидру саргьы шаҟа сырҭаз.
Уа бызбеит аџьар банрылҵуаз,
Бара бакәмызт са сзышьҭаз…
Уинахыс ауп зегь анҟьала,
Сыгәгьы ҭыԥан исыцәцеит.
Сырхәахәаӡазшәа шьоук лапҟьала,
Сҭынчрагь, сыцәагь сыхҟьаӡеит.
…Шьҭа иҟамлози исхыԥсааргьы,
Шьҭа иҟамлози ҭынч баатәар.
Банысԥыло, былаԥш мҵааргьы,
Ируам анкьеиԥш сыдмыртәар!..
Банызбаз сеидрума бзызхәыцуаз,
Зны бшеишеиит, зны блаҳәит.
Сеидру усҟан шаҟа бхыҵуаз.
Усҟан ибгаз сгәы мхынҳәит!..
Бымнеиӡеит, бымнеиӡеит,
Бымнеиӡеит шьыжьы.
Сгәаҭеиӡеит, сгәаҭеиӡеит,
Исмеиӡеит быбжьы…
Бысмеигӡеит, бысмеигӡеит,
Сааныжьны бцаӡеит.
Амш цәгьагь иарӷьеҩӡеит,
Зынӡа сбааӡаӡеит.
Сыштәаз уаҟа скәаҩӡа,
Исырхәлеит, исыршеит.
Анцәа иахь сыбжьы мнаҩӡеит,
Баргьы бхарахеит.
Бымнеиӡеит, бымнеиӡеит,
Бымнеиӡеит, сыбжьеит.
Уи ҳацҳагь бамеигӡеит,
Амаакыра хәыҷ ԥҵәеит…
Сызҿыҭы, са снеиуеит сԥырӡаны,
Амза ажәҩан иҿшәаны ианҭало,
Бани баби ахааназ брыцәӡаны,
Ба бынасыԥ уарҳалҵас банантәало,
Сызҿыҭы, са снеиуеит сԥырӡаны!..
Сыхьӡ бымҳәан убас ихыркӡаны,
Сара издыруеит ибзымӡакәа быгә иало,
Бара бгәы ахьхьу-хьууа снаӡаны,
Уаҳа ҭцашьа смоуӡо санбыцәҭало,
Сыхьӡ бымҳәан убас иҳаракӡаны…
Ах, ибдыруаз бгәаҵаҿ сҵәахӡаны,
Аӡә лылаԥш ахьзымнаӡо сбызҭамҵар,
Блымҳа иҭасҳәоит ԥшьаала имаӡаны,
Са сыбцәыӡӡом, исҳәо зегьы хабҵар,
Ах, ибдыруаз бгәаҵаҿ сҵәахӡаны…
Сызҿыҭы, быбжь аарла исаҳаратәы,
Иахьа бсымбар, ибдыруаз, сгәы сыцәҭыԥоит,
Уи быбжьы сышьҭырԥраан сагаратәы,
Ианыбҭаху ихыриаалашәа исызҿыбҭлоит,
Сызҿыҭы, исҳәартә еиԥш, дааит са стәы!
– Уара ара урымбароуп, урымбароуп, урымбароуп,
Уара ара урымбароуп!
Уара удәылҵны уцароуп, уцароуп, уцароуп,
Уара удәылҵны уцароуп!
– Сара ара сынхароуп, сынхароуп, сынхароуп,
Сара ара сынхароуп!
Бара уаха сыбҭаххароуп, сыбҭаххароуп,
сыбҭаххароуп,
Бара уаха сыбҭаххароуп!..
– Уажәшьҭа ажәак умҳәароуп, иумҳәароуп,
иумҳәароуп,
Уажәшьҭа ажәак умҳәароуп!
Ушзахәо уанымца, сыҳәҳәароуп, сыҳәҳәароуп,
сыҳәҳәароуп,
Ушзахәо уанымца, сыҳәҳәароуп!..
– Быҳәҳәар ауаа еизароуп, еизароуп, еизароуп,
Быҳәҳәар ауаа еизароуп!
Бзықәшәаз зегь бымӡароуп, ибымӡароуп,
ибымӡароуп,
Бзықәшәаз зегь бымӡароуп!..
– Уаха зегь ҵәаххароуп,
иҵәаххароуп, иҵәаххароуп,
Уаха зегь ҵәаххароуп!
Уаха уара сурԥхароуп,
сурыԥхароуп, сурԥхароуп,
Уаха уара сурԥхароуп!..
Ашә алмыркӡеит, иалмыркӡеит,
Ашә алмыркӡеит.
Ишызбоз сымӡеит, исымӡеит,
Ишызбоз сымӡеит.
Ԥшьаала снатәеит, снатәеит,
Ԥшьаала снатәеит.
Гәырҩак насхатәеит, исхатәеит,
Гәырҩак насхатәеит.
Лыбла мыччеит, имыччаӡеит,
Лыбла мыччеит.
Баша сыржьеит, сыржьаӡеит,
Баша сыржьеит.
Схынҳәыр сыԥхашьеит, сыԥхашьеит,
Схынҳәыр сыԥхашьеит.
Мдырҵас сылшьеит, сылшьеит,
Мдырҵас сылшьеит.
…Ашә алыркӡеит, иалыркӡеит,
Ашә алыркӡеит!
Аҵхгьы мшаӡеит, имшаӡеит,
Аҵхгьы мшаӡеит!..
Ҽаӡәы битәуп! Са сагхеит, са смыцхәуп,
Уи бхихит сара саԥхьа бгәы дынҭалан.
Издыруеит, о, издыруеит, уи бихәуп,
Ба ибымҳәаӡаргьы, игәасымҭои блакҭала.
Саргьы сыԥшуп! Ах, сеидру сыззыԥшу,
Амшқәа цоит, хәыҷҵас исылахәмаруа.
Са сашьҭоуп сыҩуа бажәа сгәы иҭашу,
Аҽыкәаша ухашҭып са санкәаруа!
Зны беигӡоит быччаԥшь, зны маҷӡак иаалашоит,
Уажәы-уажәы аԥша иарцәо алашареиԥш.
Абар, абар, абар саргьы исызшоит,
Сааихыккоит адәеиужь ду аккареиԥш…
Ҽаӡәы битәуп! о, издыруеит, агәра згоит,
Ус анцәа бынижьуазма ба бхала!
Аха сгәы иауам, ба бахь сагоит, сагоит,
Сеидру, сеидру, сзыхынҳәуоу лыԥхала?!
Сишь, ҟамчышьҭыбжьык саҳазшәа,
Ҳашҭа дҭалазшәа ҽуаҩ ҭҟьак.
Зегьы срылкааны сибазшәа,
Самхәаҽуандаз, сишь, гәыҭҟьак…
Аҵх егьагым, шьҭа исԥырҵуеит,
Ҽынла уи иблақәа аашап-шапп!..
Сгәы дсыцәҭыҵуеит, сгәы дсыцәҭыҵуеит,
Уи дсыцәцозар – џьеи исыршап!..
Сынбыдҵны сцазҭгьы игәамҭакәа бгәырҩа,
Сынҭыҵны сцазҭгьы шәашҭа ԥшӡа базныжьны,
Сгәы сартәомызт, сархынҳәуан дырҩагьх,
Адәы снықәлон сычҳарақәа аахыжьны.
Ба бсыцәшәеит, ибдыруан са сҟазшьа,
Аӡӷьы илеиуаз сналаԥалан сҽасҭон.
Баша ихимтит бабгьы иҳаԥшьа,
Уи агьамеи ба бҟазшьеи еицгәасҭон!..
Урҭ еиԥшын, узрыдҵуамызт зынӡа,
Ахааназ иухьымӡарц азы гәнаҳак.
Зегьы ирцәыҵәах, унеиларын маӡак,
Абыржәызаҵәык, ишәарҭамызт нас уаҳа…
Са сдырхынҳәуан, ба быблақәа гәыкӡа,
«Ас иаалырҟьан ҳанужьырцу, уабацо?!»
Ах, сыҷкәынра, сгәы иҭоу зегь сахьыгӡа,
Ах, сқәыԥшра, сабоугои нас сыԥхьацо?!
Сынбыдҵны сцазҭгьы игәамҭакәа бгәырҩа,
Баргьы саргьы иаҳцәыӡуаз саназхәыцлак,
Сгәы исыцәҭалоит срыхьҭашьуа аԥша-ҩа,
Аха сеиқәхоит, урҭ амшқәа санрыӡхыҵлак…
Ах, бысԥырҵ наҟ, са сызҭахым,
Ах, бысԥырҵ наҟ, са сызгәаламшәо.
Ҳа ҳаицәыӡхьеит, бара шьҭа сыбхым,
Са исыздыруам, уажәшьҭа бцәа иалашәо…
Амца ҳцәыцәеит. Зны ҳабылуан, еиқәын,
Зны ҳԥыр-ԥыруа ари ақалақь ҳалан.
Уажәшьҭа сбыцәтәымуп, ҳаицәыӡхьеит, бымқәын,
Уажәшьҭа иаҳзышьҭыхуам, ҳаҵамлап уи агәала.
Ах, бысԥырҵ наҟ, са сызҭахым,
Ашәҭ бӷьеиԥш, икаԥсеит сара сгәыӷрақәа.
Избоит бара уаҳа уажәшьҭа сыбхым,
Ҽаӡәы изыбгап уи быччаԥшьгьы нымхӡакәа…
Сыдгьыл хәыҷ, ужәлар ду, еиҩшоуп, еиҩшаӡоуп,
Сыдгьыл хәыҷ, ужәлар ду, амшын хәашь рыбжьоуп.
Гәыла еизааигәоуп, еилаҵәоуп, еишьцәоуп,
Ирҭахугь, ируагь, изызхәыцуагь еиԥшцәоуп…
Сыдгьыл хәыҷ, ужәлар ду акуан Аԥсынра,
Уеиҵыҵыр руазма, уҭарцалт атәра.
Ихҵәаз хыԥсаагәышьеит, рымч каԥсаӡеит,
Инхаз акгьы рылымшо, зынӡак иааԥсаӡеит.
Сыдгьыл хәыҷ, ужәлар ду еибаԥшааит еиҭа,
Зқьҩык ирылазаргь иҩашьом рлакҭа.
Амшын цәқәырԥа ҿырҭуеит: «Аԥсныҟа шәеиха,
Уброуп иахьыҟоу шәа шәуа, шәҭынха!..»
Шәгәырҩа хьанҭа иаҵаз амшын ду цәқәырԥеит,
Шәшьапы шьҭыбжьқәа згәалашәоз шәыдгьыл
шәабеит:
«Абраҟоуп дахьыҟоу шәашьа, шәа шәҭынха,
Шәдәықәла шьҭа аҩныҟа, Аԥсныҟа шәеиха!..»
Шәыхҵәагәышьеит, аамҭа иамуӡеит шәмыхҵәар,
Шәынхагәышьеит, уа шәахьнеизгьы шәымтәеит.
Шәыҿиагәышьеит, шәшьа иауазма нас шәмыҿиар,
Ишәҳәагәышьеит, – ҳаиҵагылт, ҳгәахәтәы наӡеит!
Ишәзыԥшгәышьоуп, шәа шәыԥсадгьыл абла ҭраа,
Иаҭахгәышьоуп,
шәабдуцәа рыдгьыл ахь шәхынҳәыр.
Ишыцәгьагәышьоугь,
шәарҭ шәышзахәаҵәҟьо шәаҳзаа,
Ихьанҭагәышьоуп, аха џьанаҭуп удгьылаҿ уԥсыр…
Мцак сыцроуп, уи сабылуеит аҿҿаҳәа,
Сзацәынхом.
Суҳәеит сыдгьыл ахьаақәа сызҿаҳәа ҳәа,
Иузҿаҳәом…
Уи аӷызбжьы аԥсыҵәҟьагьы даргылоит,
Уара иумаҳаит.
Уа ууаҩ дууп, уа уныхгыла-аахгылоит,
Ус иузҳаит…
Удгьыл ангәаҟуа улымҳақәа уџьгәозар,
Угәы мыԥшаарц,
Аӷа данжәыло уқәҵны наҟ уцозар,
Аӡәы уимԥшаарц…
Узқәаҭыԥгьы араҟа ишнымхо удыруаз,
Шьҭа иузауам.
Сыԥсадгьыл хәыҷ хәҵас иануазыруаз,
Укәашауан…
Ҳа ҳаԥсадгьыл ус Анцәа ишеит:
Иԥшӡазарц азыҳәан есқьынгьы,
Ишәарҭазарц азыҳәан иахьагьы,
Ҳаилаҵәаларц азыҳәан еиҳагьы,
Ҳа ҳзыхшаз убас азы ҳихшеит…
Уҷкәынра цазар, ицазар, ицазар,
Уҷкәынра цазар,
Уцәаныррақәа еиқәтәазар, еиқәтәазар, еиқәтәазар,
Уцәаныррақәа еиқәтәазар…
Кәицк аԥсы ҭазар, иҭазар, иҭазар,
Кәицк аԥсы ҭазар,
Мца хәыҷык уцразар, иуцразар, иуцразар,
Мца хәыҷык уцразар…
Аӡәы уналыхьӡазар, улыхьӡазар, улыхьӡазар.
Аӡәы уналыхьӡазар,
Дышссиру убазар, иубазар, иубазар,
Дышссиру убазар…
Укәицгьы еибакызар, еибакызар, еибакызар,
Укәицгьы еибакызааит.
Дыццышәны дагазар, дагазар, дагазар,
Дыццышәны дагазааит!
М. ).
Амцеиԥш исыцроуп уара уажәа,
Ахьаа еиԥш сарҳәацәоит…
Зны сыҟан уа узыҳәан сарӷьажәҩан,
Уажә субар ҳәаны ушәоит…
Уагеит ҽа цәқәырԥак уара иужәлаз,
Уаман ицеит.
Иуԥсахит адәҳәыԥш – уи аужәраз,
Ус иугәаԥхеит…
Иузеиӷьу мацараз уҽхәужәоит,
Ушьамх уҽаургоит.
Уҩызцәагь уреигӡом, урыжәлоит,
Иуаӷацәоушәа убоит!..
Аӡәызаҵәык дыҟоуп уа узыҳәан,
Уиаӡәк дузхару?!.
Зегьы-зегь ируҭоит ҽыԥныҳәа,
Ус узцару?
Амца еиԥш исыцроуп уара уажәа,
Аҿҿаҳәа сбылуа.
Уи лыбла абга ҭыҩреиԥш ихьшәашәоуп,
Иуеигәырӷьан иԥсуа…
Уи дыҳәҳәеит: «Иазхоуп, шәеинаала!»
Уи дыҳәҳәеит.
«Ак аҳәеит, ари ажәеинраала,
Ак аҳәеит!»
Аӡә деицәкьысит, аӡә дхырсысит,
Аӡә деимҳәеит.
Аӡәы ихьысит, аӡәы ихьымсит,
Аӡә ак имҳәеит.
Сышәзеилымкааит ҳәа уи ашшуазма,
Аԥсы аӡеит.
Ажәеинраала ус иԥшуазма,
Инықәԥраа ицеит!..
Ҳаи, абааԥс, шәызҿузеи,
Шьҭа иазхоит, шәаангыла.
Шәыԥсы қым-қымқәа зкузеи,
Дшәоуп нас, ԥхьагылак!..
Шьоук ҳҿаччоушәа иаҳԥыххылоит,
Шьоук мчыла ргәы иҭасуеит.
Аӷба амшын ианхыло,
Мчыла идырҭагәҭасуеит…
Виачеслав Ҷыҭанаа изкны
Ԥхыӡ дызбеит уи сҩыза. Дыццакуан,
Иааигәа снеирц сдәықәлеит, аха имуҵәҟьеит.
Уи дсымбеижьҭеи даара сизгәыкуан,
Уажә акәиц еиԥш, аарлаҵәҟьа даахәыҵҟьеит.
Ах, сыԥхыӡ, усымпыҵҵәраан уцаӡеит,
Исызгәакьаз сҩыза уаҳа дсаноумыжьит.
Мап, уи ԥхыӡӡам, аԥхыӡ са исымбаӡеит.
Сҩыза бзиа, сихьымӡарц уа сынижьит…
Саида Дел-ԥҳа илыхьӡынҩылоуп
Аҿҿаҳәа дбылуан са саҳәшьа,
Ҳаԥсадгьыл ду амца анацраз.
Уи дырны аӡӷьеиԥш ауаа ршьа,
Иԥсы еиқәлырхон ишьабауаз.
Шаҟантә уи ахы дацәцахьааз,
Амцаԥшьгьы далҵхьааз дбылны.
Шаҟантә лашьа иҟны днаӡахьааз,
Дхынҳәуан уи аԥсра дацәганы.
Уи лашәақәа лыцын, дрыхьчон,
Инарышьҭуамызт лааигәа аԥсра.
Уи лыжәлар шаиааиуаз лбон,
Лара лакәын иаԥшәымаз ара.
Агәы кыдшәазшәа амрагь лаҟәуан,
еимаҳауазшәа адгьыл ҵысуан.
Аха Саида дышзахәоз дцауан,
Аха Саида лҳәахьа налыгӡауан.
Илыдымхалт лыжәлар ршьа,
Дхырқәақәо илҳәомызт ауаз.
Аҿҿаҳәа дбылуан са саҳәшьа,
Ҳаԥсадгьыл ду амца анацраз…
есышьыбжьышьҭахь урҭ рыҳәҳәабжь гауан,
есышьыбжьышьҭахь еиҿыхон.
Арахь еицәнымхошәа ҳа иаҳдырбауан,
Ӡибнаҟа, наҟ рыгәқәа рыхон.
«Акыкахш» рыбжьарҵеит, еиҭах еиуацәоуп,
еиҭах рыԥсқәа еихәлалеит наӡаӡа.
ех, шәара ишәылам, ишәҩызам дынцәоуп,
Днықәҳан дыԥсуазаргь адәаӡа!..
Аԥсҭҳәа хәашьқәа сышҟа иааигәахоит,
Ирҭахуп урҭ сымрахаа рхәаҽырц.
Саргь сымариа рысҭом, сыҽсырххоит,
Ала-мала ирылшом сыршьаҽырц…
Аԥсҭҳәа хәашьқәа шәкарамхеи, шәмааԥсеи,
Шәаҵыҵ ажәҩан, мра хаак ҳамбари.
Амҩа ишәҭ даԥсазар, нас, аҵеи,
Адгьыл дуӡӡагь нас имыцқьахари…
Аха аԥсҭҳәақәа рыҽдырхәашьт еиҳагьы,
Ажәҩан еиҵәа хырҟьарц рҭаххеит.
Усс имкыкәа аурҭгьы, аԥшагьы,
Ҳара ҳауп иаԥшәымоу ҳәа рыҽдырххеит.
Аԥсҭҳәа хәашьқәа, сеидру ишәлахьынҵоу,
Ажәҩан шәаҵоуп, шәнеиуеит шәҳәазаны.
Ахланҵ иашьҭоу, ахылаӷьара иазцо,
Аӡәгьы иԥымлац ахаан ргәы разны…
Быбла сынҭаԥшызҭгьы,
Уи иаҳәоз сымдыруаз.
Бгәаҵа сынҭаххызҭгьы,
Исымбоз бзыруазыруаз…
Аха быбла сцәыбҵәахт,
Быгәгьы сҭабырԥшуазма?!
Сҽыжәлан сыҭҟьа сдәықәлахт,
нас сҽырҭынч стәауазма?!
Адунеи ду сакәшеит,
Ԥшеи фырҭыни срылсит.
Уаҩ дызқәымшәац сақәшәеит,
Уаҩ дызлымҵыц срылҵит…
Сааит, сыббома анысҳәа,
Убасҟан ба бгачамкит.
Ихьамҵӡоз аӡәы изыҳәа,
Блаҵәҟьа смеишт, сагьамкит!
Шьҭа сызҭыҵуам башҭа,
Бсымамкәан сабацо?!
ех, сара ақәашьда,
Схықәҵан ма сышԥацәо?..
Убасҟан ба баацәырҵит,
Аԥсҭҳәаш бхан касушәа.
Азныказ саазхәыцит,
Сараӡәк бысзыԥшушәа!
Сҽеиқәа ахәда бнықәкны,
Аԥырцәқәа рыла бҿасҳәеит.
Ахааназ быхьыӡ нықәны,
Бшысмыԥсахуа басҳәеит!
Ҿымҭӡакәа бсаҩсит, ажәакгьы бымҳәеит,
Ишсыхьыз сыздыуам, бгәы ԥшқа нсырхеит.
Сыгәжәажәо сынбыжьит, схы знысҟьара збом,
Сгәы-мыжда иаургьы, сшьапқәа срызгаӡом…
Ҿымҭӡакәа ибҳәаз убриаҟара ирацәоуп,
Аҵлеиԥш сшанхалеит, сгәыӷрақәа ҿҵәоуп.
Исымууаа ицазшәа анызба сыхәҭак,
Ҿымҭӡакәа исҳәеит, бара бҿымҭра аҭак!..
Шьҭа ҳажәит, шьҭа анкьеиԥш ҳазҽырбом,
Ҳгәы ахьнеиуа, ҳшьапқәа шьҭа ҳрызгом.
Амца аҿықәлом бӡамҩа ҭыҵәраауа,
Дахьцаз жәбазар?! Сбышьҭалом сҵаауа…
Шьҭа ҳажәит, урҭ ҳгәыӷрақәагь ҳаԥхеит,
Быҵк ҷыӷреиԥш, ҳаԥсҭазаарагьы хеит!
Аха иссиру, иҿымцәаауа акы нхеит,
Ҳанааидгыла, уи иаразнак ҳаарԥхеит!..
Шьҭа исыԥсыхәои сара, шьҭа исыԥсыхәои сара,
Шьҭа агәырҩа сагаӡап, сагаӡап.
Шьҭа бысцәыӡит бара, шьҭа иааигәоуп сыҿҳәара,
Шьҭа схы абазгои, агаӡа, агаӡа?!
Ашә нкыдҟьаны бцеит, ашә нкыдҟьаны бцеит,
Уи сгәаӷ зегь ахыбгеит уаха.
Бара убас бкәараҵеит, бара убас бкәараҵеит,
Ибыхьӡашагь дыбмоуит ҭынха!..
Шьҭа аҩныҵәҟьагь сакуам,
шьҭа адәыҵәҟьагь сакуам,
Дгьыли-жәҩани срыбжьоуп сеимдауа.
Ах, ақәа бааԥс хкәауам, ах, ақәа бааԥс хкәауам,
Бҩаршьҭрахь сагоит сыпҟауа!..
Шьҭа баасеигӡа бара, шьҭа баасеигӡа бара,
Шьҭа са сыда бышхәарҭам еилкаа.
Базыԥшы ақәа ахкәара, базыԥшы ашарккара,
Базыԥшы, базыԥшы, нас сыԥшаа!..
Ба быԥшӡоуп, быԥшӡацәоуп, ба быԥшӡоуп,
быԥшӡацәоуп,
Бара ззыҳәаны бшада аҭыԥҳа.
Са сгаӡоуп, сгаӡацәоуп, са сгаӡоуп, сгаӡацәоуп,
Сыҩуа сбышьҭалеит быхьӡ ансаҳа.
Шьҭа деилкаа ба бызтәхо,
шьҭа деилкаа ба бзыхәхо,
Шьҭа са шсакәым изгаҵәҟьеит агәра.
Ас сеиҭымны сынхо, ма ус быччаԥшь сызхо?!
Ах, сгәы еисуеит – акара-акара!
Уа фырџьанк аанкылан,
Лныҳәаҿа анысҳәа,
Ашьабысҭеиԥш дааҭгылан,
Ҿаалҭит: «Анцәиныс!» – ҳәа.
Шьҭа аашаанӡа ухәыцла,
Шьҭа агәырҩа узаиааиру?
Лӡырҩаш наҟ уӡхыҵлар,
Ԥанкахь ԥшьаала узааиру?!.
Сгәы иҭаз сҳәеит ҳәа сгәырӷьаҵәа,
Ацәа саалҵит шарԥазы.
Аха ак сцәиҵәахит Анцәа,
Исмырбакәа инижьт иара ихазы.
Шьҭа убригь сашьҭаз сыҿҟьаса,
Шьҭа ажәак сцәыӡны сызтәаӡом,
Саԥхьа ииаст аҷыҷмаса,
Аха Анцәа исимҭаз – сызгаӡом…
Уи дызшаз, дигәаԥхаҵәҟьан дишеит,
Уи дуаҩым, уи анцәаҵәҟьа дихшеит.
Уи дызтәхаз, амыш-шара изшеит,
Уи дзыԥхаз, нас игәыӷра хәашеит!
Сара знык ауп данызба, исызхеит,
нас иаразнак уи лышьҭа сырхеит.
Ах, дыстәымхар, дыстәымхар сҭахеит,
Уи дышәҭыцны дыскызар сҭаххеит!
Ла дысҿаччеит: «Убриак узырха!»
Анцәа ду, Анцәа ду, сеиқәырха.
Уаҳа сҭалом, инсыжьт лымӡырха,
Аха сызҭыҵуам уи лгәы-ԥшқа уаха!..
Уажәыгь бара быччаԥшь лашоит,
Уажәыгь сара сгәаҵа иҭаԥхоит.
Уажәыгь ба банызбо исызшоит,
Уажәык еиҳагьы бысгәаԥхоит…
Ишамам са схьаа хәарҭа,
Ибзиан ибдыруеит бхаҭа.
нас изури, исаҳәи уажәшьҭа,
Сҭаԥшыр сеилагозар блакҭа?!.
– Ара аиаша аныҟамла,
Аиаша нас иабаҟоу? –
Уара уцәажәоит гәыкала,
Иуҳәоит уа узыргәаҟуа.
Шьоук ҩналт дәныҟала,
Шьоук ахыбҵәҟьа хыршәеит.
Урҭ зцәажәом гәыкала,
Амц ргәы ахымшәеит…
Сгәы иҭоу зегьы сҳәаанӡа,
Сгәы иҭоу зегь сахьӡаанӡа,
Иаалырҟьан иааир суахҭа,
Аԥсцәаҳа сибаанӡа,
Аԥсцәаҳа сигаанӡа,
Аԥсцәаҳа дҭаԥшаанӡа слакҭа,
Ажәазаҵәык сашьҭан,
ех, сара қәашьда,
Издыруан гәаныла ишыԥшӡаз.
Исырхеит шысҳәоз ашьҭа,
Иҭамлагәышьеит сашҭа,
Исхәымхаз, ажәак исыцәцаз…
Акыр ҵуеит, уи ҳхьаақәа дрымбылуеижьҭеи,
Акыр ҵуеит, уи зегьы даҳхыԥан дцеижьҭеи,
Шәа шәаԥсуара уаҩ дазныҟәгом иҳәеижьҭеи,
Уи иламыс маҭәажәк еиԥш ирхеижьҭеи,
Акыр ҵуеит, уи ҳа ҳзы дҭахеижьҭеи…
Амшқәа цоит еишьҭала-еишьҭалан,
Избоит, саџьал ааигәахоит.
Инымҵәо гәыӷрак салан, салан,
Уажәшьҭак баша сыҽсырххоит.
руа иарбан саџьал злаҵәҟьоу,
Зынӡа издырырцгьы сҭахым.
Амшқәа ракәӡам зыгәра згаҵәҟьоу,
Сзыцәшәо сдунеи ауп, санахым...
Уи днаӡеит лшьапқәа ҵыркьакьан,
Илыгәӡит иқьышәқәа ҿгәыҳәааны.
Иаргьы ԥшьаала дмыццакӡакәан,
Дааигәыдиҳәҳәалеит дрыӷәӷәаны.
Изаҵәахуазма аҵх хьыҵәцара,
Иаразнак рымаӡа рцәыхтит.
Амза рцәыԥхашьо мацара,
жәҩанаҿ ахәшеиԥш иӡыҭит!
Шьыжь исԥылаз аӡӷаб дызҭыԥҳада?!
Лылаԥш схьыст, иаразнак сыԥсасит.
Мшәан исыхьзеи, ах, сара ҭынхада,
Изқәылаз ацҳаиԥш, сгәы ааҵыс-ҵысит...
Ицәаз амца ахәыҵышьшьаара ахәҭазма,
Машәыр аур алшоит еибакыр!
Аха сеидру, сгәаҵаҿ џьара дҭазма?!
Аха сеидру, дыԥшызҭгьы ларгьы акыр...
Шьыжь исԥылаз аӡӷаб слыргәаҭеиит,
Ас сҟамлеижьҭеи акрааҵуеит сԥыр-ԥыруа.
Амца лҿықәын, лааигәаҵәҟьа сымнеиит,
Амца лҿықәын, харантәи узбылуа...
Шьҭа саҟәыҵит ба бызхәыцра,
Шьҭа саҟәыҵит.
Шьҭа саҟәыҵит ба бахь «аӡхыҵра»,
Шьҭа сеиԥхьхәыцит.
Баргьы баҟәыҵыр, са сызхәыцра,
Баргьы баҟәыҵыр,
Баргьы баҟәыҵыр са сахь «аӡхыҵра»,
Баргьы беиԥхьхәыцыр…
Ҳгәырҩа ҳԥырҵыр, ҳхьаа ҳԥырҵыр,
Ҳқәыԥшра ҳԥырҵыр,
Цқьа ҳаиԥхьхәыцыр, цқьа ҳаиԥхьхәыцыр,
Акгьы ҳхымҵыр?!
Ба сбызхәыцуан усҟан, бымцашоура сҭан,
Зныкгьы уааиҳәа аҩныҟа, бзымҳәеит, ибыхәҭан.
Бааҵра саван сгәаҟуа, аҵх лашәқәа сыршон,
Сгәы камыжькәа Аҟәа, алаԥш сыхьнаршон.
Уиижьҭеи акырӡа ҵызшәа, аамҭа цазшәа ҳбоит,
Ҳарҭ зынӡа ҳажәызшәа, аарлаҳәа ҳҽырбоит.
Быччаԥшь ҭаауп, иҭааҵәҟьоуп, аха сҿанаҳәеит,
Быбжьгьы хаауп, ихааҵәҟьоуп, асыҭәҳәеиԥш
сҭанаҳәҳәеит.
Шьҭа сабацои џьымхеит, сыцҳа агәҭаҵәҟьа ԥҵәеит,
Саԥхьаҟа уаҩ днымхеит, сышьҭахьҟа зегь хҵәеит!
Ас сеиҭымны сықәхар, луазма, уи сылгеит,
Лакә-дунеи ссирк ҳшалаз аҵыхгьы ааимыггеит!..
Заҟа ҵуазеи, ба бсымбеижьҭеи,
Заҟа ҵуазеи?
Иҵуазеи, иҵуазеи, заҟа ҵуазеи, заҟа ҵуазеи?!
Заҟаҩ нҵәазеи, ҳа ҳаишьҭеижьҭеи,
рҵыхәтәа ԥҵәазеи?!
Инҵәазеи, инҵәазеи,
Заҟаҩ нҵәазеи, заҟаҩ нҵәазеи?!
Саргьы сажәызаап, саргьы сажәызаап,
Сгәы еиҵажәызаап,
Сымҵәыжәҩа ԥҵәазаап, сымҵәыжәҩа ԥҵәазаап,
Зынӡа иԥҵәазаап!
Баша исҟьазаап, баша исҟьазаап,
Аҳәынҵәа ҭнаҟьазаап!..
Ба бааԥшызаап, ба бааԥшызаап,
Ба бааԥшызаап.
Бгәы еилашызаап, бгәы еилашызаап,
Бгәы еилашызаап.
Заҟа ҵуазеи, заҟа ҵуазеи,
Ба быԥшижьҭеи?!
Заҟа ҵуазеи, заҟа ҵуазеи,
Бысҭахижьҭеи?!
Шьҭа сгәаҭеилап, сгәаҭеилап, сгәаҭеи,
Шьҭа сазхәыцлап, абри аӡӷаб лгәы иҭеи?!
Знык даасҿаччеит, нас днасыдҟьеит дыццакны,
Схьаҳәа-хьачеит, аха сгылоуп слызгәыкны.
Амза сазҵааит: «Уи аԥҳәызба шьҭа дхынҳәру,
Сгәи сыхшыҩи зегьы сыцәганы слырҳәру?!»
Иаасҿаԥхеит ауп, амзагь амаӡа ҵәахны: –
«Дугәаԥхеит ауп, нас улышьҭал уеиханы!»
Шьҭа сабацои, нас исашәҳәи, сызмаҭәеи,
Уи дансымам, уи дансыцым сызхәарҭеи?
Аҿы цырцыруа, аҟама шҭырхуеиш аҭыҳәҭеи,
Лгәы сҭылхру? Сгәаҭеилап, сгәаҭеи...
Аашаанӡа уи лхышәахь сыԥшуан,
Сгәыӷрақәа исарҳәон: «Иучҳароуп!»
Ашара адәы ианықәлоз сцауан, –
«Ԥсы зхоу аӡәгьы усгьы уимбароуп!»
Уи лажәақәа сыцын сахьцоз,
Уи лажәақәа убас рыгәразгароуп.
Ма сымҩа, ма сгәыӷра анынҵәоз: –
«Ԥсы зхоу аӡәгьы усгьы уимбароуп!»
Уа ақыҭақәа срылсит жәпакы,
Џьара гәаҟроуп, џьара инымҵәаӡо чароуп.
Исхьысыр ҟалозма блакы, –
«Ԥсы зхоу аӡәгьы усгьы уимбароуп!»
Аҽыҩ-ҷкәынцәа саҩыҟьҟьа ицеит,
Сгәы ҭыԥоит: «Урыхьӡароуп, урыхьӡароуп!»
Иансгәалашәа, уа сыԥсы згеит: –
«Ԥсы зхоу аӡәгьы усгьы уимбароуп!»
...Шьҭа сахәаҵәҟьом, башҭа сҭаххит,
Шьҭа ишсықәнаго сцәырҵны сҽырбароуп.
Ба ибышьҭаз сыриааит, исырхит,
Ԥсы зхоу зегьы бшызго дсырбароуп!
Цәгьа дгәыкуп, ҭыԥҳак,
Цәгьа дгәыкуп.
Амца скуп, уахак,
Амца скуп.
Шьҭа сызцом сҽыԥхьак,
Шьҭа сызцом.
Сгәы сартәом иахьак,
Сгәы сартәом.
Ара иҳәатәуп ажәак.
Ара иҳәатәуп.
Лара дбылтәуп зынӡак,
Лара дбылтәуп!
Ах, дысмоут ҭынхак.
Ах, дысмоут.
Лажәа лроут лҽыԥхьак,
Лажәа лроут.
Скәашар сҭахуп уажәшьҭак,
Скәашар сҭахуп.
Ара имыцхәуп лакҭак,
Ара имыцхәуп...
Амза ԥхоит уахак,
Амза ԥхоит.
Са дыстәхоит ҭыԥҳак,
Са дыстәхоит!
Ба бсымбакәа сцаӡом, ба бсымбакәа сцаӡом,
Ба бсымбакәа сцаӡом, сцаӡаҵәҟьом.
Ба бсымгакәа исуӡом, ба бсымгакәа исуӡом,
Ба бсымгакәа исуӡом, исуӡаҵәҟьом.
Шәлақәа сеишуеит уахак, шәлақәа сеишуеит уахак,
Шәлақәа сеишуеит уахак, иаасыцрыҵуам.
Уахь сызнеишам зынӡак, уахь сызнеишам зынӡак,
Уахь сызнеишам зынӡак, бхышә сызхыҵуам!
Уажәшьҭа амзагь ааԥсеит,
уажәшьҭа амзагь ааԥсеит,
Уажәшьҭа амзагь ааԥсеит, ажәҩан иаҵәахт.
Ах, са сымчқәагь каԥсеит, ах, са сымчқәагь каԥсеит,
Ах, са сымчқәагь каԥсеит, исымам ҭаҵәахк!
Шәбаҳча сыҵоуп сзаҵәха,
шәбаҳча сыҵоуп сзаҵәха,
Шәбаҳча сыҵоуп сзаҵәха. Схала сцәажәоит.
Шьҭа дысмоур ҭынха, шьҭа дысмоур ҭынха,
Шьҭа дысмоур ҭынха... Са сыгәжәажәоит...
Аҵәақәа леит иҿышәшәан,
аҳақәа леит иҿышәшәан,
Шьҭа зегь сгәы нарыхшәан, хыда сгәароуп...
Ԥшьаала скьаҿ насрышәшәан,
нас лхышә сныхшәан,
Сгәы иаҳәеит, – умшәан, шьҭа дугароуп!
Быбла сабароуп, сабароуп, сабароуп,
Быбла сабароуп.
Сымҩа сакароуп, сакароуп, сакароуп,
Сымҩа сакароуп.
Ба бҟынӡа снаӡароуп, снаӡароуп, снаӡароуп,
Ба бҟынӡа снаӡароуп.
Сыгәҭыхақәа сҳәароуп, исҳәароуп, исҳәароуп!
Сыгәҭыхақәа сҳәароуп.
Мапгьы бымкӡароуп, ибымкӡароуп, ибымкӡароуп,
Мапгьы бымкӡароуп.
Уаҟа зегь ԥшӡароуп, иԥшӡароуп, иԥшӡароуп,
Уаҟа зегь ԥшӡароуп!
Быбла сабароуп, сабароуп, сабароуп,
Быбла сабароуп.
Арԥысҵас сҽырбароуп, сҽырбароуп, сҽырбароуп,
Арԥысҵас сҽырбароуп!
Алаҳәақәа ҟыруеит, иҟыруеит, иҟыруеит,
Алаҳәақәа ҟыруеит иахьак.
Урҭ ак рдыруеит, ирдыруеит, ирдыруеит,
Урҭ ак еибырҳәоит рҽыԥхьак.
Изури, баша суазыруеит, суазыруеит,
Аӡә дыҟам ааигәа сзазҵаауа.
Алаҳәақәа ааҟәымҵӡакәа иҟыруеит, иҟыруеит,
Дарбану зцәа-зжьы рыԥшаауа?
Ахысыбжьқәа наҟ игәрымуеит, игәрымуеит,
Ҳаибашьцәа жәылауа ицоит.
Ашьхақәа ирхысуеит, аӡиасқәа ирыруеит,
егьрыгым ҳҳәааҿ инаӡоит.
Алаҳәақәа ааҟәымҵӡакәа иҟыруеит, иҟыруеит,
Игәырӷьауеит, мамзаргь игәааит.
Арацәа иаҩызоуп рымҵәыжәҩа цыр-цыруеит,
рыблақәа ааҭыхны инатәааит!
Аибашьра шеилго рныруеит, ирныруеит,
нас уаҳа ашьа каҭәаӡом.
Уиҵәҟьа рызхыгом, иҟыруеит, иҟыруеит,
Алаҳәа рыԥсыжәқәа рзырҭәӡом...
Арбаӷьқәа ҿырҭуеит, иҿырҭуеит, иҿырҭуеит,
Арбаӷьқәа ҿырҭуеит уахак.
Арбаӷьқәа исырҭоит, исырҭоит, исырҭоит,
Арбаӷьқәа исырҭоит гәырҩак…
Ԥшӡала ишарыма, ишарыма, ишарыма,
Ԥшӡала ишарыма иахьа?
Схәыцрақәа срыма, срыма, срыма,
Срыманы идәықәлоит ҩаԥхьа.
Ишылашьцо инхома, инхома, инхома,
Ишылашьцо инхома уаха?
Арбаӷьқәа шәома, ишәома, ишәома,
Уаҳа дҟамларҳәа ҭынха?..
Сгәы ҭыԥа-ҭыԥоит, сгәы ҭыԥа-ҭыԥоит,
Сгәы ҭыԥа-ҭыԥоит зынӡа.
Сызҵысуаз сахыԥоит, сызҵысуаз сахыԥоит,
Адунеи сананхала сзаҵәӡа…
Издыруада еимыггозар,
издыруада еимыггозар,
Издыруада еимыггозар аабап.
Аҵх лашә иагозар, иагозар, иагозар,
Ҳхьаақәагьы наҟ инкабап…
Арбаӷьқәа ҿырҭуеит, иҿырҭуеит, иҿырҭуеит,
Арбаӷьқәа имшар ҳәаны ишәоит.
Аҵх аҿы хыртуеит, ихыртуеит, ихыртуеит,
Ҭацаҵас амшгьы лашоит!..
Ус ала-мала сыԥсӡом,
Акәаш мҿеиԥш, кыраамҭа сбыллароуп.
Са сҭыԥ сузахыгом, сҵысӡом,
Згәы еиҭаԥаз зегь сывсны ицалароуп…
Саԥшәымаз ҳәа соуҳәар, исуӡом,
Сшаԥшәымоу сараӡәк сынхалароуп.
Амахә ҩеиԥш, мап, сыҿӷьырӡом,
Сара аурылагьы жәҩан ҵсыԥссалароуп!..
Ус ала-мала сыԥсӡом,
Зехьынџьара сдацқәа сҳалароуп.
Са салаӷьеит сыдгьыл, сузшьӡом,
Сызцәымӷу зегь рызқәа абалароуп…
Ажәҩангьы иахашҭыр, адгьылгьы иахашҭыр,
Амшынгьы ҿнамҭыр зынӡа.
Уаҳа акгьы ҳашьҭам, уаҳа акгьы ҳашьҭам,
Адунеи зегьы еиҟароушәа ишәыԥхьаӡа.
Аха ҳшьа ҳамыртәозар, ҳшьа ҳамыртәозар,
Ҳдақәа ирҭалар ҳбылны.
Уи зегь абозар, уи зегь абозар,
Ҳдәылган ҳагозар ҳаҩны…
Усҟан иубарҭоуп, усҟан иубарҭоуп,
Усҟан ибылгьом акәтаӷь.
Ахааназгьы ишәарҭоуп, ахааназгьы ишәарҭоуп,
Шәарҭара аныҟам арахь!..
Схьаақәеи сгәалақәеи еизыкәкәан,
Сгәы иҭатәоуп.
Избагәышьоит, шьҭа иазкуам,
Ихьанҭацәоуп…
Адгьыл сыҵарцалоит урҭ,
Исыгәоит наҟ:
«Узацәцашам уажәшьҭа аурҭ,
Уара гәаҟ!..»
«Са сыӡрыжәуп, ишәаҳау,
Зегь сынԥоит.
Агәырҩақәа зегь иреиҳау
Сацәынхоит…»
Аха иааиуеит имыццакӡо,
Ашәшьыреиԥш, ҭынч,
Зегь рыхәҭаа назыгӡо,
Исылыршәшәо сымч...
Аҵых аарла иааимыггоит,
Ишәаҳашт шьыжьы…
Аҵла анкаҳауагь игоит,
Знык абжьы…
Анцәа ду ҳа ҳамҩа ҳаирбахьеит,
Ус ҳцалап.
Гәырҩа ӷәӷәак ҳахигеит, ҳиршәахьеит,
Иҳачҳалап…
Мышк ииз, мышкызны дыхәжәауеит,
Мҩак дануп.
жәлар рус-ԥшьа ахәымпал еиԥш дархәауеит,
Уи разҟуп…
Ҳаи, сыԥсындаз,
Ҳирԥхашьаҵәҟьеит,
Ҳаи, сыԥсындаз!
Ҳаи, сыԥсымҭаз,
Сыла иабазеи,
Ҳаи, сыԥсымҭаз…
Иарбан хымҭаз,
Са сызцәымцац,
Иарбан хымҭаз…
Симгауазиз,
Уи аԥсцәаҳажә
Сиҭахындаз…
Ала ҭынч еиԥш, аҵх абжьы гаӡом уаха,
Са сгәалақәа сеимҿырыжәжәоит, сеимырхха.
Схьаақәа аҟәых еиԥш, зымҩа икажьны сызцаӡом,
Аҵх сшагәылоу, амш ицәырнаго збаӡом…
Анцәа ҳацәыхьча, иҳаумырдырын ҳа иаҳзыԥшу,
Ҳаҩызагәышьоуп ахчныза итҟәацрашәа ишу.
Зшьа амцаԥшь алоу, иамыргыло-иамыртәо,
Дыцәқәырԥалароуп, ашәарҭа анааигәахо изынԥо…
АЦҲАқәА ШәрЫқәЛА …
Ашьхыҵә ангыло еиԥш, шәгылеит шәара,
Уаҳа «шәзыртәоз» уаҩ дҟамлеит.
Амшын шәхыхәхәала шәцеит шәышцара,
Шәанӡхыҵгьы, уаҟа шәаанхеит…
Усҟан аурҭ шәышьҭнахт, ҵабыргуп,
Усҟан шәымцаргьы шәыршьуан.
Аха иахьа ишыжәбо шәымҩақәа аартуп,
Усҟан шәышцоз еиԥш, шәаауам…
Уаҳа ҽа харак ыҟам ара,
Уаҳа ҽа харак ԥшаатәым.
Шәыдгьыл иазычҳауам уаҟа шәтәара,
Ара иҭдырҭәаауазар атәым…
Ацҳақәа шәрықәла, урҭ рацәаӡоуп,
Ишиашоу шәыԥсадгьыл иазцоит.
Шәабацәа рыдгьыл иахьа иааигәаӡоуп,
Заанаҵ идәықәлаз – днаӡоит!..
Макьана қьаԥҭала иҭәуп Аԥсынра,
Макьана уи аҵеицәа ирзыԥшуп.
Ахааназ иацәыргеит ҳаҷкәынцәа аԥсра,
Урҭ ршьацқьа макьана икашуп..
Ашьхыҵә ангыло еиԥш, шәгылеит шәара,
Уаҳа «шәзыртәоз» уаҩ дҟамлеит.
Шәышьхымзаҭра араҟа иаанхеит – Аԥсынра,
Шәара уаҟа махәыкаҿ шәкақәхеит…
Быччаԥшь ашҳам шаҵаз сымбаӡеит,
Ӡмыжьҵас уи сынӡаалан – сагаӡеит.
Шьҭа уаангыл ҳәа сазҳәоз дҟамлаӡеит,
Ба бзакәыҵәҟьаз цәырбымгеит, ибӡеит…
Уажә бааигәа анеира – ахықә еиԥш сацәшәауеит,
Былаԥш схьымсырц сныҵашәкәа сцауеит.
Уаҳа бара бзыҳәан сгәы мгәыкит,
Бажәақәа зегь ҭысцан – иасыркит!..
Бамеигӡан акгьы, бамеигӡан акгьы,
Бамеигӡан акгьы, сара сзыҳәан.
Бымнеиӡан уаҵәгьы, бымнеиӡан уаҵәгьы,
Бымнеиӡан уаҵәгьы, багьысмыҳәан.
Са сгәы зегьы шьуп, са сгәы зегьы шьуп,
Са сгәы зегьы шьуп, ибзахома?
Уи ажәҩангьы шәшьуп, уи амрагь хәашьуп,
Ахааназ акыр сазрыԥхома?!
Бамеигӡан акгьы, бамеигӡан акгьы,
Бамеигӡан акгьы, сыбҭахызар.
Бымнеин сыҩнгьы, бымнеин сыҩнгьы,
Бнеит ҳәа сыббома, сахымзар?!
Даҽакума, даҽакума,
Даҽакума сызрыԥхо.
Дысхаркума, дысхаркума,
Дысхаркума сызгәаԥхо?!
Сылҭахума, сылҭахума,
Сылҭахума, сылжьауоу?
Са дысхәума, са дысхәума,
Са дысхәума, дсыцәцауоу?!
Схәыцра срыма, схәыцра срыма,
Схәыцра срыма ицаӡоит.
Зны сарыӷьоуп, зны сарымоуп,
Зныхгьы сгәыӷрақәа нҵәаӡоит…
Даҽаӡәума, даҽаӡәума,
Даҽаӡәума сызрыԥхо?
Дцәацәашьума, дцәацәашьума,
Дысхаркума сызгәаԥхо?!
Дысԥырҵит сааныжьны исамҳәакәа ажәак,
Исызҭода џьымхеит сажәақәа рҭак.
Лара даакәаԥ-кәаԥын дцеит дышцара,
Даҽа сааҭк шагыз адәыӷба ахынҳәра…
Сгәы мыжда, исаҳәи, суман узааи?
«Бара сыбҭахӡами?!» ҳәа иаразнак узҵааи?
Уи дкаԥа-чаԥо дышдәықәлаз убон,
Ла лахь снамгаӡакәа усыхан сугон…
егьаурым, егьаурым нас, ҳанаалап ҳзықәшәаз,
Илзаҳҭахуи аӡӷаб, иац аарлаҳәа ихшәаз!
Дхынҳәыроуп ашәарыцаҩ амра зыцәҭашәаз,
Илаԥшгьы аҟәигоит, знык ажьа ишәаз!..
Дызхылҵыз дынцәома, дынцәома, дынцәома,
Дызхылҵыз дынцәома?
Макьана дхәыҷцәома, дхәыҷцәома, дхәыҷцәома,
Макьана дхәыҷцәома?!
Дзеилаҳауа ҵәома, ҵәома, ҵәома,
Дзеилаҳауа ҵәома?
Уажәшьҭа илцәынҵәома, инҵәома, инҵәома,
Уажәшьҭа илцәынҵәома?!
Сдәықәлар исзаагома, исзаагома, исзаагома,
Сдәықәлар исзаагома?
Ла лтәеиԥш ихаахома, ихаахома, ихаахома,
Ла лтәеиԥш ихаахома?!
Счақала исрыссома, исрыссома, исрыссома,
Счақала исрыссома?
Акакала илфома, илфома, илфома.
Акакала илфома?!
Урҭ маҷцәоуп лҳәома, илҳәома, илҳәома,
Урҭ маҷцәоуп лҳәома?
Лнацәала илыԥхьаӡома, илыԥхьаӡома,
илыԥхьаӡома,
Лнацәала илыԥхьаӡома?!
Лгәы ԥшқа нсырхома, инсырхома, инсырхома,
Лгәы ԥшқа нсырхома?
Ма лҵәеиԥш сылгәаԥхома, сылгәаԥхома,
сылгәаԥхома,
Ма лҵәеиԥш сылгәаԥхома?!
Бара бтәашьа зынӡа сҿанаҳәеит,
Бара бцашьаз ажәакгьы сымҳәеит.
Сарыхьҭашьызшәа, аарла сеимҳәеит,
Аха гәаныла, ишсылшоз сыҳәҳәеит!..
Бара урҭқәа зынӡа ибымбаӡеит,
Бара бҿынӡа схьаа мнаӡаӡеит.
Бара быччаԥшь ҭаршәны ибҵәахӡеит,
Аха бгәаҿы аҽаӡаанӡа сахьӡеит!..
Уи дниаҟьеит,
Амацәыс еиԥш,
Дҵыс-ҵысуа.
Анаџьалбеит,
насыԥ имоуп,
Лара «дзысуа!»
Исыздырӡом, мшәан, лареи сареи иҳабжьоу,
Уи ауха данысԥырҵуаз цас сылжьоу?..
Исыздырӡом…
Уаҳа исырзом уи лажәақәа са сгәы иҭоу,
Иласу ыҟоуп, иҟоуп даарагьы ихьанҭоу,
Уаҳа исырзом…
Уи дсаԥыҟьеит, ишыбжьҟьо еиԥш аиҩхаа аурҭ,
«Урыцыз, – лҳәеит, – уахгьы ҽынгьы уара урҭ!»
Уи дсаԥыҟьеит.
Сгәы сымҟьеит, арахь исҳәогьы сҿашәом,
Амрагь хыҵҵәҟьеит, аха ирласны иҭашәом,
Сгәы сымҟьеит…
Исыздырӡом, шьҭа лареи сареи ҳаиқәшәоу,
Ҳабзиабара аҭәарҭа илԥаз жьаҵас ишәоу?!
Исыздырӡом…
Са срызрырӡом уажәшьҭа аӡхыҽҽақәа еимгәҳәо,
Аха дысшаҭом уи улԥырҵроуп ҳәаҵәҟьа зҳәо,
Уи дысцәыӡӡом…
Бхынҳәы, бхынҳәы, бхынҳәы,
Ишауа бымбаӡои асырҳәы?
Ианбҿаҳәы, ианбҿаҳәы, ианбҿаҳәы,
Ибааӡоит быхцәырҳәы, быхцәырҳәы.
Аха уаҳа дымхьаԥшит лара,
Иахьада илымбацшәа асоура.
Сахьгылоу изуеит са лоура,
Машәыр дук ҟалазшәа убра…
Асцыреиԥш дыхәмаруа, дыхәмар,
Дықәԥақәсуа, дықәԥақәсуа дсыцәцар.
Иаразнак ахҵысҭа дныхшәар,
Сызхара сылҿаԥшаанӡа дсыцәшәар?..
Ардәынак ҿықә-ҿықәит дабан: –
«Анцәахша дахьцәырҵыз абан!»
Адунеи ду ҳалалрыла иҭәуп,
Избанзар уи аԥшӡа дыстәуп!
Снаӡапишь, снаӡапишь ла лҟны,
Дызбапишь, дысҳәапишь разҟны.
Дызгапишь, дызгапишь дӡаны,
Илхасырԥапишь уи скьаҿ деикәарҳәны!
Дкәаԥ-кәаԥуеит,
дкәаԥ-кәаԥуеит, дкәаԥ-кәаԥ,
Дардәыноу, дархьыноу џьушьап!
Аԥсык ауп, ла лҟынӡа снаӡап,
Лыхцә цырақәа срыҭәҳәо исырбап!..
Аҵх ахықәҵан имыԥсӡацт,
Ишыгәаҭеиуа ахьаақәа ԥшшоит.
Агәҭыха уаҳа имнаӡаӡацт,
Ицәырнагаанӡа амш иацәшоит…
Ауаҩ иеиԥш, аҵхгьы аԥынҵа шьоит,
Ианымацәысуа, иандыдуа.
Ҳашьха харзаақәа ирҷаԥшьоит,
Ус иангәаҟуа, ианӷызуа…
Гәырҩак самоуп сеимрыххо,
Хьаақәак сышьҭоуп иҿҟьаса.
Сеидру, сеидру, санрыхәхо,
Иансыхьӡо аӷа игәрыԥса…
…Сааиуеит хьаала сыҭәны,
Иҵуеит даараӡа такәы.
Исзымҳәац гәҭыхак, иҳәатәны,
Ахеиԥш иалахеит са сгәы…
Ажәҩан снаҵаԥшуеит сышшәо,
Уахьтә еҵәаџьаа лбааԥшуеит.
Дарбан зиеҵәахә ҭашәо,
Зҵаарак сгәаҵа иааҭашуеит.
Уаҩ изымдырӡо маӡоуп,
жәҩан ҳхакнаҳауп иҭууа.
Аеҵә зҿырымҭуа убриазоуп,
Уахьтә иандәықәло икаууа…
Сагозаргь сагааит, сагозаргь сагааит,
Изжәуеит абри аԥаҭхь ду ҭарцәны!
Сылбозаргь сылбааит, сылбозаргь сылбааит,
Сшьапқәаҵәҟьа сырзымго сашьны!..
Илҳәозаргь илҳәааит, илҳәозаргь илҳәааит, –
«Илшоз изымдырт, агәаҟ!»
Диҳәозаргь диҳәааит, диҳәозаргь диҳәааит,
Дызҭаху дысԥыригааит наҟ..
Иԥхозаргь иԥхааит, иԥхозаргь иԥхааит,
Амра са сзыҳәа ихааӡам.
Сҭахозаргь сҭахааит, сҭахозаргь сҭахааит,
Адунеи сызҭаху уаҩ данӡам…
Дыҳәҳәозаргь дыҳәҳәааит,
дыҳәҳәозаргь
дыҳәҳәааит,
Акәукәу, акәукәу, сан.
еизозаргь еизааит, еизозаргь еизааит, –
«Уи алабжыш иқәышәҭәо даԥсам…»
Сагозаргь сагааит, сагозаргь сагааит,
Изжәуеит абри аԥаҭхь ду ҭарцәны!
Сылбозаргь сылбааит, сылбозаргь сылбааит,
Сшьапқәа ак ахаҵк ак цауаны!..
Ус сыбмыргәаҟын, ус сыбмыргәаҟын,
Ус сыбмыргәаҟын уажәшьҭа.
Бхьаа сыбмырбакәан, бгәырҩа сыбмырбакәан,
Ирччала мчыла блакҭа!..
Смахәарқәа ҵыркәакәан, сшьахәарқәа ҵыркәакәан,
Сыла бмырчакәан сцаӡом.
Бызхара бымфакәан, сызхара сымфакәан,
Ашҭа иахьықәу иӡыҭӡом!
Аҭаҷкәым самыргакәа, аҭаҷкәым самыргакәа,
Исылсыртә хәыҷык сыбӷаҷы!
Буҭреиԥш «быскәакәар», буҭреиԥш «быскәакәар»,
Иалаӡам бқьышә анбырчы!..
Ашәыб мцакәа, ашәыб мцакәа,
Аҵлақәагь ԥшуп еиқәышьшьы.
рымаӡа мӡакәа, рымаӡа мӡакәа,
еибырҳәалап нас, уаҵә шьыжьы…
Сшыбылуа мбакәан, сшыбылуа мбакәан,
Усҵәҟьа ибмырцәгьан блакҭа.
Анкьа зны сдагәан, анкьа зны сдагәан,
Аха слымҳа акаҩшәом уажәшьҭа!..
Ианбатәиу, ҳамра ԥхоижьҭеи,
Ианбатәиу, ианбатәиу?
Ианбатәиу бысгәаԥхоижьҭеи,
Ианбатәиу, ианбатәиу?!
Ианбатәиу иаҳрыххоижьҭеи,
Ианбатәиу, ианбатәиу?
Былаԥш ԥагьа сҭанархоижьҭеи,
Ианбатәиу, ианбатәиу?!
Ҳаӡбахә ныҵакны ирҳәоижьҭеи,
Ианбатәиу, ианбатәиу?
Ҳагәқәа шеизырхо рбоижьҭеи,
Ианбатәиу, ианбатәиу?
Гәыӷрак сыцуп ба бызбеижьҭеи,
Ианбатәиу, ианбатәиу?
Сычҳара аӷәрақәа ԥыҵәҵәеижьҭеи,
Уаҩы издыруам уи закәтәиу?!
Цәыргашьа амам, закә маӡозеи,
Иахьатәиу, ма иацтәиу?
Ҳҩыџьагь асҵәҟьа ҳарҳәацәоижьҭеи,
Ианбатәиу, ианбатәиу?
Шьҭа узлакҿыҵри акҿаҩра!
Аҷыхь иауҵәҟьоит алоура,
Аха иазымгәаӷьт асоура!
«Аҳы, иазхоит шәара шәызҿқәо!» –
Аӡын дәықәлеит игәагәо,
Фырџьанк икыроуп ахьҭа иаго!
– Ҳгәырҩа ҳашьҭахьҟа иаанхо,
Ҳаԥхьаҟа амра ҳазкаԥхо,
Ԥыҭҩык зыргәырӷьаша ҳҭынхо…
– Ҳхьаақәа ҳрылгеит, ирыссоуп,
жәытә хаёпыцҵас икаԥсоуп,
Агәыӷра бзиагь кыр иаԥсоуп!..
– Ҳаџьал наҟ ихарахо,
Зынӡа иахашҭуа ҳахьынхо.
Ԥшәымас иҟоу – уаҩрахо!..
Иаҳҳәоз, иаауаз зегь акны,
Ҳазегь ҳамчқәа еизрыкәкәаны,
Ҳфырџьанқәа аажәит иҭрыкәкәаны!
…Шьҭа узлакҿыҵри акҿаҩра,
Шьҭа узлаҟәыҵри ак аҩра,
еимаҩны иаҿупеи асоура!..
Аҵыхгьы ахаҳәеиԥш иҭынчуп уахак,
Аҵых ҿнаҭӡом.
Ажәҩан ду иҳауҭарц ҳуҳәоит лыԥхак,
нас ҳгәырҩаӡом...
Ҳааит ҳара абранӡа аӡӷьы еиҩрыҽҽаны,
Ахьҭагь ҳакӡом.
Ҳхьаақәа анузгәаҭа, нас уи аҽны,
Ахаангьы ҳаԥсӡом...
Ҳадгьыл ҳаҟәыҭхан ҳаизымгацт аӡәгьы,
Дацҵас ҳаӷроуп.
Ҳшьа ахьықәҭәам нышәнапк ыҟам џьаргьы,
Иаҳҿагылаз дҭархоуп...
Аҵлеиԥш ҳахжәоуп, аха иаҳхылҵт аҟата,
Аҩеира иаҿуп.
Ҳхьаақәа хьанҭоуп, ҳара ҳусԥшьа, ҳҟәада,
Ҳаилымшәо ҳакуп...
Згәы цаз иоуп, зынасыԥ цаз, аҳаҳаи,
Гәкажьра ҟаҳҵом.
Ҳа ҳашьхақәа зыршанхаз ахьӡ ду ҳмырҳаи,
Уи лакәҵас инҵәом...
Аҵыхгьы ахаҳәеиԥш иҭынчуп уаха,
Аҵых ҿнаҭӡом.
Иааҟәымҵӡакәа агьежьра иаҿу адырдха
Ҳанымҵыр, ҳаԥсӡом...
Ацҳа агәҭа ҳааихьеит ҳара,
Иҳаҵҩрны ицоит аӡы агәгәаҳәа.
Шьоук ааҟәымҵӡакәа иаҿуп аҿыҭра: –
«Ишәмышьҭын, абаа, наҟ иҭашәырбга ҳәа!»
Акаӡӷы бааԥс ҳаҿоуп, ҳаӷеиҭа,
Уналҟьеит, ма убаҩҷа рбома?!
Шьоук ааҟәымҵӡо ирыцәҳауеит ҳаԥсаҭа: –
«Абанҭ арыцҳақәа, убранӡа изнаӡома?!»
Ахыкәалааиԥш ҳаргоит ҽыҭҟьақәак,
Ианузнымкыла, уԥыххааса ушьҭарҵоит...
Шьоукы иҳашьҭарҵоит ҳарҭ лапҟьақәак: –
«Абарҭ аԥхьа ианҩеи, амитә ҭарҵоит!..»
Иаҳҳәеит, ҳара ажәак анҳәатәха,
Уи алҟьан ахаҳәеиԥш иҭалеит?
Иаҿагылт, ирмышьҭырц шьоук хагәха: –
«Урҭ арыцҳақәа, раҵәцахә хаҳҭәалеит!..»
Ҳарҭ ҳашьхақәа ҳрықәуп, ҳузшьӡом,
Ҳарҭ ҳарҩашқәа ҳрыцуп, ҳаҭрысуеит.
Цәгьала иҳашьҭоу рыгәрыԥса наӡаӡом,
Ахџыџ еиԥш, иахьгылоу ҳнархысуеит!..
АԤСҬҲәАқәА...
Зыԥсадгьыл иаҟәыгоу игәеиԥш иҵаӷоуп,
Иахьа ажәҩан икыду аԥсҭҳәақәа.
Иабацо, иабацо, урҭ рымҩа хароуп,
Иҟоумашь жәҩан ҽыҭк гәарымҭацкәа..
Иӷәӷәоума анаџьалбеит, урҭ ршьамхы,
Аԥша ахы иҭарԥаны иагарымашь?
Ҭыԥкаҿ иаангыларгьы, знык ианшьахы,
рыԥсадгьылахь нас изцарымашь?..
Ажәҩан иахьаҵоу, иааҟәымҵӡакәа еикәшоит,
Асҵәҟьа гәаҭеишьа убахьоума?
Изкыдымлаз аҟанҷ еиԥш, рымчқәа ршоит,
рҭыԥқәарҿ мышкызны изнаӡома?
Атәым дгьыл ахьаа иацәцарц рҭаху,
Ма ажәҩан убасҵәҟьа ирызҭынчу?
Зны иԥсҭҳәақәоушәа, зны иуасаху,
Ирҟәадны ишьҭарҵазшәа иахькыду…
Издыруада урҭ рлахьынҵа иахьархо.
Издыруада хьаас ирымоу.
Зыԥсадгьыл иаҟәыгоу игәеиԥш ианҵаӷо,
Арыӷьарахь изыхынҳәру иарымоу?..
Ах, слаԥықәшәа, ах, слаԥықәшәа, ах, слаԥықәшәа,
Ишԥадыри, ишԥадыри, сылаԥш шлықәшәоз.
Амҩа дықәшәа, дықәшәа, дықәшәа, амҩа дықәшәа,
Ԥҳәаҟәа ҿыцшәа, кыла-кыла, сыгәҭыха шхылшәоз!...
Ах, санлықәшәа, ах, санлықәшәа, ах, санлықәшәа,
Сгәы иҭаз сзымҳәо сыбз аҟәаҟәа уа изыԥҵәозеи?!
Ах, слаԥықәшәа, ах, слаԥықәшәа, ах, слаԥықәшәа,
насыԥ хәыҷык, ма ацәаара зсумырбозеи?!
Сыҟоу, сыҟаму сара,
Адунеи саларсу асал еиԥш?..
Зынӡа иааигәомашь сыҿҳәара,
Сиеҵә кыдшәан хланҵы изҭалеи?..
Уи са снаҵаххны исызкуам,
Сымч абақәхо, заа иҿшәазар…
Уаҳа аӡә илаԥшгьы хнакуам,
Инасыԥуп, шәгәы иҭашәазар…
Ашьа шаауеиԥш, иҿыцу ахәра,
Иаҿыхьхьы.
Амза ашәахәақәа, аԥсҭҳәа ирылԥхоит,
Адәахьы…
Асду еиԥш ишьҭоуп, агәырҩа рацәа,
Шьамхахьы.
Аха илсны, ажәлар неиуеит,
Аԥсрахьы…
«Ах, дзакәызиз, ах, дзакәызиз,
Ах, ахьы!..»
Аҵых иалыхәхәоит ргәынқьбжьы,
Иаҿыхьхьы…
– Агәырӷьаха анҳаӡаз сынтәоуп,
Икыдаҳҵап маҷк ҳаԥсаҭа!
– Аха амшын агәырҩеиԥш иҭатәоуп,
Аччаԥшь ахашҭт алакҭа...
– Иеиқәхаз ҳреигәырӷьо ҳтәоуп,
Даҿазкыз ҳаӷабааԥс ахҭа!..
– Аха ашьхақәа ирхажьу ԥҭоуп,
Макьанагь ихырымтыц рлакҭа...
– Ишԥааури, ҳгәырӷьар ҳахәҭоуп,
Ҳҭамгылт ишыжәбо атәра...
– Ихынаау аҵлеиԥш ишьҭоуп,
Аха адацқәа еиқәдырхоит Аԥсынра!..
Уи дкәаԥ-кәаԥ, кәаԥ-кәаԥ, кәаԥ-кәаԥуа,
Уи дкәаԥ-кәаԥуа дцоит.
Уара шәишәиҵас уҽыргәаԥуа,
Умҵәыжәҩақәа ашҭа рԥсооит!
Угәы ҭаԥ-ҭаԥ, иҭаԥ-ҭаԥ, ҭаԥ-ҭаԥуа,
Аҭра иазымкуа иԥжәоит!
Уара уҟьаԥ-чаԥ, ҟьаԥ-чаԥ, ҟьаԥ-чаԥуа,
Аарла ажәак уҿшәоит!
еиҭа уҽыргәаԥ-ҽыргәаԥ, ҽыргәаԥуа,
Ашәымҭаз уааихыккоит.
Иахьа илсырбап, илсырбап, илсырбап ҳәа,
Башаӡа укакоит!
Шьҭа иҳәа, иҳәа, узыргәамҵуа,
Уажәақәа уцәынҵәоит.
Уи дкәаԥ-кәаԥ, кәаԥ-кәаԥ, кәаԥ-кәаԥуа,
Уи дкәаԥ-кәаԥуа дцоит!
Мшәан, иуцәызгеи, мшәан, иуцәызгеи, мшәан,
иуцәызгеи,
Ухшыҩ уахызгеи, ухшыҩ уахызгеи, ухшыҩ уахызгеи?
Џьарак уеизызгеит, џьарак уеизызгеит, џьарак
уеизызгеит,
Лымҩа уанызгеит, лымҩа уанызгеит, лымҩа
уанызгеит,
Угәы уцәҭызгеит, угәы уцәҭызгеит, уаҳа иуцәызгеи?!
Аӡы узырзгеи, аӡы узырзгеи, аӡы узырзгеи,
Узымҩахызгеи, узымҩахызгеи, узымҩахызгеи?!
Уа ухәаҽуанеи, уа ухәаҽуанеи, уа ухәаҽуанеи,
Уа уԥсуанеи, уа уԥсуанеи, уа уԥсуанеи?!
нас узҭызгеи, нас узҭызгеи, нас узҭызгеи?!
Мшәан, иуцәызгеи, мшәан, иуцәызгеи, мшәан,
иуцәызгеи,
Ухшыҩ уахызгеи, ухшыҩ уахызгеи, ухшыҩ уахызгеи?
наҟ улԥырзгеит, наҟ улԥырзгеит, наҟ улԥырзгеит,
Лыӡӷьы урзгеит, лыӡӷьы урзгеит, лыӡӷьы урзгеит,
Уаҳа илцәызгеи, илцәызгеи, илцәызгеи, уаҳа
илцәызгеи?!
Ашықәс ҿыц, ас ҿыцеиԥш, ҳнылагылеит,
Шәышәырак амам, уи макьана ицқьоуп.
Дасу иусқәа наигӡароуп, ҳнархагылеит,
Ҳа ҳархьымӡар, урҭ ҟазҵода, ус ишьҭоуп…
Зыԥсы цқьоу роуп, раԥхьатәи асы зышьҭа анызҵо,
Урҭ роуп ахааназ араҟа зыхьӡ нхо.
Амҩа рышәҭ, шәырԥырҵ, ашәак аԥызҵо,
Урҭ рылаԥш хаауп, ас ԥыҭрак еиқәзырхо…
Изыхныҳәам аҵәцақәа реиԥш, срыхәаԥшуеит
сышықәсқәа,
Ирацәоума, имаҷума, ирықәхарушь сымч?..
Сыԥсҭазаара схызымгеит иӷәӷәаҵәҟьангьы
сықәымскәа,
Сара сзыҳәан тәаха ҟамлаҵәҟьацызт ҭынч…
…Изыхныҳәоу аҵәцақәа реиԥш, исхызгахьоу
сышықәсқәа,
Ҩынҩажәижәаба егьрыгым, «изжәит» инҭрыкәкәа.
Ҽа-ԥыҭрак сызнеир, иаасылсҵәыҟьартә сықәымскәа,
Иҟалап сиеҵәа аансыжьыргьы иԥхаларц игәыкуа…
Аҽшьапышьҭыбжь еиԥш,
сымшқәа рыбжьы саҳауеит,
Иниаҟьҟьа ицоит.
Макьаназ иурақәоуп, урҭ рҳауеит,
Урҭ кәараҵоит!..
рҽышькыл сзангылар, нас сызургои,
Сҟамчыхәа сҟьарын.
Сышзахәо сымцози, ара сышәзырбои,
Ҳашҭа сыҭҟьарын…
…Урҭ сымшқәа иреиӷьыз сцәыбналеит ирҳан,
Ҽаӡәы инеигоит иаԥцо.
Аҽ зҽеимаа зыҵҟьаз еиԥш, мышқәак са исзынхан,
Ихырсысуа ауп ишцо.
Аиаша ҳаракуп, иагьхароуп,
Уанӡа унаӡарцаз узҳароуп.
Макьана ҳазҿу ҽрыххароуп,
Харантәи уи абла ҳҭаԥшлароуп.
Шәҩык ҳахьтә, дызнеир аӡәы,
Уантәи мраҵас дыԥхалароуп.
Дахалашт, дахыҵышт аҵәы,
Аха ииаша камыжькәа игалароуп…
Амш иагәылсхит агәаӷь,
Шьҭа иласҵароуп ашықәсан.
Сышҟа шәаасыԥхьоит, арахь,
Уаҳа жәлакгьы кашәмыԥсан!..
Сашҭа шәҭала сызҭаху,
Ижәбозар сеидру, сшәыхәошәа.
Ҳалалс ишәоуааит изҿаҵахәу
Сгәыӷра кнышәх – џьынџьыхәоушәа!..
Шоурак сҭаршәуп, са сбылуеит,
Уажәшьҭа сшалҵшагь здыруадаз…
Уи даасԥылар амца скуеит,
Са сыда схьаақәа зныруада?..
Сахәом сажәа араӡара,
Уи дысԥылартә ҿасҭароуп.
…Шьҭа саҟәыҵит аҽӡара,
Шьҭа аӡӷьыҵәҟьа сҽасҭароуп!..
Ус сыштәаз, баасгәалашәеит бара,
Сгәаҵа иҭаз, иаҟәымҵуаз са сбылра.
Зны исҭахын ҳаицызарц есымша,
Сылаԥш бхын иансырхәла, иансырша,
Бара ибызгәамҭеит уаҳа сышбылуаз,
Ба ибызҭамҭәеит ҵәыцак сызгауаз!..
Са сзышьҭаз, сыздырӡом иахьагьы,
Аха сыштәаз, быгәхьаазгеит еиҳагьы.
Амца шсыҵаз гәамҭакәа саауан,
Сыԥсы зласҵаз, сбышьҭан, сбызҵаауан.
Уажәшьҭа издыруеит сабиц, сызмыртәо,
Сцәа ианыруеит, сычҳара анхытто…
…Ус сыштәаз, бысгәалашәеит бара,
Уажәшьҭа исаҭәоу, ҷкәынҵас абылра?!
Аха исылшоу исыдҟьан ркацара,
Сыӡбахә зыршо рылҵра, рыцәцара?..
Шаҟа ибеиԥшуи амра анҭашәо,
Уи ашәахәа-хцәыҟаԥшьқәа рышәшәо!..
Ашьыжь иасуаз аԥша хьшәашәа,
Слымҳа ҿнахуан.
Сгәы змырҭынчуаз сгәыла лашәа,
еиҭах игахуан!..
Уи иахьада са исмаҳацшәа,
Сеилагахуан.
Ах, исзылуҵәҟьеит ахацшәа,
Уи сылԥахуан!..
Уаҳа схьаақәа сыдмырххацшәа,
Ус сынхахуан.
Уаҳа шәа хаак смаҳаӡацшәа,
Уи сыхнахуан…
Ашьыжь иасуаз аԥша хьшәашәа,
Слымҳа ҿнахуан.
Сеиқәнархарцаз сгәыла лашәа,
Уахь сыхәнахуан!..
Шәлаԥина ҷыӷә-ҷыӷәуеит, иҷыӷә-ҷыӷәуеит,
иҷыӷә-ҷыӷәуеит.
Шәлаԥина ҷыӷә-ҷыӷәуеит.
Уаҩ днанашьҭрым ҳәа бгәыӷуеит, бгәыӷуеит,
бгәыӷуеит,
Уаҩ днанашьҭрым ҳәа бгәыӷуеит…
«Уцар уагьрызхом, урӷәыхуеит, урӷәыхуеит,
Иудыруаз, урӷәыхуеит!..»
Иаҟәыҵуам са сгәы, сакыхуеит, сакыхуеит,
Иаҟәыҵуам, сакыхуеит…
Шәлаԥина шҷыӷә-ҷыӷәуаз, ишҷыӷә-ҷыӷәуаз,
ишҷыӷә-ҷыӷәуаз,
Ҽа лакгьы арҷыӷә-ҷыӷәит!
Скәакәылах шанырхуаз, ишанырхуаз, ишанырхуаз,
Уажәшьҭа сақәдыргәыӷит!..
Шәгәашәахь сыԥшыхуеит, сыԥшыхуеит,
сыԥшыхуеит.
Шәгәашәахь сыԥшыхуеит.
Амаӷыш анулало еиԥш, шәлаԥина абжьы сыхьуеит.
Исыхьуеит, исыхьуеит!..
Бымгәырҩан сҳәеит, бымгәырҩан, бымгәырҩан,
Ашәҭ ибысҭаз бмырҩан, ибмырҩан.
Ҽаӡә иччаԥшь бгәыԥшқа хнаҩан, ихнаҩан,
Ԥсҭҳәаҵас быблақәа ирҭаиан, ирҭаиан!..
Са санаацәырҵ зегь еимбӷьыжәаан ицаӡеит,
Излааз рымҩа ианахыԥраа рымбаӡеит!..
Ҳаи, аубџьырқәа, ркәакәылах ҭанҵәаӡеит.
рыуа-ршәаџь ҳәа аӡә даанымхакәа инҵәаӡеит!..
Бымгәырҩан сҳәеит, бымгәырҩан, бымгәырҩан.
Ибышьҭаз зегьы аҭәа башеиԥш икаиан,
наҟ сагьрылгеит, урҭ рҭыԥқәа насырхиан,
Шәыҵәҩанқәа ирыхшьуп, уаҟа рхыбаҩқәа рхаҩан,
Ибымгәырҩан шьҭа, ибымгәырҩан, ибымгәырҩан!..
Ҿымҭӡакәа дцәажәон уи ауха,
Илҳәоз ак саҩшәозма ма!
«Исзеилкаауам, шьҭаҵәҟьа узыԥшуҳәа,
Ауаа рыжәпара салганы сга!..»
Сгәы мыжда ҳәҳәон акәу-кәуҳәа: –
«Мышкызны узҿу уахьнархәуеит!
Аӡӷаб деимдом сызҭаху ҳәа,
Уа уда зегь блала илырхуеит!..»
Ҿымҭӡакәа ицәырзгеит ауха,
Ҿымҭӡакәа илҳәоз рҭак.
Исызҭодаз прозала рҩыха,
жәеинраалала иласҳәеит рыхәҭак!..
Сгәы дҭаӡамкәа, схы дҭаӡамкәа,
Сылзыԥшӡамкәа дцәырҵит.
Адгьыл самкуа, ажәҩан самкуа,
Сгәысҽанӡамкәа дысԥырҵит…
Шьҭа сбыллароуп, шьҭа сҷыҷлароуп,
Шьҭа сыццышәхан сцароуп.
Шьҭа исырхәлароуп, шьҭа исыршароуп,
Харантә сылбартә сыԥхароуп!
Амза кыдԥаа, аеҵә кыдԥаа,
Днаԥшны дааԥшаанӡа иаазгароуп.
Схы сахықәаа, лара сылхықәаа,
Уи лыда сышхәарҭам сҳәароуп!..
Сгәы сызхәыцуам, схы сызхәыцуам,
Са сзықәшәаз закәыҵәҟьои?!
Зынӡа сыԥшқамзаргь, митәгьы схыҵуам,
Макьана сымца хәыҵҟьоит!..
Аҩеиԥш, сышны сеиқәтәеит,
Сышны сеиқәтәеит.
Дырҩегьх, гәырҩак схатәеит,
Гәырҩак схатәеит…
Ицеит, са сымшқәа цеит,
Са сымшқәа цеит.
Инҵәеит, са сусқәа нҵәеит,
Са сусқәа нҵәеит.
Сзышьҭаз, сҳәахьа мнаӡеит,
Сҳәахьа мнаӡеит.
Сызҭаз, сдунеи ҭшәахеит,
Сдунеи ҭшәахеит…
Иазхоуп, уажәшьҭа сааԥсеит,
Уажәшьҭа сааԥсеит.
Срыххоуп, са сымч каԥсеит,
Са сымч каԥсеит.
Аҩеиԥш, сышны сеиқәтәеит,
Сышны сеиқәтәеит.
Са сԥеиԥш цәашьҵас сарҭәеит,
Цәашьҵас сарҭәеит…
Сгәы ҭыԥа-ҭыԥеит, сгәы ҭыԥа-ҭыԥеит,
Исзааигәахоит мчык иԥшаӷьны.
Сызҵысуаз сахыԥеит, сызҵысуаз сахыԥеит,
Сызҵысуаз сахыԥт игәаӷьны!..
Аҵлақәа исарҳәеит, аҵлақәа исарҳәеит,
Аҵлақәа исарҳәеит, – бымшәан!
Иахьыбҭаху бца рҳәеит, иахьыбҭаху бца рҳәеит,
рымахәқәа сыхцәеиԥш идрышәшәан!..
«Ус сышәмырхаган, ус сышәмырхаган,
Ус сышәмырхаган сара!
Ус сышәԥырхаган, ус сышәԥырхаган,
Смыцхәыҵәҟьаны сшәымоума ара!..»
Аҵлақәа ччоушәа, аҵлақәа ччоушәа,
Аҵлақәа ччоушәа ҟарҵон.
Иаҭаххаргьы срыхьчоушәа, иаҭаххаргьы
срыхьчоушәа,
Иаҭаххаргьы срыхьчоушәа сыржьон!..
Ԥаса схәыҷымзи, ԥаса схәыҷымзи,
Ԥаса схәыҷымзи сара.
Урҭ рыбӷьқәа хчымзи, урҭ рыбӷьқәа хчымзи.
еидыҳәҳәалан схы ианаҵаз ара?..
Сгәы ҭыԥа-ҭыԥоит, сгәы ҭыԥа-ҭыԥоит,
Сгәы ҭыԥа-ҭыԥоит иахьак.
Аҵлақәа рымахәқәа ирхыԥоит, ирхыԥоит,
Иааныжьны ирцәыбналоит быӷьқәак!..
Иӡбан, иӡбан, слыԥсахырц ӡбан,
Иӡбан, иӡбан, иӡбаҵәҟьан.
Избан, избан, уи сзылгәаӷь збан,
Избан, избан, сараҵәҟьа?!
Иган, иган, уи лымҩа ган,
Иган, иган, ҽаӡә ишҟа.
Дхәымган, дхәымган, зынӡа дхәымган,
Уи сҩыза, сымҩа ԥызҟаз…
Илбон, илбон, илбон, илбон,
Илбон сгәырҩа шысхыҵәоз.
Илгон, илгон, илгон, илгон,
Илгон уи сымца иҿыцәоз…
Аман, аман, ислырҳәарц аман,
Аман слырҳәарц дысԥырҟьан,
Иӡбан, иӡбан, слыԥсахырц ӡбан,
Иӡбан, иӡбан, аҽныҵәҟьа…
Изурызеи, сыбла хкит,
Сыбла хкит.
Исымбаӡакәа амца скит,
Амца скит.
Асду еиԥш, лыччаԥшь сҭанакит,
Сҭанакит.
Уаҳа хьаас ҽаӡә дсымкит,
Ҽаӡә дсымкит.
Аха исзамуит, мап лкит,
Мап лкит...
Ҳаи, егьсықәымзаап, саапкит,
Са саапкит!
...еиқәтәагәышьеит шьҭа сҳаиҭ-қәиҭ,
Шьҭа сҳаиҭ-қәиҭ.
Ас еиԥш лыччаԥшь сыцәӡыҭит,
Исыцәӡыҭит!..
Арасаҭрахь ҳанцауаз, арасаҭрахь ҳанцауаз,
Арасаҭрахь ҳанцауаз, ҳанцауаз,
Сара иџьасшьеит бзызҵаауаз, сара иџьасшьеит
бзызҵаауаз,
Сара иџьасшьеит бзызҵаауаз, бзызҵаауаз!..
Бара быблақәа ахьыԥшуаз, бара быблақәа
ахьыԥшуаз,
Бара быблақәа ахьыԥшуаз, иахьыԥшуаз..
Ирызгәамҭоушәа сгәы ишуаз, ирызгәамҭоушәа
сгәы ишуаз...
Ирызгәамҭоушәа сгәы ишуаз, сгәы ишуаз...
раԥхьа ицәырҵыз базҵаауан, раԥхьа ицәырҵыз
базҵаауан,
раԥхьа ицәырҵыз базҵаауан, иџьашьо...
нас аҭакгьы быԥшаауан, нас аҭакгьы быԥшаауан,
нас еиҭабҳәон араса шҟәыншьо!..
Зны срасазар сҭаххон, зны срасазар сҭаххон.
Зны срасазар сҭаххон, сбыҟәшәаларц.
Убас сыссазарц сгәаԥхон, убас сыссазарц
сгәаԥхон,
Бџьыба сҭалан схьар-хьаруа сцаларц!..
Убригь сахыббааит бара, убригь сахыббааит бара,
нас ибԥыхьашәеит уаҟа ахәаԥса?
Беиҭахықәааит убра, беиҭахықәааит убра,
Быԥсы шалоу иҟәазу абҳәаса!
Зны срасазарц сҭаххон, зны сыбҳәазарц сҭаххон,
Зны стамазарц сҭаххон, сыбгәаԥхарц...
Аҵла сҿазарц сҭаххон, нас убрантә сеилыԥхон,
Бышсыҵаԥшуа игьежьларц быблахаҵ!..
Лыччаԥшь сылҭеит маӡала,
Слымҳа иҭалҳәеит, «исцәумырӡын!»
Шьҭа уааҟәымҵӡакәа ихьчала,
Ашәи-ҭышәи шьҭа уаԥырымҵын!..
Сгәы исызҭамҵеит игәаӷьны,
нас сабацои, аӡәы исцәылгар!
Арахь исзырхынҳәуам сахьхәны,
Аҩеиԥш исылсит, аха исхымгар?!
Шьҭа уааҟәымҵкәа угәырҩала,
Сеидру, сеидру, са сызқәыӡыз?..
Иансылҭоз лыччаԥшь маӡала,
Иақәшаҭаҳзу лқәышәқәа изқәыҵыз?!
Уи лыҵкы-ԥшӡа шәыр-шәыруеит, уи лыҵкы-ԥшӡа
шәыр-шәыруеит,
Ҷкәынак лышҟа дкәыр-кәыруеит, ҷкәынак лышҟа
дкәыр-кәыруеит!..
Лангьы лҷын-хәыҷ тыр-тыруеит, лангьы лҷын-хәыҷ
тыр-тыруеит,
Саргьы сыла ԥыр-ԥыруеит, саргьы сыла
ԥыр-ԥыруеит…
Заацәа идәықәлазар лҳәацәа, заацәа идәықәлазар
лҳәацәа,
Ҳаи, сылшьит сара рацәа, ҳаи, сылшьит сара рацәа!
Дысхылаԥшп, дсымазар анцәа, дысхылаԥшп,
дсымазар анцәа,
Ах, илықәызкда знацәа, ах, илықәызкда знацәа!
Сгәы ҭаӡыӡауеит аҭра, сгәы ҭаӡыӡауеит аҭра,
Уажәшьҭа дҭысхьеит лхәыҷра, уажәшьҭа сҭысхьеит
схәыҷра.
Сылаԥш амцаԥшь лнаркуеит, сылаԥш амцаԥшь
лнаркуеит,
Сыгәҭыха шәҭҵас илыркәыкәуеит,
сыгәҭыха шәҭҵас илыркәыкәуеит…
Уи лыҵкы-ԥшӡа зшәыр-шәыруеи, уи лыҵкы-ԥшӡа
зшәыр-шәыруеи?!
Ҷкәынак лышҟа дызкәыр-кәыруеи,
ҷкәынак лышҟа
дызкәыр-кәыруеи?!
Лангьы лҷын-хәыҷ зтыр-тыруеи, лангьы лҷын-хәыҷ
зтыр-тыруеи?!
Саргьы сыла зԥыр-ԥыруеи, саргьы сыла
зԥыр-ԥыруеи?!
Сылаԥш дныҵашәеит убра,
Дыццакуан, аҽызеиԥш дкәарны.
Ах, дызтәыда, мшәан, лара,
Слықәиҭындаз, сҳәеит сыхәмарны!
Акыр-кырҳәа ла дыччеит,
Сахьгылаз исҳәоз зегь лаҳазшәа.
Сылаԥш хызкуаз ак сҿаҷҷеит,
Лыччаԥшь хьтәеимхәыцны илцәыԥҵәазшәа!..
...Ак сшьара сықәнаҟьеит сара,
Ашәымҭаз ак мцаны исыцралеит.
Икылкәраан ишҭало еиԥш, ажьа аҭәаҭра,
Ишызбоз лыччаԥшь сгәы исыцәҭалеит!..
Са сыгәҭыха сзымҳәеит,
Сгәы иҭахеит.
Уажәшьҭа хьааи ҽыԥныҳәеи,
рацәахеит...
Урҭ ируазма, исықәлеит,
Сыдрыххеит.
Срызгәамҭеит, сҩызеи сықәлеи,
еилахахеит...
Сара схала сыҟазшәа,
Саанхеит.
Уаҳа ҩыза дсымамшәа,
Иаӷахеит...
Са сыгәҭыха сзымҳәеит,
Сгәы иҭахеит.
Уажәшьҭа уца, умԥшын ҳәа,
Аӡә деихеит...
Сзызгәыкуаз шәахәацкгьы,
Шьҭа имыԥхеит.
Икәарны ицоз мархәацкгьы,
Харахеит...
Уажәшьҭа сԥеиԥш азыԥшыха,
Цәгьахеит...
Ас ҵәыԥсеиԥш сыгәҭыха,
Хьанҭахеит...
Уи иажәа иалнадон акры,
Уи иажәа иахыԥомызт зны баша.
Аха знык уи аницәыбры,
Игылт, инаимԥааны изҳәаша!..
Уажәыгь игәнигоит уи иара,
Ихьаан ицуп, зынӡа дызгаша...
Шьҭа иулшом ажәа арыххара,
Шьҭа утәа, ушыбзиоу, бзиа збаша!.
Иеиҿаижьуан уи дааҟәымҵкәа,
Аӡәгьы днымхеит, иԥҽит рыхқәа!
Аха аҵыхәтәан цқьа дымхәыцкәа,
Зынӡа иԥижәацәеит рыгәқәа!..
Уидызусҭаҵәҟьаз ицәгәарҭеит,
Ак аанмыжькәа иҭыдрыттеит!
нас ируазма, рыԥсы дарҭеит,
Илгеит, ршьа кәапеила иртеит!..
Исҳәарц исҭахыз рацәан,
Аха исзымҳәаз рацәахеит.
Сажәа аимхәыц еиԥш иԥҵәан,
Уаҳа сзымцо сҭанархеит...
Шьҭа изыгәнызгари сызҿыз,
Иазхоуп, исҳәаша сҳәахьеит.
Сиԥырхагам саӷәра зкыз,
Саргь аҽгылеиԥш сааԥсахьеит...
Уи дысзеилымкааит сара,
Зны дҩушәа, зны дӡушәа.
Шьҭа саҟәыҵт ирыҽхәара,
нас дсызгәааҵәҟьеит дхәыҷушәа!..
Стәаны срызхәыцуан ҳамҭакы,
Ҳабацәа зыцәшәоз акакәын; –
Узшьлакгьы уашьааит хкык,
Аха аҩеилаҭәа, ҳаҭыр рзақәмызт!..
Ҳарҭ ҳажәларуп, ҳарҭ ҳрацәоуп,
Ԥхьаӡашьа ҳамам, адунеи ҳабжоуп...
Злыԥха ҳацу, уи дынцәоуп,
Ҳамҩа иахҟьазгьы, мчы ӷәӷәак дабжьоит...
Ҳарҭ ҳаилаҵәоуп, ҳарҭ ҳаӷәӷәоуп,
Ҳарҭ ҳаҩызоуп зынӡа ашьанҵа.
Ҳарҭ ҳазцәымӷу, ицәымӷу ихоуп,
Иаџьал цәгьоуп, абри анизхамҵа!..
Иҵӡозеи урҭ ԥшуеижьҭеи итәанхалан,
Илатәоуп ашьац ишьаҽу.
Ҿысҭит ахәы ҳарак сынхалан: –
«Шьҭа иазшәырхароуп шәызҿу!..»
Ираҩшәеит са исҳәаз рмаҳакәа,
рҽырԥагьашәа ма идыдмырҳаит...
Аха ашьҭахь ажәакгьы мҳәаӡакәа,
Илырцаз шәарахҵас ирҳаит!..
рҽарҭеит аӡиас каз-казра,
Иабанӡарго, уи изарҳәазом...
«Иабашәҭахыз џьым аҽырҟәазра,
Аӡиасҵәҟьа шәхысны изцаӡом?!.
наҟ ашьхарахь адыд гәыр-гәыруеит,
Икыдхаҽоит нас ақәаршҩы.
Аҭра иҭыҵуеит, аӡиас, издыруеит,
Шәаԥырҵ, уи шәыннажьуам уаҩы!..»
Са исҳәаз зынӡа идыдмырҳаҵәҟьеит,
Ҳа иаҳиааиуа дабаҟоу ҳәа иштәаз,
Уа аӡыхәашь анлеиуаз иагаҵәҟьеит,
Иазымныҟәаз ҳаҭырла, ианыцқьаз...
Аҵыс аҭра инхыԥраан,
Ишцо еиԥш, ишцо еиԥш...
Ма аҵла ду инықәԥраан,
Амҵәыжәҩа шаҟьо еиԥш...
Бцеит ҳгәы бынҭыԥраан,
Махәы ҳаракык бнықәтәеит..,
Бан лылабжыш нцәыҵкәраан,
Лшьамх бырлашшәа инықәҭәеит...
Аурҭ рхыст иҟәыбаны,
Аҵлақәа гәырҩоит.
Игылам мчкәарак рыманы,
рымахәқәа рыцәҩоит....
Ҳаргьы иаҳхысхьеит ҳҟәыбаны,
Ҳаргьы цәгьа ҳаилшьаауп.
Аха мчы ӷәӷәак ҳгәаҭаны,
Ҳархынҳәт, шьҭа ҳаԥшаауп...
Аҽыр-ҽырҳәа илеиуеит уаха ақәа,
Зегь акоуп ҳариааиуеит ҳгәырҩақәа...
Ҳа иаҳгәалашәоит амза ашәахәақәа,
Аџьықәреи ҟаԥшьеиԥш, ирныԥсалауан ҳнапқәа!..
Аҽыр-ҽырҳәа илеиуеит уаха ақәа,
Иҭыԥсаауеит уажәы-уажәы ҳа ҳагәқәа...
Аҩар рхыҵәеит, архақәа, адәқәа,
Былабжыш шахыҵәо еиԥш, быбла агәқәа!..
Аҽыр-ҽырҳәа илеилааит уаха ақәа.
Иаҳҳәараны ҳаҟаӡам, ухкәа!..
Азхараҵәҟьа иарбааӡар быхцәқәа,
Срыцны сҭалоит быкәа рыцәқәырԥақәа!..
Сылжьеит, сылжьеит, уаха сылжьеит,
Уаха сылжьеит.
Ақәа хыжьжьеит, ақәа хыжьжьеит,
Ақәа хыжьжьеит.
Дмыбжьеит, дмыбжьеит, зынӡак дмыбжьеит,
Зынӡак дмыбжьеит.
Слырџьеит, слырџьеит, еиҭах слырџьеит,
еиҭах слырџьеит!..
Дымтәеит, дымтәеит, џьарак дымтәеит,
Џьарак дымтәеит.
Слырҭәеит, слырҭәеит, шшаҵас слырҭәеит,
Шшаҵас слырҭәеит!..
Сылфеит, сылфеит, абааԥс сылфеит,
Абааԥс сылфеит.
Ихлырффеит, ихлырффеит, лыхцәы хлырффеит,
Лыхцәы хлырффеит.
Лыҵкгьы лыркьаҿт, илыркьаҿт, илыркьаҿт,
Лыҵкгьы лыркьаҿт.
Дзеиԥшу – ақәашҭ, ақәашҭ, ақәашҭ,
Дзеиԥшу – ақәашҭ!..
о, слыхәом, мап, о, слыхәом, мап,
о, слыхәом, мап.
Даҽаӡә дысҳәап, даҽаӡә дысҳәап,
Даҽаӡә дысҳәап!..
Мчык сыцрыхоит сахьцалак,
Саџьал шааигәахаз сырдыруа.
ргәы салсрушь саныԥслак,
Сҩызцәа, сықәлацәа, сыздыруа?..
рыбла рхаччоит сызбалак,
Изыргәырӷьо сеидру, ирныруа.
Са сызгәаҟуеи сахьцалак.
Изхышхыҵәои аӡы сзыруа?..
Зны иблахкыган сахьыԥшлак,
Срыхлафаауан сыбз цҳафыруа!
Ԥыҭрак срылҵны санцалак,
Стәон срыхьҵәыуауа, суазыруа...
Мышкызны шәыблақәа аныхтлак,
Шәнеип сыҩны, шәеилауазыруа.
Сгәырҩа зхьаау, изыртытлак,
Сыԥсра шзаау зегьы идырдыруа...
...Мчык сыцрыҵуам сахьцалак,
Маӷҵас иааҟәымҵӡакәа исыцрыхоит...
Иҟалап мышкызны саныԥслак,
Иснамҭаргьы цқьа аԥсыха!..
еиҭах рхы иҩахеит, еиҭах,
еиҭах ак рыӡбоит изгара...
Ҳҭынчушәа ҳаҟан сынтәах,
Иаагоушәа ҳаҿын урҭ рыгәра...
...Иаҿгәышьоуп урҭ ҳаҵла аԥҟара,
Иалгеит абар иҵҩааны.
Аха сеидру, ишкаҳауа ара,
Имлеинда аҟата еилшьааны...
Аӡәы дишьҭам, аӡә дибом,
Иара ихада.
Ирӡит ишьҭа, рыгәра игом.
Ҳаи, ҭынхада!
Арахь ихалаҵәҟьагь дзынхом,
Ахлаҳәада.
Иара изыҳәан мрагьы ԥхом,
Аха дызбада?..
Дызтәу уаҩ шәыҟазар, шәааих,
Шьҭа шәмыԥшыроуп.
Дымиргьы ауан. Аха даних,
Дызтәу дижыроуп!..
Уи дкәашон лшьапқәа хтны,
Дԥыр-ԥыруа.
Лыҵкы хәмаруан лшьамх аҟны,
Ишәыр-шәыруа.
Аҩы зҽазҭаз шьоук лзыԥшуан,
Ибыр-быруа.
рыбжьқәа аарла иуаҳауан,
Иҵыс-ҵысуа.
Данбагьыхшәеи, иацы дхәыҷын,
Дкәыр-кәыруа.
Ах, ишԥалҭахыз аҷын,
Итыр-тыруа!..
Лыблақәа ацыԥхьқәа рҭыԥхоит,
Ибыл-былуа,
Иашьыз шьоук лыӡбахә дрыххоит,
Игыр-гыруа...
нас ҭаҷкәымқәакгьы ҟьатәхеит,
Адық-сық!
Уаҩ дамыргыло ицәгьахеит.
рыҳақь-ԥсықь!
Сгәы сыцәҭыԥоит, уахак иауӡом,
Адыԥ-дыԥ.
Аҩныҟа мчыла исызкацом,
Сынасыԥ!..
Ҳаамҭа рацәоушәа ҳбауеит,
Ҳаԥхьаҟа ишьҭаҵәҟьошәа ҳгәыӷуеит.
Зных, уи агәырҩа ҳагауеит,
Изықәҳарӡри ҳәа зныхгьы ҳаԥшыхуеит...
Шьоук амра хааӡа ирзыԥхауеит,
Шьоук рынасыԥ наҟ ианԥхьарыло.
Ҳаамҭа иҳазнымхыз нхауеит,
Анышьеиԥш ҳара ҳанҵааҟәрыло...
Урҭ хәыҷы-хәыҷла инаскьоит,
ржәытә гәырҩақәа наҟ иԥхьацо.
Иуҭахӡамкәа убжьы уцәыҭҟьоит, –
«Ижәыӡбазеи, мшәан, шәабацо?!»
Шьҭа уазхәыцла уа утәаны,
рылахь зеиқәу, ирҳәо иаҵоу.
Згәырҩа зхысыз ирҭәаны,
Урҭ шәаргәындақәоу, ифырхацәоу?!
Уи иуаҩра уаҳа дазгом,
Иқәгәыӷыз, башоуп, дыхҵәеит.
Уи ихада аӡәгьы дишьҭам, дибом,
Аӡы цқьеиԥш, уи иламыс нҵәеит...
Избан нас, дзыниеи, ҵабыргны,
Иҿагылазеи убас иӷәӷәаӡоу?
Днанагартә уи ахҭаҟны,
Аҟәыхеиԥш имгаҵәҟьартә дахьцо?..
Шьҭа хәыцрашәк сеимаркуеит сара,
Шьҭа алаапк реиԥш исышьҭоуп, сырфоит.
Уи, аҿышәҭаҿ даннеиҵәҟьа аԥсра,
Иламыс шицымцо збоит...
Хәыҷык дааччеит ауп, уи хәыҷык,
Хәыҷык, хәыҷык.
Хәыҷык дааскьеит ауп, уи хәыҷык,
Хәыҷык, хәыҷык!..
Хәыҷык сышлеит ауп, са хәыҷык,
Хәыҷык, хәыҷык.
Хәыҷык сажәхьеит ауп, са хәыҷык,
Хәыҷык, хәыҷык!..
Хәыҷык сынхеит ауп, са хәыҷык,
Хәыҷык, хәыҷык.
Хәыҷык деиқәхеит ауп, уи хәыҷык,
Хәыҷык, хәыҷык!..
Хәыҷык иазхеит шьҭа, хәыҷык,
Хәыҷык, хәыҷык.
Ԥхьаҟа сеихеит шьҭа, аҷык,
Аҷык, аҷык!..
Сышзыхнымҳәуаз здыруан уашьҭан,
Аамҭала уи ақалақь нсыжьуан.
Хәы змаӡам ауарҳалеиԥш дышьҭан,
Слыхӡыӡаауа сылаԥш лыхсыжьуан!..
Амшынгьы цәқәырԥомызт зынӡа,
Ахаҳә ссақәа рымаӡа рыҿнаххьан.
«Уаагыл, умыццакын, агаӡа!»
Сгәыҵәҟьагь зынџьырла саԥаххьан...
Уи лылаԥш насхылгеит сара,
Дамеигӡа, хьырӡны исыхьлыршазшәа.
о, иҭыҵит амшын ду аҭра,
Избеит са суарҳал хәыҷ сцәагазшәа!..
Са сжәылеит амшын еиҩрыҽҽо,
Уи кәараҷҷан сырырц сҭахызшәа!
Быжь-шәындыҟәрак, быжь-саԥаҭк ирызҿо,
Сгәырӷьеит, убраҵәҟьа иаасыртызшәа!..
Аамҭагь иалаӡом зегьы,
Агәы кыдгылар ҟалоит.
Уа уизгәамҭоушәа аӡәгьы,
Баша уныҵашьшь уцалоит.
Уа уахьнеиуагь урҭахӡам,
Уа уахьнеиуагьы угәырҩоуп.
Умаӷышроуп, умҩа рхӡам,
Узықәгылоу амахә ҩоуп!..
жәҩан цәыкәбар хәыҷык аҿшәоит,
Иалшоит ҳӡыхьгьы нҭабар.
Уа уазааигәахарҳәа сшәоит,
наҟ ихәыҵалоит уабар!..
Ҳашықәсқәа ҳԥырҵуеит, ҳашықәсқәа ҳԥырҵуеит,
Ҳашықәсқәа ҳааныжьны иԥыруеит...
Амреиԥш ҳанхыҵуеит, амреиԥш ҳанхыҵуеит,
Хәыҷы-хәыҷла ҵааршәк ҳазцауеит...
Адгьыл ҳаныҵуеит, адгьыл ҳаныҵуеит,
Абраҟа инҵәагәышьоит ҳуахҭа.
Шәымҭак ҳааиԥхьхәыцуеит, шәымҭак
ҳааиԥхьхәыцуеит,
Игәыҭшьаагоума аԥсцәаҳа илакҭа?..
Ашәхымсгьы ҳанхыҵуеит, ашәхымсгьы
ҳанхыҵуеит,
Ҳҳәаақәа ҳархысуеит убра...
Ҳхәыҷқәоума, акраҳхыҵуеит, ҳхәыҷқәоума,
акраҳхыҵуеит,
Ҳхы шьҭыхны ҳаԥылап аԥсра!..
Ажәҩан асалам аанашьҭт!
Асы ҳзауеит!
Шьҭа ҳзеигәырӷьо егьа аабашт,
Ҳаццакуеит...
Ишыцқьоу инхароуп, иаламшәароуп,
Абыбыц!..
Амрагь ԥхароуп, аха имшәароуп,
Имӡыҭырц...
Аха иазууеи, иазхәыцуам ҳажәа,
Иԥхашьауеит...
Ҟьашьрак абар, ихынҳәны ажәҩан,
Иазцауеит...
Анцәа иоуп араҟа зегьы збоу,
Шәмыццакын,
Аӡәгьы ҳаҟам, ҳарҭ, хышла икәабоу,
Шәмеибакын...
Мҩакоуп иҟоу, идыруеит зыгәра аагоу,
Иазхоит шәҭыӡшәа...
Уа даабоит иуаҩыҵәҟьоу, ма игагоу,
Убри шәицәшәа...
Са саԥсуоуп ҳәа иҽхәауаз,
Мыцхә иԥагьаз, икакоз,
Дырҿамгылт ҳажәлар зхәаҽуаз,
Урҭ аӡыхәашь ианагоз...
Уажә иԥсадгьылахь дхынҳәит,
Уажәшьҭа игәалашәеит дызтәыз...
Уажәраанӡа уабаҟаз, убзаҳәит,
Дызҵәыуода ҩынтә иԥсыз!..
Дкәаԥ-кәаԥуа лара,
Амҩа дықәын.
Са саҿгәышьан абылра,
Амца сҿықәын.
Мшәан, илгозар са сыгәра,
Лыда схәарҭам.
Шьҭа еилазгауам сықәра,
Уажәшьҭа сшәарҭам!..
Аха уаҳа умыԥсит,
Са сахь дхьаԥшуам.
Асеиԥш лгәаӷгьы мыԥсасит,
Зынӡак дашьҭам…
Измааноузеи, џьым-џьым,
Ас бзыргәааи?
Сыԥсра аанӡа сбымшьын,
Сара заа!..
Адунеи ду уаҩ данымшәа,
Лара лыда,
Анцәа аӡә уаҳа диҭахымшәа,
Лара лыда…
Дгьыли жәҩани дрыбжьахазшәа,
Уи лыԥхала.
Мшәан, убасҵәҟьа лҭаххазшәа,
Лара лхала…
Шьҭа саҭоумҵан ҳазшаз.
Сықәра еилазгоит.
Уара абасҵәҟьа иугәаԥхаз,
Сан длызҩазгоит!..
Ҳаԥсҭазаара анбанҵәо?! Сҵаауеит,
Адәы ҳақәызҵаз дарбану ҳхәыцны?..
Шьхыцҵас ҳхәы ҳаман ҳаауеит,
Инымҵәаӡо ашьхақәа хархыҵны…
Ҳазшаз ҳара убасеиԥш ҳаишеит,
Зны агәырӷьарагь аабоит, зны ахаԥсыра…
Иаҳхылаԥшуа уи ҳаидара ишеит,
Ианаҳзышьҭымх, аҽныҵәҟьа ҳаԥсыроуп…
Аҽыжәҵха ҳамаӡам ҳара,
Ус ҳцалароуп ҳҽыхәжәаны.
Ҳаԥхыӡ иалаз аԥсшьара,
Ма ҳахьӡап нас ихьшәаны…
Ҳгәыӷра ԥшуп нахьхьи, хара,
Ҳхьаа рахәыцҵас џьара иԥҵәоит.
Ҳамҩагь иақәӡам нҵәара,
Знык ҳаангылар еимаԥсоит…
Схьаақәа сеимаркуеит уахак,
Сакәушәа харак зду.
Исыкәшеит, исыжәлеит, сыхҭаркт,
Ишакәшо еиԥш, ар абаа ду!..
Сзымнаӡар са иахьсыхәҭоу,
Исзымҳәар ажәа иҳәатәу,
Схьаақәа сыхҭыгәлоит сыштәоу,
Ихы шьҭихыр руама, итәу?!
Акьышә-кьышәра дхалахьан иара,
Адунеи ду хыхьынтә ибауан.
Цқьа данықәыԥш, иангәеиҭа игәазхара,
Уи дылбаанӡа, иҵырхт имардуан…
Шьҭа иԥсыхәои, игьежьуазар иблахац,
Имҵәыжәҩақәагь хырҵәеит инаихьӡан.
Мшәан, иуҭахызар уԥс хәыҷы еиқәхарц,
Ухы уақәымгәыӷкәа, ахара умԥырӡан!..
Урбацәаргьы, ургацәаргьы,
Удырҽхәацәаргьы ҳаӷеиҭа.
Удырххацәаргьы, урҭаххацәаргьы,
Уарҭацәаргьы рыԥсаҭа!
Урыцәцаӡаргьы, урымгаӡаргьы,
Удыргаӡаргьы ҟалауеит.
Удаӷьхаӡаргьы, умаҭхаӡаргьы,
Урылҵ, узтәу урҭаххауеит!..
Аҳа лысҭан, илымгеит,
Лыҽлыргәааит.
«Ус анакәха, аҵәа бзаазгеит,
Сыԥсы бфааит!»
«Изысҭахузеи аҵәагьы,
Аҩсҭаа ихәхааит!»
«Ҳаи, сызҟыда, иахьагьы,
Ацхь дагааит!..»
Аӡы зырхәашьуа рацәаҩуп,
Ирҭахыҵәҟьам урҭ хыԥшылар.
Аӡә дфырхаҵоуп, аӡә дшәаҩуп,
Аӡәы иҽикәабахьеит хшыла…
Шьҭа иргылатәуп акәаԥ,
Шьҭа ицәажәеит зегь гәҭыӷьӷьала.
Аӡы шәмырхәашьыр, ицап,
Шәӡаалартә иҟаӡам иахьала…
Аиаша еимаркт, еибарыԥсит,
наҟ-ааҟ ишахоз ирцәыԥжәаҵәҟьеит…
Зных ашшеиԥш ирцәыԥсасит,
Зны ирҭахны иҭадырхаҵәҟьеит…
Абар, иахьыҟоу ҳәа иҳәҳәауеит,
Уахь идәықәлоит џьоук еибарсны.
Аиаша рымпыҵԥраан ицауеит,
Ахаан иԥымҵәоу амҵәыжәҩа рҿарсны!..
Ауаҩгьы аҵлеиԥш дыхәжәауеит,
Идацқәа аарлаҵәҟьа дыркын…
…Алабаҟьашь сацәшәауеит,
Сшәыҳәоит, уаҳа исышәмыркын…
Шьоук ирзымдыруа рҳәауеит,
Шьоукы ирдыруа ҵәахуп.
Аиаша ашьабсҭеиԥш иццакуеит,
Шьамхыла изырааԥсаз – ихәуп!..
Ажәа сахәит, изурызеи,
Сыхәра ӷьом.
Сҩыза гәакьа, узыԥшузеи,
Схьаа убом?..
Даҽа хьаауп, сара сҩыза,
Дызбылуа…
еиӷьу иҟои, ажәа, аҩыза,
Узгауа!..
«Абра инҵәоит, абра уаангыла,
Шьҭа ихаҵа!..»
Мшәан, аӡә даԥхьоит уажә гәаныла,
Слахьынҵа!..
Аха ихасҵом, са гәышԥыла,
Сжәылан сцоит.
Зегь ириааиуа данысԥыла,
Сымҩа нҵәоит…
Дыҩуеит, дыҩуеит, дыҩуеит уи дыҩҵәҟьоит,
Ирацәаны.
Уа зны-зынла мцакгьы хәыҵҟьоит,
Игәаҟны…
Дышуеит, дышуеит, иа итәала дшыҵәҟьоит,
Иӷәӷәаны.
Аха уи иажәақәа ԥсны ииҵәҟьоит,
Ҵабыргны!..
Урҭ ахьнеиз, иуарҳәоит риаша,
Иуарҳәоит уԥеиԥш.
Урҭ ахьнеиз, рышьҭа ҩашьом,
Акамыршшеиԥш!..
рыгәра ануга, зынӡа баша,
Убжьаӡны уцоит.
Урҭ риаша, ргәырӷьаҽҳәаша,
Мышкала инҵәоит!..
Амҩа ушықәу, уццакуа,
Хьаакгьы умамкәа угәы каршә,
Аӡә даацәырҵуеит ухҭакуа,
Аӡәы иузиулоит шьапҿаршә!..
Уи дуԥылахуеит дгәыкуа,
Ишәыхны дааит иӡараҭаршә!
раԥхьа дгылоуп умҩа зкуа,
Цәгьа дазҟазоуп уи шьапҿаршә!
Ачара умазар уара,
Ишәоит дамеигӡакәа ахаршә.
Аха уаагәырӷьацәар убра,
Иҟаиҵоит иидыруа, шьапҿаршә!..
Уажәа шамаха ибырӡом,
Ибжьаӡуам башагь уара унаршә.
Уи даауԥылар, узцаӡом,
Хара уашьҭӡом ишьапҿаршә!..
Араҟа ишәарҭаӡам акгьы,
Араҟа уҟаз угәы каршә.
Аха иудыруаз уара уеизгьы,
Маҷк ишшәарҭоу ара шьапҿаршә!..
Мҩабжара снеихьеит сара,
Сыҵәҩаншьап асырсхьеит араҟа.
Шьоук ашьҭоуп уажәыгь сҭархара,
Шьоук сырҭахуп дара рхаҟара!
Уи сыцҳа цәгьашәа идыр-дыруеит,
Уи сымҩагьы хырҟьахьеит жә-цәала.
Сармала уажәык иԥыр-ԥыруеит,
Хшыҩҵакқәак срыҵоуп ишцәалоу…
Иазхоуп, зегь ҳаибамфап ара,
Шәнаскьа-ааскьа, ҳаиԥырҵып аамҭала.
Аӡә дашьцылоуп, дҭазааит рытәра,
Ҳарҭ уи ҳаиԥырхагам хаҭала…
Ҳаибамбо ҳаиԥырҵт хараӡа,
Аха ҳамҩақәа еиԥылеит, ҳаибаԥшааит.
«Иазхоит, уҽырҟәыш, агаӡа!
Ҳара ахаангьы имыӡуа милаҭзаап!..»
Ус сажьозма сара сгәыӷра?
Сыргәыбзыӷуа саанагон.
Сылаԥш зхьысыз аҵык ҷыӷра,
Зегьы дрылкаан дыснарбон!..
Аха исцәыцәгьахеит лхыхра,
Сыбз иамҳәеит сгәы иҭаз…
Са исзынхеит ишсымаз сгәыӷра,
Лара дысцәигеит уи дзыхәҭаз!..
Зегь акоуп, аиаша цәырҵуеит,
Зегь акоуп.
Ус иахәҭоуп, иара даҳԥырҵуеит,
Ус иахәҭоуп…
Аха дтәоуп, еиҭах деиԥхьхәыцуеит,
Аха дтәоуп.
«Уи сынтәоуп, нас ҳашҭа дҭыҵуеит,
Уи сынтәоуп!..»
Ԥхьа ҳазгаша, зегь аӡхыҵреиԥш,
Ҳрыцәшәеит…
Иабаҟоу ҳиаша, арахәыц еиԥш,
еилашәеит…
Зны ҳа даҳтәуп,
Зны урҭ дыртәуп.
Зны хьаала дҭәуп,
Зны ибла хтуп…
Уажәшьҭа иҳәатәуп,
Уажәшьҭа иаарттәуп.
«Зегьы уртәны,
Аӡәы уихатәуп!..»
Сылаԥш карахеит, икарахеит, икарахеит,
Сыԥшуп стәаны.
Хәыцрак салахеит, салахеит, салахеит,
Сырҩашьны…
Гәырҩак самахеит, самахеит, самахеит,
Сгәы шәаҳауп.
Уи еидарахеит, еидарахеит, еидарахеит,
Шьҭа сҿаҳауп.
Сара исхарахеит, исхарахеит, исхарахеит,
Зегь ааҳәны.
Шәиашам даарахеит, даарахеит, даарахеит.
Уи жәбаны…
Сылаԥш карахеит, икарахеит, икарахеит,
Исызӡом.
Скаууа сҭалахьеит, сҭалахьеит, сҭалахьеит,
Шьҭа схынҳәӡом…
Ҳа ҳабжьара зегь маӡан,
Имаӡан.
Сгәысҽанӡамкәа днасыхьӡан,
Днасыхьӡан!..
Слымҳа аҟынӡа днаӡан,
Днаӡан,
Ииҳәоз, ииуаз оумаӡан,
оумаӡан!..
Сшыԥхашьозгьы сгәы ԥшааӡан,
Сгәы ԥшааӡан,
Арахь иажәақәа хааӡан,
Ихааӡан…
«Усҟәаҵ, усҵәҟьа ҟаумҵан,
Иҟаумҵан!
Уџьықәреи заа илоумҵан,
Илоумҵан!..»
Иаҳауазма, иа итәы даҿӡан,
Иа итәы даҿӡан…
Саргьы изызуи, аха сгаӡан,
Аха сгаӡан…
Ҳахьеибарххоз аҭәа шьаҽӡан,
Аҭәа шьаҽӡан…
Сыҵкы ԥшӡагьы цәгьа иҟьашьӡан,
Цәгьа иҟьашьӡан…
Арахь сҵәыуарцгьы сҭахӡам,
Исҭахӡам…
Сылабжышқәа рыҩны иахӡам,
рыҩны иахӡам!..
Ҳа ҳабжьара зегь маӡан,
Имаӡан.
Сгәысҽанӡамкәа днасыхьӡан,
Днасыхьӡан!..
Абра ҳтәазааит ҳамҭакы,
Ҳамҭакы,
Ҳа ҳамбароуп ҽа блакы,
Ҽа блакы.
рбаӷьк ҿнаҭуазар, кы-кы-кы,
Кы-кы-кы.
Ҳрыбжьахеит нас ҩ-мцакы,
Ҩ-мцакы.
Са издыруеит угәҭакы,
Угәҭакы!..
Исамхаҳәозар сқьышәқәа кы,
Сқьышәқәа кы!
Сангьы дсышьҭазааит такәы,
нас такәы: –
«Мшәан, дабацеи схыркәыкәы,
Схыркәыкәы!..»
Сышҟа уаазар уццакы,
Уццакы…
Уцәашьы ырҭаан иаҳзаркы,
Иаҳзаркы!..
Абра ҳтәазааит ҳамҭакы,
Ҳамҭакы.
Ҳцап ҳәа усмыҳәан сыхҭакы,
Сыхҭакы!..
Слымбаӡеит уи, слымбаӡеит,
Слымбаӡеит.
Сылгаӡеит уи, сылгаӡеит,
Сылгаӡеит!
Слыргаӡеит уи, слыргаӡеит,
Слыргаӡеит!
Дсыцәцаӡеит уи, дсыцәцаӡеит,
Дсыцәцаӡеит!
Илымҳәаӡеит, уи, илымҳәаӡеит,
Илымҳәаӡеит.
Илфаӡеит сгәы, илфаӡеит,
Илфаӡеит!
Сааԥсаӡеит шьҭа, сааԥсаӡеит,
Сааԥсаӡеит.
Сааӡаӡеит шьҭа, сааӡаӡеит,
Сааӡаӡеит!..
Дааскьаӡеит шьҭа, дааскьаӡеит,
Дааскьаӡеит.
Мап лкуазар, даамӡаӡеит,
Даамӡаӡеит!..
Изхарада, изхарада, изхарада, изхарада,
Изхарада изхара, аӡӷаб дцәыцәит?!
Изгәарада изгәара, изгәарада изгәара,
Изгәарада изгәара, аӡә дҭалырцәит!
Изԥарада изԥара, изԥарада изԥара,
Изԥарада изԥара, уи дзыркаказ?!
Измарада измара, измарада измара,
Измарада измара, ас ирцәынҵәаз?..
Изпарада изпара, изпарада изпара,
Изпарада изпара, илбаз лара?
Изгарада изгара, изгарада изгара,
Изгарада изгара, изымҵысыз ара?..
Ирхароуп ирхара, ирхароуп ирхара,
Ирхароуп ирхара аӡӷаб дзааӡаз.
Дыхҵәароуп дыхҵәара, дыхҵәароуп дыхҵәара,
Дыхҵәароуп дыхҵәара, уи дыԥҳәысу џьызшьаз!..
Иарбан гәашьоу, гәашьоу, гәашьоу, иарбан
гәашьоу,
Садҿаҳәалан, садҟацалан зны сырбашоу?
Са сзышьҭаҵәҟьаз санзылхьымӡа исҳәаз башоу,
Мамзаргьы хәҵышаамҭак анааимҟьо сара
избашоу?
Иарбан гәашьоу, гәашьоу, гәашьоу, иарбан
гәашьоу,
Ахаан ргылашьак амоуӡо исрыбгашоу?
Уаҩ дахьзымнаӡо атыша илҭахәашашоу,
насгьы ҿаалҭып, уа сутәуп ҳәа, зыбла ҭшашоу!..
Усҭахуп бҳәеит, усҭахуп бҳәеит, усҭахуп,
Уи дмыцхәуп бҳәеит, уи дмыцхәуп бҳәеит, уи
дмыцхәуп.
Уа сухәуп бҳәеит, уа сухәуп бҳәеит, уа сухәуп,
Уа узы сҵәахуп бҳәеит, уа узы сҵәахуп бҳәеит,
уа узы сҵәахуп!..
Бысҭахуп сҳәеит, бысҭахуп сҳәеит, бысҭахуп,
Бызҭахыз зегь аҭәеиԥш ирхуп сҳәеит, аҭәеиԥш
ирхуп.
Сара сыда урҭ мыцхәуп сҳәеит, урҭ мыцхәуп,
Бҵәахуп сҳәеит, сара сгәаҵаҿы бҵәахуп!..
Ашәҭқәа шәымаӡа ҵәахуп,
Иҵәахуп.
Шьыри, издыруазар сҭахуп,
Исҭахуп…
Ара ҳа ҳада зегь мыцхәуп,
Имыцхәуп.
Ашәҭ шәыфҩы-хаа са исхуп,
Са исхуп!..
Мшәан, иацижьҭеи сгәы-ԥшқа хәуп,
Сгәы-ԥшқа хәуп.
Зны шәышәҭыцуп, зны шәмаӷуп,
Зны шәмаӷуп!..
Ҷкәынак дсышьҭоуп, илаԥш схуп,
Илаԥш схуп.
Ашәҭқәа, дхышәхзар шәа дышәтәуп,
Шәа дышәтәуп!
Са сыхәмарит, ус сҭахуп,
Ус сҭахуп.
Шәаргьы-саргь ҳамаӡа ҵәахуп,
Иҵәахуп!..
Сабмырган, агәырҩа сабмырган,
Снаныршәлан сбымџьын бдырган!
Сықәлаӡом уаҳа уи аган,
Шьҭарнахыс лыхьӡ бымхәымган!...
Сабмырган, агәырҩа сабмырган,
Аарла сыԥшшәы насхыгган,
Схәыцрақәа аԥареиԥш иԥсырган,
Исԥырҵит абзеира аасдырган!..
Сабмырган, агәырҩа сабмырган,
Хьымӡӷыбааԥск уажәшьҭа исхыбмырган!
Иҭакәаҳан, иац сыбла ҭыгган,
Бысԥырҵит, аҿаҩ насхбырган!..
Адгьыл маҿак снаҟәнаган,
Ажәҩан ду еилаҳаит ибган!
Сабмырган, агәырҩа сабмырган,
Сыбзанҵом уажәшьҭа аԥсыӡеиԥш, бдырган!
Ажәлар андагәахо, иҟоу иреицәоуп,
Ажәлар андагәахо…
Ажәлар анԥагьахо, иҟоу иреицәоуп,
Ажәлар анԥагьахо…
Ажәлар зырхагахо, иҟоу дреицәоуп,
Ажәлар зырхагахо…
Ажәлар ирԥырхагахо, иҟоу дреицәоуп,
Ажәлар ирԥырхагахо…
Акалашәа иҟалеит иахьа ауаа,
рхалашәа иқәуп адәы.
Шәкыдзҟьои, шәзышьҭои ҳәа уҵаар,
Ирацәахеит уара утәы, сара стәы.
о, шәарҭарак ҳԥеиԥшуп ҳара,
о, суҳәоит, Анцәа, иаҳҟәыблаа.
Изымпыҵҟьахьаз гәнаҳак хара,
Иаҵоумкын имышьҭа ауаа.
…Аҿаҭахьа сықәуп сара,
Исыхәҭоуп уи сааҟәымҵкәа исҳәаларц.
Хақәиҭрак абаанӡа Аԥсынра,
Ацәацәашь саҩызан сбылларц…
Ашықәсқәа иргом сгәырҩақәа,
Ашықәсқәа ниакәкәа ицоит.
Апыҟҟаҳәа инеиуаз аҽқәа,
Иаалырҟьан ишызбо ихәжәоит…
Ари адгьылаҿ смааит ҽырбара.
нхаҩҵас арыц ласҵалап.
Сышьҭахьҟа схьаԥшрым сара,
Ахра иаҿоу еиԥш, сцалап…
Ус сааҭгылеит сара схәыцуа,
Сымҩа абжара санааи.
Иарбан мшыну сахьыӡхыҵуа,
Дарбан џьнышу сара исиааи?!
Аҭак ажәҩан иалакнаҳауп,
Лаԥш ахьзымнаӡо хара.
Сара исыдымкәа аӡә игәнаҳак,
Мап, иԥсрам араҵәҟьа аԥсра…
Шьоук зегь рымоушәа рбоит, шьоук зегь рылоушәа
рбоит,
Шьоук рышша мыцхәы хыҵны икаҭәаҵәҟьоит.
Са сарымоушәа збоит, зныхгьы урҭ рыгәра згоит,
Зынӡа заа агәырҩа сҽасыргаҵәҟьоит…
Урҭ мышкызны ишабоит, урҭ мышкызны икабоит,
Урҭ рыхьӡ, ԥша шәышәык азхаҵәҟьоит.
Сара стәы даҽакхоит, са сдоуҳа сеиқәнархоит.
Сара сус уаҵәы игыло ирҭаххаҵәҟьоит…
Уа уаргәырӷьом акы, уа уаргәырӷьом акы,
Уа уаргәырӷьом акы, угәы цәымсома?
Уара иушьҭам блакы, уара иушьҭам блакы,
нас ианушьҭам блакы, кыр уаԥсома?..
Уа узы амшын ҭабахьеит, уа узы ашьха бгахьеит,
Уа узы Аԥсны ҭадырцәхьеит, зегь ҵабгарроуп!..
Уара уашәахә рҳәахьеит, узакәыҵәҟьоу рбахьеит,
Уӡбахә цәгьа идрыххахьеит, урычҳалароуп…
…Знык уаргәырӷьар акы, знык уахьӡар угәҭакы,
Знык уччар ҳамҭакы, ушуаҩу рымбози.
Аха ианыцәгьоу уажәшьҭоуп, анышәгәал еиԥш
ушьҭоуп,
Ах, убриаҟара ухьанҭоуп, ушьҭыхны узгозеи?!
Ажәеинраала зегь азҳәома,
Уи иазымҳәазгьы уазхәыц.
Убасҵәҟьа ҳусқәа еибарххома,
Ҳаԥсқәа акызаарцу ахәыц?..
Ҳа ҳахьнеиша ҳазнаӡома,
Ҳа ҳзыхьӡаша ҳзахьӡару?
Абас ҳгәаҟуеижьҭеи кырҵӡома,
Ак ҳабла иабаанӡа ҳаԥсӡару?..
Сеидру, сеидру, ҳа ҳахькылсуа,
Иҳажәло иарбан цәқәырԥоу…
Адгьыл рӡыӡо ианмацәысуа,
Ишәарҭоуп аҵла зцәа зыхԥоу…
Уҟагәышьаз уа ухазы,
Уҟагәышьаз…
Урышьҭагәышьаз урҭ ухазы,
Урышьҭагәышьаз…
Иугагәышьаз уа ухазы,
Иугагәышьаз.
Иуфагәышьаз уа ухазы,
Иуфагәышьаз…
Урхылҵгәышьеит рхазы,
Урхылҵгәышьаз...
Уҟамлагәышьеит Аԥсназы,
Уҟамлагәышьаз…
Аԥхын ҟыршора, шьҭа сумыргәаҟын,
Салга уа ушора, шәшьырак сырба.
Сыжәлар рхьааи ргәырҩеи сумырбакәан,
Ԥсаҭатәс сузхозар, сумазааит, сга.
Алабжыш шьҭа иазынкылом рлакыҵа,
Ҳанацәа шәынтә ибылхьеит, иҷыҷхьеит.
еиқәхеит ҳара ҳажәлар, иазымгаз ахымца,
Ахаҳә хьшәашәа иазымчҳаша,
шәынтә ирчҳахьеит…
Аԥхын ҟыршора, кәыркәа хәыҷ, кәыркәа,
Ҳацәугар ушора, абыржә знык ҳаиқәурхар.
Ишәарҭамызт насгьы, уи кәыркәа ду, кәыркәа,
Иауп ақәа хымкәа, иааҟәымҵӡакәа, иаутәхар…
Ус дышнеиуаз џьара икаршәны,
Днахагылазшәа иара.
Иҵәахит аиаша ҭаршәны,
Иқәиршәт дҩахан алыӷәра!
Зны иҭаххап ҳәангьы дымгәыӷит,
Алҩа иашәт, еиқәаҵәахеит!..
Аха ус аума, амитә ихьит,
Аиаша ада иус цәгьахеит…
Алыӷәра иахьықәыз днықәыххызар,
Ииҳәо иҿамшәауа даанхеит.
Абар, алакәҵәҟьа уҭахызар,
Ицыр-цыруа ахьеиԥш инеиҿаԥхеит!..
Далаҽхәон амц, уи ала иԥсы ҭазшәа,
Далаҽхәон амц.
Уажәраанӡа данхьамҵ,
шьҭа убриак изынхазшәа,
Уажәраанӡа данхьамҵ…
Аиаша ибаӡом, уи азы игәы ҭынчуп.
Аиаша ибаӡом.
Агәра игаӡом, аиашагь шьҭа иамчуи,
Агәра игаӡом...
Аӡиас ццакӡом, уи ахьышьҭра ннажьит,
Аӡиас ццакӡом.
Аха аҭра иазкӡом, баша агәы канажьит,
Аҭра иазкӡом…
Имацәысуеит идыдуеит, имацәысуеит идыдуеит,
Ажәҩан ацыԥхь аҿыддуеит, жьиҵас ацыԥхь
аҿыддуеит.
Алу дуқәа лагошәа, урҭ еибафошәа уамашәа,
Ажәҩан дуӡӡа аҭыӡшәа,
цқьа иузеилкаауам уаншәа…
Ахыр-хырҳәа қәак аур,
аҽыр-ҽырҳәа қәак аур,
жәҩанаҿ иасуашәа адаул,
џьара дыкҿасуашәа
адауы!
Знык ҳкәытрабааха ҳбааӡар,
знык аҩнынӡа ҳазнаӡар,
Шьыри ишԥаҳҭаху ҳбааӡар,
шьыри ишԥаҳҭаху
ҳбааӡар!..
Аиаша ааскьеит рҳәеит зынӡа,
Шьҭа иазааигәахеит ҳашәхымс.
Уи ҳәысҵас аблақәа разӡа,
Ҳаҩны иҩналар, уи нахыс,
Ҳнапаҿы иҳарчап иара,
Инартәаны «ашьапқәа» ҳаӡәӡәап!
Аиаша аабнадаз ҳгәазхара,
Адәылҵра агәамыԥхо иҟаҳҵап!..
Знык санҿыха, ҿыха, ҿыха, знык санҿыха,
нас исоуам сара аԥсыха, зынӡа аԥсыха.
Сагоит исыха, исыха, исыха, сагоит исыха,
Сара сныха, ныха, ныха, сара сныха…
Знык сандәықәла, дәықәла, дәықәла, знык
сандәықәла,
Усырԥхашьома сҩыза, сықәла, сықәла, сықәла.
Игаӡазаргь сымҩа хықәла, хықәла, хықәла,
Са усыԥсахуам, снықәла,
снықәла, сҩыза снықәла…
Суҳәозар, суҳәозар, суҳәозар, нас сҳәа,
Сугозар, сугозар, сугозар, шьҭа сга!..
Схәыҷы-мыҷы шьҭысхит, абар еизыҳәҳәа,
Уа аҵаҟа икаршәуп ҿыц ишәҭыз абҳәа!
Сызтәозар, сызтәозар, сызтәозар ҳаҩны,
Исызӡозар, исызӡозар, са схьаақәа хҩаны.
Сыԥсӡозар, сыԥсӡозар, уа уда сбылны,
Сҭәаӡозар, сҭәаӡозар, ашшеиԥшҵәҟьа сӡыҭны!..
Уеимҳәозар, уеимҳәозар, ашьшьыҳәашәа уеимҳәа,
Сыҳәҳәозар, сыҳәҳәозар, ашьшьыҳәа сыҳәҳәап!
еихозар, еихозар, сашьцәагь еихап,
Идырхозар, идырхозар, сышьҭагь дырхап!
Ирҿаҟьозар, ирҿаҟьозар, иҭуҟьо аҳәынҵәа,
Иблаҟьозар, иблаҟьозар, рхымҭақәа аԥсцәа!
Ирҟьозар, ирҟьозар, урҭ раҳәақәа ҭых,
ргәы ҭҟьозар, иҭҟьозар, уаареигӡа, ных, ных!
Умаҳәызар, умаҳәызар, маҳәҵас уԥхашьа,
Иурҳәызар, иурҳәызар, иумжәын зынӡа ршьа!
Иуҟәнызар, иуҟәнызар, кьарахәк надыркы,
Ураԥызар, ураԥызар, идурбап нас мҩакы!
Иҟалозар, иҟалозар, Анцәа ду игәаԥханы,
Суҳәозар, суртәозар, ахан-ԥшӡа аханы.
Мышкызны иргозар уи еимҵәаны,
Угәы сагәаԥхозар саҿаз сцаԥханы!..
– Иацынӡа, иацынӡа, иацынӡа,
Слашәызма, сабаԥшуаз сара?!
– Уаҵәынӡа, уаҵәынӡа, уаҵәынӡа,
Сухаршҭ, сумбаӡазшәа уара!
– Ба бҿынӡа, ба бҿынӡа, ба бҿынӡа,
Сышзахәаҵәҟьоз сааит, сагьынхоит.
– Уанымца, уанымца, уанымца,
Аҩныҵҟала ашәгьы арктәхоит!..
«Усԥырҵ!» – лҳәеит,
Арахь ишызбоз лқьышәқәа ччеит.
«Усыцрыҵ!» – лҳәеит,
Саргьы ашәымҭак сыԥхашьеит.
Усҟан лыччаԥшь
Асаркьа агәеиԥш исҿалрыҷҷеит.
Уа сканажьуан,
Аха иаразнак лнапқәа срыхьчеит!..
Изакә қәоузеи, анаџьалбеит, изакә қәоузеи,
Изакә қәоузеи, анаџьалбеит, иаҳзауз?
Изакәқәозеи, анаџьалбеит, изакәқәозеи,
Изакәқәозеи, анаџьалбеит, иҩуа ицәыз!
еиззыркәкәозеи, анаџьалбеит, еиззыркәкәозеи,
еиззыркәкәозеи, анаџьалбеит, сымчқәа ицаз?
еихзырккозеи, анаџьалбеит, еихзырккозеи,
еихзырккозеи, анаџьалбеит, ақәа иауаз?!
Иҭзыркәкәозеи, анаџьалбеит, иҭзыркәкәозеи,
Иҭзыркәкәозеи, анаџьалбеит, аӡӷьы ицо?
Ирхьыкәкәозеи, анаџьалбеит, ирхьыкәкәозеи,
Ирхьыкәкәозеи, анаџьалбеит, џьит ҟазҵо!
Сызмыртәозеи, анаџьалбеит, сызмыртәозеи,
Сызмыртәозеи, анаџьалбеит, сара абра?!
Сызхәарҭозеи, анаџьалбеит, сызхәарҭозеи,
Сызхәарҭозеи, анаџьалбеит, снеит ҳәа уа!
Изакә қәоузеи, анаџьалбеит, изакә қәоузеи,
Изакә қәоузеи, анаџьалбеит иаҳзауз?
Изакәқәозеи, анаџьалбеит, изакәқәозеи,
Изакәқәозеи, анаџьалбеит, иҩуа ицәыз!
Избоит уажәшьҭа сааԥсацәазшәа,
Сара акыргьы сааӡацәазшәа
Сыԥсҭазаарагь хьанҭаӡазшәа,
Даҽа мышқәакгьы хаацәаӡазшәа,
Аԥсцәаҳагь дааиуан симбаӡацшәа,
Макьана иигаша имгаӡацшәа,
Даасыдҵаалоит иара насшәа,
Днасылацәҟәт, иҟаиҵошәа цасшәа,
Уԥсы ҭаз, иҳәеит, абасшәа,
Зынӡа ҿыцбарах сибазшәа,
Са схаҭыԥан ҽаӡә дигазшәа,
Исыдибалеи, са схәынгазшәа?
Избоит уажәшьҭа сааԥсацәазшәа,
Сара акыргьы сааӡацәазшәа!..
Ах, издыруандаз сара,
Аԥҳәызба ԥшӡа дзыргәаҭеиуа.
Иԥҵәома лчара аҿҳәара,
Дарба арԥысу зашҭаҿ днеиуа?!
...Аха исызлылоузеи сара,
Сыҩнатәазар, ԥшьаала уадак...
Ианааиуа аԥшӡа лыҿҳәара,
Изысҭахузеи, шьҭа ҭаҳмадак!..
Ааԥын ааиуеит иццакны,
Аԥсабара шәҭы какаҷуеит.
Уажәшьҭа иласҳәоит лҿаҟны,
Уажәшьҭа имаҷны уи дхьаҳә-хьачуеит...
Ааԥын сыцхраауеит сара,
Исзымҳәо сажәақәа сыҿнахуеит.
Сынтәа дысҳәароуп, мшәан, лара,
Дысзымҳәар, ааԥын еиԥш дсыцәцахуеит!..
Иац узшьапык гылан ҽаџьара,
Уаргьы аӡәыҳәа иуқәгәыӷуан даара.
Иахьа уаҿуп урҭ зегь рырџьара,
Аҭак саҳә, сгәы иҭыхауа азҵаара?..
Иацы узҿагылоз иргома уа угәра,
рашҭа уанҭала, урыдыркылоу ус баша?
Аиаша ушашьҭаз, уанҟьала, рлыӷәра
Уқәдыртәоу! «Аброуп уара уахьынхаша!..»
Уара ушхәыдам ҳдыруеит, уаҳҭахуп,
Аха аӡеиԥш, ухьышьҭрақәа уԥсахуеит.
Ҿыц игылоу рзыҳәан унцәахәуп,
Ҽа шьоукых, ҽакала урҭаххахуеит...
Иац узшьапык гылан ҽаџьара,
Иуҳәауаз акакәын – ражәеи рашәеи!
Хырҟәышра аҵкыс, еиӷьуп хырџьара,
Уара уиаша ирласны изыхьшәашәеи?!
ҾЫМҬӠАКәА ИААԤШУеИт...
Анышәынҭрақәа ҿымҭӡакәа иааԥшуеит,
Аӡәгьы издырран дыҟаӡам ргәала.
Ахышә еиԥш, урҭ ргәалашәарақәа аатуеит,
Унарыдтәалан уцәажәозар ухала...
нас ианбыкәу ианааиуа, ҳазҵаауеит,
Игәхьааҳгоушәа ҳаџьал иҳацәҟьалаз!
Иҿҟьа идәықәлоит, ҳаблақәа ԥшааауеит,
Хара иҳацәцазшәа, ҳара аԥхыӡ-хаа ҳшалаз!
Анцәа иҟынтә макьана ҳаихьӡаӡом,
Амреи амзеи ҳреиԥшуп, ҳаибаркароит.
Аха иаадыруеит, уи ҳшацәшәо ҳӡаӡом,
Ишзахәо иҳашьҭам,
аныҟәашәа армариоит...
Ҳхьаақәа рыц макьана ҳрыбжьакуп,
Ари адунеи хәы шамаӡам ҳдырдыруеит...
Ҳабацагәышьо, ҳамҩақәа зегь куп,
Ҳшьапышьҭыбжьқәа,
ҳахьыҟаӡам ирныруеит...
Анышәынҭрақәа ҿымҭӡакәа иааԥшуеит,
Аӡәгьы издырран дыҟаӡам ргәала.
Ахышә еиԥш, урҭ ргәалашәарақәа аатуеит,
Унарыдтәалан уцәажәозар ухала...
Зегь акоуп, исыцуп уи лыбжьы,
Зегь акоуп, ахы снардыруеит ԥшьаала.
Уи сыхьӡоит, санындәылҵуа шьыжьы,
Аҳәыҳә еиԥш, инасхыԥраауеит ихиаалан...
Зегь акоуп, сзацәымцаӡеит хара,
Схьаақәа шьҭыхны схала исызгома?!
Ҽаан ихынҳәуа ажәҵарақәа рыҭра,
Сынтәа иумбазшәа, уацәхасны иузрыбгома?!
Схьаақәа сиааины даараӡа,
Санықәхауа скараӡан,
Суҳәоит, маҷк иаасараӡа,
Исхарамгьы схароумҵан,
Уара иутәым, уаламӡан,
Уи ухьаам, иугәалаӡам,
Сыԥсы усҭоит салаӡан,
Схышәгьы уламԥалаӡан!.
Ақәа хкәеит, зынӡа иаҭахӡамкәа,
Ақәа хкәеит.
Ажәак лҳәеит, зынӡа сазԥшӡамкәа,
Ажәак лҳәеит...
Сгәы нлырхеит, зынӡа иԥшӡаӡамкәа,
Сгәы нлырхеит.
Шьҭа саанхеит, адунеиҵәҟьа самкуа,
Шьҭа саанхеит...
Схьаақәа скәеит, луҵас срыцәхьамҵкәа,
Схьаақәа скәеит.
Ақәа хкәеит, зынӡа иаҭахӡамкәа,
Ақәа хкәеит...
Иуҵалазеи, уара, џьым-џьымхеит,
Иуҵалазеи?!
Амаҷ ҳалаӡеит, уа иузымхеит,
Иҟалазеи?!
Ажәа бзиак уа иуҭнымхеит,
Иуҿазырбазеи?!
Анкьатәи уӡыхьқәа акгьы нымхеит,
Иҭазырбазеи?!
Иуҵалазеи, уара, џьым-џьымхеит,
Ушабоитеи?!
Иухәларҭәоу зегь, акгьы узымхеит,
Аӡыша уагоитеи?!.
егьа ҳагуп, аха ҿаҳҭуам,
Ҳхы ҳаиааиуеит.
Ус иҳақуп, ҳгәырҩа хаҳтуам,
Ҿымҭкәа ҳааиуеит...
Ҳхьаа ҳаԥсадгьыл иаҳмырбароуп,
Ҳцәа иҭаӡароуп...
Бзеирак шааиуа агәра аагароуп,
Уи ҳахьӡароуп!..
Аԥсра анааиуаз ҳацәынхеит,
Алаԥш ҳаҵшәеит.
Аха даара ҳаӷахеит,
Ҳамра ҭамшәеит...
Иааурызеи, ус ҳцалап,
Ҳаџьал мааиц.
Ҳхы ҳақәгәыӷуа иаҳҳәалап:
«Ириааип, изиааиц!..»
Аамҭа ааҳәуазар, иаазырҳәуада?
Ауаа роуп!..
Аиаша ааԥшуазар, иаазырԥшуада?
Ауаа роуп!..
Ҳашә акуазар, иазыркуада?
Ауаа роуп!..
Ҳабла хтуазар, ихзыртуада?
Ауаа роуп!..
Ҳгәыхәтәы ҳахьӡозар, ҳахьызыгӡода?
Ауаа роуп!..
рыгәра аагозар, зыгәра аагода?
Ауаа роуп!..
Ибла иҭеиҳәеит иара ииаша,
Аха аиашаҵәҟьа иҵәахит.
Шьҭа иҭахуп инаҵшьны изҳәаша,
Уи иԥгылаз зегь ирхит!..
Аха излеиҳәои ижәлар згаша,
Урҭ зқәыӡуа ҟаиҵаӡом...
Мап, имиц макьана аиаша,
Џьарак ишьҭоуп, иқәацаӡом...
Маӡала еибаркуп адунеи,
Хәыц-хәыцла ишәаны уаҩ дзахысуам.
Уа уда ианхәарҭам, унеи,
Уа уда аӡхышхыҵәа изырсуам...
Аха ԥыҭрак ианнеилак, ишцо,
Уԥсы шҭоу рхашҭыргьы алшоит...
Ҽаӡә имаӡа еигәырӷьо, изҵо,
Шәҩык рахьтә, аӡәызаҵәык далшәоит...
Иарбан мчу иаҳиааиуа, ҳҭазырбго,
Иарбан хшыҩу ҳрылызго, иҳацрыхо.
ражәа ҳақәгәыӷ ҳнеиуеит зыгәра ааго,
Урҭ ирдыруеит ҳажәлар ирыгәҭыхо...
Каҭак ҳалахт, ҳзалҵгәышьар ҳамцоз,
Уи ҭазыршәыз харантәи иаҳзыԥшыхуеит...
жәлар ргәыӷра ицын зыгәра ргоз,
Ӡәыр дҳахьӡозар, убри дҳахьӡоит, ҳагьҿихуеит...
Амаҷ даргәырӷьоит, дагьаргәаауеит,
Иара амаҷ.
раԥхьа дхырхәоит, дагьырҭаауеит,
Изхоит амаҷ.
рхазы иргозар, зегь рыҩныҟа,
Ирхаршәны адаҷ!
Мшәан убасҟан, изхо дыҟам,
Иаргьы амаҷ!..
Уара уиашара агәра аагеит,
Ҳаргьы иаҳиашан.
Аха нас ҽа мҩак уагеит,
Шьҭа ушьҭагь ҳбашам.
Шьҭа излаадыруеи ҳара,
Уа узтәыҵәҟьо.
Агәра злаагари ҳара,
Уа узакәыҵәҟьо.
Ацәқәырԥа уахьаршәуа уанцалак,
Аӡӷьы уахәхозар.
нас ишнеиуа, ианҭабалак,
Шьоукы уртәхозар.
нас ҳазхәыцлап уажәшьҭа акы,
Акры нхозар...
Зны ибзиан угәҭакы,
Уи еиқәхозар...
Ушәшьыра ҳаҵыҵит ҳара,
Шьҭак ҳхынҳәуам.
Иааит урҭ амшқәа рыҿҳәара,
Зынӡак ируам.
Урычҳап макьана ҳамҭакы,
Ирбоит уахьцо.
Ашәшьыра ззыҟамҵо ҵлакы,
Иалахьынҵоу...
Аха иудыруаз, иҟамзи мышқәак,
Кыр иаԥсаз.
Зны ҳацәугахьан цәқәырԥак,
Ҳа ҳахь иаауаз...
Уи хашҭшьа ҳамаӡам ҳара,
Уи нхеит, баҟоуп.
Зынӡак акгьы ыҟамшәа аҳәара,
Зыӡбаз – дҳаӷоуп...
Ушәшьыра ҳаҵыҵит ҳара,
Шьҭа ҳхала ҳцоит.
Уа иузеиӷьу аҩыза ирҳара,
Уахьӡоит, уахьӡоит...
Игәрымуеит, игәрымуеит,
игәрымуеит амшын,
Амшын агәырҩа хьанҭаӡоуп.
Издыруеит, издыруеит,
издыруеит бымԥшын,
Бышьҭахьҟа бзыхынҳә са сзоуп.
Ҳацәыруеит, ҳацәыруеит,
ҳацәыруеит амшын,
Ацҳа-ҵәыр хаҳҵап наҟ-ааҟ.
Суазыруеит, суазыруеит,
суазыруеит сбырԥшын,
Сбыцәхымҵааит абриаҟара сангәаҟ!..
Ҭагалан, ҭагалан, са сгәыӷра хрыбгалан,
Уцеит унасԥырҵны ушцара.
Сынҭалан, сынҭалан,
уа хықә бааԥсык сынҭалан,
Сахьымаара сдәықәлеит сара.
Сынтәала, сынтәала, шьҭа ааԥынра аашам,
Сгәыӷрагь быӷьҵас икаԥсеит.
Уи сгәала са исгәалоуп,
ицәырган исызҳәашам,
Ҭагалан, исылшом, сааԥсеит...
Аурҭ асын, харабӷьара,
Хыла-гәыла ҳама ицеит.
Аҩадара, ахылаӷьара,
Зегьы адгьылаҿ ҳнаӡеит.
нас, амҵәыжәҩа заҳҭахзи,
нас, ҳаздәықәзеи ҳԥыруа.
Ҳазҭахымзи, ҳазҭахызи,
Уск иаҿызар иԥкаауа...
Шьҭа иазхазааит агәыбзыӷра,
Шьҭа иазхаз ақьақьара.
Ауаҩбаша, ма ауаҩ гәыӷра,
Ԥшәыман дзыҟалом ара.
Аурҭ асыр, амҟәыл дәықәлар,
Зегь загашам, аӡә деиқәхап.
Ауаа цқьақәа ҳдунеи иқәлар,
нас ҳаилаҵәап, ҳаӷәӷәахап.
Маҷк аҽаҵәахит ҳгәырҩа,
Маҷк иаҳхыҵит.
Маҷк иаҳцәынаскьаз зымҩа,
Ҳзымҩахыҵит...
Маҷк ҳаилаҵәар, ҳаибабар,
Ҳажәҩа еидаҳҵар,
Маҷк аиаша агәра аагар.
Ҳацҳа хаҳҵар.
Маҷкоуп ирҭаху, ҵаны,
Ҳашьҭахь иааиуа.
Ҳажәеи ҳуси еилаҵаны,
Ҳхы ҳаиааиуа...
Дҿыхоит, арԥыс шәизыԥшыз,
Арԥыс дҿыхоит.
Дшәыҳәоит, арԥыс шәгәышәҽаныз,
Арԥыс дшәыҳәоит...
Дгылоит, раԥхьаҵәҟьа арык,
раԥхьа дгылоит.
Иԥылоит, еигәырӷьан жәларык,
жәларык иԥылоит.
Ианылоит ажәлар зегьы мҩак,
Мҩак ианылоит.
Иааҭгылоит, иҟамшәа гәырҩак,
Гәырҩак ааҭгылоит...
Аӡы ӷӷара дынхықәгылан,
Ирхәашьит.
Аӡә ихәдапара днаӷрагылан,
Дирҩашьит.
Имариома, дадхеит, дадха,
Аӡы архәашьра.
Имариома, дадхеит, дадха,
Аӡәы ишьра?..
Аамҭа алыхәҭа зегь ацәцозар,
Иаргьы дацәцап.
рхықәкы аҟынӡа зегь наӡозар,
Иаргьы днаӡап.
Уажә азыҳәан, уажә азыҳәан,
Имам хар.
Аха дзалҵру аҽыԥныҳәа,
Иааиҿаԥштәхар?!.
Уҳәан-сҳәанқәак ҳрыхҟьашоит,
Ахџыџ еиԥш, урҭ ҳԥырхагоуп.
Баша идырхәлоит, идыршоит,
ртәы зымҳәо зегь – хагоуп!..
Абар, аиаша ацәаара аабеит,
Шьҭа ԥыҭрак уи ҳазхароуп.
Уи ашәымҭак ауп, нас икабеит,
Шәымҭак ҳгәы иҭаԥхароуп...
Ҳазнагарымашь уи ҳахьцо,
Маҷ-маҷ ҳшьамхгьы ӷәӷәахароуп.
Шәшьаҿақәа еихыжәгала иԥхьаӡо,
Шәеиха, шәеиха, ҳнаӡароуп!
Ҳа ҳаԥхьа идәықәлазгьы цахьеит,
Ари амҩа даара иаркареит.
Урҭ хаԥсыра ӷәӷәа рбахьеит,
Урҭ ҳусқәа цәгьа идырмареит...
Уҳәан-сҳәанқәак ҳрыхҟьашоит,
Урҭ дрылам бзиак зҳәаша.
Шәымшәан, иагьҳархәлоит, иагьҳаршоит,
Шәымшәан, ҳабжьаӡуам, баша!..
Иабаҟоу иацтәи ҳагәбылра,
Ҳаԥырҵма зынӡаҵәҟьа ижны.
Аарлаҳәа ҳалҵт абылра,
Ҳгылоуп аҭәаӡеиԥш ҳшьаҽны.
Ҳааидгылан ҳцалароуп ҳара,
еизааигәан еидыз ҳажәҩахыр.
Ара аԥсуа ҳәа ахьӡ арҳара,
еиҳау акгьы ыҟам, ижәдыр...
Амшқәа цоит са сшырхьынҳало,
Зан лкалҭ кны идәықәу ахәыҷ еиԥш!
Иахьа исҳәароуп – иахьа сгәы иалоу,
Бзиа избоит, иахьа, сыԥсеиԥш.
Сылахь еиқәылоит мышк ансцәыӡуа,
Уаҩы имырдырӡо изџьабоит.
Са истәым, сышықәсқәа ирыцрыҵуа,
Уахь еидараха изгоит....
Ҳашьҭа еимаԥсома, инхома ҳазҿыз,
Ҳус хәыҷ аӡәыр иҭаххома?
Ҳаӡбахә дрыххома, уи амҩа ҳазқәыз,
Ианылар – мҩа-бжа иҭанархома?..
Сеидрума, сеидрума, ус ҳнаскьалап,
Сеидрума, сеидрума иаҳԥеиԥшу.
Ҳаԥсадгьыл хазына – ахьы зҭоу акәалаԥ,
Анцәа иҳазкаиршәт иахьаҳзеиԥшу...
Ах, аҭел ҿнаҭит,
Ах, лыбжьы саҳар!
Ах, зынӡа сӡыҭит,
Ах, зынӡа сырҳар?!
Ах, сԥарда сцәатит,
Ах, устәи сылбар.
Ах, маӡак сцәыхтит,
Ах, дызгар, дызгар!..
Ус схәыцхит – са быстәушәа,
Зегьы срылкаан сыбҭахушәа,
Сыбзиабарала бгәы зегь ҭәушәа,
Сахьцалакгьы былаԥш схушәа!..
Ус сыхьгәышьеит, сгәы сжьазаап,
Быбла ирҳәоз агәра згазаап.
Бҿаԥхьа баша сыԥхашьазаап,
Сҩыза бзиак бгәаҵа дҭазаап!..
Быччаԥшь иалаԥсаз акәицқәа,
Исымбаӡакәа сгәы иҭашәеит.
Шьҭа иҟалома сыбзымхәыцкәа,
Шьҭа быцәҟьаҵәҟьа саҿашәеит!..
Аха ԥаса сзырҭаслымхьаз,
Уи анылба – деикәашәеит.
Зылаԥш ԥагьа афеиԥш исысхьаз,
Амреиԥш дшыбылуаз дҭашәеит!..
Ԥшьаала слымҳа иҭалҳәеит «Мап!»
Абри смаҳакәа, ҳаи, сыԥсында!
Шьҭа дысԥырҵып, шьҭа дсыцәцап,
Шьҭа дысхыԥраап, лара дызкыда!..
Аха уи дыччеит убас,
Сыхшыҩ сахылгеит сара хыда.
Абжьасеиԥш сыԥеит са сеиҵас,
Са дыстәуп, уи «лмап» зҭахыда?!.
Уи дынцәан, дынцәоуп ҳа ҳзыҳәан,
Аха уа уԥааимбарым, мап.
Иац иушәиуаз, иахьа дуныҳәан,
Угәнаҳадоу џьушьазар ҟалап?!
Иацтәи уажәақәа адамыӷеиԥш,
Ҳҭоурых ианхалеит – иӷьаӡом.
Мап, ҳаузыҟам ҳара ԥыхьеиԥш,
Мап, ҳа ԥыхьеиԥш ҳузжьаӡом!..
Шьҭа агәырҩа сзацәцару, шьҭа агәырҩа сзацәцару,
Шьҭа агәырҩа сзацәцару, бара быда.
Шьҭа зынӡа сзаҵәхару, шьҭа зынӡа сзаҵәхару,
Шьҭа зынӡа сзаҵәхару, сызҭахыда?..
Шьҭа ажәак сызҳәару, шьҭа ажәак сызҳәару,
Шьҭа ажәак сызҳәару, бгәаҵа иҭалартә.
Шьҭа ҳаҩныҟа бхынҳәру, шьҭа ҳаҩныҟа бхынҳәру,
Шьҭа ҳаҩныҟа бхынҳәру, ҳаиҭеидтәалартә.
Уажәшьҭа ҳамца еибакру, уажәшьа ҳамца еибакру,
Уажәшьҭа ҳамца еибакру, акәицқәа ҿымцәаартә.
Уажәшьҭа ҳалақәа хкру, уажәшьҭа ҳалақәа хкру,
Уашәшьҭа ҳалақәа хкру, ҳцәанырра ҳхымԥсаартә.
Шьҭа ҳаиԥырҵшам иахьак,
шьҭа ҳаиԥырҵшам иахьак,
Шьҭа ҳаиԥырҵшам иахьак ҳгәы ҭамгыло.
Ак ҟамлазшәа зынӡак, ак ҟамлазшәа зынӡак,
Ак ҟамлазшәа зынӡак – ҳанеиԥыло...
Сылхьымӡеит, сылхьымӡа, адәыӷба дагеит,
Сылхьымӡеит, сылхьымӡа.
«Уаҵәынӡа, уаҵәынӡа, – лыбжьы налыргеит, –
Уаҵәынӡа, уаҵәынӡа!..»
«Уццакында, уццакында!» – сгәы ҭыԥон аҭра,
Уццакында, уццакында.
Дутәында, дутәында, дуқәашьхон уара,
Дутәында, дутәында.
«Дхынҳәында, дхынҳәында!» – сыԥшыхуп сара,
Дхынҳәында, дхынҳәында.
«Улҭахында, улҭахында, – дхынҳәыргьы лара, –
Улҭахында, улҭахында?!»
Лаԥшыла илҳәахьан, лаԥшыла илҳәахьан,
Лаԥшыла илҳәахьан, усҭахуп ҳәа.
Слыцны сцахьан, слыцны сцахьан,
Слыцны сцахьан, са дыстәуп ҳәа.
Баша сықәхьан, баша сықәхьан,
Баша сықәхьан, убранӡа сналгеит.
Ишызбоз иаԥхьан, ишызбоз иаԥхьан,
Ишызбоз иаԥхьан, ҽаӡә деилалгеит.
...Агәыхь сырҳахьан, ахыххь сырҳахьан,
Аман слырҳәахьан сара рыцҳа.
Иакәым слырухьан, иакәым слырҳәахьан,
Аԥсык иԥҵәахьан сара сыцҳа.
Ҳаиԥырҵит иаԥхьан, ҳаиԥырҵит иаԥхьан,
Ҳаиԥырҵит иаԥхьан, шьҭа наӡаӡа.
Ишҭыҵуаз збахьан, ишҭыҵуаз збахьан,
Ишҭыҵуаз збахьан, лыхьӡ сгәаҵа...
Аҵх ацәа иалашәаз сеидру, еилахәлеит,
Адунеи зегь лашьцеит.
Амш ду рхыргеит шьоук гәҿыӷьралеи гәахәалеи,
Иниасны имцеит.
Амшқәа каԥсоит абыӷьқәа реиԥш ихиааланы,
Амшқәа каԥсоит.
рацәак ҳгәы зызҭамгьы ҳнеиуеит ҳҽанрааланы,
Ҳгәы иҵхауа ҳӡоит...
Ҳаԥхьаҟа ишьҭоу сеидру, иҳаздыруам,
Уаҵә шар иаҳзыԥшу.
Аӡлеимҭа иацәшәаз акәараҷҷа дзыруам,
Ҳнеилап ҳашшу...
Ҳизхәыцп мышкызны ҳа ҳашьҭахь игыло,
Урҭ ҳамшқәа еилзыршәшәо.
Иреиӷьуи иреицәоуи иарбан иԥыло,
Иарбан ицәкашәо?..
Ихы лаирҟәыртә, урҭ рышьҭыхра иаԥсома,
Ихы лаирҟәыртә.
Мамзаргьы абӷьыжәеиԥш ҳамшқәа иԥссома,
Дыцәҳа-шҳауа шәынтә.
Ишап нас, ишап, имшар ҳәа узыцәшәахуеи,
Угәы рҭынчны унатәеи,
Аҵх ацәа иалашәаз сеидру, еилахәлеит,
Амшгьы кабеит...
Ҩыџьа аӡӷабцәа ҽырбо,
Акыр-кырҳәа иччо инеиуеит,
Зықәра зцәыхьанҭам, избо, –
Са сахьтәоугьы саагәаҭеиуеит.
рылаԥш схыргеит ихааӡа,
«Уаҳа уақәымгәыӷын» рҳәозшәа.
Ҳзеиԥырҵуамызт ас уаанӡа,
Саргьы снарыхәаԥшт, сеилахоушәа!
Ицоит аамҭа иԥырӡаны,
Шьоук ҽырбоит, шьоук ҳгәы хьу-хьууеит.
Аԥаҩ иасуа еилаҽҽаны,
Ацәқәырԥ наҳкыларц ҳазыҩуеит!..
Даҽазнык иласҳәеит сшылзыԥшыз,
Иаха аашаанӡа.
Даҽазнык сылԥырҵгәышьеит сышшыз,
Цқьа сеиқәтәаанӡа.
Даҽазнык исалҳәеит: «Умыццакын,
Аамҭа цааит!»
Аԥыр-ԥырҳәа амца наслыркын,
нас сааҵааит.
Шьҭа еилкаа ухаҵазар лгәы иҭоу,
Шьҭа уазхәыцла.
Иааип аамҭа, анасыԥ иухәҭоу,
Уацыӡхыҵла...
Ашәҭқәа сышрышьҭаз иныҵакка ихәлеит,
Шьҭа салыргоит аҽыԥныҳәа.
Март амшьҭацәгьа, асыҭәҳәаҵәҟьа леит,
Снапала ибжьысхит аныҳәа...
Лқьышәқәа лырқәацәышт, дгәаазшәа ҟалҵап;
«Адунеи иузалымхит шәҭыҵәҟьак!..»
раԥхьа дааицрашәаргьы, нас илхыԥсаап,
Иаразнак дахьхәып уи илҿыҵҟьаз...
Илдыруеит, уи ашәҭ ахьыҟоу сгәаҿоуп,
Ла лзыҳәан мацара еиҭаҳауп!
Ианылҭаху иҿылхырц агәил ҟаԥшьқәа ҿоуп,
Лнапы ԥшқақәа ахьымсыр – сыгәнаҳауп...
...Зны-зынла абас изжьоит сара схы,
Зны-зынла ларгьы агәра лгаҵәҟьоит.
Шәҭык ауп исымоу, ҽа шәҭык са исҭахым,
Ԥшак иҿнаршәар – са сҭахаҵәҟьоит!..
Бахыбааит, бахыбааит, быччаԥшь бҵәахит,
Зегь ҳзыҳәан бахыбааит.
Бахықәааит, бахықәааит, лаԥшыла ҳбырхит, –
«Ирҭахызар иԥшызааит!»
Ҳаҿызааит, ҳаҿызааит, зегь абылра,
Ҳаҿызааит, ҳаҿызааит.
Бахызааит, бахызааит, адунеи ду бара,
Бахызааит, бахызааит!
Бырҿысааит, бырҿысааит, ашьхақәа, ахәқәа,
Бырҿысааит, бырҿысааит.
Баҿызааит, баҿызааит, иԥыбжәарц ҳагәқәа,
Баҿызааит, баҿызааит.
Банызааит, банызааит, уи бымҩа баӡәны,
Банызааит, банызааит.
Сыԥшызааит, сыԥшызааит, сараӡәк сбызгәыкны,
Сыԥшызааит, сыԥшызааит!..
Аччарагь былшом, бааԥсеит.
Агәырӷьарагь былшом бкаԥсеит.
Быблақәа ирҭахыз рымӡеит,
Быблақәа ирҳәоз сҵеит.
«Аамҭала уцагәышьа, уца,
Аамҭала иуаҳҳәо хаҵа!..»
«Ибзиоуп, аамҭала сцалап,
Ибзиоуп, аамҭалагь схынҳәлап!..»
Ҳаблақәа еизыразхеит шьҭа,
Ҳазхьамҵуа ҳаҿаркит ахҭа.
Ҳаиԥырҵырц ҳҭахуп, ҳазцаӡом,
Ҳаиԥырҵыр – ҳагәқәа ируӡом!..
Зегьы-зегь русқәа дырҿуп, иҟаиҵоит,
Иара иусқәа роуп изыҟамҵо…
Зегьы-зегь рхьаа идыруеит, иҵоит,
Иахьиҭаху дцәырҵуеит дхырхәаӡо!..
Ииҭахым зегь аҳәынҵәа иаиргоит,
Иабааигоу абриаҟара, далатәоу?!
Аҭоурых иазынхарцаз рыхьӡ аирбоит,
Идыруеит жәлар рыҭира иалақәоу!..
Уаангыл ҳәа иазҳәоу димам ешьак,
Диоургьы, аӡәы иҳәатәы хеиҵома?!
Дреиԥхыӡуа дыцәоит аҭыԥ-ԥхақәа руак,
Аха Анцәа ду дизылԥхоу, даҭеиҵома?!
Аусқәа зегь ырхәашьуа дааиуеит иара,
Зегь еилалар иҭахуп хыла-гәыла.
егьигымшәа ибоит, иааигәоушәа иҿҳәара,
Аҳауа-цқьа лбааидап гәырҭәыла!..
Иудыруаз аҩыза, шьҭа умаҵә лаҟәӡом,
жәлар ирҿыкәкәаан иуфаз, улагӡа!
Аӡ иаго, аӡы абжьы зынӡагьы иаҳаӡом.
наҟ иуцыԥсыр еиӷьуп уа умаӡа!..
Урҭ аҭирахь иргоушәа, ҿымҭӡакәа итәоуп,
Цқьа рыхәҵәҟьагь рыздыруам!..
Урҭ усҵәҟьа ахәҭоушәа,
«Гәырҩак» рхатәоуп,
Шәахәа-хаак рныруам!..
«Шәҿыха, шәнаԥш-ааԥш, егьҟамлеит, аҳаҳаи,
Ҳа иаҳтәым уаҩ дҳалам!..»
Аха иаҳҳәоз зегь реиҩшәеит, иаҳҳәоз рмаҳаит,
Ишьҭарымҵеит ргәала!..
Мчыла игәырҩо зегь,
зынӡак рыгәра згом,
Мчыла зегь зхьаау!..
Урҭ рыжәлар зыргәырӷьоу,
иргәалоу акгьы рбом,
Урҭ мчеиқәаҵәак рҭаау?!.
М. Х.
Алапҟьеиԥш дыргәыдылҵоит зегьы,
Даазықәшәазеи рыцҳа, уи лхаҵа.
Зынӡа дылцәыӡт аԥсцәаҳагь, анцәагьы,
Гәаӷла иҭәуп, изыччауам лгәаҵа!..
Шьҭа баагыл ҳәа, лазҳәода лара,
Иуҭахызаргь ҿыҭла убжьы цаанӡа…
Мап изкуам, ишԥеиури иара,
Ллапҟьа рыцҳа,
длыршәлоит дылцәыԥҵәаанӡа!..
Иааиҿажьны хыла-гәыла иҩызцәа,
Иара дрылҵәраан дцарашәа ибауеит.
Иахьа урыгәҭасыр иашоума «аҩыжәцәа!»
Уаҵә аашар, икаххаа ирхыԥсаауеит!..
Усҟан ирымҳәаз рҳәазшәа изгатәузеи,
Ирҳәаҵәҟьазгьы маҷк ираӡатәуп…
Дҵәыршыҩны дышԥаии, ах, дзакәызеи?!
Дызҵәахуаз иқыҭахь, наҟ дгатәуп!..
Аамҭа бахәҵас ибганы,
Ишлеиуа ҳарҭ ҳанаҵаха,
Ҳаԥсқәа шәмоур ҳаибганы,
Аӡә даацәырҵп дфырхаҵаха!..
Зыгәра шәзымгауаз уаанӡа,
Адәы дықәын дгьамадан…
Ибжьы ҭигап ихааӡа,
Адгьыл хьшәашәа ҳнамадан…
Зегьы шәцәеилагеит шәара,
Шьҭа шәзызхәыцша дарбану?
Зыдгьылтә уалԥшьа ашәара,
Иацәхьамҵыз, шәа дшәызгьаману?..
Шьҭа шәазааигәоуп шәыҿҳәара,
Шьҭа ишәҳәароуп иашакгьы.
Иабанӡа шәыхәо ахырҽхәара,
Шәабанӡацәхьаҵуеи шәарҭакгьы?!
Аамҭа шәхымхәыцит шәара,
Хьшьҵас ицеит ишәцәыҵԥрааны!
Шәаҟәыҵ, ишәзымгаз аршәара,
Иҳашәҭ арахь шәахықәааны!..
Са сыгәҭыха, са сыгәҭыха,
Са сыгәҭыха ус иаанхоит.
Сыбмырҿыхан, сыбмырҿыхан,
Саабырҿыхар, сџьашьатәхоит!
Ма жәацуха, ма иацуха,
Ма уаҵәуха ҳәа сыбжьон.
Сара исымазма аԥшыха,
Саабызцәырҵит, уа шьыбжьон!
Са сыгәҭыха, са сыгәҭыха,
Са сыгәҭыха нагӡатәын.
Зынӡа иснаҭомызт аԥсыха,
Бара баашьҭыхны бгатәын!..
Исҳәоит бҳәеит бара аныха,
Сшақәбмыргәыӷыз акагьы!
Мап, ибзеилагом са сныҳәа,
Зынӡа сеилабгеит еиҳагьы!.
Ҽаӡә ихьӡ ҳәаны аҿыҭыха,
Зынӡа ибымам, беикәашәеит!
Са сыгәҭыха, са сыгәҭыха,
Баргьы ибыгәҭыханы иҟалеит!..
Р. Л.
Угәы усырхьит исҭахӡамкәа,
Сақәшәеит, сақәшәа сгәысҽанӡамкәа.
Убри аахыс адунеи самкуа,
Сықәиҵеит сызшаз сшамкәа,
Угәы усырхьит исҭахӡамкәа…
Исурдырт… Уаргьы имаӡамкәа,
Усыхәаԥшуан ԥшшәы ухаӡамкәа,
Иҳабжьарҳәеит цәгьак агәамқәа,
Ихоуҵар акәхеит, цқьагьы угәы амкуа,
Исурдырт… Уаргьы имаӡамкәа…
Угәы усырхьит исҭахӡамкәа,
Иҟалагәышьеит ус иԥшӡамкәа.
Сыгәгьы иҭамкәа, сыхгьы иҭамкәа,
Сҩызцәа иреиӷьыз – иухәҭамкәа,
Угәы усырхьит исҭахӡамкәа…
Урҭ рыҩныҟа изымнаӡеит аҽны,
Урҭ ршьит.
Рыԥсқәа шҭаз ирылгеит ихәаҽны,
Ргәы ршьышьит….
Аха ршьа цәқәырԥеит иӷәӷәаӡаны,
Ргәаӷ кшеит…
Аҟәа анаарга рашьцәа рнапаҟны,
Аԥсны иазшеит…
Урҭ рыҩныҟа изымнеиӡеит аҽны,
Урҭ ццакуан…
Аха аҭәажәеиԥш, изымцеит ишьаҽны,
Амца ркуан…
Аус ауеит сгәы асааҭеиԥш, акара-акара,
Ус иаанхоит.
Аҵәца анҭәу, ишыцәгьоу еиԥш агара,
Быхьӡ аазгоит.
Ахьҭа сылст, сеиҵасуан аҟәара-ҟәара,
Аха сымшәеит.
Иҭыԥаҵәҟьоушәа еисуан аҭҳара-ҭҳара,
нас еимшәеит!..
Сбымбоушәа бнеиуеит, ус хара-хара,
Бызцозар, бца!
Ибылымшозар, зынӡак сгәы анырхара,
Шьаҿак ҟаҵа!..
Амш иахьа аҵәыуара иаҿуп,
Алабжыш ажәҩан иахыҵәоит.
Сгәы агәырӷьашьа ахашҭт, иҭацәуп,
Сҭаҷкәымқәагьы схымхәыцкәа еизыҵәоит…
Ҳаҷкәынцәа ааихьан рыҩнқәа рҿы,
Алажә еиԥш, ирыларшьит ргәашәқәа.
рыԥсы шҭаз еихаргәон рҿы,
Ахааназ иҵыржәон рԥашәқәа.
Ҳақалақь иалцан ҳбызшәа,
Икҿарцалон ашьха акьышә-кьышәра.
Адунеи ду иахдырҵәеит ианшәа:
«Урҭ макьана илоуп аужәра!..»
нас аԥсуа ичҳара ԥжәеит,
нас нкылашьас имазиз аԥшәма?!
Ҳаӷа бааԥс ихәдаҵәҟьа хжәеит,
Ма мчы ӷәӷәак уи ныхаҵас даршәма?!
Амш иахьа аҵәыуара иаҿуп,
Иахаахыс иаҟәымҵкәа акьажыҳәа.
Са сықалақь сналсроуп, иԥшуп,
Уи самбар ауам аказыҳәан!..
Амш снапеимдахьан сахоуп,
Ҽаӡәы иахьиҭаху сцаӡом.
Сызҭаху изы са сҭынхоуп,
Сызҭахым сымҵәыжәҩа изкӡом…
Сгәы зегь сажәала ирыԥхоуп,
Схьаақәа цәырызгом, изӡоит.
Џьарак сызтәом, аҵәҩан сахоуп,
Згәы ҭынчым срыцымзаргь, срыхьӡоит…
Зегьы рзы инцәоу, аӡә иоуп, аӡә иоуп,
Зегьы рзы инцәоу!..
Зегьы иреицәоу, акоуп, акоуп.
Зегь иреицәоу.
«Зегь иреиҳау, уа уоуп, уа уоуп.
Зегь иреиҳау!»
Зегьы ишәаҳау, уи ԥсроуп, уи ԥсроуп,
Зегьы ишәаҳау?!.
Зегьы дрылскааит лара,
Иаалырҟьаны сылаԥш лықәшәеит.
Лымца сахәлашәеит убра,
Аха саблып ҳәа сацәымшәеит!
Уи диҿаччеит даҽаӡәы,
Сара сыҟамшәа, слызгәамҭеит.
Ах, сахалҵеит сара аҵәы,
Дысмеигӡакәа аӡыхәашь салҭеит…
Сеиқәхоит ҳәа иҟадаз убра,
Схынҳәуеит ҳәа иҟадаз еибгала.
Аха амца иашьцылоу – абылра,
Далҵуеит шәымҭаказ лыԥхала?
Уи лыччаԥшь саҭәалшьеит еиҭа,
«Иумаз, сыхьӡала!» – лҳәозшәа.
Ах, зегь лакәысшьон схаҭа,
Аҳ иԥҳаҵәҟьа ҿа лсырҳәозшәа?..
Схылԥа агәырӷьара шҭаҳәуаз,
Ицон срыман сшьапқәа кәарны.
Ариабжьарак маҳәра зуаз,
Иахьа схынҳәит са сҽы ырхәмарны!..
Иҩны еиқәижьуеит, уи даҟәыҵуам,
Анышә ужыр, анышә аауеит…
Аха иаԥхьаҩцәа уаҳа ицәырҵуам,
«Ҽакгьы уҩыхма?!» – ҳәа иҵаауеит.
– Нас ианбыкәу ахҭа ианҭаиршәуа,
Зегь иргәырӷьартә данҩуа?!
– Иаԥхьаҩ наҟ ишәҟәы анимыршәуа,
Абаҩхатәра иман даниуа!..
Сшьапқәа ирдыруеит ари амш аныцәгьахо,
Ихьу-хьууа сыбаҩ иҭалоит, сгәы ҿкаауа.
еидаран саҵам исзышьҭымхуа, иԥсҭынхо,
Сара схьааи, са сгәырҩеи роуп сзыԥшаауа…
Сшьапқәа ирдыруеит уаҳа анрылымшо аҽны,
Иансзеихымго, уаҟа мҩабжара сынхозар,
Аԥсцәаҳа ишьал ду ансхаиршәуа са схәаҽны,
насыԥ рыман, сшьап рыцҳақәа уи рымбозар…
Абыржәзнык исараӡа, уааԥшы,
Агәырҩа сашҭа иаҩга иҟалозар…
Сҭаумырԥалан уаҳа аӡыршы,
Иаалырҟьан са сзыҳәан имыхәлозар,
Абыржәзнык исараӡа, уааԥшы…
Абыржәзнык сара даараӡа исҭахуп,
Сыԥсахәага аарла иҭакьакьаз…
Ахеиԥш ажәа сылахеит, схәуп,
Дсыӷрагылеит анкьа зны исызгәакьаз…
Абыржәзнык смыԥсыҵәҟьарцы сҭахуп…
Ус хәыҷы-хәыҷ дааиуеит «аҭәархҩы!»
Уи дҵааӡом, иужәуазма ҳәа аҩы!
Хьаас уикӡом, инаскьеигахьеит ӡәырҩы,
Иуҭахызар, дырԥшгәышьа шәынтә аԥшҩы!..
Аԥшхәынҵә ҩнеиԥш, угәыӷрақәа еиқәыбгоит,
Зынӡа имырхьаакәа духәаччо уигоит…
Ушаго еиԥш, аӡы аҿышәҭахь ужьа-жьо,
Ишуцәҩашьо еиԥш, ақәа анлеиуа, ианхыжьжьо…
Иуугәышьои, уџьабаа цәгьагәышьан анхаҩы,
Дулаԥшгәышьан, уааигагәышьон ашаҩы.
Лахьынҵала ирзишагәышьахьеит ӡәырҩы,
Ҳаиргагәышьоит ичаала-ццышә «аҭәархҩы!..»
Аԥсны дуӡӡа дакәшеит, уи деимдеит,
Анцәа дзызиҳәоз длоуит, лгәы лырдеит.
Уажәшьҭа дҭынчхар здыруада, ҳалԥеиԥшп,
Лгәы ҭацәуп, икнырхыз ахәарҭеиԥш!..
Аха башоуп, баша, лыԥсы ҭәуам,
Илыртытуеит дааҟәымҵӡакәа агәам…
Нас иҳалшои, илзааури ҳара,
Уи дызлыҵыз дамшьҭуазар хара?!.
Дхалеит уи дкәыкәы-цыкәуа цәгьала,
Данкыдхала, дышьҭаҳхҵәҟьеит уи жәҩала.
Аха уаҳа дхьаԥшуам ҳара ҳахь,
Иара изыҳәан ибылгьаҵәҟьеит акәтаӷь…
«Шьҭа иазхоит, уааҳалаԥш, уҽырҭынч,
жәлар ирырхә ухшыҩ, нас, уара умч…»
Аха башоуп, уаҳа акы имаҳаит,
Амх иалырцо ԥстәык еиԥшҵәҟьа дырҳаит!..
Сеидру рыцҳа, имоу, зыгәра иго,
Аӡә диҵаԥшуазар, уи дынцәошәа збо?..
Еилкаауп шьҭа нас, уаҟа иҭыԥ ԥхоуп,
Аха наҟ дылбаазго – диҭынхоуп!..
Ԥхьаҟа ицатәхеит, илеиуеит ақәаршҩы,
Уи деихеит, дизымԥшӡакәа уаҩы,
Уи деихеит…
Ҳаи, дҭахеит, зеиԥшҭамыз анхаҩы,
Ҳарҭ ҳаиқәхеит, уи ишьҭаз аӡәырҩы,
Ҳаԥсқәа нхеит…
Амш еилгеит, нас амрагьы ҳзыԥхеит,
Агәра ҳамгеит, аха иҳаиӷьӡақәаз ҳаԥхеит,
Амш еилгеит…
Изтәыз игеит… Ихазыҵәҟьа иҭаххеит,
Зегь зымчу иоуп, ус еиҳа игәаԥхеит,
Ҳа ҳаанхеит…
Шәахәак цәырҵны сгәы иҭаԥхеит,
Иҟьалан иаама иара ахала?
Амра иахашҭны ахала инхеит,
Ах, исзеиқәырхар лыԥхала…
Иухьи, исаҳә, сшәахәа хәыҷы,
Амра дуӡӡа угәы ннархама?!
Уааины узылашәеи сыхчы,
Мамзаргь сыцәашьа угәаԥхама?!
Абжьы аргозма, уи шәахәан,
Ԥшьаала индәылҵит схышә инкылкәраан.
Сан лыччаԥшь еиԥш, саарыԥхан,
Шәарҭак аман ицеит исхыԥраан…
Ҵыхәаԥҵәара змам ахьаа,
Ҵыхәаԥҵәара змам агәаӷ.
Адгьыл уаланасоит заа,
Зынӡа иукәшоит аҟәараӷ…
Зегьы уоурышьҭыргьы, иудыруаз,
Гәнаҳак ушьҭоуп иҿҟьаса.
Уҩыза рыцҳа дшуазыруаз,
Иурҭәуан уааҟәымҵӡакәа уқьамса…
Шьҭа ҳаилибакаар ахәҭоуп,
Ҳҭыӡшәа амцеиԥш наҟ иҿаҳҳәап.
Шьоукы ҳармыхәеит, «абҷы» рҭоуп,
Аха аиаша аартны ираҳҳәап…
Ҳа ҳзыхӡыӡаауа рацәоуп,
Ҳа ҳакзаара кьысра амоуроуп.
Убри ззеиқәырхаз – дынцәоуп.
Иззеиқәмырхаз – дызҭоу шоуроуп…
Шьҭа ирдыруазааит зегьы,
Уаҩы ишизымфо амц-ныха.
Инацәа ҳахарҵәины аӡәгьы,
Ҳшизымгауа, иҳамҭо ԥсыха…
Ҳҿыхеит, ҳаблақәа ааҳартит,
Шьҭа ҳшырзымжьо агәра ргааит.
Аиаша ахылнагеит, иптит,
Уи змырӷьацоз ахаҵкы ицааит!..
Ицаз цеит, уажәшьҭа сахьҵәыуом,
Сашьҭаӡамызт зынӡа схы.
Сызвагылаз дсашьам, дсуам,
Пату иқәысҵеит мыцхәы…
Аамҭа анааи сара сихашҭит,
Ихы мацара аирбеит.
Сара сыҩни, сара сашҭеи,
Сара сгәыӷреи хирбгеит…
Аха снеиуеит са сҟазшьала,
Сахьынҳалом зынӡа атәым.
Ҳаԥсадгьыл зырхынҳәыз зшьала,
Рҿахәы рҿыхны игатәым…
Анцәа ибароуп иҳагәҭыхоу,
Анцәа ибароуп иаҳгәырҩоу.
Анцәа ихьчароуп ҳара иаҳныхоу,
Иаҳԥымларцаз мышьҭак ихҩоу…
Ицаз цеит, уажәшьҭа сахьҵәыуом,
Даара ишдуугьы исцәагаз.
Зҭыԥ ианхалаз алеиԥш сууам,
Сыԥсы ихҭнысҵоит сыгәра згаз…
Шаҟа ҭаӡахьоузеи ацәа,
Шаҟаҩ ачҳахьои ҳдунеи?
Аӡә диаԥыҩлауеит Анцәа,
Дхьижәоит иаԥхьа ҽаӡә данҩеи…
Шаҟа иашамра рацәои,
Шаҟа урылаӡари ара?
Анхаҩ рыцҳа дзыхҵәои,
Игәы кыднахт а-Гәаџара!..
Ҳажәа акылнадом зынӡа,
Аамҭа рԥыхьашәеит изкыц.
Ажәа ирҭоит агаӡа,
Урҭ риаша имыртытырц…
Ас ҳабанӡацои ҳара,
Иабаҟоу аҵабырг ҳаззыԥшыз?
Излымшо ԥарак арҳара,
Аҵаа дылаԥалт дышшыз!..
Ақьиа дрыцҳахеит ара,
Наҟ иӷрысны дыршьаҟьоит.
Рракәа ԥымҵәаӡацт дара,
Амаҭ ҵыхәеиԥшҵәҟьа ирҟьоит!..
Ҳа ҳеидцалан ҳузгаӡом,
Ҳа ҳаԥсасам, ҳшьамаҟам.
Ҳа ҳазцәыӡыз, дзыҿиаӡом,
Ҳаҿқәа цәажәауеит, ҳбаҟам…
Ҳа ҳазымгаӡеит ашыӡ,
Мца дуӡӡак ҳацәынхеит.
Иаажәг, аиаша ҳаззыԥшыз,
Уи ҳа ҳшьала иаҳкәабахьеит…
Са исҳәаз аиаша дыршәт алапҟьеиԥш,
Уи ажәҩан ианаларҵа, сеидру шьҭа аԥеиԥш.
Иҟалоит илбаанашьҭыр калаҭк азна ашәыр,
Иҟалоит иара ақәашьда, иауҵәҟьар машәыр!..
Са исҳәаз аиаша, сыцәцеит иԥырны,
Урҭ амца рыцрарсны, хәацушәа идырны!
Ишырҭахӡамызгьы, инаӡеит дара рыҟны,
Аҷҷаҳәа ицәажәеит рбызшәала рҿаҟны!..
Нас, исурҟаҵои саргьы,
Сышәхымс иаахыҵышт сыԥсрагьы…
Схы сҩахароуп сара,
Сҭаԥшгәышьароуп абла аԥсра!..
Сымҩа нымҵәозшәа збауан,
Лашарак сашьҭан, сыццакуан…
Ус, ԥша-ҟәандак насында,
Ааҟ, иакгәышьеит аԥарда….
Нас, исурҟаҵои сара.
Ӡәыр даиааихьома аԥсра?
Сызҿыз иаргәырӷьозар џьоукы,
Аԥсра сахыԥон ҳамҭакы!..
Шьҭа угәра сызгаҵәҟьом сара сҩыза,
Шьҭа суԥылом уаҳа сгәы аартны.
Ирылалазшәа ианеимпуаз шьоук амырза,
Иџьасшьон, харантәи уара убаны!..
Уа унаҳә-ааҳәуеит шәыџьара аамҭаказ,
Иуҳәо-иууа изхыгом аӡә ашәхымс.
Мшәан, сгаӡазма, ех, са схы абаҟаз,
Сҭахеит ауп «ухьаа» санзахымс…
Аҵла дуӡӡа нызкылоузеи дацда,
Ҩызада ҳазхәарҭоузеи ҳаргьы?
Мшәан, дарбан, ҳауа раԥхьа ихьаҵуа,
Зхахь ахара згода иаҳагьы?..
Аамҭа цоит, иааҭгылан иаҳзыԥшуама,
Зны иҳархәашьыз аӡқәа зегьы-зегь зоит…
Шьҭа акгьы ҳзеилам, шьҭа хаилыҵт аргама,
Дасу ҳиаша аҟынӡаҵәҟьа ҳнаӡоит…
Шьҭа саҟәҵит, лара лыӡбахә сҳәаӡом,
Шьҭа слыцрыҵит, сналаԥысны лымҩагь скӡом.
Шьҭа сеиԥхьхәыцит, уаҳа сылақәагьы хкӡом,
Шьҭа ҳаицәыӡит, ҳшеицәыхьшәашәазгьы ҳӡаӡом…
…Аха ҳашьҭуам, ак ҳацрыҵуам ҳара еиҭа,
Сынҭаԥшыргьы цәгьа избагәышьом ла ллакҭа.
Еиҭах лымца салашәаҵәҟьар сара шьҭа,
нас сыблит ауп, нас сҷыҷит ауп, ҳаӷеиҭа!..
Сыбмыргәаан, сбыҳәоит, сыбмыргәаан,
Зегь акоуп, сыбԥырҵуам, бысҭахуп.
Аӡә ахаан бизыԥшаауам, ахаан,
Сгәы бҭасыршәит, аҵаҵәҟьаҿ бҵәахуп!..
Зегь бымраан, сбыҳәоит, зегь бымраан.
Бырхысыр иашам урҭ зегь шьаҟьаны!
Зегь бмыргәаан, сбыҳәоит, зегь бмыргәаан,
Аха сараӡәк сбымаз бгәаҟны!..
Ҳагәҭыха ҳамӡароуп, ҳагәҭыха ҳамӡароуп,
Ҳагәҭыха ҳамӡароуп, уаҵәынӡа.
Ҳа ҳажәа наӡароуп, ҳа ҳажәа наӡароуп,
Ҳа ҳажәа наӡароуп, шәа шәҿынӡа…
Ара зегь ԥшӡароуп, ара зегьы ԥшӡароуп,
Ара зегьы ԥшӡароуп, ианҳцәымца.
Ҳаԥсадгьыл ҳахьчароуп, ҳаԥсадгьыл ҳахьчароуп,
Ҳаԥсадгьыл ҳахьчароуп, ԥсраҽнынӡа…
Агәра згоит, ишааигәоу агәра згоит,
Агәра згоит ишыхарам са саџьал.
Аха сцоит, санаалароуп, са сцоит,
Зны сҟәымшәышәуп, зны зынӡа сҽырџьаџьан,
Исҳәалоит, са сиаша, уи сҳәалоит,
Иахьаҭаху саман ицалааит.
Сагалоит, иаангылом, сагалоит,
Сызҭаху мраҵас ирзыԥхалааит!..
Ба бнасыдҟьеит амцеиԥш бсыцәшәаны,
«Уа ухутәымзаап!» – ҿыбҭит бҽыргызмалны.
Сара сгылоуп сҟәыбан, срышәшәаны,
Шәара шәраҵлеиԥш, зны ишәымаз малны…
Аха бзымцеит, бамышьҭит ба бгәы,
«Иухҟьо сеидру?!» – бҳәахит блала скылҵәо.
Кәыркәаз акәыз, нанҳәаз акәыз, ма ԥхынгәы,
Сҟалалааит ус, бсымбар амуа, сгәы банҭымҵәо!..
Дхапыц хьаан дыҟоуп сара сзы,
Ус анцәа дишеит, илзызурызеи?
Шаанӡа дцәырҵуеит, мамзаргь хәылԥазы,
«Уара анкьеиԥш, уажәы сзуҭахымзеи?!»
Саргьы сашьҭоуп, исзыԥшаауам аҭак,
Сымхәыцӡакәа, иааинырсланы изласҳәарызеи?
Мшәан, уажәраанӡа еицҭаҳаршәуан ҳара хҭак,
Хьаа хәыҷыказ, схаԥыц бзиа злаҵысхрызеи?!
Изыҩуа зҭахыда? Сҵаауеит,
Баша скәаҩӡа стәома иаашаанӡа?
Аӡә иимҳәац ҿыцӡак сыԥшаауеит,
Ҽаӡә сыгәҭыха имаздоит дааԥшаанӡа.
Уаҵә игыло издыруада ирҭаххар,
Иаалырҟьан ирзыҟалар лабашьан.
Урҭ рзыҳәан сеидру имаҭәахәхар,
Ажәа бзиа рбаҵәҟьар, идмырҩашьар…
Изыҩуа рҭахызар, ҵабыргны,
Ари адгьыл сықәымзаарын баша.
Урҭ рхьаа сыцны, ргәы сыгәны,
Урҭ рзыҳәан исыман гәырӷьаҽҳәашак!..
Акгьы ҳзеилам, шьҭа ҳаилыҵит, шьҭа иазхоуп,
Уажәшьҭа абзеираз, даҽаӡә лышҟа сымҩа хоуп.
Наҟ сылԥырҵит, шьҭа дсымбарцазы снаскьеит,
Сакәшан сшааиуаз, зегь акоуп еиҭа ҳаинҟьеит!
Мшәан иаҳзеилои, ҳаиҭазеиқәшәазеи абас,
Ҳаибамбар амуа, ҳаиқәымшәар амуҵәҟьо зынӡас?!
Саԥырҵит лымҩа, аха анҵәамҭаҿ саанагеит,
Мҩакоуп иҟоу, сышзанымҵуаз агәра згеит!..
Ах, исхысит аурҭ сшьаҟьаны,
Ах, аԥсра сацәынхеит, сацәынха.
Ахәыц сыгхеит сҭахарц сшьабаны,
Шьоукы срыманы иааит сеимрыхха.
Аха срыцҳаишьеит, дсыман Анцәа,
Сшахьымӡац ибеит сара акгьы.
Зегь акоуп, ара сҭыҵуазаргь сцәа,
Зынӡа сҽасҭом, саиааит аԥсрагьы.
Са сызҿыз, сара сус еиқәхару,
Шьоукы ихырҵартә ирыхәар цҳасы.
Сеидру, сеидру, урҭ ирҭаххару.
Сеидру, сеидру, баша еиқәымхоу сыԥсы?..
Шьҭа ҳаҟәыҵып, шьҭа ҳаԥырҵып, шьҭа иаҳҳәарым,
Аиаша зҭаҵәаху ашәындыҟәра ҳаԥшаарым.
Аха иаадыруеит ҳашзацәымцо, ҳамҩа шку,
Иара заҵәык ҭынхас ишҳамоу, ҳаԥсы шаку.
Ҳа ҳашьҭырԥаап егьа ӡиас, егьа ԥша,
Џьара ирҭаххозар, нас идҳархәап ҳаргь ҳалша.
Ҳара иаҳтәышьҭрам, ахаан ҳашьҭамлап ҳхазы,
Ҳбарақьаҭуп, иҳаԥсахуам ҳиаша аԥсразы.
Аха иаадырроуп, ҳаргьы бзеирак ҳшахьӡауа,
Ҳаџьал заацәа ицәырҵуазар, ҳшацәцауа.
Ҳамҩа нҵәаргьы, ԥсра-ӡра ақәым ҳа ҳзышьҭаз,
Зразҟы ҳахьымӡаз, ҳа ҳмырхәаган шәгәаҵа ҳҭаз…
Быблақәа исарҳәеит: «Иумӡан!»
Бқьышәқәа исдырбеит: «Умцан!»
Сыгәгьы ҳәҳәахуан: «Умнаӡан!»
Уи исзаанацоз зынӡа иоумаӡан…
Руа ииашоу шьҭа еилкаа,
Ухаҵоуп иҟаҵа алкаа.
Аблеи агәи еисуанаҵы,
Маӡа унеины уи дыгәӡы!..
Амза карахеит, ажәҩан карахеит,
Рыԥсы ӡаны лдәылҵра иазыԥшуп.
Ацәа далахеит, ацәа далахеит,
Арԥыс игәы ахчнызеиԥш ишуп.
Ихьаақәа еидарахеит, ихьаақәа еидарахеит,
Уажәшьҭаҵәҟьа уи дныжьны дызцом.
Лааҵра давахеит, лааҵра давахеит,
Ашара агәы иҭоуп, изыԥшӡом.
…Амза иахарахеит, ажәҩан иахарахеит,
Иахьузымгәаӷьыз лыхьӡ аҳәара.
Иаарлас, икарахеит, иаарлас, икарахеит,
Ирылшом шьҭа уаҳа узыԥшра!..
Сбыҳәоит бымцәажәан,
сбыҳәоит бымцәажәан,
Сбыҳәоит бымцәажәан зынӡа.
Баҵаԥшла ажәҩан, баҵаԥшла ажәҩан,
Баҵаԥшла ажәҩан бгәыкӡа.
Сгәы ҭыԥа-ҭыԥо, сгәы ҭыԥа-ҭыԥо,
Сгәы ҭыԥа-ҭыԥо сшыԥшыз.
Шәыхҵысҭа сахыԥо, шәгәара сахыԥо,
Ибгәалашәо анкьа сызҿыз?!
Зынӡаскгьы сбымбошәа, зынӡаскгьы сбымбошәа,
Зынӡаскгьы сбымбошәа ҟабҵон.
Ахаҳә-гәы бызҭоушәа, ахаҳә-гәы бызҭоушәа,
Ашырҳәа бсыдҟьаны бцон…
Аҵыхқәа ԥысҽуан, аҵыхқәа ԥысҽуан,
Аҵыхқәа ԥысҽуан сџьабо.
Схьаақәагьы хысҽуан, схьаақәагьы хысҽуан.
Ҵәыцақәак зжәуан еибарбо!..
Сбыҳәоит бымцәажәан, сбыҳәоит бымцәажәан,
Сбыҳәоит бымцәажәан зынӡак.
Ҳаҵаԥшлап ажәҩан, ҳаҵаԥшлап ажәҩан.
Ицәажәалааит ажәҩан уахак!..
Зны имлакыран, зны ихьҭакыран,
Зны ҳгәы ҭәын.
Зны ицәаакыран, зны имаакыран,
Аха ицатәын…
Ҳхьаа ҳшаҵаз, ҳгәырҩа ҳшаҵаз,
Ҳааит абра.
Иахьа ишәаргәындоу, иацы ихаҵаз,
Иаҳгом угәра…
Амал иашьҭаз, ирцәыӡит ашьҭа,
Уаҳа ирымбеит.
Ауаҩра иашьҭоу, уҭалар ҳашҭа,
Бзеила уаабеит!
Зны имлакыран, зны ихьҭакыран,
Зны ҳлаҳәуан.
Зны еибаркыран, зны еимакыран,
Аха ҳцауан…
Зны сывара иасит аурҭ,
Зны сган зегьы ҿнахит аԥша.
Имыхәмарит са сзыҳәан афурҭ,
Сахатәарцгьы сҭахымызт ашша…
Схандеиуан са стәала есымша,
Скәыкәы-цыкәуа сықәын адәы.
«Еҳ, ажәҩан, укаххаа уҳазша,
Иҟалозар, ибжьоумырӡын ҳа ҳтәы!..»
Мал дук са сашьҭам зынӡа,
Исҭаху акызаҵәык ауп.
Сыжәлар рхақәиҭра сахьгӡа,
Убри азыҳәан сыԥсахәага ҭоуп…
Ажәа ҭҟьеит ахеиԥшҵәҟьа,
Игәы ашыра иалҟьеит.
Сеидру уажәшьҭа иԥеиԥшҵәҟьа,
Иҭыԥ дугьы дамҟьеит!
Ас ҳракырак дхамлар,
Дрымбазҭгьы ас дзакәыҵәҟьаз,
Иаргьы дыҭәуамызт шҳамла,
Ма дкабон дахьхәыҵҟьаз…
Уи башаӡа дыгәжәажәоит,
Ихы ацәигарц дзашьҭои?
Шьҭа дыԥнашәеит ажәа,
Шьҭа ихьӡоит, дабашьҭуеи?!.
Аҵыхәтәаншәа лылаԥш насхыжьны,
Дцеит имҳәаӡакәан ажәак.
Схала сгәырҩазаҵә сазныжьны,
Дсымҭакәа уаҳа ҭынхак.
Ех, Анцәа дуӡӡа дшаҳаҭуп,
Лгәы иҭоу зегьы сашьҭам сара.
Ла лзыҳәан ахааназ сраҳаҭуп,
Ла лзыҳәан сацәшәаҵәҟьом аԥсра…
Знызаҵәык сылаԥш лыхьӡазҭгьы,
Сыгәҭыха зегь уи исзаҳәон.
Знызаҵәык лыччаԥшь сҿаԥхазҭгьы,
Кыраамҭа ауха сарԥхон…
Ашәымҭаказ схала сынлыжьит,
Иаалырҟьан ус илгәаԥхеит.
Аҵыхәтәаншәа лылаԥш сыхлыжьит,
Ҳамҭаҵас уи сызлырхеит!..
Амра иамҳәац ажәак, ажәҩан иамҳәац ажәак,
Адгьыл иамҳәац ажәак, дунеихаан.
Ирыбжьамлац ҭыӡшәак, зынӡагьы алушәак,
Ирзымҳәозаргь ашәак, урзымгәаан.
нас иухьи уара, узыргәамҵуеи ара,
Хыла-гәыла адунеи зегь еилоуҵеит.
Иумгозаргь рыгәра, иҭоумыргылан утәра,
Шьоук ахшьыра, шьоук ахланҵ иҭоуҵеит!..
Уа иуеиҳау дмиӡац, уа иуеиҳау дҟамлаӡац,
Баша ухы ҭоумырхозҭгьы ухала.
Иӷәӷәаӡоуп уара удац, аӡә уа уҟын дымнаӡац,
Нас уқәзааит адунеи ду лыԥхала…
Сылаԥш быҵшәарц бҭахын, сылаԥш быҵшәарц
бҭахын.
Сылаԥш быҵшәарц бҭахын уи ауха.
Ажәак сҿыҵшәарц бҭахын, ажәак сҿыҵшәарц бҭахын,
Ажәак сҿыҵшәарц бҭахын, бсыхон, бсыха.
Сгәы еибакыҵәҟьар ауан, сгәы еибакыҵәҟьар ауан,
Сгәы еибакыҵәҟьар ауан, уаҩ дсымшаҭо.
Зных ахчнызеиԥш сышуан, зных ахчнызеиԥш сышуан,
Сааигәа быҟамызт усгьы са сгәазҭоз…
Аха срылҵит зегьы, аха срылҵит зегьы,
Аха срылҵит зегьы, сызмаз сԥахны.
Са сазымгеит аӡгьы, са сазымгеит аӡгьы,
Са сазымгеит аӡгьы, схылеит сшәахны!..
Уа бахәқәакгьы срынҟьеит, уа махәқәакгьы
срынҟьеит,
Уа қыдқәакгьы срынҟьеит, сыргарц сԥыххаа.
Аха лашарак ааимҟьеит, аха лашарак ааимҟьеит,
Аха лашарак ааимҟьеит, исымҭо ԥсыха.
Сылаԥш быҵшәаргьы зуам, сылаԥш быҵшәаргьы зуам,
Сылаԥш быҵшәаргьы зуам, уажәшьҭа шәымҭак.
Уаҳа ԥсыхәажәла змам, уаҳа ԥсыхәажәла змам,
Уаҳа ԥсыхәажәла змам, самгар хымҭак…
Ҳҭысит, ҳҭысит, ашықәс ҳҭысит,
Ҳхьаақәа ныжьны, ҳгәырҩа ныжьны.
Ҳхысит, ҳхысит, акеиҳәа ҳхысит,
Ҳашьха дуқәа ҳабжьы рхыжьны!
Ҳрырсит, ҳрырсит, аӡқәа ҳрырсит,
Иахьырхыҵәоз аӡәи ҩыџьеи.
Ддысит, ддысит, ҳаӷа ддысит,
Ҳамч дацәшәазаап ақамсҳәыџьажә!..
Ажәа даҳәан, исҭахуп ҳәа,
Ажәа ирҭеит, иеигӡауазма?!
Ҿырҭт утәа ҳәа, имыцхәуп ҳәа,
Аха иажәа далахеит, дтәауазма?!
Рнапқәа еинырҟьеит наҟ даҟәыҵырц,
Иара дгәырӷьеит иргәаԥхаз џьишьан!
Ажәа бзиа уҿы иҭыҵырц,
Угәы цқьамкәа иамам ишьа...
Урҭ абзиа еигәырӷьар,
Агәыхь бааԥс рызцәырҵуеит.
Ус маншәалак рзеиԥырҟьар,
Игәырӷьо уи иазхәыцуеит.
Урҭ зычҳаз ирылшаҵәҟьо,
Мамзаргьы шәҟәык ианӡалома?!
Изықәтәо анышь зыршаҟьо,
Цәгьамзар бзиа рзалома?!
Абас инҵәозма ҳара ҳгәыӷра,
Абас иааигәазма ҳлахьынҵа?
Ҳаӷа илымшеит ҳаԥыхра,
Нагӡашьа изамҭаӡеит идҵа…
Цқьа ҳаилаҵәан ҳааикәагылан,
Цқьа ҳазхәыцып ҳа ҳҭоурых.
Ҳала хтыҵәҟьан цқьа ҳааиԥылап,
Иаагәаӷьызеи, ҳаи, ных, ных!..
Уи слызхәыцуан ауха аашаанӡа,
Ас ҳаиԥырҵырц зылҭаххазеи?
Цқьа ҳаизааигәан ҳаихәаԥшаанӡа,
Лыблаҿ смааиртә сзымыцхәхазеи?
Аҭак сзыҟамҵеит сызҵаара,
Сшақәымгәыӷӡоз аҵых кьаҿхеит.
Цқьа избаанӡа лара лцәаара,
Ихәыҵҟьаз амца лырцәарц даҭәҳәеит!
Са саанахәт аӡиас,
Сама ицоит сышьҭыԥаан.
Дысԥылоу зымшьҭа бзиаз,
Сыгәра игартә дысхықәаан?!
Шьҭа сахькылсуа сеидру,
Шьҭа сзыниоу сыздыруам.
Иарбан џьалу исԥеиԥшу,
Ӡӷьы бааԥск уаҳа сзыруам…
Аха аҽыҩ знык иҵҟьаз,
Аҟамч знык изнырыз.
Дканажьӡом иара зтәыҵәҟьаз,
Знык аԥаҩ изырыз…
Ацәгьа бжьыргарц ҳа ҳабжьара,
Иҳабжьарҭәарц аҳәынҵәа.
рыбла ихымлакәа аԥхашьара,
Иаҳхырхгәышьон зынӡа ҳцәа…
Аха ак ҟамлазшәа, иаҳмаҳаӡазшәа,
Иҳамбаӡазшәа ҳраҩсны ҳцеит.
Ус иахәҭазшәа, баша итәазшәа,
Рҟытбжьы мгазшәа, рыԥсы рӡеит…
…Ԥсыхәа рмоуит, ирызкамҭәеит,
Ишыԥшыз баша илеихашәит.
Ирылшагәышьоз, мҩак рзамҭеит,
Рҳәынҵәа рыҩнуҵҟа ирыӷрашәит!..
Арахь шәыҟам, уажәшьҭа акыр ҵуеит,
Сара ԥхыӡлагь сшәышьҭоуп, сызшәыцрыҵуам.
Аха сааигәа шәгылом, шәсыцәцауеит.
Шьҭа шәаангыл ҳәа ҿысҭуеит, шәсызхәыцуам.
Шәа шәгәы ҭынчуп, иҟам уа ҟыҟ-ҿыҟ,
Уа џьанаҭуп, уа зегьы-зегь знеиуам.
Нас мышкызны, инықәсҵар схы знык,
Шәа шәахь анеира мап ацәызкуа среиуам…
Заҟа ҵуазеи, шәымаӡа ҵәахны,
Заҟа ҵуазеи, ицәырыжәгар шәҭахны,
Ишәзымгәаӷьуеижьҭеи?!
Уажәшьҭа шәгылеит ҳус ду аханы,
Уажәшьҭа ишәоуит шәҭыԥқәа рыԥханы,
Уи шәыхәҭеижьҭеи!..
Аха иҟоуп, ишәхамышҭша аҽакы,
Наҟ иныжьтәуп, ишәылаҽхьоу аҿкы,
Уи ҵарбгагоуп…
Шәхы шәзаиааир, ишәарҭаӡам блакы,
нас ҳаидгылан ҳдәықәлап ҳамҭакы,
Уи гәыҭгагоуп…
Урҭ иашоушәа рбоит, урҭ дуқәоушәа рбоит,
Урҭ ражәа узахыԥом ианцәажәо.
Урҭ даара иҽырбоит, урҭ амитә рынԥоит,
Урҭ рыцҳаушьап зных ианыгәжәажәо?..
Аха цқьа иныҭкааны, изакәыҵәҟьо еилкааны,
Ургәылаԥшыр, урҭ зегь хәаԥсаҵәҟьоуп!
Иузҳәар еиԥкааны, иузҳәар еиҿкааны,
Ирыхәҭоу ажәа бзиак иаԥсаҵәҟьоуп!..
Зны ҳаилаҵәон,
Аҭачкәым еиԥш,
Ҳаӷәӷәаӡан…
Шәааи ахацәа,
Анырҳәауаз
Ҳаиқәшәаӡан…
Ҳмахәар ԥхьарҵәан,
Зегь иаҳзеиԥшыз,
Уск ҳаҿӡан,
Ҳаит, ахацәа!
Иахьа шәызҿузегь,
Зынӡа иԥшӡаӡам!..
Среиуаӡам ажәа иамыргәырӷьо,
Мамзаргь иардысны иамыртәо.
Ажәа ауахьад еиԥш, згәы иҭысхьо,
Среиуоуп, ршьапышьҭыбжь згәаԥхо!..
Ианцәажәатәу исҿамлац аҿаԥа,
Иахьҳахьуа снапы ақәкны искуп.
Иреиӷьу ажәак анысзалԥаа,
Аӷәра сзахаршәыр – рызҟуп…
Сгәы зласырҭынчри, сгәы зласырҭынчри,
Амца сыцралан аҿҿаҳәа сбылуеит.
Ах, сара исымчуи, ах, сара исымчуи,
Акызаҵәык исылшо – аиаша сҳәауеит…
Ҳаӷа бааԥс ҳаииааины, ҳаӷа бааԥс ҳаииааины,
Шьҭа ҳазургои ҳәа агәызианра мыцхәхар,
Ишҟа ҳнеи-ааины, ҳашҟа днеи-ааины,
Ҳаӷеимҽхара, анкьеиԥш имҩақәа аатхар,
Усҟан ҳа ҳашьцәа ршьа ҳаӷрагылоит,
Усҟан ҳа ҳашьцәа ршьа ҳаблаҟьоит.
Ҳа иҳамбаӡакәа атәра ҳҭадыргылоит,
Ҳа иҳамбаӡакәа бахәаԥшькгьы ҳанҟьоит…
Зынӡакгьы иҳамҳәароуп исымчуи, иумчуи,
Игәы ҳрыӷәӷәалароуп зымра ҭашәо.
Шәгәы зласырҭынчри, шәгәы зласырҭынчри,
Шәыгәҭынчроуп сара зегь раҵкыс сзыцәшәо…
Уи дныхгыла-аахгыло, уи дынкаԥа-аакаԥо,
Анаџьалбеит, сылаԥш дыҵшәарушь лара?
Са слыԥгыла-ԥгыло, маҷк дыншаҭа-аашаҭо,
Срышьҭоуп сгәы исызҭымгаз ажәақәа рҳәара…
Уи дыԥшуазма уанӡа,
қәаршҩны дсыхҟьаҵәҟьеит.
Изуа-исҳәо сақәшәом, исԥырҵда са сыҟны?!
Шьҭа сшажәыз убраҵәҟьа,
ииашан агәра згаҵәҟьеит.
Аха исызҳәом афасит, аӡӷаб лҿаҟны!..
Уи дҳамамзар,
Ҳа ҳахьшәашәон,
Ҳа ҳзаҵәхон…
егьи дҳаламзар,
Ҳара ҳашәа
еиҳагьы иԥшӡахон…
Ишәарҭагәышьоуп,
Ацәгьеи абзиеи
еишьҭанаҵы.
Ҳгәыӷлагәышьап,
Абзиа ашьамхқәа
Ӷәӷәанаҵы…
Ирҳәо зегь бзиоуп ҳазҳәом,
Аха ражәақәа рҭыԥаҿ игылоуп.
Макьана иҳачҳалароуп, ҳаҳәҳәом,
Ҳус хадаҿ урҭ ҳаԥхьагылоуп.
Маҷк ианахыҵлак рҭыԥ,
Маҷк ианырхашҭлак ишхалаз.
Усҟан иҳарҳәҳәоит аҭыԥ,
Иахьыҵԥрааз итәарцаз лыԥхала!..
Акы аниҭаху,
Акы данаҳәо,
Уа уахь дыԥшуам…
Аха ииҵәахуа,
Аӡбахә уеиҳәоит.
Иӡауам…
Шәҩык ирхыԥшны,
Шәынтә ихысыз,
Итәы иазгом…
Знык икылԥшны,
Знык ихысыз,
Ихәы ҭахом!..
Зегьы ззеиԥшу,
Акгьы зхьаам,
Акгьы згәырҩам,
Сеидру иԥеиԥшу,
Уи ахаан,
Дызқәугьы мҩам…
Зегь зыгәҭыхоу,
Зегь згәалоу,
Зегь згәырҩоу,
Сеидру ихоу,
Ацәа дшалоу,
Уи дышиоу…
Жәлар рхьаа,
Жәлар рыгәҭыха,
Дартәауам,
Уиоуп заа
Дызхәарҽхоугьы,
Аха дыԥсуам…
Арыӷьалагь,
Арымалагь,
Иҳәагәышьон
Зегь рыцҳәа.
Аха аҩнуҵҟалагь,
Адәныҟалагь,
Издыргылахьан,
Ршьацҳәа!..
Бцеит бара бниасны, уаҳа бмааԥшӡеит,
Уаҳа бзызхьаауаз уаҩ днымхеит…
Исҳәеит сара иныҵакны – «ба бҟынӡа сааӡеит».
Аха быччаԥшь гәхьаазгеит, исзымхеит!..
Уи ба бамырҭынчит, уи ба бамырҳәацәеит,
Хьаасгьы ибымкит са сыгәҭыха.
Уаҳа са исымчи, ба бҿы сынхацәеит,
Шьҭа исхарахом уаҳа ба бныха!..
Сцеит сара сниасны, уаҳа смааԥшӡеит.
Уаҳа сынхом са сеиҭымха.
Сыҟан зны сӡиасны, нас саӷахеит.
Аха исыбаргәуи ба банысԥымха…
Ажәа аниаҳҭа,
Дцәажәалааит ҳәа
Ауаҩ гәаҩа,
Жәабеи жәеизеи
Днархысын,
Дхалеит жәаҩа!
Шьҭа ирҭәгәышьеит,
Царҭа амам,
«Илуҭаҩа!»
Иахьакәым дамгааит,
Ҳаит, амарџьа,
Шәа шәааихаҩа!..
Аха ихьӡода,
Ишьаҿа еихиҳәеит.
Ауаҩ гәаҩа,
Иҿыҵуа ажәа,
Иуханаршҭып,
Амшцәгьа, ауаҩа!..
Ҟәышра игым, данымцәажәо,
Аха дцәажәар – ҳаӷеиҭа!
Даарыцҳаушьап даныгәжәажәо,
Угәы арҵәыуап илакҭа!
Знык узнеир игәаҟынӡа,
Знык узылсыр «иҭәарҭа!»
Аҳәынҵәа уҭаҳап шьамхаҟынӡа,
Хынҳәышьагь уоуам – ҳаӷеиҭа!..
Иахьахәлаанӡа уҳәан-сҳәанла,
Лымш наскьалгоит, дааԥсаӡом.
Иахьахәлаанӡа агәам-самра,
Дылоуп дыҩуа, илыԥссаӡом!..
Ацәа аалхалан илымнахаанӡа,
Уи илцәынҵәома аҳәатәы?!
Днеилоит ус, даԥырнахаанӡа,
Илзыӷьашкаанӡа аӡәы итәы…
Ус ицәозма, акыр зхыҵуаз шьак ааԥшит,
Ирзеиқәыртәозма,
агәара-гәараҳәаҵәҟьа ирыцәшит.
Иҭаԥшгәышьеит, иреиӷьӡоу ҷкәынак илакҭа…
Дагагәышьеит, нас уи акәхеит иуахҭа…
Хьшәашәашьа амам, ибаауам уи, иагьыԥсум,
Ирхашҭхьаз џьыршьон, ианбатәиз, акыр ҵуан.
Иқшагәышьеит, реиҳа иахьрыхьуаз иӷәӷәаны,
Дартәагәышьеит, ауаҩыцқьа инаихьӡаны…
Ианбатәиз аҵла дуӡӡа,
Ҳара шәшьырара ҳазнауеижьҭеи,
Ицагәышьеит шьҭа инахыӡаа,
Ҳшьара ҳақәнаҟьт, иҳаԥхеижьҭеи…
Аха дац хәыҷқәак аанхазаап,
Ихыцә-хыцәӡа аҿа рхылҵит.
Аҵлагь баша имҩаӡазаап,
Иаҳхашҭхьаз ччаԥшькеиԥш,
ҳаиҭазхәыцит…
Зыгәра згоз, лыгәра згом,
Лыгәра згом, лыгәра згом,
Зыгәра згоз, лыгәра згом.
Уи зынӡак дысзыхгом,
Дысзыхгом, дысзыхгом,
Уи зынӡак дысзыхгом.
Аҵых хәлар, ишаӡом,
Ишаӡом, ишаӡом,
Аҵых хәлар, ишаӡом.
Шьҭа дыхнымҳәыр, сшәаӡом,
Сшәаӡом, сшәаӡом,
Шьҭа дыхнымҳәыр, сшәаӡом.
Ашә абжьы сыргаӡом,
Исыргаӡом, исыргаӡом,
Ашә абжьы сыргаӡом.
Зынӡа лааигәагь сиаӡом,
Сиаӡом, сиаӡом,
Зынӡа лааигәагь сиаӡом…
…Аха лгәы абжьы саҳауеит,
Исаҳауеит, исаҳауеит,
Аха лгәы абжьы саҳауеит.
Уи еиқәтәар ҳәа сшәауеит,
Сшәауеит, сшәауеит,
Уи еиқәтәар ҳәа сшәауеит…
Ахаангьы ҳаиҩызцәан, ҳәа ажәа уҿакын,
Уааҟәымҵӡакәа уҽхәон шьоук рыбжьара.
Са уныҳәаҿа анысҳәоз сзызхәыцуаз ҽакын,
Уа улақәа ишырхымзгьы ԥхашьара!..
Уҷкәынра сныҳәон, иуԥырҵны ицахьоу,
Ууаҩра сныҳәон, наӡаӡа иуцәҟьалаз.
Урҭ шьҭа иабаҟоу, дызусҭа ирыхьӡахьоу,
Адәы ԥшӡақәа иргәалашәоит, ҳашьҭа зынхалаз…
Шьҭа утәымуаҩуп, зегь узеиԥшуп уара,
Амал-қамса агәҭаҵәҟьа унеины уантәалеит.
Анкьеиԥш уаргәырӷьаӡом зынӡак ҳа ҳбара,
Удақәаҵәҟьа иҳацәтәыму ҽа-шьа цәгьак рҭалеит.
Зегь умоушәа убоит аамҭала уара,
Убызшәеи ууаҩреи роуп нас иуцәыӡыз.
Иабоуҭаху мамзаргь уи артытра,
Иазхьаԥштәу, адунеи ду иуцәаныҵыз?!
Убриоуп сызмыргыло, скыдҟьо сызмоу,
Убриоуп сара схьаақәа ирхьаау.
Убри зегьы зцәыӡыз, дысҩызам, мамоу,
Ахааназ сиаӷоуп, сагьизгәаауп…
Уҷкәынроуп исныҳәо, уажәра сҭахӡам,
Сгәы ззыбылуа уиакоуп, инужьыз.
Ууаҩра уцәыӡит, уқьаԥҭоуп, уаҩ духӡам,
Закә дацуи, уа уаазго, указмыжьыз?..
Ус бымун, сныбмыжьын, баасзыԥшы,
Цқьа сзакәу еилыбкаап, баасҿаԥшы.
Иауа-иашәан ажәакгьы быҿшәаӡом,
Амца зхысхьоу абнеиԥш – бсыцәшәаӡом!..
Ех,аф бмысааит, аӡӷаб, бгәы бажьеит,
Ақәаршҩы схысит, сымшқәа шьҭа ихыжьжьеит.
Ба бахь амҩа иқәушәа, сзыцәшәо,
Бахызбаауеит амрагь анҭашәо!
Уи лыхьӡ ахәыц еиԥш исҿашәеит,
Ах, илбааздаҵәҟьар ҳәа сшәеит!
Шьҭа ҳаиԥырҵит, шьҭа егьҳабжьам,
Ҳаилибакааит, ҳҩыџьагь ҳжьам!..
Зны ианҭагьежьуаз ҳхы аԥша,
Зны ианҳзымдыруаз ҳалша,
Ажәҩан дуӡӡагь лаҳарҟәуан.
Амрагь ҳаблақәа хнакуан!..
Ҳа ҳакәын иқәыз адунеи,
Џьарак ҳанзымтәа, ҳангәаҭеи.
Иԥсасит, иаҳцәыӡит иҳабжьаз.
Ахраҿ, анаҟә еиԥш, ҳазжьаз!..
…Ицеит урҭ ашықәсқәа ццакны.
Сгәы иҭыхоз сзымҳәацызт лҿаҟны.
Шьҭа иалшоит даараӡагь саршәар,
Уи лыхьӡ ахәыц еиԥш исҿашәар!..
Зегьы ртәы зҳәахьоу ҳәа уаҩгьы дмиӡацт,
Зегьы рхәы зфахьоу ҳәа, уаҩы дмыԥсӡацт.
Зегьы ирыхьӡахьоу ҳәа, аӡәгьы дҟамлаӡацт,
Зегьы зынԥахьоу ҳәа, уаҩы дҳамбаӡацт.
нас шәаҟәыҵ, иазыжәуеи, урҭ ртәы шәымҳәан,
Уи ажәырҭи аужәреи шәылҵ, уи ауҳәан-сҳәан.
Аӡәы иныҳәа амзаҿеиԥш еигәырӷьарц зылшаз,
Ишьап ахаангьы дықәиҟьом, диқәныҳәоит ҳазшаз…
Иашьцәа дрылҵит, уи дыҷкәынан, деибаган,
Акгьы ихымҵит, ҳаӷа дилгеит, дихәынган.
ргәы дырзалхуам, рыԥсы дырзалхуам, дырџьабоит,
Аха уаҳа дшырзнымкыло агәра ргоит…
Идгьыл ихоит, идгьыл дамардоит уажәшьҭа,
Баша ихьчозма, иԥшааит араҟа иуахҭа.
Игәыла-изла, зегьы иџьаршьоит, ицуҭа,
Шаҟа иҭынчуи, шаҟа ираҳаҭузеи илакҭа…
…Уи гәырҩада, уи лабжышла дкәабаны,
Зегь неиԥырҵны, шьҭахьҟа идәықәлеит ихынҳәны.
Уаҳа дхьаԥшуам, игәы шҭынчу агәра диргоит,
Аха игәбылраҵәҟьа ицҭарымҵеит, арахь иаанхоит..
Агәра згоит, изгоит, изгоит,
Агәра згоит.
Бзиа улбоит, улбоит, улбоит,
Бзиа улбоит.
Ла лзы ишеит, ишеит, ишеит,
Ла лзы ишеит.
Аҵеи дшәыхшеит, дшәыхшеит, дшәыхшеит,
Аҵеи дшәыхшеит.
Уи дуаҩхеит, дуаҩхеит, дуаҩхеит,
Уи дуаҩхеит.
Уи деихеит, деихеит, деихеит,
Уи деихеит.
Шәа шәахь дымцеит, дымцеит, дымцеит,
Шәа шәахь дымцеит.
Шәа шәтәы имҵеит, имҵеит, имҵеит.
Шәа шәтәы имҵеит…
Ҳаи, шәҭахеит, шәҭахеит, шәҭахеит,
Ҳаи, шәҭахеит.
Шәышьҭа ирхеит, ирхеит, ирхеит,
Шәышьҭа ирхеит…
Шьҭа ак мыцхәхеит, имыцхәхеит, имыцхәхеит,
Шьҭа ак мыцхәхеит.
Шәымц шәыԥхеит, ишәыԥхеит, ишәыԥхеит,
Шәымц шәыԥхеит…
Хьаа рымам, гәырҩа рымам,
Зегь ззеиԥшу рацәаҩхеит.
Уахьрыхәаԥшуа, ус, иарымам,
рых иазеиӷьу ахь еихеит.
Уара уаԥсшәа зҭахыда,
Уара уқьабызқәагьы убас.
рашҭа уҭалар, рыҩн иахыда.
Амҩа иқәуп зегь еивас!..
Иаарылшозеи, рыԥсы мҭәыҵәҟьеит.
Ԥароуп, малуп изышьҭоу.
наҟ иумжәаан уара утәытәҟьа,
Иргоит, иагьашьҭам изқьаԥҭоу…
Ас мацара ҳцаларыма,
Асҵәҟьа дықәуп адә ҳаӷоу.
Ҳхықәк аҟынӡа ҳнаӡарыма,
Дызусҭа иҳауоу, иаҳҭынхоу?!
…Хәыцра гәарҭак ааины исыжәлоит,
Срыма идәықәлоит сеимырхха.
Зны сшьацәхныслоит, зныхгьы сҽыжәлоит,
Аха икасыжьуам сымӡырха…
Зегь акака ианрышьҭоу иҿҟьаса,
Хәыҷи-дуи аннеиуа, еицрыԥсса.
Са сызҿу закәызеи, уара хса.
Сгәырҩақәа схапапеит, аҷыҷмаса!..
Адунеи ду сзеиҟаратәру сара?!.
Агәыӷра нҵәом, ишнымҵәо еиԥш аԥсра…
Ах, аиаша, сеидрума уҿҳәара,
Уара уанмыӡ, еиқәхоит ҳа ҳ-Аԥсынра!
Ажәлар рыхьӡала дцәажәоит иара,
Иажәақәагь даара ихьанҭоуп…
Урҭ зырхәыцша ак аҳәара,
Илшоит, уи азыҳәан деиқәшәоуп!..
Аха ажәлар ирыхәоз анилшоз иара,
Их иахәоз мацара даҿын.
Убасҟан иаҟәыҵит иара игәрагара,
Аха ицәажәара ԥикуам уи азын!..
Абзиеи ацәгьеи шьҭа еилырганы,
Дасу рҭыԥқәарҿ инеины инатәеит.
Аха дрызнамгеит иара игәра ганы
Ирбац иакәмызт, уи ҵыԥхи сынтәеи…
Мшәан, ирыбжьам урҭ араҟа маӡа,
Иҟаҵәҟьоу шыҟоу аартны ирҳәауеит.
Ҟазшьа бааԥск илоуп, дзаҟәыҵуам зынӡа,
Аӡы цқьаны илеиуазар, уи ирхәашьуеит!..
Даара дшәарҭоуп зҭыԥ иахырцаз,
Зынӡа инамцхәны бзиа избаз!
Ибла шааԥшуа имрымхырцаз,
Зшьапы кьаҿу амц зҳәаз!..
Ҽазнык данхала ахәы кьышә-кьышәра.
Амарџьа уа ихлахаҵ гьежьуеит.
Ҳа ҳауп изԥырхагоу уи илахь ҷышәра,
Ҳаззыԥшу цәырҵра дук ашьуеит…
Исашәҳә, нас иабацоу, урҭ еишьҭагылан,
Рыблақәа ҭакәаҳауп, рылахь еиқәуп.
Аӡырхәашьҩы днеиуеит урҭ раԥхьаҵәҟьа дгылан,
Ихаан мыц зымҳәаҵәҟьац қьаад ҽыҭк икуп…
Исашәҳә, нас абасҵәҟьа ирзеибымҳәо ирымоузеи,
Уахи-ҽни излацәажәои, уаҳа имааԥсо?!
Исашәҳә, урҭ ирышьклаҳәуа ирыцу ирзыруазеи?!.
еиҭах ихынҳәуеит дара «аџьыка» ахькаԥсо!..
Аамҭа цеит, иара изыԥшуазма,
Аамҭа ццакуан.
Игәахәтәы дахьӡеит, аха дтәауазма,
Уи дцауан…
Зегьы дрыхьӡеит, аха дызхьымӡаз,
Ак аанхеит.
Уи ԥыҭк днаӡеит, аха дахьзымнаӡаз,
Инаӡатәхеит…
Шьҭа акгьы ззеилам реиԥш ҳаиԥырҵуеит, ҳаибабом,
Шьҭа ҳцәаныррақәа зегь хыҵны ицәқәырԥом.
Шьҭа сышнеиуа снымҩахыҵны бааҵраҿ стәом,
Еирыӡк азна аӡы хьшәашәа са сзы ибтом…
Шьҭа аҵарақәа ахьҷырҷыруаз бсырбаӡом,
Шьҭа акәарақәа ҳахьрыруаз бызгаӡом.
Кыр сыԥшгәышьеит, уаҳа ахаангьы схынҳәӡом,
Са сцагәышьеит, аха сгәы мыжда зцаӡом!..
Бысзымгәаан баша, џьым,
Арыжәтә сзаҩысуам, афасит?
Бара ишыбҳәаҵәҟьо сашьым,
Ҩынтәыршыра афақь бҿасит!
Бангәаашаз бдыруоу? Бааӡырҩишь,
Исызгәамҭакәа амыҵҟрышь сашьызҭгьы!
нас ибыхьзеи, баасҿафҩишь,
Ирыцҳаӡамзи, убри сымжәызҭгьы!..
Агәра згоит, шьҭа ишыргылатәу акәаԥ.
Абра иаангылатәуп, уажәшьҭа ахырҟьара аҭахым.
Са адәы сықәым, ма сышьҭырхып, сыдрыҽхәап,
Зцәа иҭыҵны, зегь ззеиԥшугь дысҭахым…
Агәра згоит, ҳа ҳаилибакаар – ҳаиқәхоит,
Убраҟа иҵәахуп уаҩ изгәамҭаӡо мчык.
Аиҵашьыцра, аӷыӷеибагара ҳҭанархоит,
Пату еиқәаҳҵап, шәааи, ҳаихӡыӡаалап хәыҷык…
Уара иумбаӡеит сара схьаа,
Уссгьы иумкӡеит са сгәырҩа.
Усԥырҵны уцагәышьеит уа заа,
Угәы зырхәашьуа ахьыҟам зымҩа…
Ус шаҟаҩы урԥырҵны уцахьада,
Аӡәы ихьаа аҳәынҵәеиԥш уацәшәауеит…
Уаҩ дыҟамшәа шубауа ухада,
Убригь мышкы угәы ахшәауеит!..
Мшәан, иҳаҵалеи ҳара,
Аӡәи-аӡәи ҳзеиҿаԥшуамеи?
Ҳзазықәԥои ахьыӡ арҳара.
Аҭыԥқәа ҳрышьҭам, иаҳҭахӡамеи?!
Мшәан, иаангылатәуп џьара.
Ҳақәымлароуп ацҳа ишәарҭоу.
Аӡә даҿуп дааҟәымҵӡакәа арҵысра,
Ҳазишьҭалои, аӡыхәашь зҽазҭо?!
Иҵыхәтәы нымхар ҳәа дшәауан
Идацқәа аныҵжәа, дрыцҳагәышьан.
Есымша ишьҭахьҟа дыԥшуан,
Ихшаз рыла иԥсы ҭагәышьан…
Аха импыҵабеит дара,
Игәырҩа хышхыҵәо даларшәгәышьан…
Уажәшьҭа иааиргьы аԥсра.
Уи иаҩымсырц даҳәагәышьон…
Инымҵәаӡеит ажәа, агәаҟынтәи иаауеит.
Инымҵәаӡеит ажәа.
Иԥымҵәаӡеит ашәа, изтәыда, сҵаауеит,
Иԥымҵәаӡеит ашәа.
Исхымҵәаӡеит схьаа, уи сеиқәнархеит,
Исхымҵәаӡеит схьаа.
Сзымцаӡеит заа, нарцәыҟа, сеиқәхеит.
Сзымцаӡеит заа…
Ауха аашаанӡа уи длызхәыцуан.
Ауха аашаанӡа.
Цқьа дааԥшаанӡа наҟ дылԥырҵуан,
Цқьа дааԥшаанӡа.
Ихы иҭыԥшшаанӡа лажәа ицын,
Ихы иҭыԥшшаанӡа.
Уи дыԥшшаанӡа дцеит диԥырҵын,
Уи дыԥшшаанӡа!..
Амшқәа ирцәызго, аҵхқәа исцәыргоит,
Ех, сара қәашьда сзыниеи?!
Ҽык ауп иаԥызго, уи ахьӡ зегьы иҭыргоит,
Нас егьырҭ рыҽкыдҟьо изышьҭеи?!
Шьоукгьы мақарлап, шьоукгьы парпарлап,
Егьырҭ иҟарҵагәышьоит шьапҿаршә.
Ҳаҟанаҵ ҳкәарлап, ҳаҟанаҵ ҳкәарлап,
Уи иарыӷәӷәап шьоук рԥашә…
Уи дыцәгылан иааизымычҳартә амра шыра,
Хыла сҭеиҵарц иҭахыназ иара ахшьыра.
Анцәа дсыман, наҟ сиԥырган ԥыҭк снаскьеигеит,
Амра шыра дыцәирхалозма, иаргьы деиҭеигеит…
Уи дхықәгылан аӡыхәашь сеиҭарц наҟ дсыгәҭасны,
Аҳәынҵәа сықәҭәо иара дбадақьуан ибз дасны.
Анцәа дсыман, уи дысхылаԥшит, аӡы сҭаимыжьит,
Иаргьы дышиашамыз иирдырит, аха дкаимыжьит…
Уи дшысхьымӡоз агәра анига, даара дшәаҵәҟьеит.
Иқәыџьма длақәтәаны сирҟьацыҵәҟьарцгьы иӡбаҵәҟьеит…
Уи шқәырқәыруаз, ишкьыркьыруаз, иахьакәым дагаҵәҟьеит,
Иара қәашьдагь, уаҳа дзымгылт, дахнаԥааҵәҟьеит!..
Сасцәа дуқәак са исҭан,
Са исҭан.
Слыхьӡап, дабацари уашьҭан,
Слыхьӡап, уашьҭан…
Лара ардәынаҵас дтәан,
Дыҟәрышәӡа дтәан.
Уи гәырҩа хаакгьы лҿатәан,
Гәырҩак лҿатәан…
Мшәан, сеилалгаҵәҟьеит сынтәа,
Ааи, сынтәа.
Зынӡа ашшеиԥшҵәҟьа санлырҭәа,
Санлырҭәа,
Зынӡа сычҳара анхытта,
Ианхытта,
Лышҟа сдәықәлеит сеиԥхьытта,
Сеиԥхьытта!..
Џьым, еижьагоуп, ақәаԥсата,
Ақәаԥсата.
Аха иахнарҟьар, ҳаӷеиҭа,
Ҳаӷеиҭа!..
Ах, ианлырцәгьа ллакҭа,
Ллакҭа,
Зынӡа аџьныш лхаҭа,
Лхаҭа!..
Илыцәҳагәышьааит сыԥсаҭа,
Сыԥсаҭа.
Бан дылцәызгоит лгәыӷырҭа,
Лгәыӷырҭа!
…Сасцәа дуқәак са исҭан,
Са исҭан.
Урҭ сеилыркаарц шьҭа ирыхәҭан,
Шьҭа ирыхәҭан!..
Лыччабжь схашҭхьан, ианбатәиу,
Сгәаласырхаауан иара!
Шьҭа исыздырӡом дахьатәиу,
Шьҭа исгәалашәом лыԥшра…
Ҽнак иаацәырҵын, ԥырԥалыкьҵас,
Сгәы инҭахәмарны исыцәцеит.
Сгәалашәарақәагь еимхәыцҵас,
Рыхьтәы рахәыц инахашәеит!..
Иац зшьапқәа аҽҳәа иабылны иҷыҷхьаз,
Иахьа апаркет ахьықәым, иузнагом.
Иац крыздыруаз, даара кыр збахьаз.
Иахьа аԥсҭазаара ицәыхьанҭахеит, дахәом…
Араҟа рҭыԥқәа рцәеилагар зегьы,
Аҵакы рыԥсахыр алшоит иара аиашагь.
Дымҩашьааит баша, араҟа зынӡа аӡәгьы,
Аиаша рзыжуам, даныҟоу аӡбахә зҳәаша…
Зегь акака ирышьҭоуп, иццакуеит,
Зегь ирҭаху рдыруеит, уабарыхәо!
Сара зегь сымҟәҵшәоит, снапы ԥшакуеит,
Шьоук ирхашҭхьоу ламыск сашьҭоуп, схырхәо…
Зегь амал еизырыҳәҳәан, иаатәеит,
Уи рыԥсҭазаара ахҭнырҵароуп ирыхьчарцаз…
Сара «мышьҭацәгьак» дсықәшәан, сиҟаҭәеит,
Ламыск сиҭеит, амал мыцхә смырххарцаз…
Зегь аҽыжәла бзиеиԥш, иццакуеит,
Рымҩа уанхалар ԥслымӡҵас уршьаҟьаҵәҟьоит.
Хәы змаӡам ишашьҭоу рыбла хкуеит,
Хәы змоу рааигәа ишыҟоу, ирыцәцаҵәҟьоит!..
Сара сабшьҭра сзырԥхашьаӡом, мап,
Сара урҭ исыларҵазоуп саазго.
Зегь сцәыӡыргьы, сыламыс сзынхап,
Ҳаӷоу сибааит, исԥырҵны, нас игәхьаазго…
Аԥсҭҳәа ӡлачқәа ажәҩан рҷыҩуеит,
Наҟ икҿарцалт зынӡа аԥша.
Ала ԥинеиԥш, иаргьы рцәыҩуеит,
Зынӡа ишәаргәындоуп, ахҭыԥшша!..
Амра аабом, шьҭа иршәаҳауазар?
Иаҳцәыӡит амзагь алакҭа.
Шәаҳхыҵ, ара аԥсҭҳәақәа, ишәаҳауазар,
Шәарҭ ишәзааигәатәуам ҳуахҭа…
Ачуан аҵеиԥш, ажәҩан ҷыҩын,
Аха ҭыԥкаҿ аарла ихтын.
Сасрыҟәа ибжьеиԥш, уа бжьы ӷәӷәак нҭыҩын,
Иацҟьеит ицәырҵыз афарҭын!..
Иҳамбаӡакәа шьҭа илызҳаит,
Шьҭа илызҳаит!
Уи аҩызцәагьы лырҳаит,
Илырҳаит!..
нас ашьабсҭеиԥш дырҳаит,
Уи дырҳаит.
Ҳгәаҳҽанӡамкәа ицәырҵда, ҳаит,
Ҳазшьыда, ҳаит!
Аха иаҳҳәоз лылмырҳаит,
Илылмырҳаит.
Аҵәа еихаҳатә еиԥш, лызҳаит,
Илызҳаит!..
Сылҭахушәа, сылҭахымшәа,
Ҳаи, афаст!
Са слымбоушәа, дыцәқәырԥоушәа,
Наҟ дыкҿаст!
Аха ацаҟьа лзыԥҽуазма?!
Дхынҳәит…
Саргь агәҿыӷьҵәҟьа сагауазма?!
Дыбзаҳәит!
Сылҭахушәа, сылҭахымшәа,
Ҟалҵауан.
Дҵәахушәа, дынцәахәушәа,
Дсыԥшаауан!..
Амш еилгеит, ишеит икаххаа
Аҵых иаҳҭеит ҳгәырҩагьы.
Ахаиҳацрыҵуам, иаҳнаҭом ҭаха,
Хьаак ҳаӷрыхоит еиҳагьы.
Ҳа ҳаиҩызшаз, ҳамчра еиҩишеит,
Зынӡа ҳаӷәӷәамхарц – ҳиԥсаҟьеит…
Ах, Анцәа, уи дзишеи, дзишеи,
Ҩысҭаак дцәырҵын, зегь ихҟьеит…
Амш еилгеит, ишеит икаххаа,
Ҳа ҳаилгозар ҳәа иаҳзыԥшуп…
Еицышәҳәа сашьцәа, уажәшьҭа шәа хаак,
Арахь ицәырыжәга – шәгәы иҭашу…
Саџьал сӡааԥшылоит аӡеиԥш,
Зны иказказуеит, зны ихәашьуеит.
Сабанӡананаго сԥеиԥш,
Санибо аԥсцәаҳа дымлашьуеит…
Зны исҿаҷҷахуеит ахьырӡеиԥш,
Гәыӷрак саман ицауеит.
Саџьал, суҳәоит, шьҭа уаасԥеиԥш,
Маҷк аԥсҭазаашьа сҵауеит!..
Уи даасҿаччеит ихааӡа,
Ихааӡа.
Дызсызгәамҭеи уаанӡа,
Уи уаанӡа?..
Ас дызусҭада дзааӡа,
Ла дзааӡа?..
Дышԥассиру, лгәы ҭбааӡа,
Лгәы ҭбааӡа…
Ақәа данапҟа, данбааӡа,
Данбааӡа,
Сара сҿынӡа данааӡа,
Данааӡа,
Ҵлакы ҳахьчеит, инааӡа,
Инааӡа.
Быхцәы ҳарбароуп, бара аамӡа,
Бара аамӡа!..
Уи даасҿаччеит, ихааӡа,
Ихааӡа,
Лыччаԥшь самбылцызт уаанӡа,
Ас уаанӡа…
Ани аби рхәыцрақәа
Шьҭа дҳацәхырхуеит, шьҭа дҳацәхырхуеит,
Шьҭа дҳацәхырхт!
Лаԥхьа ихырхәеит, лаԥхьа ихырхәеит,
Лаԥхьа ихырхәт!..
Рыԥсқәа ҭырхуеит, рыԥсқәа ҭырхуеит,
Рыԥсқәа ҭырхт.
Ираӷоу данырхуеит, ираӷоу данырхуеит,
Ираӷоу данырхт…
Ирҩызоу дҿырхуеит, ирҩызоу дҿырхуеит,
Ирҩызоу дҿырхт.
Ирымоу нырхуеит, ирымоу нырхуеит,
Ирымоу нырхт…
Ла илзыԥшыхуеит, ла илзыԥшыхуеит,
Ла илзыԥшыхт…
Еиҭа ԥшыхәуеит, еиҭа ԥшыхәуеит,
Еиҭа ԥшыхәт…
Аӡӷьы ирхуеит, аӡӷьы ирхуеит,
Аӡӷьы ирхт…
Лсахьа ҭырхуеит, лсахьа ҭырхуеит.
Лсахьа ҭырхт…
Ҳцәа зегь ҳхаҳхуеит, ҳцәа зегь ҳхаҳхуеит,
Ҳцәа зегь ҳхаҳхт.
Уи дҳааӡахуеит, уи дҳахьчахуеит,
Аха ҳлыԥсахт!..
Шьҭа дҳацәхырхуеит, шьҭа дҳацәхырхуеит,
Шьҭа дҳацәхырхт.
Лаԥхьа ихырхәеит, лаԥхьа ихырхәеит,
Лаԥхьа ихырхәт!..
Дхырсасиит, дхырсасиит,
Дхырсасиит, шьҭа дышәшьы!
Иԥсасиит, иԥсасиит,
Иԥсасиит, ицәашьы!
Уи дизгәамҭеит, уи дизгәамҭеит,
Уи дизгәамҭеит данаауаз.
Алыкә изамҭеит, алыкә изамҭеит,
Алыкә изамҭеит иахьакуаз!
Ашәхымс дхыҵит димбаӡакәа,
Димбаӡакәагьы дыҩналт.
Ларгьы ддәылган димгаӡакәа,
Димгаӡакәа лгәаҵа дҭалт!
Аҵых шссирыз, имшаӡакәа,
Имшаӡакәа ус ицон.
Уаҳа ԥхыӡ цәгьак имбаӡакәа,
Имбӡакәа, иааиршон!
Ашәхымс дкылԥеит лыхазына,
Лыхазына дкәараҵеит.
Аб, иухьзеи, мшәан, уԥсыма?!
Ҷытбжьык уаҳа иумаҳаӡеит!..
Ашьыжь дыцәеит игәы рҭынчны,
Аҵых ԥиҽит арасеиԥш!
Ах, уи дыҟазҭгьы ак имчны,
Изынкылозҭгьы иԥҳа лԥеиԥш!
Дхырсасиит, дхырсасиит,
Дхырсасиит, шьҭа дышәшьы!
Иԥсасиит, иԥсасиит,
Иԥсасиит, уи ицәашьы!
Лыбла сым-сымра, лыбла сым-сымра,
Лыбла сым-сымра сҭаԥшуан.
Ишԥассиру сымра, ишԥассиру сымра,
Ишԥассиру сымра, сҳәауан!..
Ус ҭымра-ҭымра, ус ҭымра-ҭымра,
Ус ҭымра-ҭымра дцауан.
Илԥырҵт аиаҭымра, илԥырҵт аиаҭымра,
Сыбла ишабоз лызҳауан…
Аарлаҳәа аԥсымра, аарлаҳәа аԥсымра,
Аарлаҳәа аԥсымра ааԥшуан.
Иабанӡацо лымҩа, иабанӡацо лымҩа,
Иабанӡацо лымҩа, сҵаауан...
Сымч кәарма-кәарма, сымч кәарма-кәарма,
Сымч кәарма-кәарма еизеит…
Баша слызкәарма, баша слызкәарма,
Баша слызкәарма, дысҳәеит!..
Лангьы дмақарма, лабгьы дмақарма,
Уинахыс уаҳа ак сымбеит.
Илысҭеит ақаруа, илысҭеит ақаруа,
Илысҭаз ақаруа лгәаԥхеит!
Сҽеиқәа хазына, сҽеиқәа хазына,
Сҽеиқәа хазына, уҭҟьа!
Сзыҟоу ла лзыноуп, сзыҟоу ла лзыноуп,
Исхьумыгӡан лан ллапҟьа!
Лыбла сым-сымра, лыбла сым-сымра,
Лыбла сым-сымра сҭаԥшуан.
Ишԥассиру сымра, ишԥассиру сымра,
Ишԥассиру сымра, сҳәауан!..
Илыргылеит акәаԥ, илыргылеит акәаԥ,
Илыргылеит акәаԥ, ҳа ҳабжьара.
Шьҭа лҩызцәарҿ дыҽхәап, шьҭа лҩызцәарҿ дыҽхәап,
Шьҭа лҩызцәарҿ дыҽхәап, лымацара…
Урҭ сыӡбахә дрыххап, урҭ сыӡбахә дрыххап,
Урҭ сыӡбахә дрыххап, рызхараҵәҟьа.
Уҳәан-сҳәанқәак срыхәхап, уҳәан-сҳәанқәак срыхәхап,
Уҳәан-сҳәанқәак срыхәхап, сара убраҵәҟьа…
Зны лқьышәқәа ҭлырчаап, зны лқьышәқәа ҭлырчаап,
Зны лқьышәқәа ҭлырчаап, длаӷырӡышо…
Нас лгәаҵаҿ слыԥшаап, нас лгәаҵаҿ слыԥшаап,
Нас лгәаҵаҿ слыԥшаап, лыҵх анымшо…
Ҳаи, сҩашьаҵәҟьеит лҳәап, ҳаи, сҩашьаҵәҟьеит лҳәап,
Ҳаи, сҩашьаҵәҟьеит лҳәап, уи дыгәжәажәо.
Шәысԥырҵ, ҳәа дыҳәҳәап, шәысԥырҵ ҳәа дыҳәҳәап,
Шәысԥырҵ ҳәа дыҳәҳәап, данеиҭашәо…
Са сышҟа еихап, са сышҟа еихап,
Са сышҟа еихап, шьоукгьы ҽыжәлан.
Саргь маҷк сыҽсырххап, саргь маҷк сыҽсырххап,
Саргь маҷк сыҽсырххап, урҭ снарыжәлан!..
Лшьапышьҭыбжь кәаԥ-кәаԥ, лшьапышьҭыбжь кәаԥ-кәаԥ,
Лшьапышьҭыбжь кәаԥ-кәаԥ, сгәы исыцәҭыԥоит…
Сацәшәом сара акәаԥ, сацәшәом сара акәаԥ,
Сацәшәом сара акәаԥ, уи сахыԥоит!..
Сылзасит атрышә, бысҭахуп ҳәа,
Сылзасит атрышә.
Сықәбымҵан бқьышә, бсынцәахәуп ҳәа,
Сықәбымҵан бқьышә!..
Иаатит лара лхышә аҷараҳәа,
Иаатит лара лхышә:
«Иԥысҽуеит уа ухыжә, аҿараҳа,
Иԥысҽуеит уа ухыжә!..»
Ишьҭысхит сеигәышә апҟацаҳәа,
Ишьҭысхит сеигәышә.
Дасҭоит анышә, дысшәырбаҳәа,
Дасҭоит анышә!..
Дҭалеит амҵәышә, ахәапаҳәа,
Дҭалеит амҵәышә.
Дацәшәазаап лыԥсыжә, сеиқәшәырхаҳәа,
Дацәшәазаап лыԥсыжә!..
Иҵбырчааит анышә, аҳәатәхамҵа.
Иҵбырчааит анышә.
Сылахоит бышә, санбзыҩнамҵа,
Сылахоит бышә!..
Исхарои нас, Кәыжә, бысҭахызар,
Исхарои нас, Кәыжә?
Беилымхкәа кәыжә-кәыжә, ибымуазар,
Беилымхкәа кәыжә-кәыжә!..
Аџьықәреи еиԥш, ажәагь ԥсаҟьаны,
Еилыршәшәатәуп.
Нас уамеигӡакәа иҟьаны,
Илаҵатәуп…
Адгьыл иоуҭаз ахаан иԥсӡом,
Мышкызны иаап.
Ажәа еиӷьу акгьы ииӡом,
Ҳаиқәнархап…
Сгәы кылҵәан ицеит сара схьаа,
Сааныжьны исԥырҵит уи заа.
Исылшоз, исхыччеит сангәаа,
Стәоуп, уаҳа сыламкәа сраан…
Сҩызцәагь еимбӷьыжәааит сааныжьны,
Рылаԥшқәа аарла инасхыжьны.
Издыруада, еимаак еиԥш, срыцәхазар,
Ма малла крызку дырҭаххазар?..
Зны ахы сҭанарԥон сара сгәыӷра,
Саҿын усҟан сымчқәагь рныхра.
Исԥырҵит, саанрыжьит, зегь заа,
Сгәы аӡыхь еиԥш икылкәрааит са схьаа…
Уара, ахџыџ еиԥш, иухҟьашозар,
Уанхалагәышьазар урҭ рымҩа.
Уара иуарҳәо зегь унԥозар,
Уаҳа ихамлозар уа улҩа,
Унаскьа нас, ухы дырны,
Уаамҭа цозар, уахьнымҳалан,
Урҭ хынҳәыр аӡырҩаш ирны,
Ушԥанрыжьри, уара ухала…
Ажәеинраала ааирц хаала,
Уи агә иахәо ҟаҵатәуп.
Ажәеинраала уҽанраала,
Иахьынӡахәҭоу ицалатәуп.
Нас аҳәыҳәеиԥш иныхиаала,
Ужәҩахыр инықәтәауеит иара.
Цәгьала иссируп, ажәеинраала
Уанахҭыгәлауа аира!
Урҭ рхы зқәырҵаз еиқәхеит,
Урҭ баша ибжьамӡит араҟа.
Урҭ ирыхьчоз амра рзыԥхеит,
Урҭ алҵит, ирзыԥшыз агәаҟра…
Иахьа амра хааӡа ианҳзыԥхо,
Иахьа абла аныхту ҳара ҳажәҩан,
Ԥсра ақәӡам урҭ ҳхьырԥар ирҭынхо,
рхаҵара, рыуаҩра, ражәа!..
Баша схыс-хысит, баша схыс-хысит,
Баша схыс-хысит сара.
Сгәыҵәҟьагь саԥысит, сгәыҵәҟьагь саԥысит,
Сгәыҵәҟьагь саԥысит, хара!
Ла лахь сымҩахыҵит, ла лахь сымҩахыҵит,
Ла лахь сымҩахыҵит, убра.
Амыцхәгьы сымхәыцит, амцхәгьы сымхәыцит,
Амцхәгьы сымхәыцит, сара!..
– Аԥша уаанагама, аԥша уаанагама,
Мамзаргь аурҭ уаанагоу?!..
– Сызбаҩымст аргама, сызбаҩымст аргама,
Сызбаҩымст аргама, иббоу!
– Ҳаи, уеилагама, ҳаи, уеилагама,
Ҳаи, уеилагама, сумшьын!
Аҩысҭаа уибама, аџьныш уибама,
Икылатәан сааҵраҿ иԥшын!..
– Урҭ аӡәгьы днымхеит, урҭ аӡәгьы днымхеит,
Ркәакәылах абаҟаз рымҳәеи!
Ба быда сеиҭымхеит, ба быда сеиҭымхеит,
Ба быда сеиҭымхеит, срыԥхеи!
– Уааи, сыхазына, уааи, сыхазына,
Уааи сыхазына, усҵәахып!..
Са сзыруазыруаз, са сзыруазыруаз,
Даԥсамхеит зынӡаск унацәхыԥ!..
Илмоуит ԥсыхәа, ԥсыхәа, ԥсыхәа,
Илмоуит ԥсыхәа.
Уи дазхымхит са сџьынџьыхәа,
Са сџьынџьыхәа!
Сыԥсы ҭыхуа, иҭыхуа, иҭыхуа,
Сыԥсы ҭыхуа,
Сымчқәа ныхуа, иныхуа, иныхуа,
Сымчқәа ныхуа,
Илышьҭоу аԥыхуа, иаԥыхуа, иаԥыхуа,
Илышьҭоу аԥыхуа,
Цқьа иҭаԥшыхәуа, ԥшыхәуа, ԥшыхәуа,
Цқьа иҭаԥшыхәуа,
Иԥысҵәеит рҵыхәа, рҵыхәа, рҵыхәа,
Иԥысҵәеит рҵыхәа!
Уаҳа ирзызуааз, санырмыхәа,
Санырмыхәа!
Нас исыршәит, са сҷапырхәа,
Са сҷапырхәа,
Даҿаԥалартә, ирхәа, ирхәа,
Ирхәа, ирхәа!
Аха дысхыччеит, сҵәылхәуа, сҵәылхуа,
Сҵәылхуа, сҵәылхуа,
Аҵа сылаҵо, аҵыӡ сылхуа,
Исылхуа, исылхуа!
Аҳа лызҿыхуа, алаҳа лызҿыхуа,
Иҿыхуа, иҿыхуа,
Сышнеиуаз ԥшьаала, дхыхуа, дхыхуа,
Сышнеиуаз дхыхуа,
Шьацк ҳнылаиеит, лыԥсы ҭыхуа,
Сыԥсы ҭыхуа.
Абҳәа-еимаҷаҷ еиԥш, ҳаузеидымхуа,
Ҳаузеидымхуа!..
Ах, сгәы иҭыԥоз, ах, сгәы иҭыԥоз,
Иазынкыломызт акы!
Абарбанџьиа ҳанахыԥоз,
Зегьы ирхыԥон ла лыҵкы!..
Амца далашәоит, амарџьа,
Наҟ дышәцәыбылуеит дышәкы!
Зыбыз иафоз иҽырџьаџьан,
Ҳрызирхәыцуан уаҟа шәкы!..
Ақәа леиуа, асы леиуа,
Ашықәс хирны инаҳагӡо,
Ажәлар ҭынчны, имгәаҭеиуа,
Ауаа ирҭаху ирыхьӡо!..
Зегь ҳахыԥоит, зегь ҳахыԥоит,
Зегь ҳахыԥоит, ҳаашьаӡом.
Ҳагәқәа ҭыԥоит, ҳагәқәа ҭыԥоит,
Ҳагәқәа ҭыԥоит, ҳдыртәаӡом.
Аӡыркәиқәа реиԥш, ҳаилысуеит,
Аӡыркәиқәа реиԥш, ҳбылуеит.
Шьҭа ҳаҽнаҳкылап, ҳаивысуеит,
Шьҭа ҳаҽнаҳкылап, ҳӡыҭуеит!
Абарбанџьиа сеиҭахыԥоит,
Амца саблырҳәагьы сшәоит.
Сгәы сыцәҭыԥоит, сгәы сыцәҭыԥоит,
Ажәҵыс хәыҷ еиԥш, аҭра иҭшәоит!..
Уаҟа башҭа сынҭаххын, уаҟа башҭа сынҭаххын,
Ауха бымала бахын, ауха бымала бахын:
«Аҭаҭын еиԥш, сбымхыхын, аҭаҭын еиԥш, сбымхыхын,
Бара сбацәажәарц сҭахын, бара сбацәажәарц сҭахын!..»
Ԥшьаала акәындыхә сныкҿаххын, ԥшьаала акәындыхә сныкҿаххын,
Быхьӡ сҳәеит инасҿаххын, быхьӡ сҳәеит инасҿаххын.
«Уа усыцәтәымуп, усҭахым, уа усыцәтәымуп, усҭахым,
Нас, шьҭа изури, усхым, нас, шьҭа изури, усхым!..»
Башҭа сҭыҵит сеиҵаӷәӷәа, башҭа сҭыҵит сеиҵаӷәӷәа,
Шьоукгьы гылан еикәаӷӷа, шьоукгьы гылан еикәаӷӷа.
рылаԥш шсышьҭаз сеимырхха, рылаԥш шсышьҭаз
сеимырхха,
Сцеит схахьынахоз хагәха, сцеит схахьынахоз
хагәха!..
Зныхгьы раанда иадысцәылеит,
Зныхгьы ргәарахь снаскьаӡеит.
Ақәа дцәылеит, ақәа дцәылеит,
Ақәа дцәылеит, дбааӡаӡеит!
Уи лыкәҷарақәа лцәыҩныҵит,
Уи лыкәҷарақәа еиԥхьыттеит.
Аҩсҭаа рышҟа дымҩахыҵит,
Аҩсҭаа сгәаӷқәа ҭирттеит!..
Уи дшәыргәаҟла, шәлыцыҩнамлан,
Ааҵра даваз деимдауа.
Иабашәҭаху, шәыҭра шәҭамлан,
Аҽнышьыбжьон, уа шәхәаҽуа!
Дакәшоит, дакәшоит, рыҩны дакәшоит,
Аха акәҷарақәа лызкуам.
Дақәшәоит, дақәшәоит, амитә дақәшәоит,
Усгьы лан лнапы ԥшакуам!..
Баша лааҵра савагылам,
Баша лааҵра сыхьчауам.
Абар, акәҷарақәа аанкылан,
Рыгәқәа шҭыԥоз илсыркуан!
Зегьы ҩналгалеит лыҩныҟа,
Зегьы ныҵалкит лыклаҭ.
Уааи ыҟам, уца ыҟам,
Адәы савалыжьт сымшаҭ!..
Ақәа шлеиуаз аҽыр-ҽырҳәа,
Схьагәгәа аҩныҟа сцауан.
Аха лыччабжь акыр-кырҳәа,
Лыкәҷар реиԥш, сгәаҵаҿ иԥхьауан!..
Ажәхьа ачыргә еиԥш, иҟәашӡа,
Аԥсҭҳәақәа хшьуп.
Ақәа леиуеит, иахьа ихашәҵа,
Амш шәшьуп…
Џьаргьы шәаӡоушәа, ипашәӡа,
Ҽыҭк убоит.
Аха акыр раӡоушәа, икәаԥӡа,
Аԥша иагоит…
Адгьыл ҿажәкуеит, ахыр-хырҳәа,
Илеир ақәа,
Аҵлагь амахәқәа ацәлаҳәырҳәа,
Ишәоит абӷьқәа!..
Ахҷаҭ иашьҭалаз шьоукы,
Рқьышә иқәхеит уи агьама.
Шьҭа иаргәырӷьаӡом ҽакы,
Уажәшьҭа ирыцҳахеит аргама!..
Ҳазларыхәои, нас, ҳара?
Уаҳа еиӷьыз егьҳзымхәыцит:
«Шьҭа шәаҟәыҵ агәырҩара,
Шәыхҷаҭ шәашьҭамлан, ихыҵит!..»
Иаалырҟьан, дҳазхьаԥшит зегь зымчыз,
Игәеиҭеит, ҳашҳалалыз, ҳашразыз.
Ҳацәихьчеит уи амҟәыл ду иаауаз,
Иаҳзимҳәеит иаҳхылаԥшхәу, ауаз…
Шьҭа ҳаԥсрым, иҳамазар разҟы,
Ҳкылсгәышьеит ишыжәбо абга аҟырҟы.
Уа ҳқьиара, уа ҳаламыс, ҳахьча,
Шьҭа иаумҭан амшын ду ҳа ҳбаҩҷа…
Уи иазхоит, ҳа ҳабжара агахьеит,
Ҳажәлар рыцҳа еиҭымны иартәахьеит.
Ҳаиҳараҩык, аҵлеиԥш еилҩаахьеит,
Ҳбызшәа ӡыхьҵас иӡын, нас иаахьеит…
Шьҭа аԥсрақәа зегь рцасаз, ҳагьыԥсӡом,
Ҳаџьал зымҩа имҩасыз, ҳазгаӡом.
Идыды-мацәысыр ажәҩан ду рыбго,
Анцәа ду иаҳҟәиҟьоит, иҳахго…
Иаалырҟьан, ҳа ҳзы амра хаа лашеит,
Ашацәа насыԥ-ссирқәак ршеит.
Забџьар ҳақәкыз, хымҭа мҩаск дагеит,
Ҳара ҳзыҳәан, ажәҩан ааимыггеит!..
Зегь акоуп сыббылуеит, зегь акоуп сыббылуеит,
Зегь акоуп бара бымца сыцралоит.
Сгәы бышҭоу сбызгәыкуеит, сгәы бышҭоу
сбызгәыкуеит,
Санбызгәамҭоугьы бааҵра сыцәхалоит…
Шьҭа бамыҳәан ҽакы, шьҭа бамыҳәан ҽакы,
Шьҭа бамыҳәан ҽакы, са сызхьымӡо.
Араҟа ибхьысӡом блакы, араҟа ибхьысӡом блакы,
Араҟа ибхьысыр блакы, зынӡа иҭысхӡоит!..
Сара аҽыҩқәа срыԥҟьоит, сара аҽыҩқәа срыԥҟьоит,
Сара аҽыҩқәа срыԥҟьоит, хланҵы иҭасҵоит!
Сара ахызаҵә сынҟьоит, сара ахызаҵә сынҟьоит,
Сара ахызаҵә сынҟьоит, аԥсы ҭасҵоит!..
Ара дсызиааиуам аӡәгьы, ара дсызиааиуам аӡәгьы,
Ара дсызиааиуам аӡәгьы, баша иԥхамшьааит!
Ара ихысҵәоит рыхгьы, ара ихысҵәоит рыхгьы,
Ара ихысҵәоит рыхгьы, ргәы иамжьааит!..
Бымца салоуп сбылуа, бымца салоуп сбылуа,
Бымца салоуп сбылуа, сара аҿҿаҳәа.
Баргьы бсышьҭоуп бгәыкуа, баргьы бсышьҭоуп бгәыкуа,
Баргьы бсышьҭоуп бгәыкуа, срыԥхала ҳәа!..
Иахьада дсымбацызт, иахьада дсымбацызт,
Иахьада дсымбацызт, лара.
Сгәы ҭыхны илымгацызт,
сгәы ҭыхны илымгацызт,
Сгәы ҭыхны илымгацызт, хара!
Иахьада исымҳәацызт, иахьада исымҳәацызт,
Иахьада исымҳәацызт,быстәуп!
Иахьада илымгәыӷьӡацызт, иахьада
илымгәыӷьӡацызт,
Иахьада илымгәыӷьӡацызт, сыԥшуп!
Уажәада дрымҳәацызт, уажәада дрымҳәацызт,
Уажәада дрымҳәацызт, дхәыҷын…
Уажәада илымҟьацызт, уажәада илымҟьацызт,
Лангьы илымҟьацызт, аҷын!..
Макьана илмырҳацызт, макьана илмырҳацызт,
Макьана илмырҳацызт леимаа.
Амреиԥш дмыԥхацызт, амреиԥш дмыԥхацызт,
Амреиԥш дмыԥхацызт, дыҭҭәаа!..
Аӡәы сгәы салмыргацызт, аӡәы сгәы салмыргацызт,
Аӡәы сгәы салмыргацызт, абас.
Иахьада дсымбацызт, иахьада дсымбацызт,
Саблит уи лымца ансыцрас!..
қәа мыжда, шьҭа сумыпҟан,
Аҩнынӡа снаӡоит, акгьы сыгым.
Амшраз сыцкыхәхәа сырҟьан,
Анкьеиԥш уажәшьҭа сызхыԥхыԥуам!..
рыблақәа ҭыҵуеит шьоукы,
Уаҳа изхәаԥшыша ак рымбошәа:
«Дышәцәыҵԥрааит, амарџьа, дышәкы!»
Сжьаԥшқаны руҭра ҭшәа сҭоушәа!
Дара раҳәшьцәа рбалааит изакәқәоу ,
Исхарои, урҭ реиԥш схыркәыкәымзар!
Срыцуп са сҩызцәа зхы зтәқәоу,
Аӡә иааигәа сызнеири, дысҭахымзар?!
қәа мыжда, шьҭа сумыпҟан,
Аҩнынӡа снаӡоит, акгьы сыгым.
Усҭахуп ҳәа аниасҳәа с-елҟан,
Ҳаџьараҭ сара сзыҳәан – днасыԥым!..
Сгәалашәарақәа сҵәаӷәеит,
Сцәалашәарақәа схәаҽит.
Шьҭа сԥырӡароуп ҳәа сеихеит,
Аха аҭәа башеиԥш, саашьаҽит…
Ах, урҭ ракәын сызрыӷәӷәоз,
Ах, урҭ ракәын са сызкыз.
Иааиуаз саџьал санахәхоз,
Абгассеиԥш, схьаақәагь еимзырпыз…
Мап, шәа шәыда смаҭәахәӡам,
Мап, шәа ишәыласҵо дызбом.
Шәансыцым, са сыҩны сахӡам,
Сгәырҩа хьанҭыџьуп, исызӡом…
Сымшқәа сцәыӡт исымбаӡакәа,
Аҵәа бзиеиԥш, икаԥсеит.
Сҩызцәа сԥырҵит, сымгаӡакәа,
Уажәшьҭа исылшаӡом, сааԥсеит…
Снеилап ус акгьы мҳәаӡакәа,
Акгьы муӡакәаҵәҟьа сызтәом.
«Сҵәақәа» шьҭызхуа имыӡәӡәаӡакәа,
Имырбаӡакәа ирфар суӡом!..
Уи лшьапышьҭабжьқәа ааскьон,
Еимхәыцқәак сывара икаԥсоушәа.
Аха сышҟа уи дааԥшӡом,
Абахә ҿҟьареиԥш, дсыцәшәоушәа,
Аҵх саргәаҟит, ишаӡом,
Баша сааиуан са сгәы сыҵас…
Лашьцарак салахт, сызцаӡом,
Ацха иалаԥсыз шьхыцҵас…
Дысзеилымкааит уи дзакәу,
рахәыцушәа деилашәоит.
Сылаԥш шлыцу, ишылху,
Дысцәыӡрымашь, саалыцәшәоит…
Шьҭа саалшаҭанда лара,
Шьҭа даазхәыцында лыхгьы.
Срахәыц сцәеилашәар сара,
Еилыргашьа лзаҭаӡом ларгьы!..
Зегь акака ирышьҭоуп, ихыс-хысуеит,
Уаха аашаанӡа ицәаӡом, иагьтәом.
Измырҭынчуеи, баша ргәы раԥысуеит,
Дара иртәым усгьы изахьӡом…
Аха ршьа иартәома, ирыцралоит,
Имца-қьоуқьадха ирыцуп ибылуа.
Ахьшь иаҩызоуп, зных ҵәҩанҵәыҟа ихалоит,
Уа иахьзнымхо ауп дара згауа…
