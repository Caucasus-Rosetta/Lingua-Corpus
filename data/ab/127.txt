Аԥсшәа бзиа избо аҿар шәзы
●
● ●
●
● ● ●
Ажәытәӡан аԥсшәа амҵәыжәҩа (амҵәыжәаҩ) аман, иԥырхьеит, рҳәон.
Аԥсшәа Адунеи иақәлоуп.
Аԥсуа иҭоурых ыӡӡом (ԥсра­ӡра ақәым) – уаҩ дахьзымнеиуа (дахьзымхало, дахьзымҩаӡо) иҟоуп (иҵәахуп, икнаҳауп).
Мҵәыжәҩала АхаззеиАжәытәӡаӡан ЕцәаџьынАжәытәӡан аԥсуаа­ашәқәа ишәышәны ицәажәоз­ гьы ыҟан.
Зхатәы бызшәа ззымдыруа – ҳәахәдашәа дыб­ жьаӡуеит.
Аж әл аррҳәа мҭа  әарҟы нтә
87 Ахаз(з)еи – марс (Хәылԥыеҵә, Ашәыеҵә, Ашәшәаеҵә). Атәыҩа Зхагылоу Аха ҳәа абасгьы ахьӡ зҳәоз ыҟан.
88 Еҵәаџьын, Еҵәаџь(еи) – Сатурн. Амацәаз Зхаз (Зхоу) Аха(жә) ҳәа усгьы иашьҭаз ыҟан, Еҵәаџь(џь)ына, Еҵәаџь(џь) ара(жә) ҳәа зҳәозгьы. («Чаҵә Чагә ихҭысқәа», 2009 шықәса аҟны шәрыхәаԥш).
АԤХЬАЖәА ЦыНХәрАС
Ажәытәӡан аԥсшәа амҵәыжәҩа аман, иԥырхьеит рҳәон ажәабжьҳәаҩцәа. Уи ус акы иалаҟаӡамкәаны абиԥарала еим­ до абас рҳәарымызт. Аԥсшәа ицәырнаго аҭоурыхқәеи, иара амаӡақәеи, ахаҭа аиҿартәышьеи иахьанӡагьы иахьынӡахәҭоу иҭҵаам, ицәыргам, иӡыргам.... Уи аҟаҵаразы, раԥхьа иргыла­ ны, иара амаӡашәарқәаАжәытә ԥсшәа аилкаара, аҿиашьа аҭоурых ацәыргара, амаӡақәа аҵдыраара арласуеит, иарманшәалоит ҳашьцәа абазақәеи (ашәқәеи ашәуақәеи) адӷақәеи рбызшәақәа рдыр­ ра, ҳашколқәа рҟны урҭ маҭәарны ирҵо аҟаҵара. Иара дара рҟынгьы, Нхыҵ, аԥсшәа дырҵара аҭахны, иахәҭаны иҟоуп. Ари уажәы, иахьа иауеит, иауанаҵоуп ианыҟаҵатәугьы... Раԥхьа ашкол­интернатқәеи ахатә школқәеи рыҟны акәзаргьы... Абри абас акәхароуп. Даара изызхәыцтәу акоуп...
Егьыс, аԥсшәа ахьхьышьҭра аҭаԥшра – ажәа алԥшаан, ажәа алҟәшәаан, лыԥшаахла аҳәоу ашьақәыргылара, усала
89 Амаӡа зҵаҵәаху ажәақәа зыҽӡаны ирылагылоу ажәытә шьҭыбжьқәа.
ацәажәара уаҩ дарԥшӡоит, иажәахә арбеиоит, иҽхәаԥхьыӡгьы ҳаранакуеит, харагьы инанагоит. Аха ари ус иагьымариам, аҽазыҟаҵара аҭахуп, уи анулшогьы ухы ҳаҭыр анақәуҵо ауп, уанпатриоту ауп... Ажәытәуаа ус рҳәон, Анцәа ихаҭагьы аԥсышәала дцәажәоит ҳәа. Уи абызшәа зҳәогьы илаԥш рхуп ҳәа. Иахьагьы усакәхап... Усакәхааит!!!
Жәытә ԥсышәала ахьхьы(ахьхьа) аӡыхьӡқәа иреиуоуп, ӡыхьуп, ӡыршьҭроуп, кәара хәыҷуп... Иахьатәи «ахьышьҭра», «ахьыршьҭра» жәытәан «ахьхьыршьҭра» акәын. Абри ашәыҟә хәыҷы ахьӡ аҟынгьы ҩ­хьӡык зсыргылаз уиоуп, ажәытәра иаҳа ицәырнагоит. Иара ажәеилырхраз, ажәеилыԥшаараз, аԥсшәа амаӡақәа ахьамоу ашҟа анарԥшраз цыхраагӡак иаҩызоуп, аԥсшәа бзиа избо аҿар шәзы иҭыжьуп, аԥсшәа ахьхьышьҭра шәҭанаҵоит, шәареимдоит... Ҳаԥхьаҟагьы аԥсшәа амаӡақәеи аԥсуа жәытә ҭоурыхқәеи бзиа избо аҿар шәзы абри еиԥшу ашәҟәхәыҷқәа иҵегь ҭыжьхоит. Ари актәиоуп, уи ацәаҿгьы иарбоуп.
Аԥсшәа шәҵала! Аԥсшәа дшәырҵала!
Аԥсшәа бзиа ижәбала! Аԥсышәала шәцәажәала! Зхатәы бызшәа ззымдыруа – дуаҩыбжоуп. Зхатәы бызшәа ззымдыруа – дрылаӡуеит.
З. Б. (Маик)
ЖәАБЖЬЛА АЖәЕИЛыԤШААрА
ХЬА ЧАН
Ҽнак зны сан ԥсрак ахь шьыжь дцеит. Са ус схәыцт шьҭа Доу сцан хьак сфап ҳәа. Хьа чан ауп. Доу ԥыҭк бжьоуп.
Жәхьан еиԥш сцеит. Амш ԥсҭҳәацк хым.
Доу снеит. Ԥсҭоуп. Бна дук. Ҷытбжьык гом.
Хьаҵла дук збан, ҟәазк, чаҟәк ҟәшәан такә сфеит. Нас ус схәыцт сан лхәы ҳәа ԥыҭк шьҭых шьҭа сцап ҳәа. ус снеҩс ҵла мҵак аҿ уац чаҟә дук збеит, ҿыцк. мшәушь ас зуз сҳәон еиԥш, наҟтә «ҷақ...» ҳәа, нас «ҿаԥ..., ҿаԥ...» ҳәа бжьык геит. «Ҿаԥ..., ҿаԥ...» ҳәа геит ҽа знык.
мшәуп сҳәан, аф ҭҟьа еиԥш, сыҩн снеин, хьақәцә схалт. Нас, шьҭа сыԥс соут сҳәан, махә шәпак сҽықәк, сҟытбжьы мго, уахь схы рха, кыр збоушь ҳәа, стәеит... Хаҳә ҟәазк скуп... ус кагь збом, быжь гом...
Ҟаҳ, нас сцәырҵп ҳәа збан мшәык тәеит, сус цәгьоуп сҳәан, уа сҽықәк, уахь схы рха стәоуп, стәоуп – кагь збом, быжь гом. ус наҟтә ҳәа цәыбб дук ҩылҵт, «ҿаԥ..., ҿаԥ...» ҳәа ац бжьы го, ԥышә ҩызк, ац лкьы ду збоит – бын ҳәоуп. Нас «ффышқь..., ффышқь...» ҳәа шақә ҭҟьак иаст, иаргь ҭгылт-мышә фҩу, мышә уац фҩу, ма уаҩ фҩу – ак ахьт.
Иаргь шәар, мышә дугь шәап сҳәан, «шәит..., шәит...» ҳәа сҟьан,90 иақәк схаҳәҟәаз сыршәт – «бық» ҳәа ақә иақәшәт, иаргь «ҩаҳ..., ҩаҳ..., ффышқь...» ҳәа шьҭахь наҟ иаст.
Са уа маҷк ус сҽықәк стәан, нас ҵҟа слеин скаԥт. мшәык тәоуп ҳәа сшәо, сан лхәы хьа ԥыҭк шьҭых, сыҩн сцеит.
90 Атрышә асра...
уажә шәарҭ дшәеит шәҳәаргь, шьҭа бна дук ахь ус еиԥш, уаҩ заҵә кьацә ҳәа, сцом. Ҽаӡә ус дцо збаргь зуам. уаргь аӡә дга, ма хҩык шәца, нас кыр жәбаргь, мышә шәоит.
А бж ь г ар а
Абри ажәабжь хәыҷ шаак (цырак, слогк) иҟоу жәа лыԥ­ шаах мацарала иҩуп. Шәаргьы ижәҩы абас еиԥш иҟоу ажәабжь кьаҿк, аҵакгьы шәазхәыцны, ак аҳәо, бжьарак ҟа­ наҵо. Ишәцәыцәгьахаргьы, шәареимдоит, абызшәа аилырхра шәықәнаршәоит, шәмыццакыкәа, шәаҟәымҵкәа шәҽанышә­ шәа. Ҳәоу­ҳәоула акәзаргьы, ҩымш­хымш, мчыбжьык рыла шәымч ақәхоит, шәхатәы бызшәа аԥсшәа ахьынӡажәдыруагьы шәнарбоит.
УМШӘАР – ЏЬАЛКЫ УАХЫԤТ!
уажәы сыгәра зымго дҟаларгь ҟалап, аха сзықәшәаз атәык сҳәарцы сҭахуп, шәӡырҩы.
Шьыжьык азы Хәылҵышьх ԥсҭеиҳәак иҭаршә ҿаҟьак
сыхәнон. Сзышьҭаз уиоуп – ашьхымз ахьҭаз азы сеимдон. Абри аган иҭоуп рҳәоны саҳаит, хакы аҟны џьара избар, уашьҭан иԥшны изгарц сҭахын.
Хәыҷык сыԥсы неиҭак, уажәшьҭа ԥхьаҟа снеигәап сҳәоны, хахьтәы убас быббжьык ааҩт, аха оумоуп... Иаууеи, имшәуп, иаӷьуеит – ашхырцә ирфеит убоу, арахь иаауеит, џьара сҽыԥхьак снатәап сыӡбит. Аха ара иҭшәоуп, хәбаҟа шьаҿа раҵкыс еиҳам, еиҳәоуп, ҭыӡқәоуп. Шьҭахьҟа цатәуп, егьыс даҽа мҩакы убом, ԥхьаҟа узцом – арахь иаауеит...
Сласны, ԥхьаҟа сыԥшуа, аиҳәа аҭӡы ашьҳәыз аҟны уахәак сҽавак снатәеит, астәи иаарушь ҳәагьы снахәыцт. Сшыԥшуаз, зыбжьы гауаз нахьхьи иҩцәырҵт, сызҭоу иҭаршә еихҳәо иаауеит, ахгьы наҟьоит, аԥынҵ, аԥышә акуеит, атахҳәагьы икшоит, зынгьы бырбыр ахга, цыгәхыршәҭ ҟаҵан, ишьҭас хаҳәык шьҭԥаа шьҭахьҟа шьоукы иргәыдҵ, иаӷьуа иаауеит...
Ҵаҟа сеихар, ари аеҳә сышҭоу такәы цатәуп, исхьӡоит. Исшьрын сҳәаргьы – иааг ашәақь, убригь ҵаҟантә уанеихс, иухәыр – уакуеит...
уахәа аукы, шәпакы, махәқәак иркшәа ишьҭан, иаҿҟьан илеиз ҵлакы иатәын, аеҳә ганха иҭан. убри сахыҵ ԥхьаҟа ҩада цатәын, аха уажәы ахы акны сыԥсы ӡаны сҽыԥхьак сеиҳәҭҟәыҟә, ҵаҟа, астәи, снатәеит. Егьи, анстәи, ҩадантә, иаауеит, сазԥшны, сазкылԥш избоит, цәаӷәацәк еиҵам. Арахь ашхырцә патаз, ԥсынкәоу, шьоукгьы «быввы», «пыввы» рыхга еивас иаауа иаԥыҩ исхҟьа лбаа ицоит, сырфар ҳәахгьы сагьшәоит – азнык акы уабар, егьырҭ уркуеит...
Сҽырԥсны абра абас сыштәаз, аббы ахга ҩадантә мышәмат шаауаз, еиҵас ақды агәҭа иҩхыԥт, иагьхьамԥшт, е-есс исывс иахьцоз ҵаҟа илҭалт, иагьцеит. Ашхырцә, мамзаргь ашьхымз ирфан ишны иаауан, умбои, уиоуп иагьахь. Саргьы уажәшьҭа сыԥсы ансоу, Анцәа иара иџьшьоуп насҳәан, сҩагылт.
Абас саниеит – абас сеиқәхеит. умшәар – џьалкы уахыԥт зыхьӡугь иароуп.
Абжьга ра
Заҟа­заҟа шаа, цыра рымоузеи абри ажәабжь аҟны ажәақәа рызегь хазы­хаз? Ажәацыԥхьаӡа абжьықәыӷәӷәара иарбан шаау (цыроу) изықәшәо? Еиԥшу акы шәаргьы еиҿартәны ижәҩы.
АБЛЫЗА,
МАМЗАРГЬЫ АБЛЕИСИ
Ԥхынгәымзан. Иашыра саҿалан сышҩеиуаз, ҵаҟантәи шәахәацык сҿаҷҷазшәа наснырит. Закәызеи насгәахәын, сынҭгылан лбааҟа сыԥшызар, амшынҿықә харамкәа аҽадкыл, акыргьы идуны, аҵыхәагь назԥаҟьан, ишиашоу Шыцкәара аганахь ихыршәлан инеиуаз оумажәык нагәасҭеит. Шәпарыла уахәажәык еиҵамкәан, ицәымзан иаркушәа, ӡыркәиҵас еисиуеит, иахылԥхоит. Гәылшьаԥзар насгәыхәит. Ишыӡсоугь азџьоушьап, лакьы-лакь аҭыԥан аҟанҷ-хәац анныҟәо инеиԥшны аҟәаҟәа ҭархәа-рхәо, ихылан ишиашоу ихыӡсан инеиуеит. Аметра иануҵар, ҩажәихәба рыҟнынӡа идууп.
Сажьома насгәахәын, сеиҭаԥшит – сышԥажьо, избоитеи! – Ихылан ихыӡсо иҿҟьа-ҿҟьо инеиуеит!.. Ишәаԥшьзар, џьаракыр ианҷҷозар насгәахәын, ҵәҩанҵәыҟа сагьыҩаԥшт – жәаҩнгәашәа шәахәацкгьы аныԥхом, ашәаԥшьгьы абаҟоу, нахьхьиӡа Хәылԥыеҵә ԥхазеиуеит, ицәырҵхьеит... Закәызеишь аҽцәырган ихылаз, ихыӡсан иахьнеиуа уажәымзар абыруажә иҩалԥраап шысгәахәуаз, аганахь иаԥыраз адәыӷба ахьыҵсуа ахәынаа иҩавалт, иагьҩаҵәахт.
Сахьгылаз акыргьы амшынгәы еишьылӡа схыԥшылон, шьҭахьҟаҳәа иаауазар избарцаз... Ихнымҳәӡеит, иабоубоз...
убраҟа, иахьнеишаз, Шыцкәара амшынҿықә аӡытлакә адыруеит... Ҳазшазгьы уаҳзылԥха насгәахәын, ашьшьыҳәа ахәызқәа саҿалан сыҩдәықәлеит...
Ҽакала сазхәыцын, ԥҭа-хацык жәҩангәашәҟа иҩахан икыдны ҵаҟантәи ианумбогь ҟалозар, убрантәи ианыԥхан сажьазар насгәахәит... Ибзиоуп, уиакәхап сҳәазаргьы, амшынаҿ цәқәырԥацык убомызт, иҭынчын, инеиуаз ахьыӡсоз иннажьуаз анҵашьҭа кеикеиуа ианылан избонеи?!.
Абыр уажә абраҟа абасҳәа ицәырган изшәасҳәа, зегьы-зегь сымҳәазаргь, абригьы мышкызны иазхәыцша дҟаларцаз азыноуп... Ажәытәан аблыза, аблеисыи зыхьӡызгьы иаракәзар?.. Аҽыза, аҽызгьы ҟаԥшьыми, еилымԥхо. уиадагь аблыз(з)еи рымҳәозиз. Закәызеишь?!.
Абжьга ра
Еилшәырга абри ажәабжь аҩышьа. Жәытәан аблы, абыл­ гьгьыҳәа изышьҭаз арбаныз? Абл(ы) ҭҟьара даҩызоуп, аблы­ хыҭҟьара даҩызоуп зырҳәоз? Издыруа аиҳабацәа ԥшааны шәразҵаа. Мамзаргьы «Чаҵә Чагә ихҭысқәа» (2009 ш.) аҟны шәахәаԥш. Шәаргьы абас хԥа­хԥа шаа змоу ажәала иҟоу ажәабжьк шәыртәа, абжьықәыӷәӷәара ажәақәа зегь рҟны аҩ­ батәи ашаа иақәшәо ирыҭан.
АҶКАДЫӶӘА ИҚЬАԤҬАҾЫ
Ажәытәаны Аҷкадыӷәа аԥсуажәлан – Ҳаҷкадыӷәа акәзаарын, изыхьӡугьы ишьхагәаржәлоуп, хәадаражәлоуп, иаздуцәамкәа. Ҷадыӷәагьы (Ҷадуагьы) ыҟазаарын – лбааадәду, лбаа-арха, аԥсҭа-аҵа иҭанхалоз, Ҷкадуарахь иагақәазгьы... Иаарышьҭыз апап-чыпап иананырҵоз аҭаҩраан маӡаргама идырхәанчан еицаркызгьы... Сыззааиуа, иагьараан еиҭарҳәоны исаҳахьан зхаазҭаху дарбанзаалак Аҷкадыӷәа Иқьаԥҭахьы аныхәлалак дықәымларцаз – азааигәа агәаҩаҟынтә акәараҷҷа аҩсҭаацәа ааҭыҵны иаахалан ишаанӡа иқәхәмаруашәа. Шьапылоума, ҽыбӷалоума дызламҩаслак рзеиԥшхушәагьы, иҽхьынԥалан
дҽыжәырхуашәа. убракәушәагь, акәатақәа дышреиҩаӡоз, Гәыдеибыџа дахьеилаԥсаз.
Ҵабыргыҵәҟьан, ахаҭагьы ииашаҵәҟьоуп азуҳәаратә иагьунарбон: аӡымаха хыргьагьаны иагәылакны, апҟызрақәа ама-аман, аҭырасра аҽылакны, аҵла-мыҵла хыжәжәараны, зганкахьала иаӡхтыраны, амҩадугьы аӡывганы, аџь-мыџьрақәа азхажәааны, иазраӷаны, адыд-мацәыс адыруаны...
Гәыдеибыџа деилазыԥсаз аныҟалаз, ишыҟалаз анреиҳәауаз ирзеиҭеиҳәон: акәатақәа антәауаҳәа иҽырҭынчны дахаҩогьы, деиҳәҭҟәыҟәланы аҭырасра иҽылакны аӡымаха дышҽԥынтәалаз, иаалырҟьан апҟацаҳәа ишьҭахьала ихахәдаџьал хәымбабисак дыҩкыдҳалан, дыҩкыдсылан агәараҳәа дхырбыкьынгьы дылцәыҵаижьт, дагьлыҵашәкәеит, дахьцаҳәагьы имбаӡакәа. Дҩагылоны аамҭазы, адырҩеагьых, дахьынтәааз имбаӡакәа, ихахәдаџьал илақәиршәан, деиҭалкажьны, деиҭаҵашәкәеит... ҩадырҩанагь абасала дкаижьзаап. Дкаҳацԥхьаӡа, аҭырасқәа ихаԥаны дылахауан, даарылҵны дҩагылоны, деиҭакажьны деиҭаҵапҟон... Азааигәа аҭырасра илагылаз аџь-еилҩаа дҩалбааԥан дааизшәагь ааинарбеит аҵыхәтәаншәа...
Ҳацуҭаҟноуп, иаҳцәыхарам ахаҭагьы. Шьыбжьышьҭахьык, сҩылаланы иааимыздан, иҭысҵааит. Иҟалазгьы, Гәыдеибыџа дказыжьуазгьы закәхарызаз агәҩарагьы насызкылҟьеит...
Аухаҵәҟьа, ацаблыкьқәа иҩарҽыҵган, такәаамҭа ҳахнымҳәыргьы иаҳцәымшәарцаз нараҳәаны, Хәа-мсыисагьы даашьҭыхны, ҳаигәылацәан, ҳахьцауазҵәҟьа рамҳәаӡакәа, Аҷкадыӷәа Иқьаԥҭаҿы ҳаакылсын, хазы-хазы, ҳаизааигәан, ҳҽаалаҳкит. Гәыдеибыџа иахьихабгаз аҭыԥаҵәҟьан сеиҳәҭҟәыҟәланы, аџь-еилҩаа саазыԥшуа, аҭырасра саалҳәҳәаны сыцәаара ааԥшлартәгьы, сагьаатәеит. Амзаҿагь алаԥш-ҿаԥшы аанашьҭуеит.
Оумаӡакгьы азыԥшраҳәа ҳақәымшәаӡеит. Сышьҭахьҟала апҟацаҳәа схахәдаџьалгьы дагьнасуаны – агәызҳәагьы ахысбжьы неилаҳантеит. Саахбыкьшәа саарбырбырт, сагьыҩаҵҟьеит – исыжәлауаз ахьыҵапҟаз сызгәамҭаӡеит. Хәа-мсыисагьы даакылҟьеит. Заанаҵы еибаҳҳәахьан, иаракәхозар, иҳамшьырцаз. Даххысааит.
– Аӡымаха аԥарақәа ахҭынҵаны иаанахәеит, адаӷьқәагьы уиакәзаап изтәыҵәҟьоугьы, ишуҳәаҵәҟьоу, амалаҳәа иунаҭом, ирхыбаауеит!.. – даахыхәмарт Хәа-мсыисагьы.
– Аԥацәақәак амазаргьы, ирыцәшәаны, ирхыбааны иауазаргьы иаадыруеи... Иахьынтәааз узгәаҭазар?..
– Аџь-еилҩаа иавагылоу ахьацаҿы аҭыҩрагьы амазароуп, убрантәиоуп иахьыԥрызгьы.
– Ажәытәангьы атыҩарҩар иакьысуамызт, аты-кьиу аарбаны ҟалаӡомызт...
– Иззакәхари?
– Аты-кьиу мышьҭацәгьаны иазырԥхьаӡон, игызмалуп... Атыҩарҩар – дыԥҳәысзаап. Лхәыҷы-заҵәы длыцәҟьаланы абнаршәыра дылцәылахан, дизеимдауа дишьҭазаап, ахәыларцәа. «Схәыҷы-заҵәы дысцәылахеит!..», «Схәыҷы-заҵәы дыжәбахьазар?!» – ҳәо-еиҭаҳәо аҵхагәазы иҳазҿылҭуеит...
– Хәылалкааит... – нахиҳәааит Хәа-мсыисагьы. – Атыҩарҩар хьышәарыцо иахыбаауеит... Аԥацәагьы шаҷаԥшьауа аиҳабацәа ирзымдырӡоз, изырымҳәоз?!.
– Есыфара Иҿакьасҭеи Аԥримаӷәа Икьабҭани ирҩызаны абылқәагьы амазароуп абраҟагьы. уиазакәхап абасала изацәдыршәоз. Инахьхьишәа, акәараҷҷахь албаарҭа ахылаӷьаҿ, хәыҷ-хбыџакы дазыҳәазан дынҭаларатә, убраҟагьы аблытәара акылҵәарсҭа ыҵагалоуп, иумбахьеи?..
– Исумырбоз...
Сшәарыцага ланарԥшыга аамысхит, Хәа-мсисагьы иаамихит. Аҩадала ҳҿыҩаханы ҳаахыкәшан, акәатақәа ахьтәақәашаз ҳҽааԥхьаҳкит.
А бж ь г ар а
Ари ажәабжь ԥшь­шаак иҟоу ажәала иртәоуп, бжьықәыӷә­ ӷәарала ахы иақәиҭуп. Абас еиԥш иҟоу жәабжь кьаҿк аиҿар­ тәра шәарҭгьы шәҽазышәк. Егьырҭ раасҭа ари иаҳа ишә­ зымариахароуп.
ЦӘГЬАРҲӘЫҲӘ-МАӠАРХӘЫХӘ
(Алакә­цуфара)
Дыҟазаарын, иахьауажәыгьы дагьыҟазаап, Цәгьарҳәыҳә-маӡархәыхә. Аҵәылаҵара, ашьыцыргыдра, аԥсықымқымра, ацәгьаҳәарақәа, ацәгьаршрақәагьы...
иԥсақәараны, дагьрызҟазаны. Данаахшәауаз, данынкашәаҵәҟьа, алаҳәақәаџа ааиҵарԥхьаны иқәрыԥшьазаап, убриакәзаап, изларҳәауала, ихарахазгьы. Ажәытәаамҭан убасалагьы адԥшьаларақәа, ақәԥшьаларақәа ҟарҵозаарын – ирықәдырпҟҟон.
Цәгьарҳәыҳә-маӡарахәыхә ацәгьаҳәагақәа имазаарын. Еиқәҵа-еиқәҵаны, еиқәырҽаҽаны, еиқәыртаташьны, абаӷцәлымсашьаршь ыртатианы инагәылаҵан, имаҟаҿаҳәара иавҵумбаартәы иагьимӷыҵреиҵон. Данааилахоз, ианааиҭаххоз, тапанчаҵасгьы иаавҵԥааны, данаафыҩлак – ацәгьаҳәаразы амыч-ҷыдагьы иланаҵауан. «Цәгьарҳәыҳә-маӡархәыхә иааиҿархәыхәишь!..» – анақәиҳәалак, хнеижәижәохәҟагьы гәарашь-кылҵәақәа баҩашԥсараха хьыр-хьыр-хьыр-хьренҳәа... имҵанаԥсауа иҟазаарын. Деигәырӷьаҵәагьы, дқьышәҳампалӡахан, дыхҵәырԥсаӡагьы, иааизиҳәҳәауан.
Цәгьарҳәыҳә-маӡархәыхә аҵәы-лаҵатәқәа ҿыԥсаҿыԥсаны, агәыраӡӡақәагь шьыҵәра-шьыҵәраны, арымӡаагьы, кьабзыҭ-ҷыдаҵас имаҟачаԥа иахьынирҳалон. Иавҵеиҵақәозгьы, илыҳәҳәақәозгьы маҷӡамзаарын, иуламкшакәагьи дагьзувсӡауамызт. Иааиеиӷьхауаз днарыҵашьыцны, иҵәылакшатәқәа, игәыраӡӡақәа ахьрылеикшашаз дазышәарыцон. Ауаарацәа иҽаарылак, иумырбаӡакәа инаулеикшон. Амцашоурагьы ацранаҵауа ихымжьыжькаар, агәахәарагьы изаанагон. Даареижьаны, имашәырхазшәа, данрывалалоз, ианрылеикшозгьы ыҟазаарын. Дыҩкылатәангы, иҵәы-лакшатәқәа ашьыцыргытыԥ иааҭаҵаны, илауқәкыхын дыҩҭаҭәҳәахынгьы аҿылеирхон даҽазныхынгьы.
Арысҭоуара, Аԥшаҳәасҭара шынеибакугьы дахьазымдыруаз, дахьнанамгацыз, инапыхьараџь асаргәыҵаҵәҟьа иаҟарахашагь дгьылҽыҭкәамҟьарак узыԥшаарымызт. Аԥшаҳәасҭахьы Аҳампалфарҭахь ҳампалфараҳәа даареижьаны, шьхамаџьрааҵәҟьагь дазыкәараҵан, даакәарынгьы, днараԥызаны, иаанеиԥхьахуан. Аҳампалжәыга ахьыруачуанқәагьы днархагыланы, ҳампалаџьакгьы нарзеиҭаҳәаны, арысҭаархык, арсыҭоумадык, арысҭоутеилык, арысҭажәҩакы, аԥшаҳәамаџьзаргь ицәгьамыцәгьақәа аацәыригон, акрырдыруазар, идирҳәаразы. Аамышьҭахьы, дӡыргаӡыргауа, Арысҭоуаҟа иҿылаханы, еиҳабацәақәа иҩареиҳәарцаз. убарҭ-егьырҭқәарз, есымзатәины, садаҟыҳасаб, иуалафахәыз ихынҩеижәижәохә қьаадԥарагьы иҵаҟәниҳәалоз ихьаҭраџьагьы инаизҭарҵон.
Даҽазныхгьы, еиҭаԥ-еиҭаԥо еибарқәасқәасуа аҽадаԥақәа, акьенгуруқәа дрыланыҟәалон – ажәытәаамҭан аԥсуашьҭрақәак ирзанызаап, аҽада-ԥа ҳәа иагьзахьӡырҵазгьы убриакәзаап, еиҭаԥ-еиҭаԥо, ишьҭыԥа-шьҭыԥо аныҟәашьазы. Ага-ԥшаҳәаны, рџьыкафарҭаҿы, даарықәтәаны, имашәырхазшәа иудирҵыгьлон. Дара-дарагьы еибаирфалон – агәахәарагьы инаҭалахуан.
Акылԥш-кылӡырҩра оумашәақәагьы дагьазыфраҭын, убасалаҵәҟьа дагьазышәақьын – аԥсуа-абаза ажәытәбзарбзанжәла амыд-шәақьаҵәҟьа, Арабсҭантәылаҿ модфақаҳәагьы еицырдыруаны излеибашьуазгьы, иагьаԥигарын.
Ахангылаҩцәа, агәҭангылаҩцәа, аивагылаҩцәа, аишьҭагылаҩцәа, аилацалаҩцәа, аилатәалаҩцәа, аиватәалаҩцәа, аилагылаҩцәагь, аиқәҿыҭыҩцәагьы; аицалацәаҵәҟьагь ирзаарыгӡа, арымӡааҩык хысла-гәыслагьы иааилеиҵахьан, напышьашәалагь еиҿеигалахьан. Еивамгыларатә, еиламгыларатә, еидымгыларатә, еидымтәалартәгьы, еиқәҿырымҭратәгьы... еимиргәгәаахьан, еидиргәгәаахьан... Хәаџьан-ду-гызмал, дызусҭахыда – даниркалалк, зныкҟьаралагьы, даҵаирхауан – даахьаԥшынгьы димыхәаԥшратәы, диаҭәеимшьаратәгьы убриаҟара ацәгьаҳәарақәеи цәгьашьыцрақәеи... дырзыманшәалан, агызмал-рупап ҟамчыркалагьы днаиҵашьыцрын. Аду-муқәагьы еигәыдиҵауан, ркәыкәылахақәа анықәеибахлак, иаарҭынхауаз аҭыԥ-кәацәрагьы инахьхьиӡашәа Аӡахәаҭраҿы, Ақәаҵараҟны, акылшәшәаахқәа иҽрыдкыланы, иҽрымадангьы, икылатәаны ицәыҵаӡырҩуа ицәыҵааԥшуаз ишьашәалатәык даакылыргәгәаны днахадыртәарцаз, дрымҵашьацәхартәуа дрымҵакәашаларц...
Абасалагьы акыраамҭа дыҟазаарын Цәгьарҳәыҳә-маӡархәыхә цәгьархәыхә-маӡарҳәыҳә. Даасгәалашәан санизхәыцлауаз, убаашәыхит, дабаҳԥырхагоу зыԥсҭазаара иҩалӡааны џьаҳанымтәара иҭеицалахьоу шихысҳәаауаз, аабыкьашәа Аԥшаҳәасҭаны Ажькырараҿы аҳампалфаҩцәеи, аҳампалҳәаҩцәеи, аҳампалхәмарцәеи рҭоуеиҳәҭадаҿы рҳампал-ҭоуараҿ зымбатәбараха иахьеибырҳәауаз саазыӡырҩит – Цәгьарҳәыҳә-маӡархәыхә иахьауажәыгьы, акымзаракгьы дазымгаӡакәа, иҽырҩашьаны дҳалазаапеи!.. Шәанаџьалымбеит, шәгәышәҽанызароуп!!! Шәеигәыдимҵааит!!!
А бж ь г ар а
Игәашәҭ абри ажәабжь аҩышьа, иаҳәоугьы закәу шәах­ цәажәа. Шәарҭ ус ӡәыр иӡбахә шәаҳахьома?.. Абас еиԥш иҟоу, хәшаакрыла зажәақәа зегьы ртәоу жәабжь хәыҷык аҩрагьы шәҽазышәшәа.
ЖәЕИНрААЛАЛА АЖәЕИЛыԤШААрА
АУАҨЫЗАҴӘ ИМҨАЛА
...Ауаҩызаҵә Имҩа ҳәа ыҟоуп, уи ахьаҿгоу адыд адыруеит... Ҩыџьа еиԥылар, изеивысуам...
Адыд хысын, аҵла игылаз амца акит, Абахә ӡыӡан, уаҟа иҭрысын сымҩа акит,
Хаҳәк уа иалҟьеит, бӷак уа ибӷалеит, ҵлак аҿҟьеит; Хаҳәк уа ишааиуаз, саԥхьа ишьҭасын амца аҿҟьеит.
Цас иауашәа, аԥсҭҳәа хчылеит, аа, абар, митә ҟалозма, лԥхак насыҭан, сымҩа абар?
Снашьацәхныслан иаҭахума са сҭахар, мамкәа ҳәеиак сҭанагалан уахь сҭахар?..
Цас иауашәа кырцхкгьы леит сызгара, Цас иауашәа, рҩашкгьы хыҵит сызгара...
урҭ сыҽрысҭом: уа срымгакәа са сынхарц, Дәык ахь схалан, қәацәк наргылан нас сынхарц,
Снеиуеит, снеиуеит... Сымҩа шәарҭан ус ицоит – Иалшәшәа-алшәшәан, бӷац еишьҭалан, зымҩа ицоит...
Арс иҭшәарроуп, анс иҿҟьарроуп, абахә бӷоуп, ма даҿҟьап ҳәа, ԥсҭала исыцҵа иҩеиуа бӷоуп...
ус ишәарҭаз, ус иҿҟьарҭаз сымҩа уа, Снеилап, снеилап, саԥхьа гәаҭо, ҟәышра уа!..
Аамҭа еикәшо, мап, са суццом сахьаго! Сымҩа шшәарҭоугь – уи издыруеит сахьаго!
А бж ь г ар а
Ажәеинраала зегьы 11 шаа змоу цәаҳәала иҩуп, ҽакала иу­ ҳәозар – 11 цыра, 11 слог. Абжьықәыӷәӷәара актәи инаркны иалагоит, ак бжьажьны акы иақәшәо ицоит, ари – аритм ауп. Абас иртәоу ажәеинраала иахьӡузеи 
Шәҽазышәшәа шәаргьы абас иҟоу акы аҩра, уи ус артәара иахыццактәым, ҩба­хԥа вариант ҟаҵатәуп, ажәеилԥшаара аҭахуп, насоуп иангәылшәо.
ЛАҴАРАМЗАН
Ахьҭа ықәҵит, шәҭышхеит аца, Ажәла ҭигеит ҭаҳ ица.
Иԥшәма лыхш иналҭан аца, рызегь ҭыҵт, ура ҳәа ица.
Ажәла ҟьогьы уа иаҿамлеи, Ҟәаԥаҿаԥароуп изну.
ргәарԥ абаҳчагь цәгьа иаҿамлеи, Амза бзиахар изну.
Кыр уааԥсама, рарԥыс Гәада? Ҷын уҩахан ус иумкын! Ацәқәа рхала иахоит, гәада, «Хыҵаркьакьа»91 Хыҵаркьакьа – хәыҷы хьӡуп.
Шьҭа ихдыркәшеит, шьҭа иҭыҵит, Ҵыхәарқьақьа рла рзыԥшуп. – Ҽаҩра беиа ҵыԥх иҭыҵит,
уажә сынтәа – еиҳа рзыԥшуп!
А бж ьгара
Ари ажәеинраалаҿы актәии ахԥатәии ацәаҳәақәа 8­Абас жәеинраала хәыҷык аҩра шәҽанышәшәа.
АЦАЛАҞЬА РБАӶЬҚӘА
раԥхьа иқәтәоуп Абрабар – Итәанхалаз Аҟәарҟәар. Иаваҟәыҟәуп Аҳарҳар, Иашьҭаҟәыҟәуп Аҩарҩар... –
Цас ихдыртлан аҟарҟар,
Аанда рҽарҭеит аҟарҟар...
Ашыш ҵыршәан акәыркәыр, Аԥшгьы кылшәшәоит ахьырхьыр. Аԥшәма дыҟам, Аӷьарӷьар,
урҭ ирхызҟьо атартар.
А бж ь г ар а
Шәыхшыҩ азышьҭны шәазхәыц абри ажәеинраала аҵакы, Ацалаҟьазыхьӡузеи,насгьыараизыхҳәааузеи?Араҟаацәаҳәақәа зегьы шаҟа­шаҟа шаа рымоузеи? Абжьықәыӷәӷәара зықәшәақәо арбақәану? Ацәаҳәақәа рҵыхәан игылоу ажәеилыԥшаахқәа хьыӡшьароу хьӡыртәроу? Акаркар – кәытқәоуп, акәыркәыр – ҳәынаԥқәоуп, ахьырхьыр – ԥшуп, џьықәреиуп, Аӷьарӷьар – злеи­ шәа цәгьоу аԥшәымоуп, атартар – пҟага ҷынуп. Егьырҭ аԥхьа иҟоу зусҭцәоу шәа шәазхәыц.
Абри еиԥшу жәеинраалак шәзыҩуазар гәашәҭ.
ҨАРҨАР ДШЫЏАРЏАРЫЗ
(Алаф)
Иеиҳаб ҟармыгә дҟәарҟәаруа, Имаҵ шиуаз дкәаркәаруа, Ӡнума-ԥхнума дҳәарҳәаруа, Хәы дшизаҵаз дхәархәаруа, Дихан дҩеиган, дҩарҩаруа – ҭыԥ ԥхак ииҭеит дџарџаруа.
Дымкәаркәарит, дымхәархәарит, Дымгәаргәарит, дымҳарҳарит: Ԥшьаала днеин уи дхьархьарит – ҭыԥгьы ааихәеит, дагьџарџарит.
Дагькәаркәарит, дагьгәаргәарит, Дагьурурит, дагьҳарҳарит.
Шьарда еизыҳәҳәан, уи дхьархьарит – ҭыԥ дук ааихәеит, дагьџарџарит. Хыхь данхала – нас дбарбарит.
Дагьгәаргәарит, дагьӷьарӷьарит, Аӡә дыхиршәҭын, дагьџарџарит. Зҭыԥ игаз из дагьмақарит.
Абжьга ра
Еилшәырга ажәеинраала артәашьа, аиҿарԥшышьа. «Дхьар­ хьарит» зыхьӡу, аԥара – аҵарҭыш ишәеит ауп, хь­ԥарала ишәеит, «хьар­хьар» зызҳәогьы уиоуп – хьуп, ирацәаны ишәеит ауп.
Ацәаҳәақәа рынҵәамҭаҿтәи ажәеилыԥшаах шәрыхәаԥш. Аиԥш зеиԥшу ак аҩра шәҽазышәк.
АԤСШӘА
Амаӡа дуӡӡақәа реиԥшуп ахәыҷқәа, Гәҩарас иахьумаӡам рҽырӡоит дара, «Ҽӡа» ҟаҵо ихәмаруашәа, рҷыт мыргауа, рышьҭа унхымлакәа, рысҭа умбауа... Амаӡа дуӡӡақәа аԥсшәа ианҵоуп,
Жәытә шьҭыбжьла иалаӡан ус иҟаҵоуп. Зных дара злаҵәаху даҽа мааноуп, Дыршьас ирымоугьы ҳбызшәа ахаҭоуп!.. Знык ак ангәоуҭагьы, даҽак ааигәоуп – ржәытә хьыӡла рықәҿуҭыр, рызегь еизоит, рызегь ааукәшан, уа ассирқәа рҳәоит,
Ажәытәӡан ҳабызшәаҿ 500 шьҭыбжь иреиҵамызт. Иахьа реиҳарак маӡашәарқәаны ҳаԥсшәа иаласуп. Урҭ узгәаҭар, аԥсуа­шәуа­дыӷа жәытәӡа ҭоурых џьашьахәтә дуқәа цәырыргоит.
рҽыҵәах иахьыҟоу, ишыҟоу удырбоит, Жәытәи аҿатәи ҳҭоурыхқәа дырккоит, Ирласны ҳцәырга ҳәа, рҭыԥ ахьгьы ицоит... Ҳашьҭа дырхозар ҳәа уа дара ԥшуп,
Ԥсуак ҳаибозар ҳәа, уажәгь иаҳзыԥшуп... Ҳаамҭа еикәшоугь асыга иаҿшьуп, Ҷышьа рахәыцуп, Шьашә-ра-ҳа иануп... Суҳәоит, Иаҳхылаԥшхәу, Анцәа Ҳазшаз – Ҳабызшәа аартра ҳарҭ ҳахьыгӡаз!!! Иалаԥшуа дзалаԥшыр, уи џьашьахәтәуп – Адгьыли Ажәҩани рымаӡа ануп!!!
А бж ьгара
Ишԥеиҿартәу ари ажәеинраала? Аԥсуа бызшәаҿы иҭаӡу ацәахқәеи, амаӡақәеи, аҭоурыхқәеи шаарԥштәу зҳәо шәҟәыс ижәдыруазеи, шәзыԥхьахьоузеи?.. Ажәеинраалаҿ аҭоурых­ қәа аазырԥшуа ажәытә(ӡатә) шьҭыбжьқәа, амаӡашәарқәа, егьырҭ амаанақәа ҳәа зыӡбахә ҳәоу арбақәану? Ари аҭак уажә иазыҟаҵам шәыҟазаргьы, нас азын шәҽазышәшәа, шәгәы иҭаз! («Чаҵә Чагә ихҭысқәа», 2009 шықәса, аҟны шәахәаԥш, аԥсы­ шәалеи урысшәалеи).
Абраҟа Шьашә­Ра­ҳа (Шьашә Раҳгьы иароуп) ҳәа зыӡбахә ҳәоу закәызеи? Амра заҟа хьӡы амааз ажәытәан: Шьашә­Ра­ҳа, Шьашә Ду Шьашә­Ра­ҭәа (арҭгьы аформа кьаҿқәа рыман)... – уаҳа 1.. Аԥсуа­шәуа­дыӷа бызшәақәа рҟны Амра ахьӡ аҭоурых дуӡӡақәа цәырнагоит (Шәрыхәаԥш «З. Б. Иҩымҭақәа», актәи ашәҟәы (атом), 2005 ш., азгәаҭақәа, иара убас «Чаҵә Чагә ихҭысқәа», 2009 ш. рҟны).
Сара сахьахәаԥшуа, иахьа ажәытәӡауаҩ Адунеи дықәланы, аԥсабарашьҭыбжьқәа гәынкылан, убарҭ рыла ацәажәара деи­ ҭалагаргьы – аԥсшәа алҵуеит, иаԥсуа­шәуа­дыӷахоит, аԥсшәа ыӡӡом, зназы ибжьаӡшәа иҟаларгьы... Ус Анцәа иақәиҵеит,
убриаҟарагьы ахыҵуеит, нас аҽашеит, иплеит... Аха иагьа ус акәзаргьы, еицакыр, иарҩашьар алшоит...
Ажәытәжәабжьҳәаҩцәа дуқәа ус рҳәон: ухаҭеи, ухылҵи, уԥылҵи (умаҭацәеи) амырҩашьарц уҭахызар, зыԥсуа бызшәа бзиа избо уакәзар – уи анишоз иаҵаиҵәахыз, иуҵанаҳәарц иақәиҵаз амаӡа аилкаара, аӡыргара, ахьчарагьы уашьҭаз, уџьабаак адҵа уахьыҟазаалак, маӡарак ақәуҵозаргьы ҳәа. Уинас иаҳа иануҭаххаша иаваргылангьы иузархынҳәуеит ҳәа. Зегь Анцәа инапы ҳануп, аха ҳарҭгьы анапқәа зҳаиҭа иаҳҟьаларцоуп ҳәа. Насгьы рныҳәашьала иныҳәон: ҳаззегь ҳаԥсуараз, ҳаԥсуа бызшәаз ҳнапы анҟьатәу, иахьҟьатәу, ишҟьатәу аадырлартә Анцәа Ду иҟаҵа, абри адоуҳа иақәшәааит, адоуҳа иакааит ҳәа (Адоуҳа захьӡу «Чагә» аҟны шәахәаԥш). Аҵыхәтәан, иҵаауан, дад, уара аԥсшәаз кыр уаҿума, уи омаӡакгьы уаргәамҵуам, иара ахаҭа бзиа иубозар – уаргьы уабоит, угәрагьы агоит, хыхьынтәгьы дузыԥшуеит, духылаԥшуеит ҳәа. Усгьы ацырҵон: амала, иудыруаз, Ҳазшаз аԥышәарагьы уахижьуеит, иарбан уҳәар – ауаҩы дины данынкашәо инаркны Амаалықьхәи Аҩс­ ҭаахәи ҳәа ҩыџьа ииҭоит. Амаалықьхә (Анцәахәгьы рҳәон) арӷьажәҩа дықәтәоуп, абзиа иҵеиҳәоит, абзиа иирҟаҵоит, Аҩсҭаахә арма жәҩа дықәтәоуп, ихала днеины абааԥсы иҵеиҳәоит, абааԥсы иирҟаҵоит ҳәа. Дара рыбжьқәа рдуны, иаҳа изырдууа ҳәа, аӡә ииҳәо аӡә иимырҳарцаз ауп ишиарҳәогьы. Аус злоу иара ауаҩы ихаҭа дыззыӡырҩуа дарбану, убри­ оуп ҳәа. Дкәанызануа дрыбжьахошәа, ма аиакәым, абааԥсы ашҟа дагошәа игәы аҟәышра инарбар, иаразнак, иҽаамжәан, иҽааикәаԥсан, ибжьгьы ааҭганы Анцәа диҳәароуп Амаалықьхә ибжьы, ма итәы иарга ҳәа, иарӷьа жәҩагьы деиҭазыӡырҩы­ роуп, бжьы иаҳа­имаҳа, – уаҳа аҭахӡам ҳәа... Амала зны­зынла Аҩсҭаахә гьангьаш ауаҩ илымҳа данҭалогьы ыҟоуп, аха аҳаҳи дизымӡырҩыроуп, димацәажәароуп, ииҳәогьы ҟаимҵароуп, мап ҳәа аанарган ихы ӷәӷәала ирҭрысны иааҟьа­ааҟьан, дахь­ гыло дааиҭаҵны убасҟангьы Анцәа диҳәароуп Амаалықьхә итәы иарга ҳәа... Ари ус баша иҳәам, ихазымҵо дҟаларгьы, ажәытәуаа ак гәарҭахьан, ак рбахьан, иԥыршәахьан азыноуп акәымзар ус рҳәомызт ҳәа, усгьы ацырҵон ажәабжьҳәаҩцәа...
Ажәытәӡан аԥсшәа амҵәыжәҩа аман, иԥырхьеит аназырҳәоз аамҭаз аҳақьымцәагьы, иахьатәиала иуҳәозар, аԥсихолог ду­ цәагьы, ыҟазар акәӡамыз?.. Абригьы убрантәи иаауеит ҳәа азуҳәартә унарбоит ажәытә ԥсшәа, иахьа ари зхазы иԥыз­ шәахьоугьы ыҟоуп, изыҳәаны иџьазшьахьоугьы...
Абри зхысҳәааз уиоуп – ҳаԥсшәазы, ҳаԥсуаразгьы, Амаа­ лықьхә­Анцәахәы ииҳәо ҳаззегь иҳаҳалартә итәы иаго, уи анагӡараз аӡәк иеиԥш ҳаидгылан ҳамч ақәхалартә Анцәа иҟаи­ ҵааит! Ажәытәуаа ишырҳәоз еиԥш, ҭаала ҳиҳәап!
Иахьа ҳхьыԥшымра аназхарҵо аамҭаз аԥсуа бызшәеи аԥс­ уа ҭоурыхқәеи рыԥсҟы ӷәӷәала ҩнапыкла иаанкылан – ани ԥаса ганха, имҩахҟьарц, ишдәықәырҵақәоз акәымкәан – урҭ рхьхьышьҭралаҵәҟьа изырҵәиша, идәықәызцалаша аҿар шәоуп. Ауадаҩрақәа ракәзар – урҭ еснагь иҟан, иагьыҟалоит, аха рыз­ зегь шәыриааилартә, шәымч рықәхалартә Анцәа иҳәааит. Уи маҷк дагхошәа збо шәыгәҭан аӡә дҟаларгьы – игәы каимыжьа­ аит, ачҳарагьы имазааит – дԥишәоит ауп – сызԥишәозеи ҳәа усгьы дназхәыцааит – шәымш иныҟәоз мыш­ныҟәак игхеит ҳәа жәаԥҟаны ирҳәогьы, иззырҳәогьы, игәалашәааит.
АԤСШәА АмАӠАқәА рАХЬТә
АМАӠА ЗҴАҴӘАХУ АЖӘЫТӘ АЖӘАҚӘА
Ажәытә жәабжьҳәаҩ дуқәа, аҭоурыхҳәаҩцәа ирҳәон аԥсшәа быжьџьараны иҭаӡуп ҳәа; хыџьаран иҭаӡуп зҳәозгьы ыҟан. Аҭаӡра – ацәашьаршь акәыршан,
илаҳәан аҵәахроуп, аҭаҵәахроуп; уи аӡы иадҳәалоу даҽа ҵакыкгьы амоуп, аха. Ацәашьаршь – ашьхымза асаранџь иамырхуаз ацәа, жәытәла иуҳәозар – ацәы акәын. Ирӡыҭны аш ма даҽа ба жәлак, маҭәа жәла ҽыҭк ӡааршьылон, уи цәашьаршьын – измаҳац, иззымдыруа ӡәыр шәыҟазар.
Абра ҵаҟа ианысҵо ажәытә ажәақәа, ахьӡқәа даҽакалагьы ирҳәон, аҩбатәи ахьӡқәагьы рыман, урҭ амаӡақәа рыҵаҵәахуп, дара ԥшааны ирҳәо закәу еилызкаауа аартра ҟаиҵоит, аԥсуаа ӡырызгаша ржәытә ҭоурыхқәа, рымаӡақәа цәыригоит, уаҳагьы хныҟәгагак иҭаххом рҳәон. убарҭ ажәақәа, ахьӡқәа зыҽрылазҵәахуа ажәытәӡатәи ашьҭыбжьқәа – амаӡашәарқәа – змоугьы ыҟоуп, «маӡашәшәара» аҟнытә, иагьмаҷымкәа... урҭ раарԥшра ус имариоу усым. Аха аӡәгьы дгылап рҳәон. Жәларык рҭоурых аӡәк иҭигаргьы алшоит. Сахьынаԥшуа ус аӡәгьы дызбоит!..
Абар дара ажәытә ажәақәагьы:
Адгьыл, Хәылԥыеҵә, Асар Рымҩа, Жәгараа, Еҵәаџь(а), аԥсуа, аԥхазз(а), аҿарпын, аҟарма, аӡахәа, ацха, ақәаҵа, алҩа, ажәҩан, аҳә(ы)ды, аеҵәа, Амза, Амра, Ахажә (Ахажә уахымкәшакәа узнеиӡом – ажәаԥҟа), Аҳажә, Ҳатла, Ҳаҭла,
аихымца, ашьанҵа, ахәышҭаара, аҳәыҳә, аԥсаатә, аԥса, алаҳәа, аҩҩы, анапы, аҩнду (аишьцәа ахьеиҿыҵуа аҩ­ нарҭа), ала, ацгәы, аҳәа, анышәаԥшь, аӡкыра, аԥслымӡ, арашәыга, анцәеижә, аҭәа, ара, аракәа, аҵыҭәа, ака­ лам, аа, ашыц, алакәымҳа, ажьынҵәры, абгыӡыр, абҳәа, ал, адыӷаџь(а), аҳа, амшаԥы, ацил (акәтаӷь ацил), ашьабсҭа, аԥслаҳә (шәарахуп), аԥслы, акәакәиа, акәакәыбла, адыр­ ды, абыз, амхылдыз, аҵәынҵәлаӷь, аӷьатама, асаԥыџь, ауӷә(аоӷә), аҩны, аҩнаргәы, аҩы, аҩцара, ананыра, ажь, аққа, ақьаад, акалам(аҩыга), апҟыз(аԥҟыз), аҟыз, акәты, амҵәышә, агәаргәал, ажьа, ашьапы, агьаргьалас(а), ауар­ гьала, аԥсангьари (аԥснгьари), асакьаҳәымҭа (ианаамҭо иақәыршәан уск аҟаҵара, аилашыҩкмҭаз ааира, ахҭы­ гәлара...), аныга, агәмыркатыл (агәмырӷьаӷь), абацә, асы, аҵаа, аккара, акаӡӷа (акаӡӷы), аҳаԥшьа, аҳаԥсы, афрына, ашьапызаҵә (зымшьҭа цәгьоу ҳәа иԥхьаӡоу ԥсаатәуп, ат­ киу азгьы убас рҳәоит), апҟат(ыжә) – астраус; ашышкамс, амса, асаркьал, абыкь, ахәра, аныха, ачамԥаз, аԥ, аԥрынџь(а) – абрынџьгьы иароуп; аҟаб, ашы, ачыс, амҵырбӷьы, ашша, аҵәах(а) –  ала изҳәозгьы ыҟан; аҳаҭа, акьыр, аҭлаҩа, аҳалт, аҳалӡ(гга), ашәалт, аҵалӡ, ашьауардын, ажәҵыс, ажәардәына, ахаз, ажәытә – Ҳажәы(тәа)(н), аҿатә – Ҳа­ ҿа(тәа)(н), абгыӡ, аԥсҭҳәа, аԥҭа, ашәы, аҿа, амаҿа, аӡӡа (ӡакы), аԥашь – аԥач, аԥас(а), аӷра, амгәа(цәа); абашаа­ нацәа (анацәкьыси агәабжьынацәеи ирыбжьагыло, хьӡыд(ҳ) а­нацәа ҳәагьы изышьҭо), амацәа, амацәаз, анацәкьыс, ашә, аҳашә, Ҳаԥснажәа, Ҳаԥсныжәа, Ҳаԥсынражәа (абас акәын жәытәан ишырҳәоз, аԥхьеи ашьҭахьи игылоу ама­ ӡашәарақәа анаӡа Аԥсныра акәхеит – уигьы ӡуп, аха даҽа ӡызаргь ҟалоит), ашәахьа, мыдихәыц (мыдеихәыц) – мы­ диҳәыц (мыдеиҳәыц – убригь иароуп, аԥхьа а андыргылоз­ гьы ыҟын), аџьар(а), акьанџьар(а), акьанџьа, ахәымџьар, амҵәыжәҩа (амҵәыжәаҩ), абираҟ, амаҟа, аҟама, аҷаҷ(а) – аԥхьа ҳ гылан, алу, алда (алада), аҩда (аҩада), абаҩ, абаҩ­ хатәра (абаҩхатәры), ақәа, акәтаӷь, акәуа, аца, аоԥс­ ҵәы(аоԥсҵәа), ахәшьад(ахәшьаҭ), алыра, аика, ака, аԥсыӡ(ӡ)
а (амацәа дуи арбага нацәеи еиҵыхны ирыбжьанакыз), аԥацхь(ахь), агәашьа, ага, аха, аҩ, аҳакәа, аҳаҟәа, акәакәар (аҳакәакәар, ахакәакәар), ахәажәа, аԥхьаӡара...92
Абра еиқәысԥхьаӡаз рахьтә акык-ҩбак сшәызрыхцәажәоит, ажәабжьҳәаҩцәа дуқәа ишырҳәаз еиԥш. Аха дара убарҭгьы аҩбатәи рыхьӡқәа ҳәа изҿыз, шамахак ада ирыздыруамызт, ҳаԥхьаҟа урҭ аазырԥшыша аӡәгьы дгыларан дыҟоуп ҳәа усгьы ацырҵон.
Акәуа. Жәытәан акьыбагьы абас ахьӡын, аабыкьанӡагьы; акәуа ихьт, гәаҟцәгьа, шьҭа дзалымҵыр ҟалап рҳәон. Излархәшәтәуазгьы кәуан. Аха уажәтәиқәа акыр иреиҳан, ашьагьы иаҵәан рҳәон. Иушьыр ҟаломызт, акәтаӷь хәшәын, иашан аха, ашьагьы. Имԥсыртә еиԥш иалырхуазар акәхарын, ишаӡаз иржәуазу идырҩозу уи сеидроу, ирыздырамызт... уажә уи аҩыза џьара дгьылк аҟны инханы иҟазар, уаҩы еиликаар илшоит. ус анакәха урҭ ма Аԥсны ианын, иаҳа иԥхарран – Аԥсны жәытәан идуун рымҳәози, ма аԥсуаа-ашәқәа, аԥсуа-абазақәа рҟәыҵәак наҟ хара тәыла ԥхаррак аҟны инхон. Аха уи абыкәыз? убригьы уаҩы еиликаар алшоит, аԥсшәа цқьа дзалаԥшыр... уа ианӡароуп...
Акалам. Абригьы акьыба ҳәа иашьҭан, иара алахырҽуан, иалархәышәтәуан – акалам еиқәаҵәа (ашәы-калам) аҟатара еиҵарԥхьаны ма ирҵәны. Иара уахык ала метрак аҟынӡа иазҳауеит, иҵыҵны ианҩеиуа; акаҭран мҩа омак ижәпамзар, икылжәан ихалоит. Егьырҭ акаламқәа рҟатарақәагьы рҵәны ихәшәуп, аха уанӡа иҟам... Жәытәан ачымазара зыхәшәтәуаз аҵиаа иара ахьӡ ахьӡырҵон, иахьа ахәра – ахәрабӷьыц ҳәа ишыртәоу еиԥш...
Ахәра ҳәа иашьҭан ишьаркәкәоз амаасилгьы. Излархәышәтәуазгьы хәрабӷьыцын. Аҳаҟьа гәаҩаҿ иҭаҟәаҟәан
92 Ажәа «аԥхьаӡара» иаҵаҵәаху амаӡақәа «Чаҵә Чагә ихҭысқәа» рышәҟәы аҩбатәи ихарҭәаан аҭыжьраҿы иҟоуп (аԥсышәалеи урысшәалеи, 2009 ш.). уа ижәбоит абраҟа еиқәԥхьаӡоу рахьтә ԥыҭчытқәак, ара иҟамгьы акык-ҩбак, иаадырԥшуагьы закә жәытә ҭоурыхқәоу, изҳәазгьы зусҭцәоу, ианырҳәазгьы, иахьанҵоугьы.
ажьӡы (асок) алырхуан нас акы (еихатәымыз) иҭаҭәаны ахҩа ахарҵон, еиламшырцаз иҵаз ҳаԥшьак аҵан иҭадыргылон, аҳаԥшьа ахҩа арҭон. уажә ажьӡылхыга (соковыжималка) ыҟоуп, архьшәашәага ыҟоуп... Ҽнак хынтәны иржәуан мҳаҵә дула, крырфаанӡа сааҭбжак аҟара шагыз. Ибзиахаанӡа убас иржәуан. ҩба-хԥа мчыбжьа, мызкы – уаҳа аҭахӡам. Ас ахәшә анужәуа арыжәтә ҟалом. Ари иахьа изызцәырҵуа аҿаргьы ыҟоуп, шьҭрала ироургьы ауеит, ахәшәгьы цқьа ирыздырам, афрангь ҳәызба кны аҳақьым ианԥиҟогьы убап, аха ус ҟаҵатәым... Ажәытәуаа ус рҳәон ахәшәааҵраҿиҟоуп,ҳараиҳаздырамакәымзарҳәа...Аӡәы ахәшә сақәыршәа ҳәа Анцәа иҳәара данаҟәымҵ, уааҵраҿ уеимда, умаашьан ҳәа бжьык иаҳаит... Хәыҷыкгьы абри ихьуан, ирзыхәшәтәуамызт... Иара ацәажәара далагахьан, иани иаби Анцәа дидырҳәеит ахәшә сырба ҳәа. Ажәытәан убас ахәыҷқәа дырныҳәон, ахаҳә шкәакәа иқәыргылан, Анцәа иаҳауеит ҳәа, изыҳәозгьы ҟалон рҳәон ажәабжьҳәаҩцәа. Избанзар, ахәыҷы гәнаҳа имаӡам ҳәа усгьы ацырҵон... Ари згәы бааԥсыз, Анцәа иҳәаз ахәыҷы ауха дахьыцәаз «Ахәырбӷьыц, ахәырбӷьыц!...» ҳәа дцәажәеит. уи иани иаби ираҳан – далархәышәтәит, дыбзиахеит. Ас еиԥш иҟоу, Чагә иажәабжьҳәаҩцәа исдырҳаз аҳәамҭақәа маҷым, иузҭыжьуазар... Абарҭқәа рнаҩсан, аԥсуа жәлартә хәышәтәра, жәлартә медицина атәы заҳахьаз абыргцәа изларҳәоз ала, акәуа ма акьыба чмазара аракәа ҳәагьы иашьҭан, уи зынӡа иомаган, ипланы ацәеижь иалалон, иарцынан... Аҟаб, араԥ... – абарҭгьы кьыба жәлақәан, уажәгьы ус ами, урҭ иаҳагьы ирацәахеит... Ҟаб-аса-жәлаки акакан раԥи (ацәа иаҵәа) – абарҭ аҵыхәтәантәи аҩкьыбажәлак рылахырҽуан... Аха имаҷны ацха иарҭон, мамзар акакан араԥ џьбароуп, аиакәым ҟанаҵар алшон...
Иара ус акалам акьалантар (акьлантар) ҳәа иашьҭазгьы ыҟан... Ӡы ахьамамыз асакараҿы аӡы алархәон, иаларҳәон, иаларсыҩуан – даҽакала иуҳәозар, иалааргон – аҳауа иалхны аагашьа рдыруан, имаҷӡан акәзаргьы.
ус аҟаҵашьа здыруаз ԥсыхәа(ҩ), м(ы)сыхәа(ҩ), м(ы) шьыхәа(ҩ) ихьӡын. мыссыҩ, мыссыҩ – убригь убри акәын, ҷыҩ(а) – ианаҷыҩуа, аӡышьҭра анеиманаԥсо ауп, сыҩ(а) – ианаанаго, ианаанарԥшуа ма ианаҳәо... Абри адагьы жәҩангәы аныҵшәытаау асы аҩ(ҩ)уеит ма ақәа аҩ(ҩ) уеит рҳәон, уажәгьы ирҳәоит... Ажәытәан аӡы, ԥсы еиԥш мсы, мыс(с), мшьы, мышь, с(с)ы, шь(шь)ы... – убарҭгьы ахьӡқәан. Аламыс, аламышь – убригь ӡуп, ӡыцқьоуп... Асакараҿ амҩа иқәнакны ҳаӷӷоураҿ иҿажәкуаз калам шәпа хҵәаха дула – мыссыҩла, мыссхәагла – «конденцио­ нерла» – аӡы рызхәаны (ӡаӡаҵас иҭанаҳәон), иҵегь жәытәла иуҳәозар – рызсыҩны, ҿамҩак иадамхаргьы, идиржәуан ма рқьышә аладырбааӡон; абас дрыцхраауан, еиқәирхон... Иахьа миссионер (ацхырааҩ) егьи ҳәа иахыҽхәан, аиҳарак Европа (абри ажәагьы зхылҿиааз жәдыруама?) идырҟаҵымаҵуа ахьӡ, ажәа мысыхәаҩ, мыссыҩ, мыссыҩҩ иахылҿиааит ҳәа цәырнагоит... Ажәабжьҳәаҩ ду, уи аиҳарак ажәытә ҭоурыхқәа ракәын ииҳәоз, Быҭәы Силаҳи, иара убас маршьан Ардашьыли изларҳәоз ала, уи мыссыҩныӷ(а), мыссыҩных(а) акәын. Аныга жәытәан ахьӡ ҽакалагьы ирҳәон, раԥхьаӡа уи аӡы алааргон, иалартон ҳәа. ус зҳәақәоз иҵегь ыҟан... ус анакәха, аԥсуааашәқәа, аԥсуаа-абазақәа (ҳаззегь абазақәа ҳауп), адӷақәа рҟәыҵәа дук жәытәан аӡы азыҳәан иахьгәаҟраз инхон; изларҳәоз ала, урҭ убас аӡаагашьақәа, аӡташьақәа ԥшьхкык, ԥшь-маанак рдыруан...
Акәтаӷь. Аԥсуа-ашәыла абригьы акымкәа-ҩбамкәа ажәытә хьыӡқәа аман. убарҭ иреиуоуп: ԥашьҳәаҳә, ԥасҳәаҳә. Аха арҭ ашьҭахьтәи ҳә рӡоит, ицәырыргом, ашыла аҟны ишыҟоу еиԥш. Жәытәан уи ашылаҳә(а) акәын, аҳаҟьаҿ ашы рҟәаҟәон – ирлаҳәон – алагашьа рҵаанӡа; анҵәамҭа ахьыԥшӡам азы иаҵәахуеит... Абарҭ рыдагьы ԥашьхьхьаҳәаҳә, ԥасхьхьа-ҳәаҳә... – абасгьы ыҟан, нас ԥашьхьа(ҳә), ԥасхьа(ҳә), ԥасхьахә ашҟа ииасит, иаркьаҿит, иарԥшӡеит... Абри ркьаҿны аԥаҳә, аԥахә зҳәозгьы ыҟан, ҳә хә ала изҳәозгьы ыҟан, ҳ ала изҳәозгьы. Аха иарбан
ԥаҳәыз, изтәыз арбаныз ацырҵон: шьшьаԥаҳә-кәты кәтаӷьын, шьшь(а)(ы) – кәтын, шш(а)(ы) – аҵакқәа рацәан, аха аҟызгьы иахьӡын... шьшьажә – арбаӷьын... Амшаԥа(ҳә) – мшаԥы кәтаӷьын, фатәын (амла аҟнытә), амшаԥы(ҽ) – акәтаӷьԥҽра (ухәы ԥҽы рымҳәои жәытәла), акәтаӷьфара, акәтаӷьҟәшәара асезон (аамҭа) аартра акәын. Акыс мшаԥымзаз аԥсаатәқәа, акәуақәа... аҳәҳәыҳәа, ахьхьаҳәа акәтаӷьҵара иалагон, ажәытәуаагьы акәтаӷьҟәшәара, акәтаӷьфара, жәытәла иуҳәозар – акәтаӷьԥҽра аамҭа (асезон) аадыртуан. Акәуа дуқәа, ҽадак иаадымҩыло иҟан ззырҳәоз, рыцԥхьаӡа шәкы-зқьы кәтаӷь ҵаны аԥслымӡарҿ иржуан, жәытәла иуҳәозар, ирҳәон, ашәуа-ԥсуала иуҳәозар – ирхәон. Ажәытәуаа урҭ ыҵхны еизыргон, ирыкәшәон. Егьырҭ аԥсаатә рыкәтаӷьқәа – убас. Аха акәтаӷь зегьы ԥхасҭартәуамызт, агәаҿы аимхәыц ԥаны иамамзар, уи акгьы ахылҵуамызт, амша акәын, ирфон. Егьырҭ ирылакьысуамызт шамахак акәымзар, мамзар акәтаӷь зҵоз рыжәла аныӡаауан. уи моу аабыкьанӡагьы ашәарах аԥша – аҭша ҳәагьы рҳәон жәытәан – еихсуамызт, абқәа ракәын, урҭгьы акаҿарах, адуқәа ракәзар акәын. Ажәытә шәарыцаҩцәа аԥсабара убас ала еиқәдырхон, ишьақәдырхон...
Акәтаӷь ажәытә хьыӡқәа руак аҵарадырраҿы, аҭоурых аҟны иахьанӡагьы еимак дуны иҟоу зҵаарак абри абасоуп ишыҟоу ҳәа аанарԥшуеит – раԥхьа иҟалаз кәтаӷьуп, кәытӡам ҳәа цәырнагоит... уажәы Чынды, Сынды (Китаи) акәтаӷь кәтыда иҭрыжьуеит... Акәтаӷь егьырҭ ажәытә хьыӡқәагьы иџьашьахәтәу аԥсуа жәытә ҭоурыхқәа иҵегь цәырыргоит... Аха уи уажә ҳалалырым, иоуцәахоит, насгьы ари шәыҟәхәыҷуп, усеиԥш иҟоу аҭоурыхқәа хықәкыла ирызкым, ус урҭ рышҟа, игәазҭо ӡәыр дыҟазар, уаҩ дхьанарԥшуеит ауп...
Аԥсшәа закәу ҳарҭ макьана иҳаздырӡом, агәҩарақәа змоу ыҟазаргьы. уи ҳҭоурых зегь ҵәахны, иҭаӡны иануп, иалоуп. мышкызны уи еилызкааша ԥсыуак дгылароуп ҳәа акәхап Анцәа Ҳазшаз, иаргьы зшаз, ус изыҟаиҵа –
ҳгәеиҭоит ауп, ҳахьазкылсуа, ҳаназкылсуа ибоит... Абра аҵыхәтәан ажәак шәасҳәоит, иара даҽакалагьы ирҳәон, авакқәа, ахацлакқәа амоуп, аԥсуа-ашәыла, изакәу шәзеилкаауазар шәазхәыц, инашәырҳәы-аашәырҳә, амазашәаргьы амоуп – аҵәах(а). уи ҭыԥуп, иабашәыкәхари? Џьаракгьы акәӡам...
Абраҟа иацсҵарц сҭахын ажәытә аԥсуа-ашәуа џьар ҳәа абыргцәа зыӡбахә рҳәоз азы ажәақәак. усҟан уи иахьӡыз акьанџьар(а) акәзаарын. Ауаҩы инапқәа наҟ-ааҟ иааиҵыхны, ирҟьаҟьан, ишьапқәа неидыршәланы дгылар еиԥш иҟазаарын, ҵаҟатәи акьан абжак, маҟҿаҳәара лахыс, ҩбаны еидын. ус акәын ишырҳәоз. Изсимволызгьы аԥырра акәын, даҽа дунеик аҟынтә иԥырны иааз, иаамҭа анааилак – даҽа дунеик ашҟа иԥырны ицараны иҟоу иакәзаап... Абри ашьҭахь мбатә анҵоуп Иса қьырсам (жәытә ԥсуа-ашәуоуп. қьырсалгьы ыҟан) иахьатәи аџьар дкыдҵан даныршь. уи даларшьызар, иԥшьаны ԥхьаӡашьас иамоузеи?.. Ажәытәан, иара иахьагьы, аԥсуаа ауаҩы ҵлак аҿы иҽкнеиҳаргьы иҵырҟаан икарыжьуеит... Иахьа Иахәа (Иегов) дхазҵо ауаа, иуаа ҳәа изышьҭоу, уажәтәи аџьар зынӡагьы иныҟәыргаӡом... Иса қьырсам дызкыдҵан иҟоу – уи акы иамусуп – иԥшьоу иара иоуп, дызкыдҵо акәӡам...
Иахьатәи аџьар(а) раԥхьа изсимволыз акыдҵара, ашьра, аршәара, иаҳа амч змаз – рымаа реиԥш иҟаз – идауш акәын ҳәа исԥхьаӡоит, уи раԥхьа ус иагьыҟан, ирҳәақәом акәымзар... Аԥсуа-ашәы џьар(а) – акьанџьар(а) – уи уаанӡатәиин, ишысҳәахьоу еиԥш, аҵакгьы зынӡа даҽакын... Ажәытәан акьанџьы, акьанџьа зыхьӡыз лаба хылтыҿын, ахы аазышәпан, ауаҩ ихаҿсахьа арҭон... Анапқәа реиԥш наҟ-ааҟ еиҵыхны изырҭозгьы ыҟан. Акьа, акьан – лаба кьаҿуп, хҵәахоуп, џьа, џьы – дуаҩын...
Ҵарауаҩык ус сеиҳәеит ԥаса зны, бзиоуп, аҵәах дуқәа, аҭаӡқәа ахьыҟоу ҳаԥшаап, аха нас урҭ ҳахьчартә еиԥш ҳаӷәӷәоума ҳәа. Иагьаасгәалашәеит Нестор Лакоба ираӡынтә ҟама абра Аҟәа амузеи аҟны иахьықәыз ишырӷьычыз, аибашьра ҟалаанӡоуп ари. Ҽнак автобус азна аԥсшьаҩцәа сыман ЕгрГЕС екскурсиа шымҩаԥызгоз, усҟан уи аргылара иаҿын, Егр нырцә музеик аҟны абри аҟама ахьыҟаз збеит – зынӡа зус аламыз ҭоурыхтә уаҩ дук иҩнымаҭәа ирылакны... Ашьҭахь ҳцан иангәаҳҭа, ара ус акгьы ыҟамызт ҳәа мап ркит, иџьаршьазшәа ҟарҵеит – ус еиԥш аԥсуаа иагьа ҳцәырӡахьеит... Аха уи усҟан акәын, уажә ҳтәылан Аԥсны ҳара ҳаԥшәымоуп, ҳазхаҵоуп, шьоук ҳаизгәаарақәа нкажьны ҳаидызкыло дҟалар, нырцәынтә ҳаинызҟьо рцасҳәангьы, ҳҭоурыхқәа ааҳарԥшыргьы иҳахьчартә ҳаҟоуп. урҭ ҳзызԥшаауа, иахьамоу ҳзырбо, атехника ҿыц адагьы, аиҳагьы, ҳжәытә ԥсшәоуп, уи аҭҵаароуп, амырӡроуп, амч аҭароуп... Баша имҳәазар ҟаларын ажәытә ТроиаАжәытә ԥсшәа амаӡақәеи, аҭаҵәахқәеи, аԥсуа жәытә ҭоурыхқәеи ртәы такә шәарҳәоит «Чаҵә Чагә ихҭысқәа» аҩбатәи аҭыжьраҿ иану аҳәамҭақәа, иаагозар, «Чагәи Ночеи ражәабжьқәа», «Чаҵә Чагә Лыхнашҭан», «Аԥсҳацәеи ахьтәы шьабысҭацәеи...» уҳәа убас егьырҭгьы. урысшәала иҭыҵыз аҟны иҟоуп ԥсуала макьана икьыԥхьымгьы, абарҭ-егьырҭқәа ирызку акык-ҩбак.
93 Ажәытәан абри адгьылгьы Аԥсны ианалаз ыҟан, ианатәыз. «Атәра ҳантәаз», «Атәра ҳанҭаз» ҳәа ҩбаны ирҳәон; «Атәра», «Атәры» ҳәа усгьы. Аха уи зыхьӡыз ахәура, атәра акәмызт, даҽакын, рҳәон. Атәра, Атәры зыхьӡыз дгьылын, абри ахьӡ иацҵақәангьы изҳәоз ыҟан, амаӡашәарқәагьы амоуп... руак атәры-иа ма атәрыиаҳә(а) акәзароуп, ашьҭахьтәи ҳә(а) аӡоит. Аиаҳәа, жәытәла – аиаҳә, аеҳә – ԥсҭажәлоуп; «ҳҭан», «ҳтәан» ззырҳәоз аҭанхароуп, жәытәла усоуп, аҩбагьы шьҭнахуеит ирықәшәоит... Насгьы тә т анакәугьы ыҟоуп жәытә ԥсуа-ашәыла, ԥсуа-шәуала... Изларҳәоз ала, уа Ашәаа рҟәыҵәакгьы нхон... Аӡиасгьы аман, ахәгьы... Абри ахьӡ иазку иџьоушьаша аҳәамҭа «Чаҵә Чагә» ахԥатәи аҭыжьраҿы иҟалоит.
Аԥсуа ибызшәа ианыҵәахылоу закәу, иҭоурых ақәра заҟароу, уи ахьынтәалаго иарбан дунеиу, иахьынтәаауа шыџьашьахәтәу уҳәа егьырҭ амилаҭгьы ирдырааит, ирбааит – иӡыргатәуп. уи аԥсуаа зегьы иаҳуалуп, ҳзакәызаалак, ҳахьыҟазаалак, ҳшыҟазаалак. Иҳалша-иҳалымша. Абри азы раԥхьа иргылан иаҭаху иара аԥсшәа ахаҭа адырроуп, аҳәароуп.
Абжьга ра
Шәарҭ, абыргцәа ахьцәажәоз, абарҭ иреиԥшу ажәақәа, ахьӡқәа кыр рҳәоны шәаҳахьоума? Ишәаҳахьазар – ишәгәа­ ларшәан ианышәҵа, изакәу шәазхәыц. Ишәмаҳацзар – шәазҵаа, шәазҿлымҳаз. Уи шәара шәаргәырӷьаран шәыҟоуп.
ЗАУР БЫҬӘБА
АԤСШӘА АХЬХЬЫШЬҬРАЛА
АԤСуА ЖәЛАқәА АХԤАТәИ рАЖәАБЖЬ
Аԥсшәа бзиа избо аҿар шәзы
● Зегь жәлала иҟоуп.
● Досу ижәла иара деиԥшхоит. ● Аԥсыуа жәла бааԥс ыҟаӡам. ● Ажәлада дгәаҩахоит. ●Ахашәала дыҵҟьаҩхоит.
● Анцәа ҳазшаз ауаҩы абызшәа анизишоз аԥсабара ашьҭыбжьқәа зегь ааизиган аԥсшәа алихын ииҭеит. Иумырӡын ҳәа.
Аж әл аррҳәа мҭа  ә а
АԤХЬАЖәА ЦыНХәрАС
Ари ашәҟә хәыҷы «Аԥсшәа ахьхьышьҭрала» зыхьӡу асери­ ала иҭсыжьуа иреиуоуп, хыԥхьаӡарала аҩбатәи ауп, аԥсуа жәлақәа акык­ҩбак шыҟалаз, ирҳәогьы закәу ацәыргара аҽазнакуеит зыԥсы ҭан иҟаз абыргцәа ахьеицәажәо дара рыжәлақәа рҭоурыхқәа дара­дара ишеибырҳәо ала.
Ауаҩы ижәла иаҳәо закәу идыруазароуп, дымкәаныза­ нуазароуп сакәу­сакәму ҳәа, зыжәла иаҳәо здыруа амч ҷыда инаҭоит, иззымдыруа изы ацхыраара ҟазҵаша аҵарауаа роуп, урҭгьы мкәанызануа. Аха ҳарҭ ҳаԥсуа жәлақәа рызегь ҭҵааны, еизакны иахьанӡагьы иҭыжьым. Ақырҭцәа иры­ моуп, иҭрыжьишьҭеигьы такә ҵуеит, «Х­нызқь ақырҭуа жәлақәа» зыхьӡу ашәҟәы, аԥсуа­абаза­адӷа иаҳтәқәоугьы еикәарҵәины уахь иалаҵоугьы маҷым.
Ари ашәҟә хәыҷы иагәылоу «Аԥсуа жәлақәа ахԥатәи ра­ жәабжь» ауп, егьырҭ аҩжәабжьк абаҟоу ҳәа иҵаауа шәзы урҭ «Чаҵә Чагә ихҭысқәа» рышәҟәы иалаҵоуп, рыхьӡқәа да­ ҽакала иртәоуп, аха уашьҭантәи ахԥатәи ашәҟә хәыҷгьы аԥсуа жәлақәа ирызкхоит.
Абра иацсҵарц сҭахуп акы: жәытәан ус рҳәон ашәақь еиҵаны аҭӡаҿы иахькнаҳау шықәсык ахьтә знык ахала ихысуеит ҳәа, иахьагьы ус рымҳәақәои, аха. Убасгьы ацыр­ ҵон зыжәла, ма змилаҭ, алаӡны ма еицакны иҟоу ауаҩгьы шықәсык ахьтә знык акәукәу ҳәа ишьа ҳәҳәоит абри соуп сара, абри соуп сара ҳәа. Убри зшьа абжьы заҳаз ихьхьышь­ ҭрахь дхынҳәуеит ҳәа.
З. Б. (Маик)
Аҽныӡқәа рыҵаҟаҵаны иҟан. Иара уачамчыра ахаҭа Лоуны ҳәа ианашьҭазгьы зны ыҟан рҳәон жәытәнатә – адә ду, аҟьаҟьара ду, аԥшаҳәа адә ду ҳәа, ицәажәоит – лоӷәны, лаӷәны, лыӷәны рыҟнытә. Жәытә ԥсуа-шәуоуп, ԥсуадыӷоуп; абри ныжәа, ныва (жә еиԥшыз в) ҳәа анҵәамҭаҿ ианацызгьы ыҟан, аԥшаҳәа шьаҟьасҭа ду ҳәа ӷә ргәаҩаӡан ирҳәоз иреиуан, у акәушәа унарбар алшон, анҵәамҭа жә, жәа аҵәахуан, Лоуны ҳәа уаҳа уа егьиуа. Изхысҳәаауа, абрахь аҽырҩрахь иааит шьҭа зықәрахь иҟаз ажәабжьҳәаҩцәеи аҭоурыхҳәаҩцәеи.
– уара, Естат, уажә усгьы ҳцәажәоит, аҽырыҩра иалагаанӡа, абри шәа шәыжәла мыиқаа шыҟалаз ҳәа уабдуцәа ирҳәоны иуаҳахьои, иаҳәоузеи иара? – иҳәан, дҵааит џьгьардатәи Ашәы Ҳабыџь, Ҳабыџь Ду ҳәа изышьҭаз. – Ара аҿаргьы збоит, ҳажәлақәа шыҟалаз раҳап, ирдыруазааит, – ҳәа усгьы нациҵеит.
– уи шсаҳахьоу усоуп, – иҳәан, дналагеит мыиқаа Естат кәтолтәи, – ажәытәан аҵәа даҽа хьӡыкгьы аман рымҳәози, ацхазгьы убас рҳәон, иумаҳахьеи: мыи, мыс – ҵәан, аққа – цхан; аққарбыҷгьы ҳамҳәои иахьа, ацха аншәлак, ианышлалак азы. Изхысҳәаауа, мыиққа, мысққа – цхаҵәан, шьақарҵәан. Исгәалашәоит мыиққаа рҵәажәла ҳәа исаны саб имхны иганы еихарҳауа егьиуа, иахьагьы ҳҵәажәла здыруа ыҟоуп, изааӡо... мыиқаа аԥсуа94 Абри ажәабжь аҟны автор акы-ҩба ҩышьаԥҟара ҿыц алеигалт, ирҳәо аҭоурыхқәа реилкаара иаҳа арманшәалараз, аредакторцәа алеигалт, ирҳәо аҭоурыхқәа реилкаара иаҳа арманшәалараз, аредакторгьы даламкьыст.
абаза, аԥсуа-дыӷа жәытә жәлоуп; мыиқааҳаа – абасгьы анырҳәоз ыҟан, иҳәон сабду, аҩбатәи атәры акәуп ҳәа. Ари ацхаҵәааӡаҩ иоуп, жәытәла, абазала иуҳәозар – аҳаҩы, ҿатәла, иахьатәила – ацхаҳаҩ.
Изхысҳәаауа уиоуп, уажә шьоук ус зҳәогьы убап, наҟынтә ҳаан егьин ҳәа, ргәы азыҩбашәа. Наҟ ҳәа иахьаҿызгьы жәытәан аԥсуа-абаза-дыӷа дгьылын. мрагыларахь Каспыжәынӡа, убас Шьамынӡа, мысранӡагьы... Ашьҭахь иқәнагалаз хәыҷы-хәыҷ ҳадгьылгьы ргеит, ҳаргьы ҳрыладырӡырц егьагымхеит, – иҳәеит Естат, иагьнациҵеит: – Кәтолгьы ахьӡ зхылҿиаа закәи уҳәар жәытә ԥсуа-абазоуп, ԥсуа-ашәуоуп, ԥсуа-дыӷоуп, кәы, кәкәыӡуп; атоу, атоула – аӡы ахьатаз, иахьатоу ауп, ӡыларҭоуп. уа унеир ажәытә иҭанартәақәаз, нас иҭанарбазгьы рышьҭа унарбоит.
– убри ануҳәа, ҳа ҳқыҭа Ԥақәашь ахьӡгьы ӡуп изхылҿиаа. Аҟәжәеи, аҟәдеи (анефт) ахьамоу хыхь ӡҟычразар – аԥакәа хылоит. Аԥакәа зху аӡҟычра жәытәла ԥақәашь ахьӡуп, шь, шьшь – аӡыхьқәа иреиуоуп, иҵегь иаҵанакқәоугьы ыҟоуп аха. Аҟәжәеи, аҟәдеи ахьамоу ҟәаԥа-ҿаԥаразар, нааразар – аҭырас гылоит, уи дыргас иамоуп, – иахиҳәааит Наҷҟьеибыи Кадыр ԥақәашьтәи.
– Кадыр, уара ужәла иаҳәои ҳәа иудыруазеи? – дҵааит Хаҳәбы Еснаҭ.
– Аҿҟьеи ҿҟьарроуп, ҿаҟьоуп, наара ӷәӷәоуп; ԥсуабазала аҷҟьеи, аҷаҟьа; наҷҟьеигьы; быи, беи ҳәа анацло – аду, аӷәӷәа ҳәа иарцәажәоит (ма лыи, леи анацло); ҿ  ала изҳәоз аԥсуа-абазақәа, аԥсуа-шәуақәа маҷҩымызт жәытәан. Иҵегь жәытәан Ҳанаҷҟьеибыи, Ҳанаҿҟьеибыи зҳәоз ыҟан; Ҳана – ҳаракыроуп, шьхапаҿзаргь ауеит, гәгәылзаргьы (хәыкәымпылзаргьы). Кавказ ахьӡгьы ҲаКавказ ҳәа зҳәоз ыҟамыз. Абас акәын сабду Бырдӷә ҳажәла закәу ҳәа ииҳәоз, – аҭак ныҟеиҵеит Наҷҟьеибыи Кадыр, иагьнациҵеит: – Ҳанаҷҟьеибыия, Ҳанаҿҟьеибыия ҳәа абри ашәры ала иартәаз – адәы, ашьаҟьасҭа, жәытәла иуҳәозар, ая, аяра амоуп ҳәа унарбоит. Анкьа Ладеи-ҩадеи
ҳанхон, ҳаԥсаҟьахьан рҳәон: Аибга, Ԥшаӷьышьхагьы игылаз ыҟан, усҟан ҽа хьӡыкгьы аман рҳәон, Наҳажәгьы, Доукоунажәи Гәымажәи – Гәыма Дуи рҟынгьы Гәымаҭҳы.
– Ҳара ҳажәлагьы убас жәытәла быи ҳәа инҵәоит, ахаҳә ду ҳәан ицәажәоит. Зегьыҵәҟьа сыздырам, аха жәытәан ҳарҭ Кәыдры аиҩхаа ҳанхон. уа Ахаҳә Ду ҳәа иахьашьҭоу аҭыԥ ыҟоуп, ԥацхак иаадымҩылоу ахаҳә ду шьҭоуп, иназгаз сеидроу, игәаҩаӡа, унҭалан уҭаԥшыртә, уеимдартә, егьиртә. уи Шьоудыд Ахаҳә Ду ҳәагьы иашьҭоуп... Изхысҳәаауа, уа адәы, ашьаҟьасҭа, ая амазар, ажәытә гыларҭа – убригь ая, аяра ахьӡымзи – амазар, Хаҳәбия акәхон. Хаҳәбыиара ҳәа абасгьы саҳахьан, ра – арацәа ҳәа адагьы аду ҳәа имцәажәои абаза-аԥсуала. Беия, быия ҳәа анҵәамҭа змазгьы ыҟан, дара ак роуп, џьара инеивнагаргьы. Хаҳәбыигьы Хаҳәбыиягьы ақырҭ папцәа Хахубиа ҳәа ашәҟәы иҭаргалт, нас нас дара иртәыртәырц, – иҳәан, даацәажәт Хаҳәбыи Еснаҭгьы.
уажә уи ануҳәа, быи ала инҵәо ажәытә аԥсуа-шәуа, аԥсуа-абаза, аԥсуа-дыӷа жәлақәа: Ҳәыҭкәыбыи – абазала Хәыҭкәыбыи (аҳәҭеи яӡ ду ҳәа ицәажәоит), Беибыи (абахә ду, ахаҳә ду), Дгьабыи ма Дӷабыи (адыӷа ду, ахәада ду, Кавказ ахә ду ахьӡқәа руак), Гәаӡ(ӡ) абыи (ахәы ҭшәа ду, аҭыӡ па ду) уҳәа реиԥш иҟоу ырхәанчан биа ҳәа инҵәоу иҟаҵоуп, быи, быия рҭыԥан. Арҭ реиԥш иҟоу ыриашан ахьӡынҵар шәҟәы еиҭаҭагалатәны иҟоуп, – иҳәеит Чачхалеи Аугьан. уи уиаҟара ақәра ыҟамызт, аха ҵара ԥыҭкгьы иман. Нас ус нациҵеит: – Ҳа ҳажәла жәытәан Чачхалеи акәын, аӡыха, ачачхалеи ду ҳәа, Чачхалыиагьы уиоуп иаҳәо (чча-чч-ха, абаза-ԥсуала, ҽҽа-ҽҽаха – ԥсуала рҟнытә).
– Ириашан анҵара зҭахқәоу ҳажәлақәа рыӡбахә анцәырыжәга, убас, жәытә ԥсуа-базала, ԥсуа-ашәуала баг(а) – ҳацаҟьоуп, шьха-ҭӡуп, хра-ҿҟьароуп; габ(а) – убригь иароуп, Бзыԥ арӷьаԥшаҳәаа рцәажәашьала, иагьнаҿҟьеизаргьы ауеит. Габны – аҳацаҟьақәа ахьамоу дгьылуп, дыӡроуп, хроуп, багадоуп, багадароуп. уи аҳаблан ииз
ауаҩ жәытәан Габныиы ззырҳәоз аӡә иакәын – раԥхьа хьӡын, нас ижәлахеит. Армариараз ианаркьаҿ – Габыныи акәхеит, аҩбагьы ак роуп. Абри еиԥш иртәақәоу, еиҿартәқәоу иҵегьгьы, иаҳҳәап: Габныи, Габлыи, Габалыи, Гадлыи, Гындыи (анда, андыԥшаҳәоуп, ԥаҩуп) уҳәа жәытәан иҟан, иахьагььы ишиашоу абасоуп. Абарҭ рҟны ашьаҟьасҭа, аяра, адәы уҳәа, ара уажәраанӡа ишышәҳәоз еиԥш амазар, арҭ ажәлақәа рынҵәамҭа я, иы ҳәа ацнаҵар ауеит, ас иртәоу ажәлагьы жәытә аԥсуа-абазоуп, иуҳәозар, Гындыя – аԥаҩ, мамзаргьы аԥшаҳәа ашьаҟьасҭа ауп, Гындыи иатәруп. Амала агыр ааизакны рынҵәамҭа иа, аиа ҳәа ашәҟәы иҭаргалт, ус зыҟарҵаз уажә ишәаҳама, дара ртәахьы ирызнагозар ҳәоуп, уаҟагьы иа ҳәа инҵәоу ыҟами, иа ҳәа, я ҳәа акәымкәа. Аха уи иаанагоу ҽакуп. Абас иҟоуп баг ма бага иахылҿиаауа ажәытә жәла Баг-аҭҳеи-лыи ма Бага-ҭҳеи-лыи нас Багаҭеилыи ҳәа иартәаз (Аззанҭҳа аҟны еиԥш ҳ анбыжьнаршәа). Ари ажәла аҳацаҟьа аԥсҭа ду, аҳацәҟьа агәаҩа ду ҳәа ицәажәоит. мамзаргьы аҳацаҟьа ма ахра агыларҭа ду ҳәа ус аҳәоит. Жәытә ԥсуа-ашәуала, ԥсуа-абазала аҭҳеи (нас – аҭеи, ҳ анбыжьнаршәа) агыларҭа ҳәагьы ицәажәоит, лыи ма леи – аду ауп, баг ма бага – хроуп, ҳацаҟьоуп, шьха ҭӡуп, аа, уажә Багада шыҟоу еиԥш. Аҭеил(а) – абригь агәаҩа ду, аԥсҭа-гәаҩа агыларҭа ауп. убра ая, аин – адәы, ашьаҟьасҭа амазар, Багаҭеилыя ҳәа иартәоит, Багаҭеилыи ажәла атәры ауп, амахәҭа ауп, аҩбагьы ак роуп, иаԥсуоуп, узавалаӡом мап егьи ҳәа. Абас иҟоу атәра анҵәамҭа иа аасҭа я ма иы иаҳа ииашоуп. Абри иамазкуа дҟалозар – анҭ ҳажәлақәа ырхәанчан ашәҟәы иҭазгалаз агыр, ақырҭ папцәа иреиуоу – ажәла анҵәамҭа я ма ыи аԥхьа игылоу иаҳәо закәу гәеиҭааит. ус акәӡами уара Дигәа? – иҳәан, Быҭәа Шьааб аҭаратәи игәыла Багаҭеилыи Дигәа днаиазҵааит: – уара, қәаҭ, шәа шәыжәла ҭаныи иаҳәоу ҳәа иудыруазеи? – иҳәан.
– Дыӷа-ԥсуала ҭҳа хәадоуп, хәуп, ҳаракыроуп, ҟәаԥаҿаԥаразаргь ауеит, иҵегь аҵакқәагьы амоуп, аха. Жәытәан ҭҳаныи акәын ҳара ҳажәла иаҳа ииашан ишыҟаз
– ахәанаа, ахәадаа; ашьхауаа, ашьхаруаа ҳәа. ҭҳаны ииз – ҭҳаны-ыи ма ҭҳа-ныиы (ианиааз ҳәа) иакәын, нас иааркьаҿын ҭҳаныи ҳәа иҟалеит – аҩбагьы акоуп. ус ишааиуаз ҳ быжьнаршәан, ҭаныи ҳәа ишьақәгылт. Абраҟагьы Аззанҭҳа ахьӡ аҟны ҳ шыбжьнаршәаз аиԥш. Изхысҳәаауа, ииашоу ҭҳаныи, нас уи ашьҭахь ҭаныи ҳәа ишьақәгылаз ауп. убра ҭҳаны ашьаҟьасҭа аиашара, ая амазар – ҭҳаныя нас ҭаныя ҳәа иартәон, аҩбатәи атәрагьы цәырнагоит. ҭаниа акәымкәа ҭаныя, – аҭак ныҟеиҵеит ҭаныи қәаҭ ԥақәашьтәи. Нас ус нациҵеит: – Ҳа ҳажәла даҽа ҩ-тәрыкгьы амоуп, ҭҳаныжәа аҟнытә. урҭгьы хәадауаауп, хыуаауп, шьхауаауп, аха аԥшаҳәа иамоуп; ныжәа ҳәа иацу ӡыԥшаҳәан, га-ԥшаҳәазаргьы ҟалон; жәа ӡын, аха арҭ анҵәамҭақәа аӡоит, иаҵәахуеит – аԥсшәа ус адыруеит: аҽаркьаҿуеит, аҽарԥшӡоит. Арҭ аҩба ирҳәо уиоуп ма аӡыԥшаҳәа, агәаԥшаҳәа ԥаҩ ҳаракын, хәадан ма хәадаран, шьхан, арҭ убра инхон ҳәоуп, мамзаргьы ҭҳаныяаа рыԥшаҳәа, рхықә.ҭҳаны ҳәа усалагьы атры, амахә ыҟан жәытәан; ҭаҳ – аҳ ду ма аԥсҭа-гәаҩа ҳәа ицәажәоит. ҭанеиаа ҳәа даҽа тәрықәын аӡбахә рҳәоны саҳахьан ҳабацәа. Ишысҳәахьоу еиԥш, ҭҳаныя – ақә, аҳаракыра иамоу, ҭаҳныя – аԥсҭа, аԥсҭа-гәаҩа иалоу шьаҟьасҭоуп.
Арҭ аҩтәрык аԥсуа-дыӷаны ишыҟо абасалоуп, нас ҳ-қәа алнаршәшәеит.
уажәы, иахьатәиала, ҳажәла иахаршалоу арбану ҳәа уалаԥшуа уҿааухар, ҭарыиагьы абри иазааигәоуп, еиԥшны унарбоит: ҭҳара, ҭҳары – ахәада ду ма ахәадара, аҳаракыра, аҿаҩа ауп; ашьха-рҩаш, ашьха ӡыиас ҳәа усалагьы ицәажәар алшоит; ҭаҳры ҳәа усгьы акәзар – арҩаш ду, аԥсҭа ма аԥсҭа-гәаҩа рҩаш ҳәа ус уанаҳәоит. Нас ҳ быжьнаршәан ҭарыҩы, ҭарыи ҳәа ишьақәгылт. Абарҭқәа рыдагьы ҭҳарыя ҳәа аҩбатәи атәры амахәҭала уахәаԥшыр – ашьхаарт, ашьхаат, ашьха қәҟьаҟьа, ашьха цәыӷәра (ашәуала, абазала цыӷәра) уҳәа рыла ицәажәоит; тыи-беит, ҭҳыи-ббеи-т, тыи-ббеи-ҭҳ – абарҭгьы иароуп.
– узхалар, иаатуп.
– Аиоу. Дара ашьхаатқәа еизааигәан џьарак иамазар, рыхьӡ Тыибеиҭ(а) Тыибеитҭа ҳәа иамыртәои, – иҳәеит қәаҭ. – қәаҭ, иҳауҳәаз аҭоурых ала уахәаԥшыр, урҭ аҩтәрык ҭарыягьы ҭаныягьы ашьхарԥ ааты, ҭыибеитра инхоз иреиуазаргь ауан ҳәа цәырнагоит. Избанзар, жәытәла ая(айа) дәыхьӡуп, иҵегь аҵанакқәоит, аха; иашароуп, усала иартәаз аԥсуа-база, аԥсуа-шәуа, аԥсуа-дыӷа жәлақәагьы маҷым, – иҳәеит Кәыҵныи мац аҭаратәгьы, иагьнациҵеит: – Ҳара ҳажәла атәы уҳәозар – аӡҵәҵәы, ани ихәшәуп ҳәа иржәуа, иахылҿиаауеит; кәы, кәкәыӡыхьӡуп, ӡуп; ҵә абаза-ԥсуала иуҳәозар,  ауп; ҳара иҵәҵәуп ҳҳәоит, абазақәа, ашәуақәа иҵҵуп зҳәоз ыҟан, иахьагьы иҟами. Ахырҵә азы амырҵы рҳәон – ам рҵәны ҳәа. Ари ахьӡ иахьа ақырҭцәа иртәу џьызшьогьы ыҟоуп. Изхысҳәаауа, аӡҵәҵәқәа ахьамаз кәыҵны акәын, Кәыдры аиҩхааҿ иахьагьы иҟоуп урҭ аӡҵәҵәқәа. убра иатәыз, ииз жәытәла Кәыҵныиы иакәын – ари жәытәӡалоуп, са ишсаҳахьоу, раԥхьа хьӡын, нас ажәлақәа аныҟала ижәлахеит. Кәыҵныя абасгьы атәра, амахәҭа аман; аӡҵәыҵәқәа рдәы, аӡҵәыҵәқәа рҟны агыларҭа, аиара, аиа ҳәа. урҭ аӡқәа аеҳәа еизнагозар, иаҳәозар, ма аԥсҭа-еҳәа иҭазар, уа инхоз рыхьӡ атәрык убри иахылҿиаауан, аха нас анҵәамҭа ҳәа(а) аҵәахуан, иаркьаҿуан аԥсшәа ус адыруеит, иашьалашьынуеит. Ажәытәан абас еиԥш ие ҳәа зыжәла-хьыӡқәа нҵәоз аԥсуа-абаза-дыӷақәа рацәаҩын ажәытә Аԥсын Ду ҳәа изышьҭаз иахьаҵанакуаз, Касгьы, Шьамгьы убрахь иналаҵан, аха нас анҭ иҳацрыхо уа ианықәнагала иа ҳәа идырхәанчан, еилапашьызгьы ҟалеит... Арчыл ҳәа ҷкәына хәыҷык дсымоуп, егьырҭ раасҭа ҳажәлақәа шыҟалаз егьиыз уҳәа рҭоурыхқәа дразҵаауа егьиуа, аҵарагьы дҭоуп, абри иасҳәеит абасоуп ҳажәла шыҟоу, џьара шәҟәык нас азын иузанҵозар ҳәа. Аамҭа бзиак ҟалар... аниҳәа, уара уахьымӡакәан уҟалозаргь, иухылҵуа уԥацәа исызрыдҵа, амшаԥы уазыԥшны уҿи-унапи еиқәҵаны
умтәароуп ҳәа усгьы наиасҳәеит...
Дырҩегьых иацҵоу уиоуп, ҳажәла атәры Кәыҵнеи ҳәа усгьы ыҟан жәытәан – аӡҵәыҵәқәа ркәара ҳәа ицәажәо, егьиуа, сабду излеиҳәоз ала убригь аҵыхәан жәа гылан – неижәа ма неива ҳәа, жәытә ԥсуа-ашәуала, в жә иеиԥшны, иазааигәаны ирҳәо егьиуа – аӡ-ныҟәа ҳәа ицәажәоит: кәаражәлоуп, ӡыиасжәлоуп...
уажә ари зхысҳәаауа уиоуп, ҳаԥсуа жәлақәа рышьҭра шыҟоу, ирхылҵуа заҟароу, жәытәӡан Аԥсны заҟа идууз иаҵанакуаз зегь раарԥшра ақырҭцәа, зегьыҵәҟьа ракәымзаргьы, ирҭахым, иара агырцәагьы, ашәанцәагьы ӡәырҩы убас. Избанзар, иахьа рыбжаҩык рҟынӡа, ажәытә ишабаза-дыӷақәаз аанарԥшуеит, ицәырнагеит азыҳәан... ус иумҳәаӡоз, уара, Шьааб, аҵарауаа ду мысҭаабеи Быҭәба, мысҭааф ҳәа усгьы зарҳәоз, ҭырқәтәылантәи дааны даныҟаз! Иугәаламшәои?
– уигьы ус иҳәон, ишԥасгәаламшәо!.. – днақәшаҳаҭхеит Шьаабгьы.
– уиоупеи!.. уи ус шакәу дара агыр-шәан-қырҭцәа ицәырыргарц рҭахӡам, изырҭахымгьы уиоуп, иааны изҿылаз аԥсуа-ашәуа-дыӷақәа дара зынӡа ирыладырӡырц азыҳәан ауп, – иҳәеит Шәман ҭапагәгьы. – Ҳара Шәманаа, Шәмынгьы рҳәон, ҳжәытә абаза-ԥсуақәоуп, ҳаԥсуашәуақәоуп.
– Абзиа зегьы ирымазарц еиламҳауеи, ирҭахыми, дара иртәны, ҽаӡә иакәымкәа, уиоуп иҟалаз, – иҳәан, иажәа аахиркәшеит Кәыҵныи мац.
– мац, уара ҳашьцәа адыӷақәеи абазақәеи рбызшәақәагьы удыруеит. урҭи ҳареи жәытәан, Нхыҵи-Аахыҵи, аибабареи аиҭанеи-ааиреи ӷәӷәаны иҳаман, иахьа уи абаҟаху акәымзар... Ҳаиҭеизигарц Анцәа ҳиқәгәыӷлап, ҳнапқәагьы ҳҟьалап! – нахиҳәааит Быҭәа Шьаабгьы.
– Кавказ еибашьра ҳанаԥсаҟьа, шьоук ааны рҽықәрыжьит... – назгәеиҭеит ҭыжә Ҳазараҭгьы. уи ҩ-хьӡык иман, ихәыҷыхьӡшәа Дыгә ҳәа усгьы иарҳәон, уигьы иабаргәызеи, аха. Ҳа ҳажәла атәы уҳәозар, ҩ-тәрык амоуп: акы дыӷа-ԥсуоуп, ҭҳыжә, ҭҳыжәа рыҟнытә ауп, – аҭыӡ ду,
ахәада ду ма зԥаҩқәа кыр иҳараку аӡы ҳәа; ҩба – ҭыжәа аҟнытә, аҭқәа (ауасаҭқәа, абнаҭқәа) рӡы ҳәа.
– Ҳа ҳажәла шыҟоу усоуп, Ашьынқәба – Шьынқә, Шьынықә – аӡықә, ӡықәҭа ҳәа ицәажәоит. Жәытәан Шьынқәқә ҳәа атәыргьы аман рҳәон, – иааркьаҿны инареиҳәеит Шьынқә Гәыгәгьы. Аха нас инациҵеит: – Жәытәла шь, шьшь аӡыхьқәа иреиуоуп, Шьынқә – аӡныҳәаҩ ҳәа усгьы атәры амазар акәын, қәык ала иуҳәозар, ақыҭаҿ, аҳаблан аӡқәа, аӡыхьқәа анеиҵырхлак изныҳәоз, издырныҳәаз. Шьынқәыр ала иуҳәар, убригь тәрыкны иаԥхьаӡоит, ҵакыла мықә иеиԥшхаргьы алшоит: Шь амаҷ, ахәыҷы ҳәагьы ицәажәар ауеит.
– Ҳара Амықәбақәа ҳажәла мықә аӡы иахылҿиааит. уи шеиҿартәугьы усоуп, жәытәла мҳажә, мҳыжә – амҳацә ду ҳәа ицәажәоит, ари егьырҭ аӡыҩақәагьы аламлеи, иара ӡыршьҭра дууп, мҳажә, мҳыжә захьӡугьы уиоуп. Аха анҵәамҭа жә аҵәахуеит, нас ҳ аналнаршәны, ма ҳәа иаркьаҿт; қә ҳәа иацу жәытәан қәқәы акәын, уи иаҳәогьы амҳацә ду қәақәуп – икылҵәҵәоуп, икылжәжәоуп, аҵыџьқәа, аҭаҩрырҭақәа амоуп, игәаҩоуп, ахәҭак ыҵалан, иаҵаланицозарауеит,ишәарҭоупҳәоуп.Насмықә,мақҳәа иркьаҿны ишьақәгылт. мықә, мықәаа ҳәагьы, жә еиԥшыз в ала, изҳәозгьы ыҟан аԥсуа-базақәа, аԥсуа-шьхақәа. усус ишааиуаз дара убарҭ жәа, ва ҳәа иҟаз анҵәамҭақәагьы аӡоу, иаҵәахуа иалагеит, иацыршәеит. Жәытәла, ԥсуабазала мақәа – убригь игәаҩоу ауп; ачамақәа анаҳҳәо ача-гәаҩа ҳәа ицәажәоит; ача-бырқьагьы иара иажәлоуп, шьоукы, ани ҳацәӷьычра иашьцылахьоу, чебуреки ҳәа идырнаауеит, аха. мықә – ақәақә змоу ҳәа иркьаҿны иханаргьежьааргь ауеит. могәгьы рҳәон моӷә, маӷә аҟнытә – аӡымахә ҳәа, ӷә быжьнаршәеит, ирыхәлагәан иргәаҩан ирҳәон азы, у еиԥшшәа.
мықә иатәырны иԥхьаӡоуп Амԥаргьы, иҵегь жәытәла – Ҳамԥар, иркьаҿны мԥар. Абри аӡгьы убасоуп, аха зынӡа иҵалан иахьцозгьы амазар ауеит, – иҳәан, абригь нацҵан, ижәла аҭоурыхгьы нарзеиҭеиҳәеит мықә Есыфгьы.
– Ажәытәан ҳа ҳажәла рҷеилыи ҳәа иҟан; р – рҩашуп, ҷеи – ԥсҭоуп, еиҩхаауп, лыи – аду ҳәа ицәажәоит, ԥсуабазала, ԥсуа-ашәуала. Ҳара арҩаш аԥсҭа дуаа ма уи аиҩхаа дуаа ҳауп. Иҵегь жәытәан Ҳарчеилыи ҳәа усгьы ыҟан. Аԥхьа ҳа ҳәа игылоу ахаҳә (аҳаҳә) ма аҳаракыра (ашьхара, аҿаҩа) роуп. ус ала – ашьхарҩаш аԥсуа дуаа, аиҩхаа дуаа ҳауп – аҩбагьы акоуп. Ахаҳә рыԥсҭа ду, реиҩхаа ду ҳәа усалагьы иауеит, аха ӡы ахьамам уаҩ дзынхом. Анаҩсан, иргәаҩаӡан ирҳәоз ажәытә ҟ-қәа ҩба ҳажәла атәрык анкьа аԥхьа иангылазгьы ыҟан; аҟҟа – уагьы еиҩхаа жәлоуп. (Ҳ) арҷеилыя – абригь иашоуп, аԥсҭа ду ашьаҟьасҭа, агыларҭа ҳәа ицәажәоит.
Абри иеиԥшуп Кәарҷеилыи ажәлагьы. Акәара аиҩхаа дуаа ма акәара аԥсҭа дуаа роуп. Кәарҷеилыиы Ҳарҷеилыиы, рҷеилыиы – абас акәын жәытәан.
Арҭ ҳажәлақәа атрқәа рызегь иа ҳәа рынҵәамҭақәа анҭ иаашьҭны иҟаз апапцәа идырхәанчеит, я ҳәа ириашатәнгьы ҳаԥхьа ишьҭоуп; анҵәамҭа ин – убригь шьаҟьасҭахьӡуп, нареиҳәеит рҷелыи Хьфаф мықәтәи, нас иагьнациҵеит: – Иқәнагалақәаз иреиуоу гыруак исеиҳәон арҷели, арҷелиа зыхьӡу ҳа ҳтәыла аӷра ауп, шәыжәлагьы убри иахылҿиааит ҳәа. уи аҭакс иаҳаз уқәшәира иаҳашоуп, Аӷраа ҳәа аԥсуаа ӡәыр рыӡбахә џьаракыр ишәаҳахьоума? Абри иацсҵоу уиоуп, иахьа иа (иаҳа ииашан иуҳәозар – я) ҳәа зынҵәамҭақәа ыҟоу аԥсуа-база жәлақәа егьмаҷым, урҭ ҳа иаҳтәым џьызшьақәоугьы ыҟоуп, изакәу цқьа иахьырзымдыруа аҟнытә. Иуҳәозар, Кәарцххеилыи Кәарцххажәа (абазала Кәарцххава) – аҩбагь кәарақәоуп, аха актәи еиҳауп, лыи – аду ҳәа заҿугьы уиоуп.
– уажә ҳа ҳажәла атәы закәу уҳәозар, аӡыи аӡыи ахьеилало, иахьеилато латара ҳәа иашьҭами, иҵегь жәытәла латары ҳәа. уи иахьаҵанакуа акәша-мыкәшара ииз Латарыцы, Латараиы иоуп, убра ииз ҳәа, убратә ҳәа. Латар, латары, латара – иалато ма излато арҩаш, аӡыиас иахьӡзаргь ауеит; ра – аду аӡыиас ҳәа усала имцәажәои; р, ры – рҩашқәоуп. уи аҳаблан ииз Латариы, Латарыҩы
ҳәа иҟалеит. Латар – абасгьы ыҟан, иркьаҿны. Ари ус ишааиуаз ани агр-қырҭ пап гызмалқәа анҵәамҭа иа ҳәа идырхәанчеит акәымзар. Иахьа убри риашаны ашәҟәы аиҭаҭагалара ҳуалуп, – нареиҳәеит Латарыи Џьаным иԥа Шьакәа аҭаратәи, иагьнациҵеит: – Латарыя – уи атәры аӡеилатар аҿтәи шьаҟьасҭоуп...
– Ладарыиааи шәареи шәеишьцәоуп рҳәоит, уи шԥыкәу? – дҵааит Думаа ҭаскәала ҭхьынатәи.
– убригь Латарыи аиԥш иртәоуп, аҵкыс еиҳау аӡы, иаладоит, иаладоуп ҳәа ишцәажәо, ада аҟнытә (алада, аҩада ҳәа усала акәымкәа). Анкьа нырцә-аарцә ҳәа иашозар акәхарын, ус ишааиуаз рцәажәашьагьы џьара-џьара иахьеивысқәоз ҟалеит, аҩбагь акоуп ирҳәауа, аха Ҳаб даӡәуп рҳәоны саҳахьеит; уажә иуҳәозар, жәытәан Аԥсны акыр идумыз, иахьа қырҭтәыла иагахьеит акәымзар, уажә убрахь инхақәо ҳажәлантәқәагьы маҷымкәан иҟоуп; арахь Абӷархықәгьы инхоз ыҟан, Кавказтәи Аибашьра Ду ихырҵәаны иқәнагаанӡа. Изхысҳәаауа, Ладар аҟнытә Ладариы, Ладары аҟнытә Ладарыиы, Ладара акәзар – Ладараиы ҳәа абас иҟан жәытә ԥсуа-базала, убра ииз ҳәа; иркьаҿны – Ладар; ҳажәла аиашьа ауп, атәры, ҳашьцәа роуп. Иара абас аԥсуала ашәҟәы аҭагаларагьы ҳахәҭоуп. Ладарыя – абасгьы ииашоуп, иара атәроуп, иахьаладоу ашьаҟьасҭа ая амоуп ҳәоуп иаҳәоу, мамзаргьы иаладоу ма изладоу ауп.
– Шьака; ухьӡ иаҳәо закәу ҳәа крудыруама? – дҵааит Быжьный. Шҳангьри тамшьтәи, алафҳәарақәагьы бзиа избоз.
Азин суҭозар, сыхьӡ – Шьака – аӡы змоу ахәада ма ахәада хәыҷы ҳәа ицәажәоит, – иҳәеит Шьака, иаргьы длафҳәаҩызаап. Нас иагьнациҵеит: – Шьакы ҳәа усгьы рҳәон жәытәан, уи аӡкыра ма аӡкыра зтәыз иакәын; аӡы зку, изтәу, изнаҳауа (ирзызшо) ҳәа ицәажәоит. Ари даамысҭан ашәуа-ԥсуақәа, абаза-ԥсуақәа рҟны.
– Аамысҭагьы жәытәан аҳамысҭаҳ, аҳамысҭа иакәын, ҳқәа аӡахьеит, иаҵәаххьеит акәымзар. убригь аӡы икын,
ирзишон, ҽакала, жәытәла, иуҳәозар, ирзинаҳауан, мыс, мысы аӡыхьқәа иреиуамыз, – нациҵеит Чаҵә Чагә гәыԥтәигьы. Нас: – Шҳангьари, быжьны ашьхыцқәа ахьамоу ма ашьхымза ҳәа ами ишцәажәоу? – иҳәеит.
– усоуп. урҭ ахьамоу шьха-ҳацаҟьазар – Быжьнаӷә акәхоит, ӷә у акәушәа унарбаргьы ҟалоит, иргәаҩан ирҳәоз акәын. Быжьнеи, Быжьныи – ашьхыцқәа ркәара, рыԥсҭа ҳәа ицәажәаргьы ауеит, аҵыхәан жәа ҳәагьы ацын, иаҵәаххьеит. Бзыԥ аӡы Бжьыԥ зҳәозгьы ыҟамыз, ашьхыцқәа рыԥсҭа ма рӡы ҳәа, – иҳәеит Шҳангьари, нациҵеит.
– Бзыԥ ахьӡ ануҳәа, убра иахьа Пицунда иахьатәу инхоз Пашәаа (Пашәиԥацәа), Пасаа, Пасхаа ҳәа ыҟан. урҭ жәытә ԥсацәан, рыжәлагьы ппашәашә(а), ппасас(), ппасха(жә) (а) рыҟнытә ауп, Бзыԥ андажәқәа, аӡҭатәақәа (анда – ԥшаҳәоуп ма иандоуп ҳәа ицәажәоит) ржәытә хьыӡқәа рыҟнытә ауп. Кавказ азы аибашьра дә ихнарҵәан ҭырқәтәыла ицеит, ара ирыхцәажәаша дыҟам, рыӡбахә зысҳәагьы уиоуп, ажәытәеиуара ҳаман, – иҳәеит Лакыр Самсон Џьыганкьоутәи (аҭаратәи). – Ҳара ҳажәла акәзар, жәытәан Аилакырба ҳәа усгьы рҳәон, иазыркьаҿны Лакыр, Лакәыр, Лакра, Лакәра ҳәа, ԥсуа-базала, ԥсуала. Абри зхылҿиаазгьы ӡуп. уажә ҳахьынхо Амаршьанқәеи Абыҭәбақәеи ҳареи ҳаизыҟоуп, ҳаиуацәоуп, – иҳәеит аҵыхәтәан. Иагьнациҵеит: – Амала Лакербаиа, Лакербаи ҳәа анҭ шәызҿыз апапцәеи егьырҭи иахьдырхәанчазгьы ыҟоуп, урҭ риашаны ашәҟәы реиҭанҵара ҳуалуп, ишаабац иаԥсуаны Лакрба, Лакырба ҳәа ицәажәо. Егьыс, Хьфар, аԥхьан ара иуҳәаз саргьы садгылаҩуп, иа ҳәа инҵәауа ажәлақәа аԥсуа-абаза, асаӡ-ԥсуа иатәу ыҟоуп, урҭ хазы ҷыдала ирылацәажәаны рышьҭыхра аҭахижьҭеи акыр ҵуеит.
– уара, аԥсуара дмырӡит ҳәа иаҳагьы ҳзықәгәыӷуаз, иахьыҟазаалак, ирмазҵаакәа рыжәлақәа иа егьи ҳәа инҵәо идырхәанчазар, ҳара анхацәа ҳажәлақәа ишԥарзыруаз зугәахәуа?.. – иҳәеит Гогәуа қьмышь Гәыԥ-ахатәи. – Амала иахьа маршьаниа, Чачибаиа, Лакербаиа, Чиригбаиа, Шхваҵабаиа... ҳәа иҟоу ажәлақәа Амаршьан итәы, Ачачба итәы, Алакрба итәы, Ачырыгба итәы, Ашәхәаҵаба (жәытәан-Ашәхәаҵабажәа, ӡыхьӡыз) итәы ҳәа усала ицәажәаргьы ауеит, гыруала; убригь иазхәыцроуп зыжәлақәа ус зызу, нас иаҳа ирласны идыриашоит... Зхала, малк азы, маҵура қәацәк азы зыжәла ус азызуз ӡәыр дыҟазар, уи Анцәа дибааит имч мхазар – убригь Анцәа ибааит. Анцәа ибоит. Егьи, иа ҳәа зылгамҭа ыҟоу жәлак аӡбахә шәасҳәоит – ратиа, иахьа усоуп ишҭагалоу, ԥаса Гәыԥ иаҵанакуан, ратыя рҳәон.
Жәытәан ари ратыҩ, ратыҩа акәын, аӡыиас ахьакыз, иахьҭанарчыз, ҽакала жәытәла иуҳәозар, иахьатыҩыз. Арҭ наҟ иахьынхоз радгьылқәагьы даргьы ажәытә Ԥсны иамхны ақырҭуа игеит, рбызшәагьы ыӡт, аха дара зусҭцәоу иахьагьы уа ирдыруеит, иагьмаҷӡам, уи цәырган аҳәара азин рымам, иҟалом акәымзар... Изхысҳәаауа, ратыя, ратая (абригь ыҟоуп), ратыҩа – аӡкыра ауп, иаԥсуа-абазоуп, иаԥсуа-ашәуоуп...
– Ҳара ҳажәла атәы уҳәозар – гогә аҟнытә ауп, атәырқәагьы амоуп, жәытәла ахәы, ахәада ҳәа ицәажәоит, азганк ҭӡызароуп, ус узхамло-узылымбаауа, ажәакала шьхажәлоуп. Саӡ-ԥсуалагьы гаг, гагра ахәада ду ма ахәадара ишахьӡу еиԥш. Жәытәан ҳара Ԥсҳәы ҳанхон, Ԥсҳәы иҭыҵхьоу рацәаҩуп, ижәдыруеит.
Нас Кәыдры аиҩхаахь ҳалбааит; ҳажәла атәры амоуп ӷәаӷәа ҳәа, убригь шьхажәлоуп. Анкьа ақырҭцәа ара Ҳакавказ ианықәнамгалацыз ҳажәлантәқәа Касгьы ианынхоз ыҟан, иагьырацәан; уи усҟан Аԥсны иаҵанамкуазеи. Изхысҳәаауа, ҳара ашьхауаа, иҵегь жәытәла иуҳәозар, ашьханыҟәаа ҳреиуоуп, ахәадаа, ахәанаа ҳауп, архаа ракәымкәа. уи ижәдыруа ауп, арха: ашьаҟьасҭа, аҟьаҟьара, адәы, ая, аяра ҳәа усгьы азызҳәоз ыҟамыз, уаҟа инхоз аԥсуаа абазақәа уи рыжәла шԥартәоз? – ҳәа иаахиркәшеит ажәабжьҳәаҩ ду Гогәуа қьамышь.
– Голанӡиагьы, Гәланӡиа, жәытә-ԥсуа-ашәуала гәлы, гәлан, гоулан – ахәы-гәгәылқәа ахьамоу агыларҭа,
ахәанытәи агыларҭа ҳәа ицәажәоит; ӡыя, ма ӡиа, ӡҭатәоуп. Ари иҵегь атәрқәа амоуп; Гәланӡӡыи, Голанӡӡеи уҳәа ахә-агыларҭа хәыҷы ҳәа ицәажәоит, шьхагыларҭоуп, аҟәаԥа-ҿаԥараҿ, жәытә ԥсуа-абаза жәлоуп, иахылҿиаауа атәырқәа рынӡӡыиы – зынӡа жәытә гәҭылсоуп, – иҳәеит Гәланӡыи махаз Кәтолтәи.
– уажә убри ануҳәа убас: Касланӡиа, Асланӡиа, Хәаҭланӡиа, Кәранӡиа, маланӡиа, Беисланӡиа, Бранӡиа, Чаргынӡиа, Чырганӡиа, Лаӷанӡиа уҳәа рызегь аԥсуа-абаза иатәуп, арҭ рынҵәамҭақәагьы иаҳа ииашоу ӡыя, ӡя роуп, егьысгьы иаԥсуоуп, аха асала иаҳа еилкканы ишаԥсуа-абазоу цәырнагоит, наҟ даҽа шьоук рахь, абнарахь, иԥшуашәа, аҽакшәа, ӡиа (абиашьа) ҳәа унарбошәа егьиуашәа акәымкәа. Ари уажә изхысҳәаауа уиоуп, уаԥс уакы дсыман – аланқәа, асеҭинқәагь дара рами – аԥсуаа ауаԥс ҳәоуп ишаҳҳәо, ауа-аԥсы ҳәоуп иаргьы иаҳәо, иҳауацәоу роуп; алан ҳәа зҳәозгьы ыҟан, иазмаҷын, аха. Абри убас иҳәеит уажә қырҭтәыла ҳәа иахьашьҭоу раԥхьаӡа ақырҭцәа ааганы инзырхаз ҳара ҳауп, урҭ усҟан ӡиа – абиашьа, ддиадка, диахоз – ҳәа иҳашьҭан ҳәа. ус акәзар, нас иахьа ӡиа(жәытәла ириашан ӡыя, ӡя) ҳәа зыжәлақәа нҵәо аԥсуа-абазақәа уаԥсцәазма анысҳәа, седрума, урҭ аӡиақәа, аӡҭатәақәа, аԥшаҳәақәагьы ирыҽԥынхалоз аԥсуааабазақәа, аԥсуа-шәуақәа роуп рҳәонгьы саҳахьан, аха иҳәеит. Ари Алада-уаԥстәыла, Аахыҵ-уаԥстәыла, Аахыҵуаԥстәыла қырҭла мачабеиҭи, мачабели ҳәа ус иашьҭоуп Ачаа радгьыл ҳәа ицәажәоит, жәытәан уа инхоз Ачбақәа Ажәытә Џьамтәылантә ажьҭааҩцәа аққарввацәа95 Ақырҭвва, ақырҭвваҩ; аққарвва, аққарҭвваҩ – абаза­аԥсуа­ ашәуала; аққырҭжәжәаҩ, аққарҭжәжәаҩ – аԥсуа­абазала – ажьҭааҩ, ажьҿыхҩы иакәын; аққа, аққы – ажь, аӡахәа, ацха; ақақарҭ, аққарҭа, аққарҭ(ы) – аӡахәарҭа, ақәаҵа (аққаҵа(ҵ) – абазала); аққарҭ, аққарҭы – ишәыз, иҟалаз, итатахаз, иарҭыз ҳәа, ажь, ажә – жәаҩ (авваҩ – жә ианааигәоу в ала – абаза) – аҭааҩы, аҿыхҩы.
иара иаҳәогьы, аха убас шакәугьы, нас ақырҭцәа раԥхьа иаазгаз, изхьыԥшыз ауаԥсаа ҳауп иҳәеит; иааҳамгаӡар еиӷьымыз ҳәа усгьы нациҵеит...
Абра хыхь еиқәысыԥхьаӡаз ажәлақәа, иаҳҳәап, Касланӡиа – жәытә аԥсуа-базоуп; Кас – ака хәыҷы ауп аҟә хәыҷы, ахәада хәыҷы ҳәа; Кавказ маҷ ҳәа изышьҭоу ауп, Ахәада маҷ. Иара, избахьоу, инеихьоу идыруеит – Ҷоутәыла Ҷоурыхәа аӡы амшын иахьалало иацәыхарамкәа ажәытә аԥсуа қыҭақәа хԥа: Анкыса (Ангысагьы рҳәон), Феизиа, Каҳабеир ҳәа иахьагьы иҟоуп. Кас убра иалаганы, мрагылара Каспыжә амшын ашҟа ицоит, жәытәан убранӡа инаӡаны амшын иӡаагылон рҳәон, иахьа уа амшын шьҭахьҟа такәы инаскьахьеит ҳәа усгьы ацырҵон... Каслан зыхьӡу Кас агыларҭоуп. Аа, араҟагьы иҟоуп Баӷлан ҳәа, Аӡҩыбжьа ақыҭан, агаҿа иахьаду. Баӷаа ргыларҭа ҳәоуп уи иаҳәоугьы; Баӷланыжәа – абасгьы ыҟан, уажәыгь ус ахьӡми – Баӷаа ргыларҭа ҳәоуп уи иаҳәоугьы; Баӷланыжәа – абасгьы ыҟан, уажәыгь ус бан уҳәозар, ныжәа – ԥшаҳәоуп; ла, лан, ланыгыларҭоуп, гыларҭақәоуп, гәараҭақәоуп, ҭыӡҭыԥқәоуп, ларҭқәоуп; аурысцәагьы «глаз» ҳәа рымамыз, ларҭак, гыларҭак, гәарԥык, ҭӡык ҳәа.
– Иара жәытәӡан, ажәлақәа ҟалаанӡа, баӷла, баӷлан зыхьӡыз ахаҳәра ма ахаҳә ахьамоу аҭыԥ, агыларҭа акәымзи.
– Аиоу, усоуп. Изхысҳәаауа, Касланӡиа ажәлаҿ ӡиа ҳәа иацу ӡыя, ӡя ауп, Касланӡыя ҳәа; атәргьы аман ӡӡыи, ӡӡеи ҳәа – агәыр-аӡӡеи, агәыр-аӡӡа, агәыр-аӡӡыи шаҳҳәоу еиԥш – агәыр-па, агәыр хәыҷ ҳәа. Абасалатәи атәры Касланӡӡеи, Касланӡӡыиы, Касланӡӡеиы иакәын, нас, ишааиуаз, анҭ ахышәшәаахқәа анаванагала, анҵәамҭа ы рыԥсахын а ала иҟалазаргьы иукы, усгьы ауеит. Абри адагьы абри ажәытә жәла даҽа тәрыкгьы аман рҳәауа саҳахьан ҳабацәа, нӡа, ныӡа ҳәа инҵәо; нӡа, ныӡа, ныжәа, ныса, уажә ижәбама, жәытәла аԥшаҳәа, аҟәара уҳәа иҵегь рыла ицәажәоит. Аҩмшынк еимаздоз Кас ахәадагьы ажәытәан
(Ҳажәытәангьы рҳәон), Ҳаӡра, Ҳаӡра-еилыжәа, Ҳаӡраеилыва ҳәа абазақәа, ашәуақәа зышьҭуаз, аӡы-мшын аӷәы жәан ладахьала иаван, иҽԥынгылан... Асланӡиагьы абасоуп, уахәаԥшуазар, ишыртәоу, иаҳәоугьы убриоуп – Кас ркьаҿны Ас ҳәа иашьҭан. Егьи, Аз(з) ҳәа изышьҭаз, аҩадахьала иаваз, иҽԥынгылаз ахә ду, аҟә ду Ҟәажә-Ҟәаз акәын – иаҳа ахыҵуан иаҳа идуун Ас аасҭа; иркьаҿны Аз(з) ма Ҟәаз(з) рҳәон, Ҟәажә ҳәагьы рҳәон аха. Ԥсуа-ашәуала, ԥсуа-базала – Кажәказ ма Кавказ – в жә иазааигәан изҳәоз ыҟан, ус ами, Чагә? – иҳәан, даацәажәт Касланӡыи Хакәыцә, Кәтолтәи.
– усоуп, жә в иазааигәаны, иааиԥшуа уҳәартә ирҳәон рҳәон; Кажәказ аҟны жә – аду, ажәытә, аӡы ҳәа рыхԥагьы рыла ицәажәар алшон, уажәыгь иалшоит, мамзаргьы авак ду, ахацлак ду ҳәа; Аз(з)и Аси ҩ-цәаӷәацәк еивакуа иаԥхьаӡон, умбои жәытәла ишцәажәоз. убарҭ аҩхәдук рыбжьара асыга бжьагылоуп ҳәа усгьы рҳәон, – иҳәеит Чагә.
– Лҿы мрагыларахь ирханы даҿатәазшәа... Егьыс ала. ҩ-цәаӷәацәк лаҵозшәа, еивакын азы.
– Аиоу. Еицәыхаразаргьы, еивакны, еивагыланы ус иаԥхьаӡон, – ҳәа аҭак наииҭан нас иватәаз маршьан Баглар ихы наиқәикын: – уара, Баглар, абри шәа шәыжәла еицырдыруа, ҳаҭыр, пату дуны изқәу акоуп, иаҭоурыху, изхылҿиааз ҳәа рҳәоны ишԥауаҳахьоу? – иҳәан, днаиазҵааит. Ари Баглар ҳәа усгьы иарҳәон.
– маршьан Таташь ишиҳәоз ус акәын, ҳара Амаршьанқәа жәытәан Џьеижә ҳанхон, Џьеижә-нажә ҳаԥнын. уи закәу уиоуп, уара иузымдыруа уҟоума, Чагә, аха Џьеижә жәытәла аԥсҭа ду, аҭшеи ду ҳәа ицәажәоит; нажә – мшынуп, убра иҭатәаз шьха-ԥсҭа ӡы-мшынуп; Џьеижә-нажә уброуп. Ҳажәытәан ашәуа-аԥсуа-абаза-дыӷала – ус акәын уи ахьӡ шыҟаз иҳәон аҭоурыхҳәаҩ Таташь ду. Иара Џьеижә-нажә ҩ-махакны еимҿаԥан, амахҽ шаҳҳәо еиԥш имахамшынын; амахақәа ак маҷын, егьи дуун. Жәытә шәуа-ԥсуала амаха-амаӷа ҳәа иашьҭан; маӷ-шьа-нажә ма
маӷ-са-нажә – амаха-са-амшын, амаха хәҷы амшын ҳәа ицәажәон. Аԥсшәа ишадыруа еиԥш, анҵәамҭа жә аҵәахт – аҽарԥшӡоит, аӡәгьы даргәааӡом, даԥсуоума, дашәуоума, иацәеисыр ҳәа ишәоит; ӷ р ҳәа иартәоит; ус ишааиуаз, маршьан ҳәа ишьақәгылт, ҳаргьы уи ахьӡ ҳажәлахеит. уа усҟантәи аамҭаз атәрқәа маӷсан, ма марсан ҳәа ыҟазаргь ҟаларын.
Егьыс, Џьеижә ма Џьеижә-нажә иусҭап ҳәа ҳанхәыҷқәаз иагьараан иаҳҳәахьан, аказы ианҳаҳәалак, ада ҳамамзаргь, ма ҳаигӡозар уи зыхьӡыз.
Жәытәан ҳахьынхоз акәзаарын, аха сара ахәыҷы иалыздыраауаз акәымзар. Исгәалашәоит, «Џьеи иусҭап!..» анысҳәа, сабду уи иахьӡыз Џьеижә акәын, Џеижә-нажәгьы иароуп рҳәон жәытәан ҳәа ансеиҳәаз. уи иҵегь аԥсуа-абаза хьыӡқәа аман, анҭ зегь сабду исеиҳәоз уажә иабасгәалашәахуеи, аха. Жәытәан Амаха маҷ ҩхыҵын аду аванартәеит. Жәытәла иуҳәозар, иаҳәеит, иаманаҳәеит.
– Аӡаӡа шаҳәо еиԥш иаманаҳәеит.
– Аиоу. Амаҳәа ду ҟанаҵеит, абаза-ԥсуала – маҳәра, маҳра. Иаҳәра ицеит анырҳәозгьы ыҟан, Џьамтәылеи ҳареи ҳанеидыз. уа инхоз маҳәаа, маҳаа, ма маҳәраа маҳра ҳәа абас иҟан; иара азы маҳаршьа-нажә рҳәон, нас ҳ быжьнаршәан анҵәамҭа анаҵәах. маршьан ҳәа ишьақәгылт. маҳәрамҳажә, маҳрамҳажә – убригьы иара акәын. маҳрам ҳәа абри иалҵыз ахьӡ ҳа ҳҿы ерманык ихьӡуп, аԥсуоуп иҳәоит. Иара Џьеижә-нажә ахаҭагьы, аззегь ма азхак, марса-нажә, маршьа-нажә ахьӡын рҳәон, амарса аман, амаршьагьы иарамц аӡы ҭагьежьуа марсаҵас иҟан, аҿықәгьы суа егьиуа ҳәа. Аха маҷ аҵыџь ду аман, амарса еиԥш иҭнацо рҳәон... Ҳажәла атрқәа абасоуп ишыҟоу, рызегь ак роуп, Џьеижә-нажә иадҳәалоуп, ажәытә аԥсуаабаза, аԥсуа-шәуа ҭоурых.
– Амбатәгьы ахыҵуеит.
– Иагьеиҳауп. Шеи-жәан, Шеи-жәаншыра – убригь амаха ду, маҳәра акәын, убригь марсашәа аӡы еикәнаршон, шыра иаҳәоугьы уиоуп, Џьеи-жәан Шыр-жәан – абасгьы
ахьӡын, ус заҟа иҳәоз сеидроу сабду... Ара Аԥсны уажә ҳахьынхауа усҟан аӡы ықәымзи, ахә дуқәа ҩалыҳәҳәо, аӡы анықәҵ ауп арахь ҳанаа ҳәа усгьы наԥишьуан.
– убри ануҳәа, Баглар, Аҭара ақыҭа аханы алада-мраҭашәарала нылбаа иҟоу ақыҭа ԥсҭа-гәаҩоуп, ҩышәҟа метра иҵаулоуп, амҩагьы наара ӷәӷәоуп, наҿҟьеиуп, улбаар – мраҭашәарахь ала иароуп, Кәыдргьы авсуеит. Иахьа убра атыҩшаӡ-хәшәы ахьыҵыҵуа иахагылоу аҭӡы абас 100-ҟа метра иҩаҳаракны, узымнеиуа-егьиуа, ԥаса жәытәӡан иҭатәаз, аӡмыжь аҩаӡара ашьҭа анхалт ацәқәырԥ иахьҭырфааз, иахьҭарҿаҟәаз унарбоит. усҟантәи амшын абыз, ма Кәыдры анчыз, абра убриаҟара аӡмыжь ҭанартәон, жәытәла иуҳәозар, ианаҳауан аҩынаҳа иеиԥш. уиоуп уажәы уи ақыҭа Наа захьӡу, иахьылаӷьароу азы акәым, Наҳажә, нас Наҳа аҟынтә ауп, аҵыхә жә аҵәахуеит, агәҭа ҳ алнаршәоит, Аззанҭҳа ахьӡ Азанҭа ҳәа ишартәаз еиԥш, – нахиҳәааит Быҭәа Шьаабгьы. – Аԥсны аӡы ҩынтә иқәлахьеит – иқәҵхьеит, ҩынтә ихҵәаны ихынҳәхьеит аԥсуа-абазақәа ҳәа усгьы нациҵеит.
– Аарҩара дугьы знык иқәнацахьеит, кьоушәоук рыда, нас ихынҳәит.
– Џьеижә-нажә жәытәан Аԥсны иаҵанамкуаз, Аԥсны Каспыжәынӡа ианынаӡоз, нас – Караббах, уигьы Аԥсны ианатәыз ыҟан, уиашьҭахь аерманқәа ашәамахьцәа анықәнагала Ермантәыла иагеит, – нациҵеит Баглар. уи ҵара ԥыҭкгьы иман.
– Ари иҳауҳәоз аҭоурых мбатәа зхыҵқәоу иреиуоуп, сара Џьеижә-нажәажә ҳәа усгьы саҳахьан. маршьан Ҳаиҭбеи излеиҳәаз ала, иҟалап маӷашьа-нажә ма маҷшьана-жә амаха мшын хәыҷ ҳәа аззегь иахьӡны ицәажәаргь ауазар, избанзар Џьеижә-нажә ӡҭатәа дууп, жәан дууп, аха мшын хәыҷуп... Ҳаиҭбеи Кәыдры аԥсҭаҿы маршьа-нажә(а) ма маҷшьана-жә(а) ҳәа ӡык ыҟазар, ҳәа агәҩарагьы иман... Жәытәан Кәыдры Дры, Дра, ҳәа ианашьҭазгьы ыҟан, Жәырынажә(а) ҳәа усгьы. уиадагьы уи аԥсҭаҿы зыхьӡ ыӡхьоу аӡқәа ыҟоуп аӡмыжь
Амтҟьал ҭазыртәаз аиԥш, уи омакла ахыҵрагьы адыруеит, Кәыдры зырмақаруа мтҟьал ауп ҳәа ажәаԥҟа ззымдыруа шәарбану, ари жәытәан иахьӡыз? – иҳәеит Ԥлыи Шьханыҟә. – Ҳара ҳажәла Ԥлыи, Ԥлеигьы рҳәон, аԥсҭа ду ҳәа ицәажәоит, – ҳәа усгьы нациҵеит.
– Иара Кәыдры ахаҭа анхыҵлак имшынхоит, иӡымшынхоит ҳәа рымҳәаӡоз жәытәан? Иахьагьы ус акәӡами? Насгьы Кәыдр ду Кәыдр хәыҷы ҳәа еимҿаԥаӡамыз? – нареиҳәеит Ҳаразыи Асҭаԥан џьырхәатәи.
– Шәа шәыжәла Аҳаразыи иаҳәоузеи, Асҭаԥан?
– Ҳараз, Ҳаразы – ашьхаарт ауп, уанхалалак шьаҟьасҭароуп, Ҳаразыя – ашьхаарт ашьаҟьасҭа ауп, уи ая, аяра ауп; иа аҵкыс я ала иаҳа ииашоуп. Ауаҩыраз зыхьӡу убригь згәы аарту иами. Иҵегьрыла ицәажәаргьы алшоит, аха аригьы азхоит.
– Аӡӷарагьы (Чҳалҭагьы) Сакьангьы жәытәан рыхьӡқәа ҽакалагьы иҟан рымҳәоз, сара убри Аӡӷара иаҳа сгәы азҩоит, избанзар уи зҭысуа аԥсҭа ҭышшаара 30-ҟа рҩаш сса наҟ-ааҟ иалалоит махақәаҵас (Аӡӷарагьы Сакьангьы Кәыдры иамахами, аха), маршьа-нажәа – арҩаш ссақәа, ма сақәа (шьақәа) змоу аӡы ҳәа ицәажәаргьы алшоит, арҩаш ссақәа рӡы ҳәа.
– усала аратәигь жәытә тәрык ыҟазаргь ауеит, аха ус акгьы смаҳац, – иҳәеит Баглар, иагьнациҵеит: – Амала Наа ажәытә хьыӡ Наҳажә маршьа-на-жә ма маӷшьана-жә ҳәа ицәажәар алшон жәытәӡан ҳажәытәан... Абри аамышьҭахь Кәыдры Аеҳәа иахьҭоу ҳәа иахьашьҭоу марса-нажәа, мырса-нажәа ахьӡын ҳәа усгьы рымҳәози; маршьа-нажәа, мыршьа-нажәа – убригь иароуп рҳәон, уа рышьа амаӡам, уажьоит, даарагь ишәарҭоуп, марсашәа уаҟьоит амарқәқәа уҭоушәа, аԥаҩгьы ҳашәуп, амашәырқәагьы ҟанаҵахьеит, уеисар ҟалаӡом – дара маршьанаа рхәыжәла ахәыжәлоуп, алеишәа цәгьоуп.
– Иаԥсуами! Ачаа ирыманакуеит.
– Аха Ҷыжә давасуеит.
– уара, Ҷыжә иакәзу, Ҷыжәа иакәзу?
– Аҩбагь дара роуп, маршьанаа данрывас.
– Знык данрывас.
– Аиоу. умбои ажәлар ишырҳәаз.
– убра, Кәыдр Аеҳә иахьҭоу ҳәа, амарса зҭарҵогьы
иарами, иркьаҿны амар ҳәа иртәаны, мар-шьа-нажәа ҳәа абасала атәрык ҟалазаргь ауеит, иудыруеи, ари заҟа ахыҵуа ала.
– уара ҩ-тәрыкны ауп ҳшыҟоу рҳәон, – иаахиркәшеит Баглар.
– уажә исгәалашәаз, анкьа лымҳанажә ҳәа ззырҳәоз уи арбаныз, Наҳажә иеиԥшӡамыз? Аӡыиас амҳажә ду, амҳажә акәӡамыз, инахан иаванартәоз, аӡмыжь? Иахьа уи лыиман ҳәа иамыртәахьеи?
– уи саӡ-ԥсуала.
– Кәыдры Аеҳә Иахьҭоу ануҳәа, ҽнак сабду симан ҳцеит, уажә исирбоит. Ара иахьӡузеи анысҳәа, Амаҳә ахьӡуп иҳәеит, дԥышәырччо. Саргьы ахьӡ анџьасшьа, ари ахьӡ зыцәҩашьахьоу роуп ас изҳәо, сара иалоугәалашәарц ус уасҳәеит, иахьӡыҵәҟьоу Ҟамаҳәеи ауп, ҟ ргәаҩан хәламшәла ирҳәоз акәын, цқьа иуаҳауамызт, ара ҟамашьа иҳәеит, марсашәа урҵәин уаҟьоит, уҭамлан, уеихнахуеит ҳәоуп иаҳәо. Ҟҟамеиҳә, Ҟамеиҳә ҳәа абасгьы рҳәон, убраҟагь ҟ-қәа гәаҩан, цқьа иумаҳауа, усала еиҳәажәлоуп иҳәеит, ҽа жәытә хьӡыкгьы аман ҳәа рҳәон иҳәеит.
– уажә сзызхәыцыз, иахьа аԥсуаа аҩнду ҳәа ҳзышьҭоу, аб раԥхьаӡа дахьынхаз, аишьцәагьы ахьеиҿыҵыз аҩны жәытәан ӷәыжә, аӷәыжә ахьӡын иҳәон саб Абрагь аӷәыжәан, ахәыжә-нажә абасгьы. Абри усҟан иџьасшьон, смаҷмыз, аха нас саназхәыц Џьеижь-нажә акәушәа збауа салагеит, аԥсуа-ашәуаа рыҩн ду ҳәа, аԥсуаа-абазақәа, адыӷақәагьы. уи ара акәмызт иахьахьӡыз, аха ҳажәытәан Аԥсны иатәын, Кас иаҵанакуан ҳәа усгьы ациҵон, – нареиҳәеит Чаҵә Чагәгьы, иагьнациҵеит: – уа Кас Агыларҭа ду атәым анҳцәықәла, аԥсуа-абаза-дыӷа уҳәа жәлақәа кыр рылаӡҭит. Аа, уажәы Ԥохцол-оӷлыи Алын ара
утәоуп, жәытәан Пырцхәыл акәын, Пырцҳәылгьы рҳәон, аԥсуа-база, аԥсуа-ашәуа жәытә жәлоуп. ус акәӡами?
– Ааи, усоуп, аҭықәрахь иагазгьы ҳаҟами, ақырҭрахь, агыррахь, ашәанрахь, ашәамахьрахьгьы налаҵан...
Ҳажәла риашан ашәҟәы еиҭаҭагалатәуп, уа суқәшаҳаҭуп. Иара ҩ-тәрыкны иҟоуп: апырцхәыл – хәыл ҿацоуп, апырцҳәыл – пырцкьынуп, апырцкьыи ҳәа усгьы рҳәоит. убас, мырцхәлаа (маӷцҳәлаа), Хәылҵышь(ха)аа уҳәа амыӷцаҳәа, амыӷцаӷьа, ахәыл ирхылҿиааз егьырҭ ажәлақәагьы маҷым.
– убас, Ҳамыҭ-оӷлыи – Ҳамыҭа-иԥа иоуп, дҳамыҭуп, дубыхәуп; Кәыр-оӷлыи – Аӡырҩаш иаҽԥынхалоз иоуп, кәыр-иԥа, кәыр – ӡырҩашуп, ус заҟа.
– Аханатә ҳара ҳажәла Кьылинаа ауп, Кьилинава; раԥхьаӡа уи шанаҳҵоз Кьыл-инава ҳәа абас акәын. Ари жәытә аԥсуа-шәуа, аԥсуа-абаза жәлоуп – Кьыл-инажәаа ҳауп, Кьыл-икәараа, Кьыл-инавагьы иароуп, жә иеиԥшыз, иазааигәаз в ала изҳәоз ыҟан. Нажәа ма тәоуп, ӡҭатәа дузаргьы ҟалоит ӡкыразаргьы, ма мшынзаргьы... Абри ҳажәла анҭ ҳажәлаган – ҳаибаҟьеит, исымуит. Киле гыруала цаԥхоуп. Асала ирхәанчоу, еицаркыз аԥсуа-абаза жәлақәа арымӡаа ыҟоуп. Иуҳәозар Тҟебучава – тҟе гыруала, қырҭуала бноуп, ажәла аԥхьа ари ажәа ангыла аҵакы аԥсахуеит, иаанарҳәуеит. Аха иара жәытә ԥсуа-базала Тыҟббыҽҽажәа, Тыҟббыччава (жә иеиԥшыз в ала) ауп – ахаҳә зтыҟуа, ҽакала иуҳәозар, еинызҟьо, изыпҟо, аҽҽаҳәа (аччаҳәа) иласны ицо ӡуп, ӡырҩашоуп... ус зыжәла иазыруаз ихаҭа уи аҭоурых сеиҳәон, дманшәалахар, ириашан ашәҟәы аиҭаҭагаларагьы иҭахын, аха уи ус азин изҭодаз, анҭ иаадыруа дахьрылаз ақәԥаҩцәагьы азыҟаҵаны ирылан, аршәаҩцәагьы рыланхон.. Ава(ажәа) ҳәа абра иахьа инҵәо ажәлақәа рызегь аԥсуа-ашәуа, аԥсуа-абаза иатәуп, – нареиҳәеит Кьылинаа Кәасҭа аҽгәаратәи, Шь(ы) шьылыиҭа, Шь(ы) шьылыиҭа аҳаблантә, жәытәан аригьы жәа, жә ҳәа абас анҵәамҭа ацын, ӡызаап, абригьы Шьеишьеилеҭи ма Шьеишьалеҭи ҳәа идырхәанчарц, еицаркырц иаҿын, (шьеишьа-қырҭуала, гыруала мҿуп). Нас уи иажәа инациҵеит: – Зегьы ижәдыруа, ижәбахьоу Дәаб аӡы ахьӡгьы иаҳәо ахаҳәеинҟьаҩ ҳәа акәӡами Аимара, Ҷлоу? Ахаҳәқәа, жәытәла – аббақәа, абыққәа зыӷәӷәоу, ҽакала, иахьатәиала иуҳәозар, изыԥсаҟьо, изӷәаԥсо ҳәа ицәажәоит – аҟәҟәаҳәа еинҟьаны аҟәара иԥсаҟьаны ихықәнажьлоит асырӡ ма ақәа ирыхҟьаны. (Ардәынеи дәдәышьи (акәти) аӷәаԥсара (ардәдәара) шырдыруа еиԥш, рыхьӡқәагьы уиоуп изхылҿиааз – ирыӷәӷәуеит; ӷәадәдәына – ашәаҳәаҩ егьи ҳәа еллинаа рбызшәа аҟнытә акәымкәа). Кькьы-лыи-нажәа (Кькьылыинава ) ҳәа усалагьы иаурашәа унарбоит, атәры цәырнагоит – алыкь ду зҵоу, аҵатәа жәпа змоу аӡиас ҳәа уанаҳәо егьиуа... убас ажәлақәа: Харч(ы) лаа – Харччылажәа (абазала – Харччылава, жә иеиԥшу в ала) аҟынтә ауп, ӡы харччылоуп, аимхәыц, ашәаҟьа, ханарччылоит, афақь алоуп, минералтә ӡуп, ларҭала иҵыҵуеит, иххаӡа, Кәыркәынаа – Кәыркәкәынажәа (абазалаКәыркәкәынава ,жәиеиԥшувала)–аӡыршьҭра,аӡеизыкәкәара ҳәа ицәажәоит.
– Ҳабацәа изларҳәоз ала, ҳара Ҳаранаа ҳауп. Иҵегь жәытәан Ҳарранаа. Ари иаҳәогьы уиоуп ҳа – аҳаҳә аҟнытә ауп иахьатәиала ахаҳә, ра – жәытәла ӡыиасуп, кәароуп; ҳарра – хаҳә – ркәара ҳәа ицәажәоит, уи акәша-мыкәша ҳарран, ҳараны, хаҳәкәаран ауп. Ари иҵегь атәрқәа амоуп, аха ара аригьы азхоит. Ҳарҭ анкьа мысра ҳанынхозгьы ыҟан, Ҳәындысҭангьы зны ҳанхахьан рҳәон, Чындыжәгьы. Хаҳәкәара ҳәа ицәажәоит Бармышьгьы, бар – хаҳәуп, мышь ӡыхьӡми; абри иазааигәоуп Дбаргьы: ахаҳә дуқәа ахьамоу, ма ахаҳә дуқәа рырҩаш ҳәа ицәажәоит; уиадагьы Дәаб еиԥш аҵакы аманы аҩбатәи атәргьы ыҟоуп. Дәаб иаҳәо закәу ара уажәраанӡа шәалацәажәан Ӷарр, Ӷарры, Ӷаррыи ҳәа ажәлагьы ыҟан жәытәан, убригь хаҳәырҩаш, хаҳәкәара ҳәа ицәажәон, ӷа – жәытәла убригь хаҳәыми, Ҳасаӷарргьы ыҟан, Ссаӷарыя – убригь – резегь ак ракәын, шьаҭак иатәын, рыя – ииахьоу рҩашжәлоуп.
Ҳараа – хаҳәкәара адәы, жәытәла ая, аяра аҽԥнызар, усҟан Ҳарраныя ҳәа иартәар алшон, Ҳарраниа ҳәа ус ала маҷк иархәанчашәа иҟалоит. Егьыс, ажәытәуаа шьоук ус рҳәон рҳәеит Ҳарранажә ҳәа амшынгьы ыҟан, иара омаӡакгьы идумкәа, иагьҵауламкәа ҳәа. Абри амшын нырцә-аарцә ҳан, еимадан, ахаҳә мҩахәасҭа алдан жәытәан, уаларуа, иалеихуҵәо егьиуа ҳәа. Ажәытә аԥсуа-шәуа, аԥсуа-база бызшәа ишаҵасыз ишадыруаз еиԥш, ахьӡ анҵәамҭаҿ жә ма ажә гылазар, иаӡон, иаҵәахуан; анкьаҵәҟьа сыздырам, аха иахьа ус иҟалахьеит. Изхысҳәаауа, Ҳарранаа, аԥхьа рыхьӡ, нас рыжәла, асала иҟалазаргь алшон, аха уи аҩбатәи атәроуп. Арҭ, ари атәры ала уахәаԥшыр, убыхәқәазар, шаԥсыӷқәазар, дыӷақәазар ауан; ҳаззегь ҭаацәарак ҳами, аха... Ҳарранажә – Зоуӷәажә, Лоужә-нажә ҳәа жәытәан убри амшын абасала ахьӡ зҳәозгьы ыҟан рҳәон. убри иҵегь ахьӡқәагьы аман.
– уи уиакәзар, Ҟәбыинажәагьы мҩахганы иара иаларҵахьеит рҳәон, Ашәы мшын, иахьатәиала Амшын Еиқәа, иахьалалоз аҟынтә имҩахганы.
– Ҟәбыинажәа – аригь иаҳәауа умбои, ахаҳә дуқәа рӡыиас ҳәа ицәажәоит; анҵәамҭа жәа аҵәахуеит. Иахьа Ҟәбыина. Ҟәбан ҳҳәоит.
– Џьеижә-нажә ҳәа ара уажәраанӡа ҳазҿыҵызгьы жәытәӡан аҩхак рыбжьарала убжьысны шьапыла нырцәҟа урыртә иҟан рҳәон.
– Аха уи амҩахәасҭа алдазу сеидроу, шьԥанны, сԥанны, иаман рҳәауа саҳахьан.
– Амҩа па зылдаз амшын ҳәа акәын ишсаҳахьаз; усҟан уигьы Аԥсны иаҵанамкуаз, уамаӡакгьы идумызт рҳәон. Ашана збеит, ашана изыҟалан ҳәа ҳажәа иалами, убри Џьеижә-нажә Ашанажә ҳәа усгьы ахьӡызҭгьы иудыруеи, жә амӡои. Насгьы Џьеижә-нажә – аҷеиӡ ду змоу амшын ҳәа усгьы имцәажәои, уи иара. Аха маҷ ахаҭа акәызҭгьы, ихыҵны амаҳәа ду аванартәаанӡа, жәытәла иуҳәозар, ишьаанӡа. Ахыҵразы, акәаразы, ишьеит ҳәа усгьы рҳәон ҳәа цәырнагоит, умбои.
– Ашанажәа ҳәа усгьы ыҟазар сгәахәуеит, жәа аӡо егьиуа, аиҳабацәа ирҳәоны ҳәа уажә ус акгьы сгәалашәом, аха.
Аиоу. усгьы алшоит, – ааибырҳәеит.
– уажәраанӡа шәызлацәажәоз ажәлақәа реиԥш, ҳарҭ ҳажәлагьы Ҳарраныиы, Ҳарраныи ҳәа атәрқәа амаларгьы алшон, рыззегьы аԥсуаны. Ԥсуа-ҳамыҭны, ԥсуа-убыхәны. Ҳарраа ҳәа ашьхара, абахәра инхоз ҳәа ицәажәо ҽа тәрыкгьы амазаргь ауан. Ашьхаран, абахәран, аҿаҩан – Ҳарран – умбои асгьы ишыҟоу, – иҳәан, дызҿыз аҭоурых аахиркәшеит Ҳараныи Хыздыгә Џьгьардатәи, нас иагьнациҵеит: – Ажәытәан ҳаԥсуа, ҳабаза, ҳадӷа, ҳаубыхә жәлақәа ркьаҿны ирымҳәоз ацәажәарақәа, адоурақәа раан: Тәан ма Тәаны, Ашә ма Ашәы; Аш ма Ашы, Нан ма Наны, Лакр ма Лакра уҳәа, изхысҳәаауа Ҳарангьы убас иркьаҿуп. уи аиԥш ҭан ма ҭаны, ҭ(ҳ)ар ма ҭ(ҳ)арым Габн ма Габны уҳәа ара зыӡбахә ҳамаз ажәытә аԥсуабаза жәлақәагьы убас идыркьаҿуан, уи уажә ижәбама, уажәыгь ус ами, аха рроурахь икылнаго иалагеит акәымзар. убарҭ аркьаҿқәа тәры хадақәаны иаԥхьаӡон, ирҳәозгьы рҳәашьагьы иамакуа егьиуа тәымкгьы ишҟа инаирҳәырц дахо дзырхьынҳаломызт, ахәгьы-аҿгьы дықәдыргыломызт. Егьыс, иахьа ыя, я ҳәа инҵәо аԥсуа-абаза жәытә жәлақәа шԥаҟам, аа, иуҳәозар, Бзыиаа. Бзыиа – аӡиа ауп, иаҳа еилыкканы жәытәла, иара ҿатәлагьы, бзыя – аӡя, аӡыя ауп. Бзыяа: убра инхоз ракәын, Бзыяжәаа, Бзыяныӡаа ҳәа атәрақәагьы аман, ныӡа, ныжәа, ныса – ҿықәқәами, ԥшаҳәақәами.
– Ҽааны бзыяла унеиааит ҳәа, умбои иаҳәогьы закәу. Ҽааны: ҽа – аҽаҩра, алаҵара аамҭа анаауа ҳәа. Аӡазы уадаҩран, убама.
– Аԥсуаа аӡы, аӡы ҳәа Анцәа иҳәара ианаҟәымҵ, аа, шәысҭ, ишәымаз ҳәа аӡы рацәаны иахьамаз атәыла риҭеит, иара итәарҭа Ерцахәгьы налаҵан.
– Игәы анԥырҵәа.
– Аиоу. Игәы анкыдгыла.
Кәарцхьыи Дажә даацәажәан: – Ҳажәлагьы иркьаҿны атәры амоуп Кәарцхьы ҳәа. Ажәытәуаа ус рҳәон Кәарцхьыи Кәарцхааи еишьцәоуп, ак роуп, аҩбагь ӡқәоуп, аха Кәарцхьыи иаҳа еиҳауп, идууп ҳәа. уи закәу уиоуп, Кәарцхьы ма Кәарцхьыи лыи ма леи ҳәа анҵәамҭа ацуп – еиҳау, аду ҳәа иарцәажәеит жәытәла. Кәарцхаа – Кәарцхажәа акәын, жә в иазынаԥшуа изҳәоз абазақәа, ашәуақәа иреиуан, нас алазқәа усҟантәи Аԥсынтәыла ду, еибашьралоума уи шыҟала мамзаргь даҽакала акәу уи уажә ҳара иабаадыруеи, аха, ианықәнагала, уахь иианагазгьы ҟалеит, иагьмаҷымкәан, акәымзар, уажә уахь ус иҟоу урҭ шаԥсуаау, шаԥсуа-ашәуа шьҭроу рдыруеит... Ԥхьыабазала, цәхьы – ԥсуам, изахьӡу цәхьоуп, ацәхьа; цха ма цхы – ԥсуа-шәуам, ԥсуа-абазала – цәинхоуп, ахәыцха шаҳҳәо еиԥш, аӡышьҭраҿ шҭатәа-ҭатәаны иҟоуп, егьи ыҵалан иҵсны ицозаргь ауеит.
– Ани еиҳәаҭарчы ҳәа арыԥҵә аҭаны ҳаӡлагарақәа ираҳҭо аеҳәа ргәаҩақәа, аԥхьала аӷәкьаҿқәа адчаԥалан иргәаҩан, ацәхьеиқәа ҳәа абасгьы ахьӡмыз жәытәан.
– Аиоу. убас Цхынажәа, Цәхьанажәа мамзаргьы Цхьхьеинажәа, Цәхьхьеинажәа ҳәа акәшамыкәша инхоз рцәажәашьала ахьӡ ртәан мықә шьҭра. Нас анҭ анаакылс Цхьеинҵҟар, Цхьенҵҟал ҳәа ахьӡ ҩадыртәеит.
– уара, Дажь, ақырҭцәа рабду аӡы ҵаҟал захьӡиҵеи? Иаҳәои? Крудыруама?
– Ахаҳә ыршәны ианҭаижь, ҵҟал-тыб аҳәеит.
Нас, иандыркьаҿ, ҵҟал акәхеит.
– Аӡы ус ахаҳә ҭоужьыр ҟалома, ҵасым, аха иара ахаҳәршәра дашьцылахьан.
– уи акәу џьушьо, убри убарҭ рабду абџьар иараӷьама
иарӷьи ҳәа дзашьҭоу удыруами?
– Сеидроу, уара.
– Жәытәан иаӷаӷьа, иаӷаӷьы ҳәа акәын ишырҳәоз, аԥсуа-абаза-адаӷақәа рҟынтә ауп, амаӷа еиха-хаҳә – жәлоуп, аӷьа ма аӷьы – икәымпылуп ҳәа ицәажәоит.
– Нас уи ахьӡ урҭ рабду излеигеи? – иҳәан, деиҭаҵааит Чаҵә Чагә.
– уи арахь данықәнагала дахьынхаз аԥсуа мыдышәшәақьак иаршәын икәлаауа ишнеиуаз иашҭа ианҭаҳа, ари ахьӡ шамаз, ахьӡгьы иаргьы, иаан иҭаҳаит, ахаҭагьы ахьӡгьы шьҭа са истәуп иҳәан, игеит.
– усҟангьы ус дашьцылахьазма уара уи?
– уаҳа закәи нас. уау-аау, ваиме ҳәа иҽаҿишьаауа даналага, аԥсацәамыз, ԥхашьароуп ҳәа, дрыцҳашьан изынрыжьит.
– Аламыс рымамыз, игәарԥ иҭагылан.
– Аиоу. Ари ас аныҟала, аԥсуа-ашәуа-адыӷақәа уи аҩбатәи ахьӡ рҽаларыгӡеит – мыдҳәыц, мыдхәыц ҳәа ирымаз; ҳәыц-ԥсуала, хәыц – абазала. Икәымпылуп, иҳәуп ҳәоуп иаҳәогьы; абаза ц – аԥсуа цә ауп, идууп, иҟәазуп ҳәоуп иацнаҵогьы.
– мыдҳәыц ма мыдхәыц алашәама ма алашәшәама ҳәа ласс аӡы аныишлак азы иагьрааны иаҳҳәахьеит.
– Аиоу. убри аҩбатәи ахьӡгьы иаҳҭар, ҳӡы ирласны ихашәа иаламгоз.
– Ауп, аха аҩбагьы иманы иҿааихар, нас ишԥаҟоуҵоз? – ааибырҳәеит алафҳәаҩцәа.
– Саб мураҭ излеиҳәоз ала, жәытәла ҳа ҳажәла ҩ-тәры аман: Ҷкәыӷә, Ҷкәыӷәа ма Ҷоӷәкәы – аҩбагьы акы еицҭадыршәуан, ак ракәын – ҵыџьқәан; аҷыӡ, аҷеиӡ ҳәа усгьы рымҳәои. ус ишааиуаз, ӷә ԥшқарахын, игәаҩаӡан, у акәушәа унарбон; ҷ-қәа ҩбаны иҟазаргьы еилалан акхеит, ҳажәлагьы Ҷоукәуа, Ҷакәуа, Ҷкәыуа, Ҷакәы ҳәа абас ала ишьақәгылт; Ҷакәы иҵегь аман, иазааигәазгьы ыҟоуп, урҭгьы ӡқәан... Аԥсуа-абазала аҷыӡ быжьбаҟа хьӡы аман жәытәан.
– Еиҳангьы иамазар ҟаларын, сахьахәаԥшуа.
– усгьы ҟалоит. Изхысҳәаауа, ҳажәла иазкны аҳәатәы маҷым, иҵегь ыҟоуп, аха уажә аригьы азхаз.
Егьыс, анкьа аҷҷа, аҷҷоу, аҷҷы, аҷҷ ҳәа усгьы ыҟамыз –ҵатәан, лыкь жәлан, ҳалӡын, ҳассажәлан. Аӡышьшьқәа,
иара амшынгьы, рзы иҷҷон зҳәоз ыҟан, иҷҷеиуан еиԥш, рҽыдрыцқьон, аҵатәа ҟарҵон ҳәа. Ас еиԥш иҟаз аӡқәа аԥсуа-абаза жәытә жәлақәагьы рхылҿиаауан. Нас аӡы анықәҵлак ма ианықәыргалак инхоз аҷҷы дәхон, шьаҟьасҭахон, ҷҷлоухон; ахә ашьаҟьасҭа уи блоу ма ҳаблоу акәын. Лаганыяхә, иҵегь жәытәла – Лоуӷаныяхә, Лаӷәаныяхә ззырҳәоз, иҵегь жәытәан даҽа жәытә хьӡыкгьы аман рымҳәоз, убри Блоу ма Ҳаблоу акәзар сгәахәуеит.
– Ҷлоу аусҳәарҭа иларкны мықәынӡа шьаҟьасҭарами, ажәытә убас аӡы ықә-ықәны иҟан иҵыжжуа рымҳәози, алҳәа-жра дуқәа – алҳажәқәа алдон ианықәырца, ианҭадырба кәа ҳәа иацыз анҵәамҭа канаршәит ҳәа усгьы рымҳәози.
– Ҷлоу зыхьӡыз ҷыӡӡамыз?
– усалагьы ааи. Аҷыӡ ду ҳәа ицәажәоит, амаӡа – шәаргьы амоуп – иҳәан, иаахиркәшеит Ҷкәы Осман ҭхьынатәикгьы.
– Блоуааи Ҳаблоуааи иахьанӡа Аԥсны иаанымхеит ҳәа сыҟоуп.
– Ҳашьцәа абзыԥқәа рҟны еиқәхақәеит, Аблоуҭыя ҳәа иҭагалоуп акәымзар.
– Баҭым амҵан, Анкьыса акәу, инхошәа сыҟоуп, Ҷҷоурыхәхә аӡыиасгьы ааигәоуп, ахьӡгьы умбои ишыҟоу – Ҷҷоу-ры-хәхә ҳәа. Жәытә-нажәтә аахыс ари Ҳа-Ԥснажәа, Аԥсны иатәын рҳәон уа инхақәоз; жәытә-нажәтә ҳәоуп дара ишырҳәоз жәытә-натә азы.
Ажәытәтәи нажә – ажәытә мшын ҳәа умбои закәу ҭоурыху иалаҵәахны иамоу! Лоумыиаагьы нхон, имаҷҩын, аха. рыжәла аҵәаҟәазааӡаҩ, аӷбаҵәааӡаҩцәа ҳәа ицәажәоит, ԥсуа-дыӷоуп.
– ужәла аарҳәны ахы иқәзыргыларц иаваӷыруа, нас, итәитәырц, давоумҵароуп, дануцәавала ихы уқәсроуп!.. Анҭ арахь иаашьҭыз ахышәшәахқәеи ауарҿеи-аԥшьқәеи агыр-қырҭ папцәа ианраамҭаз ирхәанчаны маӡааргама иҭаргалаз, нас ҳара шьоукы уи ҳашьцыланы усала зҳәара ҳалагаз ҳаԥсуа жәлақәа крыҟоуп, иаҳҳәап,
уажә еиқәыԥхьаӡа уҿааухар: Гармал – Гармелиа ҳәа мела, мелиа – дара ртәала бгахәыҷуп. Жәытә ԥсуала ари Гармалажәа акәын, ашьха ҵәцара, аҳацаҟьа, ашьхаҭыӡ ашьапаны иҵхәраа иаауа ӡыхь ларҭоуп, ҵыџьзаргь ҟалоит, анҵәамҭа жәы ма жәа аҵәахуеит. Ажәытәан аԥсуаа-ашәуа амал ҳәа изышьҭаз ӡын, уи нас иҵегь аҵакқәа шьҭнахит, аха. убас, Џьуӷьал – Џьуӷьелиа ҳәа идырхәанчеит. Џьу, аџьу – ҽуп, ӷьал – лаӷьоуп, лбаарҭоуп, мардоуп; ари ажәла Аҽымарда ҳәа ицәажәоит, Аҽымардаа иара убас Ҟәырдӷьал – Курӷьелиа ҳәа Курдӷьели – алархь роуртә, ашкәакәа ркыртә ус изыԥсахыз, жьоуп. Ас зыжәла дырхәанчаз уахьтә излеиҳәоз ала, уаҟагьы раԥхьа Ҟурдӷьелиа ҳәа акәын апап шәҟәы ишанҵаз, нас, уи азхом рҳәозар акәхап, Курдӷьелиахеит. уажә ижәбама, ашьха ҳанцоз, ҳаиҳәҭҟәыҟә ҳлабашьақәа ҳаҵдан ҳрықәтәаны, аӷьал, ахылаӷьара ахьамаз, иахьыҟаз убас ҳаштәаз ҳҭалан, ҳҽаҭан ҳаҿыҳәазо ҳахьылбаақәоз. Ԥырдӷьалгьы убас иахьыҟоу амами. Абриоуп Ҟәҟәырдӷьал (абазала) Ҟәҟәырҭӷьал (аԥсуала) изыхьӡугьы. Ҽа ҵакыкгьы амоуп, абри иазааигәоу, аха аригь азхоит.
– уажә уара зыӡбахә умоу, ал ҳәа инҵәауа, ажәытә аԥсуа, аԥсуа-шәуа жәлақәа, иуҳәозар: мариал, Тарял, Хәырхәмал, Бзаркал, Бырцкал, Какал, Пал, Гьгьархьхьал, Кькьырхьхьал, Дарсал, марял, Ҳасал, Ҷал, Ӷәырзал Ӷәырззоул уҳәа реиԥш иҟоу рахьтә анҭ узҿыз апапцәа идырхәанчазгьы заҟароузеи, изеиԥш жәытә ԥсуа-абаза жәлақәоузеи.
– ус ама, аха урҭ мыӡрашәа сыҟоуп, Анцәа ибеит рынҵәамҭақәа еицаркзаргь – ргәаҭақәа ыҟоуп макьана, еиҭашьақәгылоит, еиҭахынҳәуеит. уажә ҳара ҳжәытә жәла Ԥсард – аԥсара ҳәа ицәажәоит, абаза-ԥсуала. Ԥсард – Ԥсарҭ аҩбагь ак роуп, ԥсароуп. Ԥсарды – уигьы иароуп, аха аԥсара адәы ҳәа ус иарцәажәаргь алшоит; абазала – ады, аԥсуала – адәы; ая – убригь иароуп, аиара ажәытә гыларҭа ҳәа усгьы ацнаҵар алшоит. Изхысҳәаауа, ҳажәла атәырқәа ԥшьба аман, уажәыгь иамами, аха зегь ак роуп:
Ԥсард ма Ԥсарды, Ԥсардыиы нас Ԥсардыи ҳәа иаркьаҿыз – убра ииз ҳәа Ԥсардыя – убра ажәытә гыларҭа, нхарҭа, аяра ҳәа изышьҭаз ахьамазтәи ҳәа. Ари ԥсуа-абазоуп, ҽаџьара иурԥшырцгьы уагьзавалом.
– Аԥсаса рырҟәдыга, жәытәла иуҳәозар, рсага, рарыдга аԥсард иахылымҿиааӡеи?!
– уи даҽа тәрык акәзар ҟалап, убригь жәытә аԥсуабазами, иҳәон сабду.
– Ашьҭахь еиӷьыз амыркатылқәа аныҟала иара шьҭарҵеит, иаргьы мыркатыл жәламзи.
– Аиоу, макьана ишьҭазымҵацгьы ыҟақәоуп, – иҳәан, иажәа даалгеит Ԥсардыи, Тышә ауп ҳәа сыҟоуп ихьӡ, ҷлоутәи.
– Аҳашбақәа ҳажәла иаҳәо закәтәу аилкаара мариоуп: аҳаш аҟнытә ауп, ахаҳә шкәакәа, – нарылеиҵеит Ҳаш Кәакәана ԥақәашьтәигьы. Нас! – Воуба иаҳәозеи? Шәабантәааи? – иҳәан, Воу мысҭаф днаиазҵааит.
– Сыхьӡ иаҳәогьы уасҳәап уҭахызар, – иҳәан, иагьааирччеит алафҳәаҩ мысҭаф. – Сыхьӡ афы зҭоу аӡысҭа ҳәа ицәажәоит. Воу аҟны в жә иазааигәан, иеиԥшума уҳәо, абаза, ашәуа цәажәашьала ирҳәон. Воу, воӷә – жәоу, жәоӷә ауп – аӡ ду ҳәа ицәажәоит, аӡдуаа ҳауп. Ажәытәан Кас ҳәа изышьҭаз Кавказ Ахәада маҷ аԥсуаа-ашәуаа, аԥсуаабаза-адыӷаа ианаҳтәыз убра ҳаргьы ҳанхон, иҵегь наҟ ҳанынхозгьы ыҟан ҳәа усгьы рҳәон аиҳабацәа.
– Волга акәзар?!. В-оулга, Жәоулга, Воӷәлга ҳәа? Аӡ ду анҵәамҭа, алгамҭа, аҳәаа ҳәа? Жәытәла лга (ԥсуа-абазала, ԥсуа-шәуала) – алгамҭа, аҳәаа ҳәа ицәажәоит, ӷә у акәушәа узырбозгьы ыҟан... Ажәытә Аԥсны убраанӡа ианынаӡозгьы ыҟан рҳәон...
Иудыруазеи ӷә у иазааигәан, акәушәа унарбартә изҳәоз анықәнага, ианықәҵ, иаргьы быжьнаршәазар?! – ааибырҳәеит иӡырҩуаз ҩыџьа ҵарауаа ҿарацәак, рыбжьгьы ныҵакшәа.
– Иахьа уатаԥ, Отаԥгьы рҳәоит, ақыҭа ахьӡгьы жәытә ԥсуа-шәуала Ӷәатар-ԥ Ӷәота-ԥ ауп, агәгәылшьапқәа рҳаԥы ҳәа абас жәытәла ицәажәоит, ҳәата-ԥ усгьы зҳәоз ыҟан, уигьы уиоуп, уа урҭ збахьоугьы ҳаҟоуп... уатаԥи ҭхьынеи рҳәааҿы ус зыхьӡу акәара хәыҷгьы ыҟоуп... – ҳәа иаахиркәшан: – Кәалашь, жәҩахырла ҳцозар, шьҭа гәаран уа иутәуп, – иҳәан, иватәаз Џьынџьал Кәалашь днеизыԥшит Воу мысҭаф уатаԥтәи. Кәалашь, Ашәы Ҳабыџь иеиԥш, жәабжьҳәаҩ дуун.
– Аџьынџь, абиџьынџь ҳәа аԥсуаа жәытәнатә аахыс иаҳҳәо, ҳазҿу закәу усгьы ижәдыруеит, Џьынџьал жәытә ԥсуа-абаза жәлоуп, иаҳәогь уиоуп, – иҳәан, Кәалашь ижәла шыҟалаз аҭоурых аҳәара дналагоны, аҽыҩқәа аурышьҭын, изҿыз рҭоурыхҳәарақәа иаарҟәаҵит, абри ажәабжьгьы абра инсырҵәар акәхеит.
