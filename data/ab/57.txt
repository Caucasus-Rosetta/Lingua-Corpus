Аԥҳәынҭшәҟәҭыжьырҭа
Аҟәа 2015

Сергеи Кәыҵниа
ИҨЫМҬАҚӘА РЕИЗГА
Х-томкны

Аԥҳәынҭшәҟәҭыжьырҭа
Аҟәа 2015

Сергеи Кәыҵниа
ИҨЫМҬАҚӘА РЕИЗГА
Ахԥатәи атом
Ароман

Аԥҳәынҭшәҟәҭыжьырҭа
Аҟәа 2015

ББК 84(5Абх) 6-44
Кә 94

Сергеи Кәыҵниа. Иҩымҭақәа 3-томкны.
3-тәи атом. Ароман.
Аԥҳәынҭшәҟәҭыжьырҭа. Аҟәа, 2015. – 432 д.

© Сергеи Кәыҵниа, 2015
© Аԥҳәынҭшәҟәҭыжьырҭа, 2015

Набжьоу тәи ахҭысқәа
Ароман

Аԥхь а ж әа
Шаҟа хьаас усымоузеи, Набжьоу... сахьцалакгьы,
сахьыҟазаалакгьы!.. Бзанҵыкгьы усхашҭраны сыҟаӡам
сыԥсы ҭанаҵы!.. Сыԥсыргьы сара исзымҳәаз, сара исзымҩыз
узызҳәара, иузызыҩра ҵеи мшыкгьы дышԥаҟамлари!..
Изакәытә хлымӡаахузеи иухараӡамкәа, ушазыԥшӡамыз,
угәуҽанӡамкәа уназҭадыргылаз, уназҭадырԥшыз, инаухҭыргаз
амымеиқәара зҿаршәны инауԥгылаз амцқьақәа!.. Иахьагьы
сыхлахаҵ ыргьежьуа, сырҳәаҵәыҳәаҵәуа, сыргәаҭеиуа
самоуп, ҭахак сымҭауа, убарҭ сназлаԥшыз ахҭыс гәыҿкаагақәа,
схыстәымшәа сшьара сықәызҟьаз, сыԥсҭазаара аԥыхьа
ишыҟаз еиԥш исзышьақәмыргыло, сгәы ҭаԥҽны наунагӡа
еилазхәаз, сеилазгаз...
Абри аҩыза зуԥеиԥшхарыз, абри аҩыза зулахьынҵахарыз
ҳәа уажәы-уажәы сгәы нҿырҳәыцәаауа сыбла уныхгылоит...
аха анкьа ушызбахьаз еиԥш, анкьа сышуеигәырӷьаз
еиԥш уабаҟаху, уанбазбахуеи уажәшьҭа!.. Шьоукы-шьоукы ҳаблақәак реиԥш, қыҭақәак реиԥш, акагь узывамсӡакәа,
усзеиқәхазҭгьы исыбаргәыз, уаҳа исҭаххараны иҟаз адунеи
аҿы!.. Суламгәырӷьоз, суламҽхәоз акагь зхымԥрааз, акагь
иаламԥшыз шьоукы-шьоукы реиԥш сузгәдуны, сузыраҳаҭны...
Уи, сцәа сынҭарӡыӡаауа, гәҭынчымрак сызнарҵысуеит
сыруалуашо еснагь... ҵыхәаԥҵәарак амаӡамкәа... Агәҭыхақәа
зегьы иреицәоу агәҭыха... иузхамыршҭуа, иузмырӷьо... азиас

7

аԥаҩ шыҵнашәаауа еиԥш уахгьы-ҽынгьы уҵызшәаауа,
ушьақәзмыргыло, ушьақәызҟьауа...
Уара иухҭылҵыз уҷкәынцәа, рхы мшаҭа, хьаҳәхьачарак
ҟамҵаӡакәа ахымца, иаҿагыланы иаадырԥшыз агәымшәара,
агәеилыххара наунагӡа набжьоуаа ҳҭоурых аҿы иаанымхарц
залшома!.. Егьа еихәлаҳара-уадаҩра, егьа мыҟәмабара
ҟаларгьы аҭоурых-фырхаҵара зхылҿиааз рҭоурых аанхоит
аԥсҭазаараҿы иузымхәаҽӡо, иузымҵәахзо... Аӡәи-аӡәи
инеихырҳәаалалап, инеимырдалап биԥарала, аӷа хәымга
иҿагыланы, хацәнымырха ишырыхьчаз, ашьа шазкарҭәаз,
ишеиқәдырхаз рыԥсы злаз, рыԥсы зхьыхәхәоз, рдац-ԥашә
зларсыз ршьам дгьыл, рабиџьынџь...
...Аибашьра мышьҭацәгьа иухҭнагаз, узықәнаршәаз, маҷк
иадамхаргьы, абри сышәҟәаҿы исзаарԥшыр, аӡбахә сызҳәар,
исзанҵар – саргьы набжьоуаа срылахәны, иааира дук згаз
иеиԥш схы сыԥхьаӡартә сҟалон, сыгәгьы шьҭнахуан, сыгәгьы
еиҵнахуан, баӷьа-баӷьа, абриаҟара гәаҟ-ҵәаҟра зхызгаз
сыдгьыл гәакьа сықәгылан сныҟәалартә еиԥш. Уи еиҳау
насыԥкгьы сҭахымызт, сагьашьҭаломызт бзанҵыкгьы!..

Ала га мҭа
...Иҭацәыз, иааузымдырыртә еиԥш иҟалахьаз, аха
абжьааԥны иԥсы зыҿҳәараз, иреиӷьишьоз, зегь реиҳа
игәыблра зцыз, уажәы еихәлакәаҳа, анкьатәи аҭеиҭыԥшгәкыра ахыгга, ашәеиқәара ахатәан иԥылҳаҭха, излаҳаз
изалымҵуа Мзауҭ иҳабла Набжьоу.
Знык аҩны снеины, ҳашҭа-ҳгәараҭа сынҭаԥшындаз,
иаҭагылазаашьоу збандаз ҳәа имаз агәалаҟара ҭахак
инаҭомызт, еидара хьанҭак иаҵоу иеиԥш деиҵаӷәӷәа амҩа
дахьаныз... Шаҟа хәыцра ԥылҳаҭ, шаҟа гәырҩа хьанҭа,
ашьхыц реиԥш ихапапаны, уажәы-уажәы деихәлархо ихы
иҭагьыжьуааз!.. Зны-зынлагьы, аҳауа ааизымхарашәа,
игәаҵа акы ныҵачуан, дааихәланагәартә, аха иара уи
иҽынампыҵжәаны, баӷьа-баӷьа инеихго иаԥхьаҟа иҿынеихон,
игәыӷрақәа ҿызмырцәаауа ихоз амч дашьҭагыланы... Идгьыл
ахы иақәиҭны дшықәгылазгьы, изықәшәаз амчымхара
ирнаҭаз ахьаақәа макьаназагьы хҽышьа изаҭомызт
деихәлагәа дахьакыз...
Аа, Мзауҭ дхәыҷы аахыс дзышьцылахьаз агәара-бжьара!..
Дыҩуа дахьыбжьаз, дахьыхәмаруаз, игәы ахьыраҳаҭыз!..
Иназааргазеи,
иназыҟарҵазеи
зкәакәылах
адунеи
инықәрыҭәҳәаша аџьныш-ԥсымцқьақәа!..
Амҩаду инаркны ииашахәҵәараза уназыбжьаԥшуаз
агәарабжьара, уажәы, иузымдырӡоз ҭыԥк аҿы уаанагазшәа,
уанахәаԥшлакь,
иааузымбатәбарахон,
иалахьынҵахаз
аҟаҵәыҳәа угәы иналакшон уеиларԥсы-еилырбзаауа...

9

Амашьына ӷәарӷәарқәеи атанк цәымҟырқәеи иҭыржаахьаз
аҭҳәаақәа
узырҭысуамызт.
Џьара-џьара,
икәамхьаркәамхьарӡа еилаҩаны, амшцәгьа ашьҭахь ирҭахаз аӡытҟәа
хәыҷқәа рҭатәан иҭамбацкәа, еилахәашьны...
...Мап... анкьа ишибахьаз иабаҟахыз ари аҳабла
агәарабжьара уажәы?! Зегь зыцклаԥшуаз, зегь зыхӡы­ӡаауаз,
еснагь ицқьакәакәараӡа изныԥшылоз, уажәы иааузымбатә­
бараханы, иаауцәтәымыӷхазшәа ублаҿы иузаагомызт!..
Еиларкәаҳаит, еиладырҩынтит гәыблра змаӡамкәа ибжьа­
нагалаз амыцқьақәа!..
Ҳаҭыр ақәырҵарц аума ртанкқәа рхарззала, инеишьҭаҳауа
арахь изыбжьалаз?! Ишԥанарызныҟәеи, ишԥанарзыҟарҵеи,
уҳәарауазеи, акагьы зхаразамыз ауаҩы иҽеиҿкааны,
шеишықәсала иџьабаа зыдҵаны, дацклаԥшны иҟаиҵахьаз
аԥшӡарақәа, шәаԥыџьаԥла иҭалаҳаны имаз анхарҭа ҭыԥқәа!..
Ишԥарӷәытәи, ишԥарӷәаԥсеи, ишԥаԥхасҭартәи наунагӡа
уаҳа изышьақәымгыларц, изымӷьацарц, ари зџьынџьу уаҳа
гәыблрак рзаҵаӡамкәа инахыӡаартә еиԥш!.. Ари адгьыл
насыԥдагьы абас лахьынҵас изаиурыз, изаӷрымӡаауа
изшәихьадаз, анаџьалбеит, уҳәарын!..
...Ана-ара аандақәа еилаҟәыбаса иахьеилажьу, узыр­
хьымсуа ибабаӡа ажыц рхылиаахьан. Анхаҩы гәыӷырҭас
имаз, дныҟәызгоз, дахьықәаарыхуаз аҳәысҭа еиужьрақәагьы
ауаҩытәыҩса
инапы
хаџьаџьақәа
ирызрыцҳахан,
узырҭамԥшуа абаџьар рхылиааны иҟалахьан. Амҩа ахықәқәа
рҿы еиҭаҳақәаз аҵла ԥшӡақәа, аӡынразы иауз асымҟәыл
иахҟьаны иахьынеилаҳаз, инарызхьаԥшуаз ҳәа аӡәгьы
дҟамлаӡакәа, ус еилажьын. Угәы еиқәызҳәалашаз ҳәа араҟа
макьаназы акагьы убарҭамызт...
Абри аҩыза лахьынҵас изроурыз набжьоуаа?! Закәытә
рыцҳароузеи, закәытә гәнаҳароузеи иназҭахәашаз уҳәап!
Бышьҭрала еиқәырханы инеихаҳа-инеиҵаҳауа иааргоз,
рџьабаақәа здырӡылахьаз рынхарҭа-ргәараҭақәа, уажәы
узырҿамԥшуа, ицәыҩҩажә-цәыҩҩажәӡа, рхыбрақәа еила­
ҟәы­баса, рышәқәа, рԥенџьырқәа ҿыжәжәаны, ахҭыԥқәа
рынпыҟҟала иахьгылаз угәы нҿырҳәыцәаауа улаӷырӡқәа

10

нхадрыҟәҟәалон, егьа уҽуҟажаргьы. Анкьа, аҽы захымԥо,
еиқәхаԥс улаԥш назыдхалоз, аԥшәма иашҭа-игәараҭа зегь
зырԥшӡоз агәашәқәагьы изхарԥаз абаҟәқәа ирҿырыжәжәан,
еиурыжьит иахьабалакь, ақьаԥҭажәқәа реиԥш, ашәышә
ықәыҩуа, иууаӡа. Рахәы ыҟам, шәахәы ыҟам, икеикеиуа
ҭацәыроуп уахьынаԥшлакгьы... Абри азыҳәан акәызма
икәыкәы-цыкәуа набжьоуаа абри адгьыл изықәхандеиуаз,
уахгьы-ҽынгьы иацәымаашьакәа рџьабаа задырҵоз!.. Аха
Анцәа ианишоз, егьырҭ зегьы рылымкаа убас лахьынҵас
ирзишазар акәхап, ахҵәареи ахыԥсаареи рԥеиԥшны, уи егьа
ҟаларгьы хырԥашьак узамҭазо...
Аҳабла ахы инаркны аҵыхәанӡа иууаӡа, шьҭыбжьык
умаҳаӡо, ҭынчроуп иахьабалакь. Ари аҩыза аҭынчра
гәыҭшьаага шамахамзар иамбацызт, иахамтәацызт Набжьоу!..
Дарбаныз зхахьы иаазгахьаз абри аҳабла абри аҩыза
аҭагылазаашьа азыҟалап ҳәа!..
Иҟамыз,
аӡыцәқәырԥара
еиԥш,
иузаанымкылаӡо
ианеи­лашуаз, ианыцәқәырԥоз араҟа аԥсҭазаара!.. Зегьызегьы аџьџьаҳәа ианеилаз, ргәы раҳаҭны ианынҵуаз,
ианыхандеиуаз!.. Иабацеи, иабаныҵабгеи абарҭқәа зегьы?..
Аибашьра мышьҭацәгьа инахәлабгама, наҟ инцәыҵахәаҽны,
уаҳа арахь изымхынҳәӡо?! Ари еиҳау иарбан рыцҳароу
адунеи аҿы иҟалараны иҟоу?!
Мзауҭ абри аҩыза аҭынчра акәын абра данҭашәазгьы
деихәлазгәоз, деихәлазырҵәиуаз, деихәлазыргьыжьуаз.
Уахи-ҽни ргәы ҭызшьаауаз ахысбыжьқәа еиҳа-еиҳа
дҵыршәаауан, ихлахаҵ дыргьыжьуан, адгьыл гарыгаҽа
дықәнагалазшәа, иҽизеиқәымкӡо. Зыԥсҭазаара ҿыцәаауаз
аҽа дунеик дықәнагалазшәа, дызҵаԥшуаз ажәҩангьы хаарак
изаҵбаауамызт, иԥсы еиланархәон...
Иаԥеиԥшхо здырхуада уажәшьҭарнахыс Набжьоу
рыцҳа?! Уажә ишыҟоу ианаанха, шәықәсык, ҩышықәса
рыҩныҵҟала инеихәлаҳа, адгьыл инахәлабга ицаргьы
алшоит инарымпыҵышшаны... Уаҳа иамышьҭыкәа, зда
царҭа амам ахықәаҿ инеизар акәхап!.. Злахьынҵа еижьаз
дгьыл шәиԥхьыӡны, уаҳа набыцрак, шьақәгыларак амоуа,

11

ибнараханы, абгасса нылаҳәҳәо иаанхар?! Иабаҟало усҟан
Мзауҭ шьапы-еимаада дахьыхәмаруаз, дахьыҩуаз, дахьыԥоз,
иԥсы зыҿҳәараз акәакьҭа хазынахә? Даанхома нас Мзауҭ
аныда ирааӡаз иеиԥш дзаҵәны, дзызҿгәҳәаауа ҳәа акгьы
имаӡамкәа, дрыцҳахәха?!
“Мап... мап!.. Уи ҟалашьа амаӡам!.. Зыԥсадгьыл зцәыӡыз,
инасыԥгьы ицәыӡуеит!.. Дарбанызаалакгьы ихәҭоуп, егьа
мыҟәмабара дрықәшәаргьы, икәакьҭаҭыԥ аиқәырхара...” –
ибжьы игәаҵаҿы инҭахәаҽуа, иҽааирӷәӷәеит Мзауҭ. Ахьаақәа
иреицәаз ахьаа дааихәланагәеит, аха, рацәак иҽаламгалакәа,
даахьаҳәчаҳәын, иҽынаҟәиҭхеит.
"Ари еиҳау џьанаҭ ҭыԥ ҳамаӡам ҳара набжьоуаа!..Аибашьра
ҳаиԥнарҟьеит акәымзар, араҟа шаҟа иҳазҭынчраз аҟара
аҽаџьара ҳара дунеихаангьы иҳазҭынчраханы изыҟалаӡом...”
– игәы дынҭацәажәан, ишьаҿақәа неихҳәа-неихҳәо иаԥхьаҟа
иҿынеихеит Мзауҭ, иаарласны ргәарабжьара дныбжьысны,
зегь рашҭақәа днарҭаԥшны, иҟоу-иану гәаҭаны, ишьҭахьҟа
днахынҳәырц.
Аԥсҭазаара ауаҩы дыԥнашәоит зегь рыла, егьа иҽырӷәӷәаиҽырҟасаны ишьапы дықәгылазаргьы. Мзауҭ дызнысыз
анаҩсангьы иҵагь аԥышәарақәа иаԥхьаҟа изыԥшын, уажәы
рацәак ихшыҩ уи ишазимышьҭуазгьы.
– Макьаназы аӡәгьы дахымлацзар акәхап... иахьагаз,
иахькыднаҟьаз здырхуада?! – иҳәеит Мзауҭ иҽааиҭакны,
иҷкәын иахь дынхьаԥшын. – Уахылозаргьы уахыларатәгьы
иҟахума, зегь цәырҵәаны, зегь цәырҳәны ианыргахьоу!..
– агәынамӡара неиҿирԥшит гәаӷкрыла дыҭәны. Илахь
ҟьа­ҟьара, ибла ӷрақәа неиҵеицалеит инеимарџьыхәны.
Ирымаз-ирыхӡыз
иаҭагылазаашьаз
цқьа
еилырганы
ишизымдыруазгьы, дзықәгәыӷшаз акагьы шыҟамлоз агәра
игахьан. Уи идыруан аибашьра иаратәы шынанагӡоз, иаратәы
шымҩаԥнагоз, гәшаҭара шыҟанамҵоз...
Мзауҭ уажәы, иҷкәын Баҭал, иара иеиԥш, ар рымаҭәа
ишәҵаны, деилыхха, деиқәыҟаца дишьҭаланы дахьааиуаз,
ихьаақәа зегьы хызҽышаз гәыӷәӷәарак инаҭон. Уигьы
ибла иабоз уажәы-уажәы деишькланарҳәуан, дашәаҳауан
дзеиҭамҵуа, даршанхон дзаԥырымҵуа...

12

Мзауҭ дааҭгыланы уи днеизыԥшит. Уажәшьҭа сара саӡәым,
уажәшьҭа сара аӡәы ишьҭахь сгылартә сыҟам ҳәа шаҟантә
маӡала игәы нцәыҵахәыҭхәыҭхьааз... Еснагь илаԥш зхыз,
илаԥш иҵимыжьуаз, шықәсык аҩныҵҟала маха-шьахалагьы,
хдырралагьы акырӡа дҭаҳаҭыӷьаны иҽеиҭеикхьан. Ихәыҷра
дынҭысны иқәыԥшра аҟнынӡа дҩаӡаанӡа дызлаҳаз,
дызлаԥшыз акырӡа ихшыҩ еиланарҩынтит, акырӡа
дыԥнашәеит, деиланахәеит, деилнахит.
– Иубаргәузеи, Мзауҭ, уара... уҷкәын аӷьараҳәа
днаувагылеит!.. Дагьеибашьит, деибга-деизҩыда дагьалҵит!
Уи еиҳау иарбану насыԥс иҟоу дзыхшаз рзыҳәан?! – рҳәон
гәыблыла Мзауҭ иҷкәыни иареи еицны инарыхәаԥшуаз. Баҭал
дгыгрыцәӡа изҳан, хаҵа наӡак иеиԥш акәын ихы шымҩаԥигоз.
Иаб ихаҭаԥсаҭа, ихы-иҿы маҷк иааизыхәхәаны, ижәҩахырқәа
ҟьаҟьаӡа, ҿыц аинылара иаҿыз иԥаҵа ԥшқарахқәа иҿаҳәҳәы,
уахьынеиҿаԥшуаз уааиеигәырӷьарын.
– Ари иоуп сара сзықәгәыӷуа... ари илоуп сыԥсы
злаҭоу... акыргьы сицәшәон, аха Анцәа даҳхылаԥшит,
Анцәа дҳацхрааит... уажәшьҭа акагьы ҳмыхьыргьы ҟалап!..нраҭеикуан Мзауҭгьы, изцәнымхашаз аибашьра хлымӡаах
еибганы иахьалҵыз насыԥ-шарас иԥхьаӡаны.
... – Ахәыҷқәа ҳара ҳаиҳагьы иеибашьит, ҳара ҳаиҳагьы
агәеилыххара аадырԥшит... аӷа ицәшәаны ихьамҵит!.. Урҭ
иҟарҵаҵәҟьаз, иаадырԥшыз агәымшәара – дунеихаангьы
уаҩы изеиҭаҳәом,ихахьгьы изаагом!..–Мзауҭ ибла иныхгылон,
иҷкәын имацара иакәымкәа, набжьоуаа рыҷкәынцәа зегьы –
урҭ рхымҩаԥгашьа, реибашьышьа, рыҳаҵҳаҵара... Изааӡаз,
изқәиааз рыдгьыл гәакьа ашәарҭа ианҭагыла рхы шақәырҵоз,
ишамеигӡоз лабҿаба уаҩы ибаратәы иахьыҟалаз гәыӷрак
инаҭон аӷа хәымга ус аламала инапаҿы ишизаамгоз, аха знызынлагьы дагьацәшәон аибашьра иахьакәым иарблаҟьар
ҳәагьы.
Мзауҭ, уажәшьҭа абриаҟара мыҟәмабара зхызгаз адгьыл
баӷьа-баӷьа инеихгауа дшықәныҟәозгьы, ихаҿы изаагомызт
ирынҟьаз, ирынԥаз, ирыхҭыргаз агәаҟрақәа абас ирылҵып
ҳәа. Арҩашьыга зырҭаз иеиԥш, дызхәызтәыз аилашра

13

алҵра макьаназгьы ицәуадаҩын. Уажәы-уажәы иаацәырҟьацәырасуа ихы инҭагьыжьуан амца-қьоуқьад зықәҵәиаашоз
адгьыл агәынқьбжьы... Насгьы абас иҟалап ҳәа дарбаныз
иақәгәыӷуаз!.. Доуҳак шрыцхраауаз, анцәа дшырхылаԥшуаз
агәра игартә акы даршаҟьшаҟьон дахьыҟазаалакгьы.
Аҷкәынцәа ргәы азирхаҵон раԥхьаҟа ишырзыԥшыз, уаҩы
иааџьеишьаратәы иҟалашаз, дара зышьҭаз, иззықәԥоз
мшылашарак.
"Ҳаргьы ҳахдырҵәеит, аха даргьы ықәнагеит уи амч,
ишақәымгәыӷуаз...” – игәы инҭиҳәааит Мзауҭ уажәы уи
дахьазхәыцуаз. Адоуҳа амч зегь реиҳа ишыӷәӷәаз, зегь реиҳа
шалшоз агәра изыргашаз акы дазхьанарԥшуан маӡа-аргама
ианакәызаалакгьы.
Баҭал днаԥшы-ааԥшуа дахьнеиуаз, усҟан ишәаҟьаны,
зыҩнқәа акагьы нарзалымгакәа иахыӡаақәаз ргәылацәа
уажәраанӡагьы иахьахымлацыз аминуҭказы гәҭынчымрак
наизнарҵысит, аԥыр-ԥырҳәа инеицралан... Иԥсы зыҿҳәараз
иҳабла абас ихаӷӷала, ицәыббыл-цәеиқәараӡа ишыҟазгьы,
анкьатәи
игәыблра
шцәыҵанахәаҽуазгьы,
наунагӡа
инеилажьны дацәхьаҵыртә еиԥш, агәаанагара амалахазгьы
ихахьы иааимгацызт...
– Уажәшьҭагьы иахымлари, саб, арҭ ҳгәылацәа?..
Ҳара абриаҟара ҳзыргәаҟыз, абри аҩыза ҳҭазыргылаз,
аӡыцәқәырԥара иаманы ишцаз еиԥш, уаҳагьы арахь
ҿааҳәыра рмоуроуп!.. – иҳәеит Баҭал, иаб днаихьӡан.
Баҭал иҭахын аибашьра иахнацаз ргәылацәа, иахьыҟоу,
иахьагаз, ирыԥсҭазаашьахаз шизымдыруазгьы, ҩаԥхьа
рынхарҭа ҭыԥқәа ирзыхынҳәырц, уи иацыз ахьанҭарақәа
шырацәазгьы, рхәышҭаарамцақәа неихәларкырц...
– Иахымлакәа... ишԥахымлои!.. Рыдгьылқәа рахь
ихнымҳәуеи... рабиџьынџь ус иаанрыжьуама ирыцҳахәха!..
Уи еиҳау иарбаны ироураны иҟоу?..– Мзауҭ Баҭал дызиазҵааз
аҭак наииҭеит, дааҭгыланы, дназырхәыцуа.
Мзауҭ абиџьынџь ҳәа дзышьҭаз – даҽакы иузадымҳәало,
иузадымкыло аҵак дуӡӡа аман. Абиԥарала имырӡӡакәа,
инеихаҳауа иааргоз рынхарҭа ҭыԥқәа, рӡиасқәа, рыбнарақәа,

14

рырахәааӡарҭақәа, рышьхақәа – дунеихаангьы даҽакы
иаҭниԥсахларцгьы
игәы
иаанамгацызт.
Иԥсадгьыли
иуаажәлари иреиҳау акагьы шыҟамыз акырынтә дархәыцхьан,
агәрагьы игахьан.
– Ихынҳәындаз!.. – уаҳа аҽакы акәымкәа, убри дназхьааит
Баҭал. Иҭацәыз аҳаблақәа рылаԥшра шицәымӷыз, игәы
шыҿнакаауаз, ишизхымгоз иҿаԥшылара иуанаҳәон, уи
уалацәажәо уанынеиҿаԥшлакь. Даналсуазгьы илахь еимар­
џьы­хәны акәын илаԥш ишныҵигоз. Аԥыхьа, кьыс рыма­ӡам­
кәа, еинҭәыланы, еишәхнашьшьы ишыҟаз еиԥш, иахьагьы
убас днарылаԥшыр шаҟа иҭахыз, аха уи аҩыза уажәшьҭа
ҟалашьа амамызт, уи аҩыза аԥеиԥшхартә изыҟамлеит
рҳабла рыцҳахә. Иахылазаргьы аиҭашьақәыргылара даараӡа
ишырцәыхьанҭахоз, ишырцәуадаҩхоз иналаԥшуаз агәра
имгарц залшомызт. Ахәра ианылаз акыр шықәса, акыр џьабаа
аҭаххон уи арӷьаразы...
– Ихынҳәуеит урҭ!.. Аа, иумбари ихнымҳәуазар!.. Уи
агәра згоит сара!.. – Мзауҭ игәаанагара узаԥыҩломызт.
Ианакәызаалакгьы дызхьыԥшыз, егьа мыҟәмабара дҭанар­
гыларгьы, дацәхьаҵуамызт, гәыӷрак шаҵибаауаз уаргьы
агәра уиргон.
Аха Мзауҭ, уажә еиԥш, ас игәыҿкаагаха, ас игәыҭшьаагаха
ргәарабжьара
дыбжьамлацызт. Ара
данаабжьалалоз
ианакәызаалакгьы гәеизҳарак, гәырӷьарак неиҿықәлон
деилырбзаауа. Дхәыҷума, ддуума иааиԥылалакь гәыразрак,
гәаартырак, гәеиҵыхрак нырнибаалон иҟәандаӡа. Иаргьы
уи даашьҭнакәыцәаауан, даамҵанарсуан, жәҩан ахь
дынханагаларызшәа... Уажәы убарҭқәа зегьы нцәыҵабазшәа,
изқәымгәыӷӡоз акы инахәлабгазшәа, икаууа иҭацәыран, уаҳа
ԥсҭазаарак ари аҳаблаҿы иаарласны аҽзеихәланамкрызшәа.
Егьа иҽиҟажаргьы, егьа ицәыҵаихәаҽыргьы, уи иара игәы
ҿнакаауан ихьааха, иԥсеибаркыгаха, иԥсеибарфгаха.
Мзауҭи Баҭали агәарабжьара ибжьаланы иахьнеиуаз
ргәалаҟара уажәы-уажәы аҽеиҭанакуан. Аԥырқьҳәа амцабз
нарыхнаҟьон ргәы ҭызшьаауа иназхәаԥшуаз. Ихыблааҿыблааны игылаз ргәыла Гәадал иҩны ианазааигәаха, наҟ
уаҳа ирзеихымгакәа иааҭгылеит.

15

Ирҳәо рҿамшәо, акыраамҭа иҭгыланы ус иахәаԥшуан
Гәадал иԥсҭазаара зегьы зыдирзылахьаз иҩны-игәараҭа,
анапымцқьақәа иҳәашгәашыртәын иахьгылаз. Иабаҟоу
анкьатәи ахаҿра,иабаҟоу анкьатәи аԥсҭазаара иаҟәнубаалоз?!
– Шәыԥсы ахьынӡаҭоу анцәа шәимырӷьацааит абри
абас иазныҟәаз!.. Наунагӡа еиҭашәымҳәааит, аџьнышқәа...
ауаҩытәыҩса иџьабаа абас изӷәарԥсо!..– Мзауҭ игәеилашыра
еиҳа-еиҳа аҽышьҭнахуан, деибанаркуан.
Мзауҭ мчыла илаԥш наҟәигеит Гәадал инхарҭа,
изаҵәхазшәа, ицәыҩҩажәӡа, ихыбжа-ҿыбжаны иахьгылаз.
Шықәсыла
дыззыхандеиуаз,
иеиҿибаауаз
мышкала
еилаҟәыбаса инахысит, уаҩы имыхәазо, рыцҳашьарак
адунеи аҿы иҟаӡамшәа. Оумашәа иубаша, ишԥеиҿартәу,
уҳәарауазеи, иара аԥсҭазаарагьы!.. Зны уннархоит, зны
ухнарҵәоит ушазыԥшӡам, акагьы ухараӡамкәа... Шаҟа
рыцҳара, шаҟа залымдара илахьынҵоузеи ауаҩы насыԥда
зегь иара ианиԥышьклаҳәуа, ианеиԥышькласуа, наунагӡа
ишиҭаху еиԥш ахақәиҭра имаӡамкәа, ишиҭаху адгьыл
дзықәымӷьацартә еиԥш…
Баҭалгьы иибаз игәы неицранарсит, цәымӷхарак наижәлан,
дааруалуашеит дзеиҭамҵуа дахьгылаз.
"Урҭ рыцҳашьарак зықәнамгаӡоз уаазарын... иаҳзыруз
еицәоу дара шақәшәазгьы... Ӡынзаск иҭаҟәаҟәазар акәын
ирықәнагоз...” – игәы инҭиҳәааит Баҭал иҽеихарԥсны,
иҽеихарӷәӷәаны, ихаԥыцқәа аҿҿа нарыҵго агәашә данадҵуаз.
Иҿаԥшылара, амш еилахәла еиԥш, аҽааиҭанакын, лашара
шәахәацк нықәумбаауа иааҟалеит. Ахәыҷқәагьы шыхәыҷқәаз
еихажәаазшәа, аибашьра ргәы ҭарҷаҷан еиҵанацалахьан,
еиҵанарыӷәӷәахьан, иааузымдырыртә еиԥш, рычҳарагьы
аминуҭказы ианхыжжуазгьы ыҟан изеиқәымтәаӡо...
Амҩа нымҩахыҵ, арымарахьтәи аганахьала, рацәак
ихарамкәа, улаԥш нақәшәон Рашьыҭ инхарҭа, инҵырҭа. Уи
аџьабаа ду зыдбаланы, сашьцәа срыламӡыкәа срыланхандаз
ҳәа иҟаиҵахьаз инхара хазынахә ихыблаа-ҿыблааны,
еиӷрыжәжәа игылан, ақьаԥҭажә иқәхаз еиԥш, ицәыггараза,
еихәлаҳаны.

16

– Арантәи ҳанықәҵуаз ас иҟаӡамызт... аҵыхәтәаны акәхап
ианырблыз... иқәҵны ианцоз... ҩнык еибганы иаанрыжьуазма,
иццышәрымтәуази?! – Мзауҭ гәоу-гәоу даацәажәеит,
ибжьы аармаҷны. Агәашә абаҟоу, аанда абаҟоу – зегьы
ықәжәаны, еизыҳәҳәаны иқәыргахьан. Иџьоушьаша, закәытә
ламысыз ирымаз абарҭ зхылҵыз, абарҭ зааӡаз, абриаҟара
гәаӷкрыла агыгшәыгра аадырԥшыртә еиԥш?! Рыцҳашьарак
нарнмырԥшӡакәа, иаарымԥыхьашәоз зегьы дырхәашон,
идырбгон, наунагӡа аԥсуа зегь реиҳа иԥсы зыҿҳәараз идгьыл
гәакьа уаҳа ишьапы наизықәмыргылартә далыхәдахарц,
иара уи еиҳау гәыӷырҭа уаҳа ишима-мызгьы... Нас дара
ишырҭахыз инықәшәышәуа, инықә-ҳәазауа, инықәцәқәасуа
инықәлозар акәхарын, дарбану иҳамазкуа ари адгьыл, уи
аҩыза ара иҟамлароуп, аԥсуаа жәытәнатә аахысгьы араҟа
инхаӡомызт, урҭ аабыкьоуп арахь ианықәнагалаз, ашьхарахь,
аҟәаԥаҿаԥарахь акәын иахьынхоз, ажәытәӡангьы ари
адгьыл ҳара иаҳтәын ҳәа ишыҟарҵалац еиԥш, мци-ҵабырги
неиқәырҽаҽо адунеи инахдырҵәарын...
Аха урҭ зегьы анцәа ибеит, анцәа иаҳаит, дагьаҳзылԥхеит...
зхьышьаргәыҵа ҳакәыхшаша!.. Аԥсуа иҳақ дунеихаангьы
аӡәгьы изымгацызт... Уи мчык ацуп ианакәызаалакгьы
иузаҟәымҭхаӡо, иузацрымҟьаӡо, ашьанҵа еиԥш еиларҵәаны,
еилакәырҳәны... Уи амчрақәа зегьы иреиҳауп, иагьыхьанҭоуп
инаузышьҭымхуа...
Уи
иамҵаныҳәалатәуп
еснагь,
иамҵахырхәалатәуп зыԥшра ҟамҵакәа, ԥсеиқәырхагак еиԥш
иԥхьаӡаны...
"Абригьы – аҵыхәтәаны абраҟа сынхап, абраҟа сыԥсы
ааиҭаскып маҷк аҟара... ауаҩы ақалақь данарааԥсалакь,
илоу анилнахлакь, ианилзаалакь, ақыҭа дабароуп, ақыҭа
даҵәахыроуп ҳәа имаз агәыӷрақәа зымчра зхы иархәаны
иҳажәлаз иҳәашгашыртәын, инхара узаҿамԥшуа, ублаҿы
иузаамго илеихәларгәеит, илеихәларкәаҳаит, уаҳа ӷьацашьак
азыҟамҵартә еиԥш иааихәларцәаны... Ауаҩ гәыраз, ауаҩ
гәаҳаҳал, аҵыхәтәаны игәыблра зегьы абри адгьыл инадҵаны
дшыхандеиуаз, аа дахькылыргаз, аа дзықәдыршәаз!..” –
Мзауҭ Рашьыҭ инхара дахьаҿаԥшуаз игәы дарҭынчуамызт.

17

Игәеибакра еиҳа-еиҳа ишьҭыҵуан, аха иара иҽыҟажаны,
уиаҟара иҽеиҭомызт.
Рашьыҭ инхарҭа анаҩсан акәын Мзауҭраагьы ахьынхоз.
Агәарабжьара аҟынтәи ишуҭахыз иубарҭан, рацәак
еицәыхарамкәа, ашәырҵлақәа ирыгәҭылакны еидгылаз
аҩынқәа. Акы – иларҟәны, амаҵурҭа еиԥш иҟаҵаны ирыман
– крахьырфоз, крахьыржәуаз, иахьынеидтәалоз, егьи
– маҷк иҩаҳаракны игылан – асасцәа ахьрыдыркылоз,
иахьреигәырӷьоз, иахьышьҭарҵоз. Зегь рыла икәаԥӡа,
еилырфаҷа еилырганы ирыман. Мзауҭ иан Хьыкәыр
асасдкыларазы илуҭахуаз, уахашаанӡа дмыцәаӡакәа
дырхагыланы, дкәаҩӡа рымаҵ шылуаз иаалыршон...
Мзауҭ
дышнеиуаз,
иаша
даназааигәаха,
уахь
днымҩахыҵит,
дызқәымшәацыз
даҽа
гәыҭҟьарак
дақәшәарызшәа, ишьаҿақәа ашьшьа-шьшьыҳәа инеихго.
Еснагь – дахьцалакгьы, дахьыҟазаалакгьы, ибла ихымҵуаз,
ианааигәалашәалакь аԥырқьҳәа игәы нҿырҳәацәаауа
еицразырсуаз абар рыҩнаҭа-ргәараҭа!.. Агәашә данаԥырҵуаз
ишаиркыз еиԥш иаркымызт уажәы... Изхарԥаз абаҟәқәа
рзыҵымхыкәа, икьынаа-кьынааӡа иахьгылоу, изакәытә
рыцҳароузеи абарҭ зыниаз ҳәа улаԥш нарыдхаларын...
Иан лылаӷырӡқәа лҿыҳәҳәы, лгәы лзеиқәымҳәало, лқьышә
хиаҵәаақәа ҵысҵысуа ибла дныхгылеит. Рцамҭаз агәашә
дизадхуамызт. Игәы еиқәҳәаланы, ихаԥыцқәа еихарыӷәӷәа
днаԥырҵит усҟан иҩны-игәараҭа, иԥсы шеиланархәоз, иԥсы
шыҿнакаауаз. Дунеихаангьы абри аҩыза дақәшәап ҳәа згәы
иаанагахьадаз!.. Аԥсреи-абзареи рҳәааҿы дан-хықәнаргыла,
зегь реиҳа ихьааигоз – акагьы измырҽеиӡакәа, акагьы
илымшазакәа дахьалзаауаз, дахьаԥырҵуаз акәын. Аԥсуа
хаҵа ишиқәнаго еиԥш, илшоз нагӡаны дымҩасуазҭгьы, усҟан
иԥсра ԥсрас ишьаӡомызт, џьанаҭ мҩа шылихыз агәра игартә
дҟалон...
Мзауҭ ԥыҭк дахьынаскьаз, наҟ уаҳа дамышьҭызшәа,
дааҭгылеит дхьыхәаӡа, адунеи ҭацәыраҿы иқәнагалаз иеиԥш
изымбатәбараханы, дзеиҭамҵуа. Иабаҟоу анкьа иамаз,
иаҟәнубаалоз аԥшӡарақәа, ахазынарақәа!.. Уажәы ақьаԥҭажә

18

иқәгылоу аҩныжә еиԥш, алахь узҭамԥшуа, еиӷраҳаҳа аҳәира
илагылан, зыԥсҭазаара рхәаҽыз еиԥш лахьеиҵыхрак
анумбаалаӡо...
Мап... Мзауҭраа араҟа инхарц, инҵырц, иӷьацарц зҭахыз
ракәмызт ас гәаӷшақә ирызныҟәаз, ас иҳәашгәа-шызтәыз!..
Абиџьынџь ҳәа дзышьҭаз, дзыхзыӡаауаз, сыԥсы ҭанаҵы
хьысҳарак азыҟамландаз ҳәа еснагь гәыҵхарҭас имаз
рнапымцқьақәа ахьмырсыкәа изеиҩсуазма?! Гәаӷкрыла
акәын ишрызнеиуаз аԥсуа иԥсы зыҿҳәараз, ԥсҭазаарашьагәыҭс имаз рынхарҭа ҭыԥқәа, уаҳа наунагӡа дзахымларц,
ишьапы дзықәымгыларц, дзымӷьацарц... Егьырҭ зегьы урҟәаҵ,
иабаҟоу игәашә хазынахә, иашҭа уҭалаанӡа уназдыԥшылоз,
игәараҭа зегьы зырԥшӡоз, изырманшәалоз!.. Иабаҟоу
иашҭа, игәараҭа иакәыршаз,џьабаа хьанҭала иҟаиҵахьаз
иаанда еихаԥса, иаанда еихакәырша?! Знык абри ҟаҵаны
исоугәышьар, нас сҭынчгәышьан, сыҷкәынгьы уаҳа хьаасгьы
иоуамызт ҳәа дзыз-хәыцуаз, дзынхьаауаз, уажәы ашьҭамҭак
умбазо, иқәӷәыхааны иргахьан... абри ауми аџьашьахәы,
уаандаҵәҟьагьы рыԥсы қымқымуа изаҩымсуазар!.. Абри
аҩызагьы ацуп ҳәа дыҟамызт Мзауҭ аибашьра, аха акакала
днагәыланарԥшуан гәымхарас иҟоу зегьы инеишьҭарххы,
иааизымчҳартә еиԥш дааиланархәо...
Зегь реиҳа хьаас имаз, ирыцҳаишьоз – ихәыҷра,
иқәыԥшра зегь зыдҳәалаз рыҩны-лаша еиӷрыжәжәа,
ашәқәа аҿамкәа, аԥенџьырқәа аҿамкәа дахьахәаԥшуаз
игәы
нҭыԥсаа-нҭыԥсаауан
еиқәыхьшәашәа,
аха
иҽеихарыӷәӷәа, иҽеихарԥсы, дзымпыҵазхалоз агәеилашра,
агәеибафара иҽаиҭомызт, иҽалеигаломызт. Иахьакәым
дкыднаҟьартә еиԥш иааизцәырҟьоз иҽацәыԥхьаикуан
иҳаны. Ус дышьхныԥсыланы, акыраамҭагьы дзеиҭамҵуа,
дызшьаҳаз доунамышьҭуа иаԥхьаҟа дыԥшуан, абзиарақәа,
аԥшӡарақәа зцыз дунеик ицәызны, аҽа дунеи рыцҳак ахь
дынкылнагазшәа...
Закәытә џьабааз инықәибахьаз Мзауҭ абраҟа, закәытә
ԥыхӡашаз иназкаиҭәахьаз, аҵыхәтәантәи иԥсҭазаара
агәҭынчра ацны абраҟа инаихигарц, абраҟа иҽамеидарц,

19

аха
аҩысҭаа-ччархә,
аԥаҵагәымжьаҵәгьы
дыблаҟьо
данушьклаҳәуагьы ҟалалозаап, уара узнымхартә еиԥш,
узымҿиартә еиԥш иахьузгәакьоу аҭыԥ аҿгьы!..Азныказы Мзауҭ,
зегь неихәлаҳа, инеиқәыбга ицазшәа, гәкаҳарак аҟаԥыҳәа
инеицрасын днеихәланагәеит, дацәхьаҵыр-дзацәхьамҵуа,
ихәлымшәы ҵнакаауа... Мап... уззыԥшымгьы уазыԥшлароуп,
узқәымгәыӷуагьы уақәгәыӷлароуп, убас еиҿартәуп, убас
еибаркуп зеилкаара уадаҩӡоу, ари ҳазну адунеи ҳәашгаш,
адунеи шлаӷәаӷә, иахьеиԥытто, иахьеихәлабго узмырдырӡо...
Наунагӡа агәҭынчра шамахамзар абзиарахь ушазкылымго
еиԥш, уагьзеиқәнамырхозаап, уагьзышьақәнамыргылозаап!..
Мзауҭ игәы неиҵас-неиҵасит ҩаԥхьа. Абжьааԥны
еиԥшымкәа, уажәы акы иамгәыҵрыӷәӷәа иҿнарҳәацәаауан.
Ҭыҵшьа змамыз тымеитышак дааҭыҵызшәа, дшанханы,
аԥсымцқьақәа иҳәашгәашыртәыз инхара дазыԥшуан. Иабаҟоу
анкьатәи абри аҩнаҭа иацыз агәырӷьара, алахҿыхра?!
Иабаҟоу дунеихаангьы
иҿымцәаауаз, шьаҭамырӡгас,
ԥсеиқәырхагас изхәаԥшуаз рхәышҭаарамца ԥхаҟәаҟәара?!
Дызусҭада абарҭ зегьы еихәлагәаны иҿзырцәаарц згәы
иҭазкыз?.. Хәыҷи-дуи аџьџьаҳәа иахьеилаз, жәҩангәы
ҵырцәажәаауа агәырӷьаччабжь ахьҭыҩуаз, ашьха зыхь
еиԥш, насыԥшарак ахьеилаҽҽоз, уажәы еиқәыхьшәашәа,
еиқәыԥсы, ухаҿы иузаамго ҭагылазаашьак азыҟалан,
нацәхыԥк иадамхаргьы ԥсҭазаара хәыҷыкгьы аныԥшуамызт...
Абри еиҳау иарбан насыԥдароу адунеи аҿы иҟалараны
иҟоу?.. Иарбан хлымзаахроу ауаҩы дызқәымшәац, хымдыргәымбылҩцәақәак ирыхҟьаны, дара ираҭәоу рҿызкәыкәаауа,
иҳәалаханы адунеи иқәзырхо, иқәызмырӷьацо?!
Мзауҭ, агәашә иамариашаны, арымарахьтәи аганахьала,
амжәаҵла ду ахьгылоу инацәхыкны, еснагь ахәыҷқәа
хәмарырҭас иахьрымаз, иахьыҩуаз, иахьыԥоз, ампыл
иахьасуаз, уажәы еиҩыжааны анышә еиқәыԥсан, аԥхьаҟа
бетон шьаҟақәак ықәжьын, ахыхьчарҭа, ахырӷәӷәарҭа еиԥш
еиқәҵаны.
Мзауҭ уахь инеихигеит ашьшьыҳәа, џьара акы наи­
ҵатҟәацыр ҳәа дацәшәо.Аха араҟа, дара ахьтәаз, ус ишәарҭаны

20

иҟамызт. Иахьабалакь ахьышәҭҳәа илаԥш нахигеит. Баҭалгьы
ари гәаиҭан, ишҟа иҿааихеит.
– Ари убома, Баҭал, арҭ ара иҟарҵаз!.. Аашьышь еиԥш
анышә ҵыржаан, абра иҭагәыгәын... Абрантәи, амҩоаду ала
аԥсуаа анааиуа инҳарҵәап ҳәа ргәы иҭазар акә-харын... Аа,
дара агазақәа... аԥсуаа шшапаза, иаша амҩаду ианыршәланы
ишымааиуаз шԥарзымдыри!.. Уи аҟара ҳгазақәандаз...
ишырҭахыз анышәгьы ҳарымҭози!.. Умбои, раԥхьаҟа зегь
ықәдрыцқьаан, амҩаду аҟынӡа иаша унаԥшыртә иҟарҵеит...
– Мзауҭ иҽааларҟәшәа аҭабиа дынҭаԥшит. Уаҟа иҭажьмыз
ҳәа иҟаз: агәабанқәа, ахызақәа, ахчқәа... аҳәынҵәа
илакәаҳаны, еиқәыцәашь-еиқәыҳәынҵәаха, уахаргьы арахь
ҭыгашьа амамкәа, уаҩы имыхәаӡо иҟарҵахьан. Арыжәтәгьы
рхы иадмырхәо иҟамызт, аҵәцақәа, аԥатликақәа, асаанқәа
еилаҟәыбаса зымҩа еилажьын...
– Рықәӡаара шааихьаз абриалагьы уаҩы игәаиҭартә иҟан...
Рхы шымҩаԥыргақәози иҟарҵақәози уанрызхәыцлакь, ухы
аҭыԥ иқәырҟьап... Мап, урҭ анцәа дырхарахахьан, акәымзар
ари аҩыза уаҩы ибахьоума?.. Закәытә гаӡара дуузеи
иаадырԥшыз!.. Аԥсуа иџьынџь дахцаны, ҳара иаанаҳкылоит
ҳәа изҿқәаз зегьы рхы иҭаԥан, дара аманы ицеит рҿы
ахьымааҳәра!.. – Мзауҭ ибла изаҟәыҭхомызт дызхәаԥшуаз.
Згәыла изыҳәан анышә зжуа иара дышҭаԥсуаз амалахазгьы
рхахьы ирзаамгеит дара ақәыхәлақәа!..
Баҭал
деиқәышьшьы,
ииҳәара
иҿамшәо,
акы
деихәлагәаны дакын дамышьҭуа. Ари аҩыза аҭагылазаашьа
дҭашәап ҳәа бзанҵыкгьы ихаҿы иааимгацызт. Аха уажәы
зегьы аартны ибла ианаба, акы деиларшуа, ибла ӷрақәа
ацәаакыра нарыҵнаржжит. Изхымгашаз ахьаа изцәырҵны
деиланаршуан, еиҳа-еиҳа амчхара инацҵо, деихәлагәо...
Мзауҭи Баҭали игылан ус ԥыҭраамҭак еиқәхәыцраха,
ҿымҭӡакәа, аха ашьҭахь ашьшьыҳәа инхьаҵын, имага-маго
рашҭа инҭалеит, дара иртәымыз, изышьцыламыз гәараҭак
инықәнагалазшәа.
"Ишәыхьи, уара, ишәгәыҵалеи, шәеилагама, ари
шәгәараҭами?!
Шәымшәан,
шәара
шәызхыбаауаз,

21

шәара
шәыззықәԥоз
шәыдгьыл
еиқәхеит.
Анцәа
иҟынтә шәазыхынҳәит... Шәгәы кашәмыжьын, абааԥсы,
шәыҽшәырӷәӷәа!..” – маӡа-маӡа бжьык ыҵыҩны ираҳауазшәа,
рлымҳа иҭаҩуаз рыдгьыл гәакьа иахыҩуазшәа, гәырӷәӷәагак,
гәкамыжьгак акы ирыҵанаҳәозшәа раҳауан. Ҩыџьа
асолдаҭцәа – аби аԥеи инарыхәаԥшлакгьы дарбаныз згәы
иаанамгарыз, арҭ аибашьра, аамҭа хьанҭа иахәламбгакәа,
рыԥсы рыманы ишалҵыз. Иузымдыруа унарыхҭыгәлазҭгьы,
азныказы иааузымбатәбарахон,абарҭ зусҭцәада,изышьҭоузеи,
иабантәиаанагеи аибашьра қьоуқьад ахьахысыз адгьыл
аҿы ҳәа гәаанагарак наузцәырҵуан, избанзар убриаҟара
рҽеиҭаркхьан, рҽырыԥсаххьан. Рԥаҵақәа еилысны, алымт
иаганы ишыҟазгьы, рлакҭақәа уанырҭаԥшлакь, узқәымгәыӷшаз
агәыӷра ҵаула, агәыӷра нагӡа уназхьадырԥшуан. Икараха
иҟаз рыблақәа акызаҵәык акәын иуарҳәоз: "Шәымшәан,
ҳара дунеихаангьы аӷа иҿаԥхьа ҳхы лаҳарҟәуам... Уи аҩыза
набжьоуаа иаҳҟазшьам!..”
Ҳаи, шаҟа иҭынчроузеи, шаҟа еихәлагәоузеи иаары­
кәыршаны иҟоу аԥсабара!.. Шаҟа гәнаҳара, шаҟа рыцҳара,
шаҟа қәыԥсычҳара анубаалозеи!.. Адгьыл еиҵаӷәӷәа,
еидара хьанҭак нақәҳаны, наунагӡа изаҵымҵрашәа,
еиқәыкәаҳа, еиқәыхьанҭа ишьҭоуп, изҵанагалаз хьаа гәарҭак
наҿықәубаауа.
Мзауҭраа рыҩнқәа иқәықәма-шәықәмаха, арыцҳара
ирыхҭнагаз рҿықәыҳәҳәы, еиқәышьшьы игылоуп, ԥсҭазаарак
рнымԥшзо, еихәлаԥсны..
Акәасқьа ҳәа ирыԥхьаӡоз рыҩны рацәак иҳаракымызт,
иҩаҿалан хыхь иҩхалеит, аха ирбараны иҟаз!..
Шеишықәсыла џьабаала еизыргахьаз акагьы ҩнагылаӡамкәа,
иҩнрыцқьааны, еимҵәаны иргахьан. Ифырхацәахазшәа,
ирымпыҵархалаз иҩнагыланы аҭыӡқәа иахьреихсуаз
икылыжәжәа-кылыжәжәаны, ахҭыԥ иарганы иҟарҵахьан.
Иара дахьыҩлоз, дахьыҩнатәалоз, иқәыԥшрамҭаз иҭиххьаз
ипатреҭ хәыҷы агәырӷьара аҿықәыҳәҳәы иахькыдкнаҳалаз,
иҟәыбаса иқәырҵахьан, уаҩ дзаҿамԥшуа. Аҭзаҿы инароуны,
рацәала иҩны абас анын: "Шәара шәгәыӷӷақәа зегьы башоуп,
дунеихаангьы изынагӡахом... ианаамҭаз иҵаҳхәаҽит ҳара!..”

22

Мзауҭ игәы нҭыԥсаа-нҭыԥсааит иныҵархьшәашәауа.
Иԥсыԥ алагаҩагара ицәуадаҩны, акы деихәланагәазшәа
ибеит. Илаӷырӡқәа нхаҟәҟәалеит, аха иҽааиқәиҳәалеит.
Ҩныҵҟала иныруаз иҷкәын иҿаԥхьа инирԥшыр иҭахымызт.
Иҷкәынгьы, иара иеиԥш, акы дшаруалуашоз, акы
дшаргәаҭеиуаз инубаалон.
– Умшәан, Баҭал... ас мацара ҳашԥанықәӡаари!.. Ҳшьапгьы
ҳақәгылап... ҳаҩынқәагьы ҳнарыцхраап... Урҭ ҳарзуам ҳара...
уи аҩыза ҳахәҭам... адамра хыла иаҳмырсроуп ҳазхылҵыз!..
– Мзауҭ Баҭал днеиҿаԥшын, игәы ааирӷәӷәеит, игәы
ааиҳәынҷеит. Рыҩнқәа ахьеиқәхаз маҷк игәы ааиқәнаҳәалеит.
– Аԥсҭазаараҿы уаҩ дызқәымшәо егьыҟаӡам, аха
убарҭ зегьы дыриааиуазароуп... Иаԥхьаҟа дыԥшлароуп
еснагь, игәы камыжькәа... Ишьҭахьҟа иҟалаз ҟалеит, уаҳа
иузырхынҳәӡом... Уи иҽеимҭароуп, иҽаимыргароуп –
убриоуп ахаҵара!.. Ҳара ҳзықәшәо ҳәа уажәшьҭарнахыс
акагь ҟамлароуп... Абриаҟара зычҳаз, абриаҟара зхызгаз
уаҳа аӡәгьы диԥырхагамхароуп... бӷеиҵыхырҭакгьы имоукәа
дзыҟалаӡом, идгылогьы рацәаҩхоит, аиакәым мҩаԥызго
иҿагылартә еиԥш... Еиқәхеит ҳара ҳаԥсадгьыл, ҳабиџьынџь...
Уи еиҳау ҳара акагьы ҳамаӡам!.. Ԥсадгьыл змам – уи
дзаҵәуп... иԥсы ахьынӡаҭоу атәым дгьыл дықәхандеилароуп,
егьа дацәтәымуаҩызаргьы, иԥсеиқәырхара азыҳәан... Уи
игәы ҭынчны дунеихаангьы дзыҟалом... – Мзауҭ иблақәа,
ҩаԥхьа агәкаҳара нарыҵарзны, аԥсҭазаара-шәахәацк
нарыҵахәмарит, абри ииҳәоз, дызлацәажәоз, агәра
узыргашаз. Аибашьра ашьҭахьгьы, ахьанҭарақәа шыҟалозгьы,
агәра игон аԥсҭазаара џыџӡа џьарак ишымаанҿасуаз, ҩаԥхьа
аҽшеихәланакуаз, аҽшеиҿнакаауаз, аҽшеиҵнахуаз...
– Аԥсра рықәшәандаз, инарзааргаӡеи ҳаҩын рыцҳа­
қәа!.. Ишԥарӷәытәи, ишԥарӷәыҵәи, аҟанҷқәа реиԥш
инарыӷраланы!.. – Баҭалгьы иибоз игәы ҿнакаауан, изеиқә­
ҳәаломызт. Уажәы-уажәы ицәа дынҭанарзызон, игәы
зырхәашьуаз агәалашәарақәа ибла ианаахгылалакь.
– Арҭ араҟа хыҵакырҭас ирымазаарын... Ҳаш­
ԥеимырҵәеи, ҳашԥадрыцқьеи, ҳагәнаҳа зықәшәаша!.. Аха

23

ҳаиқәхагәышьеит! Анцәа ҳаибеит, Анцәа ҳихьчеит! – иҳәеит
Мзауҭ, иҷкәын днаизхьаԥшны.
Аха Баҭал рацәак агәеиҵыхра, агәҭынчра иныԥшуамызт.
Игәы ҭызгашаз
иблаҿы
иахьымааиуаз, дшәаҳаны,
ишиҭаху илахь изеиҵымхуа инеихаԥаз, абызкаҭаҳа еиԥш,
иҽиларҳәыԥны доунашьҭуамызт.
Мзауҭи Баҭали аҭыӡқәа инаркыдыԥшыло, ахҭыԥқәа ҭыҿҿаҭыҿҿа иахьырныз инарызхьаԥшуа, ашьшьа-шьшьыҳәа
егьырҭ ауадақәагьы ааимырдеит. Иахьабалакь инеибеиԥшны
ашьапышьҭа иадыргахьан, изакәызаалакгьы акы ҩнар­
шәымызт, ишрылшоз идрыцқьахьан иныҩнырбзааны.
Мзауҭи Баҭали ауадақәа анеимырда, рацәак рҽыҩ­
намырхакәа, ҵаҟа иналбааит. Аҩынқәа инарывҵаԥшит,
инарывагьыжьит иҟоу рбарц, ирҭагылазаашьоу гәарҭарц. Аха
уахьгьы уавалартә иҟамызт, убриаҟара агәамсам авҵажьын,
иааџьоушьарын, иҟоузеи араҟа, иабантәиаанагеи абрысҟак
ҳәа.
Ашҭа ҳәа ирымаз, еснагь иан дзыхӡыӡааны илрыцқьоз,
икеикеиуа, уааилаҳаратәы уназқәыԥшуаз, уажәы, амашьы­
нақәа ахьҭадыргьыжьуаз аҭҳәаақәа анпыҟҟала, унарҭаҳауан.
Амандаринарҭа зегьы аҳәира ахыҵәаны, еилаҟәаҟәа
еилажьын, ажыц рхылиааны...
– Уахь умцан, Баҭал... уахь умцан!.. Акы ыҵазаргьы ҟалоит!..
– Мзауҭ Баҭал ибжьы наиқәиргеит, уи амандаринарҭахь
иҿанынеихоз аамҭазы. Хәымгарас иҟоу зегьы ахьымҩаԥыргоз
аҟнытә иҷкәын еснагь агәаҽанызаара имазарц иҭахын.
– Ианаԥырҵуаз иҵарҵаз иалудыраауазеи... угәуҽаныз,
амарџьа, акы уахаԥжәап! – иҳәан, иҷкәын уахь дмышьҭыкәа
дааникылеит, избанзар ажәыларақәа раан набжьоуаа
рыҷкәынцәа аӡәымкәа, ҩыџьамкәа ахырӷәӷәарҭақәа рҿы
аминақәа ирхаԥжәахьан, ршьапқәа ҿӷәыцәаа иамнаххьан.
Уи даараӡа игәы инархьхьан Мзауҭ. Уажәы-уажәы иблақәа
инарыхгылон аҷкәынцәа ҿаа-ҿаауа, ршьапқәа кәалкәало,
абнара илганы иеиқәдырхақәахьазгьы. – Арҭ ахьтәаз рхы
еиқәдырхарц иаарыкәыршаны аминақәа ыҵамҵакәа
иаанрыжьуазма!.. Уи зегьы иреицәаны иаҳзыҟалараны

24

ҳаҟоуп, дара ахьтәаз, иаанкыланы иахьрымаз игәамҭакәа
ҳанықәла... Рхырҿсахьақәа ӷьамӷьамуа, изакәыҵәҟьақәаз
абыржәоуп ианаадырԥшыз!.. – Мзауҭ игәы нарзыҵкапит
рцәымыӷхара наиҵыжжуа дахьгылаз.
Аибашьра мышьҭацәгьа акагьы зхараӡам дахькылнамго
иҟоузеи! Ма ишьапы имнахуеит, ма дыбжанатәуеит, наунагӡа
ихы дзамыхәо, дыбжамҽамны... мамзаргьы дҭанархоит,
изырҭа-иԥсырҭа узымԥшааӡо...
Мзауҭи Баҭали акыраамҭагьы изеиҭамҵуа, ишьхын­
ԥсыланы, ахҭыԥ зынпыҟҟала раԥхьа игылаз рыҩн хәыҷқәа
ирыхәаԥшуан ирыцҳашьаны, рылаԥш рзаҟәымҭхо... ­­­­­­–
"Мап... сыԥсадгьыл... уара иуеиӷьысшьо аӡәгьы дсымаӡам
сара!.. Сара уара усыхьчароуп... сара уара уеиқәсырхароуп!..”
– игәы инҭиҳәааит Мзауҭ данынхьаҵуаз. Ихьухьууа иԥсы
зыҿҳәараз, иԥсы ҿызкаауаз, зыда дхәарҭамыз, зыда
ԥсҭазаара имбоз, абриаҟара шахҭыргахьазгьы, абриаҟара
шазааргахьазгьы, дырҩегьых гәыӷырҭак инаҭон ус
иныҵахәаша ишмызыз, идгьыл гәакьа иалаҳаз идац-ԥашә
ус аламала уаҩы ишизалымхуаз, ишизыҵымхуаз, ҩаԥхьа
ишытәӷәырԥсоз, ишыӷьацоз, ишеиқәхоз. "Сара саамышьҭахь
сыҷкәын уихьчароуп!.. Уи зегьы иаҳуалԥшьоуп!.. Уажәы
ииааиуа-еиҵеиуа
ҳәа
аиҿаххрақәа,
аиҿагыларақәа
анымҩаԥысуа аамҭазы, зыԥсы қымқымуа иҳашьклаԥшуа
иҳашьҭоу иахьамзар уаҵәы иабџьар харшаланы днаҳ­
зыҵҟьозар акәхап ҳаитәитәырц, ҳнаиҵаирхәашарц... Аха
ҳара еснагь хәыҷгьы-дугьы агәаҽанызаара ҳамазароуп
ҳаԥсадгьыл ахьчаразы!..” – иԥсыԥ игәаҵанӡа иганы даа­
қәыԥсычҳаит Мзауҭ. Ҵыхәаԥҵәара змамыз игәҭыхақәа,
аӡхыҽ­ҽара еиԥш, еижәыланы игәыдыҽҽалон дахьгылаз,
аха иара ус аламала ишьапы дырзықәҟьомызт, иҽырӷәӷәаны
дгылан...
Угәы ҵызшьаауа аҭынчра ахатәоуп иахьабалакь
ишьшьылаҳа-ишьшьылаҳаӡа. Иҭацәуп уахьынаԥшлакгьы,
шьҭыбжьык уаҳаӡом... Амш ҟәызгаӡа, еидара хьанҭак
иаҵагылоушәа,
аҽарҵысуам...
Аԥсабара
цәӷәыххааицәӷәырԥсаны алахҿыхра ацәыӡхьан... Агәырҩацәгьа
иахаԥаз изалҵуамызт...

Агәа ла шәа ра
Мзауҭ, егьаџьара дцаргьы, егьаџьара дыҟазаргьы, егьа
мыҟәмабара-еихәлаҳара ихигаргьы, неихыркәа имамкәа
дгәаҟханы абри адунеи дықәхаргьы, ихашҭраны дыҟаӡам
уи аҽынтәи амышмыхәла иаарызцәырҟьаз изҭанаргылаз,
изҭанарԥшыз... Еснагь агәаҽанызаара шимазгьы, абри
аҩыза аҭагылазаашьа рзыҟалап ҳәа дақәгәыӷуамызт. Зегь
еилзыргашаз, зегь рҭыԥ иқәызҵашаз аамҭак шԥаҟамлари
ҳәа дшазыԥшыз, уи аамҭагьы еихәлаткәачны, уаҳа еилгарак
амаӡамкәа, еиҳа-еиҳа аҽҵыршәааны аҽеихәланагәон,
абыржәымзар-абыржәы ишынеимаҩра, ишынатҟәацра.
Ауаҩы игәыӷрақәа шьақәызҟьашаз, еихәлазырбгашаз,
еихәлазырцәашаз акакала инеишьҭагыло рҿанаарха ауп
Мзауҭгьы, дыккаӡа даалҵызшәа, дынҭанарԥшыз, еиқәылашьца, зҭыҵра мариамыз, атымеитыша хлымӡаах иаҩызаз
ҭалаҳара-ҵамҵамрак.
Уи зегьы заанаҵы ишәартә еиԥш, изартә еиԥш азхәыцха
иамраӡакәа, аԥшатлакә наиҵасызшәа, даашьҭкәыцәааны
аӡыблара дналанаргылеит, анахьгьы дзымцо, арахьгьы
дзымцо. Егьаџьара егьа еиҿаҳара, егьа еиҿагылараеиҿаххра ҟалахьазаргьы, ас бџьаршьҭыхла ирызныҟәап
ҳәа игәы иаанагомызт, уаанӡа быжь-цәак зхарԥаны, шәареи
ҳареи шьҭрала ҳаизааигәоуп, ҳаишьцәоуп ҳәа баӷьа-баӷьа
ирылагылаз, ирымҵақьақьоз, аха рыгәҭакы ииашаҵәҟьаны
аҵыхәтәан
ирзымҵәахыкәа
иаазырԥшыз,
агәылара
иаԥсамхаз, изызныҟәымгаз ақырҭқәа... Нас абарҭ реиԥш
иҟоу урықәгәыӷла уара... маӡа-ргама уҵызжаауа, маӡа-ргама
иуцҳауа, ухзырҵәо!..
Шьыжьаахыс Мзауҭ игәалаҟара акы ихәаҽны иаман, аха
изыхҭниҟьара шырацәазгьы, абри-абри ауп ҳәа акы алкааны
ихаҿы изаагомызт. Амшгьы иахьа, ҽаамҭанык еиԥшымкәа,
еихәлаҳаны, иҟәызгаӡа иааԥшуан, бзиарак ишазыԥшымыз
мҩашьо...
Убри аамҭазы, Мзауҭ дшазыԥшӡамыз, ихәыцрақәа
неимырбӷьыжәааны
иныԥханарсит
зԥынҵа
ҵәызӡа,
амымеиқәара зхарԥаны агаҿантәи ашыҩ-шыҩҳәа аҳауа

26

еимгәыцҟьаауа, игьежьы-хынҳәуа иаахылаз аверталиот
хәымга. Уи еилыӷрааӡа, ахы шьҭацаланы акәын абнара
иахууааны
Набжьоу
ишаацәырҟьоз. Акырынтә
уи
амыҟәмабарақәа иҭанаргылахьан ари ақыҭа аибашьра
иалагеижьҭеи.
Ҭынчрак,
бӷеиҵыхырҭак
рнаҭомызт
ақыҭауаа, инархыкәласуа, инарӡывасуа. Ақыҭа агәаҿы
игылаз ахыбрақәа иреиӷьыз руакы, апартизанҵәа абраҟа
рҽыҵәахны ихәыҵатәоуп ҳәа гәҩарас иҟаҵаны, иҟәыбаса
иқәнаҵахьан, насгьы уажәы-уажәы иҩхыланы ақыҭа абнара,
азхықә, амҩаду уҳәа еимнадон. Зегьы еицырдырхьан ҽеирак
шамырҿиауаз, илаԥшықәҵангьы ирыман. Уи ирызцәырнагоз
агәаӷкра акырынтә еиланаршхьан, акырынтә рыԥсы
рҿанаҵахьан, еиланархәахьан, аха ирылшоз ахьмаҷыз
иахҟьаны, ус рҽеиқәҳәаланы иааиуан инашьҭашәиуа.
Набжьоуаа рыҷкәынцәагьы шаҟантә рҽазыршәахьаз
џьара иманшәаланы иеихсыртә еиԥш ҭагылазаашьак
рзыҟаҵозар ҳәа, аха егьарундазгьы ирзыманшәалахомызт
ишырҭахыз.
Мзауҭ агәашәнҭыҵ, амҿырҟәараҿы амҿыԥҟара даҿын.
Иара даныҟамыз Баҭал аҷкәынцәа ицырхырааны мыҿ
гәарҭак ааиган, еизакны уаҟа игылаз амжәаҵла ашьапаҿы
ишьҭаиҵахьан. Азынразы мҿыда иаанымхарц азы заанаҵы
рҽеиқәдыршәахьан. Мзауҭ иангьы, ақалақь ахь ианцоз,
шаҟа лызхашаз ххны, ирмазеины илзаанрыжьуан, иаанӡа
дамыргәамҵырц азы.
Мзауҭ, ԥыҭк инахараны, ашыжә-шыжәҳәа зыбжьы иаҳауаз
аверталиот ашҟа дынхьанарԥшит, дызҿыз иҽааҟәыҭханы.
Уи ахы шхаз иаша арахь иаауан уажәы. Гәҭынчымрак
ааизнарҵысит аҟыԥыҳәа. Бзиарак ишазҳәамыз иаразнак
иҵәа иалашәеит. Аверталиот ас ианхылоз ҵәгьарак ҟамҵакәа
ишхымҵуаз ихшыҩ назцеит. Иаразнак ала дааиҭашәеит...
Аибашьра анцо зегьы урзыԥшлароуп,зегьы ублархызароуп,
мамзар уналахәашабга уцаргьы ҟалоит, иҟауҵаз акагьы
ыҟаӡамкәа.
– Ди-ди, о ди!.. – Мзауҭ ашырҳәа иеиха аашьҭикәыцәаан,
иан лахь ибжьы наиргеит иҽааиҭакны. Уи зҿаазхаз бзиарак
ишазҳәамыз дназнархәыцит.

27

Иан, ашьыжь дшаагылалакь, зегь раԥхьазагьы лҩымсаг
аашьҭыхны, ахьаԥссарақәа днарылагон, лгәы ақәԥымҵәаӡо,
чхьырԥ-чхьырԥҳәа.
– Аа, нан!.. – лҩымсаг кны абарҵа аҟынтәи дгылан
дааԥшуеит Мзауҭ иан, иҟалаз лзеилымкаазт.
– Ибымбаӡои ихылаз?! Ирласны бҽыҵәах!.. –
дналықәцәҟьеит, гәамԥхара-ҟазшьак наиҿырԥшны. Иҭахын
уи аверталиот дамбарц. Уи ахылара агәаҽанызаара шаҭаху
леилиркаарц иҽыназикит.
– Сабацари сара иқәынҵәаша!.. – илура дақәымшәо
даауалуашеит иан аҭакәажәгьы. Лҩымсаг шылкыц илкуп,
икалыжьуам. Дааихәланаршәызшәа, лхы агарҭа лмоуа,
дааихәлаҳәыцит,
дааихәлаҳанҭеит.
Лыҷкәын
ииҳәаз
лҽақәыршәаны лҽылҵәахырц лҭахуп, аха илзеиԥштәуам,
илзырманшәалом.
– Аҩны бҽавак, аҩны!.. – ибжьы ныҵакны иналықәҿиҭит
дырҩегьых.
Уахь
лҽавалкыр,
хыԥхьакырҭас
еиҳа
иманшәалахарызшәа ибон. Аҩны иахьчарызшәа гәыӷрак
инаҭон, уи иацыз адоуҳа амчрақәа зегьы ириааины
еиқәнархарызшәа.
Мзауҭ иан лхы ларҟәы-ларҟәуа аҩны лыҽнавалкит.
Уи абахәарҭаз, аха агәыӷра ауаҩы ицуп еснагь, агәаҟра
дынҭашәалакь
уи
дахьчошәа,
деиқәнархарашәа,
дыҿнахрашәа ибоит.
Шаҟантә Мзауҭ иҭаацәеи иареи еибарыҩуа, уаҳа
хгарҭа
рымаӡамкәа,
аҩнашьҭахь,
амандаринарҭаҿы
рыҽныҵаркхьааз!.. Уи иаархалоз агәра рызгомызт,
ирылахысыр ҳәа иацәшәон.
Мзауҭ зегь реиҳа дзыхӡыӡаауаз иҷкәыни иԥҳаи ракәын.
Иҷкәын жәохә шықәсаҟа ихыҵуан, дхыцәӡа, макьаназгьы
дҭаҳа-ҭыӷьа, деинҭәыланы дҟамлацызт. Иԥҳа маҷк деиҵбын,
дыҵрышәкәаӡа, деилыхха, лыбаҩ дацәаашьомызт. Аҩны
аҭӡы рыҽнадрыӷәӷәала инатәан, иплашьыжә наихԥааны
инархаирԥон, уаҩы имбартә еиԥш, рыҽдырҵысыргьы
иуамызт. Нас Анцәа диҳәон дрыцхраарц, ирыцҳаишьарц,
еиқәирхарцаз...

28

Мзауҭ ивараҿы игылаз аҵла хажәаа ду иҽнадикылеит
уажәы, уи алаҳәажә дамбартә еиԥш, дазкылыԥшуа.
Мзауҭ уи ахылара бзиарак ишазҳәамыз заанаҵгьы ицәа
иалашәахьан. Дшыԥшуаз акәымкәа, ашыжә-ашыжәҳәа
инархууан, аҽыларҟәӡаны, раԥхьаҟа рацәак ихарамкәа, ақыҭа
зыхьчоз аҷкәынцәа рҽыԥхьакырҭа шыҟаз инархагьежьын,
аԥхьаҟа алҩаҵәқәа хәхәа-хәхәаӡа инаушьҭны, агәызгәызҳәа инарылахысит, гәшаҭарак ҟамҵаӡакәа. Нас ишзахәоз
иаақәгьежьаан, аҽаџьарагьы аҟәҟәаҳәа инеишьҭанаҵеит,
иҭнарҟьоз ахызаҵәқәа амцабз рҿыдды иахьлеиуаз улаԥш
иныҵашәартә еиԥш... Абнарахьгьы убас инхагьежьылан,
џьарак, ҩыџьара раҟара иналахысит, убрахьгьы гәҩарас
иҟаҵаны. Нас иаақәгьежьаан, ахы шьҭакы-шьҭакуа зны
аладаҟа ицеит, зны аҩадаҟа инхагьежьылеит, алаапк еиԥш
ишаҟь-шаҟьо, Набжьоу иахыкәшон акаамеҭ иаланарԥшырц,
иақәнаршәарц, иарӡыӡарц, иарқыџь-қыџьырц... Набжьоуаа,
уи ахымҩаԥгашьа рзымбатәбараханы, ҽеирак ишазҳәамыз
дырны, рҽыԥхьакны, маӡа-маӡа иазкылԥшуан гәаӷкрыла
иҭәны еилашуа, еибаргәамҵуа...
– Аа, аҷкәынцәа... аҷкәынцәа!.. – игәы иныҵаххит
Мзауҭ дназлаԥшыз ахҭыс, игәы ааибанаркит аԥхьыжәҳәа
инеицрасны. Илшозҭгьы, ихы дамеигӡакәа, хланҵы иҭаиҵарц
дашьҭамлози? Аха уи аҩыза илшартә еиԥш, абџьар иара
икымызт. Аӷацәа акы ргәы ианҭаркуаз иаалырҟьаны
ари акәын раԥхьаӡа идырҵҟьоз, идыркшоз, аҷкәынцәа
злашьақәырҟьарц иалагоз, аха уи амаанақәа зегьы акырынтә
иаҵырххьан набжьоуаа рыҷкәынцәа.
– Аԥсра шәықәшәандаз... аԥсра!.. Ҳрыцҳара ззымгаша!..
– Мзауҭ дахьгылаз изцәырҵыз агәаӷкра деиланаршуан. –
Ҷкәына мыждақәа... ҷкәына мыждақәа!.. – дааиҵанарӷәӷәеит
Мзауҭ. Урҭ акы рыхьзар ҳәа даагәжәажәеит. Деиханы
аҷкәынцәа рахь дцарц ақәикит. Ашырҳәа аҵла днадҟьан,
агәарабжьара дныбжьаххит. Аверталиот хагьежьыланы
Кәыдырҭаҟа ахы архахьан. Ишнеиуаз, аминуҭказы, илаԥш
иныҵшәарц егьшагмыз, алҩа еиқәаҵәа нахылбыбын,
иҭаҟьаҭасуа хланҵы инҭалеит. Мзауҭ, ари илаԥш назықәшәаз

29

агәра изымго, дшазыԥшыз, иаагаз аҿыҭбжьы игәы цыхлымуа
даазҿлымҳахеит.
– Мзауҭ!.. Арахь уԥши... арахь уԥши!.. Иубома ҳаҷкәынцәа
иҟарҵаз!.. Хланҵы иларышьҭит, хланҵы!.. – Кьахьыр
иашьа Ҳазараҭ агәашәаҿ дахьгылаз аҟынтәи ҿааиҭит,
инапқәа рхаханы ажәҩан даҵаԥшуа, уажәымзар-уажәы
днышьҭԥраарызшәа, гәырӷьарак дамҽхакны.
– Иларышьҭхарызу? – Мзауҭ ашацаҳәа убрахь инеихигеит,
иаҳаз цқьа агәра изымго, аха, ииашаҵәҟьаны, аҷкәынцәа
абри аҩыза аус рзынагӡазар, уаҩ дрықәгәыӷыртә иҟоуп ҳәа
днарызхәыцуа.
– Иларышьҭит!.. Иларышьҭит!.. Убас ақәнагоит уи!..
Ҳаҷкәынцәа убрахьгьы абна илоуп, рқәақәра сцааит!..
Рыбла иҵмыршәакәа акагьы реиҩрыжьуам... убас аҭахуп...
убас ақәнагоит!.. – Ҳазараҭ игәырӷьара ҳәаак амамызт,
ҵәҩанҵәыҟа дхаларц егьигмызт дышьҭыԥауа.
– Зашәа егьырҭгьы убас иларышьҭша!.. – Мзауҭгьы
днаҵаҳәҳәашәа ибжьы нхалеиҵеит, иаҳаз гәахәарас
иҟаҵаны, ихы ҩышьҭыхны днеизыԥшуа.
Агәарабжьараҿы аҿыҭыбжьқәа неиларыԥсеит. Уи иҟалаз
рхәыцрақәа зегьы нышьҭнакәыцәаан, хланҵы инҭалаз
инашьҭаԥшырц инеизыҩҩит...
Агәырӷьарақәеи алахьеиқәҵарақәеи еснагь рышьхәақәа
еивҵоуп иааузеиҟәымҭхо, иааузеилмырго. Адунеи ааршазар
ус иаауеит инеишьҭаланы, инеицрымшәаӡо. Аха зны, уара
ишуҭахӡам,ушазыԥшӡам инауԥгылоитуаԥхьаҟагьы уамышьҭуа,
ушьҭахьҟагьы уамышьҭуа. Агәырӷьара нагӡа зыҟалашам
шамахамзар, иҟаларгьы уи аамҭалоуп, изынаунагӡахом.
Алахьеиқәҵара, ашәахсҭа еиԥш, акыраамҭа ауаҩы инхалар
алшоит, илахь ҟьаҟьара изанымхуа, иареиџьны. Шаҟа бзиара
ыҟоу аҟара ацәгьарагьы алахьеиқәҵарагьы ацуп аԥсҭазаара.
Урҭ сҽырцәысыхьчоит ҳәа уалагаргьы, уҽузырцәыхьчауам,
ԥсабарала ус иаԥуп, ус иааиуеит, ус иҟоуп аханатәгьы...
Убасҟан Мзауҭ игәы ианхалаз ахәра иахьауажәраанӡагьы
ианымҵӡацт, ӷьашьак амазамкәа. Ахәрақәа иагьакуп,
иагьыҩбоуп – урҭ зегьы еиԥшны изыҟалаӡзом дунеихаангьы.

30

Имӷьазо ахәра зегьы иреицәоуп аԥсҭазаараҿы. Наунагӡа
уаргәаҭеиуеит уԥсы ахьынӡаҭоу, угәы нҭаршәашәаны, убӷа
наузеиҵымхуа...
Мзауҭ
дзыхҭысыз,
дызҭашәаз
зегьы
акакала
ианааигәалашәалакь, ихлахаҵ аргьежьыртә аҟынӡа днанагоит,
деиланаршуеит. Ауаҩы егьа иҽиҟьаргьы, егьа днавс-аавсуа
днахыкәараҵаргьы, илахьынҵа дзахыԥауам, дзавсуам.
Мзауҭгьы убарҭқәа зегьы ихҭигараны илахь инанырҵеит
дызшаз даныршоз амш аҽны. Аԥсҭазаара иашаҵәҟьа
даналаԥшыз абыржәакәҵәҟьоуп. Зегьы ихҭысыртә, зегь
ихигартә еиԥш, агәҭаҵәҟьа дналанаргылеит днаганы,
ԥхьаҟагьы дамышьҭуа, шьҭахьҟагьы дамышьҭуа. Уажәшьҭа иԥсы
ахьынӡаҭоу ихы иаирхәаша инаҭеит иҟалаз аҭагылазаашьа.
Игәыҵхақәа иреиҳау гәыҵханы изаанхар алшоит, ишахәҭоу
еиԥш, иара дызлаԥшыз иуаажәлар рахь изцәырымгар,
ишәҟәы изанымҵар... Иқыҭа-иҳабла зынҟьаз, изынԥаз, зхызыԥсы ақәызҵаз, изыхьчаз – урҭ зегьы ҿаҿаӡа иаарԥшны
ицәыргатәын, знык дызҭышәынтәалар, дзышьақәгылар... Уи
иара уалԥшьас иԥхьаӡон дызхылҵыз, дызлиааз рҿаԥхьа...
Ахәыцрақәеи агәалашәарақәеи деимырхха дыркын
Мзауҭ. Анахь дцаргьы, арахь дцаргьы ҭаха ирҭомызт. Ио-ныигәара, иашҭа-ихкаара уажәы бла-бла аимдара даҿын, аха
изхара избомызт, арыцҳара иҭанаршәыз иҽнықәыжьны
иааигәыдиҳәҳәалар, иааигәыҵеикыр иҭахын инапқәа
ахьӡозар, инакәыршаны, инацәкьарақәа наларԥаны. Абраҟа
иҟан иԥсы зегьы злаҳәаҵаз, аҵла адаракәац еиԥш, адгьыл
иалаԥаҭаз, иалаԥахыз ԥсҭазаара хәыҷык, дунеихаангьы
егьа уҽазушәаргьы, иузалымжәаӡоз, иузышьақәымҟьоз,
абиԥарала зҽеибазыркхьаз, зҽеихазҳахьаз... Уи еиҳау
акагьы имаӡамызт Мзауҭ. Абри иабиџьынџь аҟны аҟазаара
иара изыҳәан насыԥшаран иԥхьаӡон, еснагь дазгәышьуан,
дахӡыӡаауан, ан лыхшара дышихӡыӡаауа еиԥш...
Оумашәа иубаша, абарҭ зегьы зхәаҽырц, еихәлазкәаҳарц
згәы иҭазкыз ампыҵахалаҩ дабанзахәыцуаз?! Зыԥсадгьыл
ада гәыӷырҭа змам иԥсадгьыл ихы ақәиҵоит акәымзар, иԥсы
шҭоу дацәхьаҵны уара иуиҭома?! Аибашьра иазымхәаҽыз,

31

иазнымкылаз, ихәраба-жьрабаны
иаанхаз
аԥсабара
цәхәаҭагәышьон, иахьабалакь аиаҵәара анубаалон, ихҩааҿҩааны иалажьыз шырацәазгьы. Ишԥаҭаху, уҳәарауазеи,
ҽаамҭанык еиԥшымкәа, иара азыҳәан ишоу анхаҩы инапы
разқәа ари адгьыл, гәнаҳарыла ирӷәытәыз, иршьаҟьаз!..
Иарбанызаалакгьы ҿыц анапалакра, ҿыц ашьақәыргылара
иагьыцәгьоуп, иагьыхьанҭоуп, аха агәкажьра аумҭароуп,
ацәхьаҵра аҭахӡам. Ауаҩытәыҩса иразҟы убас еиҿартәуп,
агәкаҳара шацу еиԥш, агәышьҭыхрагьы ацуп. Агәаӷьра
ахьаҭахым џьаргьы ыҟазам. Унапы злаукуа уацәхьамҵыр, уи
ахала аҽарманшәалоит, акахьы укылнагоит, ушьақәнаргылоит,
ушьақәнарӷәӷәоит...
Уи аҽны Мзауҭ дазыԥшзамызт ари аҩыза ахамышҭыхә
рзыҟалап ҳәа. Игәылацәагьы рхаҿы ирзаагомызт ари
амш лахьыцәгьа дасу рлахьынҵақәа шарблаҟьауаз,
ишыхәнарҵәоз, ишыхнырԥсаауаз... арыцҳара дуӡӡаҵәҟьа
ишақәнаршәоз...
Аӷа имҩаԥигоз аус хәымгақәа ирыҵаҵәахыз маӡа-аргама
арахь ирыҵыжжуа иалагахьан. Еиҳа-еиҳа аҽеибаркуа, зны
амцабз ана ихәыҵҟьон, ара ихәыҵҟьон, аха урҭ ирҿагыланы
изхәаҽышазгьы, ахьышәҭҳәа абнара иаалҟьон ишаҟь-шаҟьо,
азаара ззааз реиԥш, ахымца иузаҿамкӡо... Зны аҳауала
идәықәларын рымчра зегьы аарԥшуа, дгьыли жәҩани
еилархәашьырц ргәы иҭакны, зны ҵаҟала иҳәазо инықәлон
рабџьар рхарззала, аха макьаназы рыгәҭакы дара ишырҭахыз
еиԥԥш ирзынагӡомызт. Набжьоуаа ирылшоз ахәыҷала
рхырӷәӷәарҭақәа дара ирыхьчон.. Рыфа иагын, рыцәа
иагын, иӡыӷӡыӷуа абнара илан, аха ирдыруан дара зышьҭаз
– ирҭахымызт дҳәарҭгалеиуа атәымуаҩы рыдгьыл гәакьа
шьаҟьо иҽықәижьыр... Иаҭаххаргьы уи рыԥсы ақәырҵон,
рыԥсы ахҭнырҵон...
Убри аамҭазы, Мзауҭи Ҳазараҭи ргәырӷьара рызнымкыло,
иҭахеит уи аверталиот, есҽны ҭаха ҳазымҭауаз, рацәа
иақәнагоит,убас ахьуеит ақәнамга мҩаԥызго иарбанзаалакгьы
ҳәа ишеицәажәоз, иаалырҟьаны рцәажәара нарыхәлаҳаны,

32

акы иааихәланагәазшәа, иааиԥнарҟьеит ишазыԥшӡамыз
амҩаду аҿы иаацәырҟьаз аидара мҩангага амашьына
еилыӷраа ду, уаагәарҭак зықәгылаз. Урҭ ажәжәаҳәа, амашьына
шааҭгылаз еиԥш, албаара рҽыназыркит, иахьахәҭаз аҟынӡа
ишааиз рыҵазҳәаз днарыгәҭылакны.
Абрантәи нападыркуазар акәхарын шьыжьнаҵы рус
хәымгақәа, иеиҿыркаауаз, ауаҩы акагьы зхараӡамыз
иԥсҭазаараҿахызҵәоз,ахымца иадырблырц,шәаџьҳәаҩыкгьы
даанымхакәа иқәырблаарц, иқәырҷыҷаарц...
Набжьоуаа арыцҳақәа ирхарагәышьаз, аха адҵа зманы
зҿаазхаз рыдҵа намыгӡакәа хынҳәышьа рымамызт,
хьаҳәхьачарак ҟамҵакәа ижәылар акәын, рхықәкы
рҽаҿыршьаауазаргьы – анагӡара рҽазырхианы.
Араҟа иаҭахын ахаҵара аарԥшра, ирзаарԥшуазар...
хацәнымырха ажәылара... агәаӷьра... Абрантәи иалагон
Набжьоу, аԥсуаа рҳабла, аԥсуаа рынхарҭаҭыԥ, аха дара
ирыздыруамызт изықәгылаз адгьыл аҳақ шыхьанҭаз, ус
унадыххыланы зегь шузаламыгӡоз, зегь шаднамкылоз...
– Абарҭ ҳара иаҳтәымзар ҟалап, Ҳазараҭ!.. Урзыԥши,
еибарҳәаго шьоукы бжьалоит!.. Ҽеира ҟалом!.. – Мзауҭ
иаразнакала ицәа неихыбзааит. Аверталиот ахылареи арҭ
рааиреи иӡбаны иҟаҵаз акы ишазҳәаз аҟыԥыҳәа ихшыҩ
назцеит. Аибашьрақәа раан раԥхьа ҳауала ишрыжәлоз
идырыз усын Мзауҭ изы. Уи аибашьратә тақтика иаҵанакуан,
ишахәҭаз ирзаарԥшыр... нас акәын егьырҭ анажәырҵоз...
иргараны иҟаз ахырхарҭақәа рахь рабџьарқәа зегьы ҭырҟьо
рҿынархон, иҳәалысылуа инеишьҭагыланы.
– Ҳара иаҳтәӡам!.. Ҳара иаҳтәӡам!.. – Ҳазараҭгьы
даақәгьежьааит дахьгылаз. Мацәысеимҟьараны мцабзк
неихҟьеит иауразароу днеилшьаауа. – Дырҩагьых иҳақәлара
иҟоуп иқәынҵәаша!.. – Нас ибжьы нхалеиҵеит, агәылацәа
ираҳартә еиԥш. – Шәеиха, абааԥсы, шәеиха... аӡәы
шәнымхакәа!.. Абнарахь шәеиха, абнарахь!.. – агәара-бжьара
дныбжьҟьеит, иаԥхьаҟа дышзахәоз, иҟалараны иҟаз ихшыҩ
назцан. Зхала иҟаз ихы дахәар алшон, ишьапы иҽаиргар...
зхы изамыхәоз дабаугагәышьоз акәымзар...

33

Амашьына иақәҵыз ӷәарапара рыҽшаны, ажра аандақәа
рыҽрывакуа рҿынархеит. Иубоит рыхқәа шьҭацаланы,
рҽыларҟәы-ларҟәуа агәарабжьара ишыбжьалаз.
"Хлымӡаахк ҳҭадыргылоит абарҭ абра!..” – Мзауҭ ари
ҽеирак ишазҳәамыз дназхәыцын, ахьышәҭҳәа аанда
днахыԥаны аҩныҟа деихеит. Уажәы хәыцырҭас имаз иан
лакәын, иан длыхьӡаны, иҟалараны иҟаз дизалгозар ҳәа
акәын. Уан аҭакәажәгьы абгақәа дызларымҵаужьрызеи,
ицхлымуа ианушьҭоу?! Ублақәа шааԥшуа, рыцҳашьара злам
деимыжәжәа-еимыҵәҵәа дықәрымҵои!..
Мзауҭ иԥсы игәы икылачны, дҳашԥышуа аҩны
дымнаӡацкәа дышнеиуаз ауп апҟаҩ-апҟаҩҳәа ахысбыжьқәа
инеишьҭарххны ишаагаз. Аҿыв-сывҳәа агәарабжьара
ныҿдырцәажәааит ҿааихак рымаӡамкәа. Мап, арҭ бзиарак
иашьҭоу уаам, бзиарак згәы иҭоу!..
– Ди, о ди... беихароуп!.. Иҳақәлеит... иҳақәлеит, бымбои!..
– Мзауҭ иан дшыналыдыххылаз игәалашәом... Иаразнак
лмахәар нҭаирсит, хьаҳәхьачарак лмырҟаҵакәа. Али-аԥси
рыбжьара зегь ӡыбтәын, зегь ырманшәалатәын, аамҭа дара
ирзыԥшуамызт. Иарбан гану рхы ахьдырхара, иарбан ҭыԥу
рыҽхьарҭара?.. Изахьӡома, рыԥсы рзацәгома?..
Аҟәҟәа-ҟәҟәаҳәа
инеилаҵо
агәарабжьарагьы
иныбжьалеит, убасҟан еиҳагьы ирыцәгьаны, равтоматқәа
еихымсыӷьрыда амца нарҿыдыдуа.
Мзауҭ аҩнашьҭахь ала, дышзахәоз иан диманы, ихы
ларҟәы-ларҟәуа
амандаринарҭа
дныҵысын,
абнара
аҟынӡа сзынаӡондаз ҳәа иԥси-иԥси еихьымӡо амҩахәасҭа
ианыршәланы
днеиуан,
хык
иаҿамшәартә
еиԥш,
дынцәыҵакәыр-аацәыҵакәыруа. Раԥхьаҟа уеизгьы уахь
царҭа амамызт, агәарабжьара зегьы ҿдырҳәацәаауан
хымцала. Аҩнқәа рҟынӡа макьаназ имааиӡацызт, уахьгьы
рҽахьымыгӡакәа рҽааныркылозма ари аҩыза згәы иҭазкыз...
– Аа, ди, барамыжда, абри акәмыз ибасҳәоз, абра
ҳаԥырҵып, абра ианакәызаалакьгьы ишәарҭоуп ҳәа. Аха
бара бҽаҿыбшьаауан, ишԥыкәу зегь неилажьны, ҳнахыгәгәаа
ҳашԥацои, ишԥанҳажьуеи ҳәа... Аа, ббома уажәы ишыҟалаз!..

34

Зегь еилаҳауеит, зегь еиларҟәыбоит аԥсықымқымқәа!..
Ҳандырхарц
аума
изҳақәлаз...
ҳандырҵәарц
ауп,
ҳахдырҵәарц!..– Мзауҭ иан аҽԥныҳәа налиҭеит дҳәамҳәамуа,
лыԥсеивгара лцәыхьанҭаханы дахьишьҭаз. Лара уажәы уи
лгәалашәо, уи дазхәыцыртә дыҟамызт. Лыҷкәын ииҳәаз
лмаҳаӡазшәа, изқәа ҟьаҟьа дынкыдыԥшылеит. Уиаҟара
ацәажәарагьы абалылшоз!..
Агәылацәагьы, ари иҟалаз рцәа иааҭанарӡыӡан,
еихьымӡа-еиԥымӡо, рыԥсы рыхәлач еибарыҩны рышьҭахьҟа,
абнарахь еихон рҽыԥхьаркырц, ахымҩас рҽацәырыхьчарц.
Аибашьраан, ианшәарҭахалакь, акагьы злымшо ахымҩас
иаҿамшәарц, уаҳа ԥсыхәа анырмоулакь, абнара рҽарҭоит,
уигьы иазыманшәалахар... аҟәҟәаҳәа инеилаҵо, инеилахәлаинеилабылгьо зҿаазхо амца-қьоуқьад инахәламбгарц...
Аԥсы ҵаауп ианакәызаалакгьы, егьа шықәсырацәа
ухыҵуазаргьы...
Дарбану
изҭаху
иаалырҟьаны
хымҳа-џьымшьа
зыԥсҭазаара алӡаара... ианакәӡам, ианахәҭаӡам, иааҿҵәаны,
наунагӡа уԥсы зхьыхәхәо удгьыл гәакьа ишуҭаху унапы
нықәымшьыкәа, улаԥш нахымгакәа аныӡаара?! Акагьы
зкым арыцҳақәа ирхарагәышьоузеи, аха аӷа хәымга уи
дахәаԥшуама, еилихуама, рыхәҵәы ианихырц данашьҭоу
аамҭазы, иара гәаӷшақә илаԥш иҵашәаз, дзырӷьашкуа,
дызмырҭынчуа, ихлахаҵ зыргьежьуа...
Мзауҭ, амҩахәасҭа дахьаангылаз, илаԥш наиқәшәеит
дхыҟә-хыҟәуа наҟсынтәи абнараанда зҽавакуа иааиуаз
Дыгә. Илабашьа икуп инаиҵарсуа, иԥси-иԥси еихьӡом. Уи
дишьҭаԥало дишьҭоуп иԥҳәыс чмазаҩы Хаԥҭина, лшьал касы
лхарԥаны, ллаба-ҷашь хәыҷы налыҵшьуа, аха егьалундазгьы
лара ишылҭахыз дзыццакуамызт, арахь лышьҭахьҟала лҟәаҟәа
икыдыԥшылозшәа лбон аҿыв-сывҳәа ирышьклахысуаз.
– Иҳажәлеит, аа.. еиҭаҳажәлеит!.. Абарҭ аанызкылашаз
акагьы шԥаҟамлеи!.. Рыхәҵәы аныӡааит, изҿқәоу убарауазеи...
ҳақәырхырц аума ргәы иҭоу?! Ас иауама, ас изыҟалома?! –
Дыгә дҟәынд-ҟәындуа амҩа дахьаныз уажәы-уажәы иԥсы

35

ааихәлашәазшәа дааҭгылон. – Аа, Мзауҭ, иубома иаҳзыруа?..
Ари ҽеирак иазҳәам, бзиарак ахь ҳкылнагом... ҳақәырхырц
ауп ргәы иҭоу!.. – дааӷьаҵәы-ӷьаҵәит, Мзауҭ днаизхьаԥшны.
– Шәеихароуп, абааԥсы, шәеихароуп, шәаанымҿаскәа...
Абнарахь... абнарахь!.. – Мзауҭ илакыҵа ҵыршәааны узыҵа­
ԥшуамызт, агәамҵра иҽамҭакәа, иҟалаз изацәцозар ҳәа
дшаҟь-шаҟьон.
Дыгә ас аибашьра ду аангьы дақәымшәацызт. Усҟан
дмаҷӡан абџьар анидыркыз, аха аӷа дицәымшәакәа
диҿагылеит, дагьиабашьит, дагьырхәит, аха дхьамҵит
ишьҭахьҟа. Дахьқәыԥшыз акәу, шәара захьӡыз ҳәа акагь
издырамызт усҟан.
Дыгә имаҭацәа уажәы ашыр-сырҳәа Мзауҭ инаивҟьеит
ишәаԥырҳаԥуа.
– Ишәырлас, ишәырлас... агәаҩарахь!.. Шәааццакы...
шәааццакы!..
Шәеиҵамхан,
абааԥсы!..
Шәшьамхы
шәҽашәыргароуп, шәышьҭахьҟа шәхьамԥшыкәа... ус иаҭахуп
уажәы!.. – ибжьы нарықәиргеит Мзауҭ.
Урҭ хәыҷқәан, ршьамхы ҵарын, аха дрыцәшәон, ишакәым
ахымҩас рӡывамсындаз, изацәцандаз ҳәа.
Кьахьыр иҭаацәарагьы, убри аамҭазы, еибарыҩны,
еихьымӡа-еиԥымӡо иааиуан рыҩнашьҭахь иаваршәны,
ишырҭахыз рыҩны адәылҵха иахьымӡакәа. Ҭарҟангьы ихы
ларҟәы-ларҟәуа урҭ дрыцын, аха урҭ раҟара дзыҩуамызт.
Шьҭахьҟа уажәшьҭа хьаԥшха узҭодаз, ухы ушзахәо еиԥш
акәын, уԥсҭазаара ахац хәыҷы иаҿакнаҳан, инаҿҟьар
унӡаакәкәала уцон атымеитышахь, хнырҳәышьак умаӡамкәа.
Хи-ԥси анырҳәоз аамҭа иҭагылан рызегьы. Аҽамҩакы
иҽеиҭазар акәхап, Ҳазараҭ дыҟаӡамызт. Уи, ас ишыҟалоз
идыруазшәа, заанаҵы иҭаацәа алигахьан, ихала заҵәык
иакәын аҩны иахыз. Уажәы Мзауҭ уи дахьимбаз
дааиҵанарӷәӷәеит, аха ашьҭахь, агәарабжьара аҟынтәи иаша
ԥхьаҟа деихазар акәхап ҳәа днаизхәыцит.
Аԥхьаҟа ацарагьы ус иманшәламызт, аҿыв-сывҳәа
зҿаазхоз ахқәа ԥымкрада инаушьклаҳәуан, рацәак
уоумышьҭыкәа. Уахьгьы уԥсы ахац иакызар акәын....

36

Араҟа иаарласны, али-аԥси рыбжьара акы ӡбатәын
ишыманшәалахашаз, рыԥсы шеиқәдырхашаз.
Мзауҭ ирхьымӡацыз даарзыԥшит, абыргцәа раԥхьаҟа
излацашаз амҩа инықәҵаны. Аха даашаҵәы-шаҵәит, амҩа
иқәыз Кьахьыр ихәыҷқәа даарыцәшәеит, аҩынқәа ирывҟьаны
иахьааиуаз абнара аҟынӡа ибжьаз амхырҭа рзеихымҵәар
ҳәа.
– Ишәырлас... ишәырлас!.. – ибжьы нарықәирган,
шьаҿақәак иаԥхьаҟа инеихигеит иҽааларҟәшәа, инапқәа
рхахо. Абыржәык изацәцар, абыржәык изеиқәхар – убри
акәын хьаас имаз.
Урҭгьы акыр иааскьахьан, егьрыгмызт уажәшьҭа дахьгылоу
аҟынӡа иааӡарц.
Убри аамҭазы, улымҳақәа ааҵнажәартә еиԥш, акы
тҟәацит, акы ԥжәеит, аҩынқәа ырхыџ-хыџуа, адгьыл ацәа
инҭарӡыӡо. Ахқәа инеишьҭарххы-неишьҭарыххуа рҿаархеит
агәарабжьара иныбжьаланы, иахьабалакь рҽынахьыгӡо.
Ухлахаҵ дыргьыжьыртә еиԥш иааиларыԥсеит, еиқәтәарак
рымаӡамкәа, изыхәлыбгоз ырҟым-ҟымуа бџьар хьанҭақәак,
набжьоуаа ааиланарӡыӡартә, рҽеихәлартҟәацуа.
Абри аамҭазы абраҟа ауаҩы дрыцҳазшьо, ауаҩы дзыхьчо
ҳәа акагьы ыҟаӡамызт, иԥсы дақәыԥшны иара ихала ихы
дамыхәозар, ихы имыхьчозар...
Ас ианыҟало арахәгьы ӡыӡымкуеит,ашәахәгәы ӡыӡымкуеит,
аԥсаатәгьы шәаҟьаны, иахьцаз умбаӡо, аԥсабара иналаӡуеит,
агыгшәыгқәаҵәҟьагьы иаанрыжьуеит рҭыԥқәа, ашьхарахь
рхы дырхоит, иқәҵуеит иакәымк шыҟалаз цәалашәарак
роуны.
Мзауҭраа абнара иахьнылҟьаз, уаҳа имцакәа, агәаҩара
иҟаз ажәжәа-ԥԥыҳәа рҽынҭарыԥсеит рхы ишзахәоз, араҟа
еиҳа иԥхьакырҭоуп, аранӡа ахқәа шԥааири, ҳашԥагәарҭари
ҳәа. Аҭырасра рыҽныларыжьит рыхқәа нцәыҵагәаны, адгьыл
хьшәашәара рыҽнамаданы. Аҳәазақәа ҳәылы-ҳәылуа
ирыҵазаргьы рыгәхьаа зкыдаз... Рыгәқәа аҭҳара-аҭҳара
еисуеит, еиқәтәарак рымаӡамкәа. Рыхқәа ирҩахом, аӡәгьы
ҿиҭуам, аха ргәеибафара хыжжуеит иахьышьҭоу, рыԥсы шҭоу,

37

ишеибгоу, аамҭала акәзаргьы, адгьыл инахәлаҳа-инахәлабга
ицаргьы шԥарҭаху, абарҭ ахәымгақәа ирымпыҵамшәакәа,
ирымпыҵарымшьыкәа.
Мзауҭ уажәы ихы ларҟәӡаны дахьиаз анцәа диҳәон
дырхылаԥшырц, еиқәирхарц, насгьы ахымца иаҿагылаз
набжьоуаа рыҷкәынцәа амашәыр иацәихьчарц...
Наҟ-ааҟгьы ҭахак реибамҭауа аиҿахысрақәа еиқәтәомызт.
Аԥсабара ацәа инҭарзызаауа абзарбзан быжьқәа нарылыҩуан
ирхыџ-хыџуа. Аҿыҩ-сывҳәа абнара илыҟьҟьаны, Мзауҭраа
ахьааизгьы ахызаҵәқәа нарывыҟьҟьон рхы изамыхәо, рхы
рзышьҭымхуа, ԥсеивгарҭак нарымҭаӡо. Даараӡа иаруадеиҩит,
иархьанҭеит рҭагылазаашьа. Ари адгьыл аҿы, ауаҩы
иқәӡаара аамҭа ааизшәа еидара хьанҭак инаҵанаррӷәӷәеит,
ахгара рцәуадаҩны. Уи ҽаамҭанык еиԥшымкәа еибанарххеит,
еибанарҵәиит рыԥсҭазаара, ахацқәа зегьы еилышьны,
еилаԥахны
изкыз
рдаракәац
еимҿаныршәшәарц,
еимҿнаԥнаҵәҵәарц.
Аибашьра, егьа уҽацәухьчаргьы, егьа уҽацәузаргьы,
иаратәы ҟанаҵоит, иаратәы нанагзоит. Егьа уӷәӷәазаргьы
уҵнамшәаарц залшазом... иухьымскәагьы уааннажьзом...
џьара иуӡывасуеит, џьара ухнарҵәоит, угәы ҿнакаауеит, угәы
ҭнашьаауеит... уԥсы ҭахаргьы, урыцҳахәха уааннажьуеит
убжамҽамны... ухы узамыхәо... ушьақәҟьаны...
Зегь реиҳа
ицәгьоуп
ауаҩы
аԥсреи
абзареи
данрыбжьагылоу. Ахы цаҳә-цаҳә азәгьы деилнахзом,
изхароугьы-изхарамгьы. Аԥсра аԥылашьагьы маншәалазар
акраҵанакуеит... Уныбжьахәашар – арыцҳара, аиҭарыцҳара...
агәнаҳара!..
Мзауҭ, ахысбыжьқәа дырзыӡырҩуа дышиаз, маҷк аҟара
ианааихсыӷь, дынцәыҵыԥшын, иаԥхьаҟа дынхьаԥшит, аҭырас
шьапқәа ныԥхьарнаауа. Рацәак ихарамкәа, иаԥхьаҟала,
дара реиԥш ахы аҭырасра илагәаны ишиаз ибеит,
еснагь иан краҿамҵакәа иаанылмыжьуаз, дзыхӡыӡаауаз,
дзықәгәыӷуаз рла, Дамшә ҳәа изышьҭаз. Џьарак ахы
азышьҭамкӡо, ичмазаҩхазшәа еиҵасуа, алақәа амца-шоура
нарыҵалазшәа иҭыҵәраа ицо, иӷызы-мызуа инаихәаԥшит

38

иаарыцҳаушьаратәы. Ауаҩы ишьа алоуп, рҳәоит, алагьы,
агәыблрагьы ацуп ианакәызаалакгьы, ауаҩытәыҩса иеиԥш,
уахьцалакгьы иушьҭоуп инаушьклаԥшуа, уарӡӡом, уахьчоит
инаухӡыӡаауа.
– Аа, уаапкааит, Дамшә, уаапкааит... уабаакылси!.. –
ибжьы ныҵакны днаҵаҟьеит Мзауҭ ала, аха иара, шәарҭарак
ишҭашәаз мҩашьо, иааҟуҵәуеит. Иқыџь-қыџьуа ауаҭәа
жьышәқәа ҭыҵны ицон. Алагьы, ауҩытәыҩса иеиԥш,
зегь еилнакаауеит – ацәгьагьы, абзиагьы. Уи ихьыԥшуп
ианакәызаалакгьы. Иҳәазаны инеин, ахы наиднашьылеит,
иаргьы инапы нахьишьит гәыблыла, аҩыџьагьы зҭашәаз
арыцҳара наилыжжуа.
Ахысбыжьқәа дырҩегьых, еихсыӷьрак рымаӡамкәа,
аҟәҟәаҳәа ишеиларҵоз, агәарабжьара иныбжьҟьан, еиҳа-еиҳа
аҳабла армарахьтәи аганахьала рҽалахало, арӷьарахьтәи
аганахьала рҽалахало, аҳабла агәҭа иагәылсуаз амҩадугьы
ҿырцәажәаауа анаскьара иаҿын ишзахәоз. Ԥықәсыларак
рмоуа иауҟахыз, аха урҭ зегьы уажәы Мзауҭ ибартә
дыҟамызт, иааҟалоз зегьы гәанхәҵысҭала акәын ишеилиргоз,
дышрызхәыцуаз. Мзауҭ урҭ аиҿахысрақәа уажәы-уажәы
игәы нҭдырӡыӡаауан деилшьаа-еилшьаауа, ацәымыӷхара
изцәырҵуаз хҽышас иаиҭашаз дақәшәомызт.
"Иа Анцәа, хыхь иқәтәоу, акы румырхьын ҳаҷкәынцәа!..
Имаалықьқәоуп, ирыцҳақәоуп!.. Урыцхраа, иаҳзыхьча,
уда гәыӷырҭа ҳамам!.. Ҳаҟанаҵы уара узыҳәа ҳа-ҟоуп!..
Ҳахумбаан умч-улшара!.. Ҳазҭашәаз ҳҭыг, ҳрыцҳара
уназхьаԥшны!.. Еикәымла иҳашьҭоу, еикәымла дымҩаԥга!..
Ҳаилкаа, ҳгәаҭ, улаԥш хаа ҳаҵумыршәан... улаԥш хаа хәыҷидуи иаҳхьыгӡа!..” – Мзауҭ, инапқәа ҩышьҭыхуа, иаб ԥсаҭа
шкәакәа ишыҟаиҵалоз еиԥш, ажәҩан днаҵаԥшит, кыр
зымчу Анцәа, ҽаамҭанык еиԥшымкәа, дырзылбааԥшырц,
дырзылԥхарц, изҭашәаз азаалымдара иалигарц, еиқәирхарц.
Ажәҩан ҟәызгаӡа,иаҵачыз ахәышәбылфҩы зылышәшәауаз
ахылҩа-ԥсылҩа еихәланагәан, ачҳара хыжжырц егьагмызт.
Аԥсҭҳәа ҟьалақәа рҽеихарчны, ажәҩан зегьы хырҟьарц

39

аҽеибаркра иаҿын. Гәыбӷанс иауҭозеи декабр мзагьы, акыр
иачҳахьан. Инеихәласыр, нас иузаанкыломызт, аӡынра
шӡынраз ааурдыруа аҿынанахон.
Ус иахьынӡаиаз, иахьынӡаԥшыз здырхуада!.. Изҭашәаз
рҽырзалымхуа, аӡәгьы иҽирҵысуамызт.Дасу иахьаарықәшәаз
рҽамардан, раҳаидик ыҟаӡамкәа, хәыцра ԥылҳаҭрақәак
иргәыланахалан, еилыҩры-еилаҳанто изрылҵуамызт.
Арсҟак аиара изымчҳазар акәхап, Кьахьыр дахьиаз
даақәацамацеит, иԥсы шҭоу иваиаз иреилдиркаарц
иҭахызшәа, ихы ҩыҵирззан, днаӡырҩы-аарӡырҩит. Нас
иҽааиҵихын, дхаккала, рынхарҭа шыҟаз дынкылԥышкылӡырҩуа дааҭгылеит, дунеи ҿыцк иқәнагалаз иеицш.
Иара иеиԥш ихәхәаӡа, плашь цәышк ишәын иҳәарҭгалеиуа,
аџьыбақәа ҟьаҟьаза адәахьала иақәҵаны, ахәдаҿы иадҳәалаз
ахылԥа гәаҩа иҟәаҟәаҿы иахьнырҳаланы. Хылԥа ҵаӷакгьы,
алымҳақәа адӡахыланы, ихаршьшьын, илахь узҭамԥшӡо.
Макьаназгьы Кьахьыр ихигахьаз ашықәсқәа иҽры­
ҵаирӡыр шиҭахымыз наинирԥшуан дахьыҟазаалакгьы. Аха
ашықәсқәа иара иххәыцаауазма, дара ртәы ҟарҵахьан –
ихахәы дыршлахьан, идырҵаӷахьан, имаха-шьахагьы акыр
рҽеиҭаркхьан иааизгәамҭаӡакәа...
Ақыҭа ԥсҭазаара шаҟа бзиара ацу аҟара ахьанҭарақәагьы
ацуп. Ԥсеивгарҭак ааунаҭарашәа шубо инауқәыӷәӷәоит,
инаухҭысуа аџьабаа ушақәымгәыӷӡо иаратәы нанаг­
ӡоит. Аҵыхәтәаны, узацәымцакәа, маӡа-маӡа иара унахә­
ланаршәуеит, уцштәы ухыгга, иагьа хара уацәгыларгьы,
уацәхьаҵыргьы... Насгьы, убри аҩыза мчык амоуп, иара
уанаҿашәа, агәыблрагьы унаркуеит анапқәа нау-кәыршаны,
егьа уҽампыҵужәарц уалагаргьы, уоунашьҭӡом, убас ҟазшьас
иамоуп.
Кьахьыр ақыҭаҿы абарҭқәа зегьы зхызгахьаз уаҩын,
зхатәы џьабаала инхоз, инҵуаз, ҳаҭыр ззақәыз, згәыбылра
ацыз, уажәы аӡыцәқәырԥара еиԥш ижәлаз дшьақәнаҟьан,
ихьыз, дзықәшәаз ихаҿы изаамго, гәыҭҟьарак даруалуашон,
зегь аарҳәны, даҽа дунеик дынхықәнажьлазшәа.

40

Узқәымгәыӷуагьы уақәгәыгуазар акәзаарын, аха уи
зегьы ихаҿы иааганы дабазхәыцхьаз, иабаидыруаз иара...
Аамҭа дызлиааз акалашәа ишыҟаз, уажәы даҽакала
аҽахьеиҭанакыз, зегь ганха иаршәызшәа, иарблаҟьазшәа
ибеит дшазыԥшӡамыз. Насгьы, ишьапы даақәнаҟьазарызшәа,
дназлаԥшыз игәы нҭанархьшәашәеит, иҵааԥсха инаижәлан,
уажәшьҭа уаҳа ԥсыԥхарак наиҿықәымларашәа, ицәа
дынҭанарӡызеит.
Ус Ҭарҟангьы, маҷ-маҷ иҽҩышьҭыхуа, дҩагылеит, аҭырасра
даалҵны. Иҽаархәашәа Кьахьыр днаивагылеит дӡыӷәӡа,
исаҳарызеишь ҳәа дӡырҩуа.
Ҭарҟан Кьахьыр иеиҳа акыр деиҳабын, абас ханҩеижәи
жәаҩаҟа шықәса раҟара ихыҵуан, аурыла Кьахьыр
иаасҭагьы дмаҷын, аха маха-шьахала макьаназы деиқәыҟаца
дыҟан. Еснагь, ахыцәкәыкәын қәацәӡа, хылԥак ихеиҵон
ихыгьежьааӡа. Иԥаҵақәа хышлаахьан, акыр аџьабаа
шибахьаз илакҭа иуанаҳәон уанынеиҿаԥшлакь. Абжьааԥны
шәарак зхубаалаӡоз ибла ӷрақәа, уажәы еиқәышьшьы,
еснагь ирыҵахәмаруаз агәкыра нарыҵаӡызшәа иҭыгга, ари
иҳажәлаз амца-қьоуқьад ҳзацәынхома, ҳаҵанарӡуама ҳәа
еиқәышьшьы иааԥшуан.
– Иуаҳауеи?.. – аҭынчра ааилаиган, Кьахьыр иахь ихы
нхьаирнааит Ҭарҟан.
Кьахьыр
иҽаҳаракны, иблақәа
еихмырсыӷьӡакәа,
иаԥхьаҟа дшыԥшыц дыԥшуеит, гәанхәҵысҭала иҟалаз
хырхарҭас иаиуз дазыӡырҩуа, раԥхьаҟа иҟоу абнара хәыҷы
днылыԥшны, рынхарҭа-ргәараҭа илаԥш нархигарц иҭахны.
– Исаҳахуеи?.. Абзиа убар, иумдыруеи!.. Ҽеирак ыҟам ҳәа
сыҟоуп... ариаҟара ахьеиларҵаз, ариаҟара ахьдыртҟәацыз!..
– гәоу-гәоу даацәажәеит, ахәхәаҳәа даақәыԥсычҳауа. –
Абзиа зырҿио – абзиа иоуп... Ацәгьа иашьҭоу – ацәгьа
иршуеит, ацәгьа еилаирҩынтуеит, ацәгьара мҩаԥигоит...
Уаргьы уиҭахым, саргьы сиҭахым – зегь ҳаиӷәыхуеит, зегь
ҳанирҵәоит... убас анцәа дишеит!.. – нациҵеит Кьахьыр
даагәамҵ-хамҵны, иҿаԥшылара аармышьцаны. Уи акы
анигәамԥхоз
узиҿаԥшуамызт, абжьааԥны
еикәаԥхоз

41

ихаҿсахьа, амымеиқәара наҿатәаны иаахәашьхон, нас убри
зегьы даруалуашон, дарҳәаҵәы-ҳәаҵәуан, даргәаҭеиуан,
ҽаамҭанык еиԥшымкәа.
Мзауҭгьы деиҵаӷәӷәа дахьгылаз, ибла ӷрақәа инарыҵаҵәо
деилазыршуаз, арахь ахы цәырнаган, ҭынч шьақәгылашьак
инамҭаӡо, ицсахы еиҟәнарҷҷон...
–Ари бзиарак ахылҿиаауам!..Ари иахьакәым ҳкылнагоит!..
Мцабзла иҳажәлаз мцабзла дахьырхәтәуп, уаҳагьы ԥсыхәак
аманы ҳәа иҟаӡам! . – иҽырҭынч џьарак дзышьақәгыломызт
Мзауҭ, днаҳәы-ааҳәуан, зны шьаҿак ԥхьаҟа инеихигон, аха
нас, уахь уаҳа дамышьҭызшәа, даахьаҳәуан дгәамҵ-хамҵуа.
– Иарбан еибашьроу бзиара зхылҿиаахьоу?.. Ус ҟалашьа
амоума дунеихаангьы?.. Иеибашьуа абзиарахь укылигарц
акәӡам дзеибашьуа... Уитәитәырц, удгьыл умикәыкәаарц,
ухы узамыхәо уҟаиҵарц ауп дзышьҭоу!.. Агәылеи-агәлеи
анықәибахуа аамҭа ҳҭашәеит умбои!.. – иҳәеит Ҭарҟан
илахь нҵырхәны, иџьымшь хьыссқәа днарыҵаԥшны, илаба
иҽанҵашәа, ихы аарнааны Мзауҭ днеиҿаԥшын.
Дшыҷкәынӡаз инаркны аибашьра атәы заманалаҵәҟьа
идыруан Ҭарҟан, уи дызҭанамырԥшыцыз егьыҟамызт, аха
дацәынхагәышьан, иԥсы иманы дазыхынҳәит иԥсадгьыл,
ихәрақәа ҿаҳәаны.
Усҟан аҽакалашәа еибыҭан, аҽакалашәа ишьақәгылан...
иеибгаз аҳәынҭқарра ду азы еибашьуан, зегь рыла иеибыҭаз
аӷа цәгьа иҿагыланы, акәыкәыҳәа еибарыҳәҳәо, ижәыланы
ԥхьаҟа ицон, шьҭахьҟа хьаҵшьа рымаӡамызт, милаҭ еилых
ҟамҵакәа ирыхьчоз аҳәынҭқарра ду акәын.
Уажәы, уи аҳәынҭқарра ду анеилаҳа, ианеиларыжь,
хаз-хазы ицаз рымчра аиқәырхаразы, уаанӡа рнапаҵаҟа
иҟаз амилаҭ маҷқәа рыхәладырбгарц рҽыназыркит,
хаала ианаму, мчыла ирымпыҵархаларц. Рабџьари
рымчреи инарықәгәыӷны, уаанӡатәи реиҭанаиааирақәа,
реиҿцәажәарақәа,
реизааигәарақәа
ныԥхьарҟәҟәаны,
инарыжәлеит рыгәхьаа мкӡакәа, ишьаҽуа...
Амчра зкыз рымчра аадырԥшырц иаарылшоз зегьы
мҩаԥыргон, хеигӡарак ҟамҵакәа... Ус мҩаԥызгақәо

42

аибашьра акагьы шырзалымго рхаҿы ирзаамгозар
акәхап аҵыхәтәанынӡа... аҵахара азыцәқәырԥара нары­
хәлаҵәаанӡа...
Агәаҩара иҭаиақәазгьы, уажәшьҭа ԥсеивгарҭа хәыҷык
ҳауазар ҳәа, ашьшьа-шьшьыҳәа инхәыҵыззан, инхықәтәалааахықәтәалеит
ицәыҵаӡырҩуа,
џьара
еимҟьарсҭак
шԥаҟамлари, анаџьалбеит, уаҳа абри адунеи аҿы ҳара
иаҳхылаԥшуа аӡәгьы дыҟаӡами ҳәа ргәы инҭахәыцуа.
Адгьыл аҟәҟәа-ҿҿаҳәа абылра ишаҿыц иаҿын,
алҩаҵәқәа харззала. Ахысбыжьқәа еиҳа-еиҳа наҟ инаскьон
аҽырҭбаауа, аҽеиҵыхуа, уаҩԥсы игәхьаа мкӡакәа, ишьаҽуа...
Амца-қьоуқьад уаҩ деилнахуамызт, уаҩ дааннажьуамызт...
Ауаҩытәыҩса иқәырццышәаара, иқәбылра, ишьҭамҭа
умбаӡо иқәыхра ишазҳәаз ҩашьомызт аҳауа еилазхәаҽуаз
аҭагылазаашьа...
Ари зныкым, ари ҩынтәым... ирыхьыз рзымдыруа,
игәыҭҟьа-ԥсыҭҟьаха, рцәа иҭабылуа-иҭаӡыҭуа иааҟанаҵеит
инарызцәырҟьаз агәыҭҟьара...
Ауаа рықәӡаара, рықәибахра анааиуа абас акәхап
ишыҟало...
Амчра
зку
амца-қьоуқьад
наужәҵаны
уаақәиблаауеит, ушәаџь зҳәаша аӡәгьы даанмыжькәа...
Амҵа зхысыз адгьыл нас акыраамҭагьы изымӷьаҵо,
уи иқәгылоу аҩны цәыҩҩажәқәа, аҩны хыжәжәарақәа
неилаҳаанӡа абнара, ажыцра нахыҵәоит... Ус инеилабгоит,
инеилаҳауеит, амшцәгьақәа нкыдхаҽа ишынарыхәласуа...
Нас,
ишнеи-шнеиуа,
иқьаԥҭахаз
адгьыл
даҽаӡәы
дықәхандеиуа даақәлоит, изтәыҵәҟьаз изымхьчакәа,
инаижәлаз афырҭын мчымхарыла дықәнагазар!.. Абас ицоит
абри адгьыл шеишықәсала, еиқәзырхаша, изыхьчаша ауаҩы
даныҟамлалакь...
Изыхьчашагьы иара дариироуп, иара дааӡароуп дшыхәыҷу
инаркны, игәы ҭамҟәаҟәа, дызхылҵыз рҵас-қьабз илааӡаны...
Уара удгьыл уара ианумыхьча, уара уанахамҵгыла,
даҽаӡәы излаихьчарызеи!.. Аԥхьа уара уҩагылароуп,
нас ауп угәыцхәцәагьы анухаҵгыло, угәаҟра, урыцҳара
ануцеиҩыршо!..

43

Уажәы ишыҟалаша, иахькылнагаша здырхуада!.. Иԥсыдаинхада ҳәа наҟ-ааҟгьы еижәырҵеит, рымчрақәа неиҿаргыло,
хшаҭарак ҟамҵаӡакәа...
Абџьар зыбџьару аибашьраҿы рхы иадырхәарц ауп. Ишны
иаатҟәацаанӡа иахьынӡаулшо ухы иаурхәалароуп, иужәлаз,
узтәыртәырц иақәызкыз, удгьыл умазкуа иԥсы ааҭуршәаанӡа.
Аус уи аҟынӡа ианлеи, хьаҳәхьачарак ҟамҵакәа удгьыли
ужәлари реиқәырхаразы ухы уамеигӡароуп. Аԥсабара
азакәанқәа абас иҟоуп, абас ишеит, абас иааиуеит, аха
уанынацәхьаҵгьы, иудыруазароуп зегь шуцәнарӡуа, зегь
наумпыҵаба-инаумпыҵашша ишцо, уеиқәхаргьы узаҵәны
ушаанхо, уназдыԥшыло аӡәгьы думаӡамкәа.
Шьоукы заанаҵы, ишқәыԥшӡоу ирызцәырҵуеит аԥсадгьыл
абзиабара, азыҳаҵҳаҵара, уи ахьаақәа рхьааны азықәԥара,
азҿлымҳара... Шьоукы – инаскьаганы, анахьгьы иҟамкәа,
арахьгьы иҟамкәа, абжьара иныбжьаршәны рҿынархоит,
рхы ҳаҭыр нақәҵо, ражәа ҟәазқәа унарызхымԥаӡо, дара
раҟара аԥсадгьыл бзиа избо аӡәгьы дыҟамшәа, аԥсадгьыл
иахылҵуа ахьаақәа зегьы рҟәаҟәа инықәырхуашәа. Даҽа
џьоукых – рҽырҩашьаны, иалоу алаҳцәыцәаауеит ҳәа
ихыԥхыԥуа убри иашьҭоуп, иахҭнаго изакәызаалакгьы акагьы
хьаас ирымаӡамкәа, рыԥсы ҵамҵамуа. Нас рҽеикәаҳәырҽеикәаԥса иналҵуеит, хьаҳә-ԥаҳә рымаӡамкәа, еиӷьу
аԥсҭазаара ахьырԥшааша иазгәышьуа. Дара рзыҳәан
гәеиҵыхрас иҟоу рхи, рыԥси, рмазареи роуп. Рыԥсадгьыл
хазы иазкылԥшуа идәықәзаауеит рыԥсы ахьынӡаҭоу, ршьапы
иқәгыланаҵы, уажәы амца-қьоуқьад зыцраланы иқәыблаауа
хьаасгьы ирымаӡамкәа... Ус анцәа ишеит урҭ, ус иҟоуп
рдунеихәаԥшышьа... уалагазаргьы иузыԥсахуама... уԥсы
нҿырҵәаауеит, угәы унахаԥжәаны...
Иахьатәи "адемократцәеи ацәажәаҩцәеи” иаазқәылаз
рымчра, рыхшыҩ аиакәым ахь икылнаго, ҷан-ҷаны еибафо,
рыблақәа ҭибахуа, ажәларқәа реиҿажьра иахҟьаны
амцабзқәа уажәы-уажәы ана ихәыҵҟьоит, ара ихәыҵҟьоит,
иаанибамырҵәар амуӡозшәа. Убарҭ ирыхҟьаноуп егьыз­
хараӡам рыцҳахәха, инкыдыгәгәало, хкыдкыларҭак рыма­

44

ӡамкәа, адгьыл изықәхауа... Убарҭ зегьы анцәа ибароуп,
анцәа дахьирхәыроуп абри аҩыза аҭагылазаашьа рзыҟазҵо,
ҭынч ԥсҭазаара иахырҟьауа имҩахызҟьо аԥаршеиқәа!..
Ишәаҟьаны агәаҩара зыҽҭазыԥсаз ишынхықәтәалазгьы,
адыд-мацәыс нарыхҟьазшәа, рыхқәа макьаназы уиаҟара
ишьҭырхуамызт. Раԥхьаҟа иҟаз абнара илҟьаны хымҩаск
иамԥыхьашәар ҳәа иацәшәон...
Дыгә иԥҳәыс дыгәцаракуа дналыҵгәан, ашьшьыҳәа
днеиҭаганы, еиҳа ихбаррашәа иахьыҟаз днаиртәеит, лшьал
касы налыкәыршашәа, ҭырас гәарҭак налыҵаџьгәаны.
Уи даараӡа илзыцәгьан ари аҩыза аҭагылазаашьа ахгара.
Аибашьра иалагеи уажәи рыбжьара лхьаақәа, еиҳа-еиҳа
ипланы рҽеибадыркызшәа, лгәаҵӷа ҿырҵәаарызшәа, ҭахак
лырҭауамызт, дыхҭаркуан уаҩы ишимбац ала. Аа, ара сакит
лҳәарын, аа, ана сакит лҳәарын, иахьабалакь илыкәҵәиашаны,
лымч мырхакәа, акы лхаԥаны датәнатәуазшәа лбон.
Ауаҩы дхәарҽхо даналагалакь, нас зегьы иара ииааиуеит,
иқәбаџны дзацәымцарашәа, игәалаҟара ԥхасҭанатәуеит,
деихәланарсуеит, деихәланагәоит...
Ари аҩыза лзычҳауазма аиарҭа иамадаз!.. Уажәы-уажәы
дқәарқәашьеиуа лцәа дынҭаӡыӡон, ахьҭа дакызшәа, егьа
лхаурԥаргьы, егьа лшәуҵаргьы дыхьҭашьуан.
Мцак
даныҽҳәатәаз
усҟан
илыбаргәыз!.. Амца
дахьахәаԥшуаз лхьаақәа зегьы хнаҽуазшәа, еиқәнартәозшәа,
уиаҟара хәыцырҭас ишьҭылхуамызт. Есӡынрагьы убас акәын,
лцәеи лыбаҩи еикәыршаны дааиуан.
Уи лчымазара Дыгә уаанӡагьы акыр ихьааигахьан,
инырхьан... дахьиимгацыз егьыҟамызт, аха илыхәарҭахашаз
ҳәа акагьы дақәшәомызт.
Уажәы уи лчымазара еицәаз даҽа чымазаракгьы
налзацлеит. Уиак зынӡаск лхы еиҟәнажәозшәа лбон. Илаҳауаз
ахысбыжьқәа ллахаҵ дыргьыжьуан, лхы ҭууа дҟарҵон,
алагьан иҵаркыз аҟәарҭ еиԥш, днаҭа-ааҭо дзалҵуамызт
акыраамҭагьы.
– Бымшәан, акагь ҳахьуам!.. Абри аибашьрагьы
ҳацәынхароуп!.. Ари аҩыза аума иаҳхаагахьоу?! Аиеи... анемс

45

ҳәынҭқар дуӡӡа ҳаиҿагыланы ҳаибашьхьан... Кыр илша­
ма?.. Акагьы илымшаӡеит!.. Адунеи зегь сымпыҵасхалоит
ҳәа далаган, ибӷа ԥырҵәеит... Ибгәаламшәои урҭқәа зегьы?..
Ишԥабгәаламшәахуеи!.. – лгәы ааирҟәандеит Дыгә, ишы­
ҟаиҵалац еиԥш, рацәак иаамырхьаакәа. Убас ҟазшьас
иман иара, Хаԥҭина шамахамзар длықәгәамҵуамызт,
длықәымчуамызт. Иаацәыригоз аԥсы ахаҵаны, хаа-хаа
дналацәажәон, лыхшыҩ нарзышьҭны. Ларгьы ажәа хаала
акәын дышиацәажәоз, иакәымк лҿамыршәкәа.
Хаԥҭина уажә дахьтәаз адгьыл аӡа лылсыр ҳәа дацәшәан,
икьаҿ шәарҭгалеи наишәыхны иналыҵеиҵеит, дҩышьҭыхшәа
дналыҵагылан...
Хаԥҭина усҟантәи аибашьра аҟынтәи илгәалашәақәозгьы
ыҟан, илгәаламшәақәозгьы, аха урҭ лыҽрылалымгалеит
уажәы. Уи азхәыцха, алацәажәара аамҭа абаҟахыз... адунеи
ааҳәны, аиқәыбгара иаҿызшәа, ишгац игон еиқәтәарак
змаӡамыз ашьҭыбжь хлымӡаахқәа.
Абриаҟара аамҭа шцахьоугьы, Дыгә, уи аибашьра ду
дышқәыԥшӡаз дназыхәлашәаз, деибганы дшалҵызгьы, усҟан
иннаҵаз ахәрақәа, уажәыгьы цқьа имӷьацкәа иаанхаз, мзеи­
ҭасцыԥхьаӡа ихы ааиланаргьыжьуан, иааиланарсуан дшьақә­
наҟьартә аҟынӡа, аха иҽаиҭомызт... Уажәы излагаз аибашьра
усҟак хьаас иҟаимҵаргьы илшон, усҟан еиԥш дқәыԥшны,
деиқәных ишьапы дықәгылазҭгьы. Ахаҵа дзиуа ахаҵара
азыҳәан ауп, зыԥсадгьыл азыҳәан абџьар шьҭызхыз – уи
дхаҵоуп, дгәымшәоуп, иқәгәыӷрагьы иаԥсоуп...
– Аԥсцәаҳагь сигом, аԥсцәаҳагь сиҭахым!.. Абарҭ зегьы
сара избараны, срылаԥшраны сзыҟаларыз!.. Умԥсыр егьагьы
урхаанхап... укәыкәмаҷиаха ахәышҭаара уаныҽҳәахалакь... –
ллаба хәыҷы ныҵакшо, дахьылатәаз аҭырасра, акәытшьаԥхыц
еиԥш, инцәыҵлыбӷьаҭааит, лхәыцра, лгәырҩа хьанҭа убрахь
иниалгарц лҭахызшәа.
Хаԥҭина лхы-лҿы ҵаӷа, лхы-лҿы ԥсада убриаҟара
акаҷырақәа рнын, иахьынтәиаанагаз узеилыргомызт, лара
илхылгахьаз лџьабаақәа зегьы неизыркәкәаны инҭумҵаакәа.
Дыгәи лареи анеиднагала инаркны лнапы зхьымсыцыз ҳәа

46

акымзаракгьы ыҟаӡамызт рынхарҭа-ргәараҭаҿы. Ҩынгьыгәараҭагьы илылшонаҵы зегьы дыҩуа дышрышьҭаз дрышь­
ҭазан, хҩахак лымаӡамкәа. Лхәыҷқәа лыц икылакны, аамҭа
хәышхәымгара инагәылкәыкәааны илааӡеит ишлылшоз
ала, хьҭаки млаки иамыргакәа, ршьапгьы инықәлыргылеит,
хьысҳарак нармырԥшӡакәа... Лхы аџьыка нықәхуа,
иаалхандеиуаз дара инарыдылҵон, лыԥсы налҿыкәыкәаауа.
Саси-ԥшәымеи шаҟантә еиламырсӡакәа иныҟәылгахьааз!..
Лчеиџьыка аӡбахә зымҳәацыз дарбаныз!.. Круҿалҵозаргьы,
гьамала круҿалҵон, дазрыцҳамызт... Ллакыҵақәа анкьа
ишубахьаз еиԥш иабаҟахыз уажәы... акыр рҽеиҭаркхьан,
акыр рҽырыԥсаххьан, аха лыблақәа макьаназгьы ицқьаӡа
иааԥшуан, хәашьрак нархымҳалакәа. Лхы-лҿы, лԥынҵа маҷк
иааизыхәхәашәа иҟан.
Зҿара узымдыруа, иажәра уахымыччан, рҳәоит. Хаԥҭина ас
дауҟахыз!.. Ианлаамҭаз илеиҽырбақәозгьы ыҟамыз!.. Дшаҟьшаҟьо, дыҵрышәкәаӡа – аԥсҭазаара данаҿыгәҳәаауаз...
Дыгәгьы
акала
дыҟәнушьартә
дыҟамызт усҟан.
Аҿра-ԥшразы иуҭахуаз!.. Дахьынцәырҵуаз аҭыԥҳацәа
дыззымдыруаз инкылԥш-кылӡырыҩуа инаихәаԥшуан, убри
акала даҳзыҟандаз, зҿлымҳарак наҳзыҟаиҵандаз ҳәа.
Дунеихаан аӡәы лгәы дасны ҟамлацызт, дахьынӡахьӡоз
рымаршәа куа днарыхәлаччон, ргәалаҟазаара нцәы­
ҵархәыҭхәаҭуа.
– Абриак ҳзыхгар... абриак ҳзацәцар, нас егьҳахьуамызт...
Ауаҩы
ианакәызаалакгьы
аԥсҭазаара
дшазыгәыҳәуа
ганаҳарыла дҭахар, уи рыцҳароуп... хьаацәгьоуп иузхымҽуа...
– иҳәеит Дыгә, Хаԥҭина даарҽеишәа дналывагьежьын. Уи
абас даачмазаҩхеижьҭеи, ахәыҷқәа реиԥш дыгәцаракуа,
лаҳаҭыр бауа дныҟәигон.
Ауаҩы ибаҩқәа хәарҽханы, акагьы илымшаӡо, иԥсахы
еиҟәыҷҷо аҽҳәа даныҽҳәахалакь, аҩнаҭаҿы арыцҳа иеиԥш
дааҩнахоит, ихы агарҭа имоуа, дгәамҵ-хамҵуа...
Ауаҩы
ихы
данзамыхәо
ауп
ахылаԥшрагьы
аниҭаххауа, еиҳараӡак ахьаақәа даныхҭарклакь.. Хәшәи-

47

быӷьшәи иаалыдрымгалацыз ҳәа иҟаз, аха макьаназы
илыхәарҭахашаз иақәшәомызт. Зны аиарҭа дамадан Хаԥҭина,
зны лшьапы днықәгылон, аха дгыргыруа, лымч-лылшара
акы ишлымнаххьаз ҩашьомызт. Аибашьра иалагеижьҭеи
иара убас дшыҟазгьы, ллаба налыҵарсуа, зегь ахьнеиуаз
ларгьы инеихылгон лыҽрыламыжькәа. Аԥсы ҵаауп рҳәоит...
аӷа хәымга инапаҵаҟа аҟалара бзанҵыкгьы дазхәыцуамызт,
еиҳарак дзыцәшәоз абри лыҷкәыни лмаҭацәеи ракәын. Урҭ
акы рыхьыр ҳәа дшәаны дрыхӡыӡаауан.
– Иа,Анцәа ҳазшаз,ҳагәнаҳа иумыргахын ҳара абриаҟынӡа
ҳназгаз!.. Иҟаҳҵахьаз цәгьарас?.. Ҳанцәыҵакьакьо абри
адгьыл ҳақәын, ҳнықәыбӷьаҭуа, ҳнықәхандеиуа... Аӡәы
итәы ҳашьҭамызт, ҳазԥырхадаз?! Зыблақәа ҳрыҵашәаз
рыблақәа ҭыҵыртә, ҳзыхдырҟьозеи, уҳәарауазеи?! – Мзауҭ
иан Хьыкәыргьы дматанеиуа ажәҩан еишьшьылаҳа иҟаз
днаҵаԥшит, насҭхашәа дахьтәаз, лхы ҩышьҭыхны. Ажәҩан
аҿы иҟоу абарт днарызхьаԥшны цхыраара хәыҷык нариҭарц,
акагьы зхараӡамкәа абас ирызныҟәаз цәгьаԥсышьа иҭаны
дахьирхәырц, иашарак ыҟазар, аиашара аԥыжәара аиҭарц,
азаалымдара иашьҭоу џьаҳаным иҭыԥитәырц. Лара уи агәра
лгон, насгьы уи ида уажәазы ирыцхраашаз, инархылаԥшышаз
уаҩы дшыҟамыз ахьылныруаз цәгьалаҵәҟьа деикәанарҳәуан.
Уи, зхьышьаргәыҵа ҳакәыхшаша, илаԥш хаа ҳахнаҵы,
ацәгьа-мыцәгьақәа наҳҟәыблааны, ҳнарылигоит ҳәа акәын
ишылҳәоз. Уи ишеилылкаауаз ала, зегь зымчу ус хылаԥшрада
ишаанимыжьуаз лгәы азҩон, аха иахьатәи ала, изҭашәаз
изҭыҵуоу, изҭымҵуоу лхаҿы илзаагомызт. Акыр агәаҟраҵәаҟрақәа ирҭашәаны изалымҵыкәа, рыԥсҭазаара ахац
ишаку инаҿҟьаны, инӡаакәкәала хланҵы ицаргьы шалшоз
лыхшыҩгьы назцон зны-зынла, аамҭацк ала, мгеимцарак
иныбжьырҟьаны. Аха дырҩегьых дзықәгәыӷуаз иара иакәын:
– Ҳагәнаҳа даҵумыжьын, Анцәа уҟазар!.. Дырҳәаԥыдырқыџькы иԥсы ахьынӡаҭоу!.. – лкасы аарҽеины лхы
уаҩҵас иааҵалкит, лгәы шьақәгыларак амаӡамкәа, аҭҳарааҭҳара ишеисуаз.

48

Анацәа рыцҳақәагьы ирхарагәышьаз... изқәыхандеиуаз
рыдгьыл, ирымаз-ирыхӡыз
зегьы
нкажьны, ҳаԥсы
ҳзеиқәырхозар, ҳаԥсы ҳзацәгозар ҳәа еибарыҩны
иахыҵыртә еиԥш, абнара рҽарҭартә еиԥш?! Узқәымгәыгуагьы уазыԥшлароуп еснагь. Абригьы абас ҟалап
ҳәа иақәгәыӷуазма, аха абас иақәшәараны, абри аҩыза
рыхҭыргараны иҟазаарын. Ахәыҷы-аду ҳәа неилых ҟамҵаӡо
аибашьрагьы анулахьынҵахо ыҟазаап... Зны ухы аҭыԥ
иқәҟьаны уарблаҟьоит, уахькыднаҟьо узымдырӡо, урҵәиырҵәиуа, угәхьаа мкӡакәа, зны ҵәҩанҵәыҟа уаршәуеит,
уаҳа узылымбааӡо, уӡырҭа-уԥсырҭа ҳәа акагьы ыҟаӡамкәа,
зны
уабылуеит, уццышәнатәуеит, ушьҭамҭак
уаҩы
инеизықәымбаауа, наунагӡа уаныӡаартә еиԥш...
Зегьы лахьынҵала ишоуп адунеи аҿы... Егьа
уацәыбналаргьы, егьа уҽацәуҵәахыргьы инаухьӡаны
инаушьклаҳәуеит унеикәарҵәиуа... Уи ус иҟоуп, ус
иаауеит мшаҽны инаркны, адунеи ааршазар аахыс,
зны иманшәалоушәа, зны инеихәлашәо, инеихәлацәо,
инеихәлабго...
Хьыкәыр деикәаҳәы-еиқәыԥсы, лгәы ԥшаа-ԥшаауа
лыҷкәын днеизыԥшит наскьашәа дахьгылаз, лгәыӷрақәа
зегьы налымпыҵышша-иналымпыҵабазшәа. Иҳаԥсыхәоузеи
шьҭа ҳара, ҳабацои, ҳхы здаҳкылозеи анцәаузша,
ҳрыцҳахәха, хкыдкыларҭак ҳамаӡамкәа ҳанкыдыгәгәало
ҳдәықәзаарц аума абри зегьы зхыҟарҵаауа ҳәа лгәы
еибазырфоз лыҷкәын инлырырц лҭахын, аха лҽыҟажаны,
ҿымҭӡакәа илыхәлалырԥсуан деилазыршуаз маӡала.
Деилышша-еилышшауа, лхы нхьарнааны дахьихәаԥшуаз,
лгәаҵа ныҿнакаартә еиԥш, даарыцҳалшьеит Мзауҭ, егьырҭ
ивагылақәаз днарылкаашәа. Илшаран иҟоузеи амитә
ззыҟалаз!.. Дзықәгылаз амахәҭа ҩаҿҟьаны, далыҩрны,
ахыгәҳәа адәаӡа инықәҳаз диеиԥшны, иҟаиҵара, ихы зқәикра
дақәымшәо, иаԥхьаҟа дыԥшуан, илаԥш ахьынӡанаӡоз
еилыҩры-еилыҩруа амцабз зылҟьаны ихалоз алҩа еилаҳанта
илаԥш иныҵыжьуа.

49

Арыцҳараҵәҟьа шԥанарзыҟалеи, анцәаузша, арыц­
ҳараҵәҟьа!..
Иззыԥшымыз,
изқәымгәыӷуаз,
зегь
нарымпыҵкәыкәааны, еилабганы, еилаццышәны иқәзырха­
шаз!.. Абри ами иззырҳәо акаамеҭ рԥеиԥшзаарын, акаамеҭ
рзыҟалеит ҳәа... Уаҳа иарбану ари еицәоу каамеҭс ирзыҟала­
раны иҟоу набжьоуаа, аӡхыҵра еиԥш ирыжәланы амцақьоуқьад иналагылазар!.. Мап... зны, ушақәымгәыӷӡо, зегь
неихәлабгозаап, зегь неихәлаҳауазаап, дгьыли-жәҩани уаҩы
ишиимбац еиԥш инеихәлартҟәацны... Абри акәхап акаамеҭ
ҟалеит, ауаа рықәӡаара ааит ҳәа ззырҳәогьы...
Адунеи аҿы ихәыцыхәаԥшьха, аԥсҭазаара иархәытәыз,
иархәаԥсаз, иарқыџьқыз, цәгьарас иҟоу зегьы зхәыцуа,
цәгьарас иҟоу зегьы еиқәзырҽаҽо, уи ала амчра зегьы рхы
иархәаны, ампыҵахаларатә ԥсықымқымра, ампыҵахаларатә
гәымхарақәа мҩаԥызго адунеи ианыӡаар,шаҟа иманшәалахоз,
шаҟа ибзиахоз уи ақәынхара, ақәхандеира!.. Усҟан адгьылгьы
цқьахон, ажәҩангьы цқьахон икеикеиуа... Урҭ ирыхҟьаны
шаҟаҩы агәаҟрақәа, ахҵәара-хыԥсаарақәа ирықәшәахьоузеи,
рыԥсадгьыл иахыршьаахьоузеи, шьаҭанкыла ианыӡаартә
еиԥш!.. Мзауҭраагьы абри рԥеиԥшхарц аума абри аҩыза
аҭагылазаашьа изҭашәаз, абри аҩыза арыцҳара, ахамышҭыхә
зырзыҟалаз?! Гәнаҳарыла, рыцҳарыла еибаркума адунеи
ааршазар аахыс ари изықәгылоу адгьыл, дара зегь реиҳа
рыԥсы зыҿҳәараз?!
Мзауҭгьы, Кьахьыргьы арра ицахьан, иаахьан, аха
ари аҩызаҵәҟьа иаламԥшыцызт, ирымбацызт. Аибашьра
атәыҵәҟьа збахьаз Дыгәи Ҭарҟани ракәын. Ишыҷкәынцәаз,
ишқәыԥшқәаз аибашьра дуӡӡаҵәҟьа иналашәан, ахамышҭыхә
рыхҭнагахьан... Изакәытә еибашьраз усҟангьы иназлаҳаз!..
Рыӡырҭа-рыԥсырҭа ыҟаӡамкәа, инахәлабга ицеит ҳәа
ишыҟаз, аџьамыӷәа цәгьа рыхганы ианыхынҳә, уаҳа ари
аҩыза рыхҭыгәлап ҳәа амалахазгьы иақәгәыӷуамызт... Аа,
уажәы, ишазыԥшӡамыз инархаҳаз, инархаԥаз!..
Аибашьра абзиарахь уаҩ дышкылнамго ззымдыруада?!
Аибашьра зегь абылуеит, зегь ԥхасҭанатәуеит!.. Абџьар зку
аӷа хықәкыс имоу – уқәхра, уқәыблаара, уқәыццышәаара

50

ауп, уара уи ус уақәымгәыӷуазаргьы... Мчыс иҟоу зегьы
ихы иаирхәоит удгьыл умикәыкәаарц, тәыс уҟаиҵарц,
дунеихаангьы убӷа наузеиҵымхуа, аџьамыӷәа цәгьа
унҭаиргыларц. Аха уи ус зегьы рҽарҭом, иԥсы-инха
инеиҿагылоит, иагьеибашьуеит хацәнымырха... Иуқәлаз аӷа
удгьыл дықәуцаанӡа, наунагӡа ахақәиҭра нагӡа зыҟалом
удгьыл аҿы. Уи шьахәлаҵәҟьа еилкааны ирыман араҟа
иеидгылаз ахацәа, аха ирцәыхьанҭараз, ирзеилымкаауаз –
абри аҩыза дара ахьақәшәаз, иахьаргәамҵуаз акәын.
Рызынтәыкгьы ргәы нҭӡыӡаауа, рыхшыҩ еилаганы
иахьылаз иҟарҵашаз иақәшәомызт, уажәы-уажәы инеиҭаҵааиҭаҵуан, игәамҵхамҵуан, џьарак ҭынч изышьақәгыломызт.
– Ҳаҩнқәа рыблит ҳәа сыҟоуп арҭ аџьнышқәа!.. Руаршәаџь зҳәо ыҟамкәа иқәрыблааит ари адгьыл, ҭахак
шԥаҳарымҭои, уҳәарауазеи?! – днеицрашәеит Кьахьыр,
абжьааԥны еиԥшымкәа, еиҳа-еиҳа игәамҵра шьҭыҵуа,
амца-шоура еиԥш инаицралаз аҷҷаҳәа деибанаркуа. Иҩныигәараҭа имчмырхакәа иблақәа шааԥшуаз инеиқәырыблыр
иҭахымызт, аха илшараны иҟаз?! Аибашьра ахәымгарақәа
иаҵоу зегь рхы иамырхәакәа иаанрыжьуама уԥсадгьыл
умазкырц иашьҭало!..
Иаԥхьаҟа шьаҿақәак ахьынеихигаз, уаҟа дадырсызшәа,
деихәлаԥсы дгыланы дыԥшуан, ихаԥыцқәа аҿҿа нарыҵго.
Ублақәа шааԥшуа, мчымхарак уақәшәаны акагь улымшаӡо,
уара иуцәымӷу ахҭысқәа уҿаԥхьа ианымҩаԥысуа, акалашәа
уеиланаршуеит, уеиланархәоит, амца зыцралаз уара
уакәушәа. Кьахьыргьы днаганы абри аҩыза аҭагылазаашьа
дынҭанаргылеит, уаҳа ԥхьаҟа дзеиҭамҵуашәа, алҵышьак
имаӡамкәа, иԥсахы еиҟәырҷҷо.
– Ҳаҩнқәа рбылуану?! Ишԥа?! Ҳандырҵәарцу зынӡаск?.. –
Дыгә изымчҳакәа, иҽҩаҳаракны, иаԥҳьаҟа илаԥш наиршәит,
аха уаҟа имҩаԥысуаз акагьы ибарҭамызт уажәы. Ахьацара
узылмыԥшӡо иҽԥынгылан еишьылаҳа, еилыҩры-еилыҩруа
ихалоз алҩа хәашьқәа нархубаауан.
– Уара уаҟа уҽаанкыли!.. Иҟоу аиаша ҳара иҳаздыруам...
Мап... абылра ахьцо маҷк инахароуп... ҳаҩнқәа рҟны акәӡам...

51

Ҳаҩнқәа еибгазар ҟалап... – Ҭарҟан уи дынԥхьаирҟәҟәеит
зымҩа дахьгылаз. Дыгә игәы ааиҟажеит, маҷк иааиқәиҳәалеит.
Ауаҩы иԥсҭазаара зегьы зыдҳәалоу нықәыццышәаа ианцо
даараӡа игәы инархьуеит, игәы ҿнакаауеит... – Уара ара
уҟази макьаназы, ҳара ҳанкылыԥшуеит, ҳзыманшәалахозар!..
– Ҭарҟан убри ихшыҩ назиишьҭит. Ас мацара иабан­
ӡагылазаауеи?.. Акы хәытәын, акы рҽеиԥшыртәыр акәын,
иҟоу, имҩаԥысуа еилкаатәын, шьаҿақәак неихыгатәын
ԥхьаҟа, егьа ишәарҭазаргьы, егьа игәаҟразаргьы...
– Аиеи, маҷк ҳанкылԥшуеит, аҵлақәа ҳҽынарывакшәа,
ҳалаԥш ахьынӡанаӡо... Иҟоу ҳналаԥшып!..– Мзауҭ ахьышәҭҳәа
Ҭарҟани Кьахьыри раԥхьа днагылеит, игәы хыҭхыҭуа,
ргәарабжьараҿы, рҳаблаҿы имҩаԥысуа дналаԥшырц,
дназҿлымҳахарц.
Мзауҭ уажәы иҩызцәа ахьыҟаз дахьрылахәымыз шаҟантә
игәы еибанарфахьааз!.. Иҩызцәеи иареи ахьеицәыхҟьаз
дарҭынчуамызт, аха уи зегьы аамҭала акәызшәа дазхәыцуан.
Иҩызцәа, есиҟалалакгьы, иҽрымадара шаҭахыз изымдыруа
дыҟамызт, аха уажәы ас иаалырҟьаны изҭашәаз алҵышьас
иамаз ихаҿы изаагомызт. Деимырхха, хәыцра гәарҭак
дыхҭаркуан, дызрылымҵуа. Иԥышьклаҳәуаз рацәан, урҭ рҭыԥ
ақәҵара ус имариамызт...
– Ҳаанӡа аӡәгьы шәҽышәмырҵысыроуп араҟа!..
Шәхы шәымҩахан... ашьшьыҳәа шәтәаз!.. – Ҭарҟан зегьы
днарылаԥшит иԥкаауа, дасу ирҭагылазаашьоу гәаиҭарц
иҭахызшәа. Бла-бла иааимидеит. – Ҳара уажәыҵәҟьа
ҳааиуеит!..
–Араҟа ишәарҭоуп,Ҭарҟан... Ас мацара ҳабанӡатәазаауеи?..
Ҳҭыԥқәа ҳаԥсахроуп... ҳлаԥшықәырҵаргьы алшоит...
Иахьыԥхьакырҭоу абнахь џьара ҳаиасроуп, ҳахьырымбаша...
Ҳаарымԥыхьашәар, ҳауа-ҳшәаџь ыҟаӡамкәа ҳаақәырхуеит!..
– игәы шҭынчмыз ааинирԥшит Дыгә, еиҳараӡак уи дзыцәшәоз
ахәыҷқәеи аҳәсеи ракәын. Урҭ зымҩа рҽырҭынчны итәан,
ирыхьыз гәныргауа. Ишазыԥшӡамыз дара зҵатәаз ажәҩан
неихәлабгазшәа, уажәшьҭа иҟарҵашаз, ирыԥсыхәаз рхаҿы
ирзаагомызт.

52

– Аиеи... ҳҭыԥқәагьы ҳаԥсахуеит, иааҳажәраӡа... Араҟа
аангылашьа ҳамаӡам... уи ҳаргьы иаадыруеит!..– нарҿеиҳәеит
Ҭарҟан, урҭ днарызхьаԥшны.
Араҟа раанҿасра шшәарҭаз уаҩы ибаратәы иҟан, рацәак
иԥхьакырҭамызт. Узықәгәыӷшаз акагьы умԥыхьашәомызт.
Иалхтәын еиҳа иахьшәарҭамыз ҭыԥк, абнара агәахьы
инаскьозаргьы.
Ҭарҟани, Кьахьыри, Мзауҭи рҽыларҟәы-ларҟәуа афасара
инылсын, Кьахьыр иҩнашьҭахь, рацәак ицәыхарамкәа,
иҭахкааны имаз ахьацараҿы ианнеи, иааҭгылеит, аҵла
шьапқәа рҽынарыдкыланы, раԥхьаҟа иԥшуа. Арантәи
унцәыҵыԥшыр, ишуҭаху рынхарҭақәа улаԥш иныҵаукуан.
Аԥхьа иахьнажәлаз иахьымӡазар акәхап, макьаназы
рхыбрақәа еибган, аха, инаскьаганы, даҽа ҩынқәак амца
рықәҵәиашо абылра иаҿын. Инахараны ахысбыжьқәа шгац
игон, еиқәтәарак рымаӡамкәа...
– Ҳаҩнқәа еиқәхагәышьеит ҳәа сыҟоуп... – иҳәеит
Кьахьыр, рацәак иҽхықәмырҵакәа, иҽаариашаны. Иҩны
ашьҭахь ала иаша унагәыдыԥшылон ишуҭахыз. Уи ҩбаны
еихагылан, ашьҭахьтәи аганахьала макьаназы ишьыхмызт,
дахьымӡакәа иаанханы иҟан, аиқәҵарҭа цәаҳәақәа арахь
иалԥшуа. Аҳәысҭа аҟәынџьқәа хаха-хахаӡа, ицәырҵәаны
ихгылан, быӷьцырак рхьынҳалаӡамкәа.
– Аиеи... ҳаҩнқәа еиқәхагәышьеит уажәазы... –
ихы ааирҵысит Ҭарҟан, аҵла маҷк иҽнавырҳәҳәашәа,
агәарабжьара нымҩахыҵ игылаз иҩны арсынтәи цқьа
ишибарҭамызгьы.
– Ишеиқәымхара иҟоузеи?! – Мзауҭ уи игәалаҟара
азышьҭыхуамызт макьаназы, игәы ҭнархьшәашәаауан.
Дзызхәыцуазгьы аҽакӡан... Анҭ иалалаз аԥсымцқьақәа
идмырхәашакәа, еилаԥырмыххакәа ус иалсуазма, ус
иаанрыжьуазма?!
Убасҟан, ишазыԥшӡамыз, инарцәхыкны, аҟәақ-аҟәақҳәа
иааҭгаз ахысбыжьқәа рзымбатәбараханы, иҵиҟә-ҵиҟәуа
рышьҭахьҟа инхьаҵит, араҟа макьаназгьы ҽеирак шыҟамыз
иназхәыцын.

53

– Аснаипер ҳгәаиҭазар ҟалап!.. – Ҭарҟан иаразнак убри
ихшыҩ назцеит, ԥыҭк ахьацара иҵаланы ианынаскьа. -Ари
ишыҟоу шәымбои, аибашьра иазхиоу зегь рыла рҽеибырҭоит...
Аснаиперцәагьы рҽазырхианы, џьара иалкаау ҭыԥк аҿы
инықәтәоит рҽазҵәылхны, икылкааны ахысразы... – убри
иназирхәыцит, арахь ақәлара макьаназы ишыгәаӷьылацәаз
надырдыруа.
– Иалудыраауеи?.. Иаалырҟьаны ус изыҟалома...
амца-қьоуқьад анахысуа?.. – Кьахьыр ижәҩахырқәа
иҵагь инеиҵеицалан, иҽааларҟәны амаӷра иҽнаҵигеит,
амҩахәасҭа даныланы дахьнеиуаз. Арра дцахьан, даахьан,
аха изымдырқәоз шмаҷмыз иаразнак иааинубаалон.
– Уи шыҟоу умбои, Кьахьырхеит... арҭ гаӡақәаӡам...
Аибашьра
афымца-ԥшатлакә
анахыслакь,
шьоукы,
урҭ
ирышьҭанеиуа,
икылыԥш-кылӡырыҩуа,
рҭыԥқәа
аанкыланы инықәтәоит, иҭацәыз аҩынқәа рхыбрақәа рҿы
акәзаргьы... Рнапаҿы иааргаз рыхьчар ами?.. Даҽаӡәы
уахь дықәрыжьлома?... – иҳәеит Ҭарҟан, иара аибашьра
атәы еиҳа дшалаԥшхьаз, иаҳа ишидыруаз Кьахьыр
дынӡаарԥшыланы. – Аибашьра ушақәымгәыӷуа аҵарагьы
унарҵоит, ахшыҩгьы унаҭоит... Уҵарыхәҵәаӡа, уеилыхха
уҟанаҵоит... Уаҳагьы ԥсыхәа амаӡам... – иҳәалон иара знызынла даахыхәмаршәа. – Уҳәылдыз-мылдызуа уҿыноухар,
хара уашьҭӡом... уныбжьахәашаргьы ҟалоит... – нациҵон. Аха
урҭ иажәақәа ирыҵаркуаз, иара ишеиликаауаз еиԥш, даҽаӡәы
изеилкаауамызт, инарҵаулан дазнеиуан, инарҵаулан
дазхәыцуан...
изыӡырҩуаз гәрагарак рнаҭон иара дызлаҟаз, дызлаԥшхьаз
ашҟа зхьаԥшрак ҟарҵартә еиԥш...
Амҩаду аҟынтәи акәын ахысбыжьқәа ахьааҩуаз. Уаагьы
шьоукы гыламкәа иҟамызт... Иаахынҳәит рышьҭахьҟа...
Раԥхьаҟа уаҳа цашьа амамызт... иааныркылахьан абџьар
шьҭыхны аҟәҟәаҳәа ихысуа инарыжәлаз... Аӷа дызуабашьуа
унирхарц акәӡам, ухирҵәарц ауп, уқәихырц, шьаҭанкыла
уқәиблаарц...

54

Амш ла хь ыцәгь а
Шаҟантә иҵатәахьааз ари ақьала, абнараҿы ицәыҵахыбны
ицәыҵагылаз, ҳгәаҳҽанӡамкәа инҳажәланы ҳандырҵәар
ҟалоит ҳәа, ишәаны ҽыԥхьакырҭас иалырхыз.
Уи Дыгә имаҭацәеи иҷкәын Кәатати ракәын изыргылаз,
акәара нырцә, уаҩы иахьиҿырхасырҭамыз аҭыԥ аҿы. Ус
аламалагьы уақәшәомызт ицәыҵахаланы иахьылагылаз.
Зҽеилышьны, зҽеикәарҳәны игылаз ахьацаҵла хажәаақәа
рымҵан игылан иқәаҟьаӡа, мшьамбажәк ақәыршәны,
азныказы улаԥш иныҵамшәартә еиԥш, афасара аҽылакны.
Уахь мҩахәасҭа пак уцәыҵанагалон амаӷра илсны.
Ҽынла заанаҵ аҳәсеи ахәыҷқәеи арахь иаарышьҭуан, џьара
ҭышәынтәаларак ҟалаанӡа ишԥаҳазхымгари ҳәа гәыӷрак
иазыԥшны. Ахәлара иаарымнахаанӡа абра ишцәыҵатәаз
ианырхыргозгьы ыҟан.
Иахьа еиԥш, ас аҭагылазаашьа ҟалап ҳәа иақәгәыӷуадаз!..
Дырҩагьых ари ақьала ԥсеиқәырхагас ирзыҟалеит. Уаҳа
иабацарыз!..
Абриаҟара
ихьанҭаз
мшык
иԥымлацызт
Мзауҭ
иԥсҭазаараҿы. Уи иацыз абзиарақәа шыҟазгьы, ахьанҭара­
қәагьы аниқәыӷәӷәоз маҷӡамызт.Аха асҵәҟьа деихәлазгәашаз,
деихәлазырхашаз дақәымшәацызт. Амаҷаз зхы лазмырҟәуаз,
аиашаз хьаҵра ззымдыруаз уажә дызҭашәаз зегь реиҳагьы
ицәыхьанҭахан, алҵышьас иаиҭашаз макьаназгьы еилыкка
ихаҿы изаагомызт.
Ауаҩы агәкаҳара, агәеилахәара анихаԥогьы ыҟоуп, аха
урҭ иҽрымпыҵкәыкәааны дрыцәцозароуп, дыриааиуазароуп.
Зегьы мҩак-мҩак рзылхтәуп, аха ус уара ишуҭаху амҩа
уанзанымсуагьы ыҟоуп. Зны иҟәаԥаҿаԥароуп, ибӷацамкыроуп,
атымитышара уҭанарԥшуеит, аха угәы ацәкаумыжьроуп,
умчқәа зегьы еизыркәкәаны уаҿысроуп ашьхакаҵәара,
ахьанҭара... Ушьҭахьҟа ухьамԥшроуп – уаԥхьаҟа, уаԥхьаҟа!..
Уаҳа ԥсыхәагь амаӡам... Аӡәгьы игәы иаанамгааит амҩа
хьанҭа анысра ус имариоуп ҳәа...

55

Мзауҭ ахәыцрақәа дызрылымҵуа деимырхха дыркын
дахьтәаз. Дзаҵәны, анаатә неиӡывасуа дәышкәаӷьазк
дықәнакызшәа, ицәажәоз ирҳәо имаҳаӡо, даҽа дунеик далан
дбалыбаҭо, хкыдкыларҭак имаӡамкәа. Декабр мза иара
ихәыцраҿы убас аҽышьақәырӷәӷәара иаҿын, дунеихаангьы
хашҭрак ақәӡамкәа, игәаҵа инҭахьшәашәаны инаузҭымгаӡо.
Иаалырҟьаны ари амзазы изныкымкәа-иҩынтәымкәа
иҟалақәаз ажәыларақәа ирыхҟьаны, акыр амыҟәмабарақәа
иҭанаргылахьан. Ақалақь иԥсы алкәыкәааны дахьааиз,
дшазыԥшӡамыз,
закәытә
ӡыблароузеи
дназлаҳаз!..
Ашьа ицаша ада иалагылом ҳәа, дызхымԥарыз илахь
ианызаарын... Убасҟан, убри амш лахьыцәгьа аҽны,
аҟәҟәаҳәа иаагаз ахысбыжьқәа, игәы ҭшьаауа, уажәы-уажәы
ицәа дынҭанарӡыӡаауеит ианааигәалашәалак. Ахамышҭыхә
иҭазыргыларц иақәызкыз аӷа хәымга ихызаҵәқәа
аҿыв-сывҳәа ишрывыҟьҟьоз ауп рыԥсы шеиқәдырхаз...
Ишеиқәымхарагьы иҟоузеи!.. Амахә наагьы уара узыҳәан
ианымлаҟәуа, узхьынҳалашагьы ануԥыхьамшәо, ушьамхгьы
уабанӡаҩанагари?! Уҩла, уҩла... ахызаҵәқәа узрыцәцозар...
иахьынӡаулшо... уахьынӡананаго... уахьынӡазцо... уԥсы
угәы икылаханы, угәеисра ҿыԥҵәаауа!.. Маҷкоуп иаанхаз,
зегьы унарылхәдаахоит, амца зхылаз ублақәа шааԥшуа!..
Нас уҳәҳәала, уҟаала шаҟа уҭаху... изаҳауа анмаҷхалакь...
ианҭацәырахалакь... уеиқәызкуагьы даныҟамлалакь!..
– Баҭал... уеиха уара… уеиха абааԥсы!.. – Мзауҭ ибжьы
шааиаҳазҵәҟьа Баҭал, иаразнак иҟалаз ихшыҩ назцан,
дууаӡа аанда днахыԥан, амхырҭа аҟәынџьра далҟьаны
дцон дышзахәоз, дшәаҟьаны. Ахызаҵәқәа иаԥхьаҟагьы
ишьҭахьҟагьы аҿыв-сывҳәа ивыҟьҟьаны ицон еиқәтәарак
рымаӡамкәа. Иара, ашьабысҭа еиԥш, инароуны дынкаԥо, алиаԥси рыбжьара абнара иҽнамеидеит ахьышәҭҳәа, иаб илаԥш
иҽмыҵмыршәакәа.
– Асҭанда, иҵегь инеихга, барамыжда!.. Бхы шьҭыбымхын...
бхы ларҟәны бцала, Баҭал бишьҭаланы!.. – Мзауҭ уажәы уи
аанда днахигеит дналыцхрааны. Иҟаиҵарыз дақәшәомызт,

56

дрыхӡыӡаауа дрывагьежьуан акрыхьыр ҳәа дшәаны. Асҭанда
лангьы дналыҵгәаны аанда днахижьит ииулакгьы.
Лыԥси-лыԥси еихьымӡо дыҩны лхәыҷқәа днарышьҭалеит
дынцәыҵаххуа. Амитә ззыҟалаз... ахысбыжьқәа еиҳаеиҳа
иааигәахон, еиҳа-еиҳа
аҭшәара
икҿарцалон
егьызхараӡамыз...
– Сара усҟәаҵ, нан... уара ухы уахә!.. Ахәыҷқәа машәыр
рмыхьааит!.. – Мзауҭ иан дааӷьаҵәы-ӷьаҵәит, аԥсеилахәара
дназлаԥшыз лызхымгауа.
Мзауҭ уажәы, иҟаиҵара дақәымшәо, аҭымҭшәара
дыбжьахеит деихәлаханы. Ишьҭахьҟа дызмыҩуа, иаԥхьаҟа
дзымцо, дшаҟьшаҟьо аанда давахеит. Ишԥаҟаиҵари
уаҩымыжда!.. Зегь ицәеилахәеит, зегь ицәеилагеит,
амчымхара дзықәшәаз ихы еиланаргьежьит, еиланарҩынтит...
Ублақәа шааԥшуа уан уанлызмыцхраауа еицәоу арбану?..
Уан – узааӡаз, узыхьчаз, зкыкахш уҿырхәхәаны ушьапы
уқәзыргылаз!.. Иауҳәараны иҟоузеи ани аԥеи абри аҩыза
аҭагылазаашьа рзыҟазҵаз!.. Аԥа дзымшаҭо, ан дзымшаҭо...
Мзауҭ аанда дадхеит, дадхеит, аха иан дахигартә еиԥш
изыламырҟәит, еиқәԥах иҟаҵаз асеҭка-аанда иара ишиҭахыз
изхьамырҽит... агәыԥжәара... аиҭагәыԥжәара!..
– Ди, ажрахь, ажрахь беиха!.. Бхы бымҩахан!.. – Мзауҭ,
уаҳа акагьы анизымӡба, иан дналыцхрааит ажра аҟынӡа
днеигарц, ажра ԥсеиқәырхаган ирзыҟалозар ҳәа.
Ҳазараҭи Мзауҭрааи ажра ду рыбжьган, иагьыҵаулан.
Мзауҭ иан дигәыҵаҳәҳәа даашьҭихын, днаганы ажра
дынҭаиртәеит, игәы налызхьаауа. Уаҳагьы ԥсыхәа амамызт.
– Нан, ахәыҷқәа урхылаԥш, машәыр рмыхьааит!..
Сара усцәымшәан!.. Сара сызургахуазеи!.. Уца уара,
уца!.. – инаидылҵеит, лнап хьахьақәа наихьшьуа, лгәы
нҭыхьшәашәаауа.
Уаҳа
еибамбарашәа
лылаӷырӡқәа
нхаҟәҟәалеит.
Мзауҭ ҩ-мцакы дрыбжьахеит. Иангьы абас дахьаанижьуаз
иҭахымызт, ихәыҷқәа рхы иоужьны иахьдәықәиҵаз
шәаӡыӡарак изнарҵысуан.

57

Мзауҭ ихаԥыцқәа леихаирӷәӷәан, дууаӡа дыԥаны асеҭка
иҽынахаижьын, иҽахьрыҩрны наҟ иҽынҭаижьит.
Ҳазараҭи Кьахьыри рыҩнқәа иҽнарывакуа, ашыр-шырҳәа
днарыбжьҟьеит. Уажәы еиҳагьы иааигәаӡаны аҿывсываҿывсывҳәа ахқәа еиқәтәарак рымаӡамкәа аҟәынџь
хәыҵәқәа иахьраахоз ҵыв-ҵывҳәа рышьҭыбжь иаҳауан.
Амҩаду шыҟаз акы ԥжәеит, акы тҟәацит... дыдраҵас
иаархыџхыџит иахьабалакь...
Убасҟан Мзауҭ ихәыҷқәеи иареи рыԥсы шеиқәхаз ихаҿы
изаагом иахьагьы. Ихәыҷқәа хыма-ԥсыма афасара рҽарҭан,
ианеихсыӷь акыраамҭагьы изылҵуамызт. Ицәкәыкәы,
рыԥштәы рхыгга, изықәшәаз агәыҭҟьара акыраамҭагьы
ирхыԥсаауамызт. Рылаӷырӡқәа рҿыкәкәа, уажәы-уажәы
иаақьыз-қьызуан, изықәшәаз рзымбатәбараханы.
– Шәымшәан... шәымшәан... ҳаибгоуп!.. Анцәа
ҳрыцҳаишьеит, ҳаихьчеит!.. Шәаала уажәшьҭа арахь! – иҳәан,
Мзауҭ ақьалахь иманы иҿынеихеит. Уи ахьгылаз рацәак
ихарамызт.
Ари ас шаҟантә!.. Аҳабла зегьы усҟан еиқәхагәышьеит,
аха ишеиқәымхара иҟоузеи!.. Рыԥсы рыманы абнара
рҽамардан, абнара иахьчеит. Жәытәнатә аахысгьы набжьоуаа
хеиқәырхагас ирымаз абнара акәын, аӷа хәымга илаԥш
иҵамшәартә уи иаҵәахуан. Амшын аҿықә ианакәызаалакгьы
ишәарҭан, ақәылаҩцәа ҭаха арҭомызт...
Абри ашьҭахь, ԥыҭк ианеихсыӷь, ианеиқәтәа, Мзауҭ
деиханы иан длышьҭалеит, лыԥсы ҭаны дысзалгозар ҳәа.
Иԥси-иԥси еихьымӡо, дынкылԥш-кылӡырыҩуа дахьаанижьыз
аҟынӡа дааизар, дабаҟоу, иан дыҟаӡам. Абылфҩы ықәышәшәы
ицоит иахьабалакь. Игәы нҭыԥсаа-нҭыԥсааит, иахиҳәаарыз
дақәымшәеит, азныказы дрымԥыхьашәаны дыргаз џьишьеит.
Абас, абри аҩыза аҭагылазаашьаҿы уан дахьаанужьыз
данумбалак ушԥаҟалои?.. Даауазырит, даашаҟьшаҟьеит.
Џьара лгәы ҭҟьаны дцәыҵаԥсыма, акы дахәаҽыма, мамзаргьы
дцәыҵаршьыма? Игәы неицрасит дуалуашо, иҟаиҵара
дақәымшәо дахьгылаз.

58

Мзауҭ ажра дҭаланы, амаӷқәа еиԥхьырттаауа иҿынеихеит,
аха иубараны иҟоузеи? Ацәыҵлашьцара, аилаԥыҭҳара,
амаӷра ахаԥаны... Ихы ларҟәы-ларҟәуа днеиуеит зегь иара
инаицрыхо, хыхьынтәи аӡәы дибар ҳәагьы дшәоит. Ирыжәлаз
агыгшәыг ирылшоз нагӡаны, уажәы ҩадаҟа акыр инаскьахьан,
аха уахь анеира макьаназы игәаӷьыуацәан...
Адунеиаҿ
уаҩ
дызқәымшәо
иҟоузеи!..
Зегьы
дрықәгәыӷуазароуп, аха ианизеиԥшымтәуагьы ыҟазаап.
Амчым­хара зегь ланарҟәуеит, зегь еихәланажьуеит.
Шаҟа хәыцра, шаҟа хшыҩеибарыххара дҭанаргылазеи
Мзауҭ уажәы!.. Иахьабалакь дынцәыҵаԥш-ҩцәыҵаԥшит,
днықәыԥш-ҩықәыԥшит, аха дабаҟоу дзышьҭоу, дыҟаӡам,
акы днышьҭԥааны днахәланагәазшәа. Дышԥауалуашои,
дышԥагәжәажәои, дышԥауазыруеи?! Иан рыцҳа, шаҟа џьабаа
идылбалахьааз, шаҟа дихӡыӡаауаз, шаҟа дреигәырӷьоз
ихәыҷқәеи иареи еиваԥало ашҭа ианааҭалалакь. Знык рхыршьапы изықәгыланы иҟалар, уаҳа крылҭахызма? Аа аҵыхә­
тәаны ишыҟалаз – зегьы ныҵаба -иныҵахәашазшәа...
– Ди, о ди!.. – убасҟан Мзауҭ, акагьы агәхьаа мкӡакәа,
деихәлагәа-деихәларԥсы дызкыз иҽаалжәаны, ибжьы
наиргеит, џьаракыр дыҟазар илаҳартә еиԥш, ажра
дцәыҵаланы дахьнеиуаз.
Абар, аԥылҳаҭра иалагылоу рыҩнқәа ирымариашаны,
акыр днеихьеит. Аӡәы, ахьышәҭҳәа дҩылҟьаны, аҟәҟәаҳәа
илаижәиҵаргьы ауеит. Аԥсымцқьақәа еибарҳәага рааҵрақәа
ирывамкәа иҟоума? Изцәыԥхашьозеи?! Гәнаҳарала иҭәу
адгьыл аҿы дара ирҭаху алрымгои!..
Мзауҭ акыр деимдахьан, акырынтәгьы лықәҿиҭхьан...
Уажәшьҭа рыҩнқәагьы днарывсырц егьигмызт. Аанда
иҽавак-иҽавакуа
дышнеиуаз
дааҭгылеит,
абраҟа
гәҩарас иааҟаиҵан. Ажра дынҭаԥалеит. Ажра анаӡараҿы,
ажыцра ахаԥаны иахьыҟаз, уаҩ дахьзымнеиуаз, уаҩы
иахьиҿырхасырҭамыз дцәыҵатәан Мзауҭ иан дышәны, деи­
ҵаланы, дқәарқәашьеиуа...
Иԥсы наилалеит Мзауҭ иаразнакы... Алашьцара днали­
бааит иан дхыҟәӡа дахьҭатәаз.

59

– Беибгоума, ди рыцҳа?.. Арахь баазгазеи?.. Шаҟа
сбышьҭаз!.. Акбыхьыз џьысшьан... ҳагәнаҳа ззымгаша!.. –
Мзауҭ, игәы еилаҵәо, иҽааларҟәны иан дааигәыдиҳәҳәалеит.
Иан абас дахьибаз иҟаиҵарыз дақәшәомызт.
– Шәеибгоума шәара?.. Ахәыҷқәа абаҟоу?.. – ан рыцҳа,
лылаӷырӡқәа нхаҟәҟәалан, дқьызқьызуа инеималҭәеит, абри
аҩыза арыцҳара ҳзақәшәарыз, иабаҳҭахыз ҳәа лгәы ԥшааԥшаауа.
– Ҳаибгоуп... баҟәыҵ аҵәуара!.. – дааижьжьеит Мзауҭ
иан, инапқәа налыкәиршан. Лгәыҭҟьара дарқыџьқыџьуан
уажәыгьы, аҟәара-ҟәара деиҵасуа.
– Абас сҭаланы сааскьеит... аҩны ааигәара сзымтәазт...
– Аҩны ҳәа дызҿыз уи Ҳазараҭ иҩны акәын. Ажра убра
иавсны иаауан абрахь. Аӡынразы, ӡлагара хәыҷык арлагартә
еиԥш, аӡы ҭыҩрны ицон, аха уажәы иҭацәын. – Ахысбыжьқәа
слымҳа ҵырхит, убриаҟара ихысуан... Иҳалгазазар акәхап,
ҩны-гәара ҳәа акы аанмыжькәа... – лхьаақәа лзыхҽуамызт.
– Бымшәан, ди... баала уажәшьҭа арахь!.. – дналыҵгәан,
ажра дынҭигеит Мзауҭ иан, аха лара даҽа дунеик
дықәнагалазшәа акәын лхы шылбоз алашьцараҿы.
...Убасҟан Мзауҭ, иан димбазшәа, иан дицәыӡны лыԥшаара
даҿушәа, ицәа дынҭаӡыӡеит уажә дахьтәаз. Лџьабаақәа идыз
иара дунеихаангьы изшәараны дыҟоума? Ихы ҩеиҵихын,
иан лахь дынхьаԥшит даарыцҳашьаны. Уи лҽырҭынч ақьала
акәакьҭаҿы дыкҿатәан дҟәыҟәнеиӡа.
Убасҟангьы изықәнаршәаз, изҭанаргылаз имӷьаӡо
шәахс­ҭаны инанхалеит набжьоуаа ргәаҵаҿы, наунагӡа
ирхамышҭратәы. Аҷкәынцәа рхы иамеигӡакәа инарҿагылеит
ицыхлымуа зҿаазхаз, рыцҳашьарак зламыз ақәылаҩцәа,
ампыҵахалаҩцәа. Урҭ акыр Набжьоу иалаланы инаскьазаргьы,
ихьамҵыр ада ԥсыхәа рмоуит. Аӷа имҩа уаҟа иҿаԥырҵәеит,
уаҳа иаԥхьаҟа дзымцо.
Мзауҭраа, ҿымҭӡакәа иахьтәаз, ргәыӷрақәа зегьы
нарымпышшазшәа, иахьатәи ахҭыс иазхәыцуан, аха
макьаназы иахькылнагоз ҳәа акагьы рхахьы иааиуамызт.
Уажәшьҭатәи ара раанхара шыгәаӷьуацәаз маҷ-маҷ рых­

60

шыҩ азцон. Агхақәа иҟарҵаз аиакәым ишҭанаргылаз,
рҭагылазаашьа шархьанҭаз уажәшьҭа лабҿаба ирбон.
– Зегь зхароу ҳара ҳауп... абра ҳзықәымҵит!..
Иаҳцәыцәгьахеит абра ақәҵра!.. – аҭынчра ааилеигеит
Ҭарҟан, акы ижәланы дарҳәыҵәыҳәыҵәуа. Убри ииҳәаз уаан­
ӡа­гьы дазымхәыцуа дыҟамызт, дааргәжәажәеит. Дҩагылан,
иҽаархәашәа, ақьала ашә днылагылеит, игәы иҵхоз дзазы­
миааикәа, уаҟа иеилатәаз днарылаԥшуа. Маҷк ибла қаруақәа
нҵаирхәрылеит.
– Еилгоз џьаҳамшьеи!.. Асҵәҟьа ҳҭашәап ҳәа згәы
иаанагодаз!.. – даацәажәеит насҭха итәаз Кьахьыргьы. Ҭарҟан
игәы иҭыхоз иаргьы игәы ишыҵхоз ҩашьомызт.
– Иарбан еибашьроу иаразнак еилгахьоу?.. Уи шықәсык
еилымгаргьы ҟалоит, ҩышықәса еилымгаргьы ҟалоит...
ҳахькылнаго здырхуада?! – Ҭарҟан игәаанагара еиҳа-еиҳа
аҽартлон, аҽарҭбаауан. Аибашьра ду аан иԥишәахьаз рацәан.
– Ус ҳгәы каумыжьын, Ҭарҟан!.. – урҭ рцәажәара
иҽналаирхәит Мзауҭгьы. Илахь ҟьаҟьара инапы нықәишьит,
ихылԥа ааихыхны. – Иудыруеи ҳара ҳтәы иакны аамҭак
зыҟаларгьы!.. Ҳаԥсадгьыл аӡәгьы изгаӡом дунеихаангьы!..
...Даараӡа ирзыцәгьахашт ҳаҷкәынцәа арҭ рықәцара!..
Шықәсырацәала ҳадгьыл зԥашә алазҳахьоу, аҵла хажәаа
еиԥш, иаразнак иузыҵарыҩуам, рҽаладырԥсхьеит... Акыр
рҽырҟьар алшоит...– Мзауҭ дызлацәажәоз акыр инарҵауланы
дшазхәыцхьаз ҩашьомызт. Игәҭакы даҽаӡәы игәҭакы
иузаларҩашьомызт, еиҳараӡак Аԥсадгьыл ианазку.
– Сара сгәы иаанаго – ауаҩы иԥсадгьыл дықәгыланаҵ
гәыӷәӷәарак имоуп, имч ҩбаҩтәуеит... иаҭаххаргьы ихы
деигӡом. Ус акәымкәа, абарҭ ишыҟарҵо еиԥш, атәым дгьыл
сымпыҵасхалоит ҳәа далагар, дзықәгылоу иҵахжәоит... – Ас
иҟоу азҵаарақәа рҿы Кьахьыргьы узиваломызт, иҽырҵәаҳәны
днауҿагылон, ииҳәоз дузахмырԥо, дхәацыхәаԥшьха.
– Уаҟа уиашоуп, Кьахьыр, уара!.. Уи ашьақәырӷәӷәара
аҭахӡам... Аԥсҭазаара зегьы еилырфаҷа рҭыԥқәа рҿы
инаганы инеикәанаргылоит... Иаҳхысыз аамҭақәа раан
еиларкәаҳахьаз зегьы рҽеилдмыргар ада ԥсыхәа рымаӡам,

61

убри азыҳәан ауп абриаҟара аибарыххарақәа зыҟоугьы... –
Мзауҭ игәаанагра шаҟа аиаша аҵаз аҟара уазнархәыцуан,
иҵагь еиҳау ашҟа ухьанарԥшуан.
Мзауҭраа ацәажәара иагәыланахалан, акыраамҭаӡагьы
ирзеиқәыкуамызт, рыгәҭыхақәа еиҳа-еиҳа рыҽдырҭбаауан.
Зны рыбжьы, рҭагылазаашьа рхашҭны, инеиҵырхуан, зны
иаадырмаҷуан, иахьтәоу наргәаламшәазшәа. Еимҵаркқәазгьы
ҟалеит, еимҿаркқәазгьы. Амала зегьы-зегьы акакәын
изызкыз – иахьатәи амш. Уи зегь реиҳа имышьҭацәгьаны
ишырзыҟалашаз макьаназгьы рхаҿы цқьа ирзаагомызт...

Ак тәи а мш
Гәна ҳ а ла иҭәу а гәа ҟ ра қәа
Амшқәа зегьы еиԥшны, уара ишуҭаху еиԥш, ҟалашьа
рымаӡам. Агәырӷьара зыцқәоу реиԥш, изыцқәамгьы
науԥаҳалоит
илахьеиқәҵараха.
Зны-зынла
убас
уеибадыркуеит, уеибадырххоит, ухлахаҵ дыргьыжьуеит,
адунеи ақәӡаара аҵкысгьы ақәымзаара еиӷьушьартә еиԥш.
Аха ауаҩы иԥсҭазаараҿы, абзиара шацу еиԥш, ацәгьарагьы,
арыцҳарагьы ацымкәа изыҟамлозар акәхап...
Иахьатәи амшгьы, даҽа мышқәак иреиԥшымкәа, убас
ихьанҭахеит, ахгара даараӡа иаарзыцәгьаны. Ргәы ҿнакааит,
ргәы ҿнарҳәацәааит, иаруалуашеит, рхы назқәыркша
иақәымшәаӡо.
Ари аҩыза рзыҟамлацызт набжьоуаа бзанҵыкгьы. Ас
еилахәашьны, ахгара рзыцәгьаны мшыкгьы иаԥымлацызт.
Иабаҟоу амра агыламҭазы изыцгәырӷьаны изыцгылоз,
ргәалаҟара шьҭызхуаз, адунеи ақәзаара ргәазырԥхоз, рхырҿқәа еихаччо иназԥылоз?.. Иҟам, иҟаӡам... инеихәлаԥсы
ицеит, уаҳа хынҳәышьак амаӡамкәа... Инарымпыҵашшеит,
инарымпыҵаӡит...
Ақьала
иахьныҵатәаз,
уаҳа
иаазыҵымҵӡакәа, иҵатәоуп рҽеиқәырԥшьыхаа, ахәхәаҳәа
инцәыҵақәыԥсычҳауа.

62

Амш акыр илеихьан, алакыҵа еиҳа-еиҳа иҵнаршәаауан,
иааихәласыр, ма ақәоура, ма асоура ишалагоз аҿныԥшуан.
Декабр мза узақәгәыӷуамызт, амчра иара иаман, иааҭаххаз
мҩаԥнагон, уаҩы изхьамԥшӡакәа.
Набжьоуаа еснагь ирфара рыманы, иржәра рыманы,
иҭәы-иԥха акәын ишаԥылоз ари амза ҿыхьшәашәаа. Аӡын
мышқәа гәаҳәарак рзацын ианакәызаалакгьы ауаҩытәыҩса
иԥсҭазаараҿы. Набжьоуаагьы уи иалыхәданы иҟамлацызт.
Ушазыԥшӡамыз, угәы ишаанамгаӡоз, иаалырҟьаны анаара ашәаҳәабжьқәа ныҵыҩҩуан иҵарыхәҵәаӡа, дара
зланхоз аԥсабара иамаратәны, агәырӷьашьҭыбжьқәагьы
нышьҭыҵуан, иахьабалакь аҽахьыгӡауа. Иалаҟаз изыҳәан
аӡынра, ҽаамҭанык еиԥшымкәа, насыԥшараны изыҟалон
иуа-иҭахы, ихы-ихшара – дахьынеимадаз, аха иалаҟамыз
мыцхәы даргәамҵуан, даргәаҭеиуан ианакәӡамыз...
Мзауҭ шаҟа деилаҳауааз, шаҟа иԥсы азҿҳәарааз!..
Ақалақь аҟынтәи абра данааилакь, имагә дуқәа наишьаҵаны,
имаҭәа ԥхақәа наишәҵаны, ишәақь аашьҭыхны, шәарыцара
ҳәа асы ԥуа абна тоурахь иҿынеихон, гәаҳәарак иманы.
Акагьы имԥыхьамшәаргьы, уи иара изыҳәан иагьыԥсшьаран,
иагьицхраауан. Аԥсабареи иареи ишырҭахыз рҽеимардон,
аӡәгьы дырԥырхагамызт. Аԥсабара инаҭоз рацәаӡан,
дархәыцуан
ишиҭахыз.
Алашьцара
иааимнахаанӡа
дхынҳәуамызт. Игәалаҟара бзианы, ихы-игәы цқьаны инапы
назлеикуаз иқәманшәалахон.
Аха урҭ зегьы уажәы, маҷ-маҷ рҽыԥхьакуа, ишицәыхарахоз
дазнархәыцуан, аха, аамҭала акәызшәа, иҽамҭакәа иҽиҟажон.
Агәкаҳара
иҽаиҭазаргьы
иҭахымызт. Дыҵнашәаауан
акәымзар иабаихәарҭаз.
Заԥхьаҟа
имхәыцуа
иан
лымгәа дҭоуп шырҳәо еиԥш, ихәыцрақәа цәыҵаихәаҽуамызт.
Мзауҭ дахьтәаз аамҭа ахгара ицәуадаҩын. Уажәыуажәы изымчҳакәа дҩагылон. Џьарак иҽизышьақәкуамызт.
Ичҳара хыжжуашәа ианибалакь, дындәылҵуан, рцәажәара
иҽынаҟәыҭханы. Ақьала иавагылаз ахьаца хыжәжәара
иҽнавакны иҽынеиҵыхуа, аҩнынтәи шьҭыбжьык саҳауазар

63

ҳәа уахь аԥшра иҽыназикуан. Иҩны аԥхьа игылаз аҵла
хоурақәа илаԥш нарыдхалон, абнара иахыҳәҳәаны иахьааԥшуаз. Акыраамҭагьы илаԥш изрыҟәгомызт, урҭ
ирыдҳәалаз ихәыцрақәа днаргәылархалон... Ус дгылан
ԥыҭраамҭак, аха нас дааҩналон итәарҭахь деиқәышьшьы,
игәалаҟара хьанҭаӡа.
– Иуаҳауеи, Мзауҭ?.. Ҽеира
ҳәа
крыҟоума?..
Иаҳԥеиԥшузеи?.. Ҳабакылнагои ари ҳазҭашәаз?.. –
инаиаз­ҵаауан уаҟа иеилатәаз, ргәы зынхьаауаз иқьышә
инықәырххны. Ирҭахын иара иҟынтәи ргәы нызкылашаз
акраҳарц, акреиҳәарц, рхьаақәа, маҷк иадамхаргьы,
ихызҽышаз, еиқәызҳәалашаз.
– Исаҳахуеи?.. Макьаназы ҭынчроуп... Аҭынчра ахатәоуп
иахьабалакь... ҷытбжьык уаҳаӡом, еиқәыԥсызшәа... Иҟалах
здырхуада, иқәҵны ицоу?.. Аха уахь анеира макьаназы
игәаӷьылацәоуп...даҽа маҷк ҳааԥшыроуп...Амла шәакызаргьы
ҟалап, аха, шәзықәшәаз ауп, маҷк иаашәычҳароуп!.. Нас
иԥаҳшәап, ҳазнеиуазар!.. – Мзауҭ иҭыԥ аҿы днеины днатәеит.
Шьыжьаахыс крызымфацыз шьардаӡа амла ишакуаз
рнырхьан, аха уи аӡбахә ала ажәакгьы рҿадыршәуамызт.
Ишумычҳара иҟоузеи, аха ирычҳауан...
Кьахьыргьы, ус дыштәаз, иихәыцхыз здырхуада, убасҟан
иныҩнаҳаз аҭынчра изхымгоу, ашьшьыҳәа дҩагылан,
иҽаархәашәа ақьала дҩыҵыҵит. Иҽҩаҳаракны акыргьы
даанаԥшы-ааԥшит дахьындәылҵыз.
– Ԥыҭҩык абрахь иаанымгылакәа иҟам, цәажәа­
жьҭыбжьқәак саҳаит абри амҩаду шыҟоу... Еиԥхьытта ҳҳабла
иалазар акәхап урҭ ирышьҭанеиуаз шьоукы... иҳәеит Кьахьыр,
ақьала ихы аҵамыркьыскәа данааҩналоз аамҭазы.
Кьахьыр маха-шьахала даун, иара ишиҭахыз ари аҩыза
ақьалаҿы иҽизеиҵыхуамызт аҟнытә акыр даргәамҵуан
дандәылҵуаз, даныҩналоз. Зны-зынлагьы, абри ҟазҵаз абна
шԥарыцәмаҷхеи, маҷк инаҳаракны, инеиҵыхны иҟарҵарауаз
ҳәа днарықәымчуан, ас иахьаԥшьыргаз гәахәарас
иҟамҵаӡакәа.
– Нас ишԥа, зегь ԥхьаҟа ицозма?.. Урҭ ирышьҭанеиуа
гәыԥ­ҩык араҟа игылазаргьы ауеит... – иҳәеит Мзауҭ,

64

убас ишыҟалозгьы дназхәыцны. – Убри аҟнытә ҳара,
ҳҭа-гылазаашьа злаҟоу ала, агәаҽанызаарагьы ҳҭахуп...
Иахьаҳҭаху ишаҳҭаху ҳнеиртә изыҟамларгьы ауеит... – уажәы
дызлацәажәаз ахьанҭарақәа шаҵаз, уи ишаауҭаххалакь
ишыманшәаламхоз маҷ-маҷ рыхшыо назиишьҭит. – Анҭ
рыгәрас иугои?.. Рнапаҿы иааргаз ус аламала иаанрыжьуама...
иҵагь аусқәа мҩаԥырымгои дара ишырҭаху!.. – нациҵеит
зегьы днарылаԥшуа. Урҭ рхырҿсахьақәа рацәак ибарҭамызт
уажәы. Ақьалаҿы маҷк иаацәыҵлашьцахьан.
Ҭарҟан уаҳа дзымтәакәа дҩагылан, иҽырхәаны даалеиҩеит
ақьала аҩныҵҟа. Ҭаҭынкгьы наиҿыҵеикын днаҿыхеит. Акы
дшаргәаҭеиуаз ҩашьомызт шҿимҭуазгьы.
– Аиаша ҳҳәарами, зегь зхароу ҳаиҳабыра роуп,
ҳаиҳабыра!.. Аусқәа иҵагь аҽакала иазнеир алымшаӡози?..
Иаадырманшәалар ариаҟынӡа ҳнеиуазма?.. Мамзаргьы,
ианамуӡах, ҳшыҟаз ҳаҟазаарауаз, ҳнеиҿаӷӷуазаргьы,
ҳнеигәыдыззалозаргьы... – Дыгә иԥҳәыс длываҟәыҟәны
дахьтәаз ихәыцрақәа изеиқәмыртәазт, иҽхыршәааны игәы
иҵхоз дналацәажәеит, уажәы аиҳабыра рус инапы ианырҵаз
џьушьап. Оумашәа иубаша, ианакәызаалакгьы изыхәҭоугьы,
изыхәҭамгьы дара иркьарӡам рҽынаԥыршьуеит зны-зынла,
ргәахы еибаркны. Ақалақь аҿгьы усоуп. – Ижәдыруаз,
ари абзиара ахылҿиаауам, ари ацәгьарахь ҳкылнагоит...
Ҳзеивымсит дареи ҳареи... ҳаҷкәынцәа ахы инаҿаҳаргылеит... Ишԥаҟалои уажәшьҭа, иҳаԥсыхәоузеи?.. – Дыгә иара
итәала дхәыцуан, дахьиашазгьы ыҟан, дахьиашамызгьы.
Усоуп, зегь еиԥшны изыҟалаӡом адунеи аҿы. Аӡәы аԥхьыжәҳәа
ичҳара нхыжжуеит, аӡәы иидыруа зегьы цәыригаӡом,
инцәыҵеихәаҽуеит.
– Иуҳәо закәызеи, Дыгәхеит!.. Шаҟаамҭа иузычҳауеи аӡәы
духабабаны, инацәхыԥқәа уларԥсны уҟәаҟәа данықәтәоу?
Исоумҳәо, уи ушԥахәаԥшуеи уара?.. Ибзиоума убас
аҟазаара?.. Иабанӡаузычҳауеи?.. Уԥсы еиланамырхәаӡои,
уԥсы уҿанамҵаӡои?.. Ушԥахәыцуеи уара?! – Ҭарҟан ихы
нхьарнааны Дыгә днаизхьаԥшит. Дыгә дызлацәажәаз
агәамҵра ааизнарҵысит. – Удгьылгьы уара уақәиҭымзар,

65

ишуҭаху уҽузеиҵымхуазар, узнымхозар... уи ԥсҭазаароума?..
Ҳаҷкәынцәагьы рхы зыхдырҟьогьы убриоуп. Уажәшьҭа
чҳашьа амам... ахаҳә уршыргьы иԥжәоит!.. – Дыгә ицәажәара
игәы ишыҵаххыз мҩашьо, днақәымчшәа инеиҿаирхьит
Ҭарҟан.
Ҭарҟан дахьиашақәаз рацәаӡан. Уи еснагь аиаша
дадгылаҩын. Аиаша ныҟәызго – уи иацәхьаҵхьоу, уи
иашьҭам мыцхәы дырцәымӷуп. Зны-зынлагьы, уаҩ дызлаҟам
далаҟоушәа, атәыҩақәа ихагылоушәа инаихцәажәахуеит
датәамбаӡакәа, зҭыҳәрықьқәа рацәоу. Ҭарҟангьы убас
ианихәаԥшқәозгьы ыҟақәан, аха иара урҭ рыгәхьаагьы
икымызт. Дзыдгылаз дадгылан наунагӡа, дагьацәхьаҵуамызт.
– Уаҟәыҵ, џьушьҭеит, наҟ!.. Иаҳфозгьы ыҟан, иаажә­
уазгьы... Адгьылгьы ҳаман!.. Сара ас зысҳәо, ажәлар
еиҿамыжькәа, навс-аавсшьак амаӡамкәа иҟахызма?.. – Дыгә
ииҳәац иҳәон, уи днахыҳәҳәаны акы ибарц, акы иаҳарц
иҭахымызт. Ԥсабарала иашҭа-ихкаара дынҭыҳәҳәаны,
иеилкаара аҽеиҵнахыртә еиԥш, аҭагылазаашьа имоуцызт.
Дызхылҵызгьы еергьҳәа зыԥсы ҭакыз анхацәа иреиуан.
Ашықәси-ашықәси рыбжьара ишеибарыххоз инеиԥыргалон.
Аха Дыгә еиҳараӡак дыззаигәаз, дзызҿлымҳаз иҩны-игәара,
инхара-инҵыра акәын. Уи днаԥыҳәҳәаны аҽакы адунеи аҿы
иҟоуп ҳәа дыҟамызт.
– Адгьыл ҳара ҳақәиҭызма?.. Уҷкәын хазы дынурхарц
уҭахызар,уцаны дара урыҳәар акәын.Хәышықәса урзыԥшызар
акәын... Ҳадгьыл иалахәаахәҭуан, рџьыбақәа аладырҭәуан,
абри иашазма?.. Избан иара увараҿы ишь-ҭоу адгьыл ҿаҵак
азыҳәан нахьхьынӡа уцаны ирымпыҵумкәыкәаакәа, араҟа
ҳнапхгара, ҳаиҳабыра ирзымӡбаӡози ас иҟаз азҵаара?.. Аха
урҭгьы,ҳара ҳаиԥш,мыч рымамызт,ирымпыҵыркәыкәаахьан...
рнапгьы акагьы анымызт, иҳахәарҭахашаз уск дара ирыӡбартә
еиԥш... Изыхҟьоз абри зегьы, исаумҳәои?.. – Ҭарҟан еиҳаеиҳа даланахалон игәы ҵызфаауаз, дызлацәажәоз аус хьанҭа.
Хьаҵрак ҟаиҵомызт иҽынаҿшьаауа. Иҭахын аиаша шиашоу
ацәыргара, иашьа иакәзаргьы ибла инҭеиҳәон ԥымкрыда,
дацәхьамҵыкәа, ус иҟазшьан иара.

66

– Егьаумҳәан, урҭ ҳара ҳаршьуамызт... Анс рҳәаргьы, ас
рҳәаргьы акаҿы ҳааргон... ԥсеивгарҭак ҳарҭон... ҳнеивысааивысуан... – Дыгә дацәхьаҵуамызт ииҳәац, иблақәа
ааирԥсеиԥсеит, ус акәӡамыз ишеиӷьхоз ҳәа аанаргауа.
– Ҳрымшьуазар умбои иахьа иаҳзааргаз?.. Анҭ уаҩ
дыршаҭома, рыгәрас иугозеи?.. Ҳадгьыл, ҳара – ргәы
ҳкылахеит... Ҳзыхдырҟьогьы убриоуп, иузеилкаауазар, Дыгә!..
-Ҭарҟан ичҳара хыжжуан, иҽизаанкыломызт.
Уажәы агәамҵхамҵрақәа зегьы зыхҟьоз изҭашәаз
акәын, рхы адақәа еибархханы иахьыҟаз иахҟьаны
рҽырзырҭынчуамызт, рҽырзеиқәкуамызт. Амаҷ азыҳәангьы
инеиқәгәамҵуан, убри аҟынӡа инанагеит иахьа мацара
иназлаԥшыз...
Кьахьыр урҭ дырзыӡырҩуан рылаҿымҭӡакәа. Игәы
иахәозгьы ыҟан, иамыхәозгьы. Игәы иахәоз – Дыгә
изеилкаауазар, аиаша ибла иахьҭеиҳәаз акәын Ҭарҟан, игәы
иамыхәоз – реицәажәара агәнеибархарахь икылнагар ҳәа
дацәшәон. Аигәылацәагьы анеиҿаӷӷуагьы ыҟазаап, аха нас
иааиқәтәахуеит, иахьакәым ихықәнажьлаанӡа, ҽырҟәыӷарак
аарԥшны.
– Ишәҳәақәо саҳауеит, аха сара сзызхәыцуа аҽакӡоуп...
– Кьахьыр днарыбжьаԥалан, урҭ рцәажәара хьанҭа ааиԥи­
ҟьеит. Уи еиԥш иҟоу азҵаара араҟа уалацәажәеит ҳәа
иалухгәышьоз, угәы унархьуан, акәымзар иузыхҽуамызт.
Здац-ԥашә шеишықәсыла иалазҳахьаз рымчра иаразнак
иузрымпыҵҟьомызт, егьа урҿагыларгьы, егьа урҿаӷьаӷьаргьы.
Уи иаҭахын даҽа мчык, иара иахәланамгалашаз, иара
иаиааиртә еиԥш зхы цәырызгашаз... – Усҟан хар
ҳамаӡамкәа ҳхәыҷқәа алаагахын, ашьҭахь еибарыҩны арахь
рҿаархахит... Ирзымчҳаит убраҟа ԥыҭраамҭак!.. Саҳә-шьа
лҿы ишәарҭазма? Ашьха анаӡараҿы инхоит, ус аламалагьы,
ижәдыруеит, уаҩ дызнеиӡом. Ирфозгьы ыҟан, иржәуазгьы.
Уажәшьҭа ишԥаҳаԥсыхәоу?.. – Кьахьыр уажәы зегь реиҳа
абри дарҭынчуамызт. Уи азхәыцра даргәаҟхьан, аха алҵышьас
иаиҭашаз макьаназы ихаҿы иааганы изыӡбауамызт. Ихәыҷқәа
алганы имазар, еиҳа дманшәалахарызшәа игәы инаҭон. Рани

67

дареи рҽеикәарҳәны иахьеид-тәалаз днарызхьаԥшит: – Зегь
зхароу абри лоуп, – иҳәеит Кьахьыр иԥҳәыс дналызгәааны.
Уи илхарагәышьаз, аха ус инарҳәон. – Илзымчҳахт
мчыбжьык, ҩы-мчыбжьа раҟара!.. Иаалычҳазҭгьы, иҟалашаз
лымбарызеи!.. Абри леиԥш ачҳара злам сара дсымбацт
аиашазы!.. – аӡәгьы диаҭәамшьаӡо иҽааиркьаҳәит, ҟазшьа
ҷыдак наинырԥшуа.
Аҽыркьаҳәра
зны-зынла
инаинубаалон
Кьахьыр,
ианаҭахызгьы, ианаҭахымызгьы, аха уи дарԥшӡомызт иара.
Ачҳара лырнырԥшуан лара ианакәызаалакгьы, шьоукышьоукы реиԥш аԥхьыжәҳәа диҿаԥаломызт. Лхәыҷқәеи
лҭәаацәареи еиламырсӡакәа рныҟәгара акәын хықәкыс
илымаз. Ахаҵа усгьы, аԥҳәыс усгьы еилалыгӡон, лыбаҩ
дацәаашьомызт.
– Аиеи, усоуп уара угәы ишаанаго – зегьы сара
исхароушәа... Ҳафатәгьы ыҟан, ҳажәтәгьы ыҟан, ҳҭыԥгьы
маншәалан, аха ахәыҷқәа ирзымычҳаит. Аҩныҟа ҳанбацои,
аҩныҟа ҳанбацои рымшхакын есымша. Нас ишԥаҟасҵарыз?..
– Кьахьыр иԥҳәыс гәызианк лакәын, илҳәозгьы лдыруан,
илуазгьы лдыруан, аха ишакәым иналыхәаԥшуазгьы ихәҭаз
иамҳәакәа доулышьҭуамызт.
– Ҳаи, нанхеит, ас иҟалап ҳәа лгәы иаанагозма Арда?..
Еилгаз џьылымшьеи!.. Аамҭацәгьак аҟырҟы ҳкылахеит,
иҟаҳҵара ҳзымдыруа агәысакара ҳақәхеит... зегь уара
ишуҭаху изыҟалома?.. Ҳхы ҭырҟьан, џьарак ҳзышьақәымгыло
ҳҟарҵеит, нан... – лҳәан, инхьалыршшеит Мзауҭ иан
Хьыкәыр дахьтәаз, Арда лахь маҷк инадцәыланы. Уи еснагь
дылгәаԥхон, лымаҵушьаз уҳәару, леилҟьа-еилӷәыцәраз
уҳәару, акы узлываломызт. Аҳабла ҳәсақәагьы акала
дыҟәныршьомызт, лышәагаа маҷуп, аха лаҟара ахьы даԥсоуп
рҳәахуан иналыхлафны. – Иухӡызаргьы, иухӡымзаргьы
уҩны аҟазаара зегьы иреиӷьми!.. Егьа иузгәакьазаргьы,
егьа иузааигәазаргьы, уанбанӡарыдтәалои?.. Ухы ҟәнушьо
уалагоит. Уимоу, мчыбжьык ҳәа сыԥҳа лахь санцалакь, ахгара
сцәыцәгьахошәа збоит, ад-гьыл сыҵгәоит, нас сеихоит абрахь,
ишысхьынҳалоу... Дасу иара иахьизҭынчроу, дзышьцылахьоу

68

игәы азыраҳаҭуп, наунагӡа дзаԥырҵуам, дҳәынҷаны дамоуп
ишыҟазаалакгьы...
Хьыкәыр аԥсҭазаара дыԥнашәахьан акырӡа. Еснагь абри
дызқәынхо адгьыл лыԥсы азҿҳәаран, уи нкажьны аԥырҵра,
ааныжьра даараӡа илцәыцәгьан, илцәыхьанҭан. Кьахьыр
ихәыҷқәа хынҳәызаргьы, убарҭ шқәыцшқәоу рыҩнаҭа
агәыблра иахьазхьуаз, лара гәахәарак лнаҭауан. Ахәыҷы
дшыхәыҷу игәараҭа агәыблра анизымкы, ддухаргьы наунагӡа
дацәхьаҵыргьы алшоит. Уи зегь реиҳа игәцарактәыз,
изыхӡыӡаатәыз усын.
– Саргьы убриоуп есымша ирҿаскуа... – Дыгәгьы иажәа
нарылеиҵеит урҭ рцәажәараҿы, уаанӡзатәи игәҭахәыцрақәа
днарыцәхьаҵны. – Раб уеизгьы, ыҟами, абџьар даҵагылоуп
дшаҵагылац. Ран иналыҭаны индәықәаҳҵан, мчыбжьык
ааҵаанӡа иԥхеибаҵа иаакылсит, уаҟа иаҳзымычҳаит,
иҳазхымгеит ҳәа иҿабыӷ-ҿабыӷӡа... Ҳара ҳҳәатәы раҳауама
арҭ?.. Рхы иааҭашәо зегьы бзиоу џьыр-шьоит!.. – Дыгә ибла
ҵырхәны имаҭацәа днарықәымчит. – Рыхқәа рыҟәҟәазар,
нас зегь еилыркаауан изеиԥшраз... Аҳәатәхамҵара ауп зегь
зыхҟьо, раб дшыҟам рымбои, рхы иадырхәоит!..
Дыгә имаҭацәа зымҩа итәан рҽеидыԥсаланы. Урҭ
хбыџқәан, иргәаԥхар ирылшозгьы маҷӡамызт.
– Мзауҭ, уҳаиӷьхеит араҟа уара!.. Иҟалашаз удыруазшәа,
заанаҵы, ушааизҵәҟьа уҭаацәа алуган, уҭынчми!.. Уан
заҵәык лоуп иаанхаз, аха уигьы ԥсыхәак шԥаузлымҭари?..
– Кьахьыр Мзауҭ ихы наиқәикит, уи еиҳа дманшәалаханы
дыҟоушәа, гәаҟрыла, цәгьаԥсышьала иҭаацәа ахьалигаз
дазымхәыцӡакәа.
– Сҭынчу џьышәшьоит... Саргьы сзыргәаҭеиуа рацәаӡоуп,
ицәырызгом
шәымҳәозар...
Сангьы
сызлыцхраауоу
здырхуада... Уи далганы дсымазар, нас сара стәы сара
издыруан. Егьаҟаларгьы аҷкәынцәа рахь скылымсыр
зуӡомызт...
Мзауҭ иҭахымызт игәыҵхақәа зегьы цәырганы абраҟа
рылацәажәара. Аҽынкылара зны-зынла ауаҩы дарԥшӡоит,

69

дарманшәалоит
даараӡа.
Иҳәатәугьы,
иҳәатәымгьы
уҽрылаужьыр,
иахьакәым
уанкылыргогьы
ҟалалоит.
Ацәажәараҿгьы агәаҽанызаара дацәхымҟьозароуп ауаҩы,
ихшыҩ иахьакәым дамыршәыртә еиԥш.
– Шәара ишәыбаргәузеи, сара соуп ҳәа... Сара стәқәа
ахьыҟоугьы сыздыруам.... Сыҷкәынцәа абџьар шьҭырхит, аха
сыԥшәма дахьагаз ҳәа акагьы сзеилкаауам... Аҟәа далахан,
дзалҵуамызт... – Ҭарҟангьы дызмырҭынчуаз ахьаақәа иман.
Аибашьра иалагеи уажәи рыбжьара иара уахь дзымцо,
лара арахь дзымаауа иԥҳәыси иареи еиҟәнаган, ԥсыхәак
ахьизамҭауаз еснагь гәҭынчымрак изнарҵысуан.
Мзауҭ иҭаацәа аналигоз ихигаз агәаҟҵәаҟрақәа иахьагьы
ихашҭуамызт. Аӷа хәымга, ус иара ишиҭахыз, Набжьоу
дзахымсит, иааиныԥшратәы илахь нҭархәахәеит. Аусқәа араҟа
ус ишымариамыз анырба, наҟ уаҳа изымцакәа, ахәылбыҽха
имидагәидаха инхьагәгәаны рышьҭахьҟа иаахынҳәит.
Аҿагылара ироуз акырӡа ирныԥшит. Ирыцәҭахаз ҟалеит,
ирцәыблыз ҟалеит ишақәымгәыӷӡоз...
Аҳаблаҿы иеиланхауаз игәыҭҟьа-ԥсыҭҟьаха, ирфо
ыҟамкәа, иржәуа ыҟамкәа, иеиқәыхьшәашәа абнара ишы­
латәаз иаархыргеит имыцәаӡакәа. Адырҩаҽноуп икылԥшкылӡырҩуа рыҩнқәа рахь ианкылсыз. Уи ирызнарҵысыз
агәҭынчымра, ишрылшоз ала рҽааиқәыршәаны иахым­ҵыр
ада ԥсыхәа рнамҭеит, егьа ирхьаазаргьы, егьа ирцәыхьан­
ҭахазаргьы. Зегьы рҽааибадыркын, Кьахьыр иҩны
еизаны инатәеит еиқәхәыцраха, игәжәажәо, араҟа ақәҵра
шырзыманшәалахашаз иаарласны иӡыбтәын. Зны уахынлан
идәықәларц ақәыркит, зны ашарԥазыҳәан. Аха ашарԥазы
идәықә-лар еиҳа ирзыманшәалахон аҟнытә реааныркылеит
ашар-ԥазынӡа. Ауха араҟа имыцәаӡакәа ахәышҭаара
ишыҽҳәатәаз иаархыргеит...
– Бымшәан, сан... абарҭ рҭыԥ инықәҵаны сеиҭаауеит
сара... ус баансыжьӡом... – Мзауҭ иан аԥхарраҿы дахьтәаз
дналхагылеит. – Шьапыла бҳазгом уажәы... ибцәыхьанҭахап!..
Ицәыхьанҭан Мзауҭгьы иан лааныжьра, аха уажәазы

70

уаҳа ԥсыхәа амамызт. Шьапыла иан диманы амҩа данылар
илызхымгар ҳәа дацәшәон.
– Ахәыҷқәа машәыр рмыхьааит, ахәыҷқәа!..– лылаӷырӡқәа
неилаҵәеит абырсааҭк. – Сара сызургахуазеи... аԥсцәаҳагь
сигом, умбои!.. – лгәы ааԥшаа-ааԥшааит, инеицрасын.
Наунагӡа даанижьрызшәа иаалхьааит. Ан рыцҳа, зегь рзыҳәан
згәы ԥшаауа, зегьы рзыҳәан згәы былуа, аамҭала акәзаргьы
данаанужьуа ишхьаалго еиԥш ҽаӡәы изхьаамгар ҟалап...
– Аиеи, шәара шәхы шәзалгондаз ҳәа, ҳара ҳабашәҭаху
уажәшьҭа... иҳалышәхузеи?.. Шәаныхәыҷқәаз
акәын
ҳанышәҭахыз... шәхы шәанзамыхәоз... Уажәшьҭа шәхы
шәахәартә шәыҟоуп, иаҳзыжәуазеи аҟырмыџьқәа, абгақәагьы ҳарфааит!.. Ус ҳақәнагоит ҳара!.. – Дыгә иԥҳәыс
Хаԥҭина лыбжьы ҷахьаӡа инҭылкааит, угәы ааҵнашьаартә.
Мзауҭ ииҳәаз лаҩлыжьуазма, аҟаԥыҳәа днеицрасит. Лқьышә
хыԥсааӡа лҭаца длызкылыԥшуан, бла-бла дынкылблаауа.
Лмаҭацәеи лҭацеи рцара шылгәамԥхоз ҩашьомызт.
Кьахьыр иҭаацәагьы рҽааибырҭеит.
– Шәымшәан, шәаргьы шәаанҳажьуам!.. Абарҭ ганы
ҳаауеит... Ма Џьгьарда иаанҳажьуеит, ма Ахәҵа... Уахь
макьаназы ишәарҭаӡам... Ижәдыруазеи, ишыдыдуа еиԥш
қәа ауам рҳәоит, ҳаилзыргаша мычқәак ҟаларгьы... – иҳәеит
Мзауҭ иҽаарԥсыҽны, Хаԥҭина илҳәаз днацрамлакәа.
Агәыӷра ианакәызаалакгьы ауаҩы ицуп инеиԥырымшәаӡо,
зны абзиарахь дкылнагошәа, зны ацәгьарахь дкылнагошәа.
Мзауҭгьы гәыӷрак ицын дахьцалакгьы. Ус акы инахәлабга
цашьа шамамыз агәра игон, аибарыххарақәа, аиҿаҳарақәа,
аиҿагыларақәа шыҟазгьы...
Ашара рыҽналакны, ахәыҷқәа ранацәа нарышьҭаргыланы
ашҭа инҭыҵит Мзауҭи Ҳазараҭи шарԥазӡа. Иаанхаз
иахьындәылҵыз иҭгыланы акыраамҭагьы урҭ ирзыԥш-уан,
аԥсабара аҭынчра рҽамаданы иахьнеиуаз. Аҵх цқьахахьан,
аеҵәақәа кыдыӷӷа икыдыԥсалан ажәҩан аҿы, макьаназгьы
икыдмышәшәацкәа. Ԥыҭраамҭак амш ааилгарашәа иҟан...
– Ҳара ҳцалап, Ҭарҟан... ҳанкылԥшып дырҩагьых... иҟоу
аабап... Мзауҭгьы уаала!.. Егьырҭ араҟа шәыҟаз, шәаҳзыԥшыз...

71

Ҳшәышьҭалоит ҳәа шәаламган... Иҟаҳҵалакгьы жәбап!.. –
Кьахьыр даахьаҳәын, итәақәаз цқьа еилырганы ишиимбозгьы,
днарылаԥшит. Акыргьы ирычҳаит, уажәшьҭа ацара иаамҭан.
Ус иԥхьаӡон Кьахьыр. Иеиқәтәахьазаргьы ҟалап ҳәа игәы
иааинаҭеит. Иеиқәымтәахьазар уахь неишьа рзыҟаҵомызт.
Аԥыхьа еиԥш рыҩнқәа рҿы инкыдыххыланы иныҩнаԥшуан,
иныҩнагьыжьуан, убри акәын гәҭакыс ирымазгьы.
Акыр рыздәылгаргьы, уахакгьы рыԥсы алеиқәыркуан.
Иахьантәаракгьы
ргәы
ҵнашьаахьан
амла... Знык
рыгәҭакы зыманшәалахар... Иахьатәи амш ахгара даараӡа
ирцәуадаҩын, аха ирымчҳар ада ԥсыхәагьы рымамызт.
-Ижәбо аанышәмыжьын!.. Иззаншәыжьуада... атәымуаа
рзыҳәан аума?.. Иззаҳҭахузеи амаҭәагьы-аҩыҭәагьы, ҳара
ҳаԥсуазар?! – Кьахьыр иԥҳәыс Арда лхаҵа днаиабжьеит,
иҟаиҵашаз дынҭарԥшны. – Уа имазеины иҟоуп иаха
изӡқәазгьы!.
Иаҳхаҳарԥо
маҭәажәқәакгьы
шьҭых!..
Ахәыҷқәа рымаҭәақәагьы ухоумыршҭын... ушахьӡо еиԥш...
иҟауҵалакгьы!..
– Ҭарҟан, абааԥсы... иумҩатәны ҳара ҳҿгьы ункыдыххыл!..
Адулаԥ аҿы абысҭақәа ҭан... Шәыкгьы убра асаан ианҵаны
иҭасыргылан... Арҵәгьы ухоумыршҭын!.. Иаҳҭаххақәашагьы
рацәаӡами, аха зегьы абоугәалашәои, ухы анҭырҟьалакь...
иҭоу анҭыргалакь!.. – Дыгә иԥҳәыс Хаԥҭина лыхшыҩ назызцаз
неиқәылыԥхьаӡеит, илҭаххақәашаз зегьы дзырхьымӡакәа.
Уажәшьҭа ахьшәашәа, аца ҳәа длаԥшуамызт, знык абрахь
иааганы ирымазар...
– Нан, Мзауҭ, машәыр шәмыхьааит... шәгәышәҽаныз!..
Шәынкылԥш-шәынкылӡырҩы!.. Иаразнак ахыԥыҳәа
шәҽыҩнашәмыжьлан!.. Иалжәдыраауазеи уаҟа ихәыҵатәаны
шәнарҿаҳаргьы!.. – Хьыкәыргьы инарышьҭалҳәеит, лнап­қәа
рхахо. Дасу хьаак-хьаак рыман ирзышьҭымхуаз, ирызмыр­
маншәалоз. – Уажә уаҟа ишеилажьу здырхуада?.. Агәымхақәа,
анҭ ҽеи ҟарҵозма?.. Аԥыхьа еиԥш еиладырҩынтхьазар
акәхап!..– убри лыхшыҩ назцеит Хьыкәыр.Аԥыхьа ҳәа дызҿыз
– уи декабр мза хԥа рзыҳәан ианрықәлазтәи амш акәын. Уи
анаалгәалашәалакь, дарыхьҭышьызшәа лцәа дныҭӡыӡаауан.

72

Убасҟангьы рыҩны убас еиладырҩынтит, мчыбжьынаҟьак
дшаҿызгьы, лара ишылҭахыз цқьа илзеилыргомызт. Ахьы
рымамызт, аԥара рымамызт, аха рылаԥш назыдхалаз
инаргәыҵаҳәҳәаны иргеит, зхьаԥшрак ҟамҵаӡакәа.
Ақьала ашьшьыҳәа иныҵыҵит рыхҩыкгьы. Афасара
рыҽнылакуа рҿынархеит раԥхьаҟа. Аҳауа ааҿыхьшәашәан.
Ахәлара иамҽханакхьан иахьабалакь...
***
Мзауҭ ари амш дунеихаангьы ихашҭраны дыҟоума,
ҩынҩықәра ниҵыргьы... Дшәаԥырҳаԥуан, дрыцҳахәха, иара
дахьиз, иахьизҳаз, ихәыҷқәа ргәырӷьара жәҩан аҟынӡа
иахьхалоз, иан лыԥсҭазаара зегьы зыхҭнылҵаз аҩнаҭа, уажәы
дацәтәымуаҩхазшәа, иҽӡаны дазкылԥшуан ӡәыр дыҟоу,
дыҟаму ҳәа, игәы аҭҳара-аҭҳара еисуа.
Иқәықәма-шәықәмаха, алашьцара иаманакуа игылаз
аҩны аԥенџьырқәа ҭаҟәыбаны, ашәқәа ҟьаҟьаӡа иаартны.
Ала гәыкы-ҵәакуа, дшабаз иҩны инеигәыдха--халеит
ихырбза-кәырбзо. Деибганы дахьалҵыз иеигәыр--ӷьаны
аҽазышьақәкуамызт.
Аҩны узыҩналомызт, маҭәеи-ҩыҭәеи зегьы цҟьаны
еилажьын, аимҵәацәа иршьаҟьахьан. Мыцхәы аҽыҩнархара
шәарҭан. Мзауҭ даашаҟь-шаҟьеит. Иибаз уаҩы ишиимбац
ала дааиҵанарӷәӷәеит. Мчымхара дук иақәшәаз диҩызан.
Дыздәылҵуамызт. Игәы еиқәызҳәалашаз ҳәа акагьы
иԥымлеит араҟа. Аԥыхьатәи ажәылараан еиԥш иазныҟәеит
уажәгьы. Рыцҳашьарак рындырԥшуазма, дара ишырцәаҩаз
рхы мҩаԥыргеит, еилых ҟамҵакәа.
Агәашә аҿы ажәқәа адгылан, аха урҭ ирызхьаԥшуадаз!..
Агәарабжьараҿы ахы зықәшәаз ихаббала-хаббала ишьҭамкәа
иҟамызт, аха игәазҭодаз!..
Кьахьыри Ҭарҟани ахьнеизгьы ҽеира ауҟахыз!..
Ирзымбатәбараханы рыҩнқәа ирыҩнагьыжьуан, ирыздәыл­
ҵуамызт... Зегь хыла-гәыла ишԥанеиларҵеи уҳәарауазеи!..
Угәы узырхьшаз, угәы ҿызкаашаз рацәан, аха уажәы урҭ
зегьы цәырганы ирбарҭамызт.

73

“Ҳабакылыргеи,
ҳабанӡанаргеи,
уҳәарауазеи,
арҭ
аџьнышқәа,
ҳаҩнқәа
ҳрыцәӷьычуа!..
Абри
акәын
иаҳхаҳамгацызгьы!.. – Мзауҭ игәы дынҭацәажәеит иԥсы
ихәламӡо аҩны дахыҩназ. – Аибашьра дуӡӡа аангьы ас
рхы мҩаԥырымгозаргьы ҟаларын аӷа иеибашьцәагьы.
Иҟаҳҵахьааз, ҳара абарҭ абас иҳазныҟәартә еиԥш?!” – аҭак
изҭашаз ҳәа аӡәгьы ихаҿы дааиуамызт Мзауҭ. Уи азҵаара
хьанҭан, набжьоуаа рымацара рзыҳәан акәымкәа, зегьы
рзыҳәангьы...
Убасҟан, убри аамҭазы, рацәак ихарамкәа иаагаз
ахысбжьы игәиҽаннаҵеит Мзауҭ. Ахьышәҭҳәа дааццакны
амаҵурҭа дныҩнаԥалеит. Араҟагьы зегьы аарҳәны, хылагәыла еилажьын, еилыргашьак рымаӡамкәа. Хыма-ԥсыма
фатәқәак сыздәылгозар ҳәа дааццакит... Днапыршьышьуа
имԥыхьашәаз неизиҳәҳәеит... Убри аамҭазы дырҩегьых
инеиқәырццакны апҟаҩ-апҟаҩҳәа еиҭаагеит ахысбыжьқәа,
уаарӡыӡымкыртә еиԥш. Ари акы иазҳәан, шьоукы абрахь
ибжьазаргьы ҟаларын... Мзауҭ, иҟаиҵара дақәымшәо,
азныказы игәы ааимнаҟьартә дааихәланархеит, аха иара
иҽааликәыцәаан, ашәахь деихеит. Иаарласны даԥырҵыр
акәын, макьаназгьы ишәарҭан араҟа...
***
Ақьала
иҵатәаз
еиҳа-еиҳа
ирыҵаӷәӷәон
аамҭа
цацыԥхьаӡа... Ицаз лассы иахьымааз гәҭынчымрак рызнарҵысуан...
– Иаанызкылазеи абарҭ абырсҟаамҭа?.. Абыржәыгьы
аҩнқәа ирыҩноума игәамгәамуа?.. Цәгьала иҟарҵазар
акәхап ҳаҩынқәа?.. – Дыгә дҩагылан дындәылԥшит, аха
иахьабалакь лашьцароуп, иубараны иҟада... – Иркызар?..
Ирымԥыхьашәар ус иоурышьҭуама?.. Рцәа аӡы аанамго,
рыԥсы егьымцо-иагьымаауа, ихәахәа-жьахәаны иҟарымҵои... ирымшьызар?...
– Абзиара умҳәои, Дыгә!.. Изакәызеи иуҿауршәуа?.. –
Хьыкәыр инеиҿалырхьит уи, ицәажәашьа аалгәамырԥхакәа.

74

– Ҳаҩнқәа рҿы ҳзымнеиуа ҳҟазҵаз, иа Анцәа уҟазар,
ахамышҭыхә иҭаргыл!.. Ҳҳақ Анцәа идумыргахын!.. –
Хьыкәыр лхы ҩышьҭыхны, лнапқәа хыхь инаҵалырхахеит,
анцәа димҵаматанеиуа.
– Арахь уҩнал, арахь... уа узгылоузеи?.. – Хаԥҭина Дыгә
днаихӡыӡааит, дахьгылаз машәыр наихьрашәа. Иара уи
илҳәаз имаҳаӡазшәа, Кьахьырраа ахьзымааз гәыҵхас
иҟаҵаны, рышьҭыбжьык саҳауазар ҳәа деиқәыӡырҩуа,
инахараны алашьцара иузалымбаауаз рыҩнқәа рахь
дыԥшуан, рыцҳарак Анцәа иаҳзыҟаумҵан ҳәа, игәы дынҭахәыцуа.
Дыгә, игәы иаазымычҳакәа, иаԥхьаҟа ԥыҭк даанаскьеит,
амҩахәасҭа даныԥшыло. Афасара улԥышны акагьы
убарҭамызт. Амаӷқәа рҽеихарԥаны иахьабалакь уршьаҳауан.
– Уабацахуеи уажә уахь?.. Уазымкуеи џьарак?.. – Хаԥҭина
ишьапышьҭыбжь лаҳан, ҭахак илҭомызт, џьара дцар ҳәа
дшәаны. Аҭаҳмадажә иимгәаӷьуа иудыруазеи, Кьахьырраа
днарышьҭаланы дцаргьы ҟамлои?.. Игәҭыха дарҭынчуамызт,
иныԥшуан..
– Хәыҷык снаскьар сҭахын... – ибжьы аармаҷны
даацәажәеит Дыгә, ишьҭахьҟа даахьаҳәын.
– Арахь уҵал, арахь... уахь уара узцом!.. – инаидылҵеит
дхынҳәырц. Дыгәгьы даахынҳәит.
– Аҩны зегьы ырмазеины исыман... Амгьал ӡны иҟан,
абысҭа – хазы, акәац жәны адулаԥ аҿы иҭагылан. Аҟәыд,
арҵәы... иуфашаз мачхәызма!.. Изыманшәаламхоу?.. – Арда
ицаз ахьзымааз дарҳәаҵәыҳәаҵәуан лхәыҷқәа лыварыӷәӷәа
дахьтәаз. Ихьаалгон лхәыҷқәа иахьа крымфаӡакәа
иахьаанхаз, аха илылшагәышьоз...
– Ҳара ҳҿгьы убас акәмыз...Аҩны иҳамаз арахь иҳамазҭгьы,
иҳабаргәыз!.. Ҭарҟан ҟадыџьгьы иааиго здырхуада?.. –
Хаԥҭина лыбз лқьышә ҵаӷақәа инарықәылшьит, акрыфара
лгәы иҵалаӡаны дшыҟаз налнырԥшуа.
– Иҳамаз анҭ аимҵәацәа ирфазаргьы алшоит... урҭгьы
млаго идәықәми... Аԥыхьатәи аан хдулаԥ акааҭармыжьит...
инҭырбзааны ирфеит, изгашаз!.. -Дыгә убри ааигәалаиршәеит.

75

Иаргьы аибашьра дуӡӡа далахәын, аха асҵәҟьа ихы
мҩаԥимгацызт. Арҭ зегь неидкыланы изӷәыҵәырц згәы
иҭазкқәаз реиԥш рхы мҩаԥыргон иахьабалакь. Рыцҳашьарак
рындырԥшуамызт.
– Дара еибганы иаандаз, ҳара краҳамфаӡаргьы!.. – урҭ
ицаз заанаҵы иахьыхнымҳәуаз даргәаҭеиуан Хьыкәыргьы,
рацәак илынлырԥшырц шылҭахымызгьы. Мзауҭ машәырк
ихьыр ҳәа дшәаны деиҵанарӷәӷәон.
Ахгара убриаҟара иаарзыцәгьахеит, амш ахьанҭара зегьы
наганы рҟәаҟәа инықәнаҵазшәа. Аҿымҭра ауаҩы еиҳагьы
дахәаҽуеит изгәамҭаӡакәа, дызхьынҳалаша инарбаӡом.
Икәша-мыкәша рҽеиҭакны инеиҿагыларашәа, шьаҿак
иаԥхьаҟа инаизыҟамҵо инаиԥгылоит.
Ԥыҭраамҭак еиқәышьшьы, ҿаҳаҿымҭран араҟа. Ирҳәоз
рымҵәазшәа, рхәыцрақәа инаргәылархалан, изрылҵуамызт.
Аха ус, дук хара имгакәа, дасу реидарақәа разқәынҵа, ирбаз
еидыҳәҳәала афасара иаалҵит рыхҩыкгьы еибганы. – Уа
шәыҟаз, уа шәтәаз, – рҳәан, ақьала иныҵалеит реидарақәеи
дареи еибарыххо. Ирзыԥшызгьы, арҭ еибганы ианырба,
рыԥсы ааивыргеит иаареигәырӷьаны.
Иахьынатәаз
аӡәи-аӡәи
ирбаз
реибарҳәомызт.
Гәҭынчымрак-гәҭынчымрак рызнарҵысуан урҭ ирзыӡырҩуаз.
– Уа ак уԥшаауа, акеилурго ҳәа иҟам... Цәгьала иҳашьҭоу
рыҩнаҭақәа зашәа убас иаабаша!.. Кылҳарак аанмыжькәа,
аҳәақәа реиԥш, иаарбаз акы еиҩымсит... еиладырҩынтит,
еиларыжьит... угәы ахымло иҟарҵеит... – Кьахьыр изҳәомызт
ибла иабаз. Игәы ҵнафаауан дызмырҭынчуаз. – Изусҭцәада
абарҭ абас ишаны адәы иқәызҵаз?! Иарбан ааӡароу урҭ
ирырҭаз изхылҵыз?! Анцәаузша, исзеилкаауам сара абарҭ
еибашьцәоу, иӷьычцәоу?!
– Сара сҟны иҟарҵаз жәбар, зынӡаск шәеиланагап.
Зегь цәыҵырҳәан, ҵаҟа икарыжьит, аҳәынҵәа рхьыртата...
Ирҭахыз
алырхызар
акәхап,
иабеилсыргагәышьоз...
Ҳаԥсыргьы ҳазларҵәуа шьыршьаф цқьакгьы узыԥшаауам...
Мап, арҭ аӷьычраз иеибашьуа уаауп... иагьшәарҭоуп... –

76

иҳәеит Ҭарҟан. Уигьы ихы адақәа еибазырххоз рацәаӡан.
Иԥҳәыс игәцаракны, еиқәырҷабны еснагь дзыхӡыӡаауаз,
уажәы абџьар зкыз аӷьычцәа рмагәшьхәа иаҵарҟьашьит
ирзымгаз, рыцҳашьарак рынмырԥшыкәа.
– Макьаназы иргаз ҳәа акагьы ҳаздыруам... Уи нас еилаҳ­
каауазар акәхап, ҳазнеигәышьар... иаҳзыманшәалахар...
– иҳәеит Мзауҭ. – Аха сара иџьасшьо аҽакӡоуп – ҳара
иаҳзымдырӡо абриаҟара игәҳәыз ауаа ахьҳаланхоз ауп...
Ирыгыз?! Ирымамыз?! Иҳаиӷьынгьы инымхаӡози?! Ҳара
ҳакәын еснагь ихәцәарыххоз ҳадгьыл аҿы... Хаара-бзаара
ҳәа акрыҟазар дара иалырцәыцәаахьан... Аҭыԥ ҟәазқәа,
аҭыԥ ԥхақәа рыҵарҽыланы иахьынатәоз ԥсраҽнынӡа
иузахырқәацомызт, рҽаларԥсны иркуан, наунагӡа дара
ирзыршазшәа... Иҟалаз аибарыххарақәа зегьы ҟазҵозгьы
дара ракәын, рҭыԥқәа ирхымҟьарц азы...
Урҭ арахь иқәызгалаз шықәӡааз еиԥш, даргьы ықәӡаауа
анцәа иҟаиҵароуп!.. Ишԥаҳхабабеи мчыла, уҳәарауазеи!..
Изусҭцәақәаз абыржәы еиԥш иккаӡа имааԥшыцызт...
Ампыҵахалаҩцәа... уаҳа изусҭцәадаз!.. – Мзауҭ аҟырҿҳәа
ихаԥыцқәа неихаирӷәӷәеит. Иԥсы еилазхәоз убри аҩыза
гәаӷкрак изцәырҵны дыҟан, аԥырқьҳәа деицранарсуан.
Игәы изырхьқәоз рацәаӡан Мзауҭ. Урҭ еснагь дырҿагылон,
аха дыршьаҳауан, имч рықәхомызт. Ари аҩыза аԥсҭазаараҿы
хьаҵра шаҭахымыз иҵазҳәақәоз рацәаӡан. Аԥсадгьыл иазку
азҵаараҿы еиҳагьы илшара аҽышьҭнахуан. Уи дақәгәыӷуан
макьаназгьы.
-Нан, ҳца ыҟазу?.. Ҳажәқәагьы убама?.. – маҷк
ианааҭынчраха, Хьыкәыр лажәа ныбжьалгалеит, избанзар
аԥыхьатәи аан рца амца ацрарҵахьан. Мзауҭ усҟан ихыблааҿыблааны цәгьаԥсышьала еиқәирхагәышьеит, аҵеџь аҿы
дцаны, аӡы ааганы иақәҭәо. Ицхраауаз ҳәагьы аӡәгьы
дыҟамызт...
– Ҳцагьы еибгоуп, ҳажәқәагьы еибгоуп... – нлаҭеикит
Мзауҭ иан, лгәы алаирҭынчырц, иалаҟаиҵарц. Ан лхәыцрақәа
рымҿхак аныҭбааугьы ыҟоуп, еиҳараӡак аҩнаҭа ианазку.

77

Зегь лара илхьаауп, зегь лара лылаԥш рхызар лҭахуп
иаахмыршәакәа.
Кранырфа ашьҭахь рызынтәыкгьы рҽеидырӷәӷәала
инатәеит. Ақьалагьы усҟацәакгьы иҭбаацәамызт. Аҵх ахгара
ус имариамызт, ахьҭа аҿан. Амаҭәа ԥхақәа ҳәа иааргақәазгьы нархадырԥеит, инарыкәдыршеит.
Аухантәаракгьы адәахьы иааҟәымҵӡакәа иқәырԥссон,
адгьыл ацәаакыра еиҳа-еиҳа иацнаҵон. Амш аӡынрахьы ахы
архахьан, уажәшьҭа уаҳагьы ҿааҳәыракгьы ҟанаҵашамызт...

Аҩба тәи а мш
Адырҩаҽынгьы, ишаашаз еиԥш, ргәалаҟара шьҭызхшаз
ҳәа акагь ҟамлеит Мзауҭраа. Ашәарҭа ишҭагылац иҭагылан.
Ауха амҩаду шыҟаз ахысбыжьқәа еиқәтәомызт. Еиџьыԥны
иқәарқәашьеиуа ишеилатәаз иаадыршеит. Ақәоура иаҟәы­
ҵуамызт, асгьы наланарҳәҳәуан зны-зынла. Ашьхарахь иқә­
нажьит имаҷымкәа. Ахьҭа аҿан иааунырыртә еиԥш.
Ишылашьцаз Кьахьыр, агәаӷьра ааирԥшын, аӡәгьы
димбаӡакәа, ижәқәа аимҵәацәа ирымԥыхьамшәартә еиԥш,
аҩнашьҭахь ала ахкаара иҭцаны дааит. Мзауҭ иакәзар
аҩныҟа цашьа изыҟамҵеит, изеиԥшымтәит. Дыгә даараӡа
ихьааигеит
инхара-игәараҭа
иара
ицәыхарахазшәа
иахьаанхаз. Ҭарҟангьы ихы ларҟәы-ларҟәуа агәарабжьара
аҟынӡа днеины, дкылцшны даахьан, аҩныҟа дзымнеикәа.
Ихы ашәарҭа иҭаиргылар иҭахымызт.
Ауха ирцәынхаз рыфатәқәа инеицхырааны иаадырмазеин,
какалк ркит инеидтәаланы. Иазыԥшын рыҩнқәа рахь
изнеиуазар ҳәа, аха макьаназы уахь инеиртә аҭагылазаашьа
зыҟаломызт. Амҩаду аҿы игылаз аҩынқәа рҿы рҽыԥхьакны
иҟазар ҳәа ишәон...
– Ҳара ҳныҵыҵуеит, шәаҳцәымшәан... Аерманцәа шыҟоу
ҳазцозар ҳәа ҳгәы иҭоуп... Урҭ еиҳа ажәабжьқәа рдыруазар
ҟалап... рымҩақәа аартызар... – Кьахьыр убри дналацәажәеит.

78

Аерманцәа ҳәа дызҿыз ргәылацәа ракәын, иахьынхоз
рацәак ихарамызт. Арсынтәи Набжьоу иҟалаз ахҭысқәа
ртәы разҳәашаз ҳәа аӡәгьы дыҟамызт. Иршьу, ихдырҵәоу –
изындыриаз рыздырамызт.
Аибашьраан зегьы урықәгәыӷуазароуп. Аԥсреи абзареи
ирыбжьагылан набжьоуаа. Раԥхьаҟатәи рԥеиԥш еилкаашьа
амамызт макьаназы. Аӷа иеибашьцәа ирҿагыланы иԥхьа­
зырҟәҟәашаз
амчра
шыҟазгьы,
иахьынӡа-рыцәнеиз,
рыҽшааныркылаз гәҩарас ирыман, наҟ уаҳа иахмыжькәа,
рҽаҿажьны. Иаха дааразагьы аҵх рҽалакны икылԥшкылзырыҩқәеит, аха ирықәманшәалаханы, еилкаак роуртә
ирзыҟамҵеит. Уи иарҭынчуамызт дара.
– Аиеи, ҳара аерманцәа рҟынза ҳцоит... Уахьгьы иаламкәа
иҟоума, аха ҳахьынзазнеиуагьы аабап... Мзауҭ, уара ара
уҟаз!.. Уахь уцәырҵыргьы ҳҭахым... Аерманцәагьы рыгәрас
иугозеи?.. Ҳара ҳаркыргьы ҳаркааит, урҭ рацәажәашьа сара
издыруеит... Уара уеиԥш иҟоу дрымԥыхьашәар, ддырҳәацәоит,
ахамышҭыхә дҭадыргылоит... Агәаҽанызаара аҭахуп...
Иҟоугьы ҳаҳап ҳара... – Ҭарҟан игәаанагара иашан. Мзауҭ
уахь ицәыргара аҭахымызт. Дрымԥыхьашәар меижьарада
ахамышҭыхәҵәҟьа дҭадыр-гылон. Рхы дадырхәон акьыԥхь
аҿы, ателедырраҭараҿы. Уи ицәшәон дара.
Мзауҭ мап ацәимкит урҭ ирҳәаз. Ақалақь аҿы даныҟазгьы,
арахь данаагьы агәаҽанызаара иман, дахьцалакгьы
иахьынӡазалшоз рылаԥш иҽыҵаиршәуамызт.
Ақалақь
аҿы
акәын
еиҳараӡак
иахьшәарҭаз.
Дахьынҭыҵлакгьы иааиԥыраҳауан иеиқәных, алашәары­
цақәа реиԥш ишаҟьшаҟьо, аха иара имбаӡошәа,
ахьышәҭҳәа зымҩа днарыцәхьаҵуан. Автобус дызҭаломызт,
атроллеибус дызҭаломызт. Ирымԥыхьашәоз митәеиқәаҵәа
иҭадыргылон. Иҟарҵахьааз цәгьарас набжьоуаа рыҷкәынцәа
абас ирышьҭаныҟәартә еиԥш, аха уи аҭак макьаназы
аӡәгьы изыҟаҵомызт... Аҭагылазаашьа уадаҩ иҟалаз
иахҟьаны аҽыԥхьакра, аамҭала акәзаргьы, иаҭахын...
ирышьклашәарыцон амаҵуар лақәа реиԥш, ицыхлымуа...

79

– Ҳаанӡа машәыр шәмыхьааит!.. Џьара шәымцан,
ишәарҭоуп макьаназы!.. Иҟоу еилаҳкаауеит ҳара... рацәак
ҳҽынҳархом...
Ақьала иныҵыҵит Кьахьыри Ҭарҟани. Урҭ еиҳа агәымшәара
аадырԥшырц рҭахын.
Ҭарҟан уеизгьы акы сацәшәоит ҳәа дыҟамызт. – Анҭ роума,
сара анемс сицәцахьеит, – иҳәалон дахыхәмарны, уи аҭоурых
шаҵаз рацәак ицәырымгакәа.
Аерманцәа ахьынхоз рацәак ихарамызт. Абна уҽаҭаны
умцозар, уаҳа цашьагьы амамызт. Урҭ рҟынтәи иҟалаз аиаша
уаҩы еиликаар алшон, убри акәын еиҳараӡак уажәы урҭ
зыргәаҭеиуаз... изхыццакуаз...
Амш еиҳа-еиҳа аҽаԥсахуан, ақьала иҵатәаз ргәаҟрақәа
рыцеиҩнашозшәа, ақәабаа-сабаа еиларҩынтуа иахьлеиуаз
угәы ҭнарӡыӡаауан. Ма уаҩҵас сык бахҵәаӡа унылагылозар
иубаргәыз!.. Адгьыл цәаакын, иахьабалакь аӡы алыжжуан
уныҵашьшьуа. Ахьҭа иамҿханакуан аԥсабара. Аӡынра
иалаҟоу рзыҳәан агәашәқәа зегьы шаанартыз еиԥш,
иалаҟам рзыҳәангьы иԥсҭгарахьанҭараны, еиқәыӡыӷӡыӷуа
инарзыҟалеит...
Ақьала иҵатәаз рхәыцрақәагьы абри амш еиԥш
инеихәлакьысит, инеихәлаҳантеит. Рцәажәарақәа зны
рҽааиқәырҳәалеит шуҳәо, иааԥыртланы рҽынеиҵырхуан
иузышьақәымкӡо.
Лаԥшҵашәароушәа ирхыргахьоу раамҭа џьашьахәқәа
наргәаладыршәон, ргәы нарызхьаауа. Нас иаагәамҵ-хамҵуа,
ишәи-ԥшьиуа лахь нарырҭон абри аҩыза аилырбгара
алзыршаз џьоукы-џьоукы напхгаҩцәақәак, ҳаԥсҭазаараҿы
урҭ ирхымҟьаз акагь ҟамлеит ҳәа инарныӡбауа.
Ус, ишазыԥшӡамыз, иаалырҟьаны аӡәы хьарч-хьарчҳәа,
ақьала аԥхьа игылаз аҵлақәа даарывагьежьны, иахьыҵатәаз
ашҟа иҿааихеит дӡыҟә-ӡыҟәуа. Мзауҭраа ахьышәҭҳәа
ргәаарҽанырҵеит еиқәыӡырҩуа, иҟаларызеишь ҳәа.
– Шәымшәан, шәымшәан... сара соуп, сара... – иҳәан, убри
аамҭазы ақьала ихы ныҵаикит Дыгә иԥа Кәатат, дахьынтәиааз
узеилмыргаӡо.

80

– Уаазгазеи уара ара?.. Бзиароума, цәгьароума?..
Шәеибгоума зегьы?.. – инаидыххылеит ас дахьырбаз
ирзымбатәбараханы. Ргәы иаанагомызт Кәатат абас
абраҟа даацәырҟьап ҳәа. Дгәыдыркылеит-дхыдыркылеит,
идҵәуалеит.
– Аҳа, иазхоуп уажәшьҭа... шәаҟәыҵ наҟ!.. Изакәызеи
шәызҿқәоу?! Зегь ҳаибгоуп, шәаҳцәымшәан... шәара
шәакәын хьаас иҳамаз ҳәа... Ҳара уеизгьы ахы ҳаҿагылоуп!..
– рыхьра-рҵәуара днаԥыххылеит Кәатат деилыхха, гәкаҳарак
инмырԥшкәа.
Рызхара изихәаԥшуамызт иԥаҵақәа ӷаӷаӡа дахьгылаз.
Ишәарҭгалеиуа маҭәажәқәак ишәын, бџьаркгьы ихьанҭаӡа
инапы иакын. Иан лылаӷырӡқәа лзаанкыломызт дгәыԥшааҿыԥшаауа. Ԥхыӡ-лабҿабак даалҵызшәа дихәаԥшуан лыҷкәын
Кәатат. Иалҳәарыз дақәшәомызт. Ҭынч инеидтәалазҭгьы
дызиазҵаарыз мачхәызма... лыҷкәын заҵәы, зыда гәыӷырҭа
лымамыз, аибашьра илыԥнарҟьаз...
– Хџьараны ишҳажәлаз шәдыруоу шәара?.. Мап, уи
шәзымдыруазар ҟалап!.. Иалыжәдыраауеи?.. – Кәатат
днатәеит ҳамҭакы, иҟалаз ажәабжь нареиҳәарц. – Ааи,
ҳгәарабжьара ишыбжьалаз еиԥш, иаша амҩаду алагьы
рҿынархеит... наҟ, анышәынҭрақәа рылагьы... рыҽшаны...
Ҳаҭхәа иаԥхьа аидыслара ӷәӷәаҵәҟьа ҟалеит... Ари аҩыза
саламԥшыцызт бзанҵыкгьы!.. Ихашәҵару?.. Ҳаҷкәынцәа
ирылшаз уаҩы ихаҿы изаамгар ҟалап!.. Индырҵәазгьы
ыҟоуп – ирхәызгьы маҷзам... Аиеи... Атанкқәа ҩба ԥырҽит...
Акы ацҳаҿы иҭажьуп иҟәыбаса, егьи – Ҳаҭхәа иҿаԥхьа.
Абри зегьы Мизан иоуп изыбзоуроу... Уи иҟаиҵоз шәымбеит
шәара!.. Абжьас даҩызаха, џьарак дузышьақәкуамызт...
Иааилимыршаз арбану!..
Ҳара маҷк ҳхьамҵыр ада ԥсыхәа ҳмоуит... ус еиҳа
еиӷьын. Насгьы раԥхьатәи ҳҭыԥқәа цқьа иманшәаламызт...
Аиеи... Аӡҩыбжьаа рыҷкәынцәагьы наҟтәи аганахьала рхы
иамеигӡеит... еихсыӷьрак ҟамҵакәа ирҿадырццеиуан...
Уаҟагьы иҟами аҷкәынцәа,ахымца иузаҿамкуа,агәымшәақәа!..
– Кәатат дахьынӡацәажәоз аӡәгьы ҿиҭуамызт, рыԥсы ӡаны

81

изыӡырҩуан. Иара маҷк аццакра иныԥшуан, иаарыхҭыргаз
зегьы алацәажәара дзахьзомызт аҟнытә, иажәақәа ԥыҵәҵәаԥыҵәҵәа иааиркьаҿуан.
– Иабанӡазнеи дара?.. Ус ԥықәсыларак рымаӡамкәа
хара изцарымызт. Набжьоуаа аханатәгьы аӷа иҿаԥхьа рхы
ладырҟәуамызт... ирхылҵызгьы убас иҟоуп... – Дыгә убри
аилкаара дназхьит, избанзар цқьа еилкааны ирымамызт аӷа
хәымга дахьынӡазнеиз. Зны-зынла аусҳәарҭақәа рҟынӡа
икылсызшәа ироуаз агәаанагара зырҵабыргышаз рмаҳацызт.
– Аԥыхьа... раԥхьаӡа ианҳажәлаз, иахьынӡазнеиз
шәымдыруеи... уаҳа изахымсит... Аиеи... Шаҭ иҷкәынцәа
иҟарҵаз џьашьахәуп!.. Абџьаргьы ргеит... ааи... Реиҵбы маҷк
дырхәит, аха дшәарҭам... Лымшьа имаҭагьы илиршаз уаҩы
изҳәом!.. – Кәатат игәы инарҳәомызт дназлаԥшызаҿ иибаз,
ихҭигаз. Уи еиҳараӡак иҩызцәа рыӡбахә акәын иҿакыз.
– Уажә шәабаҟоу нас шәара? – Дыгә уи дҭиҵаауан маҷмаҷ, игәы хыҭхыҭуа дизыԥшуан. Ихиҿсахьа хәымсысра илаԥш
иныҵиршәомызт, бла-бла иахьабалак деимидон. Иҷкәын
акырӡа иҽшеиҭеикыз ибон иҟалаз ахҭысқәа рыҩныҵҟала.
– Аиеи... аҷкәынцәа уажәы аҳәааҿы итәоуп...
агазмҩангага инацәхыкны... Еибыҭоуп зегь рыла... ишәарҭам
макьаназы... Синаҭи, сареи, Мзауҷи дҵак ҳадуп, бнала
мацара ҳахыкәшаны ҳааит... Аӡҭаха исзыԥшуп... аиеи... Уахь
аӡәгьы дызнеиӡом... Дара ртәарҭа-ргыларҭа ыҵҳаԥшыхәыр
ҳҭахуп, убри ҳашьҭоуп... Разанбеи иҩны штабс иалырхит ҳәа
ҳаҳауеит... убри иашома?.. – Кәатат иаб днеиҿаԥшит, убри
зегьы идыруаны аҭак наииҭарызшәа.
– Акәзаргьы ҟалап, дад... Убрахьынтәи ахысбыжьқәа
рацәаны иааҩуан иаха... Ҽынла уахь неишьа амаӡам... –
иҳәеит Дыгә, иҷкәын игәиҽынҵауа.
– Убри зегьы уаха еилҳаргароуп... аамҭа кьаҿкы
иалагӡаны... – дҩагылеит Кәатат ацара дахыццакуа. –
Сҩызцәагьы сзыԥшуп абнараҿы... арахь исзаамгеит...
игәаӷьылацәан... ашәарҭара иҭасыргылар ҳәа сацәшәан...
– инациҵеит. Дара
зынҟьаз-изынԥаз, ирыхҭыргаз
неизеиҭарҳәеит иаразнак, ацаха иамраӡакәа.

82

– Араҟа ҳанзықәымҵы, аиеи, ус шыҟалоз здыруан
сара, – иҳәеит Кәатат, изҭашәаз
аҭагылазаашьа
ахьанҭара шиқәыӷәӷәоз инырԥшуа, иҵагь аҳаҵҳаҵара
ахьырзаамырԥшыз игәы иаланы, аха ганкахьала, иахьеиқәхаз
ҟәандара-ԥсеивгарак инаҭон маӡа-маӡа деилшьаауа. –
Уажәшьҭа хьаҵшьа ҳамам... ҳазлашәаз алҵшьа ус имариамхар
ҟалап... ҳахькылнагогьы здырхуада, аха ус аламала, дара
ргәы ишаанаго еиԥш, изыманшәаламхар ҟалап... Ааи, аиаша
сҳәоит сара... аа ишәымбари!.. – ихы ааирҵысит, ииҳәаз
агәра диргартә еиԥш, иблақәа ааихыкка-ааихыккан. Нас
иаб иахь даахьаҳәын: – Ахәыҷқәа аерманцәа рахь иганы
ишәҵәахуеит... шәаргьы џьара шәҽыԥхьашәкыроуп, ас
ишәзыхгарым... шәҽырҿашәмыжьын... иҟаҳҵалакгьы жәбап!..
– Кәатат иеилагылаз ргәы ааирӷәӷәеит, бла-бла рлакҭа
дынҭаԥшуа. Нас даақәҵәиаан, ишихьыԥшыз иаразнак абнара
днылашәкәа дҵеит, ишьҭыбжьык умаҳаӡо, иҽамаратәны...
Ус, дук хара имгакәа, Кьахьыри Ҭарҟани аацәырҵит
еиқәыбааӡа, рлабақәа нарыҵарсуа. Иахьыныҩналаз уаҟа
иааҭгылеит рҽаарышәшәаны, иуауа-уауаӡа, еиқәыхьшәашәа,
ргәалаҟара шьҭызхшаз акагьы шырмаҳаз рнырԥшуа.
– Ҳааит ҳара, ҳаԥсы ҳаманы... Ҳмага-маго акыргьы
ҳныҟәеит... Уахьгьы ҽеира ыҟам... Ҳгәылацәа аерманцәагьы
даараӡа еиҵанарӷәӷәеит иҟалаз... Зхы изахәаны иқәҵызгьы
рацәаҩӡоуп... Иаанхаз абыргцәа роуп... Урҭгьы ирҭахума ари
аҩыза аҭагылазаашьаҿы аҟазаара?! Иахьахәлаанӡа ирылоуп
рабџьар кны. Ишәаӡыӡоит цәгьалаҵәҟьа... – Кьахьыр
дахьгылац дгылоуп иҽырхәаны. Иаҳаз ажәабжь ашьшьашьшьыҳәа иҽыназикит ирзеиҭеиҳәарц.
– Иҟои зырҳәа, дад, ҳара ҳганахь? Ӡәыр кыр
изеилкаама, крырдыруама?.. – Дыгә ихы шьҭыхны, иблақәа
еихмырсыӷьӡакәа
Кьахьыри
Ҭарҟани
дырзыԥшуан,
дышрызҿлымҳау инырԥшуа, иҷкәын иҟынтәи иаҳаз иҵагь
инацҵаны абарҭ рҟынтәи иаҳарц иҭахны.
– Иазууазеи, Дыгәхеит, аха... ииашаҵәҟьаны ҳаҷкәынцәа,
зыхьша-мыхьша, зхаҵкы ҳцаша, иҳажәлаз аӷа хәымга,
аԥсымҭә ишихәҭаз изныҟәазаап... Ааха ӷәӷәа ирҭеит,

83

дшақәымгәыӷуаз еиԥш, рҳәеит. Иршьызи ирхәызи,
ишырҳәо ала, имаҷӡамзаап... Ерманык инаижәланы иҩны
ҭадырцәын, акатаҳәа иааганы убраҟа ишьҭарҵозаарын, уаҳа
ргарҭа анырмоу... Ари збаз аерманцәа, ҳаргьы ишакәым
иҳазныҟәоит рҳәан, рхы ахьыргара иақәымшәо, аҽны
хәлаанӡа ақыҭа анаӡараҿы рҽыԥхьакны иҟазаарын...
Егьырахьҟа, ҳара ҳахьынхо, ҳгәарабжьара аханы, амҩаду аҿы
уахьынкылсуа х-ҩнык ааныркылан, дара ҩноуп еибарҳәаго,
бџьар мацараха еиқәных... Уахь неишьа ыҟам, уаарбар
ицыхлымуа инауҿаӷьаӷьоит рыҽхаршаланы... Арҟыз-иԥа
Џьгәаҭ иаҳәшьаду, аихәлахара даҿашәан, лхы лзацәымгакәа,
дыршьызаап... Иара ихәыҷқәа иманы абна дшылаз, иҩны
иҟоу збоит ҳәа дахьыҩкылсыз дрымԥыхьашәан, аштаб аҿы
дааганы дрымоуп, рҳәеит... Абриоуп иҳаҳаӡаз уажәазы... –
Кьахьыр иажәа уаҟа иаахиркәшеит, уаҳа акы нацымҵакәа.
Игәы ҭацәызшәа, дԥышшаӡа днарылаԥшит.
– Шәара шәанца ашьҭахь Кәатат дыҟан араҟа...
Ҳаҷкәынцәа зегьы еибгоуп, иҳәеит... Шаҭ иҷкәынцәа иҟарҵаз
ҳәашьак изаҭомызт... Рхы иамеигӡаҵәҟьеит урҭ... Аиҵбы маҷк
дырхәит, аха дшәарҭам... Агазмҩангага аҟынӡа иахьнеиз, наҟ
уаҳа иахырмыжьит аԥсымцқьақәа... – Кьахьыр иԥҳәыс Арда
Кәатат иӡбахә анаацәырылга, даргьы уи иназҿлымҳахеит.
Ихьымӡеит акәымзар, уи иакәгәышьан аиаша разҳәоз. Уи
дызлаԥшыз, ирыхҭыргаз, иахьыҟоу, ирҭагылазаашьоу иара
иаҟара аҵабырг здыруадаз!..
– Ҳаи, џьбеит, ҳиқәшәарауаз!.. Ҳашԥаиқәымшәеи?...
Дышԥаҳҭахыз!.. – иаахьааигеит Ҭарҟан. Иҽааиҵыхшәа Арда
дналзыԥшит, иҵагь убри дналацәажәандаз ҳәа. – Дабаҟаз?..
Даазгазеи?..
– Дыццакуан цәгьалаҵәҟьа... Ԥшыхәра иаарышьҭит,
Разанбеи иҩны иахаҩарц... – аҭак ныҟалҵеит Арда
иааԥыҵәҵәа-ааԥыҵәҵәаны.
– Разанбеи иҩны штабс иҟарҵазар акәхап... Ҳаҷкәынцәа
уи ранарыжьуама?.. – иҳәеит Мзауҭ иҽаарымкьыкьны,
гәамԥхара ҟазшьак неиҿырԥшны. – Кәатат иҩызцәеи иареи
Аӡҭаха итәазаауеит ахәлара иазыԥшны абнаршәыраҿы...

84

– Мамоу, мшәан, Набжьоу дара дунеихаангьы ус аламала
ирырҭараны иҟоума?! Уи ус ишрырымҭауа агәра згоит сара...–
иҳәеит Ҭарҟан даахәыц-хәыцны. – Ҳаргьы ӡыбларак ҳҭашәеит
акәымзар, убраҟа ҳаҟазар акәын, иахьынӡаҳалшоз...
– Уаҟа уиашоуп, Ҭарҟан... абыржәы акәымзи ҳанаҭахыз
Набжьоу?.. Абыржәы акәымзи ианыхьчатәыз?.. – Мзауҭ
Ҭарҟан ииҳәаз инақәирӷәӷәеит. – Аха рыцҳарас иҟалаз
абџьар ауп... зегьы иаҳмаӡеит... – нациҵеит. Абџьар азҵаара
аханатәгьы ихьанҭаран набжьоуаа рзыҳәан. Ирыцәмаҷын
еснагь, ирымԥыхьашәомызт ишырҭахыз. Иркызгьы мчыла
раӷацәа ирымпыҵырхқәаз ракәын. Аамҭа убри аҩыза
иҭанаргылахьан...
– Аиеи, абџьар... абџьар ҟадыџь... хеиқәырхагас ауаҩы ихы
иаирхәо, зыда ԥсыхәа имаӡам, зыда дхәарҭам... жәытәнатә
аахыс ихәыцырҭа иалаз, еиқәырхагас ииԥхьаӡоз...-иқәра
шахыԥахьазгьы, ирзымхоз, ирзымԥшаауаз абџьар дазхәыцуа
даақәыԥсычҳаит Ҭарҟан. Агәҭынчымра изырҵысуаз рацәаӡан
азы иқәыԥсычҳара ахьанҭара аҵан, абжьааԥны еиԥшымкәа. –
Абџьар ҳамазҭгьы ҳанкылатәаны ҳгәарабжьара, ҳацуҭа ҳара
иаҳмыхьчоз!.. Асгьы акькьыҳәа дшәышәуа дызҳавамларгьы
ҟаларын аӷа хәымга, иара ишиҭахыз!... – Ҭарҟан иажәа
узырхәыцшаз цәырнагон, аха ирылшагәышьоз, ирымамыз
абџьар егьа иазхьыргьы...
Азныказы ақьалаҿы иааҭынчрахеит. Абас аамҭа кьаҿла
ианааҭынчрахалакь, рхәыцрақәа еиҳа-еиҳа рыҽдырхьанҭон
рҽырзалымго, рҽырзалымхуа. Кьахьыри Ҭарҟани ус игылан
рҽырҭынчны, излацәажәоз рымҵәазшәа. Аха нас Кьахьыр ус
ҿааиҭит:
– Ҳара ахәыҷқәа аерманцәа рахь иаагоит... уаҳагьы
ԥсыхәа ҳамаӡам... Убра аӡәы ҳиацәажәеит... иахьынӡауа...
Араҟа ишәарҭахар алшоит... ахьҭагьы ҟалеит... Адуцәагьы
нас акы ҳназхәыцып... – иҳәеит иҽаарҭынчшәа, уаҳа ԥсыхәа
шамамыз дазхәыцуа.
– Аиеи, аиеи... убас ҟаҳҵап!.. – Ҭарҟангьы ихы ааирҵысит,
Кьахьыр ииҳәаз дақәшаҳаҭны.
– Ибзиоуп, дад... уи саргьы мап ацәыскуам... сақәшаҳаҭуп...
Уажәаԥхьагьы ҳазхәыцыр акәын... – иҳәеит Дыгәгьы, уи

85

дазыԥшызшәа, даалҟьаны. – Абарҭ смаҭацәагьы суа Арменақ
иҟынӡа исызнажәг... Арменақ дшәымдыруеи, алымҳа ҟьаҟьа,
уи идикылоит... – нациҵеит Дыгә, дахьтәаз дықәҵәиаауа.
Имаҭацәа ахьабашаз хыԥхьакырҭак роур, иԥсы ааивигон
маҷк аҟара. Уаҳагьы ԥсыхәак иманы дыҟаӡамызт уажәазы.
Анахьгьы изымцо, арахьгьы изымцо, абга аҟырҟы икылахаз
аҭагылазаашьаҿы инеины иҟан изацәымцо...
Кьахьыр азныказы, Дыгә ииҳәаз ааигәамԥхазшәа,
иҽааихаиршәит, аха аҵыхәтәаны дазааит. Кьахьыр
ихәыҷқәагьы, Дыгә имаҭацәагьы рыманы ақьала хьшәашәара
иныҵыҵит. Арда азныказы, сара ара сыҟаз, иабыкәу сахьцо
лҳәан, даакәанызанит, аха, бхәыҷқәа ахьыҟоу баргьы
быҟазароуп, ишԥыкәу рхала ишыбышьҭуа адунеи аиқәыбгара
ианаҿу аамҭазы рҳәан, ирымуит уигьы дрымгар...

Аԥсра уа на ҿ а гылоу. . .
Асы иацнаҵон еиҳа-еиҳа. Ажәҩан еихәлашьшьыра
иалышәшәаны, еилаҩеиласуа, иԥаҟьа-ԥаҟьаӡа илеи­уан,
еихсыӷьрак амаӡамкәа. Ақьала аҩныҵҟа уҩы иааизы­
мычҳаратәы ахьҭа иамҽханакуа иалагеит. Уахьынаԥшыааԥшлакгьы угәы нҭнарӡыӡаауан ахьшәашәара инауҿаҳауаз.
Аԥсабара сыла иҭалаҳан...
– Ишԥаҟаҳҵари?.. Уажә маҷк аҟара иааиқәтәашәа
иҟоуп... рҽыԥхьаркызар акәхап... рҭыҩрақәа ирхәыҵаланы...
-Ҭарҟан даацәажәеит. Кьахьыри иареи аерманцәа рҟынтәи
ианыхынҳәы, ицаны рыҩнқәа гәарҭахьан. Еиқәыхьшәашәа,
ԥсҭазаарак рнымԥшӡо ишгылазгьы, мчык убрахь ирыхон
ирылаҳәаҵаны, иаунамышьҭуа. Убас акәхап ишыҟало
иуҭахӡамкәа унхара-унҵыра уанахыӡаалакь.
– Ас ахгара ҳцәуадаҩхап... Ҳнеип иҟалалакгьы ҳаҩнқәа
рҟынӡа. Ишәарҭамзар, мцакгьы ахы инеихәлаҳкып... Уаҳа
ишԥаҟаҳҵари?..
– Аиеи, убас ҟаҳҵароуп... иԥаҳшәап убригьы... иҟалогьы
аабап!.. Амлагьы ҳанҵәеит ҳара аубыџьырқәа... Шьыжь

86

какалк шаҳкыз ҳаҟоуп... Ҳаблаҟы-блаҵәо зегь ҳара
иаҳхаагараны ҳашԥаҟаз!.. – Кьахьыргьы мап ацәикуамызт
уи. Игәы азцон ес-иҟалалакгьы рыҩнқәа рахь рыхынҳәра,
ишәарҭазаргьы, аиакәым иҭанаргылозаргьы. – Ҳара
агәарабжьарагьы ҳныбжьаԥшит... иахьабалакь ҭацәыран...
уаҩԥсы дықәыршәымызт... Ҳарахәгьы ныԥхьаҳцеит, рылаԥш
иҵамшәартә еиԥш... Зегьы урықәгәыгуазароуп абри аҩыза
аҭагылазаашьаҿы... Иаалырҟьаны, ушазыԥшӡам атымеитыша
унхықәгыларгьы алшоит, уҭамҳар ада ԥсыхәажәлак
умаӡамкәа... Унҭаҳаргьы унӡаакәкәала уцеит, хнырҳәышьак
уԥеиԥшымкәа... Аха иҳажәларыда, анаџьалбеит, уаха
алашьцара зҽалакны, дымшәаӡакәа?.. Еикәымк самхаҟаҵеит,
аха уи макьаназы ишәасҳәом... сара соуп изызку, иҵәаху
иаҩызоуп... – нациҵеит. Уи аиакәым ҳәа дызҿыз, бааԥсӡарак
аламзаргьы, рышҟа ицәырганы даламцәажәеит.
Егьарҳәандазгьы иреимҳәеит Кьахьыр уи иҟаиҵаз закәыз.
Шамахамзар, амаӡа иԥсы иаҵаҵаны иҵәахуан, ус аламала
ицәыригомызт иара игәамԥхакәа. Ҭаҵәахык иаҩызан игәы
ааԥсасиаанӡа.
– Аиеи... ахьҭа ҳацәрылалап аҭакәажәцәа... Ԥхаррак
ахь ҳазкылсуазар гәаҳҭап... Шәгыл зегьы.... ашьшьыҳәа
шәҿаашәха!.. Ҳамаҭәажәқәа ара иҟаз... уаҵәгьы аатәыс
иҳақәшәозар акәхап... Анцәа ҳарманшәал!.. – Мзауҭ
дҩагылан, иан дналыцхрааит. Лшьал ду уаҩҵас иналхаирԥеит,
иналыкәиршеит, ллабагьы налиркит, иналыҵаргәо лхы
иналырхәарц.
– Ишәарҭахар, дад?... – Дыгә дахьыҩагылаз уаҟа
иҽааникылеит. Мычкәарак иламшәа ихы ибон. Уи зегьы
зыхҟьаз ариабжьарак излаҳаз гәҭынчымрак ахьинамҭоз
акәхарын.
Ихигахьаз
ашықәсқәагьы
еиҳа-еиҳа
ихьанҭахозшәа иқәыӷәӷәон, ихәыцрақәа деикәарҳәыеикәарҳәуа, дызрылымҵуа дахьрылаз.
– Ишәарҭахар, арахь ҳаиҭамаауеи!.. Уҽаарӷәӷәуа!.. Ауаҩы
дызқәымшәо егьыҟаӡам, зегьы дырзыԥшызароуп... – Мзауҭ
ақьала иҽныҵиган дааҭгылеит, егьырҭ даарзыԥшны. Дыгәгьы
Хаԥҭина дналыҵгәан днаиргылеит. Дааиқәиршәеит. Аҩнынӡа

87

дизнагар, уаҳа акагьы иҭахымызт, игәы маҷк иааирҭынчуан...
Аилашәшәра иаҿын. Асы иахьабалакь ишкәакәаӡа
ихнаҟьахьан. Агәалаҟара, агәаҳәара абаҟоу акәымзар,
аԥсабара шьшьылаҳара убас аҽеиҭанакхьан, аҽарԥшӡахьан,
ублақәа хнакыртә еиԥш. Аԥхьа Ҭарҟан илаба кны дҩагылеит,
нас – Кьахьыр, урҭ рнаҩсан – Дыгә иԥҳәыси иареи. Мзауҭ иан
дналывагылеит лыгәшәамшәа ҳәауа. Инеишьҭагыланы рызынтәыкгьы амҩахәасҭа инылалеит еибаргәыбзыӷуа. Ақьала
аҩныҵҟа еиҳа иԥхарразшәа ргәы иабон амҩа иахьаныз.
Кьахьырраа рыҩны ихаккала иахьгылаз алашьцара
иалубаауан. Ианазааигәаха, маҷк иааҭгылеит. Аԥхьа Кьахьыри
Ҭарҟани агәымшәара аадырԥшын, егьырҭ уаҟа иаанкыланы,
дара рхы ларҟәы-ларҟәуа наҟ иныҩналеит инкылԥшкылӡырҩуа, ишакәым аӡәы иҿамҳартә еиԥш, агәаҽанызаара
аарԥшуа. Ахьышәҭҳәа иахьабалак иныҩнаԥшит. Ҭацәыран,
уаҩ дыҟаӡамызт. Зымҩа Ҳазараҭ иҩны гылан ицәыҩҩажәӡа,
ԥсҭазаарак анымԥшӡо, еиқәыхьшәашәа.
Кьахьыри Ҭарҟани инеицхыраан, амца ахы неихәларкит
ирулакгьы. Аԥхарра хәыҷы иааҩналаз рыԥсы нарыланаҵеит
уаҟа иқәарқәашьеиуа иеикәагылаз зегьы. Ԥхаррадагьы
аԥсҭазаара зыманшәаламхозаап!..
–Ишԥаҟаҳҵари ҳара?.. Ҳаҩнқәа рахь ҳкылсрыма?..
Мамзаргьы ара ҳҽаанаҳкылару?.. –Дыгә убри дназҵааит
уажәазы. Уахь анеира игәаӷьылацәаны ишиԥхьаӡозгьы,
знык убра дныҩнаԥшыр, игәы раҳаҭхарызшәа дазхәыцуан.
Ашәарҭа ианҭахаз, ԥсеивгарак анрымамыз, рызынтәыкгьы
имыцәаӡакәа араҟа ианырхыргозгьы ыҟан. Аҩны ахьгылази
агәашә ду ахьҿази акыр нарыбжьан, ицәгьарахар, аҩнашьҭахь
ала рхы иахәарашәа ргәы ирнаҭон. Агәаҟрацәгьа ауаҩы
данҭашәалакьоуп зегьы данрызхәыцуа, ацәгьеи абзиеи
анеилирго. Уаанӡа ус дцалоит, акагьы дазымхәыцуашәа,
акагьы иԥықәымсларашәа, ахықә дынхықәнар-гылаанӡа.
Зегь рышьхәа еивҵоуп, зегь рышьхәа еибаркуп, азныказы
иааузгәамҭартә еиԥш. Ҳазшаз хылаԥшра ҳаиҭароуп ари
адунеи ҳақәнаҵы, ацәгьеи абзиеи рышьхәуа, ахьеивҵоу, маҷк
иадамхаргьы, ҳазхәыцлартә еиԥш.

88

–Шәаргьы шәнеи, нас, шәыҩнқәа рахь!.. Иҟаларызеишь?..
Ҭацәыроушәа иҟоуп, ишԥаҳԥырхагахари?.. Акы шәнахааахап, шәымцақәа неихәлашәкып... –иҳәеит Ҭарҟан, уаҩԥсы
ихабарк ыҟамкәа, иууаӡа рынхарҭақәа ҭацәны дназлаԥшыз
ԥыҭраамҭак
иадамхаргьы
ԥсеиҭакырҭак
роурашәа
дназхәыцны. Рынхарҭақәа рахь инеир еиҳа еиӷьызшәа
дазхәыцма здырхуада, убри иназирхьаԥшит. Зыҩны аҟазаара
зҭахымда, уҩнаршьуазаргьы, убри аҩыза аҭагылазаашьа
уанҭашәалакь,
аха
ианшәарҭоу,
иангәаӷьылацәоу,
аҭыӡқәаҵәҟьагьы уара инаудӷәӷәалошәа, уԥсы узҭымкаауа
инаузыҭшәарахоит, имаҷӡоу
шьҭыбжьык
гацыԥхьаӡа
аԥхьыжәҳәа уныҵхахо...
– Мзауҭ, шәаргьы Дыгәраа шәрыцца... убас еиҳа
еиӷьхап... избанзар шәахьынхо амҩаду иазааигәоуп, уаҟа
аӡә даабжьаларгьы ишәарҭахар алшоит... Арахь еиҳа
иԥхьакырҭоуп... Уахакгьы џьарак ишәхыжәга... Ҳаргьы араҟа
иаҳхаагап... Нас ишыҟало аабап... ижәдыруеи, уаҳа арахь
аӡәгьы дықәнамгаларгьы!..
Кьахьыри Ҭарҟани заанаҵы еибырҳәахьазшәа, абас
анырҭахха,
ражәа
ҩбамтәыкәа
инарықәшаҳаҭхеит
Мзауҭраагьы.
Дыгә Хаԥҭина лмахәар шикыз адаԥҭра иныҵсын, рыҩны
инадгылеит. Мзауҭгьы иан дналыцхраауа, урҭ дрышьҭагыланы
днеиуан.
Зны-зынла
иааҭгылан
инцәыҵыԥшуа,
инеиқәыӡырҩуа. Ишақәымгәыгуа аӡәы днарҿаҳаргьы,
ашәарҭара иҭанаргылон, илашьцаран. Аԥсымцқьақәа
ҳәазо рыҩны иҩназаргьы иалудыраауеи!.. Аха ҭынчран...
шьҭыбжьык уаҳаӡомызт... Аҩны ишыҩналазҵәҟьа, Дыгә
акәаҷаб ԥшааны лашара хәыҷык ҟаиҵан, рацәак ахылымҵуа,
ҵаҟа инцәыҵаиргылеит иҭааӡа, аӡә дааҩналаргьы, цқьа
изгәамҭартә еиԥш.
Аҩныҩныҵҟа иузеилмырго, зегьы хыла-гәыла еилажьын
иаарҳәны, еилакәаҳаны, еиларҩынтны. Ирбаз ргәы
еиланархәеит, ргәы нҭанарҷаҷеит, аха иҟалашаз ҟалахьан,
ирылшагәышьоз... Анапымҵқьақәа рнапы иахьабалакь
иахьырыгӡахьан...

89

Мзауҭи Дыгәи инапыршьышьуа мыҿқәак рыԥшаан, амца
ахы неихәларкит ирулакгьы. Уажәраанӡа ирыхьҭышьны
иҟаз аҽҳәа рыҽнадыргалеит иӡыӷӡыӷуа, иқәарқәашьеиуа.
Иахьантәаракгьы аҷыхь аарысуа адәахьы изхызгаз, ус лассы
ирылҵуамызт ахьҭа ирылаҽыз. Араҟа уажәазы
ишәарҭамызшәа иҟан, рацәак ушақәымгәыгуазгьы. Аӡәы дааиуазаргьы
аҟыԥҳәа ала адырра унаҭон, угәуҽаннаҵон, ус аламала аӡәгьы
ашҭа дҭанажьломызт агәы ҵкапуа ашҭа иахьҭагьежьуаз.
Насгьы Дыгә имаҵурҭа иаҿаҟаҵаз ашьҭахьтәи ауада ҭбааҭыцәаҿ
акәын рҽахьааныркылазгьы. Ишәарҭахаргьы, ашьҭахь ала
ашә ааимԥааны, ундәылҟьаны уцон, адаԥҭра уныҵашьшьы,
уԥсы узрыцәгозар... Агәаҽанызаара ианакәызаалакгьы уаҩы
иԥырхагаӡам дахьыҟазаалакгьы...

Аҵ х х лымӡа а х
Зегь реиҳа ишәарҭаз ҵхын ари аҵх Мзауҭраа рзыҳәан.
Ргәы иаанагомызт абриаҟара зхызгахьаз, абриаҟара
икыднаҟьахьаз дарҩагьых абри аҩыза ашәара-хлымӡаах
иҭанаргылап ҳәа. Ргәы ҭыҵны ицо, рхы ахьыргара рзымдыруа,
аԥсреи абзареи рҳәааҿы инаганы инҭанаргылеит, уаанӡа
ирбахьаз инеицәаны. Иабытә гәымбылџьбарақәоу ауха абас
ирызныҟәарц згәы иҭазкыз уҳәап. Алашьцара зҽалакны
агәарабжьара инабжьалаз рыцҳашьарак шаадмырԥшуаз
ахьышәҭҳәа ухшыҩ назцон урҭ рхымҩаԥгашьақәа злаҟаз
ала. Аамҭа еихәлаҳа дара ирнаҭеит рхы иадырхәашаз абџьар
хлымӡаахқәа, ауаҩы ишьразы, иқәыхразы, инырҵәаразы
рыцҳашьарак злаӡамыз. Иахьааргәамԥхаз аҟәҟәаҳәа
инажәырҵон атәыла рбго, амца-қьоуқьад нықәырҵәиаашо,
инеиларҩынтуа, инеиларбго.
"... Абас акәхап ари адгьыл ҳшаныӡаауа, уаҩы
ҳизгәамҭаӡакәа... хылаԥшра ҳамаӡамкәа... ус ҳшаны адунеи
ҳақәиҵазаргьы ҳара иаҳзеилымкаауа... Уазхәыцыр, ауаҩы
иԥсҭазаара ахац иакуп, ианԥҵәо уздырӡом... Дыҟоуп шуҳәо
днаумпыҵабоит, днаумпыҵышшоит... убысҟак икьаҿуп

90

илахьынҵа...” – Мзауҭ дунеихаангьы ихашҭраны дыҟоума
уи аҵх лашьца ирыхҭнагаз, изҭанаргылаз. Иабам–ҩахыҵуаз
абрахь, Дыгә инхарахь, уа Кьахьырра рҿы рҽааныр
кыларауаз... ари аҩыза ахамышҭыхә иҭашәозма?.. Аха
уахьгьы ишыҟалоз здырхуадаз?..
Уи ауха анцәа дырзылыԥхеит акәымзар, шә-ԥсык
рхазаргьы, изеиқәхомызт... убри аҩыза аҭагылазаашьа
иаҿашәеит изаҿымҵуа... Иара уеизгьы рыԥсы мцо, иагьымаауа
хыла-гәыла ишԥанеиларҵеи, уҳәарауазеи, урҭ аџьнышқәа,
аԥсымцқьақәа, акагьы зхараӡамыз, ҳаԥсы ҳзеиқәырхозар ҳәа
абнара илҵны, ишәаԥырҳаԥуа зынхарҭақәа рахь ицәырҵыз!..
Ауха, акрыфан ианеилга, Мзауҭ иани Хаԥҭинеи уаҟа
икҿагылаз акаруаҭ аҟны рҽеилымхӡакәа рыхқәа нықәырҵеит,
иааԥса-икараха иҟаз. Мзауҭ дмышьҭалаӡакәа, дхырсасиуа
ауаџьаҟ дыҽҳәатәан, ариабжьарак ихигахьаз инырны,
деихәлашьшьы, деихәлаҳаны, ихы-игәы ацәмаҷханы. Дыгә
иакәзар, ус дықәиан зымҩа, иполтажә иқәыршәны, аха
дыцәаӡамызт... Згәы ҭынчдаз, згәы раҳаҭдаз ари аҵх азы!..
Дарбаныз набжьоуаа рҟынтәи иҭаҳәаххаа ицәаз, аӡыблара
иалашәаз?..
Аҵх изҵымҵышаз агәырҩацәгьа иаҵагыланы ацара иаҿын
иныгәнысуа, хаара мацәак узаҵымбаауа. Акыр инаскьахьан
аамҭагьы. Знык ацәыҵлашара нарыхьӡар ирыбаргәыз, нас егьа
ирцәыхьанҭазаргьы, егьа ирцәыцәгьазаргьы дара зыхьчоз,
ԥсеиқәырхагаҩс ирымаз абнара рыҽнамардагәышьон
иахьынӡарылшоз, иахьынӡананагоз...
Аха убасҟан, убри аамҭазыҵәҟьа, ишазыԥшӡамыз,
иаалырҟьаны, аҵх зегьы еимгәыцҟьаауа, апҟаҩ-апҟаҩҳәа
инеиқәырццакны, угәы ҭзырӡыӡаашаз – абыжьқәа
инеишьклаҳа-неишьклаҳаит, Мзауҭ иҟаиҵара дақәымшәо, дуалуашо
дааршаҟьшаҟьеит. Ахысбыжьқәа еиқәтәарак рымаӡамызт.
Кьахьырраа рыҩнқәа шыҟаз инароуны ихысуан, аҵх лашьцара
еимҟәжәауа. Даҽаӡәгьы убас Дыгәраахьгьы аҿааирхеит
аҟәах-аҟәахҳәа инеишьклаҵаны. Ианаџьалбеит, дызусҭада
аҵх агәазы абри аҩыза ахәымгара мҩаԥызго?.. Иҟалазеи?..
Иҟалазеи, агәгәаҳәа аҩынқәа иреихсны иқәрыблаарц ргәы
изҭаркыз?!

91

Дыгәраа иаразнак иааиланарӡыӡеит иҟалаз. Рыҩны
иахьааиз убригьы иахыршьаауама, убригьы иахырбаауама?
Изусҭцәада аҵх агәазы ирышьклаԥшуа ирызцәырҟьаз?..
Мзауҭ иаразнакала ауада дныҩнагьежьит, азаара изаазшәа.
– Иҳақәлеит.. иҳақәлеит!.. –дныҩнаҵәааит деилаганы. –
Ҳахьыҟаз еилыркааит... иҳашьклаԥшуазаарын!.. Ирҭахым урҭ
ара ҳахыларц... ирҭахыҵәҟьам!.. –дааиҵанарӷәӷәеит уаҩы
ишимбара. Ижьышәқәа ҭыҵны ицарашәа, даақыџь-қыџьит
иҽизымҟажо. –Ианакәӡамыз... ианакәӡамыз ҳаҿадыршәит...
аԥсра рықәшәандаз!.. –ихаԥыцқәа неихаирӷәӷәеит.
Иҟарҵара иақәымшәо иааилагьежьит рызынтәыкгьы. Ма
иҭҟьоз бџьарк ркызҭгьы, иахьынӡарылшоз ирҿамхысуаз,
ирҿамгылоз, аха уажәшьҭа ишԥаҟарҵари анцәаузша!..
Мзауҭ али-аԥси рыбжьара ихшыҩ ааилгеит. Акы хәыцтәын,
акы ҟаҵатәын, акы мҩаԥгатәын ахеиқәырхаразы. Уи имариаз
усмызт уажәазы, аха аказыӡбатәын иаалырҟьаны.
– Арахь!.. Арахь шәааскьа!.. Ҵаҟа шәыҽкашәыжь!.. –Мзауҭ
ахьышәҭҳәа аҭӡы ажәпара иҽнадикылеит. Егьырҭ азныказы
иҟалаз рзымдырит, иааилеиҩеиласит.
– Дызусҭада иеилагаз?.. Дызусҭада иҳажәланы ҳаз-шьуа...
ламыс змам?.. Ара ачымазцәа ыҟоуп, ара абыргцәа ыҟоуп!..
–Дыгә ибжьы нҳалеиҵеит деилагазшәа, иҽизымҟажо,
дбалыбаҭо.
– Уаангыл, Дыгә, уаангыл! Ҵаҟа уиароуп, иҳалахысуеит
умбои!.. Иҳақәлеит!.. Ара ҳшыҟаз еилыркаазар акәхап...
аҭакәажә, аҭаҳмада ҳәа ҳаилырхуама... ҳандырҵәоит...
ҳақәырхуеит... ари адгьыл ҳаныӡаартә еиԥш!.. –Мзауҭ
уи днеихьынҳалеит, мчыла дхьижәарц ақәкны. Ибжьы
ахьирдууаз иҭахымызт.
– О, уара, ишԥыкәу ишҳалахысуа?.. Еилагама?..
Еилагаӡама?.. –Дыгә ихшыҩ дшықәҟьаз ҩашьомызт, ашәахь
деихон, иҟашәҵо закәызеи ҳәа ибжьы нарықәырганы
иааникыларашәа.
– Ҿумҭын, Дыгә, ҿумҭын... ҵаҟа уҽкажь!.. Суҳәоит, ус
ҟаумҵан!.. Аа, иумбои, ашәарҭа ҳҭагылоуп... ҳзалымҵыргьы
ҟалоит... Иаҭахым... уҽаанкыл, маҷк иаачҳа, иҟалозар... ус

92

иаҭахуп уажәазы!.. –Мзауҭ инапқәа Дыгә инаикәиршеит
дидӷьаҵәыӷьаҵәыло. Иааибарыххеит. Цәгьаԥсышьала ҵаҟа
днаириеит. Егьырҭгьы уаҟа рҽынкарыԥсеит, рыгәҭахәыцрақәа
еиқәыхәлакны, изҭашәаз еилкаашьак рзамҭаӡо.
Ахысбыжьқәа акыраамҭагьы еиқәтәомызт. Кьахьырраа
рыҩнқәа
шыҟаз
ашыжә-ашыжәҳәа
идәықәырҵон
агәарабжьара аҟынтәи, арахьгьы, Дыгәраа рыҩнқәа рышҟагьы
еихсыӷьрак ҟамҵаӡакәа, ишажәырҵарц иажәырҵон, аҵх
лашьца иагәылҵәраауаз ахыкәеицеиқәа еишьҭарыԥхны.
Рыԥсы ӡаны иӡырҩуан рызынтәыкгьы. Уажәымзар-уажәы
адунеи неихәлабганы инахәлаҳарашәа, ирызцәырҵыз
агәыҭҟьара
маӡа-маӡа
иахәланагалон, атымитышахь
ирблаҟьаны, изахәлымҵыртә еиԥш.
Ашьҭахь, Мзауҭ дызҭашәаз аԥылҳаҭра иҽаагәылԥааны
данаахьаҳә, иан иара дахьиаз ашҟа акыр ашьшьа-шьшьыҳәа
дҳәазаны дааскьахьан, иааигәара аҟазаара лҭахны, игәы
калмыжьырц, игәы еиҭамсырцаз, уи ала длыҳьчарашәа, акы
ихьуазаргьы ларгьы дацәнымхарц, лхы дамеигӡарц. Уажәы
лнапы ԥсадақәа нарыгӡаны, ихы-иҿы, ихәда инахьылшьит
даарыцҳашьаны, дизгәыкуа. Арахь акагьы шилымшо лбоит
дҳәаҵәыҳәаҵәуа дахьышьҭоу.
Ан рыцҳа!.. Ан лнапы разқәа... лнап хьахьақәа... шаҟа
ихәшәузеи... шаҟа иухӡыӡаауазеи агәаҟрацәгьа уанҭашәалакь,
уԥсы ахац ианаку, ианҿыцәаауа!..
Мзауҭ игәы ҭыҵны ицон... иахиҳәаарыз издыруамызт,
иҟаиҵарыз дақәшәомызт... Ишԥаиԥсыхәоу ан лыҷкәын
заҵәы?.. Дабацари?.. Иҩызцәа дрылагыланы деибашьуазҭгьы
ибаргәыз! Уи хаҵарамыз... дҭахаргьы хаҵаҵас ихы
мҩаԥимгоз... Уажәы?... Уажәы ишԥаҟаиҵари, акагьы
анилымшо, акагьы аникым аамҭазы?..
Ус, дук хара имгакәа, маҷк ианааихсыӷь, маҷк
ианааҭынчраха, Мзауҭ ахьышәҭҳәа дҩаҵҟьеит, иҟалаз
аилкаара иҽазҵәылхны, дшаҟь-шаҟьо. Иаарласны акы
ӡбатәын, акы хәшьадтәын, изырманшәалахашаз, иаалырҟьаны
изхәлашәаз аӡыблара иалызгашаз...

93

Мзауҭ иҽыларҟәны, дҵиҟә-ҵиҟәуа, аҩны ашьҭахь иаҿаз
ашә нывҵрааны дындәылҵын, алашьцара иҽалакны агәашә
ахь дынкылԥшит, иҟалаз сзеилкаауазар ҳәа, аха уажәы уахь
ҭынчран, шьҭыбжьык уаҳаӡомызт... Асоура ишаҿыц иаҿын,
агәарабжьара аҟынтәи ахысбыжьқәа еихсыӷьхьан. Мзауҭ
ашьшьыҳәа ишьҭахьҟа дынхьаҵын, уажәраанӡа дахьиаз
аҿаԥарахь дныҩналеит. Егьырҭгьы, аибашьра иалҵыз реиԥш,
инхықәтәалеит иҭыгга-ҭыггаӡа, ирзыҟалаз рзеилымкаауа,
ргәалаҟарақәа хҽны, унарыҵаҟьаргьы ашырҳәа изымгыло,
еиқәыхьанҭаха. Рыԥсы ицаз заауамызт иҭышәнартәалартә
еиԥш. Уи аамҭа аҭахын, изхәышәтәышаз, еиқәзырхашаз...
– Уа, Анцәа, ҳазшаз, ҳрыцҳара рзыӷьышкхааит ҳара
абас ҭаха ҳазымҭауа, акагь ҳхараӡамкәа, ҳрыцҳахәха
абри аҩыза амықәшәатә ҳҭазыргылаз?.. –Хаԥҭина лыԥсы
маҷк ианаалылала, даашәиԥшьиит, лкасы рҽеиуа, ашәара
дзықәшәаз илнаҭаз агәыҭӡыӡаара макьаназгьы цқьа
дзалымҵуа. – Ҳагәнаҳа наунагӡа анцәа идумыргахын,
изаҵымҵуа, икәаҷалакны, иҿааҿаауа, иҳәалаханы адунеи
анцәа иқәиҵааит, зегьы ирбартә еиԥш, абарҭ абас иҭазыргылаз
имҩаԥыргауаз арыцҳарақәа роуп ҳәа инарықәыӡбауа!..
–Изакәызеи изҿқәоу, уара... ҵхагәазы аҟәҟәаҳәа
иҳалахысуа?! Ари аҩыза уаҩы ибахьоума, уаҩ
дақәшәахьоума?! Ламыск шԥарымаӡам, уҳәарауазеи?! Ҳандырҵәарц ргәы
иҭаркзаап... иарамышкахала инықәццышәааша!.. – Дыгәгьы
даагәамҵ-хамҵит, игәалаҟара цхасҭаханы, деихәлашьшьы
дахьтәаз. Иԥсҭазаара абжарак уахатәи аҵх иааимнаҵәазшәа,
дзықәгәыӷша акагь изнымхазшәа, иааикәыршаны зегь
ҭацәны, агәысакара иқәхаз иеиԥш, цәыҵлашарак имбаӡо,
дуазыруа, иԥсеивгара ааицәыхьанҭахазшәа ибеит.
Ихьанҭан, ихьанҭан уаҩы ишимбац ала ари аҵх!..
Еихәлапашьны, еилгарак аныԥшуамызт. Ахьанҭарақәа зегьы
Набжьоуҟа иианагазшәа, иахылымҿиаауаз ҳәа иҟаз!..
Мзауҭ иан ашәара дызҭашәаз дзалҵуамызт. Лыҷкәын
дышихәаԥшуаз лылаӷырӡқәа нхаҟәҟәалеит... Абас дрыцҳаны,
абас дымчыданы бзанҵыкгьы длымбацызт... Лара аҽакала
акәын уи еснагь дышихәацшуаз... Аибашьра зны уланарҟәуеит,
зны уҳаранакуеит...

94

Аҵх, ҽаамҭанык еиԥшымкәа, ихьанҭан, ахгарагьы
уадаҩын. Еишәара-еиҵараха иахьынатәаз ишьхныԥсыланы,
дасу рхәыцра ԥылҳаҭқәа изрылҵуамызт. Ауха урҭ
агәымблыҩцәа даҽазныкгьы имҩаԥыргеит угәы ҭызшьаауаз
урҭ ахысрақәа. Абџьар зку узлаимыршәо иҟоузеи?.. Амчра
зегьы иара ирҭазшәа, адунеи зегьы ирхыџхыџрашәа игәы
иабоит. Агәарабжьара ахаҵәирҭаҿы иҟаз аҵеџь ду аҟны
игыланы, аҟәҟәаҳәа аҩнқәа рахь рхы рханы ишрыжәырҵарц
ирыжәырҵон, гәшаҭарак
ҟамҵаӡакәа, еилаԥыххааса
иқәырҵома уҳәаратәы. Изаҳауаз мыхьтәык ҟалеит ҳәа рхәыржьы еиланаргылон, еиланарӡыӡон...
"Ҭарҟани Кьахьыри ахы иадыргазар?.. Рыԥсы ҭоумашь
иқәынҵәаша?.. Ҳабакылыргеи?” –ҭахак инаҭомызт урҭ
рызхәыцра Мзауҭ. Игәы имнаҟьон, ихшыҩ аҿы дзааиуамызт.
Алашьцараха урҭ рахь анеира гәаӷьылацәан. Шарԥазынӡа
иааԥштәын.
...Ашара
адәы
иаақәлон
Дыгәраа
андәылҵуаз.
Арбаӷьқәагьы инеиларыԥсахьан. Рымаҭәа-рҩыҭәа...
ирҭаххашаз аадырмазеит. Ирымаз рыфатәқәагьы аашьҭырхит.
Ихьаԥш-кәаԥшуа инҭыҵит Дыгә игәараҭа. Ирахә-ишәахә иара
ишиҭахыз дрызхьаԥшратә еиԥш аҭагылазаашьа имамызт.
Ахеиқәырхара, аԥсҿыхра аамҭа иҭагылан, џьара иаарҿаҳар
ҳәа ишәаны, хыма-ԥсыма абаҳчара иныҵсын, ашьҭахьтәи
ахҵысҭа инхыҵит еибак-еибашьҭуа, инеицхырааны. Асы
хар амамкәа еиқәаҳахьан. Иҭыҿҿа-ҭыҿҿа рышьҭақәа
нанхалон, уаҩ дынхылартә еиԥш, аха аҳәылыҳәа илеиуаз
асы еиманаԥсон ирышьҭагыланы ишзахәоз...
Дыгә дахьнеиуаз, иашҭа-ихкаара наунагӡа даԥырҵуазшәа,
хьаак деиҵанарӷәӷәон, икәҵәиашан дамышьҭуа. Иԥсҭазаара
зегьы зыдҳәалаз, иԥсы зыҿҳәараз, инахандеи зегь ахьыҟаз,
уажә ус ааныжьра хәыцра-шәкы изцәырнагон, избанзар
уи иадҳәалаз иҭоурыхқәа рацәаӡан, иҵаулаӡан акырӡа
инаскьаганы. Аха агәыӷра ауаҩы хара дарԥшуеит, хара
дархәыцуеит. Дыгәгьы макьаназы хара дыԥшуан, аԥсҭазаара
аҟымҟымра дышҭашәазгьы. Изеилымкаауаз –раԥхьаҟа
ирыԥсыхәахашаз,
иахькылнагоз
ихаҿы
изаагомызт.

95

Еихәлахәашь дызҭагылаз аамҭа зны ицәнарӡырц иалагон
дшахьынҳалоу, аха иара мчыла иампыҵижәарц дазықәԥахуан
гәанхәҵысҭала, илшара шмаҷызгьы. Хәырҭ-хәырҭҳәа асы
илхо иахьнеиуаз рыцәаарақәа цәеиқәара-цәеиқәараӡа
унархьыԥшуан. Ицон рқьалахь еишьҭагыланы, Кьахьыррахь
неишьа рзыҟамҵакәа, урҭ ирыхҭыргаз шырзымдыруазгьы.
Аӡәгьы ҿиҭӡомызт, дасу рхәыцра хьанҭақәа ирыҵан...
Афасараҿы илагылаз ақьала асы иҭалаҳаны иҟанаҵахьан.
Ахыбгьы амахәҭа ссақәа ихырҩан, цқьа иубарҭамызт,
аарлаҳәа ирылыҳәҳәон. Ашә иаԥыракнаҳаз ҵаҟа илашьҭын,
аҩналарҭа умбартә еиԥш.
Дыгәраа ҩаԥхьа рқьала инадгылеит, араҟа ма уажәшьҭа
ишԥаҭынчрамхари ҳәа. Ргәыӷрақәа зегьы рқьала иадҳәалан,
хеиқәырхага-хыҵәахырҭасгьы ирыԥхьаӡон, арахь аӷа
изылаԥшықәҵарым, еиҭасрак ҟалаанӡа абра ҳабароуп,
ҳахьчароуп ҳәа. Рымаҭәақәа аадыршәшәеит, ршьапқәа
нкыдырҟьа-аакыдырҟьеит асы уахь иҩнарымгаларцаз.
Иахьыныҩналаз
иаарзымбатәбараха
иааҭгылеит.
Иџьаршьеит, илакәыршьеит рыла иабаз.. Кьахьыри Ҭарҟани,
ианааз здырхуада, еишәара-еиҵараха алашьцараҿы
итәан иааузымдырратәы. Иҩашьомызт урҭгьы хлымӡаахк
ишақәшәаз. Даараӡа ргәалаҟарақәа бжьысны ишыҟаз
рныԥшуан.
– Шәыԥсы ҭоума, уара... шәеибгоума?! –Мзауҭ урҭ
днарыдыххылан днаразҵааит, игәы аҭҳара-аҭҳара еисуа. –
Иахантәаракгьы хьаас шәҳаман, иҳалшагәышьоз акәымзар...
– Ҳаԥсы шҭамхара иҟоузеи?! –игәы каҳаӡаны даацәажәеит
Ҭарҟан. Ас алахьеиқәҵара шамахамзар инимбаалацызт
Мзауҭ Ҭарҟан. Еснагь акы сҽаҵасырхом, исылшонаҵы
исылшо насыгӡалароуп ҳәа иҟаз, уажәы акы дхәаҽны
дшамаз ҩашьомызт. –Ҳахьтәоу умбои?.. Ҳаҩнқәа рахь
ҳзымнеиуа... ҳнеиргьы аҟәҟәаҳәа инаҳажәырҵо... ҳанхарҭа
ҭыԥқәа ҳархыршьаауеит... убриоуп изҿу!.. –Ҭарҟан лаԥшлаԥшы иааҩналаз зегьы днарыхәаԥшит, шәеибгоума шәара
арыцҳақәа ҳәа аанарго.
– Хар ҳамаӡамкәа, крыфан ҳаилгахьан... Ҳкараха
ҳаҟамыз, ҳашьҭалахьан... Ус аҟәҟәаҳәа ианҳажәырҵа,

96

ҳцәырҳаны ҳандәылҟьеит, иаауа, иаҳҳәо ҳақәымшәо...
Нармеиқәазаҵәы, ҳшьапқәа хырҟьаҟьа ҳаҩнашьҭахь
асы ҳалагылан ҳқыџьқыџьуа, аҭӡамҵ ҳҽадырӷәӷәала,
иааихсыӷьаанӡа... Ҳаԥхьаҟа царҭа ҳамамкәа, ҳашьҭахь
ҳазмыҩуа, ахамышҭыхә ҳзыҟалеит, ҳазҭымҵуа. Аҳа, ухаҵоуп,
иҟауҵараны иҟоузеи?! Ма ҳамаҭәажәқәа ҳшәындаз!.. –
Кьахьыр уажәыгьы ихымԥсаацызт дызҭашәаз изнарҵысыз
аибарыххарақәа,
агәҭынчымра. Асҵәҟьа
атымитыша
иҭаҳап ҳәа дақәгәыӷуамызт. Аԥсҭазаараҿы зны-зынла убас
иҟалалозаап, ушақәымгәыӷӡо уԥсы ахац ианаҿҟьо, укаууа
хланҵы уанҭанагало, иукуа, иушьҭуа анузыманшәаламхо...
–Сара исхымҟьо акрыҟоума?! Схы алақәа ирфааит!.. –ихы
днақәгәамҵит Кьахьыр, иԥсахы еиҟәыҷҷо. –Сара соуп зегьы
зхароу, сара ақьаафыр, ахәырманцыз!.. Исҭахыз, уҳәарауазеи,
сыҩны сааины сцо... сынкыдыԥшыло... сзыргәаҟуаз!.. –
ихаԥыцқәа неихаирӷәӷәеит аҿҿа нарыҵго, иԥсахы еибакны.
–Аиеи... уажәшьҭа изаҳамҳәари... иара иоуп зегьы
зхароу... Иара иакәымзар, ари аҩыза ҳақәымшәаргьы
ҟаларын... –Ҭарҟан Кьахьыр иажәа днаԥыҩлеит. Уи ииҳәарц
ииҭахыз иҽынаԥишьит. –Иацы ҳкылԥш-кылӡырыҩуа,
ҳгәам-гәамуа ҳаҩнқәа рахь ҳахьнеиз, Кьахьыр имаҭәақәеи
имашьына бырбалқәаки иашьа Ҳазараҭ иҩнаҵаҟа иҵагылаз
амашьынаҿы ишҭаз ибан, иааҭыганы амандаринарҭаҿы
иҵәахызаап, ирымбартә еицш. Дара анааи, ианырымба, амца
днаркызаап... Убриоуп иҟалазгьы... Абра ҳшааиуаз, ҳашцоз
гәоарас иҟарҵан, иаҳхаҩозаарын... –Ҭарҟан иацы Кьахьыр
иреимҳәаз иахьа иҿаҿаӡа иаацәыригеит. Урҭ иааргәамԥхеит
Кьахьыр ихымҩаԥгашьа. Имырхьаацәакәа инаиқәӡбеит.
–Иаха ҳрымшьитоуп иҳагхаз... ҳаԥсы еиқәхагәышьеит
уахь... ишеиқәымхара иҟоузеи аха... –Дыгә игәы
ҭынчымызт уажәыгьы. Иаха ихигаз иахҟьаны, уажәыуажәы иԥсыԥлагаҩагара архьанҭон ианааигәалашәалак. –
Уажәшьҭарнахысгьы ишԥаҳаԥсыхәоу?.. Ҳхы наздаҳкылозеи
ҳара агәаҟқәа?.. –Ари азҵаара аҭак злаҟаиҵашаз
изазыԥшаауамызт аҟнытә егьырҭ инарымҵеикуан знеишьак
рзаҭозар ҳәа.

97

–Ишԥаҳаԥсыхәоу умбои... аамҭала акәзаргьы, аҽаџьара
ҳхы ҳархароуп... Ишәарҭоуп макьаназгьы уахынла араҟа
аангылара... Аӷьычцәа ҳаршьыргьы алшоит... Урҭ ран
лакәзаргьы, раб иакәзаргьы аӡәгьы иеигӡом... –изызырҩуаз
рҿаԥхьа Ҭарҟан иеилкаара еиҳа-еиҳа аҽарҵаулон,
аҽаҳаранакуан, иаалырҟьаны даҽа дунеик унықәнарԥшуан,
уазнархәыцыртә еиԥш. Ахьанҭарақәа данырҭашәалакгьы,
хырхарҭак азцәыҵиԥшаауан изырманшәалахашаз. Уи
ииҳәоз, ирабжьигоз ргәырҽаннаҵон, иазнархәыцуан,
иарқәыԥсычҳауан.
–Аа, ҳагәнаҳа зықәшәаша... ҳабакылыргеи!.. Абри
акәызма ҳара иаҳахәҭаз... ҳаззыԥшыз?.. Ишԥаҳзеилымкааи,
ишԥаҳзымдыри ахантәгьы зыҟны аус ҳамаз!.. –Дыгә иԥсыԥ
игәаҵанӡа иганы даақәыԥсычҳаит изыхьанҭараханы. –
Уара учеиџьыка унапы ианҵаны урԥылон, ирыцҳашьаны
иулшоз рзыҟауҵауан, аа, уажәы, рыԥсы анрылала, рабџьар
шьҭыхны ишынауҿагылаз, удгьыл заҵәы умыркәыкәаарц,
урыблырц, ухдырҵәарц... –ихы гәыбӷан аиҭон урҭ рҭоурых,
рхымҩаԥгашьа дахьазхәыцуаз. Ҭаха изымҭоз рацәаӡан,
аха уажәы урҭ иара ишиҭахыз иахьизымҩақәымҵоз игәы
еибанарфон, маӡа-аргама деихәларҵәиуа, инаиқәҵәиашаны
деимырххауа. Иблаԥыџь ԥаџьԥаџьқәа рҽеихадыршьшьын,
аԥыхьа еиԥш, иблақәа цқьа узырҭаԥшуамызт.
–Абраҟа ҳшыҟоу рдыруеит... убриазоуп абриаҟара
ҳзыхҭаркыз... Ҳақәцароуп урҭ зышьҭоу... Ҳаҩнқәа мблыкәа
изаанрыжьызгьы акы иазҳәоуп... Цәгьахәыцрыла иҳашьҭоу
еиҵарымҟәаҟәо ҳәа иҟоузеи?.. Аџьнышқәа ишыџьнышу
имҩасуеит ахааназгьы... бзиарак ргәы иҭашәашам ҳара
ҳзыҳәан... –Кьахьыр уажәы аҽахшыҩҵакык аацәыригеит
инықәырԥшны, уаанӡатәи ихәыцрақәа иреиԥшымыз. Уи
иагьиашан, иагьшәарҭан. Угәаҵанӡа иназгашаз хьанҭарак
аҵаҵәахын. –Ижәдыруоу, шәара, абарҭ иааҟарҵо зегьы
ҵаҵӷәык-ҵаҵӷәык шрыҵоу?.. Урҭ раԥхьаҟа иԥшуеит,
рыгәҭакқәа рынагӡаразы аӡәгьы дыршаҭом. Убриоуп издыруа
сара...
–Кьахьыр диашоуп, ааи!.. Арҭ рыгәра уаҩы изгаӡом...
Убриаҟынтә даараӡа ахеиҷаҳара аҭахуп... –Мзауҭгьы арҭ

98

злацәажәоз иаҩмыжькәа иҽналаирхәит. –Иаанхазгьы маҷмаҷ ирымпыҵархаларц рҽаныршәоит, дара иртәушәаҵәҟьа
иԥхьаӡаны, аха дара иртәӡам... ирызгаӡом... рхы иажьоит...
Ҳара иаҳтәуп... ҭоурыхлагьы... џьынџьлагьы!.. –дааицрашәеит
Мзауҭ, аха наҟ уаҳа иҽаламгалакәа иҽааиқәикит. Уи азҵаара
азыҵҟьара араҟа иаҭахымызт. Аԥсадгьыл аразҟы аӡбара
иара зыԥсадгьылу роуп знапы иану, иахыкәласуа ракәӡам...
Уи шьахәлаҵәҟьа идыруан Мзауҭ, дагьацә-хьаҵуамызт
бзанҵыкгьы...
Дыгәраа рҭыԥқәа аарыԥшаан, инатәеит иқәықәмашәықәмаха, еихәлаҳаны, ирхыргаз рцәыхьанҭараханы,
иҭышҳа-ҭышҳаӡа. Агәаҟра ауаҩы данҭашәалакь иимычҳауа
акагьы ыҟаӡам – иахьынӡаилшо ахьҭагьы ичҳауеит, амлагьы
ичҳауеит, ихгьы дахашшааӡом сынҵәеит, сыԥсит, уажәшьҭа
сара стәы егьыҟам ҳәа...

Ахԥа тәи а мш
Уг ә ылацәа гь ы уа ра иа нузхь а мԥ ш у а
–Арҭ рхы иахәаны ицеит... Уажәшьҭа ҳара ҳабарҭаху?.. Хиԥси роуп иҟоу... –Кьахьыри Ҭарҟани днарықәгәамҵит Дыгә.
Игәаԥхомызт урҭ иҟарҵаз. Заанаҵы ажәжәаҳәа рымаҭәақәа
аашьҭыхны иахьцаз гәамԥхара ҟазшьак аарызнарҵысит.
Аха гәыбӷанс ируҭоузеи, дасу ихы дышзахәаз еиԥш ауп
аҭагылазаашьагьы шыҟоу. Ҳманшәалахар ҳаауеит ҳәа
ирҳәазгьы цқьа уаҩы агәра игартә иҟамызт. Иааныжьҵәҟьаны
ицазшәа ирымаз агәаанагара хьазырҽшаз акагьы рбомызт
аҟнытә агәынхара рызцәырнагон урҭ рхымҩаԥгашьа. –
Ҳанбанӡаҟазаауеи араҟа?.. Ҳхы ахьынахоу ҳцалап ҳаргьы
иахьынӡаҳалшауа... –убри инақәирӷәӷәеит Дыгә, уаҳа
ԥсыхәа шамамыз ибазар акәхап. Рҭагылазаашьа еиҳа-еиҳа
еицәамхозар, уаҳа иааиӷьымхеит. Зегь рыла иҵакәкәо акы
иамҽханакуан, изалымҵыртә еиԥш. Ргәырҩақәа хьанҭахеит,
иуашәшәырахеит.
–Аиеи... саргьы ус сгәы иаанагоит... Аха рцашьа сгәамԥхеит,
умбои!.. Ҳара ҳархьынҳалар ҳәа ишәама дара анасыԥдақәа!..

99

Ишцәажәақәоз шәазхәыци?.. Хаз-хазы ҳаҟазар цәгьа
ирбомызт. Урҭ џьара ҭыԥк рыԥшаазар акәхап... –Хаԥҭина
ас иҟақәаз леиҩлыжьуазма, аҵәы налалҵеит иаразнак. Аха
дахьиашақәазгьы рацәаӡан, гәыбӷан узлыҭомызт.
–Ҳаргьы ара ҳабанӡазахәо?.. Шаҟагьы иҳачҳари?.. –Мзауҭ
игәы каҳаны дтәан. Изакәызаалакгьы цәыҵла-шарак цьара
дзахьыԥшуамызт. Игәалаҟара, амш еихәлач еиԥш еихаҟәызны
иҟан, аҽеихнаргомызт. Аамҭа-аамҭала Мзауҭ ихәыцрақәа
хьанҭахон иааузышьҭымхратәы, аха нас иҽаалижәахуан,
дааҳәаҵәыҳәаҵәуан, ихшыҩ аҽакала аусура иналагон.
Уажәы акы ӡбатәын, акы хәшьадтәын иаалырҟьаны.
Рыԥсҭазаара зда царҭа амам анаӡараҿы инеины иҟан.
Рыблақәа шааԥшуа уи аӡеихәлаҽҽара рҽарҭаргьы рҭахымызт.
Мзауҭ иан, иаалбаз зегьы лыкәыршаны, дахьтәаз
дналзыԥшит. Ахьҭа деиҵанацалан, дариаҵәарц егьлыгмызт,
аха илычҳауан.
–Гәыбӷанс иуҭозеи Кьахьыргьы... ихәыҷқәеи иареи
еиԥхьыҟәҟәа... иршәымкәа, ирхамкәа... иӡыӷӡыгуа... Аха
исзеилымкаауа Ҭарҟан иоуп... Урҭ днарышьклаҳәуа дрыцхуп,
ма акы дызрыцхраауандаз... –Дыгә ибжьы аармаҷшәа урҭ
днарызгәынқьит. Урҭгьы ирхарагәышьаз аха...
–Иара Кәататгьы дабакылахәашеи?.. Ахәыҷқәа иманы
дахьцаз дзыманшәаламхоу? –Дыгә иҷкәыни имаҭацәеи
днарызхьааит уажәы, изыманшәаламхакәа аерманцәа
ишрылоу ақырҭцәа ирымԥыхьашәазар ҳәа дацәшәаны.
–Урҭ џьара ҭыԥк шԥарзымԥшаарыз... Егьрыхьрым,
џьушьҭеит... Шәымшәан... ас ҳашԥаԥсри!.. Иҟаҳҵара
жәдыруама?.. Ҳаргьы ҳхахьынахоу ҳдәықәлап!... Зыԥсы
иаԥшуа аӡәы ҳашԥаидимкылари?.. – Мзауҭ ихәыцра
еихәлагәа ахьышәҭҳәа иҽналжәаны даацәажәеит, уаҳа
уажәазы ԥсыхәа амамшәа аниба. Уи ала егьырҭгьы маҷк
аҟара ргәы ааирӷәӷәон. Агәкажьра абзиарахь уаҩы
дшазкылымго ибзиаҵәҟьаны идыруан иара. Уаҳа даҽа
хшыҩҵакык ихахьы иааиуамызт уажәазы. Иахькылнагашаз
ишизеилымкаауазгьы, уи иацныҟәатәын, ирманшәалатәын
излауаз ала. Шьҭахьҟа хьаҵшьа шамамыз агәра диргон

100

ихәаԥшуаз. Уажәазы ахеиқәырхара аҭахын, ахыхьчара мҩак
азылхтәын. Иангьы ахьҭа илнырыз даиааиуазшәа лҽыҟаҵаны,
лыҷкәын иааигәара аҟазаара деиқәнархарашәа, лҽылҟажон,
лычҳара дахыҵуамызт лҽеиқәырԥсы дахьтәаз. Аха гәаныла
игәнылымгауаз арбаныз ариабжьаракгьы. Дарҩахьан,
дыхәланашьхьан амалахазгьы еергьҳәа зыԥсы ҭакьакьаз.
Дыгәгьы Мзауҭ ииҳәаз дақәшаҳаҭхеит. Дақәшаҳаҭымхар
иҟаиҵараны иҟаз – раԥхьаҟа цашьа рымамызт, рышьҭахьҟа
бнаршәыран, ахьҭа, амла иакны, инылаԥс ицаргьы ауан. Мҩак
акәын ирымаз – абна илҵтәын, ауаа рахь икылсыр акәын.
Рымаҭәақәа ааидыркылан, ақьала иныҵыҵны, зымҩа
амҩахәасҭа инанылеит ихарахаԥшуа, џьара хкыдкыларҭак
ҳзыԥшаауазар ҳәа. Асы илеиуаз иахьабалакь иарҟәан,
ԥықәсыларада иахьынӡауҭаху улаԥш иныҵаукуан. Рацәак
ихарамкәа игылаз аерманцәа рхыбрақәагьы сыла иҭалаҳаны
ишуҭахыз иубарҭан.Афасара инылхо, аӡәы ибар ҳәа ишәаӡыӡо,
рыхқәа ларҟәы-ларҟәуа уахь рҿынархеит инеишьҭагыланы,
ма абарҭ шԥаҳмыцхраари, ҳашԥарыдрымкылари ҳәа ргәы
инҭахәыцуа.
Амш акыр илеихьан...

Ае р ма нцәа , а ерма нцәа . . .
Урҭ ахьынхоз рацәак ихарамызт. Афасара уанылслакь
еимыртаӷа ишьҭаз набжьоуаа рчаирҭақәа унархыԥшны
ишуҭахыз иубарҭан урҭ рыҩнқәа ахьгылаз.
Мзауҭраа асы инылхо, аҭҳәаа ирыбжьгаз инахысын, еиҳа
иахьырзааигәаз аган рҽаҭаны, аҩнқәа инарызхьаԥшуа
рҿынархеит,
џьара
ԥсеиқәырхарҭак,
ԥысҿыхырҭак
ҳзыԥшаауазар ҳәа.
Анхараз ируҭозеи аерманцәа!.. Анышә рымфои!.. Иахьа
хәлаанӡа хҩахак ҟамҵакәа руҭрақәа ирҭагьыжьуа ирҭоуп.
Ирбаҳауеит, ирҽоит, еиладырҩынтуеит, иларҵоит, иаадрыхуеит, ирҭиуеит – убри иаҿуп. Рыҩнқәа еихыҳәҳәаеиҵыҳәҳәа еивагылоуп, рмандаринарҭақәа инаргәылыҳәҳәо.

101

Ахәаахәҭрахь рхы цан, уԥсрагьы иашьҭам, убзарагьы
иашьҭам... Аха зегьы ус иауҟаху!..
Уԥсы
уанақәыԥшлакь,
иузымдыруагьы
ргәашә
унадыххылоит, ишуцәыхьанҭоугьы, ишуцәымгугьы, инасы­
хәаԥшны инасызхьаԥшуазар ҳәа, арыцҳацәа уҟәнышьшьы...
удгьыл уацәтәымуаҩханы, агәысакара уқәхазшәа...
–О, аԥшәма... аԥшәма!.. – Мзауҭраа назыдгылаз агәашә
аҟынтәи знык ҿиҭит, ҩынтә ҿиҭит, аха аӡәгьы аҭак ҟаиҵомызт.
Ашәқәа ыҵарбаҟа иаркын, иахыҵны ицазшәа, аха арахь ала
ҿааихак ҟанаҵом, агәашә иадӷырло аҽашьуеит, ашҭа аламала
аӡәгьы дҭасыжьлом ҳәа, ацқәа хырџьаџьа. Узыднагало
дзеиԥшроу еиԥш ауп араҟагьы ишыҟоу. Уибарц иҭахызар,
ахьышәҭҳәа даацәырҵуеит, уимбарц иҭахызар, иҽиҵәахуеит,
дузхьаԥшӡом. Шаҟа уҭаху ишә улагылаз, иҟазшьа ус
иааирԥшуеит, уара аԥсуара ҳәала, аламыс ҳәала.
– Арҭгьы ахыҵит ҳәа сыҟоуп... иқәынҵәаша!.. –Дыгә
уахь дыԥшуеит, аха аӡәгьы дыҟаӡам. Иууаӡа нхара гәарҭак
аӡәгьы дахӡамкәа иахьибаз игәаԥхомызт. Аӡәгьы дахьахым,
ақьаԥҭажә еиԥш, угәы нҭнашьаауеит. Лахьеиқәҵарак
наҟәнубаалоит абриаҟара аџьабаа назыдбаланы аԥшәма
иҟаиҵаз инхарҭа-игәараҭа, еиқәыхьшәашәа иахьгылоу.
–Рышәқәа аркны... арахьгьы ишәарҭахазар акәхап... –
Мзауҭгьы иааицәымыӷхеит нхарҭа бзиак ас аӡәгьы дахӡамкәа
иахьибаз. Рыцҳарак рԥеиԥшхазаргьы здырхуада... Дыгә
илаба ныҵаикшан, даақәыԥсычҳаит, ишьҭыбжь уаҳартә еиԥш.
Арахьгьы ҽеирак шыҟамыз дназхәыцит.
Нас инхьаҵит рышьҭахьҟа, рацәак рҽаанымкылакәа, даҽа
гәкаҳарак нарзацланы.
Дырҩагьых рҿынархеит раԥхьаҟа, аандақәа рҽына­
рывакуа, џьарамзар џьара ҳашԥаманшәаламхари ҳәа
ргәы инҭахәыцуа. Хьаала иҭәын дара зықәныҟәоз адгьыл,
хәышәтәышьак амаӡамкәа. Агәышҵа ҵыблааны хи-мцеи
иадыргахьан. Ажәҩан амымеиқәара ахатәан, цәыҵлашарак
узаҵымбаауа.
Ашәырҵлақәа асы ирықәнауз рымахәқәа архәан, иаҵаӷәӷәа игылоуп ишьхынԥсылазшәа, имҵысӡо. Анаҟа-араҟа

102

ԥсаатәқәак аанда инавҵыԥраауеит игәыҭҟьа-ԥсыҭҟьаха. Ҳәа
патазқәак агәашә иахьадхауа рҿыжбыжьқәа улымҳақәа
ҵырхуеит, иааузымчҳартә еиԥш.
– О, аԥшәма!.. Аԥшәма, уҟоума?! – хар змаӡамкәа
еибыҭаз ҩнык инадгылеит Мзауҭраа уажәы. Рызынтәыкгьы
рҽеидкыланы уахь иԥшуеит.
Ах,
ишԥарыцҳахеи,
ишԥарыцҳахеи,
рыгәнаҳа
зықәшәаша... хкыдкыларҭак рымаӡамкәа, рыԥсадгьыл аҿы
итәымуаахазшәа, атәым ҩнқәа инаркыдыԥшыло игәарахаз
набжьоуаа арыцҳақәа!.. Дунеихаангьы рхаҿы ирзаагозма
абри аҩыза аҭагылазаашьа рзыҟалап ҳәа!.. Рлахьынҵа
неихәлабган, иӡыӷ-ӡыӷуа, дара зҭамлац агәараҭақәа
инарҭаԥшуеит ирыцҳахәха, иблаҟыблаҵәо, ахьҭа иаганы...
Ус, ишыԥшыз, дмыццакӡо, ԥҳәыс еиқәыззак даадәылҵит,
рацәак рԥылара дшамеигәырӷьоз удырратәы.
– Ҳара шәгәылацәа ҳауп... арыцҳара ҳақәшәеит... уахык
иадамхаргьы ҳшәыдышәкылару?.. –Мзауҭ, лышҟа инеихиган,
дналацәажәеит иҽаарыцҳатәны. – Ани сан лоуп... егьырҭ саб
иашьа иԥҳәыси иареи роуп... царҭа ҳамамкәа ҳаанхеит...– уахь
дынхьаирцшит. Ахьҭа иакны, еиџьыԥӡа игылан дара. Мзауҭ иан
дналыхәаԥшыцыԥхьаӡа деиҵанарӷәӷәон, акагь илымшаӡо
дахьлыдхалаз, дахьизаанмыжьуаз, дахьлызмыцхраауаз.
–Сараӡәк соуп араҟа иаху... егьырҭ зегьы ахыҵны
ицахьеит... Саргьы ҽынлоуп саныҟоу, уахынла аҽаџьара
сыԥхьоит... – лҳәеит, ллакҭа ырмышьцаны, ҳазхьаԥшра
шылҭахым лыҿнырԥшуа.
–Лусхаҭун, ҳабзымдырӡеи?.. –Дыгәгьы дааскьеит лышҟа.
Уи дидыруазар акәхарын, дналыҿцәажәеит.
–Шәыздыруеит сара... аха араҟа ишәарҭоуп, уаҩ
дзаанҿасуам... – рацәак лыҽрыдмырхалакәа лышьҭахьҟа
дынхьаҵит. Дыгә гәамԥхара-ҟазшьак наилыжжит, аха илша­
гәышьоз, иҽеихагәаны иҽааиқәикит, ихы рҵысҵысуа.
Мзауҭгьы, уи лацәажәара шаԥсамыз агәра анига,
даақәҵәиааит зымҩа. Агәыла данузхьамԥшуа, ауаҩи-ауаҩи
анзеилибамкаауа аамҭа иҭашәаз ргәаҟрақәа хыжжуан амҩа
иахьаныз. Рыԥсы ахац ишакызгьы, ргәахы еибазыркышаз
рацәаӡан.

103

Амҩа нҵәомызт... Амҩа цон инаваҵәи-ааваҵәиуа...
Мзауҭраа алақәа нарышьҭашуа убас акыр ҩны инареиҩсит...
Зыхгара цәгьаз амш еихәлашьшьы, хьаа амаӡамшәа,
макьаназгьы ахәлара аҽазнакуамызт. Зны асы леиуан, зны
ихкәон, ахьҭа еиҳа-еиҳа иацнаҵон.
Ус ишнеиуаз, Дыгә еснагь суа ҳәа дзышьҭаз, Арменақ иҩны
инадгылеит. Амҿыԥҟара даҿын иара. Дыгә уи дахьрықәшәаз
дааигәырӷьеит. Наџьнатә аахысгьы ачеиџьыка рыбжьан,
аибаҭахра рыман. Дыгә уи изыҳәан акы деигӡомызт.
–Аа, шәҭал арахь, шәҭал! – иҳәеит Арменақ урҭ
шааибазҵәҟьа, дызҿыз даҟәыҵны днарԥылан.
–Арменақ, ҳахдырҵәеит, умбои... ҳақәырхит арҭ
ахәымгақәа, ҳхы агарҭа ҳамамкәа... –Дыгә агәашә
днадхахалеит, игәҭыха Арменақ иеилиркаарц иҭахны. Аха
Арменақ урҭ иаҳахьан, идыруан. Урҭ зҭашәаз арыцҳара игәы
ишамыхәоз ааинирԥшит.
–Шәымшәан!.. Ас ишԥацари?.. Шәааи арахь!.. –
инарыдиҵеит, иажәа ааркьаҿны, агәашә аартуа.
Агәашә ианааҭала,рацәак иаанмырхакәа,ахьышәҭҳәа аҩны
инхеигалеит дгәакыҵәакуа, ҭахык иеиԥш днарывагьыжьуа. Уи
рацәак иҳаракымызт, иагқәазгьы аныԥшуан уахьынаҿаԥшуаз.
Иахьыныҩналаз, Дыгә даашанхазшәа, изымбатәбараханы
дааҭгылеит, иҽаархәашәа, –Ҳаҳ, шәаргьы ара шәыҟоума?..
Арахь шәшаауаз шәҳәар, ҳшәыҽхьнылар ҳәа шәшәама?.. Ари
еиҳараӡак дызуаз сара сакәгәышьан аха... –игәы иныҵаххны,
бла-бла днарылаԥшит рааимҭазы инархаҵгылаз, гәамԥхара
ҟазшьак наиҿықәубаауа, иҽаармышьцаны Дыгә.
–Ҳаргьы ҳахьааиз уа ҳаанхеит, –иҳәеит Ҭарҟан рацәак
имырхьаацәакәа. – Ҳнеирц ҳгәы ишҭазоуп шәаргьы
шәшааиз…
–Ҳаԥсӡозаргьы абас акәын шәышҳазныҟәоз... –Дыгә
рацәак имырмчыкәа, аха иааилыркаартә инарҿаирхьит,
уажәазы уи рызхап ҳәа игәы дынҭахәыцны.
–Ҳнеип ҳәа ҳгәы ишҭаз ҳаанымхеи... –ахьаршшара
иҽыназикит Кьахьыргьы. Уи Дыгә изеилымкаауа дыҟахызма,
аха уаҳа ақәҿиимҭит. Ас иҟаз аусқәа рыҽрыҵгара еснагьгьы

104

дырзыманшәалан, аха ианиқәымҿиоз иҽаартаташәа
даауҿагәыбзыӷуан Кьахьыр. Ус иҟазшьан иара.
Кьахьыр ихәыҷқәа, иԥҳәыс – иҭаацәара зегьы ара иҟан.
Аамҭала акәзаргьы ԥсеивгарҭак рзииԥшаахьан.
Дыгә имаҭацәагьы араҟа ианиба иааџьеишьеит: –
Шәаргьы ара шәыҟоума?.. Шәаб дабаҟоу?.. Шәаб дыҟаӡами?..
–ахьышәҭҳәа днаразҵааит, гәҭыхас дааҟаиҵан. Хаԥҭинагьы
даарыдӷьаҵәыӷьаҵәылеит, лыҷкәын дахьыҟаз аилкаара
лҭахны.
– Уи дцахьеит ҳара ҳтәқәа рахь... ара дзаанҿасуамызт,
ус иҭахын иара... – рҳәеит Дыгә имаҭацәа, иҿабыӷ-ҿабыӷӡа
инаидгылан. Дыгә илахь ааимаирџьыхәит:
–Уи дымцар иуазма?.. Дцазааит... уажәшьҭа дхәыҷӡам...
уажәоуп аҷкәынцәа анаҭаху... –иҳәеит иҽаарҭынчшәа, аха
хьаак игәаҵа иналанакшошәа ибон дахьгылаз.
Ҭарҟан имагәқәа ишьхны амца иҽҳәагылан, дахьныҟәоз
ибааӡажжыраӡа иҟамлакәа иҟамызт, ирбон.
Арменақ иԥҳәыс, уахьыналыхәаԥшуаз, еилҟьа-еилӷәыцәк
шлакәыз удырратәы дыҟан. Ахьышәҭҳәа даақәгьыжьаан,
аҟәардқәа нарыдылгалеит иааҩналаз, амца азааигәараҿы
иналыртәарц. Аҭакәажәцәа днарыцхраан, ирхарԥақәаз
нархылхын, зымҩа иныԥхьалкит.
Насҭхашәа Арменақ иан ачымазаҩ акаруаҭ дылатәан
дҟәыҟәнеиӡа,ирҳәоз шылмаҳауазгьы,аӡәаӡәала дырҿаԥшуан,
арыцҳара
изықәшәаз
ларгьы
далахәызшәаҵәҟьа
ирыцеиҩшаауа.
Рызынтәыкгьы натәеит. Арменақ амҿы ааиган инҭеиҵеит,
аҩнеиҩныҵҟа иҵагь аԥхарра ҟаларцаз. Ихьҭышьны иҟаз
рыԥсахәага ҿызхыз ауаҩы изумҳәараны иҟоузеи?.. Ршьарда
еиҳа-еиҳа иарҵысит аԥхарра ирнырыз...
Иарбану ахәыҷқәеи аҭакәажәцәеи зхубаараны иҟоу?..
Амлакреи ахьҭакреи иареиџьыз ԥхаррак нарысыр,
рыԥсыхәага еиқәнамырхои!.. Абригьы изахубаарызеи,
уара ауаҩымцқьа, иахьа акагьы зхараӡамкәа, рылаӷырӡ
рықәҵәиаашо, ашьаарҵәыра илазыргыло? Аҭак ҟазҵода...
аҭак узҭода абарҭ реиԥш иҟоу амцқьақәа ахьықәнагалаз?!

105

–Ҳазынтәыкгьы, Арменақ, дад, уара уҟны ҳаанагеит
ҳаблаҟьаны, хкыдкыларҭак анаҳмоуа... Ҳзықәшәаз убоит
уеизгьы... Ҳара иаҳҭахымкәан ауп ишыҟалаз абри зегьы...
Ус анцәа ҳалахь ианиҵазар акәхап... – днархашшааит Дыгә
иҟалаз изҭанаргылаз агәаҟрақәа. Ҳәашьак изаҭомызт иара
итәала. Игәаҵаҿы иҭахаз ахәрақәа зегьы рыҽдыртлон уажәыуажәы.
– Шәымшәан... ас мацара ишԥацари... еилымгакәа!.. Аԥсуа
идгьыл иара итәуп, аӡәгьы изгаӡом... Изгоит, истәыстәуеит
ҳәа далагазаргьы, ихы ҭаирхоит... убриоуп сара издыруа... –
Арменақ гәыӷрак инахьирԥшит идтәалақәаз. Дызлацәажәоз
агәкажьра анирԥшуамызт. Ихи-иҿы еиқәара акаҷырақәа
анпыҟҟала, акыр аџьабаа зхызгахьаз иакәын Арменақ.
Ауаҩы изнеишьа, иацәажәашьа дақәшәон. Дџыхӡа,
аашьарак инубааломызт. Аԥсҭазаара акылҳарақәа зегьы
дыркылнагахьазшәа акәын дшыҟаз. Мзауҭраа ргәалаҟара
маҷк иааиқәиҳәалеит.
Ҭаацәара дук еиԥш, еилатәан рызынтәыкгьы. Зны-зынла,
излацәажәоз рымҵәазшәа, инарыбжьаҳауаз аҭынчра
рыԥсеивгара еихәланархозшәа, ахәхәаҳәа иаақәыԥсычҳауан.
Иааиуаз агәылацәагьы даараӡа хьаас иҟарҵеит арҭ зықәшәаз
ахынҭа-ҩынҭарақәа. Дасу ишрылшоз, ирымаз иахымбаакәа,
афатә-ажәтә рзааргеит, ргәы кармыжьит, ргәы дырҟәандеит.
Арменақ
иԥҳәыс
рхәы
лырмазеин,
крырҿалҵеит,
крыдлыржәит.
Гәамҵрак
џьара
иаалнмырԥшӡакәа,
дырхагьыжьуа рымаҵ луан. Ауада ҭбааҭыцә аҩныҵҟа иҩназ
аԥхарра зегьы иаарнырит.
Арменақ дындәылҵын, дҳәамҳәамуа хәылбыҽхатәи
иусқәа рҭыԥ инықәҵаны, мыҿқәак игәыдырҟәыҟәла дааҩ
налан, амца азааигәара инышьҭеиҵеит иаарманшәаланы.
– Араҟа, сара сызлахәаԥшуала, ҳазынтәыкгьы ҳазкрым
ҳәа сгәы иаанагоит... Акы ҳаӡбароуп уажәнатә... ахәлара
иааҳамнахаанӡа...
–Ҭарҟан
дхәыц-хәыцуа,
аҭынчра
иҽаалихын, ихы
ҩышьҭыхны
зегьы
днарылаԥшит,
ргәаанагарақәа днарылацәажәарц. Уаҳа иазиӡбарыз ихахьы
иааиуамызт. Аԥшәма мап имкӡаргьы, уи иҭаацәеи дареи
џьарак реилагӡара ус ишыманшәаламхоз ихшыҩ назцеит.

106

–Аиеи... ҳҽаҳшароуп... уаҳа ԥсыхәа ҳамам... –Кьахьыргьы
уи днақәшаҳаҭхеит. Хаз-хазы аҟазаара ԥсеивгарак рнаҭозшәа
ибон, аха рхы ахьдырхашаз ҳәа акагьы ихаҿы иааиуамызт.
Итәақәаз ракәзар, рылшара шмаҷыз рныԥшуан, ирҳәара
иақәшәомызт.
– Ҳабацари, ҳара иқәынҵәаша?.. Ҳхы абаагари, ҳҽабаҳжри
анцәаузша?.. –Дыгә даагәжәажәеит. Абас еихәлахеижьҭеи,
ихы акы азымӡбо ихагылазшәа, рацәак дарманшәаломызт.
Игәы
иҭаикуаз
цқьа
иазмырманшәалозшәа
ибон
изыхҟьазаалакгьы.
– Иаха ҳазынтәыкгьы абраҟа адашьмаҿы ҳашиаз
иаҳхаагеит
ҳазмыцәаӡакәа...
–урҭ
злацәажәоз
лыҽнамаратәны, лыҽналалырхәит Кьахьыр иԥҳәыс Ардагьы.
Илбон асҟаҩык зегьы араҟа рыҟазаара, аҭаацәа мап
рымкуазаргьы, ишаруадаҩуаз, ишырцәыхьанҭахоз.
– Сангьы уажәшьҭа маҷк лыԥсы ааиҭалкит... Абраҟа
ааигәа дырк дсымоуп Ерванд ҳәа, убри иҟынӡа ҳазнеир,
ҳашԥаидимкыларыз, ианаџьалбеит... –Мзауҭ аҟыԥыҳәа убри
дааигәалаиршәеит. Ерванд ҳәа дызҿыз Арменақ иашьеиҳаб
иакәын. Мзауҭ арҭ рыҟны рҵаҩыс аус аниуаз акырынтә
диҭаахьан, дидтәалахьан, ичеиџьыка ифахьан. Хар имаӡамкәа
дынхон-дынҵуан, акы дазхьуа дыҟамызт.
Арҭ ирҳәақәоз, излацәажәақәоз, Арменақ дырҿаԥшуа
дахьтәаз иаразнак ихшыҩ назцеит. Кьахьыргьы уаанӡа уи
иӡбахә ала маҷк игәы инықәишьхьан.
– Уи шәацәымшәан шәара... сара срацәажәахьеит...
Ҳнеиҩсан саҳәшьеи сашьеи нхоит хаз-хазы... убас ҟаҳҵап...
саҳәшьа уеизгьы лыҩны дах ам, дзаҵәуп... Лыԥҳа лахь
дцоит уахынла... Амҿы наганы икасыԥсахьеит. Уаха уаҟа
ахацәа шәыԥхьап... Мзауҭ иани иареи сашьа иахь изгоит
сара... егьырҭ ара иҟазааит... –Арменақ ихшыҩ еилыххан
макьаназгьы. Иарбан зҵааразаалакгьы ҟәышрыла дазнеиуан.
Аӡәы игәы дасыр иҭахымызт.
Уи ииҳәаз аӡәгьы мап ахимҳәааит. Ԥсеивгарҭак иашьҭаз,
илаԥшуа иҟахызма, иақәшаҳаҭхеит. Уахакгьы ус ирхыргар,
нас уаҵәы, ианшалакь, амш иднарбарын аҭагылазаашьа
шыҟалашаз... изеиԥшрахашаз...

107

Аерма ны Е рва нд
Мзауҭ иани иареи здызкылаз аерманы, ҳаҭыр рықәҵаны,
иныҟәигеит ауха. Зҽеиҿкааны зыԥсы ҭакыз рыфатә, рыжәтә
акы узахҳәаауамызт. Уи аганахь ала ируҭозеи шьоукышьоукы. Аӡынра ишахәҭоу ианаԥылалакь, нас уиаҟара рхы
дыргәаҟцәом рацәак. Ишаарҭаху рыҩнқәа инрыҩнатәоит,
рыварахь
имҩаԥысуа
ахҭысқәа
рҽынацәхьакны.
Зхәыцырҭақәа
хазны,
зҽырмкьыкьны,
мамзаргьы
зҽырдаданы ахымҩаԥгара ҟазшьас измақәоугьы рацәаҩӡоуп.
Адунеи еилабгозаргьы хьаас иҟамҵаӡакәа, аҵҵыҳәа иқьуа
рхәышҭаарақәа инрыҽҳәатәоит изаза-мазо, инцәырсысуа.
Мзауҭ урҭ рҟазшьақәа шьахәлаҵәҟьа дрызкылыԥшхьан
дара
рҟны
аус
аниуаз. Акыр
иҽырзааигәатәны
дрыҿцәажәахьан. Ерванд, дызлаидыруаз ала, ус дыҟамшәа
ихы ааирԥшуан макьаназы.
– Сара исзеилкаауам... абарҭ ирҭахузеи, абас
аԥсуаа ирабашьыртә еиԥш?.. Схаҿы исзаагом!.. Арахь
џьарак ҳаиланхахуеит!.. –Ерванд, абри ииашаҵәҟьаны
изеилымкааҵәҟьоу узымдыруа, ибла ҟәазқәа ыршапшапуа,
Мзауҭ днаиазҵааит. Иҷкәынгьы ҿымҭӡакәа урҭ дырзыӡырҩуан.
– Уи еилкаарас иаҭахузеи, Ерванд?! –Мзауҭ иааџьашьашәа
днеиҿаԥшит. Уи иҵагь иеилкаара ахьыҳаракымыз игәы
иныҵаххит.
Ерванд хынҩеижәижәабаҟа шықәса днарҭысхьан,
уаҩы ҳаракык, уаҩы ԥшьагьаҭҳак иакәын дышлаӷәаӷәаӡа.
Агәабзиаразы ихы дахашшартә дыҟамызт. Мзауҭ инациҵеит:
– Ҳадгьылоуп зегь зыхҟьо, Ерванд... ҳадгьыл!.. Абар
шаҟа шықәса ҵуазеи, ҳақәырфарц егьрыгым!.. Урҭ рҟынтәи
ҳазқәымшәац иҟоузеи?.. Аҩеижәижәибжьтәи ашықәсқәа
угәаларшәеи? Шаҟаҩ ҭадырхада, ҳҵеицәа иреиӷьқәаз?! Нас
имҩаԥыргоз аусқәа шԥаҟаз?.. Ҳашколқәа адыркхьан, ҳхатәы
бызшәа ҳҿырхырц егьрыгмызт... Ҳадгьылқәа иахьреиӷьыз
иалаԥшны, дара ааганы иқәындырхеит... иқәӷьацартә
аҭагылазаашьа рыҭаны... Аҭыԥқәа зегьы дара иааныркылан,
ԥсуа зхылоу ҳәа аӡәгьы маҵу-рак ирҭомызт. Нас ҳара

108

ҳазлаӷьацарыз?! –Мзауҭ игәы еибазыркқәоз рацәаӡан,
аха урҭ зегьы араҟа изцәыргомызт. Аԥсуаа наџьнатә аахыс
ирымаз рҭоурых еиҵарҟьарц иаархырымҳәаацыз иҟаз!..
Зны, изқәынхо абри адгьыл дара иртәымызшәа, ажәибжьтәи
ашәышықәсазы иқәнагалазшәа, рҵарауаа иеиқәдырҽаҽоз
гәыԥжәарамзар акы узрыҵбаауамызт. Ԥсуак, аиаша абасоуп
ишыҟоу ҳәа ихы дааҩахар, ишԥыкәу ари аҩыза шигәаӷьыз
ҳәа, инеихыкәласуан, акыр аамҭа ихы дзамыхәартә еиԥш.
Зегь зызкыз уажәшьҭа лабҿаба еилкаахеит. Ус ианамуӡа,
ампыҵахалаҩцәа бџьаршьҭыхла рҿаархеит ирхәаҽырц
Аԥсны... изымӷьацо иҟарҵарц... Аха уи аҷкәынцәа ирушам
рхы ақәырҵозаргьы, рҽаҿыршьаауазаргьы...
Ерванд дахьтәаз ихы ирҵысуан, Мзауҭ дызлацәажәоз
игәаҵанӡа инаганы иҟаиҵозшәаҵәҟьа иҽыҟаҵаны. Аха Мзауҭ
ииҳәоз аҵабырг акәын, даҽакы днаваланы, инеихьшьыҩеихьшьуа ҳәашьак изаҭомызт. Ерванд ихи-иҿы гьамгьамра
еицакрак анымԥшӡо, иҟәызгаӡа иахьааԥшуаз угәы арҷыдон,
абри абасҟатәи аамҭа абра дынхоны ҳҭагылазаашьа
шԥеизеилымкаауаз,
мамзаргьы
ихы-иԥсы
мацара
дашьҭаны, акагь хьаас имаӡамкәа, ари ҳадгьыл баша мала
дықәхандеиуазма ҳәа.
– Нас уажәшьҭа ҳабакылсуеи?.. Иаԥсыхәоузеи иҟалаз?..
–дҵааит Ерванд иҷкәын дахьтәаз. Уи иаб иеиԥш ҟәазк
иакәын. Дҭаацәарамызт макьаназы. Ашкол данҭаз иаб
есымша дихӡыӡаауан ҵарак иҵандаз ҳәа, аха иара рацәак
иҽадицаломызт. Даналгагьы, амашьына ласқәа неиҭныԥсахло,
ихы усҟак аџьабаа аирбацәомызт.
– Уажәшьҭа еибашьроуп... Аԥсуаа рхы нақәырҵозаргьы,
рыԥсадгьыл аӡәгьы ирҭаӡом... Уи агәра згоит сара!.. –Мзауҭ,
уажәазы игәы еиқәызҳәалашаз акагь шиимбозгьы, гәыӷрак
дахьыԥшын, инахараны акәзаргьы, еергьҳәа аԥсахәага ҭаны.
– Аерманы дшыҟоу умдыруеи, Мзауҭ?.. Иитәым азы
дунеихаангьы иҳәараны дыҟам абри сара истәуп ҳәа.
Изхысҳәаауа, ҳара абра ҳанхоижьҭеи еимакык ҳмоуцт аԥсуааи
ҳареи... Урҭ роуп ҳара ҳаздызкылаз, ҳанзырхаз абраҟа.
Ҟалашьа амоума абри адгьыл ҳара иаҳтәуп ҳәа ҳҳәар?!

109

Мап, уи ҟалашьа амаӡам... Ҳаргьы акыр амыҟәмабарақәа
ҳхаагахьеит... иумдыруеи?! Џьамыӷәацәгьала адгьыл
иқәхандеиуа ҳауп... Шәара шәеиԥш ҳаргьы иаҳцәыхьанҭоуп
ҳазҭашәаз аҭагылазаашьа ахгара, аха иҟаҳҵарызеи...
ҭымҭшәарак ҳҭаханы ҳаҟоуп уажәазы... –Ерванд, ихы рҵысуа,
инапы игәы инадикылеит ииҳәаз Мзауҭ агәра ииргарц.
Мзауҭ, Ерванд имҳәаргьы, ибзиаҵәҟьаны идыруан Аԥсны
инхо аерманцәа ахьынтәаанагаз, ишықәнагалаз, ирхыргахьаз
амыҟәмабарақәа.
–Уиашоуп, Ерванд... аерманцәагьы акыр агәаҟрақәа
ирықәшәахьеит... Урҭ рҭоурых здыруеит ибзиаҵәҟьаны... –
иҳәеит Мзауҭгьы, уи днаиқәшаҳаҭхан.
Аҵх акыр инаскьаргеит ишеицәажәоз ирызгәамҭаӡакәа.
Уажәы-уажәы инеиқәырццакны, иааигәаӡоушәа, ақыҭа
иналыҩуан ахысбыжьқәа, хаара мацәак рыҵаӡамкәа,
игәыҭҟьагаха... Мзауҭ иҟаиҵара дақәымшәо, дҳәаҵәыҳәаҵәуа гәҭынчымрак изнарҵысуан урҭ иаҳақәоз ашьҭыбжь
хлымӡаахқәа...
***
Ерванд, ашьыжь шаанӡа дгыланы, ирахә еилиргеит. Дасу
иахьҭакыз рыхәқәа наганы инарымҵаирпылеит. Адәахьы
арахә ауушьҭыртә иҟамызт иахьа. Иаха иауз асы быбышӡа,
унылагылар, унылашьшьы уцон. Макьаназы аԥсабара ҭынчрак
ахатәан еишьшьылаҳаӡа.
Ерванд иԥҳәыс, заанаҵы амажәа лкәаҳан, ихырԥшьыхаа
дырган дук азна амгьал лӡырц амца-ԥхарраҿы
иақәлыргылахьан. Астол аҿы ачаи иадыркылашаз ахаамыхаақәа ықәлыргылахьан.
Мзауҭ иан дқәықәма-шәықәмаха амца азааигәараҿ
дтәан, лышьҭыбжьык умаҳаӡо, зегь рыла дҟәырны. Лыҩны
дыҟазҭгьы, лара ишылҭахыз лыфатә ҟалымҵарыз!.. Ашьыжь
лыжәзаҵәқәагьы хшык нарымхны иналыршуан, амца
инахакнаҳаны... Уажәы аерман ԥҳәыс иҟалҵо дахәаԥшуеит
дазрыцҳахазшәа дахьтәоу. Лара дзышьцылаз шаҟа лгәы
азыраҳаҭыз!.. Лыҩны, лхәышҭаарамца – зегьы ирыцкын,

110

зегьы иреиӷьызшәа лнарбон. Урҭ ирыцназгоз арбаныз
лыԥсҭазаараҿы!..
–Бымшәан, сан... ас мацара ишԥацари!.. –Мзауҭ уи
даарыцҳашьашәа
дналацәажәеит. Уахьыналыхәаԥшуаз
даарыцҳаушьартәгьы дыҟан. Лгәы иамыхәоз ажәак
науҿшәар, ишынеималҭәара дтәан. Акагьы змаӡамкәа, зегьы
зцәыӡыз леиԥш, лыԥсҭазаара шьақәҟьахьан. Мзауҭгьы уи
иҽагәылахалан акагь изҳәомызт.
–
Сзыршәахуазеи
сара
уажәшьҭа... –лыҷкәын
днаихәаԥшын, лхы аалырҵысит. Лыбла ӷрақәа ҭахәхәа, хәыцра
хьанҭак ишаҵоу нарнубаалон. Касы еицарсак ала лхы ҵакын.
Лхы-лҿы зегьы акаҷырақәа ирымҽхаркхьан. Лџьабаақәа
иреицәаз агәаҟра дынҭанаргылеит иацтәи амш. Лгәы ҭыҵны
ицон иахантәаракгьы, аха Мзауҭ иахь илырзомызт иаахтны.
Ачҳара лзаарԥшуазар ҳәа даҿын...
– Ҳажәқәеи ҳҳәарақәеи нымҵәеи... иӡыӷӡыӷуа адәы
ицәхалазар?.. Аха иахьагаз здырхуада?.. –убри аахьаалгеит
уажәы. Дзышьцылаз арахә лнапы ахьрыгхаз дарҭынчуамызт.
Избада, изаҳада лыкәтқәа, лгәагәышьқәа, лара еснагь
дзыхӡыӡаауаз. Шьыжьла еилаԥыруа акрынырҿалҵоз лгәы
налыҵԥраауан урҭ дахьрыхәаԥшуаз. Мазара дук знапаҿы
иҟоу леиԥш лхы лыԥхьаӡон.
– Иахьа ԥсыхәак сзыҟаҵозар снарышьҭаԥшуеит... –иҳәеит
Мзауҭ, уи лгәы алаирҭынчырц.
– Ирыцҳамхеи агәаҟқәа... ма рҭыԥахь инацазар?.. Амлагьы
иамгеи... аԥҳә хшәаны ирызҭагәышьодаз!..
Хьыкәыр рацәак ацәажәара лҽалалгаломызт, уажәыуажәы ахәыҷқәа реиԥш лгәы ԥшаауан, аха лҽынахылгон
зымҩа дынхьаԥшны, уи Мзауҭ ибар лҭахымызт.
Ерванд абарҵаҿы ишьапқәа нкыдҟьауа, асы намиршәшәан,
дааҩналеит аҩныҵҟа, ихи-иҿы ҿыҟаԥшьааӡа.
– Иахагьы иацнаҵеит асы... –иҳәеит иара. –Ашәырҵлақәа
инарзышьҭымхуа
инарыҵагылеит...
Ихыжәжәақәазгьы
ыҟоуп...
– Ихымыжәжәакәа... ариаҟара иауз рзышьҭыхуазма?..
Адунеи зегьы быбышӡа ихнаҟьеит, умбои!.. –Мзауҭ

111

ианакәызаалакгьы асоура гәырӷьарак изнарҵысуан,аха уажәы
акагьы изаҵбаауамызт, еиқәыхьшәашәа ишьҭан. Ихәыҷқәеи
иареи еибарыҩуа, еибарбылгьауа шаҟантә илахәмархьаз
игәырӷьаҵәа, амҵәыжәҩақәа роуны инышьҭԥраарашәа.
Гәырӷьара-гәышьҭыхрак рзацын еснагь асоура. Рӡамҩақәа
ҿыҟаԥшьааӡа, иахьахәлаанӡа илахәмаруазаргьы мап
ацәыркуамызт. Асыркәымпыл дуқәа ҟарҵон ашҭаҿы, нас
аҭаҳмада исахьа налырхуан, иеигәышә неиҩыҵракны, хылԥа
қәаҟьакгьы неихарҵон, иԥынҵа ҩызӡа. Асы анышьҭыҵлакгьы,
акыраамҭагьы имӡыҭӡакәа, ишгылац уаҟа иаанхон, аблақәа
ҭиқәаҵәааӡа.
Ерванд иҷкәын, иаха индәылҵыз, иахьагьы дыҟаӡамызт
аҩны, аха иани иаби акагьы ахырҳәаауамызт, ргәы ҭынчын,
хьаасгьы дрымаӡамызшәа. Мзауҭ уи иаха араҟа дахьымԥхьаз
хәыцра ԥылҳаҭрақәак издырҵысуан маӡа-маӡа, аха
иахиҳәаарыз дақәшәомызт... Иҷкәынра дҭагылан, акырӡа
иҽиԥсаххьан, ишиҭахыз ихы мҩаԥигаргьы илшозар акәхарын.
Ерванд иҭаацәара афатә иазрыцҳаны иҟамызт. Иԥҳәыс
астол аалырхиан, илымаз дамеигӡакәа акрырҿалҵеит,
иныҟәылгеит.
Мзауҭ, иахантәаракгьы дызмырҭынчуаз, дзырҳәыҵәыҳәыҵәуаз, уажәы аамҭа аниоу, иаацәыригеит, амца-ԥхарраҿы
иахьтәаз.
– Сара, Ерванд, ибзианы судыруеит ҳәа сыҟоуп... –Мзауҭ
иаша Ерванд днеиҿаԥшит, абри ма сизеилкаауазар ҳәа.
Иҽырҭынчны, иаартны диацәажәарц иҭахын. Мзауҭ изыҳәан
ари крызҵазкуаз усын, Ерванд димыцхраакәа изынагӡомызт.
– Ушԥасзымдыруеи, Мзауҭ... ус шԥоуҳәои?.. Аиеи,
уздыруеит сара... ианбатәи аамҭоу уздыруеижьҭеи!.. –Ерванд
иҩнапык наирхахеит, уи ала дшидыруазы агәра ииргарц.
– Шәқыҭан акыр шықәса рҵаҩыс аус зухьан... Аӡәгьы
игәы нысмырхацызт... – инациҵеит Мзауҭ. –Сыздырқәогьы
рацәаҩӡоуп... Дареи сареи рхәыҷқәа рааӡараҿы акыр
аџьабаақәа еидаабалахьан... Изхысҳәаауа, ҳзықәшәаз
еилукаауеит ҳәа сыҟоуп... Иаҳзамуит акәымзар, иаҳфозгьы
ҳаман, иаажәуазгьы. Аӡәы итәы ҳашьҭамызт. Ишудыруа

112

еиԥш, аҵара саналга, акырџьара ашколқәа рҿы аус
зухьан... Ашьҭахь ақалақь ахь сиасит. Акьыԥхь садҳәалан,
имаҷымкәа аҩымҭақәагьы аԥысҵахьеит. Сыҩны ыҟан,
сгәара ыҟан... Изхысҳәаауа, уажә ҳахькылнагаз убоит...
сани сареи ҳаҩныҟа ҳзымнеиуа... Шәаргьы шәсыргәамҵырц
сҭахымызт, аха абас ҳақәшәеит. Ишԥаҟаҳҵари уажәшьҭа?!
Абраҟа цхыраара хәыҷык ҳауҭароуп... Сан дрыцҳауп, уаҳа
лылшом... Мчыбжьык аума, ҩымчыбжьа роума абраҟа
уара уҟны дабартә аҭагылазаашьа сзыҟаҵа... Аҳәара аҽи
акәадыри иаԥсоуп рҳәоит аԥсуаа. Лыфатә, лыжәтә азы
усыргәамҵуамызт. Ажәқәа руакы аазгарын, иаҳшьрын... Аԥш
ҳамоуп, аҟәыд ҳамоуп... Сара схы уиаҟара хьаас иусҭомызт...
–Мзауҭ дзыргәаҟуаз аацәырганы, Ерванд иҿаԥхьа
инықәиргылт, сышԥеизеилымкаари ҳәа. Знык иан лҭыԥ
дацәымшәо изырманшәалар, нас ихы дақәиҭхон, иахьиҭахыз
диасыр илшон. Иаха ихы иҭашәаз иахьагьы дарҭынчуамызт.
Шаҟа иҭахыз ахымца иаҿагылаз набжьоуаа рыҷкәынцәа
дрылагылазарц!.. Деиларҳәыҵәы дыкны убрахь ихон мчык,
ҭаха изымҭоз, дзыргәаҭеиуаз...
– Аа, Мзауҭ џьан, араҟагьы ишәарҭоуп... Ԥсуак
дыздырбалаз бзиа дақәдыршом, рҳәоит, аха ишԥаҟаҳҵари?..
–даахәыц-хәыцит Ерванд. Ицәыхьанҭахеит, ицәыцәгьахеит
ус днадыххыланы ари аус азнеира. Иахиҳәаара дақәымшәо,
даакәанызанит иҽаардадашәа.
– Ерванд, суҳәоит, акы еиԥшымкәа... ҳгәаҟқәоуп!.. Уџьабаа
сырӡуам сара... ҟәрышьқәакгьы ҳамоуп, уаҳмеигӡан!.. –
дааӷьаҵәы-ӷьаҵәит Мзауҭ. Абра индәылҵны, иан диманы
амҩа днанылар, илызхымгар ҳәа дацәшәон.
Ерванд, дшақәымгәыӷӡоз аԥара аӡбахә аниаҳа, иблақәа
неихалашеит иаразнак ала. Дахьтәаз дааҳәыцымыцит
иҟәардә днықәҵәиашо.
– Ишԥааури?.. –ижәҩахырқәа днарҭасит Ерванд. –Аӡәы
дааир, сан лоуп сҳәап... Уаргьы уџьабаақәа ҳадуп, ҳхәыҷқәа
уааӡахьан... –иҳәан, дазааит абриаҟара Мзауҭ дзызхьаауаз.
Маҷк иадамхаргьы ԥсеивгарҭак инаҭарызшәа ибеит Мзауҭ
Ерванд ииҳәаз. Егьаумҳәан хыбрак аҵаҟа дҟалон иан,

113

аԥхарра ахьыҟаз... ахьҭа дакуамызт, амла дакуамызт... Уи
игәы ааиқәнаҳәалеит Мзауҭ...

Аԥшь ба тәи а мш
Мзауҭ, гәалаҟарак имаӡамкәа, зыҟны дыԥхьоз аерманы
игәашә дынҭыҵит дхарахаԥшуа. Асы унылашьшьуа, хар
амаӡамкәа ишьҭан иахьабалакь. Уаҟа ииасуаз акәара хәыҷы
даваланы акыр днаскьеит. Нас дынхьаҵын, иаха Кьахьырра
иахьырхыргаз аԥҳәысеиба лыҩны днадгылеит. Иахьабалакь
ашәқәа аркын, аӡәгьы дыҟаӡамызт. Усынтәи аҩнашьҭахь
ала Арменақ иахь иҿынеихеит дыццакы-ццакуа. Кьахьыри
Ҭарҟани уаҟагьы иҟаӡамызт. Дыгә ихала заҵәык аҳәсеи
ахәыҷқәеи дрылатәан деиқәышлаӷәха. Уахьиҿаԥшуаз,
иблақәа ҭыгга, ихиҿсахьа еиқәара цәышҳабӡа, иаха
цқьа дшызмыцәаз инубаалон. Агәҭынчымра еиҳа-еиҳа
дыҵнашәаауан.
–Урҭ шьыжьнаҵы ицеит, изнеиуазар... џьара фатәык
рзаагозар ҳәа... Иаха ҳақәырхӡазаргьы ҳаздыруам... даараӡа
иааигәаны ахысбыжьқәа гон... еиҳараӡак ашарԥазшәа...
–Дыгә даацәажәеит ҭынч-ҭынч, иаҳаидеи маҷӡаханы. Уи
оумашәа ибон аҵхқәагьы ахьҭынчмыз.
–Ишәаны ихысуазар акәхап... уаҳа изырхысуаз?.. –Мзауҭ
урҭ рхымҩаԥгашьақәа ирыҵаҵәахыз рыҵидыраахьан.
Ианакәызаалакгьы
ахысрақәа
мҩаԥыргон
уахынла,
аҭыԥқәа аанкыланы иахьтәаз аҟынтәи. Мзауҭ уи акырынтә
дазҿлымҳахахьан. Набжьоу аҳабла ршьапы аналадыргыла,
араҟагьы рхысбыжьқәа еихсыӷьуазма!..
Мзауҭ, рацәак иҽаанмырхакәа, дындәылҵит. Ҩаԥхьа
дызланеиз ала даахынҳәын, акәара иаваршәны, абнара
иҽаҭаны акыр днаскьеит. Абардрақәа асы иарҟәан,
ачаирҭа зегьы иахьабалакь унықәыԥшыртә иҟанаҵеит. Нас
иааихҵәаны, Кьахьыри Ҭарҟани рышьҭақәа дырхыланы,
Кьахьырраа рыҩнашьҭахь ахьацараҿы дынкылсит дҳақьԥсықьуа. Урҭ ахьааҭгылақәоз асы кәаҳаны, рышьҭақәа
анпыҟҟала, улаԥш иныҵашәон.

114

Мзауҭ дкылԥш-кылӡырҩуа аҵла иҽнавеикит уажәы.
Рыҩнқәа, рынхарҭақәа ибарҭоуп, аха уахь дызнеиуам... иԥсы
рхьыхәхәоит, илаԥш иҵмыршәаӡакәа дахьрыхәаԥшуа...
Иҟаху здырхуада?.. Игәы аҭҳара-аҭҳара еиҵасуа, ҭахак
инаҭауам... Шаҟа иҭахузеи уахь анеира!.. Зегьы иреицәоуп
уԥсы зхьыхәхәо уҩныҟа уара уанзымнеиуа... абриаҟара
аџьабаа зыдбаланы иҟауҵаз атәымуаа ианрымпыҵархало...
"Абџьар анукым иулшараны иҟоузеи?! Ех, абџьар, абџьар...
ҳашԥазрыцҳахеи!..” –игәы дынҭахәыцуа дынҭацәажәеит
Мзауҭ, ихаԥыцқәа неихарӷәӷәаны.
Ус, Кьахьыри Ҭарҟани ишәаԥырҳаԥуа, ихьаԥш-кәаԥшуа
аҩны иаавҵыҵын, арахь рҿаархеит, рыхқәа ларҟәы-ларҟәуа.
Фатәқәакгьы еизыргазар акәхап, еилаҳәарақәак ирыҵоуп
инышьҭышьуа.
–Иҟои?.. Ижәбеи шәахьнеиз?.. –ԥыҭк ианааскьа,
днарԥыххылан, Ҭарҟан иикыз еиҳа ихьанҭазшәа ибан,
инаимихит Мзауҭ.
–Иҟахи?.. Зегь рыла иҳалгеит... Уахь неишьа ыҟам... Иаха
Гәадал иҩны аадмырҳәит, акәымзар егьрыгымхеит... Уаҟа
иԥхьон... Уаала арахь... ҳашьҭа ихыларгьы алшоит!.. –рҳәан,
даадырхынҳәит ишьҭахьҟа, наҟ уаҳа дмышьҭыкәа.
Гәадал ҳәа изҿыз Мзауҭраа рҿаԥхьа инхоз иакәын. Уаҟа
иаха ҩыжәран изҿӡаз. Агәабанқәа зегьы ҵаҟа илбааганы
иԥхьазаап, аҳәақәа реиԥш инеилагәыгәны. Ишәазар акәхап,
хыхь акәаскьаҿы изышьҭамлеит игәаӷьны.
–Ҳабанӡанаргеи... ҳаҩнқәа рахь ҳзымнеиуа!.. –Мзауҭ
игәы неицранарсит, уахь иахьагьы неишьа ахьырзамҭоз
даназхәыц. Уара ишуҭаху ианзыманшәаламхо, уҟазшьагьы
аҽаԥсахуеит, аҽеиҭанакуеит, агәамҵхамҵра
мыцхәы
ухҭанакуеит, агәыԥжәарақәа узцәыргауа. Ус иҟоуп
аԥсҭазаараҿы, зегь маншәаланы ишуԥымло удыруазароуп,
аха аӡыцәқәырԥарагьы, сызгалакгьы акы сагааит ҳәа
уҽаумҭозароуп.
Убри аамҭазы инеиқәырццакны, ишыҟарҵалац еиԥш,
аҟәҟәаҳәа ахысбыжьқәа неиларҵеит, улымҳа ҵнашьаартә
еиԥш. Амаҷ азыҳәангьы ианхысуаз ыҟан, аду азыҳәангьы.

115

–Иааит асасцәа... Ргәы рҭынчны ибжьымҵыкәа, уахь
ҳзыбжьалаӡом уажәшьҭа... –иҳәеит Ҭарҟан, урҭ ртәы
ибзиаҵәҟьан идыруазшәа. Арҭ арҳәцәа шракәыз надирдырит.
Урҭгьы ишакәым урымԥыхьашәар, ашәарҭара уҭадыргылон,
акы
иалаҳәаӡамкәа. Убри
аҟынтә
шьаҿацыԥхьаӡа
агәаҽанызаара, ахыхьчара аҭахын...
Ажәҩан аҟынтәи имыццакӡо асԥалқәа алышәшәаны
илеиуан илас-ласӡа, аҳауа иналаԥыруа, аха Кьахьыри,
Мзауҭи, Ҭарҟани рхәыцрақәа хьанҭан, аԥсҭҳәа ӡлачқәа реиԥш,
еихәлакәаҳаны...

Абна уа на ҵ әа хуа . . .
–Ақыҭа иалоуп ҳәа саҳаит... шәара ахацәа абнахь
шәцароуп иааилахәлаанӡа... егьырҭ ара иҟазааит, хазхазы рҽааԥхьаркқәап... – иҳәеит Арменақ, рацәак атәаха
рамраӡакәа. Џьара акы имаҳакәа дыҟамызт, идырбалар
ҳәа дацәшәон. Уажәтәи аамҭазы зегьы урзыԥшызароуп,
ушақәымгәыӷӡо равтоматқәа кны инауҿагыларгьы ҟалоит,
уара аԥсуаа ицәыҵаҵәахны абраҟа урыдтәалоуп ҳәа.
Арменақ уажәазы убри акәын дзыцәшәоз...
–Аиеи, абнахь ҳцароуп... –Ҭарҟан уи иажәа ҩбамтәкәа
днақәшаҳаҭхеит. Ахьышәҭҳәа ихшыҩ назцеит иҟалараны
иҟаз. Абра иштәоу иаакылсыр, Арменақгьы даргьы
ахамышҭыхә инҭадыргылон. Уи шәарҭахон зегьы рзы. –
Аҳәсеи ахәыҷқәеи ара иҟазааит... Дыгәгьы ԥыҭк ихыҵуеит...
ҳара иҳачҳауа рзычҳауам... –нациҵеит Ҭарҟан, убас еиҳа
иманшәалахарашәа дназхәыцын.
Арменақ Дыгә иааныжьра мап ацәиимкит. Абырг абри
аҩыза амшха аҩны дышԥадәылуцоз, егьа гәаҟрацәгьа
уҭадыргыларгьы. Ауаҩ ирыцҳашьара ахьаҭаху унавсыроуп,
мамзар анцәагьы иуанаижьуам, егьаџьара уҽуҵәахыргьы...
Мзауҭи, Кьахьыри, Ҭарҟани акәара иаваланы, аӡытҟәақәа
инархыԥауа, акыр инаскьеит. Нас иаахаҵәиин, арыӷьарахь
ала афасара рҽарҭан, ахьаца хыжәжәара дуқәа ахьгылаз

116

инкылсит. Арантәи, иамуӡар, абна тоурахь рхы дырхон, рыԥсы
ианақәыԥшлакь, ишырҭахыз.
Ахьаца иамҵагылоуп илеиҩеиуа, ршьапқәа ҭашәны. Асы
иахьаӷрагылоз еиқәыркәаҳан, узықәымгыло, уқәҵәраартә
иҟалеит.Уажәы-уажә рлымҳақәа нкыдҵаны инцәыҵаӡырҩуеит,
рыҩнқәа рҟынтәи шьҭыбжьқәак раҳауазар ҳәа. Изықәшәазеи
уаамыжда, агәыҭҟьара иаганы!.. Абџьар кны еибашьуазар
ирыбаргәыз... иҭахозар, иҭахарын!..
–Џьарак ҳаицынхара акәым, дареи ҳареи дунеихаангьы
ҳзынеиҿаԥшраны ҳаҟаӡам... –Ҭарҟан дызӡаааԥшылоз
ӡбашьас иамаз, иахькылнагоз цқьа еилырганы ихаҿы
ишизаамгозгьы, ихықәкы ахьхаз, узхьанарԥшуаз иаҵаз
азхәыцра хьанҭан. Ус унадыххыланы иухәшьадуаз акакәмызт.
Даараӡа зԥашәқәа еилазырҵәахьаз, ишеидылаз еиԥш мчыла
еидуумхуазар, уаҳа ԥсыхәа амамызт, ашьа шкашуазгьы.
–Уи зузымдырхуеи!.. Иахьауажәраанӡа, ҳаишьцәоуп,
ҳаиуацәоуп ҳәа иҳадгылаз, уажәы абџьар шьҭыхны
инаҳҿагылеит, шәынҳарҵәароуп, шәықәаҳхыроуп ҳәа...
Ари зегьы хәыцны иҟаҵоуп... Изышьҭоу рхықәкы ҟьаҟьаӡа
иааԥшит ирзымҵәахыкәа... –Кьахьыр ихәыцшьа цәгьамызт,
игәаанагара ишиҭахыз иааирԥшуан. Ҭарҟан ииҳәази иара
ииҳәази аҵәаҟьа еиԥш еиқәшәон иузеиҟәымҭхо... акала
узавҵамло...
–Араҟа иҟарҵаз шәымбои, аҵыхәтәаны абџьар
аҭыԥантәиқәа инадыркны, дара рҽааԥхьаркит, ишықәибахуа
аабоит ҳәа, зымҩа инцәыҵагыланы. Уи ззеилымкаауада?..
Зегь зырҿиаз реиҳабы Хыш иоуп. Уи ихымҟьаз акагь ҟамлеит.
Урҭ рҟынтәи ҳара бзиарак аабараны ҳаҟаӡам. Ԥаҵақьалагьы,
Абласаркьагьы, Хышгьы Аԥсны иазкны иаамҩаԥырымгац
иҟоузеи?! Уажәы зынӡаск абџьар шьҭыхны ҳақәихырц
иақәыркит, ирылшозар... рҳәынҭқарра, аилаҳара иаҿу,
акзаара иазықәԥошәа, ҳаршәаны ҳаларҵарц иҳабашьыхуеит.
Зны ауаԥсаа ирабашьлап, зны – агырцәа, зны – ҳара. Нас
ари демократиатә ҳәынҭқаррахома?.. Иаҳҭахым ҳара ари
аҩыза аҳәынҭқарра аҽалархәра!.. Егьа ҳмаҷзаргьы, зегь
реиԥш ҳаргьы иаҳҭахуп ахақәиҭра, ахақәиҭра нагӡа!.. –

117

Мзауҭ еиҳа-еиҳа игәыԥжәара аҽеиҵнахуан, ибла ӷрақәа
ҳәаҵәыҳәаҵәуа, мца-шоурак нарыҵалан, иааибанаркит.
Аиаша азықәԥара хьымӡӷ аҵибаауамызт Мзауҭ, зны-зынла
дшеицранаршәуазгьы.
–Сара гәыӷрак сымоуп... ҳарзықәхӡом арҭ... иҳадгылақәо
рацәаҩӡоуп... Нхыҵаа рҽеибадмыркыцт макьаназы...
Аҭыԥантәиқәа
ҳазҭахқәоугьы
маҷыҩӡам...
–Ҭарҟан
игәыӷра дацәхьаҵуамызт. Аиаша шиашоу алацәажәара
бзиа ибон днавамгылакәа, иаацәырганы. –Аха, уи сҳәеит
ҳәа, џьоукы-џьоукгьы, абарҭ аркьыҽаа реиԥш, итәаны
иҳазкылԥшыхуеит ишԥеилгаришь, зтәы иагарыдашь ҳәа.
Џьара акы ҳзалаҟаӡахаргьы, нас иаахьаҳәны, иҿагәыбзыӷха,
иқьақьаны инаҳԥылозар акәхап... ҳадгьыл ахаара-бзаарақәа
ҩаԥхьа инаҵдыркәыкәаарц рҭахны... Усҟангьы иҳадгылази
иҳадымгылази ҳцәеиламҩашьароуп... Ирзеилкаауазар, ари
ҳара ҳамацара иҳаԥсадгьылӡам... даргьы ирыԥсадгьылуп,
иқәынхозар... ирыхьчароуп... Ус рыҽнавакуа иауӡом...
ҳзеилгагәышьар, урҭгьы ирыхәҭоу дырдыртәуп... Арахь
мышәҟәыш иҟәышушәа рхы рыԥхьаӡахуеит... –иҳәеит Ҭарҟан.
Аркьыҽаа ҳәа дызҿызгьы, уаҳа егьрылымшозаргьы, зхатәы
гәараҭақәа еиқәзырхарц абџьар шьҭызымхыз ргәылацәа
аерманцәа ракәын. Гәыбӷан ахьруҭақәашазгьы рацәаӡан...
–Ҳгәыӷра нагӡахааит... уаҳа акгьы ҳҭахӡам ҳара!.. –Ҭарҟан
агәыӷра еиҳау уаҳа аҽакы ихахьы иааиуамызт уажәазы.
Уи даназхәыцуаз, акы дахьыԥшны даманы ихалозшәа,
гәаанагарак даашьҭнакәыцәаауан. Иара датәнатәуан
аҽынеимпыҵархаланы. Ампыҵыҵрагьы ус изымариахомызт...
Убри аамҭазы, аӡәы асы дылхо, акәара иаваршәны
дшааиуаз рбан, аҵлақәа рҽынарываркит, уаҩы имбартә
еиԥш, иааиуа дызусҭоу ҳзеилкаауазар ҳәа инцәыҵыԥшуа.
Уи дааиуан ашьшьыҳәа, дааҭгылон, даанаԥшы-ааԥшуан.
Нас даамҩахыҵын, рышҟа иҿааихеит дышьҭаԥшуа. Абџьар
иҟәнымызшәа анырба, ргәы аадырҭынчит.
–Дызусҭада, иқәынҵәаша, арахь икҿанагалаз?.. Ҳара
ҳтәқәа дреиоума... мамзар даҽаӡәу?.. –Ҭарҟан ибжьы рмаҷны
даацәажәеит, аҵла иҽнавырҳәҳәашәа, гәымшәарак аарԥшны.

118

–Уара, Ҭакәи иакәымзааит!.. –Кьахьыр уи дкылкааны
дихәаԥшуан. Иныҟәашәалагьы дудырратә дыҟан. Уаанӡа
идрымбалацыз полтажәк ишәын, ҵаҟа инышьҭаҳәазо, ахәда
шьҭыхны. Хылԥа гәаҩакгьы ихаршьшьын.
–Нас, уара!.. Дабацои арахь?.. Дабаҟаз иқәынҵәаша?..
Арахь далахазма?! –иааџьеишьеит Ҭарҟан уи дахьырбаз.
Иныҵакны атрышә днеизасын,ихы данҩаха,инапы неизиҟьеит,
уааи арахь ҳәа. Иара урҭ изымдрызт, даарыцәшәеит. Дџыџӡа
дааҭгылеит дзеиҭамҵуа, акы дашьаҳазшәа.
–Уԥсы ҭоума, Ҭакәи?.. Уабацои арахь?.. –дахьырбаз
гәахәарас иҟаҵаны, идҳәаҵаланы инаиазҵааит.
–Сыԥсы шҭамзаара иҟоузеи?.. Ҳарблит, ҳақәырхит...
иҳалгеит... Сҭаацәара заанаҵы иахьалызгаз убриак
сгәы еиқәнаҳәалоит... Урҭгьы шыҟоу здырхуада?.. Абас
бнала ҳаҷкәынцәа рахь сызцозар ҳәа сгәы иҭоуп...
Ҳаихнаҟьеит... ҳаицәнарӡит ажәылараан... Сара абнара
сылахеит сзылымҵуа... –анкьа зышәаҳәареи зыкәашареи
уаҵазыршьыцуаз, згәы цҳафыруа акагьы иааннамкылоз,
уажәы абна дахьылаз ахьҭеи амлеи даганы, илакыҵақәа
ҭашәашәа раԥхьа дгылан, угәы даарыцҳанашьартә. Ауаҩы
дызқәымшәо егьыҟамзаап, зны анахь даршәуеит, зны
арахь даршәуеит, дымҩахнарҟьоит, дыбланарҟьоит, иара
ишиҭахӡам инаигәыҵасны, инаигәҭасны... Нас, ахагара ззааз
иеиԥш, дкәаҷалакны абнара иҽнаиҭоит, уаҟа ма ԥсеивгарҭак
шԥасмоури ҳәа.
Ҭакәи, Набжьоу инацәхыкны, даҽа ҳаблак аҿы дынхон.
Инхара-инҵыра, иҭаацәара – узлаиеигәырӷьашаз рацәаӡан.
Игәы ԥсадаханы, изҟычуаз ҳәа акагьы дақәымшәаӡо, абна
дылан дныгәнысуа, ахы иаҿагылаз аҷкәынцәа хьаас иҟаҵаны,
убрахь сызкылсуазар ҳәа дашьҭан.
–Арахьтәи аганахь ала Кәыдрынӡагьы иааныркылахьазар
акәхап... Анҭ ҳанхарҭақәеи ҳамҩақәеи рзымдыруа
иҟаҳума... ахсаалақәа
шьҭырххьазар
акәхап?.. Урҭ
ирықәымныҟәои?.. Иахьгылоу, иахьааныркылаз узрывсуама,
аҟәҟәаҳәа инаужәырҵап... ухацәа инықәыԥшыр?! –
игәааиҽаниҵеит Ҭарҟан уи ахаҵакьаҿ, дызлацо амҩаҿы

119

машәыр дақәымшәартә. Зегьы урықәгәыӷуазароуп, ушнеиуа
угәуҽанӡамкәа зыцәқәырԥарак унахәлашәаргьы ауеит,
уашьҭан алҵра узыцәгьаханы, узалымҵуа.
– Сара Кәыдрынӡа сцаӡом... Абас иааихҵәаны, Аӡҭаха
шыҟоу сызнеир, нас абнаршәыра сшылоу ҳара ҳтәқәа рахь
сынкылсуан... –Ҭакәи убри дахыццакуан. Заанаҵы имҩа абжа
изыԥҵәар, нас ицәыхәларгьы, абнара иҽылаирхомызт.
– Иуаҳҳәарызеи, Ҭакәи!.. Ҳара ара ҳшыҟоу, ҳаԥсы
шҭахаз ҳазраҳәа. Ҳаргьы уахь анеира ҳҭахуп, аха
ахәыҷқәеи аҭакәажәцәеи абна иаҳзылымгар ҳәа ҳшәоит...
Ҳзыманшәалахар, ҳаргьы амҩа ҳақәлоит уахь... араҟа
аанҿасшьа ҳамаӡам... Амҩа уахьану угәуҽаныз, амарџьа,
урымԥыхьам-шәааит!.. Бнала мацара – уаҳа ԥсыхәа амаӡам...
–Мзауҭ уи днаиҵашьыцит. Ихы дақәиҭызгьы иаргьы дымцози,
даанҿасуа дыҟахызма?!
Ҭакәи асы дылаланы днеиуан иполта акьыԥш шьҭаҳәазо.
Ахәлара ихьӡар ҳәа дшәаны, ишьаҿақәа ирццакуан, аха иара
ишиҭахыз дашьҭуамызт асы, дашәаҳауан уажәы-уажәы.
– Сан лоуп акәымзар, уахыкгьы саанҿасуамызт...–Мзауҭ уи
дишьклаԥшуа даақәыԥсычҳаит, иԥсыԥ игәаҵанӡа иганы. Иан
дааныжьны дзымцо, рыххатәыс дахьиоуз даараӡа игәнигон.
Уи азы деилызкаауазгьы ҟаларын, дыззеилымкаауазгьы. Ан
лтәы цәгьоуп... абгақәа дрымҵажьны цашьас иҟауҵараны
иҟоузеи?!
Амш акыр инаскьаргеитҬарҟанраа,аҵлақәа ишрымҵагылаз,
уажәы-уажәы инкылԥш-аакылыԥшуа ишыгәаҭеиуаз. Ацәгьаабзиа – изламцәажәаз иҟоузеи!.. Рхьаақәа хызҽшаз ҳәа
акагьы рбомызт макьаназы. Ахьҭа рзымычҳауа ианалага,
акәара инавалан, аҵла ахьхыжьлаз инықәсны, аерманцәа
рҭаҭынказармахь рҿынархеит иӡыҟәӡыҟәуа.
Аказарма рацәак идуцәамызт. Аҵа цқьан, ибахҵәаӡа иҟан,
аԥша аанызкылашаз ҭыӡқәакгьы еиламбгацкәа иаанханы
унагәыдыԥшылон. Иаакәыршаны ишьҭаз адгьыл еихыҵәҵәаеиҩыҵәҵәа ишаны, аандақәа рыбжьарҵахьан...
– Аҳәынҭқарра еилабгошәа анырба, хыхәароуп рҳәан,
убома арҭ иҟарҵаз?.. Рҭаҭынқәа ахьаадрыхуаз иааҟәыҵны,

120

аԥш ларҵан, ишырҭахыз рхы иадырхәеит... Аамҭак
роугәышьар, араҟагьы рыхшара ықәындырхозар акәхап...
аҿиаразы уа иҟоуп!.. –Кьахьыр иибаз игәы иныҵаххит. –
Абасоуп, хкаарашьҭын иаҩызахеит иахьабалакь. Дасу ииҭаху
ҟаиҵо, аамҭацәгьак ҳҭахеит акәымзар, изызкылԥштәқәоу
рацәаӡами!.. Знык аибашьра еилганы изышьақәгылар,
урҭ зегьы рҭыԥ иқәрымҵашази, аха, уажәазы абга аҟырҟы
ҳкылахеит умҳәозар... –даагәынқьит Кьахьыр, хылаԥшрада
иаанхаз ҳадгьыл еимызыҵәҵәоз ԥхьазырҟәҟәашаз аӡәгьы
дахьиимбоз дааицранаршәын. Адгьыл азҵаара наџьнатә
аахысгьы аҭыӡшәа амҵәаны иҟамлаӡацт. Анхаҩы изыҳәан
хныҟәгашьас иҟоу иара заҵәык ауп. Уи еснагь хылаԥшра
агыжьтәым,
еиҷаҳаны
ихьчалатәуп...
амҵарсыҩцәа
ирымпыҵрымхаларц...
– Анышә рымфои... рызхара анышә ҟалома?.. Рыԥсы
ахьынӡаҭоу инаҿыԥсаауеит, –иҳәеит Ҭарҟангьы. –Анышә
иалрымхуа,
иалдмыршо
иҟоузеи!..
Иахьахәлаанӡа
аџьармыкьаҿы дара роуп иқәгылоу, руҭраҭыхқәа еиқәырчаҟәа
инарымҵаҵаны...
Убри аамҭазы, рацәак ихарамкәа, иаагаз ахысбыжьқәа
иааиԥнаҟьан, рхы ахьыргара иақәымшәо иааилахеит.
Иахьыԥхьоз инацәхыкны шьоук бжьалазшәа гәаанагарақәак
роун, аказарма иныҵыҵны, акыр инаскьаны инкылԥшкылзырҩқәеит, измааноу ҳзеилкаауазар ҳәа.
– Шьоукы бжьалазар акәхап, аха арахьынӡа имааскьеит...
–Ҭарҟан иҽааириашеит, иҽааиҵихит, ибӷа нҭарсшәа иааикын.
– Арҳәцәа ракәзар?.. –Кьахьыр игәы ҭынчмызт. Урҭ
ргәаӷкра дааиланархәон иааигәалашәацыԥхьаӡа.
– Иалудыраауеи?.. –ихы ааирҵысит Ҭарҟан. –Аӷьычҩы
изыҳәан зегь акоуп, абџьар икызар, ҽынлагьы дқәылоит...
хьаасгьы имаӡам... дызцәыԥхашьои!.. –иҳәеит иара, агәра
дырго, рышҟа даахьаԥшын.–Урҭ аӷьычцәа аеманқәа ирыламло
џьышәшьома?.. Рыгәхьаас
ирымоузеи... еимырҵәоит
инарыжәланы... –нациҵеит Ҭарҟан.
Акыраамҭагьы
убас
икылԥш-кылӡырҩуа
игылан
Ҭарҟанраа, абардра рыҽнавакшәа. Амшгьы акыр илеихьан.

121

Ахәлара иаманакуан. Уажәшьҭа ихынҳәтәын уахынла
рҽахьыԥхьаркқәоз рахь. Шьыжьаахыс крызымфацыз рыԥсы
еиҟәнарҷҷон акрымфадара, ирзычҳауамызт уаҳа.
Акәара инырны аерманцәа рынхарҭақәа инырзааигәахон
еиԥш, Ерванд дшаҟь-шаҟьо, дҳақьԥсықьуа днарԥылеит...
Иаашьа бзиарак ишазҳәамыз удыруан.
– Мзауҭ, џьан... уара сушьҭан!.. Убас рыларҳәеит – ԥсуак
дназдырбалаз дықәрыблаауеит... дықәырхуеит... араҟа
нхашьа ирҭом... Ҭоуԥџьы Зарен инаиқәлан, аҟәҟәаҳәа
ивахысуа, иԥсы злаҭахаз иалудыраауазеи... имаз-ихӡыз акы
аанырмыжьит... Ҳаргьы ашәарҭа ҳҭадыргылеит... Уан дганы
лҩызцәа рҿы даансыжьит... Урҭ зегьы рҽеибаркны абнарахь
ицеит... шәқьала ахьгылоу ашҟа... Ишԥаҟаҳҵарыз?.. Ҳаргьы
ҳаршьуеит!.. –иҽаарыцҳатәны дааӷьаҵәыӷьаҵәит дуалуашо,
иҟаиҵара дақәымшәо Ерванд. Рҭагылазаашьа аҽаԥсахуа
ишалагаз агәра диргарц иҭахын дзыдгылаз. Аибашьра
ахҟьа-ԥҟьақәа даргьы инарӡывасуа иалагеит, усҵәҟьа
ишақәымгәыӷуаз...
Зегьы иаарзымбатәбарахеит уи иреиҳәаз ажәабжь.
Ршьапы иаақәнаҟьазшәа иааиланаршит, иааиҵанарӷәӷәеит.
– Ҳаи, сышԥоушьи, Ерванд!.. Сышԥоушьи!.. Дабазгои,
анцәаузша, уажәшьҭа сан!.. Амалахазгьы дуашәшәыран...
илзыхгома аҭакәажә?.. Дысцәыԥсуеит... дысцәыԥсуеит...
инасзуузеи... инасзыҟауҵазеи?! –игәы неилаҵәеит Мзауҭ,
иҟаиҵара изымдыруа, дуалуашо дахьгылаз. Иан дахьигара
ҳәа гәыӷырҭак имаӡамкәа, адәысакара иқәхаз иеиԥш, ихы
ахьирхара, дызхьынҳалаша изымԥшаауа, иара изыҳәаны
иахьабалакь иҭацәыраны, дыггаӡа даақәнакит дзықәгылаз
адгьыл иара изы иҳарамхазшәа... Дызҭахыда... дыздызкылода
арыцҳара иҭашәаз?.. Ерванди иареи иааибырҳәақәаз
зегьы башазаарын!.. Ауаҩы иӷроу унҭаԥшны аилкаара ус
иаумыриаху!.. Зегь наимпыҵышшазшәа дгылоуп Мзауҭ, ихы
зқәикра дақәымшәо.
– Уаҳа иауам, Мзауҭ џьан, уаҳа иауам!.. Ҳаршьуеит...
ҳахдырҵәоит... ҳақәырхуеит... анҭ ҳара иҳаигӡома?! –Ерванд,
ииҳәац неиҭаҳәо, инаҿаршәны, уаҳа хьаҵрак ҟасҵап ҳәа

122

игәы иҭамызт. Наџьнатәтәи иҟазшьа, уаанӡа ирԥшӡоз, ахала
ахы цәырнаго иалагеит уажәы, дзеиԥшраҵәҟьаз аарԥшуа.
Кьахьыри Ҭарҟани еикәашәаны, ишынеизыҵҟьара игылан,
рлакҭақәа ҭырлашьцааны.
– Шәаала арахь, шәаала!.. Ҳаӷоу дрықәгәыӷааит арҭ!..
Рԥынҵақәа инархыҳәҳәаны акагьы рбаӡом... Рхы-рыԥсы...
уаҳа аӡәгьы!.. –Ҭарҟан инаилыжжын, ичҳара изнымкылакәа
даагәамҵхамҵит. Иҽааиркьаҳәит узиламцәажәаӡо.
Иҿымцәаацыз,
еергьҳәа
еихәлакыз
ргәалаҟара
нхьыдырҩны,
ишазыԥшуаз
тымитышак
инҭаҳахит
иузҭымгаӡо. Азныказы, ргәыӷрақәа зегьы нҵаакәкәалазшәа,
иҭыгга-ҭыггаӡа иаашьақәхалеит, ируа иақәымшәо, ирҳәо
иақәымшәо. Аха нас, изҭашәаз рҽынагәылыржәан, иццакыццакуа рыԥсеиқәырхага, рыԥсҿыхга рқьалахь рҿынархеит,
ҩныда-гәарада, рхәырџьынқәа разқәынҵа амҩа ианылаз
ҳазрыхьӡозар ҳәа.
– Ҳадгьыл иқәнамгалац иҟада?! Аурым дуҭахума, абырзен
дуҭахума, аерманы дуҭахума, агыруа дуҭахума, ашәануа
дуҭахума, ақырҭуа дуҭахума, аҭырқәа дуҭахума, аурыс
дуҭахума?! Рыԥсы шԥалахеи, уҳәарауазеи, абри ҳадгьыл?!
Еимыжәжәа-еимыҵәҵәа иааиҟәырҵәан, дгьыл ҿаҵак
ахы иақәиҭны иузымԥшаауа аҟынӡа ҳнаргеит. Абарҭгьы
иуаау џьшьа ҳрыхәаԥшуеит рҭыҩрақәа иахьырҭатәоу!..
Арҭ уааума, уаныԥсуа, уанықәӡаауа иухамызгылауа?! –
Кьахьыр иҽизеиқәкуамызт амҩангьы, асы илхо иахьнеиуаз.
Игәыԥжәара агәыԥжәара ациҵон. –Дунеихаангьы сашҭа
иҭасыжьлом, сымԥангьы иқәсыжьлом... убриоуп ирықәнаго!..
– дрықәгәамҵуан Кьахьыр, игәы ԥжәаны. Иблаҿы, зуаҩра
зцәыӡыз цәаарақәак реиԥш, инаскьагаӡаны дрыхәаԥшуан,
аринахысгьы
уаҳа
рышҟа
хьаԥшрак
имаӡамкәа,
инеицәыхарахазшәа.
– Арҭгьы ашәарҭа иҭагылоуп... гәыбӷанс ируҭагәышьозеи!..
Уахынла рыҩнқәа рҟны иԥхьаӡом, умбои!.. Иалҵны ицазгьы
рацәаҩӡоуп, ишԥаҟарҵарыз?! –Мзауҭ иаахьаиршшеит
уажәы, маҷк игәеибакра анихыԥсаа. Иаха зыҩны дыҟаз
иҷкәынгьы аҩны дахьымԥхьаз змааназ уажәы иккаӡа ибла

123

иныхгылеит. Иагьаџьара иагьа рыцҳара, иагьа гәаҟ-ҵәаҟра
иҭанаргылахьеит аибашьра мышьҭацәгьа, егьызхараӡамкәа
иармаҷҟәикқәаз
аӡәырҩы. Арыцҳара – арыцҳара
нахьыԥшуеит зны-зынла, ҵыхәаԥҵәарак амаӡамкәа, угәы
нҭшьаауа, удақәа наулрԥсаауа. Ҽеира ҟазымҵо аибашьра –
ихырҵәагоу, ихырԥсаагоу...
...Еиқәыхьшәашәа-еиқәыԥсы, ԥхаррак знымԥшӡоз ақьала
иныҵатәеит еихаԥсы-еиқәыԥсы, ахьҭа иҩназ ҳзаиааиуазар,
иаҳзыхҽуазар ҳәа. Уаҳа ԥсыхәа змамыз агәаҟцәгьақәа
иарыхьҭшьырц егьрыгмызт. Асы иақәҳаз еиҵанарӷәӷәан,
ибааӡажжыраӡа иахьабалакь ацәаакыра алыжжуан, угәы
нҭархьшәашәауа... уцәа унҭанарӡыӡауа...
–Уаха абра ҳанаанха, ҳачмазаҩхоит... иҳазхымгар ҟалап...
Ҳара дырҩегьых ҳанкылԥшуеит, ԥсыхәак аманы иҟалозар...
Ахәыҷқәагьы рыцҳахеит... –уаҳа ԥсыхәа шамамыз ибон
Ҭарҟан. Ауаҩы агәаҟра данҭашәалакь, ихшыгьы даҽакала
аусура иалагоит. Иҭәы-иԥха иҟоу ихы уиаҟара ирааԥсаӡом
агәаҟраҿгьы, абзиараҿгьы. Ус ҟазшьас ишьҭихуеит,
иҽаардадашәагьы днауацәажәоит акы далаҟаӡоушәа...
– Аԥсра рықәшәандаз!.. Аԥсра рықәшәандаз!.. –Кьахьыр
иҽырхәаны дахьыҵагылаз игәы рзыԥжәон ахәыҷқәеи
аҭакәажәцәеи абрахь амҩа ианызцалаз аерманцәа
рыцҳашьарак ахьаадмырԥшыз.
– Сара сахьыҟаз аерманы сымаҭәақәа аашьҭикәыцәаан,
снаганы амҩа снаниргылеит, шәара шәтәқәа рахь
бцароуп... араҟа ишәарҭоуп, иҳақәлоит, иҳәан... –Мзауҭ иан
иаалгәалалыршәеит Ерванд деицрашәаны ихымҩаԥгашьа
шааирԥшыз...
Дагьыналықәгәамҵхызаап,
лара
уаҟа
лыҟазаарала агәаҟра цәгьа инҭалыргылазшәа.
– Бымшәан, сан... уигьы ус дқәаџқәаџуа дызцаӡом...
дышнеиуа џьара акы днаҿашәахуеит... Абзиа – абзиа
ахылҿиаауеит, ацәгьа – ацәгьа ахылҿиаауеит... Аҳарамра
ауаҩы хара дашьҭӡом... –иҳәан, Мзауҭ иан лгәы ааирӷәӷәеит,
уаҳа илшагәышьоз...

124

Кьахьыргьы, Ҭарҟангьы, Мзауҭгьы ԥшыхәра ҳәа инҭыҵит,
ахәлара иаарымнахаанӡа шьыжьаахыс ирымбацыз рыҩнқәа
инрыҩнаԥшырц, ргәарабжьарагьы ӡәыр дыбжьоу-дыбжьаму
еилыркаарц.
– Ҳқьалагьы ҳшыҵатәоу еилаҳароуп ҳанҭаха... Асгьы
ҳзақәымхит... – Дыгә днаҵаԥшит. Асы ахьақәжьыз акырџьара
иҭанарҽылахьан иақәыԥсаз ахаҳәҵәаҳәқәа.
– Уажәраанӡагьы
иақәхызар
акәмыз... –лҳәеит
Хаԥҭина. Асы хьшәашәа лгәы ҭнарӡыӡаауан дцәыҵыԥшны
дахьазыԥшуаз. –Ҳшыҵатәоу иҳақәымҳауандаз... ахәыҷқәеи
ҳареи ҳаилатәоуп! –убри аахьаалгеит аминуҭазы.
– Аҳаҳаи, акы шәацәымшәан... Кәатат иҟаиҵаз ӷәӷәоуп,
ус ишԥеилаҳари!.. –лҳәан, ргәы аалырӷәӷәеит Арда. Ақьала
макьаназгьы, иачҳартә еиԥш, еиҵаӷәӷәа игылан набыцрак
амаӡамкәа... адәахьы асы еиҳа-еиҳа иацнаҵон. Ишауаз ала
уацәшәаратәы иҟан. Ахәыҷқәа, ахьҭа иакны, рҽеидырӷәӷәала
иахьтәаз ҿырҭӡомызт.
...Кьахьырраа икылԥш-кылӡырҩуа, ргәарабжьараҿы
иҟаз еилырганы, рацәак рыҽнмырхакәа иаахынҳәит. Уажәы
рыгәҭакқәа аҽакӡан, уаҳа ԥсыхәа шамамыз рбазар акәхап,
ишааҩналазҵәҟьа убри иналацәажәеит.
–Иҭынчроуп... аӡәгьы дыҟаӡам... иргаша ргахьеит...
уажәшьҭа ишәарҭамзар ҟалап... Уаха иҳақәларыда, мшәан?..
–иҳәан, инарыдиҵеит Ҭарҟан ацаразы рҽааиқәдыршәарц.
– Аиеи, аҩныҟа... уаҳа царҭа ҳамам... Ара ҳаҵатәаны
ҳаҽҳазшьуам... – Кьахьыргьы Ҭарҟан ииҳәаз днақәшаҳаҭхеит.
Уаҳагьы ԥсыхәа амамызт. Рыҩнқәа ирзымхынҳәыр ада даҽа
ҭагылазаашьак рзымӡбеит. Ма еиқәхарын, ма иҭахарын... зда
царҭа амам ахықә аҿы инхықәгылеит...
Рызынтәыкгьы ақьала иныҵыҵын, рмакәанқәа шьҭарҳәазо,
амҩахәасҭа инанылеит инеишьҭагыланы, инеишьҭаҳауа,
рымчқәа
каԥсаӡаны,
агәырҩеи,
ахьҭеи,
амлакреи
идыркарахьаз, иҵдыршәаахьаз... Аԥхьа Ҭарҟан дгылоуп
илаба кны, нас – Кьахьыр, урҭ рнаҩсаны – Дыгәи Хаԥҭинеи...
Мзауҭ уажәы-уажәы иан дналыцхраауеит, днышьацәхныслар
ҳәа дшәаны... Ардеи лхәыҷқәеи кас дуқәак рхарԥаны урҭ

125

ирышьҭанеиуеит ихәаԥ-хәаԥуа, асы инылаҳауа... Ахәлара
рацәак агмызт... Аԥсабара сыла иҭалаҳаны, аҭынчра ахатәан
иҟәызгаза, аамҭала акәзаргьы, иԥылҳаҭха, хаарак узаҵымбааӡо...

Мза у ҭ иа н Хь ык әы р
Мзауҭ иан Хьыкәыр еиҳа-еиҳа илцәыхьанҭахон арҭ
амшқәа рыхгара, аха лҽалҭомызт. Лышьҭыбжьык умаҳаӡо
шаҟа игәнылгахьаз здырхуада ари иҟалаз ахлымӡаах!..
Лгәыԥжәарақәа
зегьы
лзеизыкәкәан,
маӡа-аргама
дҵыршәаауан... Уажәы илҭахыҵәҟьаз, дзыхгәаҟуаз –
абриаҟара аџьабаа здылбалахьаз, лыԥсҭазаара зегьы
зыдлырӡылахьаз лыҩнаҭа анынаҩнаԥшра акәын. Убраҟа
иҩназшәа лбон лыԥсықәра еиқәызҳәалоз лашарбага
ҟәырҷахак шаҟьшаҟьо, дунеихаангьы иузыҩнымцаӡо, зегьы
инаргәылҷҷауа... Знык убранӡа дызнеиндаз лыԥсы лыманы,
нас лхы нықәылҵаргьы хьаас илкуамызт...
– Ашьшьыҳәа шәыҩнқәа рахь шәнеиуеит... Мцакгьы ахы
неихәлашәкып... Алашара ҟашәҵаӡом... Анцәа ҳихьчароуп,
уаҳа аӡәгьы!.. Анцәа ида гәыӷырҭа ҳамаӡам!.. –иҳәеит
Ҭарҟан иандәылҵуаз аламҭалазы. Уаҳа изықәгәыӷша аӡәгьы
дырбомызт араҟа. Иара уеизгьы, изаҵәхаз иеиԥш, Кьахьыр
иҽидихалахьан, ифарагьы, ишьҭаларагьы араҟа иалаигӡон,
ихала заҵәык деибакәеибахазшәа иҩны дзахыломызт.
Акаамеҭҵәҟьа агәаӷьра ргәы инҭаркит Мзауҭраа,
ирыхьхьаз рхаршҭны, дырҩагьых рыҩнқәа ирзыхынҳәырц
ақәыркит, иҳахьлакгьы ҳахьааит, ҳаҩнқәа рҟынӡа ҳнеироуп
ҳәа.
Ашәарҭара рхы ҭадыргылон, ишалҵуаз рыздыруамызт.
Аҩнаҭа – уара уахьиз, уахьааӡаз даҽа мчык амоуп, иара ашҟа
иуханы узго. Уи уахьчаргьы алшоит, доуҳак ацуп иухылаԥшуа,
уԥсы ахьынӡаҭоу иуцрымҵуа, иуцрымшәауа...
Мзауҭ асы дылхо, иан диманы иҿынеихеит зымҩа.
Дыгәгьы, иԥҳәыс дкамыжькәа аҩнынӡа дсызгозар ҳәа,

126

лмахәар аанкыланы, ашьшьы-шьшьыҳәа инеихигеит, адгьыл
наиҵабганы дынҭаҳарызшәа, игәиҽанҵауа, иҽаарҟасаны.
Имаҭацәагьы рымаҭәажәқәа шьҭышьуа инарышьҭагылеит.
Аҩныҟа анеира иҭахшәа-иҭахымшәа, Дыгә игәалаҟара
акы ихнаҽуан, уаҩҵас ибӷа наизеиҵымхыртә еиԥш, хьанҭарак наиқәыӷәӷәошәа...
Мзауҭ, Кьахьыр иашҭа данынҭыҵ, Ҳазараҭ иҩны
ашьҭахь ала днавсын, ирыбжьгаз ажра ду дхықәланы
акыр днаскьеит. Иҩны иамариашаны заанаҵы аҭысырҭа
ҟарҵахьан, рацәак уаҩы иахьиҿырхасырҭамыз. Аандагьы
еихарҟәахьан акыр. Абраҟа дызҭысыр, иаша амхырҭа далсны
иҩнашьҭахь амандаринарҭаҿы дынкылсуан. Аха ажра
ҵаулан. Амшцәгьақәа раан аҩар хышхыҵәаны ирывнагон,
ӡлагара хәыҷык ырҟьаԥҟьаԥуа иарлагартә еиԥш. Аха уажәы
имаҷын ииасуаз аӡы. Изылшо атрымҳәа дахыԥон араҟа, аха
Мзауҭ иан ус дизахыгомызт. Лабақәак хыԥсалан, аха урҭ
узрықәгәыӷуамызт, ишәарҭан...
Мзауҭ иҽаарманшәаланы дынҭагылеит ажра, нас иангьы
дналбааганы, хаҳәқәак
днарықәиргылеит, лшьапқәа
мбааӡартә еиԥш. Иара ахьышәҭҳәа хыхь дынхаԥалан, иан
лнапы кны дналыхеит дынхеигаларц.
Дынхықәиргылеит. Уаҟа иарсыз аҵәҩан ахьаалкыз
иоулышьҭуам. Дааилышша-ааилышшеит... Ажәжәаҳәа лыхәда
аԥыртлара лҽыназылкит, илхарԥаз лшьал касы дацрыхауа.
Аҳауа лызхомызт... лыԥсы лгәы иҵахон...
–Ибыхьи, ди, ибыхьи?.. –Мзауҭ дналыдхахалеит, иҟаиҵара
дақәымшәо, дуалуашо...
– Скаҳауеит, нан... аҳауа сызхом!.. –аарла даацәажәеит,
лыԥсы акуа-иашьҭуа. Иаразнак лыԥштәы аалыԥсахит. Ԥхӡы
хьшәашәак налықәнаҭәазшәа лбеит. Краҭахума ауаҩы иԥсра,
еиҳараӡакгьы иԥсы ахац ианаку... Ариабжьарак илхылгахьаз
зегьы лнырзар акәхап, лыԥсы лылышәшәон иблақәа ишырбоз
Мзауҭ.
– Бҽырӷәӷәа, ди... бҽырӷәӷәа, абааԥсы... быҽкабмыжьын!..
–лмахәар ааникылеит, аха лыԥштәы еиҳа-еиҳа аҽаԥсахуан,
аҽеиҭанакуан, лыԥсыԥ лагаҩагара акы еихәланархон,

127

иархьанҭон. Мзауҭ иааицәымыӷхеит иан абас иаалырҟьаны
лҽахьеиҭалкыз. Лџьабаақәа зегьы лзеизыкәкәаны, бзиарак
мбаӡакәа, абас дахьымҩасуаз дааиҵанарӷәӷәеит игәы ҿкаауа,
иҟаиҵара дақәымшәо дахьлывагьыжьуаз.
Ан рыцҳа, абас акәхап днашумпыҵӡаауа, ианлықәнагаӡам,
ианлыхәҭаӡам... Арҭ илхылгақәаз зегьы лзеизыкәкәаны
лыԥсы дырмаҷуан, лымч лылырхуан. Ан рыцҳа абри аҩыза
злыхәҭаз!.. Даҽа ԥыҭраамҭак дыҟазар ӡәыр диԥырхагазма!..
– Сгәы... сгәы!.. – аарлаҳәа лыбжьы нҭылкааит.
Иаланакшозар акәхарын.
– Бҽырӷәӷәа, ди... бҽырӷәӷәа!.. Иҟалеи, иабихәа?! Бымшәан,
сара ара сыҟами?!
Мзауҭ иан ашьшьыҳәа асы днылаириеит дааиҵыхны. Уаҳа
илзымычҳазар акәхап, лыблақәа неиқәылыԥсеит.
Акраҭахума
ауаҩы
иԥсра?..
Ушихәаԥшуа
днаумпыҵаԥсыргьы ҟалоит, цхыраарак наузимҭаӡакәа.
Ан – Мзауҭраа зегьы еибаркны изкыз... ҩынгьы-гәарагьы
зхагылаз... заб иџьынџь мырӡкәа, еилшәарак амҭакәа
ирзаазгоз... гәаҟҵәаҟрамзар акагьы зымбацыз... Аибашьра
ду... дырҩегьых аибашьра... илхылымгацыз иҟаз?.. Иаб
данԥсы нахыс анрагьы абрагьы изныҟәызгоз... ихәыҷқәа
зааӡахьаз... уажәы дрымбаӡакәа!.. Ишԥалаиҳәои иаҳәшьа
гәаҟ?.. Ишԥаиԥсыхәоу?.. Уаҳа ан димаӡамкәа, аб димаӡамкәа
дзаҵәхарцу?.. Ишлықәнагоу анышә дизамҭо, дизымжуа!..
Иабаҟоу набжьоуаа, игәылацәа-излацәа?.. Иреиҳәозеи
уажәшьҭа ианшьцәа?! Ирыԥсыхәоузеи... раҳәшьазаҵә
дрымбаӡакәа,
лаӷырӡык
налықәымҭәаӡакәа
анышә
дышԥанамаидари... руа-рҭахыра ашҭа изҭамлаӡо!..
Ах, уара аибашьра, аибашьра... ауаҩы изааумго ҳәа
иҟоузеи?! Иԥсы шԥеиҿоуҵои... иԥсы дышԥалухуеи
дрыцҳахәха, длахьынҵадаха... агәысакара дықәырханы,
уаҩы димбаӡакәа!.. Акәыкәыҳәа дыҳәҳәаны ишьҭахьҟа
дыҩыр дызмыҩуа, иаԥхьаҟа дыҩыр дызмыҩуа, деихәлаханы
даалхахеит Мзауҭ дзаҵәха, дрыцҳахәха, инаидгыло ҳәа
аӡәгьы димаӡамкәа, ауаҩы заҵәы иеиԥш деиҭымха...

128

– Ди, барамыжда... ди, барамыжда!.. Сбымшьын!..
срыцҳами!.. Исымада сара уажәшьҭа?! Бара бакәын
сызхәаԥшуаз... бара бакәын сзықәгәыӷуаз!.. Сҽабазжри?..
Сабацари?.. Бара быда иқәысхуәазеи сара адунеи?!
Адунеи
еиқәыхьшәашәа,
адунеи
ԥсада!..
–Мзауҭ
иҟаиҵара дақәшәомызт. Ихәыцра акы еихәланагәеит, акы
еихәланарҵәиит. Аха нас дааихыггазшәа иҽаалижәеит.
Ахьышәҭҳәа ажра дынҭаԥалан, иҵыкәкәаны инеиуаз
аӡы инапы инанҭәаланы дыҩхаԥалеит. Иналҿеиҟьеит,
иналиржәит, дааирхыцымыцит. Ус диан акыраамҭагьы.
Инапы нышьҭышьны, акыр илыхәозар ҳәа, асгьы налҿишьит
ихьшәашәаӡа. Убасҟан, дшазыԥшӡамыз, маҷк лыблақәа
аахылтит.
– Умшәан уара!.. –лыбжьы нҭылкааит еергьҳәа. –Амакәан
аҿы хәышәқәак сызҭан...
Мзауҭ ахьышәҭҳәа урҭ днарышьҭалан, иԥшааит ииулакгьы.
Абжьааԥны лхы иалырхәоз агәыхьхәшәы анылиржә, маҷк
лыԥсы ааивылгеит дышихәаԥшуаз.
–Сыԥсыԥ сзыламгаҩамго, еихәлагәаны акы иакын,
сахәаҽхьан... егьсыгмызт... –лҳәеит Хьыкәыр, еиҳаеиҳа далҵуа. Лыблагәқәагьы ккаӡа иааихыггеит. Адунеи
лашазшәа, Мзауҭ дихәаԥшуеит дизгәыкуа, длымбеижьҭеи
акрааҵуазшәа...
Мзауҭ иан длыдтәалоуп адгьыл аҿы дахьышьҭоу лнапы
кны. Асы аҳәылыҳәа ирықәнауеит иааҟәымҵӡакәа. Цасҳәа
иҟанаҵошәа, еихгарак амаӡам. Мзауҭ иан лхы-лҿы уажәыуажәы инапы нахьишьуеит, асԥалқәа налҿықәыршәшәо.
–Аҩнынӡа
ҳазнеиру,
нан?.. –днаизҵааит,
убри
дшазхьаауаз, дзымнеир ҳәа шыгәнылгоз мҩашьо. Лыҩны
дыҟазар илыбаргәыз, егьа ишәарҭазаргьы, уаҟа еиҳа
илызҭынчрахозшәа лбон уажәы.
–Ҳашԥазымнеиуеи... ҳнеиуеит... –иҳәан, лгәы ааирӷәӷәеит
Мзауҭ, иблақәа неихалашо.
Абасоуп ауаҩы иԥсҭазаара шыҟоу... Дшақәымгәыӷӡо
ианакәӡам џьара днаҿанаршәуеит, иԥсы ахац инаҿырҟьо...
Ариабжьарак илхылгахьаз лара илызхеит Хьыкәыр,

129

уаҳа дамышьҭыкәа инылхьынҳалан, аха лҽамҭакәа,
лҽампыҵжәааны, илулакгьы дацәцеит уажәазы. Аҩныҟа
анеира, ашҭа анықәыԥшра дшазхьаац дазхьаауан, мчык
лыхауан, лхьаақәа хызҽышаз, аҵыхәтәантәи лымшқәа
еиқәызҳәалашаз ҳәа дыззыԥшыз...
Ус ԥыҭраамҭак дтәан Мзауҭ, нас, иан маҷк лыԥсы
анааиҭалк, дҩагылан, дналыҵагыланы аҩныҟа иҿынеихеит,
ашьшьыҳәа инеихгауа, уажәы-уажәы дааҭгылауа. Игәы
ахьцаз макьаназгьы имааицызт... Рыкәша-мыкәша ҭынчрак,
шьҭыбжьык уаҳаӡомызт...

Аԥхыӡ
–Аҳаҳаи акы бацәымшәан... иахьабалакь игәасҭеит...
аӡәгьы дыҟаӡам... Ибдыруеи иқәҵны ицазар, иалыргашаз
аналырга!.. Сара уажәыҵәҟьа зегь сырмазеиуеит... Амцагьы
еиқәысҵоит, абысҭагьы зуеит!.. – Мзауҭ даақәгьежьааит,
аҩнашьҭахьтәи ауада ишыныҩналазҵәҟьа. Иааирыцқьеит,
иааилиргеит... Араҟа еиҳа иԥхьакырҭан, ицәгьарахаргьы
арсынтәи адәылҵырҭа аман. Иаша амандаринарҭа уныҵалон.
Амца ахы ааихәлеикит. Амаҵурҭахь дцан, ииҭахқәаз ԥшааны
иааигеит. Ԥхарра хәыҷык ныҩналеит, уажәраанӡа иамбацыз.
Ахьҭа уанаклакьоуп аԥхарра зыԥсоугьы анудыруа...
Ишилшоз ала акриуит, акрырфеит...
– Ҳажәқәа убазар, нан? – днаиазҵааит Мзауҭ. Урҭгьы
лхамышҭыцкәа дыҟан, уажә иаалгәалашәеит.
–Ҳажәқәагьы ыҟаӡам, ҳҳәарақәагьы ыҟаӡам... Урҭ бара
хьаас иҟабымҵан... рыԥсы ҭаны еиқәхазар, ианшалакь
иаабап... иабацари?.. – лгәы аарҟәандашәа даацәажәеит
Мзауҭ.
Иахьабалакь зегьы еиларҩынтны иҟан, узыҩналомызт,
унарыхҟьашон...
Мзауҭ даалаган, иан лиарҭа ырманшәаланы днышьҭеиҵеит,
лгәы рҭынчны дыцәарц. Аха лара дзыцәомызт. Иналхапапаз
лхәыцрақәа деимырхха дыркын, доурышьҭуамызт.

130

– Акәтаӷьцәа шәылкәыкәааны, гәаҟрыла шәсааӡан...
Уаб рыцҳа шаҟа духӡыӡаауаз!.. Ҵарак ҵаны ушьапы
узықәгыландаз ҳәа дгәаҟҵәаҟуан... Амамзаара уеизгьы
инаҳԥышьклаҳәуан иахьабалакь, ҳахьцалакгьы... Ухы
зызцақәоз шаҟа дрызҿлымҳааз!.. "Иубо, иуаҳауа, иухҭуго
уазҿлымҳаз, уашьҭан зны акыр ихәарҭахоит уԥсҭазаараҿы...
Иумамзаргьы,
иухӡымзаргьы
арацәа
уашьҭамлан...
уарҟьалоит, уарблаҟьоит, иахьакәым
укыднажьлоит...
умыццаклан...” – иҳәалон иара еснагь, игәы узҭынчын.
Уззикқәоз рацәамзи, ԥсаҭа шкәакәа!.. Ақыҭа ԥсҭазаара
уацәхьамҵыкәа шаҟа уалаԥшуаз аҟара, агәыблра шунаркуаз
агәра игон. Узыргәамҵқәоз шырацәазгьы, зегьы урыхьӡар
иҭахын... зегьы урылагылазар...
...Ухәыҷқәеи уареи шәеибганы знык шәеибабандаз, уаҳа
акагьы саҳәомызт!.. Нас сара исыхьлакгьы, саманы ицааит...
џьанаҭ аума, џьаҳаным аума, иахьакәзаалакгьы!.. Наунагӡа
аԥсҭазаара аӡәгьы иоуӡом, уи хьаас иҟашәымҵароуп шәара...
Хьыкәыр дахьиаз лыгәҭыхақәа нҵәомызт, ацәа
иаалымнахаанӡагьы. Лхы иалырхәақәоз ахәшәқәа наганы
лаԥхьа аҟәардә аҿы инықәиргылеит Мзауҭ, уахазны
иаалҭаххаргьы, ирманшәаланы илымԥыхьашәартә еиԥш.
Астол аҵаҟа иҵагылаз акәаҷаб аарлаҳәа иарлашауан
ауада. Аԥенџьыр кыдыршәылак кыдыршәылан узалымԥшуа,
ицәеиқәараӡа... аҩныҵҟа узыҩнаԥшуамызт...
Мзауҭ
уаҵәтәи
рыхәқәагьы
ырмазеины
астол
инықәиргылеит, ашьыжь рдәылҵымҭаз иаашьҭырхыртә
еиԥш еиқәыршәаны. Нас ианааилиргақәа, дкараха дыҟамыз,
ихы акаруаҭ иахьнықәиҵаз, дынҭаҳәахаа дынҭанагалеит
дзалымҵуа, арҩашьыга зырҭаз иеиԥш.
– Узықәшәаз уара иуҭахны уақәымшәеит, Мзауҭ...
уҽалаугӡароуп... ишԥаҟауҵари!.. Абарҭ зегьы ҳанацәа
ԥсхьеит, анышә иаҳҭахьеит... Аха усҟан аҽаамҭамыз!.. Аԥсы
ишиқәнагоз дымҩаԥыргагәышьон... Зныкыр инышәынҭра
уахынла иржхьазма?.. Уаб рыцҳа, Алиас, зныктәи ишәаҳәареи
икәашареи ҽыкәашак иаԥсамыз!.. Ишԥамҩаԥигоз астол!..
Уахашаанӡа уидтәалазаргьы ухы уирхьуазма, угәы

131

уирхьуазма!.. Хьыкәыр лчеиџьыка ҳамааӡахьази!.. Ауаҩы
изы шаҟа лгәы аартыз!.. Абарҭ зегьы наҳалыхәхәа ицахьеит,
Мзауҭ... Уажәы акәыбаҵәҟьа узыҟазҵода, дабауԥшаауеи?..
– Ҭарҟан ибжьы рмаҷны акәын дышцәажәоз анышә
еиҩыжааны дахьҭагылаз. Мзауҭ иашҭа анаӡараҿы игылаз
амжәаҵла амҵан, алашьцара иалагӡаны, Хьыкәыр лызқәаҭыԥ
дырмазеихуан. Кардамаҟа уеизгьы дырзықәгаломызт. Ашара
рыхьӡаанӡа шаҟа ирзырманшәалоз иахыццакуан.
– Араҟа амалаҷыргьы амоуп, рацәак иаҳзымжыргьы
ҟалап... Иабаҟоу аҵыркант?.. – Кьахьыр ибаҳа нкыдиргылан,
аҵыркант дназхьаԥшит, аха уи инапы ахьынаӡоз ишьҭамызт.
Мзауҭ ахьышәҭҳәа инапы нышьҭишьын, иааиԥшааит.
Кьахьыр ҵыркантла днаснасит амалаҷырра.Дыжә-дыжәҳәа
абжьы нҭыҩит. Ицәаакын азы рацәак уаргәамҵуамызт,
уаргәаҟуамызт. Ҭарҟан, ибаҳа гәаҩа наҵышьуа, адәахьы
ақәыԥсара даҿын Кьахьыр иҵирппуаз амалаҷыр.
Ус, акыр инарцахьан еиԥш, ишақәымгәыӷӡоз, абџьар
зкыз шьоукы еиқәаҵәа-еиқәаҵәаӡа ашҭа иааҭалан, иааины
иаархагылахт, рыблақәа цырцыруа, ицыхлымуа.
– Шәызҿу закәызеи араҟа ҵхыбжьон, алашьцара
шәҽалакны?.. Шәызусҭқәада?.. Шәабантәиааи?.. – рабџьарқәа
нхадыршалан, инарықәыркит ирҟымҟымуа. Аах, агәаҟқәа,
иԥсны, нышәк нарықәыжьны ицәыҵажызар ирыбаргәыз!..
– Ҳара ара ҳанхон... Ҳан дыԥсит... лнышәынҭра
ҳармазеиуеит... – иҳәеит Ҭарҟан, ихы дҩаханы днарыҵаԥшуа.
Мзауҭ дышьхныԥсыланы дгылоуп. Кьахьыр ииҳәо иҿам-шәо,
дҟәызгаӡа даанхеит. Абри аҩызагьы иақәгәыӷуазма?! Аԥсы
анышә дырзамҭо иабакылнагеи, уҳәарауазеи?!
– Шәабаҟаз уажәраанӡа?.. Шәабаҵәахыз?.. Ҳара ара
ҳааихьан, аха шәҳамбаӡацызтеи!.. – аӡәк иҽеибаиркӡеит
дахьгылаз иҽынхыршәааны, рыцҳашьарак инымԥшӡо,
ақәыџьма даҩызаха.
– Абна ҳалан ҳара... ҳан данԥсы ҳалымҵыр амуит...
– Ҭарҟан иакәын уахь цәгьам-цәгьам акы зҳәақәоз.
– Аҳәара ҟаҳҵоит, даҳжыртә ҳҟашәҵа... дануп... дрыцҳауп!..

132

– Шәҭыҵ абыржәыҵәҟьа арахь!.. Шәара ишәықәнаго
ҳара иаадыруеит, агәымхақәа!.. –днарықәҟааит зегь реиҳа
зыҽфырхаҵаны игылаз, иабџьар нарықәырххауа... Ас иҟоу,
абџьар зку дышшәарҭоу дарбану иззымдыруа?.. Рымаҭәахәқәа
уаҟа инкыдрыԥсалан, инкыдыззаланы инҭыҵын, иааикәагылеит
ҭынч, иҟаларызеишь, ҳзыхдырҟьозеи ҳәа рҽаарџьыԥны.
Ҭарҟан, иҩызцәа днарыцәхасны, абаҳа аашьҭԥааны,
днарылагьежьны, рхы иамыхәо, иҟәаҟәаса инышьҭеиҵарц
иҭаххеит, аха измырманшәалакәа, рымч ақәымхакәа иаанхар,
ишындырҵәоз дназхәыцын, иҽааникылеит дҟәызгаӡа, акагь
изеилымкаауазшәа иҽыҟаҵаны.
– Шәгыл араҟа, шәҽыриашаны!.. Ҳара шәаҳҿагыланы
шәеибашьуеит
акәу, апартизанцәа!.. – ихапыцқәа
неихаирӷәӷәеит
ашҳам
злыжжуаз,
иҽизеиқәымкуа,
дԥаԥашькны.
Рыхҩыкгьы рҽыриашаны, дара рахь иааԥшуа, анышәынҭра
инхықәгылеит, аԥсра ахы инҭаԥшуа, ишзацәымцоз анырба.
– Мамоу, мамоу!.. Иҟашәҵо закәызеи?.. Ҳара ҳаҩны ҳаҟоуп,
ҳаилышәкаа, иауазар?.. –Кьахьыр дыҳәҳәаны дрыжәларц
иақәикит.
– Абриоуп шәара ишәықәнаго!.. Шәнышәынҭра шәнапала
ижәжит!..
Убри
аамҭазы
инеиқәырццакны
аҟәақ-аҟәақҳәа
ахысбыжьқәа алашьцара иналҟьеит. Мзауҭ ихьыз изымдыруа,
иблақәа наунагӡа инеиқәиԥсарц ихиҩахьаз анааирты,
дыггаӡа дгылан, дадырсызшәа. Кьахьыри Ҭарҟани ныхбыкьын,
иржуаз анышәынҭра инҭаҳаит агәаԥҳәа.
– Иҟашәҵо закәызеи, шәара аԥхамшьақәа, иҟашәҵо
закәызеи?! – Мзауҭ деилаганы данынарыжәлоз, – Уара
ҳара уаҳҭахуп!.. – рҳәан, имч мырхакәа дааилыршьырц
инеихьынҳалеит.
– Алақәа!.. Алақәа, шәара!.. – Мзауҭ ишилшоз дыҳәҳәеит
убасҟан. Иааибарххеит. Иҽынарымпыҵжәаны иҿанынеихоз
аамҭазы, аҵықьҳәа иааҭҟьаз абжьы дызлаз аилаԥыҭҳара
даалнакәыцәааит иаразнак. Аҟәара-ҟәараҳәа деиҵасуан,
иҽеилымхӡакәа
акаруаҭ
дахьықәжьыз.
Дҩаҵхахан,

133

иан дахьышьҭаз дналхаххит, аха уи дыцәан дҭаҳәахаа,
лыԥсыԥеивгара ашьҭыбжь маҷӡаны иуаҳауан.
Амца ахы неихәлаикит Мзауҭ. Ашара уажәшьҭа егьагмызт...
Мзауҭраа ашарԥазы идәылҵыр акәын рыҩны. Араҟа
аангылара гәаӷьылацәан макьаназгьы... Адырҩаҽынгьы Мзауҭ
абри змааноузеишь ҳәа акыр дазхәыцуан, аха ицәырганы
џьаргьы изҳәомызт. Игәы ахәашьра икыдхалаз игәалаҟара
акырӡа еиԥнаҟьеит, иԥхасҭанатәит дшақәымгәыӷуаз...

Ахәба тәи а мш
Арҟыз иԥа Ра ҭын ила ӷы р ӡқәа
Уи аҽны амш зны ихкәон,зны асԥалқәа еилахәмаруа ажәҩан
еихәлаҳара иаҿыҵышәшәаны рҿаархон рҽеиларҩынтуа,
рҽеиларгьыжьуа. Ҵаҟа инышьҭагылон абымбыл еиԥш
иҟәашӡа, ибыбышӡа, аха хаарак узаҵбаауамызт аԥыхьа
еиԥш, гәалаҟарак ацны.
Шьыжьаахыс Ҭарҟанраа рызынтәыкгьы еиханы рқьала
иахьныҵатәаз, уаҳа изныҵымҵӡакәа, амш акыр инарцахьан
ишынеицәажәоз.
– Сыжәқәа ыҟаӡамызт иаха... Иахьагьы ахкаара
сынҭаԥшы-ааҭаԥшит, аха изымбаӡеит... Иџьоушьаша...
ҳаныҟамыз жәык сбарҵа иныҵаргалан, ишьны, амгәа
нҭырбганы, ахи, ацәеи, ашьапқәеи уаҟа инкажьны, ахаҭа
наразқәынҵаны иргеит... Сызхәаԥшыз акыр инасырҳәыаасырҳәит, аха изтәыз дысзеилымкааит. Азныказы сыжә
акәыз џьысшьан, аха сыжә акәӡамызт... –Ҭарҟан уажәыгьы
хьаас иман дыздынҵәалаха дызхылаԥшуаз, нхарак иаԥсаны
ииԥхьаӡоз ижәқәа ахьиимбаз. Уажәы-уажәы урҭ рыӡбахә
аацәырганы дналацәажәон, иахьатәи аамҭазы ажә аахәара
шаҟа иуадаҩыз иназырхәыцуа. Ижәқәа иԥсы рылан еснагь,
ақыҭахь диасижьҭеи хышхарҵәык игны дҟамлаӡацызт.
– Ҳара ҳтәқәагьы ыҟаӡамызт иаха... Алашьцараха акыр
сҭеимдеит ҳахкаара, аха уахьгьы иҟаӡамызт... – иҳәеит Мзауҭ,
рацәак хьаас иҟамҵакәа, иан лгәы лнархьыр ҳәа дшәаны.

134

– Аҳәарақәагьы асы иаҵәахызар сҳәан, акырџьарагьы
сынцәыҵаԥшит, аха рыхабарк ыҟаӡамызт...
Мзауҭ зны-зынла ачҳара ааирԥшуан. Шьоукы-шьоукы
реиԥш, ичҳара изныкымкәа, аԥхьыжәҳәа днапҟьа-шьапҟьауа
иҽеиҭомызт изцәырҵуаз, ихҭынҟьоз агәыԥжәара.
–Ирымгакәа... ишԥарымгоз... иҭахә-ҭахәӡа иааӡаны
ианрымԥыхьашәа!.. Шәыжәқәа руакы, аԥшь ауп ҳәа
сыҟоуп, ахи амгәеи Дыгә иказарма аханы, агәашә хәыҷы
уахьнадгылоҵәҟьа, асы илажьын... – Ҭарҟан убырсынтәи
акәын аҩныҟа дышнеиуаз. Дыгә иҩынқәа днарывсны,
иказарма ду дныҵсны, амҩа ааихҵәаны, ихкаара дынҭаланы,
иҩнаҟынӡа днеиуан дшәаԥырҳаԥуа... Иибаз иашазар
акәхарын, Хьыкәыр ишаалаҳазҵәҟьа, днеиҵасит дҳәаҵәыҳәаҵәуа, џьарак дзымтәо.
– Рыԥсы ахьынӡаҭоу рахәыжәла рашҭа иҭаумгалахын!..
Агәнаҳа ҳәа акрыҟазар анцәа идумырган!.. Ишьаӡагәаӡаны анцәа ирҿихааит!.. – Хьыкәыр тыгә-тыгәҳәа
анышә хьшәашәа инанылҟьеит ллаба хәыҷы дшәииԥшьииуа. Мзауҭ алаҿимҭӡеит, аха игәы неиҵанарӷәӷәеит.
Убри иамҵуаз иныҟәнагон ҭаацәарак еиламырсӡакәа...
Иангьы бааӡатәыда дызхәарҭоузеи уажәшьҭа?.. Еилгарак
ҟаларгьы илыԥсыхәоузеи, анцәаузша?.. Аха урҭ зегьы хьаас
иҟарҵарымызт, еилгарак ҟалондаз ҳәа!..
– Саргьы сџьакьал заҵәы ада акагьы сымбаӡеит... Уигьы
храа-ӡраауа ахкаара иҭагьыжьуан... ирзымкызар акәхап...
Закәытә жәқәоузеи инаҳцәыргаз!.. – Дыгә деилашуан
дахьтәаз. Ирахә ибла иныҵшәаны иҟалозма бзанҵык?.. Иара
иакәын еснагь ирыхӡыӡаауа иныҟәызгоз...
– Рыԥсы иарҭааит, ҳашԥақәырхи?! Ҳарахә ыҟамкәа,
ҳашәахә ыҟамкәа ишԥаҳаԥсыхәоу, анцәаузша?! – Хаԥҭина
илаҳаз днеицранарсит, ишхьаалгаз лнырԥшуа...
– Сара стәқәа анцәа ихьчоит макьаназы... Рылаԥш
иҵамшәацт, акәымзар иаанрыжьуама?.. Ашьыжь абрахь
иныҭцаны рхәы нарысҭоит... нас иааилахәлаанӡа абрахь,
абнарахь ицәыҵоуп... – иҳәеит Кьахьыр. Урҭ еиқәханы
иахьыҟаз маҷк игәы еиқәнаҳәалон...

135

Кьахьыр арахә маҷымкәа иман. Ҭагалан, егьараан
дубаргьы, ҭәархран дызҿыз. Ашарԥазӡа дгыланы, ашыҩшыҩҳәа иҽбыга нымҩанҵо, аҭәархра дналагон. Иҭәаҟәақәа
қәацә-қәацәӡа ана ихгылан, ара ихгылан, аӡынразы ирахә
бақьаӡа, млакы иаиркуамызт, егьа џьабаа рыдибалозаргьы
дрылаҽхәартә дыҟан.
– Уара иубаргәызеи!.. Уара ужәқәа абнара иахьчоит...
арахь, ахьацарахь изыҵамлазар акәхап... Убра крыруҭалар,
иудыруеи еиқәхаргьы!.. Ԥҳәаҟәакгьы убра илагылоушәа
збоит... –Ҭарҟан Кьахьыр иахь дынхьаԥшит, ииҳәаз уи ихшыҩ
назиишьҭырц.
– Аиеи, саргьы убриоуп сгәы иҭоу... Шьыжьла заанаҵы
наҟ иҭцалатәуп. Рыхәгьы убрахь ирыҭалатәуп... – уи
ииҳәаз днақәшаҳаҭхеит Кьахьыргьы. Арахә, маҷк аҩны
иацәыхаразар, рылаԥш иҵамшәаргьы алшон.
Кьахьыр дзыхӡыӡаауаз ирахә изеиқәырхар, мал дук
шьақәирхазшәа игәы иабон, наҟ-наҟтәи иԥсҭазаара
инаҵгәашаз... Ргәарабжьараҿы рахәы заҵәыкгьы ыҟамкәа,
иаалырҟьаны абас иахьҭадырцәыз гәалас ирыман
рызынтәыкгьы. Рырахә аума... ркәытқәаҵәҟьагьы ахьырымбаз
рыхлахаҵ аргьыжьуан...
–Акәты зӷьычуа ауаҩы дуаҩума?... Еибашьцәоума арҭ...
кәытӷьычцәоупеи!..
Аҳәыҭқьырыжәқәа...
агәамсиҭқәа!..
Ирықәнаго здыруан, аха иааг, искым абџьар... аҟәҟәаҳәа
инаргәыдҵаны уаҵәҟьа инеилаужьыр, уаргьы уҭынчхон,
даргьы ҭынчхон... – Дыгә дааицрашәеит, абџьар икызҭгьы,
ииҳәаз лакҩакрыда инаигӡарызшәа иҽаахиршәааит.
– Урҭ рсалдаҭгьы амла иагозар акәхап... Уаҳа
рхы зланыҟәыргои, ирырҭо рзымхозар... – Мзауҭгьы
иҽналеигалеит урҭ реицәажәара, аха рацәак инирԥшуамызт
игәы еиҵазырӷәӷәоз... игәы еицразырсуаз...
Убри аамҭазы аӡәы рышьҭа дхыланы, ахьырд-хәырдҳәа асы
ԥуа дшааиуаз гәарҭан, рцәажәара ныҵархәаҽит иаразнакы.
Мап... абрахь, абри аҩыза амшха, иззымдыруаз дааиуамызт
шамахамзар. Ма аӡәы рыцәгьа иҳәеит, мамзаргьы иара ихала
еилкааны рышҟа дааирц иҭахын.

136

Дышәны, дыԥсны, иҿы еилымго ашә ихы нылеикит
Арҟыз иԥа Раҭын. Дабаанагеи?.. Дзышьҭоузеи, уҳәарауазеи
абри аҩыза аҭагылазаашьаҿы ианыҟоу?.. Дара рыԥсы ӡаны,
аӡәы ҳимбандаз ҳәа абна илатәахуп, џьара ԥсеивгарҭак
шԥаҟамлари ҳәа иныгәнысуа...
Дабаҟоу анкьатәи Раҭын хаҵа?! Еснагь дҿыҟаԥшьааӡа,
ихы-иҿы ҟьаҟьаӡа амца зҿықәыҳәҳәы иҟаз, иԥаҵа хәышлаԥса
игәыҵач, ибла ҟәазқәа ҭалаҳа, иҭыггаӡа, гәаҟрацәгьак
дышҭашәаз рныԥшуан.
–Уабаҟаз, уара рыцҳа?.. Шәыԥсы ҭоума?.. Шәеибгоума?..
Уҩнал, арахь, уҩнал!.. –рҳәан, аҩныҵҟа дныҩнаргалан,
инаскьа-ааскьаны днадыртәеит.
–Ҳаԥсы шҭамзаара иҟоузеи?.. – даацәажәеит ибжьы
ҭахәаҽӡа. – Аерманцәа исарҳәеит абна шәшылаз...
Нас, еимҟьарак анаасоу, абрахь шәыҟазар ҳәа гәҩарас
иҟасҵан... сынцәыҵагыла-аацәыҵагыло сҿаасхеит... аӡәгьы
сҽимырбакәа...
– Уԥсы шԥаҭахеи?.. Шәеибгоума зегьы?.. Иҳаумҳәои?.. –
Ҭарҟан уи днеиҿаԥшит, абас дахьааиз изымбатәбараханы,
ари аҭыԥ аӡәгьы изцәыҵыԥшаарым ҳәа ишыҟаз...
Раҭын азныказы, Ҭарҟан ииҭаз азҵаара имаҳаӡазшәа
дтәан, деиқәышьшьы, деихасыҟәӡа. Нас даақәыԥсычҳан, ихы
ааирҵысы-ааирҵысын, дналагеит иажәабжь, ибжьы аарла
инҭкаауа.
– Сара сзықәшәаз иҳақәшәира дақәшәааит!.. Сара
сызшаз убри аҩыза лахьынҵас изсиҭарыз?.. Аҟәҟәаҳәа
ишҳашьклахысуаз ауп схәыҷқәа сҩыҵракны, ацгәы аԥацәа
мҵарсны ианаго еиԥш, ҳаҩны сышдәылҟьаз... Сахьцозгьы
збо сыҟахызма?.. Сыԥсы сыхәламӡо абнара сҽасҭеит уахь
изулакгьы... Сангьы сара дсышьҭоуп... сыԥшәмагьы сара
дсышьҭоуп... Жракы ҳаҽҭаҳажьит уахь ҳаԥсы ҳаманы, аҿывсывҳәа ахқәа шынаҳавыҟьҟьоз... Аха дабаҟоу ҳаҳәшьа
ду?.. Дыҟаӡам... дзымааӡеит ҳара ҳҟынӡа... Ахәыҷқәа ран
иналымпыҵаԥсан, уахь сцарц ақәыскит... Аҟәҟәаҳәа ҳаҩнқәа
ирзывасуаз ахқәа рышьҭыбжь улымҳа ҵнахуан. Цашьа
сзыҟамҵеит уахь сара... далахеит насыԥ шкәакәа, лхы
дзамыхәаӡакәа...

137

...Ҳафа ыҟамкәа, ҳажә ыҟамкәа... ҳаибарҵәуо абна
ҳалан ҳрыцҳахәха... Уахь анеира даараӡа иаҳзыцәгьахеит...
Ашьҭахь ҭымҭшәарак ҟалан, ҳалҵны ҳаннеи, лшьа лылаба-ны,
ашә даважьын... адәылҵха ладымраӡазар акәхап... Ҳҵәуеитҳхьит... абри акәын ллахьынҵа... Татал насыԥда... Иҟаҳҵарыз?!
Иҳалшагәышьоз аԥсҭазаара аҟымҟымра иҭахаз!.. Ҳаԥсы
ҳфеит, ҳгәы ҳфеит, ҳалаӷырӡқәа наҳҿыкьаса...
– Ҳазынтәыкгьы ҳлааӡахьан Татал рыцҳа!.. Инаҳзаалымгацыз иҟаз?.. – илаӷырӡқәа нхаҟәҟәалеит Раҭын. – Лара
насыԥда, сара сакәын еснагь дзыхӡыӡаауаз... Уаха шарԥазынӡа
сзымааиргьы, дмыцәаӡакәа иаалыршон... Уажәы лара лзыҳәан
акагьы сылымшаӡеит... – еиҳа-еиҳа игәы ԥшаауан Раҭын.
– Уи зегьы ҳзыҳәан убас дыҟан... лылахь егьанымызт
умҳәозар... – Дыгә дналхашшаит даарыцҳашьаны. Лыԥсра
шыҟалаз згәы иаламсыз дарбаныз... Зегь рылахь неиқәнаҵеит
ираҳаз. –Ҳаԥсрақәа рҿоума, ҳабзарақәа рҿоума лара
лакәгәышьан ҳзырҽеиуаз!.. – Дыгә дхыԥшаа-гәыԥшаауа,
игәы неилаҵәеит, игәы неицрасит...
–Татал рыцҳа, лчеиџьыка лнапы иқәыргыланы акәын
дшаҳԥылоз ҳаннеилакь... – Хьыкәыр даараӡа игәнылгеит уи
лыԥсра абас иахьыҟалаз.
– Ԥысҵәуаҩыс иҳамаз лара лакәымзи!.. – Хаԥҭинагьы
лылахь неиқәнаҵеит, илаҳаз лгәаҿы инҭахьшәашәан.
–Закәытә гәыблырааз илыҵаз!.. Лыԥсы ҭылымхуази
ауаҩы изы!.. Уахашаанӡа лшьапы дықәгылазаргьы хьаас
илымамызт... Лыччара ыҟан... лыхәмарра ыҟан...
– Ишԥаҟауҵари, Раҭын?.. Ауаҩы дызқәымшәо егьыҟаӡам...
уҽурӷәӷәароуп, уҽоумҭароуп!..– иҳәеит Ҭарҟан иҽаарҭынчшәа.
Уажәшьҭа егьа уҽурххаргьы, иҟалашаз ҟалахьан. Кьахьыри
Мзауҭи даараӡа ргәы иалдырсит ираҳаз. Ргәалаҟара еиҳагьы
иааԥхасҭахеит, даҽа хьаакгьы нарзацланы.
Дабиԥазаҵәын Раҭын гәаҟ. Аҵыхәтәаны аамҭагьы иара
ишиҭахыз ицымныҟәазт, маҷк ахынҭа-ҩынҭарақәагьы
дрықәшәахьан. Иныхшәаноуп аҭаацәарагьы дшалалаз.
– Абарҭ срымбакәа, лассы анышә дысзаҭозар ҳәа сыӡбит...
Ауха иалыршаны аказармаҿы анышә зжит иахьынӡасылшоз...

138

Иабаҟоу акәыба, иабаҟоу лцәамаҭәа?.. Сани сареи ишҳалшоз
ала дырхианы, хызак днылаҳәаны дынҭаҳариан, анышә
налықәҳаԥсеит... Ҳазхара даҳҵәуеит, ҳазхара даҳхьит, ҳгәы
далаҳхит... Иҳазгәамҭаӡакәа ашарагьы адәы инықәлеит. Сгәы
ҟычны, сгәы ааиқәҳәаланы санаадәылҵуаз, хҩык ахацәа,
асалдаҭ маҭәа зшәыз, ҳашҭа иҭаланы акыр иааскьахьан...
Аҟәақ-аҟәақҳәа
ахысбыжьқәа
неиларыԥсеит,
уцәа
уааҭнарӡыӡартә еиԥш, ашҭа зегьы нарымҽхакуа...
Сахьгылаз сзеиҭамҵит, садырсызшәа, сҟәызгаӡа... Ҳаҩны,
ҳгәара ахы иадыргеит... Хәыҷы мыждақәа цхыраашьас
ирысҭарыз?! Ахьышәҭҳәа инасыдыххылан, иахьабалакь
сааимырдеит. Аӡәы даарылҵын, ибжьы насықәиргеит, абгыц
еиԥш ибжьы ҭабааӡа.
– Ухал абыржәыҵәҟьа абри акьыба!.. – иҳәан, ҳаҩнду
авараҿы икыдгылаз акьыба хәхәа сынкыдицалеит... Ухаҵоуп
ухамлан!.. Автомат насықәирххеит. – Иҵагь ухал!.. – аҟәақҳәа
ахысыбжь аагеит. Сан, сыԥҳәыс, схәыҷқәа – ӡәыр дыҟазар
зегь дәылҵын, аҳәҳәара иалагеит, рҽырзеиқәкуам...
– Ухал, сымҳәеи!.. – ибжьы гәаҩаӡа днасықәхәааит
дырҩегьых.
Сабанӡахаларыз!.. Сыԥсы
сылышәшәаны
скаҳарц
егьсыгым... слеиуеит хланҵы!..
– Иҵагь... иҵагь!.. – дсыҵагылоуп сышҟа дкылԥшуа.
Схәыҷқәа рыҵәаабжь уажәыгьы исаҳауеит... Ҿааихакык
ҟарҵомызт, рыблақәа ҭкәыкәа...
– Абриоуп уара иуқәнаго!.. – аҿах-аҿахҳәа инеихеикшеит
иикыз. Ахысыбжь гар, сналыбгозар акәхап, ҟасҵеит. Уаҳа
хыхь халарҭа амамызт... Абас хынтә схаицалеит, сылбааицеит
сыргәаҟуа, сыԥсы ахац инаҿыршәо...
– Уиҟәаҵ, иазхоуп уажәшьҭа!.. – убасҟан иеидгылаз руаӡәк
ибжьы наиргеит. – Ишәыман шәаала арахь!.. – инарыдиҵеит.
Ҳазынтәыкгьы ҳнеидырцалан, абраҟа, шәывараҿы,
аерманцәа рҿы рыштаб ыҟоуп, убраҟа ҳааганы ҳаанрыжьит.
Ҳрымшьитоуп иҳагхаз!.. Зны Гәылрыԥшьҟа шәаагоит ҳәа
иалаган, ҳара иҳамуит... Ҳара аҩныҟоуп иахьаҳҭаху...

139

Раҭын дзықәшәаз зегьы аҳәара ицәыцәгьан, ицәыхьанҭан...
Уажәы-уажәы ахәхәаҳәа даақәыԥсычҳауан. Иблақәа хыхәхәа
лаӷырӡыла иҭәхьан...
– Ҳанабжьоу ҭацәны нхашьас иҳамоузеи ҳара араҟа?!
Ҳашьцәа ахьыҟам, ҳаҳәшьцәа ахьыҟам иқәаҳхуазеи?..
Ҳаԥсыр ҳазжуада, анышә ҳақәзыԥсода, ҳара арыцҳақәа!.. –
Раҭын илаӷырӡқәа неиҿыкәкәан, ақьызқьызра иҽыназикит,
игәы ԥшааны, абарҭ зегьы анааигәалашәа.
–Ухаҵами, абааԥсы, Раҭын... ус шԥауҳәауеи?..Аибашьрагьы
еилгахып... ас мацара ицарыма?.. Ихынҳәып иахыӡаазгьы...
Қьалақәакгьы ҟаҵаны иныҵатәап... Ԥсҭазаарак ахы азкыр,
нас ишԥамгьацарыз рабиџьынџь аҟны!.. Умҵәуан!.. –Ҭарҟан
уи иргәыбзыӷра иҽыназикит даарыцҳашьаны.
– Ҳара кыр ҳақәындаз ариаҟынӡа ҳнаргозма?.. – Раҭын
игәыԥшаара изеиқәкуамызт.
– Ашьа ицаша ада изалагылом ҳәа, ҳзықәшәараны
иҟалашаз ҳақәшәеит, ҳзахымԥеит... – иҳәеит Ҭарҟангьы
иҽаарҭынчшәа, Раҭын ихҭигаз ицеиҩшауа.
Кыраамҭа ус еицәажәон. Нас Раҭын дҩагылан, дызлааз
ала абна иҽаҭаны иҿынеихеит.
...Уажәазы Набжьоу ахысбыжьқәа рацәак иуаҳауамызт.
Ҭарҟанраа рынхарҭақәа рахь ицаны, маӡа-маӡа инкылԥшны,
иҟаз еилкааны иаахьан. Ргәарабжьара сыла иҭалаҳан,
аныҟәара уаҩы иааизыцәгьахаратәы.
"Уаҳа аӡәгьы дыбжьамларгьы иудыруеи иахьа?.. Аҳабла
ирзалхуаз алхны, ргәы дырҭынчхьазар акәхап...” – убри
ихшыҩ назцеит Мзауҭ. Ишәарҭамкәа иҟалар, уаҳа ирҭахыз...
маҷк рыԥсы ааивырымгози!.. Ишԥарҭахыз изызхьаауаз,
инарымпыҵышшаз
аҭынчра,
дара
уахгьы-ҽынгьы
изыхгәаҟуаз, изыхьҵәуоз, аха акырӡа ихараз, ирызхьамԥшуаз,
хара ирыцәгылаз...
...Ақьала иныҵыҵын, Кьахьырраа рҿы иахьааиз, уаҟагьы
маҷк рҽааныркылеит рҽаадырԥхақәарц, рҽааиҭаркырц...
Ирзылыԥхар, ирзыманшәалахар... нас дасу рыҩныҟақәа
рахь рхы надырхон, раандақәа рҽынарывакуа, ршәырҵлақәа
рҽынарыдкыло, рҽыларҟәы-ларҟәуа.

140

Арда даақәгьыжьаан, илылшоз ала фатәқәак аалырмазеин,
астол инықәлыргылеит дааццакны. Кьахьыргьы аӷьычцәа
ирымбаз ҭаҵәахык иахьцәыҵагылаз иааҵиган, афырџьанқәа
инырҭеиҭәеит, иблақәа маҷк инеихалашо. Егьырҭгьы
надиԥхьалеит, аҩны иахьааиз гәаҳәарак иманы.
– Уаҵәы ныҳәоуп... Ашықәс ҿыц – 1993 шықәса!..
Ас акәӡамызт ҳара аныҳәақәа ҳшырԥылоз... аха...
шәадысныҳәалоит!.. Шәхы-шәыхшара... шәахьынӡанаӡааӡо
еилшәарак шәмоуа, аибашьра еилганы, ҳаԥсадгьыл ахы
иақәиҭны, ҳаиқәгәырӷьо анцәа ҳҟаҵа!.. Цәгьала иҳашьҭоу,
цәгьала дымҩасааит!.. – иҳәан, дқәацәӡа дышгылаз,
инҭыркәкәаны ижәит Кьахьыр, дазгәыҳәны дыҟазшәа.
Егьырҭгьы
адруҳәа
иаашьҭырхын,
инарыхныҳәаны,
рфырџьанқәа кеикеиуа инықәдыргылеит.
Иаашар шықәс ҿыцын – Ашықәс ҿыц, ԥшӡала иаԥылаша!..
Мзауҭ Раҭын иажәабжь датәнатәын, дахьцалакгьы ибла
ихыҵуамызт уи дзықәшәаз... Иԥхыӡ змааназ лабҿабахазшәа
ибла иныхгылон...

Аф ба тәи а мш
Амчым хара иа қәшәа з рла хь ынҵа
Аах, ишԥаԥылоз, ишԥамҩаԥыргоз набжьоуаа Ашықәс
ҿыц!.. Ирымамыз... ирыхӡымыз!.. Рҳаԥшьаҩы даҽа ҩык
иузадкыломызт, ркәац – даҽа кәацк, рбысҭа – даҽа бысҭак,
рыкәтыжь – даҽа кәтыжьк... Руатка аимхәыц хыҳәҳәыла,
иаразнак уааилнашьаауан...
Егьаџьара дыҟазаргьы, Мзауҭ абри аҳабла дныкҿамԥшыр
игәы иауамызт... Аҽакалашәа, аҽа ҟазшьак аҭаны имҩаԥыргон
аныҳәақәа араҟа. Инеидтәалон, инеиқәгәырӷьон, ццакырак
рындырԥшуамызт, инамцхәцәамкәангьы инеихлафаауа,
рқьафқәагьы ныҟарҵон инеизгәытәуа.
Аамҭа
иаратәы
ҟанаҵон
имыццакӡо. Мзауҭгьы
иабышьҭра дынҭагылеит иҽамаратәны. Ашықәс ҿыцаз
имаз акы деигӡомызт. Заанаҵы ирыдыргалон иахәҭаз

141

афатә, ажәтә. Аҳәса, иацԥыҳәаны, ишрылшоз ала ахаамыхаақәа дыр-мазеиуан. Аԥсаӡ дырхион рызынтәыкгьы
еицхырааны, еилаарцыруа амаҵурҭаҿы иныкҿадыргылон
игәазырҳагаха, игәыҟаҵагаха. Ақалақь аҟны аасҭа араҟа еиҳа
ирызгәҭынчран, ирызгәырӷьаран Мзауҭ ихәыҷқәа... Асԥалқәа
еилаҩынтуа, еилаԥыруа аҳауа рҽаҭаны ианлеиуаз иҵагь
ргәырӷьара иацнаҵон... Акыраамҭаӡагьы еибархәмаруа асы
иузылгомызт...
Иахеижьҭеи иааҟәымҵӡакәа еимагыланы иауаз асы
иахьабалакь еилаҟәыбаса инеиланажьит. Рыцҳашьарак
ҟамҵакәа, аидара хьанҭақәа наразқәнаҵеит иаанханы
иҟаз ахыбрақәа. Аԥсабара аҽеиҭакра неиҩымсрыда зегьы
иаарныԥшит.
Агәарабжьара уаҩ дзыбжьамло иахьыҟалаз ԥсеивгарак
рнаҭозшәа иазхәыцуан Кьахьырраа. Шьыбжьаанӡагьы хар
рымаӡамкәа иҟан.
Мзауҭ амца иахакнаҳаз ачуан днахаԥшит. Уаҟа иҭан
Дыгәраа рказармахь узланеиуа агәашә хәыҷ аҿы икажьыз
рыжә ахы, ацәа ахыхны, ирыцқьаны, еиҟәырԥаны, аныҳәа
дызлаԥылашаз ҳәа уаҳа акагьы имаӡамкәа. Рышә ыҟамызт,
рыхш ыҟамызт... рца ҭадырцәхьан, аҟәыдҵәҟьагьы
рзаанырмыжьит...
...Кьахьыррааҿы акәзар, еиқәышьшьы итәан, Мзауҭ уахь
даннеиз. Иҽеимыз акы шыҟалаз рныԥшуан рызынтәыкгьы.
Еихашәы-еиҵашәы, иҟалаз дара ирхаразшәа, рылахь
рзеиҵыхуамызт. Маҷк рыԥсы ааивыргарызшәа днарбан, аха
ус изыҟамлеит аусқәа. Ахьаацәгьа ахьаа нацлоит акәымзар,
ус изхымҽуазаап... Угәы ҭазырҷаҷашаз шыҟаларыз, угәы
ҭызгашаз ҟалондаз!..
– Иахьынтәиааз ҳазгәамҭаӡакәа, ҽыла иаабжьалаз шьоукы
Ҭарҟан иҩны дшыҟаз даарымԥыхьашәан, дырбаандаҩны
дыргеит... Ихҭыргаз здырхуада?.. – Кьахьыр хьаас иман,
акагьы изимыцхрааӡакәа, аҩны иштәаз Ҭарҟан дахьыргаз.
Ҳицхраауеит ҳәа иақәыркыргьы, ирылшагәышьоз абџьар
зкыз рҿацхьа!.. Даргьы хаԥсыра цәгьа инҭадыргылон,
рҽыԥхьакны ишыҟаз нарыҵырдыраар...

142

– Дырҩегьых ашәарҭа ҳанҭагылеит... ара ҳшыҟоу
идырҳәозар акәхап... анҭ ус ҳаанрыжьуама... ҳаԥсы нҭырхып
инаҳаӷрагыланы...– Мзауҭ игәамԥхеит иаҳаз ажәабжь. Бзиарак
ахь ишкылнамгоз игәы назҩеит. Атыша инхықәгылазшәа,
игәалаҟара аҽааиҭанакит.
– Ишԥаидмырҳәои?.. Зегь идмырҳәои!.. Ҳрымԥыхьашәар,
ҳаргьы цәгьала ҳҟарымҵашеи!.. – Дыгә игәаԥхомызт
иахьатәи амш абас иахьрызшаз. Ҟыба-ӡыба згымыз мшыкгьы
рзыҟамлеит, ргәы рҭынч иаԥылартә еиԥш... Абри аҩыза
аҭагылазаашьа инҭашәеижьҭеи амшқәа зегьы неибеиԥшны,
иаархамышҭыртә еиԥш, гәнаҳала иҭәны инарыԥгылон,
мышкы шьыбжьаанӡа иадамхаргьы ишырҭахыз рылахь
нарзеиҵымхуа...
– Ишԥааури, уара?.. Ҳабацари, ацәышлампыр еиԥш анышә
ҳцәыҵамлозар?.. Уа, зкәакәылах нықәынҵәаша, шьаҿак
наҳзыҟамҵо, рылаԥш ҳашԥаныҵашәои!..– Кьахьыр еиҳа-еиҳа
даргәаҭеиуан, раԥхьаҟа дызхьыԥшышаз акагьы ахьиимбоз.
Адунеи зегьы ҭацәыраханы, иара ихы-игәы ақәмаҷханы
дықәхазшәа, анахьгьы-арахьгьы дызхьынҳалашаз ҳәа акагьы
имԥыхьашәомызт.
Рызынтәыкгьы
рхәыцрақәа
рцәыхьанҭахан,
иаарыкәыршаны
изалымҵуа,
ԥылҳаҭра
еиқәарак
нархаԥазшәа,еиҵазырӷәӷәоз амчра еиҳа-еиҳа ишьҭыҵуазшәа,
изымпыҵазхаларц иаҿыз изацәцомызт, аҽрыкәыршаны
иаҳәынҷахьан.
Убри аамҭазы, асҵәҟьа иҟалап ҳәа ишазыԥшӡамыз,
хырԥашьа
змамкәа
иҟалараны
иҟаз
изацәымцеит
Кьахьырра. Ҭарҟан даҳцәыӡит, уажәшьҭа уаҳа даабараны
ҳаҟоума ҳәа ишыгәырҩоз, амитәыҵәҟьа рзыҟалеит
иаалырҟьаны, рхы агарҭа рмоуа, еилагьыжьуа, еилахынҳәуа...
Аҟәҟәаҳәа ахысбыжьқәа иаагаз хыла-гәыла инеиланаҵеит
рызынтәыкгьы...Ҳәҳәарахеит...ҟаарахеит...еилаҩынтрахеит!..
Ицарауаз дара рыцҳақәа уаанӡа абнахь, аха ари аҩыза
иақәшәап ҳәа иҟазма?! Рхы ма ирмыхьчози!.. Иҟалаша
иузахырԥома?.. Аҳәсеи ахәыҷқәеи рыҵәаабжьы аҩны
иҩынҟьон игәыҭшьаагаха... Арда дгьыжьы-хынҳәуа иҟалҵара

143

дақәшәомызт... аҭакәажәцәа балыбаҭо аҽҳәа иҽҳәахеит...
Агәашә аҟынтәи ихысуаз аҩны ахыб ақәрыцҟьаауан,
ашыжә-шыжәҳәа инеиқәырццакны. Аҩны ашьҭахьҟалагьы
ахысбыжьқәа гон, еиқәтәарак рымаӡамкәа. Абриоуп
арыцҳара, абриоуп ауаҩы иқәхра, абриоуп ихырҵәара!..
Узҭахым дуеигӡома... ушьаҟьаны, ушьаҽны днухымсуеи?!
– Иҳақәлеит!.. Иҳақәлеит!.. Ҳандырҵәоит!.. Ран!.. Ран!..
– Мзауҭ, деилагазшәа, аҩны дааҩнагьыжьит дыблаҟьаблаҟьо, иҟаиҵара дақәымшәо, дуазыруа... ахеилага иеиԥш
деилаганы. – Ахәыҷқәа... ашьҭахьҟа... аҿаԥарахь... шәеиха...
шәхы шәымҩахан!.. Аҭыӡқәа шәыҽрывашәк!.. Ҵаҟа
шәыҽкашәыжь!.. – дрылаҟааит, дрылаҳәҳәеит Мзауҭ. Даргьы
ҽеирак шыҟамыз аҟыԥыҳәа рыхшыо назцеит. Зхы изахәоз
зегьы
ҳәазаны, ашьҭахьтәи ауадахь рҿынархеит еибарҳәаго.
Уаҳагьы ԥсыхәа амамызт, маҷк ма аҭыӡқәа ишԥармыхьчарыз!..
Аҿыв-сывҳәа аҩны ахқәа ахьаахоз ашьҭыбжь уаҳауан...
ахыб ҟәыбаса иқәырҵон... Ицон акаамеҭ ззырҳәаҵәҟьоз...
Амш еилахәлеит... еилагьыжьит... еилаҩынтит!..
Уцәа унҭанарӡыӡаауан имҩаԥысуаз... уеилазхәоз...
уеилазгоз... ушьара уқәызҟьоз... Абас акәхап аибашьрагьы...
анибарҵәарагьы, ақәибахрагьы!..
Убри аамҭазы шьоукы аанда рыҽнавакуа, рҽыларҟәны,
аҟәҟәаҳәа ихысуа, асы илаланы иааиуан иҵиҟә-ҵиҟәуа...
Ишьҭаҳәаӡо аҩны иазааигәахарц егьрыгмызт ашҭа иҭаланы...
Абар алакә ззырҳәаҵәҟьо – ирымбацызгьы рбеит... Ҭарҟан
инапқәа ишьҭахь иҿаҳәаны, иаша асы, ԥуа ашҭа дҭаланы, ихы
шхоу аҩныҟа дааиуеит... дубартә, деилукаартә еиԥш... егьырҭ
уи ишьҭагылоуп...
Абар акырӡа дааихьеит... арҩашьыга зырҭаз иеиԥш
дуауаӡа, изакәызаалак имҩаԥысуа акагьы агәхьаа икӡам...
Апҟаҩҳәа иааҭҟьаз ахы аԥенџьыр иҭасаз асаркьа зегьы
ԥыххааса ауада иныҩнанаԥсеит ихәашхәаша... ахгьы
аҿывҳәа џьара инкыдыкшалеит... Ус акы... ус ҩба...
– Ахацәа зегьы ҳанцәырымҵ... ҳаршьуеит... ҳақәырхуеит...
убри
жәдыруазааит!.. Ҳцәырҵроуп... ҳаршьуазаргьы,

144

хдәылҵроуп!.. – Мзауҭ днарықәҟааит, днарықәҳәҳәеит...
иҟарҵара иақәымшәо, аҭӡы хьшәашәа зыҽнавазырӷәӷәаз
Кьахьыри Дыгәи... –Хдәылҵроуп иаарласны!.. – инарыдиҵеит.
Ирҳәо иақәымшәо, икәанызануа иааилахеит азныказы...
Шьаҿак аҟаҵара зегьы аӡбон, зегь ахәшьадуан... ма аԥсра, ма
абзара ахы унҭанарԥшуан...
Кьахьыр мчымхарак дышҭашәаз агәра игон, аха ҭыҵшьас
иаиҭашаз макьаназы дақәшәомызт... Хҩык аԥҳацәа иман.
Аӡәы жәашықәса лхыҵуан, егьи – жәаҩа шықәса, аиҳабы
– жәиԥшь шықәса... Абаагәара дынҭагылеит иаԥхьаҟагьы
дамышьҭуа, ишьҭахьҟагьы дамышьҭуа...
– Ҳаршьуазаргьы хдәылҵроуп... уаҳа ишԥаҟаҳҵари?!
Ҳашьҭахьҟагьы мҩа ҳамам, ҳаԥхьаҟагьы мҩа ҳамам!.. – Мзауҭ
дызлахәаԥшуаз ала ҽамҩакы аманы ибомызт. Мап ацәыркыр,
рҭагылазаашьа иҵагь еицәахар ҳәа дацәшәон. Рхы рыхьчартә,
еиқәдырхартә амчра дара ирымамызт. Арахь шьамхахьы асы
шьҭан, шьаҿак ҟасҵоит ҳәа уалагаргьы, уашьҭуамызт. Насгьы
ахәыҷқәеи аҭакәажәцәеи дара ирхьыԥшын... иааныжьны
цашьа рымамызт.
– Аиеи... хдәылҵроуп... ҳашԥадәылымҵуеи?! – Дыгә
дқәаџқәаџуа ашәахь иҿынеихеит, ахымца даҿагылазаргьы
мап ацәиимкыртә, ҟазшьа бааԥсык наизцәырҟьан, иблақәа
амца нарыхҟьеит, аԥсрагьы абзарагьы рыгәхьаа шикымыз
илакҭа лашьца инаныԥшуа...
Ара ахаҵарагьы аҭахын, ара агәымшәарагьы аҭахын... Алиԥси рыбжьара Дыгәи, Кьахьыри, Мзауҭи аҩны иныҩнҟьан,
ахқәа шырӡывасуаз абарҵа илыҵсын, аҩны аԥхьа асы
инылагылеит. Рыгәқәа еиҵасны аҭҳара-аҭҳара еисуан.
Аԥсреи абзареи рҳәааҿы инхықәгылеит, уаҳа изынеиҭамҵуа,
ишьхынԥсыланы...
Ҽыԥ-ҽыԥҳәа ршьамхаҟынза асы илхо иааиуан иццакыццакуа, ус хьанҭа дуӡӡак мҩаԥыргараны иашьҭоушәа,
рҽеибаркны, ар рымаҭәа еилыӷрааӡа изшәыз.
– Шәымхысын!.. Шәымхысын!... Не стрелиат!.. – Дыгә
ихылԥа ҩеихикәыцәаан, иҩаҳареикит рышҟа дыԥшуа. Уи
иаанагоз шәҳаламкьысын ҳәа акәын ирзеилкаауазар...

145

Изусҭцәада иқәынҵәаша... изшьуа роума, ихзырҵәо
роума?.. Иабакылыргои?.. Инаганы инхықәыргыланы
инаргәыдырҵозар?
Мамзаргьы
ҵеџь-тымитышак
инҭацаланы, абриоуп шәара ишәықәнаго ҳәа, изҭымҵуа
ахҩа нахадыршәуазар? Уаҳа рыцҳашьарак злоу ҳәа аӡәгьы
дрылаӡами?.. Ех, аамҭа, аамҭа мыждацәгьа, иназҭаургылазеи?!
Ҭарҟан, аԥыхьа ирбахьаз иакәӡамкәа, иҽеиҭакны,
илакыҵақәа еиқәыхьшәашәа днарҿаԥшит, шәырҿамӷьаӷьан,
урҭ шәара шәымч рықәхом иҳәарашәа... Иҭахын иара
ҽаамҭанык еиԥшымкәа деилыркаарц, игәра ргарц... Уаҳагьы
ԥсыхәа аманы ибомызт...
Иаша раԥхьаҟа иԥшуа, ргәы аҭҳара-аҭҳара еиҵасуа, асы
илагылоуп Мзауҭраа. Иарбану ршьапы иқәызҟьараны иҟоу?
Иарбан хымцоу изгаша?!
– Аат, шәара абрагьцәа! Шәабаҟаз уажәраанӡа?
Шәрыхәаԥши, уара, абнауаа! Ааҟ, сара ишәасымҳәози
апартизанцәа ыҟоуп ҳәа! Аа, апартизанцәа... абна илаз...
уажәы рыҩнқәа рахь ихынҳәны иахьгылоу!..
Ишааиуаз, иеицыз ҩыџьа нарылҟьан, инарыдыххылан,
инарықәҟааны,наҟ-ааҟ инарывакны аҟәҟәаҳәа инарывахысит,
рхысгақәа амцабз нарҿыддуа, иаарымшьыр ада ԥсыхәа
рымамшәа рҽыҟаҵаны.
Мзауҭраа рҽеидырӷәӷәала, зынӡаск рҽеиҵарцалаӡеит,
иҭҟьоз ахы иамԥыхьашәар, шәы-ԥсык рхазаргьы ишеи­
қәымхоз агәра гаҵәҟьаны. Рлымҳақәа азныказы ҵууҳәа,
акагьы рмаҳаӡо иааҭнаҟьан, рыԥсы егьымцо-егьымаауа
иааилышшарц егьаарыгымхеит. Абри аҩыза иақәымшәакәа
иҭахар ирыбаргәыз!..
Ахьышәҭ-сышәҭҳәа иаарыкәшаны иаагылеит рызын­
тәыкгьы. Аҟәҟәаҳәа ихысуаз аҷкәынцәа уажәы раԥхьа игылаз
инарыдыххылан, ажәжәа-ԥԥаҳәа иааимырдеит иахьабалакь,
идыртҟәацшаз, мамзаргьы излахысшаз џьара акы рџьыбақәа
рҟны ирцәыҵаҵәахызар ҳәа. Уи аҩыза ныҟәыргозҭгьы
ирыбаргәыз!.. Даргьы ҭадырхарын, аха ԥыҭҩыккьы рыԥсы
иарҭарын...

146

Ҩыџьа аҷкәынцәа,иҟата-ҟатаӡа ирылагылаз,еиҳабацәазар
акәхарын, рацәак ҿырҭуамызт. Бла-бла инарыхәаԥшуан
Кьахьырра еидџьыԥланы иахьгылаз.
– Шәабанхои шәара? – руаӡәк днаразҵааит, иаԥхьаҟа
шьаҿак ааҟаиҵан.
– Абра ҳанхоит... абри аҳаблаҿы... Ҳазынтәыкгьы
еигәылацәоу ҳауп... еибаҭаху, еигәыцхәу... – Мзауҭ иԥсы
ааивиган, дыццакы-ццакуа даацәажәеит. Инапы нархханы
агәарабжьарахь инхьаирԥшит, иахьынхақәоз рацәак
ишыхарамыз надирбарц...
Ҭарҟан
маҷ-маҷ
дааскьаны
днарывагылеит,
акрыхьуазаргьы иаргьы далыхәданы даанымхарц...
Ашәақь ахы уанҭаԥшлакь, даараӡа уҽеиҭаукуазаап,
уҽуԥсахуазаап... Аԥсеиқәырхара зегьы ирыцкын уажәазы...
– Шәабаҟаз уажәраанӡа?.. – уи аҷкәын шаҭлаҟьа
деиҭаҵааит иҽаардадашәа, рацәакгьы рыгәхьаа шикым
наиҿнырԥшуа.
– Ҳабаҟахыз... абна ҳалан... Иахьа бжьымшуп... Амла
ҳакит, ахьҭа ҳакит... ҳанҵәо ҳаналага, ҳалҵит... уаҳа
царҭа ҳамамызт... – Кьахьыр иҽрыцҳатәзаны, изҭашәаз
реилдиркаарц игәы ҭыӷьӷьа днарацәажәарц ақәикит, рус
азырманшәалозар ҳәа. Уи ииҳәоз ргәаҵаҿы инеиуазу,
имнеиуазу здырхуадаз!.. Зегь рыблақәа ырмашьцаны акәын
ишрыхәаԥшуаз... Уи иналагӡаны, шьоукы хыма-ԥсыма аҩны
иҩналаны, иҟаз, ианыз зегьы еилыркаахьан. Дыгә имаҭацәа
хылтыҟә-хылтыҟәӡа, арҭ уажәшьҭа идуқәоуп ҳәа иааганы,
ахацәа ахьгылаз инарывадыргылеит.
Убри аамҭазы иеилагылаз аӡәы днарылҟьан, дааины
дшаҟь-шаҟьо раԥхьа даагылеит. Иԥаҵа џьыԥхьқәа цәхаԥшьӡа,
аҳәахы ихагылоуп, иҽеихаршәны, узиҿаԥшуам.
– Ишәыгыз шәара?.. Шәрадио ыҟан, шәтелевизор
ыҟан, шәтеатр ыҟан, шәгазеҭқәа ыҟан, шәжурналқәа ыҟан,
шәҵараиурҭақәа ыҟан...– дкәашошәа, раԥхьа дықәгьыжьаауа,
инеиқәиԥхьаӡеит аԥсуаа наџьнатә аахысгьы ирыхәҭаны
изхырбаауаз, инацәақәа нхарҟәало.– Ишәымҳәои, ишәыгыз?!
– иџьеишьахуеит, илакәишьахуеит...

147

Аԥсра иқәшәандаз... аԥсуаа ирымоу, ирыхӡу инапы
ианырҵазшәа,
дышԥахцәажәауеи,
уҳәарауазеи,
аҿымыӡәӡәажә!.. Усс имоузеи, урҭ рҟынӡа дабаҟаху
абыҭҳәырыжә!.. Аха шьоукы еиларгәагәа рхы инҭарыџьгәаз,
иаргьы ус акәу џьышьа, ихы иаимырхәои, зхатәы
зызцәырымгаз арыцҳа-неиҭамҳәа.
Мзауҭ ҿиҭӡомызт, еиланагалар ҳәа дацәшәон, аха
иԥсы
шеибанаркуаз
иныԥшуан
уахьынеиҿаԥшуаз.
Улаԥш иныҵашәартә иӡамҩа жьышәқәа рҽеизырҵәо
рҽааибадырххон, ишьа-ида иҭалаз агәаӷкра ҩныҵҟала
даршаҵәы-шаҵәуан. Уаҩы ичҳаратәгьы иҟамызт уи
ицәажәашьа. Ҽаамҭанык акәызҭгьы, ихәлымшәа ҵкааны
анышә даиҭарын, аха уажә дызҭагылоу аамҭазы аҽынкылара
еиҳа дарманшәалон, ацыҵҟьара абзиарахь дкылнагомызт.
«Ишәыгыз шәара, забџьар шьҭыхны иҳажәлаз... зыдгьыл
иахыҵны иааны ҳаԥсадгьыл иалаҭхаџьуаз?..» – наиҿаирхьырц
егьааигымхеит, аха иҽыҟажаны иҽааникылеит...
– Зегь ҳамамыз, дад... кыр ҳагызма?! Иаҳзамуит
акәымзар... Сара еснагь аиаша садгылаҩуп, аиаша сҳәоит...
Ҳшыҟаз ҳаҟандаз... убри акәын исҭахыз!.. – иҳәеит Дыгә,
маҷк иԥсы анааилала, рцәажәара иҽналархәны. Ҭарҟан
уи амыцхә иамхаҳәар ҳәа дацәшәон. Даланагалацәар,
иахьакәым дарбрыргьы алшон, аха ианаамҭаз аҽаанкылара
иҽақәиршәеит.
Аҳәахы зхагылаз иаҳәызба ҭыхны ирҟаҵымаҵуан, Мзауҭ
ахьҿиимҭуаз игәы иныҵаххуазшәа иҽыҟаҵаны дахьгылаз.
– Уаргьы ара унхоит акәу?.. Иухьӡузеи... иужәлоузеи?..
– уи ақәацәшәа иҟаз дырҩегьых Ҭарҟан даалаԥшықәҵаны
днаиазҵааит, ирывагьыжьуаз уаҳа имырҳәакәа, даанкыланы.
– Аиеи... сара араауп сахьиз, сахьааӡаз... Ҭарҟан сыхьӡуп...
с-Ацанбоуп, саб Басыр ихьӡын... Аҟәа сынхон... Сани саби
анԥсы, сабиџьынџь сызкамыжьит. Абра сыҟоуп уажәы...
ханҩеижәи жәаба шықәса схыҵуеит. Аибашьра ианалага
сҭаацәеи сареи ҳаиҟәнаган, уажәыгьы иахьыҟоу сыздырӡом...
Сыԥҳәыс
дычмазаҩны
ахәышәтәырҭаҿы
дышьҭан,
дыԥсызаргьы здырхуада?..

148

– Иабаҟоу уҷкәынцәа? – убри даазҿлымҳахеит ақәацә,
уажә зегьы иара инапы ианырҵаз џьушьап.
– Урҭ Аҟәа иҟан, саналҵуаз... Нас иахьагаз сыздыруам...
Арахьгьы уаҳа иаартә изыҟамлеит...
Ҭарҟан дзыхӡыӡаауаз иҷкәынцәа рхабарк имаҳаижьҭеи
акрааҵуан. Иааигәара иҟазҭгьы, арҭ ас дырҿамшәаргьы
ҟаларын.
– Абџьар ркызар акәхап?! – гәынамӡарак наиҿықәыжжит.
– Мап... урҭ абџьар ркӡам...– иҳәеит Ҭарҟан иҽаарҭынчшәа.
Аиаша аҳәара иҭахымызт. Иҷкәынцәа зҿыз ибзиаҵәҟьаны
идыруан. Гәымсҭа аҳәааҿы ирҿагыланы ишеибашьуаз ҳәашьа
изаҭомызт, уи еиҳагьы иусқәа архьанҭон, иаруадаҩуан,
иахьакәым дкылнагар ҳәагьы дацәшәон... Ариаҟара зҵаара
дыкны дахьнаргазгьы ирымҭацызт... Иазҵаарҭа цқьа
ироуаанӡа еибарҩит арахь...
– Уара?.. – аҭҵааҩ иеиԥш иҽыҟаҵаны, Мзауҭ ихы
наиқәикит уажәы. Мзауҭ иныԥшуан абра зҿахәы зҿырхуаз
ахацәа дышреиҵбыз. Хылԥа қәаҟьак ихан, палтажәк ишәын,
аҭаҳмада хынҷыгәыгә иеиԥш иҽыҟаҵаны, иҽеихаршәны
дгылан.
Мзауҭ азныказы дҳәалаханы, ииҳәара дақәымшәо,
даакәанызанит. Ихәыцрақәа
ицәеиԥхьыттан, џьарак
изышьақәкуамызт. Сынхаҩуп иҳәар еиҳа деиқәнархозу,
дызҿыз аиашаҵәҟьа аацәырганы иреиҳәар дыҿнахуазу,
ихаҿы изышьақәыргыломызт еилырганы. Уи ихьанҭоу
ҳасабра еихәлапашьк изаҩызан уажәазы.
Маҷк даахәыц-хәыцит Мзауҭ, инарыбжьаҳаз аҭынчра
ихы иархәаны. Нас, иҟалалакгьы аиаша сҳәап, сыршьыргьы
абри аҩыза ауаҩы даҳшьит ҳәа сыӡбахә неиҭарҳәап иҳәан,
дналагеит абас, дмыццакӡакәа, дхәыц-хәыцуа:
– Сара Мзауҭ сыхьӡуп... сыжәла – Ацанбоуп... Саб Алиас
ихьӡын... иԥсҭазаара далҵхьеит ханҩажәи ԥшьба шықәса
дшырҭагылаз... Иԥсҭазаара зегьы абри ақыҭа иадҳәалан...
дынхон-дынҵуан... Саргьы абра сиит, абра сааӡеит...
Ҳхылҵшьҭра зегьы рыԥсҭазаара абра ирхыргахьеит...
абри адгьыл иадҳәалоуп... Аԥсуаа убас ҟазшьас ирымоуп –

149

рабиџьынџь кажьны џьаргьы ицаӡом... Уи ҳаԥсадгьыл анцәа
ирзалихын, рыԥсы ахьыхәхәа иқәынхагәышьон иш-рылшоз
ала... аӡәы итәы иашьҭамызт ирымамзаргьы, ирыхӡымзаргьы...
Аҟыба-ӡыбагьы ҳагмызт жәытәнатә аахысгьы абри ҳадгьыл
абас иахьыҟоу азы...Аибашьрақәагьы рацәаны иахҭнагахьан...
аха аӡәгьы наунагӡа инапаҿы изаагацызт!..
Мзауҭ иеиҭаҳәашьа, ииҳәақәоз згәамԥхаз аӡәы иаразнак
дааргәамҵит, ихлахаҵ аргьыжьызшәа.
– Кароче... кароче... иааркьаҿны!.. Уара ухатәы!.. –
инаидиҵеит убас дцәажәарц уаҟа игылаз, забџьар знапы
ақәырӷәӷәаны изкыз... имчра уи ала иааирцшырц иҭахызшәа.
Мзауҭ дааҟәымҵӡакәа еиҭанациҵеит иажәабжь:
– Сараӡәк соуп ҳабышьҭра аҟынтәи иреиҳаӡоу аҵараиурҭа
иалгахьоу... Усҟан аамҭацәгьак ҳҭахан... – Мзауҭ ииҳәашаз
шыҟазгьы, инагӡаны имҳәеит усҟан ирԥырхагаз... – Егьырҭ
ҵарагь рымамызт, лашарагьы рымамызт... Анхара, анҵыра,
асасдкылара акәын изышьҭаз. Ргәызианра зны-зынла
ианырԥырхагахозгьы ҟалалон ирзымдырӡакәа...
Схәыҷаахыс сыжәлар рхьаа схьаан, ргәырӷьара
сгәырӷьаран, рылахьеиқәҵара сылахьеиқәҵаран... Урҭ
ирызкны цәаҳәак иадамхаргьы џьара исзанҵар, иааира дук
еиԥш исыԥхьаӡон ихәыҷызаргьы, идузаргьы...
Мзауҭ
ицәажәара
иаршанхазшәа,
рызынтәыкгьы
ҿымҭӡакәа, рыблақәа ҭырхаха ихәаԥшуан, иахьынӡаизҳәо
иҳәалааит, ииҳәо ҳаҳап ҳәа.
– Амцхәы самхаҳәеит ҳәа сыҟоуп... – Мзауҭ дааҭгылан, ихы
ҩышьҭихит, иаԥхьа игылоу изакәытә уаау цқьа еилырганы
ишизымдыруазгьы, рыцҳашьарак злоу ӡәыр дыҟазар
дышԥаҳазхьамԥшри ҳәа.
– Иҳәала... иҳәала... иаадыруазароуп шәара шәызусҭқәоу...
шәхы-шәҵыхәа... шәҭоурых ахьынӡанаӡо... – ақәацә
ивагылаз Мзауҭ днаизхьаԥшит, иеилкаара маҷк ишаҳаракыз
удырратәы. Уи ҭынчк иакәын, рацәак иҽалаигаломызт
ацәажәара. Иҵҟьақәозгьы ӡыӷә-ӡыӷәӡа иӡырҩуан уажәы.
– Нас, ус ишнеиуаз, сырҵаҩра аансмыжьыр ада ԥсыхәа
смоуит. Ҩ-уск реилагӡара еиҳа-еиҳа исцәыхьанҭахон...

150

Ақалақь аилашыраҿгьы ус иаумариахыз... угәы кыдызхышаз
аԥықәсыларақәа,
аиҿыхарақәа
наушьклаҳәуан
шьаҿацыԥхьаӡа...
Аибашьра иалагаанӡа сара ашәҟәҭыжьырҭаҿы аус
зуан... ааи... – аҭак ныҟаиҵеит Мзауҭ дацәымшәаӡакәа,
иҽаархаҵашәа. Абригьы ааиҳәеит, рыблақәа ааҭбаахан,
игәырӷьар изымгәырӷьо, иҳамԥыхьашәаз дыжәбома ҳәа
аӡәи-аӡәи неихәаԥшит. Рхы дахьадырхәашаз рыхшыҩ
назцан, ицәажәара даԥдырҟьомызт.
– Аибашьра ианалага, сҭаацәареи сареи ҳаиҟәнагеит...
Сара, Аҟәа сзалымҵуа, акыр аамҭагьы салаханы сыҟан...
Иахьа сҳәеит, уаҵәы сҳәеит, еилгоз џьысшьон, аха еилгашьа
зыҟамлеит... Цәгьаԥсышьала салҵны араҟа санааи, сан
далаханы дыҟан, дзалымҵыцкәа... Убри сшаргәаҟуаз
ауп ишҳақәлазгьы... Ҳгәарабжьара ианаабжьала, ҳара
ҳаԥхьаҟа ҳзымцеит, ҳзыманшәаламхеит... Фымшнаҟьак абна
ҳалан ҳацәӷәыхаа, иаҳфо ҳамамкәа, иаажәуа ҳамамкәа,
ҳрыцҳахәха... Ҳаҩнқәа рахь ҳзааиуамызт, уахгьы-ҽынгьы
аҟәҟәаҳәа иҳаихсуан...
Ианамуӡа,
ианаҳзымчҳаӡа,
ҳаԥсӡо
ҳаналага,
ҳаршьуазаргьы ҳаршьааит ҳаҩнқәа рҿы ҳҳәан, абна ҳалҵын,
ақьаԥҭажәқәа иреиԥшхахьаз ҳаҩнқәа рахь ҳцәырҵит... Ҳаԥш
ыҟам, ҳшыла ыҟам, ҳҟәыд ыҟам, ҳсаан ыҟам, ҳамҳаҵә ыҟам...
зегь рыла ҳрыцқьаны инаҳхысит...
– Изуҭцәада ус ҟазҵаз?! – дҵааит ау, иаҳаз
ааизымбатәбарахазшәа.
– Иҳаздырам изусҭцәоу... абџьар ркуп... ҳаимырҵәеит, ҳхы
ҳзамыхәо... – Мзауҭ ихьааигақәоз мҳәакәа иаанижьуамызт.
– Урҭ даҽашьоукқәоуп... ҳаргьы ҳрышьклаԥшуеит, аха
макьаназы иҳамԥыхьашәом... – ҭынч-ҭынч даацәажәеит
ау, рацәак хьаас иҟамҵакәа, ус аибашьрақәа ирыцуп ҳәа
дназхәыцны.
– Иахьа ныҳәоуп... Ашықәс ҿыц!.. Иахьабалакь иазгәар­
ҭоит... Ҳашԥаԥылеи ҳара?! – даҟәыҵуамызт Мзауҭ иажәа.
Игәалақәа изыҵәахуамызт. Ирзеилкаауазар, зегь иҳәар и­ҭа­
хын. Аибашьра еибашьроуп, аха зыԥсы еиқәхазгьы ԥсҭазаара-

151

хҿыхгак рҭахуп уаҵәтәи амш иахьзырԥшыша, иахьызыгӡаша,
инеимаҳаны џьаҳаным ҭыԥк иахәланарбгаанӡа. Дыгәи
Ҭарҟани, иҵагь узҳәозар ҳәа, рыхқәа дырҵысуан, аԥсҿыхра
аамҭа иахьҭагылаз ирнаҭоз анырра рҭынчреи рхәыцрақәеи
шеиԥнарҟьозгьы. Дара, рлахьынҵа рмеижьакәа, иудыруеи
ԥыҭраамҭак еиқәхаргьы. Уигьы ԥсеивгарак ирзаҩызахон, аха
рыгәрас иугозеи ирыкәшаны игылоу, ҟазшьалагьы гәаҭалагьы
иузеидымкыло!.. Егьырҭ зегьы урҟәаҵ, ани аҳәахы зхагылоу
дақәиҭызар, рыԥсы аархимхуеи иара уаҵәҟьа, рыцҳашьарак
знымԥшзо!.. Иҿаԥшылареи ихымҩаԥгашьеи иуарымҳәои
игәҭакы шеиӷрабаау!.. Шьоукы-шьоукгьы цыхлымуеит
иахьгылоу!.. Цәгьарас ирзыҟарҵахьаз ихахьы изаагомызт
Мзауҭ ианакәызаалакгьы, абарҭ абас ирызныҟәартә
еиԥш. Ирхагылоу рҳәатәы хаҵаны, егьызхарам арыцҳара
инҭадыргылоит, рыԥсы рызҿымхуа... Шаҟаҩгьы залымдарыла
иныбжьахәашахьада?!
– Агәашә аҿы илажьыз сыжә ахы аазган, ацәа ахыхны,
ачуан иҭоуп... ихашәымҵозар, шәнеины шәахәаԥш...
ижәыр сани сареи иахьа аныҳәазы убри ҳалаԥыларц,
ҳҽалаҳҟажарц... – Мзауҭ игәы ааԥша-ааԥшааит, уажәымзаруажәы илаӷырӡқәа нхыҳәҳәылартә еиԥш. Игәы ҭызфаауаз
рацәаӡан, арахь ицәырымгаӡакәа...
– Ибзиоуп... иуҳәаз ҳаҳаит... иуҭахузеи нас уажәшьҭа...
иҳәа имӡакәа?! – ау, абра еилагылаз дреиҳабызар ҟаларын,
деиҭаҵааит, Мзауҭ иҿала еиликаарц ирыгәҭакыз, абас
ианақәшәагьы хырхарҭасгьы ишьҭырхуаз.
– Исҭаху... Изакәызаалакь ауаҩытәыҩса дзыхьчо ҳәа
акымзарак сымбеит сара араҟа!.. Иашоуп, аибашьра
ахьахысыз ҳаанхеит аха, асҵәҟьа ауаҩы изныҟәо смаҳацызт...
саламԥшыцызт... Ауаҩы дыршьуеит... дҭадырхоит... аха
иаанхогьы мҩакы изалырхуеит, мҩакы дықәырҵоит...
Уажәы ҳашԥаанхеи ҳара? Ҳашԥаҟалеи?.. Анахьгьы
ҳаиуамкәа, арахьгьы ҳаиуамкәа, ҩ-ӡыбларак ҳрыбжьахеит...
хыԥхьакырҭак ҳамаӡамкәа, ҳаԥсадгьылаҿ, ҳтәымуаахазшәа...
Убри аҟынтә аҳәара ҟаҳҵоит ма амҩа ҳашәҭ ҳаԥхьаҟа,
ҳауаажәлар ахьыҟоу, ҳаԥсуазаргьы џьарак ҳаицыԥсып...

152

мамзаргьы, ианамуӡах, ҳаҩнқәа рҿы ҳааншәыжь, аӡәгьы
даҳԥырхагамхо... – Мзауҭ ииҳәаз азхарызшәа иҽааникылеит.
Ирзеилкаауазар еилыркааартә аҟынӡа инхықәиргылеит...
Уажәшьҭа азхәыцра аҭахын, азнеишьа аҭахын, аха урҭ
зегьы дара ракәын знапы ианыз... Иаразнак наҟ-ааҟгьы
ҿаҳаҿымҭрак нарыбжьаҳаит иԥылҳаҭха. Иаҭахын ауаҩы
дышуаҩу аазырԥшышаз ажәа ҟәыӷа-деиқәзырхашаз, иразҟы
зыӡбашаз, аха макьаназы уи аҩыза зыӡбашаз аӡәгьы ажәак
ихәылшәомызт...
– Ыы... ишәԥырхагада?.. – аҭынчра ааԥхьарҟәҟәаны
деиҭаҵааит ау.
– Уаха шаанӡа ҭаха ҳарҭом... ҽынлагьы, ишаҳҭаху еиԥш
ҳаҩнқәа рахь ҳазцәырҵуам... аҟәҟәаҳәа иҳавахысуеит...
ҳрымшьыр ада ԥсыхәа рымам... – Мзауҭ иблақәа ацәаакыра
рхыҵәаланы днарҿаԥшит ирҳәарызеишь ҳәа.
– Ишԥаҟаҳҵари?.. Аибашьра еибашьроуп... уи аӡәгьы
деилнахӡом... Шәаԥхьаҟа цашьа амаӡам... уахь дырҩегьых
аибашьра иамҽханакуеит... ара аангылашьа зыҟалом...
Аҽаџьара шәиаагап ҳара... – даахәыц-хәыцит ау. – Убас
иҟаҳҵар еиҳа еиӷьхап...
– Аиеи... аиеи... убас еиҳа еиӷьуп... – ау ииҳәаз
днақәшаҳаҭхеит аҳәахы зхагылаз, абынуаҩы ицшра змаз,
аиҳабы ииҳәаз анагӡара дазыкәараҵо.
– Ма Гәылрыԥшьҟа шәаагап, апансионат ахь, мамзаргьы
Агәыӡераҟа... – ау, абзиара рзыҟаиҵарызшәаҵәҟьа,
убрахь агара рхы инҭеигалеит. Ганкахьала уазхәыцыр,
уақәшаҳаҭхартә иҟан, аха аҽаганкахьала – иагьшәарҭан,
иагьзақәшаҳаҭхомызт...
– Сара уахь цашьа сымаӡам... Сан дҭакәажәуп,
ԥшьынҩеижәи хԥа шықәса лхыҵуеит, насгьы агәабзиара
лыцәмаҷуп. Дыԥсыр дабазгои, дабазжуеи?.. Абраҟа лашҭаҟны
дызжыр лҭахуп... уаҳа акагьы даҳәаӡом... – иҳәеит Мзауҭ
деиқәышьшьы, илахь неиҵацаланы. Убри иара ишиҳәаз еиҳа
иазыманшәаланы ибон. Амла инеиқәынҵәозаргьы рыҩны
иҟазар, гәыӷәӷәарак рнаҭарызшәа дазхәыцуан.

153

– Уаҟа алашарагьы ыҟоуп, афатәгьы ыҟоуп... акагь хьаас
ишәоуӡом... – ари ауаҩ, бзиарак иашьҭоу иакәхушәаҵәҟьа
иҽыҟаҵаны, даарызҿлымҳахеит.
Мзауҭ иааигәалашәеит... уахь цашьа амамызт. Уаҟа дара
ртәқәа, еикәымк раҳацыԥхьаӡа инарыцрыхо, ԥсҭазаарак
шрырымҭоз агәра игон. Агәыӡера ҳәа дахьаҿызгьы дара
рырхәҭақәа иртәарҭан, уахь уаҩ дықәлартә иҟамызт...
– Нас, иамуӡозар, Аҟәаҟа, ууадақәа рахь удәықәаҳҵап...
Уаҟа уажәазы иҭынчроуп, аӡәгьы дышәԥырхагахом... афатәгьы
ыҟоуп, уаҩ далаӡоит, – иҳәеит ау, Мзауҭ ихы наиқәкны,
иҽаарҭынчшәа. Уиаҟара аџьабаа зымбацыз иԥшра иман,
ҩнаҭа бзиак дшааӡаз ҩашьомызт, агәызианрагьы ааирԥшуан.
– Мамоу... араҟа сааншәыжь иҟалозар, аҳәара ҟасҵоит...
Сангьы илылшом уиаҟара... абра дыҟазааит!.. – Мзауҭ
днаҿаҵәины дааӷьаҵәыӷьаҵәит, абри иара аҳәара ззыҟаиҵо
ргәаҵанӡа исызнагозар ҳәа. Ҽаамҭанык еиԥшымкәа
деилыркааар иҭахын уажәазы. Ахҿыхраз уаҳа ԥсыхәак аманы
ибомызт. Шьаҿак рзыҟарҵар, иманшәалахон, еиқәнархон...
Ԥсеивгарҭак роурызшәа инарҭаауаз агәаанагарақәа зны
рҽынаԥхьаркуан, зны инцәырҟьа-цәырасуан, амацәыс еиԥш
инеилыбзаауа.
– Ибзиоуп нас... ус уҭахызар... уҟаз уҩнаҿы... аӡәгьы
дуԥырхагахом... –Мзауҭ дшымгәыӷӡоз иусқәа ааманшәалахарызшәа дынҭаирԥшит. Аамҭала акәзаргьы ԥсеивгарҭак
инаҭарызшәа дааҟалеит, аха игәы ҭынчмызт, уи дзықәшаҳаҭхаз
лаԥшхырԥазар ҳәа дацәшәон...
– Уара, зегьы уреиҳабуп ҳәа сыҟоуп, иужәлоузеи?.. –
уажәы Дыгә иахь дынхьаҳәит иҭызҵаауаз. Рызынтәыкгьы
рҭоурыхқәа нҭырфаҷаа еиликаарц шиҭахыз ихымҩаԥгашьа
иуанаҳәон.
– Сара... Дыгә сыхьӡуп, ааи... с-Ацанбоуп... Саб, сабду,
уи иабду... зегь абра инхон... абра анышә иамадоуп...
Сыԥсҭазаара
зегьы
анышә
сшахоз
исхызгахьеит...
Иазуухуазеи, аибашьра дуӡӡагьы салахәын... ԥшьышықәса
инарԥыҳәҳәо аӷа сиҿагыланы сеибашьуан... Ихашәымҵозар,
аа, шәахәаԥш!.. – ихылԥа ааихихын, ихы нарымҵеикит

154

ишазыԥшӡамыз. Ихы азганк, унапы нҭашәо, иҭашәашәаӡа
иҟан, ихимгацыз арбаныз!.. Акырџьара дхәын, абомба
дажхьан, аха дымԥсырц дыҟазаарын, деиқәхагәышьеит. –
Схы абжа амхуп... синвалидуп... – Дыгә ашықәсаны ихьаақәа
изцәырҵны данеиҭашәақәоз рацәаӡан, аха аҳақьымцәа
деиқәдырхахьан. Абриаҟара ихигақәахьаз ирыхҟьаны,
акырынтә иҭаацәа ахынҭа-ҩынҭарақәа ирҭаиргылахьан. –
Аиаша шәасҳәап... ари аҩыза аибашьра сақәымшәацызт...
Усҟан даҽеибашьран... аҳәынҭқарра дуӡӡақәа еиҿагыланы
еибашьуан... Ҳара ҳазҿу закәызеи?! – иааџьеишьахит Дыгә
дызлацәажәоз...
– Изхарада нас уара утәала абри иҟалаз?.. – аҳәахы
зхагылаз изымычҳакәа Дыгә днаиазҵааит.
– Сара... сахьыжәбахьоу сааихьеит... ханҩеижәи жәохә
шықәса сырҭагылоуп... макьаназгьы схы аҭыԥаҿ иҟоуп,
сеиламгацт, сеиламԥсацт... аиаша сҳәоит. Изхарада?..
Хыхь иқәтәақәоу, дад... аҭыԥқәа еимакны ҳара-ҳара
ҳаижәырҵоит... Убарҭ роуп зегьы зхароу!.. – Дыгә ихылԥа
неихеиҵан, инеихаирӷәӷәеит иҽаахыршәаны. Зегьы уи
дџьашьаны инаихәаԥшит. Ҭарҟани Мзауҭи иааргәамԥхеит
уи инарҿаижьыз. Иабаиҭаху, дадызцалазеи, уҳәарауазеи,
иус злам аҽалажьра?! Иаргьы, иахьакәым даршәыр ҳәа
дацәшәан, ахьышәҭҳәа даақәҵәиааит. – Сара аибашьра
иахҟьаны исхызгахьоу зегьы араҟа салацәажәом... Исҭахым
агәаларшәара!.. Ҳарҭ зегьы еишьарала еизааигәақәоу
ҳауп... тәымуаҩы дҳалаӡам... Саргьы абнаҟоуп сахьынхо...
агәарабжьара аханы... – инапы наирххеит, уахь дынхьаԥшын.
Дыгә ихыбрақәа асы иаҵаӷәӷәа иахьгылоу иубарҭоуп
арантәи. – Ачымазаҩ дсымоуп, лхы дзахәом лхала... –
убригьы нациҵеит. Ачымазаҩ ҳәа дзышьҭаз Хаԥҭина лакәын,
ианакәӡамыз аклыхьыр ҳәа дацәшәон.
– Уҷкәын дабаҟоу?.. – Дыгә инеиҿаркыз азҵаара
дааиҵанарӷәӷәеит, дзацәымцартә еиԥш, аха иҽнаварҵәины,
даҿамхакәа, аҟаԥыҳәа аҭак ҟаиҵеит.
– Сыҷкәыни сҭацеи иахьагаз сыздырӡом... – Аибашьра
иалагаанӡа Аҟәаҟа иахьцаз уаҟа иалахеит... Ҳашьны

155

ҳамагәышьоуп,
аха
иҳалшагәышьои...
мчымхарак
ҳанҭашәеит ҳазҭымҵуа... дара ахьыҟоу ҳара ҳзымнеиуа,
ҳара ҳахьыҟоу дара зымааиуа... – Дыгә иҷкәыни иҭацеи
ахьыҟаз усҟацәа идыруан, аха иԥсы иаҵаҵәахны, иахьыҟоу
изымдырӡаҵәҟьошәа иҽыҟаҵаны, аҵабырг инеиԥштәны,
агәра диргарашәа, инеиқәирҽаҽеит ииулакгьы...
– Гәыдауҭаҟа дыҟазар акәхап дҳабашьырц!.. – аҳәахы
зхагылаз дааскьаны днеиҿагылеит, иҵагь дынкыдцаланы
днаирҳәацәар цәгьа имбо.
– Исыздыруам, ухаҵкы, дахьыҟоу... Дыршьхьазаргьы
сыздыруам... иԥсы ҭаны иӡбахә ахьымааҩуа дыҟазаргьы
сыздыруам... – иҽынаҿаиршәын, уаҳа лакҭа хаарак дныҵаи­
мырԥшит иаԥхьа игылаз. Дыгәгьы ус аламала унапаҿы
иааугашақәаз дреиуамызт.
– Арҭ зусҭцәада?.. Абџьар ркӡами?.. – иавтомат
ырҟаҵымаҵуа днарыцәхасит Дыгә имаҭацәа ивҵаӷәӷәа
иахьгылаз.
– Арҭ абџьар рызҭахуада?.. Ҳара аӡәгьы абџьар ҳамаӡам...
Ҳзеиԥшроу жәбоит... анцәа дсыманы сшәыҳәоит... абарҭ
смаҭацәа роуп... уаҳа гәыӷырҭа ҳамаӡам, шәара шәоуп знапы
ҳану, ҳаиқәырхарагьы зылшо!.. – Дыгә уаҳа дызхьыԥшрыз
ҳәа акагьы ибомызт, сырзеилкаауазар ҳәа иеилагылаз
дынрыдӷьаҵәыӷьаҵәылеит иҽаарыцҳатәны.
Дара неихәаԥшы-ааихәаԥшит... нас Кьахьыр дқәацәӡа,
дрылыҳәҳәо дахьгылаз рылаԥш дныҵашәеит, хаара мацәак
иҵымбаауа, рқьышә днықәырҵаргьы цәгьа ирбомызт. Уи
Кьахьыр изеилымкаауа дыҟахызма, иблақәа ҵыршәааны
дгылан, рцәажәарақәа шигәамԥхоз ааунырратәы.
– Иҳауҳәозеи уара?.. Уаргьы у-Ацанбоуп акәу?.. –
ҽырхықәымҵа ҟаҵаны инаизҵааит Кьахьыр.
– Ааи... с-Ацанбоуп... Иҟалазеи нас?.. Атәыла бгама?..
– иҽынахиршәааит Кьахьыр, ус унапаҿы иааугақәашаз
дреиуамызт.
Аԥхьыжәҳәа
зегьы
днарзыҵҟьон
ианааигәамԥхазалакь. Ус ҟазшьас иман, дузахырԥомызт.
– Иҳауҳәозеи уара?.. Ишԥаҟоу уусқәа?.. – датәамбашәа
икылкааны инаихәаԥшит, абас дахьыҳараку шыргәамԥхаз
рнырԥшуа.

156

– Ҳара абра ҳанхоит жәытәнатә аахысгьы... Абра
ҳаанхароуп... џьаргьы ҳцаӡом... ҳаршьуазаргьы ҳаршьааит...
ҳаҩны ҳаҟоуп... Изакәызеи изҿқәоу?.. Ҳхырҵәара
шәашьҭоума, ҳақәыхра шәашьҭоума?.. Ас иҟалома, ас
иауама иара?.. Ҳзыхҟьазеи... иҟаҳҵазеи ҳара цәгьарас?..
Ҳзақәшәарыз ҳара абри аҩыза?!
– Абааԥс, ус умҳәан, Кьахьыр... ус умҳәан... ҳусқәа
еицәоутәуеит... – Ҭарҟан дынцәыҵаҟәындҟәындит Кьахьыр
иахь дынхьаԥшны, ари ҽеирак шахылымҿиаауаз ирныруа.
Кьахьыр деицраланы, деибакны џьарак дызгыломызт,
уажәы-уажәы ишьапы ҵаҟа инышьҭаикшон, игәыԥжәара
убриала ихҽуа.
– Сара аҵара сзымҵазар... изхарада?.. Иарбан бызшәоу
иҳадыргалаз уҳәарауазеи, ҳҿаҿы имааиуа, иаҳзымҵо?..
Ҳаԥхасҭатәра иашьҭамыз!.. Шаҟаҩы аҷкәынцәа, абас иҟаз
ирыхҟьаны, ашкол ҳҭырцазеи... абриоуп ишәықәнаго шәара
абнауаа... аҵарамҵақәа ҳәа!.. Ыы, ҳара аҵара ҳзымҵаӡози,
ҳхатәы бызшәала ҳаҿызҭгьы!.. Ишԥыкәу ишаҳзымҵоз...
усҟацәагьы иаҳҵарын!..Уажәы ҭынч ҳанхаргьы руам... ҳадгьыл
ҳахырбаауеит... ҳақәцара иаҿуп!.. Ааи... аха ус изыҟалома?!
Ҳара ҳтәы ҳара ҳақәиҭзароуп наунагӡа... убриауп издыруа!..
Кьахьыр
деилагазшәа
акәын
дышцәажәоз.
Дырзаанкыломызт ивагылақәаз.
– Иазхоуп... иазхоуп!.. Уиаҟара аҳәара аҭахӡам!..
Рызынтәыкгьы аштаб ахь игатәуп!.. Аӡәгьы дааныжьтәӡам
араҟа... идәылыжәга абыржәыҵәҟьа!..– днарықәҟааит аҳәахы
зхагылаз, уигьы мчрақәак имазар акәхарын. – Уа ҳаицәажәап
ҳара, ишахәҭоу еиԥш!.. – дузышьақәымкуа дааҵҟьеит. Нас
хәыҷи дуи зегьы ндәылырцан, асы иныларцалеит, иахьцашаз
надырбаны. Иҟарҵахуаз... амчра зкыз рымчра рхы иадырхәон
ишырҭахыз.
Мзауҭраа ирыхьыз даараӡа игәныргеит, ихьааргеит, аха
аҽамҩакы араҟа ирзыԥшаауамызт...Урҭ иҟарҵаз аҳәарақәагьы
акы
иазхьамԥшит... Ихыбгалеит, изыманшәаламхеит,
иарблаҟьеит иахьакәым, уажәшьҭа ишалҵуагьы здырхуада!..
Абзиарахь ишазкылымгоз уеизгьы идырын...

157

Аԥхьа Дыгә дгылан, нас – Ҭарҟан, уи ишьҭахь – Кьахьыри
Мзауҭи... Аҳәсеи ахәыҷқәеи урҭ ирышьҭанеиуан аграпара
рҽаҭаны, асы иашәаҳауа...
Рыгәнаҳа назықәшәаша... инарзыҟалазеи агәаҟцәгьақәа!..
Инцәыҵаххуа, инцәыҵасуа иахьнеиуа рыцҳарыла еибарку
ари адунеи дара рзыҳәан иашахан, бзиарак рзаҵбаауамызт...
Иҭацәызшәа, акымзарак убашам уназхьын-ҳалаша... Абриоуп
изахьӡу ақәӡаара, ахҵәара, аныӡаара!..
...Ауаҩы аԥсҭазаараҿы дызқәымшәо егьыҟаӡам... Егьа
уеацәухьчаргьы, улахь иану узанымхуазаап. Дунеихаангьы
игәы иаанагомызт Мзауҭ, абас абџьар наишьҭарххуа, реиҳа
дызҭахымыз драԥцаны рҿынархап ҳәа. Ишьҭахьҟагьы
дхьаԥшуам,
иаԥхьаҟагьы
дхьаԥшуам,
ирԥеиԥшхо
изымдырӡо, ихы икәаҽ днеиуеит, акы дхәыланашьырц
ишаҿыз дампыҵҟьазшәа, иҟар хҽны. Ҽырԥ-ҽырԥҳәа
ршьапышьҭыбжьқәа роуп иаҳауа, асы хәырд-хәырдҳәа
еимгәҳәо иахьнеиуа. Наҟ-ааҟ ирывагылақәоу баандаҩцәаҵас
иԥхьаӡаны иахьрызныҟәо анырра инаҭо игәы ҿнафаауеит,
аха ичҳара хиржжуам иҽеихәларҳәны, иҽырҳәаԥны
дахьнеиуа. Иеиҵаӷәӷәа, еидара хьанҭақәак нарзышьҭымхуа
инаразқәнырҵазшәа, инеиуан рыхәдаџьалқәа нарыкәаҽны.
Ргәынқьра гәынқьрак еиԥшмызт. Дара рзыҳәан иахьабалакь
иҭацәырахан, агәысакара иқәхаз рыреиԥшныршьалон
зыԥсҭазаара ахац иакыз.
Иныгәнысуа
амҩа
иануп
арыцҳақәа,
уаҳа
инарызхьаԥшыша, рыԥсы ҿызхша аӡәгьы дрымаӡамкәа...
Дара роуп зегь зхароу... абриаҟынӡа рхы нарымгар акәын,
аха асҵәҟьа иҟалап ҳәа иақәгәыгуадаз!.. Иназгақәоз
рхәыцрақәеи дара рхәыцрақәеи еинышәашьа рымаӡамкәа,
агеи ашьхеи шаҟа рыбжьоу аҟара рыбжьан.
«Ҳаицәажәарақәа зегьы башазаарын... – наигәахәит
Мзауҭ. – Рыгәрас иугозеи уара узҭахым, забџьар еиҵарпапа,
гәрамгарҭас
уҟаҵаны,
уԥсадгьыл
аҿы
тәымуаҩыс
уԥхьаӡаны зымчра зхы иазырхәо?! Иа, Анцәа хыхь иқәтәоу,
ҳалга иахьатәи амш ԥылҳаҭра ҳаибганы... уда гәыӷырҭа
ҳамам!..» – Мзауҭ маҷк ибӷа ааиҵихит. Иблақәа хыҳәҳәа,

158

ахәыцра иаркаран, дызхәаԥшуаз зегьы еизадаханы, игәы
зкышаз акагьы рнибааломызт.. Ишԥаҭахыз афырхаҵара,
ишԥаҭахыз ахаарԥшра, аха урҭ зегьы ицәхьаҵызшәа,
аамҭала дызгәылазхалаз игәалаҟара ицәеихәлаԥсын,
иаҵгәашаз, изырцыхцыхшаз аҽеиқәнакызшәа, имԥан
иқәломызт... Иҟалазеи, анаџьалбеит, ихьзеи, игәыҵалазеи,
зынӡаск иҽеиҭаӡама уҳәарын уахьнеиҿаԥшуаз, аха
игәаҵаҿы иҿымцәаацыз, кәицк макьаназы ишыҟаз, ажәҩан
аԥсҭҳәақәа анхыҵлакь иккаӡа ишубо еиԥш, зны-зынла
иблагәқәа аныцқьахалакь, инархубаалон гәыӷра-лашарак,
унахьзырԥшышаз...
Мзауҭ нхарала рацәак иаҩцаны дынхомызт. Уи, шьоукышьоукы реиԥш, иԥсы ырҟымҟымуа дашьҭамызт амыцхә. Анцәа
ииҭаз иара изыҳәан иманшәалан, дабартә иҟан. Ихәыҷқәагьы
иаргьы араҟа ирызгәҭынчран.
Иҩынқәа уажәы ирыцҳахәха, рԥенџьырқәа ҭаԥыххаа асы
илагылан, ԥсҭазаарак рнымԥшӡо, ахҭыԥ иарганы...
«Сан аҭакәажәгьы лхәышҭаара дзыҽҳәамтәауа... сгәырҩа
дамырҭынчуа... аныҳәагьы лыбла иамбо... лыгәнаҳа анцәа
иаҵумыжьын рыԥсы ахьынзаҭоу!..» – Мзауҭ ихьааига-қәоз
дара иаухьааргоз!.. Ҭәи-млашьи шзеилибамкаауа еиԥш,
изеилибакаауамызт арҭ уажәы. Рхықәкқәа, рхырхарҭақәа
хазхазӡан, иузеидымҳәалартә, иузеиҿымбаартә еиԥш.
Мзауҭ дааҭгылан, иан дналзыԥшит маҷк аҟара.
– Ҳабаргои, нан, арҭ?.. Иҳалырхуазеи ҳаргәаҟуа?.. –
днаиазҵааит Хьыкәыр, лыҩны авысра лцәуадаҩханы, ллаба
налыҵшьуа дахьааиуаз.
– Ҳабаргахуеи?.. Рыштаб ахь ҳаргозар акәхап
хдырҳәацәарц... уаҳа иҳалырхран иҟоузеи?.. Уи бара
бацәымшәан!.. – иҳәеит Мзауҭ иҽааркьаҳәны, хаарак
наҵамҵакәа.
Мзауҭ иҩны инеиҩсын, агәарабжьара ааиҩырҵәахьан
еиԥш, рабџьарқәа аҿах-аҿахҳәа инеиҿарыкшан, ахысразы
рҽаадырманшәалеит ирывагылақәаз. Раԥхьаҟа арымарахь
ала еиӷрыжәжәа игылаз Гәадал иҩны унаҿаԥшуан, анаҩсан
Рашьыҭ иҩын хаккала унахьыԥшуан...

159

Азныказы Мзауҭ урҭ рабџьарқәа ахьдырҟацымацыз
измааназ ихшыҩ азымцеит. Иааицәымыӷхеит. Дааҳәыҵәыҳәаҵәит...
«Агәарабжьара ҳабжьацаланы, арахә реиԥш иҳаихсуама
иқәынҵәаша?..» – наигәахәит. Ҭарҟанраахь изцәырымго
шәаӡыӡарак дынҭанаргылеит. Аха уи змааназ насоуп
даназхәыц. Дара реиԥш егьырҭгьы шәозаарын, абарҭ
аҩынқәа рҟынтәи набжьоуаа рыҷкәынцәа нцәыҵеибаҳәаны
инарыжәлар ҳәа.
–Уаҳа иҟада араҟа шәара шәыда? – дҵааит аҳәахы
зхагылаз, Мзауҭ дишьҭагыланы дахьнеиуаз, убри аилкаара
иҽазҿлымҳатәны.
– Исыздыруам... – аҭак ныҟаиҵеит Мзауҭ ихьаамгацәакәа,
иааԥҵәаны. Уаҳа иацәажәарагьы шиҭахымыз наинырԥшит.
– Аиаша... аиаша... аӡәгьы дыҟаӡами уаҳа?.. – убри
аилкаара дзазҿлымҳахаз Мзауҭ уиаҟара ихьааимгацәеит.
– Сыздыруам... Сара рацәак ҵуам ара сыҟоуижьҭеи!.. –
иҳәан, уаҳа зҿлымҳарак имҭаӡакәа, инеихигеит Мзауҭ, асы
дашәаҳауа, иаԥхьаҟа инеиуаз днарылагыланы.
Амҩаду аҟынӡа рацәак бжьамызт...

Арыцҳ а ра иза цәымц аз
Мзауҭ иаб Алиас иԥсы ҭазҭгьы, – Ҳаи, ҳаи... ҳашԥақәырхи,
ҳашԥахдырҵәеи,
иарамышкала
инықәцқьааша,
инықәццышәшәааша!.. – иҳәарын, игәы неиҵарыӷәӷәа, ибла
иабоз хьаа гәарҭак шизцәырнагоз наинырԥшуа.
Кьахьыр иаб Дарыҟәа иԥсы ҭазҭгьы, – Ианакәӡамыз
ҳаиқәшәеит шаргьы ҳаргьы... ианакәӡамыз!.. Ас акәӡамызт
шәара ишышәызныҟәатәыз... ҳадгьыл иқәнагалаз шәарҭ
амцқьақәа иҵагь шәхы шәаларцшызар акәын!..Аха анцәа ҳара
дҳацуп... иаҳзаажәгаз еицәаны шәаргьы шәақәшәахуеит!.. –
иҳәарын.
Ҭарҟан иаб Басыр иԥсы ҭазҭгьы, – Ҳчеиџьыка ишәҿаагәахьаз анцәа ишәымыргааит.. ҳара ҳгәы аартны, ламысла

160

ҳшышәзыҟаз абри аҩыза ҳҭашәыргылазар!.. Ҳара абас
ҳазшаз дышәзыӷьашкааит наунагӡа, шәыԥсы ахьы-нӡаҭоу...
ишәзааухьаз цәгьарас?! – нарышьклаиҳәарын дшәии-ԥшьиуа.
Урҭ рашьцәа, рҳабла рыбжьы нарықәдыргарын, – Аҳаҳаи...
шәабаҟоу набжьоуаа рыҷкәынцәа... абыржәоуп ахаҵара
анаҭаху... абыржәоуп ианеидгылатәу ҳәа. Зегь неибарыҩрын,
русқәа зегьы нышьҭарҵарын... изызгылатәыз ишазгылашаз,
ишазныҟәашаз неибырҳәарын...
Мамоу... рыԥсы ҭазҭгьы... егьархыҵуазаргьы... рабџьарқәа
еиқәыршәаны, рҽырхаҵаны рыҷкәынцәа инарывамгылар
рухуазма!.. – Ҳара уажәы иҳамбеит ари аҩыза!.. Ҳаԥсадгьыл
шәақьԥынҵалоуп ихьчауа ишаагоз!.. Хәыҷи-дуи шәеидгыл,
дад... абыржәоуп шәанаҭаху!.. – рҳәарын, рхы ишамеигӡаша
нарабжьгауа.
«Зыԥсадгьыл зхы ақәызҵаз – уи наунагӡа дырхашҭӡом!..»
Усҟангьы абас акәхарын раԥхьаӡа ахақәиҭраз рабџьарқәа
анышьҭырхуаз ишышьҭырхуаз... Иҷкәынцәан, иҟата-ҟатаӡа...
Кәыдры аӷа хәымга наҟсынтәи иаарцоз ианиԥылаз...
Убасҟангьы Аԥсны иқәырцоз, ацәгьа-мыцәгьа зырҿиоз
дара ракәын... Аԥсны рымпыҵархаларц... аха еибарыҩны
ауп усҟангьы ишцаз... Аԥсуаа рҭоурых цқьа инҭкааны
иахьырзымдыруаз иахҟьаны, акыр ахынҭаҩынҭарақәа
ишҭанаргылахьазгьы, ҩаԥхьа
иқьақьаны
рҿаархон...
инарыҵагьыжьуан... мчыла иамур, маанала ҳәа иаармыӡбоз
арбаныз!..
Мзауҭраа ахьнаргаз акыр идырҳәацәеит, акыр идыргәаҟит,
аха дара ирҳәарц рҳәон, ма ҳауаажәлар рахь ҳаушәышьҭ,
мамзаргьы ҳаҩнқәа рахь ҳнеиртә ҳҟашәҵа ҳәа. Кьахьыр
даалҟьаны акаамеҭ иҿыҵҳәацәо, дырзышьақәымкуа,
дԥаԥашькны даақәгылеит, аха иҳәатәы анҭ рлымҳахь инарго
иҟахызма, аусқәа дара ишырҭахыз – изымқәацо, шьаҿак
нарзыҟамҵо инарықәӡбеит.
– Абри Ҭамаз ихьӡуп, аштаб деиҳабуп... аҵара ду
далгахьеит, қарҭтәуп... дыжәдыруаз!.. – ихы ырнааны
Кьахьырра днарҿаԥшит иахьыныҩнаргалаз зыхәда хчаа
итәаз аиҳабы. Уи уаҩы ҳаракык, уаҩы шаҭлаҟьак иакәын,

161

ихы-иҿы гьамгьамуа. Ичынқәа ӷьазӷьазуа ар рымаҭәа ишәын,
деиқәыцырцыруа, деиқәыҽырбо. – Уаҳа назҭахым ауаҩы...
ауаҩы ҟәымшәышә ззырҳәо... агәыблра зцу... арыцҳашьара
злоу... Абар шаҟа ҵуазеи ҳарыхәҭа драԥхьагыланы
деибашьуеижьҭеи!.. Агәымшәа ззырҳәо иоуп... Уи агәра
шәсыргоит сара!.. – дырҩагьых иблақәа нкыларҵыҵны, ихы
наҭа-ааҭо днарыхәаԥшит, иажәақәа ргәаҵанӡа инеигарц
иҭахны. Азныказы иааҭынчрахеит. Кьахьыри, Ҭарҟани, Мзауҭи
ҿымҭӡакәа игылан, тәымџьара иҟоушәа, рхы шымҩаԥыргашаз
иақәымшәо. – Егьи, уи идгылоу, Кахьеҭтәуп... Нукри ихьзуп
– аштаб акомендант. Агәызиан ззырҳәо иоуп. Аибашьра
даанагеит Аԥсныҟа... Қырҭтәыла акзаара дазықәԥоит...
Абарҭ аҩыџьагьы еиҳабацәоуп, ижәдыруаз. Крышәҭаххозар,
абарҭ рҟноуп аус ахьшәымоу!.. – нас урҭ аҷкәынцәа рахь
дынхьаԥшын, – Шәцоит уажәы уахь... рыҩнқәа зегьы
еимыжәдоит хәыц-хәыц... ирхьыԥшу аӡә дыҟамзааит...
иҭышәҵаауеит цқьа... Нас ирхылаԥшыша ҩыџьа асалдаҭцәа
уаҟа иааншәыжьуеит... Убриоуп уажәазы ишәасҳәо!.. –
инарыдиҵеит аиҳабы.
Имидагәидаха аҩныҟа ихынҳәит Кьахьырраа, раҳаиди
маҷӡаханы, ируа иақәымшәо, ирҳәо иақәымшәо. Аҩны
ишааизҵәҟьа, адҵа змаз ажәжәа-ԥԥаҳәа аҩынқәа
инрыҩналеит рҽааихшаны. Ау иҩызеи иареи амаҵурҭа
абарҵаҿы рҽааныркылеит, егьырҭ изышьцылаз рыдҵа
шынарыгӡоз иазыԥшны. Аӡәи-аӡәи ирҳәоз умаҳаӡо, маҷмаҷ иааицәажәон. Аҵыхәтәаны, арҭ рхы шымҩаԥыргоз игәы
иныҵаххын, дааицранаршәеит Дыгә.
– Ижәбома сыҩны шыҟарҵаз?.. Ижәбома иазааргаз?..
Ас ламыс змоу дазныҟәома?! Ҳабацари ҳара уажәшьҭа?..
Ҳахҵәарыма?!
Дыгә иҩны хыла-гәыла иаарҳәны, кылҳарак аанмыжькәа
иахьабалакь ианааимырда, Хаԥҭина дшааизҵәҟьа дахнышь­
ҭалаз лиарҭаҿы ажәжәаҳәа инылхалан, дааиладырҩынтит,
лыблақәа ҭраа дышрыхәаԥшуаз.
– Уа, шәанаџьалбеит, лиарҭа абџьар аҵаҵәахны диоу
џьышәшьома... дычмазаҩуп, лхы дзахәом, шәымбаӡои!..

162

– иҳәеит Дыгә, лыԥсы дырмаҷыр ҳәа дацәшәаны, аха
игәхьаа зкыхуадаз, рус нарыгӡон, иҩны-игәара хәыц-хәыц
иааимырымдар ҟамлозшәа, иахьабалакь инцәыҵаԥшаацәыҵаԥшит, амаҵуарқәа реиԥш инеиваԥало.
– Иабашәызгылаз ақьала?.. Иаҳшәырбароуп абыр­
жәыҵәҟьа!.. – Дыгә имаҭацәа ҩыџьа абџьар зкыз
иныкҿарцалеит акҿыҩрахьы. Иабарҭахыз, уҳәарауазеи,
ақьалагьы, аха гәрамгарҭас иҟарҵан, убригьы иныҵаԥшыр
рҭаххеит. Уахь ацарагьы ус имариамызт. Ариабжьарак
иааҟәымҵӡакәа еиқәаҳаз асы еиҳагьы унылашьшьы уцон,
ишуҭаху иузеихгомызт, уашәаҳауан.
Мап рцәызкыхуадаз!... Дыгә имаҭацәа нараԥырцан, уахь
ирыманы рҿынархеит.
Мзауҭ иааицәымыӷхеит, урҭ рыхҭашәарақәа иахьакәым
ахь икылнагар ҳәа.
– Абарҭ машәыр рзырымуааит, Дыгә!.. Ҳнарышь­
ҭаԥшыроуп!.. – Мзауҭ дарҭынчуамызт урҭ ахьыргаз. Ирзыруа
иалудыраауеи... ишакәым ирызныҟәар?.. – рхьаа хьаак
нарзацлеит, ԥыҭраамҭак ианымааӡа.
Дыгәи Мзауҭи Кьахьыр иҩнашьҭахь абнараҿы инеиуан
еиԥш, егьырҭ хынҳәны, ахкаара иҭаланы иааиуан иқьыԥаха
арахь. Ирышьҭагылаз рлакыҵақәа ҭылашьцааӡа, гәамԥхараҟазшьак рхатәан еилахәашь-еилаҩынтуа, аԥсҭҳәа еиқәара
еиԥш иӡлачны, узырҿамԥшӡо.
–Ижәбеи?.. Ишәаҳаи шәахьнеиз?.. Еибгазма ҳқьала?.. –
Дыгә имаҭацәа днарԥыххылан, днаразҵааит, иԥсы ихәламӡо,
деишәара-еиҵараха.
– Иаабахуаз?.. Еилаҳахьан ҳқьала... – иҳәеит Дыгә
имаҭацәа руаӡәы. – Акагьы анырымба, шәабџьарқәа абаҟоу
ҳәа ҳахқәагьы инықәрыкшеит, аха ираҳҳәахуаз!..
Убри аамҭазы, ишәарҭаӡаз ус хьанҭак мҩаԥыргозшәа,
даҽа шьоукгьы Кьахьыр иҩнгьы-игәараҭагьы иахьабалак
иааимырдеит.
Шаҟаҩы
еимырдахьаз
здырхуада
ариабжьарак!.. Урҭ ирзымԥшааз арҭ ирԥшаараны иҟаз!..
Кьахьыр иԥҳәыс, ихәыҷқәа игәыҭҟьа-ԥсыҭҟьаха, рыԥштәы
рхыгга, ирыцҳахәха еикәагылан, рыхқәа ларҟәны,
иҳахҭнырҟьарызеи ҳәа ишәаӡыӡауа.

163

Мзауҭ иибаз игәы иныҵаххит, аха иҽаанкыланы
дрыхәаԥшуан рхымҩаԥгашьа шигәамԥхауаз инырԥшуа.
«Иааҳампыҵԥааны
иргазҭгьы
ишԥаҳаԥсыхәаз?..
Ҳҽаҳзымшьуа... иҟаҳҵара ҳақәымшәо ҳнарымпыҵахон...
Убасҟан акәын арыцҳараҵәҟьа ҳанақәшәоз!..» – Мзауҭ
деибанаркуан, деибанарфон ихы иҭагьыжьуа иҭымҵуаз
дырҳәа-ҵәыҳәаҵәуа.
– Ас шыҟалоз уаанӡагьы иаадыррыр акәын... агха ҳахьит...
ҳхы ҳақәгәыӷцәеит... – иҳәеит Ҭарҟан, ирыхьыз, ирзааргаз
гәынгауа. «Асасцәагьы» илаԥш нархигеит рхымҩаԥгашьа
днеиҟәнарҷҷо.
Аҳәахы зхагылаз даақәҵәиааит уажәы Мзауҭ иахь,
иҽхьарнааны, гәамԥхара-ҟазшьак наиҿықәубаауа.
– Абри сиазҵааит, уаҳа ӡәыр дыҟоума араҟа ҳәа?.. Аҭак
сиҭама?.. Исиимҭаӡеит уаҩҵас!.. – анықәҵәи-аақәҵәирақәа
уажәы имбеит, инапқәа рхахо... уи дзышьцылахьаз
дзаҟәыҵуамызт араҟагьы.Днаҿаиршәит Мзауҭ,ишакәхалакгьы
акала аҟаҿыҳәа днаицҳарц иҭахны. Аха Ҭарҟан дааҵҟьашәа, –
Аӡәгьы дыҟаӡамызт, аӡәгьы... уажәыгьы ишәзеилымкааӡеи?..
– иҳәан, урҭ ргәаӷкра наилыжжуа инеиҿаирхьит уи, уаанӡа
изааргахьаз дшамырҭынчуаз инубаало.
– Ҳара еиҳараӡак ҳзыцәшәоз абарҭ ахәыҷқәа ракәын...
– иҳәеит Мзауҭ, – иахьаагара, иахьаҳҵәахра ҳақәшәомызт...
ҳазынтәыкгьы абарҭ ҳрыхӡыӡаауан, ҳала шааԥшуа акы
рмыхьындаз ҳәа...
Мзауҭ ахәыҷқәа днарызхьаԥшит дырҩагьых, иахьгылаз
иаарыцҳашьаны.
– Арҭ Гәылрыԥшьҟа идәықәҵатәуп... – иҳәеит ари заҳаз,
аиҳабшәа иҟаз. Ирҭахымыз аҭыԥхьӡы еиҭанаргәалаиршәеит,
уахь ацара уаанӡагьы мап шацәыркхьазгьы. – Арҭ хәыҷқәоуп,
араҟа раанкылара сақәшаҳаҭым. Аибашьра ахьымҩаԥысуа
аҭыԥаҿ ишәарҭоуп, шәазхәыҵ!... – нарыдиҵеит. – Насгьы
еиуеиԥшым аҟазшьақәа змоугьы ҟалоит ҳар иреиуоу...
Ԥсыхәак зламоу ала иалгатәуп ахәыҷқәа... сара абас сгәы
иаанагоит...

164

– Аиеи, аиеи... цхыраарак рыҭатәуп, хымԥада!.. – аҳәахы
зхагылаз днақәшаҳаҭхеит ау ииҳәаз. Уажәы, абзиара ҟазҵарц
зҭаху иеиԥш, иҽааирҳәит иаразнак. Хыхь дахьеимдоз
азал аҿы икыдкнаҳалаз сахьа ԥшӡак ибан, игәаԥхазар
акәхап, икыдхны икуп, ари сара исҭахуп, сара изгароуп ҳәа.
Аҵмыҳәҳәаррагьы дацәыԥхашьомызт...
– Рангьы днарыцҵаны уаҵәыҵәҟьа иалгатәуп... убриоуп
иҳалшо ҳара... – ҟәышрыла дцәажәозу, мамзаргьы ус
ажәаҟынтә иҳәозу цқьа иузеилымкаауа даацәажәеит ау,
иҩызеи иареи насҭхашәа иахьеидгылаз. Аԥсуа иҩнаҭа
ахаангьы иаанамгацызт арҭ... аԥсуа дызларзымдыруазгьы
рацәаӡан.
– Мап... ара иҟазааит ахәыҷқәа... сара сахьыҟоу...
уахь амалахазгьы сақәшаҳаҭӡам... схәыҷқәа аҭыҩрахь,
абгатәарҭахь исыздәықәҵом!.. – Кьахьыр днеицрасын,
аԥсраказгьы имуит ихәыҷқәа даҽаџьара иара дрыцымкәа
рдәықәҵара.
– Ишԥыкәу уахь схәыҷқәа шдәықәысҵо, сеилагама!.. –
днаҿаапкит, унапаҿы дузаамгаӡо, деицрашәаны.
Азныказы, ирҳәашаз рҿамшәазшәа, ус иҟәызгаӡа иаанхеит.
Рҩыџьагьы
қәацә-қәацәӡа,
ҩеижәыхәба-ҩеижәифбаҟа
шықәса рхыҵуазар ҟаларын. Ҭамаз захьӡыз ихахәы рҳәны,
маҷк аиқәара даманакуан. Ишәыз ар рымаҭәа дҭаҟаца, цәгьа
инаалон. Нукри дҩардаџӡа, уаҩы цәымҟырк иакәын. Егьырҭ
ирыцыз аҭыԥантәи абгахәыҷқәеи абгалаџқәеи рыԥшра
рхукаауан.
Кьахьыр дыҵнарҟьазаргьы, дахьиашақәаз ыҟан. Гәыбӷан
злаиуҭарыз, ихәыҷқәа дрыхӡыӡаауазар, иааигәара иҟазарц
иҭахызар?!
«Абас ҳшеилагьыжьуа ҳара ҳтәқәа аакылсыхыр...
ҳазынтәыкгьы ҳҵыхәтәа ыҟаӡамкәа иаақәырхуеит... убриоуп
иҳақәнаго... – игәы дынҭаҵәажәеит Мзауҭ. – Уахынлагьы,
ҽынлагьы икылыԥш-кылӡырыҩуа абнара илазар акәхап,
рымаршәак
абаҳамԥыхьашәари
ҳәа... ҳара
араҟа
ҳаиҿаӷыӷуеит кырҳалшошәа!..»

165

Ииашаҵәҟьаны Мзауҭ шьоукы рызкылаԥшуазшәаҵәҟьа
дааҟалан, уаҳа иҽрыламгалакәа, днеины амца азааигәара
иҽынкыдикылеит, ирҳәо дназыӡырҩуа.
– Ҳара араҟа мчыбжьык аҟара ҳаанхаргьы ҟалоит...
Изхысҳәаауа, ҳара ҳнаҩыс даҽа шьоукы аауеит... Урҭ еиҳагьы
даҽакала ишәызныҟәаргьы алшоит. Ахәыҷқәа, аӡӷабцәа
ашәарҭа иҭашәыргылоит... шәазхәыц убри уаҵәынӡа... –
иҳәеит аҵыхәтәаны Ҭамаз зыхьӡыз, Арда дидӷьаҵәыӷьаҵәыло
даналага.
Урҭ акыр инеимҵарк-ааимҵаркит, аха ашьҭахь, акагьы
шалымҵуаз анырба, Ҭарҟани Мзауҭи рыҩнқәагьы гәаҭаны
ианцоз, ҩыџьа аҷкәынцәа алыхны иаанрыжьит, абарҭ
ахылаԥшра рҭахуп, рызынтәыкгьы џьарак еизакны
шәырхылаԥшла ҳәа нарыдҵаны.
Ауха Мзауҭ, сара араҟа аанҿасшьа сымам, сан аҭакәажә
лхала аҩны дааныжьны иҳәан, аҷкәынцәа дрыҳәаны
иҩныҟа дгьыжьит. Иан аҽнынтәарак агәыҭҟьа-ԥсыҭҟьа
илхылгаз лнырны, лыҷкәын дахьаанижьыз лхәышҭаара
дзыҽҳәымҵыкәа дыҽҳәатәан, лхы ахьылгара дақәымшәо,
дизыԥшны...

Аг ә каҳареи а гәыԥша а реи уа нзы р ц әы мц о
Мзауҭ дшааиуаз, агәашә анҭыҵ, аҵла амҵаҿы ишьҭаз
мыҿқәак аалихын, иҟәаҟәа инықәҵаны иааиган, ашьшьыҳәа
амаҵурҭа абарҵаҿы инышьҭеиҵеит, абжьы мыргакәа. Иахагьы
алашьцара иалагәаны ԥыҭк ааигахьан. Ҽынла уахь, агәашә
анҭыҵҟа, ацәырҵра гәаӷьылацәан макьаназы. Ҵоуп, асы
шьҭан, аха иаразнак рылаԥш уҵашәаргьы алшон харантәила.
Аҵла амҵаҿы ишьҭоу амҿы арахь агәашә иҭагаланы
имазар ибаргәыз... нас ишиҭахыз ихы иаимырхәоз!.. Амҿы
имамзаргьы ишԥаиԥсыхәаз... аӷныжәҩанха, абнахь дцаны,
иара иакәызма амҿы ылганы иаазгоз?.. Иара ақалақь
далаханы, арахьгьы дзымаауа, наҟгьы дзымцо ашәарҭа
данҭахаз, Баҭал илихыз амҿы, ҽаамҭанык еиԥшымкәа,

166

рыԥсы ааиқәнаҳәалеит уажәы. Мзауҭ Баҭал иџьишьон
абас иахьеиҿибааз иара даныҟамыз аамҭазы. Иара
дзыхнымҳәзаргьы, Баҭал илшоз шагимырхоз унардыруан уи
ихымҩаԥгашьа. Мзауҭ уи иҳаҵҳаҵара, иеилҟьара гәыӷәӷәарак
дазнархьаԥшуан ианакәызаалакгьы. Иара дҟамлазаргьы,
уиқәгәыӷыртә еиԥш, хаҵа наӡак илиршаша илиршон, ибаҩ
дацәымаашьакәа. Мзауҭ уи дацәымҩашьо агәра игахьан иара
инаҩсангьы Баҭал абри аҩнаҭа дшазхьаԥшуаз, ишимырӡуаз...
Мзауҭ ҽынла уеизгьы адәахьы дызцәырҵуамызт иара
ишиҭахыз. Асы наҟәа иахьабалакь зегь арҟәан, улаԥш
нахьхьынӡа илаӡо, икаххаа иубаратәы иҟанаҵахьан. Аихала
дасны изыԥҟомызт аҩны иааигаз амҿгьы. Абжьы гар ҳәа
дацәшәон. Абарҵаҿы изышьҭаҵар, нас уиаҟара хьаас
иҟаиҵомызт. Аҩныҵҟа иҩнагаланы, хыц хәархьла ихыссаны,
амца инақәиҵартә, ирмазеины инышьҭаиҵон.
Шаҟа аԥхарра иазгәышьуаз, шаҟа иазрыцҳааз игәыҭҟьаԥсыҭҟьаха, ирыцҳахәха абна ианылаз!.. Уажәы, егьа
ирцәыхьанҭазаргьы, ахәышҭаара аныҽҳәатәара дара
рзыҳәан ԥсеиқәырхаган, насыԥшарак ирзаҩызан...
Абри акәызма изхырбаауаз Мзауҭраа ампыҵахалаҩцәа?!
Абри азыҳәан акәызма уахынла ирывахысуа абрахь
изаармышьҭуаз... изахырбаауаз?! Мзауҭ маҷ-маҷ иааигаз
амҿқәа ахьышьҭаз дахьрыхәаԥшуаз, иани иареи уаҳа хьҭакы
иамкрашәа, игәы арҟәандон, игәы арԥсаҳәон...
Ариабжьарак Мзауҭ иан дышлыхӡыӡаауаз еиԥш
ҟамлацызт... адәахьы дындәылҵыр иуамызт... абра ишыҟоу
ирбар, машәырк иақәдыршәар ҳәа дацәшәон. Маҵурҭас
рхы иадырхәоз ахыбра аҩныҵҟа акыдыршәылақәа лашьҭын
аԥенџьырқәа рыҟны. Зынӡаск имлашьцахартә еиԥш, џьараџьара ивҵрааны иааныжьын ункылԥшыртә. Аӡәы дҟьаланы
агәарабжьара даабжьанагалар, ашьшьыҳәа инеины амца
азааигәараҿы инатәон, рқәыԥсычҳарақәа хьанҭыџьхьанҭыџьӡа. Аамҭа ахгарагьы ус иаумариахыз... ахәыцра
ԥылҳаҭрақәа
иргәылархаланы
рхы
андыршаҟәозгьы
рацәаӡан...

167

– Иубазеи уахьыҟаз?.. Ҽеира ыҟоума?.. – Хьыкәыр
лхы ҩышьҭылхын, днаиазҵааит лыҷкәын дахьааҩналаз.
Лҩымсаг кны ахьаԥссара даҿын... ԥыҭкгьы еиллыргахьан.
Данцозгьы ишылҭахымыз ауп агәашә дшынҭыҵыз.
Шьыжьуп... макьаназы аӡәгьы арахь дықәлом, исыхьрызеи
иҳәан, дахьынҭыҵыз иибаз игәалаҟара убас иԥхасҭанатәит,
дунеихаан иимбацыз, ихаҿы изаамгоз, агәнаҳара иаҵалаз
амцқьақәа рхымҩаԥгашьа иахҟьаны дназлаԥшыз ибла
ихыҵуамызт... Игәы еиланархәашьын, дҵәуар дызҵәуомызт...
деилагазшәа ибжьы ныҭганы, о уара, шәааины ижәбарауазеи
ҳзықәшәаз ҳәа дыҳәҳәаргьы дзыҳәҳәомызт. Абри аҩыза
дҭазырԥшышаз шәҟәыкгьы дамыԥхьацызт. Набжьоуаа
еилызкаашазгьы дабаҟаз уажәазы!.. Ҽаамҭанык акәызҭгьы,
акәыкәыҳәа иҳәҳәаны, цуҭеи-ҳаблеи зегь еизыргарын, аха
уажәы изауҳәода, изаҳауада?..
Аныӡаара иаҿу ргәынқьыбжьы аԥсабара иахәаҽызшәа,
иахьабалакь еихаҟәызны, шьҭыбжьык ықәмыҩӡо иааԥшуеит.
Закәытә
рыцҳароузеи
инахаԥаз
егьызхараӡамкәа
зыԥсҭазаара
мҩаԥызгоз
набжьоуаа
ршьам-дгьыл?..
Ирхәашаны, еиларҩынтны, дунеихаангьы угәаҵа иҭымҵуа,
иугәалашәацыԥхьаӡа угәы зырԥшаауа, угәы еилазырҵәо,
улаӷырӡқәа
хазырҟәҟәало,
амцқьақәа
имҩаԥыргоз
арыцҳарақәа угәы нҿырҳәацааны иааҿырҵәап, убла
ианаахгылалакь.
Ас уаҩыԥсы ихы мҩаԥигоит ҳәа игәы иаанагомызт
Мзауҭ. Ас ахымҩаԥгаразы ауаҩы даҽакала дааӡазароуп...
арыцҳашьара, агәыблра иламкәа... Аимҵәацәа... арыҳәцәа
рыԥсҭазаара иалааӡоу ракәымзар, даҽа шьоукы ас рхы
рзымҩаԥгарым... Иарбан гәымбылра ҟазшьоу ирыларааӡаз,
ирыхәҭаз иацәхьакны?!
– Избахуаз, ди?.. Уаҩ дзыҩнаԥшуам игәаӷьны... Убас
еиларҩынтуп, мызкы аилыргара уаҿызаргьы иузеилмырго...
– Мзауҭ иибаз зегьы иан илаимҳәеит, аха игәы изырхьқәоз
шырацәаз иҿаԥшылара иунардыруан. Бзанҵыкгьы ччаԥшьык
илакыҵақәа инрыҵымшәацт уҳәарын.
Мзауҭраа рҿаԥхьа инхоз Гәадал акыр аџьабаақәа
ибахьан анхара-нҵыразы... Аҵыхәтәаны хар имаӡамкәангьы

168

иҽааибиҭахьан. Иҩны-игәара, ирахә-ишәахә – акы
дазхьыртә дыҟамызт. Абриаҟара аџьабаа здибалахьаз,
иԥхӡаша зқәиҭәахьаз, аҭыӡқәа ҟәыбаса, икылыжәжәа игылан
ирыцҳахәха.
Закәытә аамҭаз ирымаз!.. Ишԥаҟаз, ишԥеилыргаз
абраҟагьы!.. Ицқьаӡа, бабыцк џьара икадыршәуазма?!
Мзауҭ дахьыныҩналаз, амаҵурҭа агәҭаны ихәхәаӡа
астол игылаз, абжьааԥны мацқьа-шьацқьа иадтәаланы
акрахьырфоз, уажәы узықәыԥшуамызт. Ҩыла иҭәыз балон дук
ҭарцәны иқәгылан икеикеиуа. Иаакәыршаны крызнырфалаз
саан гәарҭак еилаҟьашь, ацыӡбал рынтатала, иҟәашҟәашӡа абыҩқәа рныԥсалан. Аҵәцақәа агәам ргәыҵатата
иахьықәгылаз угәы рхыларымызт.
– Абриак ужәыроуп, абриак... нас уаҳа иудысцалом,
Мзауҭ!.. Уареи сареи ҳаилибакаауеит ҳәа сыҟоуп...
ҳшыхәыҷқәаз ҳаибааӡахьеит... Набжьоуаа ҳадгьыл, сыԥсцәа
ирымаҿуп, даҽа дгьылк иузадкылом... Иныҵауркьакьаз аԥсы
ахалоит, иӷьацоит... Изхысҳәаауа, Мзауҭ, абри ҳазқәынхо
ҳадгьыл ҳазныҳә!.. Ари еиҳау ҳара акагь ҳамаӡам... ишаҳҭаху
ҳақәӷьацо, аӡәгьы ҳахимбаауа, иҵагь ҳмарымажахо!.. –
шаҟантә еибарххахьаз Мзауҭи Гәадали, абри астол еиҵҳәа
иадтәаланы, ианеицыржәуаз... Гәадал игәы рҭынчны,
ацәажәара даналагалакь, дузаҟәыхуамызт, игәҭыхақәа зегьы
науамҳәакәа.
Оумашәа иубаша, аҩнеихагыла аҟынтәи ацәарҭақәа
зегьы лбааганы, хаз-хазы акәакьҭақәа рҿы ишьҭан. Уахынла абра иԥхьозар акәхарын... цәарҭакгьы астол аҵаҟа
иҵажьын... Закәытә ламысыз убра иҵаианы изхызгаз
имаз!.. Ишәаԥырҳаԥуазаргьы ҟаларын уахынла абраҟа
иахьыҩнагәыгәуаз!.. Аҵх лашьцара, дара рзыҳәан тымитышак
иҭанарԥшуазшәа, ахгара ахьыцәгьаз аҟнытә ргәалаҟара
ҩыжәрыла ишырхәаҽуаз ҩашьомызт...
Мзауҭ, амцабз наихҟьазшәа, ахьышәҭҳәа даақәҵәиаан,
ашҭа дныҭҟьеит, араҟа ҽеирак шыҟамыз инырны, дарҩагьых
зыԥсы қымқымуаз шьоукы ҽырххыла иааирызшәа,
лаԥшҵашәарак днышьҭнаԥаан.

169

Мзауҭ ивараҿы, рацәак инеицәыхарамкәа, аҩны
ргыланы, ҿыц анхара ашьапы икхьан Кьахьыр иашьеиҵбы,
аҵарауаҩ Рашьыҭ. Аандак акәын урҭ ирыбжьаз. Сабшала,
мҽышала ақалақь аҟынтәи ихәыҷқәеи иареи агәарабжьара
ианаабжьалалакь, ахьхьаҳәа гәырӷьашьҭыбжьык нархылҵуан
уаареигәырӷьартә...
Егьараан дубаргьы Рашьыҭ шәҟәын дызҵаз. Аус ахьиуазгьы,
ибласаркьақәа иԥынҵа иқәыркьакьаны, иахьахәлаанӡа
ашәҟәқәа ныԥхьашьшьаауа дыргәылаԥшуан, ииҭахыз,
дзышьҭаз наргәылихаанӡа.
–
Аа,
Мзауҭ...
шәҟәык
сымԥыхьашәеит,
аха
уазымҵаан... Уаргьы уамыԥхьацзаргьы ҟалап... Убри иоуп
ашәҟәыҩҩҵәҟьа... аԥсҭазаара иагәылԥшны аиашаҵәҟьа
аазырԥшуа... Ааскьа самыԥхьацызт ас еиҿартәу аҩымҭа.
Уи уаргьы уаԥхьап нас... – Мзауҭ инаидирҽхәалон иара
абысҟак игәаԥхаз ашәҟәы. Мзауҭгьы нас уи дназҿлымҳахон...
иааимԥыхьамшәаргьы иуӡомызт. Рашьыҭ игәаԥханы идикылаз
Мзауҭ данацәхьаҵуаз, дзыԥхьаз игәы шазеиқәнамҳәалаз
аниеиҳәалакь, аԥырԥырҳәа деицранаршәуан, аиҿыхара
аҟынӡа инеибацон. – Ишԥаузеилымкаауеи абри иаҵаҵәаху
уара?! Насгьы закәытә маҭәахәқәоузеи инадигалаз?! Ихы
ишаирхәаз умбаӡои?.. Ишеиҿибааз?.. Уаҩ дызхьымсыцыз
атема ҿыц алиԥшааит, атема ҿыц цәыригеит... Уаанӡа абас
ицәырызгахьоу аӡзәы иӡбахә сауҳәозар?.. – инеиҿеикуан,
игәаанагара дацәхьаҵумызт. Мзауҭ игәаԥхази игәамԥхази
акакала иааимҿыршәшәаны ианиеиҳәалакь, егьи маҷк
иҽааиҭеикуан...
– Уажәы убри ашәҟәыҩҩы изкны аҩра саҿуп,
исықәманшәалахозар... – иҽааирҵысуан иҽаардаданы.
Насгьы ус нациҵахуан: – Абарҭ изыҩқәо иаарласны,
ишыԥхоу, хаз шәҟәны иҭыжьзаргьы цәгьа избомызт... Аҩымҭа
аамҭа анацәыӡлакь еиқәыхьшәашәоит, иумдыруеи!.. – ихы
ааирҵысы-ааирҵысуан.
– Зны уара иҩы, нас ҳара ҳахәаԥшып... – иҳәон Мзауҭгьы,
уи игәы дамыскәа.
Рашьыҭгьы уажәы аҩны дахымызт. Аҽаџьара даршәхьан
аибашьра ацәқәырԥа. Шаҟа иҭахыз уи, знык иаамҭа ааины,

170

иусура дзаԥырҵыр!.. Нас наунагӡа абрахь, ақыҭа ҭынчрахь
диасны, ишиҭахыз дтәаны, игәы иҵхоз, дызхьымӡаз иусқәа
рынагӡара иҽрымеидарц.
Мзауҭ
дкылԥш-кылӡырҩуа
агәарабжьара
ааихи­
ҵәан, Рашьыҭ иҩнеиӷрыкка амардуан дҩаҿалеит. Уахьы­
нагәыдыԥшылоз аԥенџьырқәа ҭаԥыххаан, ашәқәа ҿӷәыххаа
иҟан. Азал узыҩналомызт, еилаҟьаҵәы асы ҩнажьын,
ицәаакын иахьабалакь. Абзарбзанхы ахьақәшәаз ахыб
азыбжак еилаҟәыбаса ҵаҟа илашьҭын. Рашьыҭ дзыхӡыӡаауаз
ишәҟәқәа еиларҩынтны, аӡы рылыжжы ҵаҟа икажьын.
Рашьыҭ иԥҳәыс Ҳаниа ари лбазҭгьы, егьа акәыкәыҳәа
дыҳәҳәарын, иаҳзыҟалазеи.... анаџьалбеит, иаҳзыҟалазеи
ҳәа. Рашьыҭгьы уаҩы дизеиқәкрымызт: – Изусҭцәада арҭ
амцқьақәа абас иҳазныҟәаз?! Иабантәиааи... уаҩԥсы
илхымшаӡеи?.. – уаҩы ишиимбацгьы игәы ԥнажәарын...
Мзауҭ рацәак иҽыҩнаимырхеит араҟагьы. Ҵаҟа
дналбааны дныҵаԥшызар, аҩнаҵаҟа еиужьраҿы амца
гәыргәырҳәа еиқәҵаны, дара ишырҭахыз қьаф уа
иҵатәазаарын. Мзауҭ имҿырҟьараҟынтәи иааргаз амҿқәа
хыблаа-ҿыблааны еиқәыжьын имаҷымкәа. Мзауҭраа рчуан
ду, акәац аларымжәыкәа иҟамызт, зымҩа игылан атәан
хшәыланы. Хыхьынтәи илбааргаз аҟәардәқәа еикәыршаны
астол иадгылан. Араҟагьы акрыфара, акрыжәра ҭарымҵакәа
иҟамызт, ацәынха-мынхақәа астол иқәыԥсан еиқәыхьшәашәа.
Аҩны авараҿы, жәык ршьызар акәхарын, атәыҩақәа хаӷӷала
асы иалыԥшуан ицәеиқәараӡа. Мзауҭ дааханы иаалигеит ахы.
Уи макьаназгьы еибган, ицқьан, ацәа ахыхны, ижәны уаҩы
ихы иаирхәартә иҟан...
Мзауҭ ашаца-шацаҳәа деиханы аҩныҟа иҿынеихеит, ари
аҩнаҭагьы аӡәы димбакәа дзаԥырҵуазар ҳәа.
Ишԥаҟаз, ишԥеиланхоз набжьоуаа!.. Рҿаҵа еиҩшаны
еицырымфози!..
Рхьаа
еицырхьаан,
ргәырӷьара
еицыргәырӷьаран!.. Аха уажәы иахыӡааз рыҩнаҭақәа рҟны
анеираҵәҟьа гәаӷьылацәахан, ушәаԥырҳаԥуа ауп рашҭа
ушҭало, рашҭа ушҭыҵуа, уигьы еимҟьарак уҽузақәыршәозар!..

171

Иахьатәи ашьыжь иалаигӡаз Мзауҭ игәы архәашьын,
илахь изеиҵыхуамызт. Ауаҩы ицқьара, иуаҩра лазырҟәуаз,
ихәыҵазшьуаз аҭагылазаашьа ҟазҵаз ргәаӷкра дхәаҽны
даман.
– Ишԥаҟаҳҵари, нан?.. Ара еилҳаргеит, аха нахьхьи ус
иаанхеит, уаҩ дзыҩнаԥшуам... Еилыргазар сҭахын, аха сымч
ақәымхар ҳәа сшәоит... – ҭаа-ҭаа даацәажәеит Хьыкәыр,
лыҷкәын днеиҿаԥшны. Абжьааԥны ишыҟалҵалоз еиԥш,
уажәы еилыргашьа амамызт. Лхала уахь аҩналарагьы лгәы
канажьуан, аха рыҩны еилырганы иҟазар цәгьа илбомызт.
– Ас мацара ҳанбанӡазахәаԥшуеи?.. Ҳамаҭәажәқәа
шьҭыхны иԥхьакзар сҭахын шьыжьнаҵы... Иргаша ргахьеит,
иалрыԥшааша алрыԥшаахьеит... иаанхаз зҭахгәышьада
уажәшьҭа?..
– Ибзиоуп, ди... уажәыҵәҟьа ишьҭаҳхып, иԥхьаҳкып
зегьы...
дырҩагьых
аҳәақәа
реиԥш
иныҩналаны
еиҭеиладмырынтуазар ҳанындәылҵлакь... – иҳәеит Мзауҭ.
Макьаназгьы агәра игартә дыҟамызт уаҳа ишымааиуаз.
Уажәазы асы шьҭан, уи иааннакылон маҷк, аха нас
инеишьҭагыланы рҿаархозар акәхарын егьырҭ ирцәынхаз
акрырзалгозар
ҳәа
иныԥхьарттаауа, инеилакәаҳауа.
Амаҭәажәқәа зыԥсы рзықымқымуа уи дхаҵоума?.. Насгьы
ашәҵашәыхқәа... шьоук рыԥхӡаша... шьоук рыгәнаҳа
зхьыршоу...
Мзауҭ даахьаҳәын, акәасқьа дынхалеит. Абарҵаҿы
ишьапқәа нықәикшан, имагәқәа ирхьынҳалаз намиршәшәеит.
Амардуангьы рыцқьамызт, абарҵа иҵанаҳәазгьы уа иҵажьын.
Мзауҭ дахьыныҩналаз уа дааҭгылеит. Аԥхьатәи
аԥенџьырқәа ҭаԥыххааны иахьыҟаз иахҟьаны, ахьҭа
ҩнагьыжьуан иааунырратәы. Акыдыршәылақәа лашьҭын, аха
урҭ акагьы рзаанкыломызт. Азал агәҭаны икнаҳаз алиустра
хәыҷы шаҟантә еихсыз здырхуада, аха ирызкамыжькәа
икәалкәало икнаҳан ихьырвырӡа.Иаша уахьынагәыдыԥшылоз
аҭӡы ахҭыԥ иарган, икылыҵәҵәа-кылыжәжәа, унацәа
нҭашәартә еиԥш. Рымаҭәақәа зегьы ҭырбганы ҵаҟа
еилажьын. Хәыҷы-хәыҷы еидыргалоз асаанлых хьҭагылаз

172

иргәамԥхаз ҵәыцақәак аанрыжьит акәымзар, егьырҭ зегьы
нҭырбзааны иргахьан. Астол аҟны маҭәажәқәак ықәжьын,
урҭ рхыхь иани иаби анқәыԥшқәаз иҭырххьаз патреҭ ҟьаҟьак
ықәын, ушынҩналалакьҵәҟьа улаԥш надхалартә еиԥш. Иан
абри ҳаҭыр ақәҵаны, иҵәахны илыман. Илымаз апатреҭқәа
зегьы иреиӷьылшьон. Патреҭҭыхҩы бзиак илзыҟаиҵахьан
анкьатәи рҭыхымҭақәа неидкыланы. Иан уаҟа жәибжь-жәаа
шықәса лхыҵуан, лхы-лҿы гьежьӡа, лыхцәы жәпа еиҩшаны,
лыџьымшьқәа амзаҿа еицш икыдыхәхәа, цәгьалаҵәҟьа
дыԥшӡан. Иаб иакәзар, ихахәы рҳәны, иԥаҵақәа кыдышьшьы,
ихы-иҿы маҷк иааизыхәхәаны, ԥсуа маҭәала деилаҳәан
деилфаҷа. Ҩеижәа-ҩеижәиҩбаҟа шықәса ихыҵуан.
Абарҭ рпатреҭ ицәырганы абас изықәырҵаз еилкаашьа
уаҩы изаҭомызт. Рҩыџьагьы рыблақәа еихмырсыӷь
арахь ихәаԥшуазшәа акәын дшырзыԥшуаз Мзауҭ. Адунеи
аҿы гәнаҳарак ҟазымҵаӡацыз, рыламыс, рыԥсуара
иахӡыӡаауа иаазгоз, уаҩрак илҵындаз ҳаԥсы шҭоу ҳәа
ирымаз-ирыхӡыз неидыҟәшәало, ргәыӷрақәа зегьы зцыз
Мзауҭ дахьрыхәаԥшуаз маӡа-маӡа игәы нҿырҳәацәаауа
деиланаршуан дахьгылаз. Аҵара дынҭаз уҳәару, ақалақь аҿы
ишьапы аникуаз уҳәару, закәытә џьабааз инаидырбалахьаз!..
Абриазы акәызма дзырааӡауаз... абриазы акәызма еснагь
рыԥсы ихьыхәхәа изихӡыӡаауаз?.. Даԥсахама... изныҟәгама
урҭ зегьы Мзауҭ?.. Ихьаа нацлон, даргәжәажәон, даргәаҭеиуан.
Мзауҭ, астол днадгылан, иаашьҭихит апатреҭ дазгәыбылуа,
иаарыцҳашьаны. Инапы нахьшьны иааирыцқьеит. Иаб
ԥсаҭашкәакәа иԥсы ҭаны димазҭгьы ибаргәыз!.. Аха абри
аҩыза дахаанхаргьы игәы ԥжәаны дымԥсуази!..
Мзауҭ иаб иеиӷьишьоз аӡәгьы димаӡамызт. Иаб иԥсы
анҭаз ҩынгьы-гәарагьы еиламырсӡакәа иара иакәын
ин-ҟәызгоз, иара иакәын иахылаԥшуаз, хьаас ииҭозма!..
Абаагәара еиԥш дихәаԥшуан Мзауҭ уи. Иаб иҟамзаара
акырӡа иныԥшхьан. Имырӡкәа иаб иеихеиҳауаз уажәы
шьоукы импыҵыркәыкәаарц иахьашьҭаз гәыԥжәарамзар
аҽакы инаҭомызт.

173

Иан рыцҳагьы закәытә џьабааузеи инадылбалахьаз
абри аҩнаҭа!.. Дкәыкәы-цыкәуа иахьахәлаанӡа акы
данацрымхоз лхы лыхьуан. Лырахә-лышәахә, лашҭа, луҭра
дырхашәаломызт. Лҟәыдчаԥашьа ҟәыдчаԥашьак еиԥшмызт,
лбысҭаушьа бысҭаушьак еиԥшмызт. Иаалрыхуаз еиқәырҷаб
иахьыныкналҳауаз убла аргәырӷьарын, уеиҵанаршьыцрын.
Лпарпыл џьыка, лхәыл, лџыш, лџьымшьы – дарбаныз
иамеилаҳарыз, ргьама зымбацыз!.. Дкәалкәало зегьы
дрышьҭан, ацәгьеи-абзиеи лыҽрыглырхомызт. Лышҭа-хкаара
ибзарыбзаруа кәытгәарҭак лызҭан, уажә еиԥш дазрыцҳангьы
дҟамлацызт...
Ишԥеилажьу, уҳәарауазеи, иахьабалакь араҟа?! Мзауҭ
напызлеикрыз дақәшәомызт азныказы.Астол дахьнықәыԥшыз
иҵагь апатреҭқәа ԥыжәжәаны иқәыԥсан. Ргәаӷ зхыркаауаз
здырхуадаз!.. Иан лпаспортгьы ԥжәаны убраҟа ирыларшәын,
иаашьҭихит. Лыхьӡи, лыжәлеи, даниз ашықәс заҵәыки ракәын
ианӡаз иикыз аԥыжәжәахаҿы. Апатреҭ инақәҵаны хазы
инықәиҵеит, игәы нарызхьаауа. Абра абас дахьыҩнагылаз
акы деиҵарыӷәӷәа игәы арԥшаауазшәа, ҩныҵҟала ҭахак
изымҭоз акы деилнашьаауан ижәланы...
Иахьахәлаанӡа Мзауҭ иԥшәмеи иани абра иҩнагьыжьуан...
бабыцк ҩнадыршәуамызт... Уажәы уахьынаԥшлакгьы ухлахаҵ
аргьыжьуан улаԥш назықәшәоз...
– Узхәаԥшуеи, нан?.. Узгылоузеи?.. – Мзауҭ иан
дшааҩналазҵәҟьа
днаиазҵааит,
лыҷкәын
игылашьа
аалзымбатәбараханы. Акагьы игәы изақәкуамызт.
–
Сызгылахузеи?..
Напы
зсыркра
сақәшәом...
сеилаԥаҭаӡеит зынӡаск... – иҳәеит иҽаарҭынчны.
– Аҳәақәа!.. Иҟарҵаз умбои аҳәақәа!.. Еилыргашьа
амоума?.. Зашәа дара рыҩнқәагьы абас избаша!.. Арҭ уааума,
ацгәыԥсы зхоу!.. Ҳаӷоу иашҭа иҭанагалааит!.. – даагәамҵхамҵит Хьыкәыр. Дныкҿаԥшы-аакҿаԥшит дахьынӡазнеиуаз.
Ирзымгаз амаҭәақәа аҳәынҵәа иарганы, еилакәаҳаны ҵаҟа
икажьын еиқәыцәашь. Аҵәҵа ҵаӷа ԥҽыхақәа аӷырҿҳәа
унарыӷрагылон.

174

Мзауҭи Хьыкәыри, ргәы ахӡамкәа, амаҭәақәа неилыԥ­
шааны хаз-хазы иныԥхьаркит. Ицәаакыз ашьыршафқәа,
ахызаҵҟьақәа абарҵаҿы инахыршьит, ашьапышьҭақәа
рынпыҟҟала, аӡәы диасны дцозаргьы абраҟа ауаҩы дшаху
алаидырырц. Иргази ирымгази уаҩы изеилыргомызт
макьаназы. Зыҿқәа ҭырбганы игылаз ашьқаԥқәа рҭыԥ
инықәырҵеит, инарыха-аарыхеит. Хьыкәыр даақәгьыжьаан,
ҩымсагк ныҩнылшьырц лҽыназылкит.
Мзауҭ ахьышәҭҳәа дыццакы-ццакуа иахьышьҭалоз
ауадақәагьы дынрыҩнагьыжьит, аӡәы дынрыхҭыгәлаанӡа
иаарласны изеилыргозар ҳәа. Агәабанқәа, ахызақәа,
ахчқәа – зегь аарҳәны еилажьын унарыхҟьашо. Џьара акы
ҳамԥыхьашәозар ҳәа иааҟарымҵаз иҟоузеи!.. Мзауҭ рыцҳа
ус акы далаҟаӡазаргьы, ишԥазымцеи рыхшыҩ агәабанқәа
ишрыҵаимҵәахуаз?.. Ихы-ихшара, иҭаацәара идырҳауаз
амзеи-амзеи рыбжьара инеиҿыбаауа, еергьҳәа иааиуан, заҵа
инамыцхәны ҟәрышьк зымҩа ирымҵәахрыз!.. Ламысла аус
зуа ирхашәало шмаҷу еиԥш, рыԥсҭазаарагьы убас еибаркуп...
Мзауҭ иан дахьышьҭалалоз иҵагылаз лчамадан, аҿы
еихҳәаны, акаруаҭаҿ иқәгылан. Уаҟа, сыԥсыргьы сызларжуа,
инасықәдыршәуа, инасшәырҵо ҳәа иҵәахны илымаз
лымаҭәа цқьақәа ҭырбганы, акаруаҭ иқәжьын. Ари збаз
Хьыкәыр даараза лгәы ныҿнакааит. Арҭ аԥсымаҭәақәагьы
ираҩымсуазаап, налгәахәит.
– Ҳаи, рыжәла ыҟамкәа инықәццышәааит, инаҳзааргазеи?!
Арҭ амцқьақәа ишԥадырхәашеи, ишԥаныҟарҵеи... зкәакәылах
нҵәаша!.. Иааҳзааргазеи?! – Хьыкәыр дшәии-ԥшьиуа
лымаҭәақәа неизылкын, лчамадан инҭаҵаны, насҭхашәа
иныкҿалыргылеит. – Иахьырымгаз анцәа иџышьоуп...
сыԥсыргьы сызларжуа сымаӡамкәа саанхон... – лҳәеит,
иахьеиқәхаз лгәы назхьаблаауа. – Арҭ реиԥш иҟоу ргом, ди...
уи бацәымшәан бара!.. – нациҵеит Мзауҭгьы. – Анҭ рыгәрас
иугозеи, нан... акьынтыжәқәа ирышьҭоу!..– илгәамырԥхазакәа
днарзыҵкапит лҽырмышьцаны, илҳәақәоз еиҳа-еиҳа
днарықәыӷәӷәо.

175

Мзауҭ иан лгәы ҭынчмызт. Лыԥсҭазаара аҵыхәтәантәи
ашықәсқәа рзы абри аҩыза даламԥшыр илыбаргәыз!.. –
Ауаа шыԥсуа сыԥсыр, џьанаҭ сымцози!.. Ари адунеи аҿы
уаҳа иқәысхран иҟаз... сҭынчымхози!.. – лгәы иныҵаххуан,
деибанаркуан, лыбла иабоз... даршанхон.
Мзауҭ араҟагьы дымԥшӡакәа, ахьышәҭҳәа акакала
иааилыхуа, рҭыԥқәа рҿы инықәиҵеит иааиқәыркәаԥны. Урҭ
рышәшәатәын, ирыцқьатәын, аха уиаҟара дахьӡомызт. Насгьы
араҟа аԥҳәыс напы аҭахын, ишахәҭоу еиԥш еилзыргашаз...
Иԥҳәыс Арина лакәгәышьан уаҩҵас еилзыргагәышьоз, аха уи
арахь ааишьа лымамызт, дацәыхаран... еиҟәызҭхашаз аҳәаа
инарыбжьаҳаз дзахысуамызт.
Хьыкәыр урҭ ауадақәа хьалыԥссонаҵы, Мзауҭ абарҵа
аганахь, иара изыҳәан иалхыз ауадахь иҿынеихеит. Араҟа
акәын иара данқәыԥшӡаз аахыс иажәабжьқәа ахьиҩҩуаз,
ашәҟәқәа дахьрыԥхьоз, игәҭахәыцрақәа зегьы ақьаад
иахьаниҵоз... Иагьаџьара дыҟазаргьы, абра еиҳа изыраҳаҭын,
даҽа ҭыҭк иузадымкыло агәыблрагьы изацын.Аха аҵыхәтәаны
иԥҳаиҵбы Асҭанда ималкуа далагахьан... Уигьы, сабышьҭра
сырӡуам ҳәа, уахашаанӡа лқьаад бӷьыцқәа лцәаҳәа ссирқәа
нанҵауа иаалхылгон. Иаргьы, ихы ныԥхьакуа, дылԥырхагахар
иҭахымызт, лаԥхьаҟа аԥеиԥш бзиа шылзыԥшыз идыруан,
уаҩы дызлаиламҩашьашаз абаҩхатәра аалырԥшуан...
Еснагь
ицқьаӡа,
иԥшӡаӡа
еилыргаз,
уажәы
уахьыныҩнаԥшуаз
угәы
неицранарсрын. Абриаҟара
аамҭа иеизигахьаз, иеилыԥшааны иеидигалахьаз ишәҟәы
хазынақәа, иара зегь реиҳа малс имаӡаз, изҭагылаз ашьқаԥқәа
ирҭырбганы, еиԥхьыртта ҵаҟа еилажьын, рыцҳашьарак
нарзымуӡакәа. Напымыӡәӡәа иимкуаз анапыҟьашьқәа
иахьырӷәаԥсаз иахиҳәаарыз дақәшәомызт. Урҭ, гәыблра
змамыз, рхымҩаԥгашьа иунардыруан дара зеиԥшрақәаз,
закәытә ааӡараз ирымаз. Ршьқаԥқәа, ирҭасаз асаркьақәа
еилаԥыххаа-еилаҟәыбаса еилагылан, ашәақь шьхәа иарганы.
Иара дызқәыҩҩлоз астол зымҩа икҿажьын ихаххала.
Аҭӡаҟны икыдкнаҳалаз ихәыҷқәа рпатреҭқәа ҭаҟәаҟәаны
узырҿаԥшуамызт. Иара даныҷкәыныз, Аринеи иареи ҿыц

176

ианеибагаз иҭырхыз рпатреҭкгьы ахы ларханы икнаҳан,
азыбжак хьыджәаны.
Мзауҭ днеин, адиван акьыԥшьаҿ днықәтәеит, ихы кны.
Уажәык зынӡаск дзаҵәхазшәа, имала заҵәык, хгарҭа имамкәа,
адунеи данхалазшәа, гәыԥшаарак наизцәырҵын, илаӷырӡқәа
нхаҟәҟәалеит дшазыԥшӡамыз. Дзыхӡыӡаауаз иҷкәыни,
ҩыџьа иԥҳацәеи, иԥшәмеи, иареи уаҳа инзеиқәымшәарашәа,
рыбжьара узмыршаз ӡиас еилахәашь дук нарыбжьаҳазшәа
ибла иныхгылеит, ихапапаз ахәыцрақәа дзаадыркәкәаларц
иахьаҿыз. Азныказы ус игәы иааинаҭеит, наунагӡа уаҳа
изынеиҿамԥшӡакәа
инеицәыӡрызшәа.
Ихьу-хьууа
деилызшьаауаз еиҳа-еиҳа дагәыҵанаҳәҳәон, ихәламшәы
ҵкаауа, иԥсеивгара еихәлагәаны. Шаҟа иҭахыз абыржәы
акьыжыҳәа инеимаҭәаны дҵәуар, аха уи дацәыԥхашьон
иара. Иан дааихҭыгәлар ихьымӡӷишьон абас дылбар ҳәа.
Амала изхара дҵәуазҭгьы, игәы ирдар ҟаларын, иԥсеивгара
иаҳа иарманшәалон, ԥыҭраамҭак акәзаргьы.
Абри аҩнаҭа аганахьала имаз агәыблрагьы ицәхьаҵызшәа,
зегь
изеиԥшны
иԥсадахазшәа,
дунеи
ԥылҳаҭрак
дынҭанаршәит, дызхьынҳалашаз ҳәа акагьы имбаӡо.
Мзауҭ абас акыраамҭа дтәан ихитәӡамкәа, дуалуашо,
азаҵә иеиԥш дрыцҳаханы. Ашьҭахь, ԥықәсылара змаӡамкәа
ауада иҩнашәшәоз ахьҭа ааинырын, дҩагылеит дхьынҭыџьӡа.
Зсаркьақәа ҭаԥыххааз аԥенџьырқәа рҟынтәи лашарак
ҩнаԥхон, абас ишыҟазгьы...
«Егьаџьара шәыҟазаргьы, зегь дара роуп, шәсыԥшаауеит!..
Шәыда сара ԥсҭазаара сымазам!..» – маӡа-маӡа игәы
инҭиҳәааит Мзауҭ.
Мзауҭ деилазырхәоз ихәыцрақәа мчыла иҽынар­
гәылижәеит. Даақәгьыжьаан, ишьқаԥқәа днаргәыҵасҩаргәыҵасын, рҭыԥқәа рҿы иаариашаны инеиваиргылеит,
ашәҟәқәа шьҭыхны рҭаргылара иҽыназикит. Аԥыхьа,
иаахәаны иааигоз ашәыҟәқәа дасу иахьырҭыԥхаша ҳәа
иалԥшааны иҭаиргылозҭгьы, уажәы ажәжәаҳәа, ишабалакь
еидкыланы, инҭаиргылон, днарыха-аарыханы, аӡәы дихьӡар
ҳәа дацәшәаны, уажәы-уажәы аԥенџьырқәа рахь дынхьаԥшуа.
Астолгьы дааханы анкьатәи аҭыԥаҿ инаиргылеит.

177

Агәкаҳареи агәыԥшаареи изцәырҵыз деимырхха дыркын
Мзауҭ, иара ишиҭахыз дызрымпыҵҵәраауамызт макьаназы.
Еиҳаразак ицәырҟьа-цәырасуа ибла ихгылауаз – абарҭ зегьы
ааныжьны рԥырҵра шаҟа ицәыхьанҭахоз, ицәуадаҩхоз
акәын. Уи даараӡа иагьшәарҭан, иагьизыцәгьан Мзауҭ. Иани
иареи, егьа гәаҟрацәгьа иҭашәаргьы, еиԥырҵшьа рымамызт.
Уи даанижьыр длыцәшәон, длыхӡыӡаауан... иара ихырҟьаны
лыԥсҭазаара далырхыргьы алшон, убриаҟынтә уажәы уи
аус уиаҟара далацәажәомызт, гәаныла иахьынзаилшоз
ицәыҵагәаны иааигон, џьара еихыккарак ҟалозар ҳәа
дазыԥшны.
Ус, Мзауҭ иан лҩымсаг кны дааҩналеит, лхы ларҟәыларҟәуа, абжьааԥны дышныҟәоз еиԥш лҽааиҭамкӡакәа.
Убриаҟара деиханацалеит дызҭашәаз аамҭа, лышәагаа еиҳаеиҳа аҽеикәанарҳәуан, угәы иналакьакьартә еиԥш. Иабагеи,
иабацеи ллакҭа хаара, еснагь агәыбылра зҿықәыҳәҳәы
инаузгәыкуаз, инаухалашоз?! Агәҭынчымра, агәырҩа хьанҭа
еихәланаркәаҳан, игәаӷьны узылҿаԥшуамызт...
– Ҳаи, шәанду дшәыкәхшахааит!.. Шәыҩны шәахҟьаны,
шәаҟәыганы... шәыгәнаҳа иамырҭынчааит, иамырӷьацааит,
ирзыӷьашкааит ишҳамтәараханы, рхы агарҭа рмоуа!.. – лҳәан,
лмаҭацәа рпатреҭқәа ахькыдкнаҳалаз лнапы нарыхьшьуа
иаалшьышьит, лгәы ԥшаа-ԥшаауа.
– Ди, исырки аҩымсаг арахь... сара иаарласны
ихьасыԥссоит... насгьы рацәак ҳҽыҩнаҳархацәаргьы
сҭахым араҟа... – иҳәан, лҩымсаг аалымхны ашыр-шырҳәа
иныҩныԥссаауа, адурак сзахыхуазар ҳәа иҽыназикит.
Ас акәӡамызт Мзауҭ иԥшәма Арина ишыҩнылыԥссалоз
араҟа. Мзауҭ игәы инамырхьыртә еиԥш, мыцхәы дацклаԥшуан
лара ари ауада. Иара данындәылҵлакь, ианҭацәхалакь
дныҩналаны, иахьабалакь инықәрыцқьааны, ицқьа-шәқьа
иааҟалҵон. Истол аҿы иқәыз ишәҟәқәеи иқьаадқәеи
шамахамзар дрылакьысуамызт. Иаргьы иҭахымызт урҭ аӡәы
инапы нархьысыр. Дасу рҭыԥқәа рҿы иҟазар акәын, иара
ишнықәиҵаз еиԥш. Араҟа ҭӡыцыԥхьӡа ихәыцрақәа рылан,
илаԥш рхын, изыраҳаҭын, изҭынчран. Аԥенџьыр аҟынтәи

178

ишиҭахыз ашҭа днықәԥшуан, агәарабжьара дныбжьаԥшуан,
ашәаԥыџьаԥ иаҵәара ибла изаҟәгомызт. Акыдыршәылақәа
днарыха-аарыханы, аԥенџьырқәа аалыртуан Арина, Мзауҭ
дныҩналаанӡа, ҳауа цқьак ныҩналап, мра шәахәацкқәагьы
ныҩнаԥхап ҳәа...
Шаҟа изыгәҭынчрааз араҟа аусура Мзауҭ. Ишиҭахыз
дхәыцуан, ишиҭахыз ихәыцрақәа ақьаад ахь ииаигон
дмыццакӡакәа. Уаха аҵх лашьцара иара изыҳәан ԥсыршьагагәеиҵыхразшәа ибон истол дахьадтәалаз. Еснагь, хҭацәыхак
шааиоулакь, ақалақь далыхәхәа абрахь даауан, ихәыцрақәеи
иареи еиҳа еизыманшәаланы иахьихигашаз. Гәата-бӷата,
ишиҭахыз аамҭа ихы иаирхәон иҽыԥхьак, игәҭыхақәа
рымаӡақәа цәырганы ақьаад ахь исзиагозар ҳәа. Араҟа акәын
иара еиҳараӡак имч-илшара зегьы ахьеизиркәкәоз. Усҟан
ихгьы иагирхон, инеиааирагьы. Иҽыҩнеикуан, хақәиҭракгьы
аиҭомызт ихы. Изхара дкара-уараха данаадәылҵлакь,
ҿыцбарах ибозшәа дназгәышьуан, џьарак дазкуамызт, акы
даршаҟь-шаҟьон деиларшуа.
Ауаҩы, аԥсҭазаара шиҭаху еиԥш, аԥсабарагьы иҭахуп,
далыхәдааны дыҟазар дрыцҳахоит, убас дхьысҳахоит, угәы
даарыцҳанашьартә еиԥш. Аԥсабарагьы ҭацәымзароуп. Уи
зырԥшӡо, ахылаԥшра азҭогьы дамазароуп. Ауаҩы дызлахәым
аԥсабарагьы гәазҳарак узаҵбаауам. Ауаҩи аԥсабареи
реимадара, реизааигәара, реицыҟазаара Мзауҭ акырынтә
дархәыцхьан, дазхьанарԥшхьан, бзанҵыкгьы ацәхьаҵра
игәы иҭаимкыцызт...

Аҳаб ла а имҵ әа цәа рна па ҿ ы
Мзауҭ абарҭ зегьы абас иҟалап ҳәа амалахазгьы ихаҿы
изаагомызт. Аха уажәы илабҿабаха дназлаԥшыз игәынқьра
деиҵарыӷәӷәо аҟара нацнаҵон, ихәыцрагьы ихшыбаҩ
арҵысыртә аҟынӡа днанагон. Имч ахьынӡақәхоз, рацәак
иҽамҭакәа, ихьаақәа цәыҵаихәаҽуан, мыцхәы ацәажәара
иҽаиҭомызт.

179

Шаҟа иҭахыз Мзауҭ абарҭ зегьы дырцәыхаразар, аԥыхьа
дшыҟаз еиԥш дыцқьаӡа дыҟазар... Наунагӡа иԥылҳаҭханы
игәы ахәашьра кыдызҵаз, уажәшьҭа дунеихаангьы кыдыхшьа
амоума?.. Иԥсы ахьынӡаҭоу хашҭра ақәымкәа иаанхашт ибла
иабаз, дызлаԥшыз ахәымгарақәа. Амцқьақәа идырхәашаз
аҩнаҭақәа ибла ихыҵуамызт. Зыҩны еиқәхаз набжьоуаа
рызынтәыкгьы рыҩнаҭақәа абас еилажьзар акәхарын,
уаҩытәыҩса игәы ахымло, игәы еилархәашьуа. Абарҭ зегьы,
иара иԥсҭазаара зырхәашьуаз, еихәлазҳауаз, дырԥырганы
дыҟазҭгьы, маҷк иадамхаргьы игәы еиқәнаҳәаларгьы ҟаларын.
Мышкызны хақәиҭра наӡак иоуны дзыҟалар, ишԥеиҭахыз,
абри иара дназлаԥшыз, аԥсҭазаара аҵабырг ахаҭа, уаҩы
игәаҵанӡа инеиртә, игәы ҭнашьаартә ацәыргара!.. Уи еиҳау
иԥсҭазаараҿы уаҳа акагьы изыҟаҵомызт. Иаҭахын уи агәамч,
ахамеигӡара.Ауаҩԥсы иԥсадгьыл дшазгәакьоу, дшазгәыбылоу,
иара ида изыхьчаша аӡәгьы дшамам, дшыхәыҷу инаркны уи
дшазктәу, ишилааӡатәу – шаҟа зҵаара изцәырҵуааз аҩны
дыҩнагьыжьуа данааҩнахалакь. Ижәлар ргәаҟра, рлахьынҵа,
аибашьра иахькылнагаз, изықәнаршәаз, изҭанарԥшыз – абарҭ
зегьы рцәыргаразы аамҭагьы изымхар ҳәагьы дацәшәон.
Иуаажәлар ргәаҟ-ҵәаҟрақәа инарыдиҳәалоз иҩымҭақәа
зегьы инареиӷьхарызшәа гәҭахәыцрақәак наизцәырҵуан.
Уи
уахгьы-ҽынгьы
дарҭынчуамызт,
ихьаацәгьаханы
даруалуашон, аха макьаназгьы дызҭашәаз далызгашаз
акагьы имԥыхьашәомызт. Аамҭа аԥсреи-абзареи рҳәааҿы
инхықәгылахьан, иӡлачыз аԥсҭҳәа еилахәашьқәа нахаԥаны,
ус иаармарианы иузахымцауа. Уи ахымҵыкәа ауаҩытәыҩса
иауамызт
агәҭынчрамҩа, абӷеиҵыхырҭа, насыԥшара,
насыԥразҟы... Убри азыҳәан иаҭахын ақәԥара, ахамеигӡара,
ахымшаҭара, аӷа хәымга иҿагыланы аибашьра, уи иқәцара!..
Мзауҭ
дахьынаԥшы-ааԥшуаз
уаҳа
аҽа
мҩакы
аманы ибомызт. Иқәцатәын, ирыцқьатәын аԥсадгьыл
ампыҵахалаҩцәа рҟынтәи, рыцҳашьарак ҟамҵаӡакәа.
Ахақәиҭра иазгәышьуаз ахы иақәиҭтәын, наҟ-наҟ хьаҳәԥаҳә амаӡамкәа иӷьацартә, еизҳартә еиԥш. Ахақәиҭра зегьы
ирыцкын...

180

Мзауҭ абарҵаҿы ишьҭаз амҿы далыԥшааны иааҩнаигалан,
аҟәардә иқәкны ахыссара даҿын хәархьла ишилшоз. Адәахьы
уеизгьы дызцәырҵуамызт ишиҭахыз, абаандаҩы диҩызан.
Иан ахьурӡы икналҳаз аилашра иаҿын.
– Ди, лассы ҳдәылҵроуп абрантәи... ибхабмыршҭлан
ишшәарҭоу!.. Ҳшазыԥшӡам, абгақәа реиԥш иаацәырҟьаргьы
ауеит инеишьҭагыланы!.. – Мзауҭ иан лхы налықәикит.
Абра
иааҩналеижьҭеи
агәҭынчымра
шимац
иман.
Иахьынтәаацәырҟьоз иалудыраауаз!.. Агәаҽанызаара шимаз­
гьы, игәы раҳаҭны дыҟамызт иара зегь реиҳагьы агәҭынчра
ахьааирԥшышаз иҩнаҭаҿы. Шьҭыбжь хәыҷык џьара
иаагаргьы, ахьышәҭҳәа уахь дшынкылԥшуаз уаҳа иламызт.
Уҩнаҭаҿы уара ушәаԥырҳаԥуа уҩназар аасҭа, уҩнаӡамзар
еиҳа еиӷьуп, угәы еиҳа иарҭынчуеит, уԥсы унаргоит.
Хьыкәыр рыцҳагьы шаҟа лылшарызеи!.. Дызҵымҵышаз
агәырҩа илызҵәырҵыз дахәаҽырц егьлыгмызт, аха
макьаназгьы дыбӷарыҟәҟәо лҽалҭомызт, лымаха-шьаха
аалыҵнахаанӡагьы.
– Ишԥасхашҭуеи, нан!.. Аа, уажәыҵәҟьа, абысҭа аазуеит...
какалк ааҳкыр, ҳандәылҵуеит... Иҩнаҳхуазеи араҟа?..– лҳәеит
даақәҵәиаан, абысҭа злалушаз лшыла зныз лгәыблаа дааханы
аҟәардә инықәлыргылан. Хьыкәыр макьаназгьы абысҭа луртә
дыҟан. Ачуан ашыла нҭалыԥсан, дынҭасҭасит, лымҳабысҭа
хәыҷала иааиларҩынтуа. Шаҟа дазыманшәаланы, шаҟа
гьамала абысҭа рзылуааз Хьыкәыр ианлаамҭаз!.. Ҭаацәарак
еиламырсӡакәа иныҟәлымгози!.. Лбысҭа агьама, лбысҭа
аушьа даҽаӡәы илуаз иузадкыломызт...
Мзауҭ иихқәаз амҿқәа хазы ауаџьаҟ азааигәара иркәаԥны
инышьҭеиҵеит. Уахазны, аӡәгьы дырԥырхагамкәа иааиргьы,
мцакы неихәларкуан, хьҭакы иамкыртә еиԥш.
– Абри ҳшыла хәыҷы нҵәар ҳабацои... ҳхы
зланыҟәаагозеи?.. Ҳаԥш ыҟам, ҳҟәыд ыҟам... – убри хьаас
иааҟалҵеит Хьыкәыр. Рца калаҭыбжак аҟара акәын иҭаԥсаз
амцқьақәа ирцәынханы. Еиҳа-еиҳа рыфатә иагхараны
ишыҟаз дазнархәыцуан акҿыҩра дныкҿалацыԥхьаӡа.

181

– Бымшәан, ди!.. Гәадалраа рыԥш рымгацт ҳәа сыҟоуп,
ԥыҭк абрахь иаагазар... нас мышкызны ишԥаҳазрымҭарыз... –
иҳәеит Мзауҭ, аамҭала акәзаргьы, ԥсеиқәырхагас, ԥысҿыхгас
иҟаиҵашаз дназхәыцны.
Гәадал ица дунеихаан аԥш агхахьеит ҳәа уаҩы имаҳацызт.
Есышықәсагьы иҷкәынцәагьы иаргьы даараӡа аџьабаа
адырбалон, аха аҽаҩра бзиаҵәҟьа аадрыхуан. Уи ада уаҳа
гәыӷырҭа рымамызт аҟынтә рца кәапеишәа иаадырҭәуан,
ашықәси-ашықәси рыбжьара ишырҭахыз рхы иадырхәартә
еиԥш. Уи ирахәгьы-ишәахәгьы ныҟәнагон, дазрыцҳамызт
ачеиџьыка.
– Гәадалраа хынҳәыргьы ирҭахымхои, нан?.. – убри
аахьаалгеит Хьыкәыр. Урҭгьы акагь рымаӡамкәа рыҩны
иахыларгьы лҭахымызт.
– Уи бацәымшәан бара... Аца иҭоу аԥш жәа-ҭаацәаракгьы
ирызхап... урҭ зыхынҳәуандаз ҳәа... Аха сара сзыцәшәо – урҭ
хынҳәаанӡа арҭ ахәымгақәа игәароу ирымбакәа изаанхома?..
Ишаҟьшаҟьо аҳабла иалоуп ишырҭаху уеизгьы... – Мзауҭ
игәы изырхьқәоз шырацәазгьы, уи иҽеиҭарц иҭахымызт.
Зегь реиҳа рыԥсҭазаара зырхәанчоз амлакра акәын, аха уи
даиааирызшәа, гәкаҳарак инирԥшуамызт.
Мзауҭраа ԥыҭраамҭак ԥсеивгахак ҳауазар ҳәа игәыӷуан
асы шьҭанаҵы, аха ус изыҟамлеит аусқәа. Иззыԥшӡамыз
асасцәа агәарабжьара иаабжьалеит аӷьӷьа рыхга, асы инылхо.
Уи Мзауҭ иааигәамԥхеит, аҟаҵәыҳәа игәы иналанакшеит.
– Абри акәмыз исҳәоз, ди... заанаҵы ҳаилгап ҳәа...
Ҳаздәылымҵит ҳаргьы ианаамҭаз... – Мзауҭ аԥенџьыр
дкылԥшны агәарабжьара дыбжьаԥшуан, иԥсахы еиҟәыҷҷо. –
Ишԥаҟаҳҵари анцәоузша!.. – даауазырит.
– Иубазеи, нан?.. – Хьыкәыргьы иаахьаалгеит уи игәы
змырҭынчуаз.
– Избахуаз?.. Шьоукы бжьаланы иаауеит... трақторла...
аимҵәацәа ракәхап... – даақәыԥсычҳаит. – Арҭ ҭаха
ҳарҭараны иҟоума уажәшьҭа?.. – урҭ ргәаӷкра наилыжжит,
мчымхарак дҭашәаны дшыҟазгьы. Ишԥаҟалеи, ишԥахәаԥсеи,
уҳәарауазеи, иназҭашәаз аамҭа еихәлаҳа, уназхьыԥшыша
бзиарак џьара иузаҵымбааӡо!..

182

– Ишԥаҟаҳҵари, нан?.. – Хьыкәыр дӷьаҵәы-ӷьаҵәуа
даақәгьежьааит. Уигьы агәҭынчымра налызнарҵысит Мзауҭ
ииҳәаз. Урҭ рааира ашәаӡыӡара ишҭанаргылоз шьахәлаҵәҟьа
илдыруан, бзиарак иазҳәахомызт.
– Ҳабацахуеи?.. Адәахьы ҳцәырҵыр ҳарбоит... Абра
амцаҟны баатәеи бҽыларҟәны!.. – Мзауҭ аԥенџьыр днадҵит.
Хьыкәыр аҟәардә хәыҷы дааханы амца дныҽҳәатәеит.
– Акрыфарагьы ҳадраӡомеи, зкәакәылах ныӡааша!..
– даагәынқьит Хьыкәыр. – Арҭ рҟны ҳара хаир ҳбараны
ҳаҟоума!.. Уаҩ дзырӷьацо, уаҩ дынзырхо уаам... Имлашьуа
даҽа дунеик аҟынтәи иқәнагалаз уаауп...
Амаҵурҭаҿы
убриаҟара
иааҭынчрахеит, ишакәым
иаалырҟьаны аҿаҩҳәа бжьык аагар ргәы нҭаҳарызшәа,
еиқәыӡырҩуа иаашьанхалеит иахьтәаз. Шаҟа хәыцра,
шаҟа гәҭыха еимҿдырххоз Мзауҭ иани иареи абас
иахьынӡатәаз. Ашәарах гәыҭҟьа еиԥш, рхы ахьдырхарыз
иақәшәомызт. Адәылҵразгьы издәылҵуамызт, џьара ҳцоит
ҳәа иақәыркыргьы, дара ишырҭахыз асы иашьҭуамызт. Рхы
абаргои, рхы абаржуеи рабџьар харшаланы иааҩналар?!
Шьоукы рзыҳәан адунеи қьафураны, шьоукы рзыҳәан
илаӷырӡышраны ишԥаҟалеи уҳәарауазеи!..
Мзауҭ игәы иамукәа дҩагылан, аԥенџьыр деиҭанадгылеит,
акыдыршәылақәа ывҵрааны иахьыҟаз.
– Иубома, нан?.. Иабацеи?.. – Хьыкәыр лыбжьы
аармаҷны Мзауҭ днаиазҵааит. Лгәы ҭамгыло иҭыҵны ицон
илзеиқәымкуа.
– Избоит, ди, избоит... Гәадалраа ргәашә иадгылоуп... –
иҳәеит Мзауҭ, илаԥш изаҟәымго дахьыԥшуаз.
Убри аамҭазы аҟәақ-аҟәақҳәа ахысыбжь аагеит, угәы
нҭарӡыӡаауа. Ари аӡәгьы изырхамызт, гәҽанҵаран иаанагоз.
Иааины ишыҟоу алаудырдыруан. Шьоукы ажәжәаҳәа ашҭа
инҭалан, икылԥш-кылӡырҩуа аҩынқәа инрыҩнагьыжьны
иахьабалакь иааимырдеит хыма-ԥсыма. Нас, аӡәгьы
дыҟамшәа анырба, абарҵа иныҵагыланы, рнапы рҟьеит
агәашә ахь, шәааи, шәҭалар ҟалоит ҳәа. Атрақтор аадыԥдыԥын, иҟьаҟьаӡа иаартыз агәашә инҭысын, инеины

183

аҩнавараҿы игылаз аца инадгылеит аҽаарманшәаланы.
Ҷкәынцәақәакгьы ахьышәҭ-сышәҭҳәа ацалаҟьа инхаԥалеит,
мазеиаарыхра џьабаада иахьрымԥыхьашәаз гәахәарас
иҟаҵаны.
Уажә ирбазма арҭ ари аҩыза ахымҩаԥгашьа!.. Хымаԥсыма аԥш ҭыганы атрақтор алафеҭ ақәыԥсара рҽыназыркит.
Уи акәын изышьҭаз, уи акәын уажәазы урҭ зыхгәаҟуаз рыԥсы
ҵамҵамуа иахьықәгьыжьаауаз. Гәадал ибозҭгьы, уаҩы
ишимбара еибарԥсуан арҭ иахьа, аха дабаҟоу Гәадал рыцҳа,
дахьагаз, дахькыднаҟьаз здырхуада?..
«Ах, ҳара абас ҳазшаз, ҳагәнаҳа уқәшәааит!..
Изҳамамзаарыз ҳазынтәыкгьы бџьарк-бџьарк?! Ҳаԥсы
ахәага ааҭшәаанӡа ма аӷьычцәеи арҳәцәеи ҳарҿагыланы
ҳармабашьуаз!.. Ас иҟоу ушьит ҳәа гәнаҳароума?!» – игәы
дынҭацәажәеит Мзауҭ маӡа-маӡа, аԥенџьыр днадҵын.
Мзауҭи Хьыкәыри игәыҭҟьа-ԥсыҭҟьаха убас иахьынӡатәаз
здырхуада... ргәы ҭыҵны ицон аӷьычцәа рашҭа иҭнагалар ҳәа
ишәаны.
Аха убри аамҭазы, иахьынтәиааз рызгәамҭаӡа, ашә
аавҵрааны иааҩналеит Кьахьыри Ҭарҟани рҽыларҟәыларҟәуа, гәыҭҟьарак иақәшәаз реиԥш ишәаӡыӡо, рыԥшәы
рхыгга.
– Шәабаҟаз, уара, арахь?.. Иҟоу шәымбаӡои? –
иааџьеишьеит Мзауҭ арҭ ара иахьибаз. – Ауаҩы аҩны
даныздәылымҵыша аамҭа ҳҭахеит шәымбои!.. – иҳәеит ихы
аарҵысы-аарҵысуа, днарыхәаԥшны.
– Абра ааҵра ҳавагылан... ҳшааиуаз арахь ҳзыҩнамлакәа...
– Кьахьыр амца азааигәара днатәеит илаба шикыз. Ихылԥа
ааихихын, инапы ихы иналишьит, аԥхӡы иқәнаҭәазшәа ибан.
«Шәысасцәа» ыҟоума уажәыгьы? – Мзауҭ убри иахеижьҭеи
хьаас иман аҟнытә Кьахьыр днаизҵааит. «Асасцәа» ҳәа
дзышьҭаз дара хылаԥшра рзызуаз ракәын. Урҭгьы ари аҳабла
иахьыбжьаз рацәак иргәаԥхомызт, аха ирылшагәышьоз,
изықәшәаз рҽамаратәны иааиуан.
– «Ҳасасцәа» цеит иахьа ашарԥазы игыланы, аха абарҭ
аҩымшк рыла еиҭааихуеит, акыр ихәарҭоушәа... – иҳәеит
Кьахьыр, игәамырԥхаӡакәа, иқьышә инықәҵаны.

184

Ҭарҟан убри аамҭазы аԥенџьыр днадгылан, адәахьы
дындәылԥшит, арҭ злацәажәоз уиаҟара хшыҩзышьҭра
амҭакәа.
– Арахьынтәи зегьы убарҭазаап амҩаду аҟынӡа... –
Ҭарҟан аандақәа дырхыԥшны амҩаду аҟынӡа ишиҭахыз зегь
ибарҭан. – Иубеи, Мзауҭ, арахьынтәи иахьа?.. Еила-ҩеиласра
ҳәа акрыҟазма?.. – днаиазҵааит.
– Избахуаз... трақторла аибашьцәа ргон аҳәаахь...
ирыԥсахуазар акәхарын... Шьоукгьы хынҳәны арахь иаауан...
– иҳәеит Мзауҭ. – Аӷьӷьа-гәгәа рыхга танкқәакгьы убрахь
ицеит рԥынҵақәа рхарззаала, изышьҭаз сыздыруам аха... –
нациҵеит. Урҭ иибақәаз усҟангьы игәы иахәомызт, уажәгьы
игәы иахәомызт.
– Ииаргаз асалдаҭ рацәаҩызу?.. – Ҭарҟан убри
дназҿлымҳахеит. Рсалдаҭ маҷзар, ҳар рымч рықәхарашәа
гәаанагарақәак наизцәырҟьеит иаразнакы. Еиҿанамгалашьа
рымамкәа ус изаанхомызт, аха уажәазы уи рҽазыркыртә
еиԥш аҭагылазаашьа рымамызт. Акы иақәыркыргьы асы
иашәаҳауан, иаунашьҭуамызт ишырҭаххашаз еиԥш ԥхьаҟа...
– Мап, ирацәаҩымызт... ҩажәа, ҩажәижәабаҩык рҟынӡа
ыҟазар ҟаларын... – аҭак ныҟаиҵеит Мзауҭ. Ирацәаҩны
ииасызҭгьы акы иазкхон, усҟан еиҳагьы азҿлымҳара шаиҭоз
агәра угон.
–Арҭ аимҵәаҩцәа ҳара ҳахь инеиргьы ҟалап... – Кьахьыр
уажәы убри игәы назцеит, арҳәцәа ус ишыбжьамлаз
дназхәыцын. – Уажәшьҭа инаҳхыкәласуа ҳахҭаркуазар
акәхап... Иҳамоу ахәыҷы наҳампыҵырхаанӡа ргәы
зҭынчхома?..
– Араҟа... изшәасымҳәахуазеи, аҟәыӷара аарԥштәуп...
Ишәарҭоу аамҭа ҳҭагылоуп... Ирҭаху ргааит, ирҿагылатәӡам...
урҭ уаҩы иҳәатәы заҳауа, дрыцҳазшьауа ракәӡам... имлашьуа
иҳавоуп, шәымбои?.. – Ҭарҟан игәаанагара шыҟаз имӡакәа
иҳәеит. Убри ахеиқәырхара азыҳәан мҩакы рнаҭарызшәа
ибон.
– Ирҭаху ргааит, аха ублақәа шааԥшуа унахандеи,
утәы-умаа наумпыҵрыкәкәаарц иалагар, иузычҳауама?..

185

Иузычҳаӡом, егьа ухаҵаӷәӷәазаргьы... Уи ус иҟоуп... ухы
нақәуҵаргьы ҟалоит... – Кьахьыр ииҳәоз ахьиашазгьы ыҟан.
Абриами изырҳәогьы итәы дахдырҟьеит, итәы дахыршьааит
ҳәа. Аха уи ушақәшәо еиԥш акәхап...
– Аҽынкылара аҭахуп, аҽынкылара... уаҳа ԥсыхәа
амаӡам... – Ҭарҟан аԥенџьыр днадҵын, дааины днатәеит,
илаба наиваҵаны.
– Арҭ Гәадали Рашьыҭи рыҩнқәа шыҟоу здырхуада?..
Убарҭ ҳазгәаҭозар ҳәа ҳҿааҳхан, аха уахь ҳазнеихуазма, арҭ
амлагацәа анааба!..– Кьахьыр убарҭ рыҩнқәа днарыҩнаԥшыр
иҭахын, аха изеилагӡомызт уажәазы, уахь неишьа амамызт.
– Сара, маҷк ианааҭацәыраха, али-ԥси рыбжьара
снабжьҟьаны, иҟоу збеит... аха, иуқәшәира-исықәшәира
иибаша!.. Уаҩы ихахьы изаагом, еиҭаҳәашьагьы амам... –
иҳәеит Мзауҭ, хаарак аҵаӡамкәа, игәы ацәкаҳаны.
Мзауҭ ибла иабаҵәҟьаз аҳәара ицәуадаҩын. Уажәы-уажәы
игәы ҿызкаауаз цәхьаҵшьак изаҭомызт, дзаԥырҵуамызт,
дҳәынҷаны даман деимарыхха, даунамышьҭуа.
– Анҭ ахьнеиуаз ҽеирак шыҟарымҵоз сара аханатәгьы
издыруан... – иҳәеит Ҭарҟан даахәыц-хәыцны. Уаҟа Ҭарҟан
диашан, урҭ рхымҩаԥгашьа алҵшәа лабҿаба иааԥшхьан,
урҿаӷыӷыргьы егьалҵуамызт.
Аца иҭеибаҳәаны иҭаз зегьы анҭадырцәы, атрақтор аус
надыруан, агәашә инҭыҵны излааз ала рҿынархеит, иааирак
мҩаԥызгаз реиԥш иҟарҵаз ргәы аздуны.
– Иахьа ҳаиқәхеит, аха уаҵәы ҳара ҳахь рҿаархозар
акәхап... – Ҭарҟан, игәы иамукәа, дырҩагьых дрызкылԥшуа
дахьгылаз, ихы ааирҵысы-ааирҵысит, иԥсахы еибакны,
деиҟәыҷҷо.
– Анҭ рыгәрас иугозеи!.. – Кьахьыргьы гәынамӡарак
наинирԥшит дахьтәаз, ибла аԥыџьқәа нхьаршьшьуа. – Анҭ
наҟынтәи иааз џьушьома, араатәқәа роуп, имлашьуеит... –
нациҵеит, гәамԥхара ҟазшьак наинырԥшуа.
Абри ашьҭахь, Кьахьыри Ҭарҟани рацәак рыҽнмыхакәа
индәылҵны ацара рҽыназыркит, излааз аҩнашьҭахь ала
рыҽнавакуа рҿынархарц. Мзауҭ иани иареи акрыфараз

186

ирыдырцалеит, ишрылшоз ала ирыдӷьаҵәы-ӷьаҵәыло, аха
дара, крыфан ҳаҟоуп, рҳәан, мап ркит.
– Ҳара ҳахь шәнеи, рацәак шәҽыҩнашәмырхан... – рҳәеит
иандәылҵуаз.
Макьаназгьы шьыжьын, ахьҭа аҿан адәахьы, иааунырыртә
еиԥш. Амра ацәаара еимаҷыҩыз ажәҩан иалԥшуан иҭыггаӡа,
амрагылара шыҟаз...

Кьахьы р д ызҭа шәа з а рыцҳ а р а
Ауаҩы знык данымаҷҟәиклакь, нас дыхбыкьны дынҭалоит
хланҵы, акыраамҭагьы иара ишиҭаху дзышьақәгылаӡом,
егьа иҽанишәаргьы. Аԥсҭазаара шаҟа дкыднаҟьо аҟара
дархәыцуеит, даргәырҩоит, егьырҭ рылымкаа абри аҩыза
сара сзақәшәарыз ҳәа хьаас иҟаҵаны. Уара ишуҭаху иауцахуа
узхьынҳалоу, узхьыԥшу, илакҭа-лакҭо геи-шьхеи ирыбжьҟьаны
инеиуа амҩахәасҭа. Уи уара ишуҭахӡам уанахнаҟьогьы ыҟоуп.
Зны убӷалоит, ашьхара цамкыра унаҿҟьаны, аха нас уԥсы
зеиқәхар, унапыршьышьуа, амҩан аҿҟьарсҭа иалыҳәҳәо
ахаҳә ҵарқәа унархьынҳало уҿынаухоит, дарҩагьых
ункыдыҩраанӡа. Аԥсҭазаара агьаргьалас иануп ҳәа шырҳәо
еиԥш иҟоуп. Уахьаршәуа, уахькыднаҟьо уздырӡом. Уи
ганкахьалагьы ибзиазар ҟалап, акәымзар зегьы-зегьы
удырҵәҟьо уҟазҭгьы ухы еилаԥсон, еиланагон...
Абар шаҟа ҵуазеи, Кьахьыр, иани иаби рыԥсҭазаара иалҵи
уажәи рыбжьара, аҩнаҭа зегьы еиламырсӡакәа иаазгауаз
иара иакәын. Иабышьҭра ҳаҭыр ақәиҵауан, алаԥш цәгьа
иацәихьчауан. Дагьныҟәнагон, дагьааӡон, ишихәҭаз еиԥш.
Ԥсабарала ауаҩы ихәҭаз далыхәданы дыҟазаргьы иҭахымызт.
Дзыргәамҵуаз шыҟазгьы, дзыргәырӷьозгьы дацәхьаҵны
дҟамлацызт.Иашьцәа заанаҵы хаз-хазы ишрыманшәалахашаз
аҽа мҩақәак ылырххьан... инхон, инҵуан дара ишырҭахыз,
акыргьы рҽеибырҭахьан, аԥсҭазаара акы ҳзалкәыкәаауазар
ҳәа рхы иахәаны. Иара иакәгәышьан абиџьынџь зегьы
ахьыӡгьы ахьымӡӷгьы хадас иамаз, изхагылаз, изхьыԥшыз.
Агәыблра иацыз мырӡӡакәа иаагон иеиҷаҳаны рызынтәыкгьы.

187

Рхәыҷра, рқәыԥшра зегь зыдҳәалаз иацәхьаҵны ҟалашьа
шрымамыз ибзиаҵәҟьаны рыхшыҩаҿ иааихьан. Егьаџьара
иҟазаргьы, абра инықәымԥшыр, ргәы раҳаҭхомызт, абра
инықәыԥшыр, хьаак рымазаргьы иаахнаҽуан, ԥсеивгарак
нарнаҭон, акыраамҭагьы инарызхартә еиԥш.
Аҩнаҭа дуӡӡагьы аныҟәгара аџьабаа дуӡӡагьы ацын, аха
иара макьаназгьы, зегьы ишрыхәҭаз еиԥш, еиламырсӡакәа
иааигон иахьауажәраанӡагьы. Адунеи аҿы уи еиҳаз акагь
имаӡамызт. Аха аҵыхәтәаны абри аҩнаҭа ду, измыхьчакәа
илеимпыҵӡаарызшәа, иҳәаш-гәашаны
иааимпыҵахеит,
хырхарҭак изамҭаӡо. Уи ахьаа, дызлымгаша ачымазара
еиԥш, деихәлагәаны даман, илшара шазымхоз еиԥш,
дагьзацәцомызт. Убри акәын еиҳараӡак дзыргәаҭеиуаз,
ихлахаҵ зыргьыжьуаз. Илшараны иҟаз изымҩаԥымгазшәа,
цхыраарак
изадымҵазшәа
иҭаауаз
ахәыцрақәа
дызрымпыҵыҵуамызт.
Зегьы иреицәоуп, уара утәы, уџьабаа зду, угәыблра
зцу, уаб имырӡкәа иааигаз, исыхьчоит ҳәа иақәукзаргьы
ианузымыхьчо, умчыдаханы
уанаанхо. Усҟан
уцәа
уҭагьыжьуеит, уԥсҭазаара ҿахуҵәарц иақәукуеит, узҳәынҷаз
узампыҵыҵуам, улшара амаҷра иахҟьаны уахәланагәоит,
аӡеибафара-аӡмыжьра еилыҽҽара науҿаҵәо. Ари еиҳау
арыцҳара зыҟалома аԥсҭазаараҿы!.. Усҟан убжьы ургоит
зегьы ираҳартә, игәныркылартә, цхыраарак рызсыҭозар ҳәа.
Изаҳаша, иуцхрааша дҟамлар, ишԥауԥсыхәои анцәа узша!..
Узаҵәха, урыцҳахәха адгьыл уаақәхоит, иааукәыршаны
зехьынџьара иҭацәыраханы, ухала заҵәык уаақәхазшәа.
Кьахьыргьы уажәы ихәыцрақәа рыла абри аҩыза
аҭагылазаашьаҿы днанагазшәа ихы иԥхьаӡон...
Закәытә џьабааз инықәибахьаз Кьахьыр иаб Дарыҟәагьы
абраҟа!.. Махәар-шьахәарла иеибагаз ауаҩ нага абри
адгьыл азыҳәан насыԥла анцәа дишан, иааилимыршоз ҳәа
акагьы ыҟаӡамызт. Иԥсы ахьынӡаҭаз адгьыли иареи убас
еимадан, еилаҵәаны, егьа уҽазушәаргьы иузеиҟәымҭхаӡо.
Уи дахӡыӡаауан, дазгәыкуан... дныҟәнагон, дааӡон. Ирахәишәахә, инхара-инҵыра еиҿызбаашаз агәамч ду змаз уаҩын

188

Дарыҟәа. Игәараҭа унҭалар угәы нҭнагон уназхьыԥшуаз
ихкаара-ишәыр ҵлақәа, иқәаҵа. Ачеиџьыка азыҳәангьы анцәа
дрыцҳаны дазиимшеит. Зегьы имыхәҿақәа ирылиршауан.
Ҳаҭыр зықәҵатәыз ҳаҭыр иқәымҵакәа доуишьҭуамызт, ус
иҟазшьан.
Кьахьыр иаб ахаангьы арахә ҳаҭыр изрықәын. Аџьмақәа
ирзаныз анықәыргагьы, ашьамаҟа еиҳагьы игәцараркуа
иалагеит.
Рышьҭахь
ахьацараҿы
уахынла
ижаҳәо
иахьныҵатәоз унарылаԥшыр, угәы азнарҳарын. Хышхарҵәы
агымхацызт бзанҵыкгьы рыҩнаҭа. Ашәхақәа рҩаны еснагь
иаацәырылгон Ҭаҭарҟан иԥҳәыс Хьыҵкәыр. Иназгәылалҵоз
абысҭа еиқәҵақәа ахәша наргәылыжжуан иҩеижьҟанҭалеиуа.
Кьахьыргьы сабышьҭра сырӡуам ҳәа даҿын иахьынӡаилшоз.
Арахә маҷымкәангьы изанын. Урҭ дышԥарыхӡыӡаауаз,
ишԥаныҟәигоз уҳәарауазеи!.. Мышкызаҵәыкгьы илаԥш
нарыхьмырскәа, иаанижьуамызт. Уи иара изгәдуран, уи иара
иеизҳаран. Аԥхынразы ишилшоз ала рыфатә еиқәиршәон.
Аҭәаҟәақәа наганы аӡынразы иахьыҵеикуаз аказарма
хәхәаҿы инеикәаиргылон иҭахкааны, иқәацә-қәацәӡа.
Аԥҳәаҟәақәа ахкаараҿы иҭубаауан шаҟа уҭахыз, икәаԥкәаԥӡа, ирманшәаланы еиқәҵаны.
Аӡынразы зегьы рыҭрақәа рзалхны, ихкаа-ҿкааны
ирзыҟаиҵон, аки-аки неиламкьакьартә еиԥш. Уимоу, абри
аҩыза аҭагылазаашьа ианақәшәагьы, абна иахьынӡалазгьы
хылаԥшрада иаанижьуамызт, еимҟьарак шааибалакь
длабжьҟьаны, ԥҳәык нарымҵаԥсаны днарԥырҵуан. Урҭ
зҭеикуаз аказарма ду рбылхьан аҟнытә, уахынла абнараҿы
ицәыҵаԥхьон.
Рҳабла аҟынтәи иара заҵәык иакәын зырахә аанханы
иҟаз аҵыхәтәанынӡа. Егьырҭ зегьы рырахә ықәыргахьан,
иршьхьан, ирфахьан рыцҳашьарак злаӡамыз аԥсымцқьақәа.
Кьахьыр шаҟа дашьҭааз сырахә ма исзеиқәырхозар ҳәа.
Абнарахь иганы аҟашәа рымҵаиԥсауан, ҽынла убрахь
иабарц, ицыхлымуа игәараз рылаԥш иҵамшәарц. Кьахьыр
ирахә ахьаанхаз, иахьеиқәхаз оумашәа иубаратәы иҟан.

189

– Егьарааны дыҟазаргьы абри ирахә дрықәӡуеит,
днарықәхәаша дцоит, иара дшаҿу ала изыхьчауа џьишьоит...
– лҳәон Кьахьыр иԥҳәыс Арда, лхаҵа днаиқәгәамҵуа,
дызҿыз ахьылбоз. – Арахә роума, ҳара ҳхы агарҭа ҳамам...
ҳхы ҳзеиқәырхауам... ҳшәа-ӡыӡо абра ҳкыдҟәыҟәлоуп,
иҟаҳҵара ҳақәымшәо... – днаиқәгәамҵуан. Аха еиқәзырхаз
ҳәа ирыԥхьаӡоз рымхырҭа анаҩсан ирыҵакны ирымаз
ахьацара, абнара акәын. Уи акыргьы иахьчеит, аха анҭ рылаԥш
иҵамшәакәа, ирызгәамҭакәа иҟахызма, ҩнаҭеи хкаареи
ацәышлампыр еиԥш ирхәыҵаланы еимыздахьаз!..
Уи аҽны Кьахьыр заанаҵы ирахә еилиргахьан.
Ишыҟаиҵалац еиԥш, днарыҵаҟьаны, ԥыҭк наҟ инаскьацаны
даахынҳәит аҩныҟа. Амшгьы акыр инаскьахьан. Арахә наҟ
иҭымҵкәа, ахкаара анаӡараҿы игылаз аԥҳәаҟәа иамҵагылан
инацрыхауа.
Уи аҽны иҟалаз дунеихаангьы ихашҭраны дыҟоума
Кьахьыр!.. Ари аҩыза ҟалап ҳәа иақәымгәыӷуаз ахысыбжь
иаагаз ицәа дааҭанарӡыӡааит дшазыԥшӡамыз. Иааигәаӡаны
еишьҭаргыланы дхысуан рыцҳашьара зламыз аӡәы. Кьахьыр
ахьышәҭҳәа иҩнашьҭахьала дындәылҟьеит деилашны, акагьы
агәхьаа мкӡакәа. Ҭарҟангьы, Мзауҭгьы иаарзымбатәбараханы
иҩаҵҟьеит иҟалаз рзеилымкаакәа.
– Сыжәқәа... сыжәқәа ирылахысуеит!.. Сыжәқәа ршьуеит,
шәара мыжда!.. – дааӷьаҵәыӷьаҵәит Кьахьыр, инапқәа
ҩышьҭыхны рышҟа дынхьаԥшуа. Ацхыраара даҳәон уаҩы
ишимбац ала, аха ирылшагәышьоз. Абџьар зкыз ахысра
даҟәыҵуамызт. Арахә ааилауаҭырит, иааилаӷызит. – Ԥшьи...
ԥшьи... ԥшьи!.. – ибжьы нарықәиргеит уахь деиханы. Асы
дылхо иҿынеихарц игәы инҭеикит. Ижәқәа рыда уажәы
акагьы ибомызт. Мчык ихон убрахь иааиқәирхарашәа.
Иҽааиркьаҳәит, иҽааиркьакьеит иҽеихарӷәӷәауа. Мчык
даршуан.
– Иҟауҵои, уара?.. Уеилагама?.. Уиас арахь, уиас!.. – Ҭарҟан
ибжьы наиқәиргеит уи, аха Кьахьыр даанҿасуа дыҟахызма,
знык дандәықәла, ихыҭҟьара дацныҟәар акәын.– Деилагазаап
ари!.. Иухьи, уара... иҟауҵо закәызеи?! – Ҭарҟан уи днаихьӡан,

190

деимлагәа дааникылеит. Акыраамҭагьы иҽирххон Кьахьыр,
иблақәа амца рхыжжыла ицо| Игәыԥжәара изыҟажомызт,
иҽизеиқәкуамызт. – Закәызеи иҟауҵо, ухы рықәуҵома
урахә?.. – днаизаӷьит Ҭарҟан иҽааибаркны. – Ҳазҭагылоу
умбаӡои... аҟәҟәаҳәа иҳалахысуа?..
Ҭарҟани Кьахьыри ааскьан, аҩнашьҭахь инавҵагылеит
иҟало аабап ҳәа. Мзауҭгьы ашьҭахьтәи ашә дкылԥшны
дыԥшуеит уахь, илаԥш еихмырсыӷькәа, иҽнадкылашәа.
Кьахьыр ицәаԥшь замана, иҵыгәӡа, ацәа иҭыҵәраауа иҟаз,
аӡәы исцәимӡондаз ҳәа еснагь гәҭыхас имаз, уажәы ахы
анақәшәа, иҟаауа, егьырҭ ирыԥҟьаны, ԥхьаҟа аҿынанахеит,
асы еимгәыцҟьаауа.Ажәқәагьы, азаара рзаазшәа, еибархәаауа
уи инашьҭалеит еихьымӡа-еиԥымӡо. Акакала аҿыв-сывҳәа
ахқәа шаӡывасуаз акыр инаскьеит, ахкаара иҭагьыжьуа, аха
икаҳауамызт, иҩны ацара ишаҿыц иаҿын, зны ахы ларҟәуа,
зны ишьҭыԥо.
– Иҟарҵозеи, иқәынҵәаша, иҟарҵозеи?! – Кьахьыр
ихихашҭны
ибжьы
нҳалеиҵеит
иҿацаӡа,
ихкаара
нҭырцәажәаауа. – Сыцә ршьуеит... сыцә рыцҳа!.. – акыр
ихьааигеит, акыр дазыгәжәажәеит, аха цхыраашьа аиҭартә
изыҟамлеит. Араҟа даҽа уск цон, даҽа уск мҩаԥысуан,
имч зқәымхашаз... Ирахә зегьы ирыхҭниҵоз, зегь реиҳа
дзыцклаԥшуаз, уажәы икылкааны еихсуан аерманцәа
ахьынхоз шыҟаз ҩнык аҟынтәи. Уаакәын рыштабгьы
ахьыҟаз. Уаанӡа иазкылаԥшхьазар акәхарын, ҭахак арҭомызт,
харантәила ашьапы иқәырҟьарц.
Убри аамҭазы, ацә ишалшоз ихәааит, абжьы ҳалаҵаны,
ацхыраара иаҳәозшәа...Мчымхарак ишақәшәаз унардыруан...
Ишнеиуаз, уаҳа иамышьҭызар акәхап, инцәыҵаххит,
ашьапқәа ирызнымкылакәа. Иааҳәны ианынкаҳа, иԥаҟьԥаҟьуа аҽазеиқәкуамызт арыцҳара иақәшәаз, иаҵгәашаз,
иацхраашаз ҳәа аӡәгьы дзыҟамлаӡакәа. Егьырҭ ажәқәагьы,
ԥсрак иақәшәаз реиԥш, оуман иҟарҵоз еибарҟаауа. Зегьы
ахыкәшаны иацәхасуан иаҳзыргылозар ҳәа, аха уи уажәшьҭа
изгыломызт, изгашаз ахызаҵә агәаҵа ҽнаҵәаахьан, наунагӡа
ашьапы изықәымгылартә еиԥш.

191

Ахысбыжьқәагьы ааиқәтәеит убасҟан.
– Иршьит... иршьит... сыгәнаҳа зықәшәаша!.. Зашәа
даргьы убас ирлахьынҵахаша!.. – Кьахьыр игәы ԥшаауан
дзымеиҭаҵуа
дахьгылаз. Аԥсабарагьы
иааилахәашьиааилахынҳәызшәа ибеит аминуҭказы. Дахьазмыцхрааз
дааикәанарҳәит.
–Уҽеиқәк, иазхоуп уажәшьҭа!.. Араҟа ҳара лшара
ҳамамызт!.. – Ҭарҟан уи днаиқәцәҟьеит. Арахә ргәыблра ду
змаз Кьахьыр ицә ахьышьҭаз дзымнеиуа дгыланы дазыԥшуан
асы иахьылхоз, иахьылабылгьоз, аԥсы нахшәаанӡа.
– Урҭ сыцә акәын ирҭахыз... агәнаҳа рзымгааит!.. –
даагәынқьит Кьахьыр дыԥсадаха, зегь изеиԥшхазшәа
дахьгылаз.
Ацә ахьгьы изымнеиуа, аҩныҟагьы изыҩнамлакәа
ишгылаз ауп ԥшьҩуаак, бџьарла еиқәных, ашҭа ишааҭалаз.
Ицәымҟыр-цәымҟырӡа, сапынк нарыҿшьны бзанҵыкгьы ӡык
нарҿарымҭәацт уҳәарын...
Ҭарҟангьы, Кьахьыргьы, Мзауҭгьы иахьаадәылҵыз, наҟ
уаҳа имнаскьакәа, абарҵа иааҵагылеит рҽеиқәырԥсны,
узрыламкьакьаӡо рыҽхыршәаа. Урҭ рлакҭа анҭаԥшра аԥсра
ирзаҩызан, убриаҟара ргәы кыднаххьан. Рцәымыӷхара
рҿаԥшылара иуанаҳәон рлакҭақәа ырмашьцаны иахьгылаз.
Дара, ҽырԥ-ҽырԥҳәа асы еимгәҳәо ишааиуаз, аҩны абарҵа
иҵамлакәа иааҭгылеит рыҽхаршаланы, абри аамҭа изҭагылаз
ирҭахыз шалдыршоз нарҿубаауа. Аказыҳәан ус аламала рхы
ладырҟәыргьы рҭахымызт.
– Ацхыраара ҳҭахуп... шәҳацхраароуп!.. Ацә ацәа
ахыхтәуп, еимҿыҟьҟьатәуп... – иҳәеит руаӡәк иҽаарзажәны,
иблақәа ҟәаз-ҟәазӡа, аҽыҩрадаӷь ԥшра иҭаны дахьгылаз.
Кьахьыр бла-бла дрыхәаԥшуан, ргәаӷ кны дагон,
аха рықәҿиҭуамызт. Аха ашьҭахь дааиҭашәан, иблақәа
ырмашьцаны днарҿаԥшит, гәамԥхара-ҟазшьак наиҵубаауа.
Ҭарҟан, урҭ иакәымк нарҿаижьыр ҳәа дацәшәон, Кьахьыр
иҟазшьақәа уажәы ибазма.
– Шәанаџьалбеит, ҳаргьы ҳуаауп... аԥсы ҳхоуп...
еилкааракгьы ҳамоуп ҳәа ҳаҟоуп... Ҳтәы-ҳамаа ҳара

192

ҳақәиҭӡамкәа ҳзыхҟьазеи?! Насгьы ас иргәаҟны изышәшьуааз,
ус шәааиргьы ишәымгози!.. – Кьахьыр деицрашәаны, ицә
иеихсны изшьыҵәҟьаз деиликаарц иҭахызшәа дырҿаԥшуан,
ичҳара еиҳа-еиҳа изеиқәымкуа.
– Ҳара ҳакәӡам иеихсуаз... ҳара ҳакәӡам изшьыз... Уи
аштаб аиҳабы иоуп, Ҭамаз зыхьӡу. Уи шәаргьы дыжәдыруеит...
деиҳабуп... Ииҳәо ауп ҳаргьы инаҳагӡо. Иахьа имшира
мҩаԥыргоит... – даацәажәеит аҷкәын шаҭлаҟьашәа иҟаз.
– Аа, имшира акәзар, иазгәаҭатәуп жәаҳәарада... уи
ус иныжьтәу усым... – ихы ааирҵысы-ааирҵысит Ҭарҟан,
ииҳәаз акәымкәа иҩныҵҟа аҽак ҭакны, ргәы дамыскәа,
иҽаамаратәны. Иакәымк ахь икылеибамгакәа изеилгозар
ҳәа гәҭакыс иааҟаиҵеит. Уи дацәшәон Ҭарҟан.
– Аҩгьы ҳҭахуп ҳара... аҩгьы ҳашәҭароуп!.. – уи аҷкәын
иумамзаргьы мчыла иумпыҵызԥаақәоз рҟазшьа иныԥшуан
ицәажәашьала.
Кьахьыр ииҳәара иҿамшәо дааихәлахеит. Ҩык ҭаҵәахны
иман ирымбацкәа, аха ацәыргара иҭахымызт.
– Сынтәа аҩы ҭаҳҭәартә еиԥш аҭагылазаашьа ҳамамызт,
анахь ҳшыҩуаз, арахь ҳшыҩуаз... Насгьы ашьақаргьы
абаҟахыз?.. – Кьахьыр дкәанызануа даацәажәеит хҿыхшьак
сзыҟаҵозар ҳәа. Аҩы акәым, иахьибозгьы ихлахаҵ
аргьыжьуан, игәы еиланарҵәон инаиҵаӷәӷәаны, деилшьаауа.
– Ируҭароуп, Кьахьыр, ируҭароуп... кыр умазар... уаҳагьы
ԥсыхәашьаҭагә амаӡам... Ухшыҩ уахымҵын, уазхәыци
ҳҭагылазаашьа!.. – Ҭарҟан уи алакҩакра днаԥыҩланы ихы
наиқәикит, урҭ зызхьаауаз ихаҿы иааганы дназхәыцырц. Мап
икыр, ишакәым ирызныҟәар ҳәа дацәшәон. Ирҳәоз анагӡара,
аамҭала акәзаргьы, ԥсеивгарак шырнаҭоз агәра инаргон.
...Кьахьыр, игәы еилаҵәо, ицә ацәа ахьахырхуаз
дырхагыланы дрыхәаԥшуан. Абыржәы акәын урҭ ирықәнагахашаз ианақәыршәатәыз, ицҟьашәҟьа ианықәҵатәыз, аха
ихы иаирхәашаз, дызларылгашаз акагьы имԥыхьашәомызт.
Урҭ агәаҽанызаара еснагь иацәхьаҵуамызт. Рабџьарқәа
иаарыхҭыгәлаз дара ртәык импыҵарӷәӷәа насҭхашәа дгылан,
аӡәы иҽааирқәацаргьы, дышныҵҟьара иҽеибыҭаны.

193

Кьахьыр џьабаала ииааӡаз, нас бзиарак иазикырц
ииҭахыз ицә, ианакәызаалакгьы илаԥш иҵимыжьуаз, ҳабла
наӡак еилзыргашаз, уажәы асы илагәаны, абгақәа реиԥш
акәын ишахаз, ажәырқь-жәырқьҳәа ацәа ахыхуа. Аныҟәгара
бзиа змаз ишшаԥасалаха иахьышьҭаз ажьышәқәа ҭыҵны
ицон. Ӡынрак ҭаацәарак ныҟәызгашаз импыҵышша иахьцоз,
хәыцра-шәкы изцәырнагон Кьахьыр.
Ацәа анахырх, аԥыжә-сыжәҳәа аихала иныбжьасуа
иааимҿдырҟьҟьеит иара уаҵәҟьа иаразнакы, рацәак
рҽадмырхалакәа.
Рызынтәыкгьы
шьапык-шьапык
аашьҭырхын, ирыманы рҿынархеит асы иныларҳәазо.
Урҭ ашҭа ианынҭыҵуаз, Кьахьыр ирызирхиаз рыҩгьы
аашьҭырхит, ргәалаҟазаара ақәыбзиаханы, аха ирышьҭаԥшуаз
урҭ имҩаԥыргауаз рыхәымгарақәа аҿҿаҳәа рхаԥыцқәа
еиханарӷәӷәон, ҽаамҭанык еиԥшымкәа.
– Ахи, амгәеи, ашьапқәеи роуп ҳара иаҳзаанрыжьыз... Уаҳа
акагьы ҳзаламызт... – Кьахьыр игәы неилаҵәан, илаӷырӡқәа
нхаҟәҟәалеит, абас дахьымчыдахаз игәы арԥшаауа.
Ҭарҟан ацә ахы асы иларҳәазо иааиган, ауаџьаҟ аԥхьа
инышьҭеиҵеит ашьа ахьыжжы, нас ацәа ахыхны, ижәны
акраларфарц азы...
Кьахьыр ариаҟны даанрыжьыр ибаргәыз!.. Кьахьыр уаҩы
ишимбац ала игәы ԥнажәеит ашьҭахь, дук хара имгакәа,
дзықәдыршәаз азалымдарақәа. Знык дынлаԥшықәырҵа,
нас даанрыжьуа иҟахызма, уажәы-уажәы игәашә иаадгылон,
ҭахак наимҭауа. Иԥсеибакра ихәдацәа ҵнакаауан, дахәаҽуан,
аӡсара ззымдыруа, аӡмыжьра иалаҳаз иеиԥш. Аиаша
ныҟәызгоз ахьиимбоз иԥсахы еибанаркуан. Ауаа абас
игыгшәыгны иҟалап ҳәа игәы иаанагомызт. Итәы-имаа
иара дақәиҭымкәа, шьоукы ишырҭахыз рхы иахьадырхәоз
гәыԥжәаран изнарҵысуаз.
– Уԥсы ахьҭахаз анцәа уиҳәала!.. Арахә роума уара
хьаас иумоу?.. Аибашьра цоит, иумбаӡои, аибашьра!.. –
инаиқәцәҟьеит рцамҭазы рҽынхыршәааны, жәа ҟәандак
нарҿыҵымшәаӡо.
Усҟан, акыр ицәҳашҳазаргьы, ргәахеибакра иҽақәимыршәеит, иҽаҿаимыжьит... Ижәқәа еибарҟаауа ашҭа

194

инҭыргеит. Ари аҩыза дақәымшәацызт, ари аҩыза имаҳацызт
Кьахьыр бзанҵыкгьы.
Кьахьыр аухантәаракгьы дмыцәаӡакәа иааиршеит
дшыгәжәажәоз,Ҭарҟан дышиабжьоз.Асҵәҟьа дақәгәыӷуамызт.
– Ишԥаҟалои уажәшьҭа, ҳҳаблаҿы рахәык анӡамкәа?..
Ҳзаҵә-заҵәӡа, ҳазхьыԥшуа ҳәа акагьы ыҟаӡамкәа,
агәысакара ҳашԥақәдырхеи?.. Знык, ԥхаррак ҟаланы,
ааԥынрак ахь ҳазкылсыргьы нхашьас иҳамоузеи рахәыдашәахәыда?.. Аҳәирагьы наҳхылиаашт... Ҳаиқәхазаргьы, ҳхы
зланыҟәаагараны иҟоузеи?! Зегь рыла ҳашԥеимырҵәеи
адунеи ианыӡааша!.. Ҳхы абаагои анцәаузша?.. – Кьахьыр
ихьаақәа еиқәыртәашьак изаҭомызт, ицәыҵаихәаҽырц
дшаҿызгьы. Аԥсабареи иареи еиҟәыҭханы, дзаҵәхазшәа,
маҷ-маҷ дацәхьаҵуазшәа ибон дац-ԥашәла наџьнатә аахыс
дызларсыз, дызмадаз. Аибашьра асҵәҟьа дҭанаргылап ҳәа
игәы иаанагомызт.
– Уаҳа сырахә рхәы сҳәом, рыԥхь сҳәом... руац ҭызгом...
саадырҭынчит... – Кьахьыр игәы ԥсадахазшәа, дыггаӡа
даанхеит, акагьы дамараӡамкәа. Ихазыҳәан дцәажәозшәа
акәын дышцәажәоз, ибжьы рмаҷны, уажәы-уажәы ихахәы
еилыӷӷара инапы налшьуа.
– Узықәшәо зегьы ухы анурнаалароуп... уаҳа
ишԥаҟауҵари?.. Уазхәыци, иҳалшои ҳара абри аҩыза
аамҭазы?.. Акымзаракгьы ҳалшаӡом... – Ҭарҟан уи
диҿақьақьаны диҟажарц даҿын иахьынӡаилшоз. Уаҳа даҽа
цхыраарак изиҭомызт, иаргьы убас деимырҵәахьан.
Адырҩаҽны Кьахьыр, уаҳа гәалаҟарак имаӡамкәа,
деихәлашьшьы иҽахьынықәижьыз, дшықәиаз иааихигеит
иааилахәлаанӡагьы. Ҽаамҭанык еиԥшымкәа, имаха-шьаха
дырзышьҭымхуа, деимырхха дызкыз ахәыцрақәа имч еиҳаеиҳа илрыцәцәаауан, акәымзар акала изицхраауамызт.
Шықәсырацәала
еиԥмырҟьаӡакәа
иааигоз
ирахәгьы
ыҟамызт, ишәахәгьы ыҟамызт. Иҩны-игәараҭа, инхараинҵыра изаҵәны, цхыраарак рызимҭаӡо иаанхазшәа, игәы
еиқәызҳәалашаз акагьы рызиҵбаауамызт дназхәаԥшуаз.
Араҟа ауаҩы арыцҳара дышҭагылаз еиԥш, аԥсабарагьы

195

арцҳара ишҭагылаз убарҭан. Гәахәарак, гәеиҵыхрак уи алакҭа
иузыҵгомызт, еихаҟәызны иҟан...

Дыгә а гәыхь изцәыры згаз
– Оҳ-оҳ!.. Иаланакшоит... иаланакшоит аҟыҵәыҳәа!..
Иарамышкахала наҟ сагар сҭынчымхози, исыбаргәыз!..
Ариаҟарагьы салаԥшуазма!.. – Дыгә игәы кны уажәы-уажәы
дынхықәтәалон. – Сагоит... егьарааны сыҟазаргьы сагоит!.. –
иблақәа хыхәхәала днарыхәаԥшит иаԥхьа итәаз. Агыларагьы
рацәак игәы аҳәомызт иахьа. Иахьышьҭаз маҷк еилыргашәа
иҟан, аха егьырахьҟа ишеилажьыц еилажьын, еилыргашьак
амаӡамкәа. Хаԥҭина уи лгәы ахыломызт аҟнытә ус
иаанлыжьит даламкьыскәа. Иааиуазгьы рылаԥш иныҵашәон,
аха уиаҟара аимырттаара рҽазыркуамызт, араҟа зегь рҭыԥ
ишықәырҵахьаз иназхәыцны.
Хар имаӡамкәа дааиуан ариабжьаракгьы. Ари аҩыза
арыцҳара инҭашәеижьҭеи игәыхь изцәырымҵӡацызт.
Игәы каҳаны дыҟан, илахь еиқәын, аха макьаназы ишьапы
днанагон. Хаԥҭина лакәын иара еиҳараӡак дзыцәшәоз. Уи зны
дышьҭалон, зны днагылон, лчымазара лҽалҭомызт. Лмаҭацәа
амла иакыр ҳәа дшәаны илылшоз ала крырзылуан,крырҿалҵон
иаалыцырхырааны. Дыгә зны анахь дындәылҵуан, арахь
дындәылҵуан, аҩны ихы изыҩнакуамызт.
Рыҷкәын Кәатат уажәы ара дыҟазҭгьы ирыбаргәыз!..
Зегьы днархагьыжьуан, днархыкәшауан ргәы иамыргакәа.
Рҭаца ҟадыџьгьы дшәаҟьаны дахьцаз, уаҳа лыхабаркгьы
ыҟаӡамызт. Лҭаацәараҿы дахьнеиз уаҟа даанхеит, арахь аашьа
лзыҟамҵаӡакәа. Ма уи дрымазҭгьы, бысҭакы рзылымуаз!..
Кәатат дзыԥсазгьы уажәшьҭоуп ианеилыркааз. Мҿеидарак
иазқәынҵа, абарҵа дааҵаланы, аӷьаҩҳәа инарызкаижьуан,
хьҭакы иамкратәы, мцакгьы нарзеихәлеикуан. Иагьа ус
иҟазаргьы, цәыссыҳәа, еибамкуаз амҿы цәылаԥсқәа
еихәлажьны, ауаџьаҟ иадиртәаломызт еиқәыхьшәашәа.

196

Аккаҳәа изкуаз ахьаца мыҿқәа ирылыхәдаахан, абна
аҟынтәи аагашьак рзаҭомызт.
Дыгә даауԥылацыԥхьаӡа игәы шикуаз, аҵыхәтәаны
дзықәшәаз ашәарақәа ракәхап изыхҟьаз, инеихыԥсаазшәа
ихашҭны дыҟан.
– Егьараан сыҟазаргьы, уаҩы симбаӡакәа, сгәы сагоит... –
имшын абжьааԥны днауԥылацыԥхьаӡа. Убриаҟара дацәшәон
аԥсра, ишакәым узиацәажәомызт. Уимоу, инамыцхәны ажәак
науҿыҵшәаргьы. – Изуумҳәарызеи уара, абгалаџ еиԥш уҟоуп,
хыхькгьы умԥан иқәлом... ухы еибгоуп, ушьапы еибгоуп...
– ҳәа науҿаирхьуан. – Сара аибашьра дуи аԥсреи-абзареи
исхызымгац иҟоузеи?.. Нас шәара шәоума сара сеилызкаауа?..
– иҳәон, гәынамӡарак неинырԥшны.
– Уеилаҳкаауеит, Дыгә... уеилаҳкаауеит!.. Иухугахьоугьы
аадыруеит!.. – имаркуамызт, игәы инархьыр ҳәа иацәшәаны.
Аибашьра дуӡӡагьы, иқәыԥшраамҭазы ихьӡан, иара
даламырхәыкәа, ус иниаҟьаны изымцеит. Ахәрақәа рацәаны
изыннажьын, иахьа уажәраанӡагьы ҭахак ирҭомызт
дахьцалакгьы. Урҭ иреицәахеит иԥа, ҷкәынцәақәаки иареи
ргәааибагара иахҟьаны, амашәыр аныҟаиҵаз изцәырнагаз
агәыхь. Уи дҿаҟәаҟәаны иԥсы еиқәирхахьан. Кәатат урҭ
алазқәа, ихыччарц ақәызкыз, рыԥсы егьымцо-иагьымаауа
ишьҭаҵаны днарԥырҵижьҭеи, уаҳа рыхабаркгьы имбацызт.
– Умшәан, Дыгә... убзиахоит... уҽоумҭароуп!.. – иҳәеит
Ҭарҟан уажә дахьтәаз. – Уара уеиԥш, зегьы рҭагылазаашьа
убас иҟоуп... агәкажьра аҭахӡам... ҳазынтәыкгьы иаҳԥеиԥшу
ауп... Ухаҵкы ицеит, хьаас иҟаумҵан... уазымхәыцын!..
– Иахак измыршоз џьысшьеит... ҳшеикәшауаз, дшуазыруаз
иааихигеит. Иахьагьы дзымгылаӡеит заанаҵы... – Хаԥҭина
дахьышьҭаз лхы ҩыҵырззашәа даацәажәеит, Ҭарҟанраа
ахьылбаз лыԥсы ааиқәнаҳәалазшәа.
– Дыгә, уаргьы уеилаҳкаауҽит, аха ҳаргьы ҳаилукаароуп...
Умацара уакәӡам ари аӡыблара иалашәаз... – ҳазынтәыкгьы...
Ыы, сара маҷ сцәыргама?.. Кьахьыр маҷ ицәыргама?..
– Ҭарҟан ихы Дыгә инаиқәикит, дызҭашәаз аиаша хаҭа
аацәырганы иеиликаарц. – Кьахьыр иаҟара арахә ззаныдаз...

197

арахә ирыхӡыӡаауадаз?.. Иааумгои нас?.. Ауха иҽизымшьит
ауп игхаз... Ыы, сара сыжәқәа хԥа, ишынкахьара иҟаз,
егьырҭ иреицәазма?.. Насгьы изакәытә жәқәаз?! Сара малс
исымаз убарҭ ракәгәышьан... Уазхәыци иахьатәи ԥарала
урҭ шаҟа иаԥсаз!.. Уажәшьҭа, ҳаԥсы еиқәхаргьы, сара соума
анҭ рҩызцәа ажәқәа аахәаны ианызҵауа?! Зегь хьаак-хьаак
ҳамоуп, аха ҳаҽҳарӷәӷәароуп, ҳгәы каҳмыжьроуп, ҳазцәымгу
ицасҳәаҟынтәигьы... Иабаҟоу суасақәа... рыхабарк збама?..
Илашьҭаҳәашьҭартәит... Шәара ма шәкәытқәа аанымхеи...
шәцагьы аԥш ҭами?.. Ҳара ҳкәытқәагьы ыҟам, ҳаԥшгьы
ыҟам... – Ҭарҟан маҷк иҽаарымчшәа даацәажәеит.
– Ҳкәытқәагьы ргозар акәхап, ҳаԥшгьы... ус ҳаан­
рыжьуама?.. – Хаԥҭина лгәы каҳаӡаны, деиқәхьахьа днар­
ҿаԥшит. – Анцәа ҳаихьчароуп, уаҳа иҳалшагәышьозеи!.. Ан­
цәа ида гәыӷырҭа ҳамаӡам!.. – нацылҵеит.
–Сыжәқәа, сыҽқәа, сҽуардын еиқәышәшәа... нхаҩык
дшынхоз еиԥш снымхози саргьы... – игәалаиршәон Дыгә
мчымхарала дзыхьҵәуо ицәыргақәаз инхара маҭәахәқәеи
ирахәи. Урҭ ус амала ишимоуз, амала ишимырҳаз дазхәыцуан.
Шаҟа шықәса аџьабаа рыдибалахьаз дынцәыҵаххуа,
днарышьҭагәаҭеиуа. – Урҭ рыла акәын сыԥсы злаҭаӡаз...
сызланхоз... ҽыда ҳазхәарҭоузеи, ҳзыламҵо, ҳзымцәаӷәо!..
Дыгә, абри дызҭашәаз аамҭа иԥырхагахеит акәымзар,
нхаҩык иаҳасабала хар имаӡамкәа иҽышьақәиргылахьан.
Ирахә ыҟан, ишәахә ыҟан, инхара уаҩы дааигәырӷьаратәы
аҽеибнаҭахьан. Имаҵурҭа уҳәару, икәасқьа уҳәару, иказарма
еиҵҳәа уҳәару, иашҭа-ихкаара улаԥш нарыдхалон. Абарҭ
зегьы рныҟәгара аџьабаа рзацын, аха иара изыҳәан уи еиҳау
уаҳа ԥсҭазаара ыҟамызт.
Егьараан дубаргьы Дыгә ашара дацгылон. Ирахә
днарылаԥшуан. Нас дхыҟә-хыҟәуа, аӡаӡа ихьшы, иҽқәа
днарышьҭалон. Уахынла ишьаҳаны ианауишьҭлакь, инеины
Мзауҭраа рҿаԥхьа адә хәыҷаҿы инықәлон, аԥыжә-ԥыжәҳәа
иҳәуа, уахашаанӡа аҵәҵәабжьы улымҳа ҵнахуа.

198

Мзауҭ дгыланы маӡа-аргама шаҟантә урҭ дрыҵаҟьаны
иқәицахьааз!.. Ушрыҵаҟьо ибаргьы игәаԥхомызт Дыгә,
иаразнакы дааикәанаршәуан.
– Шәанрылацәаӷәо бзиоуп, абжьааԥны ижәбаны шәаанхом,
– иҳәон иаԥцаны ианкаицоз дцәыҵаҟәындҟәындуа. Аиаша
уҳәарами, ари аҳаблаҿы арҭ аҽқәа зхы иазмырхәацыз
аӡәгьы дыҟаӡамызт. Дыгә импыҵыхра даараӡа ицәгьан, аха
иуаҩигомызт. Урҭ рыла ирцәаӷәон, иларҵон рыхкаарқәа, даҽа
цәаӷәагак, лаҵагак ала ианзеиқәымшәалакь.
– Оумашәа иубаша, аҩысҭаацәа реиԥш ашьыжь
иаакылсит. Ашҭа ишаақәлазҵәҟьа, ишаҟь-шаҟьо иахьабалакь
иааимырдеит. Иҟашәҵо закәызеи, шәзышьҭоузеи ҳәа
уразҵаар руама?.. Амчра дара ирымоуп... Раԥхьаӡа ацаҵаҟа,
сҽуардын ахьыҵагылаз рылаԥш нақәшәеит... Нас аказармаҿы
иахшьыз ахамуҭқәагьы ааргеит. Аҽқәа ахкаара иҭамыз,
иаарцан, ажәжәа-ԥԥаҳәа ахамуҭқәа нархарҵеит, аӷәрақәа
нарҿарҵеит... Уаҩ иҳәатәы заҳауаз ракәмызт... Реиҳабшәа
иҟаз ус дгыланы дрыхәаԥшуан... Иҟаҳҵахуаз, рҽуардынгьы
даргьы еиқәыршәаны агәашә инҭаагеит...
Убри
аамҭазы, ҳшазыԥшӡамыз, аҷкәынцәа
акы
ааргәалашәахын, еибарҳәаганы амаҵурҭахь рҿынархеит.
Саргьы иаасгәамԥхеит... Урҭ абџьар ркӡамызт, абџьар
зкыз реҳабы иакәын. Аҷкәынҵәа иҟарҵозгьы иара иакәын
идзырҟаҵоз. Сгәы иазымчҳакәа, абарҵаҿы снеиуан еиԥш,
рылаԥш иахьыҵашәаз здырхуада, сыԥшызар, џьара
аамҭакы ҟаланы аӡлагарахь иҳазгозар ҳәа ирмазеины
иҳамаз аԥш зҭаз ааҵәа еимакы-еиҿакуа иаадәылыргеит.
Уи анызба, иаасцәымыӷхан, инасымҩатәны, снамҵасны
иааскит
ирысымҭарц.
Дара
ируамызт
ирымгар...
Срыдӷьаҵәыӷьаҵәылеит, аха егьсылдмыршарц ақәыркит,
сыгәхьаагьы мкӡакәа. – Уара уца азна аԥш ҭоуп, ҳара акагь
ҳамаӡам, – рҳәеит. Смаҭацәа ирықәлоуп, уара!.. Ааҵәа
анааимҿҳархха, иааԥытлан, аҩырқьҳәа асы инылаԥсеит аԥш
илеиҩыцҟьааны. Ма ҳцагьы кырҭандаз!..
– Уажәшьҭа уара иумаз... ухы иархәа!.. – рҳәан, иццакыццакуа ашҭа инҭыҵит. – Шәызусҭқәада?.. Шәабантәиааи,

199

уара?.. – сҳәеит, аха анҭ сара исызхьаԥшуа иҟахызма...
убри сгәы снархьит, Ҭарҟан... сгәы ԥнажәеит, схы ахьызгара
сзымдыруа... Оҳ, оҳ!.. – Дыгә инапы игәы инадикылан,
даагәынқьит. Игәы ашьҭыбжь инапы ианыруан дықдықҳәа
аус ахьауаз.
– Урҭ нхыҵынтәи иааз џьушьома?.. Абри иҳаландырхаз
роуп, маанала иҳаҵаланы ҳрыладырҩашьарц иҳаларыԥсаз...
зҽагақәа зхарззала, арашәатә шәымоума ҳәа иҳалаз... ҳҿаҵа
еиҩшаны изҿаҳҵоз ирыхшаз... аа, уажәы ҳахькылыргаз,
ишҳазныҟәо!.. – Кьахьыр игәы змырҭынчуаз, игәы иҵхоз
шырацәаз инубаалон. Уигьы ариабжьарак ихигақәахьаз
дырҟәырны даман деихәлага, бӷеиҵыхырҭак инамҭаӡо.
– Ирҭаху рыҭатәуп... ирҭаху ргааит!.. Ирҿагылатәым,
убриоуп сара сгәы иаанаго... Ҳара урҭ ҳарҿагылартә еиԥш
аҭагылазаашьа ҳамам уажәазы... – нраҭеикит Мзауҭ. Изҭашәаз
уаҳа высшьак аманы ибомызт дахьазхәыцуаз. Ахеиқәырхара,
ахеиҷаҳара акәын еиҳараӡак, егьа гәаҟра цәгьа иҭашәозаргьы
хшыҩзышьҭра ззырушаз. Знык изеиқәхар, изалҵыр, нас
иутәыз, иҳәатәыз, урҭ ишрызнеиуаз акы азырӡбарын, аамҭак
рзыҟалар.
– Аиеи, убас ҳныҟәароуп, уаҳагь ԥсыхәа ҳамаӡам... –
иҳәеит Ҭарҟангьы, Мзауҭ ииҳәаз инадцәыланы. – Ҽаамҭанык
еиԥшымкәа ахеиқәырхара аҭахуп абыржәы... Хашҭра
ҟамҵакәа убри иазхәыцлатәуп еснагь... – днарылабжьеит,
иахьатәи рҭагылазаашьа ҵакыс иамаз иазырхәыцуа.
– Шәгыланы шәаалеи арахь, ҳара ҳашҟа... рацәак
шәҽыҩнашәмырхан!.. Иахьа заанаҵы шәанаҳамба, акы
шәыхьыз џьаҳшьан... – иҳәеит Кьахьыр идәылҵымҭазы. –
Џьа­рак ҳаҟазааит, иҳахьлакгьы еицҳахьып...
– Ҳзыхьчоз ааихьома? – убри дназҵааит Дыгә.
– Урҭ иацгьы иҟамызт, жәацгьы иҟамызт, иахьагьы
изыҟамларгьы алшоит, аха ҳабарыцәцои?.. Рылаԥш ҳхым
џьушьома?.. Ҳла иахантәаракгьы ҿааихакык ҟанаҵомызт,
ӡәыр дааиуазар ҳәа иҳазкылԥшуазар акәхарын... – Ҭарҟангьы
дҩагылеит андәылҵразы иҽааиҵыхуа, ихылԥа неихаҵаны.

200

– Шәнеи ирласны, шәҽыншәмырхакәа... – иҳәеит
Мзауҭгьы. Рхала абраҟа рааныжьра макьаназгьы ишәарҭан,
иблаҟыблаҵәо аҳабла иалаз рыгәра угартә иҟамызт.
– Оҳ, оҳ!.. Сгәы мыжда сагоит, егьараан сыҟазаргьы!..
– Дыгә, икаруаҭ аханы игылаз аҟәардә иқәыз имаҭәақәа
даарыханы, аҽеилаҳәара иҽыназикит. – Баргьы бгылароуп! –
Хаԥҭина иналыдиҵеит лыгәшәамшәа ҳәауа. Хаԥҭина лымахашьаха хьыԥсааӡа дынхықәтәалеит, илхьаауаз лнапқәа
еергьҳәа инеиҵыхуа...

Ҭа рҟа н игәеиба к ра
Аамҭа цацыԥхьаӡа еиҳа-еиҳа ихҭаркуа иалагеит аҳабла
иалахаз набжьоуаа. Рымш ҭынчмызт, рыҵых ҭынчмызт.
Еибарҳәаго иаабжьалоз арыҳәцәа ирыхҟьаны, акырынтә
ишәаӡыӡо, рыҩнқәа ишрыҩнагьыжьуаз иаархыргон. Рхы
ахьыргара, рхы ахьырҵәахра иақәшәомызт. Агәаҟ-ҵәаҟра
изҭагылаз акырӡа иаркареит, рымч рылнакәыкәааит.
Уи аҽынгьы рызынтәыкгьы еизаны Кьахьыр иҩнаҭаҿы
итәан, раҳаидик ыҟаӡамкәа. Амш акыр ихалахьан. Арантәи
ишуҭахыз иубарҭан аҳабла ари акәакьҭаҿы иааҟалоз
зегьы. Асы маҷк ишьҭыҵхьан. Рхәырџьынқәа разқәынҵа,
агәарабжьара иаабжьалоз, иҭацәыз аҩынқәа инарзыҩуан,
рыԥсқәа ҵамҵамуа, ишаҟь-шаҟьо. Иаарымԥыхьашәоз
еизыҳәҳәаны, ирыманы ицон.
Шьоукы ҽыла иҟан, шьоукы шьапыла, шьоукы трақторла.
Шаҟаҩы ыҟаз аҟара рҭахрақәагьы хазхазын. Рҭаацәарақәа
аладыргәырӷьозар акәхарын набжьоуаа рылаӷырӡ зхьыршаз,
ррыцҳара иалыргоз ала. Дызусҭада, дабытә ламысдоу
набжьоуаа рыԥхӡаша иаҵаланы изгауа?.. Игәынқьуан
иҭацәыз агәараҭақәа. Агәкаҳара, алахьеиқәҵара рныԥшуан
уназҿаԥшуаз ақьаԥҭақәа, угәы нҿдырҳәацәаауан.
«Изыԥсоузеи уажәшьҭа Набжьоу – Набжьоу хазына ҳәа
изышьҭаз?.. Изхәарҭоузеи?.. Изыӷьацома мышкызны, аԥыхьа
ишыҟаз еиԥш, изышьақәгылома ҩаԥхьа ахаҿра ацәмырӡкәа?

201

Мамзаргьы аҳәира нахыҵәаны, иҭацәны иаанхома?..
Ақьаԥҭақәа... ақьаԥҭа рыцҳақәа.., нас ишнеи-шнеиуа
адгьыл инаныӡаауама?.. Мап... мап!.. Уи ҟалашьа амаӡам...
Набжьоутәык иԥсы ҭанаҵы!..» – Мзауҭ, абас данхәыцуаз,
даалҟьаны ибжьы нхалеиҵон, рыцҳара дуӡӡак иақәшәаз
иеиԥш, ицәа дныҭӡыӡаауа. Набжьоу ҭацәны иҟалар – ари
иаанагоз – набжьоуаа рыдгьыл ианыӡааит акәын, наџьнатә
аахыс абиԥарала ихьчо иааргоз. Уи ихаҿы изаагомызт... ус
ҟалашьа амамызт макьаназы... Аамҭа зны аҽакала иааҳәуеит,
аҽазны – даҽакала...
Иахьӡызҵада абри адгьыл, дара ахьықәынхо, Набжьоу
ҳәа?.. Ихьӡызма, ижәлазма?.. Акаамеҭӡа ахымҵӡо иҟам,
аха Мзауҭ еилыргашьа изаҭомызт ашәышықәсақәа
ирцәыҵаҵәахыз аҭоурых амаӡа. Ижәлазар – ижәла бзиан,
ихьӡызар – ихьӡы бзиан... фырхаҵарак ишахылҿиааз агәҩара
узҭоз рацәаӡан. Егьа рыцҳара, егьа мыҟәмабара иақәшәахьан,
аха ианымӡаакәа иахьа уажәраанӡагьы иааиуан...
Иахьа... Набжьоу рыцҳа, иуԥеиԥшыз!..
Гәыӷрала игәы еиқәиҳәалон Мзауҭ, игәы иҟажон. Шаҟа
дазхьаауаз, шаҟа иҭахыз Набжьоу, аԥыхьа ишыҟаиҵалоз еиԥш,
дналаԥш-ҩалаԥшны ибар, гәашәцыԥхьаӡа дынкыдгыланы,
ргәараҭақәа днарҭаԥшыр, аха уажәазы атҟәа диҩызан, уи
аҩыза аҭагылазаашьагьы имамызт.
Убри аамҭазы, Мзауҭ аԥенџьыр дкылԥшны адәахьы
дшыԥшуаз, амҩаду иааныҵын, агәарабжьара ибжьаланы
танк дук аҿаанахеит, агәыцә харыззала, аӷьӷьа-гәгәа ахырга.
Хыхь жәаҩык раҟара асалдаҭцәа ақәтәан рабџьарқәа
кны. Абриакәын ирымбацыз, абриакәын ирыгыз... Бзиарак
ишазҳәамыз иаразнак иааинырит Мзауҭ.
– Ишԥаҟаҳҵари, Ҭарҟан... танкык бжьаланы иаауеит
ҳашҟа?.. – Мзауҭ даахьаҳәит Ҭарҟанраахь. Зегь ахьышәҭсышәҭҳәа иҩагылеит, иаарзымбатәбарахеит.
– Ишԥаҟаҳҵахуеи?.. Ҳаҩны џьаргьы ҳазцом... убра
шәтәаз!.. – иҳәеит Ҭарҟан, еилаҭыруа еиламларц азы
агәҽанызаара нарыдиҵеит. Кьахьыргьы акыдыршәыла
ывҵрааны иахьыҟаз дынкылыԥшит иҽааларҟәны.

202

– Арҭгьы рыҳәцәазар акәхап... – ибжьы рмаҷны
даацәажәеит иара.
– Ирыҳәцәоу, еибашьцәоу сыздыруам аха, рхы шхоу иаша
ҳашҟа иаауеит иеиханы. Ари бзиара иазҳәам... – Мзауҭ ибла
иабоз цәымӷхарак изнарҵысуан, дахьгылаз деилшаауа.
Дыгәраа ахьтәаз иааилагәжәажәеит.
– Абарҭ ахәыҷқәа роуп акәымзар, ҳазгалакгьы наҟ акы
ҳагандаз... ҳара уажәшьҭа иаабараны иҟоузеи?.. – Хаԥҭина
лмаҭацәа днарызхьаԥшит. Хьыкәыр ҿылҭуамызт, аха зегьы ус
ишыгәнылгоз лныԥшуан дыхьҭашьызшәа, лшьал лыкәыршаны
дахьтәаз.
–
Шәымшәан...
акы
шәацәымшәан!..
Зынӡаск
еилагақәамзар, ус ишԥаҳазныҟәари?.. – иҳәеит Ҭарҟан даал­
шәаны. – Ҳашԥаршьри... анык илхымшаӡеи?.. Ҳазҭашәаз
еилыр­каап... – ргәы ирӷәӷәарц даҿын, аха иаргьы изымбатә­
бараханы дыԥшуан иаԥхьаҟа.
Атанк асы еимырҽҽо, илҳәаҭа ишааиуаз, Ҭарҟан
инхарҭа ианаавала, иџыџӡа иааҭгылеит, ахәара-хәараҳәа
аԥсеивгабжьы уаҳауа. Иақәтәақәаз, рнапқәа рхахо,
аҳәысҭахьы иԥшуан, акы иалацәажәон.
Насоуп Ҭарҟан ихшыҩ аназцаз.
– Амашьына азыҳәан иааит... амашьына ргарц...
Урыхәаԥши ргәы иҭаркыз!.. Арҭ рыбла акыҵамшәароуп ҳәа,
нас инауӷрыӡаауама?.. – Ҭарҟан игәы иныҵаххит илаԥш
назықәшәаз. Урҭ рааира ҽеирак ишазҳәамыз уаҩы идырратәы
иҟан.
Ариабжьарак иаахҭырымгацыз иҟаз... аха ирызгомызт.
Аҳәысҭа аҭыгара ус имариамызт. Трақторла иҭаагоит ҳәа
иалагахьан, аха ирзымгакәа иаанханы иҟан. Уажәы атанк
ааргеит рхы иадырхәарц, уаҳа ԥсыхәа анырзамҭаӡа.
Закәытә хаԥсыраз инадибалахьаз Ҭарҟан ари амашьына!..
Есымша гәырҩас иман. Ҭагалан, ари аҩыза аҭагылазаашьа
аныҟала, ақалақь аҿы исцәырӷьычуеит ҳәа дацәшәаны,
иабхәында арахь иааиган, амхырҭаҿы, уаҩ дахьзымнеиуаз
ицәыҵаргыланы, аҭәеи аԥҳәи ақәҵаны, ицәыҵаҵәахны
ирыман, аха анҭ аԥсымцқьақәа ирымбакәа иаанхозма.

203

Изакәытә машьыназ, изакәытә ԥшраз иамаз!.. Ҭарҟан
иабхәында, иҩны-игәара зегьы ааныжьны, аибашьра далан,
ахақәиҭраз дықәԥон.
Ус, ишыԥшуаз акәымкәа, атанк аԥынҵа ҩаҩаӡа,
иаақәҵәиаан, аандеи-сындеи леиларҟәыҿны аҳәысҭа
инҭалан, аҳәырқьҳәа инҭысны, амашьына ахьыҵәахыз
инадгылеит. Хыхь иақәгылақәаз рыбжаҩык амашьына
злахҩаз ақәыхра рҽыназыркит, рыбжаҩык Ҭарҟан инхарахь
рҿынархеит. Аҟәҟәаҳәа ахысбыжьқәа лалдырҟьеит аҩны
ишыҩналаз еиԥшҵәҟьа, ауадақәа инрыҩнамԥшыр ргәы
иауазма... Ишаҟь-шаҟьо џьарак изеиқәтәомызт. Ариабжьарак
иахҭыргахьаз азмырхакәа, дарҩагьых рылаԥш ахьынӡанаӡоз,
кылҳарак аанмыжькәа, хәыцхәыц иахьабалакь иааимырдеит.
Закәытә гәыблраз, закәытә гәаҳалалраз иаҵаз ари аҩнаҭа!..
Ҭарҟан иаб Басыр иԥсы анҭагәышьаз иааилшоз зегьы ҟаиҵеит
иҷкәын заҵәы изыҳәан. Ақалақь аҿы дынирхеит, дынирҵит.
Араҟагьы изеиқәирхеит ишилшоз ала. Ирахә-ишәахә, иқәаҵа
– акала дыҟәнушьартә дыҟамызт. Ачеиџьыкагьы ицын.
Акрыфара-акрыжәрагьы бзиа ибон, дазрыцҳамызт...
– Уааи, дад, аранӡа... ари агьама сызбеи!.. Ишԥаугәаԥхои?..
– иҩцара дныҵаланы, ауалырқәа днарылаԥшны, рԥырҵәқәа
нарыхҟьаны, аҩы ааҭигон аӡәы даниҭаалакь. Аҩы уи
ишыҟаиҵоз еиԥш, ргәы иалсыргьы, Набжьоу аҳабланы аӡәгьы
изыҟаҵомызт. Дацклаԥшны аҩы бзиа ҭаиҭәон, ишужәуаз
унаҿыԥсаарын.
– Абриоума иугәаԥхаз?.. Нас абри ҳамжәуеи!.. Иаҳамфо,
иаҳамжәуа анцәа иҳаумҭахын!.. – аирыӡ азна аахыхны
иахьынатәоз инарымҵаиргылон, ажь афҩы ахышәшәо,
еиқәыхьшәашәа. – Сара сшыҟоу уасымҳәои... акранысфо
ҵәыцак-ҩаҵәцак сыжәлароуп... Амцхәы дунеихаангьы
схы иасырхәаӡом... – иҳәалон уи дазгәдуны. Акрыфараҿы,
шамахамзар, дыццакуамызт, иҭаауаз ишиқәнагаз еиԥш ҳаҭыр
иқәымҵакәа доуишьҭуамызт.
Ҭарҟан, иани иаби ршьапы иқәгыланаҵы, иара абаагәара
еиԥш дрыхәаԥшуан. Аха ашьҭахь, рыԥсҭазаара ианалҵы,
ақалақь ааныжьны, иабиџьынџь дазыхынҳәит. Уажәы

204

аҽагәыблрак аҵибаауан ақалақь аҿы даныҟаз аасҭа. Знызынлагьы ихы гәыбӷан аиҭон ианилшауаз, ианаамҭаз цқьа
инапы ахьадимкылаз, дахьызхьамԥшыз. Аха уеизгьы акыр
ирыцқьеит, акыр ирҭбааит, ирлахҿыхит даназыхынҳәы,
иҷкәынцәа ицырхырааны. Ҿыц иеиҭеиҳақәаз ашәырҵлақәагьы итәӷәырԥсаны, убла хыркыртә еиԥш, аинылара
иаҿын. Иахьабалакь еилышьны, амжәаҵлақәа аӡахәа рықәын.
Ажәытә ҵлақәа еилыхны, еилфаҷа иҟаиҵахьан, нхаҩ бзиак
инапы шырхьысыз удырратәы.
Уажәы узхәаԥшраны иҟааз Ҭарҟан иҩны-игәараҭаҿы?!
Ирылшоз ҩныргахьан, аҳәақәа реиԥш иныҩналаны
еиладырҩынтхьан, еиладыргәамхьан, игәаӷьны узыҩнамло,
угәы ахымло...
...Уи аҽны Ҭарҟан дшыҟалаз еиԥш дҟамлацызт бзанҵыкгьы.
Убриаҟара иҽеиҭеикит, игәаӷьны узиҿаԥшуамызт. Амымеи­
қәара неиҿатәан, иҿаԥшылара убысҟак аҽеиҭанакит,
иамцхәны ажәак узиаҳәомызт. Идеибаҳәаланы дырҟажеит
акәымзар, машәыр дақәшәаргьы ҟалон. Дахьгылаз иха­
ԥыцқәа аҿҿа рыҵгон, игәеибакра амца ицранаҵан, иҽи­
зеиқәымкуа, аҷҷаҳәа абылра даҿын. Ажәжәаҳәа еилаҩеиласуа иҩнымаҭәақәа дәылганы амашьына иахьақәырҵоз
деиланагон. Мчымхарак дҭашәеит, акәымзар ус иауишьҭуазма,
иҽрыдишьылозаргьы. Уаанӡа, иныԥкаауа, Гәадал иҩны
иныҩналаны, иныҩнырбзааны идрыцқьахьан, Рашьыҭ
иакәзар, акагьы изыҩнымгаӡакәа, икеикеиуа дыцәдырҳәхьан,
игәаӷ шьҭыхны ирымазшәаҵәҟьа. Иара иакәын уажәы
иаанханы иҟаз, напы зларымкыцыз...
– Соушәыжь наҟ... соушәыжь!.. Иабаҟоу аиха?.. Ма сара
сыршьып, ма дара сшьып... ахәымгақәа!.. Изакәызеи иҟарҵауа,
ҳашԥацәдырҳәуеи, ҳаблақәа шааԥшуа!.. Акагь ҳахӡамкәа,
акагь ҳамаӡамкәа, ҳнахандеи зегьы наҳхыкәыкәааны
ишԥанаҳцәыргои, амыждараз иқәнагалаз абарҭ амыцқьақәа!..
– Ҭарҟан днарымпыҵҵәрааны дцарц далагон, иҽирххон, аха
доурышьҭуамызт деимырхха дызкыз.
– Уҽаанкыли, уара... уҽаанкыл!.. Изакәызеи узҿу?..
Ҳамч зықәхо ҳәа егьыҟаӡам, умбаӡои?.. Ҳадуршьуама

205

ҳазынтәыкгьы?! – Кьахьыр уи днаиқәҵәҟьеит иҽааихацаланы,
иҳәатәы хаимҵар ада ԥсыхәа шимамыз наирдыруа. Ҭарҟан
игәы неилаҵәеит иҽизеиқәымкуа, иҽизымҟажо... илаӷырӡқәа
нхаҟәҟәалеит... Акыраамҭаӡагьы дырзышьақәкуамызт.
–Иҵагьы ҳԥеиԥшхоит ҳара... Ҳахькылыргогьы здырхуада?..
Арҭ уаҩ дрықәгәыӷыртә иҟамзаап... – Мзауҭ гәоу-гәоу
даацәажәеит. – Рыцҳарас иҟалаз, абарҭ иахьауажәраанӡагьы
иахьаҳзымдыруаз
акәын.
Иҳалагәыгәны
аҽаԥсык
рхазаарын, аҽахәыцырҭак рымазаарын, иҳацәнымхошәа
иахьҳаланхауаз... Агәыҳәцәа... аимҵәацәа... арыцҳақәа!..
Уаҳа шԥарзуҳәараны иҟоу абарҭ реиԥш зхы мҩаԥызгауа
рзыҳәан!.. – Мзауҭ иҽынхиршәааит игәыԥжәара нцәыҵажжуа,
ржьы имазар аҟаҿыҳәа днацҳартә еиԥш.
Убри аҽны инаркны Ҭарҟан иҟазшьа акырӡа аҽаԥсахит,
аҽеиҭанакит, агәамҵ-хамҵрагьы ҵигеит, ушихәаԥшуа
акәымкәа, акы дынӡаакәкәала даманы аҿынанахон.
Амчымхара игәы иԥнажәаз дықәнаҟьеит... дарҭаслымит
дзалымҵӡо...
Акыраамҭагьы иавагьыжьуан урҭ амашьына аҳәысҭа
иахьҭагылаз, нас атанк инацрарҳәан, асы иларҳәазо
рҿынархеит. Амҩаҿы ианынкылырга, рызынтәыкгьы атанк
рыҽнақәрыԥсеит, фырхаҵарак мҩаԥызгаз реиԥш, рыбжьы
рхарззала.
Агәарабжьара ианбжьыргоз убас дҟалеит, деилашәаны,
игәыԥжәара зегьы шцәыҵаихәаҽуазгьы арахь илыжжуа,
узиҿамԥшӡо...
– Аԥсра шәықәшәандаз, аԥсра... ҳашԥеимышәҵәеи
аҽнышьыбжьон!.. – игәахы еиҟәыҷҷон Ҭарҟан деихәлаԥсны
дахьгылаз. Иҭадырцәыз иҩны илаԥш изаҟәыгомызт, иԥсы
ахьыхәхәа, днеир дзымнеиуа... аԥаркы иҭахаз ашәарах еиԥш
дуазыруан...
Аҳа, арҭ ирбаз еизыҳәҳәаны, ирыманы ицеит, уажәшьҭа
ԥыҭраамҭак ԥсеивгахак шԥаҳмоури ҳәа ишыԥшыз, уи атанк
дарҩагьых иаахынҳәын, еиқәных агәарабжьара ибжьаланы,
иццакы-ццакуа иааин, Кьахьыр игәашә иаадгылеит, аԥынҵа
ҩызмалақь Кьахьыр иҩны инақәкны.

206

Ари збаз Дыгәраа, иҟарҵо иақәымшәо, аҩны
иааҩнагьежьит
еилауаҭыруа.
Инарҭааз
агәыҭҟьара
ахьышәҭҳәа инарыжәланы иааиланарӡыӡеит, ргәалаҟарагьы
уаҩы ишиимбац иааԥхасҭанатәит. Ари даҽа залымдаарак
иазкын, даҽа ус хәымгак шарҿиоз унардыруан.
–Иқәынҵәаша, иҳаихсуама... ҳзыхдырҟьозеи?.. – Кьахьыр
даауалуашеит. Иҟаиҵарыз дақәшәомызт, ихшыҩ цагәызшәа,
акагьы азыӡбомызт. – Ишԥааури... ишԥаҟаҳҵари анцәаузша?..
– илакҭақәа нхьашьшьит ирыцҳахәха. Илакыҵақәа уаанӡагьы
иҵиаҵәааӡа иҟалахьан. Иблақәа алашара рыцәмаҷхазшәа,
иҟәызгаӡа иаанхеит еихамҟәысӡо.
– Аҭакәажәцәеи ахәыҷқәеи... ашьҭахьтәи ауадахь
шәыҩналаны шәҽыԥхьашәкыроуп!.. Иҵагь ианааскьалакь,
ахацәа абарҵахь хдәылҵуеит!.. – иҳәеит Ҭарҟан,
днарылаԥшын, уаҳа иихәыцшаз даҽакы ихахьы изаамгакәа.
– Ргәы иацәымыӷхаша изакәызаалакь акагьы шәҳәаӡом...
Ирҭаху ргааит, ирҭаху рҳәааит, шәара ҿышәҭӡом... арҭ
ӷьычцәоуп... – Ҭарҟан, аҭшәара ибжьарцалаз аҽы еиԥш,
иҟаиҵара дақәымшәо даалеиҩеит аҩныҩныҵҟа. Илахь
еизырҵәо ихы адақәа рҽааибадырххеит, уажәымзар-уажәы
ирзымчҳакәа иааиҟәжәарашәа.
Амалагьы ахац иакыз рыԥсҭазаара нҿахырҵәазшәа,
ҷкәынцәақәак цәымҟыр-цәымҟырӡа атанк рыҽналдырҳәазан,
равтоматқәа кны еибрҳәага ашҭа иааҭалан, ишыҟарҵалац
еиԥш, ҩни-гәареи иахьабалакь ашыр-сырҳәа иааимырдеит,
ццакырак рымоушәаҵәҟьа.
– Абра машьына бырбалқәак збахьан, иабаҟоу?..
– иаарылыҳәҳәошәа иҟаз аӡәы Кьахьыр днаидгылан,
днаиазҵааит дидыруазшәаҵәҟьа. Уи уажәадагьы ара
дааихьазар акәхарын, илаԥш иҵаимыршәацыз арбаныз!..
Уахык абна илҵны рыҩны ианыԥхьоз, ҵхыбжьон агәазы
аҟәҟәаҳәа ирылахысуаз абри иакәызшәа ихшыҩ назцеит
Кьахьыр. Насгьы имашьына абырбалқәа ӷьычны изгоз,
изцәиҵәахыз ихаҭа-ԥсаҭа иаԥхьа дгылазшәа дааҟалеит.
Уи гәҭынчымрак ааизнырҵысит. Лабҿаба еиқәшәеит
иаӷеи иареи, аха Кьахьыр игәы мышьҭыкәа иахьыҵәахыз

207

анреиҳәа, ахьышәҭҳәа иаацәыҵрыԥшааит, рацәак аџьабаа
адымбалаӡакәа. Урҭ хар рымаӡамызт макьаназгьы, ухы
иаурхәартә иҟан.
– Иабаҟоу умашьына?.. Иаҳцәуҵәахуеит акәу?.. Иуды­
руазааит, ус ҟалашьа амаӡам!.. – ҷкәынак иҽхарпаӷьала
Кьахьыр днаиазҵааит, бырбалк шьҭарҳәазо иманы дшааиуаз
дааҭгылан.
– Иабаҟаху?.. Исцәыргахьеит!.. Ани ара иаанрыжьуа
иҟахызма?.. – нраҭеикит Кьахьыр иҽааиқәыршьшьшәа, уи
изнарҵысхьаз агәыҿкаарақәа ихшыҩ нарзымышьҭыкәа,
хьаас имазшәагьы, имамызшәагьы.
– Ҳара ҳтәқәа ракәу, шәара шәтәқәа ракәу иуцәызгаз?.. –
ибла жьаржьалеиқәа нҭаҳәаԥызаԥит, аҩысҭаара рыҵаҳәҳәы,
уи иазҵаауаз аҷкәын, ихықәкы, зеилкаара дашьҭаз
ҵәыҵаҵәахны.
– Шәара шәтәқәа!.. – иҽааихарыӷәӷәаны аҭак ныҟаиҵеит
Кьахьыр, имӡакәа, игәы ишаанагоз ала, инҭырҟьаны. Егьыгьы
ас дақәымгәыгуазар акәхарын, аха Кьахьыр иааҭырҟьа ус
ушзаҿамгылоз агәра игазшәа, амашьынақәа дышрызгагаз
ихы-иҿы еицаҟьа ианубаало дааԥыршәарччеит, иччаԥшь
ԥсадаханы, акагьы анымԥшӡо.
Кьахьыр уаанӡа, аибашьра ишыналагаҵәҟьаз, ақалақь
аҟынтәи
дшаауаз, Кәыдры
аҵҳаҿы
дааныркылан,
дырҳәацәаны, имашьына имхны доурышьҭхьан, дзыхҟьаз
изымдыруа, деихәлакәаҳаны, абасоуп ишуқәнаго, уара
аԥсуа ҳәа инаиқәымчны. Ихы игәҩараха, убрантәи шьапыла
Набжьоунӡа даахьан. Кьахьыр, аҵх лашьцара иҽалакны,
уажәы-уажәы дырҩагьых инаишьклаԥшуа ишьҭазшәа,
дааҭгыланы ишьҭахьҟа дынхьаԥшуа.
– Шәыԥсы иамазааит!... Убарҭ ракәын исзаанханы иҟаз
смашьына аҟынтәи... Уаҳа ԥгала анцәа ишәиимҭааит!.. –
гәынамӡарыла даацәажәеит Кьахьыр, урҭ еибарҳәаганы,
еицрыԥсса иахьнеиуаз дрышьклаԥшуа.
– Иахьакгьы ҳаиқәхеит... – иҳәеит Ҭарҟан, Мзауҭ иахь
даахьаԥшын.

208

– Аиеи... иахьакгьы ҳаиқәхеит... ҳшеиқәымхара иҟоузеи?!
– аҭак ныҟаиҵеит Мзауҭгьы.
Атанк ашырҳәа илықәҵәиаан, агәарабжьара ибжьаланы
аҿынанахеит,
абырбал
еиҵҳәақәа
ашыр-сырҳәа
инеихагьыжьуа...

Аԥсҭа за а ра а ха ц иа на ку
Мзауҭ уажәы-уажәы дынкылԥшуан, агәашә аҿы амҿы
аниххуаз ихысыз дызусҭада ҳәа. Ашьыжь аҭынчра еилазгаз
дизеилкаауамызт. Аҟәақ-аҟәақҳәа ахысбыжь шаагазҵәҟьа,
ахқәагьы аҿыв-сывҳәа дзымҵагылаз амжәаҵла иналыҟьҟьеит.
Мзауҭ ахьышәҭҳәа иҽаалаирҟәит, аҵла иҽнавакны. Нас, иԥсы
анааивига, имҿқәа аашьҭихын, иҽыларҟәы-ларҟәуа аҩныҟа
иҿааихеит. Аҩны дшааҩналазҵәҟьа, абжьы мыргаӡакәа
ауаџьаҟ авараҿы инышьҭеиҵеит иааигаз амҿқәа. Аҟәардә
хәыҷы дааханы днықәтәеит деиԥхьхәыцаауа.
– Адәахьы бдәылымҵааит, ди!.. Ишәарҭоуп!.. Амҿы
шысххуаз аӡәы сгәаиҭан, дхысит... – Мзауҭ, иаҳаидик
ыҟаӡамкәа, даацәажәеит. – Шьыжьнаҵы срымбакәа мҿык
сзыххуазар сҳәан, аха исадымраӡеит.
– Рылаԥш уҽыҵоумыршәан, нан!.. Ҳарбаны рлахаҵ
шԥагьыжьуеи, рыла аҵәы ҭасааит!.. – лҳәеит Хьыкәыр. Урҭ
игәаӷьны дзынарыхәаԥшуамызт. Рцәымыӷхара убриаҟара
лгәы ҵнарчаахьан, илбар еиҳа анышә дамазар еиҳа
еиӷьылшьон. Аҽаԥсахӡеит лҟазшьа, лцәажәашьа. Лыҷкәын
ихьаа ларгьы илхьаан, иахьынӡалылшоз ицеиҩылшон.
Дазыԥшын еихсыӷьрак, еиқәтәарак, ҭынчраамҭак шԥаҟамлари
ҳәа, аха ус егьылбомызт макьаназы.
Мзауҭ зегь реиҳагьы Хьыкәыр лакәын дзыцәшәауаз.
Лгәылхашҭны дындәылҵыр, гәнымҩык ишакәым длеихсыр
ҳәа еснагь лгәылҽаниҵон. Гәыбӷанс илуҭозеи зықәрахь
инеихьоу
аҭакәажәгьы!..
Уажәаабыкьашәагьы
знык
илеихсхьан Хьыкәыр, аха иллахьынҵамхеит аԥсра, анцәа
дихьчеит. Убриаахысгьы, шамахамзар, аҩны ддәылҵӡомызт

209

лхала. Мзауҭ дахьцоз ларгьы днаишьҭагылон дхәаԥхәаԥуа,
лымаҭәажәқәа налхарԥаны.
Уи аҽны Хьыкәыр амҳараҿы дыҩнан. Крыфаншьҭахь
акәын, асаанқәа рыӡәӡәара даҿын. Ргәыла Рашьыҭ иҩны
аҟынтәи, лыцәаара дахьыԥшызар акәхап, аҵықьҳәа иааҭҟьаз
ахы аԥенџьыр иҭасаз асаркьа еилаԥыххаа, лхы инацәхыкны,
Мзауҭ дахьтәаз аҭӡы иналаҟацеит.
– Ди, быҽкажь!.. Ди, быҽкажь!.. – дыҳәҳәеит Мзауҭ
даалҟьаны, ҽеирак ишазкымыз налырдыруа. Аҭакәажәгьы
лҽынкалыжьит уаҟа. Арыцҳара, аиҭарыцҳара ҟалон. Аныда
даақәхагәышьон Мзауҭ рыцҳа ианакәӡамыз... Анцәа насыԥ
румҭан, иумырӷьацан ахәыҷқәа иреихсуа, анацәа иреихсуа...
Гәнаҳа ҳәа акрыҟазар анцәа идумырган, анцәа иаҵумыжьын
рыԥсы ахьынӡаҭоу!..
Ашьҭахь, уаҳа ахысыбжь анымга, Мзауҭ иҽҩыҵырззаны
аԥенџьыр данынкылыԥш, ҷкәына ҵрышәкәак, касы еиқәаҵәак
ихы иакәыршаны, иабџьар кны Рашьыҭ иҩны дҩалбаан,
ашырҳәа ашҭа ааҩҵәаны, агәашә дынҭыҵны иҿынеихеит,
аӡырлашә еиԥш длакьылакьуа.
Мзауҭ игәахы еибакны уи дизыԥшуан, убысҟак игәы
еилаҵәон, иааигәара дыҟазҭгьы, хаха днаижәланы, маҿа-маҿа
деимыжәжәаны днықәиҵарызшәа. Ах, иԥсахы шԥеиҟәыҷҷоз
Мзауҭ хәашабга!.. Абас лшарак имаӡамкәа анцәа дахьишаз
игәы инархьуан, деиҵанарӷәӷәон уаҩы ишимбац ала. Абџьар
зыԥсаз убасҟан ишинырыз еиԥш, ҽаамҭаныказ инимырцызт.
Бџьарла иужәлаз аӷа, узшьуа, уцәзырҳәуа – бџьарда
узлеиҿагыларызеи?! Абџьар анышьҭыхтәу аамҭа ааины
иааидгылеит Мзауҭ, хьаҳәхьачарак ҟамҵакәа изызхәыцтәыз.
Хҿыхгасгьы, хыхьчагасгьы, шьаугасгьы, еиқәырхагасгьы
абџьар акәын ишьҭыхтәыз!..
Агәынқьра иаҵаӷәӷәа иаҵагылан гәнаҳала еимырҵәаз,
иқьаԥҭаханы
иаанхаз
набжьоуаа
рынхарҭаҭыԥқәа...
Ауубжьы ықәыҩуазшәа, ҭацәыран иахьабалакь... Аха ара
иалахаз алеиқәаҵәақәа, рыԥсы ҵамҵамуа, анахь иҩуан,
арахь иҩуан, иаарымԥыхьашәоз акы аанрыжьуамызт.
Амашьынақәа, атрақторқәа, аҽуардынқәа еиҵақьуа, иаарбоз

210

зегьы неизыҳәҳәаны иалыргон Набжьоу, рыцҳашьарак
нарзымуӡакәа, ус иахәҭазшәа...
Хьыкәыри Мзауҭи, рхы рымҩагәҩараха, излацәажәашаз
рымҵәазшәа, адәылҵха иақәымшәакәа, еиқәышьшьы ауаџьаҟ
ишадтәалаз ауп, Дыгә имаҭа аиҳабы, Мӷыҷ зыхьӡыз, дыҩны
дмаауа дыҟамызт, иԥсы ихәламӡо аҩны дшааҩнашылаз
дҳақьԥсықьуа.
– Уабаҟаз, уара?.. Уаазгазеи?.. – Мзауҭ иааџьеишьеит уи
иааишьа. Иакәымк шыҟалаз ицәа иалашәан, днаидхахалеит,
измааноузеишь, анаџьалбеит, ҳәа хәыцрас иҟаҵаны.
– Иааит... иааит!.. Ҳахыргоит, Мзауҭ!.. Ирласны уаалароуп...
аиҿыхара иаҿуп!.. Кьахьыр иуам, даду иуам!.. – Мӷыҷ
дгәыҭҟьа-ԥсыҭҟьаха цқьа изҳәомызт дызлаԥшыз, иаҳаз...
илаӷырӡқәа хаҟәҟәала Мзауҭ диҿаԥшуеит, иаарласны рыԥсы
еиқәзырхашаз цхыраарак изыҟаҵозар ҳәа.
– Ҳаи, адунеи ианыӡааша... ҭахак шԥаҳарымҭауеи,
анцәаузша!.. Ҳхы абаагари, ҳабацари иқәынҵәаша!.. –
амцабз наихҟьазшәа дааицранарсит Мзауҭ иаҳаз. Ииҳәара
дақәшәомызт, ииура дақәшәомызт. Амитә ззыҟалаз дара
ракәын, егьа рыҽдырманшәаларц иалагаргьы, ишазыԥшӡамыз
ахьышәҭҳәа акы наргәыдҳалон, зегьы-зегьы ԥхасҭазтәуаз,
иаарҳәны инарҿагылашаз. Мап, изацәцомызт егьа ҟарҵаргьы,
акы ҳхаагеит, уажәшьҭа маҷк иааихсыӷьыргьы иудыруазеи
ҳәа ианааиқәтәалакь, даҽакы нарҿаҳауан иааиларҩынтны,
ршьара иаақәҟьаны. – Ди, бара ашьшьыҳәа, быҽкамыжькәа,
аҩнашьахь ала бнаҳашьҭал... иҟало аабап...– иҳәан, дыццакыццакуа дындәылҟьеит Мзауҭ. Мӷыҷгьы дхәаԥ-хәаԥуа уи
днаишьҭалеит.
–Ҭарҟан ииҳәои?.. – Мзауҭ Мӷыҷ днаиазҵааит.
– Ҭарҟан имаҭәақәа еиқәыршәаны дгылоуп... – Мзауҭ игәы
иналакьакьеит уи ииҳәаз. Ҳаԥсуазаргьы абра ҳаԥсыроуп,
ҳара ҳадгьыл ҳахыҵны џьаргьы ҳцаӡом ҳәа зымшхакыз,
уажәы абас иаалырҟьаны даазырҳәыз, дызӡааԥшылаз
изеилкаауамызт.
Мзауҭи Мӷыҷи ццакы-ццакуа, али-ԥси рыбжьара аҳәысҭа
инҭысын, Ҳазараҭ иҩнашьҭахь илавҵысны, Кьахьыр иашҭа

211

инҭашылеит ишаҟь-шаҟьо. Ашырҳәа абарҵа иныҵаланы
аҩны иахьыныҩналаз, абас хәҩы-фҩык раҟара абџьар зкыз
ҩнагылан, асалдаҭ маҭәала еилаҳәаны.
Мзауҭ дахьынарылаԥшыз, цәымыӷхарак деицранарсын,
даауалуашеит изымбатәбараханы, дахьазымдыруаз ҩнаҭак
аҿы дныҩнашылазшәа... Мап, иахьыҟазаалакгьы арҭ ҭахак
рырымҭозаап!.. Рԥаҵақәа рҿабаба, уаанӡа иудыруазаргьы, ус
унарыдыххыланы иузеилкаауамызт. Иџьоушьаша, абарҭгьы
аԥсуа дгьыл рыхьчошәа рхы аадырԥшыхуеит... аҭынчра,
аиашара иазықәԥошәа инауҿагылахуеит... Изааӡамҭоу
рҟазшьақәа науҿаркхуеит игәырԥжәагаха, игәыртҟәацгаха,
дара ишырцәаҩоу, рыбжьқәа нархарыззала. Аиашара
аныҟәгареи, аламыси, дареи шәы-шьхак рыбжьоуп, зегь
нарҳәы-аарҳәны унӡаадырԥшылоит, егьа уҽазҵәылхны
унырҿагыларгьы. Рхықәкы, рхәыцшьақәа дара ишырҭаху
еиҿырбаауеит, аха аҵыхәтәаны ирцәеиԥхьыттоит, уаҩҵас
ҵаҵыӷә иашак ахьаҵакым иахҟьаны.
Кьахьыр деицраланы, зны анахь диаҟьон, зны арахь
диаҟьон, аҩны дыҩнагьыжьуан, ибла акамбаӡо, амца шоура
хшыланы. Иҟаиҵарыз дақәшәомызт. Ирҳәоз даҿагыланы
аҭак риҭон, ихы ихашҭны, дырҿаапкны, шьҭахьҟа хьаҵшьак
шыҟаимҵоз инырԥшуа. Ас деиламхәацызт бзанҵыкгьы.
Дазхәыцзар акәхап рыдгьыл гәакьа рымпыҵкәыкәаара
ишазкыз арҭ рхымҩаԥгашьа, рҽеикәарҳәны изышьҭаз.
Иҽаларԥсны, иҽаларҳәаҵаны иуамызт дара зышьҭаз
ақәшаҳаҭхара. Наунагӡа абиџьынџьла дызмадаз изыцәгьан
ацәхьаҵра.
– Ҳара ара ҳаҟоуп... ара ҳшыҟоу зегьы ирдыруеит.
Ҳгәарҭахьеит... ҳаанрыжьхьеит... Абџьар ҳкым, ҭынчнхара
иаҿыз ҳакәын... Ҽамҩакы ҳара иҳамаӡам... убас ҳақәшәеит,
убри аҩыза ҳҭашәеит... Иабыкәу ҳахьцо ҳара ҳахыҵны?..
Иҟаҳҵазеи цәгьарас?.. Ҳашәшьуазар, ҳашәшьы абраҵәҟьа!..
Иҟалеи, уаҳа ҳзыхьчо закәанк ыҟаӡамкәа?! Ианыӡаама
ауаҩытәыҩса дзыхьчоз азакәанқәа зегьы?! – аԥыр-ԥырҳәа
абылра даҿын Кьахьыр, амца ицраланы. Деилазыршуаз
еиқәызкышаз акагьы ихахьы иааиуамызт. Дытҟәацрызшәа

212

иблақәа ашьа нархыҵәалон. Иблақәа шааԥшуаз идгьыл
даҟәыргарц ақәыркит зыԥсы ҵамҵамуа рашҭа-ргәараҭа
иааҭалаз аԥсымцқьақәа! Дунеихаангьы ихахьы изаагозма
Кьахьыр, абри аҩыза аҭагылазаашьа хлымӡаах рзыҟалап ҳәа.
Набжьоуаа ирхырымгацыз ҳәа иҟааз, уажәы ари акәын
ирыгыз. Рыдгьыл иахырҟьаны аԥсра, ахҵәара, аныӡаара
аамҭа ааины инҭагылеит, наҳәы-ааҳәырҭак амаӡамкәа,
ҭымиҭшәарак иныкҿарцалан. Шаҟа аиакәымра, арыцҳара
ыҟоузеи адунеи аҿы?! Абас анцәа иахьишаз ауп зеилкаара
уадаҩхаз, зеилкаара хьанҭахаз!..
– Ара ишәарҭоуп... убриазоуп ас изшәаҳҳәо... ишакәым
ишәызныҟәаргьы алшоит... Аибашьра еибашьроуп... ҳара
ҳтәқәагьы хысуеит, шәара шәтәқәагьы хысуеит... Ахы аӡәгьы
деилнахӡом... Избан шәхы ашәарҭара изҭашәыргылауа?!
Еиҳа еиӷьӡами Гәылрыԥшь, амшынҿықәаҿ игылоу аԥсшьарҭа
ҩнахьы шәаагар?.. Уаҟа ҭынчроуп... шәыфатә ыҟоуп, шәыжәтә
ыҟоуп, акагьы хьаас ишәоуӡом... изышәҭахымзеи?.. –
зҭак аҟаҵара рзыцәгьаз азҵаарақәа нарҿаркит, бзиарак
инӡаадырԥшылозшәа рҽыҟаҵаны.
Арҭ
аҽашьоукӡан,
аԥыхьа
ирыдызцалақәоз
иреиԥшӡамызт. Гәаартра -рыцҳашьарак мҩаԥыргозшәа
ирацәажәон, аха рцәажәарақәа акы рыҵаҵәахны ишыҟаз
гәыҩбарак наузнарҵысуан. Избан иара ирыцәнымхозшәа
изрывагьыжьуаз?.. Абра иҭацәырахар зырҭаххазеи ҳәа
гәҩарак нарызцәырнагон урҭ рхымҩаԥгашьа,рықәгьежьаашьа
злаҟаз ала..
– Ҳаԥсуазаргьы абра ҳаԥсааит, ҳаршьуазаргьы абра
ҳаршьааит!.. – Кьахьыр, ииҳәац неиҭаҳәо, хьаҵшьак
ҟаиҵомызт. Ас иҽхыршәааны, ас деибакны, шамахамзар,
уаҩы димбацызт. Ихәда адақәа ҭыҵны арахь иалубаауан,
иблақәа амца шоура рхыланы иҭыҟаԥшьаахахьан. Абылра
иалахаз диҩызан, дзалҵуамызт. Шаҟа иҭахызыз абри аҩыза
дақәымшәакәа иԥсҭазаара далҵызҭгьы. Дызҿашәазеи...
дызхаанхазеи?!
– Аиеи, ҳара џьаргьы ҳцаӡом!.. Иабыкәу ҳахьцо?..
Иахьаҳтәым, иахьҳамаам?.. Дарҩагьых аҭыҩрахь ҳаҽҭа­

213

ҳажьуама?.. Мап... уи ҟалашьа амам... сыхәҭаахь ала
сазыразым, сақәшаҳаҭым!.. Ҳаршьуазар, абра ҳаршьааит!..
Иабааго
ҳҭакәажәцәа,
ҳхәыҷқәа?!
Ҳанкыдыгәгәало
хдәықәзар аума, алахьыцәгьақәа, зыԥсадгьыл зцәыӡыз
реиԥш?.. Ҳаԥсы шҭоу ҳхәышҭаарақәа ҳнарҟәыганы
ҳахшәырҵәарц аума шәгәы иҭоу?! – Дыгәгьы амца ицраланы
абылра даҿын дазышьақәымкӡо. Еиҳа-еиҳа даланахалон
гәырҩа хьанҭак, аӡмыжьра еиԥш еилаҳанто, еилаҽҽауа.
Иҟьаҟьаӡа днықәнарԥшит аҟазаареи аҟамзаареи рҳәааҿы
ишынҭагылаз. Ахац иакын рыԥсҭазаара, илаҿшәар, икаууа
аты-митыша иназцон, уаҳа ҭыҵшьак нарзамҭаӡо. Абас
акәхап аныӡаара аамҭагьы шааиуа?.. Абас акәхарын
уаанӡагьы ишаныӡаауаз набжьоуаа?.. Иаанхаз кьоушәоуқәак
иагьыԥсымкәа, иагьыбзамкәа, ақьаԥҭажәқәа инарыххалон,
акыр шықәсагьы рҽырзеибымҭо, рыбӷа рзеиҵымхуа,
изымӷьацо. Убри аҭагылазаашьа ааины инарыԥгылеит
иахьагьы, ԥхьаҟагьы иамышьҭуа, шьҭахьҟагьы иамышьҭуа.
Мзауҭ дахьыныҩналаз, уаҟа дгылоуп дадырсызшәа. Нас
инаихәаԥшы-ааихәаԥшын, маҷк рҽааиқәыргәеит, рычҳара
инаҿагыланы. Агәымшәара ахьаҭаху, агәымшәара аарԥштәуп.
Еиҿыхара зцым ԥсҭазаарагьы ыҟаӡам. Изҿагылатәу
иаҿагылатәуп хацәнымырха, хьаҵрак ҟаҵатәӡам... Иахьа
уназвысуа, уаҵәы
инауҿагылоит
уеиланарҳәынҷарц,
уеилеикәадырҳәырц, дара ишырҭаху рнапқәа науларԥаҵны
уоурмышьҭыртә еиԥш. Уи иацгьы иҟан, иахьагьы иҟоуп,
уаҵәгьы иҟалоит...
– Иҟалеи араҟа?.. Ашьшьыҳәа шәцәажәар ҟамлаӡои?..
Аӷьӷьаҳәа шәеилалеите, аҭыӷьӡаа реиԥш?.. – иааирмчит
Мзауҭ, Кьахьыри Дыгәи ихы нарзырханы. Убас иаҭахызшәа
ибеит. Уи даргьы рҽыназҿлымҳартәит, рҽаақәырҵәиааны
иаагылан. – Шәаангыл, ҳаицәажәап ҭынч!.. Абра шәықәҵ
рҳәазар, идзырҳәаз акыҟазар акәхап... Уи иазхәыцтәуп...
аиҿыхара, аиҿаӷьаӷьара абзиарахь уаҩ дкылнагома?! –
днарылаԥшит, зегьы бла-бла инеиԥхьышьшьаауа. Иидыруа
алакҭақәа ҿыхьшәашәаа-ҿыхьшәашәааӡа, рҽырмышьцаны
изыԥшуп, хаара мацәак нарымҵубааӡо.

214

Анаџьалбеит, иқәыԥшра
зыдҳәалоу, анкьа
зны
изааигәақәаз, дызцыҩуаз, дызцыхәмаруаз роума уажәы абра
иааины, шәықәҵроуп шәара ҳәа, инарҿагылаз?.. Ишԥхәаԥсеи,
уҳәарауазеи, адунеиажә, агәылеи-агәылеи ықәибахуа,
ихибарҵәо, гәшаҭарак рзеибамуӡо?.. Мшәан, абарҭ ракәӡами
зыҟны аҵара иҵоз, дрыцҳахәха дызхьыԥшуаз, ибызшәа
аниҿырх аамҭазы?.. Маӡа-маӡа гәҭахәыцрақәак изцәырҵуан
Мзауҭ дахьгылаз.
«Арҭ ҳчеиџьыка иааӡахьаз аҿыцынхацәа роуп...
забџьар шьҭыхны иаҳҿагылаз... Уажәы сагьыргәалашәом,
сагьрыздыруам...» – игәы нцәыҵахәыҭхәыҭит. Дара
рҽырҟасаны иԥшуп, уаҳа ииҳәарызеишь ҳәа.
–Ирҳәаз иашоуп...ишәарҭоуп араҟа...Уи ҳаргьы иаадыруеит,
даргьы ирдыруеит... Изшәарҭоу – аиҿахысраан имашәырны
ҳҭахаргьы алшоит. Ма ҳара ҳтәқәа ҳаршьуеит, ма дара
ртәқәа... Уи аҵабыргхаҭа, изаҳҵәахрызеи, изаҳамҳәарызеи...
ҳаргьы ҳазхәыцхьеит... Насгьы... шәеиҳабырагьы ирдыруеит
ҳара абра ҳшыҟоу – иҳамоу, иҳахӡу, ҳазусҭқәоу... Иааины
ҳарбахьеит, ҳгәарҭахьеит, ҳаимырдахьеит... аҭакәажәцәа
ҳамоуп, алыгажәцәа ҳамоуп... иԥсыр Гәылрыԥшьынтәи
ирҳәазаны арахь иаҳзаагаӡом... Абра ишыҟоу иԥсыр, абраҟа
анышә иаҳҭоит... уи дара рзы иџьанаҭуп... Ҳара ицәгьа-ибзиа
ҳаԥсадгьыл аҿы ҳаҟоуп макьаназы, зинқәакгьы ҳамоуп,
иҳамрымхыцзар... Убриаҟынтә аҳәара ҟаҳҵоит, аамҭала
акәзаргьы, ҳнышәнапаҿы ҳаҟазааит... – иҳәеит Мзауҭ
днарылаԥш-ҩарылаԥшны.
Дызҿаԥшуаз ахаҿсахьақәа ккаӡа иааигәаладыршәеит
Мзауҭ изусҭцәақәаз арҭ шьаҭанкыла, рҽеиқәыртәа,
рҽеиқәырԥсы
иахьгылаз.
Мшәан,
иџьоушьаша,
дырзымдырӡеи абырсҟаамҭагьы раԥхьа игыланы абриаҟара
зҳәо?.. Дшанханы дрыхәаԥшуеит Мзауҭ шаҟа рҽеиҭаркыз,
шаҟа рҽеицаркыз дазхәыцуа. Аамҭа ауаҩы дахькылнамго
ҳәа иҟоузеи?! Зны длахоит, зны дҳәахоит, зны дмаамынхоит...
иуаҩра аницәыӡлакь.
«Аӡәы Анзор иоуп, аӡәы – Гоги, аӡәы – Сосо... Аҿыцынхацәа
рҿы аҵара сыцызҵоз... Сара жәаба рҿы сынтәаз, дара

215

ааба рҿы итәан...» – Мзауҭ игәы дынҭацәажәеит. Ирызҳаит,
ршьапы иқәгылеит, аԥсҭазаара иалаз акыр иԥыршәахьеит...
уажәы абџьар шьҭырхын, Мзауҭ иҿагылоуп идгьыл гәакьа,
иабиџьынџь дахырцарц, дықәдырӡаарц...
Ироуҳәараны иҟоузеи абас ирааӡаз, зшьа цқьам, зшьа
дырхәашьхьоу агәамсиҭқәа?!
Рхықәкы анагӡаразы иаарымхәыцуа иҟоузеи? Аҳабла
ҭадырцәырц, иқәдрыцқьаарц азыҳәан иааиҵарымҟәаҟәо,
иаадмыршо, иаадмырҿио арбану, иузымҟажо иужәланы?
Абра х-ҭаацәарак иаанхазгьы ҭахак рырҭауам, иаақәҳамгар
ҟалом ҳәа, рҽеихәларчны, узырмацәажәаӡо. Есиҟалалакгьы
убри рҽаҿыршьаауеит, аха ус ирзымҩаԥымгаргьы ҟалап
дара ишырҭаху!..
Аҿыцнхацәа... иалыԥшааны аԥсуа қыҭақәа инары­
вандырхақәаз... иршәымкәа, ирхамкәа, ирыцҳахәха, џьара
ԥсымышьҭыгак, ԥсеиқәырхагак ҳауазар ҳәа ақыҭақәа
ишԥарылаз!..
Даараӡа
ирцәыхьанҭан,
ирзыцәгьан
ахныҟә­гара!.. Ламыс змаз ирыцҳашьаны, ишрылшоз ала
ирыдыркылон, ирыцхраауан, рчеиџьыка иахырбаауамызт.
Аха урҭ зегьы уажәы рхахьы иааргозма амалахазгьы,
иагьыргәаладыршәозма?..
Ирхашҭхьоушәа
ҟарҵахуеит,
иргәаладыршәаргьы рҭахӡам раԥхьаӡа арахь ишықәнагалаз
ҵаҵӷәыс иамаз, изызкыз... Инхеит, инҵит, ԥырхагак рмоуӡакәа,
дара ишырҭахызҵәҟьа, аԥсуа дгьыл аҿы. Иахызбаауадаз?!
Амчра знапаҿы иҟаз раԥхьа ишгылаз игылаӡан акыр
шықәсанӡагьы, рыжәҩахырқәа рџаџаны...
Урҭ рҟынтәи Мзауҭ игәалашәараҿы иаанхаз рацәаӡан...
Аҿыцынхацәа рзыҳәан иарбан ҭыԥыз ирзалрымԥшаауаз?!
Еиӷьыз, убла хызкқәоз аҭыԥқәа, ашьам дгьылқәа
рзалрымкаауаз иалаԥшны, игәаҭаны. Ихкаа-ҵкаа аҩынқәа
нҭаргыланы, анхарҭаҭыԥқәа нарыздырхион, ахьхьаҳәа
рашҭақәа рҿы аӡыхь ныҵдырхәраауан ихьшәашәаӡа, шьоукы
рзы игәырԥсаҳәагаха, игәырҭынчгаха. Абарҭ абра ршьапы
ркырцаз, иқәӷьацарцаз иарбан цхыраараз иааҟарымҵоз!..
Аҭыԥантәиқәагьы рыцәа ыҟамкәа, рыфа ыҟамкәа, уахгьыҽынгьы дара ирыцхраауан, рыԥхӡы нкаҟьо, рхы иагырханы.

216

Мзауҭ иаб ашарԥазы дҩагыланы, иуардын днақәтәаны,
хыма-ԥсыма ашҭа дынҭыҵны амҩа днанылон, ацәқәа
днарықәцәҟьо, иахьымыццакуаз дахгәамҵаауа. Амалахазгьы
дагхар ҟалозма!.. Мчыбжьык, ҩ-мчыбжьа данымаауазгьы
ыҟан. Даныхынҳәлакгьы, иааиаҭәоумшьартә, агәамҵхамҵрақәа хҭаикуан, акы деиланаршуан деихәлагәаны.
– Ҳандырҵәеит зкәакәылах нықәӡааша!.. Ҳахьтәо
ҳзымгыло, ҳнеилаҳартә аҟынӡа ҳнаргеит... Аӡы рыҵамларцаз
рышьҭахьҟа аҭҳәаа ду рзыҟаҵара ҳаҿуп, аххы ҳанцәыҵаҳауа...
Ҳара ҳзыҳәан дарбаныз ас иаҳхаҵгылашаз?.. Ҳара ҳагәхьаа
зкыда, иҳазхәыцуада?.. – иҳәон игәы иалырсны, уахынла
аҽҳәа данааҽҳәатәалакь. Ақыҭақәа рҟынтәи ауаа еизганы,
ажра дуқәа ддырҟаҵон иргәаԥха-иргәамԥха, индырхоз наҟнаҟ ԥырхагак рмоурцаз, ӡык нарыҵаланы ихнамырҵәарцаз.
Уахынла ҩнаҭацыԥхьаӡа рҿымҭра иахылҵуаз агәынқьыбжьы
ныҩныҩуан иуазыруа иахьышьҭаз. Ргәы дзырхьуаз, ргәы
ҿызкаауаз ацәыргара ишақәӡуаз лабҿаба ирдыруан,ирбахьан,
ираҳахьан. Ишакәым иаацәажәаз днарылганы дыргон,
иҳарҭа-ԥсырҭак умаҳаӡо. Аамҭа цәгьа, аамҭа еихәлапашь
ззырҳәаҵәҟьо иҭагылан егьызхараӡамыз агәаҟцәгьақәа!..
Хыхь – ажәҩан, ҵаҟа – адгьыл, изхьынҳалашаз ҳәа акагьы
рбомызт...
– Сара уаҳа сызцом... исылшом... сеилышәкаа иауазар!..
Сахәарҭам сара ас... сыҩны-сгәара нкажьны... сыхҵәеитоуп,
уаҳа акагьы!.. – шаҟантә Мзауҭ иаб иашьа Мџьыҭ дӷьаҵәыӷьаҵәуа иҽааникыларц далагахьааз, аха Мзауҭ иаб
иҽынаҿаршәны димгар иуамызт уи дахьцоз.
– Иҟауҵо закәызеи... уеилагама?.. Ҳазҭагылоу закәытә
аамҭоу узеилымкааӡои?.. Акагь улымшаӡозаргьы ухы
надырбала... Зегь ахьыҟоу урылагылаз... зегьы ирыхьуа уаргьы
иухьып... – Мзауҭ иаб иблақәа шааԥшуаз иашьа заҵәы аӡы
алеимҭа даҿашәар иҭахымызт, дахәлашәар дышзалымҵуаз
мҩашьарада агәра игон.
Анышә ржуан иаханы, ишрылшоз ала, аҭҳәаа ду ҟаҵаны,
ахы наганы Кәыдры иаладырсуан, ӡхыҵрак ҟаларгьы
ихнамҵартә, ихнамырҵәартә еиԥш. Шаҟа рыцҳара, шаҟа

217

гәамҵхамҵра иҭагылааз ақыҭанхаҩцәа!.. Урҭ ракәын, рыгрҿы иамырҳәаӡакәа, иахьабалакь хымҳа-џьымшьа рхы
иадырхәоз!..
Аҿыцнхацәа арахь раагара, аԥсуаа рыванырхара
зызкыз иаҿагылаз дахьмырхәыкәа даанрыжьуамызт.
Иахьдырхәуазгьы, уаҳа бӷеиҵыхрак изыҟамҵаӡо, иқәбаџны
лахь наирҭон, цәгьара дук ҟазҵаз иеиԥш, дынцәыҵагәаны,
дынцәыҵахәаҽны.
– Ҳрыҵадырӡырц аума ргәы иҭоу?.. Мамзаргьы арҭ
изҿқәоу иаанагозеи?.. Ана индырхалап, ара индырхалап!.. –
инеизҵаа-ааизҵаақәон зычҳара хыжжқәоз иаарзымычҳакәа.
– Ишԥаугәахәуаз нас уара?.. Арҭ иҟарҵақәо зызку
узымдырӡои?.. Хара ихәыцуеит, дад, хара!.. Ишакәхалакгьы
абри ҳадгьыл рдац-ԥашә аларҳарц ргәы иҭоуп, дунеихаангьы
иааузалымхуа, иааузыҵымхӡо!..– агәҭынчымра рызцәырызгоз
ихьааханы аԥыр-ԥырҳәа амца нарыцранарсуан, аҷҷаҳәа
еиқәыбылуа аҿынанахарызшәа.
Набжьоуаа ргәы дзырхьуаз рацәаӡан. Изқәымгәыӷуаз
иақәшәеит. Ахацәа ҳәа иаанханы иҟаз рылшара маҷхахьан,
амыҟәмабарақәа ирыхҭыргақәаз ирыхҟьаны. Ашықәс
хьанҭақәа ирылаӡхьаз хьаас ишрымаз, уажәы даҽакгьы
нарзацлахит.Рыблақәа шааԥшуаз рыдгьылқәа рымкәыкәааны,
ихырҵәаны иааргақәоз рықәнырхара змааназ, уахи-ҽни
ҭахак рымҭауа, ргәы ҭнафаауан. Наҟ-наҟтәи рлахьынҵа
ашәарҭа инҭагылеит. Рыдгьыл гәакьа дара ақәиҭымкәа
ирымҟәыҵырҟьарц ишашьҭаз лабҿаба иааԥшит.
Урҭ зегьы ухы иқәукрын, наҟ-наҟ иҟалақәаз роуп
акәымзар. Ишазыԥшӡамыз рхатәы бызшәа нарҿыркәыкәаан,
рышколқәа
нҿахырыҵәҵәеит.
Ариак
ибӷаԥҵәаганы
ирзыҟалеит набжьоуаа рыԥсҭазаараҿы. Мзауҭраа аҵара
дзырҵоз рырҵаҩцәа наԥхьацаны, ирзымдырӡоз даҽа шьоукы
нархадыргылеит ирзеилымкаауаз абызшәала иҟьымҟьымуа,
игәамҵ-хамҵуа, ицәҳашҳауа...
– Сара ашкол ахь сцаӡом... Исҭахӡам сара ашкол ахь
аныҟәара!.. – Мзауҭ шаҟантә изҿадыргылаз абызшәа игәы
ацәцаны мап ацәикхьааз, аха иаб иуамызт, иҷкәын ихҭашәара
иҽамаиртәыр ҳәа дацәшәаны.

218

– Аҵара ҳамҵар ҳашԥаҟалои?! Ҳазҭашәаз дунеихаангьы
ҳазҭыҵраны ҳаҟаӡам, ус ҳҽаанаҳкылар?.. Амалагьы ҳалшара
маҷӡоуп... – иҳәон Мзауҭ иаб, дыргәыбзыӷны ашкол ахь
диманы дцон. Ирықәӷәӷәоз агәынамӡара шарҵысуаз,
ишымҩахнаҟьоз, ишарблаҟьоз, жәаҳәарада, уаҩы игәеиҭартә
иҟан. Абжьаратәи ашкол ацынхәрас аа-класск рзаанрыжьит,
абри рызхоит уажәазы, абри рҽаларыгӡааит ҳәа.
Шаҟаҩгьы бжьамҽамны иаанхада усҟан?.. Иамыхәакәа,
иҭыҵны рхы ахьынахаз ицон... Мзауҭ араҟа даналга,
аҿыцынхацәа рышкол аҟны аҵара иҵон. Урҭ ирымахын усҟан
абжьаратәи ашкол…
Жәеиза шықәса ицәызыз Мзауҭ ашьҭахь акырӡа
ихьааигеит, акырӡа игәнигеит, аха илшагәышьахуаз, иҟалашаз
ҟалахьан. Ибжьамҽамны изызҳаз иеиԥш ихы иԥхьаӡон,
аха дацәхьаҵуамызт. Иԥсы зыҿҳәараз ихатәы бызшәа
дахьыҟазаалакгьы игәыгәҭаижьуамызт. Иара изыҳәан уи
еиҳау даҽа бызшәак шзыҟамлоз агәра игахьан. Дазҿлымҳан,
игәцараикуан, уи ала иазирҳауан ихдырра.
Иаԥхьаҟа уи ада ԥсҭазаара шимоуаз дазхәыцуан...
Мзауҭ, аиаша аҳәара, аиаша ацәыргара дшацхьа­
дырҟәҟәозгьы, игәҭыхақәа маӡа-аргама ақьаад иахьаниҵоз
игәы еиқәнаҳәалон, игәы аҟажон, ус дук ҟазҵоз иеиԥш
деиқәҳәаланы.
Мзауҭ,
зынӡаск
дынҭанагалаанӡа,
ахьышәҭҳәа
игәалашәарақәа иҽынарҟәиҭхеит. Рацәак иҽалаихаларгьы
иҭахымызт. Иаԥхьа
игылан
иара
иидыруаз, аха
дырзымдыруазшәа зхы мҩаԥызгоз, уи уажәы игәхьаа зкымыз,
асалдаҭ маҭәа зшәыз ахацәа.
– Нас... ишԥаҟаҳҵари?.. – иҩызцәа рахь даақәҵәиааит
ахадашәа иҟаз. – Иаанҳажьып аамҭала... Ахылаԥшра рҭахуп...
Рызынтәыкгьы џьарак иҟазароуп... – ус хьанҭак еилиргозшәа,
даахәыц-хәыцит. Рыгәҭакы егьшалымҵыз лабҿаба иааԥшит.
Уажәшьҭа рҽамаратәны, ирзеиӷьхаша уск амҩаԥгара
иашьҭоушәа, икәанызануа инеиҿаԥшы-ааиҿаԥшит.
– Дыжәдыруаз... абриоуп уажәы аштаб аиҳабы... Сосо
ихьӡуп... – уаҟа дкалаӡа, деиқәыҟаца игылаз ҷкәынак
днадирбеит ахада.

219

Мзауҭ ари дышԥаизымдыруаз!.. Ампыласҩы Сосо...
шаҟантә шаҟаџьара ампыл еицасхьааз! Иара иеиҳа деиҵбын
убасҟангьы, аха деилҟьан, дласын, ибаҩ дацәаашьомызт.
– Уажәраанӡа иҟаз абацеи?.. Иқәҵыма?.. Аҽаџьара
ииаргама?.. – Ҭарҟан, убри хьаас иааҟаиҵазшәа днаразҵааит.
Уи иҿымҭра зыхҟьаз, агәкаҳара изцәырызгаз, дхьазырҟәҟәаз
изеилкаауамызт Мзауҭ. Дшааԥсаз ҩашьомызт, дызҭагылаз
аибарххарақәа ирыхҟьаны.Игәы ԥырҵәазазар акәхап ҭынчрак
рызымҭоз, иаацәырҟьоз аибарххарақәа, аиҿыхарақәа.
– Урҭ уажәазы аҽаџьара ииаргеит... Шәызынтәыкгьы абри
аҩны шәындәылшәаны иҟамлароуп... – ахада иҽырдаданы,
бла-бла иааимидеит. – Уажәазы араҟа шәаанҳажьуеит... Нас
ҳахәаԥшып ишыҟало!..
– Ҳабацахуеи ҳара?.. Царҭа ҳамоума?.. – Дыгә
иҽхьаршьшьы даацәажәеит, џьара ԥсеивгарҭак ҳауазар ҳәа
игәы дынҭахәыцын. Мышктәи аԥсҭазаарагьы акырӡа иаԥсан
дара рзыҳәан. Абас мацарала, амши-амши неиқәҵо иааиуан
гәырҩацәгьала иҭәны.
– Крышәҭахызар, Сосо шәиазҵаауеит... Уи аштаб аҿы
дыҟоуп, уаанӡатәиқәа ахьтәаз, аерманқәа рыҩнаҿы...
аевкалиптқәа
ахьгылоу... Ишәхашәмыршҭын!.. Араҟа
ишәарҭахаргьы ҟалоит!..
Рҽеихарԥсы иааикәагылеит рызынтәыкгьы. Адәылшьа
иақәшәомызт. Кьахьырраа урҭ иаарласны ирԥырҵыр рҭахын.
Мзауҭ убри аамҭазы, игәы иазымычҳакәа, аҭынчра
ааилеигеит:
– Сара сышәзымдырӡеи?.. Мамзаргьы сыжәдырырц
шәҭахымзу?.. – Мзауҭ аӡәаӡәала рлакҭақәа днырҭаԥшит.
Ахадашәа иҟазгьы дибахьан, дидыруан. Есышықәса ҭагалан,
имашьына дҭазза, агәарабжьара даабжьалон, ажжыҳәа
амҩа зегьы наимҽхакны. Рхаҵкы дцошәа, дырҿақьақьаны,
рмандаринақәа рымыхәҳаны изгалоз, ахәаахәҭҩы цымцым
ззырҳәоз иакәын. Аҳаҷаҳәа дааигәалашәеит дшибахьаз, ихы
шымҩаԥигоз, дшыччоз, дшыҟарҟаруаз, хьаак змаӡам иеиԥш
иҽшыҟаиҵоз...

220

– Уаадыруеит... уаадыруеит... – иҳәеит имӡакәа реиҳаб
ҿыц Сосо. Ччаԥшьык илакҭа иҵшәомызт. Иԥаҵа еиқәаҵәа
иҿарчы, ауасцәа еиԥш ихахәы жәпа еиларҳәын. – Мзауҭ
ухьӡми, Ацанба... ҳара ҳҟны аҵара зҵоз?..
– Аиеи... Мзауҭ Ацанба!..
– Уахьынхогьы аадыруеит... Уангьы лыԥсы ҭами?..
– Ааи... сангьы лыԥсы ҭагәышьоуп макьаназы... – Мза­
уҭ гәамԥхара-ҟазшьак илыжжуа аҭак наииҭеит. Урҭ
еилыркаахьазар акәхарын дахьынхоз, имаз, ихӡыз,
иԥсҭазаашьаз.
Убри аамҭазы Хьыкәыр ашә даалагылеит, ллаба
налыҵарсуа, лыԥштәы лхыгга. Еергьҳәа лыԥсы ҭакьакьоуп,
илхылгахьоу акырӡа ишлықәыӷәӷәаз, дшеиҵанацалаз,
дшеиҵанарӷәӷәаз
лныԥшуеит
уахьыналҿаԥшуа. Лхы
нхьарнааны днарыхәаԥшит, изусцәоу еилылкаарц лҭахызшәа,
лыбла ҭашәашәақәа иҿымцәаацыз ԥсҭазаарак рыҵубаауан
макьаназгьы. Аха аӡәгьы аԥсшәа леимҳәеит. Дахьыныҩналаз
дзеиҭаҵуамызт, иналыԥгылаз цәымӷхарак дамышьҭуа
дашьаҳазшәа.
– Быҩнал арахь, быҩнал... бымшәакәа!.. «Асасцәа»
ҳҭоуп, бымбои?! – Кьахьыр ихы налықәикит иаразнак,
дааиҭамшәарц, лҽаалырӷәӷәарц.
Хьыкәыр ашьшьа-шьшьыҳәа днеиҭаҵын, днеины ауаџьаҟ
азааигәара игылаз аҟәардә лыҽнықәылкит лҽаарҽеишәа,
араҟа бзиарак шыҟамыз лгәы назцан, лхы налырҵысыаалырҵысит, илбаз шылгәамԥхаз налнырԥшуа.
...Урҭ дәылҵны ианца, акыраамҭагьы рцәажәара
еиқәтәомызт Кьахьырраа. Рхәыцрақәа еиҳагьы ихьанҭахан,
рҭагылазаашьа еиҳа-еиҳа ишеиҵанацалаз, ишыҵнашәаауаз,
ишаргәырҩоз мацара рыԥсы рхыгга, инкыдыгәгәа, иҟарҵара
иақәымшәо, ргәы ахьынӡаҭаҷаҷаз уаҳа ԥсеивгарак рнаҭомызт,
рыбӷа неиҵырхыртә еиԥш.
– Арҭ, уажә иаҳҭааз, ҳгәылацәа-аҿыцынхацәа роуп...
Ҳазынтәыкгьы ҳардыруеит... Абра ҳақәыргарц ҳәа зырҭаху
ҳәа шәгәы иаанагои?.. – Кьахьыр абас азҵаара нықәиргылт
игәылаҵәа рҿаԥхьа, ирҭааз асасцәа зышьҭаз рхықәкы
реилдиркаарц иҭахны.

221

– Краадыруама... изгаша!.. Егьаҩы ҳҭаауеит... егьа
гәымхара ргәы иҭаҵәахуп... – Дыгә ихы ааирҵысит. Знызынла уиаҟара иҽалаигаломызт инарҵауланы акы азхәыцра.
– Арҭ ара ҳақәҵырц зырҭаху – абри сыҩны штабс
иҟарҵарцаз ауп... Ара еиҳа ирзыманшәалоуп... ишырҭаху
итәон, ишырҭаху игылон... иԥхьакырҭоуп... Насгьы, дара зҿу
зегьы ҟьаҟьаӡа иааԥшит... иаабеит...Уажәшьҭа ҳарԥыргазаргьы
рҭахуп... Ииашаҵәҟьаны, ашәарҭа ҳҭагылоуп, шәазхәыци!.. –
Кьахьыр дааиқәышьшьит. Изцәымцашаз ишаҿашәаз даргьы
рыхшыҩ назишьҭыр иҭахын. – Иахьа ҳаанхазаргьы, уаҵәы
ҳзықәшәараны иҟоу здырхуада!.. – агәкаҳара наинирԥшит
аминуҭказ иаалырҟьаны.
– Саргьы убыс сгәы иаанагоит... Аринахысгьы ара
ҳаҟазаара гәаӷьылацәоуп... еснагь агәаҽанызаара ҳҭахуп...
зегьы ҳарзыԥшызароуп... ацәгьагьы-абзиагьы... Амшқәа
ааилгақәар, асы шьҭыҵыр, ажәылара иалагозар акәхап...
Џьарак ианбанӡатәои?.. Ма ҳара ҳтәқәа ҳаршьуеит, ма дара
ртәқәа... Ҳабацари, анцәаузша?! – Ҭарҟан ихы ааимларыӷәӷәа
иааикын, ҵаҟа днышьҭаԥшит, ихәыцрақәа неизырҵәаны.
Наҳәы-ааҳәырҭак аманы ибомызт. Иахьабалакь абаагәара
еиԥш инаиԥгылон дзызхәыцлакь зегьы, навс-аавсшьак
амаӡамкәа, еихаҟаса. Ҭыҵшьа змаӡамыз тымитышак
дҭанарԥшуан инарҵаулаӡаны... Ицагәызшәа иҟалеит уаанӡа
еилфаҷа-еилыхха иҟаз ихдырра, ихәыцрақәа...
–
Иандәылҵуаз
иуарҳәауаз
закәыз...
ухҭакны
инауҿақьақьо?.. – Мзауҭ днаиазҵааит Кьахьыр. Урҭ реицәа­
жәара даргьы азҿлымҳан, аха ирзеилкаауамызт изызкыз...
– Исарҳәахуаз?.. Абарҭ ахымышк рыла ажәылара ргәы
иҭоуп... – Мзауҭ, хьанҭара ӷәӷәак иаҵоу иеиԥш, даақәыԥсыч­
ҳаит. – Ишәгәалашәозар акәхап, абри ҳмандаринагаҩы
Ӡыкә ҭаҳәҭагарыжә иашьа Бахәа дшыхәыҷӡаз, раԥхьаӡа
ианааиз инаркны, Дадын диааӡахьазаап... Ишәымдыруеи,
Дадын хар имаӡамкәаны дынхон, дынҵуан. Ирахә уҳәарызу,
ишәахә уҳәарызу, акы дазрыцҳаны дыҟамызт... Ахәыҷы
изҳаит, ддухеит... абарҭ ҳаиԥшгьы аԥсшәа иҳәоит. Аҵара
иҵан, ақалақь аҿы аус иуан... Уажәы Ӡыкә Дадын инхара

222

еиқәирхарц иҭахызаап. Дадын рыцҳа дабаҟаху, аха иҷкәын
иԥсы ҭами... Изхысҳәаауа, абри, Дадын дахьынхоз цқьа
исгәалашәом, зеиԥшырҭаны дынхоз ҳәа дсазҵааит.
– Нас, уара!.. Аа, уара!.. Еиқәирхаргьы иалудыраауазеи!...
Иаумҳәаӡеи нас дахьынхоз?.. – Дыгә даазҿлымҳахеит уи
иаҳаз.
– Иасымҳәакәа... ишԥаиасымҳәоз!.. Дадын иҷкәынгьы
Аҟәа дзалымҵӡакәа далаханы дшыҟоугьы наигәаласыршәеит,
дизалгозар... – иҳәеит Мзауҭ. – Аха уаанӡагьы иҟалаша
здырхуада, рыхәдаџьал хжәаргьы алымшои!.. – даагәынқьит
иҽаалҳәаҭаны.
– Уи анаабарыз иҳамам ҳауандаз!.. – гәыӷрак, амцабз
еиԥш, еилаҭырҭыруа инаизцәырҟьеит Кьахьыр иаалырҟьаны.
Уи агәыӷра ирымаз макьаназгьы иҿымцәаацызт.
Убри иназхәыцит рызынтәыкгьы иахьтәаз... Ҭынчрак
нахаԥеит иахьабалакь иҟәызгаӡа, аҳауа ԥылҳаҭра иналҳаҭо...
Наҟ-наҟ иҟалашаз гәыӷрак ацын иҿымцәаацыз... аԥсы ахәага
еергьҳәа еиқәханы, инахараны, инаскьаганы... ацәаара
умбаӡо...

И ҭацәыз а қа ла қь а зхәыцра
Уахынла аума,ҽынла аума, уажәы-уажәы ибла иаахгылауан
Мзауҭ дахьыҟазаалакгьы ирыцҳахәха иаанижьыз, ибла
ишабоз иҭацәыз ақалақь. Уи иадҳәалан иара иԥсҭазаара
абжеиҳараӡак зегьы инаузаҟәымҭхаӡо. Игәаҟха, ирыцҳахәха,
еиқәыцәашь, аҟьамсар ахыҵәаны, ихыжәжәа-ҿыжәжәараха,
иагьыԥсымкәа-иагьыбзамкәа, анкьатәи абзиарақәа зегь
ацәдырӡын, игәаӷьны узалаԥшуамызт. «Дызусҭада абри
ҳадгьыл иқәнагалаз... абасҟак изырхәашаз, гәыблрак
змаӡамкәа иазныҟәаз?!» – наугәахәуан уахьынкыдыԥшлакгьы.
Уи убас дааӡазар акәхарын, убас дазыҟарҵахьазар
акәхарын, иааимԥыхьашәоз зегьы рыцҳашьарак рзымуӡакәа
дрызныҟәартә еиԥш, ирхәымгартә еиԥш.

223

Иԥсы зыӷраз, зхатәы ҟазшьа змаз, зхатәы ԥсҭазаара
змаз, уажәы ицәыхараны, инапы ахьзымнаӡоз, атәымуаа
нахыкәласуа рнапаҵаҟа иахьаанхаз игәы ҿнакаауан, игәы
арԥшаауан изҭашәаз арыцҳара алахьеиқәҵараҵәҟьа
иахьҭанаргылаз...
Рықалақь
заҵәы,
даҽа
қалақьк
иузадымкылоз, даҽа қалақьк иузеиԥшымтәуаз... Хыхь,
аҳаракырахь
дхаланы
даналаԥшлакь,
шаҟа
игәы
еизнарҳауааз, шаҟа игәы шьҭнахуаз!.. Ҿыц хыбрак, ҿыц
ргыларак зегьы инарылыҳәҳәо ианаақәдыргылалакь,
илаԥш нахьимырсыр иуӡомызт. Дазгәышьуан, дазгәыбылуан.
Иҵагь ахьӡ шьҭыҵыр иҭахын, зегьы ирдырыртә, зегьы
ираҳартә еиԥш... Аҳҭнықалақьс ирыԥхьаӡоз егьырҭ
ақалақьқәа излареиԥшқәамыз рацәаӡан. Ҵиаахкыс иҟаз
ара иуԥыхьамшәоз арбаныз!.. Ӡынгьы-ԥхынгьы аиаҵәара
ахашьшьы, изымбацыз изыҳәан џьанаҭ ҭыԥын, иџьашьахәын...
Мзауҭ, уахынла абарҵа днықәгыланы, уахь дыԥшуан,
аӡбахәык
изаазгашаз
дазыԥшызшәа,
дазҿлымҳан.
Изалымҵыкәа иалахаз ихьааха дрызхәыцуан. Зны-зынла
агәыз-гәызҳәа ахысбыжьқәа налыҩуан инеиқәырццакны,
аҵыхәтәаны данаԥырҵуаз ишалыҩуаз еиԥш. Иҵлашаауан,
ибылуан, идырхәашон...
– Иаха ҳара ҳтәқәа иаларыжьуазар акәхарын,
иаашаанӡагьы еихсыӷьрак рымаӡамызт... Акырынтәы сгыланы
сазыӡырҩуан... ҿааихакык ҟарымҵеит... – Мзауҭ игәы иҵхон
ампыҵахалаҩцәа ишырҭахыз иахьрымпыҵахаз ақалақь.
– Ишԥаҟауҵари?.. Ма ҳақалақь ықәырблаауеит
убарҭ ралцара азыҳәан, ма рхы ақәырҵоит ҳаҷкәынцәа
наунагӡа... Убас иҟарымҵаргьы уаҳа ԥсыхәажәла амамзар
акәхап... – Кьахьыргьы хьаас иман ақалақь атәымуаа
иахьрымпыҵархалаз. Уи хнырҳәышьас иамаз акызаҵәык
акәын; дара иаанырмыжьуазар, еилаҟәыбаса иқәҵатәын,
уаҟа дара уаҳа ҭыԥ рмоуртә еиԥш. Ақалақьгьы убриаҟара
ирымпыҵархалахьан, иҭацәыз дгьыл ҿаҵакгьы џьаргьы
иузыԥшаауамызт. Ашьхара иаҿаланы икыдыӷӷа иаҿанхахьан.
– Ақалақь ҭарцәтәуп, уаҳа ԥсыхәа ыҟаӡам... Ақалақь
ҳара ҳтәқәа рнапаҵаҟа ианыҟамла, уи башахоит... Ҳақалақь

224

ахы иақәиҭымтәкәа, иааира зыҟалом... Дара абаагәара
еиԥш рҽакәдыршеит, аха иабанӡарыхьчои?.. Мышкахамышкаҵыхәан ахақәиҭра азыҟалашт, егьа ирзыцәгьахаргьы...
Уи агәра згоит сара... – Мзауҭ шаҟантә далацәажәахьааз
уи. Дхәыҷаахыс бзиа ишԥеибоз, игәы шԥазыбылуаз!.. Аҽа
ҟазшьак, аҽа цәаҩак анибаалон игәы зкуаз, ихамышҭуаз...
– Уи рхы ақәырҵозаргьы, сара абас сгәы иаанагоит,
ампыҵахалаҩцәа
ирзаанрыжьуам
ҳәа...
Ишԥаҟалои
ҳадгьыл еиҩшаны?.. Џьоукы арахь ҳаанхеит, џьоукы
наҟ иагеит... Уи ҟалашьа амаӡам... – Ҭарҟан игәаанагара
узаваломызт. Иауа-иашәан ҟалашьа амоума рықалақь аӷа
инапаҵаҟа ааныжьра!.. Дарбаныз иақәшаҳаҭхоз рыдгьыл
еиҟәыҵәҵәаны, ампыҵахалаҩцәа рҽахадырбабар?.. Набжьо­
уаа рхәыцрақәа акыр инаскьахьан, акыр иҵаулан. Ари
аҩызагьы иақәымшәацызт. Рыԥсы зыӷраз ршьам дгьыл
амцқьақәа ахьықәнагалаз ргәы ԥнажәон, ргәы артҟәацуан
ианырзымычҳалакь, рҽанырзеиқәымклакь.
Мзауҭ иҵара, иқәыԥшраамҭа зегьы зыдҳәалаз мышкы
дналамԥшыр изычҳауамызт. Ақыҭахь данаалакь, мышкыҩымш данаанхалакь, изакәытә мчыз иамаз здырхуада,
ҩаԥхьа уахь инаихон изымычҳакәа. Егьаџьара дыҟазаргьы
иԥсы аҿҳәаран, игәы шазыбылуаз еиԥш ҟамлацызт. Уахынла
ишиҭахыз даланыҟәон игәы азыраҳаҭны, ҽынла игәазхара
избомызт...
Уи аԥшӡара, агәыкра дарбаныз ихнамхыцыз!.. Амшын
цәқәырԥа ахьарчҳәа аҟәара аҽнықәнажьуан, гәырӷьарак
ацны еснагь ихха-ччо инауԥылон. Ӡынгьы-ԥхынгьы аԥсабара
иаҵәара иҭалаҳау ақалақь амҩақәа аҳаракыра аҟынтәи
ишшәыр-шшәырӡа унаныԥшылоит гәахәарак наузцәырҵны.
Аҳауа ҿыхаӡа, даҽа ҳауак иузадкыломызт... изҩыдан,
ицқьан...
Шаҟа дазгәышьуаз, шаҟа бзиа ибоз Мзауҭ аӡынразы
ақалақь аҿы асы аҳәылыҳәа ианлеиуаз! Асԥаҟьақәа
наиқәыԥсо ақалақь аналс-аалсра, амшынҿықә анавалара
иԥсы аҿҳәаран. Ашәыб инаҵагылоз ашәаԥыџьаԥ рымахәқәа
заза-мазо ҵаҟа инышьҭадыркьысуан, аҷкәынцәа, аӡӷабцәа асы

225

ахьеигәыдырҵоз, иахьеилахәмаруаз ргәырӷьара-шьҭыбжьқәа
иахьабалакь иныҵыҩуан, хьаак змаӡам реиԥш, рыԥсҭазаара
цқьа иахьақәгәырӷьоз, иахьарцыруаз. Ихәыцрақәа арҭынчуан,
игәалаҟара шьҭнахуан, дарлахҿыхуан, ихьаақәагьы хнаҽуан.
Ақалақь иацыз абзиарақәа шыҟазгьы, угәы еилазхәашаз
ацәгьарақәагьы наҵубаауан... Ампыҵахалаҩцәа шеишықәсеи
рыбжьара имҳәа-мырза дара ишырҭахыз иахьазныҟәоз,
рыхьӡқәа ҿаҿаӡа иахьанырҵоз, рҭыԥхьыӡқәа нхьарҵәины
иахьырыԥсахуаз, рыдгьыл маҿа-маҿа еиҩыҵәҵәаны ахсаала
ҿыцқәа ахьазыҟарҵоз гәеибакран Мзауҭ изнарҵысуаз...
Шаҟа-шаҟа рыла аицакрақәа рҽазыршәаахьааз!.. Рымч
ахьынӡанаӡоз иаарылшоз зегь ҟарҵон рнапышьҭақәа
анырҵарц, ахаҿра еицаркырц. Ианаҿагылоз, ианазықәԥоз
иаразнак рахьырхәышьа азырԥшаауан, дара ишырцәаҩаз
еиԥш.
Мзауҭ иеиԥш, ихшарагьы еиҳа-еиҳа агәыблра днаркуан
рықалақь. Урҭ аҽакала иахәаԥшуан, аҽагәыблрак рзаҵан,
ргәы азҭынчын еснагь. Ас иҟалап ҳәа дунеихаангьы рхахьы
ирзаагомызт. Агәыҭҟьара, алахьеиқәҵара ирызнарҵысыз
акырӡа иаԥсахит, ишьақәнаҟьеит рҟазшьақәа. Ргәырӷьарақәа
нҿыцәаазшәа, еиқәышьшьы, лахьеиҵыхрак рымаӡамкәа,
ақалақь иналаԥшуан ишәаԥырҳаԥуа...
Мзауҭ игәаҵаҿы иаанхаз уи амш хьанҭа наунагӡа
имӷьаӡоз ахәра наиннаҵеит, хашҭрак ақәӡамкәа. Август мза
14, 1992 шықәса мшымыжданы ирзыҟалеит неиҩымсрада
аԥсуаа зегьы... Ахысбыжьқәа... ахысбыжьқәа!.. Хыхьынтәи,
ҵаҟантәи... иаауеит ижәыланы... атанкқәа ақалақь
иалахысуеит... ана-ара амцабз, алҩа нхачылоит еилахәашьы,
еилаҩынтуа... Аҷкәынцәа агәымшәақәа аацәырҟьеит
иаразнак... еилауаҭыруеит, еилагьыжьуеит, ишаҟь-шаҟьо
џьарак изышьақәгылом... Амцабз... алҩа... алаӷырӡқәа!..
Ажәлар еибарыҩуа еижәыланы, рхы ахьыргара иақәымшәо,
еилагьыжьуа амҩақәа ирнуп... Мзауҭ иусураҭыԥ ааныжьны,
дшаҟь-шаҟьо ихәыҷқәа, иҭаацәара дрышьҭоуп изеизакуазар
ҳәа. Амашьынақәа узрывсуам, узырҭалом... Аӷа хәымга
иҿагылаз аҷкәынцәа рхысбыжьқәа еиқәтәарак рымаӡам...
Згәы еицрасыз, аԥырԥырҳәа амца зыцралаз, иеибакыз,

226

ирыжәлаз хацәнамырха ирҿагыларц абџьар иашьҭоуп,
есиҟалалакгьы џьара иаҳзыԥшаауазар ҳәа. Аҳаирпланқәа
хыгьежьылоит,
хыхьынтәи
аҟәҟәаҳәа
ирылахысуа...
Изакәызеи инарзыҟалаз... ари аҩыза ишазыԥшӡамыз?! Мчыла
рыԥсадгьыл рымаркырцаз рашҭа иааҭалеит амцқьақәа,
ампыҵахалаҩцәа еиқәных, рҽазыҟаҵаны, хьаҵрак ргәы
иҭаӡамкәа... Аха ақалақь иахьаалалаз, ишазыԥшӡамыз
аԥықәсылара ироуз иаарҭаслымит ҳамҭакы... Иаамҭан
аԥсадгьыл аиқәырхаразы аҽеибыҭара. Ишазыԥшӡамыз
ирықәлаз аӷа цәгьа даанкылатәын, дыԥхьарыҟәҟәатәын...
...Ауха имҩаԥысит аиҳабыра рхаҭарнакцәа злахәыз
аицәажәара, Аԥсны еиладырхәаз аҭагылазаашьа аҭыԥ
иқәырҵарц. Мыцла еиқәдырҽаҽаз рымҩаԥгара иазықәԥо,
иҟам-ианым рхы иархәаны, есиҟалалакгьы аҳәаа ихыҵны
рҽаларгалеит, аҭакԥхықәраҿы аус зуаз шьоукы ӷьычны
абрахь иаларгалазшәа, урҭ рхы иақәиҭыртәырц иашьҭоушәа,
аҽыҵгақәа ҵәыҵыԥшааны... Хәба-хәба километр наҟ-ааҟ
ар еиҿыргарц, ақалақь иалармыжьларц еиқәышаҳаҭхеит,
аха уи зегьы башан, хәымшгьы ирзымычҳаит, изынамыгӡеит.
Ампыҵахалаҩцәа
ртанкқәа
рҳәазо,
рыцҳашьарак
ҟамҵаӡакәа иаарымԥыхьашәоз шьаҟьо, ақалақь иналалеит
ирымпыҵархаларц.Аиҳабыра рыҩны аҟәҟәаҳәа еихсуа,аԥсуаа
рбираҟ хазына нахԥааны, иааирак згаз реиԥш игәырӷьаҵәа,
рбираҟ еиқәыцәашь нахадыргылеит иаҵаҽырбо, иаҵахысуа.
Уаҩы ишимбац ала ицәыӷьӷьа-цәыԥԥы, инеиларкәаҳаит
ақалақь
узаҿамԥшӡо. Ампыҵахалаҩцәа
шаҟь-шаҟьо
ақалақь иалоуп, игәаҳәны иҟаз реиԥш, зегьы инарзыҭрысуа,
инеихәлакәаҳауа. Амашьынақәа, атанкқәа ҭынчрак рымам,
уахгьы-ҽынгьы еилаҩеиласуа, ақалақь иалоуп еиқәтәарак
рымаӡамкәа.
Аԥсуаа рырхәҭақәа Гәымсҭаҟа инаскьаргеит. Ҽаамҭанык
еиԥшымкәа аҽеиқәыршәара иаҿуп. Зхы изахәоз, рыԥсы
зыҿҳәараз рынхарҭа ҭыԥқәа ааныжьны, ақалақь алҵра
рҽыназыркит, изҭашәаз ашәарҭара рҽацәырыхьчарц. Илаӷыр­
ӡышагаз аамҭа нарзыҟалеит егьызхараӡамыз, гәнаҳарак
иаҵамлацыз...

227

Аӷа имчра ааирԥшыр иҭахын, зыԥсадгьыл иаҿгәыҳәаауаз
рышьхәа иҭарцаларц, ирыҵаркәаҳарц, ирыҵадырӡырц...
Аах, Мзауҭ, Мзауҭ... уназлаҳазеи, уназлаԥшызеи?!
Уажәшьҭа абри уара дунеихаангьы иухашҭраны уҟоума?!
Аԥеиԥш цәгьа ззырҳәозҵәҟьа нарзыҟалеит ужәлар... хар
рымаӡамкәа ршьапы ианаақәгылоз аамҭазы!... Ицәгьахеит
рлахьынҵа... ақәӡаара аамҭа ааины рышәхымс инылагылеит,
гәаҟ-ҵәаҟрыла иҭәны.
«Иуԥеиԥшхараны
иҟоузеи,
Сыԥсадгьыл,
уара?..
Ушԥарыцҳахеи, ушԥагәнаҳахеи!.. Уг-уҿы иамырҳәаӡакәа,
аҽнышьыбжьон уцәыҵархәаҽырц иақәыркыма?! Мап... уи
залшараны иҟаӡам дунеихаангьы!.. Ԥсуак иԥсы ҭанаҵы
ухьчара даҵәхьаҵраны дыҟаӡам... Аԥсуа иҳақгьы аӡәгьы
изымгацт бзанҵыкгьы!..» – Мзауҭ даргәжәажәон дназлаԥшуаз,
даршаҟь-шаҟьон, деиҵанарӷәӷәон, деибанаркуан... Маӡамаӡа ақалақь далсны игәеиҭон илаԥш ахьынӡанаӡоз.
Дархьуан, дарҵәуон, игәы изырхьқәоз раҵәаӡан. Зҳәынҭқарра
иалахәыз абас ирызныҟәап ҳәа игәы иаанагомызт. Аха
урҭ рхырҿқәа зегьы ҟьаҟьаӡа ишааԥшыз уажәоуп Мзауҭ
даназхәыҵуа. Уажәраанӡа рсабрадақәа рҿырымхыҵызт.
Хылҵьшьҭрак ҳатәуп, ҳаишьцәоуп ҳәа иқәгылаз, ирҳәақәоз
зегьы шеиқәырҽаҽаз, хархәагас ишрымаз ирцәаргамахеит,
ирыцәцәыҵыҵит. Иааԥшит аԥсуа жәлар рышҟа ирымаз
ргәаартрақәа зегьы зызкыз. Аԥсықымқым, ампыҵахалаҩ,
егьаџьара дугаргьы, дымпыҵахалаҩуп, дунеихаангьы
иҽизеиқәкуам, иҽизеиҭакуам. Абга, егьа унапы адукыларгьы,
ишыбгоу ишаанхо еиԥш, арҭгьы рҟазшьа аиҭакра даараӡа
ишыцәгьоу, ишыхьанҭоу аанарԥшит рхымҩаԥгашьа, ҵаҵӷәык
змаӡам, ҳәаак иҭамӡаӡо рҟыжә-быжәрақәа.
Абри зегьы зызкыз еилкаан. Аԥсны хьыԥшымкәа, ахы
иақәиҭны иҟалар рҭахымызт. Аԥсны Қырҭтәыла иалҵыр ҳәа
иацәшәон, аха лымҵышьа амамызт, убриаҟынӡа инеихьан,
инаргахьан. Ахақәиҭра иазгәышьуаз аԥсуаа акырынтә
иазықәԥахьан, аха илҵшәадахон, амчра зкыз рымпыҵыҵра
ус имариамызт. Ԥаҵаду ихаан Аԥсны Қырҭтәыла
иадыргәагәаланы, рзинқәа зегьы ҿырҟәдааны иҟарҵахьан.

228

Рықәхра, рықәӡаара аҳәаа аҟынӡагьы инаргахьан. Игәаҟхьан,
иҵәаҟхьан, рхы иақәыԥшхьан. Уаанӡа зхы иақәиҭыз, уажәы
инахәлабгеит даҽа ҳәынҭқаррак, кыршықәсала ахәда ҵкааны
изкыз изахәлымҵуа, изахәлымшәо...
Ақалақь аҽеиҩнамшар ҟамлеит ҩбаны. Зыԥсадгьыл
ахьчараз игылаз мраҭашәарахьтәи аган рҽарҭеит. Аб­
џьар зкызгьы дубарын, изкымызгьы. Амҩаду абетон хьын­
ҭыџьқәа аныргыланы аҽыԥхьакырҭақәа, ахыхьчарҭақәа,
аҿагыларҭақәа ҟарҵон... Атанкқәа цәыҵаҭыҳәҳәаны анаара ицәыҵадыргылахьан. Ахрыӷәӷәарҭақәа реиҿкаара
иаҿын ишрылшоз ала. Абџьар ахьрыцәмаҷыз даараӡа
гәҭыхас ирыман аҷкәынцәа. Уахгьы-ҽынгьы убри акәын
изызхәыцуаз...
Мзауҭ зегь реиҳагьы игәы ҿызкаақәоз иреиуоуп
зҽыларҟәӡаны, цәгьарамзар бзиарак ҟамҵаӡо иаахылоз
аверталиот
ахымҩаԥгашьа.
Уи
иахьынтәиаакылҟьоз
узымдырӡо, амцабз аҿыдыдуа, аԥсуаа рырхәҭақәа ахьгылаз
инарылахысуан, шаҭарак ҟамҵаӡакәа...
Уи анхылоз ианакәызаалакгьы Мзауҭ иҭаацәара
дрыхӡыӡаауа
ргәырҽаниҵон, иҟалаз
аҭагылазаашьа
даргьы азҿлымҳахарц, уадак аҟынтәи даҽа уадак ахь
иныҩнеибаҳәаны рҽынаԥхьаркырц азы.
Рыцҳашьарак
аанарԥшуамызт
уи
аверталиот
егьызхараӡамыз рҿаԥхьа ахықәкы анынанагӡоз. Иахьаа­
гәаԥхаз,
аҽыларҟәӡаны,
аҟәҟәаҳәа
инарылахысуан,
инарыланажьуан...
Убас ҽнак, Гәымсҭаҟа ихаз амҩаду аҿы, абџьар зкыз
еилауаҭыруа иахьгылаз, ашыжә-шыжәҳәа, аҩын хыбрақәа
инарықәкьысуама уҳәаратәы, иаахылан, аҟәыр-ҟәырҳәа
инарылахысын, аҽышьҭакуа инархыкәшаны аҿынанахеит,
цәгьарак ҟазымҵаз еиԥш, ихаббала, ашьхара аганахь
аҽнавакуа... Ацәгьара ҟазҵаз аанкылашьа амоукәа,
ахьышәҭҳәа аҽынаԥхьанакит ақалақь аҽнавакны.
–Ирылахысит... ҳаҷкәынцәа ирылахысит!.. – Мзауҭ иҩны
абарҵа дахьыҵагылаз акәыкәыҳәа дыҳәҳәеит... Дшылбааз
игәалашәом... Иԥси-иԥси еихьӡомызт амҩа дахьаныз. Иара
иеиԥш уахь еиханы амҩа ианыз рацәаҩын...

229

Убри аҽны дҭахеит, иаџьал дзахымԥакәа, шьацкгьы
змырҟьацӡацыз, егьызхараӡамыз аҷкәын қәыԥш, Мзауҭ
ижәлантәыз... Иҟалаз арыцҳара дзацәымцеит, ахымҩас
дахәнатәит рыцҳарыла, гәаҟрыла... Шаҟа бзиа ибоз уи аҷкәын
ақалақь!.. Шаҟа иԥсы аҿҳәарааз ахьчаха, аиқәырахара
змаӡаз!..
Иаб жәымҭацәгьа аҭел дизасуан Мзауҭ есымша. Дишьҭан
дихӡыӡаауа џьаракыр дысзыԥшаауазар ҳәа.
– Уара, иахагьы дыҟамызт аҩны... иахьагьы дызбом...
џьаракыр ихабарк убахьазар?.. – дизхьуан, дахьагаз
издыруамызт... Абасҟак дзыхӡыӡаауаз иҭахара игәыҿкаагаха,
адунеи ақәӡаара ицәымӷнартәит аб неиҭамҳәа...
Шаҟа дрыцҳаишьазеи, шаҟа ихьааигазеи Мзауҭ уи
аҷкәын гәлымҵәах иԥсҭазаара абас иахьҿахҵәаз... Ашьҭахь
ииулакгьы, ақалақь ахысбыжьқәа шалыҩуаз, дцаны
диҵәуеит иаб иуадаҿ дахьыкҿаз. Аб рыцҳа дагьыԥсымкәа,
дагьыбзамкәа иҷкәын заҵәы иԥсы изалымхуаз длаӷырӡышо
дихагылан...
– Араҟа ас аанхашьа ҳамам... Ахәыҷқәа алгатәуп наҟ... –
хьаас иман Мзауҭ иҟалаз иахылҿиаауаз арыцҳара. Ақлақь
аҭынчра ацәыӡит, узшьуа дузымдыруа, узкуа дузымдыруа,
уаха шаанӡа ахысбыжьқәа еиқәтәарак рымамызт. Ақалақь
иалалаз ишырҭахыз рабџьар рхы иадырхәон...
Мзауҭ асҵәҟьа аҽеибанаркып ҳәа игәы иаанагомызт.
Еиҳа-еиҳа аҭагылазаашьа аҽаруадаҩуа иалагеит. Ҳәсеихацәеи неилымхкәа ргәаҭарақәа мҩаԥыргон иахьабалакь.
Еиҳараӡак аԥсуаа иреиуаз анрымԥыхьашәалакь идырҳәа­
цәон, идыргәаҟуан гәаӷшақә. Ақалақь уалалар ишәарҭан,
урымԥыхьашәар ишакәым иузныҟәон... иухыччон, упату,
уаҳаҭыр ладырҟәуан... Иацәмаҷхеит ақалақь афатә, ажәтә,
алашара... Аҽаҭагылазаашьак, аҽаԥшшәык аанахәеит
иаалырҟьаны, иааузымдырыртә еиԥш. Еиҵазырӷәӷәашаз,
еихәлазгәашаз лахьеиқәҵарак наныԥшит ихьынҭыџьӡа, ус
иаарласны иузахымҳәашаз, иузахымцашаз...
Даараӡа ирзыцәгьан Мзауҭраа ақалақь ааныжьра.
Ахәыҷқәа рыԥсы шаҿыхәхәоз иаанырмыжьыр ада ԥсыхәа

230

ҟамлеит. Зхы изахәоз зегьы алҵра иаҿын, ирзышьҭыхуаз
реилаҳәарақәа разқәынҵа.
Ргәы шԥазхьаблаауаз, ргәы ишԥарыцҳанашьоз Мзауҭ
ихәыҷқәа иаанрыжьуаз рыҩны, руадақәа. Қалақь уаҩык
ишихәҭаз еиԥш, рҽанааибырҭоз аамҭазы, рымаҭәа хәыҷқәа
неизыҳәҳәаны, илаӷырӡышо инаԥырҵыр акәхеит рыԥсы
зыӷраз, ргәыблра зцыз, рыбла ихгылаз рықалақь гәакьа...
Шаҟа ирыԥсҭазаараз араҟа дара!.. Рыԥсы шԥалыхәхәоз,
рыԥсы шԥаҿнакаауаз рызхара иахьырзымбоз, рызхара
ишырҭахыз иахьзаламԥшуаз!.. Агәырӷьара, алахҿыхра,
аҳаҵ-ҳаҵара, аизҳа-зыӷьара иацыз агәышьҭыхрақәа зегьы
нахәлабгеит инахаԥаз аихәлашьшьыра хлымӡаах-хьанҭа
уажәы, ишуҭаху узалымԥшӡо, еилаҳанто...
– Ҳара арахь уаҳа ҳмааӡои?.. Наунагӡа иаанҳажьуама
ҳақалақь?..–ргәы ҿнакаауан абас иаалырҟьаны иахьаԥырҵуаз.
Изышьцылахьаз аҭыԥқәа рааныжьра рцәыхьанҭан, рықалақь
наунагӡа ирыцәхьаҵуазшәа, рхәыцрақәа акы еиланархәон,
акы еикәанарҳәуан еилаԥаҭаны, иузеилымхӡо...
– Ҳашԥамаауеи... ҳмаакәа!.. Иааилгар ҳмаауеи... ас мацара
ишԥацари?! Еицәажәарақәак мҩаԥыргар, издырхуада акахьы
иааибагаргьы... – Мзауҭ гәыӷрак иазхьаирԥшуан иҭаацәара,
ргәы каижьыр иҭахымызт, иалаиҟажон аамҭала акәзаргьы.
Аха уи иаарласны еилгашьак шамамызгьы дазнархәыцхьан.
Мзауҭ иҭаацәа ралгаразы хаԥсыра-цәгьа идырбеит,
ддыргәаҟит цәгьаӡа, иԥсы акырынтә еиладырхәеит, ихлахаҵ
дахырҟьеит...
– Уабацои арахь?.. Иабыкәу уахьцо?.. – шьаҿацыԥхьаӡа
ар рымаҭәа зшәыз агәаҭарақәа мҩаԥыргон, рпаспортқәа
аԥсышәала иахьаныз ианыржәжәон,рхаԥыцқәа неихарыӷәӷәо.
Аԥсуа дырбар рлахаҵ аргьыжьуан, рыблақәа ажьаӡа
рхыжжыла ицон. Ицәҳашҳауа, игәамҵхамҵуа, иаарҿашәоз
нарҿардырхьуан акагьы зхараӡамыз... Ишәарҭан уеизгьы
амҩа ақәлара, узыхдырҟьоз, иухҭнырҟьоз аилкаара цәгьан...
Мзауҭ иҭаацәара, ихәыҷқәа ақалақь изалгар, нас ақыҭаҿы
еиҳа ишәарҭахарым, ицәгьарахаргьы хыԥхьакырҭак уаҩоы
иԥшаауеит ҳәа гәыӷрак иман, макьаназы уахь ршьапы
шаладмыргылацызгьы.

231

– Сабацахуеи?.. Ақыҭахь!.. Уаҳа царҭа ҳамам... Сахьиз,
сахьааӡаз!.. Арҭ схәыҷқәа роуп... иалызгоит наҟ...– нраҭеикуан
ианааиҿагылалакь. Ишакәхалакгьы акала инаицҳар рҭаххон,
маӡала ицҳауа ала еиԥш.
– Уахь уцаны абџьар шьҭухырцу?.. – блаҵархәрыла
дынкылрыблаауан, амаҭаԥшьқәа иреиԥшыз ақырҭ салдаҭцәа.
– Мамоу... сара абџьар сымаӡам... абџьар зкыша
среиуаӡам... – нраҭеикуан, игәы иҭаҵәҟьаз цәырымгакәа,
маанала сызрыцәцозар ҳәа. Уаҳа даҽа ԥсыхәак аманы
ибомызт. – Шәара зегьы усоуп ишышәҳәо... шәара зегьы
шәыгәра уаҩы изгаӡом!.. – инаиқәымчуан, инаиқәмақаруан.
Мзауҭ иҭаацәара Кәыдрынӡа инаскьаганы даахынҳәит,
иара егьа иҽԥишәазаргьы, наҟ уаҳа дырмышьҭит. Длабжьеит
иԥҳәыс Арина ахәыҷқәа лылаԥш иҵылмыршәакәа
дырхылаԥшларц, иамуӡакәа ицәгьахозар, наҟ, ҩадаҟа
деихарц...
Мзауҭ изыцәгьан, аҟәҟәаҳәа ишалахысуазгьы, ақалақь
ааныжьра... Иара иеиԥш шаҟаҩгьы алаханы иҟадаз!..
Рықалақь усҵәҟьа шьоукы инрымпыҵажьны инахыӡаа
ицаргьы рҭахымызт. Ақалақь ирзацыз агәыблра рхы
иақәырԥшны рышьҭахьҟа иԥхьанацомызт, акы рықәҵәиашо
ргәы еиқәнаҳәалон, имыцәаӡоз гәыӷрак иахьыԥшын, аамҭа
хьанҭа ишҭагылазгьы.
Мзаут иҭаацәа аналига, ихала заҵәык иуада дааҩнахеит.
Ишиҭахыз зегьы еиликаартә, зегь еилиргартә еиԥш
аҭагылазаашьа аԥшаара ус имариамызт. Асалдаҭ анахь
иҩуа, арахь иҩуа, иблаҟьо ақалақь иалан ицыхлымуа.
Дрымԥыхьамшәакәа џьара часак изыԥшаар, иара изыҳәан
ԥсымышьҭыган,
ԥсеиқәырхаган...
Ауҭраҭыхҵәҟьагьы
узыԥшаауамызт...
Арҳәреи аӷьычреи, ҽаамҭанык еиԥшымкәа, иамҿханакит
ақалақь. Абџьар зкыз уаха шаанӡа тәамҩахәык ҟарҵомызт.
Рҽырҩашьаны, ауадақәа еилаҟәыбаса, иаарҭахыз ныҩныганы
иргон. Уахынла аӡәгьы ҭынч иара ишиҭахыз дзыцәомызт.
Аҩын дуқәа, еиӷрыкка игылаз, уахьынрыҵалоз аихатәы ашә
ҟьаҟьа дуқәа рҿарҵо иалагеит, ма абри ишԥаанамкылари ҳәа.

232

Уаҳа ԥсыхәа рмоит. Уахынла иадыркуан, аӡәгьы дызхамлартә
еиԥш. Уи иахьчарызшәа ргәы иабон. Аха ианахьчозгьы ыҟан.
Ӷьарӷьарҳәа инагәыдлоз ианырзаамыртлакь, ицәҳашҳашуа,
аҟәыр-ҟәырҳәа инавахысны, инеимбӷьыжәаа рҿынархон
ргәахы еибаркны.
Ақалақь ԥсҭазаара еиҳа-еиҳа еилархәон есҽны, еисааира,
ҳаҭырк зықәӡамкәа иаларгалаз ақырҭуа ир. Цәгьарамзар
бзиарак дырҿиомызт, иаамҩаԥыргоз зегьы ԥхьазырҟәҟәашаз
мчык уаҩы изыԥшаауамызт амалахазгьы...

Ра ԥхь а тәи а иҿ а ҳ а ра
Асҵәҟьа еилахәап, асҵәҟьа еилаҳап ҳәа игәы иаанагомызт
Мзауҭ аҭагылазаашьа. Еиҳа-еиҳа ицәгьамхазар еиӷьымхеит
амалагьы уаанӡа акыр иҵыршәаахьаз ақалақь ԥсҭазаара.
Ундәылшәаны шьаҿак наузыҟамҵо ишәарҭахеит иахьабалакь.
Унарымԥыхьашәар, укны ургон, уг-уҿы иамырҳәаӡакәа, нас
егьа уҽушәаргьы узрымпыҵыҵуамызт.
Мзауҭ уажәы-уажәы иаҳауан ус ирымпыҵашәақәоз
рыцҳашьарада ирзаарцоз, ишрызныҟәоз... Егьа ус иҟазаргьы,
уанбанаҩнатәари ауада, абахҭа уҭакушәа, уааҭшәар
ҟамлаӡо?..
Мзауҭ акырынтә иақәикхьан, есиҟалалакгьы иҽӡаны,
иҽырҩашьаны дызрылсуазар ҳәа, аха ишакәым дырҿаҳар
ҳәа дацәшәаны иҽааникылон. Кәыдрынӡа днаганы
дыҟагәышьазар, нас даваланы иҽыдмырбакәа акыр
дзынаскьар, џьара ӡыӷӷарак аҿы дышԥазмыррыз, аха
уаанӡагьы изеиԥштәуамызт, иагьыгәаӷьылацәан. Хыџьараԥшьыџьара дгәарҭон, ишәарҭаз аҭыԥқәа дзырхысуамызт.
Иҟаиҵара дақәымшәо, ихы ахьигара изымдыруа, ауадақәа
дрыҩнагьыжьуа дышрыҩназ ауп аӡәы ашә тыгә-тыгәҳәа
дышнасыз. Азныказы, ицәа дынҭаӡыӡан, иааимыртырц
ақәикит, аха нас, иԥҳәыс Арина лыбжьы акәызшәа анааиаҳа,
ахьышәҭҳәа иааиртын, дныҩнаигалеит. Деидараха, фатә
гәарҭак дрыҵан, амҩа даркаран, дааԥсаны дыҟан.

233

– Баазгазеи, банаџьалбеит?.. Амҩа бышԥақәлаӡеи?..
Бааныркылар ишԥаҟабҵоз?.. Урҭ ԥсуа зхылоу, дхаҵоуп,
дыԥҳәысуп ҳәа еилырхуам... – игәы иалырсны даацәажәеит
Мзауҭ. Иҭахымызт амҩа дахьықәлаз, дрымпыҵашәар ҳәа
дацәшәон. – Шәышԥаҟақәоу?... Шәеибгоума?..
– Ҳаҟоуп макьаназы... ҳаԥсы ҭагәышьоуп... – лҳәеит Арина.
– Баҭалгьы дсыцаарц ақәикын, аха сара изымуит... Абрахь
дазхьуеит... – даақәыԥсычҳаит.
Аџьабаа илбахьаз акыр илнырхьан лара. Лыхцәы ашлацқәа
налаԥсахьан. Лхы-лҿы гьежь агәырҩа хьанҭа ишаркарахьаз
аныԥшуан. Лцәа иақәшәо хәаԥштәыла маҭәақәак лшәын.
Лҽеилаҳәарагьы абаҟахыз, – лгәырӷьарагьы, иаҵанарӡхьан
инархаԥаз иахылҟьаз арыцҳарақәа.
–Бызларыцәцазеи?..
Баанырымкылаӡеи
амҩан?..
Ишәарҭаӡами уахьрылсуа?.. – Мзауҭ уи лааира гәахәарас
иҟаҵаны дылҿаԥшуан, аха игәы иҭыхақәоз рацәаӡан. Иҭахын
амҩан илбаз, илаҳаз аилкаара.
– Акырџьара сгәарҭеит, аха сышмедицинатә усуҩыз зҳәоз
сышәҟә хәыҷы аныдсырбалакь, рацәак сыхҭаркуамызт.
Спаспорт цәырсымгаӡеит... Амҩан шаҟаџьара сныркылазеи!..
Асалдаҭ ангылоуп, узырҿаԥшуам... рҽеихаршәны хәыц-хәыц
зегь еимырдон... Уара ушԥаҟоу?.. Иуԥсҭазаашьоузеи араҟа?..
– дахьыныҩналаз адиуан днықәтәеит, леимаа ҵаӷақәа
налыршьхыршәшәаны.
– Араҟагьы еиҳа-еиҳа ишәарҭахо иалагеит... Ақалақь
ахь ишаҳҭаху ҳазцәырҵӡом, иҳашьклаԥшуеит... Зны-зынла
маӡа-маӡа, аҩынқәа ҳҽынарывакуа ҳандәылҵыргьы, хара
ҳазцаӡом, аха уигьы шәарҭахеит, икылаԥш-кылӡырҩуеит...
Зтелефонқәа хырҵәахьоугьы рацәаҩӡоуп... ишакәым акы
назҿыҵшәаз дынкылрыԥшыхәуеит, дындәылганы дыргоит...
– Мзауҭ изҭагылаз аиашаҵәҟьа зегь цәыримгеит, Арина лгәы
ҭнаҟьазар ҳәа дацәшәан. Аха ақалақьуаа зҭашәаз арыцҳара
ҵәахышьак амамызт.
– Нас араҟа ас мацара уабанӡатәои, ашәарҭа шыҟоу?..
Иухьуа уаҩы издыруам... Узбода, узаҳауада?..– Арина илҭахын
есиҟалалакгьы, Мзауҭ изеиԥштәуазар, ақалақь аанижьырц.

234

Дзалҵгәышьар, ақыҭаҿы еиҳа ԥсеивгарҭак уаҩы иоуан.
Уаха-ҽни рҳәаақәа рыхьчауан ишрылшоз ала. Ашәарҭара
ишҭанаргылоз лабҿаба ирбагәышьон имҩаԥысуаз ахҭысқәа
инарҵауланы ианазхәыцлакь. Аҷкәынцәа, абџьар шьҭызхраны
иҟаз,
ршьапы
иқәдыргылахьан,
ргәырҽанырҵахьан,
ианааҭаххоз ахьышәҭҳәа рҽааибадыркыртә еиԥш.
– Џьара еилгашьак аиуазар ҳәа ҳаԥшыми... Гәыгра хәыҷык
ацәаара ҳнахьыԥшуеит, аха зны-зынла инҳампыҵашшоит,
ҳалаԥш иныҵшәаны... Ақалақь ааныжьра шьоукы-шьоукы
реиԥш иаҳзымариамхеит... Аха уажәшьҭа иаҳзымчҳауа,
иҳалыжжуа аҟынӡа ҳнеит... Агәҭынчымрақәа ҭахак ҳарҭом...
Ҳаныцәоугьы ахысбыжьқәа ҳгәы иқәҩуеит... Зегь рыла
ҳақәырҟьеит ҳшьара, ҳамҩахырҟьеит зымҩа... Еиҳа-еиҳа
еицәамхозар еиӷьхом аҭагылазаашьа...– ҭынч-ҭынч дцәажәон
Мзауҭ. Изцәырҵыз ахьаақәа хызҽшаз ихахьы иааиуамызт.
Ибла ҵнаршәаауан уахи-ҽни дызлаԥшуаз арыцҳарақәа.
Рыԥсҭазаара хәыҷы мымеиқәарак нарымпыҵасны инахәла­
нарбгазшәа, рыҳаҵҳаҵара, ргәышьҭыхра неихәлагәаны
инархаԥаз амшмыхәла инамгәыҵанарҳәҳәеит иузапыҵым­
ԥаауа.
– Есиҟалалакгьы ақыҭахь ҳцароуп... Зегьы ирыхьуа ҳаргьы
иҳахьып уаҟа... – Арина убри акәын илҭахӡаз уажәазы. Мзауҭ
далганы дыҟазар, нас еиҳа лгәы ҭынчхон, лгәы лырӷәӷәон.
– Аиеи, ԥсыхәак аманы иҟалозар, саргьы убриоуп сгәы
иаанаго... Араҟа ахгара еиҳа-еиҳа исықәыӷәӷәо иалагеит...
Ма ҳқыҭауаа снарыламгылоз... Иҟарҵоз ҟасҵарын, ируаз
зурын... схы рыцәԥхьаскрымызт...
Мзауҭ уажәшьҭа уаҳа ԥсыхәак шамамыз ибон. Икәшамыкәша акырӡа аҽеиҭанакхьан. Аамҭала акәзаргьы,
иаанижьыр акәхеит игәы ҿызблаауаз, акыр шықәса
абриаҟара дҳәынҷаны дызмаз, иԥсы зыӷраз иқалақь гәакьа.
Иқыҭа, иҳаблаҿы аҟазаара ԥсеивгарҭак, гәеиҵыхырҭак
инаҭарызшәа дазхьанарԥшуан.
Ацәылашамҭазы игылеит Аринеи Мзауҭи, заанаҵы
амҩа иқәларц. Ихьанҭан, игәкажьган ари амҩа изнылоз
уаназхәыцлакь. Ари аҩыза дунеихаангьы ирзыҟамлацызт,

235

рыԥсадгьылаҿ дара ишырҭаху изымныҟәо, иахьырҭаху
изымцо.
Арина ауадақәа, ишыҟалҵалац еиԥш, иааиллыргеит,
иаалрыцқьеит, ашыр-шырҳәа дныҩнагьыжьуа, уашьҭан
данааилакгьы ицқьаӡа дныҩнаԥшырцаз. Ирҭаххашаз
маҭәақәакгьы ааизылкит илгарацы. Уаҳа изымхынҳәыргьы
ауан. Ашәқәа надыркит иныҵарбаҟа. Рыгәқәа шазхьаблаауаз
инаԥырҵит, уаҳа иназхьамԥшӡакәа...
Акы-ҩба втобус ракәын усҟан Очамчыраҟа ибжьысуаз.
Ажәлар хыҵны, еилауаҭыруа, уҭалартә иҟамызт аанҿасырҭаҿы,
аха, ирулакгьы еижәыланы, уахь рыҽхаргалеит рыԥсы рыманы.
Ахәыҷқәа, абыргцәа, аҭакәажәцәа, реидарақәа рҳәазо,
ирацәаҩӡан ақалақь иаԥырҵуаз, ақалақь аанзыжьуаз...
Амҩан акырџьара автобус илбаацаны, рпаспортқәа
гәарҭон, акы ҳазрыҵбаауазар ҳәа, инарҳәы-аарҳәуа
иахәаԥшуан. Мзауҭ аԥхӡы хьшәашәа наиқәнаҭәон. Шьоукы
иҟалаз зхараз инарықәӡбон, шьоукы ҿырҭӡомызт.
Кәыдры ацҳа – акыр ҭоурыхқәа ирхаану... ацәгьеи
абзиеи ирылаԥшхьоу, изхызгахьоу... Шаҟаҩ агәамсыҭқәа
ари ацҳа иқәсны рҽаларгалахьоузеи иԥшьоу ҳадгьыл гәакьа,
рыԥсы рзаҿымкаауа иалаханы. 1921 шықәса, аҭоурых
даҟьақәа ирынхалаз, дарбану иззеилымкаауа, дарбану
иазымхәыцыцыз уи зыхҟьаз, изызкыз. Убасҟангьы Аԥсны
апаҿа еиԥш зҽалазырԥсырц зҭахыз ықәцаны ианкарцоз,
ргәыԥжәара алахырҽырц, ацҳагьы ԥыржәахьан, уаҳа акагьы
анрылымшаӡа.Уажәы дарҩагьых аҽакала рхы мҩаԥыргахуеит,
ирымпыҵышшауа
иалагаз
рымпыҵархаларц... Аӡиас
хышхыҵәаны ицоит еилахәашь, узаҿамԥшӡо. Уигьы гәалак
шамоу удырратәы игәрымуеит, ицыхлымуеит. Ацҳа аҩганкгьы
атанкқәа гылоуп ицәхәылаԥс-цәхәылаԥсӡа.
Асалдаҭ иреиуоу иҿабыӷ-ҿабыӷӡа, ажәжәа-ԥԥаҳәа
амашьынақәа ирҭаԥшуеит, ирыҵаԥшуеит, агәаҭарақәа
мҩаԥыргоит. Урҭ зегьы зызку, измааноу иаахтны иуазҳәода?..
Аҿыв-сывҳәа амашьына ласқәа ааины, инарылаԥшны,
инықәгьежьааны ицоит, еилаҩынтрак, еилахара хьанҭак
рзыҟалазшәа. Еилаҩеиласроуп, еилаҳантароуп, иҟоу

236

узеилмыргаӡо. Шьапыла амҩа иану рацәаҩуп... Урҭгьы
ацҳа ианықәсуа иаанкыланы игәарҭоит, реилаҳәарақәа,
рсумкақәа
ирҭаԥшуеит...
Изынҟьазеи,
изынԥазеи,
уҳәарауазеи, егьызхараӡам ауаа рыцҳақәа?.. Шьаҿацыԥхьаӡа
инарышьклаҳәуа агәыԥжәара, агәамҵра инҭадыргылоит,
аҟазаара аиҳа аҟамзаара иназырхьуа.
Мзауҭ
ауаа
ргәаҟ-ҵәаҟрақәа,
реибарыххарақәа,
ргәыԥжәарақәа ибартә, иаҳартә, дрылахәхартә дҟанаҵеит
дызҭашәаз аҭагылазаашьа. Маӡа-аргама иааҟало ахҭысқәа
зегьы дрызҿлымҳан. Ацыҵҟьара аасҭа агәынкылара
иҽамараитәуан, имҩаԥысуа аиҿыхарақәа лабҿаба иблақәа
ишырбозгьы, игәаҵа инҭеиҵәахуан рацәак дрыцрамлакәа,
аха иҽеихаршәны, иҽырзаҟәаны, илакҭа ччаԥшьык
ныҵмыршәаӡо. Иара дшалаԥшуа, иара ишиныруа, даҽаӡәы,
хара игыланы иааԥшуа, ус инмырыргьы алшоит... Абарҭ
зегьы нас мышкызны иара ишиҭаху ихы иаирхәартә еиԥш
изыҟаҵар... изҭашәаз агәаҟра цәгьа аанарԥшыргьы алшон...
Абраанӡа хар рымамкәа иааиуан Мзауҭраа, аха аброуп
иахьзацәымцаз умҳәозар...
Автобус анааҭгыла, ҩыџьа нҭалан, агәаҭарақәа рымҩаԥгара
рҽыназыркит,
иҭатәақәаз
ргәамҵхамҵрақәа
рхахьы
иаамгаӡо... Рпаспортқәа еиԥхьырттаауа инаргәылаԥшуан,
изышьҭоу узымдырӡо рҽырмаӡаны. Уи зегьы зызкыз еилкаан,
идырыз усын... егьа ирҵәахыргьы арахь ирыцәцәырҵуан,
ирызхәыҵаҽуамызт, ирызхәыҵашьуамызт...
Абжеиҳараҩык гәарҭахьан еиԥш, Мзауҭи Аринеи
ахьҭагылаз инарыдгылеит рԥаҵақәа рҿабаба, рнапы иану
нарыгӡарц реиҳабацәа ишрарҳәаз, ишрыдырҵаз еиԥш.
Арина лышәҟәы инахәаԥшын, акагьы ахымҳәааӡакәа, наҟ
иналдыркит, гәамԥхара ҟазшьак наҵаҵашәа. Мзауҭ ихаҭара
шьақәзыргылоз, дшышәҟәыҩҩыз зҳәоз ицәыҟаԥшьӡа,
ицырцыруа иаацәырганы инадирбеит, ма абри сышԥаҿнамхри
ҳәа. Урҭ реилкаара уиаҟынӡа иауҟахыз!.. Инарҳәы-аарҳәуа
иркуп, аха ирҭаху рзаныхуам, ирымԥыхьамшәацызт ари
аҩыза ашәҟәы. Даазқәылаз Мзауҭ апаспорт ныҟәигомызт
рацәак, ирымԥыхьашәар, егьырҭ рпаспортқәа ишырзыруаз

237

еиԥш, иԥыржәар ҳәа дацәшәон. Акыраамҭагьы уи асалдаҭ
иблақәа ҵырхәны дахәаԥшуан, аха изышьақәыргыломызт
иеиликаарҵ ииҭахыз. Ашьҭахь, иихәыцыхыз здырхуада,
иблақәа нарҳәы-аарҳәуа, Мзауҭ днеиҿаԥшит.
– Уара уаԥсуоума?.. – абри акәын изеилымкаауа
дзышьҭазгьы. Ибжьы
нхәыҵирҟьеит, еилкаара
дук
ҵәыҵзыԥшаауаз иеиԥш иҽыҟаҵаны.
Ишԥеиҳәарыз Мзауҭ ахәашабга?! Сара саԥсуаӡам ҳәа
ихаҭара мап изацәкуамызт аҽнышьыбжьон. Убри дахьаԥсуаз
ахәыҷы еснагь гәеизҳарак, гәадурак инаҭозшәа иԥхьаӡон.
Идгьыл дахьашьагәыҭыз еиҳау игәы зырӷәӷәашаз акагьы
имаӡамызт. Уи дагьазгәдуун.
– Ааи... саԥсуоуп!.. – иҳәеит Мзауҭ, ихы ҩеиҵыхны,
имӡакәа. – Иҟалеи нас?!
Уи
асалдаҭ
ихы-иҿы
цәымҟырра
неихалашан,
днеиҿаԥшит Мзауҭ, уара уеиԥш иҟақәоу роуп иаҳҭахқәоу ҳәа
неиҿыҵҟьарызшәа.
– Улыбаа!.. Уаҳҭахуп!.. – иҽааихаршәны инаҵиҵеит,
иикыз неимпыҵԥрааны иҵарызшәа, инацәкьара хыгәыгәқәа
инрампыҵарыӷәӷәа.
– Иҟалеи?.. Сзыхҟьазеи?.. Исыхьи?.. Нас сызцаӡом... ацара
цәгьоуп ақыҭахь... сызго ҟалаӡом!.. – ибла инҭеиҳәеит Мзауҭ
иҽаарымкьыкьны, гәамԥхара-ҟазшьак наилырыжжуа.
– Уиаҟара аҳәара аҭахӡам!.. Улыбаа!.. Уаҳҭахуп!.. Уа
ҳаицәажәап!.. – иҽааирҭынчит.
Мзауҭ днаҿаҳаит дыззыԥшӡамыз, дызцәымцашаз, хьаҳәхьачарак измырҟаҵоз, дзырҭыслымшаз, аԥықәсылара
хәымга ззырҳәозҵәҟьа. Дааикәанаршәит. Цәымыӷхарак
наикәҵәиаашеит иара аминуҭк азыҳәан...
– Бара бца... бҭымҵын!.. Ахәыҷқәа бырхылаԥшла...
машәыр рмыхьааит!.. Арҭ сабанӡаргап зыбгәахәуа?.. Саргьы
снеиуеит!.. – дыццакы-ццакуа Арина дналыҿцәажәеит
Мзауҭ дылбаарцаз иҿанынеихоз. Игәеисра еиҳа-еиҳа
аҽышьҭнахуан еиқәтәарак амаӡамкәа. Ихы-иҿы аҟаԥшьра
нықәыхәмарит иаразнак, дааицранаршәын.
– Изакәызеи, мшәан, иуҳәо?.. Иабыкәу сара сахьцо?..
Џьаргьы сцаӡом!.. Арҭ иҟарҵо змааноу сара издыруеит...

238

ҳаиԥырҟьарцоуп ргәы иҭоу!..–Аринагьы албаара лҽыназылкит
лыҽхырҟаԥшьаауа. Уи
иаалгәамԥхаз
изусҭзаалакгьы
ахьышәҭҳәа инарҿадлырхьуан, шаҭарак ҟамҵаӡакәа.
– Бара аӡәгьы бҭыҵ ҳәа баимҳәеит!.. Бца аҩныҟа, аӡәгьы
дыԥԥырхагам!.. – иҳәеит ирышьҭаланы иааиуаз.
– Сара сахьцо сара издыруеит!.. Ари ус иҟақәоу
дреиуаӡам!.. Аҩныҟа, ақыҭахьы ҳцоит ҳара... ҳхәыҷқәа уахь
иҟоуп... Нас ҳазлацо ҳауӡом, амҩа ҳанхалоит!.. – лҳәан,
Арина акыр дрыдгьаҵәыӷьаҵәылеит, аха илҳәоз заҳауадаз.
– Бара бца... бхы бақәиҭуп... аӡәгьы бааниимкылаӡеит!..
– ииҳәац неиҭаҳәо дыԥхьаирҟәҟәон Арина амашьына
илбаазгаз уи ахаҵа, хаара мацәак иҵаӡамкәа.
– Сара џьаргьы сцаӡом!.. Ари схаҵа иоуп!.. Ус иҟақәоу
дреиуаӡам!.. Акы еиԥшымкәа сшәыҳәоит, ҳаилышәкаа
иҟалозар!..
Аха мап... акзаҳауаз уаҩымызт ари ахаҵа, зԥаҵа зҿабаба,
абынуаҩы иԥшра змаз. Иблақәа еихамҟәысӡо, рыцҳашьарак
џьара иааилаирсуамызт дымҿыӷӡа. Ишеибарыххоз дара
рыруаа ахьгылаз инарыдгылеит, аа, ижәбома, изакәытә уаау
исымԥыхьашәаз ҳәа, иԥаҵа даҵаччо.
– Ари ахаҵа дышәҟәыҩҩуп... дахьаҳҭаххо ҟалоит... Егьи –
иԥҳәыс лоуп... лхаҵа дзиԥырҵуам... – аԥаҵа зҿачыз иеиҳабы
дахьгылаз, фырхаҵарак мҩаԥызгаз иеиԥш, днаидгылеит
иҽаариашаны. Аиҳабы зыхьӡыз деилфаҷа, ишәыз ар
рымаҭәа дырҭаҟаца, деилаҳәан. Аҵӷа калкало тапанчакгьы
иҟәынҳәалан даҵаҽырбо. Ииркыз апаспортқәа днаргәылаԥшҩаргәылаԥшит иныԥхьарттаауа.
– Абра шәгылаз, шәҭыԥ шәықәырҵаанӡа!.. Ҽыр­
ҵысы
ҟашәымҵароуп!..
–
инарыдиҵеит
аиҳабы.
Егьырҭ илбааргазгьы иблақәа ҵархәны днарылаԥшит,
харак рыдызшәаҵәҟьа. Иеилагылаз ршьамхы арсны
идӷьаҵәыӷьаҵәылеит, рылаӷырӡқәа рҿаҳәҳәы, иашьаԥкит,
аха ус иаармарианы иоурышьҭуазма. Амра нархацеиуа адәы
иқәгылан, рыҽдырҵысыр ҟамлаӡо. Убас автобусқәа ирҭыргоз
абра иааныркылон иргәаҟуа, нас инеидцаланы, Драндаҟа
иганы идырҳәацәон, уаҩы ишиимбац ала... ахамышҭыхә
инҭадыргылон...

239

Шаҟа рыцҳара, шаҟа гәнаҳара угәы ҿыркаауазеи?..
Рыцҳашьарак, гәыблрак амалахазгьы ирындырԥшуамызт...
Егьызхараӡам, харарак нарызцәыҵыԥшааны, аиакәым
иақәдыршәоит,
хьаасгьы
иҟамҵаӡакәа.
Аиҿыхара,
аиҿагылара, аҵәуара, ахьра... Мзауҭ деилазгоз, ихахьы
изаамгоз абарҭ имҩаԥыргақәоз, рыҽшыҟарҵақәоз ракәын.
Есиҟалалакгьы
акнархьырҳәон, идыргәаҟуан
акагьы
зхараӡамкәа инарҿашәоз ауаа, дыԥҳәысума, дхаҵоума,
еилых ҟамҵаӡакәа.
– Аибашьра цоит, дара ҳәагәы-сагәуа амҩа иануп!.. Џьара
шәзымтәои, шәабацои арахь?.. – аиҳабы иҽхыршәааны
днарылаԥшит
иеикәагылаз,
иахьцо-иахьаауа
инапы
ианырҵазшәа иҽыҟаҵаны.
– Ҳабацахуеи?.. Ҳқыҭақәа рахь... Ԥсыхәак амазар ҳхы
ҳақәиҭышәтә, ҳаушәышьҭ!.. Ҳара аӡәгьы ҳаиԥырхагаӡам!..
Аха арҭ ирҳәоз заҳауадаз!.. Рызынтәыкгьы рыҽхыршәааны
акәын ишрацәажәоз. Гәанҷыхь ажәамзар, ажәа хаак
рыҿшәомызт.
– Ҳара аӡәгьы ҳаиԥырхагаӡам рҳәоит, арахь Кындыӷ,
Тамшь... ҳауаажәлар рнырҵәара иаҿуп, уи рзеилкааӡом!..
– даагәамҵ-хамҵит уи уаҳа узимацәажәаӡо... Ақыҭақәа
рахьынтәи
маӡа-аргама
аҿагыларақәа
мҩаԥыргон.
Кындыӷааи тамшьааи узрылсуамызт... ахырӷәӷәарҭақәа
ҟаҵаны, рымԥан аӡәгьы дықәрыжьломызт. Урҭ ираӷақәазгьы
рдыруан, ишрызныҟәатәызгьы рдыруан, хәыҷи дуи абџьар
иаҵагылахьан. Тамшьааи кындыӷааи рфырхаҵара шәҟәык
изанӡалома!.. Убриаҟара ихьанҭоуп, убриаҟара иҳаракуп,
ирылымшашазгьы рылдыршеит уҳәап...
Арина дрымпыҵыҵны дцар лылшон, аха дымцеит Мзауҭ
дааныжьны. Иаалықәимҳәацәаз, иаалеимҳәаз иҟоузеи, аха
лара лҽамарԥсны мап анылкы, нас дагьузԥхьарҟәҟәомызт,
лҽынаҿшьааны илҳәаз намыгӡакәа.
Мзауҭ иакәзар, ихала ихы дақәиҭны дыҟазар, еиҳа
изыманшәалахарызшәа ибон урҭ рыцәхьаҵра. Ибла
иахьамбоз дыҟазҭгьы, ибаргәыз!.. Зны-зынла игәамҵхамҵуа,
аақ-саақҳәа алақәа реиԥш инеиҿашуеит рыҽхыршәаауа,

240

русқәа рцәеилахәаны ирзеилмыргошәа. Шьоукы-шьоукы,
зегь дара рнапы ианушәа, аффаҳәа иқәгьыжьаауа, зны
анахь еибарыҩуеит, зны арахь еибарыҩуеит, тәамҩахәык
рымаӡамкәа, еилаҩеиласуа.
– Ҳзырҭахузеи абарҭ абраҟа... ҳаздыргәаҟуазеи
абриаҟара?.. Наҟ ҳаурышьҭыр, ҳашцалакгьы, ҳаҩныҟақәа
рахь ҳамцози?.. – илбааргақәаз иреиуаз аӡәы даацәажәеит,
ичҳара изаанымкылакәа, иҽыруазҟьаны, ӷьатамахжәак
шиакәыз ааудырратәы.
– Ҳаурышьҭырц аума ҳзылбааргаз!.. Џьара рхы
ҳадырхәозар акәхап... – даҽаӡәгьы даагәынқьит.
Амра акыр ихалахьан. Ацҳа, наҟ-ааҟгьы узрылымсуа,
иадеизаланы игылан.
– Арҭ иахьа ҳаурмышьҭыргьы ҟалоит... ҳазҭадыргыло
здырхуада?.. – Мзауҭ урҭ рхымҩаԥгашьа уажәы-уажәы
аҟыҵәыҳәа игәы иналанакшон, днарҿагыланы, иҟашәҵо
иашам, ас уаҩы ибахьоума, егьызхараӡам аанкыланы
изшәыргәаҟуазеи ҳәа инарҿаирхьырц нақәикуан, аха
иахьакәым икылнагар ҳәа дацәшәон. Уеилызкаауа дахьыҟам,
урҿагылеит ҳәа иулшараны иҟоузеи!.. Акы иалаҳәаӡамкәа,
ахьышәҭҳәа уааилыршьуеит, ҽамҩакы унықәырҵоит, уҿы
ахьымааҳәра... Даараӡа азхәыцра, аҽырманшәалара аҭахын.
Даҽакала уажәазы урҭ узыриааиуамызт, уҽырҿушьааргьы.
Зжьы ужәыр, зтәан еиламгылоз ицыхлымуан, игәамҵ-хамҵуан
цәгьалаҵәҟьа. Зны-зынла рҿаԥшраҵәҟьагьы гәаӷьылацәан.
Мзауҭ ари аҩыза ахәымгарақәа дрыламԥшыцызт. Игәы
ҿыркаауан дназлаԥшуаз. Дтәон, дгылон, длеиҩеиуан
деиқәхәыцраха...
– Издыргәаҟуазеи абриаҟара ауаа?.. Рыҩныҟақәа рахь
изырмышьҭуазеи?.. Ҳахьаԥсуаау аума зегь заҳхҭнырҟьо?..
Иҟаҳҵазеи ҳара цәгьарас?! – Аринагьы лгәы дахаԥжәон,
илылаӡомызт арҭ рҟаршоура. Ахгара лцәуадаҩын.
– Бҽаанкыл... иахьраҳауа ус бымҳәан!.. Ҳусқәа
ԥхасҭабтәуеит еиҳагьы!.. Арҭ иҟарҵо, изышьҭоу дар­
гьы ирыздыруам... Рхы еилаганы игылоуп, бымбои,
бҽырҿабмыршәын избасҳәозаалакгьы... – Мзауҭ уи

241

дналхьынҳаланы дааникылон, аха лара илҳәац неиҭалҳәон,
лҽылзеиқәкуамызт. – Аа, бара, бзиа збаша, маҷк баахәыцла!..
Зашхәа уҭоу иашәа уҳәароуп, ибзымдырӡои?..
– Ушаҟәыҵра, џьушьҭеит, уара есымшагьы убас
уҳәоит, аӡәгьы игәы цәуҟьар уҭахӡам... Арҭ зхы уҿышыша
иреиуам, убригьы удыруазааит... – лҽынхлыршәааит Арина
лҽаарымкьыкьны. Иахьакәым дкылнагар ҳәа дацәшәан,
мыцхәы лацәажәара иҽалаимгалеит Мзауҭ, аибарҟаҿра
араҟа ишаҭахымыз дназхәыцны.
– Ыы, шәара аԥсуаа!.. Ыы, шәара аԥсуаа!.. Шәара
шәызҿқәоу зегьы еилкаауп, шәзышьҭоу зегьы еилкаауп!..
Ҳара ҳашәҭахӡам, усами?.. Ҳара наҟынтәи иааз ҳауп,
усами?.. Изышәымҳәои уажәы?.. Зҿышәымҭуеи?.. – ихы
рҵысуа, ҷкәына ҟатак, иавтомат кны, раԥхьа длеиҩеиуан,
ихаԥыцқәа неихарыӷәӷәо. Ԥыҭк имжәыкәа дыҟамызт, ҵәык
нарылаикшар цәгьа ибомызт». Аԥсуаа рышҟа гәаӷкрак шимаз
инирԥшуан, аха уи заҳауаз ақәҿырҭуамызт, акы иалаигалар
ҳәа иацәшәаны.
Иумычҳара иҟоузеи адунеи аҿы?.. Ишаарҿашәо уцәа
наухырхуеит ацәаԥҽыгақәа. Рус злоугьы, рус зламгьы
науҿарыжьуеит иааизыҳәҳәаны... Абас иҟақәоу роуп зегь
еилазхәо, зегь зырбыжкуа. Ианбыкәыз аԥсуаа абарҭ, иҟоу
зегьы нарҿархьуа, ҭаха анрырымҭауаз, аха реиҳабацәа рхы
иҭаргалаз даргьы иацдырӷызуан, иацдыркьыкьуан...
Убас еилагәжәажәо, еилагәынқьуа иштәазоуп аӡәы
дыҿҟьаҿҟьо ацҳа даақәсын, иеилагылаз днарылсны,
Мзауҭраа ахьтәаз ирхагылаз дшааидгылаз.
– Иабаҟоу атҟәацәа илбаажәгаз?.. – днаиазҵааит ихы
наҭа-ааҭо, инапы иану анагӡара дшахыццакуаз мҩашьо, уи
иааиз дназыдгылаз.
«Ҳара – атҟәацәа!.. Убас ҳрыԥхьаӡоит... – Мзауҭ иаҳаз
ажәа игәы иныҵаххит. – Ҳара арыцҳақәа, абри акәын
ҳазқәымшәацыз, иаҳзыҟамлацыз!..»
– Аа, абра итәоуп рызегьы!.. Шаҟаҩы уҭахыда?.. – егьыгьы,
ахәаахәҭҩы иеиԥш иҽыҟаҵаны, днарылаԥшит.
– Аӡәызаҵәык дысҭахуп... егьырҭ уаҟа иҳамоуп... –
иҳәан, ицқәа ыҵырбааны, иқьышә ҵаӷа хәыҷӡаны, иԥынҵа

242

хырхәаны, бла-бла иааимидеит уаҟа итәақәаз. Мзауҭ ида
егьырҭ еиҳараӡак быргцәан, Очамчыраҟа зхы хаз ракәын.
– Абри дызгоит... уахьихәаԥшуагьы хар имаӡам... – иҳәан,
Мзауҭ дахьтәаз днеихагылеит. Мзауҭ игәы нҭыԥсааит. – Угыл,
уаҳҭахуп аказыҳәан... – иблақәа нҭаиркәымпылт.
– Иҟалеи?.. Ҳзыхҟьеи?.. Иакәымк ҟаҳҵама?.. –
инеиҿаирхьит Мзауҭ иҽынхыршәааны.
– Уи уа ҳнеир еилурга!.. – иҽааирымчит егьыгьы. Уи ахаҵа
Мзауҭ диманы иҿанынеиха, Аринагьы дҩаҵҟьеит ашырҳәа.
– Иабыкәу дахьыжәго... уахь саргьы сцоит!.. Зегь дарароуп,
уахь сымцар зуӡом!.. – лҽаалыркьаҳәит, лажәа дузахмырԥаӡо.
– Даҳҭахуп!.. Зегь бара ибаҳҳәарыма дзаҳҭаху?!
Бара ара быҟаз, баҳҭахӡам!.. – дналықәцәҟьеит... Ааӡара
змоуз ихымҩаԥгашьагьы иара иеиԥшхоит, дымҿыӷахоит,
дымкьыкьхоит, иуаҩрагьы ицәыӡуеит дзамеиҷаҳаӡакәа.
Арина аԥсраказы илымуит лхаҵа дахьигоз ларгьы
дицымцар... Ишеибарыххоз ацҳа агәҭаҟынӡа инеибагеит.
Уажәы-уажәы
иааҭгылон,
уажәы-уажәы
рҿынархон
инеиҿаԥшуа. Иара зынагӡара дашьҭаз иҽаҿишьаауан,
хьаҵрак ҟаиҵомызт, хаала иамур, мчыла дызгоит ҳәа даҿын.
– Дабоуго?! Иабыкәу дахьуго?! Изуумҳәои?! – Арина уи
дыхҭакны ҭахак илҭомызт. Лыԥсахы еибакны дижәлон, Мзауҭ,
бҽаанкыл, ус ҟабымҵан ҳәа дышлықәҵәҟьозгьы. Аха лара
аклаҳауа дыҟамызт. Еиҳа-еиҳа лгәеибакра аҽышьҭнахуан,
аҽарҭбаауан, деиланаршуан, лхы лзыҟажомызт.
– Бҽаанкыл, бара!.. Мамзар ишәзызуа бдыруама?..
Шәҩыџьагьы снашәеихсны, абраҟа, Кәыдры шәаласыжьуеит,
шәыӡырҭа-шәҳарҭа
уаҩы
изымԥшааӡо!..
Убриоуп
ишәықәнаго шәара!.. – дналықәҟааит, дналықәхәааит, иц
ӷаӷақәа хырџьаџьаны.
– Џьаргьы дсышьҭӡом сара... џьаргьы... сыԥсы
насхыҵаанӡагьы!.. Уи ҟалашьа амаӡам!.. Изахьзузеи,
измааноузеи
иҟашәҵо?..
Изакәытә
гыгшәыгроузеи
шәызҿқәоу?! – Арина акьыжыҳәа инеимаҭәаны аҵәуара
далагеит. Мзауҭ измахәарк кны дахоит зымҩа, ихьынҳалаз
аԥсымыцқьа дилымҭарц.

243

– Шәыхьцарагьы жәбарым!.. Усҟацәа шәцап!.. Шәара
шәоума сара сҳәатәы хазымҵауа!.. – днарықәымчын, Мзауҭ
имахәар нҿырҳәаҵааны, ажәырқьҳәа днаихеит, имургьы
мчыла дырхыџхыџуа дигаратәы.
– Уаҳҟәаҵ... ууаҩытәыҩсами, уанаџьалбеит!.. Иҟаумҵан
ус... ҳара ҳуаауп... ан улхымшаӡеи... уҳазныҟәа уаҩҵас!.. –
Мзауҭ ацәышхара даҿын. Уаҩымыжда иааихимго иҟоузеи?!
Имч ихы иаирхәар, днақәӡы дцома иқәынҵәаша?! Абџьар
зку игәрас иугараны иҟоузеи?.. Уаҳа акагьы дазхәыцӡом, уаҳа
акагьы издырӡом, арыцҳашьарагьы ааирԥшӡом... Длыбжьаӡдлыбжьахәаша дцоит Мзауҭ абраҟа, Арина лыԥсы ахац
иакны дышидӷьаҵәыӷьаҵәыло... Дарбану иара дҿызхраны
иҟоу, абри аҩыза дзалҵуама?.. Ацҳа аҵаҟа аӡиас еилаҽҽауа
иахьнеиуа дынхыԥшылеит. Иихәыцх здырхуада, ихәарҭамыз
акы дшеихәланаршәыз ҩашьомызт.
– Шәара шәеиԥш иҟоу ирықәнагоу ҳара ҳауп издыруа!..
– Мзауҭи Аринеи дацәыԥхамшьаӡакәа днарықәмақарит
дырҩагьых уи ахаҵамкьыкь, иблақәа нҭаргьыжь-нҭархынҳәуа.
Мзауҭаҟыԥыҳәа иаразнак ихшыҩ назцеитари ихымаԥгашьа
бзиарак ишазҳәамыз. Днавагаланы днахәыртәрашәагьы
игәы иааинаҭеит мгеимцарак иналагӡаны. Абас ианыҟало
ауаҩы зегьы дырзыԥшызароуп, зегьы иеҩимыршәозароуп.
Арина лылаӷырӡқәа лҿаҳәҳәы, абжьааԥны ас иимбацыз,
лҽылзыҟажомызт, деиҵасуан, деиҵақьызқьызуан...
Шаҟа еибарыххаз, шаҟа еиқәгәамҵыз здырхуада, ацҳа
иқәеибагәаны, аха уи ахаҵа мчыла Мзауҭ димгар иуамызт
иҽеикәарҳә-ҽырзажәны, дԥаԥашькха...
Мзауҭ убри аамҭазы иааизцәырҟьаз ихҭашәара
даашьҭнакәыцәааит. Имахәар иахьынҳалаз ахьышәҭҳәа
днаимпыҵҟьаны, ҵаҟа еилаҽҽо инеиуаз аӡиас хланҵы
иҽнеиҭарц избеит. Нас дықәгыланы аҟәҟәаҳәа шаҟантә иҭаху
диеихслааит!. Рызынтәыкгьы ршьапы иқәиргыларын, абри
дызусҭадаз, иигәаӷьызеи аӡы иҽаиҭартә еиԥш ҳәа... Иҟалои
убас ҟаиҵар?.. Аха Арина ишԥалыԥсыхәаз усҟан?.. Иаргьы
дыршьуан, ларгьы лыԥсы лхырхуан...
– Иҟауҵо закәызеи, уара?! Ари змаанои?! Закәытә
хымҩаԥгарои узҿу?! – убри аамҭазы ацҳа иқәланы иааиуаз

244

хаҵак днарыдгылеит. Иуаҩыбжара дҭагылан, уаҩы шкәакәак,
мацқьа-шьацқьа деилаҳәан, ар рымаҭәа ишәымызт. – Уаҩҵас
узырмацәажәазои?! Ушԥарызныҟәои?! Арҭ ус иҟақәоу
иреиуоума?! Цқьа унарыхәаԥши!.. – днаиқәцәҟьеит уи
ахамаԥагьашәа иҟаз.
– Ирҭахым ацара!.. Абриаҟара расҳәеит, аха дара рхы
ҵарҟәрыланы, ирҳәац рҳәоит!.. – Мзауҭ имахәар наушьҭны,
аҭак ныҟаиҵеит уи ихы алаирқьиарц.
– Уаҩҵас ироуҳәама иахьугоз?! Уаҩрак аашәырԥшыр
иҟалозеи?! Ахәыцра шәыцәмаҷхома зны-зынла, гәшаҭарак
шәымаӡамкәа?! – ауаҩы шкәакәа уи ихымҩаԥгашьа
изымбатәбараханы днеиҿаԥшит. – Абас иҟоу роуп зны-зынла
ҳцәа ԥызҽуа!.. – уи, ахаҵа днаиқәымчны, Мзауҭ иԥҳәыси
иареи рыцҳахәха иахьгылаз зҿлымҳарак нариҭеит. Ус
ҟаимҵаргьы амуази, аха ҩныҵҟала дҳаракызар акәхарын.
– Шәҳацхраа иҟалозар... акы еиԥшымкәа ҳшәыҳәоит!..
Ҳхәыҷқәа рахь ҳаушәышьҭ... – уаҳа акагьы ҳҭахӡам ҳара!..
– Арина дҟауҵәуо днаидхахалеит, маҷк иадамхаргьы,
агәаартра аазырԥшыз уи ауаҩ шкәакәа.– Шәаргьы шәҳацаала
ҳахьырго... иаҳзыруа ҳаздырӡом... ҳрыцәшәоит, ишакәым
иҳазныҟәар ҳәа... – лыгьаҵәыӷьаҵәра еиқәтәарак амамызт,
дызхьынҳалашаз, рыԥсы ҿызхшаз акагьы ахьылымбоз.
– Шәымшәан... акагьы шәзыруам... – Нас уи ахаԥыц-ҵабаа
ихы наиқәикын, – Рхы ианақәиҭышәтәлакь, ишыжәгаз еиԥш
арахь иаажәгоит, Драндаҟа... – иҳәеит уи ауаҩ данырԥырҵуаз.
Ацҳа иахьнықәсыз, ауаа еилауаҭыруа еилагылоуп.
Аиҿыхарақәа, аиҿцәажәарақәа мҩаԥысуан. Иҵҟьоз дубарын,
игәамҵуаз дубарын, ицәҳашҳауаз дубарын.
– Иоурмышьҭыр, ишԥаҟаҳҵои ҳара?.. Излаҿаҳхуазеи
ҳаҷкәынцәа?.. Ус иаҳзааныжьуам урҭ уаҟа?.. Ранацәа, рҿы
ацәа ахыхуа, ҽышьроуп изҿу... – хаҵак иҽеибаркны игәы
иҵхоз далацәажәон.
– Иоурмышьҭыр, дара ртәқәагьы ара иҳамами,
иабаҳацәцои?.. Идыруадаҩуа иалагар, еиҳагьы ирзеи­
цәаҳтәуеит... Ус изцаӡом дара ишырҭаху!.. – нациҵеит абџьар
зкыз.

245

Мзауҭ аҟыԥыҳәа игәы назцеит урҭ злацәажәоз
аиҭныԥсахлара ишазкыз.
Иҟалаз уи акәзаап, аҿыцынхацәа рҟынтәи ҷкәынцәақәак
Набжьоу
абнараҿы
иркызаап,
иаурышьҭуамызт.
Чарҳәаҩцәоума,
цәыҵаӡырҩцәоума,
ԥшыхәуҩцәоума
ирзеилкаауамызт
иаанызкылаз.
Урҭ
рҿыхразы,
реиҭныԥсахларазы ауаа рҭахызаап...
Аха уажәы ус дара ишырҭахыз еиԥш изыҟамлеит.
Иааҳәит аҽакала, иааилагьежьит, иааилауаҭырит иеилагылаз,
иҟарҵара иақәымшәо.
– Адырра ҳауит... ишәарҭахеит даараӡа!.. Наҟ уаҳа
цашьа амам!.. Аиҿахысрақәа цоит Кындыӷ!.. Ажәылара
иаҿуп!.. Автобусқәа уахь цашьа рымаӡам... ишәарҭоуп!..
Шәхынҳәыроуп шәызегьы шәышьҭахьҟа!.. – иҳәеит убасҟан
иаарылагылаз уи ахаҵа шкәакәа, уажәраанӡа Арина дзыдӷьаҵәыӷьаҵәылоз.
Цашьагьы амаҵәҟьамзар акәхарын. Шьоукы еиханы уаҟа
игылақәаз амашьынақәа инарзыҩит, шьоукы еижәыланы
рышьҭахьҟа ацҳа инықәибаҳәеит ишзахәоз, ицәҳашҳауа,
игәамҵ-хамуа, иаҳзыҟалаз закәызеи, анахьгьы ҳзымцо,
арахьгьы ҳзымцо, закәытә аамҭоузеи ҳазҭашәаз ҳәа
еибарыҳәҳәо... Мзауҭраагьы ауаа рыжәпара рыҽналархалеит,
аӡәгьы игәхьаа мкӡакәа, ҳазрылҟьозар, ҳаԥсы ҳазрыцәгозар
ҳәа, иццакы-ццакуа ацҳа иахьықәсуазгьы рбомызт.
Иӷыӷкны иҟаз еиҳа-еиҳа аҽеикәанарҳәуан, аҽеибанаркуан
акәаш-мца еиԥш инцәыҵатҟәацуа. Аанкылашьагьы уаҩы
изаҵбаауамызт макьаназгьы.
Зхы иақәиҭхаз, ихьамԥшӡакәа, еиханы Аҟәаҟа рҿынархеит,
амҩаны ахәлара иҳамнахаанӡа машьынак шԥаҳақәымшәари
ҳәа. Аҟәагьы ҭынчрамызт, амшынцәқәырԥара еиԥш ирыжәлаз
агәаҵӷа ҿырҵәаауан, рыцҳашьарак ҟамҵакәа...

246

Заан ыжьр а уа д а ҩха з, игәырԥша а г ах аз. . .
Есиҟалалакгьы ахымш рҽны, Мзауҭ Арина дналабжьаны,
амҩа днықәиҵеит ақыҭахь. Дырҩагьых втобуск дынҭеигалан,
иахьҭацәыз ҭыԥк аҿы днаиртәеит. Очамчыраҟа ицоз,
иидыруаз ҳәсақәакгьы днарыҿцәажәеит, амҩаны аӡәи-аӡәи
неибамыжьырцаз, икеибамыжьырцаз. Мзауҭ уеизгьы уахь
цашьа имамызт. Арина лхала дахьдәықәиҵоз ицәыхьанҭан,
аха уажәазы уаҳа ԥсыхәак амамызт. Изеиԥштәуамызт
акәымзар, иаргьы ақалақь алҵра иҭахын. Ихәыҷқәа, иҭаацәа
зымҩа иҽырҟәыҭханы рааныжьра даараӡа ицәуадаҩын,
ицәыхьанҭан, аха ишԥаҟаиҵарыз, иҽааникылеит. Нас ма
ҽамҩакы изыԥшаауазар, изеиԥштәуазар ҳәа игәы иҭан.
Ихала дыҟазар, ихьлакгьы агәхьаа икымызт. Арина аҩны
дызнеигәышьар,
ахәыҷқәа
днархылаԥшгәышьон.
Уи
гәыӷәӷәарак инаҭон иара.
Даараӡа ашәарҭа инҭагылеит акагь зхараӡамыз,
ишәаԥырҳаԥуа ақалақь иалахаз аԥсуаа. Ишырҳәо еиԥш,
аамҭа цәгьаҵәҟьа нарзыҟалеит ишазыԥшӡамыз. Дара
ирыланхоз-ирыланҵуаз абџьар наддыркын, рыҽхаршаланы
инарҿагылеит, рыԥсҭазаара ныҵархәашьуа, ашәарҭара
инҭаргыланы. Ирышьклаԥшуан, ирышьҭаныҟәон, ирышь­
ҭашәарыцон, џьаракыр иҳамԥыхьашәозар ҳәа. Уи еиҳа-еиҳа
аҽарҭбаауан, ргәырҽаннаҵон, рҽырцәырыхьчон, аха рыгәгьы
рнархьуан. Рыԥсадгьыл аҿы итәымуааушәа, ицәгьауцәоушәа
иахьрызныҟәоз ргәахы еибанаркуан, рҭынчра нарым­
пыҵнаххьан.
Уахынла
изыцәомызт,
ишыгәжәажәоз
иаархыргон...
Иаӷахеит ақалақьуаа рхыԥхьаӡарагьы. Зхы изахәоз
имԥшыкәа, рымаҭәақәа еидыҳәҳәала, ақалақь иалҵны ацара
иаҿын рхы ахьынахаз, еиҳа иахьҭынчроу, иахьшәарҭам ҭыԥк
ҳзыԥшаауазар ҳәа. Аибашьра бзиарак ишҭанамыргылоз,
ишыхнарҵәоз гәҩарас ирыман. Аӷбақәа ахьаакыдгылоз,
абжьааԥны иахьҭынчраз, ауаа леиҩеиуа рыԥсы ахьыршьоз,
уажәы шьапыргыларҭа умоуа, иқазықазуа уаала иҭәын.
Ахәыҷқәа, аҭакәажәцәа, алыгажәцәа асқьала иазкуамызт,

247

рымаҭәақәа еизыҳәҳәа, уахашаанӡа имыцәаӡакәа абраҟа
иаадыршон, џьара ӷбакы иҭаланы ақалақь изалҵуазар ҳәа.
Амрагыларахь узцо иҟамызт, амҩақәа зегьы ркхьан. Уажәы
мшынла еихеит ишрылшоз ала рҭаацәарақәа алыргарц.
Аихамҩа уеизгьы еиқәыхьшәашәа аус ауамызт.
Иахьабалакь атанкқәа гылан, Аԥсны рымпыҵархаларц
ргәы иҭакын. Иршьаҟьон, иршьаҽуан ақалақь, рыцҳашьарак
рындырԥшуамызт. Ақырҭуа ир цыхлымуа ақалақь иалан,
рхы иақәиҭын, иаарымԥыхьашәоз лышьҭагәа иааныркылон.
Иргон, идырҳәацәон, ҿааҳәырагьы рырҭомызт, мамзаргьы
ирбаандаҩны, атҟәацәа реиԥш, аҭабиақәа ддыржуан,
ааҵәақәа аԥслымӡ рҭадырԥсон рхырӷәӷәарҭақәа рҿы,
рҽазыҟарҵон аԥсуаа ирҿагыланы аибашьра мҩаԥыргарц.
Аԥсуа жәлар рыԥсадгьыл иахдырҟьон, рыԥсадгьыл
иақәдырӡуан ампыҵахалаҩцәа, ирхараӡамкәа, вба нарыҭаны.
Акагьы иацәыԥхамшьаӡакәа, реиҳабацәа рҟынтәи ироуаз
адҵақәа рҽазҵәылхны иазықәԥон рынагӡаразы. Ирыҵарҳәон
изықәныҟәашаз агәышьҭыхгақәа, аҽырхаҵарақәа, Аԥсны
дара ирыдгьылызшәа, наџьнатә аахысгьы абра иқәынхозшәа.
Рхы ҭырҟьахьан рҿар, руаажәлар. Ус акәыз џьызшьозгьы
рацәаҩӡан.
Аԥсны аԥсуаа ишырџьынџьыз, шамахамзар, рхахьы
иааргарцгьы рҭахӡамызт. Аԥсуа идгьыл аӡәгьы ишиимҭоз, ихы
шақәиҵоз иазхәыцуамызт... Шаҟа рыцҳара, шаҟа гәаҟ-ҵәаҟра
ахнагахьоузеи анцәа ирзалихыз абри рыдгьыл гәакьа!.. Рыц
ишԥакылахеи шеишықәсеи рыбжьара, уаҳа инаӷрымӡаауа!..
Ирыцҳаишьоит Мзауҭ цәгьалаҵәҟьа, игәнигоит маӡааргама абри аҩыза алахьынҵа ахьазкашәаз иԥсадгьыл...
Мзауҭ, аҩны дыздәылымҵуа, ихалазаҵәык дууаӡа, ихы
назқәикра дақәымшәо, дқәықәма-шәықәмаха иуадақәа
даарыҩнахеит. Зны-зынла, дзаҵәхазшәа, дыздыԥшылоз
аҭыӡқәа дырзымҟажо дрыҩнагьыжьуан, дрыҩнахынҳәуан,
иԥсеивгара
еихәланархо,
изыҭшәараханы.
Шаҟа
ддыргәамҵуааз, шаҟа ддырааԥсоз инеиҭаауаз ахәыцра
ԥылҳаҭрақәа дназрылымҵуа. Ус игәы иаанагон, дназхәаԥшуаз
зегьы тҟәацрызшәа, инеихәлабга-инеихәлахәаша ицарыз­

248

шәа, нас ааԥынрак нарызцәырҵны, ҿыц анхара, ҿыц
аҿиара рҽыназыркрызшәа. Игәы нҭнарӡыӡаауан иблаҟьаны
инеиҭаауаз, деилазырхәоз, ҭынчрак изымҭоз ахәыцрақәа.
Иқалақь шибахьаз, ишыҟаз еибганы, кьыс амаӡамкәа,
алахь неиҵыхны днаҿаԥшыр иҭахын, аха уажәазы алакҭа
ҭиқәаҵәааӡа,уахынлагьы узалаломызт,ҽынлагьы узалаломызт,
ашәеиқәаҵәа ахашьшьы, гәырҩацәгьак иампыҵанахалан,
изацәцомызт. Инаҵаԥсит, инаҵаӡит иамаз абзиарақәа зегьы
инцәыҵахәаҽны. Уажәшьҭа уаҩҵас ианышьақәгылаша, абӷа
анеиҵнахша, иаԥеиԥшхаша здырхуада!.. Иаанхаргьы ҟалоит,
инеихәлабга ицаргьы ҟалоит... шәкы-зқьы гәнаҳа иара
иацны...
Арина дышцаз, дзыманшәалахоу, мамзаргьы дзыман­
шәаламхоу изеилкаауамызт, гәыҵхасгьы иман Мзауҭ.
Деибганы, дрымпыҵамшәакәа аҩнынӡа дызнеигәышьар, игәы
арӷәӷәон, иҩнаҭа хылаԥшра алҭон, ицәгьахаӡаргьы хрхарҭак
рзалылхуан, иԥхьалкуан. Агәаҟра аамҭазы аԥҳәысгьы
илылшақәо рацәаӡоуп, лхы дамеигӡакәа, ахаҵамԥҳәысра
анаалырԥшуагьы ыҟоуп… Усҟан уагьлықәгәыӷуеит, лыгәрагьы
угоит… Лыхшара, уара урхагыламзаргьы, ашәарҭара
иҭалыргылом, лара илыхьчоит дрыхӡыӡааны, дрызгәыбылны…
Мзауҭ еиҳа-еиҳа изыцәгьахо далагеит ақалақь аҿы
ахныҟәгара. Ақыҭаҿы дыҟазҭгьы ибаргәыз, ма бысҭаки
ҟәыдки днармыцҳауаз ишиҭахыз!.. Иԥсы еиқәызҳәалақәашаз
уаҩы иԥшаауан, млакы иҽаиркуамызт. Арина данаауаз
изаалгақәаз, изеиқәлыршәақәаз еиҟәырҷҷо акәын ихы
ишаирхәоз, ианаамҭаӡам ицәынҵәар ҳәа дацәшәаны.
Акырынтә, ҵхыбжьон дгыланы, маӡа-маӡа иҽԥишәахьан,
ачарӡырҭа аҟынтәи чак сызрымпыҵкәыкәаауазар ҳәа.
Уи даараӡа ихьанҭаз усхеит Мзауҭ изыҳәан, ачагьы уара
ишуҭахыз иуоуамызт. Амҩахәасҭақәа дырцәывҵаланы,
аҩынқәа иҽынарывакуа акәын уахь дышцоз. Иара иеиԥш ус
иныҟәақәозгьы имԥыхьашәон амҩа дахьаныз.
Ачарӡырҭа уахашаанӡа иадеизаланы идыршон игәаҟуаз
ауаа рыцҳақәа, ԥсымышьҭыгак ҳазрымхуазар ҳәа. Ача
ҟалаӡаргьы иузрылгозма, асалдаҭ аҟәҟәаҳәа ирылахысуан

249

иеижәылоз ауаа инарцәхыкны иаладырҭынчырц, иала­
дыршәарц. Шьоукы рыԥсы маҷхон, ирзхыгомызт ршьапы
ишықәгылаз… ргәаҟра агәаҟра нацлон…
Ақалақь иацәмаҷхеит ача, аӡы, алашара. Анхацәа, ааигәасигәа инхоз, аџьырмыкьаҿы иааргоз инарымпыҵԥааны
асалдаҭ ирцәыргон, иразҵаауадаз… Урҭ уаҩы иҳәатәы
раҳауамызт, ишырҭахыз рхы мҩаԥыргон…
Аха, егьа ус иҟазаргьы, ишԥеилымгари, аамҭак шԥаҟамлари
иаанызкылаша ҳәа ргәыӷрақәа ирыцәхьаҵуамызт ақалақь
иалахаз. Уахи-ҽни уи иазхәыцуан, гәҭынчрак рымамызт.
Иааиԥмырҟьаӡакәа, уахынлагьы-ҽынлагьы, артилериатә
бџьарқәа рхы иархәаны, ахысрақәа мҩаԥыргон Гәымсҭа
ахықәаҿы. Лацәааихьшь рымаӡамкәа иандыршозгьы
ыҟан. Аверталиотқәа рҽеиҵарпапа, ақалақь ырхыџхыџуа,
рҽыларҟәӡаны аус хәымгақәа мҩаԥыргон, акагьы зхараӡамыз
ирылахысуан...
Зыхгара цәгьаз аамҭа дҭагылан Мзауҭ... Иҭаку иеиԥш,
дындәылымшәаӡакәа, ауадақәа дрыҩнагьыжьуан, ихы
ахьигара, иахьиҵәахра дақәшәомызт. Блаҵархәрыла
ихәаԥшуаз игәылацәагьы рыгәра изгомызт. Урҭ наҟынтәи
иааны, рыԥсы қымқымуа здаракәац араҟа иалазырԥсхьаз,
ари ҳара иаҳџьынџьуп ҳәа зыхәда адақәа зыргылоз, гәоугәоу днарацәажәон, аха чарҳәарак изырур ҳәа дацәшәон
инаиҵаланы. Икылԥш-кылӡырҩуа, рлымҳақәа рықәыԥсаны
ицәыҵаӡырҩуан, ҳара ҳтәык иазгар, нас амагәшьхәа
иахьҭаҳцаларагьы убарымызт ҳәа инцәыҵагәынқьуа.
Арахь рхырҿсахьа гызмалқәа неихарыччо инауҿцәажәон,
аиаша ныҟәызго, аиаша иадгыло реиԥш рҽыҟаҵаны.
Акы ианазгәаҟуаз, аканырҭаххоз иарбан ҩысҭаараз рхы
иадмырхәоз!.. Ишырҳәо еиԥш, укәа инҭаланы, умаӷра
инкылкәыраауан. Ари ҽеи шалымҵуаз анырба, рхы
иахәаны раԥхьаӡа рҭаацәарақәа алыргахьан, рыԥсадгьыл
ахь идәықәырҵахьан, дара макьаназы рынхарҭақәа
рызкажьуамызт, изахыҵуамызт изышьцылахьаз, рыԥсы
ҿызкаауаз рынхарҭа ҭыԥқәа. Изықәшәаз ирыцәнарӡуаз
шырацәаз, иахькылнагоз
ианазхәыцлакь, ахәхәаҳәа
иарқәыԥсычҳауан, иаргәырҩон.

250

– Аԥсуаа уаха иҳақәлоит, шәгәышәҽаныз, шәмыцәан
ҳәа ҳарҳәеит... ишԥаҟаҳҵари, ҳабацари?.. – шаҟантә абас
уҳәансҳәанла инеилагәжәажәахьааз. Имыцәаӡакәа ашара
ианаԥыргалозгьы ыҟан. Иҟам-ианым гәаразҵозгьы дара
ртәқәа ракәын, иаладырхәыцуан, иаладырҿыхон, ҭынчрак
рымҭауа.
– Ашьшьыҳәа шәуадақәа рҿы шәтәаз... Абџьар зкым
аӡәгьы илакьысӡом... Урҭ изабашьуа дырдыруеит... – иҳәон
Мзауҭ, урҭ рцәа ианҭыҵәыруаз, ианҭыҵуаз здыруаз. Даараӡа
рҟазшьа игәы кыднаххьан, игәы кыднаргылахьан... зны
анахь иҵԥаларын, зны арахь иҵԥаларын, рхы здыркылашаз
рзымдыруа ақалақь иахьалаз...
Мзауҭ дазыԥшын, иҿаимыршәуазаргьы, аԥсуаа рыр
иахьамзар уаҵәы рықалақь инажәланы, ахы иақәиҭыртәып
ҳәа. Аҽазышәарақәа акырынтә имҩаԥыргахьан, аха
илҵшәадахон, ихьаҵуан рышьҭахьҟа. Зны Гәымсҭа ирны акыр
ихалахьан, аха иԥхьарцеит рҳәаларын, зны шьхала рҿаархан,
аха уаҟагьы акагьы рылымшеит рҳәарын.
Дарбан ԥсуаз згәы знамырхьуаз, згәы ҿнамкаауаз
изҭашәаз арыцҳара иахьызҭымҵуаз!..
Амчра
еиҳа-еиҳа
рнапаҿы
аагара
иазықәԥон
ақырҭҵәа, уи ала рцәа инҭадырӡыӡарҵ рҭахын зыԥсадгьыл
зымпыҵдыркәыкәаауаз
аԥсуа
жәлар.
Хацәнымырха
ианықәԥатәыз аамҭа инҭагылеит, ҽаамҭанык еиԥшымкәа.
Аиҳабыра, уаҳа ԥсыхәа анырмоу, иалҵын, аӷа хәымга
иҿагыларазы иаарылшоз зегь мҩаԥыргон... Ирмаӡеит
акәымзар, уи аҽны аизара шымҩаԥыргоз, инарыкәшаны
ирҳәынҷарц ргәы иҭан. Аусқәа уиаҟынӡа изымнаӡеит... Аԥсуаа
ианакәызаалакгьы аҟәыӷара анаадмырԥшуаз ыҟаӡамызт...
Ақырҭцәа бџьар ҳәа кыр рымазар, зегьы Гәымсҭа
ихықәыргыланы, уахашаанӡа Ешыра иалахысуан. Ашыжәашыжәҳәа абзарбзанқәа ирыҭҟьоз ахқәа жжа-жжаӡа аҳауа
еимгәыцҟьааны иахьлеиуаз ухәужьы еиланаргылон иқақаӡа.
Агаҿантә ахысра иалагар, ашьхара аҟынӡа инеицраԥшьны,
иааҟәымҵӡакәа иҭдырҟьон измеигӡо ирымаз рабџьарқәа.
Нас, ҳамҭакы, иааиқәтәеит шуҳәоз, еиҭаналагахуан. Мзауҭ

251

изеилкаауамызт ари изакәытә еибашьраз, хықәкыс иамаз,
измааназ...
Мзауҭ
урҭ
дырзыӡырҩуан,
дрызхәыцуан,
игәы
шеиҵанаргәӷәозгьы, дрызҿлымҳан дмыцәаӡакәа.
– Иахак зынӡаск иааҟәымҵӡакәа хысран изҿӡаз,
иуаҳауазу?.. – Мзауҭ игәыла Маныхә ашә днылагылеит
узиҿамԥшуа, иҭынчра еилаганы.
– Ишԥасмаҳахуаз... Аха, исзеилымкаауа, абарҭ абасҟак
уахынла изхысуеи?..– Мзауҭ уи днаиазҵааит, изеилымкаақәоз
ыҟан. Уахынла ариаҟара абџьар рхысбжьы имаҳацызт.
– Ишәаны ихысуазар акәхап, Мзауҭ... уаҳа закәи
зугәахәуа?.. Мамзаргьы ҳаладыршәарц... – иҳәеит Маныхә
иҽааиҭакны. – Рымчра злаадырԥшуеи уаҳа?!
Ишԥаиҭахыз Мзауҭ, знык иадамхаргьы, рыр рҽааибаркны,
рҽааибыҭаны, зегь неимгәыцҟьааны, абрахь рҿаархар...
аӡыцәқәырԥара,
аӡӷьыра
еиԥш,
акагь
ԥымкӡакәа
инарыжәлар... Егьа еибарыҩны идәықәларын рыԥсадгьыл
еиҟәызшаз ампыҵахалаҩцәа рышьҭахьҟа!.. Убри дазыԥшын
Мзауҭ, убас иҟалап ҳәагьы дагьақәгәыгуан...
Ишԥазалшоз иара усгьы, аԥсуа иаҳҭнықалақь ахь
дзымнеиуа, дара ахабабаны, наунагӡа ирымпыҵархаларц?..
Рхы ақәырҵозаргьы, уи аҩыза ҟалашьас иамоузеи?.. Аах,
ргәы ишԥажьои, ишԥаргәамҵуеи, уҳәарауазеи, атәым
дгьыл иашьҭоу ахлаҳәадақәа!.. Убри изазымхәыцуазеи,
реынкажьны, анцәа иҿаԥхьа аҭамзаара шьҭаҵо!..
– Иабыкәу ҳахьцо, ҳақалақь ааныжьны?! Уи ҟалашьа
амаӡам... Ҳара абраҟа ҳаҟазароуп иҳахьлакгьы!.. – иҳәон
Мзауҭ иаанхаз игәылацәа еибаргәжәажәо ианааидгылалакь.
Иҭахымызт рықалақь ԥсуак далаӡамкәа иҭацәыр. Иршьаҟьон,
ирхәаҽуан еиҳагьы ицыхлымуа изымпыҵазхалоз агәымбылыҩҵәа!..

252

Аҭымҭшәа ра иҭа ха з
Мзауҭ ишәҟәқәа еиқәрыԥхаа иахьҭагылаз шәҟәык
нарылихын, инарҳәы-аарҳәуа дахәаԥшуа, днеины адиуан
днықәтәеит, аамҭак сзалахгозар ҳәа. Аԥхьарагьы рацәак
игәы аҳәомызт, аха иҽалаиҟажар иҭахын, уахгьы-ҽынгьы
ихҭысуаз, аамҭала акәзаргьы, иҽынаҟәиҭхарц. Шаҟа шәҟәы ус
икҿаргыланы имааз, хҭацәыхаамҭак шааиоулакь даԥхьарц,
аха уажәазы уи аҩыза аҭагылазаашьа изҭода!.. Дызхьымӡацыз
игәы инархьуан, дарҭынчуамызт…
Убри аамҭазы кыррыҳәа ателефон абжьы аагеит.
Уи
макьаназгьы
аԥсы
ҭан,
илаԥшықәрымҵацызт.
Ақалақь иалаханы иҟаз Мзауҭ иҩызцәа аҭел изамыскәа
даанрыжьуамызт
шамаха.
Маӡа-маӡа
рыгәҭыхақәа,
рхьаақәа неибырҳәон инцәыҵакны, инцәыҵахәаҽшәа. Зны
Ҭанас дизасуан, зны – Бабышь, зны – Аруҭан... Ираҳауаз
ицәырӡомызт.
– Алло!.. Мзауҭ!.. Уҟоума, уара?.. Уҟазааит!.. Саргьы
сыҟоуп... сшыҟамзаара иҟоузеи аха!.. Уаҳа акагьы сҭахӡам...
убзиаз!.. – Ҭанас иакәын. Есышьыжь дааигәалаиршәон. Рацәак
иҳәомызт, аҭел дацәшәон ицәыҵаырҩуазар ҳәа.
Ҭанас иеиԥш ахаҵа дабаҟахыз... иҽеилаҳәа-иҽеилаца...
ианиаамҭаз унаихәаԥшыр, унаиҵашьыцрын. Ҳаракык, ихахәы
рацәак иоумышьҭыкәа иҵырффаны, мацқьа-шьацқьа ихы
дацклаԥшны иныҟәигон. Ҵараиурҭак аҿы аус иуан. Егьараан
дубаргьы шәыҟәгәарҭак игәыдыҳәҳәала даауԥылон. Ақалақь
иузалымхуаз иара ицәыҵиԥшаауан есиҟалалакгьы. Џьара
днауқәшәар, шәшеицәажәо акәымкәа, дааҭгыланы зымҩа
унхьаирԥшуан, егьа угәы алаҟаӡамзаргьы.
– Ани улыхәаԥши, Мзауҭ... анцәа дишеит убас, гәыбӷанс
илуҭозеи!..
Лхы-лҿы,
лыгәчама,
ишшәыр-шшәырӡа
илыҵагылоу лшьапқәа... уԥсы ҿыркаап... Абри лҩыза зашҭа
дҭоу ибаргәызеи, насыԥшара имами!.. – ибла излыҟәгомызт,
иԥсы лылаханы дахьгылаз. Ихы рҵысуа длыхәаԥшуанаҵы,
ԥсҭазаарак иҽалеигалон дазгәыҳәуа, дзаԥырымҵуа... –
Ҳақалақь аҿы макьаназгьы иугәаԥхаша аҳәса хәыҷқәагьы

253

ыҟазаап, улаԥш иааҵашәартә... – иҳәон дҿаԥха-ҿаччо,
даареигәырӷьаны.
– Ех, Ҭанас, Ҭанас... ҳажәит, дад, ҳажәит!.. Урҭ зегьы аамҭакаамҭак рымагәышьоуп, аха ҳара акыр иаҳцәынаскьахьеит
иҳазгәамҭаӡакәа... – иҳәон Мзауҭ, аҵәы наилаҵашәа,
дааизгәдуны.
– Башаӡа угәы каужьуеит, Мзауҭ!.. Ҳажәызар убахра уҟан...
абра ҳналганы, иахьыбзарҭану ҭыԥк аҿы ҳнаганы ҳаҟазар,
ҳаилаҳәа-ҳаилаца, акагьы ҳазымхьаауа...
...Ҳара ҳҟны,уи акрааҵуеит,Ламшьаҵә ҳәа дыҟан шәарыцаҩ
дук, Алҭынбак, ханҩажәи жәаф шықәса ихыҵуазаарын ԥҳәыс
данааигаз... уаҳа назҭахым анцәахшагьы динасыԥхеит...
Ирыхшаз иахьа анцәа ишиныҳәара инхоит, инҵуеит. Аӡәгьы
дхьысҳаны дҟамлаӡеит. Иԥшӡаӡа, унарыхәаԥшыр, акала
исзыҟандаз уҳәап... Изхысҳәаауа, убри ахаҵа иажәра
инҭеигалаанӡа дышхаҵаз даанхеит, џьара дхьысҳаны
дааихәламсит... – угәы зырҟәандашаз ажәабжькгьы
науаиҳәон, аџықәџықәҳәа, агәалаҟара иманы днаухлаччо.
– Усҟан, Ҭанас, ирфозгьы цқьан, иржәуазгьы цқьан...
Ухы ҭызҟьоз ателевизоргьы ыҟамызт, арадиогьы ыҟамызт...
Ауаа ргәы ҭынчын, ауаа ргәы ҭыган... рыхшыҩгьы цқьан,
ихәаԥсамхацызт... Уажәы амшага дуӡӡа аҩныҵҟала ҩажәи
жәаф хкы ухы инҭарыџьгәоит, ииашоугьы, ииашамгьы...
ухшыбаҩ дырҵысуеит, уеилархәоит, угәы ԥыржәоит,
уԥсынҵры дыркьаҿуеит, убриоуп изҿу...
Ҭанас убас ҟазшьас иман, дануԥырҵлакгьы акыраамҭагьы
убла дхыҵуамызт. Бзиарамзар цәгьарак уаҩы изныҟәигомызт.
Ақалақь аҿы ҳаҭыргьы иқәын.
Ҭанас инаҩыс, дук хара имгакәа, Аруҭан ибжьы нҭыҩуан
ателефон.Иҩызцәа ргәы иҵхоз иаргьы игәы иҵхон,ҭынч џьарак
дзымтәо. Иҭаркыз ашәарах еиԥш, иуада дыздәылшәомызт,
аха ажәабжьқәа рацәаны иаҳауан дахьыҩнатәаз. Ақалақь
аҿы иааҟалоз иаразнак илымҳа инҭасуан.
– Иҟои, Аруҭан... ҿыцс исоуҳәозеи?.. Кыр уаҳахьоума
иаҳзеиӷьу ҳәа?..– Мзауҭ, ибжьы аармаҷны, аҭел дынҭацәажәон.
Игәы азыхыҭхыҭуа дазыԥшын иааҟалоз ахҭысқәа реилкаара.
Дрызҿлымҳан, акагь иаиҩыжьуамызт.

254

– Иуасҳәахуеи... иуаҳаит уеизгьы иҟалаз... ҳҵареилкааратә
институт, ҳхәышҭаара, ҳҭоурых ду ахьыҵәахыз иалгеит
иацы... иццышәыртәит инеидкыланы. Ирблит ҳархивгьы...
ҳмузеигьы... Даараӡа ихьааганы сыҟоуп... Иаҳзырузеи,
иаҳзыҟарҵазеи, амықәшәатә иақәшәаша!.. Шьаҭанкыла
ҳрыҵадырӡырц иаҿуп... – Аруҭан игәы изырхьқәоз
ахьырацәаз иахҟьаны, игәалаҟара бжьысӡаны ишыҟаз ибжьы
ианыҩуан.
– Аиеи, исаҳаит... Арантәигьы избон алҩа ахьырхыбыбуаз
урҭ ахыбрақәа... Ҳрыцҳара рзымгааит, ҳҭоурых зҳәо акы
аанрыжьырц ргәы иҭамзаап... хықәкыс ирымоу убриоуп.
Ҳанырхырц, ҳаныӡаарц рҭахуп ҳазхылҵыз ҳадгьыл гәакьа
ишзахәо, ишрылшо ала... Инаҳзыруазеи аԥсымцқьақәа!.. –
Мзауҭ убарҭ зегьы абыржәы ишихьаауаз еиԥш ҟамлацызт,
дцаны ибар иҭахын, аха изеиԥштәуамызт, дрымпыҵашәар
ҳәагьы дацәшәон. Аухантәаракгьы убарҭ дышрызхәыцуаз,
дшуазыруаз иааиршеит дмыцәаӡакәа. Аҵх иара изыҳәан
убриаҟара ихьанҭахеит, ишиҭахыз ԥсеивгарак инаҭомызт
аамҭала акәзаргьы. Еилахәашьын, еилгарак амаӡамкәа.
– Ҳҵарауаҩы, ҳапрофессор, Ҳаџьараҭ Мачагәаиԥа игәы иазымычҳакәа дахьнеиз цәгьала дҟалазаап...
Иажәымҭыҽха дназлаԥшыз ихлахаҵ аргьыжьызаап...
Дыззыхандеиуаз, дыззықәԥоз иџьабаақәа зегьы амца
иналарблит, имцаурашартәит, хнырҳәышьак амаӡамкәа...
Шаҟа дазықәԥоз аиаша... шаҟа гәыблрала дазнеиуааз,
цәаҳәак иадамхаргьы, ицәыҵиԥшаауаз, ҳҭоурых зҳәоз,
ашәышықәсақәа ирыҵаҵәахыз!.. Нас, уа дышгылаз,
дыздыруаз
ҷкәынцәақәак
иқәшәан,
цәгьаԥсышьала
даԥырыргеит, илаӷырӡқәа иҿыкәааша, дышзаԥырымҵуаз...
Арҭ анамысдақәа ҳҭоурыхгьы аанрыжьуам, ҳбаҟақәагьы
аанрыжьуам!.. – Аруҭан, ибжьы қыџьқыџьуа дахьцәажәоз,
илаӷырӡқәа хаҟәҟәалозар ҟаларын, избодаз акәымзар...
Шаҟа аҭоурых, алитература дазҿлымҳаз аҟара ҟамлацызт
уи ауаҩ. Аԥсуаа ӡырызгашаз акы анааиаҳалакь, ажәҩан
аҟынӡа ихагаланы, иԥсы нҭыкәыкәаа убри дналацәажәон...
Иҩны зегь шәҟәыла ирҭәхьан, дызмыԥхьацыз, имамыз ҳәа

255

иарбаныз иҟаз!.. Аус ахьиуазгьы, анҭыҵгьы ауаҩы еиқәҷаб
ззырҳәоз иакәын. Иблагәқәа ӷраӡа, ашлара иаманакхьаз
ихахәы зымҩа иԥхьаҳәаны, мыцхәы аҽеилаҳәара бзиа
ибон. Амала, егьарааны дубаргьы, дуацәажәозаргьы, амҩа
данызаргьы дыццакӡомызт, ашьшьа-шышьыҳәа акәын
ишеихигоз…
Мзауҭ, иусураҿы дыштәоу акәымкәа, аҭел днаизасуан:
– Узҿуи, уара?.. Уҽушьӡома иахьа, уаҳа ундәылымшәа­
ӡакәа?.. – днаихасамырҟәылуан.
– Сызҿыхуи... сызҿыц... Ақьаадқәа сыргәылатәоуп
сыхәдацәахьынӡа, сызрылымҵуа... Ақьаадқәа рҟны аус змам
ибаргәызеи... дыԥсыргьы џьанаҭ дымцои!.. – аҭак ныҟаиҵон
Мзауҭ, атәым қьаадқәа дышдыргәамҵуаз наинырԥшуа.
– Ахәылбыҽха џьаргьы уаҳцәымцан... маҷк ҳаалеиҩеип,
амшынҿықәахь ҳанцәырҵны... Уи ҳара иаҳԥырхагаӡам,
иаҳзеиӷьымзар... – иҳәон дынцәыҵаччашәа, гәалаҟарак
иманы.
Аусура ашьҭахь, ишыҟарҵалац еиԥш, амшынҿықә
инавалон, амшага дуӡӡа ирнаҭаз рааԥсарақәа нырхырԥсаауа.
Рыгәҭыхақәа неибырҳәон, рыгәқәа надырҟәандон.
Аруҭан,
егьырҭ
иҩызцәа
ирымаз
аҟазшьақәа
ирыламҩашьоз, аҽаҟазшьакгьы ааирԥшуан аус ахьиуаз.
Раԥхьаӡа иҭыҵуаз ашәыҟәқәа рыҽхәаԥхьыӡ ажәҩан
аҟынӡа ихагаланы аҳауа иалеиҵон. Уи заҳаз, иеиԥш аусуҩы
дҳамам ҳара, зегьы дрызҿлымҳауп, рӡыргашьа дақәшәоит,
насгьы закәытә ҿаԥыцузеи иааирԥшуа ҳәа ирҽхәара
рҽыназыркуан...
– Арыцҳара... арыцҳара!.. Изакәызеи инаҳзыҟалаз!.. –
Мзауҭ агәырҩа хьанҭа дынҭадыршәуан иаҳауаз ажәабжь
гәыҭшьаагақәа. Илахь неиҵыхны гәҭынчрак ирҭомызт,
ддыруалуашон, иуадақәа изыҭшәахазшәа, дыҩнагьыжьуа
дахьыҩназ.
– Узааиру арахь?.. – Аруҭан уи днаизхьуан.
– Уара уааи арахь!.. – иҳәон Мзауҭгьы.
Аруҭан дахьынхоз рацәак ихарамызт, аха уахь анеира
изыцәгьан Мзауҭ, амҩан ақырҭ салдаҭцәа дрымԥыхьашәар

256

ҳәа дацәшәон. – Ибзиоуп, уаҟа уҟаз... сара снеиуеит
снабжьҟьаны, алеиқәаҵәақәа сҿамҳауазар... – нациҵон,
Аруҭан игәы нхьарԥссауа. Дырҩагьых гәымшәара-ҟазшьак
наиҿирԥшуан Мзауҭ.
Амра акыр инҭагьалахьан. Еишьшьылаҳа, хысбыжьқәакгьы
гомызт. Мзауҭ аҩынқәа иҽынарывакуа Аруҭан иҟны дахьнеиз,
ашәқәа ҟьаҟьаӡа иаартын. Мзауҭ иааџьеишьеит. Абри аҩыза
аамҭазы абас ишәқәа аартны дызҿу закәызеи, уаҳа хшаҭара
изымдырӡои, наигәахәит. Дныҩнаххызар, Аруҭан иблақәа
ҿаҳәаны, иҿы чабрак ҭаџьгәаны, деиқәԥах адиуан дықәжьын.
Мзауҭ иҟаиҵара дақәымшәо днеихаххит изымбатәбараханы.
– Умшәан, абааԥсы, умшәан!.. Уҽырӷәӷәа!.. – ахьышәҭҳәа
дааԥиртлеит, иҟалалакгьы хьаас иҟамҵаӡакәа. Ашьа иҿажжы
дцон, дааирыцқьеит. Илаӷырӡқәа хаҟәҟәала, дзыхҟьаз
изымдыруа, дгәыԥшаа-ҿыԥшаауа Мзауҭ диҿаԥшуан.
–Иҟалазеи,иухьзеи,уанаџьалбеит?..Уабарымԥыхьашәеи?..
Урымшьыкәа узлеиқәхазеи?! – Мзауҭ игәы еилаҵәо
дихагьыжьуан иҩыза, инапқәа иваԥсаны, дыԥсадаӡа адиуан
дахьықәтәаз. Иԥсы ицаз маацызт, дгәыҭҟьа-ԥсыҭҟьаха,
аарлаҳәа акәын дышцәажәоз.
–
Аҩны
сыштәаз
иааҩнаԥалан,
сеиқәыҿаҳәа,
аҟыт смырҳәаӡакәа, адиуан снықәрыжьын, исымаз
насымпыҵкәыкәааны иргеит, иарамышкахала ианыӡааша!..
Абри акәызма уара уззыхандеиуаз, уаҳа шԥаумам... иумоу
цәырумгар, уаҳшьуеит рҳәан, ҟәрышьқәакгьы ҭаҵәахны
исыман, ирысымҭар руазма, рабџьар кны инасҿагылеит,
ршьапы кыдҟьо, рнапы кыдҟьо!.. Срымшьыкәа сеиқәхеит,
Мзауҭ!.. – илаӷырӡқәа неиҿыкәкәеит Аруҭан. Иуадақәа
еилыжәжәа еилажьын, кылҳарак џьара иаанырмыжьит
инцәыҵамԥшыкәа. «Ариаҟара шәҟәы злааухәоз уҵәахызҭгьы,
уажәы акы иаҳмыхәоз... Уаҳа ус умаӡамыз, ууадақәа зегьы
шәҟәыла ианурҭәуаз...» – инасҿадырхьит иргәамырԥхаӡакәа,
рқьышә снықәҵаны. «Шәара шәшаауаз сыздыруамызт
акәымзар, ишахәҭаз сышәԥымлози..! – насгәахәт, аха
исҳәараны иҟааз, сырхәаҽуан уаҵәҟьа, аӡәгьы симбаӡакәа...
Аруҭан дқыџь-қыџьуан иҿы анииӡәӡәозгьы. Ижьышәқәа
ҭыҵны ицон, изеиқәтәомызт.

257

– Угәарҭазар, уажәшьҭарнахыс араҟа аангылашьа умам...
– аҽаџьара уҽыԥхьауклароуп... Арҭ алақәа аӡәгьы иеигӡом,
рыгәрас иугозеи?.. – иҳәеит Мзауҭ.
– Сара урҭ дунеихаангьы рыгәра згомызт... Ҳара уара
уаадыруеит, аус ахьууагьы еилаҳкаахьеит... ҽазны ҳанааиуазы
уҽырхианы уҟаз, – рҳәан, исымаз-исыхӡыз неизырыҳәҳәан,
индәылбӷьыжәаа ицеит, агәгәа рхырга.
– Уара уеиқәхазааит... иуцәыргаз хьаас иҟаумҵан,
узықәшәаз ауп, уҽалаугӡароуп...
Аруҭан дуазыруа ауадаҿы даалеиҩеит, маҷк иԥсы
анааилала. Ихы ҭууа ицон, ишьапқәа дырзынкыломызт.
Иԥшшәы ихаҳаны, ацәажәараҵәҟьа илшомызт. Дзықәшәаз
даараӡа ихьааигон.
– Рыцҳашьара злоу уааӡам арҭ... Исықәбаџны сырхәаҽырц
егьаасыгымхеит... Егьа сыҽсырххазаргьы, исылшагәышьоз
урҭ рҟны сара!.. – иҽизеиқәкуамызт Аруҭан, игәы еилаҵәон,
амчымхара дызҭашәаз ихьухьууа ҭахак инаҭомызт.
– Уаалароуп сышҟа... Араҟа иузыхгарым ухалазаҵәык
ууаӡа, уныгәнысуа... узацәажәогьы думаӡамкәа... Саргьы
иацы, санындәылҵуаз, шьоукы машьынала иаакылҟьан,
ҳаҩны ишаҵагылаз снарылашәарц егьаасыгымхеит... Араҟа
ԥсуа ҳәа аӡәгьы дынхаӡом, иҟазгьы ықәҵны ицахьеит ҳәа
ԥҳәыск сааҿалҟәаҟәеит, сышҟа ишхалоз збаз... Уаанӡагьы,
ӡәыр дҳамԥыхьашәозар ҳәа, шаҟантә ҳаҩны иаҵаӷыруа
иаҵагылахьааз ицыхлымуа!..
Мзауҭгьы днеиҭаԥ-ааиҭаԥо, ашәарах еиԥш иҽынаԥхьакуа,
уахгьы-ҽынгьы игәиҽанын, шьҭыбжьык иаиҩмыршәаӡо,
дынкылԥш-кылзырыҩуа.
Аԥсуаа рбар рлахаҵ шаргьыжьуаз ззымдыруаз аӡәгьы
дыҟаӡамызт шамахамзаргьы. Амышмыхәла ззыҟалаз,
изалымҵыкәа иҭахаз агәырҩацәгьа рхыргон. Ишәарҭаз
аамҭацәгьа иҭагылан, рыцҳашьара злаӡамыз инахәланарбгар
ҳәа иацәшәон. Заалымдарыла ирызныҟәақәоз изакәқәаз,
изакәытә ус хәымгарақәаз иныҟәыргоз анеилыркаа, рымԥан
иқәломызт, рҽырцәырхьчауан, рҽыԥхьаркуан...

258

– Ашәарҭа ҳҭагылоуп... ҳахькылсуагьы здырхуада...
абгалаџ аҟырҟы ҳкылахеит... – даагәынқьит Аруҭан, иԥсыԥ
игәаҵанӡа иганы. Иауа-иашәан макьаназы ихы аҭыԥ аҿы
иааиуамызт. Зегь наимпыҵашша, инаимпыҵаба ицазшәа,
дызҭазгалахьаз дзалҵуамызт. Агәкаҳара дарҭаслымхьан
даунамышьҭуа.
Аиеи, ашәарҭа ҳҭагылоуп... иаанҳмыжьыр ада ԥсыхәа
ҳамаӡам... акыр ҳҽаҳҵәахыргьы ҳрыԥшаауеит...– Мзауҭ еиҳаеиҳа иныруан уаҩы изхымго иҟалаз аҭагылазаашьа хьанҭа.
Уажәшьҭа иаамҭаны ибон хықәкык аарԥшра. Уи аҽазышәара
аҭахын, иазықәԥатәын.
– Уаха сышҟа уаалароуп... иҳахьуа еицҳахьып...
Ухалазаҵәык араҟа иузыхгарым... – Мзауҭ Аруҭан
днаидҳәаҵалеит.
– Мамоу... саҳәшьа лахь сцоит сара... Уахь еиҳа
иԥхьакырҭазар ҟалап... Уажәшьҭа ирҭаху ргааит... ашәқәа
наркны снаԥырҵуеит... – Аруҭан игәы нацәыхьшәашәеит
араҟа аангылара. Иуадақәа рааныжьра хьаасгьы имамшәа
даацәажәеит, аха ишицәыхьанҭаз иныԥшуан абриаҟара
аџьабаа зыҩнеибахьаз, иԥхӡаша зыҩныршаз, иҭаацәара,
ихәыҷқәа иахьрыԥсҭазаараз, акагьы дазхьамԥшӡакәа
дахьаԥырҵуаз.
Мзауҭ иибаз, иаҳаз иҭынчра еиҳагьы даақәнаҟьеит.
Аруҭан иҟынтәи даныхынҳәгьы, дназлаԥшыз ҭахак
инаҭомызт. Дабанӡатәарыз ас мацара иуадаҿы?.. Уажә еиԥш
иҭахны дҟамлацызт мҩакы аԥшаара, мҩакы азнеира, абра
далызгашаз, деиқәзырхашаз. Акыр дазхәыцит, акыр ишәеит, изеит, аха уаҳа аангылашьа амамызт араҟа. Аруҭани
иареи ишеибырҳәаз еиԥш, ақалақь иалҵтәын есиҟалалакгьы
иаарласны.
Мзауҭигәы еиқәызҳәалақәоз ҳәа имаз иҩызцәа дыруаӡәкын
Бабышьгьы. Акыр аџьабаақәа еидырбалахьан, ақалақьаҿ
аума, ақыҭаҿы аума иаарнубаларатәы аҳаҭырқәҵара, гәаартла
аизыҟазаара рыбжьан. Рҩыџьагьы еицны иахьаацәырҵуаз
унареигәырӷьарын, унареиҵашьыцрын.

259

Мзауҭ уи данигәаламшәоз мшыкгьы мцацызт. Ара
даныҟаз акыркырҳәа аҭел дынҭацәажәон. Ихахәы жәпа
рҳәны, иҽеилаҳәа-иҽеилаца
уаницу, аџықә-џықәҳәа
днаухәаччо, гәҿыӷьрак, лахьеиқәҵарак умԥан иқәижьломызт.
Абас ҩынҩажәаҟа шықәса ихыҵуан. Аҳәса хәыҷқәагьы
акыр дрылаԥшны ауп ԥҳәыс дшааигазгьы. Шаҟаҩы
идҽырбалахьааз, шаҟаҩгьы рқәыԥсычҳара еилахәахьааз,
аха ицназгашаз, ишьашәалахашаз дрықәшәомызт. Зны – ари
дрыцҳауп, ақыҭахь дузгом, сара сабиԥазаҵәуп, ақыҭахьгьы
садҳәалоуп, ақалақьгьы... Уахьгьы акы снахаҩахалароуп...
ишԥаҟасҵари, сани саби ргәы исзаргом ражәымҭыҽха, иҳәон.
Зных – ҵара ԥыҭк змам дааугаргьы, уара улзеилкаауам...
изакәызеи, уахашаанӡа дмыцәаӡакәа, жәеинраалақәак
зыҩуеит ҳәа иҽызҿишьаауа... уи ҳазныҟәгома ҳара ҳәа
аҭызшәа улхны, узҿу унаҟәылҟьаргьы ҟалоит, иҳәон.
Даҽазных – ахәаахәҭыҩцәа рыԥҳа дабааугари, уаалгәамԥхар,
дыцәқәырҵыҵны днауҵаларгьы ауеит, ухы зызку, изыхҭнуҵо
унықәылҟьаргьы алшоит, иҳәон. Иахьакәым џьара дҭаҳар
ҳәа дацәшәон. Усҟан арҽеира, аҽырманшәалара шыцәгьахоз
дазнархәыцуан.
Аха
аҵыхәтәаны
илахьынҵаҵәҟьаз
диқәшәан, насыԥ змоу иеиԥш ихы иԥхьаӡон.
– Снеиаанӡа џьаргьы умцан... усҭахуп аказыҳәан... –
аҭел днаизасуан Мзауҭ. Егьаџьара дыҟазаргьы ахьышәҭҳәа
даакылҟьон дҿаԥха-ҿаччо. – Уаалеи арахь, адунеи зегьы
ҳара ихаҳамфаауазар... маҷк аҟарагьы ҳаԥсы ааиҭаҳкып!..
– иблақәа ихалашо, Мзауҭ иусура аҟынтәи дындәылигон. Ус
иҭахын, ус иҟазшьан.
Нас, ашьшьыҳәа инеицәажәо ишнеиуаз, амшынҿықә
ихгылаз, еилыџьџьаауа уздызыԥхьалоз, еиҳараӡак иара
дзыҿцаалоз акаҳуажәырҭахь иныҵалон, маҷк иадамхаргьы
рыԥсы неиҭаркырц, ишырҭаху инеидтәаланы инеицәажәарц.
– Акака аажәуеит... уаҳа – мап... ҳааԥсарақәагьы
наҳахнаҟьап... уи ус аҭахуп, ус иақәнагоуп!.. – иҳәон Бабышь.
Уаҟа аус зуаз, дара здыруаз аԥҳәызба, аҵәца ԥшӡақәа
ирҭаҭәаны, акониак, ашакалад, акаҳуа ааганы, дкәаԥ-ҷаԥуа
инарымҵалыргылон рхаҵкы камыршәуа.

260

Мзауҭ арыжәтә уиаҟара ихы иаирхәомызт аҟынтә,
рацәак иҽадицаломызт. Бабышь ианижәқәоз ыҟан, аха
ԥҳәыс дааигеи уажәи рыбжьара иҽацәхьаикуан, рацәакгьы
дазыгәышьуамызт.
– Уара, сара сзықәшәаз аҩыза ҟамлацт, ихауҵару?.. –
ацәажәара оумашәаҵәҟьа дазҟазан Бабышь. Уи журналк аҟны
ҟәшак деиҳабын. Иеиԥш аусуҩы дузыԥшаарымызт. Агәаҽаҳәа
днатәаны, ишиҭахыз иусқәа аарманшәаланы дҩагылон.
– Абарҭ сгәы сахаԥыржәоит егьарааны сыҟазаргьы...
Изхысҳәаауа,Машьыхә даалаган,калаҭк азна ажәеинраалақәа
цәыблагәны, иааганы сыстол инықәижьит, абарҭ шәжурнал
исзанышәҵароуп ҳәа. Аҳа, ухаҵоуп, ианҵа!.. Уҽушьыргьы
угәы зкыша, узырхәыцша, узыргәырҩаша, ма ухьаа хызҽыша,
уаҩҵас иҟоу акагьы узалхӡом, ухы ҿышны унадтәаларгьы...
ишамба-шамбаӡа... арахь еиҵҳәаны иҩыхуеит. Ма закәытә
ҟазшьоузеи имоу, иаразнакы днауҿаӷьаӷьоит, иҟалеи, иахьи,
иугәамԥхои... арҭ сара ишызҩыз удыруама, сыԥсы икылхны,
сыԥсы аҵарӡны ҳәа днауҿагылоит... Иаԥхьода, уара,
иаԥхьода?.. Шаҟа дгәыԥҵәагоузеи?.. Изуумкьыԥхьыргьы,
ихы наудишьылоит. Уи нас ҳара ҳҿы ианикьыԥхьлакь, шәара
инашәымҵеиҵоит, абарҭ зегь ҿыц изыҩқәаз роуп, иахьатәи
ҳаамҭа иазкуп, иаарласны хаз шәҟәны исзыҭшәыжьроуп ҳәа.
Нас иҭумыжьын ухаҵазар!.. Ҳаргьы ҳдыргәаҟуеит, рыхгьы
дыргәаҟуеит... Аха, арыцҳақәа, ирыздырӡом ишканаԥсо, егьа
еиқәдырчаҟәаргьы!..
Мзауҭи Бабышьи имыццакӡо, амшын инхыԥшыло
ргәыршышгақәагьы ржәуан, ркаҳуақәагьы инарҿыхәон.
Иахьынӡарҭахыз, аӡәгьы дырԥырхагаӡамкәа, ҭынч-ҭынч
инеицәажәон гәыблыла. Аруҭан дахьрықәымшәаз маҷк
иаахьааргон, аха, зегь дара ракәын, ҳахьыҟазаалакгьы
ҳаиԥшаауеит ҳәа инаизхәыцуан.
Бабышь абас иҩызцәеи иареи анааиқәшәалакь, ԥыҭк
рқьаф аныҟарҵалакь, дыхҭаркуан, уара иутәызаргьы,
иутәымзаргьы жәеинраалак уаҳзаԥхьароуп ҳәа. Иара
еиҳараӡак дзыԥхьоз иҩызцәа ражәеинраалақәа ракәын.
Иара итәқәа, дышхәыдамызгьы, усҟак иӡыригомызт.

261

«Икаԥсеит ҳара ҳҽан ахаԥыцқәа!..» – дналагон ибжьы
неиҭак-ааиҭакуа, инапқәа неиҵыхуа, ишыҟаиҵалац еиԥш...
Зны-зынла иҵагь ргәалаҟарақәа анышьҭыҵлакь, – Уаҳзаԥхьа,
иҵагь уаҳзаԥхьа!.. – ҳәа акырынтә идцаланы дадырԥхьон.
Дара еибарччон, еибаргәырӷьон. Гәамҵрак, шамахамзар,
иаадырԥшуамызт...
Аамҭа еиҭашәара иарблаҟьеит рызынтәыкгьы уажәы.
Ирымаз абзиарақәа зегьы цәыҵанархәаҽырц имҩаԥнамгоз
арбаныз!..
Рылахь
еиқәнаҵеит,
ргәы
ҭанарҷаҷеит
акыраамҭаӡагьы рҽырзеиҵымхуа, рыхәрақәа рыздмырӷьо...
– Иҟалаз даараӡа сгәы иалоуп, аха исылшагәышьозеи?!
Жәахаҩык иргақәаз Ҳарунгьы дрылан... Уиаахыс шаҟа
ҵуазеи, рыхабаркгьы ыҟаӡам... Иршьу, Қарҭҟа иргоу
уаҩы изеилымкаацт. Аҷкәынцәа маӡа-маӡа ирышьҭоуп,
иаҳзыԥшаауазар ҳәа... – игәы иалырсны иаацәыригон
Бабышь ара даныҟаз, акагь зхараӡамкәа ақалақь иалганы
иргаз иҩызцәа рыӡбахә. Ихьааигон, уаҩы ишиимбац еиԥш,
дарҭынчуамызт.
Мзауҭи
иареи,
инавҵагыла-аавҵагыло,
иҟәыбаса
иқәырҵахьаз русурҭа ҭыԥқәа ицаны ианырба нахыс,
Бабышь ицәа иалашәахьан арҭ зҿыз бзиарак ахь ус
иаарласны ишкылнамгоз. Знык дышрымԥыхьашәахьазгьы,
иҽырҩашьаны, ақалақь ахь дцаны, иҟаз-ианыз еилкааны,
акырынтә дхынҳәхьан, акагьы имыхьӡакәа. Ихы дақәгәыгуан
аҵыхәтәанынӡагьы.
– Сара ақыҭахь смеихар ада ԥсыхәа сымам... Ас мацара
араҟа сабанӡатәари?.. Сызцозар шьапыла сдәықәлоит,
сышԥаркри... амҩа санызаап уахь... Знык уа сызнеигәышьар,
сқыҭауаа, абџьар шьҭызхыз, снарылагылон... Аибашьра
ашәҟәыҩҩгьы даздыруам, анхаҩгьы даздыруам, ианаҭахха,
абџьаргьы шьҭаҳхроуп... – абри хьаас иман, араҟа акагьы
шилымшоз ибон,абџьар ааникылартә еиԥш аҭагылазаашьагьы
зыҟамлеит, егьа иҽаԥишәазаргьы. Ампыҵахалаҩцәа ақалақь
рымпыҵархалахьан, рхы аџьабаа амырбаӡакәа, ишырҭахыз. –
Уара макьана умцозар акәхап?.. – Мзауҭ ихҭигахьаз идыруан
аҟнытә рацәак идимцалеит.

262

– Саргьы сцар сҭахуп, аха…– игәи-игәи еилаԥшуан Мзауҭ.
Иҿы зкуаз дыԥхьанарҟәҟәон…
Мзауҭ усҟан изымгәаӷьит ацара.
Шарԥазык амҩа днықәлеит Бабышь иҽазҵәылхны,
абжьааԥны иҽшеилеиҳәоз еиԥш акәымкәа, маҭәажәқәак
наишәҵаны, дузымдырырртә еиԥш иҽыҟаҵаны. Кәыдры
ацҳаҿынӡа дымнаӡакәа, ҩадаҟа иҽнавакуа, аӡиас дырны,
абнара иҽаҭаны иқыҭахь дцарц игәы иҭан, аха дызцоу,
дзымцоу еилкааны Мзауҭгьы издырамызт, Аруҭангьы
издырамызт, акырынтә хьаас дшыҟарҵахьазгьы…
***
Мзаауҭ изыҳәан арҭ амшқәа мышқәамызт, арҭ аҵыхқәагьы
ҵыхқәамызт. Еиҳа-еиҳа деихәланагәон, ддыргәаҭеиуан,
рыхгарагьы даараӡа ицәыхьанҭахо, ицәуадаҩхо далагеит.
Арадиоқәеи ателевизорқәеи рымци рҵабырги неиқәырҽаҽо
ишыҳәҳәац иҳәҳәон, еиқәтәарак рымаӡамкәа, зычҳара
маҷу, зыхшыҩ кәадоу ихлахаҵ ыргьыжьны, ишьапы
днықәырҟьон. Ақалақь инахаԥаз аԥсҭҳәа еилахәашьқәа
хыҵуамызт. Ишҭагәыргәырыц иҭагәыргәыруан уахгьыҽынгьы. Ҿааихакык рымаӡамызт абзарбзанқәа, агаубицқәа,
аградқәа… Ешыра аганахь иаларыжьуан, еилабылуан.
Еиҩшахаз адгьыл гәынқьуан, илаӷырӡышон. Арыцҳара,
аиҭарыцҳара азыҟалеит ари адгьыл, акагь зхараӡамыз…
Мзауҭ ус дунеихаангьы имбацызт, алҩа ахықәчыла, ибылуа…
Иақәлаз ампыҵахалаҩцәа рыцҳашьарак аадырԥшуамызт…
Ирымпыҵдыркәыкәаарц рҽазыршәон… рыԥсы зыҿҳәараз,
ан лхәыҷы дихӡыӡааны дшылааӡо еиԥш, дышныҟәылго еиԥш
изааӡаз, иныҟәызгаз рыԥсадгьыл гәакьа… ршьам дгьыл…
Мзауҭ ашьыжь, еилахәарак ҟалаанӡа, дхьаԥш-кәаԥшуа
иуада дындәылҟьон. Дара ахьынхоз ҳаракырашәа иҟан,
ишуҭахыз ақалақь уалаԥшуан, игазго амшынгьы убарҭан.
Рыҩны рацәак иацәыхарамкәа иавсуаз аихамҩа
нымҩахыҵ, анаараҿы
иаҿагылаз
аԥсаҵла
амҵан,
ахәызқәа ашәшьыраҿы дааины, ашьацра днылатәон
Мзауҭ деиԥхьхәыцаауа. Ақалақь дахьалаԥшуаз шәкы-

263

зқьы игәаланаршәон – абзиарақәагьы, ацәгьарақәагьы...
Зны иҭаацәа ибла иныхгылон, еиҳараӡакгьы ихәыҷқәа,
макьаназы цқьа зшьапы изықәымгылацыз... Урҭ дрыцхраартә,
рхы иахәартә аҭагылазаашьа ахьизыҟамлаз гәнигон. Зны
иқыҭа, иҳабла иадҳәалоу ахҭысқәа ҿаҿаӡа инаиԥгылон.
Гәынхәҵысҭала дыԥшуан рқыҭа ахьыҟоу иамариашаны, игәы
азхьаблаауа... Иаҭагылазаашьоу цқьа еилкааны иахьимамыз
гәҭынчрак инаҭомызт...
Мзауҭ абра дааины данынатәалакь, еиҳа иԥсы еивигозшәа
ибон. Арахь рацәак ирҿырхасырҭамызт урҭ агәымбылгәымцқьақәа.
Дтәон иара араҟа аилашәшәра иааимнахаанӡагьы.
Ҽыԥхьакырҭас иалихыз аҭыԥ цәгьа изыманшәалан. Еиҳараӡак
дзызхәыцуаз – аԥсадгьыл ахьчаразы, аиқәырхаразы
азықәԥара аамҭа ишҭанаргылаз акәын. Дхәыҷыз, ддуз, абџьар
анышьҭыхтәу, ианаҵагылатәу, хацәнымырха ианазықәԥатәу
ацәхьаҵра, ахеигӡара, ахацәыхьчара шаҭахымыз лабҿаба
ицәырнагон. Убри аҟынтә мҩакы ылхтәын, есиҟалалакгьы
иалҵтәын ақалақь, ииастәын руаажәлар ахьыҟаз, зыԥшрак
ҟамҵакәа...
Ишԥеицәымӷыз,
ишԥеицәыцәгьаз
Мзауҭ
ақалақь
ааныжьра!.. Шаҟа дархынҳәуааз, шаҟа даргәаҭеиуааз маӡааргама деихәылшьаауа!..
Мзауҭи Аруҭани ақалақь ҳалҵуеит ҳәа ргәы ианҭарк
нахыс, акырынтә ицаны игәарҭахьан аурысцәа рыр ахьгылаз,
рверталиотқәа ахьтәоз. Урҭ зны афатә ааргон, зны –
агәыҳалалратә цхыраагӡақәак мҩаԥыргон. Наҟ ианцоз ауаа
ргон Гәдоуҭанӡа. Ацара зҭахыз имыцәаӡакәа, уахашаанӡа
абраҟа ирхыргон.Аҷыхь, амшцәгьақәа даараӡа идыргәамҵуан,
хыҵакырҭак рымаӡамкәа, иахьеилагәжәажәоз.
Мзауҭи Аруҭани иҭырҵааит урҭ анцоз, ианаауаз,
ирҭагылазаашьаз. Ирыцхраашаз аӡәы инеиҿцәажәаргьы
рҭахын, аха ус иҟаз аӡәгьы дрымԥыхьамшәеит араҟа.
Рхы рымагәыхьха иаахынҳәуан руадақәа рахь. Уахынла
ишырҭахыз изтәомызт, изыцәомызт, уажәы-уажә ашә
ианбасуеи, ҳанбадәылыргои ҳәа иазыԥшын еиқәыӡырҩуа.

264

Мзауҭ дкараха, имч каԥсаӡаны, еиқәыхьшәашәа игылаз
рыҩны еиӷрыкка днадгылеит, гәаҳәарак имаӡамкәа, анеиреиамнеиреи деимаркуа. Уахынла џьара-џьара алашарақәа
адыркуан, џьара-џьара иадыркӡомызт, акыдыршәыла
жәпақәа ркыдкнаҳалан иахьабалакь.
Аҩны аԥхьа иҟаз аҵатәарҭаҿы Мзауҭраа ргәыла Уасил
Ҟараман-иԥа ихалазаҵәык дыҵатәан. Абжьааԥны араҟа
иреизарҭан, ирцәажәарҭан, имшәо-имырҳауа ианыҟаз,
аха уажәы рхыԥхьаӡара еиҳа-еиҳа иагхон, аӡәгьы арахь
дықәломызт.
– Уабаҟаз, Мзауҭ, арахь?.. Уабантәиаауеи?.. – Мзауҭ
дшибазҵәҟьа днаиазҵааит уи ахаҵа, ихы наизырханы,
маҷкгьы гәҭынчымрак наинырԥшуа.
– Сабаҟахыз?.. Сызцозар ҳәа ақәыскын, аха сзымцеит...
Ицәгьахеит ақалақь алҵра... Ауаа рацәаӡан, узҭаломызт
аверталиот... – иҳәеит Мзауҭ, ашьшьыҳәа днаиватәан.
– Саргьы сҭаацәа алызгар сҭахуп, аха ишыҟало сыздыруам...
Аҽеиқәыршәара иаҿуп уаҵәы ҳазцозар ҳәа. Сара макьаназы
сҽааныскылон...
Уасил Ҟараман-иԥа дырҵаҩын, ахәыҷқәа рааӡараҿы
иԥҳәыси иареи акыр аџьабаақәа рбахьан. Аурыс
бызшәеи алитературеи убриаҟара издыруаз Мзауҭ уаҩы
диқәымшәацызт. Зегь рыԥсы ҭаиҵон уи дназыхцәажәоз.
Иҿабызшәа хаан. Аибашьра иалагеижьҭеи ахәыҷқәа ашкол
ахь изымныҟәо иахьаанхаз цәгьаӡа хьаас иман.
– Иҟоузеи арахь... бзиароу?.. – иахьатәи амш иалагӡаны
еиҭакрас иҟалаз ҳәа акагьы издыруамызт Мзауҭ. Ашырԥазы
дындәылҟьан,
иҩызцәагьы
аҭел
дырзамысӡакәа,
аверталиот
ахьтәоз
дшықәгьыжьаауаз
иааихигеит,
дзыманшәаламхаӡакәа.
– Иҟахуи?.. Иахьагьы шьоукы аакылсын, ашәқәа инарысҩарысуа ҳуадақәа ааимырдеит. Уара уҟны сыҩхаԥалан, аха
ашәқәа аркын... анцәа иџьшьоуп уахьыҟамыз... саауцәшәеит...
– иҳәеит Уасил Ҟараман-иԥа. – Урымԥыхьашәар, укны ургон,
жәаҳәарада...

265

– Ҳаԥсадгьылаҿ ианшәарҭоу аамҭа ҳҭамхеи ҳарҭ аԥсуаа!..
Абри аҩыза еиҵазҟәаҟәаз лахьыцәгьа анцәа ирзааигааит!..
Иҟаҳҵахьааз ҳара цәгьарас, ирзааухьааз ҳарҭ, ақырҭцәа абас
иҳазныҟәартә еиԥш!.. – Мзауҭ дызмырҭынчуаз, ҭаха изымҭоз
ахьаа изыхәаҽуамызт. Уасил Ҟараман-иԥагьы имҩаԥысуаз
ахҭысқәа даараӡа азҿлымҳара аиҭон, – аиаша дшадгылоз
еиԥш ҟамлацызт.
– Арҭ абас иҟоуп... абри аҩыза ацәа рхарԥоуп ҳәа
сгәы иаанагомызт. Иҿаҿаӡа иааԥшит изакәқәаҵәҟьаз...
иаарҳәақәоз зегьы башазаарын... Ауаҩы ирыцҳашьара,
ауаҩы игәыблра змам, дара рыжәлар рзыҳәангьы
ишәарҭоуп... Мшәан, афашизмгьы абас ами ишҵысыз...
Закәытә ҭагылазаашьоузеи уи иҟанаҵаз иара зырҵысыз
ажәлар рыԥсҭазаараҿгьы... Уи хаир ахь уаҩ дкылнагаӡом...
Даргьы, ианаамҭоу изҿу иаҟәымҵыр, ишнеи-шнеиуа убри
инҭанаргылоит аҵыхәтәаны, ирызгәамҭаӡакәа... Рҵыхәтәа
ԥхасҭанатәыргьы алшоит... уаҩытәыҩса рымԥан иқәимыжьло,
рцәа ԥнаҽуеит адунеи ахьынӡанаӡааӡо... Аибашьра
иалаго, аибашьра еиҵызхуа, ианакәызаалакгьы аӡәгьы
феида изалгаӡом... Ажәлар неидгыланы иҭарҟәаҟәаргьы
алшоит адунеи аҿы аҭынчра ҟаларазы... Аӡәы идгьыл, егьа
иҽишәаргьы, егьа деибашьыргьы, даҽаӡәы гашьа имаӡам...
Уи сара агәра згоит, уи ҟалашьа амаӡам...
Уасил игәы ҭыӷьӷьаа дцәажәон. Уаҩы ҳаракык, уаҩы
шкәакәак иакәын. Иуаҩыбжара днахысхьан. Аԥсуаа рҟазшьа,
рҵасқәа акыр дрылаԥшхьан. Даныхәыҷӡаз аахыс аԥсуа
қыҭақәа рҿы акыруьара аус рухьан иԥҳәыси иареи, ишырҳәо
еиԥш, рхы аџьыка ықәырххьан.
– Аԥсуаа рҭоурых ус адгьыл иузаныхуам, дара маҷуп, аха
аҭоурых дуӡӡа змоу жәларуп... – иҳәон еснагь, абри аҩыза
аҭыԥ аҿы абас ишаны иахьықәынхоз дрызгәдуны.
– Егьа мыҟәмабара ирықәшәаргьы, сара агәра згоит, урҭ
рыԥсадгьыл шыдмырӡуа... Аԥсуаа уи еиҳау акагьы рымаӡам...
– Уи аҟны Уасил диашан, аха изеилымкаауаз – ирабашьырц
ирықәлаз ирхықәкыз ахьиашамыз, иахьхәымгараз акәын.

266

– Аиаша, егьа ԥылҳаҭра иалахаргьы, егьа ӡеибафара
иагәылахаргьы, иналҵәрааны иаратәы нанагӡоит, иаратәы
цәырнагоит ишамшамуа, аԥсҭазаара аганқәа зегьы
нагәыҵаҳәҳәа. Аха, ирыцҳароу, аиаша иазықәԥошәа, аиаша
ныҟәыргошәа, ацәгьа-мыцәгьа зырҿио аҵыхәтәаны иааҳәны
дара ишырхаԥо иахьазымхәыцуа ауп. Ҳахыццакуеит
акәымзар, аамҭа икәаԥӡа зегь рҭыԥ аҿы инаганы инҭанартәоит
изымнаҳәы-ааҳәуа, изымқәацо. Убасҟаноуп зегь анеилкаахо
– ацәгьа шыцәгьоу, абзиа шыбзиоу... урҭ наунагӡа ааибышьа
шрымам, ишшәарҭоу, агәаҽанызаара ишацәхьаҵтәым...
Уасил ирҵаҩратә ԥышәа акырӡа иҳаракӡан, амчхара ду
аман. Узивалашаз акагьы узиҵбаауамызт.
Уасили Мзауҭи, реицәажәара ԥымкыкәа, акыраамҭа
еидтәалан инцәыҵахәыҭхәыҭуа. Рыгәҭыхақәа рызхара
ирзеибыҳәомызт. Аԥенџьыр аҟынтәи Уасил иԥҳәыс Анастасиа
Иуана-иԥҳа лыбжьы наиқәлыргеит хыхь дхаларазы. Иаргьы,
лажәа ааҩбамтәыкәа, уахь иҿынеихеит. Мзауҭ аҩныҟа ахалара
рацәак игәаԥхомызт, ихала заҵәык аҟазаара ицәыхьанҭан...
***
Аухантәаракгьы Мзауҭ, иҟаиҵара изымдыруа, аҩны
дыҩнан. Зны дтәеит, зны дгылеит, длеиҩеит, аха дазкуамызт
џьарак. Ицәа ҟьалан, лацәааихьшьгьы ааизыҟамҵаӡеит.
Абжьааԥны данаԥырҵуаз арысҟак ицәыхьанҭамызт, уажәы
шаҟа ицәыхьанҭаз аҟара. Ихәыцрақәеи иареи шеибарххоз
ашара адәы инықәлеит. Иҭынчмыз, игәаҟхьаз ақалақь
иахьатәи амш иазыԥшын иҟаларызеишь ҳәа, аблақәа
ҭакәаҳаны. Рнахандеи зегь ааныжьны днаԥырҵыр акәхеит
Мзауҭ. Руадақәа ирыҩнагылаз рыҩнымаҭәақәа уҳәару, иара
дыздынҵәалаха иеиқәиршәаз ибиблиотека хазынахә уҳәару,
рышәҵатәы уҳәару... Уаҩы ихахьы изаагомызт абас иҟалап
ҳәа. Уажәы-уажәы игәы неилаҵәон, аха нас иҽааиҟажахуан,
ҩаԥхьа, ишаанижьуаз еиԥш, дазыхынҳәрызшәа абриаҟара
игәы ҿызкаауаз инахандеи, имазара. Ихәыҷқәа ртәарҭа,
ргыларҭа, рпатреҭқәа ахькыдыз игәы дырԥшаауан, иара хазы
иалхны имаз иуада дзаԥырҵуамызт. Араҟа иара иԥсҭазааран,

267

араҟа
иара
ихәыцырҭан, иусурҭан... аԥенџьырқәа
ҟьаҟьаӡа иаартны ишиҭахыз ақалақь дналаԥшуан, маҷк
ишицәыхаразгьы, ашьыжь иныҵхахоз амрагьы неиҿалашон.
Закәытә џьабааз иныҩнаибахьаз араҟагьы!.. Иҩызцәа шыҟаз
дыҟазар иҭахымыз иаргьы, зегь рыла деиқәшәаны, зегь рыла
дманшәаланы. Аԥсҭазаара инаҭаз уажәы иблақәа шааԥшуаз
аибашьра инахәланарбгон, рыцҳашьарак аамырԥшӡакәа.
Уаҳа дзазыхынҳәоу, дзазыхнымҳәуоу агәрагара изыцәгьаны,
иахьабалакь дынкыдыԥшылеит.
Ишәиҵашаз наишәиҵеит Мзауҭ. Уаанӡагьы аҽеилаҳәара
бзиа избоз, иблузқәа неикәарҽны исумка инҭеиҵеит,
иплашьи ихылԥеи аашьҭихит. Зегь реиҳагьы рыцҳарас
иҟаиҵаз – инапылаҩырақәа ахьышьҭимхыз ауп. Иԥҳа Асҭанда
лажәеинраалақәагьы ус иаанхеит. Дырҩагьых еилгарак
ҟаланы, иуадақәа шаанижьуаз еиԥш иԥылоз џьишьон.
– Аҳа, ҳара ҳҽеиқәҳаршәеит, Мзауҭ!.. – иҳәеит Уасил
Ҟараман-иԥа, ашьыжь ашә днылаххын. Уи иԥҳәыси иԥҳа
шамшами ицын рҽеиқәыршәаны, рҽеибыҭаны.
Мзауҭ, иуадақәа иаанхаз игәы шрызхьаауаз, ашәқәа
ныҵарбаҟа инаиркын, ихырхарҭа игәылацәа инараҳәаны,
Уасилраа днарыцылбааит ҵаҟа, дхьанҭаӡа, гәеицҳарак
инымԥшӡо.
– Уасил Ҟараман-иԥа, иаҳцәыхьанҭахозар, маҷк аҟара
шәаргьы шәааҳацхраароуп аверталиот аҭалараҿы, –
иҳәеит Мзауҭ, избанзар, уаҟа ус имариамызт аҭалара. Уахь
инеиуаз игәаҭаны, ирыхәаԥшны акәын ишҭарыжьлоз.
Араҟагьы хылаԥшра аман, узырцәымцаргьы алшон амчра
зымпыҵазхалаз ақырҭуа хылаԥшыҩцәа.
– Сышԥашәмыцхраауеи... ԥсыхәак амазар... Урҭ сара
срацәажәап... – наиаҭеикит Уасил, Мзауҭ днаизхьаԥшны.
Уи иахьилшоз ихы деигӡомызт, ауаҩы ицхыраара еснагь
дазыҳаҵҳаҵон.
Аверталиот ахьтәоз есымшагьы уаала иҭәын аибашьра
иалагеи уажәи рыбжьара. Амш бзиазаргьы, ицәгьазаргьы
ирацәаҩын ахәыҷқәа, аҳәса, ахацәа, абыргцәа, хгарҭа
змамкәа ақалақь иалҵуаз. Ахацәа ракәын еиҳаразак урҭ
аџьнышқәа араҟа ианааилакь, рыблақәа цәыркшаԥаны

268

иназызхьаԥшуаз. Урҭ роушьҭра еснагь иаԥышькламҳәыр
руӡомызт, ҽыҵга хәымгақәак рхы инархәаны.
Мзауҭраа араҟа иахьааиз, ауаа шеизарыз еизахьан,
иқазықазуа еилагылан. Аруҭангьы заанаҵы дааихьан.
Мзауҭраа ахьибаз гәахәарас иааҟаиҵан, днарԥылеит. Ахиаҵыхәеи, уажәшьҭа изыманшәалахар, ампыҵахалаҩцәа
ирымпыҵархалаз, ргәы ҿызкаауаз рықалақь иаԥырҵуан,
хақәиҭрак ҟаланы иазыхынҳәаанӡа... иагьырцәыцәгьан,
иагьырцәыхьанҭан...
Иеилагылаз, гәҭынчрак рымаӡамкәа, ишыгәжәажәоз
амра акыр инхашылеит, ԥхарра-ҟәандарак ацрымшәазошәа,
иҭыггаӡа.
Ус, ашыҩ-шыҩҳәа амшын рыҽхыршәланы, ҩ-верталиотк
аакылҟьан, инхагьыжьыланы, аҳауа неимгәыцҟьаауа,
иазыԥшыз раԥхьа адгьыл ҟьаҟьараҿы инатәеит еилыӷрааӡа,
ашыжә-шыжәҳәа рԥарԥитақәа нархагьыжьуа. Иҭаз анҭыҵ,
асалдаҭ акәыршаны иҩадыргылан, ԥыҭраамҭак уахь аӡәгьы
днарышьҭӡомызт, шьоукы-шьоукы ижәыланы рыҽҭарыжьырц
шақәыркуазгьы.
Еиҳабацәақәак рыҽхаршаланы, иршәыз ар рымаҭәақәа
ирыҵаҽырбо, ицон, иаауан, цәажәарақәак мҩаԥыргон, аха
иеилагылаз ирзычҳауамызт ариаҟара игәаҟхьаз аамҭа ахгара,
иахгәаҟуан, иахыццакуан, еилауаҭыруан, амҩа зҳарымҭозеи,
ҳазҭармыжьлозеи ҳәа. Абраҟагьы, икылыԥш-кылзырыҩуа
ирышьҭашәарыцақәоз аацәырҟьаны, ирԥышьклаҳәыр ҳәагьы
иацәшәон.
Ус, дук хара имгакәа, ԥшьҩуаак ааины аԥхьа иаагылеит,
аҭаларҭа ҟаҵаны, аӡәаӡәала игәаҭаны, аверталиотқәа рахь
иҭарыжьларцы.
Урҭ ҩыџьа қырҭцәан, ҩыџьа аурысқәан.
«Ҳахьцалакгьы абарҭ шԥанаҳашьклаҳәуеи, аҵыбра
зцәымгу иԥынҵа иҭиаауеит ҳәа... Уаҳа ус рымаӡами?..
Араҟагьы ирҭахузеи, уҳәарауазеи?!» – Мзауҭ иблақәа ҵырхәны
днарзыԥшит, абраҟагьы рыҽхьаладырсыз игәамырԥхакәа.
Урҭ ҭыԥантәиқәан, ақалақь аҿы акырынтә ибахьан
Мзауҭ. «Азакәан, аиашара мҩаԥыргозар акәхап... ажәлар

269

ирыцхраауеит...» – игәы инҭиҳәааит, ҽырхықәымҵа ибла
иныҵакны.
Аӡәаӡәала, рпаспортқәа гәаҭаны, аверталиотқәа рахь
рынашьҭра ианалага, араҟа иеилагылаз, ирзымычҳакәа, зегь
рацхьа ҳазҭалозар ҳәа еижәылақәазгьы ҟалеит. Игәаҟуаз,
мчыбжьыла араҟа иҷаԥшьақәоз раанкылара ус имаримызт.
Раԥхьа игылақәаз мчыла иргәыдланы, ҳаԥсы ҳзықәгозар ҳәа
иазықәԥон.
– Шәаангыл... аӡәгьы шәаанҳажьуам!.. Аԥхьа ахәыҷқәеи
аҭакәажәцәеи ҭаҳажьлоит!.. – аӡәы ибжьы ҿацаза
инарықәиргеит, аха иеилауаҭыруаз рацәак иддырҳауамызт.
Изымцакәа иаанхар ҳәа иацәшәон.
Мзауҭ агәаҭаҩцәа ахьгылаз идакументқәа надырбаны
данынарыбжьыс, дааҭгылан, Аруҭан иахь дынхьаԥшит. Уи
дарҩагьых дрымԥыхьашәан, доурышьҭуамызт урҭ ақырҭ
гәаҭаҩцәа... рнапы ианыз нарыгӡон дара ишырҭахыз,
ишырзыманшәалаз
еиԥш.
Иахьақәырӷәӷәатәыз
–
иақәдырӷәӷәон, иахьырԥсыҽтәыз – идырԥсыҽуан...
– Изакәызеи иҟашәҵо?.. Ари сымаҳә иоуп, ари –
сыԥҳа, ари – сыԥшәма!.. Ақалақь иалҵны ицозар, шәара
ижәымуази?.. Иҟоума уи аҩыза азакәан?.. Изҳәада ус?..
– днарҿагылеит Уасил Ҟараман-иԥа, урҭ рхымҩаԥгашьа
наигәамԥхакәа. Дагьыныхшәааит. – Сыԥҳаи сымаҳәи
роума иоушәмышьҭуа?.. Араҟа иҟарҵозеи, рхы ахьынахоу
ицоит... Аҭагылазаашьа ҳзыцәгьахеит шәымбои?.. Уи зегьы
зыхҟьо ибзиаҵәҟьаны иаадыруеит!.. – Анастасиагьы
лҽынхлыршәааит. Ахьышәҭҳәа днарымҵасны, инарҳәыаарҳәуа иркыз рпаспортқәа нарымпыҵылжәааит, ирҭахыз
рзанымхызшәа еимырххо ишаныԥшылоз. – Шәҭал арахь,
шәҭал!.. Араҟагьы иаҳԥышьклаҳәуеит... ҭаха ҳарҭома!.. –
лҳәан, рнапы кны днарыхеит лыԥҳаи Аруҭани. Инҭалгалеит
мчыла. Аруҭан инаихәаԥшын, рхы аадырҵысит.
– Иҟасҵеи сара цәгьарас, ақалақь салҵны сцозар?..
Шәҭынчха уажәшьҭа, ишышәҭаху шәалаз!.. – Аруҭангьы
иҽизеиқәкуамызт.

270

Мзауҭ днеин, мчыла диханы днарԥыригеит, ишихьынҳалаз.
Ҩымш раԥхьагьы абас акәын дшыхҭаркыз. Усҟан
дзырцәымцеит аха, уажәы ицхрааны дҿырхит рҽынаҿажьны.
Егьырҭгьы рацәак рҽаларымгалеит, дзыхдырҟьашаз ҵаҵӷәык
ахьамамыз азы.
Аверталиот
инҭалеит
рыхҩыкгьы
ишәаԥырҳаԥуа,
дырҩагьых ирышьҭаланы ирхьынҳалар ҳәа иацәшәо.
– Анастасиа!.. Сара акы шәысцәымшәан... исзыцәгьахаӡо
иалагар, саргьы уахь сызнеиуазаргьы жәбап!.. Машәыр
шәмыхьааит!.. – Уасил Ҟараман-иԥа иҭаацәа драбжьон, ашә
иҽылакны. Игәы рызхьаблаауа дырзыԥшуан. Цәгьа ибомызт
иаргьы дрыццозар, аха макьаназы иахьынӡаизычҳауаз
иҽааникыларц иҭахын.
Аверталиотқәа рызынтәыкгьы ипеипеиуа иаадырҭәит.
Еивҵаҟҟы еилатәан иҭалаз рыхқәа рықәыжь. Арыцҳара
иақәшәаз, рыгәқәа ҭамгыло, лахьеиҵыхрак рымаӡамызт...
Мзауҭи
Аруҭани
еидҳәыԥланы,
рҽеизааигәатәны
рсумкақәа ахьышьҭаз ирықәтәан рхәыцрақәа хьанҭаӡа.
Уажәы-уажәы рыбла иҵашәоз акакәын – ирласны, абра
иҵԥрааны, машәырк рмыхькәа изаԥырҵыр, даҽа дунеик,
иаҳа иахьҭынчроу инықәнагаларызшәа рбон.
Зегь анҭала, игәазҭоз дырҩагьых инхаԥалан, рыблақәа
шаҟьшаҟьо,
итәақәаз
инарылаԥшит,
иааргәамԥхаз
дышрылыргоз рнырԥшуа. Уажәшьҭа, знык ианҭалагәышьа,
иушьыргьы
иҭыҵуамызт
дарбанзаалакгьы.
Лассы
ашьҭԥраара иазыԥшын. Аерманцәа уҭахума, абырзенцәа
уҭахума, аурысцәа уҭахума, аԥсуаа уҭахума, еилагәжәажәо
иаанрыжьуан рыԥсҭазаара зегь зыдҳәалаз рықалақь
рыцҳахә, даҽа қалақьк иузадымкылоз, даҽа ҟазшьак змаз,
даҽа ԥштәык зхубаалоз...
Аверталиотқәа ашыжә-шыжәҳәа илаҵбыбны иҩхагьы­
жьылан, амшын иҩхыԥрааны рҿанынарха, Мзауҭи Аруҭани
рыԥсы ааивыргеит. Уажәшьҭа агәра ргон ишцаҵәҟьоз.
Аверталиот ахышәқәа рҟынтәи иубарҭан ирыцҳахәха,
игәаҟха, иҭынч-ҭынчӡа, ԥсҭазаарак рымаӡамкәа амшын-ҿықә
иӡыхгылаз аҩны ҳаракқәа, аҩны шкәакәақәа...

271

...Гәыдауҭа... еиҳа иҭынчрашәа, еиҳа ԥсеивгарҭак амазшәа
иҟан, Аҟәа иузадкыломызт, ахьанҭарақәа шрыҵаӷәӷәозгьы...
Асалдаҭ маҭәа зшәызи ихҵәаны иаази иахьабалакь
иуԥылон ирыцҳахәха, рлакҭақәа лашарак ҭымԥхаӡо. Гагра
инаркны Ԥсоунӡа ампыҵахалаҩцәа ирымпыҵырҟьахьан,
Аибашьра ахьахысыз еилаҟәыбаса, ихыблаа-ҿыблааны
ишьҭан. Аԥсуаа ирыдгыланы иеибашьқәоз рхыԥхьаӡара
еиҳа-еиҳа иазҳауан. Алаҩеилас рацәан... шьоукы анахь
иццакуан, шьоукы арахь иццакуан... абџьар зкыз аҷкәынцәа
шаҵәы-шаҵәуа улаԥш иныҵашәон, аԥсадгьыл ахьчара аамҭа
шааиз рыҿнырԥшуа... Агәымбылыҩцәа Ешыра ишаларыжьыц
иаларыжьуан, Гәымсҭа измыркәа иахьхықәгылаз аҟынтәи.
Ахырӷәӷәарҭақәа рҽы аиҿахысрақәа шцац ицон...
Аҵәуара, ахьра, арыцҳара, алаӷырӡ...
Аибашьра иҭанархаз аҷкәынцәа, аӡӷабцәа...
Анацәа, абацәа, аеҳәшьцәа ргәаҟра – рыҵәаабыжьқәа...
рмыткәма...
Зыԥсҭазаара иалҵыз рнышәынҭрақәа.
Ашәымаҭәа зшәу анацәа... абацәа... аеҳәшьцәа...
...Еилабылуан егьызхараӡамыз, ауаҩытәыҩса џьабаала
иҟаиҵаз, гәыӷырҭас имаз ахыбрақәа, агәараҭақәа... Алҩа
хәашь еилаҳанто аҳауа иналачуан, иналҳәаҭон ибба-ббаза
ажәҩан инагәыҵачуа... Шаҟа рыцҳара... шаҟа лаӷырӡы!..

Аԥса д гь ыл а зхәыцр а
Мзауҭ даазқәылаз еиҳа-еиҳа ижәланы дызмырҭынчуаз,
ҭахак изымҭоз акызаҵәык акәын – дызҭашәаз ҭыҵшьас
иаиҭашаз, дшазныҟәашаз, дшазнеишаз. Уи иагьицәыцәгьан,
иагьицәыхьанҭан, азнеишьагьы ус иаармарианы дақә­
шәомызт.
Шаҟантәгьы даргәаҭеихьааз, деиланаргьыжьхьааз, џьарак
иҽеизықәымкӡо, изыҭшәараханы. Ахәыцрагьы аамҭгьы
ауаҩы ддырманшәалозароуп, дымҩақәырҵозароуп, аха
Мзауҭ макьаназгьы игәы инҭеикуаз аҟны дылҵшәадахон,

272

иҽизырманшәаломызт. Егьа инықәиҵа-аақәиҵаргьы, егьа
инаирҳәы-ааирҳәыргьы, дахьцалакгьы, дахьыҟазаалакгьы,
абжьааԥны еиԥшымкәа, ас ицәыхьанҭараны дҟамлацызт. Уи
ихәыцшьақәа уажәы-уажәы рҽырыԥсахуан, рҽеиҭаркуан.
Аки-аки неиҭныԥсахло дышнеиуа акәымкәа, ӡиас дук арра
изыцәгьаны дныҽԥынгылазшәа, изцәырҵуаз азҵаарақәа
хырхарҭак изрымҭаӡо дааихәланагәон. Урҭ ихәыцрақәа
дшеилархәозгьы, дшеибадырххозгьы, зда царҭа амамыз
мҩа-цәыҵлашарак ахь дынхьадырԥшуан. Убри амҩа адагьы
уаҳа ԥсыхәа шамамыз дынӡаадырԥшылон дзыргәаҭеиуаз,
дызмырҭынчуаз урҭ ахәыцрақәа.Изыцәгьахеит,изыхьанҭахеит,
ԥсеивгарак имҭаӡо ихы иҭагьыжьуаз, ихлахаҵ зыргьыжьуаз,
игәы ҿызкаауаз иԥсадгьыл азхәыцра. Зны-зынла убри
аҟынӡа днанагон, деилагама иқәынҵәаша, ихы шԥамҩаԥигои
уҳәаратәы. Ацәажәараҵәҟьа иламӡо аҟынӡа днеит. Ааҵрақәа
дахьрывагьыжьуа, ԥыҭ-ԥыҭҳәа ихала, ибжьы рмаҷны,
ацәажәарақәа ҵигеит. – Умааиуеи, нан, арахь, аҩныҟа...
умааиуеи?! Уахь иавҵухуазеи уныгәнысуа... ухала заҵәык?..
– иан уажәы-уажәы лыбжьы наиқәлыргон, игәалаҟара акала
исзыхҽуазар ҳәа. Иара аҩныҵҟа аҩналара аасҭа, абрахь,
иахьыԥхьакырҭоу, абнараҿы дыҟазар еиҳа еиӷьишьон. Иангьы
илхарагәышьаз, аха убригьы диԥырхагазшәа, убри лакәымзар
иусқәа ирманшәаларызшәа, аԥшатлакә еиԥш инаизцәырҟьоз
агәаанагара, акагьы дакӡамшәа, даашьҭнакәыцәаауан, аха уи
аамҭала акәын, рацәак иҽеиҭомызт.
«Сзырааӡазеи сара абас?.. Исылырхыз?.. Акагьы
сылымшаӡо, акагьы саԥсаӡамкәа сыҟазаарцу?.. Саныхәыҷыз
исеигәырӷьон... сандухагьы исеигәырӷьон... Аҵеимшы
дгәазырҳагоуп дызхылҵыз рзыҳәан, иԥсадгьыл азыҳәан,
рҳәон... Саԥсахама нас уи сара?!» – инеимлагәа
инеидирӷәӷәалеит Мзауҭ игәы, иҭыҵны ицәцар ҳәа
дацәшәозшәа. Ԥыҭраамҭак убас дгылан, игәеисыбжь
дазыӡырҩуа.
Ахьаақәа зегьы иреицәаны изцәырҵит Мзауҭ уажәы
аԥсадгьыл ахьаа. Ас, шамахамзар, дазымхәыцыцызт,
ас шамахамзар, игәнимгацызт, абыржәы дшазхьаауаз,
ишыгәнигоз еиԥш. Аҵеи дзырааӡо, аҵеи изихӡыӡаауа,

273

дзыгәцараркуа, изихылаԥшуа, уашьҭан иԥсадгьыл даԥсаханы,
дазықәԥаҩны дҟаларцаз ауп ҳәа ирҳәақәоз, уажәы аҽакала
дазхәыцуан, уажәраанӡа изаҵымбаауаз даҽа ҵакык
аҵибаауазшәа.
«Иҟасҵазеи сара сыԥсадгьыл абас ашәарҭа ианҭагыла
иахәашаз?.. Сыԥсадгьыл акәӡамыз сара сзааӡаз?.. Ҵоуп,
аџьабаа азызбон... сыжәлар рҭоурых иахьынӡасылшоз
ала исзанҵозар ҳәа сашьҭан, аха иахьа, ианыхьчатәха,
ишсықәнагоз сзазгылама?.. Исылшазеи сара иаалырҟьаны
сыԥсадгьыл азы?!» – Мзауҭ дҿаҳаҳа деибадырфон
иааизцәырҟьоз ахҭашәарақәа. Ихы зқәикра дақәымшәо,
даашьақәырҟьон азныказы. Зегьы иреицәоуп аԥсадгьыл
ашәарҭара ианҭагылоу уара уаназмырцхраауа, ианузымыхьчо,
уаназхамҵгыло...
Уламыс
уаҟаҟап,
уаӷеимшхара!..
Уԥсҭазаарагьы ԥсҭазаарахома!.. Усҟан, иаҭаххар, уҽаҿушьаа­
уазароуп... амцабз қьоуқьад уацәымшәакәа, уаҿагыланы...
хацәнымырха, шьҭахьҟа хьаҵрак ҟамҵаӡо!..
«Иҟасҵазеи, иҟасҵазеи, мшәан, сара?! Ахаҵа дзиуа
деибашьырцоуп... бџьаршьҭыхла аӷа хәымга диҿагыларцоуп...
иԥсадгьыл иара ихьчозарцоуп...» – Мзауҭ ибжьы нҳалеиҵарц
иҭаххон, зегьы ираҳартә еиԥш, аха изаҳагәышьодаз,
иҭацәыран иахьабалакь... иҽааиқәигәон, иҽааиҟажон...
«Ԥсадгьыл змам, анцәагьы димам» рҳәоит, аха изманы
иззымыхьчазгьы шаҟа гәнаҳа днаҵалозеи наунагӡа,
иԥсы ахьынӡаҭоу...» – уажәы-уажәы игәы инҭиҳәаауан
Мзауҭ. Иԥсадгьыл наицәыӡрызшәа даназхәыцлакь, ицәа
дынҭӡыӡаауан аҟаԥыҳәа, изакәызеи, амца зҭалаша, схы
инҭагьыжьыз ҳәа ихы гәыбӷан наиҭон днаныӡбауа. Аха
зегь реиҳа амца изыркуаз аҽа жәаԥҟакгьы игәалашәахуан.
«Зыԥсадгьыл зцәыӡыз зегьы ицәыӡуеит» ҳәа. Ҭахак инаҭомызт
убриак. Деикәанарҵәиуан, деикәанарҳәуан, џьарак дзымтәо,
џьарак дзымгыло даршаҟьшаҟьон, дықәнарҵәиаауан.
Иаргьы дрыцҳаны, иԥсадгьылгьы рыцҳаны ампыҵахалаҩцәа
рнапаҵаҟа ианыҟала, дмидагәидаха, ацынҵәарах иеиԥш,
иқәихуазеи нас ари адгьыл насыԥда?!

274

«Мап... мап!.. Уи ҟалашьа амаӡам!.. Неиҩоымсрыда зегь
абџьар шьҭаҳхыроуп!.. Ихьчатәуп ҳаԥсадгьыл... ихьчатәуп!..»
– игәы инҭиҳәааит Мзауҭ. Аиаша ахаҭа иара ахала ахы
цәырнагоит, егьа ицәыҵауҵәахыргьы, иузаанкылаӡом.
«–Уара уԥсадгьыл бзиа иубома, Мзауҭ?.. Бзиа иубозар ара
узыҟоузеи?.. Иазыҟауҵахьоузеи уара, уи уаԥсахартә еиԥш?!»
– уажәы-уажәы, Мзауҭ даазқәылаз, дахьыҟазаалакгьы, амҩа
данызаргьы, дызмыцәакәа аҵх лашьца далаԥшуа ииарҭа
дылаиазаргьы, ҭахак изымҭоз бжьык иаҳауан деихәылшьаауа,
деиқәырӡырыҩуа. Дныҵхахон, иҭынчра иҽаалкәыцәааны,
даанаԥшы-ааԥшуан. Аӡәгьы дшиимбозгьы, гәҭынчымрак
изнарҵысуан уи абжьы, илымҳа инҭаҩуаз, деилшьаауа.
«–Бзиа избоит... ааи!.. Бзиа избоит!.. Тымитышак сҭахеит,
сеилышәкаа!.. Зегь дара роуп сҭыҵуеит сара сызҭашәаз!..» –
ибжьы неиҵыхны дыҳәҳәар иҭаххон, изаҳауа деилыркаартә
еиԥш, игәра ргартә еиԥш, бзанҵыкгьы иԥсадгьыл
дшацәхьамҵуа, иԥсы ааҭшәаанӡа абџьар шьҭыхны дшазгыло,
дшазықәԥо наунагӡа.
Мзауҭ уажәы атҟәа гәаҟ диҩызан, изкылыԥшуан,
ҽырҵысышьа имамызт, аха атҟәагьы сызго сагааит ҳәа,
инапқәа иваԥсаны, аӡыблара иҽаиҭарыма?! Уигьы хәыцырҭак
имами, иахьа акәымзар ма уаҵәы ҳәа, еимҟьарсҭак
анцәа исирбозар ҳәа. Мап, ас ҟалашьа амам!.. Иԥсадгьыл
данаҭаху, ианыхьчатәу араҟа дтәаны, ибла ашьа хыҵәало
дабанӡарыхәаԥшри?! Акагьы рылымшаӡо, изамыцхрааӡо
ишԥаанхеи, ишԥаныҟалеи уҳәарауазеи!.. Рыблақәа шааԥшуа
маҷ-маҷ
инарымпыҵыркәыкәаауеит
ампыҵахалаҩцәа
рыԥсадгьыл
гәакьа,
рымч
ақәымхакәа...
убриоуп
иззықәԥогьы... «Абри аилкаара аҭахуп, Мзауҭ, аилкаара...
Зыԥсадгьыл ззымхьчаз ԥсҭазаарас имагәышьоузеи?!»
– уажәы-уажәы акы иҵанаҳәон дызмырҭынчуаз. Мзауҭ
ихәыҵрақәа зегьы неизыркәкәаны убрахь дхьанарԥшуан,
уаҳагьы ԥсыхәак шыҟамыз дынҭанарԥшуан.
Дара зхылҵыз, ршьапы иқәзыргылаз абас рыԥсадгьыл
рмыхьчозҭгьы, абыржәраанӡагьы еибга-еизҩыда изааираны
иҟазма!.. Шаҟаҩгьы шаҟантә иақәыркхьааз ампыҵахалара,

275

аха рызынтәыкгьы, хацәнамырха ирабашьны, иқәырцахьан...
Есиҟалалакгьы ахы иақәиҭыртәуан рыԥсадгьыл, дара рзыҳәан
зегь реиҳа иԥшьоу еиԥш иԥхьаӡаны.
«Иаҭахуп аҽеизакра... аидгылара... ҽаамҭанык еиԥшымкәа
аҽеибыҭара... абџьар ашьҭыхра!.. Ҳара ҳмаҷны абас
ҳазшаз... ҳаиҟәызҟьаз, ҳагәнаҳа наунагӡа дамырҭынчааит,
дамырӷьацааит... анцәа уҟазар!..» – Мзауҭ зны-зынла ихлахаҵ
акы иаргьыжьуазшәа ибон ихала данаанхалакь. Зегьызегьы еидихәыцлон, иара итәала, егьа ихьанҭазаргьы, егьа
мыҟәмабара ацзаргьы, лашарак ахь икылызгашаз мҩакы
шазыԥшаатәыз, ишазықәԥатәыз дазхьанарԥшуан. Уаҳагьы
ԥсыхәакы аманы ибомызт уажәазы.
Мзауҭ уажәы игәалашәақәоз ируакын – дықәԥаны,
мчыла ақалақь дахьалҵыз. Усҟан уи деиханы Гәыдауҭаҟа
дызцоз, уаҟа иҽыԥхьакны даанҿасырцаз акәӡамызт хықәкыс
имаз... Шьоукы-шьоукы реиԥш, араҟа иҽавакны, ихы
ԥхьаикырц дашьҭамызт. Аибашьра ахьцаҵәҟьоз, шамахамзар,
дацәхьаҵырц ихахьгьы иааимгацызт. Иҭаацәагьы хьаас иман,
урҭ уаҩы иааџьеишьартә ашәарҭара иҭагылан. Иалганы
имазҭгьы, нас еиҳа игәы ҭынчхон, уиаҟара хьаас иҟаиҵомызт.
Нас иара ишиҭахыз илшон, абџьар шьҭыхны, иара итәқәа
днарылагыланы, аӷа хәымга днеиҿагыларц...
Даараӡа изыцәгьахеит Мзауҭ Гәыдауҭа алҵрагьы. Егьа
иҽишәазаргьы, егьа дазықәԥазаргьы, дназыдгылалакь
инеиԥышьклаҳәны ирҳәоз акакәын: – Абарҭ ахымшк
иааҳараӡа, нас иҟалалакгьы убап... – уҳәан-сҳәанлеи
гәыӷралеи иҭәын Гәыдауҭа иалаз...
Ахымшқәеи ахымшқәеи неицылон уаахьаԥшаанӡа...
Тҟәарчалҟа ицоз аверталиотқәа дрызҭаломызт Мзауҭ,
егьа иҽԥишәаргьы. Аха гәыбӷанс ируҭагәышьоз урҭ?! Зны
аибашьцәа ргон, ашьхақәа ирывҵаланы, ишшәарҭазгьы, зны
– абџьар, аџьаԥҳаны...
Ишԥаиҭахыз Мзауҭ убасҟан аибашьра ахьцоз аналаԥшра...
ахәышәбылфҩы иԥынҵа инҭасыртә еиԥш, иблала зегь ибарц,
зегь иаҳарц!..

276

Мзауҭ, арсынтәи ианамуӡа, иӡбеит, есиҟалалакгьы НхыҵКавказынтәи, ашьхақәа дырхыԥрааны дцарц. Ҽамҩакы, уахь
дызгашаз, узыԥшаауамызт уажәазы... Аманшәалахара акәын
дзызгәышьуаз, дзыхгәаҟуаз амҩа дахьаныз...
...Ҭеберда, уаҩы ишиимбац ала, сыла иҭалаҳан.
Ҩнеихагылақәак
қәацә-қәацәӡа
асы
илагылоуп.
Верталиотқәак ԥаҟь-ԥаҟьуа зны хыхь ихалон, зны илбаауан,
илеиуаз асԥалқәа иргәылԥрааны. Арантәи иргон урҭ афатәажәтә, абылтәы зыԥсҭазаара ҿахҵәахаз агәаҟцәа рзыҳәан...
Мзауҭ ашьха ҳаракырақәа дрыбжьаԥшуа, ишәарҭаз аԥсабара
уажәы-уажәы игәы ҭнарӡыӡаауан аверталиот дақәтәаны
дахьрыбжьҟьоз...
...Тҟәарчалаа арыцҳақәа, иаархыргазеи убасҟан... –
ахьҭа, амлакра, ахҵәара-ахыԥсаара... ауаа еилауаҭыруа,
еилагәжәажәо
узрылсуамызт.
Амыждара
ззыҟалаз,
ихҵәаз, иқәрыблааз ақыҭақәа рҟынтәи абраҟа иалан
иршәымкәа, ирхамкәа, иӡыӷ-ӡыӷуа... Уахьынарҿаԥшуаз угәы
неилаҵәон, арыцҳара иаргәаҟыз рхырҿсахьақәа ҭакәаҳа
узырҿаԥшуамызт. Ихҵәа-хыӡааз убриаҟара ирыцҳаушьарын,
рыԥсы ҿкәыкәаа, аверталиот иахьазыԥшуаз, иахьазгәаҟуаз...
Ацхыраара рызҭоз рыԥсы ҿырхуан, аамҭала акәзаргьы,
рыԥсы еиқәдырхон иахьынӡарылшоз...
***
– Сара сгәы иҭаҵәҟьоу басымҳәаӡацт, ди... Ас сара
наунагӡа сзаангылаӡом, аԥыркы иҭахаз иеиԥш... Сҩызцәа,
сашьцәа амца қьоуқьад ианаҿагылоу, сара араҟа
санбанӡатәазаауеи?.. Ауаа, еилаԥах иҟоу, изҭаку аихац
икылсуеит, абаагәарақәа ирхыҵуеит, сара адәышкәаӷьаз
сшықәгылоугьы схы сзахәаӡом... Сабанӡаҟазаауеи сара абас
мацара?.. Инықәысҵа-аақәысҵеит, акыргьы сазхәыцит, аха
уаҳа мҩакы аманы избом – абна ҳҽаҳҭароуп, ҳара ҳтәқәа
рахь ҳазкылсуазар... Хар амаӡамкәа асгьы шьҭыҵит, уаҩ
дныҟәаратәы иҟалеит... Егьа исычҳазаргьы, убри акәын сара
сыззыԥшыз... Абас, бнала, ашьшьа-шьшьыҳәа ҳдәықәлар,
ҳашԥазымнеирыз!.. – Мзауҭ ариабжьарак абриаҟара

277

дзыргәаҭеиуаз иан иламҳәакәа даанимыжьит. Иангьы
илдыруазар иҭахын иара дзызхәыцуаз, дызмырҭынчуаз,
иӷрыхоз, дзыршаҟьшаҟьоз игәҭакы.
– Ҳаи, нанхеит, исылшома сара абриаҟара аныҟәара,
сиахда сахҟьашо... Насгьы амҩан исызхымгар, ишԥаҟауҵои?..
Мамзаргьы ҳашнеиуа ҳнарымԥыхьашәар, арахь шәабацои
шәыбналаны ҳәа, ҳаанкыланы ҳрымшьуеи, нан, акагьы
ҳхараӡамкәа... – Хьыкәыр дшазхәыцуаз ала илылымшарашәа
лбон лыҷкәын илабжьеигоз. Бнала мацара аныҟәарагьы ус
имариамызт. Аӡыҭра иаҿыз асы, абнара зегьы аӡы ыҵыжжуа,
акәарақәа узырмыруа иҟанаҵахьан, аха Мзауҭ ихҭашәара
дацәхьаҵырц иҭахымызт. Знык убри амҩа дзанылагәышьар,
игәҭакы дахьнагӡарызшәа ибон.
– Сара исзычҳаҵәҟьом, ди, уажәшьҭак... сыгәра га!..
Бааныжьны, арҭ алақәа бнарымҵажьны ацарагьы усҵәҟьагьы
исзымариам... Базхәыц, араҟа аҟазаара иахьакәым
ҳкылнагаргьы ҟалоит... ҳзыхдырҟьо ҳзымдыруа, ҳаршьыргьы
алшоит... Уи хьаасгьы ирымаӡам дара... Рхы ианааҭашәа,
мышкгьы ҳаанрыжьуам... – Мзауҭ иан дрыцҳашьаны
длыхәаԥшуан иахылҳәаарызеишь ҳәа. Ишылзыцәгьаз ибон
арантәи лахыгара, аха уаҳа аҽамҩакы изыԥшаауамызт
уажәы иаалырҟьаны. Уи амҩа Мзауҭ изыҳәан иагьыцәгьан,
иагьыхьанҭан, аха дықәымлар ада ԥсыхәа имамкәа
дҭанаргылахьан...
– Сара сыҟаз, нан, араҟа... исыхьрызеи, сызургозеи?.. Уара
уца, ухы узахәозар, уҩызцәа ахьыҟоу... Сара усцәымшәан!..
– лҳәеит Хьыкәыр дгәыԥшаа-ҿыԥшаауа. Ииашаҵәҟьаны,
Мзауҭ ибагәышьон иан бнала, аҵх лашьцара дагәылсны
дышзымныҟәоз, ашәхымс
аҟынӡа
еергьҳәа
акәын
ишеихылгоз, ллаба лҽанҵаны, аха лхала араҟа лааныжьра
изыцәгьан, изыгәаӷьуамызт. Акәтаӷьцәа дылкәыкәааны
дзааӡахьаз, абриаҟара аџьабаа идызбалахьаз, ианыцәгьараха,
абга аҟырҟы ианкылаха, дааныжьны дцар, гәнаҳарак,
дунеихаангьы дызҵымҵышаз, днаҵалозшәа иԥхьаӡон.
Иан, дзыхшаз, ампыҵахалаҩцәа днарымпыҵажьны ацара
хьымӡӷишьон. Нас сыԥсы ҭоуп ҳәа иблақәа шԥааирԥшуаз,

278

ишԥеихигоз иара усгьы имаҷҟәикхаз, иԥсҭазаара ахац
иакыз?.. Илыхьуа изымдыруа, дыԥсыргьы дызжуа длымамкәа,
ан неиҭамҳәа ақьаԥҭа дизықәыжьуамызт. Шаҟа длызхәыцзеи
Мзауҭ иан, шаҟарыла длыҵалазеи, аха ларгьы ашәиҭышәи
дышзымнеиуаз агәра илыргарц лҽазылшәон. Илҭахын,
дыԥсуазаргьы, абраҟа дыԥсырц, лџьабаа здыз лыдгьыл гәакьа
дамардарц. Уи лара лзыҳәан игәҭынчрахон, исабаԥхон...
Мзауҭ уи лылаӷырӡқәа хаҟәҟәала дахьлыхәаԥшуаз,
дрыцҳашьаны,
уаҳа
илыдимцалеит.
Иҭахымхеит
сыбзеилкаауам ҳәа агәыԥжәара дҭаиргыларц, амалахазгьы
еергьҳәа зыԥсы ҭакьакьаз...
Мап... лхала араҟа дизааныжьуамызт Мзауҭ иан...
илхылаԥшуа, дызбо-дзаҳауа ҳәа аӡәгьы длымаӡамкәа.
Ианамуӡах, дааныжьны дцаргьы иҟалахуа здырхуада?.. Уаҳа
изеиқәымшәакәа, анышә дамаздо длымаӡамкәа, агәысакара
дықәхар ҳәагьы дацәшәон... Ауаҩы данажәлакь ахәыҷы
диҩызахоит, игәы ԥшқахоит, игәы ҵаӷахоит, амаҷ азыҳәангьы
илаӷырӡқәа нхаҟәҟәалоит, даарыцҳаушьартә еиԥш.
Мзауҭ иан уаҳа илыдимцалеит, лгәы дамысит. Ибон хаҭала
ҩ-мҩакы дышрыбжьахаз, аха дшазнеишаз, дышрыбжьыҵшаз
дақәшәомызт макьаназгьы.
Мзауҭ игәҭакы, егьа днахыкәша-аахыкәшазаргьы, егьа
инықәиҵа-аақәиҵазаргьы, уаҳа аҽамҩакы аманы ибомызт.
Уи анагӡаразы агәымшәара, агәеилыххара аарԥштәын.
Игәылацәагьы инарабжьымгакәа, ус уи амҩа даныларцгьы
иҭахымызт. Ауаҩы дызқәымшәо иҟоузеи адунеи аҿы?..
Абна дшылоу днылахәашар, дҳәашьҭа-лашьҭахаргьы ҟалоит,
ихабарк аӡәгьы иааизеилымкааӡакәа. Убриаҟынтә иӡбеит
ихы иҭашәаз аацәырганы, иазырхәыцны инареиҳәарц.
Имҳәаӡакәа, дырцәыбналаны, уеизгьы цашьа изыҟаҵомызт.
Рхьаақәа, рыгәҭыхақәа иахьынӡарылшоз еицеиҩыршон абри
аҩыза аҭагылазаашьа анроу инаркны. Урҭ инарывакны Мзауҭ
акагьы мҩаԥигомызт бзанҵыкгьы.
–Абасоуп сгәы иҭоу...шәара шәшазхәыцуа сыздыруам аха...
Исычҳаит, изгәырҩеит, аха абас мацара сабанӡатәазаари?..
Акагьы схәарҭаӡамкәа, акагьы саԥсаӡамкәа аҟазаара

279

еиҳа-еиҳа
исцәыхьанҭахо,
исцәуадаҩхо,
исызхымго
аҟынӡа снеит... Ҳаҷкәынцәа ахы иаҿагыланы, ҳара араҟа
ҳцәыҵатәаны... мап, уи фырхаҵарам... ламысдароуп!..
Ашәақь ҳзымкӡои?.. Ишцаҳзымкуеи!.. Иаҳкуеит усҟацәа!..
Ашәақь ззымкуа ӡәыр ҳаҟазаргьы, ҳазларыцхрааша аҽакы
ҳаԥшаап... ҳнарывагылап!.. Ргәы азҳархаҵап, ргәы азҭаагап...
убас иахәҭаны исыцхьаӡоит!.. Араҟа иаҳзыруа ҳаздыруам...
ҳзыхдырҟьо ҳаздыруам... Инырхашәар, ҳаԥсы ааҳхырхуеит
иарамышкала. Убриаҟынтә ҳхы ҳахәароуп ҳазынтәыкгьы...
Абна ҳҽаҭаны, ҳара ҳтәқәа рахь ҳазкылсуазар ҳәа ҳаихароуп!..
– Уи зыԥшра аҭахым ҳәа игәҭакы реилыркаара иҽыназишәеит
Мзауҭ, дҳәаҵәы-ҳәаҵәуа дахьтәаз. Игәы иҵхоз еиҳа-еиҳа
деибанаркуан, деиланаршуан. Ахәыцрақәа идыркарахьаз
ихаҿсахьа узаҿаԥшуамызт. Ихы аҟьаҟьараҿы акаҷырақәа,
еиҳагьы
рҽеизырҵәаны, иҿаԥшылара
дырмашьцеит.
Игәы ахәашьра икыдхалаз кыдызхышаз дазгәаҟуан. Дара
уи иақәымшаҳаҭхазаргьы, иара дацәхьаҵырц ихахьы
иааигомызт. Араҟа ахгара, абри аҩыза аҭагылазаашьаҿы
аҟазаара, дызҭымҵышаз бахҭак дынҭашәазшәа, еиҳа-еиҳа
деиҵанарӷәӷәон, изыхгомызт. Еснагь ус акәын дшыҟалалоз,
игәҭакы изынамыгӡар, акыраамҭагьы ихымԥсааӡо, ачымазаҩ
гәаҟ иҭагылазаашьа дынҭанаршәуан. Нас иҟазшьагьы
аҽеиҭанакуан, уаҩгьы илахь еиҵыхны дызиацәажәомызт,
инеихыԥсаанӡа.
– Мзауҭ ииҳәаз, аиаша шәасҳәап, даараза сархәыцхьан
уажәраанӡагьы. Аха иахьамзар уаҵәы ҳәа сазыԥшын,
еимҟьарсҭак
ҟалозар
ҳәа. Аха, ишыжәбо
еиԥш,
еимҟьарсҭакгьы ҟамлеит ҳара ҳзыҳәан. Саргьы избан абџьар
зышьҭысымхра?.. Исылымшои?.. Исылшоит... Иара абраҟагьы,
бџьарла ҳаиқәшәазҭгьы, ас ҳҳабла ибжьаҳажьлозу?..
Мап.. ҳхы нарыдаҳшьылон!.. Ацашьақәа араҟа иагьакуп,
иагьыҩбоуп... Асы акыр ишьҭыҵхьеит, аха аҩар рацәоуп,
уныҵашьшьуеит иахьабалакь... Мҩакы абас иҟоуп – Шыҭгәын
шыҟоу, адәеиужьрахь укылымсыкәа... Уахь ишәарҭоуп...
Кындыӷтәи аԥсаатәааӡарҭа аҟынтәи арахь ишуҭаху
уааԥшуеит. Дара уахьтәи аган зегьы ааныркылахьеит...

280

Аерманцәа рымхурсҭақәеи ҳареи ҳабжьара иҳабжьгоу
аҭҳәаа инҭаршәны уаҩ дцар алшоит, аӡы ҭамзар... Нас
Аҩыҵанӡа бнала мацара узкылсыр, хыхь, ахәадахьы унхалон,
иахьшәарҭамыз... Аҩбатәи амҩа – абырсынтәи Кәыдрыҟа
игоу амҩа инаваршәны, бнала мацара Аӡҭаха ункылнагоит.
Нас, наҟ, бнала агәы шыҟоу уҿынаухоит, акәара унырсны.
Ишәарҭаӡам уаҟа... Ари абнара зегьы дара ирзыхьчаӡом,
ирзаанкылаӡом... Ишәарҭоу – иахьабалакь асы аӡыҭра иаҿуп,
аӡхыҵрақәа рацәахар, уаҩы дызмырыргьы алшоит... Аха сара
иахьагьы сдәықәлоит... саанызкыло ҳәа акагьы сымаӡам –
сырахә ыҟам, сышәахә ыҟам, сынхара ыҟам... Сыҷкәынцәа
ахымца иаҿагыланы сара араҟа санбанӡаҟазаауеи?!
Аибашьра дуӡӡа аан анемсаа срыцәцахит, абарҭ роума сара
сызцәымцо?! – итәаз днарылаԥшит Ҭарҟан, иблақәа џьарак
иҭамгыло, ишаҟьшаҟьо, исҳәаз иахырҳәаарызеишь ҳәа. Уи
игәаанагара цәгьамызт, ухаҿы иааугартә иҟан. Иаҭаххаргьы
дацәхьаҵуамызт, илаба нкыдԥааны уаԥхьа днагылон.
Алашьцарагьы дацәшәомызт, ихышхыҵәаны аӡы леиуазаргьы
дацәшәомызт.
– Уара, уи сара сазымхәыцхьоу џьышәшьома, аха, сгәы
излаанаго ала, даараӡа иусхьанҭоуп, иаҳцәыцәгьахаргьы
ҟалоит... Аӡқәа ҳзырмырыр?.. Насгьы макьаназгьы ишьҭаханы
иҟоу асаҟны ҳашьҭақәа рбар, анҭ ҳара хара ҳрышьҭуама?..
Бзиоуп, ҳара ҳдәықәлаӡаргьы, арҭ абаагои?.. Ирылшома
ариаҟара аныҟәара?.. – Кьахьыр аҭакәажәцәа днарыхәаԥшит,
ихьанҭараны иҟәаҟәа инықәҳазшәа. – Арҭ ааныжьны ҳазцома
ҳара?..
Аԥыхьа зны, асы аҳәылыҳәа ианлеиуаз, Кьахьыри Ҭарҟани
иақәыркхьан ахәыҷқәа рыманы, Кәыдры шыҟоу бнала
идәықәларц, аха усҟангьы асы иамышьҭыр ҳәа ишәаны
рҽааныркылахьан. Насгьы Кьахьыр ихәыҷқәа иманы
ддәықәлар, амҩан акрицәрыхьыр ҳәа дацәшәон.
– Ҳара иҳахьлакгьы... шәара шәца... шәхы шәзахәозар!..
Амала, абарҭ смаҭацәа шәыцысҵон... абра иалгазар сҭахуп...
Ҳара ҳаԥсыргьы, араҟа ҳаԥсааит!.. Ус ҳақәнагоит ҳара!.. Ҳхы
иазаҳамуз акагьы ҳақәымшәаӡеит!.. – иҳәеит Дыгә, иҟалақәаз

281

днарызхәыцшәа, ахара ихы инадҵаны. Иара ацара уаанӡагьы
дақәшаҳаҭмызт. Ахәыҷқәа иахьшәарҭамыз ҭыԥк ахь ииагазар
иҭахын, убри дахгәаҟуан еснагь. Иаацәажәацыԥхьаӡа убри
нарҿеикуан.
– Ишыҟасҵара ҳәа сыздыруам сара... Ҽык сымазҭгьы,
сманшәалахар ҟаларын... Сан араҟа лааныжьра сцәыхьанҭоуп.
Дызгап ҳәа салагар, илылымшар ҳәа сацәшәоит... Арахь,
амҩақәагьы ҽеимзар... ишԥаҟасҵои нас?.. – Мзауҭ ихьаақәа
акакала иааиртуан, иазирхәыцуан. Ирзеиԥшу аус аҟны
рхырхарҭа зыманшәалахозар ҳәа еиуеиԥшымыз азнеишьақәа
цәыригон, азҿлымҳара арҭартә еиԥш. Рҳәоу зеиқәшәар,
иарманшәалахарызшәа агәаанагара инаҭон.
– Уан ара дыҟазааит... Дыгәраа рҿы даанҳажьып... Ас
мацара ицарыма, џьара еиҭасрак ҟалап... Арҭ быргцәоуп,
ирыхьрызеи?.. Ахәыҷқәа
ҳаманы
ҳдәықәлап
ҳара
ҳҽааиқәыршәаны... Абас еиҳа еиӷьхап ҳәа сгәы иаанагоит...
Аиашазы, Ҭарҟан
игәаанагара
цәгьамызт, уаҩы
идикылартә иҟан. Ишиҳәаз ала, уаҩы иԥсы ҿихыртә, ихы
еиқәирхартә амҩа шылхтәыз инықәирԥшит. Мзауҭ уи игәы
аарҟәандеит. Знык, егьа џьабаа рбаргьы, дара ртәқәа рҟынӡа
изнеигәышьар, нас ирыхьлакгьы агәхьаа зкыдаз, абарҭ
аџьнышқәа ирымпыҵаԥсыр акәын ирыцҳараз ҳәа...
–Сара сызлахәаԥшуала,ацаразы ҳцоит...Ҳашԥазылымсрыз
абнара... аха, шәара шәазхәыцу цқьа, иаанҳажьуа ашәарҭа
ишҭаҳаргыло!.. Ҳара ҳгәаӷкра дара ирхыргар... ишакәым
ирызныҟәар... иршьыр?.. Иҳалшагәышьозеи нас ҳара?..
– Кьахьыр уажәы дкәаԥӡа дшааиуаз, даҽа хшыҩҵакык
иназирхәыцит. Уи еиҳагьы азҿлымҳара аҭатәын. – Уи
шәазхәыцу шәара?.. – еиҭанақәирӷәӷәеит иажәа. – Мап...
уи шәазымхәыцит!.. Шәахәаԥшла, иаҳҳәап, Мзауҭ дцеит
ҳәа раҳар, ишԥаҳазныҟәои?.. Дабацеи?.. Иарбан гану
иҽхьамеидаз ҳәа инаҳҿамгылои, рабџьарқәа нхаршаланы,
ачарҳәаҩцәа реиԥш ҳаԥхьаӡаны... Нас араҟа ҳаҟазаара
еиҳагьы ишәарҭахоит... Уимоу, иаҳҳәап, ҳахҩыкгьы ахәыҷқәа
ҳаманы ҳабналар, иаанхо ахамышҭыхә иҭадмыргылои?..
Рыблақәа шааԥшуа рыԥсы нархырхыргьы алшоит... убри

282

шәазхәыц!.. – Кьахьыр иҽааиркьаҳәит. Рацәак игәы
азцомызт Мзауҭ иаацәыригаз азҵаара ақәшаҳаҭхара.
Аиашазы, уи узлаидгылақәашаз, дахьиашақәазгьы ыҟан.
Иагьыцәгьан, иагьыхьанҭан, азхәыцра аҭахын дырҩагьых.
Ишәатәын, изатәын. Кьахьыр иарбан зҵааразаалакгьы
иааимҿыршәшәаны дназымхәыцкәа имҩақәиҵомызт. Зны
иара ихаҭа цқьа агәра анигалакь, нас изеиҳәозгьы, ахы
инҭарԥшны, агәра надиргон.
–Шәца, нан, шәара... ҳара иҳахьлакгьы, ара ҳаҟоуп...
Шәара
шәхацәоуп... шәҩызцәа
шәрылагылазароуп...
шәҽԥхьашәымкын!.. Абри аҩыза аамҭазы ахацәа ирылшо
зегьы анынармыгӡа, ашәарҭа еицәоу ашәарҭа ҳанҭагылоит...
Аӷа ишихәҭоу иҿагыламзар, ҳақәырхзаргьы алшоит...
Мзауҭ деилагаӡаны дамоуп ариабжьарак... Иан иԥсыша,
ихьааигоит цәгьалаҵәҟьа... Арахь сара сзыҳәан иҟамлеит
аԥсра... наҟ саԥыргазар исыбаргәыз!.. – Хьыкәыр гәоу-гәоу,
лгәы кыдгылаӡаны дшыҟоу удырратәы, даацәажәеит. Аха
макьаназгьы лыхшыҩ цқьан, лыхшыҩ еиламхәацызт.
– Шәца шәара, шәца!.. Абарҭ ахәыҷқәа шәызгозар, акы
шәмыхькәа... Ҳара уажәшьҭа ҳазҭахыда?.. Иаҳзырурызеи?..
– Дыгә агәаҟраҿы иеилкаара аҽаҳаранакуан. Кьахьыр
ииҳәаз рацәакгьы дақәшаҳаҭмызт. Ичымазаҩ диманы амҩа
дахьзанымлоз даараӡа ихьааигон.
– Араҟа ишыҟалаз шәымбои... Мзауҭ дцар, ҳара
арантәи ҳахыргаргьы ҟалоит... Ус акәымкәа, ҳара ахацәа
ҳцар, иаанхо, шәгәаӷ кны, шәыԥсҭазаара шәалырхыргьы
алшоит... убригьы иазхәыцтәуп... – Ҭарҟан аԥхьа ииҳәаз
дацәхьаҵуа даакәанызанит. – Араҟа Кьахьыр диашазаргьы
ҟалап.. – нациҵеит дхәыц-хәыцуа, инарҵаулаӡаны ӡмыжьк
дӡааԥшылозшәа.
– Ишԥаҟаҳҵари нас, анцәаузша... анахь иамуазар, арахь
иамуазар?.. Абга аҟырҟы ҳашԥанкылахеи!.. Ҳабанӡаҟазаауеи
ас мацара, исашәымҳәои нас?.. Сара ас исзыхгом уажәшьҭак!..
– Мзауҭ дшаҟь-шаҟьо даагәамҵ-хамҵит. Ичҳара хыжжуа
иалагеит. Иахьакәым дкыднакшалон, игәеибафара еиҳа-еиҳа
ихдырра имнаҟьон.

283

– Араҟа азхәыцра аҭахуп, Мзауҭ!.. Шәымбои ишыҟалаз –
ажьа шкәакәа зкыз ҳаиҩызахеит... иоуҳашьҭыр – ҳан дыԥсуа,
иоуҳмышьҭыр, ҳаб дыԥсуа... иахьакәым ҳкылнагаргьы
ҟалоит... – Кьахьыр зыӡбахә рымаз аус аҟны иахьазыҳәан
хырхарҭак изалкаауамызт. Маҷк аҽаанкылара, азыԥшра
аҭахызшәа дазхьанарԥшуан ари излацәажәоз аус. Нас
маншәаларак
ҟаларызшәа,
ԥсеивгарҭак
роурызшәа,
гәаанагарақәак наизцәырҵуан.
– Маҷк ҳааԥшып, Мзауҭ... Иҟало иалудыраауеи?.. Ас
мацара ишԥацари?.. Ҳара ҳтәқәагьы акы иазымхәыцӡо
иҟоума?.. Ҳадгьыл рыцҳахә, аӷа хәымга дықәцәқәасуа,
ус иаанрыжьрым... Иамуӡар, нас аҽамҩакы азаҳхәыцып,
ишԥаҟаҳҵари?.. – иҳәеит Ҭарҟан, ихәыцрақәа неизыркәкәо.
Мзауҭ игәы дамыскәа, ашьшьа-шьшьыҳәа днарԥхьаирҟәҟәеит,
аамҭала акәзаргьы, иара дызмырҭынчуаз, дзыхгәаҟаауаз
иҽышәарақәа. Егьа ихьааигазаргьы, егьа иҽазҵәылихызаргьы,
уажәазы дацәхьаркит ихықәкы ирулакгьы, инаиабжьаны.
Ус аҭахны ирыԥхьаӡон. Аизхәыцра иацәхьаҵуамызт
дарбанзаалакгьы макьаназгьы.

Ахысбыж ь қәа а неиқәы мтәо
Асы шьҭыҵуа, уажәшьҭа уаҩы иԥырхагамхо ианыҟала,
иазыԥшызшәа, ахысбыжьқәагьы еиҳа-еиҳа рымҿхак
дырҭбаауа иалагеит. Зны, иааиқәтәеит, иахьала уажәшьҭа уаҳа
рыҽдырҵысрым ҳәа ушырзыӡырҩуа акәымкәа, аҟәҟәаҳәа
инеиларҵон
инеишьҭарххны. Нас, иааџьоушьаратәы,
акыраамҭаӡагьы еихсыӷьуамызт, ажәҩан ҵырцәажәаауа,
адгьыл ырхыџхыџуа.
Мзауҭ абарҭ иҟалақәоз убриаҟара дыртәыртәит,
ианимаҳалакь, еиҭакра дук ҟалазшәа, аԥсабара инахатәаз
аҭынчра ахгара ицәуадаҩхон. Даҽа дунеик ахь дкылсызшәа,
рыҽдырҭынчызшәа ианибалакь, иааизымбатәбарахон.
Ушԥаҟалои, мшәан, ахысрақәа анеихсыӷьлакь?.. Улымҳақәа
ҵууҳәа рыбжьы гоит... уара, узаҵәушәа, адунеи агәысакара
унанхалахуеит, иҟауҵара уақәымшәо, ухы агарҭа умамкәа.

284

Мзауҭгьы
зны-зынла
абри
аҭагылазаашьаҿы
дынҭанаргылон, аха зны-зынла, еиҳараӡак уахынла, дшыцәоу
акәымкәа, ианааиаҳалакь, дцәырҳаны дындәылҟьон,
иахьынтәигоз еиликаарц абарҵа дныҵагылон, иԥсы
ӡаны дазыӡырҩуа. Иарбан бџьарыз идырхысуаз акакала
дрышьцылахьан, игәникылахьан... Зегь реиҳа ишәарҭаз –
ахысга дуқәа шыжә-ашыжәҳәа ианҳаларҵоз акәын. Рыҩнқәа
зегьы архыџхыџуан, адгьыл арҵысуан иргарҽаруа.
Рқыҭа абас иахьалахысуаз игәы ԥнажәон Мзауҭ
цәгьалаҵәҟьа. Ахы цаҳәцаҳәқәа жжа-жжаӡа аҵх лашьцара
иалууааны ианцоз игәы нҭыршьаауан, аҟаҵәыҳәа иналакшо.
Иахькаҳауазгьы, амацәысеимҟьара еиԥш, амца нархылҟьон
ицәыҵарлашаауа.
«Аԥсра шәықәшәандаз, аԥсра!.. Ҳақәышәхырц аума шәгәы
иҭоу, шәара аԥзамшьақәа?!» – игәы дынҭаҟаауан Мзауҭ,
деихәлазгәоз иҽынампыҵжәаны.
Шьыжьла, рыԥсы ааиҭаркуазшәа, маҷк иааихсыӷьуан.
Адунеи ҭацәырахазшәа, иҟәызгаӡа иаанхон. Ахаа нас,
пулемиотла, втоматла инеиларҵон, еиқәтәарак рымаӡамкәа,
ишыҟарҵалац еиԥш. Абзарбзанқәагьы агәыз-гәызҳәа
инарыларыжьуан инахараны. Атанкқәагьы аҟәыр-ҟәырҳәа
инеишьҭарҵон, рышьҭыбжьқәа оумагаха.
Мзауҭ гәынхәыҵысҭала дрызхәыцуан абарҭ зегьы
ахьымҩԥысуаз, иахьеилабылуаз, иахьықәибахуаз аҭыԥқәа.
«Ари – Кындыӷ ауп… кындыӷаа рыцҳақәа, иҿамгылеи аӷа
хәымга ишрылшоз ала!.. Ицәырҟьа-цәырасуа иаакылҟьаны,
рхы агарҭа рмоуа, иҟәыбаса инықәҵаны, абнара рыҽнамардон
аамҭала…
Ари – тамшьаа роуп… тамшьаа агәаҟқәа, инархыр­
гахьоузеи?! Хацәнымырха аибашьраҵәҟьа иаҿуп, хьаҵшьак
рымаамкәа… Зыхьӡ хара инаҩхьоу Ануаа рхәы уаҩ
даврыжьуама… рхы ақәырҵоит рыԥсадгьыл!..
Ари маҷк инаххароуп… Мықә… Мыркәыла… Еихсыӷьрак
змаӡам аибашьраҵәҟьа цоит. Ахәымгақәа рымчра зегьы
арахь идырхеит, аԥсуа қыҭақәа ҿахыҵәҵәаны, иахырцаз
ашьхарахь икҿарцаларц… индырҵәарц…

285

Сишь!.. Ари – Аҟәа… иҵлашаауеит, иҭагәыргәыруеит.
Наҟсынтәи иаларыжьуазар акәхап ҳара ҳтәқәа… Иҟоу
ҳазҳәода?.. Еилкаашьас иауҭозеи набжьоунтәи?.. Иа
Анцәа ҳаиқәырха, Анцәа уҟазар!.. Ҳрыцҳашьа!.. Цәгьала
иҳашьҭоу, цәгьала дымҩасааит!.. Ҳагәнаҳа иумыргахын иԥсы
ахьынӡаҭоу!..»
Мзауҭ зегь хьааигон, зегь иныруан, зегьы дрызҿлымҳан.
Уахынла дзыцәомызт, ҽынла даргәаҭеиуан уаҩы ишиимбац
ала. Ихкаара-игәараҭа дныҭшәаны хара дызцомызт.
Алеиқәаҵәақәа реиԥш, ихрааӡраауа иаацәырҟьон ақырҭуа
исалдаҭ, иахьынтәиааз узеилмыргаӡо, иузгәамҭаӡакәа.
Иҭацәыз ҩнаҭак иныкҿамԥшыкәа изеиҩсуамызт.
– Шәаангыли, уара!.. Сишь!.. Иҟоу шәмаҳаӡои?! – ҽнак,
шьыжьымҭанк, зегьы еизаны иштәаз, Ҭарҟан абарҵа
дахьныҵагылаз,
ицәа
дааҭаӡыӡан,
днарыҵаҳәҳәеит
рцәажәарақәа ныԥхьаирҟәҟәарц.
Ари заҳаз, иҟалазеишь ҳәа, индәылибаҳәеит.
– Аӡәы дҳақәлозаргьы, уаҩы иаҳауам араҟа!.. – даагәамҵхамҵит. – Шәаазыӡырҩишь, иҟоу шәмаҳари!.. Анибарҵәара
цоит, шәымбаӡои!..
Абарҵа
иныҵыҵын,
инаскьаны
иааикәагылеит.
Ахысбыжьқәа гон, оуман иҟарҵоз.
– Ари Кындыӷ аганахьалоуп... Аҭара иажәлеит...
Шәӡырҩи, ус акәӡами?.. – Ҭарҟан ахысбыжьқәа ахьгоз ашҟа
инхьаирԥшит. Аҭара анаӡара шыҟаз агәызҳәа иналахысуан,
нас автоматқәеи апулемиотқәеи ҟәыр-ҟәырҳәа инеиларҵон...
еилашыҩкӡаны...
– Аиеи, Аҭара ауп... иааигәаӡаны иуаҳауеит, шәымбои!..
Рыԥсцәа лагьы-ҳәагьы еиҭаргааит... ҳзықәшәазеи уара, ҭахак
шԥаҳарымҭои?.. – Ҭарҟан дназыҵҟьеит, иаҳауаз ахысбыжьқәа
дырзаапкны, дузеиқәымкуа. Чҳарас иааурԥшраны иҟоузеи,
уара утәқәа ирҿагыланы ианреихсуа, ианыршьуа... Мзауҭ
зны анахь дцеит, зны арахь дцеит, даруалуашон, џьарак
иҽизеиқәымкуа. Иацгьы убрахьтәи аганахь, аилашәшәра
иаарымнахаанӡа, аибашьра ӷәӷәаҵәҟьа цон, абџьарқәа зегьы
рхы иархәаны. Акыраамҭагьы, еихсыӷьуамызт.

286

– Анцәа ирыцҳашьа... анцәа ихьча ҳаҷкәынцәа!.. Аӷа
хәымга иҳақәлаз хланҵы длеиааит!.. Ҳнырҵәара иашьҭоу,
дара згаша анцәа иҟаҵа!.. – Дыгә, ажәҩан днаҵаԥшын,
дааматанеит.
Урҭ уи иазыӡырҩуа игылан акыраамҭагьы.
Ахысбыжьқәа хәыҷы-хәыҷла, аҳаракыра аҟынтәи
аҽыларҟәуа, лбааҟа ииасуан.
Аҵыхәтәаны аҿыцынхацәа ахьынхоз Кындыӷҟа ахы
археит ишазыԥшыз.
– Арҭ ԥхьарцазар ҟалап ирылмыршакәаны!.. Еиҳа-еиҳа
рышьҭахьҟа иԥхьаҵуеит, шәымбои!.. – иҳәеит Кьахьыр,
маҷӡак игәы шцәыҵаҟәандаауаз инырԥшуа.
– Урҭ уаҟа егьрылымшеит... рыбӷа ԥырҵәеит... убриоуп
сара еилыскааз!..
Мзауҭ
дырҩагьых
дырзыӡырҩуан,
еиҳа-еиҳа
зыҽзырҭынчуаз абџьар шьҭыбжьқәа.
Уи ухы иқәукрын, уаҟа иааиқәтәазҭгьы. Ишыԥшыз
акәымкәа, уажәы аҟәҟәаҳәа инеиларҵеит иаша ақыҭа агәы
шыҟаз. Атанкқәа агәыз-гәызҳәа ирылахысуа рҿынархеит. Нас
аиҿахысрақәа убриаҟара ирацәахеит, уцәа унҭанарӡыӡаарын.
– Иҟарҵаз шәымбои, арҭ арсынтәи ирыжәлеит... Аусҳәарҭа
шыҟоу. Уа ҷкәын мыждақәа, иназҭагылазеи, иназҿагылазеи?!
– Ҭарҟан даалеиҩеит, аҭаҭын неиҿыҵакны дыгәрымуа. – Сара
сзықәгәыгуа – ҳара ҳтәқәа аҳаракыраҿы иқәтәоуп... анҭ
аԥсықымқымқәа уахь ҳхалоит ҳәа иалагаргьы, иҭандырҵәоит,
аа, ишәымбари?!
– Уа Анцәа ҳрыцҳашьа... уа Анцәа ҳрыцҳашьа!.. Ҳара
акагь ҳхараӡамкәа абас иҳақәлаз, Анцәа уҟазар, лахьыцәгьа
изыҟаҵа!.. – Хьыкәыр лыхцәы дацрыхауа, дшәииԥшьиуан
дахьгылаз, лылаӷырӡқәа лызнымкылакәа иналҿаҳәҳәит.
– Иҟоу жәдыруоу... абарҭ хьаҵны абрахь рҿаархар, ҳаргьы
иҳажәлоит... ҳрымԥыхьашәар ҳаанрыжьуама... ма ҳара ҳтәқәа
ҳаршьуеит, ма дара ртәқәа ҳаршьуеит!.. – иҳәеит Мзауҭ, аӡиас
арра злымшакәа иныҽԥынхалаз иеиԥш дахьгылаз.
– Аиеи... ҳәарас иаҭахузеи... ҳҽыԥхьаҳкыроуп!..
Акрыфарагьы ҳадымраӡеит!.. – Кьахьыр дынхьаҵит.

287

Ахысбыжьқәа игоз еиҳа-еиҳа рыҽдырҭбаауан, еиқәтәарак
ҟарҵомызт. Мзауҭраа рҽеибаркны абнарахь рҿынархеит.
Еиҳа иахьшәарҭамхоз ҭыԥк алԥшааны, ахьацақәа рымҵаны
икажьыз ақыдуахәа ду рыҽнықәыркит иҳақь-ԥсықьуа.
Аилашәшәра иаарымнахаанӡагьы уаҟа иҟан, ихьҭакны,
иқәарқәашьеиуа иахьықәгьыжьаауаз адгьыл зегьы акыр
еиқәыркәаҳаит, ршьапышьҭақәа анхалартә еиԥш.
Акыраамҭаӡагьы аибашьра еихсыӷьуамызт...
Илҵшәадахеит уи аҽны ажәылара ҟазҵаз. Ақырҭуа ир
ааха ӷәӷәа анроу, ихьагәгәаны рҭыԥқәа рахь ихынҳәит,
рышьҭыбжьык умаҳаӡо...
Аухантәарак Мзауҭраа рхы еилакны, имыцәаӡакәа
иаадыршеит ишуазыруаз, ишыгәжәажәоз. Даараӡа ихьааргон
рҳабла аҷкәынцәа изырмыцхрааӡакәа, акы ихәарҭаӡамкәа
иахьаанхаз. Ҵхыбжьон агәазы шьоукы агәарабжьара
ибжьанагалан, аҟәҟәаҳәа рыҩнқәа ишреихсуаз илыбжьысны
ицеит... ргәыԥжәара алархыргарц, рхьаақәа алеиқәдыртәарц
рхы иааҭашәоз мҩаԥыргон... изцәыԥхашьараны иҟааз!..
...Мзауҭ игәы еилазхәақәоз, ҽаамҭанык еиԥшымкәа,
ицәеиқәылеит. Акы дшазхәыцуаз, даҽакы ааизцәырҟьон. Нас
дбалыбаҭо дзалҵуамызт.
Еснагь згәырӷьахә зҿықәыҳәҳәы, зыԥсҭазаара еила­
цәқәырԥо, еилаҽҽо имҩаԥысуаз, уажәы акы инахәлабган,
игәалаҟара уаҳа иааизеиҭамкӡо, еидара хьанҭак иҟәаҟәа
инықәҳазшәа, илакҭа неихәлаҳан, дузымдырыртә еиԥш
иҽааиҭаикит.
Дабаҟоу анкьатәи Мзауҭ Ацанба ҳәа изышьҭаз?.. Иԥаҵа
иҿабаба, иаразнакы днеихәлазгәаз дзампыҵымҟьакәа,
иҽышԥеиҭеики уҳәарауазеи?.. Дышԥанеихәлаҳаи, дыш­
ԥа­неи­хәлабгеи?.. Дарбаныз уажәы инаихәаԥшны згәы
даарыцҳанамшьарыз?..
Иқәра
иаалырҟьаны
аҟара
нахылазшәа, иԥштәы ихыгга, ихәыԥсы хаххала, ахәажәцәа
наиқәлазшәа... "Мап, ари Мзауҭ иакәӡам, аҽаӡәуп... аибашьра
иалҵыз, зегьы зцәыӡыз, зегьы ирцәынхаз... аҟьала... арыцҳа..”
– наугәахәрын.

288

Мзауҭ рыцҳа, хар имаӡамкәа дшыҟаз, закәытә
хамышҭыхәроузеи дызҭанаргылаз!.. Абриаҟынӡа днанагап
ҳәа згәы иаанагодаз?.. Шаҟаҩ алаблыда, шаҟаҩ хнарҵәада?..
Шаҟаҩгьы ықәнахыда шьаҭанкыла!..
«Ирҭахузеи, анаџьалбеит... ирҭахузеи?.. Ирзымхаӡеи уаҳа
ҳадгьыл иалырцәыцәаахьоу?.. Анҭ аԥсымцқьақәа рызхара
зыҟалома?.. Иҵарҟәаҟәааит урҭ абрахь иқәызгапаз!..»
– Мзауҭ игәы неибадырфон, дырҩагьых џьаракыр
акы ҳамԥыхьашәозар ҳәа агәарабжьара инабжьалоз
дахьрызкылԥшуаз. Ихаԥыцқәа аҿҿа нарыҵгон, аха
илшагәышьоз аҭымҭшәара иҭахаз, абџьар зкымыз ауаҩы...
Иалыргашаз алыргахьан, ицәдырҳәхьан, аха рыԥсы
рзықәгомызт ампыҵахалаҩ-гәымбылыҩцәа, ари адгьыл
уажәазы гәаҟрыла иҭәыз. Анышә рзымгеит аамҷыдрахаз,
акы аанырмыжьит. Мзауҭ иҟазшьа еиҳа-еиҳа аҽеиҭанакуан.
Агәамҵ-хамҵра, аԥсеибакра шьҭикааит даазқәылаз...
«Сан боуп зегь зхароу, сан!.. Бара инабыхҟьаны шьаҿак
насзыҟамҵо сышԥанҭахеи абраҟа?.. Бара бсымамызҭгьы
исыбаргәыз... изулакгьы сыԥсы рцәызгон... ариаҟынӡа
схы назымгаргьы ҟаларын!..» – игәы инҭиҳәаауан Мзауҭ,
аха иан рыцҳагьы илхарагәышьаз, аҟаршқәа реиԥш,
дыхҭазкуаз дырзымпыҵымҟьозар... Иан, егьа ус иҟазаргьы,
излыхҭынҟьомызт иара дзықәшәаз зегьы лара иналхаратәны.
Аибашьра зегьы ирзеиԥшын, аӡәгьы деилнахзомызт – ангьы,
аԥагьы, ахәыҷгьы, адугьы – дарбанзаалакгьы. Уи иара
дахьгәаҟуаз ус инарбон, ус иҵанаҳәон...
«Сара, егьараан сыҟазаргьы, арантәи сцоит... Ара
аанҿасшьа сымаӡам!.. Ахәымгақәа сышԥанарылахеи
ҳнеибарҟыҿуа!..» – амшқәеи аҵхқәеи неишьҭалон игәгәагәгәаӡа, еилгарак рымаӡамкәа, гәнаҳарыла иҭәны... Мзауҭ
игәы иҭыхоз изырманшәаломызт макьаназы...

Аԥси- аԥси а неиҭнырыԥса х ло. . .
Адунеи уқәнаҵы сзықәшәарызеи умҳәароуп. Егьа
уҽацәухьчаргьы, егьа уацәыбналаргьы, улахь иану зегьы

289

акакала унарықәшәоит. Ус анцәа лахьынҵас иҳаиҭазар
акәхап, узацәцом, узацәыбналом...
Мзауҭгьы, ҳара ҳаиԥш, илахьынҵаз дзахымԥеит.
Уигьы, абжьааԥны еиԥшымкәа, аԥсҭазаара аганқәа зегьы,
иахьынӡаилшоз, хәыҷы-хәыҷла акыр дныкҿанарԥшит
дынҿырҳәацәаауа. Иаԥхьаҟагьы шаҟа шьҭоузеи, ихигараны
иҟоу, дызхымԥаша, дызҵымсыша... иԥеиԥшугьы здырхуада!..
Ашәҟәыҩҩы данышәҟәыҩҩха, аԥсҭазаара акәама­
ҵамарақәа зегьы цқьа даламԥшыкәа, дкыднамҟьакәа, игәы
еибамырфакәа, иԥсы иҿамҵакәа дунеихаангьы ашәҟәы бзиа
шизымҩуа агәра узыргақәаша рацәаӡоуп. Алитературатә
ҭоурых аҿы имаҷӡам ус иуԥылақәо. Иҳәаԥыӡаԥуа
зҽалазыжьқәогьы, ишнеишнеиуа зымҩа инкыднаҟьахуеит,
амшын
ацәқәырԥақәа
ацаҟьа
ишкыднаҟьо
еиԥш,
инкыдхәашалартә. Насоуп рыхдыррагьы анцәырҵыхуа...
Шаҟа аӡеибафара, аӡеилаҩынтра дарблаҟьо, дкыднакшало,
дкыднаҟьо аҟара изеиӷьхоит, даӡрыжәуеит, наҟ-наҟтәи
иԥсҭазаараҿы ихы иаирхәартә еиԥш, уаанӡа, гәкажьрак
ҟамҵакәа, дзацәцар, аиаша аҩра иҟьаҟьаӡа аԥхьаҩ даҽа
дунеик изаанартуеит, уаҩ дызхьымсыц, уаҩ дызқәымԥшыц,
иҿыцҳҳараӡа... илаԥш ахьынӡанаӡо иныҵеикыртә еиԥш...
Мзауҭ акыр дрыԥхьахьан аибашьра иазкқәаз ашәҟәқәа,
аха хаҭала асҵәҟьа далаԥшны имбацызт, имаҳацызт.
Аԥсҭазаара ҵаҵӷәыс иамоу аиаша ацәыргара зегьы ишрыцку
абыржәеиԥш иккаӡа ибла ихымгылацызт, дазымхәыцыцызт.
Аԥсҭазаара ишазықәԥатәугьы лабҿаба, хьаҳәхьачарада
иаша
дынҭанаргылеит.
Уажәшьҭарнахыс,
дзеиқәхар,
ихәыцрақәагьы рыҽшеиҭаркуаз агәра игон. Ирҿиарагьы аҽа
хырхарҭак шышьҭнахуаз, еиҳа дшагәыланахалоз, хымԥада
иҵагьы инаҳаракынгьы уаҩ дазхьаԥшыртә дазнархәыцуан.
Уаҳагьы ԥсыхәа амамызт.
–Абри ҳара ҳзықәшәаз, иҳахҭаагаз зегьы ашәҟәы иануҵоит,
ҳаԥсы еиқәханы ҳазҭыҵгәышьар... Насыԥ-аамҭак ҳзыҟалар...
– Ҭарҟан уажәы-уажәы иаацәыригон Мзауҭ днаихәаԥшны,
уи игәалаҟара аҽеиҭакны ианибалакь инаихиҟьарц. –
Аҭоурыхҵәҟьа абраҟоуп иахьыҟоу – ихыҭҳәаам... ҳазҭагылоу,
ҳзықәшәаз, аибашьра ҳахькылнагаз...

290

– Ҳара набжьоуаа ҳҭоурых ишахәҭаҵәҟьоу аӡәгьы
имыҩӡацт...
Ҳаԥсҭазаара
ахац
ишакыз,
инаҿҟьар
ҳнықәхәаша, ҳнықәӡаа ҳашцоз, еснагь ампыҵахалаҩцәа
ирыҟьаны ашәарҭа ҳашҭагылаз, ҳадгьыл ҳшахдырҟьоз,
ҳшақәырфоз азаарыгӡа... ҳахьынӡанаӡааӡо ҳахькыдҟьаз,
ҳахькыднарԥаз... шаҟа цәыргатәузеи?.. Мзауҭ аамҭак иоур,
уи илшап ҳәа сгәы иаанагоит... Знык ҳзеиқәхагәышьар,
убри ада аҽауск умкыроуп, иушәымзаргьы, иухамзаргьы,
уфатә иагзаргьы... Уи – аусқәа зегьы иреиҳауп... Цхыраарак
уҭаххозаргьы, ҳара ҳуцхраауеит ишҳалшо ала... Амала,
иҳахҭаагаз аиашаҵәҟьа ныҭкааны, ашәҟәы иаҳзануҵоит, егьа
уаргәаҟыргьы, егьа иуцәыхьанҭахаргьы, дасу ҳзеиԥшрақәоу,
иаҳҟазшьақәоу, ҳзызхәыцуа, ҳхықәкы мырҩашьакәа...
ҳамчгьы ахьынӡанаӡо, иҳалшароу... агыгшәыгцәа зхарԥоу
ҳрыхәладырбгарц, ҳаԥсҭазаара ҿахырҵәарц ишашьҭоу...
Иҳабашьуа ампыҵахалаҩцәа ргәымхарақәа зегьы ҿаҿаӡа,
ргыгшәыграқәа
зегьы
хәыҵырԥшааны
иааурԥшуеит,
ицәыругоит, иаԥхьо ргәаҵанӡа инеиртә, ргәы ҭнашьаартә.
ҳара ҳаныҟамлогьы ирдырааит аибашьра зыхҟьаз,
ҳахькылнагаз, ҳазҭанаргылаз... Аибашьра ианакәызаалакгьы
ҽеи шахылымҿиаауа, изыхәҭаӡам, изхараӡам, акагьы
иалаҳәаӡамкәа, рыԥсҭазаара ишалнахуа, ишыхнарҵәо,
ишықәнарӡаауа... Ажәлар рҭоурых аҩра, ааныжьра ус
имариаӡам, уи аџьабаа ду ацуп, аха уажәнатә убри
уазхәыцлароуп, иадугалалароуп амаҭәахәқәа зегьы маҷмаҷ, уашьҭан ишуҭаху ухы иаурхәартә... – Кьахьыр иҭахын
аиаша зҳәашаз, аҭоурых ҵабырг аазырԥшышаз нҵамҭа дук
набжьоуаа ирызкны иаанхарцаз.
Мзауҭ ида уи назыгӡашаз уажәы араҟа аӡәгьы дибомызт,
насгьы Мзауҭ дшалаԥшыз еиԥш, егьырҭ абалаԥшхьаз,
иабардыруаз арысҟак ахлымӡаах иҭазыргылаз аибашьра
иахылҟьаз агәнаҳарақәа.
Аибашьра анеилгалакь, шьоукгьы инеиқәырчаҟәа
инықәырҵозар акәхап, хәышәбылфҩык рԥынҵа инҭамсӡакәа,
хык нарзывамсӡакәа, дара злахәымыз хҭысқәак инарызкны,
инеиқәырҽаҽаны... Уи наҟ-наҟтәи усуп, ишыҟалаша уаҩы
инарбоит инҭарфаҷааны, ахыццакра абаҭаху...

291

– Уара убри анагӡара уҽазукуеит... убри ҳзынаугӡоит...
Ҳара абас ҳухәаԥшуеит, гәкажьракгьы ааумырԥшыроуп...
ас мацара ишԥацари, џьара мрашәахәацкгьы нхәыҵаҷҷап
ҳара ҳзыҳәан, ҳаиқәзырхаша... уи агәыӷра ҳамазароуп...
Иамуӡар, иаҳцәыцәгьаӡахар, абра ҳазҭымҵуа иҟаларгьы,
уара аҽамҩакы узаҳаԥшаап... ухы рцәугартә, убналартә
еиԥш... Ҳара иҳахьлакгьы ҳахьааит!... Убри ҳзынагӡа,
ҳаԥсы еиқәхаргьы, еиқәымхаргьы!.. – Ҭарҟан уажәазы убас
иҭахын. Убри хәыцырҭас иаашьҭихит. Уи ус дук ишазҳәаз
ихахьы иааигахьазар акәхарын. – Мышкызны аӡәы
ҳалаигәалаиршәап... ҳалеиликаап, иаҳлахьынҵахазгьы
гәырҩа хьанҭаны дназхәыцып... игәы арԥшаап, илаӷырӡқәа
нханарҟәҟәалап...
рыцҳашьарак
наизнарҵысып...
рыцҳашьара-гәыблрак зҵоу уаҩызар... – нациҵеит
аҵыхәтәаны Ҭарҟан.
–Сара уи сазхәыцуеижьҭеи акрааҵуеит...–иҳәеит Мзауҭгьы,
абри дара ирҳәоз дацәхьамҵыкәа, иҽамаратәны. Игәҭыха
еснагь дшамырҭынчуаз, дшаргәаҭеиуаз, ҭахак шинамҭоз
инубаалон, иара рацәак ицәырганы дшаламцәажәозгьы.
Иара
ианакәызаалакгьы,
шьоукы-шьоукы
реиԥш,
игәҭыхақәа цәырганы рылацәажәара ҟазшьас имамызт.
Ус иҟақәазгьы рцәажәара анаахдыртлакь, изымчҳауашәа
анибалакь, рылаҿымҭӡакәа зымҩа днарԥырҵуан, оумаӡак
ҟарҵарашәа, рыбадақьрақәа изыхгомызт, ажәала егьа
рыҽдырԥшӡаргьы.
– Аиашазы, уахынлоума, ҽынлоума, изысымҳәарызеи,
ԥсеивгарак анаасоулакь, убри сназхәыцуеит. Ҭахакгьы снаҭом,
аха уажәы уи снапы аласкыртә еиԥш сыҟам... сеилазхәақәо
рацәаӡоуп... Ҳахькылнаго сыздыруам ари ҳазҭашәаз...
Сара асҵәҟьа дунеихаангьы схахьы имааицызт абри
аҩыза аӡыблара ҳалашәап ҳәа зегь реиҳа иҳазгәакьаӡоу
ҳаԥсадгьыл аҿы... Ҳара иаабаз, ҳазлаԥшыз, иаҳхаагаз...
дырҩагьых иаҳхаагараны иҟоу – шәҟәык ианӡалома?..
Аҵабырг абла сынхыԥшылеит сара абраҟа... ас шамахамзар
сынхымԥшылацызт абриаҟара агәаҟ-ҵәаҟра, арыцҳара,
алаӷырӡ зцыз... Уажәшьҭан сара сзыҳәан абарҭ зегьы

292

ҭоурых даҟьақәаны исзааныжьыр, иааира дук згаз иеиԥш
схы сыԥхьаӡон. Уи шәара ишәымҳәазаргьы, сара акырынтә
саргәырҩахьеит, саргәаҭеихьеит. Уи шәара шәацәымшәан...
ҳаибганы уанӡа ҳазнеигәышьар!.. – Мзауҭ ихьаақәа уажәада
ас иаартны ицәыримгацызт. Убас игәы иаанагон, аибашьра
еилганы, абарҭ ирыхҭыргаз шәҟәык изанҵар, уи уаанӡатәи
ишәҟәқәа зегьы инарылукааратәы иҟаларызшәа. Мап... уи
дахьӡап Мзауҭ, абыржәык изеиқәхагәышьар!..
– Шәымшәан, иҟасҵалакгьы жәбап!.. Амилаҭ маҷ амчхара
змоу амилаҭ ду ишахәаҽуа, уаҳа егьсылымшаӡаргьы, иҟьаҟьаза
иаарԥшны аҭоурых иазаансыжьып!.. – Мзауҭ игәыӷра наӡахар
иҭахын... Имгәыӷкәа иԥсхьада?! Ҭарҟани Кьахьыри рхьаа
Мзауҭгьы ихьаан. Уи ихәаԥшуан рҿахәы шԥеизымҳәари,
ақьаад аҿы инаганы ишԥеизанымҵари ҳәа. Ибла иабаз,
илымҳа иаҳаз еиҳа ишьаҭаркны, еиҳа иԥсҭазааратәны ихы
иҭагьыжьуан дагәылахаланы, ҽаамҭанык еиԥшымкәа...
...Иззыԥшӡамыз, изқәымгәыӷӡоз ианақәшәашаз аамҭа
ахынҭа-ҩынҭара иҭагылан Мзауҭраа. Акы ирызхьааханы
ишазхәыцуа акәымгәа, еилаԥыҭҳаха аҽакы нарызцәырҟьон,
иахькыднаҟьо, иахьхықәнажьло рзымдырӡо. Аҳа, анцәа
иџьшьоуп, маҷк ҳаархашҭит, уажәшьҭа уаҳа ҳамԥан
иқәымларгьы иудыруеи ҳәа рыҽнааиқәырҳәалоз аамҭазы,
ҩаԥхьа иҿыцҳаҳараӡа, ихраа-ӡраауа, изышьҭоу узымдырӡо,
ргәашә инылаххуан инкылаԥш-кылзырыҩуа.
Мзауҭраа, урҭ ашҭа ишааҭалалакҵәҟьа, рҽеидцаларҽеикәарҳә, рыхәдаџьалқәа нарыкәарҽ инагылон, аҟазаара
аасҭа аҟамзаара еиӷьшьо. Ари зныкым, ари ҩынтәым...
Убри аамҭазы, ирызгәамҭаӡакәа ашҭа иааҭалаз иаразнакы
рҭынчра ааилархәеит ирҳәаҵәы-ҳәаҵәуа, рхы ахьыԥхьаркшаз
иақәымшәо, еиларҳәаԥыӡаԥуа.
«Иҳаҵырбаазеи, ҳзыхҟьазеи, анаџьалбеит!..» – игәы
инҭиҳәааит Мзауҭ, абџьар иаҵаз дрыхәаԥшуа.
Кьахьыри Ҭарҟани, раԥхьаҟа ԥыҭк инаскьаны, рҽыриашаны
иаагылеит иҳарҳәарызеишь ҳәа. Егьырҭгьы шааиуаз
иаша иаарыдгылеит иҿабыӷ-ҿабыӷӡа, акы ишахгәамҵуаз
удырратәы.

293

– Ахацәа, аштаб аҟынӡа шәаалароуп... аштаб аҿы
шәырҭахуп!.. – инарыдырҵеит рҽааихаршәны. Бзиарак
ишазҳәамыз уеизгьы иудыруан. Ишԥаҟарҵарыз, мап
рызкуамызт. Гәамԥхара-ҟазшьак рыҵубаауа инеиҿаԥшыааиҿаԥшит.
– Ишԥаҟаҳҵари... ҳақәшәеит... ҳамцаргьы рымуазар
акәхап... ҳцароуп... – иҳәеит Ҭарҟан иҽааимарџыхәны. –
Ҳаанӡа ҭынч абра шәыҟаз... иаҳзырурызеи?.. – рҳәан, Дыгә
дааныжьны, рыхҩыкгьы ашҭа инарыцҭыҵит абџьар зкыз.
Набжьоуаа рымҩа унанылар, уааигәырӷьарын.. Наҟааҟгьы ашәаԥыџьаԥ рышәшьыра уҵашьшьы, иԥхынразааит,
иӡынразааит убла хыркуан еилфаҷа еилагылаз. Хылаԥшра­
дагьы иаанрыжьуамызт, шамахамзар... Зны асасцәа рзаанагон,
зны ус, аԥсабара иазгәышьуаз, рхы-рыхшара рҽааибаркны
иаабжьалон...
Амҩа нхаҵәи-аахаҵәиуа, Набжьоу инагәылсны, ашьхара
ашьапаҟынӡа ицон. Ашьхарахь даҽа мҩан иаҿагалаз...
Набжьоуаа
рцара-раарақәа
маншәалан
даараӡа,
ишырҭахыз иахьаарҭаххоз, рацәак рхы мыргәаҟкәа, ицаны
иаауан. Ирыҵашьыцқәозгьы, набжьоуаа шынхо, набжьоуаа
шынҵуа, рыҽшеибырҭаз жәбарауазеи шырҳәоз, рылаԥш
цәгьа рџьам ианырҵартә, иааихәлабгеит, иааихәлацәеит...
Цәгьала инарызхьаԥшыз, цәгьала инымҩасыртә, Анцәа
дырзыӷьашкааит!..
Набжьоуаа
рымҩа
арҭ
рҩызцәа
дунеихаангьы
ибжьанамгалацызт...
Ибжьалозгьы,
агәымхарақәа
згәы иҭазкуаз, акькьыҳәа ишәышәуа, рԥаҵа иалаччо
изыбжьыҵуамызт. Урҭ ирыхәҭаз набжьоуаа ирдыруан
аҟыԥыҳәа...
Иабаҟоу анкьатәи набжьоуаа рымҩа... зегьы ирзеиԥшыз,
зегьы знысуаз?.. Еснагь амашьынақәа зынхысаа ицоз,
жәларык
зынӡалоз... уажәы
узанымло, ицәӷәыхаа,
еиларҩынтны,
иузымдырыртә
иҟарҵахьан:
ажрақәа
еимаҳаны, аҭҳәа-ҭыжаарақәа узырҭымсуа, инеихугацыԥхьаӡа
аҳәынҵәа, азытҟәа унарҭаҳауа. Уахгьы-ҽынгьы ҭаха
азымҭоз
амашьынақәеи,
атрақторқәеи,
атанкқәеи

294

иԥхасҭартәхьан. Урҭ рыдагьы, ушнеиуа акәымкәа, аҭыжаа
дуқәагьы унарыҽԥынгылон, унҭагылар узҭымыҳәҳәо, ақыҭа
иаларыжьуаз абомба хьанҭақәа ахьынкаҳауаз итҟәацны
иҭыржааз џьушьап. Урҭ еиҳарак иахьубарҭаз ацҳақәа ахьхыз
рзааигәарақәа рҿы акәын.
«Арҭ ҳара ҳтәқәа роуп иҟазҵаз... арахь ибжьалоз атанкқәа
алаԥыржәарц...» – игәы инҭиҳәҳәааит Мзауҭ.
Набжьоуаа аӷа хәымга имҩақәа зегьы ркырц иҟарымҵоз
арбаныз?.. Ауаҩы иԥсы данақәыԥшлакь ауп зегьы
данрызхәыцуа. Агаз балон дуқәа еиҵаҵаны, амҩаҿы иҵажны
ирыман, аӷа итанкқәа рҿаархар, ирыҵаԥыржәарц... Араҟа
ицәгьамкәа ишеибашьыз уаҩы ибартә иҟан. Атанкқәа ҩба,
рыцқәа хырџьаџьа, иҟәыбаса, ацҳаҿы унаӡаанӡа, агәаҩара
иҭажьын. Руак абырбалқәа ирхыкәыршаз ахрыҩрны,
уаҩы измырқәацаӡо икыджьылан, егьыгьы ахәда хжәан,
арыцҳараҵәҟьа ишақәшәаз мҩашьо...
Мзауҭ дааҭгыланы цқьа днарыхәаԥшыр иҭахын, аха уи
аҩыза аамҭа изҭодаз уажәы, абџьар зкыз нарышьклаԥало
иахьааиуаз...
«Абриоуп шәара ишәықәнаго!.. Шәабацоз арахь шәхаззала,
шәыжәҩа ҭҟьазшәа?.. Ҳақәышәхырц акәызма шәгәы иҭаз?..
«Ҽадаиала иааргаз сакасала дыргеит» ҳәа, шәызларгашазгьы
ҟамлеит. Шәаџьал Набжьоу акәзаарын иахьыҟаз!..» – Мзауҭ
илаԥш изрыҟәгомызт урҭ аихаӡа хьшәашәақәа...
«Ари – Алдыз иҩны... ари – Арзаҟан иҩны... ари – џьабаагымха Арушьан иҩны... Инарзааргазеи, инарзырузеи?..
Ицәыббыл-цәыббылӡа, руаџьаҟ гәыцәқәа нарылыҳәҳәо,
изакәытә рыцҳароузеи иназықәшәаз!..
Ах, Набжьоу, Набжьоу... узындыриазеи уара рыцҳа!..
Ушԥаныҟарҵеи ула ахьҭоу уаҩы имбо, уаҩ дзуҿамԥшуа!..
Дарбану зылаӷырӡқәа хамҟәҟәалакәа абраҟа иниасуа?!
Шаҟа игәы еилархәооз, шаҟа деицрадыршәуааз ԥсы
рхаӡамкәа иқьаԥҭахаз анхарҭа ҭыԥқәа цәыббыл-цәыббылӡа
иахьибоз.
«Абас акәхап ақәӡаара, ахыԥсаара шыҟало... ианҭацәлакь,
ианқьаԥҭахалакь... алақәа ууа ианрыххалалакь... Мап... мап!..

295

Уи ҟалашьа амаӡам!.. Набжьоу наунагӡа ус шьаҭанкыла
иузықәыблаауам!.. Набжьоу аанхоит!..» –Мзауҭ игәы
ҿнарҳәацәаауан дназхәаԥшуаз.
«Рымч зықәхо иҭацәыз аҩнқәа роуп... Аҩынқәа
еилархәаша иқәырҵар, аиааира ргарашәа рхы иажьоит... Уи
ус ҟалашьа амаӡам!..» – нас даахьаҵны, Мзауҭ иара итәала
игәы ааирӷәӷәон.
Иеицыз аӡәгьы ҿиҭӡомызт. Дасу рхәыцрақәа ирылан.
Рхы рыкәаҽ, аҳәынҵәа инҭаҳауа амҩа иахьаныз гәаныла
инҵәыҵахәыҭхәыҭуан. Абџьар зкыз урҭ ирышьклаԥшуа
рышьҭахь
игылан,
иаҭаххаргьы,
ишакәым
зхы
мҩаԥызгарц назгәахәуаз, дрыцҳамшьаӡакәа аҟәҟәаҳәа,
ишынеигәыдыҵара...
...Закәытә џьабааз инҭаибахьаз абраҟа инхоз Разанбеи,
абри иԥсы зыҿҳәараз, дхабыхацуа дызҭахандеиуаз игәараҭа,
ишәырҵлақәа, иӡахәаҭра, згәы иамыргакәа иныҟәигоз,
гәеиҵыхгас, гәышьҭыхгас имаз... уажәы ишьаҟьаны,
еилаҟәаҟәаса еилажьын... Атанкқәа ахьықәдыргьыжьаауаз
анышә еиларҩынтны, аҭыжаарақәа узырҭымсуа, еилакәаҳаеиларҵәины, рыцҳарак ишақәшәаз мҩашьо иахьышьҭаз
дарбаныз згәы ҿнамҵәаарыз!..
Ауаҩытәыҩса иџьабаа абас иазныҟәоит, абри аҩыза
иҭадыргылоит ҳәа згәы иаанагодаз!.. Ас ҟазҵо адунеи аҿы
зегь зцәыӡхьоу, зыламыс зҟьашьхьоу, ауаҩы дзааӡо адгьыл,
аԥсабарахь маҷк иадамхаргьы згәыблра зызнымхац уаҩы
залымдырк иакәхап. Уи уара утәгьы ҳаҭыр ақәиҵом, иара
ихатәгьы. Ааӡара шиоуз еиԥш ауп ихгьы шымҩаԥиго.
Разанбеи ԥыхӡашала иааинигалахьаз, иааиҿирҵаахьаз,
цәа узахымкаауа, иубар иузымдыруа, митәеиқәаҵәа
иақәшәаны, алахь узҭамԥшуа, амымеиқәара ахатәан.
Разанбеи абас ишыҟоу ибазҭгьы, иара уаҵәҟьа иԥсы
неихаҳаны, ишьамхқәа дрызнымкылакәа днеизҟәыҿыргьы
алшон. Абриаҟара иԥсы зыхҭниҵахьаз, абас изырхәашаз
ирауҳәараны иҟоузеи?.. Урҭ уаауп ҳәа узрыхәаԥшуама?..
Анхаҩы цқьа, аӡәы итәы иашьҭамыз, зџьабаала зҭаацәа
ныҟәызгоз, згәыблра ҭбааз, рыцҳашьарак аамырԥшӡакәа,

296

ишԥаизныҟәеи уҳәарауазеи?.. Иабаҟоу ауаҩытәыҩса
ирыцҳарақәа зыхьчо, изырӷьышкуа ирҿагыло адоу­
ҳатә мчрақәа, абарҭ ахәымгақәа рхы дзырдырша,
инеихәлазырбгаша?! Акыҟазар акәӡами абас мҩаԥызго
ирхьызгӡаша, иҟарҵаз аиакәымра иахьзырхәыша?! Мап,
агәнаҳа-гәнаҳауп, усгьы акыҟазар акәхап... Дарбану нас
ус зхы мҩаԥганы изхьымӡакәа иацәцахьоу?! Аиакәым
аиакәым ацзаауеит наунагӡа, иахьа акәымзаргьы, уаҵәы
иаацәырҟьахуеит ушазыԥшӡам. Агәнаҳа ҟазҵаз акагьы
иананажьӡом аԥсабараҿы... ианакәӡам зны инеиԥынгылоит
анахьгьы дамышьҭуа, арахьгьы дамышьҭуа...
Разанбеи ихшыҩ, ибаҩ иалыршаны, дкәакәы-цыкәуа,
хар имаӡамкәа иҽыҟаиҵахьан. Сасык думаны иашҭа
унҭаларгьы, уирԥхашьомызт. Иифоз, иижәуаз дазрыцҳаны
дыҟамызт. Иҩны-игәара, уаҳа акагьы наизацымҵаргьы,
аказы дыҟәнушьартә еиԥш ихы лаирҟәуамызт. Иҷкәынцәа,
егьа аџьабаа рыдибалахьазаргьы, рхы иахәартә ршьапы
иқәиргылахьан. Рҩыџьагьы убас иҵоураны анцәа ишеит,
раб дааухадыршҭрын. Аибашьра ианалага инаркны, абџьар
шьҭыхны, аӷа хәымга инеиҿагылеит, дзеиԥшраз анеилыркаа.
Дыршаҭарцгьы ргәы иҭаӡамызт, руалԥшьа анагӡара
иазықәԥон, рыҩны иацәхьаҵны.
Мап...ас аӷа хәымга ргәараҭа дахны ианарыжьраны иҟоума?..
Гәҭынчрас ирымоузеи, ирызхгома, иабанӡаианарыжьри,
иабанӡарзычҳари?.. Уи иқәнаго дақәмыршәакәа ԥсҭазаашьас
ирымоузеи?.. Иуқәлаз уиқәланы дахуцароуп, дықәуцароуп
иҿы ахьымааҳәра... уҳауа цқьахарцаз, удгьыл цқьахарцаз!..
Разанбеи дшыҷкәынӡаз аибашьра ду далашәахьан, аха,
анцәа убас лахьынҵас ииҭеит, деибганы, кьыс имаӡамкәа
далҵыртә еиԥш. Усҟан иангьы лыԥсы ҭан, иабгьы иԥсы ҭан.
Зыҽны инаркны дхынҳәыз, атрақтор дахьынақәтәаз,
дшақәтәаӡаз мацара акаҩҳәа иуаҩыбжара дынҭысын,
акырӡагьы
иҽааиҟьахьан,
агәабзиаразы
ихы
дахашшаауамызт. Анцәа убас дишан, дҳаҵҳаҵо, иахьа
дызхьымӡаз, уаҵәы иҽахьиигӡон. Ианиаамҭаз уаҩы наӡаааӡак, маха-шьахалагьы, ҭеиҭԥшлагьы уааиеиҵашьыцыртә
дыҟан, ашәаҳәара, акәашара дазҟазан.

297

Набжьоуаа ашәаҳәаразы ируҭахуааз!.. Гәырӷьарак аҿы
инеидтәаланы ашәа анырҳәоз,иаҟәымҵындаз,иҵагь рҳәандаз
ҳәа дарбаныз ирмеиҵашьыцрыз, ирмеигәырӷьарыз!.. Уажәы
рԥаҵақәа рҿабаба, иубар иузымдырытә, абџьар инаҵагылеит
еиқәыхьшәашәа, иӡыӷ-ӡыӷуа, аҵааршә инахаԥало.
Разанбеи
ихигахьоу,
иԥсҭазаара
иалагӡаны...
убриаҟара дцәаӷәахьан, исыԥхьаӡоит ҳәа уалагаргьы, егьа
уҳасабеилыргаҩ ҟазазаргьы, иузаҳасабрымызт.
Есышықәса, набжьоуаа рымацара ракәымкәа, ақыҭа ахы
инаркны аҵыхәанӡа, азеиԥш дгьылгьы, ахатәы дгьылгьы
знык ицәаӷәон, ҩынтә ицәаӷәон еивҵарххы-еивҵаԥсаны,
раҵәак иҵамҵацәакәа, еилакәырҳәуа, уааиеиҵашьыцрын.
Абри иоуп адгьыл азҟаза... Разанбеи ида ҳадгьыл аӡәгьы
иҳарцәаӷәом... иԥхасҭартәуеит... Абри дҳаманаҵы хар
ҳамаӡам... абри днаҳампыҵҟьар, ишԥаҳаԥсыхәоу ҳәа
шаҟаҩы инеихырҳәаалахьаз!.. Ацәаӷәарақәа рышьҭахь
аихацла ичатуан, еиҭеичалтуан, еилышәшәо арыц адгьыл
инахәлаиԥсон, агәы иамыргакәа. Ақәа асны, аԥш ықәыҳәҳәы
ианаауаз шаҟа игәазырҳагахоз!.. Ублақәа хнакуан, аӷьара
уанхыԥшылалакь...
– Абааԥсы, Разанбеи, сеихәлахаӡеит... иаанхеит
илаҵаӡамкәа... Ауаҩы заҵәы зегьы дызрыхьӡома?.. – Мзауҭ
иаб Алиас шаҟантә дӷьаҵәыӷьаҵәуа игәашә днылагылахьааз
дызсыцхраауазар ҳәа. Мзауҭ усҟан аҩны дыҟамызт, аҵара
дҭан ақалақь аҿы, иаб дызицхраауамызт.
– Умшәан, Алиас... уи хьаас иҟаумҵан... иагьузысцәаӷәоит,
иагьузыласҵоит... Иҟалома... ус ушԥаансыжьуеи?.. Уҷкәын
аҵара далгаанӡа исылшо угсыжьуам... исуалны исыԥхьаӡоит...
Разанбеи ас аниҳәалакь, Алиас дгәырӷьаҵәа ишьҭахьҟа
даахынҳәуан. Разанбеи ииҳәаз ҳәан, инамыгӡакәангьы
иаанижьуамызт.
Разанбеи иџьабаақәа здымыз аӡәгьы дыҟаӡамызт ақыҭаҿы.
Итрақтор ӷәарӷәаруа, ашара дацгыланы ашҭа дынҭыҵуан, нас
алашьцара иааимнахаанӡа, дыԥ-дыԥҳәа итрақтор абжьы аҵх
лашьцара иналыҩуа, абла лашарақәа еилаԥаҭ-ԥаҭуа аӷьара
инхубаалон.

298

Дгәазырҳаган Разанбеи даныцәаӷәозгьы, шамахамзар,
гәамҵ-хамҵрак инирԥшуамызт, иҟаиҵоз гәырӷьара-гәыҭгарак
инаҭон. Уи иара иԥсҭазааран...
– Иааилоузеи, уҳәарауазеи!.. Напы злеикыз, уахгьыҽынгьы изеиԥшын, инаигӡаанӡа тәамҩахәк ҟаиҵом... Убри
аҩыза дҳазкамшәаргьы, ишԥаҳаԥсыхәаз ҳара набжьоуаа?..
Дарбаныз, ас ҳгәы ҳамыршьыкәа, ҳахкаарақәа ҳзылазҵоз?!
Уи ҳара анцәа даҳзишеит убас... анцәа даҳзылбааишьҭит...
– иахьааидтәалоз иӡбахә аацәырыргон, инеихәлацәажәон
гәҭыӷьӷьаала.
Шаҟа ицәаӷәашьагьы бзиааз!.. Ашьшьа-шьшьыҳәа
инеиқәыԥсо, аҵлақәа дырԥырхагамхакәа, днарывс-аарывсуа,
егьа ацәаӷәара маншәаламзаргьы, џьара дгьыл ҿаҵак ус
иаанижьуамызт, икәаҭана шьхәа ахьынӡазнеиуаз.
Акыр шықәсагьы итрақтор ашьапы ишықәгылаз
иқәгылаӡан еихәламкьыскәа, еихәламхацкәа. Иџьоушьарын
уи иалиршахьаз!..
Разанбеи иашҭа-игәараҭа ишуҭахыз узҭаломызт уажәы.
Атанкқәеи амашьынақәеи иҭыржаахьан, еиладырҩынтхьан,
иҳәынҵәартәхьан. Иабаҟоу иашҭа кәаԥҷаҷараӡа излахкааз,
амасар цәны изкыдыԥсалаз иаанда хазынахә?.. Иабаҟоу
иахьыҵатәалоз, ашымҳа иамҵаҟаҵаз аҟәардә хәхәа, астол
гьежь, ицқьакәакәараӡа еилыргаз иашҭа гәазырҳага?..
Имаҵурҭа еиларыжьхьан, игәымхартәхьан игәараҭа зегьы,
ублаҿы иузаагомызт.
Мзауҭраа шааиуаз, ирыманы хыхь инхалеит – акәасқьахь.
Азал, ауадақәа – изакәызаалакь акагьы рыҩнагылаӡам...
рышәқәа, рԥенџьырқәа ҿырҳәахьеит, идырхәашахьеит...
иккаӡа иахьабалакь ишуҭаху уҩнаԥшуеит. Ашьҭахьтәи уада
заҵәык ааныжьны ирыман. Уи дуун, еиҵҳәан. Убраҟа акәын
дара ахьтәоз, акрахьырфоз, иахьышьҭалоз. Аҵәыҵәыфҩы
рҩынҟьа ицон, узыҩнагыломызт. Еилажьын еиларгәамны
рымаҭәажәқәа.
Арҭ збаз иаразнак иаарыкәшеит, рыблақәа цымцымуа,
ишаҵәы-шаҵәуа. Акы ишазхьаауаз ҩашьомызт.

299

– Иаагеит атҟәацәа... – иҳәеит Мзауҭраа уахь ихазгалаз
руаӡәы, иҽеихарҳәны, напынҵа дук назыгӡаз иеиԥш
иҽаарзажәны. Аштаб напхгара азҭозгьы уаҟа дрылагылан
дқәацәӡа. Днарыхәаԥш-ҩарыхәаԥшит атҟәацәа ҳәа изышьҭаз
иаԥхьа иахьгылаз. Еиҵаӷәӷәа, аӡәгьы ҿиҭуамызт. Рыгәқәа
хыҭхыҭуан иҟаларызеишь, иҳарҳәарызеишь ҳәа.
–Шәара шәахьынтәи аӡәы,аҳәаа дахыжьны,шәара шәтәқәа
рахь дҳашьҭыр ҳҭахуп аицәажәарақәа рымҩаԥгаразы...
– даацәажәеит аштаб аиҳабы, Сосо зыхьӡыз. Мзауҭраа уи
уаанӡагьы дырбахьан. Иахыргарц Кьахьырра рҿы инеиқәаз
иаргьы дрылан. – Ҳара ҳтәқәа иршьқәаз уахь иаанхеит,
иҿаҳхроуп... Шәуа дарбану убрахь изцо?.. Ҳара ҳхаҭарнаки
дара рхаҭарнаки уаҵәы еиқәшәартә, еицәажәартә, аамҭа
алыхны, ишьақәыргылатәуп...
Мзауҭраа,
иахьаанагаз
рзымбатәбараханы,
ҿымҭ
иахьеикәагылаз инеихәаԥшы-ааихәаԥшит.
Ақыҭа агәаҟынӡа ацара ус имариамызт. Урзымдырӡакәа
иуеихсыргьы ҟалон аҳәаақәа зыхьчоз. Уахь ицоз знык
аҳәаа дзахысгәышьар, ҳара ҳтәқәа рахь дызкылсыр, иҟаз
еиликаагәышьон. Нас ԥсыхәак аманы изыҟалар, даргьы уахь
ииаргартә еиԥш уаҩы иҟаиҵар алшон. Аҳаҷаҳәа Мзауҭ убри
ихшыҩ назцеит.
– Ишԥаҟаҳҵари?... – даахәыц-хәыцит Ҭарҟан. – Кьахьыр
дҳазцап... Уи уаҟа ишахәҭоу еиԥш днарацәажәап...
ҳагьеиҭеиҳәап уаҩҵас... Уи илшоит ари аҩыза аус анагӡара...
– Кьахьыр днаҿаиршәит Ҭарҟан, игәра ганы, насгьы уи ус
зиҭаххаз, рҭагылазаашьа зеиԥшроу нарзеиҭаиҳәап дахьнеиуа
еиҳа инҭкааны, урҭ рҿыхразы џьара цхыраарак рзыҟаҵозар
ҳәа игәы инҭеикын.
Аимадара ахьрыбжьамыз иахҟьаны даараӡза агәкаҳарақәа
рызнарҵасхьан уаанӡагьы. Егьырҭгьы уаҳа иамарымкит
Ҭарҟан ииҳәаз. Еиқәышаҳаҭны Кьахьыр далырхит, рацәак
инеимҿмырххакәа, уи ирзеиӷьхашаз акахьы икылигарызшәа
инахәаԥшит Ҭарҟани Мзауҭи, Кьахьыр рацәак ишигәамԥхоз
шырныруазгьы.

300

Кьахьыр, иблақәа ҿаҳәаны, шьыршьаф ԥжәахак ихы
иакәыршаны, аҳәааҟынӡа днарган, амҩа днанырҵеит,
умҩахымҵыкәа иаша уцароуп, иудаҳҵогьы ишахәҭоу
инамыгӡакәа арахь ухнымҳәроуп ҳәа инаидҵаны.
Ҭарҟани Мзауҭи, атҟәацәа реиԥш, ауада акәакьҭаншәа
икҿагылаз акаруаҭ инықәдыртәеит, шәҩыза дхынҳәаанӡа
абраҟа шәыҟазароуп, уаҳа џьаргьы цашьа шәымаӡам
ҳәа нараҳәаны, изымҵысуа-изымқәацо. Инаҿашәеит, аха
ишԥанаҿашәеи, уаҳа ҿыҵшьа нарзыҟамҵаӡо, акаҭа назхаԥаз
ашәарах еиԥш, иҳәаԥызаԥуа, еиларҳәаҵәыҳәаҵәуа...
Кьахьыр дзыхнымҳәыр, уи игәаӷ дара ишрыхҭнырҟьоз
еиҳа-еиҳа ирыкәҵәиашо рхы иҭагьыжьуан еихәларҟьаны,
еихәларгьыжьны.
Кьахьыр
данзымаа,
рыԥсҭазаара
ишалырхуаз, рыԥсы шырхырхуаз зхәыцра аҭахымызт, уи
навалашьа амамкәа иӡбаз усын...
Шаҟа хәыцра, шаҟа гәеибакра рҭаазеи ирыцҳахәха
иахьыкҿатәаз!..
Зны-зынла инцәырҟьа-цәырасуа ус ргәы иаарнаҭахуан,
иамуӡар – убраҟа ирыдтәалақәаз рабџьарқәа нарымпы­
ҵԥааны, аҟәҟәаҳәа инарылаҵаны, ишзахәоз абнара
рҽамардарц, аха ирзынамыгӡакәа, рымч ақәымхакәа
инарымпыҵашәар, иагьшәарҭахон. Рызынтәыкгьы рыҟазаара
аҵыхәтәа ԥырҵәон иара уаҵәҟьа инеихәларԥсны. Мап... уи
аҩыза араҟа ирзеиԥштәуамызт зымч зылӡаахьаз Ҭарҟани
Мзауҭи... уи даҽа мчык аҭахын, даҽа хымҩаԥгашьак аҭахын,
дара уажәазы излаҟаӡамыз...
«Абас ауми уҩны ишынахатәо, ишынахабабо, уара
уанахыӡаалакь, уанахыԥсаалакь!.. Закәытә гәыргьараԥсҭазаараз ари аҩнаҭа иамаз!.. Егьа уфаргьы, егьа ужәыргьы
Разанбеи узхара уфеит, узхара ужәит ҳәа иҽирҭынчуазма!..
Имаз акы дамеигӡакәа, иаацәырганы днаудтәалон. Агәылацәа
рыдеибагалон, шәаҳәарахон, кәашарахон...
Уажәы иахьыҟоу, иахьагаз здырхуада Разанбеи иҭаацәареи
иареи?.. Рыԥсы ҭаны изалҵыма, рҽырзеиқәырхама?.. Урҭ
зегьы еилкаашьа рымамызт.
Еҳ, иҷкәын ԥҳәыс данааигоз закәытә чароузеи абри
аҩнаҭаҿы иныҟаиҵаз Разанбеи!.. Ашьаԥа еиҵҳәа, ашҭа

301

иаваршәны иахьгылаз, ипеипеиуа иҭәын, узыҵаломызт.
Разанбеи иуа-иҭахыра, изааигәаз, дызлахәыз аӡәгьы
даанимыжьит. Ашьаԥа убас ирхиан, аха уазымҵаан. Иагыз
ҳәа акагьы ыҟаӡамызт. Ачарауаа ршыкьыбжьы еиҳа-еиҳа
ишьҭыҵуан еидшыланы иахьтәаз.
Набжьоуаа ачара руазар, ирзымур ҳәа уаҵәымшәан.
Хәыҷи-дуи, иааилгаанӡагьы, ршьапы иқәгыланы, амаҵ руан,
ааԥсара џьеи ирындырԥшрын. Ачара ахы арманшәалоит,
уара иахәҭақәоу зегьы узырманшәалар... агәырӷьара ажәҩан
аҟынӡа иханагалоит. Ашәаҳәара, акәашара... аҿар ықәԥраауа,
иузаанкылома!..
Закәытә гәырӷьараз Разанбеи убасҟан иашҭа-игәараҭа
инҭашылаз!.. Уажәы еиқәыхьшәашәа, еилакәаҳа, узҭамԥшуа,
узаҿамԥшуа ишԥаныҟарҵеи аламысдажәқәа!.. Иҟаиҵахьааз
Разанбеи абас дҭадыргылартә, абас изныҟәартә еиԥш?!
Разанбеи инаҩсан, раҵәак дицәыхарамкәа, инхоз Арзамеҭ
иҩынгьы убас иазныҟәахьан, Мамышь иҩынгьы убас игылан
еиӷрыжәжәа... Ирӷәыҵәхьан, ицәдырҵәахьан... Араҟгьы дара
хыԥхьакырҭас иҟарҵахьан, ирыҵатәарҭан...
Мзауҭ аԥенџьыр аҟынтәи адәахьгьы дынхьаԥшит, дахьтәаз
аҟынтә дынцәыҵыԥшшәа. Аҩнашьҭахь шәырҭраны инашьҭын.
Анаҩсан бнаран, шәаԥыџьаԥран еилашьшьы, шамахамзар
Разанбеи уахь аӡәгьы дылаиҵаӡомызт, иҵакны иман, аҭел
аанда ахыкәыршаны.
«Абрантәи уаҩы дрыжәлар ауеит уахынла, икаххаа
ианыцәоу, ргәырҽанӡамкәа... Ицҟьа-шәҟьа иқәуҵоит
рызынтәыкгьы... нас наҟ, абнара уҽнамаудоит... Ҳара ҳтәқәа
убри иазхәыцуоушь?..» – игәы инҭиҳәааит Мзауҭ. Дзызхәыцыз
иҵырдыраар ҳәа дацәшәазшәа, рышҟагьы дынхьаԥшит. Дара
рыбызшәала акы иалацәажәон инеимҵакуа, зны-зынлагьы
инеицәхас-ааицәхасуа...
– Станк еибганы исымазҭгьы, уаҳа исҭахыз... ашыжәашыжәҳәа инарыласыжьуан, нас ԥхьаҟа сҿынасхон,
уаҩы сизаанымкылаӡа... шәаргьы аҟәҟәаҳәа шәхысуа
шәнасышьҭагылон... Уи ахәада иқәтәоу еибарыҩны
иахьцарызгьы жәбарымызт... – аӡәы дышзахәоз дыҽхәон,
дбадақьуан, итанк еибгазҭгьы амитә илиршарызшәаҵәҟьа.

302

«Уаҟа шәхы шәыкәаҽыргьы ҟалоит, иаалырҟьаны,
ишышәгәамхәӡо...» – Мзауҭ уи ихәда ҵкааны димазар иҭах­
хеит... Абџьар икымызҭгьы, инеибарххақәаргьы ҟаларын.
«Уаангыл, урымԥыхьашәар, узакәытә хаҵа ӷәӷәоу убахра
уҟоуп... Анахьхьи иҭажьу атанк уара иутәызар акәхап,
аԥсцәеирымга... Уаргьы убас уԥеиԥшхаргьы алшоит...» – игәы
инҭиҳәааит, игәаӷ кны дизкылԥшуа.
Аамҭа ықәҳа ацара иаҿын. Мзауҭи Ҭарҟани уажәыуажәы инеиҿаԥшуан. Кьахьыр абриаҟара дахьынхаз
хьаас ишьҭырхит, аха ирылшагәышьоз. Шьыжьы инеиз,
абар шьыбжьагәы инахыҳәҳәахьан. Ирылыжжуа иалагеит
иахьтәаз. Машәыр ихьзар ҳәагьы иааицәшәеит.
Кьахьыр ианаамҭаз дахьзымааз гәазҭаз иаразнак
иааиланаргьыжьит уаҟа иаарԥырымҵӡакәа ирхылаԥшқәоз.
Рсааҭқәа инарыхәаԥшит. Аамҭа уажәшьҭа ԥшьбаҟа сааҭ
инархысхьан. Равтоматқәа нкыдырԥаан, аҿҿа нархырго
иааилауаҭырит, иаагәамҵ-хамҵит.
– Ҳаижьеит уи аҭаҳмада!.. Зыгәра угаша уаҩымзаарын!..
Сара издыруан уи ас шыҟаиҵоз!.. Ихы данауҳашьҭ,
ахақәиҭра аниаҳҭа, нас арахь дхынҳәуа дыҟахызма?!
Ишьапы иҽаиргеит аҩысҭаажә!.. – ауада иҩнагылаз
руаӡәк иҽхьырԥсааны дааҟәынд-ҟәындит иҽааибаркны.
Ахьышәҭҳәа днықәгьыжьаан, рациала адырра ҟаиҵеит
ахырӷәӷәарҭахь дцәыҵаӷәарӷәаруа, аха уахьгьы ихабарк
ыҟамызт макьаназгьы.
«Иқәынҵәаша, каамеҭк игәы иҭеику?.. Ҳандырҵәоит,
убриоуп иҟало...» – игәы неицрасит Мзауҭ, Кьахьыр убас
ихы мҩаԥигарым ҳәа игәы ишаанагозгьы. «Шықәсык ахь
знык ауаҩы ихы еилагоит, ицәа дыҭҟьоит... иалудырраауазеи
игәыҵалаз?!» – уи изхәыцра ҭахак инаҭомызт.
– Даҽа маҷк ҳааиԥеиԥшып... ижәдыруеи амҩа
дықәзар?.. Ҳара ҳтәқәа ахьтәаз изымԥшаау?.. – Ҭарҟан
иаахьааигеит иҟалаз. Кьахьыр ари аҩыза аус ас имҩаԥигап
ҳәа дақәгәыӷуамызт. Дара, абгақәа инырҿажьны, ихы
дахьахәашаз
дашьҭалазар,
ииашаҵәҟьаны
ашәарҭа
инҭаиргылеит, хҿыхшьак рымаӡамкәа.

303

– Мамоу... ишәыман шәаала арҭгьы ахырӷәӷәарҭахь...
ҳара ҳтәқәа ахьтәоу... Арҭ ирықәнаго сара издыруеит!..
– ирылыҳәҳәошәа иҟаз ауаҩаԥшь иҽынхиршәааит, игәы
ҵкапуа дахьгылаз, дызҿаԥшуаз ргәаӷ деиҵанаршуа.
Ҭарҟани Мзауҭи, бла хаак инҭамырԥшӡакәа, инарыҵаҟьаны
иналбаарцан, аҳәынҵәа еихәлашьшьыра инылаҳауа,
ирыманы рҿынархеит. Абас адунеи иқәзар аасҭа, иҟаӡамзар
еиҳа еиӷьыршьон, рыхқәа рыкәаҽ иахьнеиуаз.
– Ҳаршьуама арҭ аламысдажәқәа, иқәынҵәаша?.. – Мзауҭ
маӡала дынцәыҵацәажәеит, Ҭарҟан иҽынеизааигәатәны.
– Умшәан, ҳашԥаршьри!.. Кьахьыргьы сгәы иаанагом
абас ҳнарымҵаижьып ҳәа... – Ҭарҟан дарҩагьых гәыӷрак
дазыԥшын, маҷк инаскьазгашаз. Мзауҭ дызҭашәаз
иҽеиҭаӡаргьы иҭахымызт, аха ихәыцрақәа зны-зынла
рҽеизырҵәаны дымҩахырҟьарц ианақәыркқәозгьы ыҟан.
Ахырӷәӷәарҭаҿы иахьнаргаз, зегь рыблақәа ҭырхаха,
дара ирыхәаԥшуан, рабџьарқәа ырҟаҵымыҵуа. Абнара
ыҵырҭәааны иахьабалакь иҵагылан дара, рыҽхаршаланы.
Мап... аԥсҭазаара ус иҟамзаап, уаҩы игәы ишаанаго еиԥш...
Цқьа уналаԥшны иумбакәа иагьузеилкааӡом, иагьуздырӡом...
Узҭахыда,
урыцҳазшьода?..
Ауаҩы
ишьра,
ауаҩы
иԥсҭазаара аҿахҵәара убриаҟара ҵакы амамкәа иҟалеит,
хьаасгьы изкыда, хьаасгьы иҟазҵода!.. Ахы лауқәшәеит,
уааикәанарҳәуеит, уааикәанарҵәиуеит, улеизҟәыҿуеит...
уалгеит, уҭынчуп... Мзауҭ уи еиҳа-еиҳа агәра инаргон абџьар
зку рхымҩаԥгашьақәа злаҟаз ала.
Ауаҩшьра закәыхи?! Уи зегь реиҳа имариаӡоу усуп...
Хызаҵәык ауп изурхо... аҵықьҳәа инҭурҟьеит – уааилгеит,
уаҳагьы дҟалаӡом уабџьар назқәукыз!.. Ауаҩы душьит ҳәа
краҵанакуама?.. Аԥстәы еиԥш, ҟыт ааихдырҵуам... Аха,
ирыцҳароу – акагьы изыҟамҵаӡакәа дахьҭадырхо, иԥсҭазаара
дахьалырхуа ауп... Аибашьраҿы иҭахаз ибаргәызеи, уи
хаҵарыла дҭамхои, иԥсадгьыл ихы нақәҵаны... абас
ицәыҵаршьуа иоуп ирыцҳахаз акәымзар...
«Ах,
инаҟаҳҵазеи...
инаҟаҳҵазеи?!
Ишԥыкәу
абыржәраанӡагьы рнапаҵаҟа ҳшаанхаз?.. Ҳхы ҳзамыхәазеи?..

304

Иҳалымшаӡоз абна ҳҽаҳҭар?.. Ҳара иаҳхарам ҳәа акагь
ҟалаӡеит!..» – Мзауҭ, аԥш зымҵәаз алуқәа реиԥш, ҩныҵҟала
акы деибанарфон, акы дахәланагәон ихьаацәгьаны, ахгара
ицәуадаҩны... Ҭарҟан, амҩаду даныԥшыло, иаԥхьаҟа дыԥшуан
Кьахьыр данбаацәырҵри, ҳанбеиқәхари ҳәа.
«Абыржәык ма ҳзеиқәхандаз... абыржәык... ԥсгарҭаамҭак
ҳзылбааԥшындаз!..» – убри ихы иҭагьыжьуан Мзауҭ
ампыҵахалаҩцәа дахьрылагылаз...
Кьахьыр абриаҟара дахьаанхаз, урҭ ирзыԥшыз
агәымбылыҩцәа реиԥш, Ҭарҟанраагьы гәҭынчрак рнаҭомызт,
ишҿырымҭуазгьы, ишырхьааз рҿаԥшылара иуанаҳәон.
Кьахьыр даанызкылаз, дынзырхаз, игәыҵалаз еилкаашьак
рзаҭомызт уажәазы. Ҳаҷкәынцәа
рыштаб
ахьыҟаз
дақәымшәакәа изымԥшаазар ҳәагьы гәҩарас ирыман. Урҭ
инахараны, џьара иахьыԥхьакырҭаз, иахьшәарҭамыз ҭыԥк
алхны, рҽыҵәахны иҟазар акәхарын. Шьапыла дымныҟәакәа,
уаҳа даҽакы дызланыҟәоз ҳәа акагьы имамызт. Ақыҭа
дуӡӡагьы ус иааинырсланы, ишуҭаху еиԥш иаразнакы
иузеимырҟьомызт. Асы ишьҭазгьы ишиҭахыз дзарныҟәомызт,
дашәаҳауан. Жәаҳәарада, абарҭ зегьы деиҵанарҟьон,
аамҭа ицәдырӡуан. Насгьы, еиҳараӡак ргәы змырҭынчуаз
– дышрыдыркылаз, ишиацәажәаз рыздыруамызт. Егьа ус
иҟазаргьы, деибганы дхынҳәындаз, убри акәын изхыццакуаз...
Ус, ишыԥшыз акәымкәа, Кьахьыр инахараӡаны
ицәаара инахьыԥшит, илаба наиҵакшо, ихы ашкәакәа
акәыршаны, иплашь шьҭаҳәазо амҩа даныланы дшааиуаз.
Ахаҵәирҭа даавҵыҵны акыр дааскьахьан. Рацәакгьы
ирццакны дызныҟәомызт, дааԥсаны, дкараханы дшыҟаз
иныҟәашәалагьы иудырратәы иҟан.
...Уажәшьҭа акыр дааскьеит... уаҩҵас дубартә дааиуан
дхыҟә-хыҟәуа. Амҩа нымҩахыҵ ақьалақәа ирцәыҵагылаз
аҷкәынцәа рабџьарқәа харшаланы изыԥшуан, инкылакны
инаиеихсрызшәа. Ус зыҟарҵоз даладыршәарц акәхарын, аха
иара, урҭ хьаас имаӡамызшәа, дагьрызхьаԥшуамызт.
Уажәшьҭа акыр дырзааигәахахьан еиԥш, ҩыџьа
аҷкәынцәа еибырыҩны инаидыххылан, ахьышәҭ-сышәҭҳәа

305

иахьабалакь дааимырдеит, изыцәшәоз, итҟәацуаз, мамзаргьы
ихысуаз бџьарк ҳазидбалозар ҳәа акәын. Иҟашәҵо закәызеи,
шәанаџьалбеит, абџьар шысҩыҵракым усгьы ишәымбаӡои
иҳәарашәа, ччаԥшь ԥсадак иқьышә инықәыххын, аха иара
уаҵәҟьа инықәба ицеит, нҵырак амаӡамкәа.
Дшааизҵәҟьа, инаикәшан, днаргәҭыларкит, рыблақәа
шаҵәы-шаҵәуа, абриаҟара дахьаанхаз дынкылблаауа,
аха уиаҟара ацәажәаха имҭакәа, уаҟа игылаз амашьына
ҟәарҽар дынҭадыртәеит ажәжәа-ԥԥаҳәа... Ҭарҟанраагьы
хыхь инхарцалеит ҩаԥхьа рыштаб ахь иргарц. Кьахьыр
иацәажәахагьы радымраӡеит... Шәаргьы ара шәыҟоума
иҳәарашәа, знык аҟара днарызхьаԥшит иаргьы...
Аштаб аҿы ишааиҵәҟьаз, Кьахьыр ауада дныҩнаргалан,
акыраамҭагьы доумышьҭӡакәа иҿцәажәон, зегь рыла
дҭырҵаауан.
Ҭарҟани Мзауҭи еиџьыԥ-еиџьыԥӡа абарҵа иҵагыланы
изыԥшын, данбадәылҵуеи, иеибырҳәозеи абарҭ абрысҟаамҭа,
ажәабжьыс иаҳзааигазеи, рыԥсы ҭагәышьоума ҳаҷкәынцәа
рыцҳақәа ҳәа ргәы инҭахәыцуа. Шьыжьаахыс крызымфацыз
рыԥсы ахәыц еиҟәнарҷҷон. Амш акыр аҽыланарҟәхьан,
аилашәшәра аҽазнакуан, уаха иааҵаартә еиԥш, ԥша
ҵәыҵәыкгьы нарӡывасуан иахьықәгылаз...
***
...Кьахьыр иахьаҟара игәалаҟара бааԥсны дҟамлацызт...
Игәалаҟара уажәы-уажәы, дшьақәнаҟьома уҳәаратәы,
дааруалуашон. Иикуаз, иаашьҭихуаз наимпыҵышшаны
инкаҳауан, иааԥҽуан. Дгәамҵхамҵуан, ихы данынцәҳауан,
абас дшаны адунеи дахьықәнагалаз дацәгәааны.Агәамҵрақәа
идыруан уаанӡагьы, еиҳараӡак иусқәа аныманшәаламхалакь,
ианицәеилахәалакь, аха уажә еиԥш, асҵәҟьа дгәамҵуа уаҩы
димбацызт.
– Уҽаанкыл, уара... закәызеи узҿқәоу... ҳазынтәыкгьы
ҳаибга-ҳаизҩыда
ҳаҟоу
џьушьома?..
Зегьы-зегьы
ҳачмазыҩцәахахьеит,
хьаак-хьаак
ҳамоуп,
аха
ҳҽаҳамҭароуп... ҳазықәԥароуп... иуцәажәашьоузеи... угәам-

306

ҵыр кыр иахәарҭоума?.. Ахаҵа ачҳара имазароуп!.. – Ҭарҟан
уи днаԥхьаирҟәҟәаарц днаиқәымчит, гәыҩбарак аҵамҵакәа,
иҽизааигәатәуа.
– Сара сызҭашәаз аҩыза уаҩ дҭашәахьоума?.. Схы
абазгои уажәшьҭа сара?.. – Кьахьыр иҽизеиқәкуамызт, акы
деиланаргьыжьуан ииашаны.
– Уара узҭашәазоуп ҳазынтәыкгьы ҳазҭашәаз... Ҳаргьы
уаҳа хәыцырҭа ҳамаӡам џьушьома?.. Абри уара ишухьаауа
еиԥш ауп ҳаргьы ишаҳхьаауа иааҟало зегьы... уара уеиԥш
ҳаргьы иаҳныруеит, ҳаргәаҭеиуеит, аха иахьамзар уаҵәы
ҳәа ҳаԥшуп, ҳзыриааиуазар ҳәа... – Ҭарҟан хәыҷы-хәыҷла
уи имаршәа икуан, игәалаҟара изеиҭакуазар ҳәа даҿын.
Кьахьыр илыжжуаз иаргьы дарҭынчуамызт.
Кьахьыр ихы данақәиҭыз асҵәҟьа иҽеиҭомызт,
иҽынахига-аахигон. Уи алахиҽырц ма ибаҳчара дныҵалон
дныҵагәеигәеиуа, ма мҿык днасуан, иҟәыбаса иаақәымҵакәа
дзаԥырымҵуа.
Уи дахьыҟаз иибаз, иаҳаз деиҵанарӷәӷәон Мзауҭгьы
цәгьалаҵәҟьа. Агәамҵ-хамҵрақәагьы мыцхәы инаишьк­
лаҳәуа дыхҭаркуан, ԥсеивгарҭак наимҭаӡо.
– Саныҷкәынызгьы дара рҟыба-ӡыба сзалҵуамызт...
санажәгьы абас сыбжамҽамны сҟазҵазгьы дара роуп...
Аҵарахьы аҵара ҳзымҵо, ҳаздырцалаз рыбызшәа ҳамч
ақәымхо, шаҟа ҭагәҭасра ҳхаагахьоузеи!.. Уажәы дырҩагьых
ҳназларыжьыз жәбоит!.. Ҳаԥсы ҭахазаргьы, ҳаԥсы ахьынӡаҭоу
урҭ рысаӡ ҳзалҵуам... аӷанҷ ҳзааннажьуеит иаҳхамышҭыртә
акыраамҭаӡагьы... Иахьа ҳара ҳзықәшәо зегьы дара роуп
изыхҿылиаауа!.. – Кьахьыр игәы изырхьуаз, ииҳәашаз,
уаҩ дзызхәыцшаз рацәаӡан. Уи иџьамыӷәацәгьаны аԥсуаа
ирхыргаз иҟьаҟьаӡа иаанарԥшуаз – рыдгьыл иқәнагалаз
ирыгәҭакыз, изышьҭаз акәын. Дарбан ԥсуазаалакгьы
дунеихаан ихашҭраны дыҟоума гәнаҳарыла иҭәыз аԥсуаа
рлахьынҵа иаҭоурыххаз... Зхы ҩыҵзырхахоз ихы инықәсуан,
уаҳа изымҳартә, уаҳа дзымӷьацартә еиԥш.

307

Кьахьыри Ҭарҟани, ргәы шамгаӡозгьы, инеицхыраан,
ирымаз фатәқәак астол инықәдыргылан инадтәалеит,
краҳамфаргьы зынӡаск ҳҵанаркәкәалоит ҳәа инаныӡбаны.
Арда
уиаҟара
дыдмыргәамҵит, лхы
еихаҿаҳәаны,
дқәарқәашьеиуа аҽҳәа дыҽҳәатәан, ахьҭа лылаланы.
Рыжәтә хәыҷыкгьы нцәыҵрыԥшаан, ргәы аларҟажарц
инарҿадырхәхәеит, рхьаақәа азыхәаҽуазар ҳәа. Арыжәтәгьы
изыхнаҽуама ухьаақәа, хәышәтәышьа змаӡам еиԥш
ианымжьыжькхалакь.
Кьахьыр азныказы рацәак иҽалеигаломызт агәыԥшааҿыԥшаарақәа зцыз ацәажәара, аха ашьҭахь дааихыккан,
дахьцаз иибаз, иаҳаз, дзықәшәаз, дзыҿцәажәаз, ирыхӡыз,
ирымаз, ирҭагылазаашьаз дналацәажәеит. Шьыжьнаҵы
иеизаз уи инаизыӡырҩит, азҿлымҳара наиҭаны.
Кьахьыр иажәабжь угәы ҭызшьаауаз ажәабжьын.
– Нас иҳаумҳәои инагӡаны?.. Ҳазургәаҟуеи абриаҟара,
ҳаԥсы нҭкаауа?.. – Ҭарҟан иаҳахьаз изхомызт, иҵагь
иаҳар иҭахын. Зымҩа ицаз, изҟәыҭхахаз, рҳабла иқәҵыз
ирыԥсҭазаашьаз цқьа еилырганы иахьимамыз дарҭынчуамызт.
– Изшәасымҳәахуеи?.. Ишәасымҳәои... – даахәыц-хәыцит
Кьахьыр. Ихаҿы изаагомызт зегь иаразнак, ицәеиԥхьыттон
иааидихәыцлаанӡа. Уахь данцозгьы еиҳараӡак гәыҵхас имаз
– зыԥсы ҭаханы иахыҵыз, иахьцаз, иахькылнагаз акәын.
Уи зегьы еилымкаакәа ус дыхнымҳәит, дахьнеиз зыблақәа
цәыркшаԥаны ихәаԥшқәаз шыҟазгьы.
– Анцәа ибоит... сара сиашара дунеихаангьы аӡәгьы
изыхәаҽуам, аӡәгьы изцәыҵашьуам... – даақәыԥсычҳаит,
иажәақәа ирыҵаз ахшыҩҵак хырхарҭас иамаз аилкаара
нархьанҭаны.
Кьахьыр ацәажәараҿы, зны-зынла даалҟьаны, гәаартрак
наизцәырҟьон, зегь иҳәартә, зегь уеилиркаартә еиԥш, маӡааргама игәаҵаҿы акы дшеиҵанакуазгьы. Уажәшьҭа иаамҭан
иаацәырганы дара ззыԥшыз аиаша аҳәара.
– Ишыжәдыруа еиԥш, амҩа санықәырҵоз, акагьы
сымбартә еиԥш, сыблақәа ҿарҳәеит. Уи ус изыҟарҵаз, дара
ахьҵәыҵатәақәаз сыблақәа ирымбарҵаз акәхарын, уаҳа

308

закәыхи... Дара рхырӷәӷәарҭа, иаанкыланы иахьрымаз,
снахырган, аҳа, уажәшьҭа уара ухала уцоит иаша, умҩа
уҽахмырҟьакәа, ишуаҳҳәаз, ишудаҳҵаз убас инаугӡоит...
Ианынаумыгӡагьы, арахь, ушьҭахьҟагьы иаанужьыз рыԥсҟы
ахац ишаку удыруазааит... цәхьаҵшьак ҟаумҵароуп, ухы
уҭахызар, рҳәан, инасықәмақарны амҩа снанырҵеит, аҵаа
снахаԥало... Иабасҭахыз саргьы абри аҩыза амҩа анылара,
аха ишԥаҟасҵарыз... сзықәшәараны иҟаз сзахымԥеит...Убрахь
схы смырхакәа сыҟазҭгьы исыбаргәыз!.. Аха уи атәы нас
ишәасҳәап... – Кьахьыр иныԥкаауа, дхәыҵ-хәыҵуа иажәабжь
наигӡон, егьырҭ иԥырхагамхакәа, рлымҳақәа изышьҭны,
изыӡырҩуан. Иарбан жәабжьзаалакгьы дара рзыҳәан
акраҵнакуан, урҭ зегьы иахьатәи рыԥсҭазаара ишадҳәалаз
рдыруан аҟынтә азҿлымҳара амҭакәа иаанрыжьуамызт.
– Саныхәыҷыз аахыс сзышьцылахьаз, исыԥсҭазаарахахьаз,
сылақәа хҩаны сцозаргьы сызхымҟьоз амҩа, уажәы
самараӡамшәа, исыцәтәымхазшәа, ахаан сгәы рҭынчны
абри амҩа санымлацызшәа, уажәы-уажәы, иаацәырҟьаны
ианбасеихсуеи, инасгәыдҵаны асы санбаларыжьуеи, уаҩы
симбаӡакәа сыԥсҭазаара санбалырхуеи ҳәа сшәаԥырҳаԥуа
саԥхьаҟа сыԥшуан, сышьҭахьҟагьы сыԥшуан, наҟ-ааҟ амҩа
иаваз абнара аҷахҳәа акы налаԥҵәаргьы, сгәы нҭыԥсаауан.
Сааҭгылон, саанаԥшы-ааԥшуан... Набжьоу уеизгьы абнара
ду амоуп, сназыӡырҩуан. Нас аӡәгьы данысымбалакь,
саԥхьаҟа инеихызгон, аха исышьклаԥшуазшәа, сҟәаҟәа
икыдыԥшылозшәа, гәҩарак сарҭынчуамызт, ҭахак снаҭомызт.
Ус иҟалозар акәхап еиҳараӡак уаншәо... Ари аҩыза
дунеихаангьы сақәшәап ҳәа згәы иаанагодаз!.. Шәымбои
ишыҟалаз, сшәазаргьы сышьҭахьҟа сызхьаҵуам... саԥхьаҟагьы
исцәыхьанҭахо иалагеит. Абнара сыбжьанакызшәа, еиҳаеиҳа исцәыцәгьахон ԥхьаҟа ацара. Усоуп ишыҟало гәаҳәарак
умаӡамкәа иуҭахым, узмаҭәам аус уанадырцалалакь.
Шәазхәыци,
анышәынҭрақәа
рҟынӡагьы
бнароуп...
Дара ртәқәа ахьылатәаз адырра рырҭахьазар акәхарын
исмеихсырц, исыламкьысырц, аха уеизгьы ишәарҭан, рыгәрас
иугоз!.. Гаӡак апҟаҩҳәа аҿааирхар, иара уаҵәҟьа даасылгон...

309

Краҭахума ауаҩы ишьра?..Мамзаргьы дзушьызеи ҳәа дарбану
уи аус даҭаны дахьзырхәырц иалаго?.. Абнауаа реиԥш зхы
мҩаԥызго рҟны аус умазар зегьы иреицәоуп... Уеизгьы
гәҩарак сыман, ицәыҵыԥшны сызқәа икыдыԥшылозар ҟалап
ҳәа сахьнеиуаз. Уажәымзар-уажәы игоит ахысбжьы ҳәа сцәа
сынҭӡыӡон...
– Иааугәаӷьызеи, нан мыжда... иааугәаӷьызеи?! Изакәытә
гәымхара-шәарҭароузеи уназҭадыргылаз?! Ҳара араҟа
ҳгәы рҭынчны ҳтәахуп... – Дыгә иԥҳәыс Хаԥҭина лажәа
ныбжьалгалеит, иаалзымычҳакәа, хьаас иааҟалҵан. Лыбла
кәеикәеи-хәыҷқәа ҭраа Кьахьыр дрыцҳашьаны диҿаԥшуеит
убрахь дцаны дааижьҭеи, анкьа илбахьаз иакәӡамкәа,
иҽеиҭеикызшәа.
– Ушәеит ҳәа иҟауҵахуеи... иудырҵаз наугӡароуп...
Ианынаумыгӡагьы ухы акәамаҷиара ахы нҭадырпҟоит...
угәхьаа мкӡакәа... Зегь ҳаӷәӷәақәоуп, ашәақь ахы
ҳанҭаԥшаанӡа. Ашәақь ахы иҭамԥшыц иауҳәараны иҟаузеи!..
Уигьы дфырхаҵоушәа ихы иԥхьаӡоит... иажәа узахымԥо,
абадақь дасуа дахьрылагылоу...
Ус, изулакгьы, агазмҩангага
ахьыҵоу
снаӡеит...
Еихымҵәакәа сааҭгылеит. Анахьгьы-арахьгьы икаххаа,
ишуҭаху аҵыхәанӡа убжьаԥшуеит, шәаԥыџьаԥ ықәгылаӡамкәа.
Абраҟоуп еиҳараӡакгьы иахьшәарҭоу – уаамҩахыҵит –
уааихырҵәеит. Иахьубарҭам аҭыԥаҿ ҳара ҳтәқәа тәоуп
рҽыԥхьакны.
Сахьнеиз, уаҳа самышьҭыкәа, сааҭгылеит. Исзеихгауам...
Шаҟа исҭахузеи снатәаны сыԥсы ааиҭаскырц. Иауазҭгьы,
сынхықәтәалон ажра. Схы, сыблақәа злаҿаҳәаз маҷк хыхь
иҩышьҭысхит, ишысҭаху избартә, сыбла нахызгартә...
иахьабалакь саанаԥшы-ааԥшит... Нас, снапқәа ҩышьҭысхын,
ҳара ҳтәқәа сышԥарымбари ҳәа иҩаҳаракны, сыццакыццакуа амҩа неихысҵәеит.
Узкуа дуздыруам, узшьуа дуздыруам – ҳара ҳтәқәа
уршьуоу, дара ртәқәа уршьуоу…
Шәы-блакы амоуп абна, шә-лымҳакгьы амоуп... Ҳара
ҳтәқәа срымбо иҟахызма, аха рҽеиқәырԥсы ҿырҭӡомызт.

310

Дцалааит уахь, дабаҳацәцои ҳәа исызкылаԥшуазар акәхарын.
Акәараҷҷа ихыз ацҳа снықәсын, Маҭыхәраа рнышәынҭрақәа
рҟынӡа снаӡеит. Нас иаанхоз, аусҳәарҭақәа рҟынӡа рацәак
бжьамызт. Иахьабалакь аҵлақәа ахҭыԥ иарганы, ихыжәжәаҿыжәжәаны еилагылан. Наҟынтәи иаарышьҭуаз абзарбзан
хқәа цәгьарамзар бзиара ҟарымҵеит.
Маҭыхәраа рынхарҭақәа ҭацәын, аӡәгьы дахӡамызт,
ашәышәыбжьы ықәыҩуан. Рышәқәа аркны, иқәҵны
ицахьан. Аибашьра иацәымшәо дарбану?.. Лҩаҵәк џьара
ҩнык инахылҵны иубомызт, иахьабалакь еиқәыхьшәашәа,
иҵааршәха ишьҭаз асы унылалашьшьуан хәырҭ-хәырҭҳәа.
Иааузымдырыртә иҟан ақыҭа агәы. Иабаҟоу анкьа зегь
зыҿцаалоз, иахьеизалоз, иахьыхәмаруаз, иахьыкәашоз,
иахьышәаҳәоз, изыҿҳәараз аҭыԥ хазынахә?.. Абас иҟалап ҳәа
згәы иаанагахьадаз!.. Рхәыҷра, рқәыԥшра зыдҳәалаз, акыр
шықәса аџьабаа здырбалахьаз еилаҟәыбаса еилажьын. Угәы
ҭнарҵәуон улаԥш назықәшәоз, игәаӷьны узрылаԥшуамызт
ишуҭахыз...
Иџьоушьашаз, араҟагьы уаҩ дықәыршәымызт. Рыцҳарыла
иаанхаз
ахыбрақәа, ашәеиқәаҵәа
нархадырԥазшәа,
ицәыббыл-цәыббылӡа иааԥшуан. Иҭацәит, иҭацәӡеит
араҟагьы. Уи сара ишысҳәо аума... мышкызны ҳзеилгагәышьар
ижәбахра шәыҟоуп... Ишәгәаламшәои, абраҟа апартизанцәа
цәыҵатәоуп ҳәа ирылахысуаз аверталиот ауп зегь ҟазҵаз...
Убриоуп иаақәызхӡаз ҳқыҭа агәы зырԥшӡоз, иреигьыз ҳәа
иҳамаз ахыбрақәа. Ҳзеилгаӡаргьы даҽа жәашықәсагьы
ҳзымӷьацаргьы ҟалап... Ас ирылахысып ҳәа згәы иаанагодаз?..
Усҟан иахәқәаз иахьагьы ахәышәтәырҭақәа рҿы ишьҭоуп,
рыхәрақәа мӷьаӡацт. Еиҳараӡак Баџьга иԥа иакәын ишәарҭаз...
Уигьы дшыҟоу здырхуада, иҷаҷақәа кыджәаны...
Ҳара ҳақәызхыз Кындыӷ аҿыцынхацәеи, Азҩыбжьа
аҿыцынхацәеи, уарчааи роуп. Абџьар анроугәышьа,
ижәылеит ҳадгьылқәа ишзахәоз ирымпыҵархаларц, аха уи
ус ишымариамхоз рхаҿы ирзаамгеит умҳәозар... Еилабгаз,
еиларыжьыз аҳәынҭқарра ду иампыҵырԥааз абџьар рхы
ишырҭахыз иадырхәауан...

311

Кьахьыр маҷк иԥсы ааиҭеикит. Аԥаҭлика иҭакәкәалаз
ауатка неихшаны, Ҭарҟани Мзауҭи инарызҭеиҭәан, – Иа Анцәа
ҳаумшьын... цәгьала иҳашьҭоу цәгьала дымҩасааит!.. – иҳәан,
иаҵәца нҭыркәкәаны инықәиргылт. Иԥсы ааивигазшәа ибеит.
Егьырҭгьы, Кьахьыр ииҳәаз инақәшаҳаҭханы, рфырџьанқәа
аашьҭыхны инарыхныҳәеит.
–Уиаҟара сымныҟәацызт аабыкьа... Акыр аамҭагьы
снаԥшы-ааԥшуа,
сзықәымҵуа
аусҳәарҭа
сықәгылан,
аха аӡәгьы дсықәымшәеит. Иабацеи, иқәыҵӡама абарҭ,
насгәахәит Еиҳабгьы дыҟам, еиҵбгьы дыҟам, ҭацәыроуп...
Ишԥаҟасҵарыз?.. Сӡагәӡагәуа инаваршәны сҿынасхеит.
Ааигәа-сигәа инхақәоз рыҩнқәа ҭацәын, рҽыԥхьаркхьан,
иалҵны иахьшәарҭамыз аҭыԥқәа рахь ицахьан...
Сышныҟәоз скарахеит, аха аҵыхәтәаны изулакгьы
исыԥшааит ҳара ҳтәқәа ахьыҟаз. Хар рымаӡам, рыԥсы ҭоуп
макьаназгьы. Набжьоуаа ҳаҷкәынқәа иаша уахьынхало
Алҭықә иҩнаҿы иҟоуп. Иара Алҭықә дахыҵны, ихәыҷқәа
иманы, аҽаџьара дцахьеит.
Уаҟа ҳаҷкәынцәа зегьы збеит. Ицыхлымуа, рхаԥыцқәа
аҿҿа нарыҵго, еилауаҭыруа, акала хьысҳарак рнызымбаалеит.
Наҟынтәи иаақәаз, исзымдырқәозгьы ыҟан. Азҩыбжьаа
рыҷкәынцәеи дареи иаша уахьынхало аҳаракыраҿы иҟарҵаз
ахырӷәӷәарҭаҿы итәоуп иузмырқәацаӡо. Иагьыманшәалоуп
уаҟа, иагьшәарҭаӡам. Аӷа уахь игәаӷьны дунеихаангьы
дызхалараны дыҟаӡам, амала ишәарҭоу хыхьынтәи
ирыларыжьқәо роуп. Убас ахәызқәа аҳаракырақәа рҿы
рыҽшаны итәоуп егьырҭгьы. Шьоукы Кындыӷ аганахьала,
шьоукы Аҭара анаӡараҿы, ҩадахьҟа – Наа иҭаԥшуа. Уахьгьы
ишәарҭоуп, ашәанцәа акырынтә иақәыркхьазаап хыхь
ихаланы Аҭара рымҽхаркырц, аха ихармыжьлеит ҳаҷкәынцәа,
ишрылшоз ала иԥхьадырҟәҟәеит ахымца иарганы. Кәыкәаа
рганахь алагьы ирыхьчоит. Абџьар зкым зегьы, рыҷкәынцәа
ирыдгыланы, ацхыраара рырҭоит. Аштаб – рхеидкыла Қәасаџь
иҩнаҿоуп иахьыҟоу, напхгарагь аиҭоит Ҳараз Ацанба. Уи наҟ
маҷк инаскьагоуп, убраҟагьы сыҟан, срацәажәеит... Кьахьыр
акы игәы ишалаз мҩашьо акәын дышцәажәоз, ахәхәаҳәа

312

даақәыԥсычҳауан, ихы ааирҵысы-ааирҵысуан гәалак шимаз
наинырԥшуа, аха уи закәыз макьаназы ицәыригомызт.
– Изшәасымҳәахуеи, аидыслара ӷәӷәаҵәҟьа рымазаарын...
еиҳараӡак абри Кындыӷ аганахь ала. Аха иԥхьарцеит, акагьы
рылдмыршеит... Ирхәыз ыҟоуп, иршьыз ыҟоуп. Абраҟа дҭахеит
Қәеиза гәаҟ лыҷкәын заҵәы. Иара убас аӡҩыбжьатәи арԥысгәымшәакгьы... Ишԥеибашьуаз арыцҳақәа!.. Ҳаҷкәынцәа
ирылдыршаз ҳәашьак уаҩы изаҭаӡом!.. Абџьаргьы рцәыргеит,
иртҟәазгьы ҟалеит...
– Ҳаҷкәынцәа гәаҟқәа, шәақь ԥынҵала ирмыхьчар
амуа инҭагылеит ҳаԥсадгьыл!.. Рхы ақәырҵозаргьы,
иахьынӡарылшо,
хацәнымырха
еибашьуеит...
Сара
абырсҟак рылшап ҳәа сгәы иаанагомызт, хәыҷы мыждақәа!..
Иаархыргахьоузеи!..
Даргьы
уажәшьҭа
еиҳа-еиҳа
иашьцылахьазар акәхап... Умбои, инкылкәыр-аакылкәыруа,
инархыкәшо, инарӡывасуа, аибашьышьагьы рҵеит, абџьар
акышьагьы... Анцәа дырхылаԥшааит!.. – иҳәеит Дыгә,
дхьыдышьшьы, игәы нҭаҳаны дахьтәаз. Дарбаныз ари
аамҭазы згәы ҭынчыз!.. Рыфа иагын, рыцәа иагын, рхәыцрақәа
идыркарахьан...
– Аха, исымҳәаз, сгәы иалоугьы шәасҳәап... –
иҳәан, Кьахьыр иватәақәаз днарызхьаԥшит, абарҭ ма
сышԥарзеилымкаари, сзықәшәаз аахтны инарасҳәар,
наигәахәын. Убриаҟара ихьааганы дыҟан, ицәырымгакәа
иаанижьыр, иааизхымгарашәа.
– Уи ахьыҟалаз ҳара ҳтәқәа рҿоуп... Сахьнеиз,
сызгәамԥхакәа, зыблақәа ҵархәны, исыхәаԥшқәазгьы
ҟалеит... Џьарнас-иԥа Ҭыҟәа, сшааибазҵәҟьа, ацәыкшаԥа
еиԥш ихы ҵырҟәны, – Уажәраанӡагьы уаҟа шәзалоузеи...
шәзалымҵуазеи... иқәышәхуазеи ампыҵахалаҩцәа шәна­
рышьк­лаҳауа?.. – иҳәан, инасҿаирхьит, зегьы ишраҳауаз...
Сгәы иныҵаххит саргьы. – Шәара шәахьыҩуаз ҳаргьы
ҳазмыҩит...
ҳаиҟәнашеит...
ҳарблаҟьеит
акәымзар,
ишԥаҳҭахымыз алҵра?.. Дарбаныз уи иазыԥшыз?! – сҳәеит
сааибакны, сгәы дшасыз наисырдырит. – Уа шәызҿқәоу,
иҟашәҵақәо аадыруеит ҳара!.. – инасҿаирхьит, гәшаҭарак

313

ҟамҵаӡакәа. – Иуазҳәада уи аҩыза уара?.. Мамзаргьы ухы
иҭуҳәаау?.. Иуцәажәашьоузеи?.. Ҳаԥсы цәгьаԥсышьала
еиқәҳархан, ҳазрымпыҵыҵуазар ҳәа уахгьы-ҽынгьы убри
ҳазхәыцуеит... Иҟам-ианым умҳәан, убриоуп сара иуасҳәо!..
– снеицрашәеит. Ишԥыкәу схәыҷқәа ирықәлоу абас
дышсызныҟәаз ҳәа сгәы снахаԥжәеит иара уаҵәҟьа. Уҳәансҳәанума деилазгаз здырхуада, дԥаԥашькны дсыжәлан,
аха аҷкәынцәа наиқәбаџны, днеиқәыргәеит ирулакгьы...
Изхысҳәаауа, абраҟа рымаҵ уа, арыжәтә рыцыжәуа
ҳрыдтәалоу џьыршьоит. Урҭ ҳара ишаҳцәымгу, ишаабо
иҳақәшәира ицәымыӷхааит!..
– Аа, уара... нас уара!.. – иааџьеишьеит Ҭарҟан, иаҳаз
гәамԥхара-ҟазшьак наҵбаауа. – Иумбара, иумаҳара
иҟоузеи!.. Уи зегьы зыхҿылиаауа зузымдырхуеи?.. Аибашьра
ицәырнамго акагьы ыҟаӡам... ацәгьагьы, абзиагьы,
ахәымгарагьы...
–Ҳара атымитыша ҳазҭымҵуа ҳҭахеит акәымзар,иҟаҳҵазеи
цәгьарас?.. Абарҭ ахәымгақәа рахь ҳхы ҳархарызма?.. Ҳцәа
иалоума, ҳжьы иалоума? Мамзаргьы дарбану уи аҩыза
зхахьы иаазгахьоу?.. – Кьахьыр игәы неилаҵәеит, идақәа
неибарххеит, иҭыҵны ицарашәа. Ихиҿсахьа аҽааиҭанакит,
дааузымдырыртә еиԥш. Иблақәа ацәаакыра нырхыҵәалеит
ибызбызуа.
– Исашәымҳәои цәгьарас иҟасҵаз?! Усҟан сара адунеи
иқәысхуазеи?.. Изысҭахузеи сынхарагьы-сынҵырагьы?..
Гьамас исзамоузеи аԥсҭазаара?.. Бзык аӡәы иҵаимҵакәа
дыҟам... Сара исхарам ҳәа иҟоузеи?.. Зегь еибарыҩны
ианцоз саргьы сцарауаз!.. Аха ҳабиџьынџь нкажьны,
снахыгәгәаны сызцама?.. Сзымцаӡеит... исцәыцәгьахеит...
иаҳзеиԥшымтәит... Насгьы, ус иаармарианы, уалҵыртәгьы
изыҟалама?.. Ҳзымпыҵашәаз ҳазрымпыҵымҵуа... закәытә
ԥсҭазаароузеи араҟа иҳамаз?.. Убри иазхәыцу?.. Мап,
уи иазхәыцхуама?.. Иара мышкы ахала ҳныҵабгаргьы
ҳазгәалашәода, ҳазҭахыда?.. – Кьахьыр иҿыҵымҳәацәоз
арбаныз... Дзыргәамҵуаз, дзыруалуашоз днышьҭнакәыцәаан,
иҟоу зегьы инарҳәацәон. Аҟазаара аасҭа аҟамзаара

314

еиӷьишьон. Игәеибакра
изышьақәкуамызт. Ахаҵагьы
зны-зынла агәыԥжәара данышьҭнахлакь, акыраамҭагьы
иҽизеиқәымкуа, иҽизымҟажо данаргәамҵуагь рацәаӡоуп. Уи
аиааиразы даараӡа амч ӷәӷәагьы аҭахуп, мамзар ишакәым
ушьапы уқәнаҟьаргьы алшоит, уҽузнымкылаӡакәа...
– Иуҳәо закәызеи, Кьахьырхеит... Уиаҟара угәы
ԥуумжәан... гаӡажәк акы иҳәеит ҳәа угәаҵанӡа ишԥаноугои?..
Арҭ иҳаҳақәо зегьы ҳарзыҵҟьо ҳалагар, ҳашԥаҟалои?..
Ҳачмазыҩымхои, ҳаиламгои!.. Убри аҟынтә ачҳара аҭахуп... уи
хьаас иҟаумҵан... ас мацара ишԥацари?.. Ҳаилгахра ҳаҟоуп...
– Дыгә уи иҽиҟажарц, иҽеиқәикырц днаиабжьеит. Уажәазы
уаҳагьы ԥсыхәа шамамыз ибон. Ас ҿыҭыӡәӡәаала иацәажәаз
ишизныҟәатәыз, уи азгьы аамҭа шыҟалозгьы дназирхәыцит.
Уажәазы хымԥада иаҭахын аҽаанкылара, аҽыҟажара,
аҽацәыхьчара. Хьаас иҟоу зегьы зырҵысуа агәыԥжәара, абз
бааԥсы аҽацәыхтчатәын, аҽацәыԥхьактәын...
– Ҳара, ижәдыруеит, абарҭ агмыгқәа ҳрыхҟьаны, жәохә
мыш, аӡәгьы димбаӡакәа, иԥсны икҿажьыз ҳаҳәшьаду,
лыжырҭа ҳмоуа, уахь, дахьыҵаԥсыз амаҵурҭаҿы дыҵаажит
иааулакгьы... Егьи, зхала иаанхаз, аԥсразы иқәуу
Машьқәалагьы лыԥсы еиқәҳархеит... фатәык лызнаагартә
иҟаҳҵеит... Уаҳа ҳабацахьоу?.. Иҟаҳҵахьоузеи?.. Иҭаку
ҳаиҩызоуп, шьаҿак наҳзыҟамҵо... Амалахазгьы ашәарҭа
ҳҭагылоуп!..
Кьахьыр иааигәалашәеит уи аҽны иаарыхҭыргаз ахынҭаҩынҭарақәа, агәамҵ-хамҵрақәа. Цасҳәа иҟанаҵозшәа,
иара амшгьы узаҿамԥшуа, еихәлакәаҳа-еихәлапашьны
иҟан, ақәабаа-сабаа леиуан. Адәы узцәымгыло аҷыхь аҿан.
Еилаҟьаҵә ишьҭаз асы узылсуамызт, ушьапы арцәаакуан.
Ҭарҟанраа раҳәшьаду дыԥсны дцәыҵажьуижьҭеи ҩымчы­
бжьҟа инареиҳаны ишҵуазгьы, лымԥан изықәломызт. Уи
раҳаижьҭеи иҟарҵара иақәымшәо, рыҩны иҩнагьыжьуан,
ирзеиԥштәуамызт ишазнеитәыз. Аҵыхәтәаны иргәаӷьит
аштаб аҟынӡа анеира. Азин рырҭеит уи аҭакәажә дыржырц.
Ҩыџьа асалдаҭцәа нарыцҵаны идәықәырҵеит уахь.
Ашҭаҿы даҳжуеит ҳәа иалаган, иамуит... иахьабалакь аӡы

315

ыҵыжжуан. Нас, уаҳа ианамуӡа, амаҵурҭаҿы дыҵаржит
даарманшәаланы... гәабанқәак налыҵаҵаны, хызақәак
налықәыршәны. Ишԥаҟарҵарыз, убас иҟан аҭагылазаашьа,
лыҷкәынцәа, ахымца иаҿагылаз, лҵәуараҵәҟьа рмаӡеит.
Ианаауаз, рхы ианақәиҭха, убас изалымҵыкәа иалахаз
Машьқәалагьы дырбеит маӡала инымҩахыҵны. Уигьы
лыԥсы мцацкәа аиарҭа дамадан. Раԥхьаӡа илзымдырит
урҭ зусҭцәаз, лыблақәа ҭырхаха дрыхәаԥшуан тәымуааз
џьшьа... Араҟагьы рыҩны ккаӡа, акагьы ҩнагылаӡамкәа
идрыцқьахьан, ицәдырҳәхьан. Илфоз лымамызт, илжәуаз
лымамызт. Иџьоушьарын уажәраанӡагьы лыԥсы ахьҭакьакьаз.
Рца ҭадырцәхьан, аԥш ҭыган ианыргоз акәхарын, ашҭаҿы
рмашьына ҭахан, Машьқәала лгәабанқәа лбааганы, иаҵажьны
иҭырган, агәабанқәа бааӡажжыраӡа аҳәынҵәа илакәаҳан.
Лыжә еимгәагьы аԥа аӷрыхны, уаҟа ацәа икажьыз илажьын
еиқәыԥсы, амаҵурҭа уахьнадгылозҵәҟьа.
...Машьқәала лхәы ааргон абна рҽаҭаны, аӡәгьы рхы
идмырбакәа. Аха ҽнак ирызмырманшәалакәа иаҿашәан,
акыр идыргәамҵит, акыр идыргәаҟит, рыԥсахы рҿарҵеит, аха
ирымшьыкәа еиқәхеит...
– Цәгьара ҳәа акымзаракгьы удҳамбалацт, дад, ҳара...
Изакәызеи рхы иҭашәақәо?.. Уиаҟара ифырхацәазар,
ҳалрымгоз уажәраанӡагьы ус зҳәо, араҟа ҳашҭахаз
рзымдыруази?.. Усҟацәагьы ирдыруан!.. Аиаша шәасҳәап,
иаҭәасымшьеит уи аҷкәын иҿыҵҟьаз!.. Изакәызеи дыҵҟьаԥо
дызҿқәоу?..– Дыгә иҽаахиршәааит. Ааигәа димазҭгьы илымҳа
аҭаҩра бзиаитәрын, аха иабаҟоу, иааигәара дыҟамызт...
– Уи сычҳаит сара... ишумчҳара иҟоузеи?.. Абра ҳтәаны,
ҳаибга-ҳаизҩыда ҳаҩнқәа ҳахьчошәа ргәы иаанагахуеит...
Ҳаҩнқәа ҳара иаҳзыхьчома... кыр ҳалшазома уи аҟны ҳара
имчыдахаз?.. Ҳаԥсы ҭахеит, убриоуп, уаҳа акымзаракгьы... –
Кьахьыр игәеибакра, егьа ицәыҵаихәаҽырц ақәикызаргьы,
илыжжуан... Илаӷырӡқәа нхаҟәҟәалеит. Уимоу, акьыжыҳәа
инеимаиҭәарц акагь игмызт. Ахаҵа ачҳара шааирԥшуа еиԥш,
данахнаԥаауагьы ҟалалоит, мамзаргьы игәы еиқәҳәаланы
ианихәаҽуагьы.

316

– Нас уззыршьҭыз азыҳәан еибышәҳәазеи, Кьахьыр?..
Шәзеицәажәама?.. – Дыгә уажәы азҵаара хадахьы иниаигеит
рцәажәара. Зегьы-зегьы зызкыз, ажәабжь ахьыҟаҵәҟьаз
абраҟа акәын, азҿлымҳарагьы наиҭеит.
– Ҳаицәажәеит уахь иааулакгьы, ҳшеибарҟаауаз... Уаҵәы,
асааҭ жәаҩа рзы, аҳәаа уахьынхыҵуа, анышәынҭрақәа рҿы
еиқәсыршәароуп аицәажәаразы абарҭ рхаҭарнаки ҳара
ҳтәқәа рхаҭарнакцәеи... Урҭ иқәдыргылақәо азҵаарақәа
ирхамыҵгылар, изымеицәажәаргьы ҟалоит... Ҳара ҳтәқәа
иртҟәаз ҩыџьа иҭакны ирымоуп. Агыруакгьы абна дшылаз
дыркын, дкыдҿаҳәаланы ихәаԥшуеит... Иаргьы оумашәаҵәҟьа
деибыҭоуп...иԥаҵақәа ӷаӷаӡа,абжьобжьык сахьа иҭаны,иблақәа
ажьабаӷь еиԥш еихаҟәысҟәысуа. – Сара сеибашьӡомызт...
сара ус абна сылан, – иҳәахит. Ианбыкәыз агыруа амц
аниимҳәахьаз!.. Амцҳәареи агыруеи наџьнатә аахысгьы
еицуп иузеиҟәымҭхаӡо. Шаҟа маанарыла деибаркузеи!.. Хҩык
ашәанцәагьы шьны убраҟа ицәыҵажьуп, ачарӡырҭаҿы, рыфҩы
ашәшәыҳәа иго, рыцқәа хырџьаџьа... Урҭгьы раџьал абрахь
иаанамгеи!.. Убри аҽны, ианрықәлаз, ҭоумышьаа иршьқәазгьы
ыҟоуп. Уахьгьы аиҿахысрақәа цон. Ҳара ҳтәқәа ирҭахуп урҭ
ирымԥыхьашәахьоу, иҭакны ирымоу ҳаибашьцәа рҿыхра,
реиҭныԥсахлара... Ишыҟоу жәдыруама уажәы?.. Аԥси-аԥси
еиҭнырыԥсахлоит, абзеи-абзеи еиҭнырыԥсахлоит...
Абза дышьны дудыргаларгьы алшоит... убраҟа ишәарҭоуп.
Арҭ рыгәра ҳаӷоу игааит! Аиҭныԥсахларақәа мҩаԥигоит
аҿыцынхацәа рҟынтәи Мурман ҳәа аӡәы, мацасҩык,
акырынтә дыжәбахьазаргьы ҟалап ачарақәа рҿы. Ианхәагьы
даԥсыуоуп... Аха сара уахь уаҳа сықәлараны сыҟаӡам,
абыржәык сзалҵгәышьар... Исҭахым сара уахь ацара...
Сыршьуазаргьы, абраҟа сыршьааит!.. – иҳәеит Кьахьыр,
дҩагыланы амца аԥхаррахь иҿынахо. Днеины, ауаџьаҟ
азааигәараҿы, аҟәардә днықәтәеит, ихы кны.
– Абыржәы, знызаҵәык уцароуп... Нас, иамуӡар, сара
сдәықәлап... ҳаҷкәынцәагьы снарацәажәап... избап, исаҳап...
Умцар, ишакәым иҳазныҟәаргьы алшоит, изцәурԥхашьои!?. –
иҳәеит Ҭарҟан.

317

Ашәара иҭагылаз ршәара рхымԥсаацызт. Есҽны акака
нарыԥгылон, ргәы нҭарӡыӡаауа.
– Сара сзыҳәан акыр узраҳәазар?.. Мамзаргьы Тҟәарчалҟа
адырра ҟарҵартә еиԥш?.. – Мзауҭ убри дназҵааит. Кьахьыр
уахь дандәықәиҵоз инапы ианиҵахьан дахьнеиуаз
деиҭеиҳәартә, нас уантәи наҟ адырра ҟарҵартә.
– Уара уӡбахә раҳахьеит... уҿыхра иашьҭоуп,
ирзырманшәалозар... Ухәыҷқәа, уҭаацәара ианраҳа, даараӡа
ихьааргазаап... Урҭгьы ашьҭоуп ԥсыхәак ҳзыҟаҵозар ҳәа...
– Кьахьыр, Мзауҭ деиқәхәыцраха дахьтәаз, игәы
ааирҟәандеит, игәы ааирӷәӷәеит...
Мзауҭ, иԥсы изалымхуа, дызҟәыҭхахаз ихәыҷқәеи
иԥшәмеи аӡәаӡәала ибла иныхгылеит дрызхьаауа. Урҭ
имбеижьҭеи шаҟа хәыцра, шаҟа гәырҩа дҭагыргылахьааз!..
Еихҟьа-еиԥҟьаны иахьыҟалаз, абжьааԥны еиԥшымкәа,
гәҭынчрак инаҭомызт, ианааигәалашәалакь, уажәы-уажәы
ахәхәаҳәа дынцәыҵақәыԥсычҳауан...
Ҵыхәаԥҵәарак
змаӡамыз
рыгәҭыхақәа
еиҳаеиҳа рыҽдырҵаулауан. Рхьаақәа, ирызхымгартә еиԥш,
рыҽдырхьанҭан, рҽеиҵадырӷәӷәон. Зны-зынла игга-ггаӡа,
ирҳәо иақәымшәо, хәыцра ԥылҳаҭрақәак инҭаргалон.
Уи збоз Ҭарҟан ахьышәҭҳәа дҩаҵҟьаны, – Ҳаи, абааԥсы,
ишәыхьзеи?...
Шәҽашәымҭаӡароуп!..
Ас
мацара
ишԥацари?.. Аамҭак шԥаҟамлари?.. Аџьма имԥсыша амаҵә
азылаҟәуеит, рҳәоит, ишәмаҳахьеи?.. Аԥсуаа ҳаԥсадгьыл
ус ҳаузықәцаӡом... убригьы жәдыруаз!.. – нараиҳәон. –
Ақырҭцәа рыԥсра абра иҟарҵоит, убриоуп сгәы иаанаго!..
Иаҳцәыхьанҭоуп, аха агәкажьраҵәҟьагьы аҭахӡам!.. – ргәы
ааирӷәӷәон Ҭарҟан. Нас, рыԥсы алеивигарц, ажәабжьык
ныбжьаигалон, рхьаақәа хызҽышаз. Ашьха дышцахьаз,
дышҟьалахьаз, ишиқәхәлаз, иширшаз, дшеиқәхаз атәы
аацәыригон. Амшәи иареи реиҿаҳара дшацәцаз, дшацәынхаз
азаарыгӡа анигәалаиршәоз, даргьы рыблақәа ҭырхаха
ихәаԥшуан, абри убасҟан иԥсы злеиқәхазеи, излаигәаӷьызеи
ацаҟьа даҿатәаны, дымшәаӡакәа, дмыцәаӡакәа ахгара
ҳәа. Дшәазаргьы, иара дымшәаӡазшәа ихы ааирԥшыхуан.
Аамҭала акәзаргьы ԥсеивгарак нариҭон, ишырҳәо еиԥш,

318

зны ирччон, зны ирҵәыуон, ргәы иҟычуан иршанханы. Уаҳа
излархаиршҭрыз, излархыргашаз даҽакы дақәшәомызт...
...Егьа рыцҳара, егьа гәнаҳара ҟанаҵоит аибашьра!..
Ианбыкәыз
бзиарак
анахҿылиаахьаз!..
Аибашьра
еиҵазҟәаҟәо, аибашьра зырцыхцыхуа, зегь раԥхьаӡагьы
иныкнаҳаны рыԥсы рхыхтәуп... Урҭ ргәымхарақәа ирыхҟьаны
шаҟаҩы рыԥсҭазаара иалҵуада, акагь рхараӡамкәа... Шаҟаҩы
анацәа ашәеиқәаҵәа нарышәнаҵозеи!.. Ҵыхәаԥҵәара змам
арыцҳарақәа нахылҿиаауеит, дунеихаангьы иухамышҭӡо...
Ақәрахьымӡақәа ишыҵәаа-ҵәаауа, игәыҿкаагаха рхы
нақәырҵоит рыԥсадгьыл... Ажәлар неиҿазыжьуа рхы
налдыршәшәахуеит аҵыхәтәаны. Усҟан гәнаҳарыла иҭахаз
ррыцҳара шрыӷрагәоу, дунеихаангьы ишзаҵымҵуа, гәҭынчрак
шырнамҭо рхахьы иааргаӡахуам... Агәнаҳа гәнаҳауп
иахьугалакгьы, уи изацәцараны иҟаӡам дунеихаангьы...
...Аиҭныԥсахларақәа анымҩаԥыргоз Мзауҭ уаанӡагьы
ибахьан. Усҟан дара ахьынхоз аҳәааҿы иақәшәеит аԥсцәа
реиҭныԥсахлара... Мзауҭраагьы уа инарган иҟан ацхырааразы.
Уи аҽны, уаҩы ишиимбац ала, ауаа рацәан аҳәааҿы.
Зыхшара ирышьҭази, зыԥсцәа ҿызхуази еилауаҭыруа,
еилагәжәажәо оуман иҟарҵоз, рышьҭыбжь уқәнаргыломызт
иахьеибарыҳәҳәоз... Трақторла иааганы, уаҟа игылаз
амашьына инақәырҵеит... рыҿқәа хьаҵәины, рыблақәа
ҭаӷьаӷьа аԥсцәа... ашьа, аҳәынҵәа – ирыхьтатам ҳәа иҟоузеи...
Аӡәы ихацламҳәа амхуп, аӡәы ишьапы ҿжәоуп, аӡәы
инапы ҿахҵәоуп, ихаҿсахьа узеилмырго еидыргәагәаланы
еихаҿаҳәоуп... Иагьшәарҭан аԥсцәа анеиҭнырыԥсахуаз,
ианалыргоз, рааигәара аӡәгьы дшынармышьҭуазгьы...
Ари збаны иззымычҳауаз рыгәра уаҩы изгомызт, угәхьаа
мкӡакәа, аҟәҟәаҳәа инаужәырҵаргьы ҟалон... Аҵәуараахьра, алаӷырӡ каҭәара... Дхаҵазаргьы, дыԥҳәысзаргьы
агәыӷәӷәа изҭамзар, деиланагаргыы ҟаларын... Иҳақәшәира
иқәшәира иибаша!.. Арҭ зашҭа инҭаргалогьы, шаҟа рыцҳара,
шаҟа лаӷырӡы, шаҟа насыԥдара нарзыҟалараны иҟоузеи?!
Инархамцәои, инархамбгои!.. Ари еицәоу иарбану адунеиаҿ
ирԥеиԥшхараны иҟоу?! Абри азыҳәан акәызма изырааӡоз,

319

изрыхӡыӡауаз рызхара ирзымбоз рыхшара насыԥдақәа,
рыхшара гәаҟцәгьақәа!.. Урҭ зыхшаз анацәа рыцҳақәа
инарзыҟалазеи, инарԥеиԥшхазеи?! Абри аҩыза рымбакәа
иԥсыр ирыбаргәыз, џьанаҭ имцози!.. Зыхшара зымԥыхьашәаз,
уахь иблызаргьы, ргәы зларҟажоз, рылаӷырӡ зқәырҭәашаз,
изхәаԥшышаз рыман, аха ирыцҳахаз, рыблабарак рмоуӡакәа
инабжьаӡыз ракәын... Ишԥанарыԥсыхәоу урҭ арыцҳақәа...
наунагӡа зыгәқәа нҭаҷаҷаз, лахьеиҵыхрак уаҳа избараны
иҟамыз!.. Шаҟа рыцҳара, шаҟа гәырҩа!..
Мзауҭ абарҭ зегьы ибахьан, абарҭ зегьы дрылаԥшхьан.
Аԥсҭазаара ашҟа гәахәарак изҭашаз акагьы ибомызт абри
ашьҭахь. Зыԥсцәа згоз, аҟәҟәаҳәа ихысуа, уажәы-уажәы ибла
иныхгылон... Аԥсҭазаара шыԥхасҭахаз, акагьы иаԥсаӡамкәа
ишыҟалаз лабҿаба дынӡаанарԥшылеит игәы ҿызкаауаз,
хаҭала дызланарԥшыз аибашьра хҭысқәа, рыцҳашьарак
злаӡамыз...
...Ҩаԥхьа, Кьахьыр данбаауеи ҳәа, иахьнаргаз аҳәааҿы
иԥшын Мзауҭи Ҭарҟани, рыфа ыҟамкәа, рыжә ыҟамкәа,
игәаҟха, аҵаа инахаԥало, ахьҭа ҵәыҵәы нарыӡӷасуа, иқыџьқыџьуа. Шәы-блакы дара ирзыԥшын, иахьрыхәаԥшуаз
инкылблаауа, зегь зхароу дара ракәызшәа, ргәаӷ иаршаҟьшаҟьо, иамырҭынчуа...
Аицәажәара амҩаԥгаразы Мурман ҳәа изышьҭази Кьахьри
аҳәаа иахыганы иахьдәықәырҵаз макьаназы ихнымҳәыцызт.
Урҭ раара иахыццакуазгьы рацәаҩӡан араҟа ирзыԥшны
игылақәаз.
Кьахьыри Мурмани аицәажәара аҟынтәи ихынҳәит
амш акыр илеихьан еиԥш. Ргәалаҟарақәагьы шҽеимыз
рҿаԥшыларақәа ирнубаалон уахьынарҿаԥшуаз. Рлакҭақәа
ҵыршәааны, ишуҭаху узрацәажәомызт. Иаразнак ирзыԥшны
игылаз инарыгәҭыларкит. Ираҳар рҭахын реицәажәара
шымҩаԥысыз, ишеицәажәаз, аха уи зегьы дара иразҳәодаз...
Дара зыхгәаҟуаз–иахькылеибагаз,иазышьҭырхыз,ибжьаӡызи
иҭахази рыӡбахә аилкаара акәын. Кьахьыр иреиҳәеит инапы
ианырҵаз шымҩаԥигаз, ирҭаз рыхьӡқәеи рыжәлақәеи зныз
рыԥшааразы ишрыдыркылаз,урҭ иахьынӡарылшо аԥшаарақәа
шымҩаԥырго, нас урҭ рҭыԥ ишаақәырҵалакь, ҩымш-хымш

320

рыҩныҵҟала аиҭныԥсахларақәагьы шыҟало... Уаҟа иӡбахә
ҳәан иҭахаз, ажәҩан иалаблыз, рыцҳашьарыда аԥсуа қыҭақәа
абомбақәа рылазыжьуаз аԥырҩы, изакәызаалак иҟәырҷахак
иадамхаргьы џьара ирзыԥшаауазар ҳәа.
Акыраамҭагьы доурышьҭуамызт Кьахьыр дыхҭакны
иазҵаақәоз. Абарҭ зегьы знапы ианыҵәҟьоу Мурман иоуп,
сара сымҩаԥгаҩуп иҳәеит, аха игәаҟуаз идҳәаҵаланы
дызрымпыҵыҵуамызт, аҭагылазаашьа шыҟаз иаахтны
инарамҳәакәа...

Ам ш еимҟь а ра иа қәымшәа з
…–Ҳаԥсҭазаара бзиан ҳәа шәгәы иаанагома?... Иабатәи
ԥсҭазаараз иҳамаз?.. Иаҳфоз ыҟамызт, иаажәуаз ыҟамызт,
ҳрыцҳахәха... Ашәыр, ауҭраҭых аныҟаз иҳабаргәыз!.. Ихҵәаз,
ақалақь иалҵыз рыхкаарақәа, рынхарҭақәа ҳнарҭаԥшуан
иҳамԥыхьашәарызеи ҳәа. Ача абаҟахыз!.. Иҟалаӡаргьы ҳара
иҳазҭахуадаз... имҵԥааны дара ирымгози!.. – крыфаншьҭахь
акәын. Иахьа аԥсахрақәа ҟалоз џьышьа, Аҟәантәи иааз
аԥҳәыс аҳәаа дзахымсыкәа данаанха, Кьахьыр дрыцҳашьаны
аҩныҟа дааиган, уажәы амца аԥхарраҿы дтәаны ацәажәара
даҿын. Наҟ диасыр лҭахын, лаҳәшьа ԥсуак димазаарын,
аха дзыманшәаламхеит. Ирзымдыруаз, ирмаҳацыз Аҟәа
аҭагылазаашьа иазҿлымҳан. Иаалҳәоз акы раҩрыжьуамызт.
Лара амца аԥхарра анлылс, лгәы ҭыӷьӷьа драцәажәон. –
Аҵыхәтәаны, рмилаҭ иеиуамгьы, рыблақәа ҵырхәны, ишакәым
иҳахәаԥшуа, ишакәым иҳазныҟәо иалагеит. Ҳакны ҳаргон,
ҳаурышьҭуамызт, аԥсуаа абанхои, иабаҩноу ҳәа иҳазҵаауан.
Ҳаҩын дуқәа еиӷрыкка, аԥша хьшәашәа нарҿашәышәуа,
хгарҭа змамкәа иаанхаз рымҷыдарахаз аӡәгьы дубомызт,
аӡәгьы дахымызт. Урҭгьы рхыԥхьаӡара еиҳа-еиҳа имачҳон.
Аҩын дуӡӡақәа рҿы аӡәы-ҩыџьа ракәын иубаӡоз, ирыцҳахәха,
иршәымкәа-ирхамкәа... Дара ракәзар, ишаҟь-шаҟьо ақалақь
иалан, алаҟьалақәа реиԥш. Ақәылара, арҳәра иаҿын... Зны
аԥсуаа рыҩнқәа, руадақәа дырҳәуан, нас егьырҭгьы нап

321

наҳаларкит. Хықәкыс убри акәӡан ирымаӡаз. Иаабаргьы
иҳалшагәышьоз!.. Аԥҳәыс дбаны илеиҩсуамызт... Аиеи,
сара аиаша шәасҳәоит... Иҳабаргәыз ҳаиҳабыра аныҟаз...
ҳара иаадыруаз, ҳара ҳаилызкаауаз!.. Зегь ҳамамыз!..
Уажәы ишԥаҟарҵеи?.. Ажәак узҳәома, уахырымшьаауеи!..
Рыҽхарыззала... узырҿагылома?... Уахынла игәырҭӡыӡаагаха,
иааузхымгартә алашьцара нахатәоит ақалақь... аӡәгьы
адәахьы дыздәылҵуам игәаӷьны... – лцәажәара аанылкылан
днарылаԥшит. Уахьлыхәаԥшуаз макьаназгьы ахаарацәа
лнубаалон, аха ишлықәнагаз деилаҳәамызт. Илхылгаз
аҳәара шылцәуадаҩыз ҩашьомызт. Данықәыԥсычҳауаз
лыԥсыԥеивгара акы иархьанҭон, акы еихәланашьуан.
Аҿаасҭарақәа дызланарԥшуаз ахәра еиԥш илхьаауан. – Дара
ртәқәагьы агәаҟра цәгьаҵәҟьа иҭадыргылеит. Изықәымҵуаз
ахьҭа иаго ианалага, ақалақь зырԥшӡоз аҵла хазынахәқәа
хырҟааны рхы иадырхәон. Ицәыҩҩажәхеит, узаҿамԥшуа,
иузымдыруа иҟалеит... ицқьакәакәараӡа, иԥшӡаҟәаҟәараӡа
иҳамаз ҳақалақь. Иааз агәымхақәа рҟазшьа, рыламыс,
рыԥштәы нахадырԥеит... Мышкызны ҳзеилгагәышьар,
ижәбахра шәыҟоуп уи иазааргаз, изҭадыргылаз. Ес-ҽны,
ҳалаӷырӡқәа хаҟәҟәало, ҳгәы ҳанҭаҵәуон... – уажәык лгәы
ааԥшқахаӡан, дқьыпшәыпыр цәгьа илымбо дааҟалеит, аха
лхаԥыцқәа неихалырӷәӷәан, лҽааиқәылҳәалеит.
– Ирҳәоз аԥсуаа рзыҳәан, уаҟа, бахьыҟаз?.. Урҭ ара
ирџьынџьым, ашьхантәи илбааит, рымҳәаӡози?.. Ишырҳәалац
еиԥш, егьа еиқәдырҽаҽоит ҳадгьыл ҳамаркырц, ҳҭоурых
дырхәанчарц... – Кьахьыр уи дналацәажәеит, иҵагь иаҳарц
иҭахны, игәы ҿзырҳәыцәаауаз рыхәымгарақәа наигәаларшәо.
Иара уазхәыцыргьы, иарбаныз иааиҵарымҟәаҟәацыз
аԥсуаа ирызкны, ҵаҵӷәык змаӡамкәа урҭ идырҿиоз, урҭ
еиларкәаҳауаз, еиладырҩынтуаз... Иӡылабааз ашаха еиԥш,
еиҳаҽиҳа иԥыттон, еиҳа-еиҳа еилыҩруан урҭ рхықәкы... Уи
ззеилымкаауаз, иззымдыруаз дызусҭадаз?..
– Ирҳәахуаз?.. Ҽеи рҳәахуама анҭ ахәымгақәа!.. Аԥсуаа
уаҳа арахь иааҳашьҭуам... иахьырҭаху ицааит... урҭ роуп
иҟалаз зегьы зхароу... урҭ сепаратистцәоуп... амилаҭ

322

еилырхуеит... аҭыԥқәа зегьы дара иааныркылеит, егьырҭ
рыҵаркәаҳарц иаҿуп азаарыгӡа ирымҳәоз иҟааз!.. Ргазеҭқәа,
ртелевизорқәа бааԥсрамзар бзиарак нарҿыҵшәомызт.
Ацәымыӷхара узҭашаз, ацәымыӷхара узцәырызгашаз
рыла акәын рдырраҭарақәа шеиҿыркаауаз. Рхатәы
еиҳабыра алырхит, рхатәы амчра аԥырҵеит... ирҭахыз
аҭыԥқәа ааныркылан, инархабабаны инархатәеит, рымԥан
узықәымлаӡо. Дара ирышьашәалаз, уаанза ҳаҭыр змаӡамыз,
ԥсуа мҵақьақьаҩцәақәакгьы нарыдырхалеит, аԥсуааи ҳареи
абасоуп аус шаауа ҳәа рҳәарц, рхы алаҿырхырц... – илҳәоз
шаҟа ыҟаз аҟарагьы, илзымҳәозгьы рацәан. Лгәы лзырхьқәоз
лзыҵәахуамызт... Дызлаԥшыз, илбаз дшьақәнаҟьахьан,
илзыхәаҽуамызт.
– Ҳара аԥсуаа ахақәиҭра азыҳәан ҳахьықәԥо цәгьас
ҳҟарҵеит, аха дара егьырҭ амилаҭгьы ишԥарзыҟаз?.. Изыр­
зааигәахозма, израцәажәозма гәыҭыӷьӷьаала, ирза­аи­гәахартә,
ирызхьаԥшыртә еиԥш?.. – Мзауҭ, уи лцәажәашьа злаҟаз ала,
ҟәышк шлакәыз ихшыҩ назцан, иҵагь уаҩ дзырхәыцшаз,
игәы
ҵызкаашаз
хшыҩзцарақәак
налызцәыригеит
днарылацәажәарц.
–
Сара
иахьынӡаздыруа,
аурысцәагьы,
егьырҭ
амилаҭгьы рымԥан иқәрыжьломызт... Урҭгьы ирықәыӷәӷәон,
ирықәымчуан... Араҟа иалышәхуазеи, ари ақырҭуа
идгьыл ауп, шәцаны шәыԥсадгьыл аҿы шәынхала рҳәон...
иҭацәыз аҩынқәа рҿы ашәанцәа, ақырҭцәа, агырцәа
ааганы ирыҩнарҵон, абраҟа шәынхароуп, абри адгьылгьы
шәыхьчароуп ҳәа нарыдҵаны. Рхы ҭырҟьахьан уеизгьы, ус
акәыз џьыршьон даргьы...
– Имшәаӡози абас аныҟарҵоз?.. – Мзауҭ зеилкаара
дашьҭаз дазымҵаакәа иаанижьуамызт.
– Ишԥамшәоз... имшәакәа... Уахашаанӡа хысран изҿӡаз.
Неиҩымсрада зегьы абџьар наддыркит, ҳақалақь ҳахьчароуп,
аԥсуаа арахь ианаҳцәалалагьы, ҳара ҳтәы ҳәа егьҟалом,
ҳақәымҵыр ада ԥсыхәа ҳамамкәа ҳанҭадыргылоит ҳәа
инарыдырцалон... – уи аԥҳәыс лхатәы ҳәа егьцәырылгомызт
макьаназы. Даргәаҟхьан, даршоукхьан илаҳахьаз. Деибганы

323

дахьалҵыз деигәырӷьаны драцәажәон илыдтәалаз. Ас
гәырҭынч дымцәажәеижьҭеи шаҟа ҵуаз!.. Араҟагьы ишәарҭан,
аха уи аӡәгьы ихахьы иааиуамызт макьаназы.
– Иумбара-иумаҳара иҟоузеи!.. Аԥсуаа рықалақь
рыхьчахуеит дара!.. Анҭ аџьнышқәа, ирымхәыцуа ҳәа
иҟоузеи адунеи аҿы!.. Уаҩы иаҳахьоума ас... аԥсуаа рџьынџь,
рықалақь ампыҵахалаҩцәа ирыхьчахуа!.. Зегь дара роуп, уи
рымпыҵырҟьахуеит... нас иабацои дара?.. Рхы абаржуеи?..
Ианбанӡарыхьчои?.. Уи сҳәеит ҳәа, рыԥсадгьыл ыҟами,
рыԥсадгьыл ахь имцои... ишааз еиԥш!..– Ҭарҟан днақәгәамҵит
уи илҳәаз. Игәаԥхомызт ампыҵахалаҩцәа имҩаԥыргоз
аламысдарақәа. Дунеихаангьы аԥсуаа уи шранармыжьуаз
иахьазымхәыцуаз деибанаркуан.
– Ишәасымҳәои нас иҟалақәазгьы... Уахык... уахык аума,
уи шаҟантә, аԥсуаа ҳақәлоит ҳәа рыларҵан, зегьы еиԥхьытта,
еижәыланы аҩнаҵаҟақәа, ацәыҵлашьцарақәа ирцәыҵаланы
рҽырҵәахит ишәаҟьаны. Шьоукы, ҳзықәҵуазар ҳәа амҩақәа
ирнылеит, рыԥси-рыԥси еихьымӡо... егьи, ианҳақәлаҵәҟьоз,
уи атәы аҳәара цәгьоуп... Дара аргьы егьрыгӡамызт ақалақь
ахаҭа аанрыжьырц... Уи ианакәыз жәдыруоу?.. Мартаз, аԥсуаа
ақалақь ахы иақәиҭаҳтәуеит ҳәа ианажәлаз... Усҟан иҟаз
шәымбеит шәара!.. Рабџьар кажьны, еибарыҩны ицарц
егьрыгӡамызт. Ачеченцәа, аҟабардақәа, адыгаа, аԥсуаа...
рҽеибаркны ақалақь иалалеит анырҳәа, еиланагаӡеит...
Ҳагәнаҳа зықәшәаша, маҷк акәын ирыгыз убасҟан... Зегьы
ҳгәы хыҭхыҭуа ҳарзыԥшын, знык ақалақь изалаландаз
ҳәа... Ахысра ҳәа иҭарҵаз, уи уаҩы иааџьеишьарын... ҳара
ҳҽыҵәахны ҳхәыҵатәан ҳҽынаԥхьакшәа... Убри ашьҭахь
дара, аибашьра иалахәымыз, ара ҳара егьараан ҳаҟазаргьы,
ԥсҭазаара ҳарҭараны иҟаӡам, рҳәан, ишзахәоз ақалақь
иалҵны ацара иалагеит...
– Ҳагәнаҳа зықәшәаша... изыманшәаламхеит, бымбои!...
Аманшәалахара иагьакуп, иагьыҩбоуп... Сара сгәы убас
иҟоуп – убасҟан ирзымгазаргьы, аҽазны иргоит... мгашьагьы
рымаӡам... Изахьӡузеи аԥсуаа раҳҭнықалақь рымпыҵҟьаны?..
Уи ҟалашьа амоума?.. Ҭынч иаҳзеиқәырхозар ҳәа иаанрыжьыз,

324

дара ахабабаны иркит, ираҳҭом, арахь иалаҳажьлом ҳәа...
– Мзауҭ агәыӷра иман рықалақь рҽаҿыршьаауазаргьы
ишдырхынҳәуаз. Аԥсны еиҟәшаны ҟалашьа амамызт. Знык
ақалақь рызгар, Аԥсны алахьынҵа наунагӡа ишыӡбахоз
агәра игон. Арсынтәи абжьуаа зыманшәалахар, наҟсынтәи
егьырҭ рҽеибаркны рҿаархар... аусқәа уаҩы ишиимбац ала
идырманшәалон... Аԥсуаа рыр, егьа имаҷзаргьы, агәыӷра
уаҩы ирҭон шьҭахьҟа ишхьамҵуаз!.. Уи аҩыза рҭоурых аҿы
иамҳәаӡацызт...
– Уи рымпыҵырҟьоит... уи агәра аагоит ҳаргьы... Урҭ
еибашьцәаӡам... урҭ зышьҭоу ӷьычроуп... малырҳароуп... –
лҳәеит ларгьы, ииашаҵәҟьаны ус ишыҟоу агәра надырхаҵо...
– Аибашьҩы иашаҵәҟьа ас ихы мҩаԥигом, арҭ рхы
шымҩаԥырго еиԥш, – нацылҵеит.
– Ибзиоуп, Мариа Анастас-иԥҳа... уи аганахьала ибҳәаз
еилаҳкааит. Уаҳа иҳабҳәозеи иҿыцу ҳәа?.. – Мзауҭ зегь
акакала еиликаар иҭахын... Ақалақьи иареи еиҟәыҭханы
иҟалеижьҭеи изакәызаалакь ажәабжьык уантәи ишиҭахыз
имаҳацызт. Уи даараӡа хьаас иман, зны-зынла изхымго
аҟынӡа днанагон, деиланархәон, деиланаргьыжьуан, иԥсы
иҿанаҵон...
– Уаҳа ишәасҳәахуеи?.. Ателевизор аҟны, арадио аҟны
– шәқыҭа ишақәлаз, иахьынӡааныркылаз иалацәажәон.
Рпозициақәа
еиҳа-еиҳа
ишдырҭбаауа,
ишдырӷәӷәо,
иаанхаз
аҭыԥқәагьы
иаарласны
ишрымпыҵархало
азаарыгӡа иарбаныз изламцәажәоз. Насгьы, абраҟа иҟаз
шәҟәыҩҩыкгьы, Мзауҭ Ацанба ҳәа аӡәы, рыштаб аҟны
днеины аполитикатә хыҵәахырҭа, хыԥхьакырҭа даҳәазаап,
ианақәлаз адырҩаҽныҵәҟьа. Уи инеиҵыхны иалацәажәон...
асенсациа алаҟарҵон... Насгьы ҩажәижәаба ҭӡы убасҟан дара
рахь ииасзаап... – ари узырхәыцшаз хҭысын. Иџьоушьаша,
мци-ҵабырги неиқәырҽаҽаны, уаанӡа ишыҟарҵалац еиԥш,
рыжәлар иахьрыларҵоз акәын.
– Аа, уара!.. Иумаҳара иҟоузеи?! Аҽнышьыбжьон,
рыблақәа шааԥшуа, иҟаҭәаны иноурыжьуеит руаажәлар!..
– иааџьеишьеит Ҭарҟан иаҳаз. – Шаҟа мцыла еибаркузеи

325

ринформациақәа зегьы!.. Еиқәырҽаҽаны ирыларҵақәо
убарауазеи!.. Ҳашәҟәыҩҩгьы аполитикатә хыҵәахырҭа
даҳәазшәа ирҳәогьы башоуп, араҟа дыҟоуп, џьаргьы
дымцаӡацт... Ҩажәижәаба ҭӡы ҳәа ирҳәогьы мцуп... Х-ҭӡык
ҳауп иҟаӡоу, ҳзалымҵыкәа абраҟа ҳҭахеит акәымзар... –
Ҭарҟан иҽааиқәирпатеит, зыгәра изымгашаз аниаҳа, ихы
рҵысуа, ас мыцҳәашьа уаҩы ибахьоума ҳәа аанарго.
Мзауҭ аҽыԥҳәа амца наихҟьеит. Ицәа дааҭанарӡыӡеит
иаҳаз. Иара аполитикатә хыҵәахырҭа даҳәазшәа игәарарҵаз
днеицранарсит аҟыԥыҳәа. Оумашәа иубаша, иԥсадгьыл аҿы
дшыҟоу... ирымхәыцуа ҳәа иҟоузеи арҭ аџьнышқәа!..
– Иуаҳама, Мзауҭ?.. – Ҭарҟан Мзауҭ днаизхьаԥшит.
– Исаҳаит... – ихы ааирҵысы-ааирҵысит Мзауҭ. – Урҭ уи
еиԥш егьарҳәоит, егьарыӡбоит...
Аԥҳәыс Мзауҭ днеиҿаԥшит, гәҩарас дҟаҵаны. Аха
Мзауҭ дыдраргамар рҭахымызт аҟнытә, уи избахә уаҳа
иаламцәажәеит.
…– Аҵыхәтәаны, уаҳа санзамыхәаӡа, аҭакәажә леиԥш
маҭәажәқәак насхасырԥан, амҩа сықәлеит абрахь, саҳәшьа
лахь сызцозар ҳәа. Аҟәантәи шьапыла мацара, амҩа ианыз
сыҽрыларҩашьаны саауан... Аӡәгьы дысмазҵааӡеит, аӡәгьы
сааниимкылаӡеит... – лажәабжь даалгеит Мариа Анастасиԥҳа. Азныказы иааҭынчрахеит иахьеидтәалаз, ирҳәоз
нарымҵәазшәа. Уи дызлацәажәози илхылгази рызхәыцра
иамҽханакын, инҭалаҳа изалҵуамызт. Уи лхьаа даргьы
ирхьаахеит...
– Бара быԥҳәысын... Аҳәса еиҳа ирзымариоуп амҩа
анылара... рацәак ирышькламԥшуазар акәхап... – иҳәеит
Ҭарҟан, иҽаартаташәа дналыхәаԥшын.
– Ҳәарас иаҭахузеи... ахацәа ус изрыцәцом... иахьабалакь
иангылоуп, игәарҭоит... иакәым иақәдыршәоит, иакәым ала
ирызныҟәоит... – ниаҭалкит лара. Уи еилкааз усын...
Ауха
акыраамҭагьы
имышьҭалаӡакәа
еицәажәон.
Рыгәҭыхақәа ҵыхәаԥҵәара рымамызт, еиқәтәомызт...
Ахысбыжьқәа аҵх лашьцара иналыҩуан...

326

Ахаҵ еиба га – Ха ҵ а к ь а ҿ
Адәахьы асы шлеиц илеиуан, иахеижьҭеи еиҳа-еиҳа
иацнаҵон. ахәыҷқәа аԥенџьыр икылԥшны адәахьы иԥшуан.
Ас асы анлеиуаз ианакәызаалакгьы гәахәарак, гәеизҳарак
рнаҭон, рыбла хәыҷқәа нҭгәырӷьаауа. Усҟан, уажә еиԥш,
заҵа аҩны иҩнамгыларыз, еибарыҩны асы инылеибарбылгьон, инылеибаркәымпылуан, акагь хьаас ирымаӡамкәа,
иҿыҟаԥшьаа-ҿыҟаԥшьааӡа... Уажәы усҟантәи ргәырӷьара,
ргәышьҭыхра, уаҳа хнырҳәышьа амаӡамкәа, инарымпыҵԥраа
ицазшәа акәын ишахәаԥшуаз, рыблақәа кыдхаланы адәахьы
иԥшуа аԥенџьыр иахьадгылаз.
– Арахь шәадҵ, арахь!.. Уа шәзадгылоузеи, иҟоу
шәымбаӡои?.. Аӡәы шәгәаиҭаргьы апҟаҩ аашәхиргоит!.. Урҭ
арыцҳашьара злоу уаау џьышәымшьааит... иаапкны аҳабла
иалоуп шәымбаӡои... ахәыҷқәагьы ргәхьаа ркым, адуцәагьы
ргәхьаа ркым, зегь ҳаршьырц ргәы иҭоуп... аџьнышқәа!.. –
Дыгә ихы доахан, иҽынхьырнааны днарықәымчит ахәыҷқәа,
деихәлассы, илаба аҽҳәа иныҽҳәышьуа дахьтәаз. Араҟа
имаҭацәагьы ыҟан, Кьахьыр ихәыҷқәагьы.
Уи
иахьак
ихәыцрақәа
убриаҟара
ихьанҭан,
дахьныҽҳәатәаз уаҳа дагьымгылацызт. Аибашьра мышь­
ҭацәгьа изҭанаргылаз, ирызцәырнагаз ахьаақәа хызҽшаз,
иԥхьзырҟәҟәашаз макьаназы акгьы ибомызт. Амшқәагьы
еихәлашьшьы, еилгарак рымаӡамкәа, аҵхқәагьы уаҩы
иааизхымгартә еиԥш ихьанҭан.
– Ишәмаҳаӡеи, бара, ииҳәаз?.. Шәадымҵуеи арахь!..
Ижәбазеи иара уаҟа, шәнадӷьалартә еиԥш?! – Кьахьыр
иԥҳәыс Арда лыԥҳацәа днарықәымчит, дҩаҵхаханы рышҟа
инеихгауа. – Уаҩы ииҳәо шәаҳауам шәаргьы!.. – даагәамҵхамҵит, акырӡза лгәы кыдгыланы дшыҟоу мҩашьо. Дарбаныз
изыцрамсыз ари аибашьра хамышҭыхә, дарбаныз аӡиас аԥаҩ
шыҵнашәаауа еиԥш иҵнамшәаацыз!.. Акырза еиҭанакхьан
рҟазшьақәа, рхымҩаԥгашьақәа...

327

Ахәыҷқәа ааин, амца ахьеиқәыз аԥхарраҿы, рҟәардәқәа
иаарыханы,
рҽадырӷәӷәала
инатәеит,
гәалаҟарак
рымаӡамкәа...
– Иабаргарыз абарҭ иахьа?.. Ирзырҭахыз?.. Ирылархузеи
абри аҩыза амшха?.. – Дыгә иԥҳәыс Хаԥҭина, лшьал касы
лхарԥаны, лхы-лҿы ҵаӷа ааԥшуа дахьтәаз, даацәажәеит,
лгәы иҵхоз дшамырҭынчуаз лнырԥшуа. Иахьа ашьыжь
индәылганы иргаз уажәраанӡагьы иахьыҟамыз дарҭынч­
уамызт. Данымцәажәозгьы убарҭ ракәын хәыцырҭас илымаз.
Лыҷкәын Кәатат ихабарк ахьыҟамыз – уи зынӡаск лшьа
лыланарбахьан, лыԥсы ҿнакаахьан, деихәланагәахьан,
аха арҭгьы ас индәылганы иахьыргаз гәҭынчымрак
лызнарҵысуан, лыԥсы налылышәшәаны, ллахаҵ аргьыжьыртә
аҟынӡа дынҭанаргылон, даруалуашон, аха иахылҳәаарыз
дақәшәомызт. Зшәақьқәа харшаланы ирхылаԥшқәозгьы,
иргәыҵалах здырхуада, ирхашҭызшәа, иахьак рыхабаргьы
ыҟаӡамызт, абжьааԥны Кьахьыр иҩны индәылшәаны ашәиҭышәи ишынармышьҭуазгьы...
– Иабаргахуаз... џьара ҭабиақәак ддыржуазар акәхап, арҭ
тҟәацәоуп, уаҳа ирылаҳхраны иҟоузеи ҳәа инарықәҟаауа...
Узытҟәаз ииҭаху улаимыгӡои!.. – Дыгә еергьҳәа иԥсы нҭкаауа,
арҭ амшқәа ихигахьоу акыр имч шҵыршәаахьоу мҩашьо,
хрыжь-хрыжь даацәажәеит, Хаԥҭина ихы налықәкны,
иҽаардадашәа.
– Аус руртә еиԥш иҟоума, реихдақәа инарыхҟьашо... Џьара
машәырк рмыхьуандаз... заалымдарак иақәдмыршәондаз!..
Закәытә аамҭацәгьоузеи зҟырҟы ҳкылахаз!.. Ҳхәыҷқәагьы
ҳаргьы ҳагәнаҳа рзымгааит ҳара абри аҩыза ҳанҭазыргылаз!..
– Хаԥҭина лгәынамӡара хыжжуан, лгәынқьра еиқәыртәашьак
амамызт, уажәы-уажәы лҽеиҭалкуан, лҽеихалырԥсуан
узылҿамԥшӡо. Нас лкасы иҵагь иналхыкәлыршон, лыбла
ҭакәаҳақәа еергьҳәа инцәыҵырԥшуа. Хаԥҭина еиҳараӡак
дзыргәжәажәоз аԥсы гәырҩа аиҳа абза гәырҩа акәын.
– Еҳ, анаџьалбеит, ҳашԥаҟақәаз... ҳабакылыргеи!.. Шьоукы
ацәышлампырқәа реиԥш инаҳаҵалан, адунеи рӷәаԥсарц
иалагеит, аха ишԥарзеилымкаауеи ақәыхәлацәгьақәа...
мышкызны иааҳәны рхы иҭамԥашеи!.. – Дыгә ахәхәаҳәа

328

даақәыԥсычҳаит, ихәыцрақәа еиҳа-еиҳа рҽахьдырҭбаауаз,
рҽахьеиҵырхуаз иахҟьаны. – Ауаҩы илаимыгӡо ҳәа
акагьы ыҟамзаап иԥсы ахьынӡаҭоу, иԥсы ааихыҵаанӡа...
Аҵлагьы далҟьоит, амцагьы далаҳауеит, азыцәқәырԥарагьы
дкыднаҟьоит... Еҳ, сабиц, ҳаԥсы ҭанаҵы егьахкы ҳрықәшәап,
егьахкы ҳрынҟьап!..
Дыгә уи зхиҳәаауаз еилкаан... Изҭашәаз аҭагылазаашьа
даараа рыԥсы ҿнакаауан, рыԥсы рыхнахыртә аҟынӡа
инанагахьан...
– Ҳаҷкәын деибганы дҳаундаз, уаҳа краҳҭахума?..
Дахьагаз, дахьыӡыз ҳзымдыруа... Кәатат рыцҳа, уԥсы ҭоума
уара гәаҟ?.. Уабаҟоу, уабану, иухылаԥшуада?.. Уан иԥсыша,
адунеи сықәхеит, аԥсцәаҳагьы сиҭахымкәа!.. Уара уԥсы
ҭаны уҟандаз, сара слеихәлаҳа, слеихәлабга сцаргьы!..
Ԥсҭазаашьас исымоузеи сара уажәшьҭа!..
Хаԥҭина, лыҷкәын даалгәалашәацыԥхьаӡа, лылаӷырӡқәа
налҿыҳәҳәуан,
иналҿыкьасон,
лхы-лҿы
акаҷырақәа
инырҭыкьаса рҿынархон иаалзеиқәымҳәалаӡакәа. Усҟан
аӡәгьы ҿиҭӡомызт. Иахьтәаз убриаҟара иҭынчрахон, аӡ
ԥыруазар иуаҳартә еиԥш.
Ариабжьарак илхылымгацыз иҟаз!.. Лыҷкәын, аибашьра
ианалагаз аахыс ишылҭахыз илымбацыз, уажәы маӡала,
аӡәгьы ихы имырбакәа, дааны дшыҟаз, шьоукы аакылсын,
даҳҭахуп ҳәа днарылкәыкәааны дыргеи уажәи рыбжьара
азәгьы лыла дҭалырԥшуамызт. Рабџьарқәа рхарззала ашҭа
ианааҭалалакь, акәыкәыҳәа дыҳәҳәо, лыӡӷы ацәа ахыхуа
днаргәыдхахалон, сыҷкәын дабаҟоу, сыҷкәын дабажәгеи ҳәа
лыҽшьуа. Арҭ ҳагәхьаас ирымоузеи, ус ҟабымҵан, ус бымун
ҳәа деимырхха аҩныҵҟа дныҩнаргалон Хаԥҭина, рнапқәа
налыкәыршаны Кьахьырраа. Егьырҭ рыцқәа хырџьаџьаны, ари
дызхеилагада, дызхәымгада, даанышәкыл акәымзар, цәгьала
дҟаҳҵоит ҳәа, рабџьарқәа ырҟымҟымуа инарызцыхлымуан,
инарықәмақаруан, рыблақәа ашьа нархыҵәало...
Хаԥҭина Дыгә иаасҭагьы дҵыкәкәа ацара даҿын. Дыгә
еиҳа ичҳауашәа ихы ааирԥшуан, абарҭ зегьы џьарак еизаны
абас дахьрылатәаз.

329

– Еҳ, анаџьалбеит, ҳазҭашәаз ҳзалымҵуа, ҳаҩнқәа
рҟынӡа ишаҳҭаху ҳзымнеиуа, ҳнеиргьы ҳзыхдырҟьо,
ҳазхыршьаауа ҳзымдыруа ҳназыхҟьазеи!.. Ауаҩы душәиирц
уҭахызар, абас дшәии!.. Ма иансааз еиԥш сыҟазҭгьы,
арҭ ахәымгақәа сыҽрысҭозма, сшьапы сҽасмыргози!..
Ианакәӡамыз ҳаиҿаҳаит дареи ҳареи, аԥсра рықәшәандаз!..
– Дыгә урҭ зыӡбахә имаз ргәаӷкра деиланаршуан. Ицламҳәа
қәацқәацо дҩагылан, ихы ларҟәы-ларҟәуа аҩныҩныҵҟа
даалеиҩеит. Хҽышьа змамыз ихьаақәа ддыргәаҭеиуан,
ддыршаҟь-шаҟьон. – Аа, шәара, акәамсаӷқәа!.. шәара шәоуп
акәымзар, ҳара иҳахьлакгьы агәхьаа зкыдаз... Шәара акы
шәмыхькәа абра шәалганы шәыҟазар, уаҳа иаҳҭахыз!..
– Дыгә имаҭацәеи Кьахьыр ихәыҷқәеи рҽеидырӷәӷәала
иахьтәаз днарызхьаԥшит иаарыцҳашьаны. Аҿыв-сывҳәа
ахқәа нарывҟьо иахьеиқәхаз насыԥшаран иԥхьаӡон. – Аха,
уи сҳәеит ҳәа, ҳашԥазалымҵри... анцәа даҳхылаԥшып!..
Аџьма имԥсыша амаҵә азылаҟәуеит, рҳәоит... – Дыгә урҭ
данырзааигәаха, инаизхьаԥшыртә еиԥш, илаба нкыдиҟьанкыдиҟьеит. Даргьы рыблақәа ҭырхаха инеизыԥшит, абри
изымҵатәоу ажәҩан еихәлакәаҳа инаҵганы, даҽа жәҩан
цқьак инамҵагылар рҭахны. ... Дыгә днеин, аԥенџьыр
акыдыршәыла днаханы, адәахьы дынкылԥшит. Асԥаҟьақәа
еилыҩры-еилыҩруа, ажәҩан иаҵахәмаруа алеира иаҿын.
Иахьабалакь сыла иҭалаҳан, сыла ихҟьан. Инарзышьҭымхуа
ашәыб иаҵагылан ашәаԥыџьаԥ, рымахәқәа шьҭассы.
– Бара!.. – иҳәан, Дыгә Хаԥҭина ихы налықәикит, лышҟа
даахьаҳәны.
– Иууазеи?.. Иузыҟалахзи уажәы?.. – ишҟа даахьаҳәит
ларгьы, гәамԥхара-ҟазшьак лнырԥшуа.
– Аҩнынӡа ҳнабжьысыр иҟалои?.. Ҳныҩнамԥшуази... иҟоу
ҳамбози!.. Уажәы еиҳа иҭынчроушәа збоит... ибжьаларыда
анцәаузша!.. – убри дназхьит Дыгә. Уахь анеира, аҩнаԥшра
дазгәышьуан, уаҟа дыҟаӡазар иҭахын, аха иахьшәарҭаз
иахҟьаны рацәак изыҩнатәомызт.
Дыгәраа рыҩнқәагьы рацәак ихараны игыламызт. Уажәы
изҵатәоу Кьахьыр иҩни дареи аандак акәын ирыбжьаз,
агәашә хәыҷы унҭысыр, рынхарҭа-ргәараҭа унҭагылон.

330

– Уеилагама, џьым-џьым... аӡәы ҳаиуршьуеит!.. Арҭ
иблаҟыблаҵәуа игәароу ҳаарымԥыхьашәар, амалагьы
еергьҳәа иҟоу, ҳаԥсы ааҳхырымхуеи!.. Иҳахдырҵуазеи анҭ
аџьнышқәа, акы иацәыԥхамшьо!.. Иҟаҳҵахуазеи уахь...
зегь цәдырҳәхьеит, зегь еимырҵәахьеит, краҳзынрыжьыз
џьушьома?! – Хаԥҭина лыбла иныхгылеит рынхарҭа, рыҩныргәараҭа, ицәӷәыххаа, ишьаҟьаны, иӷәыҵәны изхысыз. Дыгә
ииҳәаз наԥхьарыҟәҟәаны, лҽыназылкит уахь дылмышьҭырц.
– Ус ҳнықәԥшыр сҭахын!.. – иҳәеит Дыгә, игәалаҟара маҷк
иааиҭаршәаны.
–Џьаргьы шәымцан, шәдәылымҵын, ишәарҭоуп ҳәа
иҳарҳәаз, уара иузеилымкааӡои измааноу?.. Ҳаҩнқәа рахь
ҳнарышьҭуандаз, ара ҳааганы ҳаҩнарцалозма ҳзеиҭамҵуа,
џьаргьы ҳзымцо,ахылаԥшцәа ҳаҭаны?! Абри ушԥазымхәыцуеи
уара?! – Хаԥҭина лажәақәа аалырмчит, лҳәатәы дахыԥарц
ақәикыргьы ишылымуаз, дшақәшаҳаҭымхоз инирныруа.
– Ҳаргьы ҳцоит, ҳаргьы ҳцоит!.. – иҿабыӷ-ҿабыӷӡа Дыгә
имаҭацәагьы ҩаҵхахеит, убрахь ацара иазгәышьуа. Урҭгьы
ирҭахын, Дыгә иеиԥш, рыҩнаҭа-ргәараҭа инҭаԥшыр, рылаԥш
нахыргар.
– Уа шәтәа, сымҳәеи!.. Иабыкәу шәахьцауа?! Ҳаи,
иҳалаумгало ҳәа иҟоузеи, уара аубыџьыр!.. – Хаԥҭина
ахәыҷқәа ашьшьыҳәа иналыртәеит днарықәымчны. Дыгәгьы
иҽааникылан, уи уаҳа даламцәажәеит, уиаҟара аҽалагалара
иҽамҭакәа.
Амш акыр илеихьан. Ҭарҟани, Кьахьыри, Мзауҭи
рыҟамзаара даараӡа ирнырны иҟан араҟа аҩны иҩнаханы,
дәылҵшьа змамкәа иаанхаз. Ирҳәо иақәымшәо, ируа
иақәымшәо ишеилаз ауп Дыгә ибжьы шаагаз.
– Уара, Мӷыҷ, аранӡа уааскьеи... абанҭ агәарабжьара
ибжьаланы иааиуа зусҭҵәоу узеилыргозар?.. – Дыгә имаҭа
днаиԥхьеит ишҟа. Уи ахьышәҭҳәа аԥенџьыр днадыххылан,
адәахьы дынхьаԥшит, асаркьа дналыԥшны.
– Исзеилкаауам, даду... асы ҵқьа исзалбаауам... аха хҩык
еишьҭагыланы иаауеит, ҳашҟа рхы рханы, – иҳәеит Мӷыҷ,
иабду днаизхьаԥшны.

331

Урҭ еишьҭагыланы ишааиуаз, ашҭа анаӡараҿы иаҿаз
агәашә ду иааҭалеит, асы инылхауа.
– Дара роуп, даду, дара!.. – иҳәеит ахәыҷы, ҵқьа ибла
еилнаргартә ианиба. – Ҳашҟа иаауеит, даду!..
Итәаз зегьы ҩыҵхаханы, ашәахь рҿынархеит иааиуаз
инарԥыххыларц.
Аԥхьа Ҭарҟан дгылан, ихылԥа ҟьаҟьа, сыла ихыбны,
ипалта шьҭаҳәазо, еидара хьанҭак иаҵоу иеиԥш, ибӷа
ырхәаны... ишьи-ишьи неиқәҵо, асы дашәаҳауа дааиуан. Уи
дишьҭагылан Кьахьыр, иплашь хәхәаӡа, илахь узҭамԥшӡо
хылԥа ҭагәаҩак ихарԥан иҭагәлаԥӡа. Урҭ рышьҭахь дгылан
Мзауҭ, ихылԥа қәаҟьеи иплашь ҵаӷеи ишәҵаны. Даараӡа
иузымдыруазар иузеилыргомызт,убриаҟара асы рықәнаухьан.
Ишааиуаз, абарҵа ианааҵагыла, ршьапқәа адық-дықҳәа
инкыдырҟьан, рымаҭәақәагьы инарысуа, ирықәыԥсаз асы
нарықәдыршәшәан, аҩныҵҟа иныҩналеит.
– Ҳаи, анцәа иџьшьоуп, шәара шәеибганы шәахьааз!..
Иахьантәаракгьы шәгәырҩа ҳагахьан... Анҭ рҟынтәи зегьы
урықәгәыӷуазароуп, рыгәрас иугозеи!.. – Дыгә дадырсызшәа,
иахьынеихигаз уаҳа дзеиҭамҵуа, дгыланы дырзыԥшуан.
– Шаҟа ҳшәыцәшәазеи, шәара аубаџьырқәа!.. Ишәыхьыз
ҳзымдыруа, шәзыхдырҟьаз ҳзымдыруа, иахьантәаракгьы
ҳшеилауаҭыруаз, ҳшеилагьыжьуаз иааҳхаагеит... Ҳлахаҵ
гьыжьны ҳнеилаҳарц егьҳагмызт... – Хаԥҭина маҷк
лыԥсы налылалазшәа днарԥыххылеит, аха, уажәы-уажәы,
исарҳәарызеишьҳәа,лгәы нҭыԥсаа-нҭыԥсаауан.–Шәеибгоума,
нан... шәыԥсы ҭоума?.. – дынрыдӷьаҵәыӷьаҵәылеит, лыблақәа
еергьҳәа инцәыҵырԥшуа. Лыблақәагьы уажәы даҽакын
ирыҵыԥшуаз, – деилазыршуаз, дзыргәаҭеиуаз. Ишакәым
иааҭырҟьаны акы налҿарыжьыр ҳәагьы дацәшәон, дуалуашон
маӡа-аргама, рацәак илынылмырԥшырц шылҭахызгьы.
– Бымшәан, Хаԥҭина, ҳаибгоуп зегьы... ҳарцәынхеит...
Анҭ роума, анемсаагьы ҳарцәынхахьан... – иҳәеит Ҭарҟан,
ихы аарҵысы-аарҵысуа, лгәы алаирӷәӷәарц, иалаиҟажарц.
– Ауаҩы адунеи аҿы дызқәымшәо ҳәа егьыҟамзаап...
– нациҵеит, змыжь ҵаулаӡак дынӡааԥшылошәа, игәы

332

дынҭахәыцуа. Егьырҭгьы ааин, иааикәшаны амцаҿы инатәеит,
иааргаз ажәабжь иназҿлымҳаны, иназыӡырҩырц рҭахны.
– Нас, иҳаумҳәои,Ҭарҟан, иахьа шәахьыргаз, шәзындыриаз,
шәзыхдырҟьаз?.. Шәызлеиқәхазеи, шәыԥсы зларцәыжәгазеи
анҭ ақәыџьмақәа, уаҩы ирыцҳашьара злаӡам, зыԥсы
қымқымуа ҳа-Набжьоу иалахаз?.. Еҳ, сабиц, ианакәӡамыз
иҳахьӡеит зегьы... ҳанеиқәшәамыз, ҳанеибыҭамыз!..
– Дыгә, маҷк рыԥсы анааиҭарк, днаразҵааит, избанзар
ас аҩны индәылганы ианыргалакь, ишдыргәамҵуаз, рыԥсы
шырҿарҵоз, ишдырҳәацәоз ибзиаҵәҟьаны идыруан азы.
Иара абраҟагьы, аҩны иҩнацаланы иахьрымаз, изыхьчоз
шрыдгылазгьы, акырынтә ахамышҭыхә иҭадыргылахьан.
– Ишәасымҳәои... изшәасымҳәахуеи?.. – Ҭарҟан, дара
иеицыз дызлареиҳабыз ала, згәаӷкра имаз рыӡбахә ацәыргара
шицәымӷыз
удырратәы,
днеиԥхьхәыц-ааиԥхьхәыцаауа
дналагеит иажәабжь. – Арантәи, раԥхьа ҳнадыргылан,
ыҟами, ҳнарыԥца, амҩаду ҳанцаланы, ҳрыманы рҿынархеит.
Азныказы, ҳабаргауеи, зыхәҵәы нҵәаша, ҳаршьырцаз аума
абрахь ҳзааргауа насгәахәт, аха узацәажәо абаҟоу, рыблақәа
харыззала, рылахь еимарџьыхәны, узырҿаԥшуамызт,
цәгьарак иақәшәаз реиԥш, уажәы-уажәы иҳақәгәамҵуан...
Ҳанааҭгылалакь, – Пашьол, пашьол!.. – рҳәахуан. Ииашаны,
ргәы иҭакыз еилкаашьа амамызт. Аҟыԥыҳәа ҳгәы инҭашәеит,
арҭ ҽеирак азы ҳшырымгоз, аха ирауҳәараны иҟааз!..
Ус, амҩаду ҳшаныз, Набжьоу аханы, дара рхырӷәӷәарҭа
ахьыҟаз ҳнаргеит ҳӡагәӡагәуа, ҳрыцҳахәха. Рхысгақәа,
рабџьарқәа ана игылоуп, ара игылоуп. Дара пылыпылуа,
амҩа нымҩахыҵ-аамҩахыҵгьы рымҿхакны, ахьацақәа
ирымҵагылоуп, џьара еидгәыԥланы, џьара хаз-хазы...
Еиқәных, зегь рыла еибыҭоуп... Ҳара ҳтәқәа, арыцҳақәа...
излеибашьуа абџьарҵәҟьа рымаӡамкәа, абнара илазар
акәхап... – Ҭарҟан даақәыԥсычҳаит, набжьоуаа рыҷкәынцәа
иршәымкәа, ирхамкәа, арахь цқьагьы еиқәыршәамкәа,
маӡа-аргама урҭ ирҿагыланы ирабашьуаз наигәалаиршәеит.
Рҳабла, рқыҭа ахьчара анаҭахха, иахьеидгылаз гәыӷрак
инаҭон дахьыҟазаалакгьы... Зны-зынлагьы иааицәыӡлон, аха

333

нас ашарԥыеҵәа еиԥш иаацәырҵуан. – Аа, Дыгәхеит, ишыҟоу
умбои, аибашьраан аӡәгьы угәхьаа икӡам... узықәшәараны
иҟоу узеилкааӡом, узшьуагьы дуздырӡом... Ус улахь
ианиимҵароуп, акәымзар улыбжьахәаша уцаргьы алшоит,
уӡырҭа-уԥсырҭак ыҟаӡамкәа...
– Уи сара исзеилымкаауа џьушьома, Ҭарҟанхеит,
аԥыхьатәи аибашьраан исыхҭнагаз сымдыруеи... Зны
срытҟәеит анемсаа, зны сыршьырцгьы иалагахьан, аха
сырцәынхагәышьеит... ушрыцәнымхара иҟахузеи!.. – Дыгәгьы
иажәа ныбжьеигалеит, рацәак имроукәа, аибашьра ду аан
ихҭигақәахьаз наигәаларшәо.
– Изхысҳәаауа... – деиҭаналагеит Ҭарҟан дызҿыз иажәа
анагӡара. Зегьы еиқәыӡырҩуа итәоуп ииҳәарызеишь ҳәа. –
Ҳара ҳанырба, рызынтәыкгьы рылаԥшқәа наҳаладырҟацеит
ҳанкылблаауа. Шаҟа исцәымыӷхазеи абас ҳрыцҳахәха
ҳахьцәырыргаз!.. Изусҭцәада, уҳәарауазеи, ицәымҟырцәымҟырӡа иҳахәаԥшуа!.. Аха уи иалышәхузеи!.. Ус ҳашгылаз,
ҳзаԥцаны ҳаазгази дареи акы неибырҳәан, ҳнымҩахыганы,
арыӷьарахь ибжьагалаз амҩа ҳнанырцалеит.
– Ҳаи, шәара арыцҳақәа, шәара ахәашабгақәа... изакәытә
мшымыхәлоузеи шәназҭадыргылаз, шәахьырго шәзымдырӡо,
шәзықәдыршәо шәзымдырӡо!.. – Хаԥҭина лкасы днацрыхо
дааматанеит. Макьаназ лыҷкәын иӡбахә ахьцәырырымгозгьы
лычҳара иахлыржжуамызт, иӡбахә раҳазар ишԥарымҳәари
ҳәа илычҳауан. Егьырҭгьы Ҭарҟан иажәа нагӡаны далымгакәа
иԥыҩломызт.
– Ус ҳашнеиуаз, ыҟами, Чагә инхарҭаҿы ҳнаӡаанӡа,
акәараҷҷа ахьиасуаз, ацҳа хәыҷы ахьхыз, ҳақәырмыжьлакәа
ҳааныркылеит. Арахь – ишәаԥырҳаԥуеит, абнара аӡәы
дҩылҟьаны дрыжәлар ҳәа ишәарӡыӡо... Ауаҩы даншәо
џьарак дзышьақәымгылозаап, аҵәы иӷроушәа уажәы-уажәы
дҳәаҵәыҳәаҵәуеит, акы даршаҟь-шаҟьоит, даруалуашоит...
Изхысҳәаауа, абри ацҳа хәыҷы уахьынықәсуа, уажәы уи
ацҳагьы ыҟаӡам, иқәнацҟьаан, акагьы аанымхаӡеит, итҟәацыз
иаршәит иахьынӡазалшоз... Убраҟа ихаххала, еиҟәжәаны
икажьуп Чагә итрақтор хазынагьы, абжьааԥны дзыхӡыӡаауаз,

334

ҳаҭыр зықәҵаны иныҟәигоз, ҳа-Набжьоу ҳгәы ҳамыргакәа
ҳамхурсҭақәа злаицәаӷәоз, излалаиҵоз...
Абраауп арыцҳарагьы ахьыҟалаз!.. Иҟалаз, ишыҟалаз,
изынҟьаз, изынԥаз ҳара ҳахь идырзомызт, аха дара
ибзиаҵәҟьаны еилкааны ирымазар ҟаларын...
–
Аа,
с-Кәатат
рыцҳа,
с-Кәатат
хәашабга...
уназыхәлабгазеи... уара зылахь акагь анымыз... ҳрыцҳара
зықәшәаша!.. – уаҳа лзымҳәакәа, акьыжыҳәа инеималҭәеит
Хаԥҭина
иаалзымычҳакәа...
аӡыцәқәырԥара
еиԥш
акы даашьҭнакәыцәааит иналыжәланы. Ҭарҟан ииҳәаз
ажәабжьгьы ллахаҵ аргьыжьын, дааилнарышшеит.
– Баангыл, Хаԥҭина, баангыл... ус бымҳәан!.. Ҳара
иҳаздыруам уаҟа, уи атрақтор Кәатат дақәтәазу, даҽа шьоукы
ақәтәазу... Уи макьаназы еилкаам... – Кьахьыр иҽырҟасаны
Хаԥҭина дныԥхьаирҟәҟәеит лҽаанылкыларц.Аха лара гәҩарас
илымаз ус аҟаԥыҳәа илзыхәаҽуамызт инеихәлагәаны.
– Уажәа иацҵеи, дад, уажәа!.. – Дыгә илаба дахьтәаз
инышьҭеикшеиттыгә-тыгәҳәа,ичҳара шхыжжуаз инимырԥшуа.
Ахаҵа, егьа гәырҩацәгьа дрықәшәаргьы, исынсырԥшуам ҳәа
далагоит, инцәыҵаихәаҽуеит, инцәыҵаикәаҳауеит, аамҭала
акәзаргьы...
– Дара, ыҟами, иаша амҩа инангылан, абри атрақтор
ахькажьыз акәша-мыкәша зегьы еимыжәдароуп ҳәа
инаҳадырҵеит... Арахь асы шьҭоуп, ҳмагәқәа инархыҵәоит,
ҵқьа ҳазныҟәом, ҳашәаҳауеит... Дара, аминақәа ыҵоу џьшьа,
ҳашҟа ишәаны изықәлаӡом... Анахь шәнаскьа, арахь шәааскьа
ҳәа зны иҳақәымчуеит, зны иҳақәҟаауеит... Маҿа-маҿа
асы ҳалхо ҳалоуп ҳлабақәа ныҵакшо, ӡәыр асы даҵаханы
дыҟазар, даҳзаҵыхуазар ҳәа. Ари зныкым, ари ҩынтәым...
асы зегьы ҳкәаҳаит ҳшылхауаз... Ажәҩангьы еихәлабганы,
цасҳәа иауазшәа, иааиқәтәомызт... Чагә иҩны-игәараҭа,
арыцҳара ишақәшәаз мҩашьо, еихьыжәжәа, еимацәкәыкәы
иааԥшуан, аӡәгьы дахӡамкәа, ақьаԥҭажә еиԥш, ирыцҳахәха.
Дзакәытә нхаҩыз Чагә... закәытә нхараз еиҿкааны имаз!..
Ишԥаҟарҵеи, ишԥаргәыҵәи, уҳәарауазеи, иарамышкахала!..

335

Хәылбыҽханӡагьы ҳаурмышьҭит... Дара зышьҭаз рышьҭамҭа ҳәа акагьы ҳамбаӡеит. Ҳара ҳзышьҭаз Кәатат иакәын,
аха уигьы ишьҭамҭа ҳәа егьыҟамызт араҟа...
– Аа, с-Кәатат, с-Кәатат рыцҳа... уназыхәлабгазеи... уӡырҭа,
уԥсырҭа ыҟаӡамкәа!.. – лҳәеит дырҩагьых Хаԥҭина, лыҷкәын
дизхьуа, ихабарк ахьылмаҳаз лгәы ҵнашьаауа, арахь
дыҳәҳәар дзымыҳәҳәо, лҽеиҳарԥсны.
Кәатат рыцҳа ҳа-Набжьоу Хаҵакьаҿ ҳәа ишьҭан,
ихьӡызҵазгьы Кьахьыр иакәын. Дыхәмаршәа иааиҳәаз
наидхалан, аҳабла зегьы Хаҵакьаҿ ҳәа инаишьҭалеит,
ихьӡыҵәҟьа нархашҭызшәа. Шәагаала дкьаҿын, аха ибаҩ
ицәыласын. Аҩра, аԥара, аҽықәтәара цәгьалаҵәҟьа бзиа
ибон, иахьахәлаанӡа ҽыла дыҩуазаргьы, мап ацәикуамызт.
Аҽы ыҩны ишцо ахьышәҭҳәа днахьынҳалон, днақәгылон,
инапқәа шьҭихуан дгәырӷьаҵәа, инаҳаракны, аԥша неиҿасуа
дахьақәгылаз дкаҳауамызт, дагәылҵәраа дцон. Дызбозгьы
иеигәырӷьаны, рнапқәа изырҟьон, афырхаҵа Хаҵакьаҿ, убас,
убас... уаҵамхакәа уцала ҳәа наиқәҿыҭуа.
Уажәы аибашьра ианалага, зҽеидызкылаз аҷкәынцәа
дрылан, дҳәырҳәыруа, акы дацәшәомызт, ара дшубоз – ана
дынхәыҵҟьон... Ҽнак иани иаби рҿы дахьааиз, дызҭашәаз
дзалымҵыкәа дшыҟаз, длыбжьахәаша дахьырцәыӡыз
даараӡа ирхьааит араҟа иаанхаз...
– Сара сгәы излаанаго ала, арҭ ҳара ҳтәқәа ирҳәынҷазар
ҟалоит, рымаршәа анрымԥыхьашәа. Акыҟоуп араҟа, ҳара
иаҳзеилымкаауа, иаҳзеилмырго... – иҳәеит Кьахьыр,
илахь неимарџьыхәны. – Ииашоуп, атрақтор ԥжәеит, аха,
иџьоушьаша, рышьҭамҭак ҳамбаӡеитеи!.. Аҳауа иналашәкәа,
иналахәаша ицама уи ныҟәызцоз, уи иақәтәаз?!
– Сара абас сазхәыцуеит... абри аҩыза агәаанагара
сымоуп... Убасҟан, абри аныҟалаз, ҳара ҳтәқәа убраҟа,
абнараҿы ицәыҵатәаны ирзыԥшуазҭгьы, иҟалаз рхы
иархәаны, итҟәаны иргазар?.. – Мзауҭ дахьтәаз иҿыцҳҳараӡа
даҽа хшыҩҵакык аацәыригеит, аха уи шыҟалаз еилкаашьа
амамызт уажәазы. Ихьааргон рызынтәыкгьы.

336

– Уи иԥсы ҭоуп... аа, ишәымбари иԥсы ҭамзар!..
Егьаҟаларгьы Кәатат ус иҽриҭомызт, длыбжьахәаша дцартә...
– иҳәеит Ҭарҟан, абраҟа еиқәхәыцраха иеилатәаз ргәы
арӷәӷәарц, ргәы каимыжьырц. Уи аибашьра ду аан ихимгацыз
егьыҟамызт, зны дрытҟәахьан, зны аӡы иҽалажьны
дрыцәцахьан...
– Аиеи, мшәан... ак ҟалазҭгьы, иаҳмаҳар ҟалаӡомызт... Дара
ртәқәагьы рзыԥшаауам, шәымбаӡои?.. Есҽны ирышьҭоуп, аха
ирзырманшәалом... – Кьахьыр убри инақәирӷәӷәеит, рыхшыҩ
убри иназышьҭны, агәра ргартә еиԥш.
– Ижәбалап, абри зегьы Хаҵакьаҿ иоуп иҟазҵаз... Урҭ,
уи аҽны дызгаз, рыӡырҭа-рыԥсырҭа уаҩы изымԥшаауа,
џьара ицәыҵәихәаҽызаргьы ҟалап... Рымаршәа иоуны
дышрывымсуаз агәра згоит сара!.. – Мзауҭ игәаанагара
узықәгәыӷшаз акы аҵан. Даргьы ргәы маҷк иаарҟәандеит уи
ииҳәаз...
Асы еимаҷыҩны ишлеиц илеиуан,иаҟәыҵуамызт.Аибашьра
ахьҭакрагьы ацуп, амлакрагьы ацуп, амашәыргьы ацуп,
ахамышҭыхәгьы уҭанаргылоит ианакәӡам, ушақәымгәыӷӡо...
***
Аҵх акыр инаскьахьан. Ишеицәажәоз ирызгәамҭаӡакәа
аамҭа акыр инаскьаган ауп ишышьҭалаз. Дыгә икаруаҭ
ауаџьаҟ азааигәара икҿагылан. Уажәы-уажәы иеимҳәабжьы
уаҳауан. Ахацәагьы араҟа каруаҭқәак инарықәиалон, аха
усҟак рыцәа ҭынчмызт. Инаҳәы-ааҳәуа, измыцәаӡакәа аҵх
андыршалозгьы ыҟан. Аҳәсеи ахәыҷқәеи иахьшәарҭамыз,
рааигәа иҟаз ауадаҿы ишьҭалон, рылаԥш иҵдыршәомызт.
Убри аамҭазы, аӡәы иаалырҟьаны, тыгә-тыгәҳәа аԥенџьыр
днаснасит, абжьы рмаҷӡаны, абри Ҭарҟан дахьықәиаз
иамариашаны.
– Ҭарҟан, о Ҭаркан!.. Ишәмаҳаӡои, уара?.. Сара соуп,
сара!.. – ибжьгьы еергьҳәа инҭикааит, ишакәым ираҳаргьы
иҭахымызт. Маӡала дшааиз мҩашьо, аҭӡы иҽнадирӷәӷәалеит,
уаҩы димбартә еиԥш, уи зыбжьы газ.

337

– Уарбану, уара, уаха ҵхыбжьон иҳажәлаз?! – Мзауҭ
дҩыҵхахеит, ибжьы рацәак имырдуцәакәа инаиқәиргеит,
дызусҭоу алеиликаарц. Егьырҭгьы ари абжьы иарҿыхан,
рыхқәа ҩыҵдырззеит еиқәыӡырҩуа.
– Сара –Хаҵакьаҿ...Хаҵакьаҿ соуп... ашә аашәырты, аӡәгьы
дыҟамзар!.. Сааит сара шәара шәышҟа, сшәыдышәкылозар!..–
аарлаҳәа даацәажәеит, дшәаԥырҳаԥуа, иабџьар, ишәарҭахар,
дышнаҵхара икны.
Зегьы ҩхықәтәалеит, абжьы ираҳаз џьашьаны. Мзауҭ
ахьышәҭҳәа ашә аартны днеиԥыххылеит. Диманы аҩныҵҟа
дааҩнаигалеит. Палта кьаҿк ишәуп асы ақәыҳәҳәы, ахәда
шьҭыхны. Ихылԥа алымҳацәқәа аушьҭны еибаркуп, ихы-иҿы
гьежь ҿыҟаԥшьааӡа иааԥшуеит.
– Кәатат уоума, Кәатат?..Уара ахәашабга, уԥсы ҭоума?..Уԥсы
злаҭахазеи?! – зегь ҩагылан инеихыкәшеит, инаидизалеит.
Ҭарҟан ауаџьаҟ аҿы иҭагылаз акәаҷаб ҩышьҭыхны, хыхь
инықәиргылеит дымшәаӡакәа, цқьа инаихәаԥшырц. Ашырҳәа
амца ҩеихәларкын, ауаџьаҟ аҿы днадыртәеит. Даараӡа ахьҭа
дакны дыҟан, иавтомат итәӷәыбжьара иныбжьакны, ипалта
кьаҿ аҳәынҵәрақәа ааԥиртлеит.
– Аӡәгьы дыҟаӡами? – днаразҵааит. Убри аилкаара иҭахын
иаарласны.
– Иахьа аӡәгьы дыҟаӡам... Ашьыжь индәылҵыз, инылахәаша ицан,ҿааҳәыра рмоуртә, ихнымҳәӡацт макьаназгьы...
– иҳәеит Кьахьыр, уи иҽынаидхало. – Урҭ зны иаҳхылаԥшуеит,
зны ус ҳаанрыжьуеит, – нациҵеит уи.
– Ааи... иҵабыргны... имцымкәа... хәылбыҽхаахыс
акырынтә скылыԥш-кылзырыҩхьан, аха исзыгәаӷьуамызт..
Ашьҭахь, исзымычҳаит... иҟалалакгьы ҟалааит сҳәан,
сҿаасхеит... – Кәатат ишәны иҟаз инапқәа амца инахеикит
иааирԥхарц.
Ус, урҭ рцәажәабжь заҳаз, аҳәсагьы ахәыҷқәагьы хымаԥсыма иҩагылеит инеишьклаҳәуа. Кәатат ихәыҷқәа рыблақәа
ҭырхаха инаихәаԥшит, раб иаара рзымбатәбараханы.
– Уԥсы ҭоума, с-Кәатат рыцҳа... уԥсы ҭоума?! – Хаԥҭина
лнапқәа наикәыршаны даалгәыдлыҳәҳәалеит, лылаӷырӡқәа

338

лҿаҳәҳәы, ихы шьышьуа, игәы шьышьуа, акыраамҭагьы
доулышьҭуамызт дӷызыӷызуа.
– Ҳыҳ, сыԥсы ҭамкәа... ишԥаҭам!.. Анҭ ахәымгақәа роума
сыԥсҭазаара ҿахызҵәарц иашьҭоу?! Уи бара бацәымшәан,
сан!.. Сара ус аламала схы рысҭом... абгақәа реиԥш ҳаишьҭоуп
ҳнеицхлымуа... – иҳәеит Кәатат, иан лгәы ааирҟәандарц.
– Аа, уара, аубыџьыр... умшәаӡакәа иааумгәыӷьуа
иҟоузеи!.. Абыржәы абра иҩнатәазар ишԥаҟауҵоз?.. –
Дыгәгьы дааскьаны аҽҳәа дныҽҳәатәеит, иҷкәын дихәаԥшуа.
– Уабаҟаз?.. Уабаргаз?.. Уԥсы злаҭахазеи?.. – убри акәын
уажәы зегь реиҳа хьаас имаз. Егьырҭгьы уи иназҿлымҳахеит.
Шаҟа иархәыцхьааз, шаҟа иаргәырахьааз?..
– Ааи.. сара сымԥсырц сыҟазаарын!.. – ихы ааиркьакьеит
Кәатат иҽааиҵыхуа, ихылԥагьы неихихын, днарылаԥшит.
– Ииашаҵәҟьаны ишәасҳәоит... сеиқәхеит... анҵәа
дысхылаԥшуан... Уажәы... аамҭагьы маҷк ауп исымоу, аха
ишәасҳәап сназҭадыргылаз, сназҭашәаз...
…Аиашоуп исҳәо сара... Арантәи сшыргоз, рхырӷәӷәарҭа
аҟынӡа снаргеит... Абџьар рымоуп, аха шәазымҵаан... зегь
еиҵарпапа... Даргьы рацәоуп – ахәыҭкар...
Ус, снараԥырцан, Чагә ихкаара сынҭарцалеит, ҳашнеизҵәҟьа, уаҳа џьаргьы ҳаамҩахымҵкәа... абни иказарма
ду ашьҭахь ахьацараҿы илагылаз атрақтор, аус аруны, арахь
илызгарц... Аиаша шәасҳәап, дара шәаны уахь изнеиуамызт.
Агәашә аҟны игылаз амжәаҵла рҽавакны исзыԥшуан, иҟаиҵо
аабоит ҳәа...
Атрақтор снахыкәша-аахыкәшеит... Нас, аҩныҵҟа уҭал
рҳәан, аҩныҵҟагьы сынҭалеит сымшәаӡакәа... Аус ауруроуп
рҳәан, аусгьы асыруит... еиқәыхьшәашәа игылан. Чагә
итрақтор нхарак изаԥсамыз!.. Нас, рнапы рҟьеит, арахь
иуман уааи ҳәа. Дара, ашәыргәындақәа, џьара минак
аҵаҵаны иҟаҵазар, уажәымзар-уажәы иԥжәаны ажәҩан
иаланаҵоит ҳәа исызкылԥшуан... аха, анҵәа иҟынтә, акагьы
смыхькәа, ашьшьыҳәа исыманы, ашҭа сынҭысны, амҩаду
снанылеит... Ааи, аиаша сҳәоит сара, амц шәызжьом... Дара,
ари шырбазҵәҟьа, ахьышәҭ-сышәҭҳәа алафеҭ инахьынҳалан,
иааскьаны инақәгылеит рҽаарџаџаны.

339

Сгәы иҭашәаз жәдыруоу убасҟан?.. Аибашьраан аӷа
иҭархаразы ухаҿы имааиуа ҳәа акагьы ыҟамзаап!.. – итәақәаз
днарылаԥшит Кәатат, иажәабжь иҵагь иназҿлымҳахарц.
– Алакә иҳәоит, уара, ари... алакәҵәҟьа дақәшәазаап!.. –
Кьахьыр ихы ааирҵысы-ааирҵысит, Кәатат ииҳәоз џьашьауа.
– Ааи... усоуп ишыҟоу, усоуп... амц шәызжьом сара!..
Ахьышәҭҳәа инаҿсырхан, сара Хаҵакьаҿ сакәым убри
насмыгӡозар ҳәа сгәы инҭаскит... Нас ажыжәҳәа сҿынасхеит,
сышнеиуа, арыӷьарахь иҭагалаз амҩа сынҭаланы, ахшьырахь
хланҵы инҭасҵап ҳәа. Аха, сшыҟалаз жәдыруоу?..
Сеилашуа салагеит... мчык сыкәҵәиашаны саруалуашоит...
Уажәшьҭа егьысгӡам ацҳаҟынӡа снаӡарц... «Абригьы
хаҵароуп, ахылаӷьара инҭасҵар, иҟәыбаса иагап, саргьы
сышԥазҭымԥари», – насгәахәт. Аха, сцашьа ргәамԥхоу,
иҟалах здырхуада, ацҳа хәыҷаҿы снаӡаанза, сааныркылан,
сыҩҭырцан, дара нҭатәеит рҽеимыртаӷа, ирцәызгар ҳәа
ишәазар акәхап... ааи... Хыхь алафеҭ снақәгылеит сара... Зны
снаныԥаны сыҩыргьы ҟамлози, аха абџьар зку рыцәцара ус
имариахомызт. Асы сашәаҳауа, сыҩны сышцо рбар – аҵкыс
еицәоу – аҟәҟәаҳәа инасышькларҵон... Уи сзеиԥшымтәыкәа
ҳашнеиуаз ауп амитә аныҟалаз!.. – Кәатат дааҭгылеит, иԥсы
ахац ианакыз наигәаларшәаны. Инаҿҟьар, уаҳа аҭахӡамызт,
шәы-ԥсык ихазаргьы, еиқәхашьа зыҟаломызт.
– Аа, нан, нан... Анцәа ҳрыцҳашьа, зхьышьаргәыҵа
ҳакәыхшоу!..– Хаԥҭина даауазырит, иҟалараны иҟаз лыҷкәын
дзахымԥарызшәа, лгәы нҭырӡыӡаауа.
– Ааи... иҵабыргыҵәҟьаны... аиаша сҳәоит сара... Ацҳа
хәыҷы ҳнықәгылон еиԥш, акы тҟәацит, акы ԥжәеит, мыч дуӡӡак
змаз!.. Нас иҟалаз ҳәа акагь сымбаӡеит!.. – инапқәа ааиҟьеит,
ихы ааирҵысит, дунеи ԥылҳаҭрак дшалашәаз мҩашьо.
– Уан жәымҭацәгьа, уан хәашабга, иуԥеиԥшран иҟааз!.. –
Хаԥҭина деиланаршуан илаҳауаз.
– Иажәа ибмырҳәои, бара... бҽааныбымкылои!.. – Дыгә уи
дналықәымчит.
– Уиаҟара иалышәхузеи, санааԥшы, аиеи, шьоукы
сеимырхха исыханы агәаҩарахь сгара иаҿын, асы сылшьуа...
Атрақтор зымҩа икажьын, алафеҭ – зымҩа...

340

– Умшәан... умшәан... ҳара ҳауп, ҳара!.. – шьоукы рыбжьы
сгәы иқәыҩуан, аха изусҭцәаз цқьа исзеилкаауамызт... Абас
нырцәҟа, ҳара ҳтәқәа рахь снанагеит схәахәа-жьахәаны,
аха акагь смыхькәа, сымԥсыкәа... Егьырҭ аҩыџьа, уи аҽны
сара ҭаха сызымҭоз, сзыргәаҟуаз, уаҟа иҭахеит, аха ҳара
ҳтәқәа наҟ ииаргеит иаҳҭаххоит ҳәа аԥсахрақәа раан... Абри
иску автоматгьы убасҟан исырҭеит аҷкәынцәа, ари дара
ирымпыҵаҳхыз ауп, уалеибашьла ҳәа...
– Нас, уара... ахлымӡаахҵәҟьа... уҭадмырхози!.. –
иааџьаршьеит уажәраанӡа еиқәыԥсы иеилатәаз, Кәатат
дызҭашәаз, дшеиқәхаз рзымбатәбараханы.
– Сҭамхози, аха... анцәа сихьчеит!.. Иҟалаз убриоуп,
убасҟан ҳара ҳтәқәа кылԥшны иааԥшуазаарын арахь...
Аминагьы ацҳа хәыҷаҿы ишьҭазҵазгьы дара ракәзаарын...
Хьрыԥс дуҭахума, Шьаҭкәа дуҭахума, Кәынҵал дуҭахума...
иахьахәлаанӡа икылԥш-кылзырыҩуа абнара илоуп... рылаԥш
ус аламала аӡәгьы дыҵшәаны дызцаӡом... Иахьа, шәлабақәа
ныҵакшо, асы шәанылхозгьы аабон... – Кәатат, гәыӷәӷәарак
шимоу удырратәы, иааиҳәоз агәра уиргартә далацәажәон.
– Нас, уара... ҳаи, анцәа ирманшәалааит, аус дуқәа ирҿуп...
ҳаԥсадгьыл аншәарҭаха... – иҳәеит Ҭарҟан. – Уаҳа ирҳәозеи,
Кәатат, уахь?.. Иҟоузеи?.. Ишәарҭоума?.. – днаиазҵааит.
Ашәарҭараз... ишԥашәарҭам... аха, ҳара ҳтәқәа макьаназы
гәкаҳарак аадырԥшуам, еиҳа-еиҳа аҽырӷәӷәара, аҽеибыҭара
иаҿуп, ааи... Зегь дарароуп, ҳара ҳтәы иагоит, уи шәацәымшәан
шәара!.. – ргәы ааирӷәӷәеит Хаҵакьаҿ, дааԥышәарччан.
– Ҳара ишԥаҳаԥсыхәоу, нан?.. Араҟа ҳанбанӡаҟазаауеи
абас, инаҳхыкәласуа, ахәыҷқәа ирыхьуа ҳзымдыруа, адуцәа,
араҟа иҭахаз, ҭыҵшьа ҳамамкәа?.. – даагәжәажәеит Хаԥҭина,
уажәы маҷк лыԥсы ааивганы, лыҷкәын иԥсы ҭаны дахьааиз,
дахьылбаз, лгәырҩақәа зегьы налхылцазшәа.
– Шәаргьы мҩак шәоуп, ас мацара ишԥацари?.. Ма
шәеиҭныԥсахланы, ԥсыхәак ҳзаҭозар, шәалаагап... Уажә
уиаҟара аамҭа сымам... Абна, ахьацараҿы сҩызцәа
сзыԥшуп... ааи, дҵак ҳамоуп, инаҳагӡароуп, уахатәи аҵх
иалагӡаны!.. Абрахь иаалоз ар реиҳабгьы дҭазырхаз ҳара
ҳауп... дара ахьыҩнатәаз аҩны ԥызжәазгьы ҳара ҳауп...

341

Аҳаҳаи, акы шәацәымшәан!.. – иҳәан, ишихьынҳалаз
иҽынарымпыҵкәыкәааны,
ахьышәҭҳәа
дындәылҟьаны,
абнара иҽнамеидеит Хаҵакьаҿ, али-ԥси рыбжьара
иҽынҭагӡаны.
Аухантәаракгьы арҭ уаҳа лацәааихьшьык аарзыҟамҵаӡеит,
еилагәжәажәо иахьтәаз... Шаҟа ирызхәыци, шаҟа ргәырҩеи!..
Аибашьҩы илахьынҵа иара инапы иануп... ашәарыцаҩ
иеиԥш, дкылԥш-кылзырҩуазароуп, илаԥш неихмырсыӷьуа,
дыццакы-ццакуа...
...Ашарԥазы алада шыҟаз убри аҩыза хысбыжьқәак геит,
уааиланарӡыӡарын...
– Аа, ижәымбари, ари Кәатат иоуп, Хаҵакьаҿ!.. Ҳаи, ухаҵкы
ҳцааит!.. Машәыр анцәа шәақәимыршәааит уҩызцәагьы
уаргьы!..
Ҭарҟани, Кьахьыри, Мзауҭи адәахьы индәылҵын, сыла
иҭалаҳаз аԥсабара инықәыԥшит, убри еиԥшыз иҵагь
ахысбыжьқәа ҳаҳауазар ҳәа...

Амчра зку. . .
Уи аҽны, ишазыԥшӡамыз, рызынтәыкгьы Кьахьыр
иҩны иштәаз, ҩыџьа аҷкәынцәа, рԥаҵақәа рҿабаба,
бџьарла еиқәных, рымаҭәа еилыӷраақәа ирҭашәарҭгалеиуа
иаакылсын, ахацәа иҟаз – Мзауҭ, Кьахьыр, Ҭарҟан уҳәа
инарыдырҵеит, аштаб аҿы шәырҭахуп, шәмааиргьы ҟалаӡом
ҳәа. Дыгә уеизгьы дцартә дыҟамызт, ихьаақәа изцәырҵын,
дқәарқәашьеиуа аҽҳәа дыҽҳәатәан. Иара усгьы ариабжьарак
игәалаҟара акы иахәаҽын, хҩахак ҟаиҵомызт...
Иззымдыруада – абџьар зку амчрагьы икуп, ишиҭаху ихы
иаирхәоит. Ухаҵоуп иҳәатәы уаҵымныҟәан!.. Уааигәамԥхар,
иабџьар науқәкны аҟәыр-ҟәырҳәа инҭирҟьеит, уаҳа уара
утәы ҳәа акагьы ыҟаӡам... Ашәақь ԥынҵа иҭамԥшыц
иалидыраауазеи уи атәы!..
«Ҳаршьуама иқәынҵәаша...иҳалырхузеи,ҳзыхдырҟьозеи?..
Закәытә гәаҟрацәгьоузеи ҳназҭадыргылаз... анахь иаҳзамуа,

342

арахь иаҳзамуа, ҳанкыдрыҟәҟәало?.. – абжьааԥнык еиԥшымкәа, игәы неиҭашәеит Ҭарҟан. Изҭашәаз ашәарҭара
иахьызҭымҵуаз даараӡа ихьааигон, иԥсы еиланархәон, иԥсы
иҿанаҵон.
– Аа, нан, нан... иаҳзыжәуазеи ҳара агәаҟқәа, зыԥсы ахац
иаку?! Аӡәгьы ҳашәԥырхагам, ҳазҭашәаз ҳара иҳазхоит,
шәҳаламкьысын, ҳрыцҳашәшьа!.. Ҳаргьы ԥсеивгарак,
ԥсеиқәырхарак ҳҭахуп!.. – лҳәан, даауазырит Дыгә иԥҳәыс
Хаԥҭина, лнап хьахьақәа налгәыдыԥсала днарԥыххыланы,
дӷьаҵәы-ӷьаҵәуа.
Ариабжьарак
шаҟаҩы
драшьаԥкхьадаз,
шаҟаҩы
дрымпыҵахырхәахьадаз, ишакәым џьара хамышҭыхә цәгьак
иҭамшәакәа, ԥысҿыхрҭак роуны изыҟалозар ҳәа. Лхы-лҿы
ҵаӷа, лыбла ҭашәашәақәа, ллакыҵа цәиааҵәақәа агәырҩа
цәгьа иахәланакын, иҿымцәаакәа, еергьҳәа еихәлакыз
ахәышҭаарамца еиԥш акәын, еиқәыхьшәашәа, ԥсҭазаара
хәыҷык шырныԥшуаз.
– Ҳзықәшәаз жәбоит... ҳрыцҳауп... ҳаилышәкаа,
анцәа дшәымазар!.. Ҳхәыҷқәеи ҳареи ҳаихыжәымган,
ҳахьыҟоу ҳаҟазааит, ҳаԥсуазаргьы ҳаицыԥсып џьарак... ус
иаҳлахьынҵазар!.. – Мзауҭ иан Хьыкәыргьы ахьышәҭҳәа
даашаҟь-шаҟьеит, лшьал касы налыхԥааны, лыхцәышла еилыжәжәа, иблаҟыблаҵәуа иааҩналаз аҷкәынцәа
днаргәыдхахалеит.
Азныказы аҷкәынцәа, ирҳәо иақәымшәо, ибалыбаҭо
иаарылахеит. Ари аҩыза аԥықәсылара роуп ҳәа ргәы
иаанагомызт. Дыгә имаҭацәа, Кьахьыр ихәыҷқәа, иԥҳәыс
иааилазазеит, иааилауаҭырит.
– Падажьдитье, падажьдитье... вислушьаитье!.. – аҷкәын­
цәа руаӡәык ибжьы ҭахәаҽӡа инарылаиргеит, иеикәагылаз
днарылаԥшуа. – Вишьестоиашьие вас визиваиут мужьчин!..
– нас ахацәа рахь дынхьаԥшит, аҳәса даарҟәаҵны. – Как
вы етого не панимаитье?! – ихы ааирҵысы-ааирҵысит
ирмақаруа. – Нада идти, закон есть закон!.. – иабџьар агәҭа
кны ирҟым-ҟымит, илахь неиҵацаланы, иршәаргьы цәгьа
ишиимбоз наинырԥшуа.

343

Оумашәа иубаша, уи аҽны араҟа арҭ ирхылаԥшуаз,
ашьыжь аштаб аҟынӡа ҳцаны ҳаауеит ҳәа индәылҵыз, уаҳа
рыхабарк арахь иҟаӡамызт иныбжьахәаша-иныбжьаӡызшәа.
– Ҳара џьаргьы ҳцаӡом... ҳаршьуазар, абраҟа ҳаршьааит
инаҳгәыдҵаны... иабыкәу ҳахьцо?! – Мзауҭ иҽааихаршәны
даагәамҵхамҵит. Ибла ӷрақәа ҳәыҵәы-ҳәаҵәуа мцабзык
нарыҵахәмарит. Абарҭ рцәымӷхара еиҳа-еиҳа деиланаршуан.
–Изакәызеи изҿқәоу ҳлага-ҩаго... уаҳа инымҵәаӡеитеи
дара ртәык!.. – маҷк даарылҵын, иҽаариашаны даагылеит,
иаҭаххаргьы напышьашәала днарыжәлартә еиԥш.
– Мзауҭ, иазхоуп иуҳәаз! Абга аҟырҟы ҳкылахеит... мҩакы
ҳазкылсаанӡа иҳаламӡогьы ҳалаҳагӡароуп... уаҳа ԥсыхәак
аманы избом!.. – Ҭарҟан иҽааиҵыхуа, раԥхьатәи игәаанагара
хьанҭа днацәхьаҵны, Мзауҭ днаиқәымчит, иакәымк ахь
икылеибагар ҳәа дацәшәаны.
Арҭ злацәажәоз егьырҭ ираҳауамызт, аха ишгәамҵхамҵуаз
еилыркаауан, рыблақәа ҵырхәны иахьрыхәаԥшуаз.
Аха убри аамҭазы, урҭ руаӡәык иҽыркьакьаны,
иҽхаршаланы дааскьашәа даагылеит, акы иҳәарц шиҭахыз
удырратәы.
– Шьто сказальи? Пачему вашь таваришьч абижьаетьсиа?..
Шьто ни нравитьсиа иему?.. – дҵааит уи ихы рҵысуа,
Мзауҭ ихымҩаԥгашьа игәамырԥхакәа, ибла марӷьаԥалқәа
нҭаркәымпылуа.
– Ҳамгәамҵыртә... ҳашԥамгәамҵуеи?! Зны анахь
шәҳәалап, зны арахь шәҳәалап... ҳшәырқәасқәаслап, аххы
ҳанцәыҵаҳаанӡа!.. – Кьахьыргьы, ихылԥа еимлагәа икны,
ихахәышла еилабыӡӷьыт, илаба наиҵаргәашәа, иааиз
дырҿаԥшуа дахьгылаз, дҿыцҳаҳараӡа ажәҩан дҩалҟьазшәа,
уи аҷкәын хамаԥагьашәа иҟаз инеиҿаирхьит, игәхьаа
мкӡакәа, иҽынхыршәааны.
Кьахьыр ицәажәара хаарак шаҵамыз егьи ихшыҩ назцан,
дааихәланаршәит,
дааихәланарӷәӷәеит,
дызлацәажәоз
шизеилмыргозгьы.
– Даваи, даваи... многа не гавари!.. – иҽынхаирпаӷьалеит
уи аҷкәын, тәамбара ҟазшьак наинырԥшуа, иаб иқәлаз

344

Кьахьыр диаҭәамшьакәа днаигәыдззаларашәа, днеиҿаӷьаӷьо.
– Идиомтье, идиомтье... там жьдут вась!.. – иқьышә ҳампалқәа
нхирԥсааит. – Ни нада здесь многа гаварить!..
Ари ицәажәашьа злаҟалаз ала иудыруан, аԥсуаа
шәреибашьны иқәшәымцар ада ԥсыхәа шыҟам жәдыруазааит
ҳәа ижьаны абџьар здыркқәаз дышреиуаз. Иабантәиаанагеи,
уҳәарауазеи, абарҭ реиԥш иҟақәоу, ламысрак злаӡамкәа,
ауаҩытәыҩса
игәыблра
иацәхьаҵхьоу, изцәыӡхьоу?!
Изыхшада, изааӡада иқәынҵәаша, аиҳабы дырзымдыруа,
аиҵбы
дырзымдыруа,
рыцҳашьарак
рылаӡамкәа?!
Ианакәӡамыз иахьакәым еиқәшәеит акәымзар, Кьахьыргьы,
Ҭарҟангьы, Мзауҭгьы ус аламала аанда иалаушшқәоз
ишреиуамыз агәра удыргартә рхы аадмырԥшыр руӡомызт,
аԥсҭазаара аҟымҟымра иҭахеит умҳәозар...
– Ҳцалароуп... уаҳагьы ԥсыхәа ҳамаӡам... Уи шәаргьы
еилышәкаауеит ҳәа сыҟоуп... – Ҭарҟан икьаҿ аҳәынҵәрақәа
еибаркуа, ашә ахь инеихигеит, аха нас ишьҭахьҟа даахьаҳәын,
– Ҳаанӡа шәымшәааит!.. Ҳара лассы ҳаауеит, шәгәы
кашәмыжьын!.. – иҳәан, иеилагылаз днарылаԥшит ибла
иныҵакны, хьаас иҟарымҵарцаз, ирымгәырҩарцаз.
– Дад, машәыр шәмыхьааит, машәыр!.. Шәхы шәеиҷаҳа...
шәырмеисын, шәырҿамӷьаӷьан!.. Мчыла иауам араҟа!.. –
нарышьҭеиҳәеит Дыгә, илабашьа наиҵаргәаны дҩаҵыззауа,
ашә ианыныхҵуаз аамҭазы.
...Аштаб аҿы инаргацыԥхьаӡа изырзымҵаауаз ҳәа иҟаз!..
Зны – шәқыҭан иҳабашьуаз, абџьар зкыз шаҟаҩы ыҟадаз,
рҳәарын, зных – урҭ аҷкәынцәа ԥхьагылаҩыс ирымада,
ирызҭада абриаҟара абџьар, насгьы тәарҭас, гыларҭас
иабарымоу ҳәа ихҭаркларын, џьара акы шԥаҳзыдмырҳәари,
акы шԥаҳзырҿымхри ҳәа гәҭакыс иҟаҵаны. Аха дара,
рызынтәыкгьы еицҿакны, ҳара акагь ҳаздырӡом, араҟа
абнара дууп, иахьыҟоу, шаҟаҩы ыҟоу иалаадыраауазеи ҳәа
мап рцәыркуан, иҟоу аиашаҵәҟьа ацәыргара амалахазгьы
рхахьы
иаарымгацызт. Уажәыҵәҟьа
дара
зышьҭаз,
есиҟалалакгьы абарҭ рҽырзымпыҵырҟьозар, акы рмыхькәа,
ишеибгоу изрыцәцозар ҳәа акәын. Уи даараӡа иус хьанҭан,

345

иагьырзыцәгьан. Ацәҟьа иаҿашәаз ирҩызахан, уахгьыҽынгьы убри иазхәыцуан. Уажәгьы, ас ианрыԥхьа, ирҳәашаз
заанаҵы рыхшыҩ ишҭагьежьуаз, иҭацәыз, дара аӷацәа
тәарҭас, гыларҭас иахьрымаз еирманык иашҭа инҭаргалеит.
Аха иахьа араҟа ус иразҵаалақәоз аӡәгьы дрықәымшәеит.
Даҽа џьоукын иҟаз. Ԥыҭк ыжәны ишыҟаз удырратәы,
ишаарбазҵәҟьа, абарҵа иаақәгылеит рыгәқәа ҭарсакьаны,
изакәытә уаақәоу иааргаз инарыхәаԥшырц.
– Иаажәгама? – аҷкәынцәа днаразҵааит, амардуан
ишынаҿагылаз еиԥш, руаӡәк, иԥаҵеиқәаҵәа иҿабаба, ишәыз
ар рымаҭәа даҵаҽырбо дахьықәгылаз. Уи ихы-иҿы еилакәаҳа,
уаҩытәыҩса ҟазшьак аазырԥшырц зҭахыз уаҩымызт.
– Аиеи, иаагеит!.. – аҭак ныҟарҵеит аҷкәынцәа дара
рыбызшәала, Мзауҭраа еидцаланы иаазгаз. – Абарҭ роуп
ахацәа ҳәа иҟаз, егьырҭ ҳәсақәан...
– Нас аусутә рышәымҭои!.. Абра икажьу амҿы зегьы ххны
идшәырҟаҵа!.. Убриоуп дара рус!.. – инарыдиҵеит амчра
зкыз, иҽхарпаӷьаланы.
Мзауҭи, Кьахьыри, Ҭарҟани агәашә иахьынҭалаз, аҩны
аҿаԥхьа, рацәак иацәыхарамкәа, игылаз амжәаҵла
хачача иамҵагылан еиџьыԥ-еиџьыԥӡа, абри акәын ҳара
ҳазнымиацыз, абри акәын ҳара ҳазқәымшәацыз ҳәа
ргәы инҭахәыцуа. Ахьҭа иаҿаз еиҳа-еиҳа еиҵанарӷәӷәон,
рлымҳақәа ҿыршәаауа рцәа инҭанарӡыӡон.
– Рхәырҭа ҳҭарцалараны ҳаҟоуп ас ҳанаанха... –
дынцәыҵаҟәындҟәындит Кьахьыр. – Ари аҩыза аԥсҭазаара
ԥсҭазаарам!.. Зегьы-зегьы ҳара иаҳхароуп... абна ҳалымҵыр
акәын... ҳаихар акәын, ҳаршьуазаргьы, ҳара ҳтәқәа рахь!..
– дынцәыҵақәыԥсычҳаит, уажәшьҭа зыриашара алымшоз
дназгәынқьуа.
– Еьа иучҳаргьы, чҳашьак амам уажәшьҭак... Агха иҟаҳҵаз
рҽеишьас иамоузеи, анцәаузша?.. Абна ҳалаԥсуазаргьы уаҟа
ҳалаԥсындаз ҳалымҵӡакәа!.. – Мзауҭгьы ихаԥыцқәа аҿҿа
нарыҵго инеихаирӷәӷәеит, иԥсеибакра ихәда ҵнакаауа.
Игәы ҵнаблаауан урҭ рхымҩаԥгашьа, ишрызныҟәоз,
ишрацәажәоз...

346

– Шәаҟәыҵ уи алацәажәара!.. Уи алацәажәара араҟа
иаҭахӡам!.. Абна ҳалымҵыр, ахәыҷқәа ишԥарзаауаз?..
Иабаагоз ҳбыргцәа?.. Амла инҳарҵәарызма... ахьҭа
иаҳаргарызма?.. Еиқәҳархоит ҳәа акәӡамыз ҳаҩнқәа рахь
ҳазцәырҵыз, иҳадымраӡеит акәымзар?.. Иҟалаз ҟалеит,
уажәшьҭа уи ҳазхьаршшом... Џьара ҳаҵҟьоит, иакәымк
ҳҳәоит ҳәа шәаламгароуп... Ачҳароуп иаҭаху араҟа, ачҳара!..
– иажәа нҿахиҵәеит Ҭарҟан, аҷкәынцәа ашыр-сырҳәа
арахь рҿанаарха. Рыгәҭакы – рыгәҭакын, арҭ рҟны аӡыргара
аҭахымызт, ахьышәҭҳәа инцәыҵархәаҽит имҳәа-мырза
уаанӡа ргәы иҭаркхьаз.
– Абраҟа ишьҭоу амҿы шәыххыроуп иааркьаҿ-ааркьаҿны,
аԥечка иҭалартә еиԥш... Аа ахәархь, аа аиха!.. – инарыдиҵеит
аиҳабшәа иҟаз, зхашәа хы зымбоз, зыгәхьаа икымыз усуцәак
ԥшааны драцәажәозшәа. – Нас ихагаланы, абна, абарҵаҿы
иаҳзышьҭашәҵоит... – нациҵеит, ибла хәашьқәа нҭархәаланы,
абри сара исҳәаз шәара шәзыҳәан ишзакәану шәдыруазааит,
анагӡароуп шәара ишәуалу ҳәа аанаргауа.
Уи хықәкыс иаҵаз шьардаӡа еилыркаауан Кьахьырраагьы,
аха, рычҳара аанкыланы, ақәҿырҭуамызт.
Мзауҭраа аазгаз аҷкәынцәа равтоматқәа кны ашҭа
инҭыҵны ицеит, урҭ џьарак изтәозма, ишаҟь-шаҟьо,
ақәыџьмақәа реиԥш, аҳабла иалан, иаарымԥыхьашәоз
неизыҳәҳәо…
...Мзауҭраа рхы рықәыжь, изҭашәаз рҽамаратәны,
амҿыԥҟара иаҿын. Амҿгьы кәамхьарӡа, ус аԥҟара аума­
риахыз... Акыр аџьабаа адырбалахьан, акыр ишьақәыр­
цалахьан...
Мзауҭ уажәы-уажәы илаԥш кыдырхаланы аҩнахьы
дыԥшуан,еимҟьарсҭак дақәшәаны,ахьышәҭҳәа дыҩхаԥаланы,
дыҩнаԥшыр иҭахын.
– Уара, арҭ аӡәгьы дыҟамзар?.. – Мзауҭ ихҭашәара
даарҳәаҵәыҳәаҵәит, џьарак иҽизеиқәымкуа. Ирыххыз
мыҿқәак неигәыдкыланы, уахь иҿынеихарц игәы инҭеикит.

347

– Иакәымк угәы иҭамшәазааит?.. Урҭ аҩныҵҟа иҩнатәоуп...
– Ҭарҟан, уи днаԥхьарҟәҟәауа, игәааиҽаниҵеит. Уахь анеира
иаԥсаны иԥхьаӡомызт.
– Иҟазар гәасҭар сҭахын... – Мзауҭ, игәҭыха наиҵасуа,
дшамырҭынчуаз ҩашьомызт.
– Уара узышьҭақәоу сара исзеилымкаауа џьушьома? –
иҳәеит Ҭарҟан, дааҭгыланы Мзауҭ днеиҿаԥшын. – Аӷагьы
дгаӡаӡам, игәиҽануп еснагь, уигьы удыруазааит!.. Аццакра
улаумырслан ианакәызаалакгьы!.. – днаиабжьеит.
Амш еихәлапашьны,уажәымзар-уажәы ишынеихәлашәара,
ишынеимаҵәара
иҟан.
Ҟәырр-ҟәах,
ҟәырр-ҟәахҳәа
ахысбыжьқәа налыҩуан еиқәшәы ишьҭаз Мзауҭраа
рҳабла. Аимҵәаҩцәа рыԥсы қымқымуа, инкыдгәгәало
ирымпыҵархалаз аҳабла иалан, ишырҭахыз еимгәҳәо.
– Абџьар ҳкызҭгьы, уи аҟынӡа ҳхы наҳамгаргьы ҟаларын...
Абџьар ҳазымҭаз ҳагәнаҳа иқәшәааит!.. – Кьахьыргьы урҭ
злацәажәоз иҽналеигалеит. Абџьар ахеиқәырхаразы, аӷа
иҿагыларазгьы зегьы ишрыцкыз дналацәажәеит.
– Уаргьы абџьар ауп узызхәыцуа, саргьы... –
ҳазынтәыкгьы... аха уи ус иҳамԥыхьамшәеит, умбои!..
Абанҭ иаҳхьыԥшу ҳхьыԥшымызҭгьы, иҟасҵара сара
издыруан... Убриоуп макьаназы ҳҿы зкуа... – Ҭарҟан, ихәархь
аанкыланы, Кьахьыр днеиҿаԥшит, макьаназгьы абџьар
шьҭыхны аӷа диҿагылартә дшыҟоу иеиликаарц иҭахны.
Зҭыҵра ицәыхьанҭахаз аԥсҭазаара-ҟымҟымрак дҭахеит,
акәымзар
асҵәҟьа
дшаанымгылоз
иҳәаҵәы-ҳәаҵәуа
иааԥшуаз ибла қаруақәа ирхубаалон. – Мзауҭ, уаргьы угәы
иҭашәаз сзеилымкааз џьушьома, аха уи ус аламала араҟа
иузыԥшаауам... Убри аҟынтә маҷк аццакра ҳалаҳмырсроуп...
Ас мацара ишԥацари?.. – Ҭарҟан ианакәызаалакгьы маҷмаҷ иазирхәыцуан ԥсеиқәырхагас, хҿыхгас иҟаҵатәыз.
Дара ирхьыԥшыз аӷа инапаҿы рааныжьра амалахазгьы
дақәшаҳаҭмызт. Урҭ реиқәырхара акәын зҵаара хьанҭаны
еиҳараӡак дзызхәыцуаз...
– Зегь дарароуп, иҟоу еилыскаароуп сара абраҟа!.. –
иҳәеит Мзауҭ игәы иамукәа. Гәыдкылак амҿы аашьҭихын,

348

амардуан дыҩхаланы, аӷьаҩҳәа абарҵаҿы инықәижьит,
агәхьаа мкӡакәа, ӡәыр игәы еицранарсуазар ҳәа.
Ҭарҟани Кьахьыри иҟаларызеишь ҳәа, Мзауҭ ихҭашәара
рзымбатәбараханы,
игыланы
изыԥшуан,
иакәымк
дақәымшәандаз ҳәа.
– Шьто, тиха ниможешь палажьить?.. – иҳәан, салдаҭк ашә
ааимԥааны даадәылԥшит, Мзауҭ ихымҩаԥгашьа шигәамԥхаз
инырԥшуа.
– Извините, пожалуиста... если я Вас потревожил!.. –
иҳәеит Мзауҭгьы, игәхьаа мкӡакәа. Азалгьы дныҩнаԥшит
ианааимҟьа. Шьоукы, аҭаҭын лҩа рхарчыланы, уаҟа игылаз
астол хәхәа иадтәаланы, аҩыжәра иаҿын иҿыҟаԥшьааҿыҟаԥшьааӡа.
Мзауҭ ҿымҭӡакәа ҵаҟа дҩалбааит.
– Иубазеи уахьнеиз?.. – Кьахьыр уи днаиазҵааит
дшынарыдгылазҵәҟьа.
– Избахуаз... шьоукы аҩныҵҟа еидшыланы ақьафура
иаҿуп... – иҳәеит Мзауҭ, дызлаԥшыз, иибаз игәы архәашьын,
иԥсы еибанаркуа. – Ҳара ара ҳазҿу жәбоит уеизгьы... ҳламгәа
ҭаҿаҳәаны, лак аҟарагьы ҳаҭыр ҳақәӡамкәа... – игәамҵра
хыжжуан, изнымкылакәа, дахьгылаз. Иԥсы еилазырхәоз
– дара даҽа дунеик аҿы иҟан, егьырҭ – даҽа дунеик аҿы...
афатә зцыз, арыжәтә зцыз...
Ҭарҟани Кьахьыри инеихәаԥшы-ааихәаԥшит, гәамԥхараҟазшьак нарнырԥшны, рыхқәа надырҵысы-аадырҵысит,
аҩнахьы инхьаԥшны, ус шәызцозаргьы шәцала, шәахьын­
ӡазцогьы аабап ҳәа аанаргауа.
Амш, абжьааԥнык еиԥшымкәа, ихьанҭаӡа еиҳа-еиҳа
анаскьара иаҿын гәырҩацәгьала иҭәны...
Мзауҭраа, иааҟәымҵӡакәа, иахьынӡарылшоз ахәархьра
иаҿын,амш акыр иаарымнахаанӡӡа,рыԥсы рхаҳаны,рыблақәа
ҭыгга, чаӷьак нарҿармыршәӡакәа. Ус ирлахьынҵахеит, ус
инҭанаргылеит...
Аибашьра иацым ҳәа иҟоузеи!.. Агәаҟра, аҵәаҟра,
амчымхара, азаалымдара, аламысдара, арыцҳара, абылра,
ахҵәара...

349

«Ах, изыԥсоузеи... изыԥсоузеи абџьар... аԥсҿыхга!..» –
маӡала игәы дынҭацәажәеит Мзауҭ. Уажәы икызҭгьы, егьа
аҟәҟәаҳәа инарылаиҵарын, ирыхьыз рзымдыруа, ибалыбаҭо,
рыԥсы нарҿикәыкәаанӡа, шаҭарак ҟамҵаӡо... Аха иабаҟахыз
абџьар, ус иара ишиҭахыз имԥыхьашәартә еиԥш?.. Ари аҩыза
аибашьраҿы абџьар уара иумԥшаакәа иузҭахгәышьодаз?!
Амҿы анхеигалоз, астол иахатәаны қьаф зуаз ахьибаз
ихлахаҵ аргьежьуан, иԥсы еихәланархон...
Аха убри аамҭазы, ишазыԥшӡамыз, машьына ҟәарҽарк
агәашә иаадгылеит, хыхь ԥыҭҩык армаҭәа зшәыз ахацәа
ақәгылан, рабџьарқәа кны.
Ҷкәынак, амашьына дшынҭҟьаз еиԥш, аҩнахьы деихеит
днықәҵәыр-аақәҵәыруа,
иҽкамыжькәа,
дбырбыруа.
Амардуан дышнадыххылаз еиԥш, ибжьы наиргеит.
– Аҷкәынҵәа!.. Аҷкәынцәа!.. Исҳәо шәмаҳаӡои?..
Ишәырласыроуп, ишәырлас!.. Иҳажәлеит, шәеиха абааԥсы!..
– акәы-кәыҳәа днарықәҟааит. Егьырҭгьы, ари заҳаз,
иааилагьыжьит, иааилауаҭырит, нас рабџьарқәа нымҵԥааны
индәылеибаҳәеит, иҟарҵара иақәымшәо. – Амашьынахь!..
Амашьына шәақәыл!.. – уи ибжьы гон, шәарҭарак иҭашәаз
иеиԥш.
Мзауҭраа иҟалаз рзымдыруа ишыԥшуаз, егьырҭ
еибарҳәаганы ашҭа иныҭҟьан, хыма-ԥсыма амашьына
инахьынҳалан, рыҽнақәрыжьит. Шәарҭарак шыҟалаз угәы
назҩон рхымҩаԥгашьа шыҟаз ала. Амашьына аус надырун,
ҩадаҟа рхы рханы рҿынархеит, рхырӷәӷәарҭақәа шыҟаз,
иаарҵцакны.
– Еиҿаҳарак ҟалеит... инибамырҵәар ада ԥсыхәа
рымамкәа... Ҳара ҳтәқәа жәылазар акәхап... Ари ҽеирак
иазҳәам... ҳаихароуп аҩныҟа... абра ҳашгылоу ҳарбар,
ма ҳара ҳтәқәа ҳаршьуеит, ма дара ртәқәа ҳаршьуеит... –
Ҭарҟан даацыхцыхит. Ашәарҭара ишҭагылаз дарҩагьых агәра
днаргеит иҟалаз аиҿаҳара.
Мзауҭ ахьышәҭҳәа амардуан дынхаԥалан, али-ԥси
рыбжьара ауадақәа зегьы ааимидеит, аха иара дзышьҭаз ҳәа
акагь имбаӡеит. Рабџьарқәа ара иаанрыжьуа иҟахызма, уи
акәын даргьы гәыӷырҭас ирымаз...

350

...Кьахьыр иҩны индәылшәаны шьаҿак нарзыҟамҵо,
ахәышҭаараҿы еиқәыз амца иадтәалан рызынтәыкгьы,
рхы рықәыжьны, аидыслара иҟалазгьы акагьы ахьалымҵыз
иарқәыԥсычҳауан, иаргәырҩон, иахырҳәаарыз рыздырамызт.
Еихәлачны, еихәлакәаҳан рыԥсҭазаара уаҩы ишиимбац ала...
ахьанҭарақәа шацыз иацӡан ҵыхәаԥҵәарада...
– Аибашьра... еибашьроуп... ари уаҩ дрыцҳанашьаӡом...
– иҳәеит Ҭарҟан даахәыц-хәыцын. – Шәы-ԥсык ухазаргьы
иувсуам, џьара инауӡывамсыкәа... Изхысҳәаауа, абарҭ рхы
ҳархәаны ҳаршьыргьы алшоит... – иаалырҟьаны абри аҩыза
ахшыҩҵак наизцәырҟьеит. – Убри ҟалаанӡа ҳхы ҳзахәар...
убриоуп изызхәыцтәу... – днарылаԥшит, ииҳәаз агәра ргарц
иҭахны. Абри аҩыза аҭагылазаашьа иақәшәахьоу ралгара,
реиқәырхара ус ишымариам рыхшыҩ назиишьҭит. – Сара
акырынтә сазхәыцхьеит... уаҳа даҽа мҩакы ҳамаӡам... Абарҭ
аҩымшк рыбжьара ҳҽазаҳшәароуп, есиҟалалакгьы, егьа
хьанҭара ҳнаҵагыларгьы... Асы шьҭоуп, аҳәынҵәа ыҟоуп,
аха ҳашԥазылымсри!.. Аӡҭаханӡа ҳазнеир, наҟ еиҳагьы
иманшәалахап ҳәа сгәы иаанагоит. Ахацәа аԥхьа ҳнагылап
асы ԥуа... Зегь лабак-лабак ҳкызароуп, иҳамоу ҳшәаҳҵоит,
ахьҭа ҳамкыртә еиԥш, мгьалқәакгьы шьҭаҳхроуп!..
– Иашоуп, иашоуп... Ҭарҟан ииҳәо саргьы сақәшаҳаҭуп...
ҳанбанӡатәазаауеи
араҟа, инаҳхыкәласуа?!
Уашьҭак
иаҳзычҳаҵәҟьом, ҳаихароуп уахь, ҳаԥсы ахәага шҭоу...
Ҳнеицхыраа-ҩеицхыраап... Бнала ҳцоит... бнала мацара...
иҳахьрызеи?.. – Мзауҭгьы, уи дшазыԥшыз мҩашьо, Ҭарҟан
ииҳәаз инацирӷызит. Уаҳа ԥсыхәак аманы ибомызт уажәазы,
уаҩы иааизышьҭымхыртә еиԥш иҟаз ахьанҭарақәа шацызгьы.
– Ус анақәаҳкы, ҳамԥшӡакәа, ҳҽеиқәҳаршәароуп...
хьаҳә-хьаҵрак аҭахӡам... уажәшьҭа иҳалыжжуа ҳалагеит,
иаҳзымычҳауа аҟынӡа... Амҩа, еиҳагьы иааркьаҿны, сара
издыруеит, амҩадуқәа рахь ҳкылымсыкәа, бнала мацара...
– Кьахьыр арҭ ирҳәаз дақәшаҳаҭын... игәы кыдгылахьан,
дацәхьаҵуамызт.
– Аиеи, дад, аиеи!.. Араҟа ас ҳанбанӡатәазаауеи?.. Ҳара
ҳтәқәа арахь изымааиуазар, ҳара уахь ҳзымнеиуазар... арҭ
ҳагәхьаас иркуазеи... ирҭаху ҳалармыгӡои... изҳаигӡозеи?!

351

– Дыгә илаба ахәышҭаара иныҽҳәишьит, аԥырӷқәа
ныԥҭхьарттаауа, Ҭарҟан ииҳәаз днавамлакәа. Уажәтәи
рҭагылазаашьа ацәгьарахь ишкылнагоз еиҳа-еиҳа ирныруа
иалагахьан. Насгьы изымпыҵазхалаз рхымҩаԥгашьақәа
убриаҟара идыргәамҵхьан, даҽа мҩакы иазхәыцыртә
иҟамызт уажәазы.
– Уи зегьы уажәы араҟа иабаҳәатәу?.. Иеилкаау усуп...
Ҳхықәкы мырзакәа иазхәыцтәуп... Насгьы арҭ иаҳҳәақәо анҭ
рлымҳа џадрақәа рҟынӡа изымнеиуа џьышәшьома?.. Усҟацәа
еилыркаауеит!.. Ишакәым ажәак шәҿы иҭымшәароуп, аӡәы
днашәыдыххыларгьы!.. – Кьахьыр урҭ рцәажәара уаҟа
иааԥиҵәеит, мыцхәы иаланагалацәар ҳәа дацәшәаны.
Аҳәсагьы, ахацәа реицш, рхәыцрақәа хьанҭан...
излацәажәоз иахькылнагоз рыздыруамызт.
– Иа, анцәа ҳазшаз... лашарак ҳазкылрыԥха, ҳаибгаҳаизҩыда... зхьышьаргәыҵа ҳакәыхшоу!.. Ҳхәыҷқәеи
ҳареи ҳаибарба... ҳаиқәырха... уаҳа аҽаказы ҳуҳәом!..
– дааматанеит Хаԥҭина, аҭуан днаҵаԥшны. Абыржәаҟара
ацхыраара анырҭаххашаз иҭамшәацызт. Аӡа ркыр иԥҵәон,
аҩа ркыр иԥҵәон, изхьынҳалоз дара ирызхьаԥшуамызт...
аамҭа ааҳәны иҟан дара рзыҳәан...
Адәахьы асоура иаҿын аҳәылыҳәа, еимагыланы...
Уаҳа царҭа змамыз рхәыцрақәа аҩны иҩнагьыжьуан,
иҩнахынҳәуан... иҩналашьцон, иҩналашон...

Амра а ныҟа м, а мза а ны ҟ ам. . .
Абри аҩыза уаҩ дҭашәахьоума аԥсҭазаараҿы... абри
аҩыза уаҩ дақәшәахьоума?.. Аԥсҭазаара аҟымҟымра,
аԥсҭазаара аихәлаҳара, аихәлабгара инаганы атыҟәаҿ
инхықәнаргылеит анахьгьы изымцо, арахьгьы изымцо,
игәаҟцәгьаханы изеиҭамҵуа, абнара илахаз Мзауҭраа...
Иаашаҟь-шаҟьеит, иааилауаҭырит аҵла хыжәжәара ду
иахьамҵагылаз. Аҵла ашьапы зегьы ркәаҳаит ишылеи-ҩеиуаз,
ишықәгьыжьаауаз. Ахьҭа иакӡо ианалага, рыдиалажәқәа

352

рхадырԥеит, ирыкәдыршеит ахьҭа рҽацәырыхьчарц, ахьҭа
рҟәырҟьарц.
– Ҳаи, инеиқәыбга ицааит, иахьакәым ҳашԥақәнаки
аӷныжәҩанха, ишԥаҳаԥсыхәоу, анцәаузша?.. Адгьыл аҿы...
адгьыл аҿгьы ҳаҟамкәа, ажәҩан аҿгьы ҳаҟамкәа!.. – Дыгә,
изҭашәаз иахьызҭымҵуаз, дыҵнашәаауан, деицранарсуан,
деиҵанарӷәӷәон инаиқәҳаны, иара ишиҭахыз ихы дзымахаӡо
дахьгылаз.
– Иа Анцәа уҟазар, ҳрыцҳара рзымгааит... ҳназҭа­
дыргылазеи?! Закәытә хлымӡаахузеи ҳназҭашәаз?! –
Хаԥҭина, дқәарқәашьеиуа, уажәы-уажәы дықәгьыжьаауан
дшәии-ԥшьиуа, ҿааихакык ҟамҵаӡо, уажәраанӡа илхылгахьаз
еицәаз дахьалаԥшуаз.
– Абра ҳанҵәарц, абра ҳаԥсырц аума иаҳлахьынҵаз?..
Абраанӡа ҳаанагама ҳаџьал?..– Хьыкәыр, дышәны дшыҟазгьы,
лҽылзеиқәкуамызт, акы дахәланагон илымчмырхакәа,
дҳәынҷаны, лҽылзаҟәымҭхауа.
– Ишԥаҟаҳҵари, анцәаузша... анахьгьы ҳаҟамкәа, арахьгьы
ҳаҟамкәа... абри акәызма иаҳԥеиԥшыз?! Иара уаҳа царҭак
амаӡамкәа ахықәанӡа ҳнеима, ҳзымҵысуа: ҳзымқәацо?! –
Мзауҭ зны анахь дныҟәеит, зны арахь дныҟәеит, аха џьарак
дазкуамызт, игәынқьыбжьы уазыруан изеиқәымкуа.
– Сара акырӡа, акәара саваланы, ҩадаҟа сцеит, аха
уахьгьы уаҩ дзыруа иҟам... унӡаашьшьылоит... Џьара ҵлак
хыжьланы избозар сҳәеит, аха усгьы акы сақәымшәеит...
Иахьабалакь асы унылашьшьуеит узылымҵуа... Аха, иҵагь
снаскьар, ижәдыруеи, ҳзыманшәалахар!.. – Ҭарҟан, акыр
дшеимдахьазгьы, дхьаҵырцгьы иҭахӡамызт. Агәкаҳара имԥан
иқәижьломызт.
Кьахьыргьы
аӡы
даваланы
акыргьы
деимдеит,
акыргьы дынцәыҵаԥш-ҩцәыҵаԥшит, аха уахьгьы иахьзы­
маншәаламхаз игәы ԥнажәон.
– Ах, иҳахьзеи, иҳахьзеи?! Абри азыҳәан акәызма
иҳаман ҳаздәықәлоз... абра инҳарҵәарц, абра иаҳшьырц!..
Арыцҳақәа... ирзыхгома ариаҟара?! Абри ҳазлахаз абнара
иаҳзылгозар ҳәа акәмыз... нас дунеик ҳазнықәыԥшуазар

353

ҳәа... Абри акәызма ҳзышьҭаз?! Абра шәылаагоит, абра
ҳалсуеит ҳәа агәра дсыргахьан... раԥхьа сгыланы саауан, аха
уажәшьҭа ухаҵоуп, илга!.. Инаҟасҵазеи сара неиҭамҳәа?! –
игәы неилаҵәеит Кьахьыр, иҟаиҵара дақәшәомызт. – Баша
мала асы инылхо иабанӡаныҟәеи... иабанӡааи?.. Инаҟасҵазеи,
инаҟасҵазеи... ишԥансырҵәеи, ишԥанықәсхи?! – игәыԥжәара
агәыԥжәара ахылҿиааны деибанаркуан, деицранаҵон,
ихлахаҵ дахнахуан, ари аҩыза агха ҟазҵаз ихаҭазаҵәык
иакәызшәа.
– Уҽаанкыл, Кьахьыр... уи уара умацара уакәӡам изхароу?..
Ҳазынтәыкгьы иаҳхароуп... абас ҳалсны иҳазгоз џьаҳшьеит...
ҳгәы ҳажьеит... Амҟәыл леиуеит умбои, амҟәыл!.. Амрагьы
аныҟам, амзагьы аныҟам... Аха шәаангылишь!.. Даҽа маҷк
иаашәычҳаи!.. Абри ҩадаҟа иҟоу аабап... иҵагь снаскьоит
сара, џьаракыр маншәаларҭак амазар!.. – Ҭарҟан ииҳәаз
аҟны хьаҵшьак ҟаиҵар иҭахымызт иқәманшәалахаргьы,
иқәманшәаламхаргьы.
– Ҳаи, дад... уаҳа ԥсыхәа амамзар, ҳахнымҳәуеи... ара
ҳҽаҳшьуама?! Амҩақәа зегьы еимаҳаит... иабаҟоу анкьатәи
амҩақәа?.. Иузымдырыртә иҟалеит... Иамуазар, ҳашьҭахьҟа
ҳхьамҵуеи!.. Шәазхәыц, ус аҭахызар?.. – Дыгә дӡыӷ-ӡыӷуа
аҵла дамҵагылан, иҩнапык рыла илаба имгәыҵрыӷәӷәа,
ивараҿы иҟаз аӡиа хәыҷы, Аӡҭаха ҳәа изышьҭаз дхыԥшыло.
Асԥалқәа ахьлеиуаз, аӡы иахьхыԥсалоз ашшыҳәа ашьҭыбжь
уаҳауан.
– Сара, ҩадаҟа, иҵагь снашәа-аашәоит... – иҳәан, Ҭарҟан
днарыдҵны, акәара инаваршәны, ашыԥ-шыԥҳәа инеихгауа
иҿынеихеит, илаба нышьҭакшауа. Мзауҭи Кьахьыри
даҽа ганкахьы инеихыргеит, џьаракыр маншәаларҭак
ҳзыԥшаауазар ҳәа...Асы кыдырҩны илеиуан иааҟәымҵӡакәа...
Аҵла иамҵагылаз, асы рықәнауцыԥхьаӡа, еиҳа-еиҳа
рҽеиҵарцалан, рҽеидырӷәӷәала, рыдиалақәа рхарԥаны,
ԥысгарҭаамҭак аабозар ҳәа иԥшын. Ршьапқәа уажәы-ужәы
инышьҭыршьуан, инышьҭарыкшон, аха аԥхарра абаҟахыз...
ахьҭа иацнаҵон акәымзар, иагнархомызт, ицәыҵа-хьҭаҵааха,
иаауныруа...

354

– Уаҳа ҳамышьҭуазар акәхап!.. – Дыгә иаалырҟьаны
даагәынқьит, даауазырит, ичҳара наизнымкылакәа. – Ас
ҳахәарҭам ара!.. Ҳҽаҳшьуама?! Шәиас арахь... ҳхынҳәуеит
ҳашьҭахьҟа!.. Ҳаршьуазаргьы уа ҳаршьааит... ҳаҩнқәа рҿы!..
– Дыгә ибжьы ҩҭицеит, деилазырхәаз узымдырӡо, Ҭарҟанраа
ираҳартә еиԥш.
– Шәарбанқәоу, уара, уа иҟоу?.. Шәызусҭқәада?.. – убри
аамҭазы, рацәак ихарамкәа, абнара аҟынтәи бжьык аагеит
игәаҩаза.Зегьы убри иназҿлымҳахеит иаарзымбатәбараханы.
– Ҳара ҳауп, ҳара... абна илахаз... набжьоуаа!.. – аҭак
ныҟаиҵеит Дыгә, шәызусҭақәада ҳәа иҵаауаз ибжьы
еиликаазшәа. Ари заҳаз Ҭарҟанраагьы ццакы-ццакуа арахь
рҿаархеит, иҟалаз рзеилымкаакәа.
Зыбжьы газ еиҳа-еиҳа иааскьон арахь, асы ԥуа, аха
иудырыртә иҟамызт, убриаҟара асы рықәнаухьан.
– Ҳаи, шәанаџьалбеит... ҳаи, шәара рыцҳақәа!.. Шәара
шәоума?.. Шәабацоз арахь... шәабаҟаз?! Амҟәыл ауеит,
шәымбаӡои... шәҽышәшьуазма?! – аа Кәатат иабџьар кны
раԥхьа дахьгылоу, ҩыџьа аҷкәынцәа ицуп, руаӡәк ихәхәаӡа
иҟоу бџьарк даҵоуп, егьи – автомат.
Иџьаршьеит, илакәыршьеит абраҟа иахьеиқәшәаз. Ус
еибырҳәаргьы изеиқәшәарымызт. Уажәраанӡа еиџьыԥны
еидгылақәаз, уажәы, арҭ анырба, рхьаақәа зегьы ԥсадаханы,
инарыхҟьазшәа, иаалахҿыххеит, иааилаҳәаҭит...
– Абна шәылсырц акәызма... ҳара ҳашҟа?.. Уахь
цашьа амам!... Амҩахәасҭақәа узеилыргом, уҟьалоит...
Шәгьыжьыроуп шәышьҭахьҟа, уаҳа ԥсыхәа амаӡам!..
Иншәырҵәома арҭ ишәыцу... ирыцҳами?.. Шәызлааи
аранӡагьы шәрымбаӡакәа?! – зегьы днарылаԥшит бла-бла,
рлакҭақәа днарҭаԥшуа.
– Ҳазлаахуаз?.. Кьахьыр ишьҭахь абнара ҳнылалан, Ӡыкәыр
иааԥҭранӡа ҳааит, наҟ, ауардын мҩа ҳанымлакәа... Нас, уа
ԥыҭк ҳаԥсы анааиҭаҳкы, Баӷыри Кәадаци рыбжьара абнара
ҳнылсын, урҭ рҟынгьы итәазар акәхап ҳҳәан, ҳхы дмырбакәа,
амҩаду ахь ҳаҩкылсын, ахаҵәиҭраҿы иааихаҳҵәеит амҩа.
Нас дырҩагьых бнала мацара абранӡа ҳааит иааулакгьы, абра

355

ҳамышьҭит умҳәозар... – иҳәеит Ҭарҟан, арҭ ахьибаз маҷк
аҟара гәышьҭыхрак аарԥшуа, амҩан абнара цәгьаԥсышьала
ишылсыз уиаҟара дазымхәыцкәа...
– Шәхынҳәыроуп... уахь уаҳа царҭа амам!.. Ҳаргьы уахь
ҳцоит... уск ҳамоуп, инаҳмыгӡар ада ԥсыхәа ҳамам, уахатәи
аҵх иалыршаны... – иҳәеит Кәатат. – Абри аерманцәа рышкол
аҿы дара ртәқәа тәоума, ишәзымдырӡои?..
– Итәазар акәхап, уи ҳара иҳазҳәодаз?.. – аҭак ныҟаиҵеит
Ҭарҟан.
– Ибзиоуп... уи ҳара еилаҳкаап... Аҳа, шәаала уажәшьҭа!..
Ҭарҟани Кьахьыри аԥхьа шәҩагыли!.. – инарыдиҵеит.
Зегь аӡәаӡәала инеишьҭагылеит. Излааз амҩала асы
еимгәҳәауа рҿынархеит, рлабақәа нарыҵарсуа. Мзауҭ иан
лнапы кны днеиуан, дицәкаҳар ҳәа дацәшәо. Кәататгьы иани
иаби днарыцхраауа урҭ дрышьҭагылан, џьара инцәыҵаххуа,
џьара инцәыҵакьакьо иахьнеиуаз. Рышьҭақәа асы еиманаԥсон
аҳәылыҳәа, ишзахәоз, ццакырак амоушәа, инарышьҭарххы.
Шаҟа гәырҩа, шаҟа хьаа цәгьа рыцыз арҭ амшқәа, зыхгара
уадаҩхаз набжьоуаа рзыҳәан!..

Ауа ҩы ла ша – а ԥсҿ ыхҩ ы
Мзауҭ убасҟантәи аиҭныԥсахларақәа раан дахьаламшәаз
даараӡа игәалаҟара ԥхасҭанатәит. Дзаҵәханы, ихалазаҵәык
даанхазшәа, изхьаԥшуаз аӡәгьы дҟамлазшәа, хәыцра
ԥылҳаҭрақәак акыраамҭагьы дыршаҟь-шаҟьо, деиларгьыжьуа
дрымпыҵархалан, дызрыцәцомызт.
«Сара
аӡәгьы
сиҭахӡамзаап... Сырҭахызҭгьы
ас
саанрыжьуамызт... Абжьааԥны ирҳәақәоз зегьы башазаарын...
ҿырԥшӡагазаарын, еижьагазаарын...» – наигәахәит Мзауҭ.
Усҟан дара ирҭахқәаз ахьҿырхыз, иара дахьаанхаз хәыцрашәкы изнарҵысуан.
– Ухы уанзамыхәа, анцәагьы духәом... Ухы иалуршаз ауп
уара уҿызхуа, уеиқәзырхо... – иҳәеит иара ҽнак, Кьахьырраа
ишраҳауаз. Урҭ, иара егьа дгәамҵуазаргьы, рацәак ргәы дасыр

356

иҭахымызт. Кьахьыр уеизгьы, ианзыманшәаламха нахыс,
иҽырҭынчны, уажәшьҭа, аринахыс, аҽамҩакы азымԥшаакәа
ишзыманшәаламхоз агәра игаҵәҟьон, аха уи иҽеиҭаргьы
иҭахымызт. Еиқәтәарак, ҭынчрак ныбжьаҳаны, ԥсеивгарҭак
ҟалозар ҳәа дазыԥшын.
– Умшәан, Мзауҭ... уажәы асалдаҭ иреиуаз ракәын
ирыԥсахуаз, иҿырхуаз... нас ҳаргьы акы ҳзырыӡбап, ус
ҳашԥаанрыжьри!.. – Ҭарҟан, ишакәым аӡәы дааилахәаргьы,
ахьышәҭҳәа дныбжьаԥаланы, дызҟажашаз, деиқәызҳәалашаз,
дзырхәыцшаз аацәыригон, ихшыҩ назиишьҭуан. Мзауҭ Ҭарҟан
еиҳа диқәгәыгуан, игәрагьы игон, ииҳәозгьы намыгӡакәаны
иаанижьуамызт.
– Уажәшьҭатәи аиҭныԥсахларақәа аныҟало, сара хымԥада
схы иадысҵоит уахь ацара... ишақәнагогьы снарацәажәап
ҳара ҳтәқәа!.. Уи сҳәахьеит сара... – инаиаҭеикит
иҽаартатаны, иҽаарҟәанданы. Ауаҩы изнеишьа, иацәажәашьа
иҽақәиршәон
Ҭарҟан
ианигәаԥхоз. Ианигәамԥхагьы
иҿаԥшылара ааирмашьцон, иџьымшь жәпақәа неиҵацаланы.
– Араҟа ҳара абыргцәагьы ҳамоуп, ахәыҷқәагьы ҳамоуп, ус
ҳаанрыжьуама?.. Ҳақәыргозар ҳаицықәыргап... Изакәызеи
иуҳәо, Мзауҭ... урҭ ҳашԥархашҭуеи?.. – ииҳәаз агәра угартә
инақәирӷәӷәеит.
– Ҳархамышҭызар умбои?.. Ҳара ианакәызаалакгьы
ахада дҳамамызт ақыҭаны, уаҩҵас иаҳхылаԥшуаз,
уаҩҵас ҳаидызкылашаз. Ахадараҿы инеиуаз зегьы,
рыԥсы қымқымуа, хыхәаран изышьҭаӡаз... Крырзалгозар
иалганы, иқәҵны ицон... абыржәы ишцаз еиԥш. Нас анҭ
ҳаргәалашәома?.. Цәгьам-цәгьам абарҭ ҳҿар, абџьар зку
роуп дырҩагьых ӡәыр ҳаигәалашәозаргьы ҳазгәалашәо... Урҭ
макьаназы ицқьақәоуп, иҵаурақәоуп... рыԥсадгьыл акагьы
иаҭнырыԥсахлом... иаҳзыхьчозар ҳәа аӷа хәымга иҿагылоуп...
– Мзауҭ иааирымчит ицәажәара. Игәы иамыхәақәоз
хызҽышаз рацәак ибомызт.
– Ҳаргәалашәоит... усҟацәагьы ҳаргәалашәоит... Акы
рыхьит акәымзар, ус ҳаанрыжьуамызт. Даҽа ԥыҭк иаашәычҳаи,

357

иҟалалакгьы жәбап!.. – Ҭарҟан ииҳәац иҳәон, уи агәрагара
дацәхьаҵуамызт.
Мзауҭ ихәыцрақәа еиҳа-еиҳа рыҽдырҵаулон, ӡеилашыраӡыбларак дынҭанарԥшуан, еилаҽҽо, еилаҩынтуа, лҵышьак
змаӡамыз
рҽеиуатәны.
Дӡааԥшылон
дӡыхгыланы,
игәы еибафо, деилашуа. Шаҟа деилыркаауаз аҟарагьы,
дырзеилымкаауазшәа, ихигәҩарахон, аха урҭ зегьы аамҭала
ишизцәырҵуаз, дшаргәаҭеиуаз акырынтә иԥишәахьан.
Мзауҭ ҽнак, амшқәа еиҳа еилгашәа ианыҟала, ихҭашәара
дшазымиааиз анааигәалашәалакь, игәы нҭыԥсаауан. Иан
диманы, бнала мацара дцарц ақәикызаап. Знык абнатоура
рҽырзамадар, ишәарҭамхарашәа игәы иаанагон. Уаҳагьы
ԥсыхәак шамамыз ибазар акәхарын... Ауха рымҩаныфагьы
дырмазеиит, иаашар амҩа иқәларц. Аӡҭаханӡа, знык
излацахьаз ала, ибзианы идыруан амҩа, дахымҟьартә еиԥш.
Уи нахыс акәын ахьанҭарақәа ахьиҽԥынгылоз.
Мзауҭ игәы иҭеикуаз намыгӡакәа иаанижьуамызт, аха
уажәы дзыцәшәоз – иан илылымшакәа, абнара дизылымгакәа
дылахар, дабеигоз... анахьгьы дыҟамкәа, арахьгьы
дыҟамкәа... агыгшәыг наидцхлымуа, ахәлара, алашьцара
дзагәылымсыкәа днагәылахар...
Мзауҭ иани иареи бнала мацара акыр инаскьахьан,
Ҭарҟан данрыхьӡаз. Хьыкәыр уеизгьы лыҷкәын ихы ахьирхоз
акәын ларгьы лхы ахьлырхоз, егьа илылымшозаргьы,
егьа илыламӡозаргьы. Акәара измыркәа ишавагьыжьуаз
днарыхҭыгәлеит уи, дыццакы-ццакуа дшаауаз мҩашьо,
дҳақь-ԥсықьуа. Даараӡа игәы иалсит, иара дыҟаӡамкәа, Мзауҭ
иигәаӷьыз.
– Закәызеи узҿу?.. Абна дылаушьуама уан?.. Ухынҳәы
арахь, ус ҟаумҵан!.. Иҳахьуа еицҳахьып!.. – днаиқәцәҟьеит
Мзауҭ, ихымҩаԥгашьа наигәамԥхакәа. Ҭарҟангьы зны-зынла
иҟазшьа унахыԥаргьы иуамызт.
– Ара ҳанбанӡатәазаауеи, арҭ ҳнарҿаԥшуа?.. Исҭахым сара
уаҳа араҟа аангылара... исҭахым!.. – Мзауҭ игәы неилаҵәеит,
иҽааиҭеикит даарыцҳаушьартә еиԥш.

358

–Уаангыл, иаачҳа маҷк... иҳакәшан иҟоуп, умбои!..Амҩақәа
зегь куп, узрыцәцом... иагьшәарҭоуп!.. Уангьы дрыцҳами,
илылшома абриаҟара?! – иҽынаҿаршәны дааирхынҳәит,
дцаҵәҟьар иҭахымхеит, ас днарылыгәгәаны.
Убри нахыс Мзауҭ даараӡа иҽииԥсахит, дааузымдырыртә
еиԥш. Ихәыцрақәа ддыркаран, узиҿамԥшуа дҟалеит.
Игәнигон, игәырҩон дызҭашәаз дахьызҭымҵуаз.
– Умшәан... ухаҵами, абааԥсы!.. Ахәыцра уҽоумҭароуп
рацәак... уҽахугароуп... уаркароит, уарчмызаҩуеит!..
Иухоумыршҭын – ахаҵа зегьы дыриааиуазароуп!.. – иҳәон
Ҭарҟан, уи гәкаҳарак шиныԥшуаз ангәаиҭалакь, игәы
алаирӷәӷәарц, игәы алашьҭихырц. Мзауҭ ихәыцрақәа
иахьакәым дкылыргар ҳәа дацәшәон. Иҿаԥшылара, иҟазшьа,
ихымҩаԥгашьа еиҳа-еиҳа аҽшеиҭанакуаз гәазымҭоз аӡәгьы
дыҟаӡамызт, убри аҟынтә ахылаԥшра, азҿлымҳара изымҭоз
аӡәгьы дубомызт дахьцалакгьы, дахьыҟазаалакгьы.
...Амш ахәлара иамҽханакхьан... Уи аҽны Ҭарҟани
Кьахьыри ирыԥхьаны аштаб ахь иргахьан. Акыраамҭаӡагьы
иахьзымхынҳәыз агәҭынчымра рызнарҵысын, иҟарҵара
иақәымшәо, аҩнеиҩныҵҟа еилагәжәажәо ишеилагьыжьуаз
ауп рыԥсы рхыгга ишааҩналаз. Зегь раԥхьаӡагьы Мзауҭ
инаизхьаԥшит.
– Шәымшәан... уаҵәы шәалыргоит шәҩыџьагьы...
Шәҽеиқәшәыршәароуп ацаразы. Дарҩагьых, аԥсахрақәа
рымҩаԥгаразы сдәықәырҵан, срацәажәеит... Ашьыжь шаанӡа
амҩа шәықәлоит. Ахырӷәӷәарҭаҿы шәаннеилакь, наҟ дара
шәиаргоит, ус ҳаицәажәеит... Нас, изыманшәалахар, ҳаргьы
ҳалыргарц ргәы иҭоуп... изахьӡозар...
Ҭарҟан ииҳәаз Мзауҭ дныҵнарззеит. Ас иаалырҟьаны ари
аҩыза иаҳап ҳәа дазыԥшымызт. Еимҟьарсҭак дныбжьаԥшны
дныбжьыҵәҵәраа дцарызшәа дааҟалеит. Аминуҭк азы
инеихалашеит. Ихьаақәа неихыԥсаазшәа ибеит.
– Ишԥа, ҳара ҳрыԥсахуану?! – дгәырӷьаҵәа дааҟалеит.
–Уажәшьҭа, ахақәиҭра ҳаур... ҳаибганы знык наҟ ҳзахысыр,
нас иҳахьлакгьы агәхьаа скымызт!.. – Мзауҭ, иааихигахьаз
зегьы нҵаакәкәала ицазшәа, даашьҭнакәыцәааит иаҳаз...

359

Уажәшьҭа даанызкылараны иҟоузеи!.. Иудыруеи насыԥшарак
рзыҟаларгьы!.. Знык дара ртәқәа рахь дызкылсгәышьар, нас
идыргәышьон ихы шымҩаԥгатәыз!.. Ухы уақәиҭны уԥсадгьыл
ухьчозар, нас иарбану уи иацназго!.. Ахаҵа дзиуа, ахаҵа
дзырҭаху ахаҵараз ауп... Мзауҭ уи дацәхьаҵрану?.. Мап...
знык... знык ишьапы ахьазкуа изаларгыландаз!..
– Аиеи, шәхы шәақәиҭхоит... аицәажәараҿы убас
азырӡбеит...–иҳәеитҬарҟан,аусқәа еиҳа иманшәалахарызшәа,
инақәыргәыгуа.
Хьыкәыр илҳәара лҿамшәо дтәан. Ари аҩыза
дшазыԥшӡамыз, уажә Ҭарҟан ас ианрыдиҵа, иҟалҵара
дақәымшәо, дкәанызануа даашьақәхеит. Маҷк илгәаԥхомызт
рынхара-рынҵыра
ааныжьны,
ус
инхьагәгәаны
инаԥырҵыргьы. Егьа ус иҟазаргьы, ари аҭыԥ аԥырҵра
шылзымариамхоз лхы иҭагьыжьуан. Лыҷкәын, иаанҳмыжьыр
ада ԥсыхәа ҳамам ҳәа ианаацәыригалакь, лара, сыԥсуазаргьы
абра сыԥсааит ҳәа, лҽынаҿалыршәуан лҽааихаршәны, уи
аӡбахә ала уаҳа узылмацәажәаӡо.
– Уца, нан, уара... сара ара сыҟазааит, сызургозеи?! –
илҳәац еиҭалҳәеит уажә дырҩагьых.
Мзауҭ изымдыруа дыҟахызма, иан лажәымҭыҽха лыԥсы
зхьыхәхәоз лшьам дгьыл лахыгара шаҟа илзыцәгьаз, шаҟа
илцәыхьанҭаз, агәнаҳарақәа иреицәоу агәнаҳа!.. Ԥсыхәак
амаӡазар,
иахьынӡауа,
иахьынӡазалшо
иаԥырумган
уан лакәзаргьы, уаб иакәзаргьы рыԥсы зыҿҳәароу,
ирыԥсҭазаараны, ирызқәаҭыԥны ирыԥхьаӡо, дара ахьықәиз,
иахьықәынхо рџьынџь-дгьыл. Уи еиҳау, уи аҟара иԥымҵәаӡо
агәыблра зцу акагьы рымаӡам. Инаԥыругаргьы, иуцрымшәо
агәнаҳа ушнаҵагылогьы удыруазароуп... Иԥсыргьы убраҟа
анышә иузамадар, дара уаҳа акагьы рҭахӡам, џьанаҭ гыларҭас
ироуеит, џьанаҭ ицоит...
Аха Мзауҭ уажәы ишԥаҟаиҵарыз?.. Абри зегьы еилаганы,
иан лыԥсы шахьыхәхәо, дышгәаҟ-ҵәаҟуа дахигар акәхеит.
Уаҳагьы знеишьа амамызт, аҽакала унавсыртә еиԥш, аҽакала
уазныҟәартә еиԥш.
– Сара бара бааныжьны џьаргьы сцаӡом... Бара бакәын
сара хьаас Исымаз ҳәа.. сара уаанӡагьы сыбналаны сцаргьы

360

сылшон... Анҭ ахәымгақәа схы дсыркуамызт... – Мзауҭ
ихьаақәа зегьы неихыгәгәазшәа, уажәшьҭа даанызкыло
акагьы шыҟамло агәра ганы даацәажәеит.
Хьыкәыр зны анс лҳәеит, зны арс лҳәеит, иааимаркааиҿаркит, аха аҵыхәтәаны ирулакгьы дазааргеит,
араҟа аҟазаара еиҳа-еиҳа ишшәарҭахоз, ишаԥырҵтәыз
дынҭарԥшны.
Арҭ шеицәажәоз, убри аамҭазы, ирызгәамҭаӡакәа, ҩыџьа
абџьар зкыз ашә иаалагылеит иҿабыӷ-ҿабыӷӡа, уаҳагьы
имқәацаӡо.
Иаарцәымыӷхеит
Мзауҭраа.
Ирҳәо
рҿамшәо
инырхаҵгылеит. Урҭ рааира шыргәамԥхаз нарныԥшит
иаразнак.
Амш ахәлара аҽазнакхьан...
– Ҳара Мзауҭ даҳҭахуп... аштаб аҟынӡа даалароуп...
– ахаҵа ҭагьашҳашәа иҟаз даацәажәеит, Мзауҭ зыхьӡыз
дшизымдыруазгьы.
Ҭарҟанраа
инеихәаԥшы-ааихәаԥшит,
арҭ
раара
иаанагозеи, измааноузеи, ацәгьарахь ҳкылнагома ҳәа. Мзауҭ
днарылганы дыргар, уи бзиарак ишазҳәамыз рыхшыҩ
назцеит. Нас уаҳа дузрымпыҵымҟьаргьы алшон. Ашәарҭа
дырҩагьых инҭанаргылеит ари. Абас ами аӡәаӡәала
ирылганы ишахәыртәуа!.. Шаҟа хәыцра, шаҟа еибарыххара
иҭанаргылеи, наҳәы-ааҳәырҭак, ԥсеивгарҭак рымаӡамкәа!..
Рыблақәа шааԥшуа, акагь нарылымшаӡакәа, Мзауҭ
днарылганы дыргоит... уҭахызаргьы уҳәҳәала, уҭахызаргьы
уҟаала!.. Дахьыргогьы здырхуада!..
Мзауҭ аҟыԥыҳәа иҽеимыз акы ицәа иналашәеит. Ацаҟьа
дызхықәгылаз днаҿҟьаны, дкаууа хланҵы иҿынеихазшәа,
зеилыҽҽарак,
ӡеилаҩынтра-ӡмыжьра
ҵамҵамрак
дынӡааԥшылахит, абра дналшәар, уаҳа лҵышьак шимоуаз
неихырбзаауа.
Ари аус кыр иааимаркит араҟа иеилагылаз. Ҭарҟанраа
ирҭахымызт Мзауҭ абас иаалырҟьаны, днарылганы дыргар...
еицыԥсуазаргьы џьарак иҟазар рҭахын...
–Сара уахь сцартә сыҟаӡам...Абыржәоуп аиарҭа санылҵыз...
сычмазаҩуп... – Мзауҭ ихы днахашшааит сырзеилкаауазар

361

ҳәа, аха руаӡәк, аиҵбшәа иҟаз, иҽхаршаланы, даҿаапкны
иуамызт, уҳамгар ҟалом, убас иҳадырҵеит ҳәа иҽырзажәуа.
– Шәиҟәаҵ, нан, шәиҟәаҵ!.. Дшыҟоу шәымбаӡои?..
Иара уеизгьы еергьҳәа ишьапы дықәгылоуп!.. –
днарыдӷьаҵәыӷьаҵәылеит Хьыкәыргьы, ма сара исҳәо
краԥхылнадозар ҳәа.
– Ҳаиццозар... ҳазынтәыкгьы ҳаиццоит!.. Ус аӡәаӡәала
сақәшаҳаҭым саргьы!.. – Кьахьыр иҽаариашаны аҩнагәҭа
даагылеит, иаҭаххар днарҿаӷьаӷьаргьы цәгьа имбо.
– Шәицәымшәан... аштаб аҿы иацәажәарц рҭахуп... –
иҳәеит аҽынкылара змаз. – Убриазоуп ҳзаарышьҭызгьы... –
нациҵахит.
Рыгәрас иугозеи, алашьцараха, ашҭа унҭыганы ургоит
аха?.. Абнара ... иахьабалакь абна лашьцара... Ушнарго,
џьара унцәыҵадырҟаԥуеит, уаҩы уимбаӡо... Ардәынагьы
ҟәырҭ аҳәом... Уныбжьахәаша-уныбжьаӡуеит, ухабарк уаҩы
имаҳаӡакәа... Уаҵәы аԥсахрақәа мҩаԥыргоит... Аԥси-аԥси
еиҭнырыԥсахлоит, абзеи-абзеи еиҭнырыԥсахлоит... Мзауҭ
иԥсы шҭоу доурмышьҭырц ргәы иҭазар?.. Иабарыхәарҭоу
иԥсы шҭоу ԥысцәак дрыҭнырыԥсахлар?.. Ари уаанӡагьы
дҭахахьан рҳәап...
– Сара сызцом!.. Шәысҟәаҵ!.. Исылшом сара уахь ацара...
сшьапқәа сырзынкылом!.. – Мзауҭ деилышша-еилышшон
дахьырҿаԥшуаз. Аиҵбшәа иҟаз Мзауҭ игәаӷ кны дихәаԥшуан,
давагаланы димазар, дшахәитәуаз иҿнырԥшуа.
– Шәиҟәаҵ!.. Дааншәыжь... илшарым уанӡа ацара!.. –
иҳәеит Ҭарҟангьы, убри аамҭазы, Мзауҭ даарыцҳаишьан. –
Сара сшәыццоит... иҟалалакгьы сара сшәыццоит!.. – Ҭарҟан
иҽаазҵәылхны даақәҵәиааит, гәымшәарак наинырԥшны.
Илабагьы аҽыҩҳәа ҵаҟа инышьҭаикшеит, макьаназгьы
хьаҵрак шааимырԥшуаз агәра аладиргарц.
...Иааргәамԥхеит, аха Ҭарҟан дрыманы ашҭа инҭыҵит,
алашьцара рыҽналакны.
Даараӡа хьаас иҟарҵеит Ҭарҟан абас дахьыргаз. Кьахьыри
Мзауҭи иахырҳәаарыз иақәшәомызт. Машәырк изырур ҳәагьы
иацәшәон. Ари аҩыза аамҭазы зегьы урықәгәыӷуазароуп.

362

Оумашәа иубаша, Ҭарҟан дымшәаӡакәа дахьрыццаз ухаҿы
иузаагомызт. Аиаша уҳәар ами, агәаӷьраҵәҟьа ааирԥшит
иқәра излаҭәамыз ала. Агәаӷьра ауаҩы иԥсҭазаара иацзар
акәхап наунагӡа, ихы ишаирхәо еиԥш. Уи злоу иажәымҭыҽха
азыҳәангьы иааирԥшуеит лакҩакрада. Ахгьы даҿагылоит,
дагьацәшәаӡом.
Аамҭа
ахгара
ус
имариамызт,
ҽыҭҳа-ҽыҭҳа
агәҭыхьшәашәаарақәа ацын, уажәы-уажәы инеиҭасуаинеиҭаԥо.
Ус дааит Ҭарҟангьы деибга-еизҩыда, акагь имыхьӡакәа.
– Шәымшәан... бзиароуп!.. – иҳәеит дшааҩналазҵәҟьа
Ҭарҟан,ргәкаҳара нарыхҟьаны.–Мзауҭ,уани уареи шәҿыхразы
наҟсынтәи, дара ирыжәлантәыз ԥҳәыск даарышьҭын,
слацәажәеит... Умаҳә, уҭаацәа – зегьы узыԥшуп... Уаҵәы
ашьыжь шәцоит, иаша амҩа шәаныланы... Ахырӷәӷәарҭаҿы
ирдыруеит, шәоурышьҭуеит заанаҵгьы, аиҭныԥсахларақәа
ирылагаанӡа...
Ҭарҟан ииҳәаз рызынтәыкгьы маҷк рыԥсы ааивнагеит. Асы
анышьҭыҵуа еиԥш, ргәы инҭаҳаз ааԥсасиит, иааихыггашәа
иааҟалеит...
...Уи аҽны амш цқьа еилганы ишыҟамызгьы, наҟ, инахараны,
анаӡараҿы џьара, еиҳа иахьеимыггаз, шәахәацқәак
нцәыҵыҷҷарц шырҭаху мҩашьо ицәыҵлашаауан.
– Акы ҳнацҳап, нан... чаӷьак наҳҿаҳмыршәыр
иаҳзычҳарым... – лҳәан, Хьыкәыр иаха илырмазеиз фатәқәак
астол инықәлыргылеит, днаха-аахашәа.
Ргәы ишамгоз уахь ҿаҵақәак инарыцҳаит, зынӡаск амла
иамгарц азы. Акрыфарагьы ргәаԥхо иҟазма... изакәызаалакь
гәаҳәарак рымаӡамызт.
– Иаҳхашҭуеи, мшәан?.. Акы ҳхашҭуашәа сыҟоуп...
– ианындәылҵуаз Хьыкәыр дырҩагьых дныҩнаԥшыааҩнаԥшит иахьабалакь.
Ашәқәа аркымызт, аԥенџьырқәа аркымызт. Абжьааԥны
иандәылҵуаз, џьара ианцоз ашәқәа зегьы ныҵарбаҟа
иадыркуан, иаанӡа уаҩ дыҩнамларц, машәыр ҟамларцазы.Аха
уажәшьҭа иауркыргьы изхауркуеи?.. Иҭацәуп... уаҩ ишьҭихра,

363

уаҩы игәы хьазыблаауа ҳәа акагьы аанымхаӡеит. Риарақәа
иаанрыжьыз, Хьыкәыр иаарҽеишәа иахьнықәылҵаз, ус
иқәын, аӡәгьы иҭаххартә иҟамызт, еилырԥшаахьан. Раҵәцарсаан заанаҵы ирымпыҵырххьан, акагьы убомызт, ирымгакәа
иаанрыжьыз
ԥҽыхақәак
рыда. Реихаԥсыхәҵәҟьагьы
аанырмыжьит...
Рыгәқәа хыблаа-ҿыблаауа, Мзауҭ иани иареи рашҭаргәараҭа ааныжьны, агәашә инҭыҵит ирцәыхьанҭараны.
Рызбжак
абраҟа
иаанрыжьуан.
Иааҭгылеит,
уаҳа
иамышьҭызшәа, еибакәеибаха, иқьаԥҭажәхазшәа иаанхаз
рыҩнқәа рылаԥш рзаҟәымгауа. Закәытә рыцҳароузеи,
закәытә гәыҿкаагароузеи ирызнарҵысуа еиҭымхаз еиԥш
иаанрыжьуаз ргәараҭа рыцҳа!.. Абас акәхап зхәышҭаарамца
ҿыцәаахьоугьы рынхарҭақәа ишырԥырҵуаз!.. Дызусҭада
ари аҩыза иеигәырӷьаша, дызусҭада зыҽзырԥхарц зҭаху
гәнаҳала иҭәу, иқәӡааз рқьаԥҭақәа рхәышҭаарамцала!..
Дарбан мпыҵахалаҩу араҟа иқәӷьацарц зҽазызкуа, абарҭ
анықәҵлакь, шәи-ԥшьи згымхаша!.. Усҟан иааҳәыроуп,
еилабгароуп ихәашхәаша, аӡәы дызнымхартә еиԥш.
Усҟан ишәихоит ари адгьылгьы, наунагӡа, дунеихаангьы
аҽзеибнамҭо, изџьынџьу данахым...
Мзауҭ ҭелк иԥшаан, агәашә нҿеиҳәеит. Рахәгьы ыҟамызт,
шәахәгьы ыҟамызт... Агәашә ҟьаҟьаӡа иаартны ааныжьра
иҭахымхеит... Ацәгьа иашьҭоу иара усгьы иааиртуан...
– Ҳара абас ҳақәзырхаз, ҳара абас ҳахзырҵәаз, ҳагәнаҳа
наунагӡа узаҵымҵааит!.. Хҿыхшьа анцәа иуимҭааит!..
Шәиԥшьи анцәа иугимырхааит!.. Ҳара ҳаԥырҵуеит ҳадгьыл,
абриаҟара шықәса ҳазқәыхандеиуаз, ҳзыҿгәҳәаауаз,
ҳалаӷырӡ наҳҿыкәаашо!.. – Хьыкәыр, уаҳа налзымҳәакәа,
акьыжыҳәа
инеималҭәеит,
дааиҵақьы-ааиҵақьын.
Мзауҭ бзанҵык ас димбаҵызт иан... даарыҵҳаишьеит уи
цәгьалаҵәҟьа...
Иубахьоума уара уан дызхыӡаауаз лыдгьыл, лгәараҭа
дахьҵәуо?! Иубахьоума уара уи дшыҟало, дшеиланархәо,
дшеиҵанакуа, дышрыцҳанатәуа?.. Мап... иумбацзаргьы
ҟалап... Уи еиҳау гәнаҳа-рыцҳара зыҟалашам бзанҵыкгьы...

364

уи еиҳау анасыԥдара узыԥшаауам, егьаџьара уцаргьы,
егьаџьара унхаргьы!..
Абыржәоуп Мзауҭ иани иареи ианырнырыз ишаԥырҵуаз,
ишаанрыжьуаз гәаҟрыла иҭәыз, ирыцҳахәхаз, рыԥсы
ҿызкаауаз, дара ԥсҭазаарас ирымаз, еснагь изыхӡыӡаауаз
ршьам-дгьыл...
– Ҳрыцҳара... Анцәа уҟазар... ҳрыцҳара назықәшәаша!..
– уаҳа лнарҳәомызт Хьыкәыр дахьгылаз деиџьыԥны,
деиҵаӷәӷәа...
Мзауҭ иан ас дҵәуо димбаҵызт бзанҵыкгьы. Ҵәуарала
лҽаалҟажеит. Иаргьы игәы ааԥшқахан, илаӷырӡқәа
нхаҟәҟәалеит. Иҽизеиқәҳәаломызт...
Рҩыџьагьы акыраамҭа изаԥырымҵуа, ргәы азхьаблаауа
иазыԥшуан рыҩны, ахҭыԥ иаганы, аԥенџьырқәа ҭаҟәыбаны
ишгылазгьы... Иаб рыцҳагьы иԥсы шԥаҿҳәараз абраҟа
анхара-нҵыра... иахьахәлаанӡа иеигәышә кны ихкаара
дҭагьыжьуан, дузаԥыргомызт.
– Баала, ди... иазхоуп... еилгарак шԥаҟамлари... ас мацара
ишԥацари?.. – Мзауҭ иан дааиргәыбзыӷын, лымаҭәақәа зҭаз
леилаҳәара хәыҷы аашьҭихит. – Уҟаз, Дамшә, уара ара...
иахьынӡаузычҳауа!.. – уаҟа ивагылаз ала ахы-ахәда инапы
нықәишьит.
Шаҟа иԥсы аҿҳәараз Баҭал ари ала!. Зны ирхәмарларын,
зны ирыҩларын араҟа даныҟаз... Ахырӷәӷәарҭа аҟынӡа
ирыцнаскьеит,
аха
нас
иаахынҳәит,
изхәаԥшқәаз
азымычҳазшәа...
...Ишԥаҭацәырахеи
иахьабалакь,
уаҩԥсы
дықәыршәӡамкәа?! Ари аҩыза аҭацәырара угәгьы
ҭнашьаауеит, ухлахаҵгьы аргьыжьуеит... Уаҩԥсы дахьықәым
адгьыл гәыҭшьаагахоит, гәыҿкаагахоит, уцәа унҭанарӡыӡоит...
Арыцҳара иақәшәаз адгьыл, аԥсабара ауаҩытәыҩса ида
ԥсҭазаара шамам, ишгәынқьуа иахьабалакь ианубаалоит...
Абзарбзан хқәа ихырыжәжәақәаз аҵлақәа ихыҟьҟьаҿыҟьҟьаны иахьабалакь иубарҭоуп...
Мзауҭ уажәы-уажәы ишьҭахьҟа дынхьаҳәуан, ибӷашшара
иарбаны, дкылкааны хымдырк ишакәым иԥсҭазаара

365

далихрашәа. Иварахь, абнара аҟынтәи аӡәы дынхәыҵҟьар
ҳәагьы дацәшәон. Рыгәрас иугозеи, иахьабалакь рҽахьыгӡаны,
рабџьар, дара рҽеибыҭаны ицәыҵатәазар?..
Иџьоушьашаз, илакәушьашаз – аӷа хәымга инапы
мцқьақәа идырхәашахьан, уажәы иааузымдырыртә, угәы
ҭнашьаартә еилажьыз ақыҭа агәыԥшӡара... Ашәаԥыџьаԥ
рымахәқәа ҿыжәжәаны, иҟәаҟәаса еилажьын... Иаанхаз
хыбрақәак рԥенџьырқәа ҭаԥыххааны, ицәыҩҩажәӡа игылан...
Аԥсабарагьы, адгьылгьы уаҩытәыҩсада акагьы иаԥсам...
ирыцҳахәха иаанхоит наунагӡа, ахәрақәа зегьы аамҭала
инаныҵыргьы. Ауаҩытәыҩсеи аԥсабареи еиҟәыҭхашьа
рымамзароуп,
егьа
арыцҳарақәеи
аиакәымрақәеи
ирықәшәаргьы... Урҭ ахьыҟам ԥсҭазаарагьы зыҟалом
иманшәаланы, игәышьҭыхганы...
Мзауҭ идыруан – хыхь, инаскьаганы, иааԥшуаз ахыбраҿы
акәын набжьоуаа рыҷкәынцәа ҽыԥхьакырҭас иахьрымаз.
Мзауҭ уажәы убрахь анеира дахыццакуан, убрахь дыԥшуан,
ахәадараҿы ӡәыр дықәызбаауазар ҳәа. Аха аӡәгьы
дубарҭамызт, аҭабиақәа ҟаҵаны ирҭатәазар акәхарын, уахгьыҽынгьы инҭымшәаӡо, аӷа инаишьклаԥшуа. Тәымуаҩык, ус,
иара ишиҭахыз, арахь дықәрыжьломызт. Цәгьаӡа иманшәалан
аҳаракыра аҟынтәи аӷа иҿагылара, иабашьра... Амҩа ҵәииҵәиуа хыхь ихалон...
...Мзауҭ иԥҳәыс, иԥҳацәа, иҷкәын, имаҳә игәыкы-ҵәакуа,
рылаӷырӡқәа хаҟәҟәала иани иареи иахьрыхәаԥшуаз
ирҳәарыз рҿашәомызт. Даҽа дунеик аҿы иаанагазшәа,
игәыԥшаа-ҿыԥшуаауа
акыраамҭагьы
изеиҭаҵуамызт
иахьгылаз. Анкьа ирбахьаз Мзауҭ дабаҟахыз, игханы, иԥаҵа
иҿабаба, дузымдыррыртә еиԥш дҟалахьан...
– Иҭабуп ҳахьҿышәхыз, ҳахьеиқәшәырхаз... ҳахьы­
шәхамышҭыз!.. – Мзауҭ аӡәаӡәала днарылаԥшит иеилагылаз.
– Ҳазынтәыкгьы иаҳԥеиԥшыз ҳзахымԥеит... аӷа хәымга,
ампыҵахалаҩ ҳаитәитәырц дашьҭоуп даҳхаҟыруа, аха уи
зыҟалом... агәра згоит сара... дгьыл ҿаҵакгьы инапаҿы
иҟамлароуп!..

366

– Ҳара ҳакәӡам уҿызхыз, Мзауҭ... Ҳгәы ишҭаз,
ҳашузхәыцуаз, иара иҳаԥигеит... Уҿызхҵәҟьаз абраҟа
дгылоуп... – уҷкәын, умаҳә... Уигьы ҳарҭ ҳаиԥш деибашьҩуп,
афырхаҵараҵәҟьа мҩаԥигеит. Уи ауаҩылаша аӷа хәымга
инапаҿы уаанимыжьит. Ҩыџьа ақырҭцәа тҟәаны иааиган,
уҿихит, урымпыҵиҟьеит... Иахьатәи ҳҿар уаҩ дрықәгәыӷыртә
иҟоуп:
иагьхәыцуеит,
иагьеибашьуеит,
рыԥсадгьыл
аӡәгьы ирҭаӡом... Аԥарагьы ныҟәигеит, амаҳәрагьы...
шәеигымхааит!.. – даацәажәеит аштаб аиҳабы Ҳараз...
Насҭхашәа игылан Мзауҭ имаҳә Разани, уи иҩызеи, бџьарла
еиқәных, ар рымаҭәа рышәҵаны, рԥаҵақәа рҿассы...
Мзауҭ иԥсыԥ игәаҵанӡа иганы даақәыԥсычҳаит, зхы
иақәиҭхаз, зыԥсадгьыл зшьапы нықәзыргылаз иеиԥш...
Уажәшьҭа аҽамҩакы дшанылоз агәра игеит. Уи амҩақәа
зегьы ирыцкын, ацсадгьыл ахьчара азыҳәан ақәԥара ҳәа
иашьҭан. Уи иацназгаша аҽамҩакы узыԥшааӡом адунеи аҿы,
иара узхылҵыз уан леиԥш бзиа иумбаҵәҟьозар...
...Уанылахьоума уара абри амҩа?... Уанылахьазаргьы,
уанымлацзаргьы... закәытә гәаҟҵәаҟроу, закәытә лаӷырӡышоу
ианҭәалахьоу, адгьыл иналабахьоу аӡбахә уаҳахьазаргьы
ҟалап... Уаҳа мҩа аныҟамыз... амҩадуқәа зегьы аӷа хәымга
ианимпыҵаихалаз, ԥысҿыхгас иҟалаз ари амҩа... ақыҭамҩа,
ауардынмҩа... инхаҵәи-аахаҵәиуа, џьара иӡытҟәатәараны,
џьара иҳәынҵәараны, џьара игәаҩараны, џьара иҳаракыраны,
инымҵәаӡо, игәыԥҵәагаханы... Зны алашьцара инаумнахуа,
алашьцара унахәлабго... зны иахьынауқәшәо хыбрак
уҽныҵакуа... ақәа, асы – уеилабааӡа... ушьапы аӡы нҭыжжуа,
умч улӡааны унцәыҵаххуа... аха нас, ҳаи, абааԥсы, исыхьзеи
ҳәа улаба уҽанҵаны уаԥхьаҟа уԥшуа... Зегьы зну амҩа
уаргьы лахьынҵас анцәа иуиҭеит, уахьынӡазахәо, ушьапқәа
науҵӡаанӡа уцалароуп, уцалароуп, уаԥхьа инеиуа урхьыԥшны...
наҟ, ашьхарахь, аҳаракырахь... еиҳа иахьҭынчроу, ахысбыжьқәа
ахьзымнеиуа, иахьыԥхьакырҭоу, иахьшәарҭам...
Инаваҵәи-ааваҵәиуа, ари амҩа Аҭара инавҵаршәны,
Наа ункыдыԥшыло, ахәызқәа унықәсны, Ҭоумышь уналсны,
Кәтол агәаҿы ункылнагоит. Џьгьардаҟа умцакәа, унахаҵәины,

367

Қьаҭуан унавсны Ӷәада ункылсуеит, ихыблаа-ҿыблаау
Кәачара уаламлакәа – Лаганиахәы... Ҷлоу... Закәытә мҩоузеи,
закәытә мҩа гәыԥҵәагоузеи!.. Узанысуама, узылсуама
аҳәынҵәара, аҭыжаарақәа, атрақторқәа еиладырҩынтыз,
еиларкәаҳаз аҭҳәаақәа, аҿыбгарақәа. Аибашьра ирзалнахыз,
иԥхасҭанатәыз амҩа... уаныз уныгәнысуа, уаныз урыцҳахәха...
џьара уныҵашьшьуа, џьара унҭаҳауа, џьара ахаҳәқәа
унарыхҟьашо...
Дәаб унырсны иаша уҿынаухоит нас... Уналагылоит
Ҭхьына. Ҭхьынеи, Арасаӡыхьи, Гәыԥи рыбжьара закәытә мҩа
ҿаасҭоузеи ирыбжьоу?! Зны ҩадароуп, зны хлаӷьароуп...
Иаарылшозеи трақтор мыждақәа, аӷьӷьа-гәгәа рхырга
ишнеиуа инаҿҟьаргьы, уаӷеимшхара, шәы-ԥсык ухазаргьы,
ԥсык узаанхом. Иргәаӷьуазеи урҭ ныҟәызцо аҷкәынцәагьы...
жәларык ақәыртәаны иабаҿалои, иабаҿысуеи?.. Абас
лахьынҵас изауз, абри амҩа иануп уахгьы-ҽынгьы,
Тҟәарчалынӡа ҳазнеиуазар ҳәа... Закәытә рыцҳароузеи,
закәытә
гәаҟроузеи
инанырбалахьоу
ари
амҩа,
ԥсеиқәырхагас иҟаҵаны, хәыҷи-дуи инанысхьоу!.. Шьапыла
амҩа иану дубап, ҽыла зеидарақәа ирыҵоу дубап, зырахә
заԥцаны иказцо дубап... Ҽуардынла збыргцәа аныртәаланы
амҩа иану... ашәеиқәаҵәа рышәҵаны зхәыҷқәа згәыҵаҳәҳәа,
реилаҳәарақәа разқәынҵа, ақәа нарҿыкьасо, аҳәынҵәа
инылаҳауа шаҟаҩы амҩа ианыда?.. Трақтор мыждақәагьы
иаарылшозеи!.. Зыԥш иахьӡаны аца иҭызгаз, зкәытқәа,
зкәакәышьқәа еидҿаҳәала... аҭыжаарақәа, аҳаракырақәа,
анаарақәа шаҟаҩ аҿада, шаҟаҩ аныда ихҵәаз, ихыблааз,
рыԥси-рыԥси еихьымӡо, игәаҟха, аҳәынҵәа рыцратата
набжьоуаа, аҭараа, кындыӷаа, тамшьаа, азҩыбжьаа, дабақыҭаа,
лашькьындараа...
Тҟәарчал... Унеихьоума, уара, знык иадамхаргьы аибашьра
цонаҵы?.. Унарылаԥшхьоума?.. Рлакҭақәа унарҭаԥшхьоума?..
Унарыҿцәажәахьоума?..
Иеизаз узрылымсуа, ирхамкәа-иршәымкәа... рыфатә
ыҟамкәа, рыжәтә ыҟамкәа... еилауаҭыруа, рхәыҷқәеи дареи
неихҟьашо... Хгарҭа змам... ихҵәаз-ихыԥсааз арыцҳақәа...

368

зда царҭа амам ашьха-ҿаҩара иаҿахаз... уаха шаанӡа
аверталиотқәа ирзыԥшны, аԥша ҵәыҵәы нарыӡӷасуа, адәы
иқәтәаны изыршо... Закәытә ԥсҭазаароузеи инарзыҟалаз...
закәытә рыцҳароузеи, хыхәарҭак рымаӡамкәа, изҭымҵуа!..
Дарбану араҟа иумбо?.. Азҩыбжьатәи дуҭахума, аҭаратәи
дуҭахума, кындыӷтәи дуҭахума, тамшьтәи дуҭахума,
уачамчыратәи дуҭахума?.. Егьырҭ ақыҭақәа рҟынтәигьы
шаҟаҩы?.. Еиқәыхьшәашәа, ирыцҳахәха...
Уанылахьоу уара абри амҩа... агәаҟра иҭашәаз
абжьуаа рымҩа?.. Уанымлацзар, иухумгацзар абжьуаа
зықәшәаз аҩыза арыцҳара, дунеихаангьы иузеилкааӡом,
еилукаарангьы уҟаӡам зыԥсы ҭахаз ишеиқәхаз, рыԥсы
злаҭакьакьоу, унавҵагыланы баџбаџҳәа егьа ухы урқьиаргьы,
егьа убадақьыргьы...
Иаанырбалахьоузеи уаамыжда ари амҩа?!
Набжьоуаагьы ирԥеиԥшхеит ари амҩа анысра, гәаҟҵәаҟрыла иҭәны, рыԥси-рыԥси еихьымӡо...

Абџь а р а нышьҭыхтәу
Мзауҭ дахьцаз мчыбжьык, жәамышгьы дзымааӡакәа
даанхеит. Иҭаацәа иахьшәарҭамыз ҳәа иахьиԥхьаӡоз
ианшьцәа рҿы иганы иаанижьит. Зны Гәыдауҭаҟа
идәықәиҵарц ақәикит, аха нас иҽааникылеит ԥыҭраамҭак
дааԥеиԥшырц. Уахь ицазгьы ирыԥсҭазаашьоу здырхуада!..
Ирфо-иржәуа рымамкәа, арыцҳара, аиҭарыцҳара ззыр­
ҳәаҵәҟьо иақәшәеит. Иахьнеиуагьы игәыԥҵәагаханы,
избогьы блаҵархәрыла инарыхәаԥшуа, цуҭеи-ҳаблеи
инарыбжьахозар акәхап, арахь ирусхузеи, рыҩны иамкуази,
убраҟа рыҩнқәа рыхьчалар еиҳа ирзеиӷьымзи ҳәа маӡааргама инарықәгәамҵуа, дара зықәшәаҵәҟьаз ирыхәаԥшуа
ирзеилымкааӡо. Иҭацәыз нхарҭак инҭаԥшыргьы, – Шәықәҵ
наҟ, шәықәҵ... аҽаџьара ишәыԥшаа, ари аанкылоуп... иазхоуп,
иазхоуп!.. – зыԥсы мҭәуа хымдыр ԥсуакгьы днарықәцәҟьар,
– Ҳара ҳзықәшәаз шәанақәшәалакь ауп ҳанеилышәкаауа...
уаанӡа ҳашәзеилкаауам!.. Ҳазлеилышәкаауазеи, шәашҭа

369

шәынҭыҳәҳәаны
акагьы
шәымбаӡацт,
хымҩаскгьы
шәӡывамсӡацт... Уи сҳәеит ҳәа, Анцәа ишәҟәииблааит... ҳара
ҳазусҭада, шәара шәызусҭада?! – лҳәап згәы иныҵаххуа
ԥҳәыс еиҿамскгьы... Игәеигәеиуа ақыҭақәа инрылахап
иҟауҵәуо, игәынқьуа...
Мзауҭ ианшьцәа инахараны, Тҟәарчал азааигәара,
ашьхара ашьапаҿы икыдыршәылаз қыҭак аҿы инхон.
Рынхара-рынҵыра акы иазхьуа иҟамызт, цасҳәа сынтәа,
ҽаамҭанык еиԥшымкәа, аҽаҩра бзиа роун, рцақәа пеипеиуа
иҭәын, рырахә-рышәахә еибган, уаҩ дрылаӡартә иҟан.
Мзауҭ еснагь, абрахь данаалакь, изхара избомызт
араҟатәи аҭыԥқәа. Ашьхарахь дхаланы ақыҭа далаԥшуан.
Аԥсабара цқьа, аҳауа, аӡыхь, аӡхыҽҽа – иарбаныз араҟа
узмеигәырӷьарыз!.. Ианшьа иԥацәагьы хаз-хазы анхарақәа
ҟарҵахьан, рхы-рыхшара уаҩ дреигәырӷьартә иҟан. Ианшьа
иқәра акыр инаскьаигахьан, аха макьаназгьы ишьапы
дныҟәнагон, рахәы-шәахәы иара иакәын ирхылаԥшуаз.
Иҷкәын аиҵбы, иашьцәа реиԥш иаргьы, абџьар шьҭыхны,
лбааҟа деибашьуан... Араҟа макьаназы ишәарҭамызт. Аӷа
хәымга инапы уанӡа изынаӡомызт...

***
... – Ҳаҳ, уҷкәынгьы дааугеит акәу, Мзауҭ?.. – Ҳараз
иааџьеишьеит уи аҽны Мзауҭ иҷкәын Баҭал дицны аштаб
дахьыныҩналаз. – Уи бзианы иҟауҵеит... иаб дицзааит... акы
ибап, акы иҵап... днаҳацхраап!..
Баҭал дҟатҟато, дыҵрышәкәаӡа иаб дивагылан. Еергьҳәа
абыржәакәын иԥаҵа ԥшқарах анаақәышәшәоз.
– Шәара иарбан гану иахьышәҭаху?.. Еиҳа иабашәзы­
маншәалахари?..Араҟа хыџьара-ԥшьыџьара ахырӷәӷәарҭақәа
ҳамоуп... – днарҿаԥшит Ҳараз дара иахьырҭаху иалырхырц.
Уаанӡагьы, Мзауҭи иареи злеицәажәахьаз ала, мап
рцәиимкит. Ҵоуп, макьаназы Баҭал иҽахьрылаирхәуаз рацәак
игәаԥхомызт, аха иаб дахьицыз шәарҭарак дҭашәарым ҳәа
дназхәыцит.
370

Ҳараз абас ҩынҩажәаҟа шықәса дырҭагылан, аукы,
еиҿамск. Макьаназгьы дыцҳафыруа, аӷьараҳәа ишьапы
дшықәгылаз ҩашьомызт, ихьшь блақәа џьарак иҭамгыло, рхы
инаркны ршьапаҟынӡа бла-бла иааимидеит.
– Ҳара – набжьоуаа ахьыҟоу... Баҭалгьы убас иҭахуп...
Усами, Баҭал?.. – Мзауҭ Баҭал ишҟагьы дынхьаԥшит, игәаа­
нагара ааиликаарц.
Баҭалгьы уи дақәшаҳаҭны ихы ааирҵысит.
– Ибзиоуп... уахь шәхы ҳархап!.. Уа ишәарҳәап
иҟаҵатәугьы... Маҷк иаашәцәыхьанҭахаргьы, шәацәымшәан,
ишәычҳап... Абџьаргьы уаҟа ишәзырԥшаауеит... Абџьар азы
маҷк ҳмаџьаноуп, аха... – иҳәеит Ҳараз. Уи игәы иахәеит
Мзауҭ абас иҽхьрылаирхәыз. Мзауҭ уи заанаҵгьы иӡбахьан,
ихәшьадхьан... абга аҟырҟы дкылаханы даныҟаз, шьҭахьҟа
уаҳа хьаҵшьак имаӡамкәа.
– Уажәы еибашьроуп... иҳачҳароуп зегьы!.. Иҳалымшогьы
ҳалҳаршартә аҟынӡа ҳхы наагароуп!.. Уи еилаҳкаауеит ҳара...
Ҳаԥсадгьыл аиқәырхара аҭахуп!.. Абџьар анышьҭыхтәу аамҭа
ҳҭагылоуп!.. – Мзауҭ, ари азҵаара уаанӡагьы дшазхәыцуаз
еиԥш, дналацәажәеит. Араҟа ахәыҷгьы, адугьы, абырггьы
ирзықәгылаз, изыцәхьамҵуаз акызаҵәык акәын – Аԥсадгьыл
ахьчара.
– Аиеи, абџьар анышьҭыхтәу аамҭа!.. – Ҳаразгьы уи
днақәшаҳаҭхеит, высшьа змамыз усын, ахыӡаара аамҭа
ианҭагылаз.
Баҭал игәы аахыҭ-хыҭит, абџьар аӡбахә шааиаҳазҵәҟьа.
Ишԥеиҭахыз, дышԥазҿлымҳаз абџьар акра!.. Абџьар зкыз
иӷәӷәаӡақәоу реиԥш иԥхьаӡаны дреиҵашьыцуан.
– Уажәазы ишәшәу ала шәыҟазаауеит, маҭәақәак
ааҳауаанӡа... Сара Тҟәарчалҟа сцараны сыҟоуп иаарласны…
ԥсыхәак сзыҟаҵозаргьы жәбап... – иҳәеит Ҳараз аҵыхтәаны,
ианындәылҵуаз аамҭазы, иршәқәаз днарыхәаԥшны.
– Абри иаҳшәу ада уаҳа акагь ҳазнымхеит, ишубауа
еиԥш... – Мзауҭ ихы днахашшааит. Аиашазы, ишахәҭаз еиԥш
еилаҳәамызт... иршәымызт, ирхамызт, ирышьамызт...

371

– Ҳазынтәыкгьы убас ами... ӡәыр краҳшәума, аха уигьы
ҳазхәыцуеит... – ргәы ааирӷәӷәеит.
Ишԥаҟоу абџьар зку иԥсҭазаара?.. Шәнеины ижәбахьоума
уи деиқәыӡыӷӡыӷуа дахьҭатәоу, уахашаанӡа дмыцәаӡакәа
иахьихиго?... Ихьчатәуп Аԥсадгьыл!.. Иршәым-ирхам...
Аҭабиақәа аӡы рыҵыжжы, аҳәынҵәа рҭашьшьы... Уахашаанӡа
уаԥхьаҟа уԥшла, ҷытбжьык шаагалакь, ахьышәҭҳәа
уныҵхахо... аԥша ҵәыҵәы науӡӷасуа, улымҳақәа ҿнаршәаауа,
ушьапқәа умагәқәа инҭашәуа... зны-зынла ацәа наухыкәласуа,
унхырсысуа... аха уҽауҭом, уҽурххоит, уцәысжьысуеит...
Есуаха инеиҭныԥсахло аҷаԥшьара... аӷа хәымга икылкааны
данхысуа ахацәыхьчара... абзарбзан хқәа жжа-жжаӡа
инаухҟьаны ианцәыҵатҟәацуа... агәҭаӡыӡаара, агәыҭҟьара!..
Мзауҭ
дрышьцылеит
абарҭқәа
зегьы.
Дахьцо,
дахьныҟәозаалакгьы
Баҭалгьы
дицуп...
Аҭабиаҿгьы
днаиваиртәоит. Аеҵәақәа дышрыҵаԥшуа, ибжьы наиқәиргоит:
– Умыцәааит, уара!.. – убригьы еиликаар, инырыр иҭахуп
имҩаԥысуа аибашьра ишазнеитәу. – Знык дызбандаз
уи, икылкааны акәын сышиеихсуаз!.. – шаҟа иҭахузеи
ахысра!... Есминуҭ иааирҟаҵымаҵуеит иавтомат. Уи акышьа,
арманшәалашьа, ахысшьа акырынтә иирбахьеит иаб. Баша
дхысыргьы ҟалаӡом... Зегь убароуп, зегь ушәароуп!..
Наҟ, насҭхашәа, егьырҭ рҩызцәагьы ҭатәоуп хаз-хазы,
маҷк инеицәыхараны, аӡәи-аӡәи неиԥырхагамхо... Абри
ахәызқәа зегьы убас... Арахь зҿаазхаз амалахазгьы игәы
иаанамгароуп деибганы дхьаҵуеит, иԥсы рцәигоит ҳәа.
Иҷаԥшьоит набжьоуаа имыцәаӡакәа, рҽынеиҭныԥсахло...
амш еилахәларгьы, асы ауазаргьы, ақәа леиуазаргьы, аҷыхь
бааԥс аҿазаргьы...
Инархыргахьоузеи
ҷкәын
мыждақәа,
аҭабиақәа
инырҭаҳауа, инырҭагәыгәуа, еиқәшәы-еиқәыхьшәашәа... Аӷа
иҿааихаргьы раԥхьаӡа дназгәыдло, дназыҭрысло, иабџьар
назқәикуа, дызмаҩсуа, дзымшаҭо, дрыцҳазымшьо... Абыржәы
аҟара данбаҭаху ақыҭа, аҳабла, ақалақь, абџьар шьҭызхша,
абџьар иаҵагылаша!.. Абџьари аԥсуеи аринахысгьы
еицызароуп
еиҟәыҭхашьак
рымаӡамкәа.
Уԥсадгьыл

372

ухьчарцаз бџьарда изалшома аӷа иҿагылара?.. Абџьар
ашьҭыхра, аԥсадгьыл ашәарҭа ианҭагылоу, зегьы ируалуп
– дхәыҷызаргьы, ддузаргьы... Уи еиҳау уалԥшьа зыҟалаӡом
уԥсадгьыл аҿы уҟанаҵы!..
«Абыржәеиԥш абџьар анышьҭыхтәу аамҭа ҳҭамгылаӡацт...
Абџьар анышьҭыхтәу!.. – Мзауҭ игәы дынҭахәыцит. –
Уҭахозаргьы уԥсадгьыл азыҳәан уҭахар – фырхаҵароуп,
иԥсадгьыл ихы ақәиҵеит рҳәоит... Абџьар анышьҭух,
гәеиҭасрак, гәеиҵасрак умыхьроуп... Ԥхьаҟа заҵәык...
уаҳагьы цәхьаҵшьа ҳамаӡам!..» – шаҟа рыла дрызхәыцуааз
Мзауҭ инеиҭаауаз ахшыҩҵакқәа. Зны анахь дынҭадырԥшуан,
зны архь дынҭадырԥшуан, аха еицакрак роуамызт игәы
инҭашәоз. Уи егьа рыла уазнеиргьы, аиашахаҭа акәын...
узацәхьаҵуамызт...

Ҳар аз ихәыцра қәеи игәҭа ки
– Уареи сареи аус еицааухьеит, Мзауҭ, ашкол аҿы.
Ибзиангьы иугәалашәоит шаҟа аџьабаа еицаабахьаз.
Убасҟангьы, иҳацрыхоз шыҟазгьы, зегьы ҳарзыҳаҵҳаҵон,
зегьы ҳрышьҭан, аиашара ҳазықәԥон. Изхысҳәаауа,
ахәыҷқәа ирылаҳааӡаз ауп иахьагьы абас ҳаибаркны
ҳазку. Ҳашрықәымгәыӷӡоз еиҳангьы рхы аадырԥшит.
Сара сгәы иаанагомызт абарҭ абас аԥсадгьыл абзиабара
ргәы ирызҭымкаауа ирылаҽны иҟоуп ҳәа. Дасу дара
рыхәҭаа агдмырхеит, иацәхьамҵит ргәы ҭызшьаауаз, ргәы
еиқәызҳәалоз рыхдырра. Дасу иуалԥшьоу наунагӡа еилкааны
ирымоуп. Ишыхәыҷқәаз аибашьра рыхдырра ҳаранакит,
ргәырҵҟәыл шьҭнахит. Ирдыруеит иззықәԥо, изышьҭоу, рхы
зыхҭнырҵо... Сара убриазоуп урҭ сызрыцу, сызрышьҭоу...
есымшагьы сылаԥш рхуп иахьцалакгьы... Урҭ анызымбо
гәҭынчрак сымам. Ранацәа, рабацәа снапы иананырҵа
нахыс, дара реиԥш саргьы исылшо аҟны срыцәхьаҵуам,
срыцзаауеит иахьынӡасылшо. Даргьы уиоуп ирҭаху... – Ҳараз
дҩагылан, даалеиҩеит ауада аҩныҵҟа, ихахәы жәпара инапы
налшьуа. Иџьымшь ҟьаҟьақәа зны ишьҭыҵуан, зны илаҟәуан.

373

Иҽааиҭеикит. Инарҵауланы дышрызхәыцуаз иныԥшуан.
Рҵаҩык иаҳасабла урҭ ирыдибалахьаз аџьабаа ахьмыӡыз,
гәыӷрак ахьинаҭоз, уи лҵшәадахеит ҳәа узазҳәомызт. Хар
амаӡамкәа аҵара зҵозгьы ыҟан, ибзианы аҵара зҵозгьы
ыҟан, ас ашәарҭа ианҭагыла, аӡәк иеиԥш рҽеидкыланы,
аӷа иахьиҿагылаз гәеиҵыхрак, гәышьҭыхрак инаҭон урҭ
дахьрылаԥшуаз, дахьрызхәыцуаз.
Ҳараз аԥенџьыр днадгылан, иаартны дындәылыԥшит.
Амш еилган, аҳауа ҿыхаӡа, адгьыл, ашәаԥыџьаԥ ааԥынра
иаԥыларц рҽаздырхион.
– Аибашьроуп зегь закәқәоу аазырԥшуа, иузырдыруа.
Уи зегь ккаӡа уҿаԥхьа инықәнаргылоит. Изхысҳәаауа,
абраҟа исгәамԥхақәозгьы збеит... Ҳқыҭа иаланхақәоз
шьоукы-шьоукы, крызкыз, креизызыҳәҳәахьаз, баӷьа-баӷьа
ицәажәақәоз, еснагь аҭыԥ дуқәа рзыҳәан хыла-гәыла
еилазҵоз, ас ианыҟапа, ихьамԥшӡакәа, рыԥсеиқәырхара
иашьҭалан, иқәҵны ицеит... Сара урҭ ҳаҭыркгьы сызрықәҵом...
ҳзеилгақәар, уаҩҵасгьы срацәажәараны сыҟаӡам...
Раԥхьаӡа абри абас ҳҽанеиҿаҳкаауаз шәақьқәак ҳаман
акәымзар, уаҳа акагьы ҳамаӡамызт. Амҩақәа ҳахьчон, атәымуаҩ арахь дыбжьаларц далагаргьы, дыбжьаҳажьломызт.
Ашьҭахь, хәыҷы-хәыҷла иҳаԥшааит, иҳацхраақәазгьы ҟалеит,
аидысларақәа раан ирхаҳԥаақәазгьы ҟалеит. Аҷкәынцәа
даараӡа рхы иахәеит, уаҳа ԥсыхәа шамамыз анырба. Уажәы
абџьар азыҳәангьы хар ҳамаӡам... – Ҳараз Мзауҭ иеиҳәон
ақыҭаны апартизанцәа ргәыԥ аиҿкаара шыҟалаз. – Азныказы
шьоукы-шьоукы ҳаргәаԥхомызт, арҭ ирылшагәышьозеи,
арҭ ҳарзыхьчома, ҳқыҭа рзеиқәырхома, ариаҟара бџьарла
иеибыҭоу аӷа хәымга иҿагыланы ҳәа зҳәақәозгьы ҟалақәеит.
Ҳҽаҳамҭеит ҳарҭ урҭ рҳәан-сҳәанқәа... Ашкол аҿы еиԥш
араҟагьы ааӡаратә ус мҩаԥгатәхеит, иазхьарԥштәхеит
иҵагь инарҵауланы ауаҩытәыҩса иԥсадгьыл еиҳау акагь
шимам, ахьчара анаҭахха ишацәхьаҵтәым, ишыхьчатәу.
Дарбанзаалакгьы абџьар аашьҭызхуаз агәра удыргон урҭ
хьаҵрак шыҟарымҵоз, рыԥсадгьыл иақәлаз ампыҵахалаҩцәа
шалрыцҟьаауаз, ишеиқәдырхоз рыԥсы зыҿҳәараз ршьам-

374

дгьыл... – Ҳараз гәҭыӷьӷьаала дзыхцәажәоз аҷкәынцәа
рыӡбахә акырынтә иӡыригахьан, иара урҭ шидыруа еиԥш,
Мзауҭгьы идыруазар иҭахын. Ақыҭа ҷкәынцәа аҽаҟазшьак,
аҽагәеилыххарак ахьаадырԥшуаз гәахәарак шинаҭоз
иҿнирԥшуан дахьыҟазаалакгьы. Урҭ рыӡбахә ишакәым аӡәы
иҿыҵиршәаргьы иуамызт. Дрыхӡыӡаауан, иԥсы рыҿҳәаран.
– Иара набжьоуаагьы абџьар рымазма?.. – Мзауҭ
днеиҿаԥшит Ҳараз уажәы.Аха Мзауҭ аҭак аҟаҵаха иамраӡакәа,
иара аҭак ҟаиҵеит: – Ирымаӡамызт... Ԥшь-автоматк рыла
иузаанкылозма аҳәиҵәҳәа иҳажәлаз аӷа хәымга ир?.. Аха
нас иааулакгьы еидаҳкылеит, уи ада ԥсыхәа шҳамамыз
анааба... Сџьабаа рыдуп, сгәы рзыбылуеит... Шьоукы-шьоукы
реиԥш, иааныжьны, Гәыдауҭаҟа сцаны сҽысзыҵәахуам... Ус
ҟазҵақәазгьы ҳамоуп, штабқәак рҿы ицәыҵатәаны, митәык
иалаҟаӡоушәа зҽыԥхьазкқәазгьы... Асалдаҭ маҭәа рышәҵаны
шьоукгьы ақалақь иалоуп ҳәа ҳаҳауеит усда-ҳәысда,
иныбжьагыла-аабжьагыло... Уиаҟара ифырхацәазар, арахь
иаарауазеи... араҟами рабиџьынџь ахьыҟоу?.. Рабиџьынџь
кажьны иахьцаз аӡәгьы ирџьишьаӡом... Урҭи ҳареи нас
ҳаицәажәахра ҳаҟоуп!.. – Ҳараз игәы изырхьқәозгьы мҳәакәа
иаанижьуамызт. – Изхысҳәаауа, аидгылара ҳацәмаҷхеит
азныказы... Иҳалҵны ицаз цеит, аӡы шцара... Аха абарҭ
аҿар рыда ԥсыхәа ҳамаӡам... Рабацәагьы дара ирхьыԥшны,
џьаргьы имцаӡакәа, абраҟа рҽааныркылеит. Сгәы рыздууп
сара!.. – Ҳараз икьаҿ неишәиҵеит, ихылԥа неихеиҵеит. –
Уажәшьҭа уаала, ҳхырӷәӷәарҭақәагьы убап... аҷкәынцәақәагьы
унарацәажәап... – иҳәан, еиманы индәылҵит. Адәахьы аҳауа
цқьан. Ахырӷәӷәарҭақәа рҟынӡагьы ус иааигәамызт. Шьапыла
акыр аамҭа амҩа иқәхон аҟнытә, уаҟа аԥшәма иказармаҿы
икәадырны ицәыҵагылаз аҽқәа аацәырырган, инарықәтәаны
агәашә инҭыҵын, агәаҩара инҭаланы рҿынархеит.
Амҩа зны аҳаракыра инавҵалон, зны ахәызқәа инықәланы
аҿынанахон. Иҭацәыз аҩынқәа рышәқәа ыҵарбаҟа иаркын,
уаҩ дшахымыз удырратәы... Алақәа агәашә инадыххылон,
аха цқьа рыбжьы рзыҭкаауамызт... рӡарақәа еиҩаҳаҳа
иҟалахьан, акрымфадара ргәы ҵнашьаауа.

375

– Абри, абрантәи ҳазҿаԥшуа, Наа ауп... Ҳадгьыл зегьы
ааныркылан, иаҿаӷӷа ишаҿанхо умбои!.. Аҳаракыра
ахыцәкәыкәын
аҟынӡа
ихаланы,
дгьыл
ҿаҵакгьы
аанырмыжьит. Араҟа ашәанцәагьы нхоит, агырцәагьы нхоит...
ҵаҟа Кәыдры нарыҵаҽҽо... Мап рцәызкуадаз!... Рхашәа
хы рымбо, рҽыргәазҟьаны, уажәы – ҳара ҳауп, шәара
шәызусҭцәада ҳәа иааҳҿагылеит!.. – Ҳарази Мзауҭи рыҽқәа
инарықәҵын, рыӷәрақәа амҩа нымҩахыҵ игылаз ахьаца
амахәҭа инадҳәаланы, ацаҟьара инхықәгылеит. – Уҽыларҟәы,
Мзауҭ... ҳрымбааит акәымзар, иҳаихсуеит!.. Абри амҩа
илбаагоу убома?.. Абри иаҿаланоуп рыҿшаархо... Зныкгьы
абра ихаларц иақәыркын, аха ҳаҷкәынцәа урҭ ирыхәҭаз
рымҭакәа иаанрыжьуазма!.. Убри нахыс абрахь ахалара
шымариамыз агәра анырга, уаҟа рҽааныркылеит. Абраҟоуп
дахьырхәызгьы Ламшьаҵә иԥа Кәакәанагьы. Уажәы, убрантәи
ихысны, абзарбзан хқәа абрахь иаларыжьуеит, цәгьарак
ҳазрызуазар ҳәа... Џьгьардаҟагьы иандыршәуа ыҟоуп, аха
уахь маҷк ирцәыхароуп... Араҟа ахуаа рыҷкәынцәа роуп
изыхьчауа... – иҳәеит Ҳараз. Нас, инхьаҵын, аҷкәынцәа
рҽыҵәахны икылԥшуа иахьтәаз инархагылеит.
–
Шәышԥаҟақәоу,
уара?..
Шәеибгоума?..
Ӡәыр
дышәԥырхагоума макьаназы?.. – Ҳараз, аӡәаӡәала илаԥш
нарыхго, днаразҵааит. Урҭ рҽырманшәаланы, рҽеибыҭаны
иҟан, рҽырӷәӷәаны.
– Макьаназ ҳаибгоуп... аӡәгьы даҳԥырхагам!.. –
иҳәеит аҷкәынцәа руаӡәык днарыдгылан. Нас егьырҭгьы
нарыдеизалт, инеицәажәақәеит. Ҳараз урҭ ргәы ааирӷәӷәеит.
Нас уаҟа рацәак рҽаанымкылакәа, ахәызқәа инаваршәны,
аҩыҵаа рхырӷәӷәарҭахь рҿынархеит, инаваҵәи-ааваҵәиуа,
анхарҭақәа инарывсуа, ашьшьыҳәа инеицәажәо. Уаҟагьы
аҭагылазаашьа зеиԥшраз гәарҭеит, аҷкәынцәа гәахәарас
иҟарҵеит урҭ ахьнеиз, иахьырбаз.
– Знык-ҩынтә раҟара инаҳалахысит, аха акагьы
иаҳԥырхагамхеит... – иҳәеит аҷкәынцәа реиҳабшәа иҟаз. Уи
иакәын зегьы зхьыԥшыз.

376

Арантәи ишуҭахыз иубарҭан Кындыӷ аҿыцынхацәа
реиланхарҭақәа. Ҳарази
Мзауҭи
рылаԥш
иҵакны,
акыраамҭагьы
уахь
иԥшуан
ахәызқәа
иқәгыланы,
рыҽдмырбакәа. Гәаӷкрак рызцәырҵуан урҭ иахьрызхәыцуаз.
– Иацы зҽагақәа кны иҳалаз, иахьа иҳаибашьуеит!..
Абарҭ рыцҳауп ҳәа шаҟантә ҳчеиџьыка нарымҵаҳкхьааз,
ҳгәашә ианаадгылалакь... – Ҳараз иааигәалаиршәеит
урҭ арахь ианықәыргалаз ирыԥсҭазаашьаз. Иршәымкәа,
ирхамкәа, ршьапқәа хырҟьаҟьа ақыҭа иналалон, џьара
акрышԥаҳҿарымҵари ҳәа рхәыҷқәеи дареи еицрыԥсса,
инеишьҭаҳауа.
– Арҭ уаҩы ирыцҳаишьо шракәмыз уажәшьҭоуп еилыкка
уаҩы ибартә ианыҟала... Ашҳам рҿыкәкәа ицон, ашҳам
рыӷражьзаарын иаҳзымдырӡо... – Мзауҭ уи дналацәажәеит,
урҭ рышҟа имаз агәаанагара иҽацәымыхьчакәа.
– Араҟа иҟалаз умбои, ҳаижәызҵаз рнапхгаҩцәа ҳаргьы
ҳдыргәаҟит, аха даргьы дыргәаҟит. Аҵыхәтәаны убас
иҟаларгьы алшоит, рхы агарҭа рымамкәа, анахьгьы иҟамкәа,
арахьгьы иҟамкәа...
– Уи зузымдырхуеи, Ҳараз... Дареи ҳареи уажәшьҭа
еицынхашьа ҳамам... Абџьар шьҭыхны иҳажәлаз, иаҳҿагылаз
араҟа ҭыԥ рмоуроуп... Иахьынтәиааз рымдыруеи, убрахь
рхы дырхар акәхоит. – Мзауҭ игәы изырхьуаз, Ҳаразгьы игәы
инархьуан.
Уаҟа
иҟаз
аҷкәынцәа
ианырԥырҵ,
набжьоуаа
рхырӷәӷәарҭахь рҿаархеит.
Аҽқәа, еишьҭагыланы, ашьшьыҳәа инеиуан амҩахәасҭа
ианыршәланы. Ԥыҭраамҭак ҿырҭӡомызт урҭ ирықәтәақәаз.
Зны-зынла
анахь инхьаԥшуан, арахь инхьаԥшуан,
ашәаԥыџьаԥра инцәыҵыԥшшәа. Аибашьраан агәаҽанызаара
иахьабалакь иаҭахуп, иакәымк уақәымшәарц азы. Абнагьы
алымҳа амоуп, ашьҭыбжьгьы узыҵәахуам.
«Узырхәыцуеи абас, Ҳараз, уара?.. Угәы иҵхо уԥсадгьыл
аума?.. Мамзаргьы уқыҭа еиҩшаны, азыбжак ампыҵахалаҩцәа
ахабабаны
иахьааныркылаз
акәзар?..
Ихьааугома?

377

Игәнугома?.. Абџьар?.. Абџьар ада хеиқәырхашьа амаӡам...
Хаала изымуа, мчыла уаҿагыланы иацруҟьароуп уара
иухәҭоу!..
Мзауҭ,
уара,
ужәлар
рлахьынҵоума
абырсҟак
узыргәаҭеиуа?.. Ужәлар арыцҳара ианҭагыла, уаргьы абџьар
унаҵагылеит... Ахақәиҭразы ақәԥара зегьы ирыцкуп!..
Ахақәиҭрагьы еибашьрада унапаҿы иузаагаӡом!.. Абџьар...
дырҩагьых абџьар!..»
–Шәыҟоума,уара?!–Ҳараз ибжьы нарықәиргон дназвысуаз
агәараҭақәа ирхыз аӡәык-ҩыџьак, ибжьы ныҵакны. – Ҳаҟоуп
макьаназы... – анырҳәалакь, – Шәымшәан, аӷьараҳәа шәыҟаз,
ишыдыдуа еиԥш қәа ауам, – ҳәа нараҭеикуан, гәкаҳарақәак
нарнымԥшырц азы.
...–Иаанызкылазеи абарҭабырсҟаамҭа?..Иманшәаламхоу?..
Иманшәаламхакәа ирымԥыхьашәазар?.. Ҳараз адҵа зыҭаны
идәықәиҵаз абрысҟаамҭагьы иахьзымааз хьаас иман,
уажәраанӡагьы ишцәыримгозгьы. Ицеи уажәи рыбжьара,
инамцхәны
аамҭа
нарыбжьаҳауазшәа,
гәҭынчымрак
изнарҵысуан дырҳәаҵәы-ҳәаҵәуа, џьарак иҽеиқәикырц
далагаргьы, иҽизеиқәымкуа.
– Иҟалаз здырхуада?.. Еибганы изалҵындаз, уаҳа акагьы
ҳҭахымызт... – Мзауҭгьы уи ҭынчрак инаҭомызт. Дарбану
ари аҩыза аҭагылазаашьаҿы ашәшәыҳәа дшәышәуа
зҽынаԥхьазкуа, хьаак змаӡам иеиԥш зҽырҩашьаны? Уи ан
дылхымшеит, уи аб дихымшеит...
– Саргьы сцоит... саргьы сшәышьҭы!.. – иҳәеит убасҟан
Баҭал, дҩаҵхахан. – Сара исылымшо арбану? Иҩтәызар –
сыҩуеит, ихыстәызар – схысуеит!.. Сахьҭашәалакгьы схы
дсыркуам!.. – дааӷьаҵәы-ӷьаҵәит, иҩызцәа ахьырышьҭуаз
иаргьы дрыцны дцар иҭахны.
– Уара, нас... уанцаша ҟалап... уажәы абарҭ аҷкәынцәа
ҳашьҭып, инарыгӡааит рыдҵа!.. – дааԥышәарччашәа
дналацәажәеит Ҳараз, абри аҩыза агәаӷьра аарԥшны,
зҽазҵәылхны иаақәгылаз Баҭал днаихәаԥшны. Уи
ихымҩаԥгашьа гәахәарак ааинаҭеит ииҳәаз, дназызхьыз
дшақәымшаҳаҭхазгьы. Мзауҭгьы иџьашьаны днаизыԥшит

378

иҷкәын. Мап, аӡәы диҵахаргьы иҭахымызт, аӡәы ишьҭахь
дгыларгьы иҭахымызт, иқәра шаҵанамкуазгьы.
Ари аҩыза адҵақәа акырынтә инарыгӡахьан набжьоуаа.
Уахынла, маӡала ирызнеины, Кәыдрырхықә иахьтәаз
ирыкәшаны иқәрыблаахьан изыҩнатәаз ахыбрагьы даргьы.
Уажәы Лаҩыҵәаа рынхарҭаҿы итәоуп ҳәа анраҳа, убриак
ҭаха рнаҭомызт. Лаҩыҵәаа рынхарҭа иҵагь арахь иааскьаган,
Набжьоу рацәак иацәыхарамызт. Лҩыҵә Асҭана инхараинҵыра дара қьафурҭас иҟаҵаны ишахатәаз инарықәланы
ирҳәынҷарц,
иамуӡар
иқәрыблаарц
азырыӡбеит
инеизхәыцны, инеидтәаланы.
– Сара соушәышьҭ убри анагӡаразы... абарҭ зыӡбахә
сҳәақәаз насыцҵаны, уаҳа аӡәгьы дысҭахӡам... – иҳәеит
Наҳар зыхьӡыз, еилҟьа-еилӷәыцәк, ахы иузаҿамкуаз.
Аибашьра иалагеижьҭеи деилагаӡаны дыҟан дузаанымкыло.
Акы сацәшәап ҳәагьы игәы иҭамызт. Уи набжьоуаа ргәыԥ
деиҳабын, инеиқәииԥхьаӡеит ииҭахқәазгьы. Урҭ дрықәгәы­
ӷуан иара. Ус еиԥш иҟақәаз адҵақәа мҩаԥигахьан имаҷымкәа.
Зны ампыҵахалаҩцәа реиҳабык шьыжьла дааины, ир ахьтәаз
ахрыӷәӷәарҭақәа гәаҭаны дышцалоз раҳан, ицаны, амҩа
изкны ддырбаандаҩыртәхьан дымшьыкәа. Даҽа зныкгьы,
иззыԥшыз атанк ацҳа ишаақәлаз еиԥш, ауха иаҵарҵақәаз
абалон дуқәа дыртҟәацын, иҟәыбаса ажәҩан иаларҵахьан.
– Сара зегь реиҳа сзықәгәыӷуа набжьоуаа роуп... –
урҭ сынтәа иаадырҿиахьоу, иааирыхҭыргахьоу ҳәашьак
изаҭомызт... Уажәы уаҟа аӡәгьы дубаӡомызт. Ҳараз харантәила
илаԥш нахигеит.
Набжьоуаа инарыдиҵоз шынарыгӡоз дацәымҩашьо агәра
игахьан. Игәы иаланы дрыхцәажәон еснагь ицәҭахақәаз
аҷкәынцәа. Урҭ анигәаламшәоз ыҟаӡамызт. Азҩыбжьатәи
аҷкәын, ахәанаа ргәыԥ иалаз, ахы иузаҿамкуаз, дахьҭахаз
шхьааигоз еиԥш ҟамлацызт. Ахәанытәи арԥыс қәыԥш
Алхасгьы ихы шақәиҵаз анааигәалашәоз, илаӷырӡқәа
аҽырҳәа инхаҟәҟәалон.
Наҟ инахараны, анаараҿы иаҿагылаз аҩны ашҭа
унҭаԥшуан. Ҳараз абра данаҩслоз игәы неиҵанарӷәӷәон

379

ашҭаҿы дназхәаԥшуаз анышәынҭра, харарак ихы инадикылон
дизымыхьчазшәа, аха иара ихарагәышьааз. Аԥҳәысеиба
лыҷкәын заҵәы, зылахь уаҳа анымыз, абраҟа анышә дамадан.
Лара есымша лхала абри аҩнаҭа дахуп даахымҵӡакәа,
лмыткәмабжьы нықәыҩуа... Лнышәынҭра ааныжьны дызцом
џьаргьы.
Ҳараз, абра даниасуа, днеины днеихагылоит... ҿииҭӡом...
аха гәаныла дақәыӡбоит абас иқәыԥшыз илахьынҵа
ахьиеижьаз, рыцҳашьара зламыз аибашьра ахымца
дахьаҿашәаз.
Иан гәаҟ, иан рыцҳа, лҽылзымшьит усҟан лара!..
Дыҟаӡамызт даныржуаз. Ашьҭахь, дахьыҟаз рыԥшаан,
дааргеит ирулакгьы. Лҽылзымшьуа дзықәшәазеи анымыжда?!
Адунеи лара лзыҳәан иԥсадахеит, иааҳәит, еилабгеит...
Иқәылхуазеи шьҭарнахыс лара ари адгьыл аҿы, дназхәаԥшуа
ҳәа уаҳа аӡәгьы длымаӡамкәа?.. Лыҷкәын дааҵыхны
днеиҿамԥшыр, ларгьы иара уаҵәҟьа днеихыԥсаар ҟаларын...
Дгәыдылкылеит, дхыдылкылеит, лылаӷырӡ наиқәлыԥсеит...
лара лтәала дырхианы анышә днамардеит аҷкәынцәа
дарҩагьых, ргәы неиқәҳәаланы...
Иара убасгьы хьаас диман Ҳараз, Кындыӷ аганахьала
ианрыжәлаз ицәырхәыз Дыгә иԥа Кәататгьы. Уи Тҟәарчал
ахәышәтәырҭаҿы дышьҭан макьаназгьы, ихәрақәа мӷьацкәа.
Аӷа хәымга импыҵеихалаз аҭыԥаҿ иаанхаз Дыгәгьы
издырамызт иҷкәын дзынҟьаз, дзынԥаз. Уаҟа инеины
иазҳәагәышьодаз...
– Изымааи абарҭ абырсҟаамҭа?.. – дарҩагьых ҭахак
инаҭомызт аҷкәынцәа ахьзымхынҳәыз. Дааҭгылеит Ҳараз.
Даанаԥшы-ааԥшит. Абри агәаҩара изҭысыр, рымҩа хыхь
инхалон, лбаа ишьҭаз ақыҭа азыбжак зегьы ишуҭаху
уналаԥшыртә еиԥш...
– Иаап, џьушьҭ... ишԥамаари?... Рыдҵа рзынагӡазар, абна
илхо илазар акәхап рыҽӡаны... Аха егьырҭгьы ус рнапқәа
еиқәыԥсаны итәоума... ирышькламхыскәа?! – иҳәеит Мзауҭ,
иҽы аӷәра наҿарххо.

380

– Абриак рзынагӡандаз... уаҳа акагьы сҭахымызт... дара
еибганы!.. – Ҳараз ирыдиҵаз адҵа анагӡара аҭакԥхықәра
ду инаҭон. Уи нармыгӡакәа ихынҳәыргьы иҭахымызт, егьа
ирзыцәгьахаргьы, егьа ирцәыхьанҭахаргьы.
Аҽқәа агәыдыҳәа, изышьцылаз амҩа ианыршәланы ицон.
Арахьтәи аганахьы макьаназы ишәарҭамызт. Ари амҩала
иахьуҭаху ашырҳәа унабжьҟьон...
– Зегь дарароуп, урҭ ықәаҳцоит ҳара... ус иаанҳажьӡом...
Аха сзыцәшәо, ҳаҷкәынцәа акрыхьыр ҳәа ауп. Уажәы убас,
маӡа-маӡа, иахьынӡаҳалшо ҳрыжәлалароуп... уаҳагьы ԥсыхәа
ҳамаӡам... Нас сара иҵагь планқәакгьы сымоуп, аха уи наҟ
аиҳабыра ҳармазҵаакәа иаҳзынагӡом... Уи иҵагьы азхәыцра
аҭахуп инарҵауланы... ишәатәуп, изатәуп... Цхырааракгьы
ҳарҭап ҳәа сгәы иаанагоит. Ҳқыҭа ҭбаауп, ус иаразнак
иаалырҟьаны ҳамч ақәымхаргьы ҟалоит. Ҳара ҳаҷкәынцәа
Тамшь ицаны еибашьхьеит, Кындыӷ ицаны еибашьхьеит,
Кәачара аныдрыцқьозгьы иалахәын. Наҳари, Хьрыԥси,
Мзауҷи, Аслани иаарылымшо акагьы ыҟаӡам. Иззукызгьы
намыгӡакәа ихынҳәӡом... Убарҭ роуп убрахь идәықәаҳҵазгьы,
даҽа ҩыџьаҟа нарыцҵаны. Урҭ рҩызцәа аҷкәынцәа,
ишԥасҳәари, цәашьыркыла урышьҭазаргьы иузыԥшаауам...
– Ҳараз данрыхцәажәоз игәы ҭынчын, иблақәа неихалашон.
– Мзауҭ, уара абарҭ ухоумыршҭыроуп, еиҳараӡак набжьоуаа.
Урҭ иааҟарҵахьоу, иаамҩаԥыргахьоу, аиаша уасҳәап, шәҟәык
ианымӡаларгьы ҟалап... Ҳзеилганы, шәҟәык узыҩуаны
уҟалозар, ухы иаурхәар улшоит абарҭ имҩаԥыргақәоз
афырхаҵаратә усқәа. Рхы иамеигӡа, аӷа хәымга иҿагыларазы
маанас рхы иадмырхәац иҟоузеи!.. Уаха шаанӡа абна илоуп,
ҭахак нарымҭауа, аҟәҟәаҳәа инарылахысуа... Зны-зынла
убриаҟынӡа инаргоит, рхырӷәӷәарҭа нкажьны, иҩны имцар
ада ԥсыхәак рымаӡамкәа... Урҭ иагьаԥсоуп, иагьрықәнагоит
аҽхәаԥхьыӡ!.. – Ҳараз игәы ҭыӷьӷьа дрыхцәажәон урҭ
аҷкәынцәа, урықәгәыӷыртә иахьыҟаз гәахәарас иҟаҵаны,
ашкол аҟнеиԥш, араҟагьы зегьы аӡәаӡәала иҭиҵаахьан.
– Саргьы уи сазымхәыцуа џьушьома, Ҳараз... Урҭ
ирыхҭыргахьоу ахҭысқәа акакала реизакра саҿуп...

381

срыҿцәажәахьеит, ақьаадгьы ианысҵахьеит, уашьҭан
ианаасҭаххо, схы иасырхәартә еиԥш. Дара ианеиҭарҳәо
урзыӡырҩыр, иаарылшазеи ҷкәын мыждақәа, уҳәап... – Мзауҭ
Ҳараз игәы инықәишьит еиҳараӡак абарҭ аибашьцәа рҟны
аҟазаара зиҭахыз. Бла иабо хы иаԥсоуп шырҳәо еиԥш, иаргьы
хаҭала далаԥшны ибар иҭахын иахьа иқыҭауаа шеибашьуаз,
ишазгәышьуаз рыԥсадгьыл аиқәырхара... зыԥсы ҵамҵамуа
иқәнагалаз рықәцҟьаара...
– Убас ианҵала... нас урҭ зегьы ахархәара руҭап уҩымҭақәа
рҿы, иҵагь инарҭбааны, иҵагь инхарҭәааны... Ас мацара
ишԥацари, ишԥеилымгари?.. Ҳҭоурых зҳәо акыҟаӡамкәа
аԥсҭазаара ҳнахәлабгар, убриоуп арыцҳараҵәҟьа!.. Убри
уазхәыцла уара!.. – инаидиҵеит инақәырӷәӷәаны, Мзауҭ илшо
аус аҟны, ихы дамеигӡакәа, аџьабаа азибарц.
– Саргьы еиҳараӡак убарҭ роуп сзызҿлымҳау.
Рцәажәарақәа
сырзыӡырҩуеит,
рхымҩаԥгашьақәа
срызҿлымҳауп, еилыскаауеит рҟазшьақәа, иахьынӡасылшо
сҽырзааигәатәны... Нас, анцәа игәаԥханы, аамҭак соугәышьар,
аҩра сҽыназыскуан... Уажәазы кьыԥхьырҭагьы ҳамам,
ҭыжьырҭагьы ҳамам, аха имгәыӷкәа иԥсхьада, ас мацара
ҳашԥацари?.. – иҳәеит Мзауҭ, Ҳараз днаизааигәахан.
Мзауҭ наҟ-наҟтәи игәыҵхақәа дызрыхьӡозар, ихәыцрақәа
бзиан. Иԥсы ахьынӡаҭоу ииҩыша иман. Урҭ зегьы наԥхыцла
аԥсҭазаара
иагәылихқәаз, иаликәыкәаақәаз
ракәын:
дызлаԥшыз, иибаз, иаҳаз, ихҭигаз. Аҵабырг шьаҭас измоу
аҩымҭа дунеихаангьы ишымԥсуаз агәра игон, убриаҟынтә
еснагь аԥсҭазаара аилашыҩкра далагылазар иҭахын, егьа
ишәарҭазаргьы, егьа ихьанҭазаргьы. Уи цәхьаҵшьа азиуамызт
абри изҭагылоу аамҭа хьанҭа-ӡыблараҿгьы...
Ҳарази Мзауҭи иавҵаршәны хыхь, набжьоуаа рхырӷәӷәарҭа ахьыҟаз иҩакылсит. Рыҽқәа зымҩа иныԥхьаркит.
Дара ашьшьыҳәа рҽыларҟәны аҷкәынцәа зҭатәаз
аҭабиақәа инырҭалеит, аԥсшәа нараҳәо... Ҳараз аӡәаӡәала
днарзааигәахо, рҟәаҟәақәа инапы наркыдшьыло иааишьышьуан... днарҿаԥшуан гәыблыла, днаразҵаауан
лакҭаартыла, имбеижьҭеи такәаамҭа цахьоушәа...

382

Убас, аҭабиа иҭаланы, ахьаца ду ашьапаҟынӡагьы инаӡеит...
Наҟ иҵагьы инаскьон аҭабиа, инхаҵәи-аахаҵәиаауа,
ахәызқәа аҽықәданы...
– Ишәаҳауеи арахь?.. Арҭ аҷкәынцәа ахьцаз, иргәыҵалах
здырхуада, иаанхацәеит. Макьаназы рыхабаркгьы ыҟам... –
даацәажәеит Ҳараз.
– Урҭ рус нарыгӡеит ҳәа сыҟоуп... – иҳәеит дназыдгылаз
аҷкәын. – Шәнеины шәыԥши лбааҟа!.. Ҩынқәак алҩа
рхылбыбы ицоит... Урҭ ықәрыблаазар ҟалап... – нараҭеикит.
Аҷкәынцәа ргәаанагара уаҩы ихеиҵартә иҟан. Ҳарази
Мзауҭи рҽырхәаны ахьаца ашьапы инадгылеит. Абинокль
инкылыԥшит инеимда-ааимдо. Арантәи ақыҭа азыбжак,
шәаԥыџьаԥла иҭалаҳаны, ахыбрақәа шкәакәа-шкәакәаӡа
иалыԥшуа, амшын аҟынӡа иҟьаҟьаӡа унықәыԥшуан. Мзауҭ
иҩны днахьыԥшыр иҭахын, аха ашәаԥыџьаԥра цқьа
инарбомызт. Иблақәа шаҟь-шаҟьо иахьабалакь инархигеит.
– Ирблызаргьы ҟалап, Ҳараз!.. Урҭ знык уахь иалалазар,
цәгьарак рзымукәа ишыхнымҳәуа агәра згоит сара... –
абинокль наииркит.
– Аиеи... саргьы убас сгәы иаанагоит... – аҭак ныҟаиҵеит
Ҳараз. – Аха абарҭ абрысҟаамҭа иахьаанхаз ауп исгәамԥхо...
Рыдҵа намыгӡакәа иаауамызт аха...
– Ишәарҭазар акәхап абна алсра... Аилашәшәра иазыԥшны
џьара абнара иламтәакәа иҟам рҽыԥхьакны, – иҳәеит Мзауҭ,
даахәыц-хәыцны.
– Уара, иуасымҳәои... абри ауаҩ сыхҭеикит, сара сцоит,
сара сымцаргьы зуӡом... ҳаҩнгьы даргьы еилазбылуеит...
аа, ишәымбари, убас ҟасымҵозар ҳәа даақәгылеит, ҭахак
сымҭауа...
Ишԥаҟаҳҵарыз, срықәшаҳаҭхеит аҷкәынцәа, еицҿакны
ирҳәаз мап сзацәымкит. Лаҩыҵәаа аишьцәа, ишудыруа
еиԥш, анцәа ишиныҳәара инхагәышьон, аӡәы итәы ҳәа
акымзаракгьы рыздыруамызт бзанҵыкгьы, рхатәы џьабаала
иаадрыхуаз акәын ирымаӡазгьы. Уажәы, игәаумҭазеи, Мзауҭ...
абарҭ аишьцәа рыҩнқәа роуп алҩа зхылҵуазгьы... Заур урҭ
иҩны иҩнатәаны амш аларгар иуазма?.. Ариабжьаракгьы

383

даршаҟь-шаҟьон абра дахьыҟазгьы... Убри анагӡара
дахыццакуан ианиаҳа нахысгьы...– Ҳараз Лаҩыҵәаа аишьцәа
руаӡәк днаихцәажәеит, амцаԥшь иаҩызаз, ахы иузаҿамкуаз,
хьаҵрак ззымдырӡоз. Рыҩнгьы-ргәарагьы хьаас имаӡамызт,
дара убра иахьыҩнатәаз акәын амцабз еиԥш икәҵәиаашаны
дызмырҭынчуаз. Набжьоу анаӡараҟынҵәҟьа инхон дара
хазы рыҽналкаашәа. Мзауҭ урҭ ибзиаҵәҟьаны идыруан рхырыхшара, иахьынӡанаӡоз.
Ахәлара егьагмызт, Ҳарази Мзауҭи набжьоуаа ргәыԥ
хыԥхьакырҭас иахьрымаз аҭыԥаҿ ианнеиз. Араҟа Мшәылды
иԥа Заҟан инхарҭа акәын, иара дахыҵны дцахьан. Аҷкәынцәа
абраҟа еиҳа иманшәалоуп ҳәа ԥхьарҭас иҟарҵеит, насгьы
анаԥшы-ааԥшырҭақәагьы маншәалан, иаша ақыҭа агәы
унықәыԥшуан, тәымуаҩык даақәлар днықәубаартә еиԥш.
Абраҟа, абри аҳаракыраҿы ианаақәгыла, Ҳараз
иҽаанкыланы, ақыҭа агәы далаԥшуа, Мзауҭ уахь
дынхьаирԥшит. Нас, маҷк наҟ инаскьаны, иахьырымбашаз,
иахьшәарҭамыз рыҽнавакны иаагылеит.
–Иуасымҳәац даҽакгьы сымоуп сара... – Ҳараз
Мзауҭ ишҟа инапы наирххеит, иҵагь дааскьаны дгыларцаз. –
Уи зегь реиҳа аҵак ду амоуп ҳаҷкәынцәа рзыҳәан. Абраҟа
сара избеит лабҿаба, иҿаҿаӡа ргәымшәара шаадырԥшыз.
Аиаша уасҳәап, сагьрыцәшәон... аха дара, ахы иузаҿамкуа,
ишаҟь-шаҟьо, аццакра, аилҟьара... инцәырҟьа-цәырасуа
ишрызнеиуаз убар, уеилагарын. Ихагаханоуп ишырԥылаз...
Иуасымҳәои ишыҟалаз... Уи аҽны саргьы абраҟа
сааины сыҟан... Ҳаштәаз акәымкәа, Наҳар иԥсы ихәламӡо
днаҳадыххылеит, – Иаауеит... иаауеит!.. – ҳәа. Ҳазынтәыкгьы
ҳҩаҵибарҟьан, уахь ҳҿынаҳхарц ҳааилауаҭырит...
Аамҭа абас шьыбжьагәы инхыҳәҳәахьан... Абрантәи, аиеи,
абыржәы ҳахьгылоунтәи ҳшыԥшуаз акәымкәа, аҳәиҵәҳәа
ҳусҳәарҭа агәы шьоукы нықәибаҳәеит... Уи акәхеит, иаразнак
ҳгәы назцеит дара шракәыз. Иааскьо, иааскьо, акыр иааскьеит.
Ҳара ҿаҳҭуам, дара ҿырҭуам. Ус, араҟа ҭацәыроуп, аӡәгьы
дыҟамзаап, даҽа ԥыҭк ҳнаскьап ргәахәзар акәхап, ахыбрақәа
рҽынарывакуа ҳашҟа рҿаархеит.

384

– Шәырҟәаҵ, иҵагь иааилааит, иҵагь!.. Иахьынӡазааиуагьы
аабап!..– дкылԥшуа дахьтәаз, аҷкәынцәа ибжьы нарықәиргеит
Наҳар, ирыцәхыҵуаз рычҳара рҽамҭакәа, рҽырманшәаланы,
рҽырмазеины ирзыԥшызаарц. Ргәы хыҭхыҭуан, рабџьарқәа
шынҭдырҟьара инарықәыркит, рылаԥш еихдырсыӷьуам...
Дара рхы шьҭацаланы иааиуан, аганқәа рҽынарывакуа.
Аусҳәарҭа агәы иаақәсит. Уажәшьҭа ишаҳҭаху иаҳбарҭоуп.
Аҩыҵаҟагьы рхы дмырхеит, акәарагьы имырит. Ачарӡырҭа
рҽааваркит. Аҟәаҩҳәа аӡәы ҳашҟа аҿааирхеит. Насоуп ари
бзиарак ишазҳәамыз анаадыр!.. Ҳаҷкәынцәагьы узаанкыло
иҟахума?.. Аҟәҟәаҳәа инҭарҵеит, амца нарҿырддуа. Ус,
ҳашхысуаз акәымкәа, танк хәыҷыкгьы аацәырҟьан, иааскьаны,
аҟәыр-ҟәырҳәа ҳашҟа ахысра иалагеит иааиқәырццакааиқәырццакны.
Наҳар дахьтәаз ахьышәҭҳәа дҩаҵҟьеит, абарҭ абрантәи
иаҳцәымцароуп, ҳархыкәшароуп ҳәа дааӷьаҵәы-ӷьа­
ҵәит. Рацәажәаха сахьызыгӡада!.. Али-аԥси рыбжьара,
излалбааҟьаз узгәамҭаӡакәа, арымарахь алагьы, арыӷьарахь
алагьы инарыжәлеит. Хгарҭак, хыԥхьакырҭак нарырымҭаӡеит
ишырҿахысуаз мацара. Агәы иаақәыркит ибалыбаҭо.
Ачарӡырҭа рҽыҩнарыжьит ирулакгьы, аха рыԥсы рызго
иҟахызма!.. Аҷкәынцәа ачарӡырҭа еиҳа-еиҳа изааигәахон.
Убри аамҭазы Наҳар дыҳәҳәеит, – Атанк шәмышьҭын...
атанк шәцәымцааит! – ҳәа. Инали Хьрыци атанк
анаақәҵәиаауаз инахьӡан, инахьынҳалеит. Сара избон атанк
ашыжәҳәа аҿшаанахаз. Аха Хьрыц ани ус иауижьуазма!..
Хыхьтәи ахышә ахьышәҭҳәа иааимирҟьеит. Нас иҟалаз ҳәа
акагь сымбеит, атанк хыла агәараанда инажәлан, аџықҳәа
уаҟа игылаз аҵла ду инанҟьан, иџыхӡа иааҭгылеит...
Уи аҽны ҳаҷкәынцәа ирылдыршаз атәы аҳәара даараӡа
ихьанҭоуп. Жәаҩаҩык рытҟәеит, хҩык ршьит, рабџьаргьы
рымырхит... Атанкгьы еибга-еизҩыда ирыманы рҿаархеит
рхырҿқәа еихаччо... Изхысҳәаауа, Наҳари Хьрыци
исыԥҟьаны, еилагаӡазшәа акәын ишрыжәлоз... Урҭ рымацара
роума, рызынтәыкгьы убас рхы мҩаԥыргон, сҳәатәык
аахарымҵарызшәа... – Ҳараз дахьынӡацәажәоз, Мзауҭ

385

абарҭ зегьы ирҿыцны иҿаԥхьа имҩаԥысуазшәа акәын
ихаҿы ишааигоз. Рызынтәыкгьы рхымҩаԥгашьақәа иблақәа
инарыхгыланы иниаҟьа ицон. Хьаҵра шрықәмыз, хьаҵра
шыҟарымҵоз агәра изыргашаз ахҭысқәа маҷымкәа иаҳахьаз,
уажәы иҿыцҳаҳараӡа даҽакгьы Ҳараз инаизациҵеит.
«Егьа сыԥсӡаргьы абриак ма ашәҟәы ишԥасзанымҵари...
дасу изеиԥшрақәоу, ргәы иҭашу, ишхәыцуа, рхы
шымҩаԥырго, ирцәажәашьоу, рабшьҭра аҟынтәи иаарго
абзиарақәа, ргәыблра, ргәымшәара, рыҳаҵҳаҵара... насгьы
рхырҿсахьақәа еицамкыкәа, ишыҟаҵәҟьоу иаарԥшны, хаҭала
рфырхаҵаратә хҭысқәагьы снаргәылаԥшны исзаарԥшыр,
сара сзыҳәан уи иааира хҭысхон, снарывагыланы дара
реиԥшҵәҟьа сеибашьуаз аҟара...» – игәы инҭиҳәааит Мзауҭ,
ихы дақәиҭны, убри ада уаҳа хьаак имамкәа дыҟазар,
днатәаны убри иҽыназикырц иҭахны. «Абриак мацара
шәҟәык алҵуеит, наунагӡа иухамышҭыша, узырхәыцша,
ихьааугаша... набжьоуаа рыҷкәынцәа зеиԥшраз, ишеибашьуаз
атәы аазырԥшыша... Уи изызхәыцтәу, ианҵатәу, ирӡтәым
хҭысуп, ирышьҭагыланы иааиуа абиԥара рзы иҿырԥшыганы
рааныжьра азыҳәан...»
«Уахьӡап... уигьы уахьӡап... абыржәык ҳзеилгар...» –
изгәык маӡала иҵанаҳәон, игәҭыхақәа ицәымхьшәашәакәа
реиқәырхараҿы цхыраарак изҭашаз дназнархәыцуа.
Игәыӷрақәа ус ихыблаа-ҿыблааны иаанхаргьы иҭахымызт.
Иахьакәымзаргьы, урҭ дышрыхьӡоз агәра изыргашаз
дазхьнарԥшуан, шьҭахьҟа хьаҵрак измырҟаҵоз.
Ус иааилашәшәит. Ҳараз, аштаб ахь дымцакәа, ԥыҭраамҭак
араҟа иҽааникылеит, аҷкәынцәа иацы ахәылбыҽхазы
адҵақәа зиҭаз даарзыԥшны. Урҭ ахьзымхынҳәыз ҭынчрак
инаҭомызт...
...Ауаџьаҟ аҿы еиқәыз амца аԥхарра иахьабалакь
иаарнырит. Ахырӷәӷәарҭахь иҟамыз араҟа еилатәан,
лафқәакгьы неиларҵон иҵәылеибахуа. Шьоукы, рышьҭыбжь
умаҳаӡо, акәакьҭаҿы иахьынатәаз рхәыцрақәа изрылҵуамызт,
шьоукы ршьапымаҭәажәқәа аҽҳәа иҽҳәаргыланы идырбон,
шьоукых рабџьарқәа еиҵырхуан, идрыцқьон...

386

Аамҭа зны-зынла иццакуеит, зны-зынла иццакзом...
Уанахгәаҟуа,
еихаҟәызны
ишьақәхоит,
еиҭаҵрак
азыҟамҵазошәа. Ахгарагьы уадаҩхоит... Ҳараз зны дгылеит,
зны дтәеит, зны дындәылҵны даалеиҩеит, алашьцара
далԥшны лбааҟа дыԥшуан, аха уахь уажәазы акагьы
убарҭамызт. Ашәарҭара иҭахазшәа, аԥсабарагьы ашьҭыбжь
уаҳаӡомызт. Угәы ҭнашьаауан аҭынчра.
«Иаауазар уажәы, абнара илхо, мҩахәасҭак иануп...
Уахынла аныҟәарагьы ус иманшәалоума? Абнараҿы еиҳагьы
илашьцахоит, еиҳагьы ишәарҭахоит... – игәы дынҭацәажәеит
Ҳараз. – Анцәа акдумырхьын!..»
Аҷкәынцәа ицаз ахьзымаацыз ҭынчрак рнаҭомызт араҟа
иеилатәаз. Зны, иманшәаламхакәа, ирыкәшаны ирытҟәазар
ҳәагьы ишәон, зны машәыр рыхьзар ҳәагьы ргәы инҭаӡыӡон.
Еиныӡзбон, еилагәырҩон. Уаха ианзымаа, нас уаҵәы
ашәарԥазӡа игыланы ирышьҭалатәхон ирыхьыз аилкааразы.
Ус, ишыԥшыз акәымкәа, иаалырҟьаны, ашә аартны
иааҩналеит иеиццаз рызынтәыкгьы инеишьҭагыланы, амла
иаганы, иааԥса-икараха, ршьапқәа ирзықәымгыло...
– Ах... шәеибгоума, уара... шәеибгоума?.. Шәанзымаа,
акшәыхьыз џьысшьан... ҳаилагәжәажәо... ҳхы ахьҳархара
ҳзымдыруа, ҳаиланагаӡеит... шәара бзиа збақәаша!.. – Ҳараз
дҩаҵхаханы, аӡәаӡәала иааигәыҵаиҳәҳәеит, иааигәыҵаирӷәӷәеит, акыраамҭагьы инапқәа рыкәыршаны иауижьуамызт,
абас рыԥсы ҭаны иахьыхынҳәыз дрызҿгәҳәаауа.
– Ҳаибгоуп... аӷьараҳәагьы ҳаҟоуп... акы шәацәымшәан!..
– иҳәеит дҿаԥха-ҿаччо Наҳар. Рабџьарқәа нарыҟәнырхын,
зымҩа акәакьҭаҿы иныкҿадыргылеит. Хыхь ирхарԥақәаз
рымаҭәажәқәагьы наршәырхит. Ааԥсара рнырӡаны ишыҟаз
иаразнак ирнубаалон уахьынарҿаԥшуаз.
– Ҳахьцазгьы ус ҳхәыданы ҳмааӡеит... ишрықәнагаз
ҳрызныҟәеит!.. – Аслан даацәажәеит иҽааиҵыхуа, иааԥсара
маҷ-маҷ инаихҟьо.
– Урҭ ишрызныҟәатәу убасоуп... уаҳагьы ԥсыхәа
амаӡам!.. – иҳәеит – Иналгьы, игәы аҵәымӷ налхуа, итәақәаз
днарылаԥшны.

387

– Заур иҩнрагьы ҳалгеит, аха иара убас иҭахын... Иара
иоуп иқәзыццышәазгьы... – Хьрыц иҩызцәа рцәажәара
иҽналаирхәит, иблуз аҳәынҵәрақәа ԥыртлауа.
– Аибашьра еилгар, ҳазынтәыкгьы ҳааицхырааны аҩын
ҿыц изҳаргылоит... Аа, ижәбап закәытә ҩну изҳаргылауа!.. –
лафыкгьы налеиҵеит, гәышьҭыхрак наҵаҵашәа.
Заур ҭынч дахьгылаз, дызлаԥшыз, иҟалаз уажәгьы ибла
ихыҵуамызт. Иҩны-игәара, хыбрак ыҟаӡамкәа иаанижьыз
игәы ҿнакаауан, амцабз зхылҟьаны ибылуаз ибла иныхгылон
инцәырҟьа-цәырасуа.
– Сыдгьыл еиқәхааит... сара уаҳа акагьы сҭахӡам!... Аҩны,
анхара еиҭашьақәургыларгьы ҟалоит... – ихәыцра иҽаалихит
Заур, аха ихьааигоз дшаруалуашоз, егьа иҽамареитәыргьы,
иныԥшуан. Иан лџьабаа, иаб иџьабаа, дара аишьцәа рџьабаа
лықәблааны иахьааз дарбаныз изхьаамхоз, иамырхәыцуаз,
аха иҟалашаз ҟалахьан, уажәшьҭа хнырҳәышьа амамызт.
Уи аҩыза амҩаԥгара агәаӷьрагьы аҭахын, Заур ишигәаӷьыз,
ишымҩаԥигаз еиԥш...
– Шәара шәеибганы шәаазааит, ҳара уаҳа акагьы ҳҭахӡам...
– иҳәеит Ҳараз, дасу рлакҭақәа днархыԥшыло. Иахьабалакь
илаԥш нархигеит.
Наҳар
рацәак
дауцәамызт,
аха
деиқәыҟаца,
унаидыххыларгьы уара ишуҭахыз дузырқәацомызт,деилаџыхӡа,
ижәҩахырқәа ҟьаҟьаӡа, иаҭаххаргьы амшә дақәԥарын, убас
дыҟан. Иԥаҵа аибашьра ианналага инаркны иамимхыцызт,
еиқәаҵәамҳаҳараӡа, ихәда иҵач, акыр иазҳахьан. Аслан маҷк
даун, даԥшьын, дкалаӡа, деинаалан цәгьаӡа. Хьрыц ҵаӷакы
иакәын, қәацәк, иԥаҵа кыдышьшьы. Заур деиқәан, иааиланы,
акыр аџьабаақәа шибахьаз иныԥшуан... Рызынтәыкгьы
иааузымдырыртә, рыхҭарԥақәа рхы иакәыршаны, маҭәажәқәак
ршәын, абна иахьылаз ицәыжәжәа-цәкәыкәны. Шьамханынӡа
аҳәынҵәа иаганы иҟан...
– Иҳашәымҳәои нас иҟашәҵаз... шәшыманшәалахаз...
шәышрызныҟәаз урҭ ахәымгақәа?! – Ҳараз днахыццакит
уажәы, маҷк рыԥсы анааиҭарқ иззыԥшыз, иааргаз ажәабжь
аацәырганы инаддырҳарц, инарарҳәарц.

388

– О, уара... ҳара ҳазқәымшәаз ҳәа ижәдыруазеи?! Аҽны
хәлаанӡа абна ҳалан ҳацәӷәыххаа... Есиҟалалакгьы ҳнеит
ҳара Лаҩыҵәаа рыҩны азааигәара... – Наҳар итәақәаз
днарылаԥшны иаацәыригеит изықәшәаз, изынҟьаз, изынԥаз
иазкыз ажәабжь. – Зны џьара ҳцәыҵатәеит, ҳаҽҳарԥсит,
зны ҳҳәаӡеит, ҳанкылԥшит. Аҩны азааигәаранӡа ҳнеин,
ахәлара, аилашәшәра ҳазыԥшны, ҳаԥсы ӡаны ҳцәыҵаиан
ажәырҭраҿы, ҳахқәа ныҵмыҳәҳәо. Ианыхәлаӡа иҵагь
ҳазааигәахеит... Насгьы урҭ иаарыкәыршаны бнароуп.
Уи ҳара даараӡа ҳахьчеит, ҳаиқәнархеит. Нас, аԥхьаҟала,
ашҭа ҳҭаԥшуа, аҩны ҳаҿаԥшуа акырӡа ҳазнеит. Уажәшьҭа
иааҟарҵо зегьы ҳбаратәы ҳаҟоуп... Еилыхароуп уаха араҟа.
Сас дахьк ҳаҭыр иқәрымҵо иҟам, абарҵаҿы амца еиқәҵаны,
чуан дук ақәгылоуп азна акәаҵ ҟаҵаны, ахәараҳәа ижәуа.
Азал аҩныҵҟа шьоукы астолқәа еиҿаргыланы архиара иаҿуп.
Амлагьы ҳакхьан, ҳҿы аӡы ахәхәаҳәа иаауан ҳахьцәыҵатәаз.
Еизеит дара абраҟа имаҷҩымкәа. Иззыԥшыз реиҳабацәагьы
ааит алашьцара рыҽналакны. Азал зегьы ҭырҭәааны инатәеит.
Афатә, ажәтә ирымаз иамеигӡакәа инықәдыргылеит. Ишаабоз,
ԥыҭк аныржә, рқьафқәа халарҵан, рыбжьқәа рхарззала,
рцәажәашьҭыбжьқәа ҳахьтәаз аҟынӡагьы иааӡон. Ар рымаҭәа
зшәыз хаҵа дук, дгенералума здырхуада, ичынқәа ӷьазӷьазуа,
ихаҵкы камыршәуа, икәшаны ҳаҭыр иқәырҵон, дгәыдкыло,
раҵәцақәа ырҟасҟасо иныҳәаҿа ааныркылон. Ашәакгьы
нхаларҵеит, аззыҳәа еиҵақьызқьызуашәа, рыбжьқәа
еиқәымшәаӡо.
Ҳара урҭ ҳарзыԥшуан, иҵагь иржәындаз ҳәа, ҳаԥсы
шеиладырхәозгьы. Уажәы-уажәы иныҵхахон аҷкәынцәа, урҭ
рхымҩаԥгашьақәа ргәы иныҵаххны, аха снархьынҳаланы
иааныскылон, даҽа маҷк шәҽаанышәкылароуп ҳәа. Иҵагь
еибархагар, иҵагь иханагалар сҭахын... – Наҳар маҷк
иҽаанкылашәа, ҵаҟа днышьҭаԥшын, даақәыԥсычҳаит.
Ицәыцәгьан иибаз аҳәара. Ари аҩыза аус азныҟәара
дақәымшәацызт. Ирзынамыгӡар, машәыр иҭанаргыларгьы
алшон. – Нас, ҳшыԥшуаз акәымкәа, аҟәҟәаҳәа ахысра
иалагеит. Рнапқәа еинырҟьеит, икәашеит, ихагахеит, рыбжьқәа

389

ажәҩан аҟынӡа инхаргаларц егьрыгмызт. Иаамҭазаргьы
уажәшьҭа
иаамҭоуп
анааҳгәахә,
ишеибаҳҳәахьаз
еиԥш, ҳҽааҳарманшәалеит. Аԥхьаҟагьы, ашьҭахьҟагьы,
аварақәа рахьгьы абнара ҳҽаалаҳкит ҳҽааихшаны, аӡәы
иҿааихаргьы иара уаҵәҟьа дахәаҳтәырц. Заур ихы иадиҵаз
ҳазыԥшын. Игәы еибакӡаны, иҩынгьы агәхьаа мкӡакәа,
агранатршәгала инаргәыдиҵеит ишаабоз... Нас иҟалаз ҳәа
уаҩы изеилыргомызт. Амца ныҩнҟьеит, итҟәацит, иԥжәеит.
Амца нарыкәҵәиашеит иахьабалакь... Абнара ҳҽаҳҭеит ҳара.
Ахысбыжьқәа гон инахараны, аха урҭ ҳара изҳахьӡомызт,
ихаран...
– Наҳар иажәабжь уаҟа иаахиркәшеит, уи иазкны уаҳа
иҽалеигалар иҭахымызт.
– Инашәыгӡеит шәыдҵа... рҭыҩра иҭажәблит ишақәым­
гәыӷӡоз... убриоуп ирықәнаго дара!.. Убас фырхаҵарыла
ирҿагылатәуп иахьабалакь!.. Шәџьабаа Анцәа имырӡааит!..
Шәыԥсадгьыл ахьчараз иааҟашәҵо – уи хашҭшьа ақәым!..
– Ҳараз ихы нарықәикит аҷкәынцәа, урҭ рыгәаӷьра, урҭ
рыҳаҵҳаҵара, ргәымшәара иаадырԥшыз гәахәарыс иҟаҵаны.
Мзауҭгьы абыржәы акәын – хаҭала дырзааигәаны, изҿыз,
имҩаԥыргоз рыдҵақәа шынарыгӡоз анибарҭаз.
– Инаҳагӡеит... уигьы акы ҳәа инаҳагӡеит!.. – иҳәеит Наҳар
аҵыхәтәаны, ииҳәаз игәы азҭынчны.
Ҳараз данца ашьҭахь, Мзауҭ дахьнықәиаз акыраамҭаӡагьы
ибла ихыҵуамызт, иааԥса-икараха иҟаз аҷкәынцәа
имҩаԥыргақәоз, угәы ҿызкаақәоз аус хьанҭақәа. Урҭ рыԥсы
ҭиин, урҭ рхы ақәырҵон рыԥсадгьыл...

Кь а хь ыр иҭа а цәа рла хьы н ҵа
Мзауҭ ауха ицәа ҭынчмызт. Уажәы-уажәы иааигәалашәон
рҳаблаҿы иаанижьыз игәылацәа. Издыруамызт урҭ иара
данырԥырҵ нахыс изынҟьаз-изынԥаз, ирыԥсҭазаашьаз.
Изакәызаалакь, имашәырны акәзаргьы, рыӡбахәк ааҩуамызт
иара дахьыҟаз. Иара, аӷацәа ирымпыҵҟьаз, зхы иақәиҭхаз,

390

уажәшьҭа ишилшоз ала, забџьар шьҭыхны, зуаажәлар
инарылагылаз иеиԥш ихы иԥхьаӡон, игәы еиҵазырӷәӷәоз
шырацәазгьы.
Иаанхаз ралгара азыҳәан Ҳарази иареи акырынтә
еицәажәахьан, акырынтә инықәырҵа-аақәырҵахьан, аха
ирзеиԥшымтәыкәа иахьаанхаз даараӡа ишырхьаауаз,
ишырныруаз, ишамырҭынчуаз рнумбааларц залшомызт.
Аӷа инапаҿы аҟазаара, илакҭа унҭаԥшуа ахгара уи
шыԥсҭазаарымыз акырынтә иазхәыцхьан.
– Арҭ ԥсыхәак рзуны ианалҳамга, иҳацәҭахаргьы алшоит...
Убриак, аиаша уасҳәап, Ҳараз, гәҭынчымрак сызнарҵысуеит
сахьыҟазаалакгьы. Сара салҵит уахь, сыԥсы сыманы, аха
дара ирҭагылазаашьоу здырхуада?.. Еиҳараӡакгьы сгәы иҵхо
ахәыҷқәа роуп... – Мзауҭ дырҩагьых адырҩаҽны, Ҳарази
иареи шааиқәшәаз еиԥш, игәы инықәишьит.
– Аиеи... џьара ԥсыхәак рзаауроуп... ҭагылазаашьак
шааҳаулакь еиԥш. Уи саргьы сазымхәыцуа џьушьома,
Мзауҭ? Саргьы сазхәыцуеит... Бнала уаҩы иалигаргьы
ҟаларын, аха ахәыҷқәа ҳаманы ҳдәықәлар, машәыр
ҳацәрыхьыр ҳәа сацәшәоит. Абыргцәагьы ирылымшар
ҟалоит ариаҟара аныҟәара... Иҟаҳҵара ҳәа акагьы сақәшәом
макьаназы... ишәатәуп, изатәуп, иазхәыцтәуп... – иҳәеит
Ҳараз. Ииашаҵәҟьаны, уи изызхәыцтәыз, ирманшәалатәыз
усын, аха Ҳараз дшазхәыцуаз еиԥш, ралгара гәаӷьылацәан,
иагьшәарҭан. Ахәыҷқәа ааргар, абыргцәа рҭагылазаашьа
шдырцәгьоз, ишдыруадаҩуаз агәра уаҩы игартә иҟан,
убри аҟнытә рызынтәыкгьы ишҳәыԥку иаҳзалгозар ҳәа
ргәы иҭаркуаз макьаназы илҵшәадахон, ишырҭахыз
ирзырманшәаломызт.
Хымԥада, еимҟьарак шааҟалалакь еиԥш, урҭ алгатәын,
рҽынаҿажьны акәзаргьы. Аӷа хәымга дрылахәмаруа
иахьаанхаз гәҭынчрак рнаҭомызт ихьухьууа иахьырныруаз.
Аҭагылазаашьақәа зегьы маншәаланы иауцахуа... знызынла иахьакәӡам агәараҳәа ункыднакшалоит рыцҳашьарада.
Уҟәыбаса, уԥыххааса уагаргьы алшоит ушьҭамҭак ыҟаӡамшәа,
иузгәакьоу, уԥсы зыхҭнуҵо удгьыл гәыраз уаныӡаартә

391

еиԥш. Уи иаанаго амчымхароуп. Иумчымхеит, унахәлабгеит
атымитышара... ҭыҵшьа змаӡам аихәлашьцара...
...Убри аамҭазы Кьахьыр, ихы еилаганы ионы дыҩнан
ихала заҵәык. Бзанҵыкгьы ари аҩыза дақәымшәацызт,
аха адунеи гәымхараҿы сзықәшәарызеи умҳәароуп...
аҩысҭаа данузкылԥшуагьы ҟалоит... Иҭаацәа, ихәыҷқәа
неихыкәыкәааны иргеижьҭеи, иҟаиҵара дақәымшәо,
деилагьыжьуа-деилахынҳәуа, сҽысшьындаз иҳәо аҟынӡа
дҭанаргылахьан. Зны-зынла даалҟьаны, акагьы агәхьаа
мкӡакәаны, ашахақәа днарзыҩлон деилашәаны, иблақәа
ҭыҵәрааны, иеилагаз диеиԥшханы. Игәы иҵалаӡаны
даныҟалоз абнарахьгьы деихон, дызҟажашаз уаҩ димаӡамкәа.
Аха анцәа дихылаԥшуан, анцәа дихьчон, убриаҟынӡа
даннеилакь, иԥсеихәлахара днаԥгыланы дааирхынҳәуан
шьҭахьҟа, дагьыԥсымкәа-дагьыбзамкәа, дыггаӡа, ԥхыӡ
бааԥсык иҭанаршәыз иеиԥш, деихәлаҳаны.
Дыгә иҭагылазаашьагьы даарӡа ицәгьахеит... Имаҭацәа
ахьицәыргаз, адунеи дықәзар аасҭа дықәымзар еиҳа
еиӷьишьон. Иԥҳәыси иареи ныгәжәажәо, илаӷырӡышо,
иқәықәма-шәықәмаха иааҩнахеит амалахазгьы иҭацәхаз,
ԥхаррак
зыҩнумбаауаз
рыҩны
хьшәашәа, рыҩны
еихәлаҳа. Уажәшьҭатәи рыԥсҭазаара акагьы иаԥсамызшәа,
иҭацәырахазшәа
рыԥхьаӡон
иҟәыҟәнеи-ҟәыҟәнеиӡа,
изыргәамҵуаз, измырманшәалоз аамҭа ахгара рзыцәгьаханы
иахьеидтәалаз.
Кьахьыргьы
издырамызт,
Дыгәгьы
издырамызт урҭ ахьагаз, иахьыбжьахәашаз. Ирхьааит,
илаӷырӡышеит, ирзыгәжәажәеит, аха ирылшагәышьоз,
алашьцара инахәлабга ицаз ахәыҷқәа ирыԥсҭазаашьахаз,
ирлахьынҵахаз рыздыруамызт. Акырынтә иақәикхьан
днарышьҭаларц, днарышьҭаҵаарц, аха илшагәышьоз, шьаҿак
идмырҟаҵа дахәыртәыргьы ҟалон, дныбжьахәаша дцартә
еиԥш...
...Забџьар иаҵазза ашә иаалаххыз ашәануагьы
иҽеихаршәны, иԥаҵа иҿабаба, акамбашьхы ихаргыланы,
Кьахьыр днаиқәымчит ибжьы гәаҩаӡа:

392

– Уара аԥш умоуп, уца азна ҭәуп... сара исымаӡам!.. Абарҭ
ааҵәақәа рҭәны исызурхиоит уаҵәынӡа!.. Абра санааилакь,
имазеины иҟазароуп!.. – лакҭа хаак дынҭаимырԥшит.
Иааҵәақәа наимҵаижьит, идиҵаз наимыгӡар, амықәшәатә
дшақәиршәоз наирдыруа.
Кьахьыргьы аԥш ауимахыз!.. Иашьа Ҳазараҭ ица
иҭаԥсаз иара иахь ииаиган, убри дахәаԥшуан, ԥыҭраамҭак
сазныҟәгозар ҳәа, инцәыҵаҵәахшәа, дахылаԥшуа, аха анҭ
ирцәуҵәахраны иҟаз, иахьахәлаанӡа иблаҟыблаҵәо ақыҭа
иалаз!..
Ари акәын дызнымиацыз Кьахьыр!.. Џьабаала иашьа
иааирыхыз, инапала иҿырпны ииҭар акәхеит, уажәада
иимбацыз ашәануа хәымсыҭажә!.. Уаҳа ажәак мҳәаӡакәа
дындәылҵны дцеит... Акакала имаз наимпыҵыркәыкәаауан
Кьахьыр. Уи дашьцылан, дырҿагылар еицәаз дшақәшәоз
идыруан аҟынтә, рықәҿиҭуамызт аҵыхәтәаны даазқәылаз.
Ихы рҵысуа, иблақәа ырҭааны днарҿаԥшуа, дгаӡҩыӡхазшәа
иҽыҟаҵаны, аҩныҩныҵҟа дааҩнагьыжьуан.
Кьахьыр дхәыцит, деиҭахәыцит, аха быжь-ааҵәак рырҭәра
ус имариамызт, уиаҟара аԥш имаӡазаргьы. Акалаҭ инҭаԥсаны,
цәгьаԥсышьала иааганы, ахәышҭаараҿы иныҽҳәаԥсаны
иҽыназикит иахьынӡасылшо иҿсырпып ҳәа.
Кьахьыр гәыблаак иԥшаан, имҵаргыланы аҿырпра даҿын
игәамԥхаӡо, мчыла иадырцалаз иеиԥш... Ианузымфаша
аурагьы барақьаҭхахуеит... Алапҟьақәа ҟәаз-ҟәазӡа, закәытә
аарыхроузеи аца инҭаиԥсаз Ҳазараҭ!.. Иҟәашкакараӡа,
ацрақәа ԥаҟьа-ԥаҟьаӡа убла хнакрын иахькаԥсаз!..
Ихәыҷқәа, иҭаацәа зланыҟәигарц игәы иҭаз, уажәы
Кьахьыр ашәануа иҿеигәар акәхеит, егьа иҭахымзаргьы,
егьа дақәшаҳаҭымзаргьы... Иабаҟоу адунеиаҿ аиашара?!
Иаиааиуа-еиҵеиуа ыҟанаҵы иашара зыҟалома?! Уи лабҿаба
ибеит Кьахьыр уажәшьҭа, аҳәаақәа зегьы днарҭысны...
Кьахьыр уажәы Ҭарҟан игәы дныҵалан, даагәхьааигеит.
Шаҟа иҭахыз иааигәара дыҟазҭгьы, ма уажәы-уажәы
дзырблаҟьоз, деиҭазкуаз, деиҭазыршәоз
игәҭыхақәа
иаимҳәози, мҩакгьы дықәимҵози ишахәҭаз!.. Ихьаақәа

393

заиҳәашаз димаӡамкәа, агәысакара дықәнакызшәа ихы
ибон. Уаҩ дызмам иԥсҭазаарагьы ҿахҵәоушәа иҟалоит.
Ҭарҟан иҟаиҵаз еиҳа ииашазшәа, еиҳа аҟәыӷара ацызшәа
дназхәыцит. Аха Ҭарҟан иакәзар, убри ашьҭахь абра
даанхаӡаргьы, изхымгар ҟаларын, еиҳа-еиҳа дыҵнашәаауан
дызҭашәаз аамҭа еихәлаҳара... ианизымчҳаӡа ауп, нас, наҟ
ихы анирхаз. Даараӡа иҽиԥсаххьан, иҽеиҭеикхьан, анкьа
иибахьаз иакәӡамкәа... дгәамҵ-хамҵуан цәгьалаҵәҟьа,
акагьы злаӡам амаҷ азыҳәангьы. Усҟан Кьахьыр,
ихәыҷқәа аницәырга, Ҭарҟан иеиԥш иаргьы абна дылалар
илымшози, аха иара иҽааникылахит, ихәыҷқәа ырхынҳәны
изааргарашәа дназхәыцын. Ҭарҟан дахьиашазгьы ыҟан,
дахьиашамызгьы... уи Кьахьыр еиликаауан шьахәлаҵәҟьа,
рацәак иамаимцозаргьы.
– Уара уца, сара сыҟазааит макьаназы!.. – иҳәеит Кьахьыр
усҟан иҽааиқәҳәаланы, Ҭарҟан данырԥырҵуаз.– Уара машәыр
умыхьын... сара исыхьлакгьы, уажәшьҭа зегь сзеиԥшуп!.. Ҳара
ҳтәқәа рҟынӡа узынаӡозар, сеиҭаҳәа... уаҳа иуасҳәари!..
Ицәыцәгьан Ҭарҟан дызԥырҵуаз рааныжьра, аха уаҳа
ҽамҩакы аманы ҳәа ибомызт, бнала мацара иҽӡаны, дара
ртәқәа рахь дмиасыр ада ԥсыхәажәла имамызт. Имҩақәа
зегьы ркхьан, аха абриак заҵәык акәын изаанханы иҟаз.
Абнаршәыреи иареи рҽынеимардеит аилашәшәымҭазы,
дзалҵуазу, дзалымҵуазу изымдырӡо, акагьы агәхьаа
мкӡакәаны.
Убри нахыс Кьахьыр зегь рыла дзаҵәхазшәа ихы
иԥхьаӡон. Дыгәгәаӡа, днаԥшы-ааԥшуа, цәыӡ дук змоу иеиԥш,
агәашә днадгылон, игәы ԥызҵәалоз, забџьар зазқәынҵа
иаабжьалалоз ампыҵаҩхалаҩцәа днарҿаԥшуан, дыршьыргьы
агәхьаа имаӡамкәа...
«Ҭарҟан дсымазҭгьы сгәы ааимырӷәӷәоз,Ҭарҟан аубыџьыр...
– игәы инҭиҳәааит Кьахьыр. – Ма акы днасмыцхраауази!..» –
ибла дыхгылан акыраамҭагьы.
Кьахьыр игәы бжьажьон, уаҵәынӡа иара иоума быжьааҵәак рҭәны изырмазеиуа... Иааҵәақәа мырҭәӡакәа
дыштәоу ашәануа даакылсыр, днаиӡӷасуа ахамышҭыхә

394

дынҭаиргылозар акәхап, абрысҟаамҭа ишԥаузмырмазеии
ҳәа. Аԥшҿырпыга имазҭгьы ибаргәыз, акакала инахәлагәо
иҿаимырпуази!..
Ашәанцәа уеизгьы рҭыҩрақәа ирҭыҵны, ҵаҟа, лбааҟа
еибашьуан, аԥсуаа ықәцаны рыдгьылқәа ҳзаанкылозар ҳәа.
Аибашьра ижьаны иалархалан, иахьабалакь рхы иадырхәон,
иажәырҵон, ишҭахоз шырбозгьы. Агырцәеи ақырҭцәеи
инарылагылеит ашәанцәагьы иԥаԥашькны. Ирџьынџьым
иашьҭалеит, рхы еиларган, хацәнамырха, иаарымԥыхьашәо
аӡәгьы дымшаҭаӡо... Ашәан гаӡаҟәырқәагьы зышьҭоузеи
уҳәарауазеи, рҭыҩрақәа ирҭыбганы, имлашьуа амшәқәа
реиԥш итәрааҿ-мрааҿуа?!
Кьахьыр ииулакгьы ҩбаҟа ааҵәа ирҭәхьан еиԥш,
адырҩаҽны, амра аԥсҭҳәажәқәа иггаӡа инарывҵлашаауа
акыр ихалахьан, мамзаргьы игәы иаанагозма дырҩагьых
даҽа шьоукы иашҭа иааҭалап ҳәа, дшазыԥшӡамыз хҩык
рабџьарқәа кны инаидгылеит узырҿамԥшӡо, рҽеихаршәны,
рҽырҟасаны, рлакҭа млашьқәа узырҭамԥшӡо...
Урҭ рааира ҽеирак ишазҳәамыз ихшыҩ назцеит Кьахьыр
аҟыԥыҳәа, аха еиҭамԥеит игәы, ахәажәцәа зхаԥахьаз еиԥш,
зегь азеиԥшын, иԥсадахахьан.
– Узҿу закәызеи араҟа?.. Иуазҳәада аԥш ҿырпла ҳәа?..
Уаҳа иҟауҵашаз уақәымшәаӡеи?! – иеицааиз руаӡәк
ибжьы ҭахәаҽӡа днаиқәымчит. Уахьынеиҿаԥшуаз хаарак
инубааломызт.
– Абра шәануак дааин, иааҵәақәа сызныжьны дцеит,
уара аԥш умоуп, сара исымаӡам, саиаанӡа абарҭ рызна
сызҿурпыроуп ҳәа. Сара соума арҭ рызна ҿзырпуа, аха
саҿуп уахь... – иҳәеит Кьахьыр, игәы каҳаны. Ашәарагьы
иныԥшуам. Дзықәшәалакгьы уажәшьҭа иҽамараитәуеит,
хьаасгьы иҟаиҵом. Ахымца дагозаргьы дацәхьаҵуам... убас
еиҳа еиӷьишьоит...
– Ашәануа гәамсыҭажә аԥш иҭаххеит акәу?! Уи еиԥш егьа
иҭаххап, дабаҟоу!.. Абыржәыҵәҟьа уаалароуп иаарласны!..
Аказы уаҳҭахуп!.. Ирлас, ирлас... уиаҟара аамҭа ҳамаӡам!..
– инаиқәымчит Кьахьыр, рацәак даатәамбакәа. Имаҭәақәа

395

рыԥсахраҵәҟьа иадымраӡеит. Деихьыжә-еикәыжә дрыманы
ашҭа инҭыҵит, иццакы-ццакуа, гәаҟрак нарзыҟалазшәа.
– Дыгә, сара сыргеит... сзымаауазаргьы... шәысцәымшәан!..
– абриак заҵәыкоуп Дыгә игәашә ахь ибжьы нарганы
зҳәара дахьӡаз. Дыгә, иҟалаз изеилымкаакәа, дқәаџқәаџуа
днаишьҭалеит агәашә дынҭыҵны, аха иара дрыхьӡаанӡа,
Кьахьыр драԥцаны акыр инаскьахьан... Урҭ рыццакра,
реилыхара аамҭа кьаҿк иҭарыгӡар рҭахын есиҟалалакгьы...
Абас иааҭацәит Кьахьыр иԥсы зыхҭниҵоз иашҭаигәараҭагьы... Иууаӡа, уаҩ дахӡамкәа... алахьеиқәҵара
нахатәеит, угәы ааҭнашьаартә, улаӷырӡқәа нхаҟәҟәалартә
еиԥш, аԥыхьа гәеизҳара-гәырӷьарыла иҭәыз аҩнаҭа лаша,
уажәы изаҵәхаз, зегьы зхыӡааз, арыцҳара зыҟәнышьшьы
иҟоу ақьаԥҭажә иаҩызахаз...

Ард а рыцҳ а , Ард а гәа ҟ . . .
Арда рыцҳа, Арда гәаҟ... ибԥеиԥшхазеи бара? Абри аҩыза
лахьынҵас избоурыз?.. Бхәыҷқәеи бареи шәҟәыҟәнеиҟәыҟәнеиӡа, шәмыцәаӡакәа, атәым ҩны шәшыҩнатәаз
иаашәыршеит шәшәаԥырҳаԥуа, шәцәа шәынҭаӡыӡо, шәыфа
ыҟамкәа, шәыжә ыҟамкәа, шәрыцҳахәха... Абри акәын
шәызқәымшәацыз шәара?! Арыцҳақәа, агәаҟцәгьақәа,
аҭынхадақәа!.. Иабаанагеи, иабаҭашәеи, уҳәарауазеи... уаҳа
хҿыхшьак, ҭыҵшьак рымаӡамкәа?! Аамҭақәа зегьы иреицәаз
аамҭа хәлашабга нашԥарзыҟалеи рыԥсадгьыл аҿы, рџьанаҭ
дгьыл аҿы!.. Ирхарагәышьааз лхәыҷқәеи лареи, уажәы
шьоукы иргәаҟ-ҵәаҟуа, егьызлымшаз инарымпыҵкәыкәааны,
рыԥсы ахац инахьындырҳалазар!..
Арда еиҳа-еиҳа лхәыцрақәа лзыӷьашкны, дыруалуашо,
дырҳәаҵәы-ҳәаҵәуа,
лыԥштәы
еиҭаркуан,
лыԥштәы
рыԥсахуан уажәы-уажәы. Лыхгьы-лыԥсгьы – акызаҵәык
акәын дзызхәыцуаз: «Ахәыҷқәа роуп акәымзар, сара
исыхьлакгьы... дара еиқәхондаз!.. Иаҳԥеиԥшузеи ҳара
арыцҳақәа?!» Ахәыҷқәа еидыӷәӷәала иахьтәаз уажәымзаруажәы ишынеималҭәара лылаԥш нархылгон. Илылшози

396

илылымшози рызхәыцра ҭахак лнаҭомызт. Илылымшоз
шеиҳаз агәра лгон, илылшоз аасҭа. Илылшоз маҷӡан, акагьы
аҵанакуамызт уажәы араҟа. Дҳәаԥы-ӡаԥуан, илыкәҵәиашаон,
деимдырххон инеибеиԥшымкәа иналҭаауаз ахәыцрақәа.
Кьахьыри дареи реибарххарақәа, реиҿашрақәа, нас уи имч
мырхакәа, шәақьшьхәала инаиӡӷасны, дара мчыла амашьына
инҭацаланы ишааргаз уажәы-уажәы лыбла иныхгылон,
гәаӷкрыла иҭәыз лгәы неиларҵәо. Ишԥалҭхыз абыржәы,
агәараҳәа лхы нкыдҟьаны, лыԥсеибакра зегьы алалхәаҽырц,
аха усҟан еиҳагьы еицәалтәуан лхәыҷқәа рҭагылазаашьа...
Ирыцҳахәха, ҭынха дызмам реиԥш инархыкәласуа,
ала аԥынҵа икылҟьаз абриоуп шәара ишәықәнаго ҳәа,
инарықәымчуа инараԥырцон... Уи аҩыза азхәыцра лара
еиҳагьы деиланагон. Усҟан, наунагӡа лхәыҷқәеи лареи
инеицәыӡрызшәа, лгәы нҭыԥсаауан. Арахь Дыгә имаҭацәагьы
дара ирыцуп инарыцрымшәаӡо, ирыцаарган. Урҭ зегьы
иреицәан егьи илҭаауаз ахәыцра, лыԥсы еибазыркуаз,
лыԥсы лыхәлазырхоз, лхаҿы илзаамгоз, уажәы-уажәы лыбла
иаахгылоз, лхәыҷқәа рахь иӡырганы илзымҳәоз.
– Ҳашәшьуама? – лыбжьы ныҵакны, лҽааихарԥсны,
лывараҿы итәаз, асалдаҭ маҭәа зшәыз, днаиазҵаауан аҵх
лашьца иалагәаны иахьааргоз.– Ҳашәшьырц аума ҳзаажәго?..
Аха аӡәгьы ақәҿиҭуамызт ирмаҳаӡазшәа. Уи аҭак аҟаҵара
ус иаумариахыз!.. Узцәымӷу, узҭахым, узԥырызгарц иашьҭоу –
ушыбзоу уԥсы улимхуеи... уԥсы нҭшәаанӡа инауҿархьуа, угәы
ԥжәаны уишьып уаӷеимшхара, ҳаӷеиҭа!.. «Шәаҳшьырцоуп
шәзааҳго, шәыԥсы ҭаны ари адгьыл шәықәымзаруоп... Ари
адгьыл ҭарцәтәуп, уаҳа наунагӡа шәыӡбахә амҳәартә еиԥш!..
Иҭарцәтәуп, иҭарцәтәуп!..» – днаухәлаҟаар иулшои, еиҳаеиҳа ушьа науладырбап, иухараз, иухарамыз, абри адгьыл
уахьашьагәыҭу азы, лымкаала ухьӡ ахьаху азы, Анцәа џьанаҭ
ҭыԥны уара иахьузишьаз, иахьузалихыз азы.
Алашьцара еиҳагьы даргәжәажәон Арда, иҭаҟәаҭасуа
амашьына даманы иахьнеиуаз. Дызҵымҵышаз лызқәа
инықәҳазшәа, еидара хьанҭаны илзыҟалеит аҵх мымеиқәара
илзалымбаауаз ари амҩа хьанҭа. Еиҳа-еиҳа илықәыӷәӷәон,

397

деиҵанацалон, дареиџьуан, деикәанарҳәуан... Алашьцара
ацәгьара ианасыԥуп, иамыцхраауазар, иаԥырхагахараны
изыҟалаӡом. Уи ус анцәа ишеит. Шаҟаҩы ррыцҳара алашьцара
инахәлабгахьоузеи, хнырҳәышьак амаӡамкәа... шаҟаҩгьы
рынасыԥ иаԥнархахьоузеи?! Ардараа рыцҳақәагьы раџьал
алашьцара инахәланагәар, иарбану нас абри еиҳаны
ирзыҟалаша арыцҳара?!
Изгоз амашьына уажәы амҩаду ахь иҩкылсын, иааихҵәаны,
амшынҿықә ахь игаз амҩа инанылеит, алашьцара ԥылҳаҭра
аҽналакуа. Амчра зкны иҭатәақәазгьы, инеихәланагәазшәа
ҿырҭӡомызт...
«Ҳабаргои иқәынҵәаша?.. Ҳазҭадырԥшраны иҟоузеи,
ҳазҭадыргылозеи?..
Тымеитышак
ҳанхықәыргыланы,
аҟәҟәаҳәа инаҳгәыдырҵома... ҳахбыкьны ҳахьынҭаҳауа, уаҳа
ҳаӡбахәык уаҩы имаҳаӡо?..» – Арда агәра лгеит ари бзиарак
ишазҳәамыз. Лцәа дынҭаӡыӡааит... Ашықәсқәа ирзымҵәахыз,
амшынҿықә иадҳәалаз арыцҳарақәа цәырҟьа-цәырасуа,
Аԥсны иреиӷьқәаз аҵеицәа рылганы, маӡала иааганы
иахьцәыҵархәаҽуаз, алашьцара иалагәаны рыԥсҭазаара
ахьҿахырҵәауаз аҭыԥқәа днарызхәыцит... Абарҭ амцқьақәа
рнапхгаҩцәақәак ирыхҟьаны, макьаназгьы рыбаҩқәа анышә
иахьамадаз, цқьа иаарԥшны, ицәырымгакәа, иаанханы иҟан...
Ирзымҳәоз, ашықәс еиқәаҵәақәа ирыҵадырӡыз рыӡбахә
ацәыргара иахьымӡакәа ишыҟазоуп дырҩагьых даҽа мҩак
ала ишынарыжәлаз... Шаҟантә шаҟа рыла ирықәҵәиашахьааз,
ԥысгахак нарымҭаӡо!..
Амшынхықәаҿ ихкааны игылаз ҩын дук агәашә
инадгылеит. Арда илбон еилаҩ-еиласуа салдаҭ гәарҭак ашҭа
ишҭагьыжьуаз. Ирымҽхаркхьан иахьабалакь, ишырҭаху
иқәыцәқәасуа, ишырҭаху иқәгьыжьаауа, изакәызаалакь
рыцҳашьарак рындырԥшуамызт. Аԥсуа дгьыл иадҳәалаз зегьы
ркәаҳауан, ирхәаҽуан, наунагӡа уаҳа ҽеиҵыхырҭак, ҩадасрак
азыҟамлартә еиԥш. Рыдҵақәа дара ишырҭахыз анагӡара
иазықәԥон, иахькылнагоз еилкааны цқьа ишрымамызгьы.
Алашарақәа ҭааӡа ишаркызгьы, алашьцара иалубаауан ашҭа
иҭагылаз атанкқәеи, мшымбала ихҟьаз амашьынақәеи.

398

«Арҭ жәланҵәараа араҟагьы иҟазар акәхап... ианаа­
шалакь, аԥсуа қыҭақәа ишынарзыҩра!.. Уахгьы-ҽынгьы
ршыкьыбжь шԥанықәыҩуеи иахьабалакь!..» – маӡамаӡа ицәыҵахәыҭхәыҭуаз лгәы, аа, абыржәы инҿах­
ҵәап шуҳәарызгьы, ахыр-хырҳәа иахьеисуаз ҭахак
лнаҭомызт. «Ҳзааргазеи иқәынҵәаша?.. Ҳҭадырхарц аума
абриаҟара ҳаздыргәаҟуа, ҳаздыргәамҵуа?!» – Арда лгәеи­
бакреи лылаӷырӡқәеи алашьцара иузалбаауамызт. Лнап­
қәа нарыкәыршаны лааигәара итәаз лхәыҷқәа налгәы­
ҵалыҳәҳәеит, шәымшәан, сыԥсы ҭанаҵы ус шәрысҭом ҳәа
аанаргауа.
– Арҭ ишԥарзаауеи, уахь инаагома?.. – асалдаҭцәа руаӡәы,
амашьына ишынҭыҵызҵәҟьа, дааҭгылеит.
–Аиеи... аиҳабгьы днарыхәаԥшып,.. Иасҳәахьеит, аха
иаԥырхагаӡам... иааицәажәақәап... – иҳәеит, алмҩанык
ҿымҭӡакәа зҩызцәа ирылатәаз, уажәы маҷк иҽаархәаны
амашьына албаарҭа днаҿагылан. – Шәҭыҵ... аиҳабы
иахь ҳнеироуп!.. – ибжьы нарықәиргеит, Арда лхәыҷқәеи
лареи ахьтәаз ахь дынхьаԥшны. Даргьы ашьшьыҳәа
иналбааит, уажәымзар-уажәы ҳзықәшәарызеи ҳәа ргәы
нҭӡыӡаауа. Ахәыҷқәа, наҟ-ааҟ Арда иналываӷәӷәа, асалдаҭ
ирышьҭагыланы ашҭа инҭалан, аҩнеихагыла ду амардуан
инаҿаланы хыхь инхалеит.
Уахьыныҩналоз ауада ҭбаа-ҭыцә агәҭа игылаз астол ду
дахатәан абас ҩынҩеижәи жәабаҟа шықәса инарҭысхьаз
хаҵа жәпа-жәпак, еиқәакы, ихахәы еиларҳәны, зчынқәа
ҳаракыз, ар рымаҭәа цыҩцыҩуа изшәыз. Итапанча зҭаз,
аҵӷақәа ижәҩахыр инаҵданы, иҩыҵраҿы иахьынҳалан.
– Иаазгеит, аинрал ухаҵкы... абарҭ ракәын сара сызҿыз...
Ахацәа уаҟа иаанҳажьит ианаҭаххо азыҳәан. Урҭ ҳара ҳтәқәа
рнапаҿы иҟоуп, џьаргьы изцаӡом... – иҽыриашаны даагылеит,
уи аҷкәын, аиҳабы иҿаԥхьа.
Аиҳабы, ибла ҟәазқәа хаззала, иаԥхьа игылаз
днарыхәаԥшит ихы рҵысуа.
– Бара бтәқәа роума арҭ зегьы?.. – дналазҵааит Арда,
дҳәардыџӡа дахьтәаз, хьаак змаӡам иеиԥш иҽыҟаҵаны.

399

– Ааи, сара стәқәа роуп... ҳзеиқәхагәышьар... анцәа
даҳзылԥхар!.. – лҽааихарԥсны аҭак ныҟалҵеит, ацәажәара
шылгәамԥхоз налнырԥшуа.
– Ҳара аҳәсеи ахәыҷқәеи ҳрылакьысӡом... Ҳара зыҟны
аус ҳамоу аадыруеит... Абна зҽаҭаны, забџьар шьҭыхны
иаҳҿагылаз рыҟноуп аус ахьҳамоу... Дабаҟоу быԥшәма?.. –
ҽырхықәымҵа дналазҵааит, илҳәо саҳап ҳәа. – Уигьы абџьар
кны ҳауаажәлар нирҵәарц абна дылазар акәхап?..
– Мамоу... ҳара абџьар зкымыз, ирытҟәаз ҳреиуоуп...
Сыԥшәмагьы аҩны дыҟан, аха даарымгаӡеит... – лҳәеит
лара. -–Дунеихаангьы цәгьарак уаҩы изаҳамуцызт,
бзиарамзар... Аибашьра зегь ҳамнахит, зегь аланархәашеит...
аха уигьы агәхьаа скӡам... ҳаилышәкаа... абарҭ ахәыҷқәа
сзеиқәшәырха иҟалозар!.. -–Арда еиҳа-еиҳа лгәы ԥшаауан,
дӷьаҵәыӷьаҵәуан, ахәыҷқәа рыда ԥсҭазаара шылҭахымыз
лынлырԥшуан, зҿаԥхьа дгылаз сеиликаап ҳәа.
– Изхарада?.. – ибла кәымпылқәа нҭаиргьыжьит астол
иахатәаз. Иҭаҭын днаҿыхан, иқьышә жәпақәа нҭаргәаҩоаны,
алҩа нхалеиҵеит еилаҳанто.
Иалҳәаран иҟаз ан рыцҳа?! Изҿашәаз инаҿҟьар,
инӡаакәкәала, аӡеибафарҭа-аӡеилаҽҽарҭаҵәҟьа иналаҳауан,
инахәлашәон...
Дыҵҟьаргьы,
дыԥаргьы
илылшауаз,
илымчыз?..
– Изхаразаалакгьы... ахәыҷқәа акагьы рхараӡам...
ирыцҳауп... игәаҟқәоуп!.. – убри акәын Арда еиҳараӡакгьы
изықәлырӷәӷәоз,
иеилкаараҿы
џьара
рыцҳашьарак
изцәырнагозар ҳәа.
– Аибашьра уи аздырӡом... уи еилнахӡом изхароу,
изхарам ҳәа... – иааԥшит иҩныҵҟатәи идунеи. Арда лыӷьа­
ҵәыӷьаҵәрақәа зегьы ԥсадаханы, лыҵшәа рмоурашәа, аҳауа
инала­хәаша ицазшәа, лгәы аҟыҵәыҳәа акы наланакшеит.
Егьаџьара дугаргьы ас иҟоу, ас дыҟоуп, уизеилкаауама?.. Ус
ԥыҭраамҭак, ҿымҭӡакәа дтәан уи ахаҵа, зусқәа зцәеилаԥаҭаз
агәнымҩы иеиԥш. Иҭаҭын ацыблааха намиршәан, дырҩагьых
инеиҿыҵеикын днаҿыхеит. Нас насҭхашәа игылаз аҷкәын
ҟата иахь дынхьаԥшын, инаидиҵеит:

400

– Ига... ишеибаҳҳәаз еиԥш, рҭыԥ иқәуҵоит... Даҽаџьара,
даҽамҩакала шәхы шәырхаӡом!..
Арда адәахьы ианындәылҵ, лыԥсы аалылышәшәома
уҳәаратәы дааҟалеит, аха лҽаалырыӷәӷәан, изышьҭаланы
инеиуаз уи аҷкәын ҟата днаиазҵааит:
– Ҳабажәгои?.. Изышәымҳәои ҳахьыжәго?..
– Шәымшәан... акагь шәыхьуам... – аҭак ныҟаиҵеит,
рышҟа даахьаҳәны, ргәы дамыскәа, иҽаардадашәа. Уи маҷк
дааиқәнаҳәалеит Арда.
...Уачамчыраҟа... Ари ақалақь хәыҷы иадҳәалаз, Арда
лыԥсҭазаара аҟынтәи илгәалашәақәоз рацәаӡан. Арҵаҩцәа
реизарақәа ртәы уҳәару, лыԥшәма дыҿҟьаҿҟьо, абри
аԥҳәызба дсымгар ҟалом ҳәа иҽкынҵо данлышьҭаз атәы
уҳәару, шаҟарыла далахәыз... аха уажәы урҭ зегьы лхаҿы
иааиратәы, дрызхәыцыртә еиԥш аҭагылазаашьа лымамызт.
Аӷацәа ирымпыҵархалаз ари ақалақь алашьцара
ԥылҳаҭра ахатәан, иузеилмыргартә еиԥш, еергьҳәа аԥсы
ҭакьакьан. Иналк-ҩалкны аҟәҟәаҳәа ахысбыжьқәа налыҩуан,
уцәа уааҭанарӡыӡартә, угәы нҭнашьаартә еиԥш.
Аухантәаракгьы Арда дшыгәжәажәоз, дшуазыруаз,
дшылаӷырӡышоз
иаалхылгеит.
Ахәыҷқәа
абасҟак
иахьрыцҳахаз, абасҟак ахьырхыргоз данынарҿаԥшлакь
акьыжыҳәа инеималҭәон. Зны-зынла ргәы каҳазар ҳәа
дацәшәаны
ихәыҵалхәаҽуан,
аӡәгьы
имырбаӡакәа.
Иациижьҭеи лыԥсы мцеитоуп, уаҳа егьлыгымхеит. Дшьадахеит,
дыԥсыдахеит...
Аԥсҭазаараҿы зны-зынла, егьа гәаартыла, гәыблрала
уҟазаргьы, мышкаха-мышкаҵыхәан аҩысҭаа днауҵагьыжьны,
ианакәӡам, иаалырҟьаны, уеиқәԥах унҭаижьуеит узҭымҵша,
ушақәымгәыӷӡо, ухгьы узымыхьчо, ухәыҷқәагьы узымыхьчо...
Ардагьы, дубар дузымдыруа, абри аҭагылазаашьаҿы днеины
дыҟан, илыцхраауа ҳәа аӡәгьы длымаӡамкәа... Лыԥсҭазаара
ахац иакыз аибашьра иҵнашәаауан, амшынцәқәырԥа ацаҟьа
иаҵасуа ишыҵнашәаауа еиԥш...
«Арда рыцҳа, Арда!.. Абри аҩыза лахьынҵас избоурыз?!
Бызҭашәарыз бара абас?! Гәнаҳарас иҟабҵахьааз,

401

бызҭахымыз ма ибҭахымыз шьоукы бнарԥаҳаланы?!» –
уажәы-уажәы лхы инҭагьыжьуан, аха аҭак лзыҟаҵаӡомызт,
лхы иавылбашаз изакәызаалакгьы лхахьы иааиуамызт.
Инеигәыдҵа-ааигәыдҵо... атәымуаа лыблақәа ҭырхаха
дшынарҿаԥшуаз дкарахан, уаҳа налылымшо аҟынӡа днеит.
Еснагь дзыҳәоз акызаҵәык акәын – лхәыҷқәа реиқәырхара,
рыхьчара, машәырк рмырхькәа ралгара... Амлагьы лычҳауан,
ахьҭагьы лычҳауан...
– Арҭ араҟа исыдушьыларц аума изааугаз?.. Изургәаҟуазеи
ариаҟара,уаҳа рыцҳашьара шәылаӡами,уара?..Абарҭгьы уаауп,
ижәдыруазааит!.. Агәнаҳа ҟашәымҵалан, агәнаҳа!.. Агәнаҳа
иаҵалаз, усоуп ишыҟоу, гәнаҳала дымҩасуеит!.. – зыҟны
иҟаз аԥшәмаԥҳәыс лҽеихацаланы, лыҷкәын диқәгәамҵуан
абарҵа дахьыҵагылаз. Лыҷкәын ихымҩаԥгашьа иахеижьҭеи
гәҭынчымрак лызнарҵысуан. Еснагь лҳәатәы хазҵоз,
еснагь илыххәыцаауаз, уажәы длыцәхьаҵызшәа, лҳәатәы
дахыԥозшәа акы деикәанарҳәуан, акы деикәанаршәуан.
Аибашьра иалагеи уажәи рыбжьара уи ихымҩаԥгьашьақәа
акырӡа рҽеиҭаркхьан...
–Сара уара уда аӡәгьы дсымаӡам...акәтаӷьцәа улкәыкәааны
усааӡеит. Иузҳаит, удухеит... суқәгәыгуан, суеигәырӷьон сара
еснагь... Абас уибарауааз машәырла зыԥсҭазаара иалҵыз
уаб рыцҳа, сымшын... Уажә уара уаалаган, абџьар шьҭыхны,
уаншьцәа унарҿагылеит... Иузырухьааз урҭ уара цәгьарас?..
Ирхароузеи... рыԥсадгьылаз, рхеиқәырхараз иқәԥозар?..
Урҭ рыла акәӡамыз ҳара ҳаԥсы злаҭагәышьаз?! Шьоукы
урхаргалеит, шьоукы усцәеиларгеит!.. – дидӷьаҵәыӷьаҵәлон
еснагь лыҷкәын, илҭахымызт инеишьҭаҳауа дзыцныҟәозгьы,
аҩны дааицыԥхьаӡа ҭахак илҭомызт.
– Сан, сара уиаҟара сгаӡаӡам, ибдыруаз!.. Сара усҵәҟьа
схәыцуазар, араҵәҟьагьы сҟалаӡомызт... абџьар шьҭыхны
сырҿагылазаауан, дара реиԥш... Мчыла ҳаларгалеит
наҟынтәи иааз, аха уиаҟарагьы ҳаҽраҳҭаӡом... уи
бацәымшәан бара!.. – иҳәон иара, иан лгәы дамыскәа. –
Ҳара ҳазҭашәазгьы аилкаара аҭахуп... Иабаҳҭахыз абарҭ
иҳашәқәоу амаҭәақәагьы, иаҳдыркыз абџьарқәагьы!.. Аԥсуаа

402

зегьы сара исызгәакьоушәа, исаншьцәоушәа срыхәаԥшуан...
Ибымбаӡои иаҳзырҟаҵаз аҭагылазаашьа зеиԥшроу?!
Дызусҭада ара инхоны уи еигәырӷьо?! – уи дахьиашақәазгьы
ыҟан, дахьиашақәамызгьы. Аха ишакәхалакгьы, ихы нывҵгааавҵго, дзацәцозар ҳәа, есиҟалалакгьы дара ишырҭахыз
иҽырҿамыжькәа дааиуан. Ианшьцәа иреиҳаз аӡәгьы
димамызт. Ихәыҷра, иқәыԥшра зегьы абжеиҳарак дара
рҟны акәын иахьихигахьаз. Урҭ ишакәым иӡбахә анраҳа, нас
иалихгәышьоузеи ари аҩыза аԥсҭазаара?.. Есиҟалалакгьы
еилгашьак аиуазар ҳәа дазхәыцуан, дазыԥшын. Аха иан
лакәзар, лхьаақәа лзыхҽуамызт. Лашьцәа ирыԥсҭазаашьаз,
иахьыҟаз, иахьаныз еилкаашьак лзаҭомызт. Илдыруан
рқыҭа
азыбжак
анапымцқьақәа
ишдырхәашахьаз,
ишырбылхьаз. Лыцәа ҭынчмызт, лтәа ҭынчмызт. Насгьы
уналҿаԥшыр, дааузымдырыртә еиԥш дҟалахьан. Дабаҟоу
анкьа иеицырдыруаз аԥҳәыс, аԥсреи-абзареи иагымхоз,
згәы ҭыӷьӷьаа, гәаартыла зегьы ирышьҭаз, еиламырсӡакәа
избоз-изаҳауаз?.. Лхы еихаҿаҳәа, амымеиқәара лхатәаны,
амши-амши неиԥылгалон... Лыԥшәма иԥсы анҭаз шаҟа
иеигәыргьаны иԥылоз... нас уахашаанӡа ҩыжәран изҿыз.
Мамзаргьы ргәы иалакьакьашаз ажәак шԥанеиҿыҵшәарыз!..
Иажәа хаан иара рыцҳа, дгәыбылҩын...
– Бымшәан, бара!.. Урҭ сара аӡәгьы исҭаӡом!.. Уи азыҳәан
акәӡам арахь изаазгаз!.. – даацәажәеит аԥҳәысеиба лыҷкәын,
игәы ҭыхьшәашәаа, иаргьы лахьеиҵыхрак шимам инырԥшуа.
– Нас изааугазеи арахь?.. Шаҟа ирыцҳахәқәоу умбаӡои?!
Анс иҟоу ирыцхраатәуп, абри шԥаузеилымкаауеи уара?..
– ан лыҷкәын дыхҭакны диазҵаауан, лара леиԥш иаргьы
рыцҳашьарак ааирԥшырц лҭахны.
– Зегь еилыскаауеит, сан... Ҳара ҳзышьҭоу аҽакӡоуп...
Убрахь ҳара ҳтәқәак алаханы иҟоуп, иҳазҿыхуазар ҳәа
ҳашьҭоуп, ҳзыманшәалахар... – налаҭеикит иан, дызиазҵаауаз
дахымгәамҵкәа.
Урҭ реицәажәара зегьы Арда илаҳауан. Зны лгәы
арҭрысуан, зны иааннакылон, зных лыԥсы ахәаҽуазшәа лбон
деихәлагәаны. Илхьаақәоз, дызмырҭынчуаз рацәаӡан.

403

Аҷкәын иҽеилаҳәаны абарҵа дыҵагылан. Уи иаха
машьынала Ардараа аазгаз иакәын. Дгыгрыцәӡа изҳаит,
акәымзар рацәак ихыҵуамызт.
– Абыржәыҵәҟьа иургьыжьуеит рҭыԥ ахь!.. Уаҳа аказы
суҳәом!.. Ирыцҳауп... изшәыргәаҟуазеи?! – лыҷкәын ҭаха
илҭомызт Ардараа зыҟны иҟаз аԥҳәыс, абарҭ акырмыхькәа
илзеиқәырхозар ҳәа дрыхӡыӡаауа.
– Урҭ бара бырцәымцан... ара иаанҳажьуам... наҟ иахыганы
идәықәаҳҵоит, ҳзыманшәалахозар...
– Нас иаха анҭ иааиз зусҭцәақәадаз?.. Иабаргарц ргәы
иҭааз?.. Рцәажәашьақәа сгәамԥхеит сара. Зуаҩра зцәыӡхьоу
иреиԥшызшәа збеит... Рыцҳашьарак рыҿнызымбааит
сахьрыхәаԥшуаз...
– Урҭгьы шьоук ҿырхырц иашьҭоуп... аха рыгәра уаҩы
игартә иҟам... Иаамҩаԥырго, иааҟарҵо зегьы ԥарала ахә
ршьоит... ӡәыр дҿырхуазаргьы, диаргозаргьы... Урҭ сара
рыгәра сызгацәом... урҭ даҽа уаауп, сан!..
– Сызуҳәо
убриоуп – уҽрылаумгалан, нан...
уҽрылаумҟьашьын ахәымгақәа!..
Арда дахьыҩнагылаз еилыкка илаҳауан урҭ реицәа­
жәарақәа зызкыз. Маҷ-маҷ дазнархәыцуан ари аҭаацәара
дара рзыҳәан аиакәым ишьашьҭамыз, ус иҟақәаз ишреи­
уамыз... Арда илҭахын, иахеиԥш дарҩагьых днаидыххыланы
днаидӷьыҵәыӷьаҵәыларц, лхәыҷқәеи лареи еибганы
изалгозар ҳәа. Ишҟа дналбааҟьарц лгәы инҭашәеит.
Дагьналбааҟьеит:
– Сукәыхшоуп... ҳаилкаа... уда ԥсыхәа ҳамаӡам...
уаҳа аӡәгьы ҳаизеиқәырхом уара уда!.. Унапы ҳануп...
ухьышьаргәыҵа сакәыхшоуп... уи уара иулшоит!.. –
лҽынаигәыджьланы акьыжыҳәа инеималҭәеит дқыџьқыџьуа, днеиҵас-еиҵасуа... – Ма сара сшьы... ма схәыҷқәа
сзеиқәырха... сара лахьеиқәаҵәа, лахьеихәлабга!.. –
деиҵақьы-еиҵақьуа дҵәуон Арда уи лнапқәа икәыршаны
дахьгылаз... Нас, ихаҵкы дцо, лҽынкажьны ишьапқәа
гәыдылкыларц далагеит, аха иара уи аҟынӡа днеимгеит,
днаимышьҭит. Дналыханы днаиргылеит.

404

– Иазхоуп... бҽаанкыл!.. Сара иахьа абри аус
сзырманшәалозар ҳәа сашьҭалоит... Убранӡа абра
шәыҟазаауеит, сан лҿы, аӡәгьы дшәылакьысуам... – иҳәан
дааижьжьеит, дааиргәыбзыӷит, лыгәшәа-мшәа ныҟаҵашәа.
Арда ҩаԥхьа хыхь дынхалеит, лхәыҷқәа рахь. Урҭгьы
шәаԥырҳаԥуа, аԥенџьыр иадыԥшыло игылан.
– Акагь рабымҳәан, ргәы рымызҟьаша... Амла иабмыркын,
акрырҿаҵа!.. Саанӡа бырхылаԥшла ...ара иҟазаауеит!.. –
иҳәан, ашҭа дынҭыҵны дцеит уи аҷкәын. Егьа ус иҟазаргьы,
агәҭынчымра лыкәҵәиашаны дыҵнашәаауан, даргәжәажәон
Арда деихәлагәаны, уажәымзар-уажәы лыԥсы ҿахнаҵәартә
еиԥш. Аха ус аламала лҽалҭаӡаргьы лҭахымызт, лгәаҵаҿы
иаацәыҵлашоз агәыӷра хәыҷы дааиқәнаҳәалон инеиҭасааиҭасуа, зны имаҷӡаханы, зны аҽынеиҵыхуа, аҽнышьҭыхуа.
Лнапқәа нарыкәыршаны рыхқәа аалшьышьуан лхәыҷқәа
налгәыдырӷәӷәало. Урҭ иреиӷьыз, урҭ иреиҳаз аӡәгьы
длымаӡамызт адунеи аҿы. Урҭ данырҿаԥшуаз насыԥшараны
илыԥхьаӡон... егьа илцәыхьанҭазаргьы, егьа илцәуадаҩзаргьы,
лхьаақәа еиқәырҳәалозшәа дрыхәаԥшуан...
***
– Аҳаҳаи, гәышьаӡа... ауаҩы дызқәымшәо ҳәа
егьыҟамзаап иахьатәи ҳаамҭазы!.. – иԥсыԥ игәаҵанӡа
иганы даақәыԥсычҳаит Ҳараз, Кьахьыр днаихәаԥшын.
Уи диимбеижьҭеи акыр игхахьан, акыр иҽеиҭеикхьан...
иӡамҩақәа ҭашәашәаӡа иҟалахьан, ишлара ашлара ацлахьан.
Ииҳәарц ииҭахыз шырацәазгьы, изҳәомызт зегьы. Иаԥхьа
дтәан иара иаасҭа акырӡа иеиҳабыз, крызбахьаз, кырзаҳахьаз,
аха аҭагылазаашьа бааԥсы иареиџьхьаз, иаргәаҟхьаз,
ирыцҳанатәхьаз. Ихиҿсахьа ианыз аидкаҷыларақәа иԥаҵа
шлаӷәаӷәақәа ихырҩон, аха илакҭа иааԥшуаз иуанаҳәашаз
рацәаӡан. Ас зныкгьы димбацызт Ҳараз, Кьахьыр абас
деихәлаҳаны. Зхы иеиҷаҳаны иныҟәызгоз, мацқьашьацқьа зҽеилазҳәоз, уажәы иааиниалакгьы иааигәаӡаны
днаидымгылакәа
дизымдырыр
ҟаларын,
убриаҟара
иҽиԥсаххьан.

405

– Шәҭагылазаашьа ҽеим... Акагьы шәылымшаӡакәа,
шәхәыҷқәа нашәымпыҵкәыкәааны ишәцәыргеит шәышры­
хәаԥшуаз... Ишәылшартәгьы аҭагылазаашьа шәымамызт...
Шәыԥсы ҭахеит, убриоуп, аха аҵыхәтәаны ус шәзалымҵыргьы
ҟалоит... Урҭ ирымпыҵашәаз ус доурышьҭуам, иԥсы
ааҭырхаанӡа, илоу зегьы ааилырхаанӡа... иахьынӡарылшогьы
рхы дадырхәоит, убриаҟынтә даараӡагьы аҽырҟәыӷара
аҭахуп...
рыбла
шәыҵамшәартә
шәырҟәыҭхазаргьы
цәгьамызт, аха иабаҟоу, ҳаргьы иаҳзеиԥшымтәит умбои?.. –
Ҳараз уи дицәыԥхамшьаӡакәа иаша днеиҿаԥшит, игәы иҭоу
аилкаара иҽазышәо.
– Ҳҭагылазаашьа шҽеим ҳаргьы иҳамбо џьышәшьома,
аха иахьамзар уаҵәы ҳашԥарызрымпыҵымҵри ҳәа
ҳааиуеит... Гәыӷракгьы ҳахьыԥшуп макьаназгьы, ҳазҭашәаз
уаҩы ишимычҳара ичҳауа. Арахь ҳҭыҵшьа маншәаламхеит,
ацәҟьа иаҿашәаз иеиԥш, ҳбалыбаҭо ҳақәхеит ҳзаҿымҵуа...
– Кьахьыр ибжьы рмаҷны гәоу-гәоу даацәажәеит. Ҳараз
изымдыруаз макьаназы иҿыцыз акагь изҳәомызт. Ҳараз
еилкааны иман урҭ зҭагылаз, ирхыргаз, ирыхҭысуаз.
– Дара макьаназы иахьтәац итәоуп, усами?.. – Ҳараз
Кьахьыр днаиазҵааит, убри дназҿлымҳаны.
– Ааи, иахьтәац итәоуп, рҽырӷәӷәаны, рҽеимаданы...
Аҵыс рхыԥрааргьы руам, убриаҟара еиқәных иҟоуп... Уимоу,
ҭагылазаашьак роур, иагьжәылоит... Уахгьы-ҽынгьы хысроуп
изҿу, ҳлымҳақәа ҵырххьеит... уаҳа акагьы рыздырӡом.
Зхы иақәиҭу, иқьаԥҭахаз ҳаҩнқәа инрыҵаҳауа идәықәуп,
ирбаз неизыҳәҳәаны, инаразқәынҵа ашҭа инҭыҵуеит,
иҳалшагәышьои? – Кьахьыр Ҳараз диҿамԥшӡакәа
акәын дышиацәажәоз, ихы ларҟәны, харарак зду иеиԥш
дынцәыҵақәыԥсычҳауа.
– Уажәаԥхьагьы шәалҵыр акәын... – Ҳараз уи, илымҳа
инҭаҩыртә, инаинииӡбеит имырхьаацәакәа, иара ишиҟазшьаз
еиԥш, имаршәа куа.
– Уажәаԥхьагьы ҳалҵыр акәын, аха ас иҟалап ҳәа
згәы иаанагодаз!.. Ирҳәынҷаз ҳарҩызахеит, ҽырқәаца
ҳзыҟамҵауа... Ашәи-ҭышәи ҳнарышьҭуам иаанхаз. Ҭарҟан
уеизгьы иԥсы ҳалигеит уахь... Уи изыҳәангьы инаҳҿашуа

406

ҳзықәдыршәазеи... ҳрымшьит ауп иҳагхаз!.. – Кьахьыр уи
аҵыхәала изықәдыршәаз, ирыхҭыргаз атәы цқьа инҭкааны
изҳәомызт,
ианааигәалашәалакь
ицәа
дынҭаӡыӡон.
Убасҟан, иблақәа ҭраа, иаԥхьа итәаз Ҳараз днеиҿаԥшуан,
рыцҳарашьарак даҳәозшәа. Аха Ҳараз игәы иҵхоз аҽакӡан...
егьа инаимырԥшуазаргьы, егьа иаахтны ицәыримгозаргьы...
– Дара рацәаҩума уаҟа?.. Уахьынаԥшы-ааԥшуа
иуаҳауеи?...
– Исаҳахуеи?.. Агәашә ҳанҭыҵыр, ҳакны рыштаб ахь
ҳаргоит, ҳдырҳәацәоит, иҳақәмақаруеит... Жәаха убас
ҳрымԥыхьашәан, ҳарган, цәгьаԥсышьала ҳаԥсы ҿаҳхит Дыгәи
сареи... Уаҳагьы ашҭа ҳҭымҵӡацт... Егьыс дара, харантәилагьы
иҳамбои, ианырацәахогьы ыҟоуп, ианмаҷхогьы... Зны анахь
иҩлап, зны арахь иҩлап... еилаҩеиласуа убри иаҿуп. Қыҭак
ахь ажәылара ргәы ианҭоу, иеибарыҩны уахь рҿынархоит,
ртанкқәеи дареи еицхаҟәҟәа, рышьҭыбжь улымҳақәа
ҭнашьаауа...
– Нас, абрахь уаазышьҭыз, абарҭ зыхьӡқәа ақьаад
ианҵаны иурҭаз, имԥшаакәа арахь ухнымҳәын рҳәама? –
Ҳараз убри дназҿлымҳахеит, Кьахьыр игәаанагара зеиԥшроу
алеиликаарц.
– Аиеи... Есиҟалалакгьы абарҭ рыӡырҭа-рыԥсырҭа
ҳзеилукаароуп, рҳәеит. Рыблақәа убас иркшаԥаны исдырбеит,
иара убраҵәҟьа сахәыртәрын, изышьҭаз аус акәмызҭгьы...
ашәанцәагьы зегьы иреицәаны иаҳзыҟалеит, рҭыҩражәқәа
ирҭыҵын, ибыбуа иҳалалеит, аӡәгьы дымшаҭаӡо... Рҩызцәа
иҭахақәо рзыҳәан даараӡа игәамҵуеит... Рыԥсыбаҩқәа
анырмоулакь, ицыхлымуа, ирымпыҵархалаз ақыҭақәа
инарылалоит зыԥсы ҭоу аӡәгьы даанмыжьуа...Урҭ ҳаиуанқәоуп.
Гәшаҭарак рыздырӡом, гәшаҭарак рылаӡам...
– Нас уара угәы ишԥаҭоу уажәшьҭа?.. Ухынҳәуама
ушьҭахьҟа дырҩагьых?.. – Ҳараз уи ихы наиқәикит, изҵаара
аҭак дазыԥшны. Уи ала иеиликаақәоз рацәаӡан.
Кьахьыр даахәыц-хәыцит. Ҳараз дызиазҵаақәоз ихшыҩ
назцан, аха ус иааԥҵәаны аҭак изыҟамҵеит, деишьклазхәоз
даунашьҭуамызт...

– Аха уара угәы иҭоу аӡәгьы иауҳәаӡом, Кьахьыр...
еснагь ицәыҵаухәаҽуеит... Сызуазҵааз аҭакгьы суҭом
уажәы?..
Иуцәыхьанҭоума
ааныжьра?..
Ишшәарҭоу
узымдырӡои?.. – Ҳараз изымчҳауа аҟынӡа днеины дыҟан.
Кьахьыр зны деиликаауазшәа дышихәаԥшуа акәымкәа,
днаимпыҵҵәраауан, аԥсыӡ еиԥш дҵәыр-ҵәыруа.
– Сҿы зкуа удыруама, Ҳараз?.. Исцәыцәгьоуп сабиџьынџь
ааныжьра... Сыршьуазаргьы уаҟа сыршьааит ҳәа сыԥшуп!..
– илаӷырӡқәа нхаҟәҟәалеит Кьахьыр, Ҳараз дышихәаԥшуаз.
Убас дҟалеит, егьа дрыцҳаумшьозаргьы даарыцҳаушьаратәы.
– Насгьы, сыхнымҳәыр, уазхәыци, Дыгәраа ҳцәыршьыргьы
ҟалоит... Анҭ абнауаақәа рыгәрас иугозеи?... Сара сгәаӷкра
дара ирхыргар?.. Абри сзышьҭыхуам сара... сҭаацәара,
схәыҷқәа ахьыҟоу шысзымдыруагьы!.. Сыԥсы ҭоу џьушьоит,
Ҳараз... сынаур ауп узхәаԥшуа... сара стәы ҳәа егьыҟам
уажәшьҭа!..
Ҳараз, уи игәыԥшаара иҽамҭакәа, Кьахьыр ибла цәаакқәа
дырхыԥшлон, ирыҵоу рыҵибаарц иҭахны. Изҵаарақәагьы
гәрамгарҭас иҟаиҵаргьы иҭахымызт.
– Дыгәраа ҳара иалаагарҵ ҳгәы иҭоуп... ҳзыманшәалахар...
Ма иӷьычны иаагароуп бнала, мамзаргьы аҽакала ԥсыхәак
рзаауроуп... аха, уи сҳәеит ҳәа, уара ишуҭаху... машәыр
узырымуазар...– Ҳараз даахьаҵын, Кьахьыр игәаанагара амҩа
наиҭеит, даарыцҳашьашәа. Дзиԥымыҩлеит, дзиҿамгылеит
агәшаҭара иааирԥшыз иахҟьаны.
Кьахьыр дӡагә-ӡагәуа, дызлааз амҩа даныланы дцон
деиқәхәыцраха, ихы нкажь-кажьуа. Уажәы-уажәы ибла
иныхгылон Ҳараз ииҭаз, изааигаз ақьаад бӷьыц, иҭахақәаз
ашәанцәа рыжәлақәа зныз. Ҳараз урҭ рыԥшаара азыҳәан аҭак
цқьа иахьиимҭаз дааиланархәон ианааигәалашәалакь. Урҭ
тәаны уаҟа ишизыԥшыз даназхәыцлакь, аминуҭк азы ихлахаҵ
днықәнаҟьон,
деилышша-еилышша
днеикәанарҳәыртә
еиԥш. Аха иара уи иҽеиҭомызт макьаназы, имч ахәагаа иҭаз
дақәгәыӷны. Амшгьы уажәшьҭа акыр инеихьан. Аҳәааҿынӡа
дымнаӡацызт.

– Уарбану, уара, уа иааиуа?! – бжьык ҿацаӡа илымҳа инҭа­
ҩит Кьахьыр. Апҟаҩ-апҟаҩҳәа ҩынтә раҟарагьы ахысбыжь­
қәагьы аагеит. Ахьацаҵла иаавҵҟьаз рыҽхаршаланы
инеиҿагылеит, рԥаҵақәа рҿабаба, хҭарԥа еиқәаҵәақәак рхы
иакәыршаны, рыбла мацарақәа арахь иааԥшуа.
Кьахьыр, ихьыз изымдыруа, даагарыгаҽеит иаразнак,
иҟалаз изеилмыргакәа. Иԥсы наилышәшәазшәа дааҟалеит,
аха иҽамҭакәа иҽаашьақәикит ҳамҭакы. Иаԥхьа игылаз
ихшыҩ нарызцеит. Набжьоутәқәан. Аӡәы Шьакәыр иԥа
Наурыз иакәын, егьи Есҳаҟ иԥа Ламшьаҵә иакәын.
– Уабацои арахь?.. Арахь амҩа аӡам!.. – инаиқәымчит.
Абрагьцәа реиԥш рҽыҟаҵаны игылоуп, рабџьарқәа ырҟымҟымуа. Ҳаит уҳәар, уааихырҵәап, ицыхлымуеит.
– Аштаб аҿы сыҟан, уск аҵыхәала... – дааҟрымҿрымит
иааилажәжәа, цқьа дзымцәажәо. – Уажәы аҩныҟа сцоит,
иҟалозар... – еергьҳәа ибжьы нҭикааит.
–
Ҳара
акымзарак
ҳаздырӡом...
ухынҳәуеит
абыржәыҵәҟьа... ушьҭахьҟа!.. Иаҳҭахым ҳара ҳаӷацәа
рнапаҿы уҟазарц!.. – инаиқәымчит, инаиқәгәамҵит.
– Дыгәраа ишԥарыԥсыхәоу?.. Сымнеир ирымшьуеи?..
Ирыцҳами рхалазаҵәык иалахар, ирыцхраауа ҳәа аӡәгьы
дрымаӡамкәа?..
– Урҭгьы ԥсыхәак рзаауп ҳара... ус иаанҳажьуам... Кьахьыр
дыдмыргьыжьыр рымуҵәҟьеит.Иқәымчит,шаҭарак ҟарымҵеит
дышреиҳабызгьы. «Абарҭгьы сырзеилымкаауазаап...» –
игәы дынҭахәыцит. Иагьыцәгьоуп, иагьыхьанҭоуп аибашьра
аҵасқәа... аибашьра аҟазшьа...
Кьахьыр дынхагьыжьын, дызлааз амҩала иаԥхьаҟа
иҿынеихеит деикәашәны, деихашәны. Наурызи Ламшьаҵәи
уи ишьклаԥшуан, ихы ларҟәы-ларҟәуа дахьнеиуаз.
– Ҳара зны-зынла ҳагәшаҭаҩцәоуп... иҳамчҳарагьы,
иҳалаҳмыгӡашагьы ҳалаҳагӡоит... ҳажәлар рнырҵәара
ианаҿу аамҭазы... – Нас инаишьҭеиҳәеит: – Уца, уҭаацәара
урышьҭаланы... иаха иалыргеит... Тҟәарчалҟа рхы дырхазар
ҟалап!.. – Наурыз уи дизыгәынқьуан, ихымҩаԥгашьа
шигәамԥхоз наинырԥшуа.

«Шәыԥсы ҭоума, шәара агәаҟқәа?.. Шәыԥсы злаҭахазеи?..
Ишԥарыԥсыхәоу Дыгәраа?.. Ишԥарыԥсыхәоу?.. Кьахьыр
ишьҭахьҟа дынхьаԥшит. – Ах... Набжьоу... Набжьоу рыцҳа!..»
– игәы дынҭацәажәеит.
Амш аилашәшәра иамҽханакхьан. Уарла-шәарла ақыҭа
хысбыжьқәак налыҩуан инцәыҵахәаҽшәа.
***
– Иалаагароуп... есиҟалалакгьы иалаагароуп... уаҳагьы
ԥсыхәа амаӡам... Иаҳцәыршьыргьы алшоит... анҭ рыгәрас
иугозеи, игәаӷьны узреҩсрым... Уахаҵәҟьа иалгатәуп,
зыԥшрак ҟамҵакәа... Аибашьра еибашьроуп, аха ҳауаажәлар
ҳаӷа имҵажьны ҳанбанӡатәазаауеи?.. – Ҳараз дцәажәонаҵы,
аҷкәынцәа еиқәызырҩуа изыԥшын. Уи хрыжь-хрыжь, игәы
иҵхоз, дызмырҭынчуаз, хьаас изыҟалаз аахтны аҷкәынцәа
иреиҳәон, иазырӡбышаз, ишазнеишаз дазыԥшны. Ари аус
анагӡаразы иаҭахын агәымшәара, аилҟьара, аҳаҵҳаҵара.
– Ари уахаҵәҟьа имҩаԥгатәуп, ргәы рҭынчны,
ианазыԥшӡам... Уажәы иқәарыԥссоит, аха уаха иацнаҵаргьы
ҟалоит... ақәа кыдҵәаны ианлеиуа ари аҩыза аус анагӡара
еиҳагьы иманшәалахоит... Шгәы ишԥаанагои, аҽқәа ҳҭахума?..
– днарылаԥшит Ҳараз ирҳәо еиликаарц азы.
– Мамоу... ҽыла абна ҳалалар, ҳзыманшәаламхаргьы
ҟалоит... ршьапышьҭыбжьқәа раҳар, еиҳагьы ауадаҩрақәа
ҳҭадыргылоит, – иҳәеит Хьрыц дахьтәаз. – Дыгә макьаназы
дныҟәартә дыҟоуп,ихы дахәоит...Хаԥҭина ҳналыцхраап ҳара...
Знык абнатоурахь ҳазкылсыр, ишәарҭахомызт, абнарагьы
ҳацхраауан, – нациҵеит уи игәаанагара дацәхьамҵыкәа.
– Мап... уи сақәшаҳаҭым сара... Аҽқәа рыла ҳцароуп,
егьа ишәарҭахаргьы... Амш цәгьоуп, абна ҳалахаргьы ауеит...
ҳаруадаҩыр ишԥаҟаҳҵои?.. – убри инаҿаиршәит Наурыз...
дагьиашазаргьы ҟаларын.
– Ибзиоуп нас... шәара ишшәыманшәалоу... – Ҳараз урҭ
ргәаанагара даԥымыҩлакәа днарықәшаҳаҭхеит.
Аҷкәынцәа рус дара ишеилыркаауа еиԥш имҩақәырҵар,
хымԥада уарманшәалоит. Аҭакԥхықәра анырга, урԥырхагамхароуп, иацәхьамҵыкәа ишынарыгӡо агәра удыргоит.

– Шәгәы ишԥаанагои, абри аус анагӡара зылшарыда?..
Хәҩык азхап ҳәа сгәы иаанагоит... – дааҭгылеит
Ҳараз, ирҳәарызеишь ҳәа днарҿаԥшуа. Аҷкәынцәа
инеиқәырыԥхьаӡеит иеизыманшәалахашаз рыхьӡқәа.
– Хьрыԥс, Ламшьаҵә, Наурыз... уаҳа?... – деиҭанарылаԥшит
Ҳараз.–Хьрыц,Сиуарна...Иазхоуп...–иаргьы инеиқәиԥхьаӡеит
урҭ рыхьӡқәа. – Уажәшьҭа шәызлацаша ҳазхәыцып...
Ишыжәдыруа еиԥш, арсынтәи иаша цашьа амам... Кәыдры
ахықәахьгьы ишәарҭоуп, амҩақәа кны итәоуп... усынтәи
ацара уаҩ дзақәгәыгуам... Ажәытә Арҟызаа ахьынхоз
инрыцәхыкны... афасара, абнара знык амҩа ааихҵәаны
узнылалар, ушьапы уҽаургоит, егьа рҽырҟьаргьы, егьа
иушьклаҳәыргьы... Ус Аӡҭаха ункылсуеит... Уахь аӡәгьы
дҟаларым, бнароуп, бналашьцароуп, ишәангьы уахь
изыҵаларым... Нас Алҭыхәаа рнышәынҭрақәа унарывсуеит...
Ачаирҭахь
умцакәа,
иаваршәны,
абнара
ушылоу
уаарылымҵӡакәа, Дыгәраа рыҩнашьҭахь ахуҳәа ункылсуеит.
Абри амҩала еиҳагьы шәманшәалахап ҳәа сгәы иаанагоит...
Шәанаауагьы убас шәҿаашәхоит... Ачымазаҩгьы акы
налыкәыршаны даашьҭышәхуеит... Абас шәақәшаҳаҭума?..
– Ҳараз игәҭакыз, иара дшазхәыцуаз еиԥш, иаацәырганы
инареиҳәеит, даргьы рхаҿы иааганы ирыдыркылартә
еиԥш иазырхәыцуа. Уи еиӷьыз уаҳа аҽамҩакы узалхуамызт
узырманшәалахашаз.
– Ааи... ҳақәшаҳаҭуп!.. – рҳәеит аҷкәынцәа, Ҳараз ииҳәаз
иақәшаҳаҭны. Убас еиҳа иманшәалахарызшәа иназхәыцит.
– Ус анакәха, шәҽеибышәҭ!.. – инарыдиҵеит, ишахәҭоу
еиԥш амҩа ақәларазы рҽааибырҭарц.
–
Абри
амҩахыҵырҭаҿы
ишәышькламԥшааит,
шәақәрымкааит!..
Убраҟа,
аҵх
кыр
инаскьаанӡа,
шәцәыҵатәаны шәыԥшызароуп... еимҟьарак шааҟалалакь
еиԥш шәныбжьҟьартә... Шәанаауагьы ишәцәымшааит...
шәгәышәҽаныз!.. – днарабжьеит.
Аҷкәынцәа
рҽанааибырҭа,
индәылҵын,
абнара
рыҽнамардеит иццакы-ццакуа. Илашьцан, убла аҵәыршы
ҭакызаргьы иубомызт.

411

Ариабжьаракгьы Ҳараз убри акәын дзызхәыцуаз, аха
изеиԥштәуамызт.Уаанӡагьы абри аҩыза ахьымҩаԥырымгацыз
ихы гәыбӷан аиҭон. Убас иалахақәаз аӡәаӡәала иалгазҭгьы,
игәы ҭынчхаргьы ҟаларын. Знык-ҩынтә раҟарагьы
аиҭныԥсахларақәа мҩаԥыргахьан, аха урҭ алыргартә
еиԥш аҭагылазаашьа рмоуцызт, ишыргәаладыршәалозгьы.
Ирзеиԥшымтәыкәа иаанханы иҟан. Уажәы дзықәныҟәаз
ахшыҩҵак, маҷк иадамхаргьы, игәы еиқәнаҳәалон,
маншәаларак ахь икылнагарызшәа дазхьанарԥшуан...
Аҷкәынцәа дәылҵны ианца, Мзауҭи иареи ирҳәоз
рымҵәазшәа, ԥыҭраамҭак ус еидтәалан, рыхқәа ларҟәны.
– Кәатат дшыҟоу здырхуада?.. Ихабар ҳәагьы акагь
ҳаҳауам... Ишьапы ахҵәара ақәшәазаргьы, дызбада,
дзаҳада?... – убри аахьааигеит Ҳараз уажәы. Кәатат
уахык ԥшыхәра дахьцаз амина иҵатҟәацын, ишьапы
имыхәо ашәарҭа дҭанаргылан, ахәышәтәырҭахь дганы
дышьҭарҵахьан.
– Ишьапы анхырҵәа, дрыцҳахеит... дшыҷкәыноу
дыбжахоит, ихы дзамыхәо... иани иаби неихыԥсаар ҟалап,
ари раҳагәышьар... – иҳәеит Мзауҭ, Кәатат дзықәшәаз
рыцҳашьарак наҵаҵаны. Уи зегьы дрышьҭан дҳәырҳәыруа,
акы сацәшәап ҳәагьы дыҟамызт аха...
– Аибашьра мышьҭацәгьа зегь ахәрақәа рыннаҵоит,
рыԥсы ахьынӡаҭоу ирхамышҭуа... Ҳзеилгагәышьар, ма уи
иԥсы ҭаны дрызхнымҳәри, ани зынӡаск иналахәашақәаз
роуп ирыцҳахаз ҳәа... – даагәынқьит Ҳаразгьы.
– Абри аҩыза ҳалазгалаз дунеихаангьы изаҵыҵуама
агәнаҳарақәа иҟарҵауа?.. Дара ртәқәагьы ҭадырхеит, ҳара
ҳтәқәагьы... Ирхарагәышьааз зхы еиларгаз ақәыԥшцәагьы?!
Иабабжьаӡи ҳаҷкәынцәа ҳәа, ашәеиқәаҵәа рышәҵаны
иԥшызар
акәхап
урҭ
ранацәагьы...
илаӷырӡышо,
илаӷырӡырқәақәо...
Аибашьра
ианбыкәыз
абзиара
аныҟанаҵахьаз, абзиара анаанагахьаз?! – Мзауҭ змыжьрак
дынӡааԥшылозшәа, иблақәа
еихмырсыӷьӡакәа
ҵаҟа
дышьҭаԥшуан. Аибашьра ԥсҭазаара убриаҟара ахәымгарақәа
аҵан,
изакәызаалакгьы
рыцҳашьарак
ҟанаҵомызт

412

ауаҩытәыҩса иеиқәырхаразы. Егьызхараӡамыз инахәлабга,
иналахәаша ицон, анацәа ашәеиқәаҵәа нарышәхарԥаны,
иуазыруа, игәынқьуа, ирыцҳахәха иахьабалакь улаԥш
иныҵашәо, акала узырмыцхрааӡо...
«Сабгьы арра дыҟан... – сабгьы деибашьуан... Усҟангьы
абас иҟазма?! Аха ари иҵагь еиҳаума ҳара аԥсуаа ҳзыҳәан...
ҳџьынџь аиқәырхара, ҳџьынџь ахьчара?!» – игәы дынҭахәыцит
Мзауҭ.
– Абыржәык ҳзалҵындаз... абыржәык ҳаиқәхандаз!..
– даақәыԥсычҳаит Ҳараз. – Аԥсадгьыл аиқәырхара зегьы
ирыцкуп... зегьы иреиҳауп... – нациҵеит. – Уи зегьы ҳзыҳәан
иуалԥшьоуп!.. – абри акәын иара дыззықәԥоз, дзышьҭазгьы.
Уи еиҳау даҽа хықәкык имамызт уажәазы Ҳараз.
Аҵх акыр инаскьахьан. Ҳарази Мзауҭи зны игылеит, зны
итәеит, аха рыгәҭынчымра еиҳа-еиҳа аҽеиҵыхуа ҭахак
рнаҭомызт. Ҳараз уажәы-уажәы аҭаҭын дахон, дындәылҵны,
абарҵа днықәгыланы лбааҟа, Набжьоуҟа дыԥшуан, аха
еиқәылашьца, еиқәыҵамҵамуа иааԥшуаз абнаршәыра
акагь узалбаауамызт. Амшқәа аныбзиаз арантәи ишуҭахыз
иубарҭан набжьоуаа рыҩнқәа, рынхарҭақәа. Ақәа кыдҵәаны
ишлеиц илеиуан иааҟәымҵӡакәа, еихсыӷьрак амаӡамызт.
«Ҳаҷкәынцәа рыцҳақәа... изакәытә ҭагылазаашьоузеи
инарԥеиԥшхаз...
Аӡынразы
ақәа,
асы,
аҷыхь...
Уажәгьы иахьҭатәоу аӡы рыҵхаҽа илеиуазар акәхап...
Иаархыргахьоузеи... ишырҭаху уахык иадамзаргьы, иарҭа
ԥхак иныламиаӡакәа!...» – Ҳараз маӡа-маӡа изцәырҵуаз
ахәыцрақәа ҭахак ирҭомызт, игәы нцәыҵархәыҭхәыҭуа. Зегь
иара хьаас иҟаиҵон, зегь иара игәҭыхан...
– Абырсҟаамҭа иаанызкылазеи?.. Машәыр рыхьу?..
Изыманшәаламхоу?..
Аамҭагьы
акыр
инеихьеит
уажәшьҭа... – Ҳараз ибжьы нҭганы даацәажәеит уажәы.
Иҩныҵҟатәи иеилашыра, иеибарххарақәа изҭахәаҽуамызт,
изышьақәкуамызт.
– Ирыхьрыз, џьушьҭ?.. Аха, уи сҳәеит ҳәа, ҳара ҳанықәҵ,
уаҟа дара тәарҭас, гыларҭас иҟарҵазар?.. Иҭыԥманшәаланы
ианырба, рхы иамырхәакәа ус иаанрыжьуазма?.. Уа

413

ҳаныҟазгьы, ҳахҭакны, ҳақәгара акәын изышьҭаз... – Мзауҭ
рыҩнқәа, рҳабла ибла иныхгылеит ицәыҩҩажәӡа, аҵх
лашьца иузалымбаауа, ақьаԥҭажәқәа реиԥш еиқәшәы...
лашыбжьыкгьы умаҳаӡо, лашаракгьы џьаргьы иҩнымԥхаӡо...
–
Иаанызкылазеи,
анаџьалбеит,
абрысҟаамҭа?..
Ма арахь еибганы изкылсындаз!.. Ҳрышьҭаларгьы
ҳабанӡазцари... маҷ бжьоума?.. – Ҳараз, игәаанагарақәа
аки-аки неиҭныԥсахло, ацәажәара даҿын. Илахь ҟьаҟьара
зны-зынла ацәаҳәақәа нанпыҟҟала инеимаирџьыхәуан,
инеиҵеицалон
иааизыркәкәаны,
дызмырҭынчуаз
хәыцрақәак дшеимадырххоз инырԥшуа. Усҟан илакҭагьы
иааугәамԥхаратәы аҽеиҭанакуан, имышьцахон, иблақәагьы
угәы рҭынчны узырхыԥшыломызт ишуҭахыз...
– Изыманшәаламхазар акәхап... Аха иаап, џьушьҭеит...
ишԥамаари?.. – Мзауҭ гәыӷрак иман урҭ еибганы ишаауаз
иҵазҳәоз, иԥырымҵуаз. Аха иаанызкылаҵәҟьаз еилырганы
иахьимамыз хәыҷык даркәанызануан, игәы еихьнашьуан.
– Изыманшәалахар иаанрыжьуамызт... Ари аҩыза
амшха абнаршәыра иамшьҭыкәа изылсгәышьар... Акәа­
рақәагьы хышхыҵәаны илеиуазар акәхап... Аҵхгьы акыр
инеигәахьеит... Ашарагьы уажәшьҭа рацәак агым... Ашара
рыхьӡаанӡа ирымбакәа, ирышькламхыскәа аҳәаа изахысыр...
– Ҳараз уи дарҭынчуамызт, иаарлас-аарласны хҭашәарақәак
наизцәырҟьон, уаанӡатәи игәаанагарақәа неиҭныԥсахло.
– Иамуӡар, ԥыҭрак ашьҭахь, ҷкәынцәақәак аашьҭыхны
аҳәааҟынӡа ҳалбаароуп... Уа ҳнеины ҳаарзыԥшып... Угәы
ишԥаанагои, Мзауҭ?.. – днаиазҵааит, ишҟа ихы нхьарнааны,
ииҳәо алеиликаарц.
– Аиеи... убасгьы ҳныҟәап... аха, мамоу, мшәан, урҭ
еибганы ихынҳәуеит, сара убас агәыӷра сымоуп... – иҳәеит
Мзауҭ, Ҳараз игәҭынчымра иҽалархәны, уи игәалаҟара, маҷк
иадамхаргьы, иааиԥсахырц.
– Урҭ сара издыруа ракәзар, рус намыгӡакәа ихынҳәуам...
Сара срықәгәыгуеит, рыгәра згоит... Абар ҳаицуижьҭеи шаҟа
ҵуазеи, ишакәым рхы мҩаԥырго сымбацт... аӷа иҿаԥхьа
рхы ладырҟәуам... иаарылшо зегьы нарыгӡоит... – Ҳараз,

414

урҭ дрықәгәыгуа акәын дышрыхцәажәоз. Убриаҟара
дрышьцылахьан, дахьтәаз адгьыл иҵгәон дара рышҟа,
деимырхха инаиқәҵәиашаз ихәыцрақәа иҽынарылжәаны
иҿынеирхартә еиԥш. – Уажәы еиқәыбааӡа амҩа ианызар
акәхап, абнара инылхо, маӷи-мҿыхәи инархаҳауа,
инеиԥхьыжәжәо... Иара уеизгьы закәытә мшымыждахазеи
инеихәлаҳаз уаха... цасҳәа иауашәа, еихсыӷьрак амаӡамкәа...
– Зегь мышьҭакнами ишыҟоу... Аибашьра зегь ацуп...
агәнаҳарагьы, азаалымдарагьы, арыцҳарагьы... амш­
цәгьагьы...
Аҵх уажәшьҭа ашарахь аҽықәнажьлахьан. Ҳарази
Мзауҭи еиҳа-еиҳа агәҭынчымра рызнарҵысуан изҭа­
шәаз аҭагылазаашьа. Ианырзымчҳаӡа, аҷкәынцәа ахь­
тәаз ахырӷәӷәарҭахь ицарц ргәы инҭаркын, ркьаҿқәа
нарышәхарԥаны, рабџьарқәа аашьҭыхны ианындәылҵуаз
аамҭазы,
наҟсынтәи
амҩа
ианылан
иааиуаз
рцәажәашьҭыбжьқәа рлымҳа инҭасын, рҽааныркылеит,
абарҵа иахьныҵагылаз иаарзыԥшны.
– Шәеибгоума, уара?.. – абарҵа ишааҵагылаз еиԥшҵәҟьа,
Ҳараз Наурыз днаиазҵааит, бла-бла иааимдауа.
–
Ҳаибгагәышьоуп
аха...
ҳара
ишаҳҭахыз
ҳзыманшәалахеит... Анҭ ақәыџьмақәа рҟынтәи дунеихаангьы
ауаҩы бзиарак дазыԥшымзароуп... – даараӡа илахь еиқәын
Наурыз. Дышәны, деиқәара-еиҵараха дгылан, аӡыԥсы
иҿыкәкәа. Ихылԥа ааихихын, алымҳацәқәа инрынкны
инкеиҟьеит, аӡыцәыкәбарқәа налхәаҭартә еиԥш.
– Шәыҩнал арахь, шәыҩнал!.. Шәынҵәеит шәара
бзиара збақәаша!.. Амҟәыл ауеит ҳара ҳзыҳәан уеизгьы!..
– иҳәан, Ҳараз урҭ аҩныҵҟа иныҩнаигалеит. Рызынтәыкгьы
еиқәыбааӡа, аҳәынҵәа иаганы, рымаҭәақәа аӡы рылыжжы,
ахьҭа иакны иҟан.
Мзауҭ аҿыцәаара иаҿыз амца мыҿқәак нақәыԥсаны
иааихәлеикит.
– Шәааи абрахь... абра шәаатәеи!.. – иҳәеит, аха итәартә
иҟамызт. Ркьаҿқәеи рхылԥақәеи наршәырхын, аҭӡаҿы
иныкнарҳаит. Ауаџьаҟ иазааигәаны иааикәагылеит.

415

– Иҳашәымҳәои нас иҟалаз?.. – Ҳараз урҭ зынҟьаз,
изынԥаз иаарласны еиликаар иҭахын. Игәы хыҭ-хыҭуа, аӡәиаӡәи неиҭныԥсахло дырҿаԥшуан.
– Закәытә џьабааузеи инаҳахҭаагаз... – даацәажәеит
Наурыз иҽааҭырҟьашәа. – Аҵх лашьцараха, ҳныгәнысуа,
абнара ҳнылхо... Ула аҵәыршы ҭакызаргьы иубомызт. Амшгьы
еихәлабган, зынӡаск еилагаӡеит иааҟәымҵӡо... Акәарақәа
хышхыҵәаны узрыруамызт. Ҳаилабааӡеит уаҩы ишиимбара...
Урҭ зегьы рыгәхьаа зкыдаз, ҳара ҳзыманшәалахазҭгьы... –
Наурыз иҽааиҭеикит дхәыцхәыцуа. Иахьзыманшәламхаз
даараӡа игәнигон. Уаанӡа ихы назқәикуаз намыгӡакәа
хьаҵшьа ззымдыруаз, уажәы игәалаҟара убриаҟара
ихәашьын, ихдырра уажәы-уажәы аҽеиҭанакуан даамҵԥааны.
Аха иҽеихарӷәӷәа дахьцәажәоз иҽшаимҭоз инубаалон. –
Иааулакгьы ҳкылсит уахь Дыгәраа рышьҭахь, бнала мацара...
Лашарақәак кәикәиӡа ҳнырҳьыԥшит, аха уахь уаҩ днеиртә
иҟамызт. Аҟәаҩ-аҟәаҩҳәа ҩынтә раҟарагьы ахысбыжьқәа
аагеит. Насоуп ианаадырыз араҟа ҽеира шыҟамыз... – Наурыз
иԥсы неихәланагәеит азныказы дызлацәажәоз. Ҳараз игәы
ҭыҵны ицон уи дахьизыӡырҩуаз. Аҷкәынцәа ҿырҭуамызт.
– Соуфыџь иҩны аҟынтәи ҳаԥсы ҳаманы, Ҭарҟан иҩнахьы
ҳаиасит. Уантәи ишаҳҭахыз Дыгә иҩнгьы ҳбарҭан, Кьахьыр
иҩынгьы. Наҟ неишьа амамызт, ҳтәаны ҳрызкылԥшуан,
иҟаҳҵара ҳақәымшәо... Зынгьы инаргәыдаҳҵар ҳҭаххеит,
аха... иааигәаны неишьа ҳзамҭеит... Дыгәраа рҿы цәашьқәак
аркын иҭааӡа... дара ыҟаӡамызт, тәым цәажәашьҭыбжьқәак
дәылыҩуан, Кьахьыр иҩынгьы дара иааныркылахьан...
Мчыла иқәцаны умнеиуазар, уахь неишьа амамызт. Аҭабиақәа
ҟаҵаны, абраагьы хырӷәӷәарҭас иалырххьан аԥыхьатәи
ҳжәылараан ианхьаҵыз... – иҳәеит Наурыз. – Дыгәраа
рыцҳақәакгьы ирыхьыз здырхуада?.. Даҽаџьара иргоу,
иршьу еилкаашьа ҳзамҭеит, акыр ишаҳхьаазгьы... – нациҵеит,
аҵыхәтәаны даақәыԥсычҳан.
–Ҳаи,раџьал цәгьахааит,инаҳзааргазеи,инаҳзыҟарҵазеи?..
Абарҭ ршьызар?.. Аибашьра дуӡӡа аан Дыгә иԥсы еиқәхеит,
деибганы далҵит... аха, арҭ ахәымгақәа дышԥанарҿахәашеи

416

ахәашабга!.. – Ҳараз игәы иалырсӡаны даацәажәеит, абарҭ
залымдаарыла иршьыз аҟара ихьааганы.
– Ҳаи, дара рыцҳақәа, изаԥырҵуазма еснагь изыҿ­
гәыҳәаауаз, зыда гәыӷырҭа рымамыз рыдгьыл, ргәараҭа...
Ҳаргьы иаҳхарақәоугьы рацәаӡоуп, асҵәҟьа иаанаҳмыжьыр
акәын...– Мзауҭгьы гәыбӷан ихы инадкыланы даақәыԥсычҳаит.
Ибла ихымҵуа ишыхгылац ихгылан Дыгәи Хаԥҭинеи,
дунеихаангьы гәанҷыхь ажәак уаҩы иазымҳәацыз, зуы
уамшьуаз, зҳәа уамшьуаз...
...Аамҭа еиҳа-еиҳа уаҩы изхымгартә аҭагылазаашьа
ҟанаҵон. Абжьуаа рыԥсеибакра, реилаҵәара аҽарӷәӷәон,
рыҷкәынцәа иреиӷьӡақәаз шҭахозгьы.Изҭашәаз ҭыҵшьас иамаз
акызаҵәык акәын – бџьаршьҭыхла аӷа иҿагыланы иқәцара.
Аӷа дықәымцакәа ԥсҭазаашьа шзыҟамлоз агәра ргахьан.
Ирҭахымызт рыԥсадгьыл еиҟәҟьаны, еиҟәшаны ааныжьра.
Гәымсҭа аганахьалагьы аҷкәынцәа ажәылара ишаҿыц иаҿын...
Ақырҭцәа Гәымсҭа инҭаршәны иаагылеит, уи уажәшьҭа наунагӡа
ҳнапаҿы иҟоуп, уаҳа ԥсуа зхылоу ҳәа ара аӡәгьы дааҳашьҭуам
ҳәа. Аха зны-зынла аԥсуаа ржәыларақәа урҭ ршьапы
ианықәырҟьозгьы ыҟан. Егьа ашьхарахь иаҿарцаларгьы,
агәра ргон рыԥсадгьыл хазынахә, зыда рымаӡамыз, аӷа
хәымга инапаҿы ишаанырмыжьуаз. Уи уаҳа шьаҿак ԥхьаҟа
изыҟамҵо, дшьақәҟьаны, ажәыларақәа анымҩаԥыргоз ыҟан.
Амҩаду акырынтә ирымпыҵархалахьан, Аҟәаҟа ишырҭаху
изымҩамсырц, рџьаԥҳаны рзымҩанымгарц. Аиаша уҳәозар,
аӷа имчрақәа зегьы еибыҭаны дахьжәылоз еиҳараӡак абжьуаа
рқыҭақәа рахь акәын, аха аидысларақәа раан аӷа акырынтә
ихы идырдырхьан аԥсуаа ус аламала унапаҿы ишузаамгоз,
ианаҭаххагьы рыԥсадгьыл рхы шақәырҵоз. Абыржәы аҟара
аԥсуаа рыԥсадгьыл иазымхәыцыцзар ҟаларын! Ахьаақәа
зегьы иреиҳаз ахьаа иаргәаҭеиуан, иаргәжәажәон...
...Ҳараз Уачамчыратәи аштаб ахь дцаны дааижьҭеи
ихы иҭагьыжьуаз акызаҵәык акәын – ргәы иҭаркыз
нагӡашьас иарҭашаз, ишдырманшәалашаз, знеишьас иамаз
ашьақәыргылара, ашьақәырӷәӷәара.

417

Уи иазыԥшыз аҷкәынцәагьы рычҳара рзынкыломызт, абас
мацара аҭабиақәа ҳарҭатәаны ианбанӡаҳачҳауеи, ҳаҩнқәа
рахь ҳзымнеиӡакәа ҳәа. Аха Ҳараз иреиҳәон аҭагылазаашьа
зеиԥшраз, инеиԥынкыланы иахьабалакь аусқәа реиҿкаара
ишаҿыз, ацхыраарагьы шыҟалоз...
– Ари шыҟоу убома, Мзауҭ?.. – уаха ҭынч иштәоу акәымкәа,
Ҳараз еиҭаацәыригон ихы иҭагьыжьуаз аӡбахә. Аҭаҭын
днаҿыхо зны-зынла адәахьы дындәылҵуан, нас дааҩналаны,
астол хәхәа игылаз днахатәон, инапы ихы инадкыланы.
– Ахсаала абас иҟаҵоуп... Ишудыруа еиԥш, ажәылараз
ахырхарҭақәа хԥа алхуп, лакҩакрада иҳадаҳкылаша,
ҳазхымԥауа... Аҽамҩакы аманы ҳәа избауам макьаназы...
– Ҳараз акырынтә ицәыригон уи, ишәон, изон, дахцәажәон,
аха аԥхьа ишьҭырхыз дацәхьаҵуамызт макьаназы, уи еиӷьыз
аҽамҩакы изалԥшаауамызт, егьа инықәиҵа-аақәиҵаргьы.
– Ишыжәдыруа еиԥш, дара ахьтәаҵәҟьоу, рхырӷәгәарҭақәа
ибзиаҵәҟьаны
еилкааны
иҳамоуп,
илҳаԥшыхәхьеит,
иҭаҳҵаахьеит. Араҟа еибажьара зыҟалаӡом, сара ҳаҷкәынцәа
срықәгәыгуеит!..
Ҳараз ахсаала иҵагь иаԥхьаҟа иааскьаганы днаныԥшылеит.
Мзауҭгьы днаидихалеит.
– Ари умбои ишыҟоу?.. Акы – абырсынтәи, арыӷьарахь
ала, бнала мацара, ажәытә Ҭараа ахьынхоз шыҟоу, Ашәаа
рнышәынҭрақәа унарывсны, Алҟәыџьаа рынхарҭақәа
зымҩа иааныжьны, дара ахьтәоу Ацыхәбақәа рыҩнқәа
ирызнеитәуп рышьҭахь ала, ишылашьцоу... Шаҭара ҳәа акагь
ҟамлароуп... Араҟа ҳаҷкәынцәа ирылоу зегьы ԥыршәоит...
ацхырааҩцәагьы ҟалоит – ҳара ҳтәқәа, ахуаа, дабақәыҭаа
уҳәа... – Ҳараз дааҭгылеит, даахәыц-хәыцит. Аҷкәынцәа
уахь ицашаз ибла иныхиргылеит. – Уахь сара срыцәшәом...
рԥызаҩ Алхас ҷкәына еилҟьоуп, ҳаирԥхашьом... уи хьаҵрак
ҟазҵо дреиуам... – иҳәан, днеихыҽхәеит. Ииашаҵәҟьаны,
Алхас узықәгәыӷшаз ҷкәынан. Деицҳафыруа, дҿаԥха-ҿаччо,
гәкажьрак инирԥшуамызт шамаха.

418

–Аҩбатәи ацәаҳәа цоит иаша... Уи набжьоуааи ахәааи ҳауп.
Амала бнала, амҩаду ҳанымлакәа, дара шазыԥшым, гәҩарас
иахьрымам ала... Ашарԥазы, ацәа ишалоу, ргәырҽанӡамкәа...
Набжьоуаа
дарҩагьых
абраҟа
рхы
аадырԥшуеит,
ишаадырԥшыц еиԥш... Наҳар сиқәгәыгуеит сара... Мизангьы
араҟа дыҟоуп, Даургьы, Алҵыкәгьы... Арҭ аҷкәынцәа
еибагақәоуп, ус аламала ахы иузаҿакуам... Иахьтәоу иаша
неишьа амам... бнала мацара арымарахь иазкылстәуп... Знык
ргәы анҳазрымҟьа, ҳманшәалахоит... Араҟа саргьы сҟалоит...
– Ҳараз ацәажәара дахыццакуамызт, аки-аки неиԥшьуа
дрылацәажәон, убри анагӡара рылшарызшәаҵәҟьа агәра
ганы. Мзауҭгьы уи ихшыҩ изишьҭуан, дазирхәыцуан.
– Ҳара?.. – Мзауҭ даалҟьазшәа, уи ицәажәара
иҽналаирхәит. Ҳара ҳәа дызҿыз иҷкәыни иареи ракәын.
Ибжьаханы иаанхар ҳәа дацәшәон.
– Шәара... ҳара ԥхьаҟа ҳанцалакь, иҳашьҭанеиуа,
ацхыраара ҳазҭо шәакәхоит... шәаҳхылаԥшуеит.. –
иҳәеит Ҳараз. – Уи сҳәеит ҳәа, ишыҟало здырхуада, зегь
ҳнеивагыланы ҳцартә иҟаларгьы алшоит... акы шәацәым­
шәан, шәаргьы шәалахәхоит ари ажәылара!.. – иҳәан,
игәы ааирӷәӷәеит. Мзауҭ рацәак игәаԥхомызт абри аԥхьа
зҿыназхоз дахьрылахәымхауаз, избанзар араҟа зегь рымч
еибыҭаны ажәылара анымҩаԥыргоз, иара далыхәданы
даҟалар ҳәа дацәшәон, иҷкәынгьы иара дивагылазар иҭахын.
Дагьихылаԥшуан, дагьицхраауан...
Ҳараз ииҳәаз уаҳа даԥымыҩлеит Мзауҭ. Ԥхьа инеиуаз
рыдагьы иаҭахын урҭ ирышьҭанеиуазгьы. Аусқәа дара
ишырҭаху изыманшәалахар, даргьы рыхәҭа намыгӡакәа
иаанхомызт.
– Ишысҳәоз саҟәыҵит... – еиҭанациҵеит Ҳараз ицәажәара.
– Еиҳараӡак, аӷьырак набжьоуаа ҳаҷкәынцәа роуп аҿагылара
зықәшәо. Уи зегьы иаадыруазароуп...
Ҳараз
ариабжьарак
уи
акыр
дазхәыцхьан,
дшамырҭынчуазгьы иккаӡа ибон аԥықәсылара ироуаз
ишзааннамкылоз. Шықәсык аҩныҵҟала аҷкәынцәа убысҟак

419

аԥсҭазаара иаӡрыжәхьан, хьаҵрак шрындмырԥшуаз агәра
угаҵәҟьартә еиԥш. Шаҟантәгьы ижәылахьааз! Иара ԥхьа
дгылазар акәын, инацәа зқәикуаз, иахьирхоз, даргьы уахь
рҿынархон, ахы иаҿагыланы ицатәхозаргьы.
– Ахԥатәи агәыԥ – уи аҩыҵааи ргәыԥ – арымарахь ала
рҿынархоит, Қьаԥҭа хәыҷы шыҟоу, бнала... Урҭгьы аԥызао бзиа
дрымоуп, Гәыдым – мҩахәасҭала икылсуеит ахырӷәӷәарҭа
аҟынӡа. Рҭыԥқәа ааныркылоит уаҟа, наҟ ицәырымҵыкәа,
ҳабжьы раҳаанӡа... Абас иҟоуп, Мзауҭ, ҳахсаала... – Ҳараз
Мзауҭ днеиҿаԥшит иҽаанкыланы, иахуҳәаауазеишь ҳәа
аанарго.
– Ибзиоуп, ҳзыманшәалахар... Анцәа дҳацхраар, анцәа
даҳхылаԥшыр... – иҳәеит Мзауҭгьы, уи днаихәаԥшын.
– Уаҳагь ԥсыхәа ҳамаӡам... Анцәагьы даҳхылаԥшып...
ҳагьиихьчап, ҳагьеиқәирхап!..– Ҳараз игәыӷра ҿыцәаауамызт,
уимоу, еиҳа-еиҳа иханы мчык иланаҵозшәа ибон.
Аҵх акыр инеихьан ирызгәамҭаӡакәа. Уаҟа игылаз
акаруаҭқәа рҿы рыхқәа нықәырҵеит рҽеилымхӡакәа, аҵх
лашьца рхәыцрақәа намаданы...
...Игылеит абжьуаа, аӡыцәқәырԥара еиԥш, уаҩы
изаанымкылаӡо... Амҩаду ахь икылсуан рыҽшаны, амаҭ
аԥсымҭаз ишыцҳауа еиԥш, аҟыҿыҳәа ицҳауаз аӷа хәымга
дықәырцарц. Ушазыԥшӡам, угәы ишаанамгаӡо, узқәымгәыгуа
абаагәарагьы анеилаҳауа ыҟоуп, егьа иӷәӷәазаргьы, егьа
еиқәыҟаца иҟаҵазаргьы.
Набжьоуаа рҳақ дунеихаангьы уаҩы изымгаӡацт, уаҩы
изцәыҵамхәаҽӡацт, ицәыҵасхәаҽуеит ҳәа далагаргьы,
хара дашьҭуам, хара изгаӡом... Агәаҟра, арыцҳара, алаӷырӡ,
ашәеиқәаҵәа рхьыкәкәа, еибакәеибаха, рнапқәа ргәыҵаԥса
изыртәаз наунагӡа урҭ рҳақ уаҩы изгашам, мышкы-мышк
аҵыхәан ирхьымӡарц залшаӡом... ма ихнарҵәоит, ма
еиланагоит... Жәларык рҳақ, егьа имаҷзаргьы, иаҵалаз
дшәихоит, наунагӡа дзаҵымҵуа аҟынӡа днанагоит. Уи анцәа
иаԥиҵаз ԥсабаратә ԥҟароуп, уаҩы дзахыԥарангьы дыҟаӡам.

420

Уи аҽны, уаҩы ишиимбац ала, улымҳа ҵнахыртә
еиԥш нак-ааҟгьы аиҿахысра ӷәӷәаҵәҟьақәа мҩаԥысуан,
еиқәтәарак рымаӡамкәа. Аӷа хәымга игәҭакы шизынамыгӡоз
аниба, Набжьоу ааныжьны, ишьҭахьҟа дхьагәгәа дхьамҵыр
ада ԥсыхәашьаҭагә имоуит. Набжьоуаа рымч анеибадыркы,
аангылашьак рымаӡамызт, ахәрақәа шроуазгьы.
Акыр шықәса набжьоуаа ҭаха рызымҭоз,измырӷьацоз,анкьа
зны еизыҳәҳәаны напымыцқьақәак иааганы иқәдыркьакьаз,
абраҟа наунагӡа иқәӷьацап, уиала ҳагәҭахәыцрақәагьы
наҳагӡап, ари аԥсуа дгьыл ҳампыҵаҳхалап ҳәа зыгәҭакыз,
нас зыбӷа еиҵызхыз, зыҽзырҭбааз, зыҭра иҭыҵыз, уажәы
рынхарҭақәа зегьы аҟәҟәа-аҿҿаҳәа аилабылра иаҿын, алҩа
хәашьы еилаҳанто иахылбыбуа. Ахысбыжьқәа еиҳа-еиҳа наҟ
инаскьон, еиқәтәомызт иалашыҩкӡаны.
...Мзауҭ ахыԥыҳәа Ҳараз дыхәны дахьышьҭаз днеихаххит.
Ихәра хьанҭан, даргәамҵуан цәгьалаҵәҟьа. Аҿыцынхацәа
ирылан ирылагьыжьуа, амца қьоуқьад рыжәҵауа.
– Умшәан, Ҳараз... умшәан!... – ихы инапы нахьишьит,
иҿы ааирыцқьеит. – Арҭ алаԥынҵа икылҟьаз, ус еибганы
иаҳзышьҭуам ҳара... иабанӡацари!.. Рыԥсы ацарҭа ҳнапы
ишаку рдыруазааит!..
Ҳараз еергьҳәа иблақәа аахтны, Мзауҭ днеиҿаԥшит.
– Сара шәысцәымшәан!.. Баҭал дабаҟоу?.. Баҭал, уеиха
ԥхьаҟа!.. Урыхьӡа уҩызцәа!.. Ҳара ҳтәы иагоит!.. Аҟәагьы ҳара
ҳтәқәа ирымҿхаркырц егьрыгӡам... нас арахь рҿаархоит,
шәырԥыл!... Кәыдрыҟа!.. Кәыдрыҟа!.. Сара шәысҟәаҵ!.. – имч
еиҳа-еиҳа илԥсаауан, ихәра ӷәӷәан, дзацәцомызт...
Аҷкәынцәа рҽеибаркны рыԥсадгьыл азы иқәԥон, рхы
ақәырҵон, хьаҵрак ҟарҵомызт... Аҷкәынцәа рыԥсадгьыл
еиқәдырхон, ахы иақәиҭыртәуан!.. Аӷа иԥсы ацамҭаз ишилшоз,
алаапкы еиԥш, ижәӡы иҿыҵакәкәа дыцҳауан...
– Баҭал... ухы ларҟәы, ухы ларҟәы!.. Уаԥхьаҟа... уаԥхьаҟа!..
– Мзауҭ ибжьы Баҭал инаиқәиргеит иҽышьҭакуа дахьнеиуаз.
Убасҟан, арахь икылкааны, зҽыҵәахны итәаз аӡәы ахысра
даҿын икылԥшыхәны, ахымца исзаргозар ҳәа. Баҭал
ахьышәҭҳәа иаԥхьа иҟаз агәаҩара иҽынҭаижьит, аӷа иқәикуаз

421

ахымца иҽаҿамыршәкәа. Убри аамҭазы, инахарамкәа
итҟәацыз, ихысуаз, уаҳа ишьҭыбжьык умаҳаӡо, наунагӡа
днеихәланагәеит. Баҭал, акагьы дазнымкыларашәа, деихеит
ԥхьаҟа дҩышьҭыԥаны. Нас ахыкәалаа еиԥш дцон, Мзауҭ
игәыӷрақәа зегьы иманы, акагьы дазнымкылаӡо... Мзауҭ Ҳараз
дахьышьҭаз иҽынеихаижьын днеигәыдирӷәӷәалеит, наунагӡа
уаҳа неиҿаԥшышьак рымаӡамкәа, реиԥырҵра абри амш
иазҳәазшәа... Илаӷырӡқәа нхаҟәҟәалеит деиҵақьызқьызуа
дахьигәыдиҳәҳәалоз...

Алга мҭа
Шәы ҿам, ԥенџьыр ҿам, еиӷрыжәжәа игылоуп Мзауҭраа
рыҩны. Ашҭа узҭамԥшуа, аҳәира ахыҵәахьеит иахьабалакь.
Иабаҟоу анкьа ицқьакәакәраӡа уназҭаԥшуаз агәараҭа?!
Улаӷырӡ аанагоит, угәы нҿнакаауеит улаԥш назыдхало зегьы.
Амашьынақәа ахьҭаргалоз, иахьҭыргоз аҭҳәаақәа ҟарҵан,
иузгәамҭаӡакәа ушнеиуа унарҭаҳауеит. Иаԥеиԥшхазеи,
уҳәарауазеи,
акагь
зхараӡамкәа
еиладырҩынтыз,
еиларҟәыбаз аԥсуа иашҭа?! Ргәашә ҿжәан... Рыхкаара
иахыкәыршаз раанда зегьы амхны иргахьан. Ршәырқәа
хыжәжәа-ҿыжәжәаны еилажьын. Угәы азымкуа, угәы
азымнеиуа аҽа цәак ахарҵахьан иахьабалакь... Рыла
иабоз ргәы ҿнакаауан, ихьааха ирыцраланы, аха уажәазы
шьақәыргылашьа амамызт, аамҭа аҭахын.
– Уаала, Баҭал... ҳныбжьаԥшып ҳгәарабжьарагьы...
иҟоу аабап!.. – иҳәан, ашҭа инҭыҵит Мзауҭи Баҭали
инеишьҭагыланы.
Агәашә аԥхьа аҭҳәаа ду иҟаҵаз дырагьых рылаԥш
надхалеит. Ргәабанқәеи рхызақәеи еилаҵәыҵәы-еилакәаҳа
иахьҭажьыз иубарҭан. Араҟа иҭатәаны амҩаду ахь иԥшуазар
акәхарын, набжьоуаа хынҳәны ианааиуа ҳрыжәланы
инҳарҵәап, руа-ршәаџь зҳәо аӡәгьы даанмыжькәа наҟ
ҳрылгап ҳәа...

422

Кьахьыр игәашә ахьгьы игәаӷьны узнеиуамызт. Аҵеџь
ду аҟынӡа аҭабиақәа ҟаҵаны, анышәеиқәыԥсарақәа
узырхыԥомызт. Ишырҭаху раԥхьаҟа иԥшыртә еиԥш, Ҭарҟан
иаандагьы цҟьаны иқәырҵахьан. Аҵыхәтәаны араҟа
хырӷәӷәарҭас иҟаҵаны ишрымаз агәра уаҩы игартә иҟан
иеиҿыркаақәаз рыла. Кьахьыр иҩнеихагылагьы еиӷрыжәжәа
игылан узаҿамԥшуа. Иҩнашьҭахь, абнараҿгьы аҭҳәаақәа
ҟаҵан, рыҵатәарҭақәа цәӷәыххаа, игәаӷьны уахь узыҵаломызт.
Мзауҭ дынхьаҵын, Дыгә рыцҳа иашҭа-игәараҭа дынҭаԥшит.
Еиқәышьшьы, анкьатәи ахаҿра узанымбаало, ашәышәыбжьы
ықәыҩуа, ақьаԥҭажә иаҩызан.
Убри аамҭазы Дыгә иҷкәын Кәатат, алабақәа иҽрынианы,
изшьапык кәалкәало ашҭа акәакьҭаҿы дышгылаз ибеит,
иҽырхәаны, аҳәира зхылиаахьаз анышәеиқәыԥсара хәыҷы
дазыԥшуан, иблақәа еихмырсыӷьӡакәа, деиқәыгәырҩаха.
Мзауҭ ашҭа дынҭаланы, уи дшынеидгылаз еиԥш
акьыжыҳәа инеимеиҭәеит игәы ԥшаа-ԥшаауа, деиҵақьыеиҵақьуа, ибжьы изҭымкаауа, игәырҩақәа зегьы неиԥыланы
иҽизеиқәымкуа.
Дыгәи Хаԥҭинеи закәытә гәыблрааз ирыҵаз, закәытә
ҟазшьааз ирымаз!.. Рчеиџьыка рнапы иқәыргыланы,
уанырбалакь рыԥсы ҭырымхуаз, акы унамырцҳакәа,
ҵәыцак наумыркыкәа уоурышьҭуазма, ашҭа уҭрыжьуазма?!
Инаукәҵәиашо, инаухәлаччо, уахьырбауаз гәырӷьарак
нарызнарҵысуан...
– Иумбои, абраҟа ихәыҵаржит цәгьаԥсышьала, лаӷырӡык
рмоуӡакәа... Иҟарҵахьааз цәгьарас рыԥсы ахьынӡаҭаз?!
Ԥсышьацәгьа шԥанарзыҟарҵеи инаргәыдҵаны, рыцҳа­
шьарак рзымуӡакәа?! – Кәатат игәы ҿнакаауан урҭ рыԥ­
сышьа, рҭахашьа шыҟалаз дахьазхәыцуаз. Иблақәа цқьа
изыхтуамызт, лаӷырӡыла иҭәын.
Мзауҭ,
Кәатат
иҟәаҟәа
инапы
нкыдишьылан,
днаигәыҵаҳәҳәаны днаигәыдирӷәӷәалеит... Акыраамҭагьы
ус игылан еидҵәуало. Изқәымшәацыз, изқәымгәыӷӡоз
иақәшәеит.Аҭаҳмадцәаҵәҟьагьы рыцҳашьарак шырзырымуаз,
ишырмеигӡоз иҿаҿаӡа уаҩы ибарҭан, уаҩы иаҳарҭан.

423

– Арҭ ҳара шьаҭанкыла ҳақәырхӡарц ргәы иҭан, ирмаӡеит
акәымзар... Абыргцәа иреиҩымсуаз ирзуҳәараны иҟоузеи,
анҭ намыс змамыз?! – Мзауҭ дахьгылаз игәы дахаԥжәон,
иҽизеиқәкуамызт.
Кәатат иани иаби ахьжыз илаԥш изаҟәгомызт. Ишԥеиҭахыз
днарҿаԥшыр, аха уи уажәшьҭа ҟалашьа амамызт... Анышә
иамадаз иара изхьаԥшуамызт...
– Ԥсышьацәгьа шԥанарырҭеи... рылахь уаҳа егьанымзар
акәхарын!.. – Кәатат илаӷырӡқәа аарыцқьашәа, Мзауҭ днеи­
ҿаԥшит.
– Угәы каумыжьын абааԥсы, ухаҵами!.. – иҳәан, игәы
рҟәандауа днаиабжьеит, аха Кәатат деиҵақьы-еиҵақьуа
иҽизеиқәкуамызт, урҭ ааигәалашәацыԥхьаӡа. Аибашьра
зегь рыла иӷрысны дацҟьазшәа ибон. – Угәы рӷәӷәа...
ахаҵа дызқәымшәо акагьы ыҟам, рҳәоит... уҽаумҭароуп!.. –
Мзауҭгьы иҽеиқәҳәаланы акәын дышиацәажәоз, ихьаақәа
усҟак арахь инимырԥшкәа. – Аԥсра рықәшәандаз, аџьнышқәа,
инаҳзыҟарҵазеи!.. Аха аԥсуа иҳақ аӡәгьы изымгаӡацт!.. Абарҭ
абас иргәаҟны изшьыз, рыԥсышьа шәыԥсышьахааит!..– иҳәан,
днарызгәынқьит, днарықәшәиит Мзауҭ, игәы нарзыҵкапуа.
– Ҳараз рыцҳа, Ҳараз!.. – Кәатат уи дааигәалаиршәеит,
аҟыԥыҳәа
анышәеиқәыԥсара
ишынахыҵызҵәҟьа.
–
Иԥсадгьыл ихы ақәиҵеит рыцҳа!.. Инышәынҭра аҟынӡагьы
сзымнеицт макьаназы... Иеиԥш ахаҵа Набжьоу дҟалашама
уажәшьҭа?.. Исаҳаит сара иҟалақәаз зегьы... Аҷкәынцәа амина
ишахаԥжәаз... ишҭахаз... Иҭахаз роуп ирыцҳау ҳәа, иаанхаз
иҳабаргәузеи?! – Кәатат ихьаақәа изеиқәыртәомызт. – Баҭал,
уааскьеи арахь... уаргьы умеибашьыр амуит!.. Ахәыҷқәа
шәыԥсҭазаара ҿахырҵәарц ргәы иҭамзи аџьнышқәа... аха,
анцәа иџьшьаны, ҳара ҳтәы иагеит!.. – Кәатат Баҭал ихы
инаркны ишьапаҟынӡа лаԥшыла дааимидеит, уигьы аӡәы ҳәа
набжьоуаа дахьрылагылаз гәахәарас иҟаҵаны.
Ус игылан ԥыҭраамҭак, еицәажәо... рызхара ирзеибыҳәомызт аибашьра изҭанаргылаз, изҭанарԥшыз, ирых­
ҭыргаз... Еизгатәын, еизактәын уажәшьҭа рҭаацәарақәа,
рхәыҷқәа, ирыцҳахәха, еиԥхьытта, иршәымкәа, ирхамкәа,

424

рымаҭәажәқәа рхьыссы егьырҭ ақыҭақәа ирылаԥсаз.
Иахылатәын рхәышҭаарақәа, шықәсык инеиҳаны иқьаԥ­
ҭажәхахьаз... напы арктәын, ирыцқьатәын, еихәлактәын,
лҩаҵәк ҩеиртә еиԥш, рхәышҭаарамцақәа ҩаԥхьа...
– Акагьы уацәымшәан, Кәатат, уара!.. Лассы ҳаиҭаауеит
арахь... Кьахьыр, Арда, Гәадал, Ҭарҟан – ихынҳәуеит арахь,
рхәыҷқәа рыманы, акыр мыҟәмабарақәа шрыхҭыргазгьы...
Аибашьра ашьҭахьгьы аԥсҭазаара аанҿасӡом, егьа уадаҩра
ацзаргьы... Ҩаԥхьа ҳҽеизаҳкып набжьоуаа џьарак, ҳалаԥш
ахызаап еснагь иҳазгәакьоу абри ҳадгьыл хәыҷы наунагӡа!..
– Шәабацои уажәы, Мзауҭ?.. – Кәатат днарызхьааит урҭ.
– Ҳабацахуеи?.. Аҟәаҟа... уахьгьы еилаҟәыбаса еилажьуп,
аха... – наиаҭеикит Мзауҭ.
Агәашә инҭыҵын, агәарабжьара иныбжьалеит.
Мзауҭ иҭахын уажәы ҳаракырак аҿы днықәгыланы,
абриаҟара зыхҭызгаз Набжьоу зегьы дналаԥшырц, ҩнаҭа­
цыԥхьаза дырҩагьых илакьҭа-лакьҭо алҩаҵә нархылҵларц...
Агәарабжьара иныбжьысит. Наҟ инахараны, шықәсык
инеиҳаны дызламԥшыцыз, иимбацыз рықалақь шьҭан
еилаҟәыбаса, еилахәашь...
Мзауҭи Баҭали ргәы азхьаблаауа иахьнеиуаз уи алаԥшра
иахыццакуан...
***
Уажәазы абраҟа иааныскылоит сыгәҭыхақәа рҳәара,
ихьухьууа сгәаҵа иҵхауа, набжьоуаа ирызкны. Абарҭ зегьы
сара срылаԥшит, сыблала избеит, исыхҭызгеит, исхьааит дара
реиԥш саргьы... Набжьоуаа рхы иамеигӡа, ргәы иамеигӡа,
аӷа хәымга иҿагыланы еибашьызаргьы, рхы ақәырҵазаргьы,
иқәырцеит дара змырӷьацарц згәы иҭакны ирыжәлаз,
рыԥсадгьыл иахызбаауаз, изымпыҵазхаларц зҽазызкыз
ахәымгақәа, аԥсымцқьақәа, аџьнышқәа, егьа гәаҟ-ҵәаҟра,
егьа рыцҳара, егьа мыҟәмабара иҭадыргылазаргьы. Зхы
иақәиҭхаз набжьоуаа уажәазы рыдгьыл гәакьаҿы дара
ишырҭаху еиԥш инхароуп, инҵыроуп, иӷьацароуп, иҿиароуп
гәкажьрак ҟамҵакәа...

425

Аибашьра мышьҭацәгьа иузаанамго ҳәа иҟоузеи!.. Иҭахараны
иҟаз ҭахеит, еиқәхараны иҟаз еиқәхеит... Сара урҭ зегьы сгәы
рзыбылуеит, сгәы рызхьаауеит сахьыҟазаалакгьы...
Аиааира згаз ахақәиҭрагьы рҭахуп наунагӡа!... Рыԥсадгьылгьы
рылаԥш ахызароуп иааиԥмырҟьаӡакәа, абырсҟак шрыхҭыргазгьы!..
Шәӷьаца, набжьоуаа, шәыдгьыл аҿы, шәара ишышәҭаху...
ишышәзыманшәалоу, аԥыхьа шәшынхоз еиԥш!.. Лаԥшыцәгьа анцәа
ишәҟәиблааит аринхысгьы!..

Ахқәа

Аԥхьажәа���������������������������������������������������������������������������������������7
Алагамҭа��������������������������������������������������������������������������������������� 9
Агәалашәара�����������������������������������������������������������������������������25
Амш лахьыцәгьа����������������������������������������������������������������������55
Актәи амш����������������������������������������������������������������������������������62
Гәнаҳала иҭәу агәаҟрақәа���������������������������������������������������62
Аҩбатәи амш����������������������������������������������������������������������������78
Аԥсра уанаҿагылоу...�������������������������������������������������������������86
Аҵх хлымӡаах��������������������������������������������������������������������������90
Ахԥатәи амш�����������������������������������������������������������������������������99
Угәылацәагьы уара ианузхьамԥшуа�������������������������������99
Аерманцәа, аерманцәа...�������������������������������������������������� 101
Аерманы Ерванд������������������������������������������������������������������ 108
Аԥшьбатәи амш�������������������������������������������������������������������� 114
Абна уанаҵәахуа...�������������������������������������������������������������� 116
Мзауҭ иан Хьыкәыр ����������������������������������������������������������� 126
Аԥхыӡ���������������������������������������������������������������������������������������� 130
Ахәбатәи амш ���������������������������������������������������������������������� 134
Арҟыз иԥа Раҭын илаӷырӡқәа����������������������������������������� 134
Афбатәи амш ������������������������������������������������������������������������ 141
Амчымхара иақәшәаз рлахьынҵа�������������������������������� 141
Арыцҳара изацәымцаз������������������������������������������������������ 160
Агәкаҳареи агәыԥшаареи уанзырцәымцо���������������� 166
Аҳабла аимҵәацәа рнапаҿы������������������������������������������ 179
427

Кьахьыр дызҭашәаз арыцҳара�������������������������������������� 187
Дыгә агәыхь изцәырызгаз����������������������������������������������� 196
Ҭарҟан игәеибакра�������������������������������������������������������������� 201
Аԥсҭазаара ахац ианаку��������������������������������������������������� 209
Иҭацәыз ақалақь азхәыцра��������������������������������������������� 223
Раԥхьатәи аиҿаҳара����������������������������������������������������������� 233
Зааныжьра уадаҩхаз, игәырԥшаагахаз...������������������ 247
Аҭымҭшәара иҭахаз������������������������������������������������������������ 253
Аԥсадгьыл азхәыцра���������������������������������������������������������� 272
Ахысбыжьқәа анеиқәымтәо�������������������������������������������� 284
Аԥси-аԥси анеиҭнырыԥсахло...�������������������������������������� 289
Амшеимҟьара иақәымшәаз��������������������������������������������� 321
Ахаҵеибага – Хаҵакьаҿ���������������������������������������������������� 326
Амчра зку...����������������������������������������������������������������������������� 342
Амра аныҟам, амза аныҟам...������������������������������������������ 352
Ауаҩы лаша – аԥсҿыхҩы������������������������������������������������� 356
Абџьар анышьҭыхтәу���������������������������������������������������������� 369
Ҳараз ихәыцрақәеи игәҭаки������������������������������������������� 373
Кьахьыр иҭаацәа рлахьынҵа������������������������������������������ 390
Арда рыцҳа, Арда гәаҟ...��������������������������������������������������� 396
Алгамҭа������������������������������������������������������������������������������������ 422

Сергеи Андреи-иԥа Кәыҵниа
ИҨЫМҬАҚӘА РЕИЗГА
Х-томкны
Ахԥатәи атом
Ароман

Сергей Андреевич Куцниа
СОБРАНИЕ СОЧИНЕНИЙ
В трех томах
Том третий
Роман

На абхазском языке

Аредактор Заур Быҭәба
Акорректор Мзиа Акаба
Асахьаҭыхҩы Руслан Габлиа
Компиутерла еиқәлыршәеит Наала Картозиа

Аформат 84х108 1/32. Атирж 300.
Иҟаҵә. акь. бӷь. 13,5. Инықә. акь. бӷь. 23.
Аҿаҵаԥҟа №


