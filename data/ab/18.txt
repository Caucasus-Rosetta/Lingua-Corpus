Кьыршьал Чачхалиа

А И З ГА
Ҩ-шәҟәыкны
Аҩбатәи ашәҟәы

Аҟәа
Аԥҳәынҭшәҟәҭыжьырҭа
2018

УДК 82-1
ББК 84(5Абх)-5
Ч36

Аиқәыршәара, аԥхьажәа, азгәаҭақәа
Уасил Аҩӡба

Чачхалиа, Кь. Ш.
Ч36
Аизга. Ҩ-шәҟәыкны. Аҩбатәи ашәҟәы:
ажәеинраалақәа, аиҭагақәа, астатиақәа / Кьыршьал
Чачхалиа. – Аҟәа : Аԥҳәынҭшәҟәҭыжьырҭа, 2018. –
776 д.
Г/Р 978-5-122-51-08018

Иналукааша аԥсуа поет, асатирик Кьыршьал Чачхалиа
(1918–1970) иҩымҭақәа реизга аҩбатәи ашәҟәы ианылеит еиуеиԥшым аамҭақәа раан иаԥиҵаз ажәеинраалақәа,
аиҭагақәа, астатиақәа.

УДК 82-1
ББК 84(5Абх)-5

© Чачхалиа, Кь. Ш., 2018
© Аԥҳәынҭшәҟәҭыжьырҭа, 2018

ҼААНБЗИАЛА!
Ашықәс ажәи аҿыци, абар, иахьеиқәшәо,
Аха еиларгар ҟалаӡом рҳәаа!
Ажәи аҿеи крыҟоума еинзыршәо,
Аԥхарра шанымшәо еиԥш аҵаа?!
Инҳажьыз ашықәс иузазҳәом иҭацәуп ҳәа,
Имаҷӡам, ирацәоуп иаҳнаҭаз!
Аха критикада – ажәак азымҳәа,
Иҳаздәықәымҵеит егьагьы ҟаҳҵандаз!
Иҵегь еиӷьхароуп Ашықәс ҿыц ҳазҭало,
Ҭынч нхара ҳнаҭоит ибзиахәха!
Ҳшәыр, ҳбаҳча ирацәаны ирҿало,
Ҵаҟа илеиуа амахәқәа хьыдхәхәа.
Ажәлар ирыхәо, ирзеиӷьу акакала,
Ашықәс ҿыц ҳазҭало иаҳнаҭароуп!
Ҳалшарақәа ажәҩан ихагала,
Акосмонавтцәа Амза иакәшароуп!
Ҳаешьара акәзар, ишәҭыкакаҷуеит,
Дырцәымӷуп аҭыӡшәа рылазҵо!
Ашьхауаҩ ҽыла днеиуеит дԥаџьԥаџьуа,
Абаз шьҭызхәа, иҽхыртарӡо!
Ашықәс ҿыц иҭало ашәақәа аԥиҵоит,
Апоет агәеисра ҿыц цәырзго!
Урҭ ашәақәа игәаҵа иҭицоит,
Дызлыҵыз ижәлар ишрықәнаго!

3

Ҽаанбзиала шәнеиааит, ҳабацәа гәыразқәа,
Ҳанацәа, зхахәы еиқәышлахьоу!
Ачеи ҿызхәа ҳаҳәшьцәа, шәнапы ласқәа
Сыргәӡуеит, агәырӷьа сызҭахьоу!
Ҽаанбзиала, сышьха ӡырҩашқәа,
Сышьхақәеи сымшыни еимаздауа.
Амшын аҟынгьы зхатә бжьы мырӡӡакәа,
Дшаԥсуоу убраҟагьы сеиҭазҳәауа!

АҬАК ЗҲӘОДА?
Аидара саҵа снеиуеит,
Сааԥсеит, сгәаҟит, исымыздода?
Анаатә асуеит, ақәа леиуеит,
Ахьҭа сакит, срыцҳазшьода?
Бӷала сыӷәӷәам, сџьыба ҭацәуп,
Крысҭахызар исазҵаауада?
Усҟан сара зынӡа ҽаӡәуп,
Мшыбзиа ҳәагьы сазҳәауада?
...Аҳра соуит, сҳаракхеит,
Исашәҳәишь, усҟан сызмырҽхәода?
Аҽуаара сара исҭаххеит,
Акәадыр ақәҵа исызымҭода?
Сиасны сцоит, исымам аха,
Харантәигьы сгәазымҭода?
Агәашә шыҟоу снеиуеит схы рха,
Умҩахыҵ ҳәа сазымҳәода?
...Есымша акәапеи аӡы аанагом,
Аҳра зманы енагь ицода?
Сызмаз самырхт. Зынӡа сибом,
Дсаҩсуеит, са сгәазҭода?
Усҟан иибо иара ҽаӡәуп,
Сара рыцҳа сызгәалашәода?
Сышьҭахь иқәгыло имаҵ утәуп,
Имааԥсакәа абри зылшода?

5

Абас изыҟои џьоукы-џьоукы,
Абри азҵаара аҭак зҳәода?
Абасеиԥш иҟоу, илаҟәу аразҟы
Изашьҭоузеи, ирызымҭода?

АҴАРАҚӘА
Абарҭ, ииашан, гәырӷьак рныруеит,
Аҵарақәа еибарҷырҷыруеит!
Аҳәиҵәҳәа итәоит ашьацраҿы,
Иҳәаԥҳәаԥуеит ааҵраҿы!
Урҭ, иҟам ҳәаа изхымсуа,
Иркым абџьар излахысуа.
Ӷак дрымамкәа иауҟаху,
Аха аибашьра абарҭаху!
Бзиа ирбо: абаҳча, аккара,
Арха, ашьха, асакара.
Ладеи-ҩадеи иҭбааӡа,
Рашәа ахыҩларц ихааӡа.
Аҳәаа еиларгар азин рымоуп,
Урҭ ахьнеиз дара аԥшәымоуп.
Иҭшәам рдунеи ҭбааӡа,
Рашәа ахдырҵәоит ихааӡа.
Аҵарақәа еибарҷырҷыруеит,
Аҭынчра иаша абарҭгьы ирдыруеит!

7

АШЛИАПА
Дышшаӡа днеиуан, ихан ашлиапа,
Имаҵура ишақәнаго деилаҳәан.
Бзиа избо аӡә иакәзаап аҽырӷәапра,
Галстук цәаԥшьыкгьы ихәда иахан.
Шьыжьбзиа! – сҳәеит, избанзар шьыжьын,
Ихы ирҵысу имырҵысу сзымдыруа,
Дагьхьамԥшит, ихы ҳаракны икын,
Шлиапамзар уаҩԥс дыззымдыруа.
Ус дышнеиуаз иааиԥылт ҽа шлиапак,
Аха уи иара ихаз аҵкыс еиҳан,
Ихиԥааит иаразнак ишлиапа,
Дкаҳахьан, ишьапқәа еишьклашәан.
Даниаҩсгьы даҿын ахырхәара,
Сибамашь ҳәа дхәыцуан ихаҟны.
Сыздырам, дибаргьы излаихәара,
Аха егьи икын уажә ихы ҳаракны.
Хы ыҟазар, хылԥа ахамзаргьы,
Иудыруеит харантә изеиԥшроу.
Аха ианыҟамла – аххьа хҭырԥа ахоуҵаргьы,
Иаразнак иудыруеит ишҭаԥшшоу.

8

***
Ахра схалеит, ахра ду!
Исыхҭысзаргьы агәаҟра ду...
Снаԥшуеит, сгылоуп схаланы,
Кырӡа хәыцрак саланы.
Анаҟәқәа ирыҵҟьо арҩашқәа,
Рышьҭыбжь аԥша иналашәкәа,
Ицоит иаман ахара...
Уахь ирбазшәа ргәы иахәара.
Унаԥшыр, агаҿа, архақәа,
Аӡиас нархәа-аархәақәа,
Ицырцыруа ҭелушәа,
Арха еиужьқәа рҽеиуршәа,
Ицоит, ица, инымҵәаӡо,
Имтәо, имааԥсо, имыцәаӡо...
Ахра акәадыр нақәҵаны,
Сеихан сҽыжәлеит сшьахәӡаны!
Срынгылоуп сҽышькылқәа,
Иҟам саӷәрагь ҿыцымкәа.
Сақәтәоушәаҵәҟьа саб иҽы,
Еиҩырҿаны са сҟамчы,
Суапа ԥхьаршәҭны зымҩакы,
Хыхь сықәгылоуп ҳаракы!

9

***
Абзиабара ажәа енагь иҷкәыноуп,
Иҟанаҵ иҟоуп адунеи!
Абзиабара ааԥынроуп, ари ҽынлоуп!
Иҟанаҵ иҟоуп ани-аԥеи!
Иҟанаҵ иҟоуп ҷкәынреи ӡӷабреи,
Иҟанаҵ иҟоуп аҭахра!
Иҟанаҵ иҟоуп анреи абреи,
Иҟанаҵ иҟоуп агәаԥхара!
Ҩ-бзиабарак ыҟам, аҟоуп иҟоу,
Убриоуп ҳаидкылан зегь ҳазмоу!
Ауаа рыбжьара убри аныҟам,
Дықәлааит адунеи ҳаӷоу!

10

ДСЫЗҴААЛОН...
Ҩызак дсыман анкьа,
Уигь рацәак ҵуам,
Егьарааны сибаргьы,
Аказы дсызҵаауан:
– Ҿыц уҩхьоума аакьыскьа,
Ҳзырччаша џьара?! –
Иныҟәызго цәгьамыцәгьа,
Издырлон рырџьара.
Ҳҩыџьегьы ҳалабжыш хало
Аҟынӡа ҳаччауан.
Зхы здырқәозгьы, гәаӷла
Ргәы еиҟәыҷҷауан.
Аха уажә ҳаазқәлаз,
Сҩыза дызбаӡом.
Дызбаӡаргьы, дсыцәцоит ирлас,
Уаҳа дсызҵааӡом.
Бзиа иибақәоз сажәеинраала
Агхақәа ирызкын!
Иламкьыскәа ианцоз ԥшьаала,
Сара сзын дразын.
Аха уажә иара дакыр ҳәа
Дшәаны дыԥсуеит.
Ихыччар ҳәа аҟырҟырҳәа
Дшызбо дӡыҭуеит.

11

Зегьакоуп, уабацо, сҩыза,
Уи узацәцаӡом!
Баша амала, ҿыц иуҩхьоузеи,
Кьыршьал, ҳәа усызҵааӡом.

***
Аԥҭақәа хыҵын,
Амш еилгеит.
Аԥсаатә цәырҵын,
Рашәабжь геит.
Аккарахьынтәи,
Абар, есшьыжьы
Исаҳауеит
Акәукәу абжьы!
Абнара цәажәоит,
Уи аԥсы ахалт.
Абаҳчара быбышхеит,
Ашәҭқәа ҿалт.
Аӡӷаб леиԥш,
Аӡахәа ахцәы ԥо,
Амахә иқәланы,
Ицоит иҽырбо.
Ааԥынра аҽыртланы
Иҭалт ҳамӡырха,
Ааԥынра мааи,
Сара сгәацаԥха!

13

***
Дзықәныҟәоз, ԥҟарас имаз абарҭ ракәын:
«Уҟанаҵ: иуфази, иужәызи, шаҟа уҽырбази».
Аҵыхәтәаны дкылыргеит абас иахьакәым,
Ишиҳәоз дыҟан, уаҳа иҭынхазеи?
Ижәлар рзы акы изыҟамҵеит,
Дшашьҭаӡаз дашьҭан ихы мацара.
Азеиԥш мхаҿы акы изыламҵеит,
Дықәын ихала Аԥсны аԥсабара.
Иифоз ихашҭит, иижәыз иҿнахит,
«Ииҽырбоз» шаҟа хьымӡӷы инаргазеи!
Акы даԥсамкәа иусқәа бжьнахит,
Ишсашәҳәара, ауаа, феидас ирҳазеи?

14

***
Аҩны гылан абраҟа, алҩаҵәгьы ҩеиуан,
Арахә, ажәхьақәа агәашә иадгылан.
Ари аҩнаҭаҿы асасцәа неилауан,
Бзиала шәаабеит ҳәа аԥшәма дырԥылон.
Уажә ари аҩнаҭаҿы дамраҵас ҭынчроуп,
Ахәышҭаараҿы агәгәаҳәа мца еиқәӡам.
Аӡәгьы ибжьы гом: «Арахь шәымҩахыҵроуп!»
Избан акәзар, уа уажәы уаҩ дахӡам!
Ан лакәын, дыԥсит лԥа длымбаӡакәа,
Агәашә дылагылан амала дыԥшуан.
Аҵыхәтәантәи ишәҟәы лџьыба иааҭымхӡакәа,
Шәысзаԥхьеишь ҳәа зегьы идлырбауан.
Аҵыхәтәантәи акәын, ашәҟәы лоура иаҟәыҵит,
Усҟан уи лыҷкәын Ростов деибашьуан.
Нас, Урыстәыла аҳәаагьы дахысит.
Аӷа деилацало ԥхьаҟа дцауан.
Лыҷкәын ибара акәын лара дзыргәаҟуаз,
Аибашьрагь иалгеит, аиааира ганы.
Аха усҟан лыҷкәын дабаҟаз...
Ихы ақәиҵахьан иԥсадгьыл, иуал нагӡаны.
Анацәеи аԥацәеи шаҟаҩыда еибамбакәа,
Иара ус наӡаӡа инхақәаз...
Абри еиԥш алаӷырӡи агәырҩеи гәамҭакәа,
Дызусҭда, дарбану аибашьра зҭаххаз?

15

Аҩны гылан абраҟа, алҩаҵәгьы ҩеиуан,
Арахә еикәаӷӷа агәашәаҿ иаагылон.
Ари аҩнаҭаҿы асасцәа неилауан,
Бзиала шәаабеит ҳәа аԥшәма дырԥылон.

***
Снеиуеит сара солдаҭҵас сгәышԥы ҭыган,
Ажәҩан схалоит, адгьыл ахь сылбаауеит
Ахреи ашьхеи сышьҭақәа нархызган,
Сааԥсаха, скараха аҩныҟа саауеит.
Сыԥсы згоит сара аԥхӡы ансылҵлак,
Сыгәгьы усҟан даараӡа аԥсы ашьоит.
Аха дырҩегьых сусқәа санрызхәыцлак,
Агәаҳәара шьҭыхны аусурахь сеихоит.
Исҭахуп сышьҭа анымҵуа ианысҵарц
Абри адгьыл аҿы, ҳара ҳахьынхо!
Сыжәлар рзы имԥсуа ашәак аԥысҵарц,
Ашәа, аусура, ақәԥара, анхара згәаԥхо!

17

АМАРИАЛ
Аӡы ишаваз мариалк ҵәуа,
Алаӷырӡ ҭыкәкәа,
Иабеит аҟәараҿы итәаз акәуа,
Ашәшьыраҿ зыԥсы шьауа.
– Иухьзеи, сыхаара, узырҵәуа? –
Иазҵааит амариал.
Амариал ацәа иҭаҵәиуа,
Иқьақьан аԥхьа ишьҭалт.
– Схәыҷқәа, схәыҷқәа, сара ԥсаҭацәгьа,
Аӡнырцә исцәынхеит!
Иҟасҵалак санымнеи уахаҵәҟьа,
Урҭ амла инҵәауеит!
Усыцхраа, абааԥсы, агәаҟра атәы
Уи иахьа иумбеит.
Са сазҟазам аӡсара атәы,
Анцәа сишәихьеит.
– Урызгап, сара аӡсара
Уажә иахьа изымбеит.
Аха иудыруеит ҳәа ацҳара,
Абасгьы рҳәауеит.
– О, сыхаара, ужьагәышьоуп,
Сыцәгьа иҳәеит аӡәы!
Акәалӡы ушәуп, акәалӡы ушьоуп,
Усцәымшәан акы!

18

Схәыҷқәа, схәыҷқәа сызрыцҳашьа,
Нырцә зхала инхаз.
Уаха санымнеи ишымлашьуа
Удыруаз, исҭынхаз!
Амариал азқәа инықәнартәан,
Инхылеит иӡсо...
Ашьапқәа аҵҳәа, ахәда кылҳәа,
Ацәқәырԥа еиҩырссо.
Аӡы ирырц егьагымкәа,
Инеихьан иӡсаны,
Иаҳәахьаз агәхьаа мкыкәа,
Ицҳарц аҽырхианы,
Ишаҿыз гәанаҭан, акәуа
Аӡаҵахь инҵаакәкәалт...
Амариалгьы аҽазымшьуа,
Игьежьуа аӡы иааххалт.

***
Ашьхақәа иргәылҟьан арҩашқәа неиуеит,
Арҩашқәа, арҩашқәа, изқәым ааԥсара!
Сыла иҭаҳәҳәоу сышьхақәа цеицеиуеит,
Аԥшалас нхыҵны ицоит Санчара.
Амшын ахьарчҳәа агаҿа иахьықәсуа,
Сырха, сбаҳча шәырла иахьзазо,
Рылҩаҵәқәа ҩеиуеит са сыжәлар аԥсуаа,
Амшын агәҭыха еиԥш, зыгәҭыха мтәаӡо!

20

АШӘАХ
Аӡы ҭирҭа дахагылан,
Аӡы иҭиуан Ҟалмах.
Икран хәахәа инаҵаргылан,
Иаауиркуан ашәах.
Ахашәала маҷ имазма,
Ҟалмах иасымша?!
Нас, ҩныда ичҳауазма,
Ас ианиоу алша?!
Далагеит аргылара,
Иаразнак деихан.
Ӡәыр имазма агәылара,
Ари еиԥш ахан.
Аха изымдырит Ҟалмах,
Аус ахы ахьцоз.
Лассы игыло ашәах,
Ирласны ишкабоз.

21

ИЦӘАЖӘАЗ АХАҲӘ
Аԥсуа идгьыл иара идацқәа аларсуп,
Ирҵаулаӡан хара иҳахьеит!
Аԥсуа ишьхақәа ажәҩан иаҵарсуп,
Ианхәыҷқәаз ириҭаз рыхьӡқәа шлахьеит.
Аламала шьҭа ирыхьӡухәа иҟаӡам,
Усҟан ахрақәа ацәажәара иалагоит.
Аҭоурых ҭоурыхуп, ԥсахшьа амаӡам,
Иагьаџьара уцаргьы, иара аҟны уаанагоит.
Нарҭаа дуқәа рыхҭысқәа абоугауеи,
Урҭ рхаҵара, Гәында лыԥшӡара?!
Саҭанеи Гәашьа гәыбӷанс илуҭауеи,
Усс изкымыз шәҩы-ахшара рааӡара!
Аԥсуа ибызшәа адгьыл ду иақәлоуп,
Акы иалаҩашьом иугаргьы иагьаџьара.
Аԥсуа ибызшәа аҭоурых иаблоуп,
Аԥсуа ибызшәа иақәым хьшәашәара!
Иҟанаҵ иҟоуп, иаҟәыҵуам ақәԥара,
Аԥсуа ибызшәа инхарц аҭахәп.
Зны Адоугьы далагахьан уи ақәгара,
Аха иахьа дабаҟоу, наӡаӡа дҵәахуп!
Сара сыжәлар иацы иқәнамгалеит ари адгьыл,
Урҭ ахыҵны џьарантәгьы имааӡеит.
Абас шакәыз ахаҳәҵәҟьагьы сара исыдгылт,
Акы узахымҳәаауа шаҳаҭра ҟанаҵеит.

22

Уи аԥсышәала ицәажәеит аҿҿаҳәа,
Х-нызқь шықәса рышьҭахь, иааҵыҵын анышә!
Ҳгәаҵа инҭалеит ажәақәа шаҳәшаҳәуа,
Ачча аақәлеит са сыжәлар рқьышә!

***
Жәаха ичарқьуа лак са исышьҭан,
Сара аҩныҟа сыццакуан...
Иара усҟан изышьҭаз бысҭан,
Аха абысҭа ҭан ачуан.
Уи акныхрагьы шьҭа иааигәан,
Акы абазшәа, ала шуан.
Иҩны агәашә аҿынӡа ицон,
Иҩны аҩнашә аҟынӡа иаауан.
Иалыздырааи ала иахәыцуаз,
Амгәажә шакәыз изышьҭаз.
Сара сышҟа изымҩахыҵуаз,
Исывагылан изаауаз.
Аҵыхәтәаноуп сара ианыздыр,
Сзынаскьанагаз ала.
Издыруазыз, сара исзымдырт,
Ишыцҳауаз маӡала.

24

АԤСАҴЛАҚӘА
Шәара шәыԥшӡоуп, аԥсаҵлақәа,
Енагь шәгылоуп шәҽырбо.
Шәара шәреиԥшуп ҳаҳәса хәыҷқәа,
Змахәар еилыхны иузмырбо.
Шәара шәқәыԥшқәоуп кры шәхыҵыргьы,
Ахаангьы шәа шәышлом.
Ахьҭа шәышҟа имҩахыҵыргьы,
Шәеилаҳәоуп, шәара шәлаҳәӡом.
Шәара шәыԥшреи шәсахьеи бжьысуам,
Солдаҭҵас шәгылоуп шәкахәхәа.
Шәгылоуп ажәҩан шәаҵакьысуа,
Шәгылоуп ахаацәа шәхьыкәкәа!

25

УАХЫНЛАТӘИ АХӘЫЦРА
Ажәҩан казказуа саркьашәа ицқьоуп,
Аеҵәақәа кыдуп агәы икыдыӷӷала.
Снеины амшын ахықәаҿ стәоуп,
Хәыцрак сагоит саманы – ихыхәхәала...
Ԥшак асуеит амшын ихыҵны ахәхәаҳәа,
Абаҳчара алымҳа инҭахәыҭхәыҭуеит.
Аԥсаатә ашәақәа рҳәоит аҷҷаҳәа,
Ааԥынра шааз ала сгәы дырхыҭхыҭуеит.
Амшынгьы ахьарчҳәа аҟәара инылаҭәоит,
Шьҭахьҟа инхьаҵны ицоит иҳәарԥсаруа.
Абарҭқәа зегьы ахәыцрақәа сырҭоит;
Шәабаҟоу, анацәкьарқәа, ачамгәыр зырхәмаруа?
Аеҵәақәаҵәҟьа сахьырбо еибарлацәҟәуа,
Ак нарылшәаны ижжаӡа инҭалоит.
Ахы зыхнарҟьаз акымзарак самҳәакәа,
Иахьынӡачаразыз ашьҭа анхалоит.
Асцена иаавҵызшәа амза шашаӡа,
Ашьхақәа инарывҵны ажәҩан инаҿалоит.
Ана ашьхақәа гылоуп иԥагьаӡа,
Рхы-рҿы асахьа амза аныҷҷалоит.
– О, сыбзиабара, о, сыԥсабара!
Сгәеисыбжь згәеисыбжьу, сымшын уара.
Сҿаҩа беиақәа, сырха сакара,
Сызхылҵыз, сзааӡаз, о, с-Аԥсынра!

26

Ӡынгьы-ԥхынгьы ааԥынрала иҩычоу,
Есымша иҷкәыноу зхы-згәы мажәуа.
Есқьынгьы аџьабаақәа ирылоу,
Аха ианакәзаалак аказы згәы мцауа.
Хәыҷы-мҷык азы ак гәалсыс ишьҭызымхәа,
Зхы-зҿы ианымԥшуа џьара хәашьрак зҵоу!
Џьара кашәарахк збаргьы ишьҭызымхәа,
Аԥсны ҳәа ахьӡ ԥшӡа иурҭаз иаԥсоу!
Уара угәацәыхьак ҟазҵо дламысдоуп,
Уи имам аԥсадгьыл, уи агәы изҭам,
Ааи, ҵабыргуп, уара угәшаҭоуп,
Аха зегьыҵәҟьагьы ус иучҳауам...
Зхы ззымдырызгьы, ихы иурдыруеит,
Уара абџьарс иумоу уламыс, уламыс оуп!
Уи уахьчоит уара, ари зегьы ирдыруеит,
Уи абџьарс иҟоу зегь раҵкыс иӷәӷәоуп!

***
Зегьы бзиоуп Аԥсынтәыла,
Амра ԥшәымоуп есымша.
Ага хрыкәшоуп ара мшынла,
Агәы ҭынчуп ацәқәырԥа!
Ашьха рҩашқәа рхы шьҭыхны,
Аҭарчеи мҵарсны ицоит хара!..
Ерцахә ашла аҽыҩеиҵыхны,
Аԥсны азымбац азхара.
Са сабацәа рхыбаҩ ала
Уара ухрартәит, уеиларҭәоуп!
Уара узы иҟоу гәык-ԥсыкала,
Урзыразуп, угәы аартуп!
Сышьха рҩашқәа рхы шьҭыхны,
Аҭарчеи мҵарсны ицоит хара!..
Ерцахә ашла аҽыҩеиҵыхны,
Уара уазымбац азхара!

28

АХӘЫЛԤҴЫС
Абна ԥсаатәқәеи, абна ԥстәқәеи
Аибашьра ду рыбжьалт.
Ахәылԥҵыс ашьамх аҽанамыргеи!
Ҵла гәаҩак абан, инҭалт.
Еидшылан иаҿуп ажәылара,
Иузеилыргом иԥсу-ибзоу.
Аԥсаатәқәа иргеит аԥыжәара,
Ахәылԥҵыс уа иҭатәоуп!
Аԥсаатәқәа шиааиуаз анаба,
Иаацәырҵит: «Саргьы сшәылахәуп,
Ҭшәаррак џьара исшәырба,
Ижәдыруаз, сашьцәа, шәшысҭаху!» –
Иаақәгылеит абас иҭынхаха,
Иааҭыҵын аҵла агәаҩара.
Аха уи аамҭаз хагәха,
Иалагеит аԥстәқәа ажәылара!
Дгьыли-жәҩани зегь еимаҩит,
Иӷәӷәахаӡеит аибашьра!
Ахәылԥҵыс аԥсы аман иҩит,
Дырҩегьых хыҵәахра...
Еидшыланы иаҿуп аибашьра.
Иузеилыргом иԥсу-ибзоу.
Уажә аԥстәқәа ироуит аԥыжәара,
Аха ахәылԥҵыс уа иҭатәоуп!

29

***
Еилашуеит амшын агәараҳәа,
Мшәан, аҵа иаҵоузеи мцасы?!
Сацәажәоит, исацәажәоит аҷҷаҳәа,
Амшынгьы иахазаап аԥсы!
Иччоит, ихәмаруеит, игәаауеит,
Иҵәуарашәа, ақьышә ҵыс-ҵысуеит,
Ишнеиуа, ҭынчрак инҭаҳауеит,
Ашьшьыҳәа аҟәара инагәӡуеит.
Амшын ангәаауа, изыргәаауа,
Шаҟа исҭахызиз издырырц сара.
Исҭахын аҭынчра заҭаауа,
Мзызс иамоу, абри зыхҟьауа.
Самҵасны искит аԥырцәқәа,
– Амшын, угәы иҭыхо сырба!
Амшын, иусҭоит сыԥсы цқьа,
Амшын, исыҭ уцәқәырԥа!
Агаҿа акалҭ ианаҳалеит
Иааины, цыгәхыршәҭ ҟаҵауа.
Ахаҳәқәа нагәыднаҳәҳәалеит,
Ан леиԥш «агәыҳәԥы» рҿаҵауа!
Схәыцуан: адгьыл амшыназ ианызар,
Амшын акәзар адгьыл аԥа,
Ани-ԥеи реиԥш рылаԥшқәа еихызар,
Ианеихәмаруа акәзар изыхҟьо ацәқәырԥа?

30

Са сакәзар ишәаны ирыхәаԥшуа?
Сышьхақәа ракәзар ҳара ҳзыхьчауа?
Ҳабзиабара акәхап амшын иалашуа,
Аххьа хзыршәло агәы каҷҷауа!
Еилашуеит амшын агәараҳәа,
Амшын ҭынхаҵәҟьоуп са сзы.
Сацәажәоит, ҳаицәажәоит аҷҷаҳәа,
Наҟ-ааҟ еилаҵәоуп ҳаԥсы!

« АУАА ИРҲӘОЗЕИ?»
Аԥсуа есқьынгьы ԥхьаҟа дызгауа,
Иҟоуп ажәак: «Ауаа ирҳәозеи?»
Убриоуп ахьмыӡӷ ахаан измыргауа,
Уи еиҳау уаҳа мчыс иҟоузеи?
Қәнамгак машәыршәа иумпыҵҟьар џьара,
(Адунеи аҿы иҟамлац иҟоузеи?)
Уаԥхьа иаақәгылоит абри еиԥш азҵаара:
«Сабацари шьҭа, ауаа исзырҳәозеи?»
Дҵак удын, иара узынамыгӡеит,
Нас, ушьҭа уи ауаҩ иоуҳәозеи?
Еиҭаацәырҵуеит ани азҵаара:
Бзиоуп, аха ауаа исзырҳәозеи?
Уанеиԥшымыз дымҩахыҵит уаха аӡә сасра,
Ус иаԥуп нас, гәыбӷанс иуҭозеи?
Уах-ҭаԥса рымамзаргьы уҭаацәара,
Дудумкылар, ауаа ирҳәозеи?
Аибашьраҿы иҿҳәарадоуп аԥсра,
Ианааудгыла ԥсыхәас иҟоузеи?
Аԥсра уацәшәаны шьҭахьла ахынҳәра,
Аԥсра аҵкыс еицәоуп, ауаа ирҳәозеи?
Абригь аԥсуа иныҟәигоит закәанс,
Шәҟәы ианӡам џьара, иара иахыҵӡозеи!
Абри азҵаароуп ирыԥхьаӡо шьамс:
Ауаа ирҳәозеи, ауаа ирҳәозеи?

32

***
Ҷыдала иныҳәаҿа аннумкыл,
Данҽыжәло ианумк иҽышькыл,
Данумырҽхәа, дзаԥсам аҟара,
Ицәыӡуеит ахәмар-аччара,
Ахаан ихашҭуам, дуаӷоуп,
Убри азыҳәан даара дыӷәӷәоуп!
Учараҿ талбошьс даныҟоумҵа,
Ԥылгыд дук наган ианимҵоумҵа,
Аԥсшәа рацәа ацҵаны хазы,
Иаҳар даргылартәы аԥсы,
Ианумҳәа – «иаҟара ахьы даԥсоуп»,
Усҟан учара еилагоуп!
Абас дшыҟаз еицгәарҭан,
Заанаҵы идырбоит итәарҭа,
Агәҭаны, реиҳа иахьыԥхоу,
Зегь иара изыӡырҩуа ԥсы зхоу,
Идисциплинагьы џыруп, иӷәӷәоуп!
Аҵәцақәагьы рацәаны идәықәиҵоит,
Учарагьы ҳаҭыр ақәиҵоит,
Апланқәа уаҵәы еиҵахозаргьы,
Егьырҭ рхы дырны ицозаргьы,
Ишьҭуам, идәықәлаз диаӷоуп,
Убри азыҳәан даара дыӷәӷәоуп!

33

ШЬЫБЖЬОНК АЗЫ
Ҳраду амҵа ашәшьыра адыруеит,
Снеины уаҟа снатәалоит.
Амра ақәыҷҷо абӷьы цырцыруеит,
Исхагылоуп, иқашәқашәоит!
Ҳанаара аџьықәреи қамызуеит,
Аҿалара иаҿуп амхы!
Ас иахьызбо сгәы арҿыцуеит,
Инхыскылоит уахь са схы.
Шьыбжьон. Амра иахьа иарцеиуеит!
Аҳауа убоит иҭырҭыруа.
Узахәаԥшуама, ишамшамуеит
Амра, ажәҩан ҵыблаауа!
Ашәшь змоу аҵлаҿ иҷырҷыруеит,
Ашәа зҳәо аҵыс абжьы.
Уарбажәык ахара икьиуеит,
Жәҩантәы илеиуеит илбаашьшьы...
Ашәшьырагь рацәак исыхәом,
Аԥша иамам қәацарак.
Аҩышьыбжьонк уаҩԥсы дныҟәом,
Дныҵыҵны дцом шьаҿак.
Аԥшаҳәахьынтәи рыбжьы ааҩуеит,
Аалӡга иахьҭоу ахәыҷқәа.
Наҟ-ааҟ абахәқәа ирҿаҩуеит,
Урҭ ирхылҵыз абыжьқәа.

34

Усҟан акәахьча ҵаҟа икаршәны,
Сшьамхы иқәкны амырҭақ,
Аффа-ффаҳәа сара иқәыршәны,
Асалам шәҟәы зыҩуеит аҭак:
«Бышԥаҟоу, сымыш, сылашара!
Иарбан шәшьыроу бызҵатәоу?
Ибықәыҷҷома амра цара?
О, сыхаара, сгәаҵа иҭоу!
Сымш шоуроуп, сымра цеиуеит,
Саамҭа иахьӡуп ԥхынҷкәын!
Бышәҟәы, исоуз аҭак бызнеиуеит.
Сыхаара, бмыццакын!»
Шьыбжьы нхыҳәҳәан, наҟ инҭалеит,
Аҳауа хьшәашәа наҵысит...
Сыкәа иҭалеит, смаӷра иҭалеит,
Иааины сыблақәа рыгәӡит.
Издыруада абри ба бҟынтәи
Иааиз акәзар ҳәа сгәахәуан,
Стәан. Иаҳа-иаҳа агаҿантәи,
Хрыжь-хрыжь иасуа, ԥшак аауан!..

АХЬАЖЬ НАПХГАҨЫ
Ахьажь абаҳча еиҳабыс,
Ишыҟарҵах седру, иҟарҵеит.
Ишааиз иҭнацан аҟармаҵыс,
Аҟәраани аҵларкәыкәи аанагеит.
Иаалаган, ашәа ҿыцқәа аԥырҵеит,
Анота ианҵаны иҭрыжьт.
Амузыка аҩит ҳәа ианырҵеит,
Ахьажь композитор ҟыж-ҟыж!
Аҵларкәыкә иатәуп ажәақәа,
Иқәгылан ашәа аҳәоит аҟәраан.
Абаҳчаҿы изҿалаз ашәырҵлақәа,
Мчыбжьык ала иалгеит, ирҭаан.
Аӡырҩцәа: ауаса, аџьма, аҳәыс,
Абарҭ ракәын абаҳчахь инеилауаз.
Исхашҭыз, иҟан аҽадҳәыс,
«Азу» ааҭнаргон иахьрылатәаз.
Егьалымҵит, ишыжәбо, арҭ рус,
Ахьажьгьы амаҵура иамырхит.
Аҭыԥахь иааргеит аҟармаҵыс,
Абаҳчахь еиҭадырхынҳәит.
Ари ажәамаана иамоу ҵакыс,
Ирдыруеит измоу ацәанырра,
Ахьшьыцба уҳәа, аҟармаҵыс,
Аха исыздырам аҟәраан ишадырра.

36

***
Ицеит икаууа ашықәсқәа,
Сыҷкәынра ааԥынраха ишәҭуаз.
Аԥшӡақәа сылаԥш рыхмырԥауа,
Санрышьҭаз, урҭ рахь санцауаз.
Иахьа сузхьит, аха уабаҟоу?
Саанужьит, саанужь, мҩабжара.
Сухьымӡеит, баша снапқәа сырхахон,
Уцеит сааныжьны наҟ хара!..
Сызлаԥыруаз сымҵәыжәҩақәа сымухит,
Исуркит иааган алаба.
Сыҷкәынра ауалқәа сықәухит,
Сажәымҭа, сызлагаша сырба!
Егьаурым, ажәрагьы сгәы иахәоит,
Иҟәашӡагьы ишлоуп схахәы!
Сымҵәыжәҩақәа сцәугазааит, ишьахәуп,
Аха агәгьы ԥрыгоуп сара сзы!

37

АКОММУНИСТ ИАША
Дыцқьоуп, Ерцахә асы шыцқьоу,
Дыԥхоуп амра шәахәаҵас!
Жәакгьы узыӡбом убри азы ицәгьоу,
Аҭахызаргь шәеиӷацәаз!
Угәаҟраан инапы уиҭоит,
Уимбаӡацзаргьы зынӡаск.
Усҟан иаҳагь ибла хитуеит,
Дудгьежьылоит ҭынхаҵас.
Анысгьы абысгьы аиаша имоуп,
Кыкахшыла уиоуп дзааӡаз.
Хаҵа гәымшәоуп, даԥхьагылоуп,
Уи ус имаӡоуп ҟазшьас.
Аҭыԥ дашьҭам, амал дашьҭам,
Зеиԥшуп ииԥхьаӡо ҩнаҭас!
Шьаҿак ижәлар рыда дхәарҭам,
Иан-иԥсадгьыл ауп дзааӡаз.
Аиаша дашьҭоуп иԥсы ҭыхны,
Ҵабыргымзар, мцык имҳәац.
Ԥхьаҟа инеигоит ауаҩра шьҭыхны,
Ахаан илаҟәны иҟамларц!

38

Н. А.

***
Ақәнамгақәа анызбауа,
Анаҟа-араҟа иналаршәо,
Цәгьалоуп ишысхызгауа,
Нас, митәқәоп исгәалашәо...
Анкьагь абас акәхарын,
Ақәнамгақәа шыҟалоз.
Аԥареи абӷеи ракәхарын,
Аԥсҭазаара зыцныҟәалоз.
Урҭ ракәхарын ақьиақәа,
Рыбӷа аҿеҩҳәа иԥызҵәалоз.
Ишааԥшуаз урҭ рыблақәа,
Рмазара еимызҵәалоз.
Аха уажәыгь џьара-џьара,
Абӷеи аԥареи ирылшауа
Аиҵаҟьароуп аԥсҭазаараҿ,
Аԥсҭазароуп иззыкшауа!
Амчи, абӷеи, аԥареи
Ианалага ацәгьа иадгыло,
Ҭынч нхареи агәаԥхареи
Рцәымӷроуп иацгыло.
Сцәаҳәақәагьы абарҭ рахьынтәи,
Ҭынч рхы ианақәиҭхо,
Нас, сиасуеит уахьынтәи,
Алирикагь саҵахом!

39

***
Ҳаиқәшәараны ҳаҟамзи
Иахьаҳҳәаз хәылбыҽха,
Иаҳзеибымҳәац ҳамамзи,
Ҳгәаҵаҿ имцаха.
Еибаҳҳәахьаз сзынагӡом,
Уаха ҳусқәа бжьыст.
Адәахь уаҩ дныҟәаӡом,
Ашәа аҳәом аҵыс.
Ақәа рхьыӡсоит амахәқәа,
Ихьамҭоуп, изазоит.
Рыкәа иҭалан, ашәҭқәа
Ӡыла иҟасҟасоит.
Бзиа ишԥазбо, абаҳчара
Амза анҭаҷҷо,
Бара баныҟоу сааигәара
Быхәмаруа, быччо!
Ҵыси-ҳәыҳәи ҳамаӡа
Рцәыҵәахәа ҳантәоу.
Џьара ҳәаак амаӡам,
Быбзиабара сгәы иҭоу.
Аҭахызаргьы икыдҵәаны
Илеилааит ақәа,
Аҵых еиқәа сҽаҭаны,
Снеиуеит сбызгәыкуа!

40

***
Бзиак ҟасҵеит ҳәа анлаҳалак сан,
Деигәырӷьаны лаҟара лыцлауеит.
Аҩнаҭаҿы ианԥҽлак аҵәца, ма асаан,
Насыԥупуп изызҳәоу ҳәа дазхәыцлауеит.
Аӡәи сареи ҳагәқәа еизынхеит ҳәа лаҳар,
Дарцәом, дартәом, хьааны илыӷрыхауеит.
Ԥхыӡк ихәарҭам са сзыҳәан илбар,
Аҭҳарцәҳәа дырҳаны дҿыхауеит.
Иҟазшьа бзиоуп ҳәа аҩызцәа сдырҽхәар,
Насыԥ лашак еиԥш уи даргәырҕьауеит.
Лыҷкәын заҵә ила лҿа ӷәӷәахар,
Дыӡӷабханы уаԥхьа даацәырҟьауеит.
«Уцәгьарак сымбакәа, нан, Анцәа, сшьы»,
Лҿы-лнапы ӡәӡәа, уи Анцәа диҳәауеит.
Ачамгәыр иаҩызоуп ихааӡа лыбжьы,
Абза иакәым, аԥсгьы даргылауеит.
«Уан исықәлацәоу аҳәсақәа анубалак,
Сара сеиԥшҵәҟьа убарҭ ҳаҭыр рықәҵала.
Уаҵкыс еиҵбацәоу, нан, иануԥылалак,
Инаскьаганы амҩа иаша иқәҵала.
Исҭахым акгьы, акгьы сзааумхәан,
Макьана схы сахәартәы сыҟанаҵ.
Мышкы-ахамышк аҵыхәа, иҟалозар иамукәан,
Исыԥхьаӡом сыԥсит ҳәа, уламыс уманаҵ!»

41

***
Ииҭаху зегьы иара имоуп,
Аха имам уи акоуп:
Ихатә ажәа иара имам,
Имам ажәа: сара соуп!
Уаргьы ак уеиҳәоит,
Саргьы ак сеиҳәоит,
Аха ииҳәо ак ҵабыргым,
Убас даанхарц Анцәа сиҳәоит,
Уаҳа акымзарак сҭахым!

42

« АԤССАЦӘА »
Шәабаҟоу, апоетцәа,
Шәабаҟоу, аԥссацәа?
Аԥсадгьыл апатриотцәа,
Шәабаҟоу, ақәлацәа?
Ишәымбаӡо ишыҟалаз
Ҳақалақь Аҟәа?
Амҩа иахьаныжьлоу
Ақьаад еилаҟәаҟәа!
Ишәымбаӡо аурнақәа
Иаарҳәны иахькажьу?
Ишәымбаӡо аулицақәа,
Ажрақәа ирҭажьу?
Шәабаҟоу, апоетцәа,
Шәабаҟоу, аԥссацәа?
Аԥсадгьыл апатриотцәа,
Шәабаҟоу, ақәлацәа?

43

***
Даагылазар бзиарамзар,
Иҟаимҵаӡац цәгьарак.
Еиҭаҟаиҵоит амзар,
Дамыҳәацт аҭак.
Даҽаӡә дыҟоуп, цәгьарада
Бзиара ҟаимҵаӡац.
Акы дашьҭам ихада,
Гәырҩа имбаӡац.

44

***
Амшын, уаагыл, уххь згеит,
Уашҭа-угәара узырха.
Уаазқәылаз аԥсыцәгьара ҵугеит,
Унажәлауеит аҟәара хагәха!
Ухымҵын аҳәаа укыдыззала,
Ус гәышԥыла уцәқәырԥаны.
Иудыруаз, ацаҟьа укыдԥыххаала
Ушцо, ухәашхәашаны!

45

***
Абар, абар сахьнеиуа сықәԥраа!
Ашьабсҭа аҟара иҵаруп сшьамхы.
Избоит ицауашәа адгьылгьы сыҵԥраа,
Сышиашоу сазцоит сразҟы.
Исывас, иҭрысны арҩашқәа неиуеит,
Арҩашқәа, разнушәа ицқьаӡа.
Исыхәаԥшны ашәҭқәа ԥхеиԥхеиуеит,
Ҳаԥшӡара умаз рҳәозшәа, игәыкӡа!
Сыҵаҟа адәы иаҵәа шьҭоуп уарҳалҵас,
Ашәҭқәа рыла агәы зегьы қәҵаны.
Аҭаца илҿаршәу иаҩызоуп ашәҭкас,
Амахә шышәҭыз збоит снаԥшны!
Аха схәыҷра саҩсхьеит, ахара инсыжьит,
Шаҟа сҭахыз ашәҭқәа сзымҟәшәеит сара.
Аха схәыҷреи сарԥысреи еиԥысшьит,
Схәыҷра агәыразра саҿуп ԥхьа агара!
Сылатәоуп ибымбылу аиарҭа-ашьацра,
Аҳаскьынҿа фҩы сыкәа иҭаҵо.
Сыбла иамбааит, сыдгьыл, угәамҵра,
Сугәыҵаҳәҳәан ан леиԥш сзааӡаз крысҿаҵо!
Уаҳа ак сҭахым, исҭахым уԥара,
Исҭахым ууаҩ дура, исыҭ ауаҩра!
Уара исаҭәоушьо зегьы сҭахуп, аԥсабара,
Уара унапаҵаҟа сацәшәаӡом аԥсра!

46

ШӘАРА ШӘАЗХӘЫЦ…
Сыҩуа сышнеиуаз,
Сахаԥалт ақәыц,
Сыҩуа сышнеиуаз,
Скаҳаит сшьацәхныс.
Сыҩуа сышнеиуаз,
Сааҭгылеит сааԥсан,
Убасҟан дгәасҭеит,
Дысгәалашәеит сан.
– Уааԥсазар акәхап, –
Даҿын дшаҿыц.
Шаҟа даргәаҟыз –
Шьҭа шәара шәазхәыц.
Сшыгәаҭеиуаз,
Ишлеит схахәыц,
Шаҟа суазыруаз –
Шьҭа шәара шәазхәыц.
Геи-шьхеи нысмыжьит,
Еимыздеит хәыц-хәыц,
Шаҟа амҩа саркараз –
Шьҭа шәара шәазхәыц.
Шаҟа ԥшаах сымоу,
Насгьы шаҟа цәыӡ,
Еилыскаартә сыҟам,
Егьа срызхәыц…

47

1967

АИАША АЗЫҲӘАН
Шандор Петефи иҟнытә
Аиаша азыҳәан
Иҟалоит укыдырҟьар.
Иҟалоит, уимоу,
Ахгьы улдырҟьар.
Аиаша азыҳәан
Иҟалоит уқәырцар,
Иҟалоит, уимоу,
Утәылагь уқәырцар.
Аиаша азыҳәан
Иҟалоит уамырхыр,
Аиаша ушашьҭоу
Аауҵырхыр.
Џьоукы ахьгылоу
Иухыччар акыр-кыр,
Еицәоу узырурц
Иҟалоит иақәыркыр.
Аиаша азыҳәан
Иумыхьра иҟоузеи!
Абри ззымдыруа
Шаҟа дыбзамыҟәузеи!
Аиашаз ами
Ҳабацәа зықәԥауаз.
Ирзымычҳаит ами
Ақәнамга ахьырбауаз.
48

Адунеи ршазар,
Аиаша иашьҭан,
Ауаа аиаша
Ишашьҭоу игәаҟуан.
Аиашами, нас,
Изышьҭоу, идыршо.
Иҟаҵа аиашаз
Досу иулшо.
Аиаша уашьҭала,
Аиаша хьча.
Аиаша азыҳәан
Иарба ухы аџьа.
Аиаша зҭахым
Еидгылоуп зегьы.
Аиаша иашьҭоу,
Шәеидгыл шәаргьы.

1967

***
Агәабзиара уман, ахабзиара уман,
Абзиабара уман еснагь уҟалааит!
Реиҳа ианыцәгьоу, угәы иҭоу уҩагылан,
Иуҳәартә еиԥш, агәаӷьра улазааит!
Мап укааит, иутәым анудыргал,
Реиҳа ихьанҭоу амҩа уқәлааит!
Ажәлар рыламыс уара иануднагал,
Уи иаанаго удыруазааит!
Аӡә дангәаҟуа, илабжыш анлеиуа,
Уара аччара узыҟамлааит!
Ужәлар ирыцәашьоу, изыргәаҭеиуа,
Рхьаа хьаас угәы иҵалааит!

1967

50

АКРЫЗЛЫҴУА…
Акрызлыҵуа дҩашьаӡом,
Харантәигьы дгәоуҭауеит.
Уи даргама ҿаҿаӡоуп,
Аӡқәа ацҳа рхиҵауеит.
Егьызлам кыр илҵуама! –
Аԥша ахьасуа даццауеит.
Уи ахара дхәыцуама, –
Бысҭахьк иуҭар, днацҳауеит.
Уи, ихәарҭам деилаҳан,
Аԥхьа днеины дхырхәауеит.
Акьанџьеиԥш иҽеилаҳәан,
Ҩыхәашьык днаҿыхәауеит.

1967

51

***
Ашықәсқәа цоит акатаҳәа еишьҭалан,
Урҭ цацыԥхьаӡа ауаҩы дышлоит.
Дажәуеит дышнеи-шнеиуа, дныҟәоит лабала,
Нас, дахьтәоугьы дзымгыло дҟалоит.
Сгәы иалоуп аԥсцәаҳа дахьымажәуа,
Зегьы дырхаанны дшыҟоу дынхоит.
Уи иигаз, издыруеит, дшымгьежьуа,
Уинахыс иҭыԥ кьаԥҭахоит…
Аԥсцәаҳа дыԥсыр, инижьуа димаӡам,
Убри азын акәхап, зегь игарц зиҭаху,
Убри ак аҷыдахаз занааҭ имаӡам,
Аԥсцәаҳа иҟазаара абаҭаху?!

1967

52

САРА СГӘЫӶУЕИТ…
Сара сгәыӷуеит, агәыӷра сымоуп,
Сымҩа аиашахь скылнагап ҳәа.
Сара сгәыӷуеит – амхы сзылоуп –
Ажәла исҟьаз ылнагап ҳәа.
Амхы хыскааит снапала,
Арахә усгьы иҭасҵауам.
Мышкызны усгьы сажәеинраала
Ишԥаҟамлари шәаԥхьауа?!
Сызхамларгьы – скыдзааит ашьха,
Снеилап схало, схало, схало…
Ерцахә гылоуп ихҭарԥашха,
Схыцәқәахь уааи ҳәа саднаԥхьало.
Снеилап, сцаргьы сцәыхаа-жьыхаа,
Ҿыц иныҟәо игәҭасуама?!
Ахра иаҿызгап сышьҭа ҭӷәыхаа,
Шьҭахьҟа усгьы сзыхынҳәуама?!

1967

53

***
Шәы-гәҭакык сыгәҭыхоуп,
Срызхәыцуеит – зқьы!
Сахьныҟәо ҳаицныҟәоит
Есқьаангьы.
Сгәы иҭыхо сарҿыхоит,
Исыхоит ҩаԥхьа.
Стәарҭахь снаԥшыхәеит,
Исыздыруам сзыхҟьа.
Ишԥаҟамлеи,
Сгәаҟра
Иаиааиртә ақьаф –
Скалам абз
аҟәаҟәа
Ианагым смарқьаф.

54

1967

***
Амҩа усҭом, суҿагылоит,
Саҳәа ҭкәыцәаа, фцырҟьаха.
Уахьцалакгьы са суԥылоит,
Ҭыԥк умҭо, смыждаха.
Уааи, абзиа, амҩа усҭоит,
Уҭал, уԥхамшьан, сымӡырха.
Сашәа иреиӷьу ухьӡ ахысҵоит,
Унапы ианысҵоит, сгә ацаԥха.

55

1967

ШӘАЧА
Сгәырӷьаҵәа снеиуеит сыбжьалан,
Аӡы ахықә шыҟоу Шәача.
Бзиабарак сгәаҵа инҭалан,
Исанаҳәоит: – Учча, мшәан, учча!
Исыхәаччоит, исыхәаччоит сыхаара!
Ҳшеизгәакьоу адырт исҿаԥшын.
«Есышықәса уаала ԥсшьара», –
Аҳәозшәа саҳаит амшын.
Аԥсаҵлақәа араҟа игылоуп,
Еиқәхаԥса ҟарулра руашәа.
Ҳаҭыр ду сықәҵаны исԥылоит,
Ажьрацәаразы ргәы былуашәа.

56

1967

АРДӘЫНА
Ардәына абардраҿы
Ашәаҳәара иаҿуп.
Ардәына ашәаҳәара
Ааԥынра иатәуп.
Ашәарыцаҩ ақәаҵала
Дцоит, ашәақь икуп.
Ардәыназ ибзиарам,
Уи цәгьарак иазкуп.
Еи,аҩыза, уҽаанкыл,
Иухьзеи, ауаҩы!
Ардәына ашәа шаҳәо
Урҳа, уааӡырҩы!
Ашәарыцаҩ аҵысшәаҳәаҩ,
Иугәыдиҵом ахы.
Уи згәаӷьыз дшәарыцаҩым,
Изҭаӡам агәы.
Ашәа заҳәо ардәына –
Ааԥынра абоит.
Ааԥынраз гәагәа-ҵәиҳәа
Ашәа уи аҳәоит.
Умшәан, умшәан, ардәына,
Иҳәала узҿыз,
Уааԥсар иумнадап
Ашәа аҟармаҵыс.

57

1967

***
Акәалаа зго алеиԥш
Уҳәан-сҳәанқәа быжьго удәықәуп.
Шаҟа ирыцҳаузеи уԥеиԥш –
Ауаа дуқәа урывагәыгәуп.
Уда ихәарҭамгьы дҟалашт,
Уара уҭыԥ енагь иҟоуп.
Уртәан ацәгьа удырҳәалашт,
Ла-шәарацашәа уззыҟоу.
Сшыршьуа здыруазаргь уаха,
Уи еиԥш разҟы, Анцәа исумҭан!
Ус сҟалаанӡа сҭарха,
Аԥсра бзиа сара исыҭан.
Инауаҳәан, агәымха, – Ҭиҭ! –
Сцап. Са сзыҳәан уи ламысуп.
Аӡә даасымхәац, дсымҭиц –
Зегь ирылшом. Уигьы усуп.

58

1967

***
Избац уоуп ҳәа суқәгәыӷны,
Ашацаҳәа снеит уахьтәаз.
Уҩагылашәоуп снапы шсымух,
Ишԥауасҳәари сыззааз!
Сыла уамбар ихасҵомызт,
Уаҳа сааир ҳәа умшәан.
Ҳанеиҩызцәаз ас уҳәомызт,
Ҳҿаҵа еиҩаҳшон, иага умҳәан.
Сара исарҳәеит улашәхеит ҳәа –
Иԥсуа ҳәҳәабжьы иаҳауам.
Бзиала, уи сҳәеит ҳәа,
Гәыӷрада уаҩы дынхауам.

59

1967

***
Сара сзыҳәан Октиабр,
Уи сыблақәа роуп!
Сара сзыҳәан аҵабырг,
Уи Октиабр оуп!
Агәы акәзар са исымоу,
Октиабр иахшеит.
Са стәылаҿ саԥшәымоуп,
Уи ала исызшеит.
Абзиабара сцәа иалоу,
Октиабр атәоуп.
Сшьа иалоу, сда иалоу,
Иараҵәҟьа ахаҭоуп!
Ақәԥашьа, анхашьа,
Уиоуп исзырбаз!
Уиоуп аиаша
Аҳәашьа сзырҵаз.
Саԥхьауа аҷҷаҳәа,
Ҵарала сзааӡаз,
Сбызшәала аҿҿаҳәа,
Сцәажәо сҟазҵаз!
Ленин ду Октиабр
Далыԥхо дызбоит,
Ленини Октиабри
Аӡә ракәны избоит!

60

Исабуп, исануп,
Урҭ роуп сзааӡаз,
Са сзыҳәан ишьамуп,
Уиоуп сзыхшаз!
Са сзыҳәан Октиабр,
Уи сыблақәа роуп.
Са сзыҳәан, аҵабырг,
Уи Октиабр оуп!

МАРТ ԤШЬБА
Арҩашқәа хыҵны
Ицон ихыжжы.
Амрагь цәырҵны
Иԥхон икажжы.
Ахақәиҭра шьақәгылеит
Март ԥшьба азы;
Есышықәса ҳаԥылоит –
Ныҳәоуп ҳара ҳзы.
Аԥсны Асовет мчра
Абас ишьақәгылт.
Аԥсуа нхаҩ ихәыҷгьы
Ашкол мҩа днанылт.
Амшгьы иацлеит,
Ицоит ԥхынрахо.
Жәлары адныҳәалоит,
Ианырба иргәаԥхо.
Иаҟәыҵит атәра;
Гәыртланы нхароуп,
Ччароуп-хәмарроуп
Иахьа Аԥсынра.
Иеигәырӷьан иалагеит
Азеиԥш нхара.
Идыргылт азауадқәа,
Аԥсны иахьа ара.
Рымч ду еиларҵан,
Аарыхра ҟарҵеит.
Амаӷ амца ацрарҵан,
Аиҭаҳатә рааӡеит.
Ачаи плантациақәа
Акыр ирацәахеит.
Азеиԥштә қәаҵақәа
62

Иҵегь еиҳахеит.
Изазоит ҳархақәа,
Ҳамхеиужь лаҵоуп,
Ҳанаара ацитрусқәа
Рыла иԥшӡаӡоуп!
Ажәлар гәырӷьаны
Игылауа рбаӷьҿыҭын,
Арад ибжьагыланы
Иҿырхәеит аҭаҭын.
Хыхьынтәи ирықәыҷҷоит
Амра ашәахәа.
Ҵаҟантәи ирыхәаԥшуеит
Ажь аӡахәа…
Уи адагь араҟа
Иҳамоуп амал,
Арацәа еиқәаҵәҟаҟа
Амҵәом Тҟәарчал.
Иаҳтәаҳтәит, иаҳтәаҳтәит
Ашьха Лашькындар!
Ҳа ҳамч еихаҳтәит –
Уахәаԥш абар!..
Абарҭқәа рзы акәын дзықәԥоз
Лакоба Нестор,
Бзыԥ ацәқәырԥақәа ргылан
Кьаразаа драԥгылан
Аӷацәа нзырҵәоӡ.
Ҩажәи жәибжь шықәса
Ҳарҭысуеит иахьа,
Амҵәыжәҩақәагь ҳауит,
Зынӡа иласӡа.
Геи-шьхеи аԥша иқәсуа,
Иԥыруа иаҳхоуп.
Агәырӷьареи ашәеи
63

Зҭоу ҳамӡырхоуп.
Ҳауацәеи ҳашьцәеи
Иахьа ирацәаӡоуп.
Ҳаԥсҭазаара абаҳча еиԥш
Зынӡа иԥшӡаӡоуп!
Амра ашәахәақәа артлан
Ҳашҭақәа ирҭаԥсоит.
Аиаша мҩа ҳаныланы
Ҳаргьы ԥхьаҟа ҳцоит.

АИԤЫРҴРА
Баша амала сыбзыԥшын,
Баша сгәаҟуа сыбзыԥшын.
Бшиасуа ма бызбар ҳәа,
Баниасуа быбжьы саҳар ҳәа,
Абар, иҵуеит шьҭа сымчыбжь,
Аха ибхьымԥшит џьара сылаԥш.
Баша амала сыбзыԥшын,
Баша аԥенџьраҿ сыхшьын.
Баша аеҵәақәа срымжьеи,
Аҵх ԥысҽит – сымҷаԥшьеи.
Баша амала смааԥсеи,
Сшыгәаҭеиуаз исмыршеи.
Саԥхьа игылаз аԥслыш ҵәуан,
Ахцәы қамыз ҵаҟа илеиуан.
Аԥша алалан, иаргәаҭеиуан,
Ак сарҳәарц исҿаԥон.
Баша рхәыцра сҿанаҳәон,
Цәаныррала усгьы рҳәон:
«Баша амала улзыԥшуп,
Баша аԥенџьраҿ ухшьуп.
Баша амала ацәа уакуам,
Уи дахьцаз шьҭа дхынҳәуам.
Баша амала улзыԥшуп,
Баша аԥенџьраҿ ухшьуп».

65

ИААРТ У АШӘҞӘЫ КӘАКӘАНА ИАХЬ
Аԥсуа школ уааӡеит,
Уҩуан, уаԥхьон аԥсышәала.
Аҵара ду ахь уалацеит,
Уигьы уалгеит ԥышәала!
Аӡә иеицәагьы уалымгеит,
Хшыҩла, ҵарадыррала.
Аусурахь уиаргеит
Иара уи агәадурала.
Амаҵура ду унаҭеит,
Уҟоуп Анцәа ишиҳәара.
Акресло тата унылатәеит,
Дарбан иуҵамныҳәара?
Уажә ухшара ҭоумҵеит
Ухаҭа аҵара ахьуҵауаз.
Уи иаанагоз гәоумҭеит,
Исзымдырт иуҵалаз!
Ихьымӡӷушьеит убызшәа,
Иамам, уҳәеит, анарха.
Икаужьит уԥсшәа,
Аҩны ишәҳәаӡом шамаха.
Сгәы иалсит иҟалаз,
Исҳәоит сара исықәнаго.
Ахьаацәгьа иулалаз,
Наҟ уҵәыхәтәа шықәнаго.

66

Гәлиа иԥхьо, Ҷанба иԥхьо,
Нас, Коӷониа иҩымҭақәа,
Аԥсуа шәҟәыҩҩцәа зегьы ирыԥхьо
Аԥсышәала, еиҭамгакәа.
Аԥсышәала «Абжьас-цәа зшәу»
Еихышәшәо еиҭагазар,
«Евгени Онегин» мцала ишу
Аԥсуа игәаҵа инагазар,
Ҵереҭели иҩымҭа «Абаӡӡеи»
Аԥсышәала ицәажәозар,
Ухәыҷқәа аԥсуа школ изалоумҵеи,
Аҳа, абри аҭак соуҳәозар!
Абаҭаа Беслан хаҵа,
Ҳаниф ԥшӡа лҵыхәала,
Иҽеиқәа ԥшӡа иҟамчы нажәҵа…
Уанзамыԥхьа аԥсышәала.
Ма «Абжьаҩашьа-хабжьаҟьала»,
Ма «Атәым жәҩан аҵаҟа»,
Уанзамыԥхьа аԥсышәала
«Амҳаџьырра» шамаха.
Иуцәыӡт аԥсшәа ахаара-бзаара,
Уанзамыԥхьа «Ахра ашәа»,
Иаԥсацәамхеит уара ухшара
Ирзымҳәозар «Ахәра ашәа».
Ианҟәнушьа убызшәа,
Уан дызлауацәажәаз,
67

Нас, ари иуҳәо адәыԥсшәа
Иабасҭаху, иқәынҵәаз.
Аԥсуара ҳәа иуҳәауа
Ажәа ҭацәқәа абоуҭаху!?
Уара ухаҭа узныҳәода,
Ма аныҳәара шԥауҭаху!
Узныҳәаша дыздыруазар,
Ус сшьамхы арсны сныҳәашан.
Узҿу шхәарҭам удыруазар
Ус ҟауҵомызт, ахәаша!
Аха дырҩегь сгәы иаанагоит
Иурҽеип ҳәа иугхақәаз.
Аиашарахь укылыргап,
Баша иумҵазар иуҵақәаз.
Ишԥасҭахыз сгәы иҭыхо
Сара исшиԥкан иҟазарц.
Ухы ухшара аԥсшәа иаԥхьо,
Ухатәы бызшәа рдыруазарц.
Уара уаныҵып, са саныҵып.
Ҳарҭ есқьынгьы ҳаҟоума?
Иҳахшаз аҳәара иаҟәыҵып,
Нас, иҳахәо акрыҟоума?
Нас, ҳаԥсыргьы ҳазларҵәуеи
Урҭ ҳаҳәшьцәа рыцҳақәа?
Ҳалаӷырӡқәагь злалеиуеи,
Амыткәма аԥсышәак аламкәа?!

ЕИҲА ЕИӶЬУП ҲӘА СГӘЫ ИААНАГОИТ…
Быхцәы хыбҵәеит баалаган.
Бмаӷра ҿыбҵәеит блалаган.
Бгәышԥы хыбтит бналаган.
Быҵкгьы хыбҵәеит бҩалаган.
Банызба сгәы акы аанаган,
Уажәы ибасҳәап саалаган.
Быбзгьы хыбҵәар баалаган,
Еиҳагьы еиӷьуп ҳәа сгәы иаанагоит.

69

***
Шәыбзиа зҳәо уаҩы шәидгылом,
Ицәгьарахар, дашәҭоит аӡы!
Ибзиарахар дагьшәгәалашәом,
Иҭоуп ҳәангьы шәыҟам иԥсы.
Сшәыхәаԥшуан сыблақәа шәызкы,
Ишәҭахыз сзеилымкааит џьоукы.
Бзиа шәызбо, уи дшәызгәаҭом,
Шәызцәымӷу шәнеины икәа шәҭалоит.
Ишхәарҭам иҟашәҵо шәазхәыцӡом
Баша амала шәҽидшәхалоит.
Сшәыхәаԥшуан сыблақәа шәызкы,
Ишәҭахыз сзеилымкааит џьоукы.
Амаҵура аӡә дарҭон, жәак шәымҳәеит,
Шәнапеинҟьара шәаҟәыҵуамызт.
Иахьа дамырхын, акгьы шәымҳәеит,
Шәнапқәа дыдрабжьык еиҵамызт.
Сшәыхәаԥшуан сыблақәа шәызкы,
Ишәҭахыз сзеилымкааит џьоукы.
Дыбзиоуп иҳәан, дыбзиоуп шәҳәеит,
Дхәарҭам иҳәан, уиашоуп, шәҳәеит,
Ҳаиҭиит иҳәан, аиеи шәҳәеит,
Ҳааихәеит иҳәан, ҳаи-ҳаи шәҳәеит,
Сшәыхәаԥшуан сыблақәа шәызкы,
Ишәҭахыз сзеилымкааит џьоукы.
Абас зегьы шәрықәшаҳаҭуп,
Шәгәы иаанаго шәҳәом, ижәӡоит!
70

Мышрақә ишәҵан: «Ҳақәшаҳаҭуп»,
Шәахьтәоу аӷу ааилшәыргоит.
Сшәыхәаԥшуан сыблақәа шәызкы,
Ишәҭахыз сзеилымкааит џьоукы,
Ашьҭахь сшәазҵаан аӡәаӡәала,
Зегьы аилкаара шшәымаз збеит.
Шәыгәқәа ҭәызаап шьаҟәаҟәала,
Уа шәышиашамыз сыӡбеит.
Кыр сазхәыцуан схы кны,
Ишәҭахыз сзеилымкааит џьоукы.
Саҭамзааит абас ахьшәасҳәо,
Аха исзымчҳаит сара.
Ҳамҭак убра шәнапқәа ҿасҳәон,
Хыла шәхәыцразы шәара.
Шәгыл, шәахцәажәа, акы шәазҵаа,
Шәара ишәыхьӡзар ауаа.

***
Аҵх цәыршәаган,
Ақәа кыдҵәан илеиуан.
Амшқәа гәыԥҵәаган,
Лахьеиқәрала имҩасуан.
Аԥҭақәа леиҩеиуеит,
Рымҵәыжәҩақәа ԥҵәазшәа.
Идәықәуп, игәеигәеиуеит,
Џьара имҩахҟьазшәа.
Арҩашқәа рцәа иҭыҵит,
Рыбжь уаҩ дахәом.
Акәарақәагь хыҵит,
Еибахеибафоит.
Аҩарқәа цәқәырԥауа
Амҩаду ианылеит,
Амҩақәа рбгауа
Ишнеиуаз иааҭгылеит.
Алԥхынрак мҩасит
Абас мацара.
Ари аҿгьы имаанҿасит,
Ихнаҽит аԥхара.
Аԥшагьы, уабацеи,
Аԥҭақәа узхымцо?
Уажә џьара уасуеит,
Уаҩы уизаҟәымхӡо!

72

Амрагьы уаарахеит,
Иааиргьы ицахәеит.
Инеиужьны имԥхеит,
Мраҵас ицаҳәцаҳәо.
Амра, ҳаузԥшуп,
Ҳаблақәа ҭырхаха!
Иаадыруеит, ухәшәуп,
Иуоур ҳа ҳаха.
Ҳҟәаҟәа унықәԥха,
Ирба ҳамаҭәа.
Ҳашьхақәа урықәԥха,
Урҿаԥха ҳамарда.
Ҳархақәа урықәԥха,
Аладааҩада.
Атышақәа урҭаԥха,
Иуеиӷьу иҳамада.

ИҾШӘАЗ АБӶЬЫЦҚӘА
Аԥша бааԥс аҵла ианасуаз,
Амахәқәа ақәԥара ианаҿыз,
Иаҿагыл аԥша ианеисуаз,
Бӷьыцқәак, ишсашәҳәара шәызҿыз?
Амахә ныжьны аԥша шәаццеит,
Аха уигьы уа шәканажьт,
Уаҩы шәахьимбо шәагеит, шәацҟьеит,
Аӡмах агәҭа шәынҭанажьт.
Амахәқәа анықәԥоз шәрыцықәԥар,
Шәеивагылар шәыӷәӷәаӡа,
Аԥша царын, мрак кылыԥхар,
Ишәықәыҷҷарын ихааӡа.

74

АҴЛА АԤСҬАЗААРА
Аҵла гылоуп иааӡа-ихьча,
Амахәқәа ажәҩан иалаҵо.
Аҵла гылоуп амра ахаҷҷа,
Аԥсабара ианаалаӡо.
Аԥша-наатә асуеит иара,
Аха акы ыҟам иаламӡо.
Аҵла иаҭахым аҭахара,
Ихырхәо ҵаҟа ишьҭалаӡом.
Иақәшаҳаҭуп еиҳа ахжәара,
Игылом анапқәа агәыҵаԥса.
Ишабалак иаҭахым анхара,
Ицозаргьы иҟәыбаса.
Ахақәиҭраз ишықәԥо аԥсра,
Иаҳа ихьӡуп ҳәа иаԥхьаӡоит.
Аҵла иаздырӡом ааԥсара,
Иалымшаргьы ахы ақәнаҵоит.

75

***
Ахра илбааҟьаны, ахьхьаҳәа
Арҩаш цон иразынха.
Аԥхӡы каҭәо аҵәҵәаҳәа,
Снадыххылеит сааԥсаха.
Смаҟа иамаз иӷраҷкәынӡа,
Лассы иамсхит сыхмаҷыр.
Исзымычҳаит аҭәраҟынӡа,
Сгәы кыдбон исымжәыр.
Ахаҳә снықәтәеит, снымҩахыҵ,
Ацыԥхь сықәҭәон – аԥсаҭа.
Аӡы зжәит иҵааршәыраз,
Икыдысҵеит сыԥсаҭа.
Арҩаш цәажәон хатә бызшәала,
Сазыӡырҩуан сшанханы…
Еҳ, аԥхьаҩ, сажәеинраала
Абас иужәуанда иугәаԥханы!

76

ИСХАРОУЗЕИ, ДИИДА ХААС!
Лыхцәы дамҵасит: – Бара аԥхамшьа,
Бара боуп сыԥҳа дызфаз;
Бара боуп дизызҳәаз баншьа,
Ббылтәуп ибықәҭәан агаз!
– Лара илҭахны диццазар,
Исыбҭозеи, нас, гәыбӷанс!
Бара бҿаԥхьа илырмаӡазар,
Исхароузеи, диида хаас?!
– Сыбла ишԥабо, мшәан, ашана,
Бара боуп аҿа лзырҳәаз
Бара боуп илызҭа ашьана,
Акыр изҳәозма уи иҿаҳаз…
– Абзиабара аҿаҳара ацуп,
Иара иамоуп уи ҟазшьас.
Гәыбӷан имам. Игәы иадацуп,
Исхароузеи, диида хаас?!
Еибарԥсырц абар егьрыгым,
Цәгьала еиҟәырхит уа ианиаз!
– Абзиабараҿ аӡәгьы дбыргым, –
Иҳәеит ҳәа сыҟоуп аӡәгьы абас!..
Аха абзиабара рзеиҟәымхит,
Иагьа рундаз, иагьа рҳәаз.
Хаҵа ицаз шьҭахьҟа дыхнымҳәит,
Ихароузеи, нас, дызгаз?

77

Џьоукы гылан ицәыҵаччо:
– Ибгәаларшәа, ан, банҿаз,
Абзиабара багәылаҷҷо,
Банаҩызаз ашәҭ иҿаз!

***
Шаҟа ҵуазеи, мшәан, сара
Шьҭа Ԥақәашь сымнеижьҭеи?
Аҭәаҵла ду амҵа, убра,
Ԥсшьара сымтәеижьҭеи?
Шаҟа ҵуазеи, иара убас,
Ҳхәышҭаара сымбеижьҭеи?
Сгәыԥшы наҭаны уаҩҵас,
Сыҽҳәа самырԥхеижьҭеи?
Шаҟа ҵуазеи, шаҟа ҵы,
Схәыҷра ара исымбеижьҭеи?
Иацы акәызшәа збоит, иацы,
Ҳарҭ ҳаиҟәнагеижьҭеи.
Асаби дҭаацәарахеит,
Иҵуазеи ԥҳәыс дааигеижьҭеи?!
Ихшаз ашкол ахь ицахьеит,
Урҭ сара исымбеижьҭеи!
Аҳ, сыжәызаап сара шьҭа,
Акыр ҵуеит сышлеижьҭеи!
Аха санынҭаԥш сан ллакҭа,
Схәыҷхеит иахеижьҭеи!
Шаҟа схыҵуеи, мшәан, сара?
Сыҟами сааиижьҭеи!
Есымшагьы избоит схәыҷра,
Сара сықәрахь снаскьеижьҭеи.

79

Исгәалашәоит са схәыҷра,
Уажәгьы абраҟа снатәеижьҭеи.
Саб иҩны ахәышҭаара
Сахьыҽҳәатәоу иахеижьҭеи!
Игәхьаазгоит зегь сара,
Сқыҭауаа сымбеижьҭеи!
– Шьҭа салагоит абрахь аара! –
Абри саҿуп иахеижьҭеи!

АУАҨ « ТАТА »
Дааит харантәи даханы,
Араҟа игәы иахәаны,
Ҽмырҳа ҽырдагәаны,
«Волга» ҿыцӡа иаахәаны,
Иҿынеихеит дақәтәаны,
Уи дымышгашаны.
Аҩы ижәуеит даханы,
Акәац ифоит даханы,
Аҵырҭыша игоит даханы,
Аҩны иргылеит дҩаханы,
Ахәадахьы днаханы,
Ашԥы агаҿа инаҭаны.
Џьоукы рыҿқәа раҳаны,
Иныҳәаҿа ркуеит иаҳәаны,
Рыбжьқәа ҭаргәаҩаны,
Рԥаҷаҷарқәа ԥхьаҳәаны,
Иара игәы иахәаны,
Иԥаҵа ириашоит дҩаханы.
«Иҭабуп» ҳәа раҳәаны,
Ицәанырра иҽаҭаны,
Ауаа «ԥсыҽқәа» гәаҭаны,
Имаҟа авҵа инаҭаны,
Дцоит иҽыртатаны,
Аҳәынҵәа рҿартатаны.

81

ЕҲ, ШЬЫРИ!
Шьыри, амҵәыжәҩақәа сымандаз,
Џьеи аҩны стәарын!
Бара быхьыҟоу здыруандаз,
Сԥырны снаӡарын!
Бымҵарсны бышьҭԥаа бсыманы,
Лассы схынҳәрын!
Сашҭа хәыҷаҿ, ҳаԥшәыманы,
Ԥшьаала ҳнатәарын!
Ҳаҩны иааиуа аҩызцәа,
Какалк дҳаркларын,!
Иҳамоу ала ҳгәырӷьаҵәа,
Рқьаф ҟаҳҵаларын!
Абзиабара, аиашьара
Захьӡу дҳарбарын!
Асы анықәҵуа аԥсабара,
Игылоит адәыкрын.
Ацәгьамыцәгьа аӡы иаҭо,
Наҟ иҳаӡәӡәарын!
Иаҳгәыдыҳәҳәало, ашәҭқәа рыҭо,
Ргәы ҟаҳҵаларын!
Шьыри, амҵәыжәҩақәа сымандаз,
Џьеи аҩны стәарын!
Абас сшыҟоуҵәҟьа бдыруандаз,
Бзиа сыббарын.

82

Абзиабара сара исыман,
Башәахә сҳәаларын,!
Ҳаидгыланы, ҳажәҩа еибыҭан,
Ҭынч ҳанхаларын!

***
Зны сгәы ԥыруеит, зны ашьха схалоит,
Ашәҟәқәа срыԥхьоит, зны сыҩуеит.
Зны ацыԥхьқәа сгәы иҭалоит,
Исхызгахьоу сгәырҩауеит.
Зны сҽасҭом, саахоит саӷәра,
Сҟамчы еиҩырҿан ус искуп!
Зны имжьыжькуеит сара сгәы ахәра,
Иааԥшуеит, аҿра башҳакуп!
Ихьухьууа ахьаа цәырҵуеит,
Ашоура ҭалоит имцаха.
Зны сгәаҭеиуа сиарҭа снылҵуеит,
Исзыршома шьҭа уаха?!
Ашамҭазы схьаа еиқәтәахәеит,
Иалагазшәа сгәы аӷьара.
Аҟармаҵысгьы аршәаа иасуеит,
Иаҿуп ашәа хаа аҳәара!
Ааԥын адгьыл ажьҿа еималоит,
Ашьац еинылоит ииаҵәаӡа.
Сара сгәы ахәра, уанбеималои?
Ашәа анбаҳәои ихааӡа?

84

***
Ҭынхара зуа иҟада,
Иашьҭалар зегь рхы?
Џьоук аамҭа рхы амада,
Ицауеит ҽырххы.
Ахьӡ-ахьымӡӷ иашьҭаӡам,
Урҭ зышьҭоу акоуп!
Усс даҽак рымаӡам,
Рхәыцра – мгәоуп!
Арахә реиԥш адәы иқәу
Ироуҳәозеи шьҭа?
Иангәаҳҭауа анбыкәу
Иҳарҭаз аԥхасҭа?!

85

***
Аҟәыҵәа аҿықәаҿ уи ауаҩ амца еиқәиҵан,
Даҿуп ус дуӡӡак архиара.
Дхәыцуеит уи ауаҩ, ихәыцрақәа дуӡӡан,
Дыҽҳәатәоуп абраҟа ахәышҭаара.
Сара стәала, уи ԥшӡоуп даара,
Аҟәыҵәа ахықәантәи уи ауаҩ «икабинет».
Атыгә-тыгәҳәа, ашә аҿам, уабасуа,
«Снеир ҟалома?», «Мап!» ҳәа абжьы мгаӡеит…
Уи ауаҩ икабинет ажәлар ргәаҿы акәын,
Дара ракәын изкыз ацаԥха!
Уи ауаҩ дызҭахыз уа дибар акәын,
«Сеилахоуп» ҳәа иҳәозма шамаха!
Уи ауаҩ дыҟоуп аӡы ахьымҩахыҵуа,
Аҵаа ахьыҟоу, амра ахьыԥхауа,
Аус ахьыруа, аҵәҩан ахьадырсуа,
Ашахта аҩныҵҟа, ауаа ахьынхауа!
Иахьа адунеиаҿ илашоит уи ауаҩ имца,
Ацԥхьқәа цоит иркаҷҷо хараӡа,
Дхәыцуеит абраҟа, дхәыцуеит Ленин дуӡӡа,
Иара иӡбоит адунеи зегь алахьынҵа!

86

***
Уаҩ иимҳәац исҳәарызеи?
Жәҩанаҿ аеҵәа ԥхьаӡоуп!
Сабацари, иҟасҵарызеи?
Адунеи сзықәу бара бзоуп.
Аха акымзарак сыздырам,
Бара бшыҟоу сара сзы?
Сышбызхәыцуаз уаҳа сылам,
Иаабырҳәит сгәы, сыԥсы!
Иҟалозар, аҭак сыҭа,
Сыеҵә кыду, икашәахьоу,
Даҽаӡә дыҟоу сара сыда,
Абас бзиа бызбахьоу?!

87

***
Есқьынагь иаҭахуп ақәԥара,
Қәԥарада ауаҩы имч каԥсоит.
Ақәԥара иацуп аӷәӷәара,
Ақәԥарахь, ақәԥарахь сцоит.
Қәԥарада абзиара ахала,
Аа, усҭ ҳәа аӡәгьы имҭииц.
Ақәԥара ахьыҟам ажәеинраала
Ибзиоу ахаан имииц!

88

***
Ашьха схалон, схалон, схалон,
Наҟ сынхыҵуеит акаҵәара.
Сҩызцәа сышҟа исыдсыԥхьалон,
Акрышԥасфоз сымацара.
Аӡы аҭаны аҩы дсыржәуам,
Амц расҳәом исыдыртәалан.
Аԥаразы ашәҟәы ҭсыжьуам,
Ацәгьеи абзиеи зегьы еидгәалан.
Сара сыцҳауп, смаакыроуп,
Усықәгәыӷ, иуҵасырҟәалом.
Ма сынхароуп, ма сыԥсыроуп,
Аха укажьны сара схалом.

89

***
Бара бзиа бызбоит сҳәар,
Зегьакоуп ихабҵаӡом.
Аха ибасымҳәакәан инхар,
Нас, агәҭыха сарцәаӡом…
Бхахәы еиԥшуп абырфын,
Анҭ быблақәа – амшын иаҵәа.
Аха схылоит уи амшын,
Сашьӡозаргьы, сгәырӷьаҵәа!

90

АЖӘЫТӘ УАҨ
М. Адлеиба ихьӡынҩылоуп
Абахә ҩыҵаҿы,
Аԥсуа ԥацхаҿы,
Дынхоит ажәытә уаҩ
Аԥсабараҿы!
Аԥсуа игәаартра,
Аԥсуа игәараҭа,
Иаабеит, ҳҭалаанӡа,
Ҳара агәашә аҿы.
Даҳԥылт дгәырӷьаны,
Уи даҳзыразны:
– Бзиала шәаабеит, – иҳәеит, –
Иахьа сашҭаҿы…
Имаз цәыригеит,
Акгьы рацәеимшьеит,
Зегь хазынахеит,
Ари астол аҿы.
Уи игәаблышьа,
Нас, ицәажәашьа,
Дшааӡаз ҩашьома
Ашьха тәылаҿы!
Иқәра қәра рацәоуп,
Игәы ҷкәынаӡоуп.
Ус дыҟазароуп
Ауаҩы ҳтәылаҿы.
91

Иуеиҳәо жәа-раӡоуп,
Мыцхәы еинаалаӡоуп,
Урҭ зегь гылоуп
Доусы рҭыԥ аҿы…
Сышьха қьиақәа,
Ауаа бзиақәа
Ҵәахны ишәымазаап,
Макьа шәҩыҵраҿы.
Абас шәгыланаҵ,
Абарҭ шәыманаҵ,
Гәырӷьара агхома
Сара сгәараҿы!

ҲЗЕИГӘЫРӶЬО ААԤЫНРОУП
Ааԥын гәыкыҵәыкуа, мрала иқәҵаны,
Са соуп ҳәаҵәҟьа ҳаԥхьа иаагылеит.
Акы злоумыҩрызеи иара иахҳәааны,
Ацәаҳәақәа апоет ибӷьыц инанылеит.
Аҵлақәа игылаз зымахәқәа хахаӡа,
Ачамгәыр арахәыцқәа реиԥш ашәа зҳәауаз,
Аҟатақәа рхибаҳәа уажәы иқақаӡа,
Аиаҵәахара иаҿуп сахьырзыԥшуа.
Ашьацра зқәыҳәҳәу адәы иаҵәарақәа,
Сахьынаԥш-ааԥшуа исыкәыршаны ишьҭоуп.
Ажәҩан иалоуп иԥыруа аҵарақәа,
Урҭгьы анхара-анҵыра ргәы иҭоуп.
Аԥша ҟәандаӡа иасуеит ахәхәаҳәа,
Ажәҩан сарҟьоушәа иказказуа ицқьоуп!
Арҩашқәа рыбжьы еилаԥсоит ахьхьаҳәа,
Аҳауа иалҵәраа аԥша иаман ицоит.
Сгәы дыргәырӷьоит иаасыкәыршан избо,
Зегь аԥшӡахара иаҿуп, азҳара.
Аӡарақәа хәмаруеит еихыԥа-еиҵыԥо,
Абӷьы иаҵәа ахәырдхәырд ирфоит рызхара.
Адгьыл ҽырбоит иаарыхәа рзыҳәан,
Анхара згәы амыҳәо иахьа дҟаларым.
Саргьы аусурахь снеиуеит агәдыҳәа,
Уабаҟаз, узагхазеи аӡәы исырҳәарым.

93

Аԥсабара ҭыԥҳак леиԥш ибзарыбзаруеит,
Ихнамхра иҟада, убысҟак иԥшӡоуп!
Анхара-шәаҳәабжь сара сазыӡырҩуеит,
Игәырӷьо зегь ҳзеигәырӷьо – иахьа
ааԥынроуп!

ИСХАРОУЗЕИ
Ашәа
Лассы-лассы бысгәалашәоит,
Шаҟа схәыцра балоузеи!
Амацәыс еиԥш бысҿалашоит,
Шаҟа ба блашароузеи!
Бзиа бызбоит, ишԥасҳәари…
Уаҳа ҳәашьас иамоузеи?
Ба бҿы исымҳәар иабасҳәари,
Ишсабҳәара, исхароузеи?
Ааԥын ааит! Иԥшӡарахеит,
Амш шаҟа иԥхарроузеи!
Бысзалымхәа сгәы балахеит,
Ишԥазури, исхароузеи?
Ашәҭқәа ҿалеит ибыбышӡа,
Шьыри, шаҟа иԥшӡароузеи!
Ԥхыӡла бызбоит схы анықәысҵа,
Ишԥасҳәари, исхароузеи?
Быда ихәарҭам сыԥсҭазара,
Ишԥазури, бҳәаруазеи?
Ба боуп, сымш, са смазара,
Иҳәа, мшәан, исхароузеи?

95

***
Амхылдыз еиԥш ԥхьаҟа ак сыхоит,
Сашьҭаԥала сцоит саргьы.
Сара исыхо сара исыхәоит,
Сгәы арҷкәынуеит иаҳагьы!
Убри исыхо сашьҭамызҭгьы,
Снеиқәжьақца сцон сахьтәаз.
Абзиабара сыламызҭгьы,
Илҭаҵаа ицон сгәы иҭаз!

96

АҴХ ԤЫСҼИТ
Аҵх ԥысҽит даара акырӡа,
Агәаҟ дысзықәызшәа сҷаԥшьон.
Адәахьы иасуа аԥша ҭынчӡам,
Ақәа алаӷырӡ канаԥсон.
Аҵх дуун, игәыԥҵәаган,
Иҟаӡоузеи?! Шьҭа ишаӡом!
Ԥсаатә бжьыҟам, аҵх дагәан,
Лашбжьымзар, бжьык гаӡом.
Ахьҭа адыруеит аӡынра аамҭаз,
Ҳамышьцылац, ҳцәа ԥшқоуп!
Сдәылыԥшызар, абар, ашамҭаз,
Ашьха наара сыла ихҩоуп!
Уахантәарак, сымсыр қьаадаҿ
Иаҿын ԥшьаала ашәа аира.
Иахантәарак ашьха наараҿ,
Ишаҿыз еиԥш асоура!

97

АБАНКЕТҚӘА
Абанкетқәа, абанкетқәа
Шьҭа ирацәахеит.
Абанкетқәа ргьама
Аргама иашахеит.
Абанкетгьы иамоуп
Иара ахатә ҟазшьа.
Абзиабара алоуп,
Иалоуп ашьа.
Џьоукы - џьоукы аазқәылаз
Абанкетқәа ирҿуп.
Амҩа изқәылаз
Џьоукгьы азыԥшуп.
Хьыӡла апенсиахь ицазгьы
Абанкет иҭахуп.
Уи изыҟоуҵаргьы
Хьӡуп, даҽакуп!
Аха иамырхызгьы
Абанкет иҭахуп.
Имбарамзи ԥхыӡгьы,
Ари џьашьатәуп!
Аплан назыгӡазгьы
Абанкет иҭахуп.
Иназмыгӡазгьы
Абанкет иҭахуп.

98

Аԥара ӷәӷәа зфазгьы
Абанкет иҭахуп.
Аҵарҭыша згазгьы
Абанкет иҭахуп.
Агәаҭара иаазгьы
Абанкет иҭахуп.
Ихашҭит дзаазгьы,
Иблақәа хкуп.
Абанкетқәа ирхаргалан,
Џьоукы рус иаҟәыҵт.
Рԥарақәа еидгәалан…
Рцәа ккаӡа ирхыҵт.
Ақыжәқәа ирышьҭоуп
Џьоук ҿҟьаса.
Џьоукы абнара илоуп,
Иашьҭоуп абҳәаса.
Рышьарақәа ырҵәаауа
Амҩаду иануп.
Иахьынтәаарго, иахьынтәаауа
Уигьы Анцәа итәуп!
Абанкетқәа рҿы ирҳәо
Уаҳар, џьашьатәуп!
Ажәақәа рхы иадырхәо
Зынӡак иҭацәуп!
Аӡәы дԥеиҳамбаруп,
Егьи – дынцәатәуп.
99

Ахҩык – дҳәынҭқаруп,
Адгьыл датәуп!
Дыҟам арҭ рыбжьара,
Еиҵахак џьара.
Иқәуп аԥсабара,
Иазыруеит аҳра!
Абанкетқәа, абанкетқәа
Шьҭа ирацәахеит.
Абанкетқәа ргьама
Зынӡа иашахеит!

***
Аԥша асуеит ихьшәашәаӡа,
Икаԥсоит абӷьы,
Аҵла рымахә хахаӡа,
Иршәӡам акгьы.
Иаауеит, абан, аӡынра,
Амш ахьҭа аҿалт.
– Шәааӡырҩишь, дадраа! –
Даацәажәеит Кәынҵал,
– Арҭ аҩӡынракгьы,
Ҳхаагеит цәгьала!
Ҳара ҳакәым, асҵәҟьагьы
Иазхгарым ала!
Ҳуада ԥхаррак ҩнамлаӡеит,
Ихьҭан есымша.
Аконтораҿ аԥара аԥхьаӡеит,
Ашоура ҳагошәа.
Алҩа ажәҩан иалалан,
Ицон ихәхәаӡа,
Аԥхара адгьыл иҵалан,
Ҵаҟа ицон зынӡа.
Ҳуадақәа рышҟа –
Аҵаа, ашьашьал!
Баша амала ҳаҟәрышьқәа
Ҭаҳамԥсеи аӷьал.

101

Сынтәагьы абас алоуп
Макьа ҳусқәа шцо.
Қәыц Ажцба, уабаҟоу,
Иҟақәоу умбаӡо?
Дырҿых, дырҿых изхароу,
Аҩнқәа реиҳабы!
Изаҳҭахи илҩа еиқәароу,
Атрубақәа ирҭыббы?
«Аҳәа ырҟааны ала зшьыз» ҳәа,
Лакәк рымҳәалои,
Алҩа ҳарбаны «шәсырԥхеит» ҳәа,
Ҳԥара рымгалои.
Уиацәажәа, аҵәы илаҵа,
Уццакы, уҽырӷьы,
Ҵыԥх еиԥш, ҳахьшәашәаӡа
Ҳнымхааит сынтәагьы!

АКАШӘАРАХ
Аргәынқәан Ҭемрази Ҭархәынеи,
Ихәыҷаахыс изҿыз хьчаран.
Аԥсҭа иҭан ҽынлеи уахынлеи,
Рзаанаҭ – енагь шьхацаран.
Адыд-мацәыс дара ирхалашон,
Ақәеи аси рымамызт усс.
Уаха шаанӡа рырахә ирықәҟьашон,
Урҭ ракәын ирхаз дара ԥсыс.
Ҽнак «рреит» ҳәа рырахә рыманы
Иахьынгәарҵыз, акәазара инҭаҵа…
Дук бжьамкәа, раԥхьа ианынаԥш,
Ак шкажьыз рбеит еиқәаҵәаӡа.
Иахәаԥшуеит, ахаҳә еиԥш ишәыгәуп,
Исамсалха иркуп еимырҟьо.
Еилҷҷоит амраҿы. Ари хьыршәыгәуп,
Аха хьызаргьы… Мап! Иласцәоуп!
Акыраамҭа иркын инарҳәы-аарҳәуа,
Иркын аишьцәа абас иџьашьауа.
Амца ааиқәырҵан агәгәаҳәа,
Инақәрыжьит уи иазыԥшуа.
Иацралеит амца, аха ишԥацралеи –
Амзаша еиԥш, иаразнак иакит!
Ажәабжь ираҳахьаз шыҟаз ала,
Мадензар ҳәа гәҩарас иркит.

103

Аишьцәа руаӡәк иеимсы ишьихит,
«Акашәарах» днахан инҭаҵаны.
Ашьабсҭа еиԥш, дласны иҿынеихеит,
Бзиа иибоз дигозшәа дӡаны!
Дук мырҵыкәа аԥсҭа агәаҩара
Аанижьит, дкылсит ақыҭарахь.
Ишьамхы иҵԥраауеит, агәаҳәара
Дыргьежьуа дамоуп… арыӷьарахь!
– Гәыԥ ақыҭан еимдо игәароу,
Шар хәлаанӡа иҭымҵуа Ӷьаџьыр,
«Скашәарах» наганы исырбароуп
Убри аурыс «хеилага», анџьныр… –
Диԥшааит анџьныр дыхьыҟаз,
Икашәарах дымтәакәа иирбеит.
Анџьныр иҿаԥхьа ицәырҟьаз
Агәырӷьара зынӡа деиланагеит!
Иқьышә иаақәыххыз ачча,
Ҳәаак амамызт, ссирын дызбалак!
Анџьныр дигәыдиҳәҳәалеит ахьча,
Ҳамҭасгьы идигалт ишәақь.
«Акашәарах» ахьырбаз ари ашьҭа
Дхылеит анџьныр дыԥшаауа,
Иааԥшит арацәа шамаз ашьха,
Иалагеит аԥшыхәцәа азаауа…

ШЬМАФ ДГӘААИТ
Гәыԥ ақыҭан дааины дыҟоуп,
Урыстәылантә анџьныр.
Шар, хәлаанӡа дныҟәоит,
Дшавац давоуп уи Ӷьаџьыр!
Иҟалап еиқәшәам аӡәызар,
Дҭоуп акәара деимдауа.
Урыстәылан кыр ицәыӡзар,
Дыҟоума ара акры ибауа.
Абызҳәацәа аҳәатәы роуит,
Илырхәеит абас алаф.
Аха гәҩара хәыҷык иоуит,
Тҟәарчал инхоз Ачба Шьмаф.
Ӷьаџьыр ирыз баша дмырит,
Иашан, дашьҭоуп уи акы…
Шьыжьымҭан иҽы икәадырит,
Дҭыҵит ашҭа дыццакны…
«Џьара дзыԥсоу акрыҟазар,
Дсыԥшаароуп анџьныр.
Тҟәарчал малк ҵәахны иамазар,
Са исымбакәа иаадырԥшыр…
Иҟалоит даҽаӡәы исцәигар,
Нас, исықәуп мала аҽшьра.
Сабацәа рҳәаҭҳа сара исзымгар,
Хыла иасмырсуеи адамра?!

105

Аха мап! Излаҭигои,
Ибаӡаргьы хырзаманк?
Арҭ сышьхақәа излархигои?
Иԥыххаа иқәысҵап ибанк! »
Дцоит ҽыла аԥсҭа дҭалан,
Шьмаф издырӡом ааԥсара.
Дцоит, дмақаруеит игәанала,
Ихы шхоу Аҟармара.

АИАША ИАГЕИТ
Тҟәарчал ахьӡ наҩхьан ахара,
Амонополистцәа иркыр рҭахын.
Аха рылшара ҟамлеит уиаҟара,
Амал-уаа рыҩнуҵҟа ихәакын.
Аԥснытәи аҭауадцәагьы ак рылмшеит,
Амала баша ирыман агәаӷ,
Аамҭа дара ирыцымныҟәеит,
Ирханаршәит аҟәараӷ.
Октиабр алашара Кавказ иқәԥхеит,
Ирҭаҷҷеит аҿаҩа, аԥсҭа!
Анхаҩыжәлар рхы-ргәы иҭалашеит,
Тҟәарчал дазцәажәеит Ленин ихаҭа.
Ажәлар ирзыҟалеит иззыԥшыз агәырӷьара,
Аамҭа дара рахь игьежьит.
Иалагеит Тҟәарчал азҳа-зыӷьара,
Ааԥынра ааит! Амахәҭақәа шәҭит!
Тҟәарчал аргылара, рмаӷра ԥхьарҵәа,
Аишьцәа еидгыланы рнапы адыркит.
Шьмаф иҩызцәа жәлар ршьажәцәа,
Урҭ наунагӡа ашә рхадыркит!
Ажәлар рмал жәлары иранахеит,
Шьмаф иҽыргәаан дҽыжәлеит баша.
Ленин имра жәлар ирзылашеит,
Иаанагеит абри амра, аиаша!

107

АИЗАРА
Лакоба даауеит ҳәа
Жәлары еизаны,
Ажәабжь ҳзааигоит ҳәа
Итәан изыԥшны.
Иаацәырҵит амашьына,
Асаба карчы.
Абыргцәа ҩеибаргылеит,
Иччоит рхы-рҿы.
Амашьына даақәҵны,
Даарылагылт ауаа.
Рнапқәа нарымхны,
Днарацәажәеит хаа.
Атрибунахь, унеи ҳәа,
Усгьы наидырбеит,
Иҟырҟы ҭрыцқьо, ҽреимҳәа
Ҟаҵо, дымҽырбеит.
Дахьгылаз дналагеит
Ажәабжь аҳәара.
Ирласны уахь инанагеит
Игылазгьы хара.
– Афымца станциа лашараха,
Иргылахоит абра!
Аханқәа хьыҵәцараха,
Ироуеит жәлара.

108

Аусуцәа рыԥсҭазара,
Бзиахоит иаҳа.
Амилаҭқәа рыбзиабара,
Иахьоуп ианазҳа!
Кыр шәыгума, кыр шәыбзоума?
Исашәҳәа абыржәы.
Кыр сылшома, кыр саԥсоума?
Сыҟоуп шәара шәзы.
Дрылагылан еиҭаҳәо,
Ишыҟалоз Тҟәарчал.
Аԥсны зегьы шбеиахо,
Ишазцәырҵуа амал.
Рыг-рыбза зегьы идыруан,
Ирзыҟаиҵон лассы!
Абри акәын изизыӡырҩуаз,
Дзырзалымхуаз рыԥсы!

АМҨА ҞАҴАЦӘА
Аҵыркантқәа амца рҿыҵҟьоит,
Ашьанҵара ахьдырдыдуа.
Даҽа џьоукы аҵла ԥырҟоит,
Инеиуеит абнарақәа хтуа.
Ауардынхьча ибжьы ааҩуеит,
Ауардынгьы – аҿыж-бжьы!
Наҟ-ааҟ абахәқәа еиндырҩуеит
Даҽа џьоукы рҿыҭыбжьы!
Ихырҵоит ацҳа Соу-икәара,
Наҟ уахьныруа аҟәара.
Ҿыц игылаз абиԥара,
Иаҿуп иасны ԥхьацара!
Иркым усыс ахьҭа, аҵаа,
Аџьабаа, – даҽакгьы…
Ирыхьӡеит ааԥынра заа,
Рымш иацлеит иаҳагьы.
Ачаландарқәа ахра иаҿысуеит,
Иргоит афатә, аҟауар…
Ишәан ашьха агәы ҭрысуеит, –
Алаӷәым агәақьҳәа иԥжәар.
Имариазма анкьа араҟа…
Ус иауазма Лашькьындар,
Аха иԥымҵәеи уи аҟәаҟәа,
Иҟам, иӡит ахабар!

110

РАԤХЬАТӘИ АРАЦӘА
Инахарҵеит ахра анахәҭа,
Иуран, ирыбжьеит.
Иаадырит, иҭалт ашахҭа,
Алампагьы аалашеит!
Аҿаанахеит ашьха иҭыҵны,
Арахь адәахьы, –
Ицырцыруа зынӡа иссирны,
Еиқәаҵәоу ахьы!
Арацәа рыма аҽуардынқәа,
Еишьклагыла ицоит.
Икарахаз аҽқәа рызқәа
Аԥхӡы ахьыҵәҵәоит.
Амра алаҷҷеит ицырцыруа,
Амра зымбаӡац, –
Адомнақәа аус зларуа,
Амал ду рацәахарц!

111

ИАХЬА
Иахьа уԥшӡоуп, сыхаара,
Сықалақь Тҟәарчал!
Иузҳауеит есааира,
Иуцлеит Хәаџьал.
Иахьа узну умҩа иашоуп,
Иугәылҳәаны игоу!
Саргьы исҳәо уара уашәоуп,
Уара, сызкәыхшоу!
Еимырҟьо зегьы уӡбахә рымоуп,
Ирызҳәом ргәазхара.
Ухазын уара уаԥшәымоуп,
Иуқәӡам ааԥсара!
Есымша, узлаҟоу иацҵа,
Уаҿуп ԥхьа цара.
Узыргәырӷьара ҭоуп угәаҵа,
Иацлоит уҽаҩра!
Ҳтәыла дуӡӡа ақалақьқәа
Урылахәуп рыгәҭа.
Есааира уара укәакьқәа
Лашоит рлакҭа.
Уарԥысымҭа уажәоуп уанықәу,
Иҿыцуп укәымжәы!
Ҳаԥсадгьылаҿ пату уқәуп,
Уцоит ухыжжы!

112

Урҩаш рыбжьы чамгәырушәа,
Игоит ихааӡа.
Ашәа ацырҳәоит ухьырԥарцәа,
Рыблақәа гәыкӡа.
Аԥҭа ҳҭарԥаш ужәҩа иқәыршәуп,
Уҽырбоит хара.
Ашьхагәара уара иукәыршоуп,
Уаԥоуп Аԥсынра.
Ушәҭла, сымыш, сылашара!
Иуҿарсла аԥша ахәхәа…
Иааӡала уаҩҵас ухшара,
Уара иузгәыкуа!
Урҭ ихаргалт ушьха рықәцәа,
Ируҭаз абираҟ.
Илашалашт ианагь умца,
Иҭоуҵаз ууаџьаҟ!

***
Сара сҩыза – схәыцра сыцуп,
Исыцуп игәыкуа.
Ашәа ззысҳәо сымра кыдуп,
Сгәаҵа зырԥхауа.
Сахьнеилакгьы иара сыцуп,
Исыцуп маӡала.
Иеимырттаауа сыхшыҩ иагәылоуп,
Аха иубом блала.
Сшәаҳәо адәқәа снарықәлауеит,
Баҳчароуп ишәҭха.
Суаа инхо снарԥылауеит,
Ирха, иҿаҩа, ишьха.
Сгәырӷьо сцәажәоит, агәырӷьа сымҵәом,
Исаччоит акы уаха.
Слампа саԥхьа иԥхоит, исзырцәом
Схәыцрақәа аныԥха.
Уи зыҩлароуп скалам аанкылан,
Исымоу агәбылра.
Избоит иаразнак сыбла ихгылан,
Салагоит аҩра.
Сара исҭахуп сыбзиабара,
Ашәаны иҟаларц.
Ажәлар иччо, игәырӷьа-хәмаруа,
Рлымҳа иасырҳарц.

114

Сара исымоуп иззысҳәо ашәа,
Идуӡӡоуп сыҩнра.
Сыжәлар дуӡӡа исыгымхаша,
Ицами ргәбылра.
Адунеи аҿы инасыԥ дуу
Аԥсадгьыл агәбылроуп.
Сыхшыҩ-сдырра, нас сыламыс,
Зысҭаху убри азоуп.

АԤХЬАӠАТӘИ АԤҲӘЫС-АКОСМОНАВТ
Аеҵәа рҭаацәара иахьа еҵәак ацлеит,
Уахгьы-ҽынгьы ззеиԥшны илашо еҵәоуп!
Иахьа ҳажәҩан амҵәыжәҩақәа еиҵытлеит,
Иахьа ҳажәҩан зынӡак иԥшӡоуп!
Уашьҭа улырхиап, уқәылҵап лнапала,
Уи иуалҳәаз – ҳәоуп, иҟалҵаз ҟаҵоуп.
Уашьҭа узыҟалашам џьара угәы акы алан.
Адгьылгьы ажәҩангьы шәыԥҳара даԥсоуп!
Ажәҩан ԥсҭҳәак шьҭа хылашьас иамоузеи,
Валентина дзыҩнашәаз лашоит аҩнра!
Аӡӷаб дзыбжьагылаз аҳәақәа ирыԥсыхәоузеи?
Ирымпыҵшшаны имнеир асаара?!
Аиӷацәа еинлыршәоит, лыбзиабара аиааиуеит,
Адунеи абзиабароуп еибаркны изку.
Шәнаскьааскьа! Амҩа! Валентина дааиуеит,
Адунеи аиқәырхага Абираҟ ҟаԥшь зку!

116

УБРИНАХЫС
Угара сгаран, угара сылҵит,
Нас сыхәмаруан уашҭаҿы.
Ааԥынразы ушәҭқәа гәылҵит,
Еикәаԥха-еикәаҷҷо убаҳчаҿы.
Исызҳаит сара, сҭааҭыӷьан,
Амч ҭалеит смахәҿа.
Нас суԥылеит сара сгәырӷьан,
Сгәырӷьаӡеит уансыхәачча.
Аԥсҭазаара амҵәыжәҩа суҭеит,
Сазыҟоуҵеит аԥырра.
Азныказы сара схалеит,
Са сышиашаз Аисырра.
Хәаџьал ашьха акаҵәараҿ
Сашьҭан ахьы, еимыздауан.
Сара сазнеит Соу икәара,
Шәарах салам сырҭауан.
Ашьха каԥкаԥ сырзыӡырҩуан,
Сахьаҿаз Браҟәшәынџьара,
Урҭ рыбжьы ахрақәа еиндырҩуан,
Иаасыкәыршан шәыџьара.
Усҟан исзаатыҵәҟьеит ииашан
Ахьы зҭаз ашәандыҟәрақәа,
Икәалыкәаџьо исзыриашан,
Иаасыхәаԥшит рыблақәа.

117

Раԥхьаӡа абра сцәа ианырит
Апоезиа акәицԥха.
Иҵырҵырын иаамацәысит,
Иаачыхәчыхәит сгәаҵаҟа.
Сыхмаҷыр сыман снаҵагылеит,
Изжәит урҩаш хьшәашәаӡа.
Убринахыс са снанылеит
Дырмит имҩа шашаӡа.

***
Ӡыжь ҵаулоушәа ажәҩан иаҵәҟаҟароуп,
Акәицқәа алаԥсоушәа еикәаԥха-еилыџьџьоит.
Ашара иазыԥшушәа рыблақәа ҭхаха,
Ирыцәхыҵызшәа рылаӷырӡ, аӡаӡа каҭәоит.
Ахәра ҿырӡәӡәошәа иақәҭәоит аԥсабара,
Иразнышԥсараха иаанагоит ашьац!
Агәырӷьара ашәа цәырганы ирҳәоит аҵара,
Арбаӷьқәа еиларыԥсоит, макьана имшац!
Иаацәылашо иалагеит ашьха каҵәарахь,
Ашәаԥшь уаркалеиуа ажәҩан иахьшьын.
Уи аамҭазы инеихьан ачаи иаҵәарахь,
Аҳәсахәыҷқәа ачаибӷьы аҿыхра иаҿын.
Амра ангылоз ашәахәа рылаҷҷо,
Еиҳа ҿызхуа ҳәа еицлабуа ачаирҭа иҭан.
Аҟармаҵыс абнара абжьы ныларҵәо,
Игәырӷьаӡаны ашәаҳәара иаҿын шьыжьымҭан.
Раԥхьатәи ааԥын, раԥхьатәи аҵх,
Раԥхьатәи ашьыжь, раԥхьатәи ачаи,
Аԥсадгьыл, ҳамҭас иурҭаз нарымых,
Еихьысеиԥысуа иназго аҭарчеи.
Ӡыжь ҵаулоушәа ачаирҭа иаҵәҟаҟароуп,
Акьатрацәқәа мырхәагала еилыџьџьоит.
Ирымбацыз рбазшәа рыблақәа ҭхаха,
Унарылакьысыр рылабжыш каҭәоит!

119

АРДӘЫНА
Абаллада
Ардәына анкьа ишкәакәан, –
Иҟәашӡа еилаҳәан,
Бзиа иабозгьы ашәа акәын,
Идәықәын, ишәаҳәауан.
Инхон, иҟан анцәа ишиҳәара,
Иныҟәнагон ахы.
Иԥыруа иқәын аԥсабара,
Иҭгәырӷьаауан агәы!
Ааԥынра анааи иара
Аҭра ҟанаҵеит.
Иаламгеи анха-нҵыра –
Аԥшқақәа хнаҵеит!
Инырхыԥраан, рхәы аагара
Ҽнак џьара ицеит,
Рхәы аманы ианааи иара,
Ахәыҷқәа ҟамлаӡеит!
Ианыҟамыз иақәыршәаны
Иаазаап бгахәыҷык,
Иамҵаԥсеит иалышәшәаны, –
Иамжьеи, урҭ хәыҷын!
Иазцеит абахә, иазцеит ахықә,
Урҭ ахәыҷқәа ран,
Иҿнаҭуеит ианагь ҿықә-ҿықә:
«Шәабаҟоу, игәаҟуеит шәан!»
120

Аха иамбеит, иӡит ахшара,
Алабжыш каҭәеит!
Игәырҩо иқәуп аԥсабара,
Иԥшаауеит, уи ԥшаауеит…
Есааԥынра гәаҟ ашәала
Агәырҩа хнаҽуеит,
Аҽеилаҳәаны шәы маҭәала,
Идәықәуп, еимдауеит!

АХЫСРАҚӘА
Виетнам, ашьа шьамхахьы
Илагылоуп, ашьа иахәаҽуеит!
Ашьажәцәа ирхашәалоит ахьы,
Рокфеллерраа ахьы иахәаԥшуеит.
Виетнам абылра иаҿуп,
Аханқәа ҟәыбаса еилаҳауеит!
Анацәа, абацәа ашәы ршәуп,
Рхақәцәаҿ абомбақәа каҳауеит!
США зҿыц ишаҿыц иаҿуп,
Џьонсон аԥара даҳәауеит:
«Аибашьразы аԥара иҟоу хәыҷуп…»
Ахарџьтәқәа иҵегь дырҩахауеит.
Виетнамаа аибашьра иаҿуп,
Радгьылаҿ аҳаирпланқәа каҳауеит.
Рхы зқәырҵауа – разҟуп,
Аиааира абираҟ иҩахауеит!
США зҿыц ишаҿыц иаҿуп,
Виетнам абомба агәыдырҵоит.
Ақыҭақәа абылра иаҿуп,
Виетнамаа аҿыц дыргылауеит!
США аилаҩеиласра рацәоуп,
Ишхәарҭам рбоит иҟақәоу!
Аимпериализм аусқәа еиқәаҵәоуп,
Шәиԥхьыӡла наӡаӡа икәабоу.

122

Заҵааира иаҳа еицәахоит,
«Амч» лаҟәуеит иаҳа-иаҳа.
Абџьарахь рнапқәа дырхоит,
Икылатәаны ихысуеит аҵықьҳәа!
Хар змам ауаа ҭадырхоит,
Рнапы иахьҵәҵәоит ашьаарҵәыра.
Шьаарҵәырала рнапқәа рыӡәӡәоит,
Абасоуп ишыҟоу азаҵәра!
Џьонсон дыцәам есуаха,
Ателефон абжьы дарцәауам.
«Ашьра ҟалеит ҩаԥхьа,
Ашьра аҵыхәтәа ԥырҵәауам!»
Аҩны шкәакәа, ацәоуп ишкәакәоу,
Аҩнуҵҟа аусқәа еиқәаҵәоуп.
«Ахақәиҭра» шәызҿу абаҟоу?
Шьҭа аԥхасҭақәа рацәоуп!
Ниу-Иоркҟа шыҟоу рхы рханы,
Адемонстрантцәа цоит иԥымҵәакәа.
США аиҳабыра ӡыӡо ирҳаны,
Русҳәарҭа иҭоуп иҭымҵӡакәа!
Еицәажәоит агәылшьапи амаҭи,
Рышҳамқәа џьарак еиларҭәарц.
Ишрыхьыз еиԥш аишьцәа Кеннеди,
Убас шәыхьуеит ҳәа иаанхаз ирарҳәарц!
Шәа шәоуми, мшәан, иаҿыз аҽхәара,
Ҳа ҳаҟноуп «ахақәиҭра» ахьыҟоу ҳәа?!
123

Ахақәиҭра ҳәа шәызҿу шсашәҳәара,
Ауаҩшьроума шәзышьҭоу ахақәиҭра ҳәа!
Аимпериализм аԥсы аизгара иаҿуп,
Аҵыхәтәантәи амчқәа ԥнашәауеит!
Ақәыџьма ахаҿроуп иахаҿу.
Хар змам ауаа иԥхаршьауеит,
Иахьа Америка зҿу!

1968

ТҞӘАРЧАЛТӘИ АКОМҾАР
Ленин икомҿар 50 шықәса ахыҵра иазкны
Шәара шәами, мшәан, раԥхьаӡа
Амцабз шәҿыдды,
Ацаҟьа, иаҩызазшәа ашәаӡа,
Ишьҭазҵаз ирдды?!
Шәара шәами, мшәан, раԥхьаӡа,
Тҟәарчалтәи акомҿар,
Игылаз, ҿымҭӡо, иԥагьаӡа,
Изырцәажәаз Лашькьындар?!
Шәара шәами, мшәан, раԥхьаӡа,
Тҟәарчалтәи акомҿар,
Ацаҟьа мҩацәгьа паџьхәаӡа,
Иаҿызга ачаландар?!
Шәара шәами, мшәан, раԥхьаӡа,
Тҟәарчалтәи акомҿар,
Ианылаз амҩа иашаӡа,
Еилҳәаны змахәар?!
Шәара шәами, мшәан, раԥхьаӡа,
Тҟәарчалтәи акомҿар,
Икылҵәан ашьха агәы аҵанӡа,
Изымуз имнаӡар?!
Шәнапқәа амса рыҵаҵо,
Иказҭәаз аԥхӡы,
Ахрақәа алаӷәым рылаҵо,
Иԥызжәауаз аҭӡы?!
125

Аигәышәқәа амца рҿыҵуа
Абнара зырхыз,
Инеиз ахьы ахьыҵыҵуа,
Ашахтақәа аазыртыз?!
Алашьцара иалыԥхо,
Афымцақәа азыркыз?
Шәа шәами, мшәан, ак иаҵамхо,
Иаргамазтәыз аԥхыӡ?!
Ахьҭеи амлеи ԥышәымкит,
Иашәмырсит шәшьамхы!
Шәа шәылшара быбышкит,
Ибзиахеит шәымхы!
Аҿара, ақәыԥшра иалымшо,
Акрыҟоума џьара?
Иахьылашамыз ҭырлашо,
Шәцаӡеитеи хара?!
Џьамыӷәацәгьа шәхыжәгеит,
Шәмахәҿақәа еилых,
Ажәытәра Тҟәарчал иацәыжәгоит,
Ишәырҿыцт аҭоурых!
Ленин ду ихьӡ шәмырԥхашьеит,
Ишәкыз иҳаракны!
Уи шәара ишәылнаршеит
Шәхаларц шәԥырны,
Амзеи аеҵәақәеи рҟынӡа,
Шәышиашаз шәымнеиӡеи?!
126

Иҟоума шәыхьӡ ахьымцо,
Иакәшоит адунеи?!
Апартиа шәара ишәыднаҵо,
Хьӡла инашәыгӡоит!
Ҳаԥсҭазаара аҵәы алазҵо,
Уи иаџьал цәгьахоит!
Уи хиамҩа дықәлараны
Зыҟалом бзанҵы!
Ахымцақәа игәыҵаԥсаны,
Дҭашәҵалашт хланҵы.
Шәара апартиа шәагәашьамхуп,
Апартиа блас шәахоуп,
Апартиазы шәарӷьашәҩахуп,
Апартиазы шәшьаԥхоуп!
Апартиа шәагәеисыбжьуп,
Апартиа шәагәаҵәоуп,
Аӷа илымҳазы шәбзарбзан бжьуп,
Апартиала шәааӡоуп!
Шәара амҩақәа шәырҭбаауеит,
Ииашаӡа иҟашәҵоит!
Аужәрақәа ҭахышәкаауеит,
Абаҳчара шәааӡоит!
Аӡы ацҳақәа рхышәҵауеит,
Аихатәы цҳақәа, иӷәӷәоу!
Амаакырақәагьы рышәҭауеит,
Кыр сахьала иԥшӡоу!
127

Адгьыл ду қәыԥсычҳауеит,
Ашьа, алаӷырӡ каҭәар!
Аԥсҭазаара хьысҳауеит,
Аҭынчра ӷәӷәа ҟамлар!
Шәара, ижәдыруеит ишыҟало
Абриаҿы ҳмықәԥар!
Агәыӷра ду знаабаало,
Ленин икомҿар!
Иахьа ҳара ҳанаԥыло
Аныҳәа ду, шәа шәтәы,
Сара шәара ишәыдыскылоит
Абзиарақәа шәкы!
Ишәыриашаларц шәа шәымҩақәа,
Имҩахыжәгаларц аӡы!
Ианаарҩароу амхурсҭақәа
Иҭашәҵаларц рыԥсы!
Агха ыҟазар, ихымҩакәа,
Иԥыххаа ижәгаларц!
Иҵарызарц шәа шәыблақәа,
Зегьы-зегьы жәбаларц!
Ленин ду ишиҳәаз еиԥш,
Аиашаӡа шәҳәаларц!
Абасала шәҽеиԥшьны,
Ибираҟ ду жәгаларц!
Ишәзеиӷьасшьоит агәабзиара,
Адырра ду – аҵара!
128

Еқьынгьы абзиара,
Рыбзиабара жәлара!
Ишибоз еиԥш ҳ-Ленин ду,
Уи апартиа ду ишабо.
Ишәыдысныҳәалоит аныҳәа ду,
Шәылшарақәа ҳзырбо!

1968

СГӘЫ
Сгәы, иуламӡо иҟоузеи,
Иудыруазар, исаҳә?
Иахьанӡагьы узлаҟоузеи,
Уеиԥшымхакәа ахаҳә?
Иучҳахьоу зычҳахьада,
Аиашаз, исаҳә?
Шаҟаҩ сгәы ндырхахьада,
Иаҩызақәоу аҵәаҳә?
Иагьарааны иуқәнамго
Ажәа удырҳәахьан.
Аха усҟан ишуқәнаго,
Аамҭала иучҳауан.
Удыррала, учҳарала
Са сеиқәурхахьан,
Иагьарааны ажәеинраала
Снартәаны исурҩхьан.
Сгәы, уара, сҩыза иаша,
Еснагь сузҵаауан.
Исурбауан амҩа шаша,
Ԥхьаҟа сугауан!
Срылугеит агәаҟрақәа,
Ааԥынра сурбеит.
Иабаҟоу урҭ сгәахәрақәа,
Ибзиахеит, иӷьеит!

130

Уара уцқьара, нас учҳара,
Сыҭнагеит џьаҳаным.
Исыздырам иухысҳәаара,
Бзиабарала уанҭәым…
Иулшарымызт абжа-еиҭабжа,
Иулуршаз иахьа!
Уара уеиԥш дахьсымоу исабжьо,
Са исыхьӡым аиҵаха!
Сахьиашамгьы суриашоит,
Зегь ушәоит, иузоит!
Сгәы, есқьынагьы уара уиашоуп,
Сара угәра згоит!

1968

АБНИҴӘҞЬА
Сажәеинраала, уимышьҭуазар,
Абни иӡбуазар улахьынҵа,
Абри иаԥхьа ухырхәозар,
Уиаӡааит наҟ зынӡа.
Усҟан иухьӡым ажәеинраала,
Ихумхуазар ицәа ккаӡа,
Абри иҩыза уанинаала,
Уара уоуп зынӡа агаӡа.
Нас иуҳәахуеи баша амала,
Агазеҭ акәакь уанны,
Иузымҳәозар аӡәы игәала,
Иумыԥхьозар уеимакны.
Узымцәажәаӡо, убжьы умхны,
Умҵәыжәҩақәа ҿырҟәыдаа,
Ак уламкәа, уԥсы улхны,
Унасыԥдаха, ула ҭраа,
Ииҳәарызеи ҳәа уихәаԥшуа,
Абни ишозар улахьынҵа,
Анцәа сиҳәоит иаҳхылаԥшуа,
Уқәихааит наҟ зынӡа!

132

1968

***
Иахьа хәлаанӡа сгәы ҩарханы
Сиоуп саҵаԥшуа аҭуан.
Иқәгылоуп стумбочка аханы
Аҵәца аӡы ҭаны, асаан.
Снаԥшуеит адәахьы, ааԥынроуп,
Ашәҭ афҩы плауеит.
Сгәы ҩарханы сышьҭоуп,
Сыбла ҭраа сыԥшуеит!
Аеҳәшьцәа ракәзар, иԥыруа
Сымаҵ уа исхоуп.
Сгәы ҩарха сышьҭоуп сықьуа,
Схьаақәа ӷәӷәоуп.
Абаҳчаҿы аԥсаатә шәаҳәоит,
Гәырӷьароуп, абар!
Сызқәа сықәианы сӡырҩуеит,
Иҟалом саақәацар!
Амра хааӡа иԥхауеит,
Ирыхәаччоит зегьы!
Сыблақәа ҭраа сыԥшуеит,
Сызцаӡом џьаргьы!
Ажәҵыс абжьы саҳауеит,
Ахчы илоуп схы.
Ааԥынра сузыԥшуеит,
Исуҭарц аразҟы!
1968

133

АЦӘГЬА ЗУА АБЖА ИЗАЦУП
Иахьа азыҳәан иаӷәра иҿыҵуп,
Игоит дахан жәлар рмал.
Дзықәтәоу ҿыцуп, дзыҩноу ҿыцуп,
Чараурҭоуп иҩны азал.
Дрышьҭаԥало зегьы дрыцуп,
Иарҭас имоуп абымбыл.
Гәаҭа-бӷата адәы дықәып,
Дибом иазҳәо: уҽынкыл.
Диар – дзыцәом акыраамҭа,
Дыцәар – дҿыхоит дцәырҳаны.
Имам нхара, аҩнымаҭәа
Хатә џьабаала ирҳаны.
Дацәшәоит аԥара, нас и-«Волга»
Иузҭада ҳәа аӡә дизҵаар,
Уҽеилаҳәа, ирлас, уалга, –
Абас диқәымчуа аӡә дизаар?
Дшәоит ишьапы ахьиргыло,
Иудыруазеи уа иҿыбгар.
Дшәоит дахьтәоу, ма дахьгылоу,
Иудыруазеи унаскьа рҳәар.
Ишәаԥырҳаԥуа ажьа даҩызоуп,
Зыҽӡаны иалатәоу амхы.
Дзыршәо, ауаа ирылихызоуп,
Џьабаа амырбакәа ихы.

134

Иҩоуп амахә уи дзықәгылоу,
Ӷәӷәала изҳәом иҿахәы.
Ажьа еиԥш дзықәгәыӷуа
Акызаҵәык – ишьамхы.
Ақьар имам, алаф имам,
Уҭахызар дкы, дырҩа.
Дубар уи шьакәарак илам,
Дагеит, дафеит агәырҩа.
Нас ари ԥсҭазаароума?
Абаҩ мҵазырсыз ала еиԥш,
Ианбасыхьӡои ҳәа дхьаԥшлароума,
Изиҭахузеи абри еиԥш аԥеиԥш?

1968

***
Ицәаӷәаны ирҭан,
Изхымкааит амхы.
Ихкааны ирҭан,
Илеимҵеит акгьы.
Илаҵаны ирҭан,
Дымнеит рашәара,
Ирашәаны ирҭан,
Ихашҭит аҭгара.
Иҭагалан ирҭан,
Изҭамԥсеит аца.
Иҭаԥсаны ирҭан,
Изҭымгеит зынӡа.
Иҭганы ирҭан,
Имгеит лагара,
Илаганы ирҭан,
Дымцеит аагара.
Иааганы ирҭан,
Илымшеит ахәра.
Ихәны ирҭан,
Имуит аҭаԥсара.
Иҭаԥсаны ирҭан,
Илымшеит аура.
Иуны имҵарҵан…
– Иазхоуп сырххара! –
Иҳәан длатәан,
Ифеит изхара!

136

1968

ҬАКӘЫЖӘЫК ЗНЫ ЖЬАК ЛКЫН…
Амхы иаҵоуп амахәыда,
Аԥшәма иоуп измоу аџьшьа.
– Амахәыдажә зҭахыда?
– Сара соуп, – аҳәеит ажьа.
Бжьык налҩит амхурсҭа,
– Сара соуп, – аҳәеит амгьал,
Мшәан, ицәажәо анҭ зусҭада?
Иҟазҵахыз аӷьалпал?
Амхы далан аҭакәажә зҩыда,
Данынаԥш илбеит ажьа.
Ажьа хәыҷы шәан, аныда,
Амахәыда инарыбжьалт.
Лкасы лхыхны инақәлыршәын,
Ажьа лыма аҩныҟа дцеит.
Ишналгаз еиԥш ахәда аахылҵәан,
Ллыгажә ихәы ҟалҵеит.
Убринахыс абри аҭакәажә
Амхы есымша дазцалон.
Дылхыччауа лара ллыгажә,
Иара абасгьы неиҳәалон:
– Ҽнак сҭакәажә дахьындәылҵыз,
Уи машәыршәа жьак лкын.
Нас дкарахеит амҩа дшықәыз,
Уаҳа лылшом, дӷьазкын!

137

Ҭакәажәык зны ажьа лкын ҳәа,
Иаанхеит иажәа ҭынханы.
Иахьа иуҳәаргьы џьоукы рзыҳәан,
Иҟоуп даара ихәарҭаны.

1968

ЖӘЕИНРААЛАК САԤХЬОИТ…
Жәеинраалак саԥхьоит, шәымцан,
Издыруада сҟамлар уашьҭан.
Иаха смыцәеит – исыршеит,
Иахьа салаган – исырҽеит.
Кыр сыԥсахқәеит, ихызҩылеит,
Убри сшаҿыз, садыԥсылеит.
Иақәшәа-иақәымшәа изқәыскыз –
Шәара шәоуп иара ззызҩыз.
Шәара шәыла ишьақәсырӷәӷәеит,
Шәара ианышәҳәа «иаҳгәаԥхеит»,
Сара уаҳа акгьы сҭахым,
Сџьабаақәагь усс искым.
Џьара сшәыхәарц исҭахын,
Сдырреи сымчи уи иазкын.
Амҩа сықәланы санцо,
Сара ишәасҳәап акгьы мӡо –
Ашьха схала, ага сҭала,
Са сшәызгәакьоуп шьала, дала,
Сахьцалакгьы сыԥсы сшьом,
Џьара акала шәсызжьом.
Шәгәы зырҟәандо џьара ажәак,
Шәыгәқәа ҭызгаша ашәак.
Шәа шәзеигәырӷьо џьара акы,
Аӡы шәырызго цҳакы…
Исҭахуп абарҭ срыхьӡарц,
Ак ҟасҵеит ҳәа шәыԥхьаӡарц.
139

Саԥхьоит ажәеинраала, шәымцан,
Сҟамлаӡар ҟалоит уашьҭан.
Шәысзыӡырҩы шәеиқәышьшьы,
Ишәаҳалар сҭахуп сыбжьы.

1968

АЛАМЫС
Аламысда ҳиҵаҳәҳәан дҳалаҳцап,
Уи ала еиқәҳархап ҳаламыс.
Ҳаламыс аламыс ацаҳҵап,
Убри адагь мал ҳамамыз.

1968

141

ШАҞА ҴУАЗЕИ…
Шаҟа ҵуазеи сымнеижьҭеи ҳаҩны,
Сныҽҳәамтәеижьҭеи амца хәажжаӡа.
Шаҟа ҵуазеи жәабжь смаҳаижьҭеи стәаны,
Сабацәа ражәабжь смаҳаижьҭеи ихааӡа.
Шаҟа ҵуазеи ҳгәылацәа ааизганы,
Алаф рҳәо исымбеижьҭеи сара.
Акгьы зумҳәозеи, саб, убжьы ааҭганы:
«Дад, иухьзеи, узаҟәыҵзеи аара?
Дад, иуасҳәари, шықәсыкахь уаауеит,
Ҽнак уааҳалаԥшны уцоит уԥырны.
Аусқәа умазар акәхап, ус ааҩуеит,
Убраҟа уҟазар акыр уаԥсаны».
Абарҭ ажәақәа уцәа иҭагӡаны иумоуп,
Уи иаҳагьы амца сыцранаҵоит.
Аидара хьанҭа сыжәҩа аҵагылоуп,
Аха, саб, урҭ зегь са инасыгӡоит!

142

1968

***
Сыблақәа, сыблақәа, ишәасҳәарызеи,
Ақәнамгақәа ахьыжәбо, сраҩган сшәымган.
Усала шәсызныҟәар, шәызласҭаххарызеи,
Шәа шәоуп са сзықәгәыӷуа, егьа шәымҳәан!
Шәысмеижьан, абаақәа, шәара сшәықәгәыӷуеит,
Аԥшӡара шәыхнамхааит, ианҭацәу ҟалоит.
Сылаԥш неиҵысхуеит, сылаԥш ааиҵысхуеит,
Сыкәша-мыкәша иҟоу еимсырҟьоит.
Абла ҵарымхар, ашәақьгьы егьалшом,
Абла анҵарымха, аҳәагь цагәуп.
Абла анҵарха, ацәҟьарагь хы аҩшәом,
Абла анҵарха, аҳәагьы ҵаруп.
1968

143

***
– Исҭахуп изжәырц аӡы,
Инеиуа иҵхәраа.
Аӡба сакуеит,
Сҿажәкырц акгьы сыгым.
Ҳаи, бара аԥҳәызба,
Бызгылоузеи, бсыцхраа!
– Ухала иужәыртә уҟоуп,
Уҷкәыноуп, убыргым.
– Аӡыхь ахьыҟоу
Сыздыруам, акәымзар
Аӡәы сиҳәо сыҟоума,
Анапқәагьы сымоуп.
– Ишԥоуԥсыхәаз
Сара абра сгыламзар,
Сызгылоугьы уа узы акәӡам,
Сара схазы сгылоуп.
– Бзиарак ҟабҵар
Иҟалои бнапала,
Бара бхазоума
Бшаны адәы бзықәу?
– Ас ахьысҳәо
Сумбан аҽакала:
Абзиара ҟазҵо
Дахьубаз абыкәу?

1968

144

***
Аҵх еиҭаҳәатәуп, ишыҟоу сызҳәом,
Адгьыл аҿы абызшәақәа иҟоу сызхом.
Ҭәаҵла дук амҵа самҵатәоуп уаха,
Амшынгьы сывараҿ ииоуп иааԥсаха.
Агара ҵысуеит ашьшьыҳәа ахала,
«Асасцәа» аԥырҵит, иҭынчуп уахала.
Ажәҩан лашоит икәиц мацараха,
Амзаҿа кыдуп изҵаара дыргаха.
Амшынгәы ихыҵны иаауеит аԥшалас,
Ашәҭқәа еимнадоит абаҳча иахьҭалаз.
Амшынаҿ ихуп ацәашьқәа ххаӡа,
Аӡыркәиқәа реиԥш, иубоит хараӡа.
Ишԥазури, нас, шәааныжьны сызцом,
Арахь ишәықәнагахара ажәа сызҳәом.
Аха шәыздыскылара сымоуп сара,
Абасҵәҟьоуп ишыҟоу аҵх Аԥсынра.
Уи аҵкыс еиӷьны сара исызҳәаӡом.
Бзиала! Шәаансыжьуеит, сахьцо шәызгаӡом.
Аҵх еиҭаҳәатәуп, ишыҟоу сызҳәом,
Адгьыл аҿы абызшәақәа иҟоу сызхом!

1968

145

***
– Уи ауаҩ дыԥсит, – сҳәеит.
– Ишԥа, уара?!
Срылҵуеит убарҭ, анцәа иныс!
Дыржхьоума? Ҳашԥалгеи ҳаиуара!
– Мамоу, – сҳәеит, – макьана дрымжыц,
Дыржырцгьы рҭахым ишсаҳаз,
Избанзар дыԥсит уи дшыбзаз.

1968

146

ИСЫХЬЫЗ, СЕДРУ …
Снаԥшын – ажәҩан бадызбалеит,
Амза икыду бадызбалеит,
Шарԥыеҵәа бадызбалеит,
Ианша – ашәҭқәа брыдызбалеит.
Аԥҭа хылан – бадызбалеит,
Аха аԥҭа сзахьнымҳалеит,
Баша ԥшак насгәыдсыҳәҳәалеит,
Бара ԥсаатәҵас хыхь быхиаалеит.
Исыхь, седру, сыцәа ҟьалеит,
Асар рымҩа банызбалеит,
Амырхәага бадызбалеит…
Бысҟәаҵрауеи, бсыдызцалеи?!

147

1968

УШӘҞӘЫ САНАԤХЬА…
Т. Аџьба изкны
Ажәеинраала бзиа санаԥхьа,
Амырхәага каҷҷоит саԥхьа.
Сҭынчӡа сшыҟоу, сшыҟоу скәаԥӡа,
Аԥырԥырҳәа иакуеит сгәы амца.
Сыргәаҭеиуа сама идәықәлоит,
Ахәыцрақәа хыҵны исықәлоит.
Зны сылбааргоит, зны схаргалоит,
Гәырӷьара дук саднахалоит.
Аӡыхь ахьхьаҳәа ахра иаҵҟьо,
Ираӡныԥсаха ацыԥхь иацҟьо, –
Сгәы уи ала исырԥсаҳәароуп,
Сарлаҳәыроуп, ма саршыроуп.
Абас сыхьит сара раԥхьа,
Таиф Аџьба, ушәҟәы санаԥхьа,
Ашәҟәқәа соуа уара иумҭан,
Уаҳа хьаа анцәа исумҭан!

148

1968

***
Сара бзиа бызбон, бызбаҵәҟьон,
Иниасны ицоз қәаршаҩымызт.
Ԥҭак аахыларгьы, уи наҟ иацҟьон,
Ахьҭеи ашоуреи аҭахымызт.
Сыбзиабара – шәалҟьамрамызт,
Икаҷҷон мраҵас инеиужьны.
Сыбзиабара ҩарны иҭамызт,
Ицомызт сгәаҵа зегьы рдысны.
Ус сыбзиабара еицакуамызт,
Асаԥаҭыжә еиԥш еиқәжьакца.
Сыбзиабара аҭра иакуамызт,
Сыбзиабара барԥхон амца.
Аха уи аҭак ба ибзамҳәеит,
Ибырцәеит бара аӡы ақәҭәаны.
Ус бымун ҳәа са сыбмыҳәеит,
Сеиҭабԥымлеит са сакәшаны.
Амахә ныжьны аԥша иаццаз,
Абӷьыц хыдаз шәҳәарызеи?
Даҽа бзиабарак иақәшәаз,
Бара бышҟа дзыхынҳәрызеи!

149

04.07.1968

АНИУТА ХӘЫҶЫ
Илхаччоит Аниута лхы-лҿы,
Дыхәмаруеит Аниута хәыҷы.
Аниута хәыҷ ашәа лҳәауеит,
Аниута есымша илызҳауеит.
Амаахыр еиԥш лыблақәа еиқәаҵәоуп,
Ашәҭыц еиԥш Аниута дыԥшӡоуп.
Аниута, бандухо, бнеи Аԥсны –
Амшын ҳхықәгылоуп ҳабзыԥшны.
Гәындаԥшӡа лыԥшӡара аабгап,
Аԥсуа қәра дуӡӡа аабгап,
Ерцахә шьха агәабзиара аабгап,
Саҭанеи Гәашьа лыхшыҩ аабгап!

150

1969

СА СНЕИААНӠА…
Б. Шьынқәба изкны
Са снеиаанӡа,
Уҭыԥ уахыҵны,
Уцеит ҽаџьара.
Шьҭа саннеилак
Сзацәажәода, мшәан, сара?!
Иҟалоз иаасоураӡар,
Схынҳәра уазыԥшыр?!
Шьҭа амҩа санызароуп –
Кьалашәыр, Кьалашәыр!
Уиҟара ҳаибабара
Зыҟалом лассы,
Аԥшаҳәаҿы ҳшеиниалоз еиԥш,
Ҳҩыџьагь хәылԥазы.
Ҳагәыҭыхақәа еибаҳҳәалон,
Уаҟа ҳнатәаны.
Ацәқәырԥақәа наҳԥырҟьалон,
Ркалҭ ҳҿаҟьаны.
Ҳашьхақәа ҳзыӡырҩуан,
Ҿымҭ иаҳзыԥшуан.
Ҳаеҵәақәа кәалыкәаџьо
Ҳара иаҳзыԥхауан.
Сзынужьзеи сымала
Ага аԥшаҳәаҿы,
151

Исзызкуада уара ушҟа
Сызланеиуа сҽы?
Сыҟамзаара иақәыршәаны
Исзууз уара,
Сыԥсы ҭанаҵ исхашҭраны
Сыҟоума сара…

1969

СЛАТӘАН, САԤХЬЕИТ УАРА УҨЫМҬА…
В. Амаршьан изкны
Слатәан, саԥхьеит уара уҩымҭа,
Ашәҟәы иҭужьыз «Слахьынҵа».
Уара исуҭеит сара аҳамҭа,
Бзанҵы исхамышҭӡо зынӡа.
Џьара лафуп, иуҳәо хәмаргоуп,
Иԥсыршьагоуп, иласуп.
Џьара хәыҷроуп, џьара дадроуп,
Кыр атемақәа еилаԥсоуп.
Иманшәалоуп, имчылам,
Иаҭахым маҳмыз, ҟамчы.
Џьаргьы аԥҭа еиқәаҵәа хчылам,
Ишьҭхыс инеиуеит уара уҽы.
Узықәтәо аҽы унаалоит,
Убри ауп алахьынҵа.
Амардара уама ихалоит,
Уҟамчы нажәҵа апҟаца!
Ажәеинраала уаха изҩит,
Уара уцәоуп уҭаҳәахаа.
Аԥенџьыр ахь са снаԥшит –
Аеҵәақәа збоит икаххаа.
Избоит, амза маганаха
Икыдуп, ажәҩан иаласан.
Сара сыҩуан, сқьыԥаха
Сҩагылеит сарааԥсан.
153

Са сазхәыцуеит уахантәарак
Игылоу, Москва иалаԥшуа,
Останкино абааш ҳарак,
Ажәҩан хыла иаҵасуа.
Уцәоуп, уцәа, угәы раҳаҭуп,
Уцәажәом ухы саҭәашьан.
Шаҟа убзиоуи, сукәырбануп,
Соуԥшәыл хәыҷ, сы-Маршьан.
Уцәа шыхааз атәы зҳәашаз
Абра цәаҳәақәак анысҵеит.
Сы-Маршьан, сыбла ҭшаша,
Лахь сумҭан, ухаҵкы сцеит.
Ус ушыцәаз сахьухцәажәаз,
Нхаҩ хәыҷык саҭоумҵан.
Насгьы – абар исгәалашәаз –
Уҿыхар, сыԥхоумҵан!

1969

***
Аҵх. Ақәа аун, ихкәеит.
Икәабаны агара игараҵоуп.
Адәахьы лашбыжьк гауеит,
Сыцәа ҟьалеит, сыцәаӡам.
Даӷьык харантәи абжьы гоит,
Сыздырам измырцәауа.
Саашьҭкәыцәаан срыма ицоит,
Сырҩыҵракны схәыцрақәа.
Сгәы заҵәыкоуп исыцхраауа,
Агәаҟраан амца салызго.
Убриоуп ахаҵара зҿысҵаауа,
Ауаа рахь сцәырызго!
Убриоуп сара сзымражәуа,
Сгәаҵаҿ ааԥын зырҿыхо.
Ахәыцрақәа рыкәа сынҭаршәуа,
Амчра сыҭо ԥхьа исыхо.
Ажәеинраала аира иаҿуп,
Абри еиԥш ассир збахьада!
Арҵәаа ааҭнаргеит, ихәыҷуп,
Ихәыҷымкәа идухахьада!

155

1969

САРА СҼЫХӘА
Сыргәаҭеиуа, исымҭо ԥшыха,
Саԥхьа игылоуп сара сҽыхәа.
Сара сҽыхәа, ахәда еиҩырхәа,
Сара сҽыхәа аԥрыцә, аҵыхәа
Ирынпыҟҟала аџьоуҳар…
Уи иаҵасҵеит аҽеимаа ҿыцқәа,
Ишнаҵҟьара «чоу» уҳәар.
Исыҵагьежьуа исыҵагылоуп,
Аӷәра снапаҿы иаанкылоуп,
Шьха еибаркыраз, уи иахыԥоит,
Знык сышьхәа насырбар…
Ахы ахьурхаз инадыԥсылоит,
Уи аҟазшьа шьҭа издыруеит –
Иҟалома икаууа имцар.
Сҽыхәа ҩычоуп хьымаҭәала,
Акы узавбом убрахьалагь,
Зны уи абӷаҿ уанызхала,
Иманшәалан уаӷәра кыз.
Нас иадыруеит уи ахала,
Аҿынанахоит уи ҽырԥала,
Аҳауа иналалоит иҭрыс.
Искуп аӷәра снапы ҭаршәаны,
Иԥырны инеиуеит уи сымҵарсны,
Изыҟалашам уи аанҿасны
Ашьхацамҩаҿ, адәаҿы.
Абаз шьҭысхуеит са сышьҭасны,
Абаагәара шԥыла инасны,
Наҟ инкылҟьоит сара сҽы.
156

Сҽыхәа неиуеит апҟараҳәа,
Сҟамчы анысҟьа апҟацаҳәа,
Сҽыхәа цоит ахы ахьсырхаз.
Ма инхароуп, ма иԥсыроуп,
Адәы цәырҵәан ихынҳәыроуп,
Дыԥхамшьартә еиԥш изааӡаз!

1969

ШӘГӘЫШӘҼАНЫЗ…
Шьыбжьаанӡа – зегьы ацха
Мҳаҵәк-мҳаҵәк нарҿишьуеит.
Инеиԥхьоит аԥацхахь,
Имнеиргьы – иҽишьуеит.
Иара дзышьҭоу анрылымша,
Рцәа ккаӡа ирхихуеит.
Шьыжь зхацкы дцоз ашьыбжьышьҭахь
Аҳәынҵәа нархьишьуеит.
Акыр зылшо гәаҭаны
Иҩныҟа имҩахигоит.
Азныказы, ииашаны,
Иажәақәа уҭыргоит.
Акаамеҭ далашоуп, –
Дузаҵалоит алу.
Акрахьалҵуа, иахьиоуша
Идыруеит, дгызмалуп.
Абри азыноуп шәзиныҳәо,
Изиҳәо «шәа шәныс».
Ихашәымҵан ииҳәо,
Ауаа, шәгәышәҽаныз!

158

1969

АҚЬИАҚӘА АМҨА РЫЗҬО
Ҵыхла сыстол сахатәан,
Сагон акы сгәы ҿкааны, –
Акы сҳәап уажәы-уашьҭан,
Ма иашаны, ма ихааны.
Ма имцаха угәы иҵалаша,
Иказыжьша угәы ҭшьааны.
Ма умԥсыкәа уеиқәзырхаша,
Иузҭауа ахәшә ԥшааны.
Ма иаразнак уқәызгаша,
Арахь уақәымшәо ааишьа,
Ма иаразнак умҩа арҭшәартә,
Ма ухьаақәа артәартә…
Иусҭеит
мҵәыжәҩала уеибызҭо,
Хыла-бџьарла уеиқәзыршәо,
Ақьиақәа амҩа рызҭо –
Сажәеинраала еихышәшәо.

159

1969

СЫБЗИАБАРА
Сыбзиабара, аԥша уагеит,
Аӡы уагеит, амца уагеит.
Сыбзиабара, сара сугеит,
Угәы еилаԥсеит, ухы еилагеит.
Сыбзиабара, ус уеиламган,
Сара избоит узҿу қәнамган,
Сыбзиабара, амца салган,
Суваргыла, уааигәа снаган.
Аӡы сацәгьа, аԥша сацәгьа,
Сырхынҳә, аҩныҟа сага.
Сыбзиабара аӡы иаццом,
Амца иагом, аԥша иаццом,
Сыбзиабара шьҭахьҟа ихьаҵӡом,
Сыбзиабара агәы еиҭасӡом.
Анарха ӷәӷәоуп, агәы џьбароуп,
Зны гәырӷьароуп, зны џьабароуп.
Аха сыбзиабара нхоит,
Избан акәзар мраны иԥхоит.

1969

160

***
Схала ауада сагәыларшәын,
Аҭанчра гәгәаӡа.
Хәыцрак анапы аасыкәыршан,
Сакит схәыҵкааны.
Саазқәылаз лассы-лассы
Аҽысгәаланаршәоит аԥсра,
Иҩагыланы ицоит иныҵашьшьы,
Схала саанхоит сара.
Ак уасҳәашан, аԥсра хьшәашәа,
Укылԥш-кылӡырҩуа умаалан,
Ацәгьаҳәаҩ Дыӷ уакәушәа,
Сааигәа умтәалан.
Уанааи, уааи фырхаҵаҵас –
Сара сгәысҽанӡам,
Саргьы суԥылап нас хаҵаҵас,
Суцәшәаргьы – ԥшӡаӡам.
Сызуцәшәарызеи, са исеицәоума
Иругахьоу нарцәы.
Уи сзымдыруа, слыгума –
Уахь сышнеиуа уаҵәы.
Узырццакуеи, иаасараӡа,
Макьа сеилахоуп.
Аԥсра мыжда, уеиқәараӡа,
Иузцәырҵааит ҳаӷоу.
Уара аӡәызаҿык зегьы урхаануп,
Аԥсҭазаара уаӷоуп.
161

Аха исаҳахьеит егьараан –
Аԥсра аҵкыс ауаҩы дыӷәӷәоуп.
Дцәыҵагылан бжьра-быжьҵәа,
Анышәаҿ дуҵәахуеит.
Хаҵарак ҟазҵаз уакәушәа,
Удәықәуп, уҽхәауеит.
Шәҭыкгьы ыҟам уеиҭаҳамҭа –
Адунеи ҭаурцәуеит.
Ауаҩытәыҩса иеиҭаҳамҭа
Иҟоуп, иазҳауеит.

1969

***
Исықәлашьцеит, исхадыдит, исықәмацәысит,
Иауит ақәа, икыдҵәаны илеит.
Схы ныҵаскып џьара ҳәа, сзымҩахымҵит,
Досу иҩны дыҩноуп – саргьы сыҩныҟа сцеит.
Аҩарқәа сгәыдлеит, алада сыргарцаз,
Иџьасымшьеит: издыруан рҟазшьақәа.
Аҩныҟа сцон, мшәан, нас иабасԥырхагаз
Зыхныҟәгашьа маншәаламхаз ақәа!
Аҩныҟа сцон. Жәеинраалақәак ҿырҳәала
Сахьрыԥхьоз – сымҩа кьаҿхон, иласхон.
Исызгәамҭакәа – абас еиԥш сырманшәала –
Аҩныҟа сажәеинраалақәа сыргон.

163

1969

ИСҬАХУП САРА…
Исҭахуп сара даара кыр ихасҵарц,
Исымамыз сара ахаан зыгәра ганы.
Исҭахуп агәрамгарақәа ԥхасҵарц,
Џьара иҟамзарц аҭыԥқәа еилаганы.
Исҭахуп аиаша шыҟоу дсырдырырц,
Сгәы шьҭысхырц, аҵәы иахаҵаны.
Исҭахуп сыбжьы ашьхақәа ирхыҩырц,
Акаҵәара ашьыц дахцаны.
Исҭахуп, иаазгоз имырҳәа-мырзо
Иахьа уажәраанӡа сгәаҵа иҵәахны
Ишәзаасыртырц, сыԥсы ахырӡыӡо –
Исыԥхьаӡоз ачҳара зҭахны.
Иахьа ишын агәараҳәа ихыҵит
Сычҳара – уброуп иахьынҵәа.
Иахьа сажәа аҵакы сырҿыцит,
Сыламҳаит џьоук реиԥш аҳәынҵәа.
Исҭахуп сара гәыкала ишәасҳәарц
Ахаан исымаз зыгәра ганы.
Исҭахуп иахьа ишәзеиҭасҳәарц
Аиаша шиааиуа енагь аҵыхәтәаны.
Исҭахуп сааныҟәаргьы сҽыжәлан,
Насгьы «чоу» ҳәа сышьхәа нарбаны…
Џьоукы иргәаласыршәарц сгәыжәла,
Адгьыл сшықәу акыр саԥсаны.

1969

164

***
Агаҿахь снықәлеит, абаҳча сныҵыс,
Снылалеит иҟәашӡа аҟәара.
Уаҩ дсыцмызт, схәыцра акәын исыцыз,
Амшынгьы еилашуан ахәара.
Иԥхеибаҵо ацәқәырԥақәа хылан,
Санырба, идәықәлеит иҿҟьаса.
Сылаԥш рԥыжьлауа саргьы уаҟа сгылан,
Схәыцрақәа рҿаԥхьа инкаԥса.
Иааиуан сааигәара, исахәмаруан,
Нас исԥырҵуан ркалҭ бӷьаауа.
Еиҳаб-еиҵбыла еишьҭагыла иааиуан,
Сара сахьгылаз сыԥшуан.
– Сыхаара, са сышҟа банбааиуа?
Абасоума баргьы бышцауа? –
Амшын аԥхьа сгылан схәыцуа,
Амшыноума са сгәы зыжьжьауа.
Сызҿыбҭызшәа саҳаит, аха ицеит инкацәа,
Амшын еиԥш сгәы ааилашит.
Быбзиабара сгәаҵа инҭаҵәан,
Инархараны хара наҟ снаԥшит.
Шьыжьымҭанла, убас хәылԥазыла
Сазкылсуеит агаҿа есымша.
Абри аӷбеиԥш сыблақәа брыхгыла,
Ацәқәырԥеиԥш сгәаҿы бҭашуа.

165

Аԥсыӡ еиԥш балҵәраа бнеила,
Схәыцрақәа рыгәҭа еиҩырффо,
Амшын агәеиԥш бкеикеила,
Маиакҵас алашара сырбо!

1969

***
– Ишԥазури, са сыԥсуазар,
Аԥсҭазаара уаҳа иамуазар?
Ахәшәгьы сыхәом, нцәагьы дсыхәом,
Сзыцәаргьы –
наӡаӡа сҿыхом.
– Иҟоуҵозеи, ухы анушәароуп.
Аԥсра,
ан леиԥш, усцәымшәароуп.

167

1969

***
Аҵх лашьца ба балыхәхәа,
Аеҵәақәа брыдызбалоит.
Абаҳчаҿы ашәҭ амахәқәа
Ҿыхны ибысҭарц сырхьынҳалоит.
Сааины сааԥса, са скараха,
Сиарҭа хьшәашәаҿ санышьҭало,
Аҵх еиқәа лашьцараха,
Бцынхәрас иааины исыцышьҭалоит.
Снаҳәы-ааҳәуеит, сара сзыцәом,
Акы ақәыцқәа сылакьакьоит.
Быбзиабара сара исымҵәом,
Уааи арахь ҳәа анапқәа архахоит.
Еҳ, аҳауаҿ ацҳа хызар,
Маакырада сықәымлашаз.
Еҵәаџьаа реиԥш быбла схызар,
Аҵх еиқәа салрымгашаз.

168

1969

БИНАГӘ
Бинагә џьара аус иуан,
Аԥсныҟа дхынҳәаанӡа.
Аԥсны ахьӡ ҳәаны дықәуан,
Ҭыԥ ӷәӷәак ирҭаанӡа.
Уи анирҭа инаркны,
Иахьа уажәраанӡа,
Ҵарҭышала иџьыба рҭәны
Адәы дықәуп, аамӡа.
«Амра» аҩныҵҟа игәарԥханы,
Дхашфаҩуп шаанӡа.
Икабинет дыҩнатәаны,
Длафҳәаҩуп шьыбжьаанӡа.
Ашьыбжьышьҭахь ҽаџьара,
Амш абла нҭаанӡа,
Даҿуп аҩы аҭаҭәара,
Имгәацәа ду ирҭәаанӡа.
Ҳара ҳгәаҟлашт ҳамҭакы,
Цқьа деилыркаанӡа.
Дыҟан аԥсыцәгьа ихазы,
Дамҳәан дкарыжьаанӡа.

169

АԤСРА, АԤСРА ИАНАДАМХА …
Сцәа иҭасыгӡаз маҷума,
Исхызгаз рацәоуп.
Са исзырҳәахьоу мачхәума,
Сақәшәахьеит иеицәоу.
Аха сааиуеит сҩашьамкәа,
Гәыӷра рацәа змоу.
Саӷа ҟадыџь сиашьапкуа
Сибааит ҳаӷоу!
Аԥсра, аԥсра ианадамха,
Акгьы нмыжь сымцап.
Сызҿыз сымч анақәымха,
Сыҷкәын дсыхьӡап.
Аԥсра мшынҵас сналалап,
Сналаҳап аӡмыжь.
Аха сшыҟаз шәгәалашәап,
Сымцеит акгьы нмыжь.

170

1969

БЫХЬӠАЛА
Быԥшӡара сыхан бышҟа сагоит.
Быхьӡала амҩан ашәҭқәа сыҟәшәоит.
Среигәырӷьо аԥҭақәеи, амра ашәахәеи,
Быхьӡала сықәуп сызқәу адунеи.
Ашәа бзаԥысҵап ҳәа стәоуп есуаха.
Ажәа лыԥшаахқәа среигӡом, аха
Еиҭаҳәашьак сзаҭом иссиру бхы-бҿы…
Быԥшӡара ԥсаатәҵас сышьҭнахит ҵәҩанҵәы.
1969

171

УАРА ДААРА УЗҬАХУ
Аӡба уакны аӡы узҭызтаз,
Иааган ҵәыцала иузыркыз,
Ахьҭа уакны амца еиқәызҵаз,
Ашоураан аԥша уныздаз –
Убри иакәын узҭахыз.
Иумыздаз уеидара,
Мҩа цәгьак уананыз,
Асы анақәжьыз аԥсабара,
Иузырбаз абӷьы иаҵәара –
Убри иакәын узҭахыз.
Ахаҳәра шыҟаз уҩуа унеиуан,
Аха укамҳаит ушьацәхныс,
Избан акәзар уаԥхьа днеиуан,
Мрашәахәаны духацеиуан
Уара даара узҭахыз.
Ацҳа унықәлар – дмаакыроуп,
Уара уакәӡоуп блас ихоу.
Гәырҩеи гәаҟреи ануԥыло,
Иара шьхак еиԥш душьҭагылоуп –
Уара даара узҭахӡоу!

1969

172

***
Уахымҟьакәа узцару,
Жәларык амҩа уқәырҵоит?!
Рыгәҭыхақәа узҳәару,
Азҵаарақәа уқәрыԥсоит?!
Урҭқәа рҭак ҟауҵалару,
Уацәымшәакәа, иашала?!
Угәра ргартә уҟалару,
Ҳабацәа рҵаашьала?
Амла уакыр, иучҳару,
Ус чаӷьада – ҵәашала?!
Бзиа ушырбо узцару,
Умҩашьо, мҩа иашала?!
Ус узцозар, иҭабуп,
Арҭ ублақәа срыкәыхшоуп!
Мап анакәха, еҳ, уԥсуп,
Башоуп, хә-цәак укәыршоуп!

173

1969

***
Арҩаш аҽҽаҳәа иахьылбааҽҽо,
Ахаҳәқәа ирхыҽҽо иахьцо,
Аимхәыцқәа реиԥш аҵԥхь ахьхәыҵыҷҷо,
Ираӡны лаӷырӡушәа иахькаԥсо,
Снеины ахаҳә ду снықәтәеит,
Сазыԥшын уи арҩаш ахьцоз…
Иахьымаауаз уи амҩа иқәлеит,
Убри акәхап алаӷырӡ зкаԥсоз.
Ахьхьаҳәа абжьы игәыҭгагаз,
Сахьтәаз игәазырҳаган игон.
Аха аӡыжь ду иналалт идагәаз,
Шьҭа уи абжьы уаҩы иаҳаӡом.

174

1969

СНЕИУАН АГАҾА САВАЛАН…
Снеиуан агаҿа савалан,
Мраҭашәара ҟаԥшьхьон.
Снеиуан сара, счо ҳауала,
Снеиуан, гәаныла сшәаҳәон.
Саԥхьаҟа дысзыԥшын лымала,
Дысзыԥшын изысҭаз аҿҳәара.
Ҳнеидтәаларц ҳамала гьмала,
Ҳагәҭыха убраҟа рҳәара.
Ҳалагарц, аӡә даҳԥырхагамкәа,
Ашәҭқәа рыгәҭа ҳнатәаны,
Ҳажәақәа ԥагьамкәа-ихагамкәа,
Ҳаицәажәарц ҳагәқәа аартны.
…Днаскьаган, агаҿа савалан
Аҩныҟа санцоз – ишарккон.
Аҵых шԥакьаҿыз, амала,
Игылан шарԥыеҵә какәкәон.
Аҟармаҵыс имааԥсо, ирыланҵәаз,
Ашәаҳәара ишаҿыц иаҿын.
Ажәеинраала аҩра сахьынатәаз
(Изҩуаз лара илызкын),
Саагылеит. Амра ҳалахьан.
Ауха лацәеихьшь ҟамҵа,
Абзиабара акаҭа салаҳан,
Сҳәыԥыӡыԥуа салан шьыжьӡа.

175

1969

АԤСУАРА
Аԥсуара,
уаԥсуазар,
Ишақәнаго инагӡа.
Аԥсуара атәы удыруазар –
Ицәгьам, ихаҵа.
Аԥсуара – хаҵгылароуп –
Инымҵәо ламыс.
Аиҳаб иҿы угылароуп,
Улаԥш анихьыс.
Аԥсуара – гәабзиароуп,
Уаҩроуп, лахьынҵоуп.
Аԥсуара – шәуаҩроуп,
Аԥсуара ԥшӡоуп.
Хамеигӡароуп,
Џьабаа бароуп, –
Аныҟәгара мариам.
Аԥсуара иунарҟаҵом
Акгьы иаԥсам.
Иулазар – иузкажьуам,
Иурҭаргьы – иузгом.
Излам дагьашьҭам,
Излоу – изхом.

1969

176

АБАС АКӘЫН ЛЕНИН ДШЫҞАЗ
Ленин ахәыҷ иҿгьы ихы неигон,
Аду иҿгьы Ленин дыҟан ус.
Ауаҩраҿы Ленин зегьы ираԥигон,
Дыҟан, дагьыҟоуп рҵаҩыс.
Кабинетс имаз адгьыл акәын,
Цәашьыс амра акәын изаркыз.
Лашарас иҟаз ихшыҩ акәын,
Аџьажәлар дырзыҟалеит разҟыс.
Бызшәа хкыс иҟоу зегьы рыла дцәажәон,
Изеиҳәозгьы ииҳәоз раҳауан.
Иабџьарны иҳамоуп Ленин иажәа,
Иахьабалак абжьқәа гауан.
Ленин агха ибар, иуӡомызт,
Аргама ицәыригон, иҳәон.
Ииҳәозгьы ус баша иҳәомызт,
Ианиҳәагьы инеигӡон.
Зегьы рыла Ленин дҿырԥшыган,
Ленин дашьҭамызт ихы,
Аусураҿы зегьы ираԥигон,
Ленин дашьҭамызт ихы.
Маҭәала Ленин дҽырбаӡомызт,
Иуиҭон иҿаҵа, агәҭа еиҩша.
Ленин ихазы акгьы дашьҭамызт,
Ҷыда димамызт: иашьа, иаҳәшьа.

177

Ленин дынхон ауаа ахьыҟаз,
Дынхон аусуцәа рыгәҭаны.
Ленин дыҟан анхацәа ахьыҟаз,
Иахьыцәаӷәоз ацәмаа кны.
Ленин игәы ҭбаан, имшынын,
Амшын иақәӡам ҭабара.
Агәаҟцәа Ленин дранын, драбын,
Ленин имҩа иақәӡам нҵәара.

ОКТИАБРИ АԤСЫНРЕИ
Схақәиҭрадан, ахақәиҭра суҭеит уара,
Сҵарадан, уара исуҭеит аҵара.
Аԥсҭазаара суҭеит, исуҭеит азҳара,
Аџьабаа сагахьан, сацәугеит аԥсра.
Октиабр, уара исуҭеит азин – аԥсшьара,
Азин уара исуҭеит иахьа акрура,
Азин суҭеит сбаҩхатәра уаҩҵас арҿиара,
Азин сымоуп зегь реиԥш саргьы ԥхьацара.
Сыжәлар хыԥхьаӡарала имаҷуп дара,
Аха уи азын ирымам урҭ гәагара.
Насыԥла урҭ заҟарам дыҟам џьара,
Ажәлар дуқәа реиԥш, иаҿуп анхара!
Сырхақәа ракәзар, ҽаҩрала изазоит,
Агаҿа инаркны ашьханӡа инаӡоит.
Аҽы бзиақәа, арашьқәа сааӡоит,
Аԥхьатәи аҭыԥқәа сҽыҩқәа иргоит.
Сышьха қыҭақәа фымцала илашоит,
Ацәмаҭәа кажьны тракторла сцәаӷәоит.
Ҩ-сааҭк рылагьы Москванӡа снаӡоит,
Исҭаху аашьҭыхны уантәи иаазгоит.
Сбызшәала саԥхьоит, сбызшәала сыҩуеит,
Сбызшәала сыгәҭыхақәа сҳәауеит.
Аԥсышәала санцәажәо сышьхақәа ӡырҩуеит,
Сырҩашқәа, санцәажәо исҳәо раҳауеит.
Аешьцәа сымоуп, рыгәҭа исызҳауеит,
Аешьа гәакьа иеиԥш убас сырбауеит.
179

Ргәадура сымоуп, сара сҽырбауеит,
Аԥсуала ашәақәа хааӡа исҳәауеит.
Иҭбааҭыцәуп сымҩақәа, икаххаа иҟаҵоуп,
Сынхара-нҵыра ссиршәа, ссиршәа иԥшӡоуп!
Сбаҳчара ааӡоуп, снапала иҟаҵоуп,
Счеиџьыка зысҭаху сысас изоуп.
Аԥсны, уздыруадаз ажәытәӡан уара?
Уздыруазгьы ашьҭан уеимҵәаны агара.
Иахьа уи азын ушәарҭам џьара,
Са сзын насыԥ дууп уашәахә аҳәара.
Ушәҭуеит, укакаҷуеит иахьа, Аԥсынра,
Абзиабара иумоу иақәӡам нҵәара.
Узбахьоу урбахьеит, узымбац убара
Амҩа иқәуп, ирымам ҵыхәаԥҵәара.
Октиабр, исуҭеит абас алшара!
Исуҭеит аешьара, изқәым аԥгара.
Сыжәлар, ишәықәым уаҳа ахҵәара,
Инымҵәаӡо шәаԥхьаҟа ишьҭоуп аҿара.
Амҵәыжәҩақәа суҭеит аԥырраз сара,
Сҵарадан, уара исуҭеит аҵара,
Сҭынхадан, уара исзууит ҭынхара,
Октиабр, исуҭеит уара хлаԥшра.
Октиабр жәибжь рзы Урыстәыла ианша,
Аԥснынӡагьы иааӡеит уи алша!
Октиабри Аԥсни шәеицуп есымша.
Улашала, сылашара! Аԥсны, улаша!

ЛЕНИН
Ленин иузкны ирымҳәац
Шьҭа сара ак абасҳәари?
Апоетцәа ирмыӡбац
Даҽа ажәак абаазгари?
Аеҵәақәа ирылгахьеит,
Ашәҭқәа усгьы иабаҟахыз?
Амшынгьы ҭыртахьеит,
Арҩашқәагьы шалахәыз.
Ажәҩан амза кыдырхит,
Ҽынла – амра шашаӡа.
Шарԥыеҵәа уадыркылт,
Ашьха аҳауа хьшәашәаӡа.
Уара ухьӡ ахьымнеиц,
Џьара кәакьк нымхаӡеит.
Ҭыԥк абаҟоу иахьымҩеиц,
Адунеи иахыҵәахеит.
Аԥсабара урҿыцит,
Ржәытәрақәа ирылухит,
Хьаа-баа рҟәуцеит,
Изыргәамҵуаз рымухит.
Ахақәиҭра рыҭара,
Аџьа рацәа адубалт,
Амҩа иаша рықәҵара
Дара рхаҭақәа адухалт!

181

Адунеи еиҩшаны азыбжак
Иахьа убираҟ иаҵагылт.
Урҭ ирыдыз уалыԥшьан,
Ахақәиҭра иналагылт!
Ленинтә ҿатә ԥсабара,
Иахьа илшара дуӡӡахеит!
Ленин, уара убзиабара
Океанк иаҩызахеит.
Аԥсны иамаз аԥшӡара,
Зыԥсы аламыз иҟадаз!
Аха ишахәҭаз ахәшьара
Ақәызҵауаз иамадаз?
Аԥсны иахьа игәырӷьоит,
Ҳвожд – Ленин умчала.
Ачеи шьапқәа агаҿа хырҟьоит,
Нас мандаринала.
Аарыхрала ибеиахеит,
Ҳарха кәаза еиужьрақәа.
Аԥсҭазаара бзиахеит,
Уара ухшыҩ, ухәыцрала.
Ԥсуа ҩнаҭак џьара иҟам,
Уара улампа ахьымлашо.
Џьара нхара бжьахак ыҟам,
Ленин ихьӡ ахьырымҳәо.
Уа уҿы ирбеит урҭ рынасыԥ,
Рразҟы, рыԥсҭазаара.
182

Урҭ рыхьанҭеи рыласи
Аӡәы имбеит уаҟара.
Ииашоуп, уара Аԥсны умаацызт,
Аныҟәаха узҭадаз!
Ԥсышәа хаакгьы уарымҳәацызт,
Уҳаԥхап ҳәагьы иҟадаз!
Кавказтәи ашьхақәа ирхыԥырны,
Аԥсны иааз уажәақәа.
Иреигәырӷьан, аԥхьарца шьҭыхны,
Иузаԥырҵеит ашәақәа.
Аԥсны азыҳәа Ефрем Ешба
Адҵа иуҭоз ҷыдала,
Ақырҭаа, нас Лакоба,
Имҩаԥыргон гәыкала.
Напхгара рызуа Кьаразаа,
Аменшевикцәа ирақәԥауан.
Аҩызара рзууит,
Аӷа ибӷа ԥырҵәауан.
Март ԥшьба амш аҽны,
Асовет Республика
Ишьақәдыргылт Аԥсны,
Иччеит ажәлар рыблақәа.
Аԥсуа хәыҷы ишәҟәқәа кны,
Аҵарахьы иҿынеихеит,
Ахатәы бызшәа аҵараҟны,
Уи зынӡа дхазынахеит.
183

Иахьа Ленин уира,
Шәышықәса аназгәарҭауа,
Среспублика – Аԥсынра,
Игәырӷьан ажәа унаҭауеит.
Ленин ухьӡ ҳа ҳзы ныҳәоуп,
Ныҳәас иҟоу иреиҳаӡоуп.
Избан акәзар, жәлар рзыҳәан,
Уара иҟоуҵаз рацәаӡоуп.
Уццакуамызт, угәаауамызт,
Хәыҷгьы-дугьы бзиа иубон.
Ирықәнамгоз роуҳәауамызт,
Ацәгьеи абзиеи еилургон!
Имҩахҟьазгьы дымҩақәуҵон,
Ганха ицоз зхы рханы.
Згәы хәызгьы ихәра иақәуҵон
Ахәрыбӷьбьыц, ухаҭа иԥшааны!
Аӡәы ибжьымхра, иеиқәырхара,
Уара узын ихадаран.
Гха хәыҷык азы аӡә иқәыхра
Уара узын хьмыӡӷын, иԥхашьаран!
Аӷа уара уицәшәаӡомызт,
Убжьы иқәгон: умқәацан!
Жәлар ираӷаз дрыцҳаушьомызт,
Уаҟа ушәақьын, уаҟа умцан.
Уара ууаҩын, дгьыл нцәамызт,
Уреиԥшӡамызт ашацәа.
184

Уара ауаа урылхәдамызт:
Аусуцәа, анхацәа…
Иазҳазыӷьа, ишәҭыкакаҷуа,
Уара утәала ԥхьа ицалашт.
Уи азыҳәа цәгьа згәы иҭазкәа,
Урҭ русқәа хыбгалашт.
Ленин, иҳауҭаз абџьар иашоуп!
Дгьылахаан мыц зымҳәо.
Уи аҿаԥхьа егьырҭ зегь башоуп,
Ажәла илоуҵо цоит ихҳәо!
Амилаҭ маҷкәа рыхьӡ ҭызгаз,
Ирызҳарзыӷьа, иаԥсаны,
Аҭаацәа ду аҿы аҭыԥ зуҭаз,
Убарҭ иреиуоуп ҳ-Аԥсны!

1969

ААԤЫНРА
Ааԥынра ааит ишаац,
Аԥхара аман, агәаԥхара аман.
Аха ажәҵыс макьана имаац,
Амҩан џьара акы иннархама?
Ааԥынра ааит ишаац,
Ашәҭқәа аманы, иагәыҵаҳәҳәа.
Ииаҵәаӡа, иааит ашьац,
Ажәла аауеит, иҵеибаҳәа.
Ааԥынра ааит ишаац,
Аӡынра, наҟ идәықәҵаны,
Ахәра иаҳнаҭақәаз арӷьарц,
Ахәырбӷьыцқәа нарықәҵаны.
Ааԥынра ааит ишаац,
Харантә игоит акәыкәу бжьы.
Аамҭа цоит ишцац,
Ааԥсрада инықәшьшьы.
Ааԥынра ааит ишаац,
Аччара ақьышә иқәыжжы.
Аҟармаҵысгьы цқьа имааԥсац,
Абжьы гауеит есышьыжьы.
Ааԥынра аауеит ишаац,
Аха иҳацәцоит ҳаԥсы шалоу.
Уаҩ игәы изхара ҟамлац,
Шаҟаҩыда, ааԥынра, згәы уалоу!

186

Адунеиаҿ зегь шәаҳәоит,
Ашәа здыруа, иззымдыруа.
Ашәаԥыџьаԥ ԥшӡахоит,
Рӡарақәа еихытыруа.
Ааԥынраз зегьы ԥшӡоуп,
Сааԥнымзи, ишышәҳәара!
Аха, абар! Иахьа сышлоуп,
Аха иусым сышлара.
Ааԥынразы, абан, ишлоуп
Аҳәасақәагьы быбшӡа.
Абзиабара ду злоу,
Агәы ажәӡом наунагӡа.
Ааԥынра, уааила ушаац,
Ирчча ҳабла гәыӷрақәа.
Ирылаӡам џьара шлацк,
Ҳаԥхьа ишьҭоу ҳгәыӷрақәа.
Ааԥынразы иҟатоит,
Аҵла рымахә ҿарақәа.
Ааԥынраз ақәа ԥсатоит,
Ицәажәоит акәарақәа.
Сара сзын еилкаауп уажәшьҭа
Ааԥынра иаҳзааугауа.
Уара уеиԥш, сара схаҭа,
Сааԥынха, сышгылауа!...
Абри азыноуп зегьы уара,
Абас бзиа узырбауа.
187

Убри азыноуп зегьы угәра
Неиҩымсрада изыргауа.
Аха сгәы иалоу акоуп сара,
Уара уажәыргьы уҷкәынахоит.
Усзымбаӡакәа сызхара,
Аҽаџьара сҿынасхоит!

1969

СҚЫҬА МҨАЛА
Сцон, сықәлан арха адә еиужь,
Сцон схала, сынкахәыцуа.
Арха иқәын аԥша аҽеиужь,
Амҵәыжәҩала зегьы ирхьысуа.
Сықәылан снеуан арха еиужьра,
Амра схы агәҭа иқәырцеиуа.
Сцон салсны амхы иаҵәара,
Аԥш абӷьыцқәа ырҷаҩсаҩуа.
Сцон сықәлан сшьаҿа еиҵыхны,
Иартуа, иныдҵо сцон агәашәқәа.
Ҳаҩны снеины, сшьапы еилыхны,
Ҳаҵла ашәшьыра сныҵатәап ҳәа.
Сцоит! Сылахь аԥхӡы ԥхьасҳәоит,
Ашәшьырақәа снарыҵагыло.
Ҳамҭак уаҟа сыԥсы ааиҭаскуеит,
Издыруеит анаа сшаҿагыло.
Счабра ду аҿацәқәа еиласҳәоит,
Исҟәыскит амра, схы ианахасҵа!
Ӡыхьк збанда, анцәа сиҳәоит,
Иаазырцәаша сгәы иҭоу амца!
Сцон иалсны амхы еиужьра,
Ашоура акәын сзыргәаҭеиуаз.
Сышԥаргәаҟуаз, ааҳ, аӡыжәра!..
Ихьшәашәаӡа ӡыхьк, кеикеиуа!

189

Снаӡеит, ҳашҭа агәашә сҭалеит,
Ҳлахәа ду сԥылт ихәмаруа.
Зны исыкәшан иаасгәдԥалеит,
Алымҳацәқәа ырџарџаруа.
Саҳәшьа дыҩны уа дысԥылеит,
Сани саби наскьа игылоуп.
Снеины сан даагәыдыскылеит,
Саб дышгәыдыскыло усгьы гәылоуп!
Оҳ, гәшьа ҳәа стәеит ашәшьыраҿ,
Арқа, Франиа! Аӡы хьшәашәа.
Уарҳалс исыҵоу ашьац иаҵәароуп,
Ахәхәа иасуан аԥша хьшәашәа!

1969

ҬЕМРАЗ
Иеигәшә аашьҭыхны Ҭемраз иҿынеихон,
Иҭаҭын лҩа шьҭуа, ихәхәаӡа.
Ашьыжь амра ахәқәа инарықәԥхон,
Аҵарақәа ашәа рҳәон ихааӡа.
Иҿанынеихалак, ирахә наишьҭалон,
Ишьцылахьан, иман иааӡа.
Урҭ адәаҿы аџьыка риҭалон,
Аӡынгьы рыҭра ҟаиҵалон иԥхаӡа.
Ҭемраз аҽы бзиақәа дрықәтәалон,
Иҽи икәадыри еснагь еиқәын.
Дынхаҩын, иаԥсуара хааӡа иныҟәигон,
Ихәшҭаара агәгәаҳәа амца еиқәын.
Ицәуардын… деиқәшәан зегьы-зегьы рыла,
Ҩба-хԥа камбашьхьақәа изанын.
Ишылаҭра иагмызт ашыла,
Дыхиан зегь рыла, асас дизыԥшын.
Сара издыруеит, аҩцара изгылан,
Иҩцараҿы аҳаԥшьақәа изжын.
Шәы-ԥҳалк зҵыҵуаз аеҳәа изыҩнагылан,
Иҳаԥшьақәа хыхәхәо ҩыла иҭәын.
Аҵых ишалоу дгылан ддәықәлон,
Иԥсы злаз ирахә еилиргон.
Акьыба нкыдыргылан аԥҳәаҟәа дықәлон,
Даҽазны уардынла амҿы шааигоз убон.

191

Раԥхьа ахәхәаҳәа дцәаӷәо иҿынеихон,
Аиашами, раԥхьа ажәлагьы иҟьон.
Ҭагалангьы раԥхьа иҭеигалон,
Абас заанаҵы иусқәа зегь ҟаиҵон.
Имаз аказы аӡәы мап ицәикуамызт,
Ухы уахәозар, дуцхраауан уаргьы.
Қәнамгак ахаангьы уаҩы изиҳәомызт,
Ҭемраз бзиа, бзиа дырбон зегьы.
Агәылара даннеиуазгьы иеигәшә иҩыҵракын,
Ақәыц ахьибоз иаахиҵәон убра.
Алҩа хәхәаӡа иҭыҭынжәга иҿыҵакын.
Ҭемраз абас бзиа дызбон сара.
Ҵоуп, Ҭемраз дыҟам иахьа, дыԥсгәышьахьеит,
Аха илҩаҵә ҩеиуеит иахьагьы.
Ҭемраз ибзиабара сшьа-сда иалахеит,
Сыбзиабара Ҭемраз иахь иӷәӷәахоит еиҳагьы.

АҨЫЗА ИГӘАЛАРШӘАРА
А. Лашәриа изкны
Иухьзеи, ашәҭ, иухьзеи, уҿанеи уеикәаԥхо?
Ааԥынразы, иҟалеи, нас, наҟ узыҿшәазеи?
Ушааҿалаз рылаԥш уҵашәеит, зегьы ургәаԥхо?
Нас, иҟалеи, ашәҭ, уара узыҿшәазеи?
Аҟармаҵыс, иухьзеи? Ашәа бзиан иуҳәон,
Ашәаҳәара ушаҿыз уара узыршәазеи?
Ашәа уҳәон, уашәа зегьы иргәаԥхон,
Ашәаҳәара ушаҿыз, иуҿшәаны изкашәазеи?
Шарԥыеҵәа, иухьзеи? Ашьхарахь уҩыҵхахан,
Ужжаӡа укыдшәаны, нас узкашәазеи?
– Шарԥыеҵәак кыдлеит – рҳәон, зегьы ргәы уахәон,
Хәылԥыеҵәа еиԥш, наҟ узҭашәазеи?
Иухьзеи, аӡыхь, аӡыхь, уҵхәраан уцон,
Гәымха қьышәк уаҟьашьыма, уныҵаба узцазеи?
Аӡба иакуаз уара уҿы рыӡба дыртәон,
Ирыхьзеи урҭ, убзиабара изахубаазеи?
Алықьса! Амреи уареи шәеицыԥхон,
Амра ааныжьны ухы зыхурҟьазеи?
Ааԥын мра хаа еиԥш, зегьы ургәаԥхон,
Ааԥынразы уаҳԥырҵны наӡаӡа узцазеи?
Ааԥынра еиԥш, зегьы уаҳгәалашәоит,
Избанзар, уԥсҭаазара зегьы ааԥынран,
Уара ушарԥыеҵәан, ахра иахалашо,
Шәа зҳәоз ҟармаҵысын, ҳбаҳчара уҭан.
193

Ҳара ашәҭқәа анаабо, ухьӡ ҳгәалашәоит,
Ииашоуп, ашәҭқәа реиԥш, ииасит уԥсҭазаара,
Уқәыц ҵарқәагьы ҳара иаҳгәалашәоит,
Ахәымгацәа ирылоуҵоз, иҟамҵа хамеигӡара!
Ашәҭқәа ԥхасҭамхарц, џьара ԥырхагак рмоурц,
Аԥсҭҳәақәа ихырымҩарц амра ахаҿы.
Алашьцара аԥырган, аиаша амҩа уроурц,
Ԥырхагак амоурц ауаҩра ҳа ҳҿы.
Џьоукы халеит, аханқәа рахь ихалеит,
Амаҵурагьы роуит, ргәы шаҟа аҭахыз.
Аха уара ауаа ргәаҵаҿы уаатны уҭалеит,
Ааԥынра уҭалеит уара ҳҟармаҵыс!

1969

СЫШЬХА ҚЫҬА
Ҳаҩны иахагылоу амжәа
Ԥшӡоуп уамашәа.
Ҳашҭаҿ игылоу ажа
Иаахысҳәаауеит ажәа.
Уи иааӡо аӡахәа,
Ажьымжәақәа еиҵыхәхәа.
Ишәыгә-шәыгәӡа еиқәаҵәаӡа,
Ацха иаҩызоуп, ихааӡа!
Ҳашҭаҿ ааԥын шьацроуп,
Адгьыл иаҵоу уацроуп.
Сашҭа аҩыза ашҭа
Џьара иҟазар гәашәҭа!
Иҟаҵәҟьазаргьы ҟалап,
Доусы иашҭа ирҽхәалап.
Аха са сашҭа ԥшӡацәоуп,
Иахысҳәаашақәа рацәаӡоуп.
Ҳашҭаҟынтәи ага убоит,
Амшын Еиқәа цәқәырԥоит.
Сышҭаҟынтәи сышьха убоит,
Аӡара еихышәашәо иҽырбоит.
Агәаҩа, асыԥсақәа лбаашьҭуп,
Шьха ҳауала сгәы ҭәуп,
Арантәи сқыҭа зегьы убоит,
Аԥшӡара икны иагоит.

195

Аҵәеихаҳақәа ҟаԥшь-ҟаԥшьӡа,
Иахьаҿоу ихьанҭаӡа…
Сара сашҭа ԥшӡацәоуп,
Иахысҳәаақәашагьы рацәаӡоуп.
Ҳашҭа аҟынтәи ага убоит,
Амшын Еиқәа цәқәырԥоит.
Сышҭа аҟынтәи сышьха убоит,
Аӡара еихышәашәо иҽырбоит.
Агәаҩа сыԥсақәа лбаашьҭуп,
Ашьха ҳауала сгәы ҭәуп,
Арантәи сқыҭа зегьы убоит,
Аԥшӡара икны иагоит.

1969

АУАЏЬАҞ МЦА
Сара неирҭас уара уҿоуп иахьсымоу,
Сахьтәоу, сахьгылоу сара есымша.
Аброуп иахьсоуа ажәа сара исыхәо,
Ахәшьарагьы ахьаиуа сара сылша.
Аброуп сара азҵаарақәа ахьсымоу,
Аброуп иахьысҭаху рҭакқәа саҳарц.
Аброуп сара сыҩны еиԥш, сахьаԥшәымоу,
Ауаџьаҟ мцаҿы, иахьысҭаху сыԥхарц.
Ахьҭа санаклак уара ушҟа снеиуеит,
Ауаџьаҟ агәгәаҳәа уаҟа амца ҭоуп.
Амца аԥхарра… акәицқәа шапшапуеит,
Ҳаицәажәоит, наҟ-ааҟ ҳаҽҳәатәоуп.
Сара уара иуасымҳәо, иуцәысҵәахуа акгьы сымам,
«Зызҩа зҵәахыз, реиҳа бзиа иибоз иԥа дицәагеит».
Абри аԥсуа жәаԥҟа хсаалагас иансымам,
Сызбалакгьы исзиҳәарц ауеит: – рацәа деилагеит!
Ара ҿырцәажәагас иҳамоу, иҟоу гәаартроуп,
Ашьхаҵәҟьагьы иаанагоит иашоу шҳамк.
Ҳгәы ахәрақәа џьара акрымазар ихаҳтроуп,
Ашәа «раида гәышьаӡа» хәрашәоуп, иаҳҳәап!
Сара неирҭас уара уҿоуп иахьсымоу,
Сахьтәоу, сахьгылоу сара есымша.
Аброуп иахьысҳәо, иахьсаҳауа ажәа исыхәо,
Ахәшьарақәа ахьроуа, ҳахҭысқәа рылша.
Сышнеилац снеилауеит, иагьарааны снеиргьы,
Уаҵәы саауеит ҳәа неиҭаҳәаны сцоит.
Уаҵәы захьӡу џьара акы сахнагаргьы,
Уаҵәашьҭахь усгьы сҳәахьа насыгӡоит.
197

1969

АҼУАҨ ХАҴА
Иаԥсуа маҭәа, иҟама чаԥа,
Иҽларџь ԥшӡа ӡыӡымк-ӡыӡымкуа,
Даақәлеит ашҭа ҽырԥа-ҽырԥа.
Ажәлар гылан ашҭа иазымкуа.
Дабатәидашь ари «арԥыс»,
Ҽырԥа-ҽыркәашо иаақәгылаз.
Згәы ҷкәыноу иахьа зегьы раҵкыс,
Дзааӡаз иарбан тәылас, қыҭас?
Шәнаскьа-ааскьа! Аб дыхәмаруеит,
Афақь кылҟьоит иҽы аԥынҵа.
Аҵла махәқәа ирхыџхыџуеит,
Рхы инаркны ршьапаҟынӡа.
Икәымжәы иуаҭәа инаҵаиршәит,
«Чоу» ҳәа днаҵҟьеит, дыдмацәысҵас.
Шәкы-зқьы бла наихәаԥшит,
Иаҳзымдырит ҳлахаҵ ҭызҟьаз.
Цәахаӡамкәа адгьыл цәырҵәо,
Иаӷәра даахан даахынҳәит.
Анапеинҟьара, аҵыхәа ԥымҵәо,
Ашҭа аҩнуҵҟа иаадыдит!

198

***
Иахьа бааира сара сзын,
Ижәҩангәашәԥхьаран.
Бхы-бҿы иаҿаршәыз касын,
Быԥшӡара, ԥшӡаран.
Бааины бцеит, бымтәаӡеит,
Бара аҵәы бахазшәа.
Џьара ажәакгьы бымҳәаӡеит,
Сара бгәы нсырхазшәа.
Быблақәа рҿы икәазо,
Алаӷырӡ хыҳәҳәылан.
Са сыгага уа иӡсо,
Иахьхыз иҵаулан.
Адунеиаҿ сгәы ҟазҵо,
Џьара аӡә дышԥаҟам.
Шьанҵароуп сызлацо,
Сааигәасигәа быҟам.
Баҩнашылан, быҩны бцеит,
Хәыҷык бтәар иауазиз?
Иара усгьы бгәы мбылӡеи,
Ажәак бҳәарауазыз?
Сзымгыларгьы зегьы акоуп,
Ари сҩымҭа нсыжьуеит.
Уашьҭан зны – ԥсҭынхоуп,
Ирҳәап, усгьы иҭрыжьуеит.

199

1969

АԤХЫӠ
Закә гмыгузеи избаз сара ԥхыӡ,
Даасыдгылан ԥсык, иҳәеит, – умҩахыҵ!
Усыдыскылартә сыҟоуп, сыҭшәаӡам,
Ԥара ушәом, ордергьы уҭахӡам.
Уаҳхысыԥхьаӡалоит, ашәҟәы уанысҵоит,
Ӡәыр дыҟазар ауалҳәацәа, зегь наҟ иуҟәысцоит.
Хьҭа уасыркуам, мла уасыркуам,
Ҟаҵатәык захьӡу, унапы иасыркуам.
Уаҟа ауаџьаҟ амца ҭаҵатәым,
Еидарала уцаны џьара, амҿы аагатәым.
Гази џьыкеи нухуам, фымца уҭахӡам,
Арахь еиԥш, уахь ус иҟам, илашьцаӡам.
Аизарахь уаалароуп ҳәа иуԥхьом џьаргьы,
Лахь уиҭаран дыҟаӡам аӡәгьы.
Абарҭ иуасҳәақәо цқьа уаарызхәыц,
Иҟалозар, суҳәоит, аҩныҟа умҩахыҵ!
Ҳнеидтәалап, ҳагәҭыхақәа ҳҳәап,
Ҳалԥшаан ачысхаақәа ҳфалап.
Урҭ рзын ҳбеиуоуп, ҳаҟам ҳмаџьанан,
Зегьы усырбап сара џьанаҭ унаган.
Иҟалозар абас умҩахыҵ сара сахь,
Есқьынагьы акы угәы ахымшәеи? Иԥсах.
Ҳанхалап, ҳанҵлап ҳнапы еикәыршаны,
Ҟыҟҿыҟда, ҳҳәатәы еиқәыршәаны.

200

Сихәаԥшын, исацәажәо дыԥсхьеит,
Иеиныхра, иԥсхәы-исабшахә ҟарҵахьеит.
– Мап! Мап! – сҳәан, сышьҭахьҟа сеихеит,
Снапы убысҟан аҭӡывара ианҟьеит.
Аҭҳарцәҳәа саақәтәеит сара сҩеихан,
Санынаԥш адәахьы, ишшара ишахьан.
Закәтәы еижьагоузеи избаз сара ԥхыӡ,
Аԥсабара сыԥхьеит: «Арахь умҩахыҵ!»
Ахәқәа ирықәԥхон амырхәага хааӡа,
Аҵарақәа ашәа рҳәон, ирҳәон ихааӡа.
Акәыкәу ҿнаҭуан, наҟ, абнахь хараӡа,
Ааԥынра, ааԥынра! Ашьац иаҵәаӡа.
Ашәҭқәа рыфҩы, арҩашқәа рыбжьы,
Ачамгәыр арахәыцқәа реиԥш еиларԥсон шьыжьы.
Зегьы исарҳәон: – «ҳара ҳахь умҩахыҵ,
Иуаҳҳәоит аҿыц, уиҳарбоит аҿыц».
1969

***
Амза ахькыдыз ишеишеиуан,
Аҵых ҭынчын, иҭынч зынӡа.
Аӡхықәала ҩыџьа неиуан,
Ҭынчрак иаман ихааӡа.
Аԥша ҟәанда рҿагәыбзыӷуа,
Дара ирышьҭан иахьцауа.
Ирзеилоуп гәҭыхак изықәгәыӷуа,
Аамҭа ахьцо дызмырбауа.
Аҳәатәы рымҵәом иаҟәымҵӡаргьы,
Уи аҳәаа уа ирбаӡом!
Уаха ишеицу иаадыршаргьы,
Зегьы акоуп ргәы наӡом.
О, ақәыԥшроуп, уи ақәыԥшра,
Ирыцәцоит амаршә рымкыр!
Дивагылоуп: имш, имра,
Ирҭахым дара ццакыр.
Амза ахькыдыз ишеишеиуан,
Аҵых ҭынчын, иҭынч зынӡа!
Ҩыџьа ақәыԥшқәа еицны иниуан,
Акы еибырҳәауан маӡа.
Абзиабара аамҭа иамҵәом,
Абзиабара ыҟоуп есқьынгьы.
Абзиабара иагхом, иацлом,
Сара исыцуп иахьагьы.

202

Ҳара ҳажәуеит, иара ҿыцуп,
Иара қәыԥшуп, иара мцоуп!
Абзиабара крызлоу хҭысуп,
Уи зегь раҵкыс иԥшӡоуп!

1969

***
Арԥызбак ԥҳәызбак лҿаԥхьа дыҽхәон,
Иҟасҵақәахьоу ҳәа амцқәагьы иҳәон.
Аԥҳәызба дизхыхуаз џьишьон усала,
Аԥҳәызба дузхыхуам ус аламала.
– Уаҩ дсыхәом, – иҳәеит – аҽыбӷаҿ санхала,
Абаз шьҭысхуеит аҽышькыл саниала.
Ахысраҿы анакәха, схымҭа шԥабыруа,
Абла ҭысхуеит аҵыс шыԥыруа.
Шаҟаҩы ирзызухьада ассир сара,
Адунеи аҿы изахьӡу сыздырӡом шәара.
Уахынлагьы ҽынлагьы еиԥшуп са сзы,
Ахаҵара азыҳәан самеигӡац сыԥсы.
Аҽхәара абас даҿын есуаха,
Дӡырҩуан аԥҳәызба рыцҳа дааԥсаха.
– Ибзиоуп, – лҳәеит, – уи шьҭа агәра згоит,
Сара усырҽхәаанӡа ухала ухы урҽхәоит.
Абриаҟара умҽхәар суццар ҟаларын,
Ухаҵарақәа схаҭала избарын.
Ишсаҳахьоу ала, ахаҵа дыҽхәом,
Арԥызба аԥҳәызба лҿы амыцхә дтәом.
Амыцхәгьы иҳәом, амыцхәгьы ҟаиҵом,
Уиашаӡазаргьы, уажәшьҭа агәра сызгом.
Ажәак уасҳәоит, убри аҩныҟа ига:
Сара сызуццом, уара даҽаӡә даага.

204

– Ԥшьҩык ыҟоуп. Башьцәа рацәаҩуп,
Схала соуп иҟоу, сара сзаҵәуп.
Ахаҵа дыҟазар, бымҵарсны бигон.
Ҭацас сан лҟны бнаган биртәон.
Аха иабаҟоу? Агәаӷьроуп ицәгьоу.
Ахаҵара абыржәоуп акы ианаԥсоу.
Иаҳауеи шьыри, саб игәы сымазҭгьы,
Саб иҽыхәа Кәантра сақәтәазҭгьы,
Абаҭаа Беслан сара сакәызҭгьы,
Нас сара исыцызҭгьы аурыс ир зегьы,
Жәак бмырҳәакәа бшызгоз ббарын.
Бара быҳәҳәаларын, сара бызгарын.
Ажәлар еидгаланы чара ду зурын.
Асасцәа рыцыԥхьаӡа уаса шкәакәа сшьрын.
Рхы иамыхәо аҩы иасыршьрын.
Икаҳа-бӷало аҩныҟа исышьҭрын.
Ахаҵа дабаҟоу, мамзар абра,
Акры аҭахызма бымҵарсны бгара,
Саб сан данааигоз сыҟамызт сара,
Исгәалашәом, сахнагазар акәхап џьара.
Абацәа ирҿуҵааша рацәоуп, ирацәа,
Ахьмыӡӷ згеит бара бҿы рацәа.
Саб дшааигаз еиԥш, даасымгоз аԥҳәыс,
Аҽхәара саҟәыҵит шьҭа иахьарнахыс.

1969

АЛУ АШӘА
Уа, блага, блага,
Сақә сапыншәа блага,
Саара хыла иахәлабыԥсоит,
Џьамхыла иаҵыбгоит.
Уи бара ишыбымфаша,
Башьцәа рыцәгьа бызмырбаша.
– Ашьхаруаа дуқәа сырҭыԥҳауп,
Ҵәыџьаа дуқәа сырҭацоуп,
Шьхаруа-ԥҳа Ԥаҷаҷар,
Илышьҭанеиуа Хаԥҷаҷар!
О, раида рааида,
О, сараида, раида,
О, раида, рааида,
О, сараида, раида.

206

27.11.1969

***
Сыԥсҭазаара гәыцәыс иамоу,
Сыбла еҵәа, сгәыӷырҭа!
Сфырхаҵара гәашьамхс иаҵоу,
Сара сӡыхь ахыҵхырҭа.
Сыԥсҭазаара амҩа иқәызҵо,
Амҩа иаша ихымҟьауа.
Амшын агәы ихызҵо,
Ацәқәырԥақәа еимыцҟьаауа!
Сыԥсҭазаара хазгало,
Ажәҩан кеикеи аҵаҟа!
Ажәҩан амза иадҽырбало,
Аеҵәақәа агәыҵаҷҷа!
Сыԥсҭазаара дгьылзтәыз,
Сназго ауаа срылымхкәа.
Сыԥсҭазаара лашаразтәыз,
Срылызгаз аҵыхқәа!
Амра сзырбаз ишашаӡа,
Ирыцу сымш гәыразқәа.
Саныцәоу ихаакәакәараӡа,
Исзырбауа аԥхыӡ ласқәа.
О, сыхаара! Ишԥасҭахыз,
Исзыччар быбла гәыӷрақәа!
Сара исҳәарын: «Асҟаамҭа
Шәабаҵәахыз, агәыӷрақәа!»

207

1969

***
Дгьыли-жәҩани, шәшаҳаҭуп,
Уаха сара сыцәаӡам.
Сызҿу аусқәа ҟаимаҭуп,
Ааԥсарак ҳәа сымаӡам!
Еҵәаџьаагьы харантәи
Асар рымҩа схыргауеит.
Икәалыкәаџьоит хыхьынтәи,
Ҿымҭ-ԥсымшьа исыхәаԥшуеит!
Арыцқәа реиԥш ицҟьаны
Жәҩан ҵаула иалаԥсоуп.
Касы еиқәаҵәа рхарԥаны,
Иԥхашьошәа ицәыҵатәоуп.
Сара исҭахыз сызрыцәгар,
Уахаз уаҳа срышьҭалом.
Ас уаҵәухагьы иҵәцар,
Убысҟангьы сзышьҭалом.
Саныҟамло, уи нҵәаӡом,
Сыҟазароуп сыҟанаҵ!
Сааԥсеит, сгәаҟит сҳәаӡом,
Абзиабара сыманаҵ!

208

1969

СЫЕҴӘАХӘ
Сааныжьны, зегь наҟ шәцеит,
Сара сыбла ҭраа сынхеит.
Адәахьы иасуа аԥша ҵәыҵәуп,
Суадаҿ ҭынчроуп, иҭацәуп.
Са сзын ажәҩан ҳаракуп,
Са сзын адгьылгьы лаҟәуп.
Дгьыли-жәҩани срыбжьахеит,
Ааигәасигәа уаҩ дсымбеит.
Анцәа убас сара сишеит,
Аха сыеҵәахә шеишеит.
Иаацәажәахын, ус аҳәеит:
«Умшәан! Аамҭала уҩыза дцеит...
Аха сыҟоуп сара ара,
Уҽанышәа ҭынч аҩра.
Аамҭа ахьцаз усырбарым,
Ҷыҭбжьык усырҳарым.
Иҭабуп уҳәап дахьцаз,
Ара ухала уахьынхаз.
Утәаз! Атемақәа ӡбала,
Арифмақәа кла, ишьҭла!
Иҩны уалга ажәеинраала,
Уи данааилак уаԥхь ԥшьаала…»
Анцәа убас сара сишеит.
Уаха сыеҵәахә шеишеит!

1969

209

СГӘЫ ИАЛОУП
Суҳәоит, сызуҳәо
Ҽакала иумԥхьаӡан,
Исҭахым иузырҳәо,
Ус ҟоумҵан.
Зегьыҵәҟьа иуарҳәо
Хаҵаҵәҟьан умцан.
Зхы уазырхәо,
Рҳәатәы ноумыгӡан.
Ахаҳә рымумхын,
Унапы нагӡаны.
Аиаша уақәмыххын,
Уҽыргаӡаны.
Џьарантәи аҽаџьара
Аиасра уаҟәыҵ,
Уи акәӡам ахаҵара
Иҟоуҵо уазхәыц!
Ахәаԥса дшыхәаԥсоу
Дыр, уԥшқам.
Ухахәы ашла иалаԥсоу,
Урҭ шьҭа ируам.
Урҭ уҿагылоит,
Узҿу ԥхашьароуп.
Улахь ада ԥырҵәоит,
Ари шыбзоу ԥсроуп!

210

Ари адунеиажә аҿы
Амҩақәа рацәоуп.
Џьара абнара еилачы…
Ҽаџьара ҳәынҵәоуп!
Ак цозар ишиашоу,
Аҽакы хәахәоуп.
Абаша дышбашоу,
Деилукаарц ухәҭоуп!
Аиашеи анархеи
Мӡырхак еицҭоуп.
Аиашеи ахәахәеи
Аиӷара рыбжьоуп!
Аиаша уақәымԥан,
Уара бӷарҵахьы.
Ахәахәа умыриашан,
Иурҭаргьы ахьы!
Ахәахәа дузыриашом,
Дзыриашо дамроуп,
Аиаша дузырҩашьом,
Аиаша дымроуп!
Суҳәоит, сызуҳәо,
Ҽакала иумԥхьаӡан.
Исҭахым иузырҳәо,
Ус ҟоумҵалан!
1969

211

АЛЫМ АЧАРАҾ
Алым аниз азгәанаҭон,
Иахьӡымызт ачара ҳәа.
Аҳамҭагь нанагон,
Ҵҩазмам хыԥхьаӡара ҳәа.
Абгахәыҷқәа амаҵ руан,
Урҭ аҵыхәабабақәа.
Раҳ ду агәы ҟарҵауан,
Ирхадырччон рыблақәа.
Ашәарахқәа еизаны,
Еиҵҳәа стол дук иахатәан.
Аҩы ржәырц азы еисаны,
Агәырӷьара рхы иҭан.
Аԥшәма-Алым ус аҳәеит,
Ицәажәауа хәыҷ-хәыҷы:
– Уаха счараҿ, – аҳәеит, –
Иҭамадаз Абгахәыҷы.
Абгахәыҷы – аҭамада,
– Аԥаҭхь аажәг, аԥаҭхь, – аҳәеит.
Иналгеит, – «Господа»!
(Тәым бызшәакгьы нацнаҵеит).
Ҳалым иахьа иамшироуп,
Иҳагымхааит ҳҳәынҭқар!
Ҳаигәырӷьаны зегьы иаажәыроуп,
Иааҭамыжькәа ацәыкәбар. –

212

Зегьы ахьтәаз иҩеибаргылт,
Абгахәыҷы ныҳәауан.
Напеинҟьарала иаԥылт,
Алым тәан, ихырхәауан.
Алым харгалеит зынӡа,
Амреи иареи еиҩыргои?
Итәан Алым аханӡа,
Абыжьгьы нарықәнаргоит.
Арҽхәара акәгәышьоуп,
Алымгьы зырдагәауа.
Алақәагьы хнаҩагәышьоит,
Аҳамҭақәа аннаргауа.
Аԥшәмаԥҳәыс бзиа илбоит,
Лыкәты ҵарц ианыкако.
Сылымгьы даара бзиа иабоит,
Уи аҿаԥхьа ианықьақьо.

1969

АЖЬА
Ажьа ԥҳәыс даанагеит,
Ажәлантә зегьы ираҳәан.
Ажьа амахәыда азааргеит,
Акы нырмыжьт иаҵаҳәа.
Аха харшәкгьы аҭаца
Ачараҿ илхадмыршәит.
Хьанҭарахеит сгәаҵаҿ,
Даара акыр сархәыцит.
Ишжьазгьы, маҵура дук
Абри иахагылазҭгьы.
Дааԥхьазҭгьы уаҩ дук,
Иҵыхәакцәа ишьҭазҭгьы.
Ажьа ачара ԥшӡахон,
Ахаршәқәагьы кылыргон.
Аныҳәаҿақәа еимдырххон,
Чарирагьы цәырыргон.
Ажьа гәаан, илатәан,
Аҩы ахала аҽанаршьит.
Бгадук скуеит ҳәа хара ицан,
Уа шәарыцаҩык ишьит.

1969

214

АМШЫН ЕИҚӘА ҲАГӘҬА ИБЖЬОУП
Фаҳрии Ҳақи ишәызкны
Амшын Еиқәа ҳагәҭа ибжьоуп,
Зны-зынла ицәқәырԥаӡом.
Аҽырҭынчны саԥхьа ишьҭоуп,
Аҳаидеибжьык саҳаӡом!
Даҽазныхгьы абжьы цәгьаӡоуп,
Аҳәаақәагьы азхаӡом.
Аиқәаҵәара еиқәаҵәаӡоуп,
Уналаԥшны акы убаӡом.
Аеҵәақәа рацәаӡоуп,
Урҭ ҽынла илашаӡом.
Уахынла ажәҩан ԥшӡаӡоуп,
Дара рыда акы убаӡом.
Агаҿаҿы снеины стәоуп,
Сгәы иахәаша акы аҳәаӡом.
Гәҭыха рацәа уи аҵа иҭоуп,
Арахь иҭыхны иснарбаӡом.
Мшыннырцәҟа сыбла хоуп!
Аха арантәи сырбаӡом.
Убри азын аҵәы сахоуп,
Сҽырҭынчны сызтәаӡом!
Схәыцрақәа агәы ихуп,
Иахьысҭаху урҭ наӡом.
Инаӡар сара исҭахуп,
Анцәа исҳәо иаҳаӡом.
215

Нцәас иҟоу аамҭоуп,
Адунеи аҿы кырзылшо!
Адунеи аҿы аамҭоуп,
Аҭоурыхоуп зегьы зшо.
Сгәы амца игьежьуа иҭоу,
Иалоурԥхарц сҭахцәа!
Ҭырқәтәылан сашьцәа иҭоу,
Снықәурԥшырц рхацәа!
Абас аҳәара ҟасҵалон,
Иахьа уи уара исурбеит.
Рныҳәаҿақәа сҳәалон,
Аҳаԥшьақәа ҭасырбеит.
Ҩыџьа ҳзааушьҭит уара,
Уара исуҭеит уи разҟыс.
Иахьа игәырӷьоит Аԥсынра,
Уажә са соуп Аҟармаҵыс.
Ашәа сҳәоит, исҳәоит, исҳәоит,
Сыбжьы исхоу ааԥҵәаанӡа.
Сашәаҳәашьа ауаа иргәаԥхоит,
Исҳәалозаргьы шаанӡа!

1969

***
Анҭ ашьхақәа ҿымҭ-ԥсымшьа,
Наскьа игылоуп исзыԥшуа.
Ирымоушәа сара схәыцшьа,
Исыхәаԥшуеит ишанхашәа.
Ашьха цәҳәыроуп, рыхқәа ҟьашуп,
Еснагь ирықәуп иҳаракны.
Аӡын рикақәа ҟәашуп,
Аха иқыџьқыџьуам ихьҭакны!
Аԥхын, арҩаш ԥаҵа-жакьа
Еибаха-еибафо илбааҟьа ицоит.
Ацаҟь иасуеит агәы ҭырсакьа,
Ацыԥхь ԥыххаа иканаԥсоит.
Алым игәрымуа, ахы зықәшәаз еиԥш,
Иҭагьежьуа аԥсҭа иҭоуп,
Ҵаҟа инеиуеит аарла улаԥш,
Аҵеиџьҵаула еиԥш илашьцоуп.
Иаҳәо узеилкаар, арҩаш цәажәоит,
Уи ааԥсашам. Аԥсы ахоуп.
Агәҭыха амоуп, арҩаш гәжәажәоит,
Арха каршәрахь ахы хоуп.
Оҳ, гәышьа ҳәа дәык инықәлар,
Аҽеиҵнахуан азхара,
Иаҭахым уи акы аԥықәслар,
Аҽырҭынчны ицон хара.

217

***
Сгәы иҭыҵәом сыжәлар ирҳәо, –
Изыргәаҟуа азҵаара.
Сара исҭахуп сыжәлар зыҳәо
Сашьҭазаарц смааԥсауа.
Сазҿлымҳауп урҭ рыгәҭыха,
Са сгәы иҭыхо ауп иаргьы.
Рышҟа сназго исыха-сыхо,
Уаҳа сашьҭӡауам џьаргьы.
Сазҿлымҳауп сыжәлар ражәа,
Сара ишьҭысхуеит ҭоуба уны.
Сазыӡырҩуеит ирҳәо рашәа,
Ирыцсырӷызуеит, сыбжьы ҭганы!
Урҭ аныччо, сыччабжь ыҟоуп,
Иҟалашам сеиԥхьбаны.
Сгәырӷьа-гәырӷьо сус ахь сныҟәоит,
Сыжәлар рычча сазгәыкны.
Урҭ қәыԥсычҳар, уи фырҭынуп!
Сыдгьыл усҟан иҵысуеит.
Ианырзырҳәа урҭ еиҭымуп,
Сара убысҟанҵәҟьа сыԥсуеит!
Аха, мап! Насыԥ ду рымоуп,
Сара сыжәлар аханатә.
Урҭ рыԥсадгьылаҿ иаԥшәымоуп,
Урҭ деилырхуам амилаҭ.

218

Рыҩнаҭа акәзар, иҭбааҭыцәуп,
Иагхом амца рхәышҭаара.
Ленин илаԥш дара ирыцуп,
Иӡбуп сыжәлар рызҵаара.

АҼЫ
Аҽы ҭакын, иҭрыжьӡомызт,
Иҭакны иарҭон аџьықәреи!
Ахы иақәиҭны иаурыжьуамызт,
Иқәыԥшуамызт адунеи!
Аӡы аржәразы аҽы ҭыргон,
Анахәҭа нага инахаҵа.
Аӡы анажәлак иеиҭанаргон,
Аҽыхәчара ахәы нҭаҵа,
Инага аҽҭра инҭадыргылон,
Аҩызцәа азбомызт азхара!
Аԥшәма хәлаанӡа дадгылан,
Ҽы-ҳәҳәагала даҿын аҳәара.
Агәы азхара имбылгьацызт,
Азқәа иахьшьымызт аҳәынҵәа.
Аҩызцәа рҿы имкьыркьырӡацызт,
Имааԥсац, аԥхӡы ахьыҵәҵәа.
Аҽы ҭакны агәы ҭыргон,
Ииаст аӡынра ишҭакӡаз.
Аџьықәреи есымша иазнаргон,
Шаҟа азыфо рбозшәа цас.
Ҽнак иҭигеит иҽы аԥшәма,
Адәы инықәлеит хшьыцбаҵас…
Ашҭа иқәлеит, уа инҿасма,
Иԥеит, алым еиԥш, иеиҵас!

220

Ашҭа иҭҟьеит, ицеит иасны,
Ашьапқәа еиҵнахырц азхара.
Икьыркьырны, аҩызцәа ирыцны,
Имаанҿаскәа ицеит хара!
Имааԥсакәа иаҿын аҩра,
Иаҭахӡам ҟамчы, кәадыр.
Иахаӡамызт уи аҽы аӷәра,
Уажәоуп ишҽыҵәҟьаз анадыр!

АУАҨЫ
Абаагәара еихацла ишышны
Иҟазҵауада?–Ауаҩы!
Алым ырбаандаҩтәны, иҭакны
Иҟазҵауада –Ауаҩы!
Амч змада, ирмаананы
Зегьы ҟазҵода?–Ауаҩы!
Ицода ажәҩан иалаланы
Амзахь?–Ауаҩы!
Ақалақь ҿыцқәа адунеи аҟны
Иҟазҵода–Ауаҩы!
Аӡи амцеи иҟам еинышәараны,
Иеинзыршәода? –Ауаҩы!
Аибашьра ыҟазар иҟалараны,
Изыхҟьарыда? –Ауаҩы!
Ашьа каҭәозар адунеи аҟны,
Иказҭәода? –Ауаҩы!
Адунеи ыҟазар иқәӡаараны,
Еиқәзырхода? –Ауаҩы!
Аԥсабараҿы аԥсҭазаара ырԥшӡаны
Иҟазҵарыда? – Ауаҩы!
Нас, ак уасҳәашан, улымҳа сыҭаны,
Иҟалозар, уааӡырҩы!
Исымумхын, амҵәыжәҩақәа сыҭан.
Суҳәоит, суҳәа, Ауаҩы!

222

***
Ашамҭазы сара сҿыхеит,
Сааԥшит. Аԥенџьыр аасыртит.
Сгәы ҭгәырӷьааит, слахҿыххеит,
Саԥхьа абаҳчара птит…
Ашәа рҳәон аҵар ҷырҷыруа,
Ашьха ԥшалас суада иҩналт.
Ишааԥынрахаз са исырдыруа,
Аԥсабареи сыблеи еидхалт.
Сҽеилаҳәан са сындәылҵит,
Ааԥынра сызхара избарц.
Ахәыцрақәа жәпак сызцәырҵит,
Иахҳәааны ашәак сҳәарц.
Саахынҳәит суада шыҟаз,
Скалами сқьаади хиан.
Аха сыԥсы нхеит адәныҟа,
Убриаҟара зегьы ԥшӡан.
Ахьхьа амшха, ашьха рҩаш еиԥш,
Сгәы арахәыцқәа рыбжьы гон.
Ахәыцрақәа, Сасрыҟәа ирашь еиԥш,
Сышьҭкәыцәааны срыма ицон.
Ахра схыргеит, акаҵәара,
Иаанысмыжьит агеи-шьхеи.
Сгәырӷьа иамам ҵыхәаԥҵәара,
Сара сгәыӷра самырԥхеи!..

223

АРАЗҞЫ
Иҳәа уашьуам, иуы уашьуам,
Идыруеит иус, даҿуп!
Чын дук сырҭап ҳәа дыԥшуам,
Енагь дуаҩ «хәыҷуп».
Уцәгьа далам, уиҭиуам,
Уааихәаргьы иҭахым.
Уижьом, амц иҳәауам,
Илымшогьы даҿым.
Илшо гәыкала иҟаиҵоит,
Иҭахым уҳәара.
Икымҭа, иумҭа ираӡоит,
Иҟаиҵом дзырџьара…
Уара думбозар ихы уирбом,
Аус иуеит џьара.
Мышгарыла аамҭа игом,
Дхәыцуеит уи хара.
Иҟаиҵахьоу иԥхьаӡом,
Иҳәоит, ауаа ирбап!
Ус ажәалагьы дыҽхәаӡом,
Сыхьӡ надсырҳап!
Дубар бзиа, бзиа уибоит,
Думбаргьы дашшуам.
Ибзиаҵәҟьаны ихы агәра игоит,
Ихҭылҵ рыла дықәуам…

224

Иҿаԥхьа иқәгылоу аус,
Уи ажәлар ртәоуп,
Даҽак имаӡам хыс,
Уи ауп ихадоугь!
Иуаажәлар бзиа ибоит,
Идырра зегьы рызкуп.
Аиашаз, даргьы игәра ргоит,
Нас, ари разҟуп!
Ари аҩыза аразҟы,
Ирацәаҩым измоу.
Сара изыскуеит сышәҟәы,
Изҩырц сгәы иҭоу!

***
Сыҩуа сышнеиуаз сахаԥалт ақәыц,
Шаҟа иснархьыз шьҭа шәара шәазхәыц.
Сыҩуа сышнеиуаз скаҳаит сшьацәхныс,
Шаҟа сжьы сцаз шьҭа шәара шәазхәыц.
Сыҩуа сышнеиуаз снатәеит сааԥсан,
Убасҟан сгәалҭеит, сгәалҭеит са сан.
–Уааԥсазар акәхап, –даҿын дшаҿыц,
Шаҟа даргәаҟрыз шьҭа шәа шәазхәыц.
Аха ҿылымҭит, еихарӷәӷәо лхаԥыц,
Шаҟа лычҳаз шьҭа шәара шәазхәыц.
Сшыҩуаз, сшыҩуаз ишлеит сыхцәхәыц,
Шаҟа сыҩыз шьҭа шәара шәазхәыц.
Геи-шьхеи еимыздеит хәыц-хәыц,
Шаҟа еимыздаз шьҭа шәара шәазхәыц.
Шаҟа сыԥшаазеи, насгьы шаҟа сцәыӡ…
Исцәыӡзи избази шаҟа ыҟоу шәазхәыц!

226

***
Агәы казказуа ажәҩан саркьа,
Амш каххаа иаашеит.
Сыбла инасҭазшәа аланарԥшыга
Иаасыкәыршан зегь лашеит…
Иҿацаӡа, амаҷар еиԥш,
Ашьха ԥшалас снагәыӡит.
Тҟәарчал, аисыррахь санынаԥш,
Сааилаӡыӡеит, сааилашит.
Асы зқәыжьыз ашьха иавҵны,
Амра агылара иаҿын.
Схәыцра уахьынтәи иаамҩахыҵны
Иӡсо инхылеит амшын…
Гәыла Аԥсны зегьы ааимыздан,
Ҩаԥхьа сҭыԥахь саагьежьит
Сыбзиабара шаны инарысҭан,
Сус ахь сцарц сааласит.

227

***
Мчыбжьыкахь знык бааҩналоит бгәыкӡа,
Баацәажәаны хрыжь-хрыжь, бажәақәа хааӡа.
Сгәы инықәшьны бцоит, бцоит бсымбаӡо,
Срыцҳами, срыцҳа, уаҳа бгәы мбылӡо?
Быбла анҭаԥшра сара сзын мшаԥуп,
Сыԥсҭазаара зегьы бара бнапы иакуп.
Иаубышьҭыр, ииашаны, иҟәыбаса ицоит;
Аҵаа анрыслак ашәҭқәа каԥсоит…
Сыеҵәахә кыдланы уахынла илашоит,
Сыеҵәахә сшахәаԥшуа ус иаасыршоит.
Ианаашалак, уи ныҵаба ицоит.
Сынасыԥ сашьҭоуп, иара кәараҵоит…
Ма икыдшәаны саԥхьа икашәар,
Сынасыԥ акәзар, са сзын акы аҳәар.
Изсеижьозеи? Иҟасҵеи цәгьарас?
Ахәыцрақәа, сабажәгауеи сеимҵарс?
Уахынла сыԥхыӡаҿ бааилауеит быҽӡа,
Банааиуагьы маӡа, банцогьы маӡа.
Бхы аасырбаны бныҵашәкәа бцауеит,
Аха бахьцалак сара бсыԥшаауеит.

228

САХЬЦАЛАКГЬЫ ДСЫЦУП
Амшын ахықә сықәлан снеиуан,
Ацәқәырԥақәа лакьуан сахьцоз.
Амшын гәҭыхала игәаҭеиуан,
Аха исзеилымкааит иаҳәоз.
Снеиуан ашьхара сықәылан,
Иҳәуеит: аԥсаса, ашьамаҟа!
Ицоит арҩашқәа еижәылан,
Ицоит архаҟа илбааҟьа.
Снеиуеит ахра саҿаланы,
Абӷаџьмақәа збоит икалаӡа.
Уахьынтәи сыԥшуеит схаланы,
Избауеит амшын иаҵәаӡа.
Ерцахәгьы схалеит ахықәцәа,
Ленин ду дсыцуп сахьцалак.
Уахьынтәи ихылԥа ихкәыцәаа,
Ибоит, инижьуам џьара кәакьк.
Ленин зегьы-зегьы раԥхьа дгылоуп,
Аҳауаҿ, адгьылаҿ, аӡаҟны.
Ленин зегьы ргәаҿы дрымоуп,
Ибзиабара рымоуп иҵәахны.
Ҩнаҭацыԥхьаӡа Ленин дыҟоуп,
Гәыцыԥхьаӡа даԥшәымоуп иара.
Адунеи гьежьуеит, Ленин дныҟәоит,
Зны Арктика, ҽазны – Аԥсынра.

229

Сахьцалакгьы Ленин дсыцуп,
Ленин иусқәа рзы сықәԥоит.
Ацәгьашьыци ацәгьахәыци
Наҟ дԥыхааса дызгоит.
Уи ила саӷацәа сыриаауеит,
Уи ила сара адунеи еиқәсырхоит,
Ленин имра иаршеишеиуеит,
Адунеи дуӡӡаҿы икаԥхоит.
Ленин ауаа ргәы даласоуп,
Дацны далоуп дыԥхьаӡа.
Жәлар рымҩа уи ирлашеит,
Мраны дкыдуп дҳаракӡа!
Ленин ду ааԥынразы диит,
Уи ирӡыҭит: аҵаа, асы.
Аџьажәлар ахақәиҭра риҭеит,
Аԥсабара иахеиҵеит аԥсы.

1970

***
Аԥсны, уӡбахә раҳахьеит,
Уашәахә рацәаны ирҳәахьеит.
Џьоукы ирҳәоит: уԥшӡоуп!
Аҽаџьоукых – ухәыҷӡоуп.
Аха иахьцалак Аԥсны,
Уӡбахә рҳәоит уаԥсаны.
Ҳабацәа анцәажәо уӡырҩыр,
Аԥсны, удуӡӡоуп даара кыр.
Сабацәа ирҳәо агәра згоит,
Доусы иԥсадгьыл бзиа ибоит.
Аԥсны дуӡӡа ҳәа рҳәауеит,
Сара уи ала сгәы азҳауеит.
Аныҟәацәа абра иаауеит,
Изтәыда ҳәа иазҵаауеит:
– Ари атәыла зтәу ԥсацәоуп,
Хәыҷы инаиркны зегьы ҽцәоуп.
Ркәымжәы, ркаба, рыхҭарԥа,
Рразын ҟама, нас роупа.
Рӡара ҭкәыцәаа, еилфаҷа,
Ршьапқәа реимсы иҭарҟаца.
Рыбла рхаччо хьшьыцбаҵас,
Урҭ рыҟазшьа, рқьабз, рҵас.
Акы исуандаз умҳәари,
Умыццакри, нас, умыццакри!

231

Шаҟаҩ ыҟада дара?
Уа инаурҭоит азҵаара.
Хыԥхьаӡароума аус злоу?
Аԥсуаа рацәам! Уи мамоу!
Аха ара иҟоу уи хазуп,
Уаақьиақәоуп, иразуп,
Аӡәы итәы иашьҭам рыҽканҵо,
Рҿаҵа еиҩшаны иуҿаҵо,
Дрыдыркылоит, уаҩ деилымх,
Убриоуп дара рҭоурых.
Ргәы ҳалалуп, ргәы ҭбаауп,
Ирҳәо ԥсышәоуп, ражәа хаауп.
Асас изы ргәы аартуп,
Рчеиџьыка рнапы иакуп.
Адгьыл иахоит, кыруцәоуп,
Ажәакала, инхацәоуп!
Аишьцәа, ауацәа, агәыцхәцәа,
Аиҩызара, аҭынхацәа.
Аԥсуаа ирымоу рацәаҩуп,
Ҭаацәарак еиԥш ҳаилахәуп.
Аԥсадгьыл хәыҷ ҟалахьоу?
Ус уаҩ иҳәо уаҳахьоу?
Џьоукы ирҳәоит – уԥшӡоуп,
Аҽаџьоукгьы – ухәыҷӡоуп!
Аԥсны ашьхақәа ҳаракуп,
Рыхқәа ҟәашӡа исыркуп.
232

Асыԥсқәа ара илашоит,
Ашьха рҩашқәа еилаҽҽоит.
Ацыхаӡыхьқәа, ара ирацәоуп,
Аԥхын унацәа хнаҵәоит.
Аӡын иҟәандаӡа иԥхоуп,
Алҩаҵә ахагьежьуа иахоуп.
Амшын былгьоит, ицәқәырԥоит,
Амандаринақәа ҽырбоит.
Ӡынгьы-ԥхынгьы ааԥынроуп,
Уара сыԥсы уҿҳәароуп.
Уара исзууеит абра, анра,
Иузҳалааит, с-Аԥсынра!
Узладуу са исызхоуп.
Сыԥсадгьыл ду уацыԥҵәахоуп.

1970

ААԤЫНТӘИ АХӘЫЦРАҚӘА
Адгьыл гьежьуеит,
Амра ԥхауеит.
Зынгьы ишәшьуеит,
Ақәа ԥсатауеит.
Зынгьы иҵаауеит,
Адәқәа… аӡқәа…
Асгьы каҳауеит,
Убла хнакуа.
Амш хәыҷхоит,
Аҵх нҵәаӡом.
Ахьҭа аҽарӷәӷәоит,
Иуҳәо аҳаӡом.
Аха аԥсабара,
Абас ишоуп:
«Араҟа ахара
Зду са соуп».
Ус аҳәаӡом,
Иҟоуп аԥҟара.
Уахыс узцаӡом
Аԥсабара!..
Абаҳчараҿы
Абжьы галашт.
Ахәыҷқәа адәаҿы
Ашәҭ рыҟәшәалашт.

234

Амра хааӡа,
Ирхаԥхалашт.
Ихьча-иааӡа,
Ирызҳалашт.
Ацәгьа аҵкыс,
Абзиара еиҳауп.
Иаахьеит ажәҵыс,
Амш иазҳауп.
Аҵых хәыҷхеит,
Аӡаӡа аҳәоит.
Адәқәа иаҵәахеит,
Ақәа ԥсатоит.
Ауаа нхауеит,
Инхоит, инҵуеит,
Аџьа рбауеит.
Ԥхьаҟа ицауеит.
Аӡынра иахәыз,
Ахәра ӷьауеит.
Асы иареисиз,
Абна иазҳауеит.
Са сыгәҭыха,
Даара ирацәоуп.
Зны ишәҭышха,
Зынӡа ааԥынроуп.
Зны амра ԥхауеит,
Зны асы ауеит,
235

Зны ақәа ауеит,
Зны иԥсатауеит.
Агәҭыхақәа
Сгәаҿы иҭақәоу,
Еиԥмырҟьакәан,
Ишрыхәҭақәоу,
Урҭ сзынагӡозар,
Са сзы ааԥынроуп.
Исцәеилахалар,
Зынӡа ԥхашьароуп.
Ааԥынразтәи
Сыгәҭыхақәа
Ԥхьаҟа шәцала,
Шәеиҵамхакәа!

1970

***
Ашьхақәа рхқәа еилаԥсаны ишьҭалазшәа,
Ехык-еиҵыкны иубоит уахьыԥшуа.
Иааԥсаны икараха ацәа иҭалазшәа,
Арахьынтәи сахьыԥшуа, избоит имқәацауа.
Урҭ шыцәоу ирымбакәа ицарц рҭыхушәа,
Арҩашқәа лбааҟьаны ицоит иццакуа.
Рыбжьқәагь цәгьоуп, бааԥсыла ихәушәа,
Иуаҳауеит иҵәуашәа, зынгьы еиҵақьуа!
Даҽазныхгьы игәаан игәрымуа алымқәоушәа,
Хыла инарыжәлауеит ахаҳәқәа еижәҵауа.
Агәгәа-гәгәаҳәа еилаҽҽоит исапын шәахушәа,
Маӡажәамзар аҽак рҳәом иахьцауа.
Ажәҩан рхагылоуп хыхь ихьыҵәцараха,
Ашьхақәа рсахьа ргәаҟны иҵәахны.
Аха ашьхақәа ыцәоуп, иааԥсаха, икараха,
Ехык-еиҵыкны, рыхқәа еилаԥсаны.
Аԥсҭҳәа акалҭқәа бҩатә лагьанҵас инарылҩрны
Амра, амшын инӡаалеит игьагьаӡа.
Сара аамҭа сымбаӡеит иахьцаз инасхыԥырны,
Ажәҩан амца ацралазшәа ишын иҟаԥшьӡа!..
Ԥшак аакылсын, аԥҭақәа инарыжәлан шԥыла,
Ашьха дуқәа инархыҩрны ицеит.
Уажә аҵх ааигәахо иалагеит зегь рыла,
Амш ҿҳәарас иамаз аамҭагьы нҵәеит.

237

Адунеи иқәыз алашара цеит иныҵаба,
Иныҵаба ицеит, аԥсабара лашьцеит.
Амра нӡааҟәрылан, аҵахь аҽыкәаба,
Еес, илыҵашәкәа иахьцаз ҳәа сымбаӡеит!
Агәы ҿыхеит иҿыцӡа аԥсабара,
Аеҵәақәа кәалыкәаџьо ҵаҟа илбааԥшит.
Адгьыл инықәнарҷҷеит амза лашара,
Ашәҭқәа бзарыбзаруа аӡаӡа нарыхьшит.
Ашьхақәа рҽырҭынчны ицәан иҭаҳәахаа,
Хьаасгьы ирымамызт арҩашқәа зыршуаз.
Еҵәаџьаа ажәҩан дырԥшӡон икаххаа,
Арҩашқәа иреиҽырбо хыхь илацәҟәуаз.
Амза шашаӡа амшын агәы ихыҷҷалон,
Ашьхақәеи архақәеи ирхаҷҷон, ирхаҷҷа!
Уакы-уакы кыдшәаны икәкәаӡа инҭалон…
Анаҟәгьы агәы ԥжәон, ахаԥыц иахгон аҿҿа.
Ашьхақәа ааԥсазшәа ицәан икарауараха,
Амза лашара рхаршәын касыс.
Ааԥынтәи аҵх абзиабара аԥсы алаха,
Абаҳчараҿы шаанӡа ишәаҳәон аҟармаҵыс!

АԤША
Аԥша иалшо гәанаҭоит,
Ааҵра иҵоуп ибӷьаҭуа.
Ауаа аԥхасҭа рынаҭоит,
Иҽхәо идәықәуп, ибақьуа.
Аӷьӷьа, агәгәа амшха,
Ахыбрақәа хнашәауеит.
Даҽазныхгьы, ҳаӷеимшхара,
Аҵла хәарҽқәа хнажәжәауеит.
Угәы инамӡо иарбан иҟоу,
Узрылалаз аҳәаҭыхла.
Хатә гәаԥхарала узныҟәои?
Егьызхарам ырцыхцыхуа.
Кыр улшозар, ирыцқьала,
Агәамсамқәа амҩа ианыжьлоу.
Шԥыла убырҭ унарыжәлала,
Ауаҩ иаԥхьа иԥынгылоу.
Ахыбрақәа ирылоухузеи,
Изрықәухуеи, ақәа кылсуа.
Аԥшәма иргәаҟра зуҭахузеи,
Аԥша ирсуа, ахьҭа ирсуа.
Иԥсса асаба, амҩа ианыжьлоу,
Улеишәа асҟак ианыцәгьаха.
Егьызхарам баша узрыжәлои,
Иугарыда дагьызмаха?

239

САРА СХАЛА СЫҞАМ
Аӡылбааҽҽара сеиԥшым,
Икнаҳау «аԥарда».
Аԥсҭҳәа сара сеиԥшым,
Сеиԥшым аԥсата.
Аҵлазаҵә сеиԥшым,
Иқәгылоу ахәада.
Уаҩы иԥеиԥшым сԥеиԥшым,
Сыҟам сеиқәпата.
Ашьабсҭа сеиԥшым,
Ишәо, ирҳауа.
Амшцәгьа сеиԥшым,
Шьҭахьҟа ицауа.
Ашьха сыԥса сеиԥшым,
Агәақьҳәа иԥҵәауа.
Хаҳәи-мақьеи среиԥшым,
Иҭархәаша изгауа.
Аԥшатлакә сеиԥшым,
Ахыбрақәа зшәауа.
Аӡы ихыҵуа сеиԥшым,
Аԥхасҭа ҟазҵауа.
Сара аҟама сеиԥшым,
Ҩыџьара ицҳауа.
Сара зынӡак сиеиԥшым,
Зажәахә аазырҳәуа.

240

Сара ацаҟьа сеиԥшуп,
Амра ца зыншуа.
Аха зынӡак сиеиԥшым,
Ақәнамга зычҳауа.
Сара адгьыл сеиԥшуп,
Зегь ҳзааӡауа.
Аҟармаҵыс сеиԥшуп,
Ашәахаа зҳәауа.
Зынгьы ахәац сеиԥшуп,
Иукыр узбылуа.
Џьоукы убри рԥеиԥшуп,
Ирҳәақәо анбыруа!
Сара ҭаха рысҭом,
Бзиарак зымуа.
Сара амца рысҭоит,
Зхада зымбауа.
Аӡә гәыбӷан сиҭап ҳәа,
Сыҟам убри азы.
Чынкгьы соуп ҳәа,
Сыԥшуам уаҵәазы.

***
Ашәҭқәа ҿыхны бнапы иасыркып,
Бара исымхны бгәы иабыркып.
Сара афҩы убрантәи сарфҩы,
Ибырҳа ибасҳәо, ибырҳа, бӡырҩы.
Бзиа бызбоит – аҳәара сҭахым,
Бара ибҵәахырц сара исҭахым.
Баах са сышҟа, бнапы сыркы,
Бнапы иасыркырц сҭахуп сразҟы.
Бызгылоузеи, иҟаҵа шьаҿак.
Сгәы… Сгәы ҟаҵа хәыҷӡак!

242

БАРА БЗЫН САЖӘАҚӘА…
Зны иласуп, зны ҽакала
Агәашьамх џьбароуп.
Изахьӡысҵас ажәеинраала,
Уигь бара бзоуп.
Ажәа амҵәыжәҩақәа ылнагоит,
Аԥырраз ихиоуп.
Ушьеи удеи ирылыԥхоит,
Мырхәагашәа иԥхоит.
Зны амца сыжәнаҵоит,
Аԥырқьҳәа еибакны.
Аҽазныхгьы сҽыжәнаҵоит,
Сҽышькыл аакны.
Ажәа мчуп, аԥҟацаҳәа,
Аҟамчы сыхнаҟьоит.
Ажәа ҟәышқәа шаҳәшаҳәуеит,
Ихысуеит, ажәа ҭҟьоит.
Угәы иҭыхо жәала иуҳәароуп,
Ибзианы, ихааны.
Аҳы, сажәа, уеиламхәароуп,
Сгала сышьҭԥааны!

243

***
Бшызбало ԥхыӡла, иаҳауеи шьыри,
Бызбалондаз лабҿаба.
Усс искуамызт нас сыԥсыргьы,
Исҳәаӡомызт, сыжәџьаба.
Сзыцәом. Сзыцәом, нас ашамҭаз,
Ацәа сиааины санага,
Ԥхыӡла бааилоит убра ашамҭаз,
Сеилагоит, мшәан, сеилага!
Ԥыҭрак шьыри… иаҳауеи шьыри…
Дымцондаз ҳәа сшыбзыԥшу,
Дәык бнықәлеит, кәарак бнырит,
Ашәҭқәа роуп маҭәас ибшәу.
Бҷырҷыруеит ҟармаҵысшәа,
Ихааӡа башәабжь саҳауеит.
Ишбызку сылаԥш, банныҵшәа,
Бсымбо бныҵаба бцауеит.
Бшызбо ԥхыӡла, иаҳауеи шьыри,
Бызбалозҭгьы лабҿаба.
Усс искымызт, нас сыԥсыргьы,
Исҳәаӡомызт, сыжәџьаба!

244

***
Сымш,
сыҵх,
сымш шысҳәоз,
Уаҳа сылшом, сааԥсеит.
Гәҭыхарацәа сгәы ишҭыхоз,
Исҳәо сҿамшәо исҿабеит.
Смыцәа,
смыцәо,
мыцәа-мыцәо,
Аҵых ԥысҽуеит, иаасыршоит.
Исҳәақәаша
сымҵәо,
сымҵәо,
Инасымпыҵышша ицоит.
Сгәы сышҭыхо,
ҭыха-ҭыхо,
Сыгәҭыхақәак сызҳәаӡом,
Бара бсыха,
сыха-сыхо,
Сшыбго бышҟа, ба иббаӡом.
Бааила,
бааила,
бхала
бааила,
Сара сышҟа бааскьала.
Аӷба
ԥшьаала,
ԥшьаала,
ԥшьаала
245

Ишаадгыло еиԥш асқьала.
Баасыдгыла,
бгыла,
бгыла,
Иаарты бнапала сгәацаԥха.
Бара бзыҳәан сшыҟоу гәыла
Дырны, сгәаҵа бынҭаԥха!
Амра,
амра,
амра,
амра
Шылашо еиԥш, блашала!
Ажәҩан саркьа агәыҵамҵамра,
Банԥшыло бҽырбала.
Аҳауа,
аҳауа,
аҳауа,
хьшәашәа,
Бҟәымшәышәӡа багәыӡлап.
Амахә иқәтәоу аҵыс ашәа,
Бара бзыҳәан иаҳәалап.
Ашьыжь, амра, ҵәаԥшь мацара,
Анҩыҵхахо иԥхашьауа.
Иеихышәашәо бара бӡара,
Сышҟа бааила бышьқьыруа!

ҲАБАЦӘА АҲӘОИТ
«Дад, уаҳзаԥхьеишь ажәеинраалак,
Ҳзыргәырӷьаша џьара ак ҳаҭ». –
Абас сыхҭаркуеит аҩны санааилак, –
«Дад, уаҳзаԥхьеишь «Ҳаџьараҭ».
«Дад, иҳаҳәишь ихаҵашьа,
Ҳгәашьамхы, дад, ҳҵеи!
Дад, иаҳзеиҭаҳә иҽықәтәашьа,
Ианныҟәигоз аҭарчеи!
Дад, ҳуҳәоит ишҳауҳәара,
Бзиа дшибоз Ҟәараса.
Дад, дызусҭда ачарҳәара
Ҳаџьараҭ изы иҟазҵа?» –
Абас исыҳәоит аҭаҳмадцәа,
Дырҿыҵахеит Ҳаџьараҭ.
– Ицәшәаны инҵәон аҭауадцәа,
Ицон иҩны, ахшьыра рҽаҭ!
«Уи анхацәа дыргәашьамхын,
Дад, данылеит аҭоурых!
Игәаӷ хыҵны дангәашаха,
Омар дилгеит, иҟама ҭых!
Дад, шәазықәԥа ҳҵеицәа, аиаша
Дшазықәԥоз Ҳаџьараҭ.
Иҭабуп ҳазиаҳә «Ахрашәаз»,
Данубауа Шьынқә Баграт!

247

Ашьха ӡыхьи аҳауа хьшәашәеи
Идырҵаруеит гәи-шьамхи.
«Абаҭааи» нас «Ахрашәеи»,
Дад, уашьҭаназ иҵәахи!» –
Абас исыҳәоит ҳгәылацәа,
Аҩны санырбо есымша.
Сааит ҳәа анраҳа игәырӷьаҵәа:
«– Дад, уаҳзаԥхьа, анцәа узша!»
Саргьы саԥхьоит сгәы мҿыӷькәа,
Даргьы ӡырҩуеит есымша.
Иаасыртуеит ашәҟәы бӷьыцқәа,
Ицоит ажәақәа еихышәшәа.
«Дад, уаҳзаԥхьеишь ажәеинраалак,
Хзеигәырӷьаша џьара ак ҳаҭ, –
Абас сыхҭаркуеит аҩны санааилак, –
Дад, уаҳзаԥхьеишь «Ҳаџьараҭ»…

АНЫҲӘАҾА АЗЫ…
Аҵәца шьҭыхны санышәныҳәо,
Сшәыҳәоит, ассир шәымҳәалан.
Сшьамхы арсны сшәыҳәоит, сшәыҳәа.
Шәасны, ус сышәмырҽхәалан.
Иҟалозар, ус иаанышәкыл,
Суаҩуп, са сынцәам, суаҩы!
Шәанҽыжәлауа, искуеит шәҽышькыл.
Сааԥсаҩуп сара, сааԥсаҩы.
Абри аҟара ажәа еихаргыло,
Сара сакәушәа митә ҟазҵаз.
Саҵәцахә абас ианаанышәкыло,
Ишәҳәо џьысшьоит сара цас.
Исҭахым сара, исҭахыҵәҟьам!
Сшәыҳәоит шәаԥхьа сшьамхы нарс.
Ишәымҳәарц са сыӡбахә хырҟьан,
Ишәҭахызар са суаҩхарц.

249

***
Адгьыл шаҟа ыҟоу рдыруеит,
Гектарла иԥхьаӡаны.
Океан шаҟа ыҟоу гәарҭахьеит,
Литрала изаны.
Амза ицаны еимырдахьеит,
Уантә агрунт ааргеит.
Зегьы акака хырырҭахьеит,
Аеҵәа рыԥхьаӡеит.
Амшын иҭоу шаҟа ыҟоу
Рдыруеит аԥстәқәа.
Аха ак рыздыруам иабаҟоу,
Амаӡа – са стәқәа.

250

***
Даԥхьон, даԥхьа, ибжьы еиҵыхны,
Даԥхьон ажәеинраала.
Џьара ирӷәӷәон, џьара ирԥсыҽны,
Џьара – ԥшьаала, ԥшьаала.
Даԥхьон аҵықьҳәа ианхысуа еиԥш
Адыди амацәыси.
Даԥхьон еихышәшәо аимхәыц еиԥш
Ахаҵареи аламыси
Злаз даԥхьон. Дшыҩуаз даԥхьон,
Ииҳәоз имҵәаӡомызт.
Амш, аҵых, аӡын, аԥхын,
Тәамҩахә имаӡамызт.
Ианцоз ашьха – дцон ашьха,
Ахра дыҩуа дхалон.
Аԥхьа дҩеиуан, игон ашәха
Агарӡган идыргалон.
Ахраҿ даԥхьон иажәеинраала,
Акаԥкаԥқәа дреисон.
Дыҟан арԥыс хьыӡла-ԥшала,
Ашьха ҳауа иирслон.
Хәырџьанк азна ашәҟәқәа дрыҵан,
Маиаковски диҵан.
Дахьышьҭалозгьы ихы иаҵан,
Игәы ҭынчны дыцәан.

251

Дышуан арԥыс, дбылуан арԥыс,
Имыцәоз мцак иҵан.
Ашәаҳәараз деисон ажәҵыс,
Зны Есенин димҵан.
Даԥхьон, даԥхьон ак ицҳазшәа,
Нас ашырҳәа дҩаҵҟьон.
Џьара, нас митәык иаҳазшәа,
Дыҩны арҩаш дырҟьон.
Ибон арҩаш ахьеилашуаз,
Ажәеинраала даԥхьон.
Ибон аԥсҭҳәақәа ахьеивасуаз,
Ахра аика иавҟьон.
Ашьха рҩашқәа изеинырҟьон,
Дыҟан хьыӡла-ԥшала.
Ақьаадқәа иаԥхьа хырҟьон,
Иҩуан ажәеинраала.
Аҟармаҵыс инамидан,
Уахык ашәа шиҳәоз,
«Дцеит» ашәа ахьизымҳәашаз,
Ашәаҳәара шилшоз!

***
Бзиа ишԥазбо ари адгьылаҿ анхара,
Иац иааиз иеиԥш, убара ҟалом сызхара.
Бзиа ишԥазбо схәыцрақәа наҟ хара,
Ианрыцлауа, даҽа хәыцрақәак раҟара.
Исыздырӡом, о, исыздырӡом ааԥсара!
Снеиуеит сыҵа исхагылоу аԥсара.
Бзиа узызбаӡо, убри азы акәхап, нас, сара,
Уара уҿы наӡаӡа, сара иахьсмоуа нагӡара.
Сусасны сааит, судукылеит иацы ара,
Сыҵәҩан арсны, иахьа салагеит анхара.
Уара иудыруеит, убри аҟара ахгәарԥхара,
Сара исҭахуп амра суеиԥшны акаԥхара.
Уара иудыруеит ибзиаҵәҟьан са сжьара,
Бзиа ушызбо, абри саҿӡоуп аҳәара.
Шәкы схыҵыргьы, исхыҵыргьы ҽа убриаҟара,
Зегь дарароуп, са усызбаӡом сызхара.
Исылуршар, сыгәҭыхақәа рыхьӡара,
Зегь ирзыԥшу, иабасыцәцои уи аԥсра.
Бзиа ишԥазбо ари садгьылаҿ анхара,
Иац иааиз иеиԥш, убара ҟалом сызхара!
Бзиа ишԥазбо ахәыцрақәа, мшәан, сара,
Ианрыцлауа, урҭ схәыцрақәа раҟара,
Уара исурҵеит ибзиаӡаны ахжьара,
Дгьылахаан исықәӡамшәа сара аԥсра.

253

МАРТ
Ишыжәбо еиԥш, игәамҵхамҵуа иаакылсит март.
Аҵлақәа инарыжәлеит, аԥшатлакә мақарт.
Ахә иҩызоуп, жәантә аҽарххоит, еилашәоит.
Амч ду шалоу ҳнарбоит, ҳгәы ԥнажәоит.
Зны уԥшыр ақәа леиуеит, даҽазных – асы,
Иамоуп аԥсабараҿ аҵлақәа еиларԥсы.
Зны иҵәуеит еиҵақьны, даҽа зных иччоит,
Иаакылырҟьаны, шәалҟь мраны иԥхоит.
Ҽнакала акырынтә март аҽаԥсахуеит,
Зны угәы канажьуеит, даҽазных ишьҭнахуеит.
Аҩнқәа инарыжәлоит аӷьӷьа-гәгәа ахга,
Инархыҵны, иаазныжьны ицоит ахәқәа.
Зны уԥшыр, алакыҵа ҵшәааноуп ишыҟоу,
Ашьха, арха, ага, аҿаҩа иара ныҟәоит.
Иукапаныр, цәгьеи бзиеи иамоу еиҟароуп,
Март деиԥшуп ззырҳәогьы, март деиԥшуп
азоуп.

254

***
Азныказ ублаҿ дааиуеит,
Аҩынтәраан – угәаҿы.
Ахынтәраан уи дуиааиуеит,
Дыԥшәымахоит уԥсаҿы.
Ицназгауа дыҟам аҩыза,
Дувагылоит ешьаҵас.
Ацәгьараан уи дуԥызоуп,
Дуҵагылоуп шьаҟаҵас.
Аԥсшәа ҳәо, ихы цәыригом,
Ихы мҩаԥигауеит уаҩҵас.
Дыԥхашьартә ихы ныҟәигом,
Аҭахызаргьы шәеиӷацәаз.
Умшпара иахьа избеит ҳәа,
Укаижьуам днаугәҭас.
Еиҳабырак иацы иугеит ҳәа,
Уаԥхьа днеины дымқьақьац.
Азныказ ублаҿ дааиуеит,
Аҩынтәраан – угәаҿы.
Ахынтәраан уи дуиааиуеит,
Дыԥшәымахоит уԥсаҿы.

255

ҬАГАЛАРА
Аҵла бӷьыцқәа еилахәмаруеит,
Аԥша нарысын инкаԥсеит.
Амш акәын ихәарчаруеит,
Аԥҭа хылан иаалашьцеит.
Амҩа дуқәа цәаакит ирлас,
Адәқәа цәҳәит ицәыггаӡа!
Ибзары-бзаруа абна игылаз,
Уажәы игылоуп игәгәаӡа.
Иааит ҭагалан иқәас-ӡысуа,
Амца ахатәара хаахеит!
Аҭӡы мцақәа алҩа ирхылҵуа,
Аҳауа иалоуп, иԥҭахеит!

256

***
Сымала снеиуан схәыцуа, сыбжьалан,
Радла игылоуп наҟ-ааҟ аҩнқәа.
Убас сгәаҟуан, убас сгәы ак алан,
Шәабаҟоу, шәабаҟоу, шәарҭ анапқәа!
Уаҟа аӡә дысԥылоит, араҟа ҽаӡә дысԥылоит,
Иҟоузеи ажәабжьыс ҳәа зегьы сызҵаауеит.
Амца аԥырқьҳәа сгәаҵаҿы иҩагылоит,
Сгәы ҭнабылуеит, сгәы ҭнаҷҷаауеит.
Аӡә гәыкала исеиҳәоит, сгәаҟра даргәаҟуеит,
Исыцралаз амца ирцәарц иҭахуп!
Даҽаӡә уи алампа инапқәа алаирԥхоит,
Ихы дашьҭоуп, дзышьҭоу даҽакуп!
Сара сбылуазаргьы, сзыблуа са исхароуп,
Аиашара сашьҭоуп, уиоуп исҿаку!
Сара сыбылрала ауаа еиқәсырхароуп,
Зымҩа сықәу абриоуп, абриоуп сзызку!

257

***
Акы зҩыроуп ҳәа сымтәац,
Скалами сқьаади шьҭыхны.
Сгәы споетуп ҳәа асмырҳәац,
Иасмырбац сбилеҭ ааҭыхны.
Сыззымдыруа схы дсырбарц,
Дгьыл ахаан сгәы иҭамшәац.
Исҭахуп сышуаҩу сынхарц,
Сызлаҟоугьы сеиҵамхарц.
Сыҟоуп, исеиԥшу аӡә дшыҟоу,
Зегьы среиӷьым, сагьреицәам.
Сыҟанаҵ, уаҩҵас сыҟоуп,
Сдунеи са сзы иҭбаацәам.
Зегьы ргәы иахәо сзыҟамҵаргьы,
Еиҳараҩык ргәы ҟасҵоит.
Рыбжаҩык сгәарымҭаргьы,
Са суалԥшьа насыгӡоит.
Сааԥсаргьы сшықәу амҩа,
Ӡыхьк ахьызбо снатәалап.
Сзышьҭоугьы уаҩы иамҳәа,
Сҩагыланы ԥхьа сцалап.
Исхаҷҷалап зынгьы амра,
Аԥсҭҳәа иаҵәахлап зынгьы.
Аха сзылатәом агәамра, –
Ҿымҭуа ацәгьа саҳангьы.

258

Изҳәо уи аҭак сызиаҳәар,
Ииҳәо шхәарҭам агәра исыргап.
Игәаӷьны сара исызиамҳәар,
Ԥшьаала аҩныҟа исыма сцап.
Сара исылшо абзиа нсыжьуам,
Сҩыза, иусырхәарц исҭахуп.
Напы зласкыз аус касыжьуам,
Анагӡара сыбла ахуп.
Саҟьалашт сара аԥсҭазаара,
Имацәыслап, идыдлап!
Ахаҵараҿ, ахаҵара
Амҩа нмыжькәа изгалап.
Сымч сылҵны санкаҳауа,
Сыԥсы сылҵны санԥслак,
Уаҳа даҽакы саҳәауам,
Хьаас сҟашәымҵан рацәак.
Баша стәамызт, шьанҵа мҩала
Абӷацамкра сымҩа аҿган.
Сусқәа-сҳәысқәа рхы неиқәҳәалан,
Рынагӡара са исыхәҭан.
Уаҩы дназықәтәо хаҳәк наргыла,
Иахьсаҳаша рҩашк абжьы.
Убри ахықәаҿ инарҵаулан,
Гәалсрыла убра сыжәжы!

« СҲАҚЬЫМ » ИСАБЖЬИГЕИТ
Сыԥсҭазаара ҵәыҵәуп, иаҩызоуп акәыхь,
Уажә саазқәылаз ишьҭысхит агәыхь.
Снартәаны дсацәажәеит иацы «схәышәтәҩы»,
– Иуԥырхагоуп, – иҳәеит, – иумжәын аҩы.
Умгәаалан, – иҳәеит, – баша аказы,
Угәы иалсша акы ануба, уаԥырҵла лассы.
Аԥсраҿы умнеин, иахьҵәуо, умџьабан.
Умгәырӷьацәалан, амыцхә умыччан.
Иахьеиҳаракыроу – ашьха умцалан,
Иахьыцәаакыроу – ага умтәалан.
Аидара уаҵамлан, нас – ихьанҭоу,
Ицәырган иумҳәалан аиаша угәы иҭоу.
Џьоукы ахьеибарԥсуа – ублақәа хҩала,
Хьаас акы умкын, ураҩсны уцала.
Ухы мацара уашьҭаз, уаҳа акагьы…
Иулшозар, абарҭқәа хаҭала уҽрызкы.
Абарҭ иуасҳәақәаз зегьы-зегьы ҟоуҵоит,
Убысҟан уара акыр хара уцоит.
Сизыӡырҩуан «схәшәтәҩы» сара стәаны,
Нас аҭак ҟасҵеит уи аҵыхәтәаны.
Ашырҳәа сҩаҵҟьеит: – Мап! Аҳақьым!
Уара исабжьоугаз акгьы сҭахым.
Абриаҟара сзычҳауазар ԥсҭазаара злоу,
Са сызлеиеиӷьузеи аԥсы адамра иҭоу!

260

АЦӘАНЫРРА
Ахаҵа дуӡӡа, уара сурҵәуеит,
Сылаӷырӡқәа ҭҩыр-ҭҩыруа.
Са санҵәуа адгьыл ҵәуеит,
Дарбан уи зымгәырҩауа.
Ашьапызаҵә уаха икьиуеит,
Ашҭа сықәтәоуп сӡырҩуа.
Аеҵәақәа рыбла ҭкәиуеит,
Са исыхәаԥшуеит иеилацәҟәуа.
Сҩагылеит. Счабра ааҭызган,
Сылаӷырӡқәа уа исырбеит.
Ушьҭа уаҳа гәырҩа сымам,
Сҵәуарала сгәы сырдеит.

261

ИСХАРОУЗЕИ?
Исхароузеи, иқәынҵәаша, ажәеинраала зҩызар,
Сажәеинраала сыԥсадгьыл абзиабара иазкызар.
Сажәеинраала ианаԥхьа џьоукы рхы рбазар,
Рхы гәрамгас рхаҭақәа рхала иҟарҵазар.
Исхароузеи иԥсыҽымзар иаҳәо сажәеинраала,
Имшәаӡакәа иаацәырганы иаҳәозар са сгәала.
Са суацәа ирацәажәазар аԥсышәала, хаала.
Са исақәԥауа иақәԥауазар, ицәажәозар ӷәӷәала.
Исхароузеи ирнымшәозар аламыс зцәыӡқәаз,
Сажәеинраала иадырзар дара урҭ зусҭцәаз.
Изысҭахузеи иазымҳәозар, сара сгәы ԥызҵәаз,
Дсашьазааит зласҳәари, атәым хьӡы сызҭаз.
Исхароузеи ирымазар сыжәлар аҭоурых ду,
Сгәанала, иаҳагьы иеигәырӷьаны ишьҭыхтәуп.
Уи зҭахым аӡә дыҟазар, ҟамчыла ицәа дҭыхтәуп,
Сажәеинраала, усҟан еиҳагьы убжьы еиҵыхтәуп!
Исхароузеи сышьха рҩашқәа икеикеиуа ицқьазар,
Мап сҳәома, аӡба иакуа имҟьашьыкәа ижәуазар.
Исхароузеи са сышьхақәа рхы ладмырҟәуазар,
Анапы ҟьашь сара сыжәлар рнапы идмыркуазар.
Исхароузеи сажәеинраала мшынҵас ицәқәырԥозар,
Агәымхақәа ирҿагыланы, имшәаӡакәа иқәԥозар.
Аԥсадгьыли ауаажәлари иара бзиа иабозар,
Гәык-ԥсыкала сиешьара зҭаху иргәаԥхозар.

262

***
Сылахь зеиқәу убриазакәзар,
Иахьыцәгьахаз слахьынҵа?
Сара ииашоу амҩа сықәзар,
Мцак збозар хараӡа?
Икасыжьрыма са ишьҭысхыз,
Зда сымам сыгәҭакы!
Иҟалозар ашәҭқәа иҿыбхыз,
Ба бнапала инасыркы!
Са сразҟыдан адәы сықәлар
Иқәсхуазеи сыгәгәаӡа?
Ихаразаргь, амҩа сықәлар,
Слабашьа кны иҵарӡа,
Сышԥазымнеири амца аҟынӡа,
Сгәы аҵаа зырԥхара?
Ма сноумышьҭуоу ашә аҟынӡа,
Зегьы ирзеиԥшу, уара, аԥсра.
Лахьынҵа ҳәа анцәа иаԥиҵаз
Иҟоу иҟаму џьара?
Ибылшарыма са сгәы ихьшәашәаз,
Знымзар-зны, уи арԥхара?
Мамзар ус инхоу наӡаӡа,
Иҵааршәыран иахьыԥсыз,
Ааԥынразтәи еиԥш аӡаӡа,
Сгәаҿы адацқәа зырҵысыз!

263

***
Абар, иҟалон ҵхыбжьон,
Ажәҩанаҿ аеҵәақәа лашон.
Ашьхақәа ҭынч рыԥсы ршьон,
Стәаны сҩуан. Иаасыршон.
Аҟармаҵыс ашәахаа аҳәон,
Уи ала сара сгәы сыжьжьон.
Схы-сгәы аԥсы асыршьон,
Аҵх аӡаӡа канаҳәон.
Сынҭанагалан, хәыцрак сыхнаҩон,
Гәаныла бара бахь сеихон.
Быгәра згон, бзиа бызбон,
Быбзиабара сгәаҵа еимнадон.
Уарлашәарла џьара ҳаибабон,
Ҳнатәаны ҳагәҭыхақәа ҳҳәон.
Рыхә ҳшьон, ҳгәы аԥсашьон,
Аеҵәақәа ҳара ҳарҷаԥшьон.
Уажә бабаҟоу? Џьаргьы бызбаӡом,
Шҟәы быҩӡом, быӡбахә саҳаӡом.
Ҳабзиабара аԥхьарца иаҳәаӡом,
Иабырҳәаӡом, сара исаҳаӡом.
Ақәыԥшра акәын урҭ зегь ҟазҵоз,
Ишаанӡа стәаны сзырҩлоз,
Усҟан сгәы аԥсы азыршьалоз,
Абзиабараз ашәа сзырҳәалоз.

264

Уажә иабаҟоу? Ицеит, ицаӡеит,
Схахәы акәын, иҟәашӡа ишлаӡеит.
Аха сашәа, унсыжьуеит смыцхәрас,
Бзиа избо улысҭоит гәрагас.

***
Акыр ҵуеит агәамбзиара схаԥан,
Уажәы ахәышәтәырҭаҿ сышьҭоуп.
Аҳақьымцәа ахәышә садырган,
Сымчқәагьы дара икәадоуп.
Ахәыцрақәа срылоуп есуаха,
Зны иааигәоуп, зны наҟ ихароуп.
Сҩызцәа, шәабаҟоу? Шәеиха!
Сара сахьышьҭоугьы аброуп.
Сыжәба, шәбара анысҭаху,
Исҭахуп аҩызцәа шәызбарц,
Сара адгьыл аҵаҿ саныҵәыху,
Шәышсымаз аҩызцәа агәра згарц!

266

1970

***
Учмзаҩны уара уанышьҭаз,
Сара сакәын иҩуа иушьҭаз –
Ахәышә, абӷьшәы, акы ахьыҟаз,
Ихысхысуа, икәаруа иныҟәоз.
Уара уангыла, сара санышьҭал,
Уаргьы уааины зны уаасыдҵаал.
Иухьзеи, атәыла бгама?
Уаҳа иумоуӡеи стелеграмма?
Амца ахысааит, сабашьҭахеи,
Ҩызак дсыман, дышԥаҭахеи!
Шьҭа дшыҟам саргьы издыруеит,
Абри схьаауп, саруазыруеит!

267

1970

АХЬЧА АШӘАРЫЦАҨ
Ҵәыџь Иуака изкны
Рхыԥхьаӡара издырӡом абӷаб инирҵәахьоу,
Шәарахжьыла аҭыԥаҿ шаҟаҩ ирчахьоу.
Амшәцәақәа ракәзар, игәара иазкуам,
Ибзианы идыруеит ашьхара азакәан.
Дзызҟазоу шьхоуп, ашьхоуп иаб, иан,
Ашьхоуп ихыза, ашьхоуп игәабан.
Ашьха ӡыхь бзиа, убриоуп имаҷар,
Имаҟа иадҿаҳәалоуп ианагь ихмаҷыр.
Илабашьа иҵарсуп иара дахьцалак,
Ахызаҵә згауа иазқәнуп ишәақь.
Иԥсҭазаара рыдҳәалоуп ашьха, аԥсҭа,
Ашәарах иахьибо, урҭ рхәангасҭа.
Аԥсҭазаара далкьны дгылом хара,
Шьхатәылатәи аԥшӡара ҟалом изхара.
Ашьха данылбаа, арха дхәаҽуеит,
Аҳауа сызхом ҳәа ианагь дашшуеит.
Ашьха даныҟоу имҵәыжәҩақәа еиҵытлоит,
Ахра данхала иаҟара ицлоит.
Ашьха рҩаш анижә иҟычуеит игәы,
Аԥснытәи ашьхақәа дырхысхьеит такәы.
Шьхатәыла иԥсҭазаара иҭам аҭыҳәҭеи,
Игәы аартны дықәԥшуеит уи адунеи.
Ашьха икылицоит: иџьма, иуаса,
Ашьха уи дыцәоит икәахьча шьҭаҵа.
268

Ахраҿы ижәуеит ахырҵәы ӡҩаны,
Чеиҵас дахәоит ахшца ҟаҵаны.
Игәы раҳаҭуп данаху аҭыԥ,
Еивигоит убысҟан иласны иԥсыԥ.
Убырҭ роуп ԥсҭазаарас имоу иара,
Уаҳа дахәарҭам уи даҽаџьара.
Илахәа дуқәа ицӡоуп хԥа.
Икәмызцәа хылԥа, ианишәу аупа,
Акры ихьраны дыҟоума, нас дызургои?
Аҵых џьаҳанымзаргьы, наҟ имыршои!
Иԥсҭазаараҿы дзыԥхьахьоу, убри ауп ишәҟәы,
Ашьхара дамадоуп, ашьхоуп иԥсҟы!

***
Ишхәыҷыз иҭахаз аҵаҩы-асахьаҭыхҩы
Мурман Хубулиа изкны
Абас акәын дшыҟаз абри ахәыҷы:
Имыцәоз кәицк ҭаршәын игәаҿы.
Уи акәиц аҟазара иацырҟьан,
Аҷкәынхәыҷы имҩа какаҷла иқәҵан.
Ибзиабара агәылхәраа ицон,
Икәша-мыкәша иҟаз аԥсабара иҵон,
Аԥшӡара дхыхны даман иара,
Макьана имбацызт акгьы изхара.
Иԥишәон имчқәа, акыр иҽрызкы,
Иамуит умҳәозар, арахь иразҟы.
Ишьҭахьҟала ианааиуаз аԥсра,
Ибартәы дыҟамызт убысҟан иара.
Ихан ахәыцрақәа рымҵәыжәҩа ихарԥа,
Илаԥш адхалон ага ацәқәырԥа.
Амшын дхыршәлан усҟан дыӡсо,
Ма ахра даҿан убысҟан деихо.
Ибон ашәарахқәа каууа иахьцоз,
Ахьча дибон аҿырпын азырҳәоз.
Ибла ихгылан асахьақәа шәкы,
Мана ахәаԥшра даҿын ишәҟәы!
Зыԥсра ааиз ҳәҳәабжь иаҳауам,
Иаԥхьаҟа, ишьҭахьҟа џьаргьы дыԥшуам.
270

Иԥсҭазаара арахәыц ааԥҵәеит,
Аԥсра даҩыҵрышь даманы ицеит!
Амца игәаҵа иҭаз илакьҭо,
Идақәа ирҭаз ашьацқьа еимдо,
Игәаҿы ианнас, ишәит, игәы ҭәеит.
Хәашьрак зламыз ишьацқьа каҭәеит.
Ҵоуп, дыҟам иахьа ари ахәыҷы,
Аха дыҟоуп иҩызцәа ргәаҿы.
Илашьцеит идунеи, имра ҭашәеит,
Иҽаныназикуаз иашәа иҿшәеит.
Аха инижьыз ыҟоуп, иҟамзаргьы рацәак
Иԥхашьаԥхаҵо иҟам, рыхқәа ԥхьак!
Ицәажәоит аҿҿаҳәа, ирҳәоит рҿахәы,
Башоуп аԥсра иаанагаз агәы!

1970

***
Аиаша анысҳәо џьоукы рзы иашоуп,
Зегьы сызрацәажәом сара ус хаала.
Сара ус иҟоу сҳәом, ирацәоуп,
Аха ак рамҳәакәа сызцом ҽмыршьала.
Абзиарақәа засҳәо сара, урҭ рацәоуп,
Зхы ныҟәызго, зхатәы џьабаала.
Аха, ибдыруаз, русқәа еиқәаҵәоуп
Ӷьычрала иныҟәызго зхы бзабаала.
Урҭ сырбар аҵкыс, срымбар еиӷьыршьоит,
Аха иабаҟоу саргьы срыцрыҵуам.
Скалам ԥынҵа – аԥса рыӷрысшьуеит,
Са сырԥырхагам иашала ихәыцуа.
Ацәгьақәа рзыҳәан ақәыцқәа ҵәахуп,
Изласмырҭынчуа, ирыласыркьакьо.
Урҭгьы зынӡаск ибжьысырц сҭахым,
Хьаас ирымкааит сажәақәа ахькьакьоу.
Зегьы ргәы иақәшәо зҳәо даҽаӡәуп,
Ацәгьеи абзиеи, уи зегьы изеиԥшуп!
Ауаа гәыразқәа рзыҳәан сразуп,
Агәы хәаԥсақәа амитә рԥеиԥшуп!
Иахьазын акыр дырҳазшәа рбоит,
Аханқәагь ргылан, «Волгақәагь» анаархәа.
Џьыбаҭыхла, ԥарала иҽырбоит,
Иҽхәоит ҳара иҳамоуп ҳәа абӷа!

272

Абӷа мацарагьы акгьы иаԥсам,
Уламысдангьы, ахгьы анухагылам,
Унхара-нҵырагьы капеик иаԥсам,
Аиаша ҭалашо уашҭа ианҭагылам.
«Аӡы иаанаго аԥша иагоит»
Аҳәоит ажәаԥҟа, аригьы удыруаз.
«Аԥсцәеи абзацәеи мышкы еилдыргоит»,
Ажәлар ирхашҭӡом ацәгьара ирзууа!

***
Агәырҩацәгьа уаҩ даражәуеит,
Игәы ҭыфааны дканажьуеит.
Агәырҩацәгьа уаҩ даркыҷуеит,
Дарсабиуеит, дархәыҷуеит.
Узымражәуа ыҟоуп хәшәык,
Угәы казмыжьуа, ааԥсаҩык.
Издыруа изы, ари разҟуп,
Ажәоуп, ажәа исахьарку.
Апоезиа, ари ҵыргәоуп,
Ашьха ӡыхьеиԥш еилыккоуп.
Знык иаҿыхәаз, уи аӡыхь зжәыз,
Ииҭахузеи уаҳагь хәшәыс.
Апоезиа, ари ԥшӡоуп,
Ажәа еилыхла иара раӡоуп.
Напҟазала аԥсы ахаҵоуп,
Жәлар ргәаҵаҿ иара наӡоуп.
Ари ҷкәыноуп, иара есымша,
Ишамац иамоуп, иамоуп алша.
Апоезиа бзиа избо,
Уи иоуп енагь зхы агәра зго!
Дгьылахаан уи злоу дажәуам,
Ихы шларгьы, игәы шлауам.
Апоезиа, ари гәыӷырҭоуп,
Ауаатәыҩса ԥсыс ирхоуп!

1970

274

***
Иҟоуп ухы угәы ахзыршәало
Аминуҭқәа, асааҭқәа анааиуа.
Иҟоуп уеҵәахә анкашәало,
Ишәарҭоуп ухы уаназымиааиуа.
Иҟоуп абзиара ануҿашәало,
Иукуа, иушьҭуа ануцааиуа.
Уаншәаҳәало, уанкәашало,
Угәы ианаҳәало – дыҟам исиааиуа!
Ақьаф мацара сара исҭахым,
Снеины стәарц акәтаӷь ахьбылгьо.
Уи еиԥш амҩа акгьы имаҭәахәым,
Сҟалааит аӡы иаго дацәызго.
Сҟалааит икаҳауа дышьҭысхуа,
Амчымха снеины сиҵагыло.
Аӡәы иҿаҵа сара ианиҿысхуа,
Анцәа сҟаиҵааит сымра мгыло!
Сара исҭахуп аӡқәа рҿы сыцҳаны,
Смаакыраны ауаа сроурц.
Ауаа рзы сыԥхарц сымраханы,
Иахьынаҟәу убраҟагь снеиларц.
Сара исҭахым аныҳәаҿа сҳәаларц,
Ажәақәа срыҵалан сгыло.
Сара исҭахуп аус ҟасҵаларц,
Сыриааиларц уадаҩс исԥыло.

275

Сара исҭахуп аидара сгаларц,
Жәлары ирыхәо еидаразар.
Сара исҭахуп енагь сықәԥаларц,
Сызҿоу амаа мардаразарц.
Сара исҭахуп санԥсуагьы,
Сшыԥсуагьы сзымдыруазарц.
Са санԥслак уагьы, ҭахгьы,
Хымш рыла наҟ сыржуазар.
Исҭахым жәамш сыкҿаҵаны,
Сыгәхыршәаган, ашҭа узҭамло,
Сеиныхраҿы аҩы уҽарганы,
Ушьапқәа умыхәо, иуҵамгыло,
Уаныҟала – ари ԥсроуп,
Ишысҭахым уажәнатәгьы иудыруаз.
Аԥсрақәа акуп, ҩбоуп, хԥоуп,
Иуасҳәоит, саԥхьаҩ, сара сгәыраз!
Иахьа ҳазҿу ари ԥхашьароуп,
Ҳабацәа ҵәуан ажәытә гәыблыла.
Уажә хыс ишьҭаҳхыз аҩҽаршьроуп,
Џьоук анҵәыуо лаӷырӡыла.
Аталбошь дгылан аԥсы диныҳәоит,
Имҩа иныҳәоит, џьанаҭ дышнеира.
Днаугәыдҳалоит, думҵахырхәоит,
Имч ақәхом ихы арҽеира.
Изҭаху иуҭаху ҳәала,
Сара исҳәаз суасиаҭ ажәоуп,
276

Сыԥсы анҭоу бзиа сбала,
Саныԥслак иуҳәақәо ԥсажәоуп.
Сангәаҟуаз хәшәык узаамгеит,
Сумбаӡеит унеины сахьышьҭаз.
Санԥсы акәыба сзааугеит,
Идурбеит спатреҭ угәы ишоуҭаз.
Аха уи сара иабасыхәо,
Иузырҳәар рацәа дҭынхоуп ҳәа.
Наӡаӡа сыцәоуп, шьҭа сҿыхом,
Иудыруеит усгьы, егьа ҟауҵеит ҳәа.
Ашәа аҳәара аҟынӡа ҳнеилоит,
Ижәбахьоума абас аҩыжәра?!
Аԥсыжраҿ ҵҩа змам кылслоит,
Агәалсра азы акәым, баша аҩыжәра.
Жәаҩык ирыдамзаргьы згәы былуа,
Сҭахцәа шәсызрыдашшыла.
Сҩыза, сықәла, згәы сабылуа,
Мшыннырцә акәзаргьы, дцоит шьапыла
Егьа ихаразаргь, амш цәгьазаргь,
Уи аҽны акы дааннакылом.
Ажәа исҳәаз џьбарацәазаргь,
Аиаша мҳәакәа, ус сзаангылом.

***
Уаха даара схы сгәы ақәмаҷуп,
Иԥсҭҳәаха исхаҳаит хәыцрак.
Аҵых еиқәа агәҭыха сзацуп,
Сыкны самоуп, уи саҩыҵрак.
Аеҵәақәа салацәҟәысӡом,
Исыхәаԥшуеит рыбла ҭхаха.
Аԥша бӷьыцык иалакьысӡом,
Аҳауа иснаҭом аԥсеивгаха.
Маҵак абна иахьыларшәу,
Иааҟәыҵӡауам аҷырҷырра.
Абна уапаҵас исыкәыршоуп,
Ақәыцқәа исзыркуеит рыҵарыра.
Дышԥасҭахыз иааимызцҟьоз,
Уаха исхаҩаз алашьцараҿ.
Агәырҩа сыхца наҟ иказцоз,
Саанзмыжьуаз сымацара.
Дышԥасҭахыз мҩанызаҩык,
Сыгәҭыха засҳәоз изцәымӡакәа.
Сгәырҩа схылгар уахазаҵәык,
Дысныҳәалон сааҟәымҵӡакәа.

278

***
Ҽнак шьыжьӡа сгәысҽанӡамкәа,
Иҭәит гәырҩала сыҩнаҭа.
Убысҟаноуп суада иамкуа,
Сылаӷырӡқәагьы анкаҭәа.
Аҽны инаркны даҽакала,
Амамиқәара насхаԥеит.
Адәы снықәлеит нас гәырҩала,
Сгәырӷьара аҵыхәа ԥҵәеит.
Исзыҟалеит амшмыхәла,
Сгәыӷырҭақәа шьҭабеит.
Минуҭкала схахәы ашла,
Иаразнаказ иеиҳахеит.
Дсыӷроуп аӡәы ҳәызбала,
Исыӷришьуеит есуаха.
Сдәықәуп сеиџьны, сеидыԥала,
Слацҟьагаха, схәахәаха.
Шьҭа ахаан сгәы шәаҳәашам,
Иччаӡашам шьҭа слакҭа.
Сҟармаҵыс абжьы саҳашам,
Ицәгьахагәышьеит сыԥсаҭа.
Сыҟамызт ашәҭқәа срымҵахырхәо,
Исыман ашәҭ сара схатәы.
Ӡыхәашьымызт са сызҿыхәоз,
Аӡәы са сзыҳәа цәгьа иҳәартәы.

279

Есымша сгәырӷьон сыҩнаҭала,
Ашәа дәылҩуан хара.
Стәаны изҩуан ажәеинраала,
Имариан аҵых аршара.
Хәдацәахь мал дук салатәамызт,
Аха исымаз са исызхон.
Аҩызцәа рыда са схәарҭамызт,
Сас дысҭазар сгәы ирԥхон.
Сгәы акы алан аҩны сааир,
Инысхыԥраан, наҟ ицон.
Ҽнак машәыршакә аӡә дысиааир,
Адырҩаҽны са стәы иагон.
Саӷа дааины са дыснышәон,
Иара ихала убас ҟаиҵон,
Уи ианажьра сара исылшон,
Есымшааира ԥхьаҟа сцон.
Ҽнак сыжәҩан ԥҭак нхылеит,
Имацәысит, идыдит!
Сразҟыдара аасыдгылеит,
Уиала са слахаҵ гьежьит.
Адыд хысын, аџь ду иақәшәеит,
Амахә ҟәыбаса иагеит.
Амацәыс гьежьуа исыкәшеит,
Џьаргьы сзымцо агәҭа сҭахеит!
Ажәҩан гәаан исхалашьца,
Акаҭа еиԥш, исхаԥеит.
280

Ашьхарахь иеимгәалашьца,
Амырхәага нкаба ицеит!
Ҽнак аҩны сгәысҽанӡамкәа,
Иҭәит гәырҩала сыҩнаҭа.
Убри аҽноуп суада иамкуа
Сылаӷырӡқәа анкаҭәа!

***
Саныхәыҷыз даара акры схызгеит,
Исхызгеит: амла, ахьҭа, аӡба.
Ачымазарақәа жәпакы сҽырцәызгеит
Мчылаҵәҟьа, бӷарҵахьы ҳаиқәԥа.
Сарԥысра санықәла, схьаақәа касыԥсеит,
Салҵуа салагеит убас, хәыҷ-хәыҷы!
Схьаақәа рымҵәыжәҩа рыкәаԥсеит,
Ахара иааныжьны, исҟьеит сҟамчы!
Абар, абар, сахьнеиуа сықәышьқьраа,
Ашьабсҭа аҟара иҵаруп сшьамхы.
Избоит ицошәа адгьылгьы сыҵԥраа,
Сышиашоу сазцоит сразҟы.
Исывас, иҭрысны арҩашқәа неиуеит,
Арҩашқәа разнушәа ицқьаӡа.
Исыхәаԥшны ашәҭқәа ԥхеиԥхеиуеит,
Ҳаԥшӡара умаз рҳәозшәа игәыкӡа!
Сыҵаҟа адәы иаҵәа шьҭоуп уарҳалҵас,
Ашәҭқәа рыла агәы зегьы қәҵаны.
Аҭаца лҿы иақәыршәу иаҩызоуп ашәҭкас,
Амахәқәа шышәҭыз збоит снаԥшы!
Ашьхыц ршьапы иԥхасҭанатәуам ашәҭыц,
Ааԥынра аҽоужьӡан иаҿуп азҳара.
Аԥарԥалыкьқәа збоит амӡырха анҭыҵ,
Иахьагьы урҭ ирышьҭоушәа збоит схәыҷра.

282

Аха схәыҷра саҩсхьеит, ахара инсыжьит,
Шаҟа сҭахыз ашәҭқәа сзымҟәшәеит сара.
Аха схәыҷреи сарԥысреи еиԥысшьит,
Схәыҷра, агәыразра саҿуп агара!
Иснарҳауеит сара сыдгьыл агәеисыбжь,
Сгәы арахәыцқәа ирҳәоит ашәаны:
Абзиабара аԥсаатә-аҳәыҳә еиԥш,
Ажәҩанахь ихаларц иҳаракны.
Сылатәоуп ибымбылу аиарҭа-ашьацра,
Аҳаскьынҿа фҩыхаа сыкәа иҭаҵо.
Сыбла иамбааит, сыдгьыл, угәамҵра,
Сугәыҵаҳәҳәан ан леиԥш сзааӡаз крысҿаҵо!
Уаҳа акы сҭахым, исҭахым уԥара,
Исҭахым ууаҩ дура, исыҭ ауаҩра!
Уара исаҭәоушьо зегьы сҭахуп аԥсабара,
Уара унапы аҵаҟа сацәшәаӡом аԥсра!

***
Дашшуан аӡәы сажәит ҳәа,
Иаауеит ҳәа сыҿҳәара.
Исырбеит саргьы сышлеит ҳәа,
Иҳацәеит, умбо, ҳҿара.
Егьаурым, нас, ҳажәызар,
Изакәануп уи иара.
Ҳабацәа рабацәа ажәызар,
Иагозар ҽнак аԥсра.
Нас, уи иацәшәатәума,
Уи сацәшәаӡом сара.
Убри аӡбахәгьы ҳәатәума,
Ицәырган иахьа абра?
Хьаас исымоу ажәра акәӡам,
Имаҷымхар аира.
Аира аныҟала ҳәара ақәӡам,
Ишыҟалогьы аҿара.
Аиреи аԥсреи ҭибагоит,
Аԥсҭазаара еиԥхьбауам.
Џьоукы аԥсра иахәлабгоит,
Акгьы узахҳәаауам!
Иқәнаргылоит урҭ рҭыԥаҿ
Абиԥара еиҳа иаԥсоу,
Рыӡбахә рҳәалашт аҭоурыхаҿ,
Рыԥсадгьыл ишаԥацәоу.

284

Абзареи аԥсреи еибаԥсахуеит,
Инужьызоуп – аус!
Убзиазар зегьы ҿнахуеит,
Аӡәгьы уиԥхьаӡом ажәыс,
Аӡәгьы уиԥхьаӡом ԥсыс!

ААМҬА
Аамҭа ԥыруеит, иахьцаз ҳәа ак убашам,
Уахык ԥхьара ҳәагьы иныдгылом џьаргьы.
Знык иуцәцаз аамҭа даҽазны иубашам,
Аамҭа дгәанаҭом еиҳабгьы-еиҵбгьы.
Аамҭа иара атәы ауп енагь иҟанаҵо,
Аамҭа уаражәуеит, аамҭа уарҿоит.
Аамҭоуп ауаҩгьы акризырҟаҵо,
Аамҭа дарцагәуеит, аамҭа дархоит.
Аамҭа џьанаҭуп, аамҭа џьаҳанымуп,
Аамҭа ашьа, алаӷырӡ канаҭәоит.
Аамҭа зны иҭшәароуп, ҽазных имҩадууп,
Аамҭа цҳауп, нырцә-аарцә еиманадоит.
Аамҭа, сгәы иаанагоит шьҭа утәы здыруеит,
Уара уқәԥраа ушцац уцала!
Аамҭа, џьоукы урхагәыруеит,
Ироуҳәоит џьоукы: «Шәгәахәтәы ҟашәҵала!»
Аха акы уара уҿы сгәы иалоу,
Аамҭа, урзылԥхоит ауаа акгьы иаԥсам.
Ибалдаҳәыбалдачо урҭ аамҭа иалоуп,
Ақәнамга аныҟарҵо аҽны иахьурхәуам.

286

АХӘЫҶҚӘА ХӘМАРУАН
Адәаҿы ихәмаруеит ахәыҷқәа,
Аус руеит, рнап хәыҷқәа хәашоуп.
Ирхаччоит зегьы рхы-рҿқәа,
Аӡәы иҿыҵшәашам: уара уоуп,
Сара соуп, зегьы аӡәк еиԥш еицхыраауеит,
Аӡәы – аӡы, ҽаӡәы – аԥслымӡ, анышә…
Абас иаҿуп, «аханқәа» дыргылоит.
Араҟа дубом изыхьшьым аҷышә!
Иҟьашьыр ҳәагьы ишәаӡом иршәуҵаз,
Уаахьаԥшаанӡа иубоит иҟьашьны.
Аха аусураҿы «аплан» рхы иарҭаз,
Инарыгӡароуп рымчқәа неиԥшьны.
Урҭ цқьақәоуп, вба рымаӡам,
Урҭ ирыздырӡом аԥара, ахьы.
Иуарҳәогьы иашоуп, ҩба рылаӡам,
Рхы иақәиҭны иқәуп адәахьы.
Урҭ иандухалак иҟарҵақәаша,
Ишыхәыҷу уажәнатә еилдыргоит.
Аамҭа минуҭкгьы рышьҭышам баша,
Абзиара ргәы ишҭоу сара агәра згоит.
Ахәыҷқәа аусура иаҿын хыма-ԥсыма,
Урҭ еицырыӡбон зҟаҵара иаҿыз.
Ҳара ҳаныҟамло шәа шәоуп иаԥшәымоу,
Шәа шәеиԥш акәын сшыҟаз саргьы санхәыҷыз!

287

Аџьабаа ижәбо азы аԥара шәаҳәом,
Иаҭахуп азын иҟашәҵоит шәызҿу.
Иагьа шәдухаргьы, сара уаҳа шәасҳәом,
Ишәхамышҭааит зны шәанхәыҷыз!

***
Иҟалоит зны-зынла ухы угәы анахшәо,
Сыҟамындаз ҳәа адәы уанықәло.
Амҩа уанықәу, акы уанахҟьашо,
Аххы унцәыҵакьакьо, хланҵы уандәықәло.
Иҟалоит зны-зынлагь уахьцара узымдыруа,
Мҵәыжәҩадагь уԥырны ажәҩан уанхало.
Ухада даҽаӡә дубаргьы дузымдыруа,
Бзиарас иҟоу зегь уҽанрыдухало.
Аха усҟангьы зегьакоуп, ужьоуп,
Аԥсҭазара ус уаҩы илахәмарлоит.
Зны иуаӷагәышьоуп, ҽазных иуашьоуп,
Зны уаргәыбзыӷуеит, нас иуамақарлоит.
Аха уҟазааит уара акы агәра ганы,
Иахьа иҵәуо, уаҵәашьҭахь дшыччо.
Абарҭқәа змам цқьа еилырганы,
Ижәдыруазааит ихы дшахыччо.

289

АҚӘԤАҨ ИАШӘА
Гь. Чачба иажәеинраала «Уарада» иаҿырԥшшәа
Иахьа аӡәы убас дыҟоуп,
Уск узыҟаиҵом ԥарада.
Аламала духаҵгылом,
Истол, дахьтәоу иҽамада.
Аҵарҭыша цқьа иузиҭар,
Хьӡыс инаҭа «аҳамҭа».
Иҟалоит еиҳау ак уиҭар,
Ухеигаларгьы аҩада.
Аха иуҭаша умамзар,
Иҟалоит уӡыргь харада.
Ақьақьара цқьа иуламзар,
Уара уда изхарада?
Уԥсҭазаара агәашә аркуп,
Уқәыз адәы ԥхарада.
Иара дтәаны аҩыжәра даҿуп,
Уара угәаҟра иашьҭада?
Ухшыҩҭразаргь, уџьыба ҭацәуп,
Иҭыҵым амгәа уԥараҭра,
Арахь уразҟы инапы иакуп,
Ирацәоуп инага-аагарҭа.
Ахан изгылоу маҭәала иҭәуп,
Иузҭода ҩналарҭа?
Аанда, агәашә зегьы еихатәуп,
Иҭбаауп, насгьы, игәараҭа.
290

Аха уи хьаас иумкын,
Зны иҟалап аҭаларҭа.
Ахәымгара уи дзацәцаӡом,
Аиаша знык дангәанаҭа.
Угәы каумыжьын, ԥхьаҟа уцала,
Адунеи уқәыз шәарада.
Ацәгьамыцәгьа наҟ ицҟьала,
Умшәа-мырҳа гәҩарада.
Унеила, шьҭахьла ухьамҵуа,
Иҭбаауп умҩа ҭшәарада.
Иҳәала ашәа, акы уанаргәамҵуа,
«Уарада гәышьа, уарада»!
1970

***
Иҭыркәкәаны аныҳәаҿақәа аныжәжә,
Шәыргәӡы! Шәыргәӡы аҵәцақәа рқьышә.
Насыԥ имоуп, насыԥ – аҩы иашьу,
Злахаҵ гьежьуа агәараҿы ихшьу.
Абзацәа згәалазыршәо иԥсхьоу,
Иара зхаҭагьы џьанаҭҟа зхы хоу.
Шәаԥхьа дгылаӡам уи играқәа хҩо,
Шәизыӡырҩы, убриоуп аиаша зҳәо.
Игәы иҭоу цәырганы иҳәоит, шәӡырҩы,
Ҩысҭаара аҵамҵакәа ицәажәоит аҩы.
Иҭыркәкәаны аныҳәаҿақәа аныжәжә,
Шәыргәӡы! Шәыргәӡы аҵәцақәа рқьышә!
1970

292

ТАКСИ, ТАКСИ
Афелетон
–Такси, такси! Уаагыл, такси,
Сыццакӡеит џьара! –
Иеихьымӡауа сыԥси-сыԥси,
Саҿуп аҿыҭра!
Такси цауеит исаҩҟьаны,
Даагылауам изго.
Дҭатәоуп такси иҽырԥагьаны,
Зхашәа хы зымбо.
Мшәан, такси маҵугас
Иҟоуп жәлар рзы.
Иахьуҭахугьы, нас, ирлас
Уиала уцаразы.
Аха џьоукы такси, нас,
Иақәтәоуп ирхатәшәа.
Днеит аӡәы иахьгылаз,
Такси еиқәшәшәа!
– Иҟалозар таксила, нас,
Очамчыранӡа сга.
Суҳәоит, абааԥсы, исзырлас,
Ақәнагагьы сыцәга!
– Мап, иаҩуа акәӡам иуқәнаго,
Иахьынӡоуҳәо санца.
Ахынтәхәоуп иуцәызгауа,
Иааг, снапы инанҵа!
293

Исҳәоит сара иуцәымӡакәа,
Амашьына схатәоуп!
Иҿыцӡаны апокрышкақәа
Анаасхәазгьы сынтәоуп!
Акы агхаргьы са сҷыдахаз,
Ак сиҭауам аӡәгьы.
Нас, сара сцоит иахьысҭаххаз,
Иахьысҭахым – џьаргьы! –
Абас ауаа днарылаӡоит,
Иҭанаҩуа игаӡом.
Арахь, аплангьы изынагӡом,
Акгьы усс икӡом.
Такси, такси! Ак уасҳәашан,
Уаасзыӡырҩишь сара!
Иухоумыршҭын, иааугәаларшәа,
Шаҟа умоугьы аҵара!
Ф-класскгьы узрылымгеит,
Уа уалырцеит уштәаз!
Такcи аҿы унанагеит,
Угәыӷӡомызт абасгь.
Нас, иҟалеи абраҟагьы,
Уаҩҵас аус уулар?
Ҭәа збаз ҭәа иҳәҳәеитҳәагьы,
Ахынтә хә умгалар?
Аплан ахыхь иудугьы,
Иурҭауа есымша.
294

Инацҵаны иаҳа-иҵагьы,
Иналоуҵар улша!
– Такси, такси! Уаагыл, такси!
Сыццакуеит џьара!
Еихьымӡауа сыԥси-сыԥси,
Саҿупеи узҿыҭра.
Иумаҳауеи иуасҳәауа:
Такси, такси, такси!
Амҩан аҵәымӷ икылԥшуа
Уахамԥалан, такси!
Атаксист:
– Ацәҳар ацәа ахыҵуанаҵ,
Иахыхлатәуп, иахых!
Такси сара исыманаҵ,
Исыгхауам хыхшьых.

***
Имч ыҟам, уи дабаауп,
Аарла днеиуеит дгәагәо.
Аԥсра иҭахым, иԥсы ҵаауп,
Уахь егьыҟам зыгәра иго.
Адырҩегьых акы ахьыҟоу,
Анарцә акәӡам, абраҟоуп!
Иахьеибабо, ауаа ахьныҟәо,
Аиуара, аиӷара ахьрыбжьоу!
Ара уччоит, ара уҵәуоит,
Ара угәыӷуеит, акы убоит!
Аҩызара џьоукы иузыруеит,
Акы еимашәкуеит, шәеиҿаԥоит!
Аха аҵыхәтәан шәеизааибагоит,
Уаҩ ихәаша ак шәыӡбоит,
Акаҵәара шәыхәнибагоит,
Шәеицхыраауеит, шәеибагоит.
Аҳалалрагьы адунеи иагым,
Агәырҩацәгьагьы уаҩ дашьуеит.
Ари иацы акәым, ари иахьакәым,
Абас аамҭа еикәшауеит.
Амреи амзеи, урҭ еиццәырҵуам,
Аҵх агәҭаны ирыбжьоуп.
Аха еишьҭоуп, урҭ еиԥырҵуам,
Бзиабарала урҭ еиқәшәоуп!

296

Аԥсҭазаара бзиа изаабо,
Абри азыноуп ҳаҽкынҵо,
Иара ҳзашьҭоу, иахьаабо,
Аха ицоит акәараҵо.
Нарцәы иашьҭоу сеиқәымшәац,
Шәышықәсагьы кыр дреиҳаз.
Сызго сга ҳәа инапы ақәимҵац,
Ауаҩы мыжда абас дызшаз!..
Аԥсабара, иуасҳәарызеи?
Цәгьа уеижьагоуп ауаа рзы,
Аԥсра уаҩ дзыхыццакрызеи,
Нарцә наӡаӡа «аԥсшьаразы?»
Абри змоукәа инхахьада,
Дынхахьоума аԥсра аӡә дахашҭ,
Сара иԥсыша, «уа сарада»,
Ашәа ахьырҳәауа иаҳашт!
Ибоит нарцәы ҳәа акгьы шыҟам,
Иҟоуп ииашаны аарцәы.
Нарцәы ҳәа егьыҟам, аӡәгьы дыҟам,
Аӡәгьы илихуам аҵәы!
Ҭынчроуп, уаҟа наунагӡа,
Аӡәгьы уахьтәи дгьежьны дмаац.
Адгьыл днарҭоит дыхьшәашәаӡа,
Инеиԥырҵны ицоит нас!
Ибаҩ нхоит акыраамҭа,
Аха ишнеиуа иахәахоит.
297

Унеиуа уаналагалакь уажәымҭахь,
Иаҳагьы аҟазаара угәаԥхоит.
Адырҩегьых акры ахьыҟоу,
Анарцә акәӡам, аарцә иҟоуп.
Иахьеибабо, ауаа ахьныҟәо,
Ҽаџьара акәӡам, абраҟоуп.

***
Амаҭ укәа иҭауртәаргьы,
Иара атәы ҟанаҵоит.
Угәы аԥхарала иурԥхаргьы,
Инауцҳаны ицоит.
Ацәгьа зҳәо иагьа иургьы,
Имҳәар игәы иауам.
Акы зхиҳәаара димбаргьы,
Ихазы акы имҳәар иуам.

299

***
Алым аҿаԥхьа иашшит Ажьа:
– О, сыхаара, сара сашьа!
Усхылаԥш, срыцәга алақәа,
Срыцәга ашәарыцацәа рыхқәа.
Ашьхауарба ахаԥыц, ашьапхыц,
Зегьы сара исышьҭоуп сыркырц.
Урҭ рзыҳәан сфатәуп, сышьтәуп,
Атәра сызҭымҵит, дара сыртәуп!
Уара аԥстәқәеи аԥсаатәқәеи уҳанцәоуп,
Уара улша акрыҟоуп, ирацәоуп.
Суҳәоит сара, сыԥсы еиқәырха,
Саҳ, сыхаара, са сгәацаԥха!
– Мап, Ажьа! Ужьоуп, ухаҵкы,
Сара исзыӡбом уара уразҟы.
Ашшыԥхьыӡқәа уара утәы еиԥш шәкы,
Саԥхьа иқәжьу имаҷӡам ашәҟәы…
Ухы уахашшаауазар, дара ирбап,
Рнапы ианысҵоит, ухы дырба.
– Алым, саҳ! Баша угәра згон,
Схы зжьон, сгәы сыжьжьон, –
Абас Ажьа агәахы ԥыжәжәон.
Ихынҳәит арахь, иҟалахьан шьыбжьон.
– Исыхәарыда? Адырҩегь – са схы,
Игәыӷырҭоузеи? Адырҩегь – сшьамхы.

300

Иахьа иҟоу шьамхы ҽыргароуп,
Сыԥсҭазара зегьы мардароуп, –
Аҳәан, Ажьа аҩада еихеит,
Адырҩегьых Ажьа ахы иазынхеит.

***
Уи иҟны ҳаӷоу аус имоуп,
Акырџьарагьы еиӷьуп аԥсра.
Хәлаанӡа ушәаҿ дылагылоуп,
Уақәиҭым амца ахатәара.
Ҳаӷоу уи ибз икьысааит,
Ахаан уи иақәлома ӷьара.
Ианамуӡагь аҳәа уахәааит,
Имариоуп уи ажьҿа аагара.
Зны дгәыбзыӷуа укәа дҭалоит,
Иҵыхәа ыршан икәа иҭоуп.
Дуцәнымхошәа днаудтәалоит,
Иҳәом, иуцәиӡоит игәы иҭоу.
Знык уиԥырҵны узқәа аниеиха,
Аҳәызба улаиҵарц дыхиоуп.
Иаҳа еиӷьуп, уҽиҟәыҭха!
Уаӷа иаҵкысгьы деицәоуп.

302

АБГАХӘЫҶЫ АУАСИАҬ
Абгахәыҷы аԥсрахьы ахы анарха,
Ирыԥхьеит аԥҳацәа, аԥацәа:
«Шьҭа сыԥсуеит, исзыхгом уаха,
Саныԥслак адырра рышәҭ сҭынхацәа.
Бгажәлары еизганы сыдшәырҵәуа,
Ашьарақәа, акәытқәа шәшьы!
Сшәыҳәоит, нас саныжәжуа,
Аиныхра ҟаҵаны сыжәжы»!
Абгахәыҷы аԥацәа ҭоуба руит,
Акы аханы, акы ашьапаны игыло.
Бираҟҵас рҵыхәақәа ладырҟәит,
Кәтышьаҭарагә адәы ишықәдмыргыло:
«Ҳашьцәа абгадуқәа шаҳмырӡуа,
Рааигәара ҳшыҟало есымша.
Рҭыҩрақәа ааныжьны ианҭыҵуа,
Ҳрышьҭалан ҳашцо ҳамшәа».
Уиакәхеит, абгахәыҷы ԥсит,
Аԥацәа инарыгӡеит ауасиаҭ.
Акәтыҭрахь ахы рханы иржит,
Ицазаргьы акәхап џьанаҭ.

303

АԤСАДГЬЫЛ АБЗИАБАРАЗ
Урҭа иааӡаз, аурҭ ахьасуаз,
Володиа ихәыҷра ахьымҩаԥысуаз,
Ақыҭа Ԥақәашь аҿаҩа,
Убра дааӡеит, иоут ацәаҩа.
Абжьара школаҿ аҵара иҵон,
Урҭантә Агәрӡгәыл дцон.
Деилҟьа-еилӷәыцәӡа, деилыхха,
Шьыжьла дҭыҵуан рымӡырха.
Аҽықәтәара бзиа ибон,
Ҽыкәабара аӡахьы игон.
Аизараҿы днеир Ԥақәашь,
«Аҳы, дақәтәан дааит, ирашь!» –
Абас изырҳәон, иҽы данаалон,
Ашькыл имырхәа ҽыбӷа дхалон.
Абаз шьҭихуан уи дышьҭасны,
Аҭарчеи рцәигон, дцон дымҵасны.
Уи дахыԥон аҵәыргыла,
Зегьы дыриааиуан уи ҽыҳәҵәыла.
Ҭынхара-ҩызара изнауан,
Игәахәтәы дахьнагӡауан.
Цәгьакы, бзиаказ иара,
Зегьы ирзиуан ҭынхара.
«Еҳ, дад, абри иеиԥш аҵеи,
Дагымхароуп адунеи». –

304

Абас изырҳәауан иеицҿак,
Иҭаацәа ныҟәигон жәларак.
Ҽнак аусҳәарҭахь дылбааит,
Днымхацәакәа, лассы дааит.
Митәык шыҟалаз џьара,
Ианубаалон иҿаԥшра.
Ашьха иавҵны аԥҭа халеит,
Дкәалаауа ашҭа дҭалеит.
Иҽеиқәа аԥхӡы иаганы,
Иҭаацәа иԥылеит ишәаны.
Инаиқәрыԥсеит азҵаара:
«Измааноузеи ас уаара?
Иԥсы еизго аҭак ҟаиҵеит:
– Ҳаԥсадгьыл аибашьра иҭашәеит!
Жәлары ирыларҳәеит иахьа, –
Дцәажәон игәы ашьа ҭыхьхьа.
Иҵшәааит ажәҩан алакыҵа,
Аибашьра акәхап ашәы ашәызҵа.
Амра иаҵәахт ахы-аҿы,
Иԥхом Урҭа уи ахәаҿы.
Аибашьра аӡбахә атәыла иахыҩит,
Хәыҷи дуи зегьы еигәныҩит.
Ахацәа афронт ахь, уахь ицон,
Ран-Рыԥсадгьыл уа ирыхьчон!
Ҳтәыла агәаҟра иҭагылан,
Ҳар еибашьуан раӷа иԥылан.
305

Хәдацәахьы еибакы еибарԥсуан,
Шьахаҟынӡа ашьа кашуан.
Уа ҳ-Володиа дмитәха дрылан,
Аԥшыхәра акәзар, иара идыруан.
Дацԥыҳәаны адҵа игауан,
Идҵа нагӡаны даауан.
Иаби иани ашәҟәқәа роуан,
Аиҳабыра абас рзырҩуан:
«Ахьӡырҳәага, абри иеиԥш аҵеи,
Ак иацәымшәауа адунеи.
Зтәыла хьчара шԥыла иазгыло,
Ахьанҭара иаҵагыло,
Иҭабуп абри иеиԥш дзыхшаз,
Иҭабуп абри иеиԥш дзааӡаз!»
Анемеццәа, урҭ рақәԥараҿ,
Иԥсадгьыл дуун ахьчараҿ.
Фырхаҵарыла уа дықәԥеит,
Фырхаҵала уа дҭахеит.
Матросов илшаз афырхаҵара,
Иара иҟаиҵеит аҽаџьара.
Имҵысит иара игәы, инапы,
Имҵәахит убра игәышԥы.
Ихы ақәиҵеит, уи ихьчеит,
Аԥсуагьы иеҵәахә каҷҷеит!
Абри иҩыза иахьа аҵеи,
Амацәыс еиԥш ихьӡ цеит.
306

Ифырхаҵара, ихьӡ-иԥша,
Украина адәышша,
Карпат ашьхақәа ирхууа,
Ахааназ инхеит имԥсуа.
Ашәышықәсқәа иӡбахә рҳәалашт,
Иқыҭа уи дахьиз Ԥақәашь.
Иара убас Аԥсны зегьы,
Илаҽхәалашт есқьынгьы.
Володиа ишкол ихьӡ ахуп,
Володиа ҳгәаҵаҿы дҵәахуп.
Уи дааҭыҵны иҟалаӡом,
Дызхатәаз апартагь ҭацәӡом.
Анацәа рзы хьӡырҳәаг хшара,
Абацәа рҵеицәа рахь аҵеи!
Аԥсадгьыл азы – мра лашара,
Уи иақәлахаз адунеи.
Нарҭ Сасрыҟәа ицыԥҵәаха,
Изааӡаз аҽеиқәа Бзоу,
Ажәлар рыҷкәын – гәлымҵәаха,
Ибзақәоу зегь реиҳа ибзоу.

***
Дҭахеит ақәыԥш, иаҩызаз атариал,
Арра дыҟан, дааит хьыӡла-ԥшала.
Дҩеин аусура далагеит Тҟәарчал,
Маҵурала акәым – напышьашәала.
Дҭахеит, аха дызусҭа иҭахаз!
Арԥыс 22 шәықәса ирҭагылаз,
Ҭынчрак ззымдыруаз, аҵә иахаз,
Хәылԥыеҵәеиԥш дҭахеит
Шарԥыеҵәеиԥш игылаз.
Аԥс рыцҳа жәамш дуӡӡа дыкҿарҵеит,
Адәахьы аҵаа, аурҭ асуеит.
Аха иҟарҵалак, инеиуа акрырҿарҵоит,
Ҩыжәроуп, аҵәцақәа жәабала ирылсуеит.
Џьанаҭ шьапыла ддәықәырҵоит, ишыжәбо,
Имԥсыцгьы сыԥсында игәахәуеит.
Аԥсы дырхашҭит, изакәузеи избо!
Агәакьацәа ракәзар – игәырҩоит, игәаҟуеит.
…Изҭаху, дад, иуҭаху ҳәала,
Суасиаҭ ажәоуп исҳәо уажә абраҟа:
Сыԥсы анҭоу – бзиа сбала,
Саныҟам избан ауаа зургәаҟуа.

308

***
Дыԥсит ауаҩы, шәышықәса зхыҵуаз,
Шәышықәса цәгьеи бзиеи збахьаз.
Шәышықәса ихандеиуаз, ишәаҳәоз, ихәыцуаз,
Заԥсуара мырӡӡакәа иаауаз.
Шәышықәса аԥсҭазаара ԥшӡа зхызгаз,
Адауаԥшь иаҩызаз аҭаҳмада дӡышӡа.
Шә-ааԥынрак уаҩрала изхызгаз,
Какаҷла иқәҵаны иқәыз адәы ԥшӡа.
Аиарҭа дыламхакәа – дшыцқьаз, дшыбзиаз –
Гәыхшәара имамкәа, идунеи иԥсахит.
Ииааӡаз ахшара гьежьуа ишихагылаз,
Иџьанаҭ дҭалеит, аказы дымгәаҟит.
Дахьыкҿаз дырбарцаз инеиуан иқәлацәа,
Абыргцәа маҷымкәа еиқәышла.
Еҳ, ишԥаҟаз, агәыбылра рылаҵәа,
Ихааӡа ишԥаҵәуоз лабжышла!
Еҳ, ишԥеибабоз анкьа ҳабацәа,
Иахьагьы ргәыблышьа згәыблышьада!
Рабацәа иддырбаз, ианаахырт рылацәа,
Дара раамышьҭахь даҽаӡәы измагәышьада!
Еҳ, ианҵәуогьы адунеи шԥадырҵәуои,
Ианыччогьы ишԥаччои дара!
Арҭ аныҟамла, нас иҳаԥсыхәои,
Ихәмаргамхари ауаҩ иԥсра?

309

Аҳ, закәызеи аԥшраҳәагь ирымоу –
Закәытә сахьоузеи, рӡарақәа ҭфаҷа!..
Аҳ, закәытә ламысузеи ирылоу,
Закә жәақәоузеи ирҿыҵышәшәо ихааӡа!
Ишԥарнаало ма иршәу амаҭәа, –
Раԥсуа маҭәа, рҟамачаԥа!
Арҭ ирыцназго иахьа иҳамада –
Рраӡны маҟа, роупа, рыхҭырԥа!
Нарҭаа рхылҵшьҭра шракәу ҩашьома,
Шәхаҵкы сцеит, сабацәа, шәара!
Шәыла сгәы дууп, ӡәыр шәилаҩашьома,
Шәара шәсыманаҵ, сацәшәом аԥсра!
… Идунеи иԥсахит шәышықәса зхыҵуаз,
Шәышықәса цәгьеи бзиеи збахьаз.
Шәышықәса ихандеиуаз, ԥхьаҟа ихәыцуаз,
Зажәымҭа ааԥын аҟара иԥшӡаз!
Зчеиџьыка бзиаз, зуаҩра бзиаз,
Цәгьеи бзиеи рзы ауаа зызҵаауаз.
Зыԥсҭазаара ԥышәаз, акрыздыруаз,
Унеишь-уааишь ҳәа зарҳәауаз.

1970

АԤСРА САЦӘШӘАӠОМ…
Аԥсра сацәшәаӡом, абзароуп сзыцәшәо –
Ианаасгәалашәо, баҩ-баҩы сеиҿышәшәоит.
Избан акәзар, аԥсра хьмыӡӷ амаӡам:
Аԥсра ԥсроуп – ихьшәашәоуп, шьа алаӡам.
Уԥсгьы ҭаны – уҟоушәа-уҟамшәа,
Аԥсҭазаараҿы акагьы анулымша,
Иухыкәласуа, зегьы ухы ианықәтәо,
Уара иануцәымшәа аҵыс,
амахә иқәтәоу,
Ушәаны узымцәажәо, ушьамхы унанамго,
Ианухьӡхала «агәаҟ», «ананамга»,
Угага уацәшәаны, уԥсуа уаныҟала,
Арахь ауаҩ ԥшра уманы дәныҟала.
Аԥсы аҭара мацара – ари зхәарҭоузеи,
Иузырҳәо ианалага «Шаҟа дҽадоузеи!»
Ацәгьагьы абзиагьы зегь анузеиԥшха,
Ухатәы гәаанагара ҳәа акы анузымҳәа,
Ас аҟазаара аҵкыс – аԥсра џьанаҭуп,
Уахь иулакьакьода, ухы уазаҭуп.
Аԥсра сацәшәаӡом, абзароуп сзыцәшәо,
Ианаасгәалашәо, баҩ-баҩы сеиҿышәшәоит!

311

1970

АБЗИАБАРА
Абзиабара иажәуа дарҷкәынуеит,
Иҷкәыноугьы даражәуеит.
Абзиабара аҵлагь иаҟәнылоит,
Иҵырҩрны иканажьуеит.
Абзиабара алымгьы арҵәуоит:
Аҿынанахоит алаӷырӡ.
Имчыдахоит, уархәыцуеит,
Ибааӡажжыроуп алаԥыџь.
Абзиабара амца иаҩызоуп,
Иназкьысыз дабылуеит.
Абзиабара амч дуӡӡоуп,
Уаҩы илахаҵ аргьежьуеит.
Абзиабара мшын ҵаулоуп, –
Аӷба дуқәа зырӡасуа.
Абзиабара ахьшь иаҩызоуп, –
Ахра дуқәа ирхыԥраауа!
Абзиабара ӡыхь казказуп,
Ицо адгьыл иҵхәрааны.
Амреиԥш ашәахәа ацуп,
Уагоит ԥхьаҟа иуцхрааны.
Абзиабара ашәҭыц еиԥшуп,
Агәы цқьоуп даараӡа.
Абзиабара ацәа ҟәымшәышәуп,
Иама идәықәуп амаӡа.

312

Абзиабара ажәуам, ижьакцом,
Ицҳафыруп – аҳәаҵар.
Абзиабара нҵәара ақәӡам,
Абзиабара амца уҵазар,
Дгьылахаан уакуам ахьҭа,
Асы ауаз, иҵаауазааит!
Абзиабара енагь шәашҭа
Абзиараз иҭалозааит!
Шәгәы шәнамырхьааит абзиабара,
Адунеиаҿ шәыҟанаҵ.
Ишәмоуааит агәынамӡара,
Убри аиуа шәыланаҵ!
Абзиабара амч иамоу
Уи иаиааиуа мчы ыҟаӡам.
Абзиабараз схы ашла иалоу
Зынӡаск уссгьы исымаӡам.
Смажәааит гәыла-ԥсыла,
Шәаргьы убри шәыдышәкыл.
Бзиа ижәбо данышәԥыла,
Дышәмышьҭын, нас, дгәыдышәкыл!

1970

***
Сгәы иҭаӡамызт ажәеинраала аҩра,
Сҭанагалан, хәыцрак саман сҭахәхәа.
Сгәаҵаҿ иааҿыхеит ихьаау агәырҩа,
Сылақәа, аҩ иашьу иеиԥш, ицон ихыхәхәа.
Быԥшра, бсахьа, быплан – сыбла быхгылан,
Еихашәашәо бӡара, абар, еихҵәарашәа.
Ашырҳәа сҩаҵҟьеит сахьтәаз сеидџьыԥлан,
Скәицхеит, сеицралеит, сҟалеит сеицрашәа!
Аџьтә мҿы ирласны, иаразнак еибакуам,
Ианеибаклакгьы, ицәауам лассы.
Быхьӡала уаҳа жәеинраала сыҩуам,
Ибызгозар, ибымаз – ибысҭоит сыԥсы!

1970

314

***
Аԥенџьыр аартуп, амш заманоуп,
Амра акәзар – иԥхоит ихааӡа.
Аҷнышқәа амшын ихшәалоуп,
Рыбжьқәа ааҩуеит иҿацаӡа.
Аԥсаҵлақәа еилагылоуп,
Рхыцәқәа иаҵәа иҵарӡа.
Урҭ рышәшьыра саҵагылоуп,
Ашьха ӡыхь еиԥш ицқьаӡа.
Ааԥын нҵәаӡом араҟа:
Ӡынгьы-ԥхынгьы иԥхоуп Аԥсны.
Сыԥсы зыхҭнысҵо, сықалақь Аҟәа,
Иусҭоит сыбзиабара еизакны.

315

***
Сазҿлымҳауп сыжәлар ирҳәо –
Изыргәаҟуа, изызҵаауа.
Ишԥасҭаху сыжәлар зыҳәо
Сашьҭазарц смааԥсауа.
Сазҿлымҳауп урҭ рыгәҭыха,
Сгәы иҭыхауеит саргьы.
Амхылдыз еиԥш, ҩаԥхьа исыхоит,
Уаҳа соунашьҭуам џьаргьы.
Сазҿлымҳауп сыжәлар ражәа,
Сара ишьҭысхуеит ҭоуба уны.
Сазыӡырҩуеит сыжәлар рашәа,
Иацсырӷызуеит сыбжьы ҭганы.
Урҭ аныччо сыччабжь ыҟоуп,
Иҟалашам еиԥхьбаны.
Сгәырӷьа-гәырӷьо сус ахь сныҟәоит,
Сыжәлар рычча агәра ганы.
Избоит, сыжәлар насыԥ рымоуп,
Гәырҩа згымыз аханатә.
Уажә рыԥсадгьылаҿ иаԥшәымоуп,
Уажә ирыхьӡуп – Амилаҭ.

316

БЗИАБАРОУП…
Бзиабароуп сара шьас исылоу,
Бзиабароуп сгәы аус азыруа.
Бзиабароуп уасхырс сзықәгылоу,
Бзиабароуп ԥхьаҟа сызгауа.
Уи сымамзар – сара сеиҭымуп,
Дрыцҳауп абзиабара злам.
Зегьы сыцәтәымуп, зегьы срыцәтәымуп,
Ԥшӡарас иамоузеи аҵла, бӷьы змам!
Аҵла бжоуп – ашәыр аҿамзар,
Уаҩ дназыцҳаша анҿамла ҵәак.
Уи аҿамзаргьы, ма ӡахәак аҟәнымзар,
Изҿалаша ма жьымжәак.
Убысҟан аҵлагь иамам абзиабара,
Иҭынхадоуп, аҵла заҵәуп.
Баша иқәгылоуп уи аԥсабараҿ,
Зыԥсҭазаара наӡаӡа иҭацәу.

317

САЖӘЕИНРААЛА
Аҩызцәа, исымоу сара рӷьажәҩас,
Шәымцан агәаҟрақәа срызныжь.
Схала исоурым сара нхамҩа,
Саларыжьып шьоук аӡмыжь.
Сзалымҵыргьы уи еибгала,
Снахәлабгаргьы уи аӡы,
Исымагәышьоуп сажәеинраала,
Ахы злымҟьауа скәалӡы.
Уи ауп сара исымаз ӡсагас,
Аӡ дуқәа срырган сызгалоз.
Убри ауп исымаз ԥрыгас,
Азаҵәра сызмырбалоз.
Исзынхароуп уи гәырдугас,
Ԥхьаҟа снаго смааԥсауа,
Ауаа ирысҭоит уи гәырҭәыгас,
Ҭынхас инсыжьуеит саныԥсуа.

318

АГӘЫӶРА
Қәак аундаз, қәаршаҩык –
Ицашаз амҩақәа ӡәӡәаны.
Дызбандаз хаҵак, ҽуаҩык,
Апҟацаҳәа иҟамчы ҟьаны,
Ишьҭыԥраа инеиуа дласӡа,
Иршанхауа дызбауа.
Дырбаларцаз ааигәаӡа,
«Дҽуаҩ хаҵоуп» ҳәа рҳәауа.
Исаҳандаз ҿҭыбжьык,
Сышҟа гәырӷьаӡк аазгауа.
Избандаз икаххаа ҵхык,
Ӡаӡала ашәҭқәа зкәабауа.
Арҩаш рыбжьқәа еилыххоит,
Аккарахь акәыкәу абжьы гоит.
Сгәы казыжьуеи, сгәы ӷәӷәаӡоуп,
Сгәыӷра саԥхьаҟа сагоит.

319

***
Аԥсабара асахьа ҭысхып,
Сара ажәала иагаҩ хысхып.
Иагьа усҭап сара ажәала, –
Ихиоуп ажәҩан гәы иаҵәала.
Уаҩҵас урылаԥш, иугәаԥхаз усҭап,
Мап уҳәаргьы – ухьӡ ахысҵап.

320

***
Сара аиарҭа самадоуп,
Ахьаақәа сылаҽуп.
Зны сиарҭа сылатәоуп,
Ахәыцрақәа срылахәуп.
Зны схьаа аҽырцәгьаны,
Агәыӷрақәа сымнахуеит.
Сара уи иаҿыҵганы
Зны-зынла ишәцәысҵәахуеит.
Схьаақәа цәырганы
Сшыҟоуҵәҟьа сраргамом.
Сара сиарҭа схы ылганы
Исҳәоит: «Башоуп, егьамам».
Аха усгьы ҩныҵҟала
Исымоуп агәрамгара.
Арахь сахьырбо дәныҟала
Саҿуп сҭахцәа рамҳәара.
Аԥсра сшацәымшәо рдыруазар,
Исарымҳәо крыҟазма?!
Сара суазыруазар,
Схьаа амч…

321

СҨЫЗЦӘА, ШӘАБАҞОУ?..
Акыр ҵуеит, агәамбзиара схаԥан,
Уажәы ахәышәтәырҭаҿ сышьҭоуп.
Аҳақьымцәа ахәшә садырган,
Сымчқәагьы даара икәадоуп.
Ахәыцрақәа срылоуп есуаха,
Зны иааигәоуп, зны наҟ ихароуп.
Сҩызцәа, шәабаҟоу? Шәеиха!
Сара сахьышьҭоугьы аброуп.
Сыжәба, шәбара анысҭаху,
Исҭахуп аҩызцәа шәызбарц.
Сара адгьыл аҵаҿ саныҵәаху,
Шәышсымаз аҩызцәа агәра згарц!

322

***
Исымоуп гәҭыха, исымоуп гәала,
Сыла ҭраа амҩаду ахь сыԥшуеит.
Асааҭқәа цоит еишьҭала,
Сшыԥшуа илеихашәы ихәлоит.
Нахьхьи, ахәадахьы санынаԥш,
Ԥҳәызбак дылбааҟьа даауеит.
Ихмырԥаӡакәа сылаԥш
Даманы са сахь илбаауеит.
Аха уи арахь дымҩахымҵит,
Амшын ахь дцеит дылбааны.
Сымгәырӷьеит, сара сгәы еиҵымҵит,
Аҵла иблыз еиԥш, сынхеит сыхҩаны.

323

ЗЕГЬ ЕИЦЫЛЕИТ…
Зегь еицылеит – счымазара,
Арахь сыхшара ртәы уҳәару.
Ишԥазури, сымацара
Асҟак агәаҟра сызгару?!
Сара шьҭрала лассы смажәыроуп,
Шәышықәса рҟынӡа усгьы изгон.
Аха шьҭа акыр суашәшәыроуп,
Рацәак аамҭа сызгом.
Сдақәа бжьысхьеит, иԥхасҭахеит,
Сгәы ҭыхны ирфеит исыхшаз.
Абриаҟара сусқәа еилахәеит,
Шьҭазы идыруп сышҭахаз.

324

***
Иҭәуп са сымш гәырҩала,
Амра са сзыҳәа иԥхаӡом.
Иԥысҟоит сдамра са снапала,
Араҟа ҽа хадак дсыхьӡом.
Бзиала, бзиала, Қәаҭала –
Уа субоит, сара – узбаӡом.

325

ԤАҚӘАШЬАА
Шәашҭа есқьынагь идуун,
Аҭәаҵлақәа иҭагылаз ԥшӡан.
Шәчеиџьыка ишәымазгьы дырын,
Шәнапы иқәҵаны ишәкӡан.
Шәгәы аартын, шәыблақәа хыжәҩомызт,
Асас данышәҭаауаз аҩны.
Ақәнамга шәазымҳәоз иашәҳәомызт,
Ишәеиҳәар, иашәҳәон иаахтны.
Аҵеицәа рзын шәара шәмаџьанамызт,
Ишәыман убри азын ақәашь,
Уаҳагьы аҽахьӡык узуҭомызт,
Убри акәхап изухьӡугь Ԥақәашь.
Иԥхасҭашәымтәын ахьӡ ишәымоу,
Ишәхамшҭын анра-аԥара.
«Ԥақәашьаа – зажәа иаԥшәымоу!» –
Шәзырҳәалааит абас жәлара.

326

***
Уа уахьнеиуа уҿырԥшыгаз,
Уҩызцәа, уқәлацәа рыгәҭа.
Ашкол аҿы удҵа ныҟәга,
Ак нумыжьын уара ухәҭа.
Уаб уицхраа даныцәаӷәо,
Ацәқәа раԥхьа угыл.
Ма аҭаҭын дахарц аниҭаху
Амца ума уиԥыл.
Аӡба дакыр, изнагала
Аӡыхь ҭтаны.
Иулшо ҟаҵо, акакала,
Ицқьакәакәараӡа, ихааны.
Ажь аниҭаауа амҵәышә иҵга,
Даҵаҵа акалаҭ.
Акы нмыжькәа ажьыргәыцқәа,
Аиаҳәа шьазар гәаҭ!
Аанда ахьыҟаиҵо уидгылаз,
Абыцақәа иркла.
Игәаҭ ахы шеидикылаз,
Аанда шыхиркуа.
Уахәаԥш арахә крыхьриҭауа,
Аԥҳә хыхуа.
Арахә бзиа уи ишибауа,
Рхы-ргәы шьышьуа.

327

Иухоумыршҭын ианаамҭоу,
Аҳәаҭра ашә шарктәу.
Идыр аусқәа ахьынаибыҭоу,
Аҵатә еиԥш ишҵатәу.
Уаныхәыҷу уҽызуршьцыло,
Убри акәхоит угәаԥхара,
Анхараҿ аб иааиҵагыло,
Уакәхароуп уара!
Абарҭ зегьы мышкы ухала
Иуоур ҟаҵатәыс,
Иудыруазароуп уадымхало
Ишыҟаҵатәу аус!
Аԥхьа иргылан, иуҵароуп
Аҵара, ауаҩра,
Зегьы рзы ауаҩы дуаҩхароуп,
Данрыхәо жәлара.
Аԥсҭазаара шьалашьыным,
Иҟам ахәша ахьшьны.
Иҟоуҵароуп уара идырны,
Ԥхьаҟа иаԥсаны.

СЫԤСҬАЗААРА АХЬ
Аԥсҭазаара! Знызаҵәыкгьы унапы схы иаақәумшьит,
Жәаҟәандак саумҳәеит, аказы сгәы ҟаумҵеит.
Знызаҵәык сқьышә ачча аақәыжжит –
Иахьцаз-иахьааз ҳәа уаҳа исымбаӡеит.
Есқьынагьы сықәцалан суман,
Зны – алада, зны – аҩада уаҿын сҟьара.
Саргьы сашьцылан, уи саҵагылан:
«Алу Қьааба иугаргьы, иамҵәом лагара».
Амариа сашьҭамызт, уаргьы исумҭеит,
Уара сыззукыз иазыскит саргьы схы.
Ишубо, мышкы аамҭа баша исхысымгеит,
Иара убраҟагьы избеит сразҟы.
Ақәагьы, аҵаагьы, адыд, амацәыс
Ҳаиуацәахан – зегьы срышьцылеит.
Санмаҷызгьы аӡы аҭалара бзиа избон аԥан
ахьамамыз,
Абӷаларҭагьы шаҟантә схықәгылеи!
Шаҟантә сыҟази скаҳаран ҿыцха,
Аха сеихеигәо сцон ԥхьаҟа.
Аԥсҭаазара! Уара усҿагылан уқәыцха,
Аха сшәаны сеиҭамҵит шьҭахьҟа.
Урҭқәа зегьы сара сеиларцалеит,
Аԥхныга еиԥш сҟарҵеит сеиларҭәа.
Џьоукгьы ҷыдала иаҳа скыдырцалеит,
Аха, сажәа, уаҩызан уара ахырҭәа.
329

Мышкы шьыбжьаанӡагьы аӡәгьы синымшәеит,
Ҭынхас дҟасымҵеит днаган сыҩны.
Игхақәа акакала иаҳәара сылшеит,
Иаԥхьаҵәҟьа инаган иқәысҵон иҩны.
Схазыҳәан акымзарак сашьҭамлеит:
Амла, аӡба – урҭ зегьы сычҳаит.
Сыҽсырԥхап ҳәа аӡәгьы икалҭ сыҵамлеит,
Нас сахькылнагаз усгьы ишәаҳаит.
Ашара зырхаауа – убри иоуп ахаҵара,
Ахаҵара злоу, уи акыр инԥеит.
Аҟыбаӡыба иааӡаз имариам ихьацара,
Уи дашьцылоуп ашара, уажә иахьа имбеит!

***
Ақәԥараҿы угәы каумыжьын,
Дшымариамгьы дыр уаӷа.
Умшәан, ақәԥара уаҟәымҵын,
Иуҭахызар унхарц ԥхьаҟа.
Ԥшак асынгьы иҿшәахьеит
Ибзиахәха иҿаз аҵәа.
Иагараангьы избахьеит
Аҵәамахәқәа еилаԥыҵәҵәа.
...Ус бзиак ҟазҵахьада,
Дшыцәоу аҩны игәы ҩарха?
Мала иааиракгьы згахьада,
Уи дазымқәԥа дымцаха?

331

***
Игәы иалоуп: «Уаҩ дсыхцәажәом.
Исзырҳәом ацәгьа, мана – абзиа.
Зынӡа сырхашҭӡеит, ари сахәом,
Аарла исарҳәоит – «Уа мшыбзиа!»
Мшәан, сзеицәада – сыԥшра, ссахьа,
Сҽеилаҳәашьа акы узазҳәома?!
Сӡара ҭкәыцәаа, сышԥы рҟьаҟьа...
Схы ҵырффамкәа сыжәбахьоума?!
Бзиа сымуцзаргьы, исымуц ацәгьа,
Сумыхәаргьы – суԥырхагам.
Ӡәыр дыҟазар – са соуп ацқьа.
Хшыҩла сҭәымзаргь – зынӡа схагам.
Аӡәы иҩны снеины игәы ԥысымҵәац,
Ҵабыргуп, са сахьгьы уаҩ дааиуам.
Аӡәы имҩа сара ихысымҵәац,
Са сҳәатәада аӡәы итәы салам.
– Нас, ус акәзар, изухцәажәои?
Иҟам-иным аӡәы уиеиԥшзаап!
Баша амала угәы зԥужәои,
Иахьҿырымҭуа ҵабыргызаап!
Ԥсык иаҵкыс рацәак уеиӷьым,
Иууз ыҟам, иҟам иуҳәаз.
Ухы уацәажәала, угәы умырҿыӷьын,
Ԥшьаалаашьшьыҳәа уҩны уҟаз.

332

***
Иахаҵәиуа аԥынҵа имоуп,
«Аԥырԥита» гьежь-гьежьуеит.
Аԥша иԥынҵа амҵак дгылоуп,
Аԥша аарҭа иаҿирԥшуеит.
Иаразнаказ иара игәеиҭоит,
Аԥша раԥхьа иахьҵысуа.
Дықәҵәиааны аԥша илеиҭоит,
Аԥша далами дԥыруа...
Игәиҽанӡамкәа ԥшацәгьак асын,
«Аԥырԥита» – иԥынҵа хжәеит.
Ихаҭагьы дымҵанарсын,
Аҵысхә еиԥш дама наҟ ицеит.

333

СҨЫЗА ИАЗОВИ, САРЕИ, ҲАԤСАДГЬЫЛҚӘЕИ
Сывараҿы дышьҭоуп Иазов,
Омск иадыруа зыхьӡ-зыԥша.
Уи доурысуп, дынџьныр ҟазоуп,
Нас дыбзиоуп уамашәа.
Уи доурысуп, уи дуаҩ иашоуп,
Иазов ижәлоуп, ихьӡуп Гьаргь.
Абыржә дшубо убысоуп дшыҟоу,
Уи иагаџьара дугар.
Са саԥсуоуп, сыжәлар маҷуп,
Аха насыԥла ҳаиҟароуп.
Сара стәыла ишәҭыкакаҷуп...
Ари абаҟоу – Омск хароуп!
Ихароуп иушәар шьаҿала,
Аха гәыла – иааигәаӡоуп.
Омск избауеит сыиашьара,
Гәыла, шьала ҳаиуацәоуп.
Аԥснынтә ашәҭқәа сгәыдыҳәҳәала,
Омск ахьыҟоу са снаӡап.
Гәыла-ԥсыла срыдныҳәалап,
Ҳаибадырып, ҳаибабап.
Амра ԥхареи, ашәҭ ԥшӡареи
Ирыласырҵәап Омскаа уа.
Аиҩызареи абзиабареи
Саап исыман санаауа!

334

ГӘЫНДАЧА
Сныҵалеит абаҳча,
Амырхәага каҷҷо,
Дсываргылан Гәындача,
Сгәырӷьо, сыччо.
Снамҵасит ашәҭқәа
Иреиӷьыз ахьҿаз,
Иналысҭеит инаган,
Иагьысҳәеит абас:
– Ашәҭреи ақәыԥшреи
Брымаз еиҳәшьас,
Абзиабареи аҟәыӷареи
Бымазааит уацәас.
Амза еиԥш блашааит,
Амра еиԥш бкаҷҷо...
Ажәҵыс еиԥш бԥырлааит,
Сбыхәаԥшлап сыччо!

335

АԤСРА СЗАХЫЦЦАКУАМ...
Исҭахым сара ааԥынраз аԥсра,
Ианышәҭуа, зегьы аныԥшӡоу.
Ашәҭқәа рыхаафҩы хара
Ахауа ианунаҭо ибзиахәха.
Арҩашқәа ахьхьа рыхга,
Ираӡныԥсараха рҿанынархо.
Абаҳчаҿы аҷҷа рыхга,
Аԥсаатә гәырӷьан ианышәаҳәо.
Исҭахым сара аԥхын аԥсра,
Амра цаҳәцаҳә ашыкьымҭаз.
Ауаа ашәшьырахь ианцо ԥсшьара,
Аҽаҩра аарыхра аинҭәыламҭаз.
Абаҳча ианҿоу ашәыр ҿассы,
Амш иацла ианазҳауа.
Аԥхын, аҵых аӡаӡа каҳәҳәы,
Амш – ақәаршаҩы анауа.
Ҽаҩраҭагалан исҭахым сыԥсырц,
Абеиара хышьшьы ианҿоу.
Ибажәгәаламуа ажь, ажьыргәыц
Икәкәыцыкәуа иҿыхуа ианцо.
Ажь афҩы хаа анго ихааӡа,
Аарыхра ауаа ианҭаргало,
Арахә ашьха ианықәҵуа иааӡа,
Акамбашьхьақәа ашҭа ианҭало.

336

Аӡын зынӡа исҭахым аԥсра,
Ауаа гәаҟуа, исыдынҵәало;
Изсыргәаҟри суа-сҭахра,
Аҟәыди ачеи изрыдсыртәало?
Сара исыхҟьаны аӡәы игәы бааԥсхар,
Чмазарак аӡәы изцәырҵыр...
Аԥсра сахьымӡои, зегьы ҳааилгар,
Ҳгәыла Џьаҭ ихыҵыз схыҵыр!
Мап зҳәода, ма иахыԥода –
Знык данааилак аԥсцәаҳа...
Шәкы сзырҭысыр ицымцода,
Убранӡа исоугәышьар аԥсгаха.

ИАСХЬАРРАА
Амшқәа шԥахьамҭоу! Инымҵәаӡо,
Игәыԥҵәагаха ицоит игәагәо.
Иаҿуп ақәаура иаахымкәаӡо,
Иҵәуошәа алаӷырӡ каркәкәо.
Аԥша, ауаҩы уаниҭаху,
Уаҩы иаҳаӡом ухабар.
Абыржәаҟара уара уанбаҳҭаху,
Ухаҵара абыржәы иаҳурбар.
Унаҵасны аԥсҭҳәа нықәуцар,
Амра кажжы иԥхарын.
Амырхәага мпахьшьны идәықәуҵар,
Аӡбаарақәа зегьы арбарын.

338

***
Аҟыбаӡыба иааӡаз имариам ихьацара:
Уи дашьцылоуп аша, уажә иахьа имбеит.
Иашоу архаара убриоуп ахаҵара –
Ахаҵа ихаҵа, уи акыр инԥеит.
Ахаҵа имгәа мацара хьаас ианыҟаиҵа,
Нас идыруп ихагылоу уи ихы шҭацәу.
Ихы паны ианыҟала, имгәа пылтыҟсаӡа
Аҳаҭа даҩызахоит ҳауала ирчу.
Аԥсыԥцарҭа ауҭар ахаҭа еидшәаҟьала,
Аҳауа нҭыбҕьыжәааны иаразнак ицоит.
Ауаҩытәыҩса знык ас даныҟала,
Нас убас мацара дшыҟаӡоу дыԥсуеит.

339

АУС АХЬУТӘУ
Аус ахьутәу дыррала, хыла,
Намысла, иашала, уаарала –
Џьоукы аус руеит уала-ҭахыла,
Еиҳарак насгьы – ҵарҭышагарала.
Џьоукы ирҭиуеит, ҽаџьоукы иаархәоит,
Еимырдоит напеикәыршала.
Убриала урҭ абас рхы иахәоит,
Иагьеиқәшәоит урҭ дара ҟазшьала.
Рыграқәа хибаҩоит, иныҟәибагоит,
Рнапы «рибарӡәӡәоит» маӡеи аргамеи,
Аха аҵыхәтәан урҭ ықәибагоит.
Ирҭынхоит рышьҭахь ацәгьеи агәамреи.
Аусура бзиа дыррала, хыла
Есқьынагь иаман, иамоуп агьама.
Ҵарҭышагарала, уала-ҭахыла...
Ианбацои илҭахәаша, ажәытәра иаман!

340

ГӘЫӶРАЛА СЫҞОУП
Аԥсуаа ражәа еснагь иалоуп:
«Аџьал ааигәоуп, агәыӷра – наскьоуп».
Ауаҩытәыҩса агәыӷра ду имоуп,
Дзықәгәыӷуа ыҟанаҵ, ауаҩы дыӷәӷәоуп.
Агәыӷра зцәыӡыз ауаҩы дкаҳауеит,
Агәыӷра ауаҩы джьа-жьо дагоит.
«Сынтәа аҽаҩра ҟамлеит, аха ҽааны икаҳауеит», –
Абриала ауаҩы аамҭа игоит.
Иҟалап агәыӷра ауаҩы данеиқәнархо,
Даҽазных иҟалоит баша данажьо.
Гәыӷралоуп адунеи иқәынхо шықәынхо,
Иагьаумҳәан – агәыӷроуп ауаҩы игәы зыжьжьо.
Гәыӷрала сыҟоуп, гәыӷрала сааиуеит,
Сҭәы-сыԥха ӷәыӷрала сҭәуп.
Ус хьамҭас иҟоу зегь убриала сыриааиуеит,
Агәыӷра снапы акәыршан искуп.

341

АБАС УЗЫҞОУЗЕИ, НАҲАР?
Абас узыҟоузеи, Наҳар –
Аӡәы ибзиа рҳәо уаҳар,
Уеигәырӷьаӡом, угәы ҭнагом,
Ирҳәоз ажәа агәра угом, –
Абас узыҟоузеи, Наҳар?
«Ус бзиак ҟаиҵеит» рҳәар,
Иӡбахә бзианы иаагар,
Уара уԥсахы еиланаҵоит,
Луанытә уныҵашәкәа уцоит.
Абас узыҟоузеи, Наҳар?
«Уи рацәа дыбзиоуп» рҳәар,
Ажәлар бзиа уи дырбар –
Угәаҿы агәаӷ еилашуеит,
Нас џьара уцаны уашшуеит.
Абас узыҟоузеи, Наҳар?

342

АБАРҬ АШЬХАҚӘА СШЫРԤОУ...
Ахынраалашьа са исыздырам,
Ақьақьара са исымҵеит,
Аҟама еиԥш ҩ-ҿрак сымам,
Иаҭахуп ҳәагь исымԥхьаӡеит.
Сара ус ҟазшьас ишьҭысхит –
Исҳәалароуп са сгәы иҭоу.
Исҳәаларцаз сҿы ааихысхит
Абарҭ ашьхақәа сшырԥоу.
Мшәан, сзеицәада ԥҳәыс илхылҵыз,
Лажәахә зысымҳәари сан?
Лыбзиабара, сгәаҵа иҭыҵыз,
Адунеи сықәуп агәра зган:
Сара смилаҭ рхыԥхьаӡара
Уи ахьмаҷу са сартәом.
Амилаҭ, иашьҭоу зхы мацара,
Амилаҭ ду ҳәа исыԥхьаӡом.
Амилаҭ ду иахьчалароуп
Сара сыжәлар рҭоурых.
Аиашьара са избалароуп
Иԥаршеим – агәыҭлых!
Са сеимӷәыцәтәым, шәанаџьалбеит,
Ус имаҷу деимҵәатәым!
Аҭоурыхгьы иахьа самбеит,
Ас еиԥш зынӡак иҳәатәым.
Са смилаҭгьы зны идуун,
Ашәышықәсақәа рышьҭахь зны.
343

Амилаҭқәа рҿы пату рықәын,
Иқәырҭәааны инхон Аԥсны.
Урҭ иахьагьы рылҩаҵә ҩеиуеит,
Ишәҭыкакаҷуа ирызҳауеит,
Рыҩнаҭа асасцәа неиуеит,
Имырӡкәа рыбызшәа рҳәауеит.
Сара сзыҳәан уи гәадуроуп,
Саӷрагылам аӡәы ишьапы,
Абас шакәу зегьы ирдырроуп,
Саныԥшылам аӡәы инапы!

АШӘА РЗЫСҲӘОИТ ҾЫЦ
Сашьцәа, шьханхыҵ инхауа,
Иахьа аԥсшәа засҳәауа, –
Ҳарҭ шьхала ҳаимадоуп,
Кавказ ԥагьа ҳаԥацәоуп.
Бӷас иҳамоуп дара урҭ,
Ҳара иаҳдырсуам аԥша-аурҭ.
Рыкәа ҳҭаршәны, ҳарԥханы,
Нас ҳаурышьҭуеит ҳааӡаны.
Ахра ихыԥрааз хьшьыцбақәоуп,
Ҳашьха дуқәа ҳарԥацәоуп,
Ҳхы ачҳара ӷәӷәаӡоуп,
Ҳгәи ҳшьамхи џьбараӡоуп...
Ашьха рынхыҵ сашьцәа нхоит,
Сашьцәа рылыԥха сзыԥхоит.
Сашьцәа рацәаҩуп шьханхыҵ,
Ашәа рзысҳәоит сара ҿыц.

345

САЛАМ ШӘЫСҬОИТ
Салам шәысҭоит,
Салам-гәаҳәа,
Шәарҭ шәҟаларцаз
Аӷьараҳәа.
Шәҳәоу еицнеиуа
Шәеиқәшәаны,
Аус ахьыжәуа
Шәарҭ аџьџьаҳәа.
Ҳаит, шәҟамлааит
Шәааԥсаны.
Шәумҭа иалҵны
Амал шәоуа,
Ҭынч инышәхуа
Шәнатәаны.
Шәысас-шәыцәас
Цқьа шәиԥыло,
Чеиџьыкала
Шәеиқәшәаны,
Агәырӷьа-ччараз
Иара нышәхуа,
Шәымца уа
Шәыҽҳәатәаны;
Шәгәы шәмыхьуа,
Шәхы шәмыхьуа,
Гәамч дула
Шәыӷәӷәаны!..

346

***
Аҟәа сыҟоуп, сынхоит Аҟәа,
Аус зуеит, ашәҟәы зыҩуеит.
Шәааи арахь ҳәа расымҳәакәа
Сҩызцәа саҩсыр – сыԥсуеит.
Аӡә дысԥылоит, ҩыџьа сԥылоит,
Са снанылар амҩаду.
Абзиабара сгәаҵа иҿыхоит,
Ирықәсҵароуп нас пату.
Ашьха сыҟа, ага сыҟа,
Амҩа сықәны сахьцалак,
«Мшыбзиақәа» расымҳәакәа
Сҟамлаӡац сара џьарак.

347

ПИЦУНДА
Абратәи аӡыхь, абратәи аԥсабара,
Аԥсара, амшын ацәқәырԥа,
Абратәи аҳауа, ашьац иаҵәара,
Аратәи ашьхақәа, изхоу ахҭарԥа,
Аратәи ааԥын амра каԥхара,
Аратәи ашәҭқәа, ахаафҩы зху,
Абарҭ зегь иурҭоит аԥхарра,
Абри ала иааӡоу, абри ала згәы ҭәу.
Абра аҟазаара – ари насыԥуп,
Аратәи аҭыԥқәа алакә еиԥш иԥшӡоуп,
Ара ацқьареи аламыси ирҭыԥуп,
Иҟоу зегь зыҟоу ауаҩытәыҩса изоуп.
Аҳәақәа ирҭыԥым ари еиԥш аԥсабара,
Ԥышәла иагәыҵасуа, ашҭа зцәаӷәо.
Ауаҩытәыҩса имоу абзиабара,
Ҽнактәи «аҳрала» зегь наҟ изцәаӷәо.
Амшын иаҩызоу абла иаҵәара,
Ираӡныԥсараха ицоит ацәқәырԥа.
Ауаҩытәыҩса изымхои абри амацара!
Даҽа ҭыԥк абри аҩыза ахьыҟоу сшәырба!

348

***
Дыхжәоуп, дгәаҩоуп, дыҵҟьоит,
Дузынкылом даныҟоу ихала.
Дыззаӷьуа дарбан – игәы имҟьоит,
Ацәажәара далагоит хаала.
Аҩны данааилак, агәаанагара
Имоуп, иазкуам иҩны азала.
Аха иахьахәҭоу анагара
Илшом, шәҩыкгьы шәидеизала.
Иара ихәҭоу, иара дзырҽхәо –
Убырҭ роуп лассы дхызхуа.
Ӡмахзаргьы убриоуп дызхәо,
Дибаӡом аӡыхь еиҵызхуа.
Ажә аԥа анацәыԥслак,
Аҳәыс ацәа шамҵадыршәуа,
Ддыргәыбзыӷуеит игәы анынхалакь
Шаха-баалоуп аура шыркуа.
Абригь суаҩуп ҳәа адәы дықәуп,
Даԥхьоит, иҩуеит ажәеинраала!
Агәаанагара ануҳәо анбыкәу,
Апоет, ианбоуҳәо угәала?!

349

АКӘТЫ АХАҴАРА
Ӡынран амш, аҷыхь бааԥсын,
Ашьа аҿыҵуан ианауа асы.
Сцон аҩныҟа, сықәын амҩа,
Иҿнаршәаауан ахьҭа сӡамҩа.
Ихәлоит. Насгьы абас схәыцит:
«Енвер ишҟа сымҩахыҵып».
Дысҩыза бзиоуп, кыр дысзааигәоуп,
Ацәгьы ансарҳәа, иа изы дагәоуп.
Усгьы ак хасҵом аламала,
Ҳаилаҵәаӡоуп бзиабарала.
Ахьҭа иҟоу ацә ареиџьит,
Иҩт аҩныҟа, иарқыџьқыџьит.
Амыш ахәларахь ахы кыднаҵеит,
Ахьҭа, аԥша – аҽарыцәгьаӡеит.
Сазааигәахоит аҩны уажәшьҭа,
Сҭалан снеиуеит сара аҳәысҭа.
Сылаԥш нақәшәеит акы харашәа,
Сгәы иснаҭеит абри кәытшәа.
Снахагылеит, мап. шьҭа сжьам.
Кәтуп, аха иԥсуп, ибзам!

350

Иахьынатәаз ус итәоуп,
Аикақәуа зегьы иаҵәоуп!
Сҩахан искызар, ассир абар,
Еибархьу-сууит абраҟа акәҷар.
Акәҷар аманы адәахьы ицазаап,
Уахь ишыҟаз аҷыхь ахьӡазаап.
Акәҷар ацәыԥсыр ҳәа ишәаны,
Иаҵәахызаап инатәаны.
Аҟәарҭ ахы ҭанархеит,
Аха акәҷарақәа еиқәнархеит.
Аҽнынтәарак аԥшәмаԥҳәыс,
Аԥшааразы кыр лыхҭыст.
Ран ахьыҟаз уа иаансыжьит,
Ҵоуп, иҵәуан наҟ иаҳзымжит.
Аха иалшаз уи ахаҵара,
Исҳәахьоузеи шаҟаџьара.
Ари лакәым, сыбла иабеит,
Иахьа уажәраанӡа ус иаазгеит.
Аха иахьа абра изыҩуеит,
Иахышәҳәаауазеи, шәа шәӡырыҩуеит?!

***
Тагор иҟынтә
Споетуп сара! Сыжәлар ангәамҵуа,
Рааигәа сыҟазар сҭахуп сыҽхьамкуа.
Ирҳәауа рыцысҳәоит, иҟарҵо рыцҟасҵоит,
Иаҭахны иҟазар схы рыҳәысҵоит.
Рыбызшәа сааӡеит, рыбызшәа сҳәалароуп,
Рыбызшәа сыбызшәоуп, сара исыхьчалароуп.
Адгьыл сзықәу, сара сзынхо,
Иҟасҵалароуп убырҭ иргәаԥхо.

352

***
Ахьыӡ имоуп, ажәла имоуп,
Амалгьы имоуп имырҳаз.
Иаб иҩнраҿы иара даԥшәымоуп,
Иаб ибӷалоуп ишизҳаз.
Иаб ишәиҵеит, иагьишьеиҵеит –
Дымцәаӷәеит, дымрашәаӡеит.
Аԥара наган иџьыба инҭеиҵеит,
Џьабаала имырҳаӡеит.
Цәыкьа дышьҭалон, ихьшәаны дгылон,
Ашәшьырақәа рымҵа дтәон.
Ашықәсқәа убас еиқәылон,
Абасгьы изырҳәеит аҵыхәтәан:
– Аҵеи бзиа жәлары дырзеиԥшуп,
Идҵа рҿаԥхьа инаигӡоит.
Урҭ еилызкааз аҵеи дҟәышуп,
Егьи имш иԥхьаӡоит.
Хәарҭара илам, гәыблыра илам,
Дигымхааит, иаб диԥоуп!
Жәларык ҳзыҳәан акагь илам,
Ҳаишәа баша дахатәоуп.

353

***
Ҳара ҳанԥслак, шәышықәса анҵлак,
Ираҳауазар акәхап ҳаӡбахә ашәҟәаҿы.
Шәышықәса рнаҩс ҳаӡбахә заҳалак,
Иҟалозар акәхап ахәыцрақәа ихаҿы.
Дызусҭадаз иара? Дзеиԥшыдаз ҟазшьала,
Дзаҟарадаз, дкьаҿзу, мамзаргьы даузу?
Хшыҩла, сахьала, хаҿы ԥшрала
Дырцәымӷызу ауаа, дырҭахызу?
Уаҩ иашак, қьиа-гәыбылҩык иакәзу?
Мамзаргьы цәаныррак змамыз?
Хәыҷи-дуи рыбзиабара илазу,
Дреиуазу ламыск змамыз?
Абри еиԥш ахәыцрақәа анцәырҵуа,
Зхаҿсахьа бзиаӡаны иаанзыжьыз –
Убри иоуп ауаҩықәра зхыҵуа,
Аҩымҭа бзиаӡақәагьы ҭзыжьыз!

354

***
Еҳ, сиашара, шаҟа скыдуҟьои,
Иахарҵааит уажәымҭа аӡахәа!
Аӡаӡа еиԥш уажәақәа сгәы аҵа изалурҟьои,
Сшырҩызаӡам умдырӡои згәы иҭоу зҵәахуа?!
Сгәаанагара ахьысҳәо имӡакәа,
Садызцалеи, мшәан... ҳаи, агаӡа!
Сахьырбо исарҳәоит исцәымӡаӡакәа:
– Аҩыза, џьым, ухы еилагазаап зынӡа!
Угәы иҭоу ҭазааит, арахь изцәыругои,
Дәыԥсышәак уҿы иарҳәала.
Иуҳәагәышьеит ҳәа аиаша, иалугои?!
Мыцқәак еидыргәагәалан, аамҭа гала!
– Мап! Шәиашамзар ҟалап, аҩызцәа!...
Аха ишәҭахызар амцгьы сҳәалап...
Ачҳара азыҳәан аҽада аҩызцәа,
Ҳара инаҳҿыԥшны, урҭгьы ирызҳалап!
Аха аҽадагьы гәаҟыр ишыҟаауа,
Убригьы шәасҳәоит, аҩызцәа, ижәдыр!
Сара ишәасҳәоит – убысҟан дабантәаажәгои
Аиаша зҳәаша, ахаҵа, ауаҩ дыр?!

355

ААԤЫНРА СЕИҚӘНАРХЕИТ
Аҵлақәа цәҳәыҟьантазын,
Арахь, Шәачаҟа санаауаз.
Абнара еилыххаа икажьын,
Ҵыск сымбеит ишәаҳәауаз.
Адгьыл ахәыжә амҟьаӡацызт,
Ицәыӷьӷьа-цәыԥԥы иҳәынҵәаран.
Акгьы ашәҭра иаламгацызт,
Аҵла иқәтәан аҟәараан.
Игәырҩон ааԥынра иаарлас,
Игәырӷьаган иахьаауаз.
Аҷыхь бааԥсы рахә ахьамгоз,
Аарла зыԥсы аазгауаз.
Уажә ааԥынра аԥрыцә ашьҭит,
Иааит иссирха, ицәқәырԥауа.
Аҵааи ахьҭеи зегьы иаҳхашҭит,
Ааԥнуп ҳзеиҽырбауа.
Абаҳчара арбыбышкит,
Иҿалеит ашәҭқәа еилыԥхо.
Џьоукы ашәшьыра рхы ныҵаркит,
Ахьшәашәара еиҳа иргәаԥхо.
Иаасыкәыршан ашәҭ афҩыхаа,
Аԥсыӡ еиԥш салоуп сыӡсауа.
Сгәы шьҭнахуеит аҵар рыбжьыхаа,
Агәазырҳага ахьсаҳауа.

356

Усҟан сара аиарҭа самоуп,
Ачымазара саарӷәӷәан.
Аԥсцәаҳа дгәыцхәушәа саԥхьа дгылоуп,
Аха ааԥынра иауам.
Акымзарак акгьы сыхьуам,
Уажәшьҭа ааԥынра сыхьӡеит.
Ахәшәқәа иреиӷьу, аа, зеиԥш ыҟам,
Ашәҭқәа сырҭан, сеиқәдырхеит!

АБЗИАБАРА
«Чмазарак» сцәа иалоуп, исхәышәтәырц сҭахын,
Уи ачымазара хьӡыс иамоу «гәалоуп».
Сарӷьацом, уи самоуп сакын,
Аҵәымӷ еиԥш уи ауп сгәы иалоу.
Уи ачымазара, сара сцәа иалоу,
Уи бзиабароуп, иауам ихәшәтәымзар!
Уи ҳақьымкгьы ус дзаӷрагылом,
Уи аӡәгьы даламгааит, ихы иҭахызар.
Абзиабароуп счымазара иамоу хьӡыс,
Уаҳа даҽакы хьыӡшьарас иузаҭом.
Аԥсны! Уара уоуп исхоу сара ԥсыс,
Абри абас шакәу дарбан изызгәамҭо.
«Зԥа дымԥсыц уԥа диумырҵәуан», –
Наџьнатә аахыс аԥсуа иажәа иалоуп.
Аԥсуа идгьыл абзиабара дзаҟәыҵуам,
Убри «ачымазароуп» иахьагьы сцәа иалоу!
Адунеи аҿы абзиабара – ари крахыҵуеит,
Абзиабара иахәыз – иароуп дызхәышәтәуа.
Абзиабара зылшо оума зегь ихҭысуеит,
Абзиабара зылшо имҟәыҵыжь ишьҭуам.
Аԥсны!
Абзиабара уақәлоуп уара,
Абзиабара аиԥш убас акрухыҵуеит,
Абзиабара! О, зқьыла ааԥынра
Егьырҭ зегь раԥхьа Аԥсны имҩахыҵуеит!

358

АԤСНЫ АЗЫ
Абаҳчара иалыҳәҳәо игылоуп сыҩны,
Ажәҩан иалоуп алҩа хәхәапыџьӡа.
Аҩны ҳәа сара сызҿу – Аԥсны
Адунеи зегь иадыруеит, имаҷӡам.
Араҟа инхо аԥсуа дмаҵуҩым,
Асовет мчра инаҭеит аҳәынҭқарра,
Иахьагьы убри ззеилымкаац дуаҩым,
Даҟәыҵааит дызҿу абарбарра!
Аԥсуа иабацәа рџьынџьаҿ дынхоит,
Иҵаулаӡан инашьҭуп иԥашә-дацқәа.
Дахьубалак ихы-иҿы уҿаԥхоит,
Дыҟоума уи гәаҟрак имбацкәа?
Аха, ишыжәбо дыриааиуеит зегьы,
Акы иазыхҽуам имч ахаан.
Уи ааныжьны дызцашам џьаргьы,
Мшыннырцә иҟоу сашьцәа, шәымгәаан.
Шәыҟазҭгьы араҟа шәаргьы,
Ҳаҩнаргәы иаҳа иҭбаамхози!
Шәааиуазар мап шԥашәаҳҳәари,
Шәхәышҭаарамца еиҭашәҿамԥхози!

359

***
Сналаԥшындаз, шьыри, Аҟәа,
Снаваландаз аҟәара!
Сынҭадыршәрын ашәҭқәа рыкәа,
Иҟаларызушь сызхара!
Избандаз аҩызцәа, ақәлацәа,
Ҳнеидтәаларын џьара.
Алаф рҳәарын алафҳәацәа,
Срымбеижьҭеи рызхара.
Сынхаландаз смыццакыкәа,
Аҟәа ашьха еиҳаракра.
Аҽа шәшьырак схы ыҵамкыкәа,
Снарылаԥшрын аԥсара.
Сынҭаԥшындаз Амшын Еиқәа,
Ишьалҭынчха аҭра иахьҭоу.
Иҿыцхарын сцәаныррақәа,
Ицәырыргарын сгәы иҭоу.
Сышьха шлақәа срыгәҭылакны,
Инархааны ашәак сҳәарын.
Ацәқәырԥақәа рҽырлакьны,
Исзыӡырҩрын амшын.
Абас еиԥш иҟоу ахәыцрақәа,
Снаскьаргалоит сыччауа.
Ахәыцрақәа сырҩыҵаркуа,
Сабиҵас сыжьжьауа.

360

Агәыӷра бжь-шьхак рынхыҵ иҟоуп,
Аџьал ааҵраҿ ианыԥшуа.
Агәыӷра сҟьо сама иныҟәоит,
Исывагылоуп ианышәшьуа.
Сналаԥшындаз шьыри! Аҟәа,
Снаваландаз уԥшаҳәа.
Инықәырԥханда сара сҟәаҟәа
Аԥснытәи амра ашәахәа!
Исаҳанда аԥсуашәак,
Аибаркыра, Шьараҭын…
Зныкгьы, ҩынтәгьы усзылаша,
Џьаҳанымҟа сумышьҭын!

АЛА ҞЬАЛА
Џьара иааӡаз ала, џьара идухаз,
Сладоуп ҳәа иудумгалан.
Ала иҟьаланы адәы иқәхаз,
Ҩныцыԥхьаӡа инкыдгәыгәала.
Уи зышьҭоу – абысҭа хьшәашәа,
Убриоуп изгәыцхәу-гәышьуа.
Аҿынанахоит иҩны агәашә ахь,
Акы абазшәа-иаҳазшәа ишуа.
Аха уи зегь зыҟанаҵо,
Ауаҳамдырхуа, ҳаугаӡоу,
Бысҭак афоит иҟанаҵы,
Нас иахьцаз ҳәа убаӡом.

362

***
Аԥсы аҭазаара ари зегьы ирыхәҭоуп,
Џьоукы адәы иқәуп, џьоукы аӡы иҭоуп.
Бжак ажәҩан иалоуп, ԥсаатәуп, иԥыруеит,
Иаанхаз агыгшәыг мгәацәха иҳәазауеит.
Ауаҩы адгьыл дықәзар, дықәзароуп уаҩҵас,
Ианиҭаххагьы дԥыруеит ԥсаатәҵас.
Аха ахаан ауаҩы дымҳәазароуп,
Дҳәазарц дыҟазар, зынӡак дмиӡароуп.

363

КАЛҬ- МШЫ ИАРИИЗ…
Амаҵура иоуаанӡа, амца аиркуан,
Ианирҭа нахыс даҟәымҵкәа дықьуан.
Зны аҩны дышьҭан, ҽазны – ҽаџьара,
Иҭахӡамызт ихы аџьа арбара.
Дҩагылан дҟаларгьы, дцон ԥсшьара,
Абас акәын ишыҟаз ари имаҵура.
Ихы мацара дшашьҭаз аамҭа ицәцеит,
Уара унеины ак ҟауҵазар – иаргьы иҟаиҵеит.
Амала уи еиԥш зхазы кыр ҟазҵаз,
Дыҟамзар ҟалап ҳара ҳ-Кавказ.
Дкаҳар ак имыхьыртә абамба шьҭеиҵеит,
Дзыргәаҟуа акгьы имам, ишәиҵеит, ихеиҵеит.
Аиаша ҳҳәарами, «дхәыцит хара»,
Дыԥсаанӡа изхаша ахьы имоуп иара.
Ԥыхьа еиҳабыс даман Аԥсынра,
Уажә уарҭалк ауп дзеиҳабу аԥсара.
Аҵарақәа акәлыҷлыҳәа ашәа рҳәоит,
Ашәшьыра дыҵатәоуп, их қьаф аируеит.
Ҟыбаӡыба далам, дыҟоуп ишиҭаху,
Уск аҿы дубашам иара дануҭаху.
Ихаҭарнак инаиқәжь дцоит ныҟәара.
Аҽы бзиа иара дақәтәоуп, ддәықәуп ҽырбара!
Ихианы ианиуҭа – астол днахатәоит,
Аиҳабыра аашьҭыхны аныҳәаҿақәа иҳәоит.

364

Ахәԥҳацәа маҷымкәа имоуп ирҳаны,
Дызҿыхарызеи уаха дцәырҳаны!
Еиҳабыс даныҟаз ириҭаз рацәоуп,
Иара урҭқәа рыла еиҳагьы еицәоуп.
Аусураҿы даныҟоу – есқьынгьы дықьуеит,
Знык ашҭа данҭыҵ – ԥсаатәҵас дԥыруеит.
Иахьазы уи еиԥш зхазы кыр ҟазҵаз
Даҽаӡәы дыҟамзар ҟалап ҳ-Кавказ.
Аха есқьынагьы акәапеи аӡы аанагом,
Абас изынагӡап ҳәа сара агәра сызгом.
Наӡаӡа амҳәыр аарханы ирымҭац аӡәгьы,
Аха иҭынхаз ҳәа иҟам акгьы.
Амаҵура ирҭаанӡа амца аиркуан,
Ианирҭа нахыс есымша дықьуан.
Зны аҩны дышьҭан, ҽазны – ҽаџьара,
Иҭахӡамызт ихы аџьа арбара.
Дышкаҳауаз идыруан, заа абамба шьҭеиҵеит,
Дзыргәаҟуа акгьы имам, ишәиҵеит, ихеиҵеит.
Насгьы уи еиԥш зхазы кыр зылшаз,
Даҽаӡәы дыҟамзар ҟалап ҳ-Кавказ!

***
Аԥсны салыхәхәа санцагьы,
Исыхьлакгьы ҳәа хара бааныжьны,
Схы-сгәы бҭымҵит Москвагьы,
Сзымаагылт џьарак сҽырҭынчны.
Ҳашьхақәа шаҳаҭс иҟаҵаны,
Адәыӷба сҭалеит са сындәықәлоз.
Сдәыӷба, хҭарԥаш ахаҵаны,
Иббандаз адәеижьра ианықәлоз!
Ақалақьқәа кыргьы аансыжьит,
Аӡқәагьы срырит иҵаулаз.
Аха быбзиабара сзаанмыжьит,
Схәыҷра аахыс ибызкны исымаз.
Москва еилашырагьы иазаҵамырӡит,
Сахьцалакгьы иара са исыцын!
Иаазгеит арахь, џьара исмырӡит,
Иаҳа-иаҳа сгәыблра ҿыцуп.
Сара сзырԥхоз, хьҭа сазмыркуаз,
Быбзиабара акәын, ихәажажоу!
Сқәыԥшра еиԥш, сажәрагьы зытҟәаз,
Бара сгәил хышәҭ, сдунеи иабжоу!
Ԥхыӡлагьы бызбон нас есуаха,
Смаҟа ԥырҭны ҭынч сызмыцәеит.
Скараха сааит, сааԥсаха,
Сыгәҭыхақәа рҵыхәтәа ԥымҵәеит.

366

Ргәаҟын шьҭахь бқьышә саргәӡы,
Сџьабымшьан сцәажәашьала!
Убри ашьҭахь исыҭ аӡы,
Аӡы злабжәло чеи ҵәцала.

СПАРТИА
Спартиа, сара сзын еснагь игәакьоу,
Исыдуҵо азы бзанҵык сааԥсауам.
Спартиа, убзиабара еиҳау абаҟоу,
Уа уаасҭа цәыкәбаркоуп иҟоу аокеан!
Убзиабара ауп сшьа-сгәы иҭаныҟәауа,
Спартиа ауп: сыхшыҩ, сдырра, сыламыс!
Спартиа ауп сара ԥхьаҟа сзырныҟәауа,
Сиааирақәа зегьы-зегьы ирымоу мчыс!
Ауаҩытәыҩса акгьы даԥсам разҟыда,
Спартиа ауп сразҟы, исымоу гәахәтәыс!
Адунеиаҿ ауаҩытәыҩса акы даԥсам насыԥда,
Спартиа ауп сжәҩангәашәԥхьара азыртыз!
Спартиа ауп сбаҳчара шәырла изҩычо,
Спартиа ауп ашәышықәсақәа ирылсны икаԥхо!
Спартиа ауп аџьажәлар рыблақәа зырччо,
Рҿы зырцәажәо, анхара ргәарԥхо!
Спартиа анысҳәо Ленин ихьӡоуп исҳәо,
Ленини спартиеи рымҩа ауп сызқәу!
Спартиа ауп сыԥсаанӡа сара ашәа ззысҳәо,
Спартиа ауп акоммунизм ахь ҳнагара иаҿу.

368

РАЗЛИВ АҞНЫ
Аҟәыҵәа аҿықәаҿ уи ауаҩ амца еиқәиҵан,
Даҿуп ус дуӡӡак архиара.
Дхәыцуеит уи ауаҩ, ихәыцрақәа дуӡӡан;
Дыҽҳәатәоуп абраҟа ахәшҭаара.
Сара стәала, уи ԥшӡоуп даара;
Аҟәыҵәа ахықәантәи уи ауаҩ «икабинет».
Атыгә-тыгәҳәа, ашә аҿам, уабасуа,
«Снеир ҟалома? «Мап» ҳәа бжьы мгаӡеит...
Уи ауаҩ икабинет ажәлар ргәаҿы акәын,
Дара ракәын изкыз ацаԥха!
Уи ауаҩ дызҭахыз уа дибар акәын,
«Сеилахоуп» ҳәа иҳәозма шамаха!
Уи ауаҩ дыҟоуп аӡы ахьымҩахыҵуа,
Аҵаа ахьыҟоу, амра ахьыԥхауа,
Аус ахьыруа, аҵәҩан ахьадырсуа,
Ашахта аҩнуҵҟа, ауаа ахьынхауа!
Иахьа адунеиаҿ илашоит уи ауаҩ имца,
Ацԥхьқәа цоит иркаҷҷо хараӡа.
Дхәыцуеит абраҟа, дхәыцуеит Ленин дуӡӡа,
Иара иӡбоит адунеи зегь алахьынҵа!

369

АШЬАЦМАҚӘА

***
Аҟәараангьы сшәаҳәахуеит ҳәа
Иакын асаса еихых,
Аха аҟәараан шәаҳәаҩуп ҳәа
Ианымлац аҭоурых.
***
Сара дысцәымӷуп, аиашазы,
Ауаҩы зыҽзырԥагьауа,
Иара амашьына дақәтәоуп азы
Егьырҭ аҳәынҵәа рҿазҟьауа.
***
Сара гәыла сбеиоуп,
Уара – џьыбала.
Сара агәырӷьара сымоуп,
Уара уџьабала!
***
Ацәгьа зуа ишиҵыҵыша
Идыруеит, уи дгаӡам.
Аха дақәгәыӷуеит аҵарҭыша,
Иахьагьы зҵыхәа ԥҵәам.
***
Ашәҭ иацәыӡуеит аԥшӡара,
Насгьы иамҵәоит иара афҩы.
Бзан игымзар аԥшӡара,
Ԥсынгьы ицәыӡуам ауаҩы.
370

***
Амҟәыбагьы аҭеиҭыԥш амоуп,
Уи азыҳәан иоуҭозеи!
Аха амҟәыба аҩнуҵҟа гәаҩоуп,
Насгьы шаҟа иашоузеи!
***
Уара иҟоуҵаз абзиара
Ҽаӡәы иқәуҵар, уаҩроуп,
Аха ацәгьара иҟоуҵаз
Аниқәуҵа, ԥсроуп!
***
Аҩн ду аҟаҵара улымшозар,
Ахәыҷы хумырбган,
Уҩны амца уара иузеиқәымҵозар,
Асас дааумган.
***
Аҳәа устол ианадуртәала,
Азхара афар, нас иубап...
Акрызлафоз ақәышә ала
Устол хыршәҭны иунарбап!
***
Игәыбзыӷу ала шәарҭоуп,
Уақәымгәыӷын, ухы хьчала.
Угәызианра уи иабарҭоуп,
Иуцҳар ҟалоит маӡала.
***
Ачара анумоу, уҭынха дныжьны,
Ироумҳәан иалоу амаҵура.
371

Уи иахьа дыҟоуп, уаҵәы дыԥсахны,
Ҽаӡә даарышьҭуеит иара убра.
Ууа-уҭынха еснагь дыҟоуп,
Уԥсыргьы, дтәоит џьабара.
Убри духашҭыр, уи бзамыҟәроуп,
Идәықәуҵода шәаџьҳәара.
***
Аҟәыд ҵыӡәӡәааны инҭарԥсеит ачуан,
Амца инахакнаҳаны аҟәыд ржәуан.
Згәы ҭаз абзиақәа аҵан иаанхеит,
Егьырҭ абашақәа аҩада еихеит!
***
Иаашьо ауаҩы –
Имариоу дашьҭалоит.
Аусура бзиа избо –
Ихьамҭоу даҵалоит.
***
Абажә, аҵх анылашьцоу,
Бырлашшәа икаҷҷоит.
Аха амра анақәыҷҷо,
Ишбажәыц иаанхоит.
***
Ҽнак аҳра зырҭаз,
Шә-ҩык рхы хисеит.
Иаанхаз рҽааибырҭан,
Иара ихы хырсеит.

372

***
Абашара – хлаӷьароуп,
Џьабаа аҭахӡам.
Абзиара – ҩадароуп,
Ахалара мариаӡам.
***
Ацәгьа зуа иуӡом,
Изҵәахуа дҟамлар.
Ацәгьа зҳәогьы иҳәаӡом,
Изеиҳәо димбар.
***
Иахьыҟаз гәанаҭан
Ашыш кылҵәан,
Инкылкәрааит
Наҟ аҷынҷа.
Аха уи иҟанаҵо
Ҟасҵоит ҳәа
Акәынча,
Ианнеи, ашыш
Иакит иҳәынҷа!
***
Шьыжьымҭанлеи хәылԥазылеи
Ауаҩ иаҵкыс игага еиҳахоит.
Аха, башоуп, иазыжәуазеи,
Шьыбжьон иаҵкыс еиҵахоит.
Еиҳахаргьы, еиҵахаргьы,
Агага цоит, ауаҩы даанхоит.

373

***
Са исыздырам «астилиага»
Аԥсышәала ишҳәатәу,
Аха аԥсышәала ацәыршәага
Иакәхап изахьӡу.
***
Аҳәа зыҟәну баша иҟәнызар,
Ианаҭахыз аҭра изҭымхзар,
Изыԥсоузеи? – Акагьы!
Аҳәа зыҭра иҭажьакцази,
Згәы иҭоу мҳәакәа изҵәахызи,
Шаҟа еиԥшузеи аҩбагьы!
***
Уаа дуқәак ашьха ицауан,
Аҽадагьы ргеит.
Изашьҭааз, аҽада дырҽхәан,
Иаргьы уи агәра агеит.
– Сара ашьха сзыргаз,
Сҟәышын, сыԥшӡан азоуп!
– Мап, аҽада, мцуп иуҳәаз,
Уҽадан азоуп!
***
Амҵ ԥыруеит, аха азҩоуп иныҟәнаго,
Убри азыноуп ашьрагьы иара изақәнаго!
***
Имгәа аҟны акәзар иахьыҟоу ихәыцырҭа,
Есқьынагьы иԥшаауеит уи амҩахыҵырҭа.
374

***
Аҳәа азын иуҳәар ҟалоит, ибзианы ичахуп,
Аха ауаҩ изын ианырҳәа – даараӡа
иччархәуп.
***
Ахаареи аразреи иахьахәҭоу ибзиоуп,
Аха иахьахәҭам – гаӡарак иаҩызоуп.
***
Угха уеиҳәазар, дуаӷазаргьы иудкыл,
Аԥсшәа узиамҳәаргьы – гәаныла дгәыдкыл.
***
Алыӷәраҿы амхы лазҵо,
Абри иоуп агаӡа.
Аха уи иқәгәыӷны аца ҟазҵо,
Дџьашьатәуп зынӡа!
***
Ҳгәыҳҽанӡамкәа, иаха асы
Аҟәа иақәнаршәт акасы.
Аха башан, агәы иажьеит,
Амра ангыла иахнаршәеит!
***
Адәаҿы зхала игылоу аҵла,
Уи баҳчоуп ҳәа иузыԥхьаӡом.
Егьа иӷәӷәазаргьы дацла,
Абаҳчара азыҟаҵом!

375

***
Агәы! Агәы, аха изакә гәузеи,
Уаҩ изыҳәан имбылуазар?
Убри еиԥш агәгьы зуҭахузеи,
Зегь азеиԥшны иачҳауазар?
***
Аӡыхь бзиа аиҵыхра
Рылшом зегьы.
Аха уи архәашьра
Алшоит аҳәагьы.
***
Егьырҭ зегьы акгьы рымамкәа,
Зхала заҵәык ибеиахаз,
Дзыҟалом ҩба имамкәа,
Уи иакәӡам ибзиахаз.
***
Жәлантәык рыхьӡ ҭигар ҟалоит аӡәы,
Аха аҵәы ахьишьыр ҟалоит даҽаӡәы.
Аҵеи дыбзиахар, жәлары дыртәуп,
Даныцәгьаха, иани иаби рхала дыртәуп.
***
Исгәалашәоит умаҭәа ҿыцқәа,
Исгәалашәоит уара уҽы.
Аха уажәы сзырхәыцуа…
Исгәалашәом ууаҩра ахаҿы!
***
Ихахәы мыжда шланы ианалга,
Иҽирҷкәынарц еиқәаҵәаӡа ишәит.
376

Убри аҟынӡа ахаҵа ихыаннеига,
Хымԥада, зегьрыла дажәит.
***
Аҵларкәыкә бажә баны
Иахымкәлас ицаӡом.
Цәыгьмангьы цәгьа баны
Бзиа ҟаиҵаӡом.
***
Иҟоуп кәты арцынак,
Акакара нҵәаӡом,
Акәытқәа зегь ирыцхылоит,
Аха иара ҵаӡом.
Даҽакы акәым иџьоушьаша,
Иагьҟәарҭуеит иара,
Акәҷар рааӡара агәы иҭоушәа,
Иаҿуп «ҟәырҭ» аҳәара.
***
Амца ахьеиқәыз абан ауаса,
Сыҽсырԥхоит ҳәа иалаԥалт
Иԥаны иууаӡа…
Аха иазымдырит ауаса агаӡа,
Амца ишзалымҵуаз ус еибгаӡа!
***
Ҳауала иҭәу анкьапышҭа
Иаҳа-иаҳа ҩада ихалоит,
Аха аҳауа наҟ ианҭыҵлак –
Анкьапышҭа еидшәаҟьалоит.
377

***
Иауауеи ацгәы, узҿқәоу ҽеила
Аԥшәма еилимыргац.
Иаауҵихыр, уԥаҵақәа рыла
Дыҟоуп уирҳәазарц!
***
Аҩыжәра, аҩыжәра
Иахьа иаабама!
Аҩыжәра, абыжәра
Иԥнаҵәоит аӷьатама.

1966

***
Иабалак зегьы зҿашәо,
Урҭ сара ирцәыскуеит мап,
Аха «зегьы бзиоуп» зҳәо,
Урҭгьы, шәааи, рыгәра ҳамгап.
1966

***
Иқәгәыӷны, ҳамаҵ иуп ҳәа,
Ҳаҷкәын иоуп ҳәа ихьӡ рҳәеит.
«Ахы змардаз абла ифеит» ҳәа,
Ирҳәо ажәаԥҟаҿ дынхеит.
1967
***
Анаатә асуа ианымацәысуа,
Ианыцәгьоу адәы ацәылара.
Убри аамҭазы згәы ҭрысуа,
Иззымгәаӷьуа агылара,
Ҳаӷоу дыҟоуп игәылара!
378

***
Уахаҟам, иахьаҟам, иҟам шьыжьык,
Уцәажәоит, уцәажәоит, еихаукуам уҿы!
Аҩы саршьы, дад, аӡбагьы сшьы,
Аха, суҳәоит, ажәа саумыршьын!
***
Ҽада цәгьа, ҽада бзиа ыҟам,
Урҭ зегьакоуп.
Убри акәхап изырҳәогьы:
«Аҽада ахә еиԥш иԥҟоуп!»
***
Ала сацәшәоит саҩсаанӡа,
Сыгәгьы ҭынчрак ҟанаҵом.
Сгәысҽануп сакаанӡа,
Знык санаклак, сацәшәаӡом!
***
Ак сыгхеит ҳәа угәы каумыжьын,
Зегь сымоуп ҳәагь умыҽхәан.
Ахәыҷы ҟәыншьаны икаумыршәын,
Икаужьызгьы умыҟәшәан!
***
Ушәаԥырҳаԥуа аԥсҭазаараҿы
Аҟазаара, ари ԥсроуп!
Есқьынгьы арцынара аҵкыс,
Ҽнактәи арбаӷьрагь кыр иаԥсоуп!
***
Даагылазар, ихы агәра ганы,
Игәаанагара имҳәац.
Аха, имагәышьазар аӡәы ирҳәаны,
Дақәшаҳаҭхон нас.
379

***
Шәы-гхак змаз усысгьы икымызт,
Иҭынчын игәы, ицәагьы ԥкымызт.
Гха заҵәык змаз, дарцәомызт игха,
Аԥхыӡ бааԥсқәа ибон есуаха.
***
Сҿа мшны, сара сшәырны,
Сҟаланы аҵла саҿандаз!
Амла иакуа дызбар, ддырны,
Сыҿшәаны иаԥхьа скашәондаз!
***
Ашьхақәа ҭынчуп, ҿырҭӡом дара,
Рҽырԥагьаны игылоуп, рхы ладырҟәӡом!
Ак уасҳәашан, аҩыза, ус уӷәӷәоума уара?
Ҿуҭӡомеи урҭ реиԥш, убжьы саҳаӡом.
***
Аҟармаҵыс чмазаҩхеит, иахьуан аҟырҟы,
Аҳақьым дазааргеит, иӡбеит аразҟы!
Иахьуаз гәеиҭан, дахәаԥшны дцеит,
Ашгәа аҟырҟы иҭшәырша ҳәа дҵас иҟаиҵеит.
***
Арацәа акәым усс иҟоу,
Кыр сызҩыма ихәарҭоу?
Аҵх иԥысҽыз баша иԥысҽу,
Исызҳәама са сгәы иҭоу?!.
Иалакьысма шәгәы арахәыцқәа,
Мамзар баша иаҩсны ицоу?
380

Абри ауп еснагь сзырхәыцуа,
Имцашыраха исыцроу!
***
Сажәеинраала, уара уқәыцыз,
Упырпылыз, ухәацыз,
Уџьбараз, енагь уҿыцыз,
Ацәгьараан уаҳәа хыз!
Ацәгьа зыршуа, ацәгьа зхәыцыз,
Уцырцыруа уиҿакыз!
***
Аԥсны иҟоу ҩыџьа роуп.
Аиҳабыҵәҟьа Мыџьа иоуп.
***
Могидсон
Ашьха дцон.
Арахә кеицон.
Нас–иааицон.
***
Аӡәы иҩны ушыҟоу дааир ҟалоит уаӷа,
Шәеиӷара уа ицәырумган, ичҳа, уҽырӷәӷәа.
Шәшеиӷацәоу ззымдыруа ауаа идумырҳан,
Иулшозаалак, уаҟа уҽумырххан...
Шәхала шәеиқәшәахрагьы шәыҟоуп џьара,
Убраҟа ахаҵараз уеибыҭаз уара!
***
Узҭаху урҭ ргәы ԥумжәан,
Изырԥхашьаша аус ҟаумҵан.
381

Уаӷа думыргәырӷьан,
Ажәҩанахь дхалартә дҟаумҵан.
Бзиа узбо думырҵәыуан,
Дхырқәақәо думыртәан.
Агәашә ныжьны аанда дхыҵуа,
Хгарҭа имамкәа дҟаумҵан.
***
Аԥҭақәа шьҭыҵит,
Ажәҩан ахь ихалт,
Мраҭашәарахь иҵыкко иалагоит.
Амшын аҽырҭынчны
Аҭра инҭалт –
Иҟоума абри краанаго?

АКЬЫԤХЬ ЗЫМБАЦ АЖӘЕИНРААЛАҚӘА

***
Инал-Иԥа Шьалуа ичаала,
Ҳцап, аҩызцәа, иаабап шәаала.
Ирҳәоит абас: Оумашәа ихит ҳәа,
Абаша ацынхәрас ашәҭ ирхит ҳәа.
Даҽакалагь аиаша ҳҳәап, нас,
Иқәиргылалоит иаарҳәны «адиагноз».
Ирҳәоит: еиԥшны ичаала иҟьом ҳәа,
Ичаалагьы еиԥшны иԥнаҟом ҳәа.
Москва, 07. 12. 1956

383

АШШРА
Ԥсаҵлак ашьха иаҿагылоуп,
Уахьынаԥшуа ҳаракӡа.
Иашшҩуп, агәы акалоуп,
Уи ҟамлац агәы наӡа.
«Ҩыза дсымам, сымацара,
Сдацқәа ашьанҵа ирҿаҟәеит.
Акы иаламҩашьо сыԥшӡара
Еицакит, ишыжәбо, сҵыкәкәеит.
Амра шыра схы иқәцеиуеит,
Арахь саргәаҟуеит абааӡа.
Ашоура сагоит, саргәаҭеиуеит,
Шәшәыракгьы збом зынӡа.
Аӡын, ашьха асы анкыдҳало,
Асыԥса анаауа иԥҵәаны.
Исмыхәауа инасыдҳалоит,
Сымахақәа ԥыҵәҵәаны.
Цәгьаԥсышьала иаасхызгеит,
Алӡынрак шәахәак збом.
Аарла ахьҭа сыԥсы ацәызгоит,
Сызҭагылоу шәара ижәбом».
Ашшыԥхьыӡқәа абас иҩны,
Идәықәнаҵоит иахьабалак.
Уи аанымгылеит Аԥсны,
Иннамыжьит џьара кәакьк.

384

Аҵла рынцәа ашыц дәықәнаҵеит,
Аԥсаҵла аусқәа шыҟоу еилкаа;
Аха аԥсаҵла аҿы еихиԥхьаӡеит,
Узыргәаҟуеи ҳәа ианазҵаа.
– Аҵла гылоуп ашьха наараҿ,
Ишеишеиуа, иԥшӡаӡа.
Инхоит, инҵуеит аԥсабараҿ,
Иагу ыҟам зынӡа.
Ашыц гәаҭан, аусқәа гәаҭан,
Иааит шьҭахьҟа ихынҳәны.
Абар рынцәахәы аԥхьа инаган,
Аус ықәнаҵеит иҩны:
– Ашшаԥхьыӡ иаҳәо башоуп,
Бзарҭаныҵәҟьа инхауеит.
Аӡын амра неиуам, иашоуп,
Аԥхын амра ахаԥхауеит.
Аӡы акәзар, ашьапаҿыҵәҟьа,
Арҩаш аҵаҽҽа ицауеит.
Ааԥынраз аԥса ахықәцәа,
Аҵар ҷырҷыруа ишәаҳәауеит.
Аха иаҟәыҵуам еиҭа ашшра:
– Сара даара џьа збахьеит.
Гәырҩеи, гәаҟреи, исхамышҭра,
Абар, сыбжак арҩахьеит.
Са исықәнагоит аԥсшьара,
Ашьха-цаҟьа саҿганы,
385

Џьара ҟьаҟьара дәышшарак,
Снырхазар убра сганы.
Амшын Еиқәа азааигәара,
Агәы схыԥшыло есшьыжьы.
Иаасыкәыршан аԥсаҵлара,
Уа сгылазар рыгәҭаны.
Аԥша ахьасуа, ашәшьыра ахьыҟоу,
Амырхәага ахьысхаԥхо.
Аӷба, нас адәыӷба ахьныҟәо,
Санынаԥшлак зегьы збо.
Абас иаҿуп иааҟәымҵӡакәа,
Арзаҳалқәа цоит еишьҭал.
Анцәа иаԥхьа еиқәырчаҟәа,
Уа иазымкы – аҩны азал.
Даҿуп акакала адәықәҵара:
«Аԥсҭазаашьа шәнеины игәашәҭарц
Шәнапы ианысҵоит аҭыԥ ақәҵара,
Нас аԥсаҵла аҭак ашәҭ».
Иаҿуп аусқәа реилыргара,
Аха аԥсаҵла агәы наӡом.
Ирыздыруам рхы ахьыргара,
Излацаша мҩа рбаӡом.
Иашшуеит, иашшуеит аԥса:
– Схықәцәа иқәтәоит аҟәраан.
Сыбла ихылеит сара шьҭа амса,
Исыҵатәалоит амшә ааны.
386

Иабаҟоу, мшәан, ашьха уарба,
Нас, иабаҟоу аҟармаҵыс?
Сара сыда ҽа ҵлак иарбан,
Изҭаара абарҭ сасыс.
Уахы-ҽны абас ашшра,
Иааԥнаҵәашам аҵыхәтәа.
Усда-ҳәысда, абас аҿыҿра,
Ҵыԥх иаҿын, иаҿын сынтәа.
Акомисcиа, еиҭа акомиссиа,
Абри иаҿуп есымша.
Априказ, актқәа, асиа,
Зегь шьҭарҵеит еиқәыршәа:
– Иудыруазеи еиҭашшыхыр,
Уи ус иамоуп чмазарас.
Агра азкажьуам, еиҭа шьҭнахыр,
«Иара ҟәышуп» егьырҭ – гаӡас…
Иара атәала цәгьала иҟәышуп,
Зегь-зегь адыруеит иахьыҩтәу.
Иара ԥшӡоуп, иара хәдышуп,
Ахымыждагь «хшыҩла иҭәуп».
Аҵла рынцәахәы, суҳәоит,
Аҵыхәтәантәи уас аҵәҵәа!
Жәларык зегьы ргәы иахәоит,
Имашшыртәы абӷа ԥҵәа!

1962

***
Сыцәан сҿыхеит.
Ашарахь инеиуан.
Уи ашьҭахь сызмыцәеит,
Сазхәыцуан акы:
Гәҭыхак сызкылсын,
Сиарҭаҿ сгәаҭеиуан,
Сгылан слеиҩеиуан
Ацәашьы наркны.
Ԥхыӡ бзиак сарҿыхеит,
Амца насыжәҵа,
Сыԥсы ҭахәаҽуа
Избеит аҳаԥы.
Аха убасҟан
Бара сыҩҽыжәҵан,
Аҟамчы наган
Иабыркыхит снапы.
«Чоу» ҳәагьы снаҵҟьеит,
Сҽы мақьасуа,
Сыбжьы нықәсыргеит:
«Аҳы, Чачалоу!»
Саԥхьаҟа избан
Иахьымацәысуаз,
Аҳаԥы сааҭыҵны
Сналаԥшит Ҷлоу.
Измааноу сыздыруам –
Шыԥхыӡыз анызба –
Убрахь сагьҭаԥсындаз
Сгәахәит, аҳаԥы,
388

Бара сахьҽыбыжәҵаз,
Бахьызбаз аԥҳәызба,
Сыԥхыӡ, адырҩаҽны
Са сахь уццакы!
Схәаҽыргьы схәаҽааит,
Бара бахьыҟоу.
Ба бзыҳәан сыԥсыргьы,
Хьӡыда сыԥсуам.
Бара быда схала
Адунеи сахьықәу,
Адунеи – ҟьаҟьагьы
Иҭшәарроуп, сазкуам!

***
Сыҽуааха сналалеит Ҷлоу ақыҭа.
Араҟагьы сқыҭоуп, са сызсасыда!
Ара инхоит – Алықьса, Ҷыҷыкәа, Баграт.
Снеиуеит, аҽы ҳәа сақәтәоуп аԥсаатә.
Агәырӷьара сҿықәны, сара сыхха-чча,
Ҽыла снеиҽԥынгылеит аӡиас Қәмарча.
Баграт иҩымҭа усҟан исгәалашәеит,
Аӡы аҵахьынтәи ахаҳәқәа сҿалашеит.
Сара саԥсазар аԥара Ԥақәашь,
Саргьы иухҳәааны ажәақәак сыҩқәашт.
Қәмарча иаҩызоуп, ахаан хәашьра амбац,
Убасҵәҟьа иӡыхьуп, иссирӡоуп са с-Ламкац.
О, сырҩаш хазына, ҭабара зықәӡам,
Гәыкала иунаҭоит Қәмарча салам!
1963

390

***
Еибах-еибафо Дәаб аӡиас,
Ахаҳәқәа еигәыдҵо ицоит ԥхьаҟа.
Абри аԥшаҳәагьы анхаҩ гәыраз
Ҳҭалеит Нестор имӡырха.
Ашьха ашьапы дадынхалоит,
Деихачаԥа, дбаӷьаӡа.
Аԥҭа хҭарԥақәа нархалоит,
Ухы неиҵухыр ҳаракӡа.
Ухылԥа наухшәаны инҭалоит –
Иумкуазар – икәкәаӡа.
Ажәҩан агәы аԥсаатә халоит,
Аҳауа иалоуп хараӡа.
Ашьхантә арҩашқәа иқәԥақәсуа
Иахьеидыслоз рыбжьқәа гон…
Уи нахысгьы инхоит аԥсуаа,
Уаҳа царҭа рбаргьы – ицон!

391

***
Ашьхақәа ирышәҵаны
Роупа қамызқәа,
Наҟ-ааҟ еиҿаԥшуеит
Еидҽырбало.
Ажәҩан казказуа
Асаркьа иаҩызоуп,
Аԥсабара ахаҿы
Анубаалоит.
Адунеи амҽхакны
Аԥҭа ҭырцәажә,
Дәаб аӡиас
Леиуеит аҽҽаҳәа.
Аҭаацәара ду еиԥш
Ицәажәоит, ицәажәа,
Алымҩанык
Иахьынӡацо
Аҷҷаҳәа.
Шьыжьуп. Амра
Мгылац макьана.
Аимара зегьы
Шәахәала иҭалаҳауп.
Аҵлара, уарҳалҵас
Икыду анаа,
Изымбац ибар
Хәыҷҵас деилаҳап.
Абри аԥсабара
Ауаҩ иааӡаз
Дзыҟаларым дпоетымкәа.
Ашьха гәы изҭаз,
392

Ашьамхы иҵазҵаз
Дызлаагылари
Ашәак азымҳәакәа!
Апоезиа абжьы
Араҟа иҭыҩуеит,
Ахаҭа поезиоуп
Ари аԥсабара.
Ашәа ҿыцқәа
Ашьхақәа ирхыҩуеит,
Аҽарҿыцуеит ара
Убзиабара.
Дәаб аҵа иҭоу
Ахаҳәқәа цырцыруеит,
Аӡиас қлыбушәа
Урҭ ахуеит.
Аимара апоет
Дарбан – дадыруеит,
Даҵәахуам уи.
Иаҳагьы дышьҭнахуеит.
Иахьа ҽыла снеиуеит
Аимара аԥсҭала.
Ашәа сыцнаҳәоит
Арҩаш хыҽҽара.
Аҳы, уҽеиҵых,
Са сажәеинраала.
Сгәы иҭоу ансызҭымх –
Иусҭоит аџьшьара.

***
Санынабыхәаԥшлак ахәыцра насыхоит,
Сналанагалоит ахәыцра – ацәқәырԥа.
Быбзиабара ӡыхьҵас снаҿыхәоит,
Сыԥсы ааҭалоит, ицоит инкаба.
Зны-зынла сгәы аӡыӡара нҭалоит,
Асаркьа снаныԥшылоит, иааскуеит схахәы.
Ашықәсқәа, амҟәыл еиԥш, саԥхьа
инышьҭалоит,
Саарыцҳаишьап сибар агәыцхәы.
Аха бааигәара сара саныҟоу,
Иубахьац сакәӡам, зынӡак аҽаӡәӡоуп.
Ажәҩанаҿ сыҟоу, адгьылаҿ сыҟоу,
Сыздырам сҟәышу, мамзар сгаӡоу.
Есымша иибо уаҩы ила ашьцылоит,
Аха былабара ҟалом сызхара.
Быбзиабарахь, убрахь иадысцәылоит,
Быхьӡ ҳәаны, сахәоит аӡы «ахәара»!
Иахьак амца қьоуқьад сыжәыбҵеит,
Саԥхьа баагеит ақәыԥшцәа бхьыкәкәа.
Сыҷкәынра баахан сеиҭаҽыжәыбҵеит,
Иахьа аҵыс ҭоуп еиҭах сыхҭарԥа.
Ахшԥшшәала быҵкы шԥабнаало,
Иааҿыхаз асаби иеиԥш бхы-бҿы
Сыздырам исҳәо снаало, иснымаало,
Аха быбзиабара исбыркит снапаҿы!

394

25.09.1965

***
Издыруазҭгьы зегьы шбашаз,
Ишыбжьысу, зегьы шбаау…
Аҵыхәтәангьы сара сашәа
Ацәа исҳәо, сгәаҵа иҭкаау –
Зегь шакәабо, ишарыцқьо…
Ахәыҷы иааҭыргаз аҳамам,
Убри ишиҩызоу, аԥсаҳәа зхылҟьо
Адунеи ҳаиуанра злам –
Схы сыргәамҵуа ас сҟалозма,
Илбааздозма ахәшә ашақәа,
Иҟәымшәышәым ак зыҩуазма
..................
Москва, 23.06.1966

395

АИАШЬАРА АГӘЫ
Сгәы иахәеит сара шьарда,
Сара сасра санырҭаа,
Алим иԥсадгьыл уи Ҟабарда,
Ԥҳәыс дахьиҳәаз Абаҭаа.
Еибах-еибафо Баксан аӡиас,
Ельбрусынтәи илбааҟьа илеиуа.
Бзиа избеит Нальчик гәыраз,
Гәаартыла ҳара иаҳԥылаз.
Сгәы иахәеит Алим иашҭа,
Ашьац иаҵәа, абаҳча еизада.
Урҭ исырҭеит сара аҳамҭа,
Абзиабара аҳамҭа гәарҭа.
Бзиа ишԥазбеи ари анхарҭа,
Енагь асасцәа здызкыло.
Шьац знымло амҩахәасҭа,
Аԥшәма дгәырӷьо дахьуԥыло.
Алим сҩыза иан хахәышла,
Лыҷкәын иеиԥш сылгәыдлыҳәҳәалеит.
Дсацәажәеит ажәа ҟәышла,
Слыма нас аҩныҟа дхалеит.
Сгәыдылкылеит, схыдылкылеит:
«Ажәҵарақәа сашҭа иҭалеит», –
Абас аныҳәаҿа аанылкылеит,
Ашәа ҳзылҳәо дҳадтәалеит.

396

Абри аҩыза, гәаартыла,
Бзиабарала аизыҟара
Сара исымбац зегьы-зегь рыла,
Са сахьцахьоу џьара ныҟәара.
Алим сҩыза, сыхаара,
Ҳарҭ акрыҟоуп ҳаидызкыло.
Ҳаиашьара, ҳаизааигәара,
Дарбан иҟоу иадымгыло.
Сара издыруеит цәаныррала,
Насгьы иадыруеит иара сыдгьыл
Шьҭрак ҳшалҵыз иашьарала,
Сара ушсымоу сгәы уадкыла.
Саб иашҭа ашәшьыраҿ,
Аупа ҳаҵаршә ҳаҵатәанда,
Ҳаҟоу џьаҳшьарын Шалушкаҿ –
Мана Аԥсны, ма Ҟабарда.

***
Зыҟны аусқәа ҳамада?
Ҳазлаҟоузеи иџьоушьаша!
Закә аамҭоузеи иаҳзыҟалаз?
Лшара хәыҷык сыманда,
Иубарын ишсыркәашоз!
Мана ҟәышқәак ракәындаз,
Аҽадаԥсқәа рнапаҵаҟа.
Ҳаҟоуп – анышә иамандаз
Абанҭ рмагә аҵаҟа.
Аҟәыш иузиулак ухы иқәукрын,
Аҿаҳақәа ҳрылахеит.
Ҳаӷәра иаҳкыз ҳамырхын,
Агәдықьҳәа рҿынархеит.
Урҭ иаҳзыруа ҳақәнагоит,
Аилымгақәа ҳарнышәазар!
Аха абри ҳақәнагоит,
Исҭахуп ижәдыруазарц!
Ҳҿи ҳнапи шеиқәыԥсоу,
Ҳцәыс-жьысуа ҳшеилатәоу,
Дара цоит ишьҭыԥыссо,
Акы нмыжь ирымаҭәоу!
Агыруаҵәҟьа дуқәтәаны,
Аҳацаҳәа анҿынеиха,
Убылтәуп агаз уқәҭәаны –
Урацәаххыраха!

Тҟәарчал, 31.08.1967

398

***
Сыуа, сықәла, сҩыза иаша,
Сгәырҩеи, сгәырӷьеи ирылахәу!
Исазымҳәо аԥсшәа баша,
Цәала издыруа исҭаху!
Амлакраан зҿаҵа еиҩшаны,
Ԥсеиқәырхагас иузҭауа!
Аблагәы шырыхьчо ухьчаны,
Ԥхьаҟа умҩаԥызгауа!
О, Шьалико Камкиа,
Сгәы усҭоит ҳамҭас!
Абас иҟоу ауаҩ қьиа
Уеиԥш аҳәырҩык ҳамандаз!

399

Аҟәа, 17.09.1968

АҲАҚЬЫМЦӘА ИСАБЖЬЫРГАЗ АҬАКС
Шьҭа сгәаар ҟалом, изларҳәаз ала,
Сгәырӷьацәар – еицәоуп еиҳагьы.
Уҩлар ҟалоит, рҳәеит, ажәеинраала,
Уи ак сымимхит аӡәгьы.
Аха иааиуам ажәеинраала,
Саназгәааӡам акгьы,
Санзымгәырӷьа џьара акала,
Скалам шьҭысымхыц уеизгьы.

400

Шәача, маи, 1968

***
Аиаша иашьҭалаз амла дакит,
Ахәахәа иашьҭалаз амал иҟәнахит.
Аԥсҭазаара, узыҟоузеи абас оумашәа,
Исаҳә, ууаҩызар, уа, анцәа узша!
Ууа ду дыҟанаҵоуп уара ианузша,
Уаӷа ду дыҟазар уи данузкашәа,
Ԥсеивгашьак уиҭома, уи уимхәаҽуеи,
Аԥсҭазаара угәы амыҳәо уҟаимҵои адунеи!
Сиашара скыднаҟьоит абас ладеи-ҩадеи,
Аӷар диқәыӷәӷәоит енагь уаҩ-беиа!
Иахьагьы иҟазар ишыҟаз ажәытә,
Џьоукы ахәша иашьуазар, ҽа џьоукы – аҟәыд.
Изуа имоуазар ииуз аџьаԥса,
Аҩныҟа дгәарлозар баша дааԥса.
Даханы игозар изымуз – изымҳәаз,
Дақәыӡгәышьозар уи азы акы зҳәаз.
Уашшыр уабашшуеи – зегь еибаркуп,
Реиҳа ихәаԥсоу – уи дҳаракуп.
Уашшыԥхьыӡ ыргьежьны иаарышьҭуеит арахь,
Аус адыруеит нас дара рчархь.

401

Иаханы урхәархьуеит қыдуахәаҵас,
Ирылшозар иулгарц – иалагоит зынӡас!
Аиаша иашьҭалаз амла дакит,
Ахәахәа иашьҭалаз аҩада дыԥрит.
Аха дҩаӡаанӡа ихьӡеит ахьшьыцба,
Амҽеи дахьцоз абгацәа ихарԥа.

ГУБЛИА ГЬАРГЬ
Бзиа иаабоит, унапы ҟьала,
Аха укаламгьы ҵарны иҟьала!
Уҽырԥала, уҽырҽеила,
Уҽыз уақәтәан ԥхьаҟа унеила!
Аҭарчеи уара иукуп,
Ашҭа аԥынҵан ҳарзыԥшуп!

403

БАГРАТ ШЬЫНҚӘБА
Аҩыза Шьынқәба Баграт,
Упоема «Кьахьба Ҳаџьараҭ»
Иадубалахьеит аџьа.
Ҳуҳәоит, иаарласны иҳаҭ,
Иааҭыхны учақьмаџьа.

404

ҲАЛАМЫСИ ҲШЬЕИ
Рашид Рашидов изкны
Аҩыза бзиа, аҩыза иаша,
Аҩыза гәымшәа кыр даԥсоуп.
Убри изыҳәан сара иахьа ашәа
Изаԥсыҵарц сгәы иҭоуп.
Дынхоит уи Даӷьысҭан ашьха,
Ашьха наара ашьапаҿы.
Игылоуп ашьхақәа хҭырԥашла,
Зыбзиабара ҵәаху згәаҿы.
Са саԥсуоуп, иара д-ддаргьынуп,
Ҳа ҳмилаҭқәа хаз-хазуп.
Са сеиҳабуп, иара дыҷкәынуп,
Аха ҳа ҳаибаҭахуп.
Иара ихьаа сара исхьаауп,
Ҳҩыџьагь иҳахьуа акоуп.
Иара дангәаау, саргьы сгәаауп,
Ацәгьеи абзиеи ҳзеиԥшны ишоуп.
Ҳанеиниалак ҳагәҭыха еибаҳҳәоит,
Акы аанмыжькәа аҵыхәтәанӡа.
Ҳгәахәрақәа уиала иҿаҳҳәоит,
Зегьы еибаҳҳәоит акгьы мӡа.
Абас изыҟоу, абас еилаҵәоу
Акы акәзар акәхап – ҳлахьынҵа!
Абри ҳартәом, абри ҳарцәом,
Ус ҳцоит аҵыхәтәанӡа!
405

О, Рашид! Рашид Рашидов!
Ашьха қыҭа инхо сашьа,
Ҳхьаауп уаҩы иҳазиҭом,
Ҳа ҳаламыс, ҳара ҳшьа!

***
Аԥсшәа уазҳәо урҭахны акәым
Изуарҳәауа зегьы.
Узырџьо зегьы урцәымӷны акәым
Уздырџьауа даргьы.
Урҭ уара еилукааратәы
Иумазар агәы.
Досу дзеиԥшроу иоуҳәаратәы
Удырра ҳаракы.
Убысҟаноуп ианудыруа,
Дарбан кыр иаԥсоу.
Дарбан баша ибарбаруа,
Дарбан ихәаԥсоу!

407

САМСОНИ ЏЬАРНАСИ
Бзиа еибабо ирызкны
Аԥшәмаԥҳәыс аҩны исылҭеит азҵаара:
«Исаумҳәари, иреиӷьузеи иубази иуаҳази?»
– Иабаҭахыз ари амш азҵаара?
Избахьоу иреиӷьыми Самсони Џьарнаси!
Смыччоз, иаҟәымҵит сылаӷырӡ аара…
– Улаӷырӡ ауаа, иамынас узықәшәазеи?
– Бысҟәаҵ, бдинаныс, исылшом аҳәара!
– Ак улымшаӡо, уарак узакәызеи?!
Арҭ закә хацәоу салагар аҭкаара,
Срымшьои ауаа хагаси гаӡаси.
Сыбз ԥымҵәакәа, насгьы жәаџьара,
Еиҭаҳәашьас ирысҭои Самсони Џьарнаси!
Абзиеибабара ирнаҭан азаара,
Избазеи, блааҭых! Избази! Исаҳази!
Хьшәашәара ақәума уи ахәашҭаара,
Алаф ахьеибырҳәаз Самсони Џьарнаси!

408

ШӘГӘЫ ИҬОУ ШӘҲӘАЛА
Иахьа аизара уалахәын,
Иҳәа унеизар иуажәахәу.
Еилымкаакәа изыԥсоу,
Уақәшаҳаҭымхан иҳәоу!
Иҳәа, иуҳәо акы ԥнаҟо,
Аӡәы идамзаргьы деиқәнархо.
Иуқәыӡбауа умцан уара,
Угәы амырӡыӡан ашәара!
Аизарақәа ахьыҟало,
Абзацәа роуп иныҟәало.
Уԥсы шҭоу ухы дырба,
Инаухыхны ухҭырԥа!

409

***
Иахьа илашәу ибаргәузеи,
Иҟоу ибаӡом!
Адагәарагьы шаҟа ихәшәузеи,
Ирҳәо иаҳаӡом!
Иҿаҳау зынӡа дхазыноуп,
Игәы иҭоу изҳәаӡом!
Дыҟоуп, дзыҟоу ихазын ауп,
Аҽаӡә дибаӡом!
Узыҽхәозар азин умоуп,
Амц узҳәалар.
Ари адгьыл аҿы уаԥшәымоуп,
Уӷьычлар, иузгалар!
Узықьақьозар иубаргәузеи,
Уздызкыло рацәоуп.
Ас аразҟы зуҭахузеи,
Каканҵас ихәаԥсоу?
Иахьа идагәоу ибаргәузеи,
Ирҳәо иаҳаӡом!
Илашәугьы ибаргәузеи,
Акагьы ибаӡом!

410

Аҟәа, 07.06.1969

АМШЫН ЕИСУЕИТ
Алым иҭаку еиԥш игәрымуеит,
Игәамҵуеит, ижәылоит амшын.
Ацәкша еиԥш, агаҿа иазыҩуеит,
Азаара азаазар? Иахьак ахы атәым.
Иахьак зынӡа абрагьцәа ахарԥа,
Иааҟәымҵӡакәа аԥаҩ иаҿасуеит.
Ицҟьашәҟьа иагоит ацәқәырԥа,
Адырҩегьых шьҭахьҟа инеиҭаҵуеит!
Амшынҵәҟьагьы иадыруеит агәаара,
Нас иахашҭуеит, ицәоит иҭахәхәа.
Узыргәаада, узыргәыбзыӷда, ишсоуҳәара,
Дызусҭда уа уҟны абри еиԥш згәаӷьуа?
О, аԥсабара, ибзиоуп уаҳасаб,
Амшын ырцәқәырԥан, ирааԥсан иуртәоит.
Агара игароу сабик ианоушьап,
Амцхәрақәа иамоу амхын иугоит.
Амч иоуҭо аҟара, арахь иамухуеит,
Аҳәаа иҭартәаны иукуп!
Амшынҵәҟьагьы ацәа иалухуеит,
Уи гәаҭаҩыс уахьамоу разҟуп!
Мамзар ишаҭаху ахы иақәиҭхар,
Рыцҳашьарак ҟанамҵар ҟалап.
Иахьатәи амч наӡаӡа иамчхар,
Адунеи рхәашаны иунарбап.

411

***
Шамил, ухәда абжьы
Самырцәеит иаха.
Сыцәеит абас шьыжьы
Цәгьала, сынҵәаха.
Аха адырҩегь шьыжьы
Иаагеит ухәда абжьы
Сҿыхеит сцәырҳаны,
Насгьы – сыҳәҳәаны.
Уара узычҳаз аԥҳәыс
Ицәгьоуп уи лыхҭыс.
Шамил, ухәда абжьы
Иԥнаҟоит сжьы.
Иҭнаҟьеит схы,
Исыҵнахит сшьамхы.
Шамил, ухәда абжьы
Еиланаргылоит схәы-сжьы
есшьыжьы.

412

***
Шамили сареи ҳаигәылацәоуп,
Хыбрак ауп ҳаицхызҩауа.
Сгәы ушьҭнахын – уагәылаҵәоуп…
Шьҭа уаҩ дыҟам сымҩахызгауа.
Ҵла мҵанызаргь иабаргәызеи,
Аиҩызцәа бзиа ианеибабо.
Ахан иҩназаргь иалырхуазеи,
Ацәаныррақәа анрылабо!
Хыбрас иҟоу бзиабароуп,
Мцадагь шәарԥхоит ишәымазар.
Иухәом – «ҳааигәоуп», «ҳагәылароуп»,
Абзиабара акәиц ыцәазар.
Уаҭәҳәеит ҳәагьы – еиқәылауам,
Баша амала уамыҭәҳәаӡан.
Убри азыҳәангьы сызгылауам,
Џьара ԥхаррак ахьыҟаӡам!

413

***
Шамил Плиа пил вино
Из огромного рога.
Не вижу я его давно,
Как небесного бога.
Разгулялся парень мой,
Домой не приходит.
Где увидит пир горой,
Время там проводит.
Жена и дети дома ждут,
Поздно спать ложатся.
Не смеют долго глаз сомкнуть,
Увидеть сон боятся.
Ждут его и день и ночь,
Где же он пирует?
Чем жене его помочь,
Раз муж дома не ночует?!

414

***
Бпоетессоуп, ба бануп,
Аҩны ԥҳәысрагь былшауеит.
Аӡәӡәара, ауанҭара баҿуп,
Ҵыхлагь аҩра бықәшәауеит.
Бусқәа зегьы брыхьӡоит,
Анра, ахьчара, ааӡара.
Акино ашҟа бара бцоит,
Нас базцоит абаҳчара.
Ажәеинраалақәа быҩуеит,
Ашьхыц еиԥш, ашәҭқәа ирылыбхыз.
Аҟармаҵысшәа ашәа бҳәоит,
Ибҳәоит бгәала бгәы иааҵаххыз.
Ибҳәоит амца бгәы иҭало,
Ишаҿымцәаауа бгәаҵаҟа.
Ааԥынраз ашәҭқәа иҿало,
Бшырзыҟамло бӡаӡаха.
Аӡаӡа, ахра – арызын ӡаӡа,
Алымҳарыҩқәа кназҳауа.
Апоезиа амахә аӡа,
Апоезиа ахьазҳауа.
Асас дааир быҩны,
Бчеи бџьыкеи цәырыбгоит.
Ҳаҭыр рықәҵа иаԥсаны,
Ишрыхәҭоу иныҟәыбгоит.

415

Бпоетессоуп, анра буеит,
Ибыхьӡуп аԥҳәыс еибага.
– Абри леиԥш, – абас рҳәауеит, –
Кәымф дабаҳазкылуга.

***
Витали, уабаҟоу, Витали, уҿыха –
Амра гылахьеит иԥхаҵәы-ԥхаҵәуа!
Витали, уабаҟоу, Витали, уҿыха! –
Абри саҿызароуп сӷьаҵәы-ӷьаҵәуа.
Иазхоуп ацәа шьҭа аҽаҭара,
Угыл ирласны – амра халахьеит.
Зегьы иҳалалан иаҿуп ҳгәаҭара,
Адәахьы акәын – зынӡа иԥхаррахеит.

417

1969

СҼЫРҬЫНЧНЫ СЫЗТӘАӠОМ!
Схәыцрақәа агәы ихуп,
Иахьысҭаху урҭ наӡом.
Инаӡар сара исҭахуп,
Анцәа исҳәо иаҳаӡом.
Анцәа, суҳәоит, уара уоуп
Адунеиаҿ кыр зылшо!
Адунеиаҿ уара уоуп,
Егьзырлашьцо, егьзырлашо!
Сгәы амца игьежьуа иҭоу,
Иалоурԥхарц сҭахцәа!
Ҭырқәтәыланы сашьцәа иҭоу,
Снықәурԥшырц рхацәа!
Абас аҳәара ҟасҵалон,
Иахьа уи уара исурбеит.
Рныҳәаҿақәа сҳәалон,
Аҳаԥшьақәа ҭасырбеит.
Ҩыџьа ҳзааушьҭит уара,
Уара исуҭеит уи разҟыс.
Иахьа игәырӷьоит с-Аԥсынра,
Уажә са соуп аҟармаҵыс.
Ашәа сҳәоит, исҳәоит, исҳәоит,
Сыбжьы исхоу ааԥҵәаанӡа.
Сашәаҳәашьа анцәа игәаԥхоит,
Исҳәалозаргьы шаанӡа.

Аҟәа, 24.08.1969

418

***
Иаҳа-иаҳа сгәы шәоит, ибжьысуеит,
Иаҳа-иаҳа имаҷхоит сылша.
Аԥсны, ухазын ухысхысуеит,
Џьоукы рзы укәаруеит есымша.
Иухьзеи, угәи ушьамхи каԥсаӡама,
Алахьеиқәҵара уздыруамызт бзанҵы?!
Амч ду иулаз улҵны ицама,
Уаҳа угәы иҭаӡами уқәԥарацы?

419

ҶЫҶЫКӘА ДКӘАШОИТ
Амузыка хәмаруа, ихәмаруан,
Афымцақәа рацәаны илашон.
Ԥҳәызбак диҿакаркаруан,
Лӡара кны Ҷыҷыкәа дкәашон.
Икәашон, икәашон еивагьежьны,
Абыржә еиԥш еиқәшәаны иҟамлац.
«Ҷыҷыкәа, убаҩхатәра акы анагужь,
Ианҭумҟьа уҩыза ллахаҵ,
Акы ҳзеилам!» Ҳҳәон ҳгәанала,
Мышьеи сареи ҳахьгылаз абра.
Икәашон, ицәқәырԥон аҩны азалаҿ,
Иаҿын ахан арҵысра.
Избан акәзар, ижәдыруаз, аҩызцәа,
Сҩыза Ҷыҷыкәа иԥсы ишьон.
Есқьынагьы иҟалом ари аҩызцәа,
Дықәԥраа Ҷыҷыкәа дкәашон!

420

***

Леила бахь

Са саӡәыкым ба бзы игәырӷьо,
Сара сыдагьы иҟоу маҷым.
Аԥша анаслак иноуԥырҟьо,
Иканӡахьоу шәҭы-какаҷым.
Абзиабара бдацны балоуп,
Адац алухыр агәы еихсыӷьуеит.
Аҟармаҵыс абаҳчара иалоу,
Ацәҳәыраҿы агәы ҿыӷьуеит.
Аҵла ӷаруп шәыр зҿамло,
Аԥшӡарада акгьы аламзар.
Ахьҭа иахәуам ахьшьыцбала,
Ахраҿ иҟоу шамахамзар.
Агәаӷь казмыршәуа аҵла аныҵуеит,
Иагьа ахыҵыргьы ахала.
Азаҵәрагьы аҵла архәыҷуеит,
Иҽырбозаргьы адәахьала.
Ааԥынразы амш шацло,
Иацлалааит бымч-былшара.
Аҵыхәтәантәи сцәаҳәа ианыло,
Ига, ибысҭоит убри аԥхарра.

421

***
Ахәыц адгьылаҿ инхон, инҵуан,
Иҟан уи уаҩҵас.
Зегьы абауан, зегьы аҳауан,
Аха зны аӡә цас,
Митә ҟалоит ҳәа адырра анаҭеит,
Амыждара иҳәахт!
Иаразнаказ уи акәнатәит,
Ахәац абла ҭнахт!
Митәгьы ҟамлеит, ҽакгьы ҟамлеит,
Раԥхьа ахы бжьнахт.
Аҩызцәа зегьы ус иаанхеит,
Баша аблақәа ааҭнахт!

422

***
Иҟалаша ҟалаанӡа,
Џьоукы шәгәы шәмышьҭлан.
Митә ҟамлакәа ианаанха,
Шәыԥхашьауеит уашьҭан!

423

АҞӘАРАШ
Мшыбзиа, Аҟәара!
Усымбеижьҭеи иҵуазеи?
Сысалам аҭакс уҳәаԥш:
– Ушьҭа исзууазеи?
Сара сыдагьы, шьҭа аӡқәа
Кры убахьазар акәхап!
Сара исеиԥшу аӡ хәыҷқәа,
Уаҭәоумшьозар акәхап!
Аха иудыруаз, уанхәыҷыз
Узкәабоз са сшакәыз,
Умаҭәақәа анҟьашьыз
Изыӡәӡәоз са шсакәыз.
– Мап, уиашам с-Ҟәараш,
Сара усҵәҟьа сыҟам.
Изуҳәарызеи, нас, абас,
Аҩарԥшра сымам.
Ҵоуп, аиашаз, сеилахоуп
Узбалом лассы-ласс.
Аха сгәаҵаҿ ашьа иԥхоу
Ушаҩызоу исымаз.
Уара уда сахьцалак
Даҽаӡәы сгәы дҭоума?
Уара ухьӡ ансаҳалак
Ҭынч џьарак сызтәома!

424

***

И. Ҭарба изкуп

Ҟараман иҩит ароман,
Иҳамбаӡакәа шәҟәны иҭижьит.
Аԥхьацәа идирҳәеит аман,
Абжарахь инеихьан, инкарыжьит.
Аха даҽаџьарагьы иган,
Еиҭаганы уагьы иҭижьит.
Ажәакала, егьаумҳәан,
Аԥара иџьыба инҭеижьит.
Даалаган, иргылт ахан,
Аихатә гәашәқәа неиҿеижьит.
«Волга»-к ҿыцӡа иааиҭаххан,
Даҽа романкгьы ааихьишьит.
Толстои ироманқәа ираҟаран,
Аҭирҭаҿ ирықәжьыз сабан.
Уаҩы игомызт, ус ишьҭан,
Аҵыхәтәаны ирблит инаган.
Ҟараман иханаҿ дышьҭан,
Аԥара изалан уи акасса.
Аха ироманқәа ус ишьҭан,
Инаҩсны ицон амасса.

425

***
Ацәыкәбарқәа зегьы еицылар,
Ирылҵуеит ацәқәырԥа.
Бзиа зҳәауа зегьы еидгылар,
Нас иҟало жәба.
Иҿаҿаӡа аиаша аацәырҵуеит,
Абас аҵыхәтәаны.
Аха џьоукгьы рыԥсы аархыҵуеит,
Иҟалар ҳәа ишәаны.

426

БАРБАЛА
Егьа хәлаанӡа агәылара дтәаны дыҭҳашуеит,
Лыҩны еиллыргаӡом. Аҩымсаг шьҭылхуам.
Илԥыло зегь рҿы дцәажәоит, лыбз дасуеит,
Зегьы дырхыччоит, џьара аӡә деилылхуам.
Ажәеинраала уаԥхьозар, дгыланы ддәықәлоит,
Иаҳзымдыруа иҳауҳәозеи ҳәа дашьҭоуп.
Иахьа аӡәы диқәлоит, уаҵәы даҽаӡәы диқәлоит,
Зегь лара илыцәшәоит, илзырҳәоит – дшәарҭоуп!
Цәгьа баны махәи-ҵыси еиқәлыртәом,
Уршәиуазар уҩны днеилааит Барбала!
Убри аҷыдахаз шәирас ҽакы рҳәом,
Ҳаӷоу дылҿыҵашәааит, улышьҭуаз еибгала!

427

***
Ушԥаҿаҳау, ушԥадагәоу,
Ушԥалашәу, уара нҵәа!
Ушԥакьаҭеи, «ушԥанагоу»,
Улагылоуп аҳәынҵәа!
Ушаҳаҭуп, угәы раҳаҭуп,
Иуҳәоит: – Сдагәоуп, исаҳауа!
Зеиԥшҭам уоуп, «ухьӡырҳәагоуп»,
Акы азынгьы угәы нхауам!
Акыр убама? Иуҳәоит, слашәуп!
Уқәуеит акгьы шызымбаз ҳәа.
Аԥсгьы уаргьы зынӡа шәеиԥшуп,
Акгьы збом ихьаауаз хәа.
Ажәа урҭар, уҿаҳауп,
Имаӡоуп иҭоу угәаҵа.
Абри азын зегьы уреиҳауп,
Иахьатәи аамҭа афырхаҵа.
Уара узыҳәа ари разҟуп,
Узцарушь абас наӡаӡа?!
Ари уеиҳаракынгьы уакуп,
Иумбаӡац макьана аӡаӡа.

428

***
Ԥхынроуп, аамҭа шьҭа илашьцахьеит,
Амшын аҿы зҽызкәабоз рыҩныҟақәа ицахьеит.
Ҩызаки сареи, амшын аҟәареи,
Ахьарчҳәа уа иаақәсло ацәқәырԥеи,
Абарҭ ҳамацара абра ҳаизынхеит.
Ус, аԥша ҵысит, амш цәгьахеит.
Аказаққәа рҽышьҭыбжь еиԥш, «апыҟҟа»,
Ҳахьтәаз иааҳалалеит ақәырпыҟҟа.
Ахьышәҭҳәа ҳҩагылеит, аҩныҟа ҳласит,
Мҩабжара ҳамнеицкәа сеимлаҳа сикит.
– Абааԥсы, скы, скы, иҳәеит, – слахаҵ гьежьит,
Исыхь сыздырам – сикуп симышьҭит!
Егьи, уи акәзаап, адгьыл ҵысит,
Уи аамҭазы ҳаҩнахьгьы снаԥшит.
Зегьы адәахьы идәылҵхьан, ашҭа дырҭәит,
Анацәа ахәыҷқәа шьҭырхит, рнапқәа ркит.
Ахацәа еибырҳәоит адгьыл шҵысыз,
Аха аӡәгьы дыҟам машәырла иԥсыз.
«Ҳаиқәхагәышьеит, лыԥсаада ҳаилгеит!» –
Нырцәа-аарцә игылаз рыбжьқәа еиқәдыргеит.
Ацәа иҭаӡыӡеит, адгьыл зқәыршәшәеит,
Афымца ҭелқәа еиҿаст, илашеит,
Аҭелқәа анеиҿаслак амца рҿыддуеит,
Амацәыс каҷҷоит, ашьхарахь дыдуеит.

429

***
Дыцәоушәа, дыцәамшәа дцәаӡырҩуеит,
Уи лгәылҽануп.
Ишьап ашьҭыбжь аҵых иалыҩуеит,
Амҩа ду иану.
Дааиуеит, дааиуеит аа, егьигым,
Аандагьы ҷаҩ аргеит.
Ажәынҭацәгьа хызагьы лықәым,
Агәырҩа дагеит.
Дыцәоушәа, дыцәамшәа дцәаӡырҩуеит,
Алагьы ҟыԥ аргеит.
Ацыгәгьы шәан, аҵла иҩықәԥалеит,
Ахыцәқәахь аԥсы агеит.
Ааҵра ивҵхо ак цәыбӷьаҭуеит,
Закәхаришь иара?
Лыцәа ҭынчым, уи дылзаауеит,
Дизыԥшуеит убра.
Аԥша иамам ҭынч еиқәтәара,
Аԥенџьырқәа аанартуеит.
Лнапы нывҵылшьын, ԥшьаала
Лиарҭа аалыртуеит.
Издыруада длымбаӡакәа,
Лыцәа ԥсымҭазы,
Иҳарҭа-иԥсырҭа мыргаӡакәа,
Дааизар лгаразы?

430

Аха мап, дабаҟоу, дыҟам,
Баша дцәаӡырҩуеит.
Уажә аҵыхәтәан ашьҭыбжьгьы ыҟам,
Ашәшәыбжь лгәы иқәыҩуеит.
Дшәоит, дӡыӡоит, лгәы ҭрысуеит,
Лыцәа ҭынчхауам,
Аҵых цәгьоуп, идыд-хысуеит,
Уаҩԥс дныҟәауам.

***
Аӡыхь ахьыҵыҵуа ахьхьаҳәа абжьы гоит,
Ачамгәыр бжьы ахоуп ихааӡа.
Сымҩасуеит, аха иара сымҩахнагоит,
Сынӡааԥшылт, избоит ицқьаӡа!
Уинахыс ирҩашхан, ицон иқәԥақәсуа,
Абжьгьы иаҳа-иаҳа иагхон иҭааӡа.
Иара иалалон аҩарқәа ҭаҟьаҭасуа,
Аԥшшәгьы еицаркит ихәашьӡа.
Аӡиас иахьалалоз абжьы хаагьы ацәыӡит,
Аӡыхь ахатәы бжьы уаҳа исмаҳаӡеит.
Аха аӡыхь иахьыҵыҵуаз ибжьымсит,
Ус анакәха, аӡыхь ныҵаба имцеит.

432

АИҬАГАҚӘА

АННА АХМАТОВА

***
Ашьшьы-шьыҳәа инеиуан Дон,
Ицәышӡа амза сыҩны иҩнаҷҷон.
Дыҩналт ахылԥа ҟаԥшь зхаз,
Дабоит амза ашәшьы зхаԥаз.
Ари аԥҳәыс дычмазаҩуп,
Ари аԥҳәыс зынӡа дзаҵәуп.
Лԥа дҭакуп, лхаҵа – аԥсы!
Анцәа шәиҳәа сара сзы!

433

РИЧАРД САРЦЕВИЧ

***
Аҵарҭыша наганы
Иаԥхьа инықәиҵеит,
Иблақәа «аарцәгьаны»…
Ихгьы «инақәиҵеит».
Ишьапқәа кыдиҟьеит,
Инапқәагьы нықәикшеит,
Аӡаӡ еиԥш дкылырхәхәуа,
Илаԥш наилаикшеит!
Сара, аҵарҭыша ахьидигалаз
Даргәааз џьысшьеит,
Аха имаҷзаап изнаргаз,
Изымхеит, иҟәнишьеит!
Изнеигаз ирууаӡа
Иршәны игәыдиҵеит,
Иҵагьы ацҵаны
Иаага ҳәа ддәықәиҵеит!

434

МАКСИМ РЫЛЬСКИ

***
Апоезиа – ааԥын, амахәҭақәа зыршәҭуа,
Агәыдкылара аҵкыс ихаауан.
Аибашьраҿ акәзар заҳәа ҭызхуа,
Абџьар мцаԥшьны иԥшаауп.
Апоезиа – рҩашуп, ахьхьаҳәа инеиуа,
Атлаз бырфын аҿроуп.
Атәы иаҳ иақәԥарахь даннеиуа
Абџьарс иику акоуп.
Ашьанҵеиԥш уи амца алҵуеит,
Ахьаҵкысгьы ихьанҭоуп,
Раԥхьаӡа игәаҿы игәарҵуеит,
Гәыла ирԥхоуп, уи гәыла ирҭәоуп!
Апоезиа, уи гәыршәаҳәагоуп,
Аҭынчраз, ақәԥараз ишоуп!
Аԥсымҭәқәа рзы – уи нырҵәагоуп,
Аӷацәа рзы – ихжәоуп!
Издыруеит сара гьамас иамоу,
Апоезиа ԥсыс иахоу!
Аԥсадгьыл еиԥш иаргьы шьамуп,
Мрами бласгьы иахоу.

435

ЛЕВ ОЗЕРОВ

***
Абаҩхатәра ацхыраара ақәнагоит,
Ицәыргатәуп! Уи иазыԥштәӡам.
Абаҩхатәрада ахала ахы цәырнагоит,
Захьынџьара иуԥыраҳауеит имаҭәахәӡам.

***
Абаҩхатәра ԥсра ақәым, енагь аԥсы ҭоуп.
Иаҳхашҭхеит аҳәынҭқарцәа рыхьыӡқәа.
Алықьсандрцәа рахь ҳхаҿы инхаз Пушкин иоуп,
Гоголь иоуп Никәалаи ахьӡ аазго имырӡӡакәа.

436

ИУРИ ЛАКРБА

ОДИССЕИ ИГӘХЬАА
Дхыхәхәаала амшынқәа дырхын адунеи,
Ашьанҵатә ҳаԥқәа дыркын дытҟәаны.
Иԥсадгьыл гәакьа ицәыӡт Одиссеи,
Агәырҩа даман, агәырҩа дырҩаны.
Дызрылымҵит уи гәаҟреи гәырҩеи,
Иҩызцәа бзиақәа ицәнагеит аԥсра.
Уахгьы-ҽынгьы деимдон Одиссеи,
Ихамышҭӡеит дызцәыӡыз аҟәара.
Ашхәақәа, ацәқәырԥақәа ирхыхәхәала,
Ицон аԥра шкәакәақәа хҵаны.
Иажәрахь дынҭалахьан ӷәӷәала,
Иԥсадгьыл анибаз днаԥшны.
Дыҟамижьҭеи иҵӡои Одиссеи,
Иԥсы шҭаз иҳәеит ауасиаҭ.
Имаҷҩума иқәу абри адунеи,
Зыԥсадгьыл иаҟәыгоу ауаа.
Имаҷума? Шаҟаҩыда ибжьаӡхьоу,
Зыԥсадгьыл гәхьааган аби-ԥеи?..
Тәымырҭан зуаажәлар гәамҵхьоу,
Зыҩны гәхьаазго иеиԥшны Одиссеи!

437

БЕЛАРУССИАТӘИ АДГЬЫЛ

Ари амҩа ду Витебск – Минск
Акрыҵуеит исҵеижьҭеи.
Аԥсынтәылатәи арԥыск,
Сԥыруа сухоужьҭеи.
Рхи-рҵыхәеи еимсырҟьоит
Қалақьи раиони ӷӷаӡа.
Акартош мхы цәқәырԥоит,
Уахьықәгылоугь ииаҵәаӡа.
Атәыла, аӡиақәа блас изхоу,
Ирҭынхоу ажәытәӡақәа.
Уахәамак машәыршәа инхоу…
Егьырҭ – ақыҭа ҿыцӡақәа.
Апанцәа рыр рнапаҿы
Кырынтә иццышәхахьаз.
Аха уҵеицәа убри аҿы
Идыруп акры шрылшахьаз.
Ушәҭит ҿыцны, уқалақьхеит,
Ажәҩан уаҵакьысуанӡа.
Ухәра ӷьеит, уҟаимаҭхеит,
Белоруссиа, наунагӡа.
Егьарааны сцахьазаарын,
Уааныжьны хьаԥшра сықәымкәа.
Аха уахьыҟоу са сзы уразны,
Сызцом ҩарӡшәа снықәықәкәа.
438

Аԥсҭа иаҵәара Ауадҳара,
Сызҵаарын сымхәыцӡакәа.
Аха исыздыруам ишуасҳәара
Сургәыбзыӷуеит ҿымҭӡакәа.
Смыҵмыџь еиԥш уеилыԥхоит
Абгыӡыр ҟаԥшь уадгылоуп.
Белоруссиа, усгәаԥхоит,
Уаргьы са усыԥсадгьылуп!

МИХАИЛ ЛЕРМОНТОВ

***
Алашьцараҿ ашьхақәа
Ицәоуп иҭахәхәа.
Ҳауа цқьала архақәа,
Уԥсы ушьап уаргьы!

440

ИВАН БУНИН

АЗАҴӘРА
Аԥша асуеит, ақәа ауеит, ишәшьуп.
Аҩар ықәҟьаны ацара иаҿуп.
Ара ааԥнынӡа аԥсҭазаара ԥсуп,
Абаҳчақәагьы зынӡас иҭацәуп,
Абаҳчаҿы схала соуп – аӡы!
Иасуеит адәахьы аԥша ҵәыҵәы!
Иацы быҟан бара сара сҿы,
Аха узхәарҭоузеи, агәҿыӷь бысцәагеит!
Аамҭа, абар шьҭа хәылԥазуп!
Бсыԥҳәысхазшәа сара агәра згеит.
Бзиала! Исычҳап ааԥнынӡа ус,
Схала заҵәы, дсымамзаргьы аԥҳәыс.
Иахьак иааҟәымҵӡакәа иаҿуп
Аԥсҭҳәақәа хибаҳәала ацара.
Сааҵра ныҵыҵ бышьҭақәа ануп,
Ӡыла иҳәхьеит иахьаҿу ақәаура.
Амш ахәлара иаҿуп, еилашәшәуа,
Сгәы снархьуеит асынтәи сахьыԥшуа!
Ибышьҭаҿысҭырц сҭаххеит иаразнакы,
Бхынҳәы, ҳаинаалап сгәыкы!
Аха аԥҳәыс лзы иҟаӡам кагьы,
Слыцәтәымхеит, исеижьеит сразҟы!
Азамана! Изжәлап, сыҽсырԥхалап мцала,
Шаҟа ибзиазыз иаасхәаргьы ала.

441

РАСУЛ ГАМЗАТОВ

АМҨАН
Аҿаҩантәи сшаауаз дысԥылеит ҽуаҩык,
Иҽырԥагьан, иҽырзажәны дақәтәан зынтәык,
Папироск, алҩа хәхәатаџьӡа иҿакын,
Иҟамчгьы еиҩырҿаны – иӡарагьы икын!
Шьаҟауаҩ захьӡу ахаан димбацшәа,
Иҽыҟаҵаны дҽыжәуп абас ихы икәаҽшәа.
Ишьҭахьҟа аарлаҳәа даауеит аӡәы,
Уигьы дыԥҳәысуп, дылкуп ахәыҷы!
Аԥсыӡ аӡы зҵабаз еиԥш еивылгоит лыԥсы,
Арашь даҵагылоушәа илылҵуеит аԥхӡы!
Сара иаасгәалашәеит изусҭцәақәаз ус
Чохатәқәан, абазарахьтә иаауан хаҵеиԥҳәыси!
Срыхәаԥшуеит: аԥхашьара, агәаӷ сарҷҷоит,
Шықәса ҩынҩажәоуп, Октиабр каҷҷоит!
Кыраамҭа сшанханы урҭ сырзыԥшуан,
«Макьанагьы ҳабаҟоу» ҳәа са сеилашуан.
О, сажәеинраала, дҟоумҵан еилых,
Сзырԥхашьаз аҽыуаҩ уимеигӡан, деилых!
04.03.1961

442

ҲӘСАҚӘАК РАХЬ

Макьана ҭыӡшәак насылымхкәа,
Ацәашьы зумоуи ҳәа имырцәахуа,
Дзыргәамгәамуеи ҳәа дшаӷьуа
Аҩны иҟоу, убысоуп сшыҩуа!
Аха аԥарақәа уи азы иансырҭалак,
Лыҽраԥсшәаны илҳәалак, илулак,
Саҭоумҵан ҳәа уи лыҽлыргаӡоит,
Аԥарқәагьы лара илыԥхьаӡоит!
Сара исҭахуп саныҩуа егьлымҳәаларц,
Сԥарақәагь абжак сзынхаларц!

443

АИЗАРАҚӘА РЗЫ ЦӘАҲӘАҚӘАК
Еизароуп! Аӷьалпал, зны ҭынчроуп зынӡа,
Ажәақәа заанаҵ урҭ ҳгәы ԥызҵәахьоу.
Иахьа еизароуп зегь уахь ицоит шьыжьӡа,
Усоуп ҳаҳҟны закәанс ишаԥырҵахьоу.
Ихалоит аҳаирпланқәа, адәыӷбақәа ӡсауеит,
Амаҵурауаа ццакуеит, азалахь иҩналауеит.
Ажәала, зуахкы уҭаху, уаҟа аҭәа дырхуеит,
Ахан дыргылоит, аҽаҩра ҭаргалоит.
Аҳақьым-ԥҟаҩ мчыбжьык ҵуеит ара дтәоижьҭеи,
Арахь уԥшыр, аԥҟарҭа столаҿ уаҩ дыҟаӡам.
Ахаҳә ҟаза мчыбжьыкуп дцәарсысуеижьҭеи,
Џьара уԥшыр, аҭӡамцкәа ԥшуп, иҩагаӡам.
Мчыбжьык ҵуеит ахьшьцәа иҭоуп, ус рымаӡам,
Рырахә ақәыџьмақәа еимҵаркәыцәаауеит.
Агазеҭқәа ракәзар, хҭацәыхак ҳәа рымаӡам,
Ажәеинраалак антәалом, аҭыԥ иахӡыӡаауеит.
Арыцҳара! Ақыҭаҿ ҩнык былуеит, амца ацраланы,
Алҩа еилахәашьы ажәҩан-гәы иалалоит.
Абранд-маиор дцәажәоит ашәах иҿыҵарчны,
Игәы дҭасуеит цәажәарыла, уи аӡы ақәиҭәоит.
Аконторақәа рҿы шарԥазы инаркны,
Аҳәацәа тәоуп ирзаҳал мацараха.
Аха урҭ здызкылада рыцҳа игәцаракны,
Еилахоуп, рхаҭарнакцәа аус руеит иқьыԥаха.

444

СЕРГЕИ ЕСЕНИН

АԤСЫ УАХЬ
Аԥсыԥ зҭамло икәыба ахҩа ахарҵеит,
Наӡаӡа узымыгартә аҟаҵа.
Удамра ԥҟаны, унаганы унҭарҵеит,
Инауқәрыжьит анышә хьанҭаӡа.
Ак убом, узцәажәом, уқәацом,
Ҳара ушҟа ҳаннеиуа ҳџьабауа.
Ҳнапқәа рыла насгьы аҵыхәа ԥҵәом,
Иқәаҳҵоит ашәҭқәа, угәы хҩауа.
Арқьақьақәа рыла ихырҟьаш,
Унышәынҭра уахьжу еилыџьџьо.
Урхашҭрым ақәлацәа, ргәы цәуҟьашт,
Иргәалашәалашт, гәалсрала еиҟәыҷҷо.
Ухраҭ бзиахааит, сҩыза,
Уара ушҟа ҳнеиуеит, уаҳзыԥшыз.
Зегьы иаҳзеиԥшуп адгьылхьшәашәа – ахыза,
Ҳнеир ҟалоит лассы, угәашә артыз!

445

***
Аӡын шәаҳәоит, уи ирӷызуа
Шә-хкык зҳәо, аԥша рыласуа
Аԥсақәа еицрыхәхәа.
Иубоит уԥшыр: аԥҭа гәыкқәа,
Амҩа иқәу иццакы-ццакуа,
Тәылакахь иеиха!
Адәахь иасуа ԥшатлакәуп,
Аурҳалгьы барфынлыхуп,
Аха ихьҭоуп цәгьаӡа!
Рхәы хаххала аҵарақәа,
Иреиԥшу аеҭым хшарақәа,
Аԥенџьыраҿ рыԥсқәа ӡа.
Иарыхьҭшьыз аҵарақәа,
Иадҟәыҟәлоуп, имлашьуа аҵарақәа,
Еиҵасуа, ианбааӡа.
Анаатә абжьы «ауу» амшха,
Асаркьа иасуеит игәашаха,
Аҽырцәгьаны зынӡа!
Урҭ ааԥсаха, икараха,
Ицәоуп имидагәидаха,
Аԥенџьыр ахь рхы ҟаҵа,
Ԥхыӡла ирбоит: ибзиахәха,
Рхы-рҿы ачча ықәыхха,
Ааԥын ԥшӡаӡа!

446

АПОЕТ
Дпоетуп аӷа дԥызхуа,
Аиаша гәакьа аныс измоу.
Ауаа рзыҳәа зыԥсы ҭызхуа
Иашьаҵас енагь ихиоу!
Уи зегь илшоит ҭаӷабзаза,
Ирылымшаз егьырҭ аӡәгьы!
Уи дпоетуп, жәлар ргәакьа,
Иԥсадгьыл иазкуп зегьы!

447

АСАЛАМ ШӘҞӘЫ АН ЛАХЬ
Быԥсы ҭоума сҭакәажә – сан ахцәышла?
Сыҟоуп саргьы. Ибысҭоит, ибысҭоит салам!
Хәылԥаз шәаԥшь, лқәацә хәыҷы инахыкла
Уԥшӡара, еиҭаҳәашьак змаӡам!
Ирыҩуеит сышҟа, улымоуп даара хьаас,
Игәхьаалгоит лыԥсаҵан иӡаны.
Лассы-лассы дцәырҵлоит лара умҩахь,
Дзышьцылоу маҭәа жәытәқәак лышәҵаны.
Есқьынагь былаԥш аҵых еиқәароу иалоуп,
Былаԥш иҵашәалоит есқьынагьы акы:
Аҩыжәырҭаҿы, зегьы шьҭыбымхын,
Аӡәы ихушәа аҳәызба сызракы.
Акымзарак, хьаас акы шьҭыбымхын,
Башоуп урҭ, сан, аҳаҳаи, бымшәан!
Аӡы сабымҭан усҵәҟьа сныиахын,
Бсымбаӡакәа сышԥаԥсри, сан!
Иббац соуп. Сыҟоуп сара сшыҟац,
Исҭахны исымоу акызаҵәык ауп:
Аилаҩеилас сызлоу, наҟ иныҟаҵ,
Сызнеир аҩныҟа, убриоуп сгәы иҭоу!
Снеиуеит сара, амахә ҿақәа анышәҭуа,
Ибыбшӡа ҳбахчара анҽырбо!
Заа агәамҵреи ааԥсареи, исхамшҭуа
Сымч ршәеит аԥсҭазаараз, џьа сырба!

448

ШАНДОР ПЕТЕФИ

МАТИЛЬДА
Ҳанеиниало бызсыцәтәымуазеи?
Асҟак аҽырхьшәашәара иауазеи?
Быхьшәашәоит блашо, аӡынтәи амра
Ишыкаҷҷогьы ишҵаауа еиԥш.
Сгәы иҭоу басҳәар исҭаху рацәоуп,
Аха исызҳәом, сажәа ҿахҵәоуп.
Егьараан бызбаларгьы, сызхара бсызбом,
Быхәаԥшра гәаӷьны акагь сызҳәом.
Сыԥсы бнапы ианысҵоит, иаанкыл,
Иҳаракы бхы аҟара ишьҭых, баангыл,
Ари еиԥш абзиара сара сызлаԥсои?
Быбзиабара сылшоит сара, кыр иаԥсоу!
О, абзиабара цаҳәцаҳә, уара субылуеит,
Исоуҳәари ҳәа сгылоуп, ҿымҭ сӡырҩуеит!
Амра цара абас ишызҭгьы ҟаларын,
Ари адунеи шьҭа иагьараан ибылрын.

449

ЛИУБОВ ЗАБАШТА

***
Аԥхьаҩ думжьан, енагь иҳәала аиаша!
Знык ичҳар ҟалоит. Ҩынтәгьы, хынтәгьы ичҳа!
Аԥшьынтәраан уашьҭал уԥсы ахьугаша,
Угәы иаанамган: мчыла схы еиқәсырхап.
Дузжьом аԥхьаҩ! Иудыруаз уи уара,
Агхақәа ҟалар ауеит, акы акәым хԥа, ԥшьба.
Аха ироуам жәлар агха. Ҳаскьын башаҵас иара,
Инкарыжьуеит наҟ, аиаша андумырба.
Ирҳәалааит акритикцәа аҭахызаргьы ура!
Иузымҩызар ажәеинраала аиаша зҳәауа,
Ианааудгылаз убысҟан ауп аԥсра-ура,
Дызбом, дыҟам, уара уеиқәзырхаша!

450

АЛИМ ХАНФЕНОВ

АҲӘАТӘХАМҴАРА
Ԥхынроуп. Иахьа бааԥсыла шоуроуп,
Аӡы аҭалара кыр иаԥсоуп иахьа.
Аӡсараҿы ажәҩақәа соуроуп,
Аԥсыӡ еиԥш салҵәраа сцалароуп ԥхьаҟа.
Аӡаӡ еиԥш сналҵәры сцеит аӡыжь,
Акыр аамҭа аӡы аҵан сыҟан сыӡсо.
Сыҩхалт уахьынтәи. Сеимдеит ак нмыжь,
Аӡы схын кыраамҭа, ацәқәырԥа еиҩырссо.
Аӡы аӷьыра сышԥы иагәыдыҽҽалон,
Санааԥсалак сызқәахь сааҳәуан.
Иарҟәанадарц аҭахызшәа аӡы амра хыҷҷалон,
Аха уи адагьы са схала «исыршуан».
Сывараҿы, игәасҭеит, аӡәы аӡы дсывнагеит,
Уаҳа наилымшо дыҟан дааԥсаны.
Дзамымҵит иахьиҭахыз, аԥан даҩнагеит,
Аха дааныскылт сара сихьӡаны.
– Аӡсара узымдыруа аӡы ушԥаҭалоз, –
Аҟәара аҟынтәи игон абжьқәа.
Ацәқәырԥқәа аԥаҩ иадыҽҽалоз,
Игәааны рҽхыршәааны иаҿын аҽҟьара.

451

ЛЫԤШӠАРАДА…
Избоит, са сышҟа дааиуеит аԥҳәызба,
Саргьы сааҭгылеит аԥшӡа данызба.
Лыҟазшьеи луаҩышьеи зеиԥшроу сыздыруам,
Ус иҟоу «аԥшӡақәа» лассы иудырдыруам.
Деилаҳәоуп, деилацоуп, ак лыгым џьара,
Иааз аӡә лакәхап ҳа ҳахь ԥсшьара.
Убри аамҭазы ԥинак аацәырҵын дакит,
Илҟәысцап сҳәан, уи нап насыркит.
Са сахь лхы аарханы даацәажәеит абас:
–Уԥина хәыҷы узымааӡеит уаҩҵас!
Уи иналԥырҵын аԥина аасыдыххылт сара,
Кагь шысхарам ҳәа аҳәозшәа иара.
Аҭак сҳәарц ала ҭраа исыҵаԥшуан,
Аԥҳәызба дгәааны сара дсыхәаԥшуан:
–Уԥинагьы уаргьы еиҩыжәгом рацәак!
–Мап, аԥҳәызба, ус акәӡам азныказ!..

452

АСТАТИАҚӘА

АУСУРА БЗИАНЫ ИАХЬЕИҾКААУ

Тҟәарчал ақалақь аҿтәи ахԥатәи абиблиотека (абиблиотека аиҳабы Новикова Елена Михаил-иԥҳа) аусура бзианы еиҿкаауп. Убри азы акәхап араҟа аԥхьаҩцәа рацәаҩны
изырнеирҭоу. Галина Иван-иԥҳа хҭацәыхак лымаӡамкәа
аԥхьаҩцәа рҟнытә ашәҟәқәа лыдылкылоит, ма ирылҭоит
ирҭаху алитература.
Ҳәарас иаҭахузеи, абиблиотекаҿы аԥхьаҩ даннеи,
абиблиотека аусзуҩ дарбанзаалакгьы илдыруазароуп –аԥхьаҩ еиҳа зинтерес икыша, изанааҭ иазааигәоу,
идгалатәу ашәҟәы. Зықәра мнаӡац ахәыҷқәа зыԥхьаша
ашәҟәқәа хазуп, урҭгьы хазы агәцаракра рҭахуп…
Ажәакала, абиблиотекаҿы аус зуа убриаҟара рдырра
ҳаракызароуп, агьама рымазароуп, досу иқәнагахаша алитература анырзалымх, аԥхьаҩ абиблиотека иадԥхьалара
уадаҩхоит.
Абри аҳасабала уахәаԥшуазар, даара аԥышәа бзиа
змоу роуп Елена Михаил-иԥҳаи Галина Иван-иԥҳаи.
Араҟа ашәҟәқәа рыҭареи рымхреи мацара акәымкәа,
имҩаԥыргоит еиуеиԥшым аусурақәа. Улаԥш назыдхалаша
астендқәа рыла ибзианы ихиоуп абиблиотека.
Абиблиотека уаныныҩналалак иаразнак улаԥш
иааҵашәоит апартиа 23-тәи аизара ду аматериалқәа ирызку авитрина, Октиабртәи ареволиуциа дуӡӡа 50 шықәса
ахыҵра иадҳәалоу алитература ацәыргақәҵа. Абиблиотека имҩаԥнагоит ажәытә большевикцәеи аԥхьаҩцәеи
реиԥыларақәа.
453

Абиблиотека, аплан изықәныҟәаша иамоу инақәыр­
шәаны, имҩаԥнагоит аԥхьаҩцәа ркон­фе­рен­циақәа, изыԥ­
хьаз ашәҟәқәа реилыргарақәа. Абас абиблио­тека имҩаԥ­
наго аусура активла рхы аладырхәуеит аҿар.
Уажәы ааскьа абиблиотекаҿы еиҿыркааит афотоцәыргақәҵа. Уи азкуп Тҟәарчал ақалақь 25 шықәса
ахыҵра. Араҟа иубоит ирацәаны Тҟәарчал ԥыхьеи уажәи
излеиԥшым ҳзырбо афотоқәа, Тҟәарчал аргылараҿы
аџьабаа ду збахьоу ауаа рпатреҭқәа, рбиографиатә
дырраҭарақәа, Тҟәарчал иазкны иаԥҵоу Л. Лабахәуа, Л.
Кәыҵниа, Қь. Агәмаа, Б. Шьынқәба уҳәа ражәеинраалақәа.
Абиблиотекаҿы аус бзианы иауеит абиблиотекатә Совет.
Март 25 рзы абиблиотека имҩаԥнагеит Тҟәарчал аргыларазы аус ду зухьоу аветеранцәеи аҿари реиԥылара.
Аиашаз, ари аиԥылара даараӡа анапы адкыланы
еиҿкаан. Ас еиԥш иҟоу аиԥылара абиблиотека аҩныҵҟа
изымҩаԥгомызт аҟнытә, абиблиотека аусуцәа ТҟәарчалГРЕС Акультура аҩнаҿы аиԥылара еиҿыркааит.
Акультура аҩны администрациа ишахәҭоу ала ирԥылеит
«рысасцәа». Акультура аҩны иҩныҩуан амузыка абжьы.
Амраҭашәаратәи ашәаԥшь уаркалеиуа ажәҩан иаҿшьын,
амра ашәахәақәа ашьхақәа ирыдыԥхалон, Аалӡга абжьы
ӡаны ашьшьыҳәа ииасны ицауан. Аҳра зуаз амузыка абжьы, иарлахҿыхуан ақалақь. Гәыԥ-гәыԥла аханахь зхы
рханы инеиуаз рашәаҳәабжьи раччабжьи еилаӡҩауан.
Асааҭ бжьба ҟалеит. Акультура аҩны унацәа узрыламҵауа
уаала иҭәит.
Апрезидиум ахь ихалеит ашахтиорцәа, аенер­гетикцәа,
Тҟәарчал аргылара активла зхы алазыр­хәхьоу Ленин
икомҿареидгыла аветеранцәа – иахьагьы ҳааԥсеит ҳәа
мҳәаӡакәа аусура иаҿу ауаа.
Аизара ашә ааиртуеит Тҟәарчал-ГРЕС-тәи аком­ҿар­еид­
гылатә организациа амаӡаныҟәгаҩ В. Берзениа. Аизараҿы
454

иқәгылан ицәажәеит Тҟәарчал аргыла­ра раԥхьаӡа зхы
алазырхәыз Д. Ҭарба, Тҟәарчал-ГРЕС абыл­тәы цех аиҳабы
амотористика А. Марченко уҳәа убас егьырҭ­гьы. Урҭ
рықәгыларақәа рҿы иааҭгыланы ирылацәа­жәеит Тҟәарчал
аргылара напы анадыркыз аамҭазы ауадаҩрақәа иҟаз.
Ацәажәаҩцәа иазгәарҭеит ачаландарқәа рыда даҽа
транспортк аныҟамыз, аџьажәлар акы усс иҟамҵакәа,
иҿырԥшыганы аус шыруаз, аусуцәа анхарҭақәа рзы
ишмаџьаназ, абаракқәа ишрыҩназ, афатә-ажәтә аганахьала ишхьысҳаз, аха аӡәк иеиԥш зегьы аӷьараҳәа ишықәԥоз.
Сынтәа 25 шықәса ирҭоуп Тҟәарчал ақалақь. СССР
ахсаалаҿы иарбоу ақалақьқәа Асовет аамҭазы икаԥхакаҷҷо ирылагылт Тҟәарчал. Ари ҟамлеит имарианы. Акыр
џьабаа ӷәӷәа аҭахын ақалақь абас ишәҭыкакаҷны аҟаҵара.
Ирацәоуп аԥхӡы абраҟа еиуеиԥшым амилаҭқәа икарҭәаз.
Даараӡа гәахәа дула иазыӡырҩит азал аҿы итәаз ауаа
ақалақь ҿыц аргылара иазкыз ақәгыларақәа.
Абри ашьҭахь аҩ. В. Берзениа аҿар рыхьӡала
аветеранцәа дрыдныҳәалауа иҳәеит: «Ақалақь аргыларазы шәара шәызҿыз аус ԥшьа нашәыгӡеит. Иахьагьы
шәара шәазааԥсоит Тҟәарчал аршәҭкакаҷра, аԥышәа
ишәымоу аҿар ирымажәдоит, шәрыцхраауеит, амҩа иаша
иқәышәҵоит. Шәара шәызҿыз аус ԥхьаҟа агаразы аҿар
иахьа шәара ишәымырдоит». Аизара ашьҭахь Тҟәарчалтәи
аԥшьбатәи абжьаратә школ аҵаҩцәа иеизаз аконцерт
ддырбеит.
АБИ АԤАЦӘЕИ
… Уцәа, са сарԥыс, ҭынч, ухала,
Уаб изы умгәырҩан.
Уи дшахтиоруп, иџыр напала
Дашьҭоуп амаден
Ашьыжь дгылоит, дмырҿыха
Ибла дагәыӡит.
455

Имаӡамкәа нас аԥшыха,
Дашьҭоуп антрацит.

Б. Шьынқәба, 1938
Абарҭ ажәақәа иаразнак ашьхымза иаагәылҵыз
ашьхақәа реиԥш рҽынауқәыԥсаны уркуеит аби аԥацәеи
аус ахьыруа ашахтаҿы унеины уанрыхәаԥш. Мшәан, абарҭ
арԥарцәа ракәызҭгьы агарашәа ан иззылҳәоз. Урҭ ракәзар
аб имыздарц зҭаххаз арацәа аҵыхыга аҵыркант.
«Расамахәҵас уҟатароуп, амзеиԥш укаҷҷа. Уаб
иҵыркант имудароуп, арԥыс еилфаҷҷа». Арҭ ажәа сахьаркы хазынақәа лабҿабаха иааины уаԥхьа иаагылоит арҭ
агәеизырҳагақәа уанрыхәаԥшуа аус ахьеицыруа. Грышьа Нарсиа дыззымдыруада? Уи дшахтиоруп, абар шьҭа
жәеиза шықәса ҵуеит, шахҭак аҿы иааԥхьмартәаӡакәа аус
иуеижьҭеи. Грышьа ашахҭа Н. Лакоба ихьӡ зху аҿы проходчикс аус иуеит. Дҿырԥшыгоуп. Сменак аҿы уи дҭыҵны дмаац, иплан ахыхь инацҵаны инеимыгӡакәа. Грышьа агәамч
ду, зыбаҩ усурала изырҵәхьоу, ижьыҵрақәа унарыдкьысларгы, иеилаԥах иҟоу абахә снадыххылеит уҳәап, убысоуп
дшыҟоу. Иуҳәар ҟалозар, ари усуҩ-чемпионуп.
Грышьа шаҟа ус инапы рылакузеи? 9 шықәса ҵуеит
шахтком членс дыҟоуижьҭеи. Хышықәсоуп шахтком
ахантәаҩы ихаҭыԥуаҩс дыҟеижьҭеи. Атехникатә шәар­
ҭа­дара акомиссиа хантәаҩыс дамоуп. Атранспорти
ахәҳахәҭреи рҟны зеиԥштә контролиорс аус иуеит. Грышьа
инапы иану аус гәык-ԥсыкалада даҽакала дахәаԥшуам.
Иахьабалакь дмаҵуҩ бзианы, аинциатива змоу иакәны
ихы ааирԥшуеит. 1937 шықәса раахыс агазеҭ «Аԥсны
ҟаԥшь» ахь астатиақәеи акорреспонденциақәеи рзиҩуеит,
дрыхцәажәоит аусураҿы уаҩ дзеигәырӷьаша ақәҿиара
бзиақәа змоу ауаа. Иааирԥшуеит ԥхьаҟа ҳазмышьҭуа
аԥырхагақәагьы, критикала дазнеиуеит. Лассы-лассы
456

Тҟәарчалтәи ажәабжьқәа аредакциа «Аԥсны ҟаԥшь»
иазааицҳауеит. Ажәакала, Грышьа зегьы инапы рылакуп.
Ак аҿы дхәыданы ихы ааирԥшуам. Ашахтиор иҭаацәара
дууп. Иҷкәын аиҳабы Валери аабатәи акласс даналга,
иаб ус иеиҳәеит: «Саб ҳҭаацәара дууп, ухала уакәхеит
аҩны зхаанхаз, аҭаацәара ду рныҟәгара краҭахуп, исҭахуп
сыцхырааҩны сааувагылар, сга уара аус ахьууа ашахтахь,
исҭахуп уара уеиԥш саргьы сшахтиорхарц». Ари еиԥш
аҷкәын ҟата иҟаиҵаз ажәалагала аҩнаҭаҿы ирыӡбеит. –
Бзиоуп, уара иануҭахха, сара мап ҳәа уасҳәом. Амала, иудыруазааит, ашахта аҩнуҵҟатәи аусура уара угәы ишаанаго ус имариам. Уи иамоуп иара ахатәы закәанқәа.
Раԥхьа иргылан, зықәра намӡац ашахта аҩнуҵҟа
дҭарыжьлом аусуразы. Уара макьана даҽа шықәсык
угуп, аха адәахьы уск узаҳаԥшаап, ашахта аиҳабыра
срацәажәаны. Абас, шықәсык ашьҭахьоуп азин аниоу иаб
аус ахьиуаз, аб иҟаиҵоз ахылаԥшрала аусура дшалагаз.
Аб, аԥышәа змаз, иҷкәын иирҵон ашахтаҿы аус шутәу.
Шықәсык аус иухьан, арра иԥхьеит. Арра далганы данааи, иԥсы ааишьан, иаразнак ашахҭахь деихеит. Абар шьҭа
ҩышықәса ҵуеит аус руеижьҭеи иабгьы иаргьы џьарак.
Ҵыԥх аахыс Валери иашьа Ревазгьы раб раԥхьа днаргыланы, ашахтаҿы проходчикцәас аус руеит, ахьӡгьы рхуп
ҭаацәарак ашахтиорцәа ҳәа. Валери захьӡу аррантәи данааи ԥҳәыс дааигеит, дҭаацәароуп. Аби аԥацәеи рмахәҿала
аԥара ду дырҳауеит, аҳәынҭқаарахьгьы арацәа тоннала
ирацәаны иарҭоит.
Грышьа иҭаацәа зҳәатәы еиқәшәаны, знапы еикәыр­
шаны аус зуа аҭаацәара бзиа ҳәа изышьҭоу ҭаа­цәароуп.
Урҭ ирыздыруам ари уара утәы, ари сара стәы.
Ирхашәало џьарак еизакуа рҿаархан, аԥара еизыргаз ала
Тҟәарчал ашьха ашьапаҿы ахан ҩ-етажк иҟоу шьҭыԥрааны
ицарашәа инаҿадыргылеит.
457

***
Ауаа зегьы блала ирымбо иара илшон абара, агәаҭара.
Аха уи маҷуп– иара иибо уаргьы убас иуирбоит, убас
иуеиҳәоит, ҳаи, сара мыжда, абри иара изисырҳәазеи, сара
изысымҳәазеи ҳәа угәы хыҭхыҭуа уҟаиҵоит.
Б. Шьынқәба ипоезиа акыр еиҳаракуп, аха абаҟа еиԥш
ҿымҭӡо игылам, уи аԥсы ҭоуп, абжьыхаа, аԥсуа милаҭцәа
аҟәнуп.
Ҳмилаҭ, егьырҭ амилаҭқәа реиԥш, шәышықәса рышьҭахь
иахьыҟаз иҟам, амилаҭ рдырра шьҭыҵуеит, иазҳауеит.
Ажәытәтәи абзиақәа ҵаҵӷәыс иныҟаҵаны аҿыц ацҵо ишцо
еиԥш, Б. Шьынқәба ипоезиагьы убысоуп ԥхьаҟа ишцауа.
Хыхь ишысҳәаз еиԥш, Баграт ипоезиа кыр еиҳаракуп, уи
агьама зкыз аԥхьаҩцәа амхылдыз еиԥш иара иаднахалоит, аԥхьаҩцәа ирԥылоит «иҽбааны», «Ау дымлаҟәит, акьаҿ
дымҩаӡеит» ҳәа аԥсуаа ражәа ишалоу еиԥш иҟам.
Ачамгәыр ахаҭеи ачамгәыр арахәыцқәеи анеимадам,
хазы-хазы ианыҟоу – акагьы рызҳәауам. Ианеимадахалак
ауп акы анырҳәо. Ачамгәыр ашәас иамҳәо акагьы ыҟам,
иазырҳәо дҟалар. Сара сгәанала, араҟа ачамгәыргьы ыҟоуп,
арахәыцқәагьы ыҟоуп, иарагьы – иазырҳәо, ибзиаӡаны
иазырҳәогьы дыҟоуп. Ҳаи, абри ашәахаа есқьынагьы угәы
иқәыҩуашәа абжьы уаҳауеит, уи хашҭра ақәым!
Баграт ипоезиа кыр уархәыцуеит, уаргәырӷьоит,
уархаҵоит, угәы еибафо – аҽырыҩраҿ аҽыҩ бзиа снаҵ­
ҟьандаз ҳәа аӷәра иахо ишгылоу еиԥш, угәы хыҭ-хыҭуа
иҟанаҵоит.
Омари Ҳаџьараҭи ахьеибарԥсуа иара уажәгьы избо
џьысшьоит. Сара сакәым, иара амраҵәҟьагьы абарҭ иҟарҵо
сымбакәа сҭашәарым ҳәа ишанханы иԥшуеит, мамзаргьы
изҭахымхода абри еиԥш ахаҵара иара анаҭаху аамҭазы.
…шәыҷкәын хамаԥагьа данылт иӡ-мҩа,
Гәымсҭа уахьныруа дышьҭоуп деиҵыхны,

458

Леи-бгеи дырҿашәымҵан, илацәа еиқәыԥсоуп,
Уи дызшьыз дыжәдыруаз – Хҭарԥа Шкәакәа соуп!

Агәаӷ шны иҟаз хыҵит, «ахаҳә уршыргьы агәараҳәа
иԥжәоит». Ауаҩытәыҩса амш даҩызоуп. Амш зны икьаҿуп,
зны иаууп. Зны ишәшьуп, зны ақәа ауеит, зны – асы, зны
– амра ԥхоит икаҷҷо. Ауаҩгьы убас дыҟоуп – зны илахь
еиқәуп, игәы акы алоуп, зны игәы ԥыруеит, игәы гәырӷьоит.
Аԥсҭазаара ахатә закәанқәа иара иамоуп. Угәы ак аналоу,
ианыхьамҭоу – иааугәаламшәар ҟалом Баграт ицәаҳәақәак,
угәы аԥсы ауршьарц уҭахызар:
Адунеиажә, цәгьа уеижьагоуп,
Еҳ, ҳаӷоу дуҭоуп,
Џьоук рзыҳәан – уԥсыршьагоуп,
Џьоук рзы ухьамҭоуп.

Арҭ ажәақәа ануҳәалак, ушьа кәапеишәа иутазар
аҟара угәы ааҟалоит, угәы инарҟыҽуеит, уԥсы уаланаҵоит.
Ааԥынра анааилак аӡынра ихәлашьны иамаз зегьы рыԥсы
шрыланаҵо еиԥш.
Баграт иажәеинраалақәа узыԥхьалакгьы угәы арахәыцқәа
ирыламкьыскәа иаҩсны ицом, рышьҭа анымҵакәа. Сара
ашьҭақәа ҳәа сызҿу, урҭ ахаан азыҳәан ианымҵуа шьҭақәоуп.
Ҳәарас иаҭахузеи, ҵлак иҿало ашәырқәа зегьы еиҟараны
изыҟалом, – акы еиҳауп, акы еиҵоуп, иагьзеицыҟалом,
изааӡо ран акоуп аха. Ҵаҟа иҿало еиҳа иссоуп, иаҳа иҟамлац,
аха иаҳа иаӷангьы иҿалоит. Адуқәа, абзиақәа ахьҿало
ахықәцәахь ауп, аҩада ухәнацыԥхьаӡа, иаҳа-иаҳа абзиақәа
уԥылоит, адуқәа уԥылоит. Уи ала исҳәарц исҭаху, Баграт ипоезиа заҵааира аҩада ихалоит, уаргьы уханагалоит, заҵааира
идухоит, заҵааира ибзиахоит!
459

Баграт иажәеинраалақәа аԥхьаҩцәа ҿырҳәала ирдыруеит, иргәалашәо рацәоуп, иҟазҵазеи, абас иҟазҵазеи? Уи
ҟазҵаз абар, абарҭ ацәаҳәақәа иаҳдырбоит:
Аиаҵәақәа еиԥшны иԥхашам,
Ашәҭқәа фҩыла зегьы бзиам.
Ажәа ртәамзар, иԥшӡахашам,
Гәыла ирԥхамзар, уи поезиам.

Шаҟа ибзиан иҳәоузеи! Аеҵәақәа зегьы еиԥшым.
Ажәақәа зегьы шеиԥшым еиԥш, апоет данпоету
убысҟаноуп, ажәаҵырла, ажәа алыԥшаах, иԥшӡоу, игәху,
ажәақәа ианахәҭоу, иахьахәҭоу изыргылазар. Ишдыру еиԥш, иумԥыхьашәалак ажәақәа рыла ажәеинраала
узыҟаҵом, «ажәа рҭәамзар» ахы зладырҭәо ахырҭәага ҳәа
ыҟоуп, уаҟоуп ахы ахьдырҭәо, зегьы еиԥшны, еиҟараны, ибзианы. Аихагьы анурҭәалак ацәгьеи абзиеи еилыҵуеит.
Ажәа рҭәагас иҟоу агәоуп. Гәыла идырҭәаз ажәа
ԥшӡамхашьа амаӡам. «Гәыла ирԥхамзар уи поезиам»
ԥхаррадагьы ажәа узырҭәом, абарҭ ахаҭабзиарақәа зегьы
иара иагымкәа ианыҟалалак, ажәеинраала угәаламшәар
ҟалом ианаауҭаххалак.
Ажәеинраалақәа зегьы, иара изҩыз ихаҭа иакәзаргьы,
автор идыруазароуп: иаалукааша цәаҳәақәак иԥхьаҩгьы
изынхозароуп ихамышҭӡо. Баграт Шьынқәба иҩымҭақәа
аԥсуаа ирылаҵәаны иҟоуп, избан акәзар, дара рҟнытәи иааигеит иҵегьы ирбзианы, амҵәыжәҩақәа рыҭаны, иԥыруа
иҟаҵаны дара ириҭеит.
Убри азыноуп ҳәа сгәы иаанагоит Баграт
иажәеинраалақәа иргәалашәауа ҿырҳәала изырдыруа.
Ажәеинраала ицәгьа, ибзиа, џьара акы аҳәароуп, акы
унаҭароуп.
«Ажәеинраала ахә зларшьаз ԥырхагара алам мацара ҳәа азын акәзар, гха дуӡӡаны уи ажәеинраала иа460

моу хәарҭарак ахьалам ауп», – абас иҳәахьан аҩымҭа
дахцәажәо иахьеилиргоз аурыс критик Добролиубов, ииашаны иазгәаҭоуп. Ажәеинраала аԥхьаҩ игәы амырцыхцыхзар, абжьы аҷыдахаз, агәеисыбжь имаҳазар, ус иҟоу
ажәеинраалақәа уаҩы ихаҟны иаанҿасуам. Ажәеинраала
ауаҩышьагьы ҟанаҵоит. Ауаҩра аталант аԥхьа игылоуп
есқьынгьы. Ауаҩра умамкәа ажәеинраала бзиа, ма иҵегьы
инеиҳау жанрла ирҿиамҭа аԥҵара иалшаӡом ҳәа ауп сара
ишысыԥхьаӡо. Апоет, ашәҟәыҩҩы амц аниҳәа иҩымҭақәа
рҟны, убра дыԥсит, уаҳа уи хәшәык ихәарангьы дыҟаӡам.
Аԥсадгьыл абзиабара, иуаажәлар рыбзиабара дашьуазароуп, ианахәҭоу аамҭаз деиқәнархозароуп даныԥсуа.
Б. Шьынқәба абарҭ хыхь исҳәақәаз зегьы илоуп, уи азы
дшоуп. Рхы аҵкыс ауаа игәра ргоит. Иажәа иашоуп. Бзиа
ибоит иуаажәлар, урҭ зқәынхо рыԥсадгьыл ауп иԥсадгьыл.
Урҭ зыргәаҟуа даргәаҟуеит, урҭ зегьы зеигәырӷьо иаргьы
даргәырӷьоит, иаԥҵамҭа апоезиагьы убриоуп бжьыс иахоу.
Баграт ипоезиаҿыы ииҳәо зегьы игәаҵаҿ ииз, гәыла
ирҽны, гәыла ирԥханы, игәаҿы ирҭәаны, ацәанырра ду
аланы, иԥсы ахы иагәылхны иҳаиҭаз ауп. Агәы иҭымҵыз
иуаҩсны ицоит, уи ашьҭаларагьы аҭахӡам. Ажәлар
ирзааигәоу ажәлар игәарҭоит!
Баграт ирҿиамҭақәа хадара зманы иҟоу еиҳарак
ҭоурыхтә темақәоуп. Ажәеинраала хәыҷык аҟны акәзаргьы,
ҭоурыхтә хҭыс дуӡӡак аарԥшра илшоит. «Амҳаџьырра ргара ашәа». Ари аҟны ҳара иаабоит аԥсуаа зҭагылаз агәаҟра
хьамҭа:
Аԥша анырзас ӷәӷәалашәа,
Ртәыла хәыҷы рымнахырц,
Амшын шаҵааз ргәаларшәа,
Амҳаџьырқәа рылаӷырӡ.
Урыцҳара иалазарц
Атәра узыԥшуп уаԥхьаҟа,

461

Аха уԥсадгьыл хашҭра ақәымзарц
Атәым жәҩан аҵаҟа!
Шьышь нани, шьышь нани,
Уцәа, сарԥыс, уанани,
Рыҩны уҟам уани уаби,
Амшын Еиқәа уамами.

Абас жәларык зықәшәаз агәаҟрацәгьа аҭоурых зегьы
ааирԥшуеит. «Икных, икных» ҳәа уи ақәԥараҿ ан ахәыҷы
изылҳәо агара ашәаҿы.
Аџьынџьтәылатәи аибашьра иазкны апоет иаԥиҵеит
ԥсра зқәым арҿиамҭа бзиахәқәа: «Аҳәачаԥа», «Апартизан», Владимир Ҳаразиа изку ацикл, убас иҵегьы.
Аибашьра анеилга ашьҭахь, атәыла аԥхасҭа ду амоуп,
ауаа инҵәаз рнаҩсангьы, ақалақьқәа блуп. Афабрикақәа,
азауадқәа, ақыҭанхамҩа, ааглыхратә усҳәарҭақәа зегьы ацхыраара, аиҭашьақәгылара рҭахуп. Аибашьцәа
аибашьраҿы, зцәа зхыҵны иааиз, ҳаԥсы ҳшьароуп ҳәа
аҩны имтәеит. Ишааиз еиԥш рышьнелқәа ааршәыхны, ҭынч
нхара нап аларкит. Аԥсуаагьы еибашьуан егьырҭ амилаҭқәа
реиԥш, урҭгьы рнапы адыркит аҿыц ԥсҭазаара, аибашьра
ирнаҭаз аԥхасҭа ашьҭыхра, ахарҭәаара азы хаҳәырҵәиа
аусура иалагеит. Абри иазкны апоет Б. Шьынқәба иҩуеит
ажәеинраала иҩу асахьаркыратә роман «Аҿатә-уаа» ҳәа
хыс измоу, аԥсуа литератураҿыы раԥхьаӡатәиу акәны. Апоет ари ароман кыршықәса аус адиулон. Ароман аҭыҵра
даара ицәгьахеит. Автор уи аамҭазы аҭагылазаашьа
бааԥсы иман. Ибааӡажжыраӡа иҟаз подвалк дыҩнан
ихәыҷқәа иманы. Ахаҭаратә культ иаркы-иаркы ирцә ҳәа
ианыҟаз акәын, ленинтә милаҭтә политика ииашамкәа
Аԥсны ианымҩаԥыргоз, мчылатәи ассимилиациа ианаҿыз,
ԥсышәала ҩыџьа еидгыланы ацәажәара азин анрыма462

мыз, аԥсуа школқәа анадыркыз, ҳбызшәа ҳҿырхырц
ианырҭахыз аамҭазы, коммунист ҳасаблеи, апоет
иуалԥшьалеи изымычҳакәа, ақәнамгақәа рзын ашшыԥхьыӡ
иманы, ақәыршаҳаҭгатә дакументқәа ааҵәак азна
шьҭыхны Москва данцаз ашьҭахь акәын. Уи ӷәӷәала лахь
инаҭоит аиаша ахьигәаӷьыз азын. Апоет ибон Октиабртәи
ареволиуциа инаҭаз ихатә хақәиҭра, ибызшәа, имилаҭтә
культура ахатә культ иахҟьаны, Бериа ицәгьахәыцрақәа
ирыхҟьа уҳәа ишакәхалакгьы импыҵышша ацара ишаҿыз,
аха инапы злеикыз аус анагӡара дыҟәымҵкәа инеигӡеит,
акоммунисттә партиахь имаз амч ала ароман «Аҿатә-уаа»
аҩра дагьалгеит 1947 шықәсазы.
Аҵыхәтәантәи аҭыжьраҿы иалеигалеит ахәҭа ҿыцқәа,
ахатә культ аԥырхагара иҟанаҵаз аԥсуа милаҭтә культура
амҭаҟьаразы аиҵаҟәаҟәаразы уи документ дуны иаанхоит ҳаԥхьаҟа игыло аҿар рзы. Сгәы иаанагоит аԥхьаҩцәа
Баграт Шьынқәба аҵыхәтәантәи аамҭазы шьҭа рылаԥш
иҵашәахьеит ҳәа, иҩны далгеит 10-шықәса иаарыцқьаны
аџьабаа здиулахьо аҭоурыхтә роман иажәеинрааланы иҩу
«Ахра ашәа». Уи лагала дуӡӡоуп аԥсуа литератураҿыы.
«…» алагамҭазы ахақәиҭра мцабз ацыԥхьқәа
Урыстәыла иаланаԥсо ианалагозтәи Аԥсны аҭагы­лазаашьа.
Кьахь Ҳаџьараҭ убырҭ акәицқәа руак игәы аҵа иҭашәоит,
дыҵнарҟьоит, агәырӷьа инаҭоит, дишьуеит аҭауад Ӡаԥшьиԥа Омар. Ҳаџьараҭ баша абна илоу абрагьым. Уи жәлары
дыргәацаԥхоуп, усҟантәи аамҭазы иара идыруа злаҟоу
амч ала акры рыгирхом, ахымхәацәа дрыцхраауеит. Иламыс цқьоуп, дфырхаҵоуп, дуаҩуп, дыцәгьоуп иаӷацәа рзы,
ҭауади аамсҭеи ибаны ҳәасаԥшь иқәаҵа дузыҵаргылом,
урҭ амҩаду закәу рхашҭит, анхацәа дыргәашьамхуп.
Итәашьа, игылашьа, ихаҵашьа ажәлар ирзааигәоуп. Абзиара илоу ицқьоуп ашьха ӡыхь аҵкыс. Амра аԥсы ихоуп, ашьха аԥсы ихоуп, иԥсадгьыл Аԥсны аԥсы ихоуп, уи даҩызаӡам
463

амахә иҿшәаз абӷьыц. Уи анхаҩыжәлар дырзааигәоуп,
урҭ рыбзиабара храчаԥаран икәыршоуп. КәантраЛаскәантра данақәтәа ԥсаатәшәа дԥыруеит, аҳәсахәыҷқәа
иӡбахә еимырҟьа ирҳәоит – «Хҭарԥа шкәакәа» рымшуп.
Дҩыза бзиоуп Иаков ауасҭа, игәы дақәшәоит, дидикылоит ҩызас дыԥхьаӡаны, аха Ҟәараса лыбзиабара, уи
дныжьны ицара, Аԥсны дааныжьны, – ицәуадаҩуп! Баграт Шьынқәба ҳара иаҳирбоит иҳаҩсхьоу, акыр ахара
инҳажьхьоу, иахьа иҿыцӡаны ҳаԥхьа иааины иаақәгылоу,
уаҩы дызҿыԥсааратәы иҟоу аԥсуаа рқьабз, рҵас бзиақәа
рхаҵара, реиҩызара џьара малырк змаӡам уҳәа убас
егьырҭгьы.
Абраҟагьы уаҩы ибоит иҟазара ду, ижәлар рҭоурых дахӡыӡааны ишику, урҭ рыбзиарак, рхаҵарак бжьамырӡкәан, еидыҟәшәало еизганы епопеиа дуны, ҭоурыхтә
баҟа дуны, «Аа, шәара шәзеиԥшраз» ҳәа иааганы ишриҭаз.
Уа иҟоуп аиҿыхара дуқәа, аԥсуаа ианакәызаалак ирымаз
аҳәатәеиқәымшәара. Џьоукы ҳара ҳауп ҩныҵҟала аԥҳәыс
лыӷраҿы ахәыҷы данныҟәылго еиԥш, мула ихыркны
апатриотизмра ныҟәызго шыҟоу, уа иубоит зуаажәлари
зыԥсадгьыли рзын хамеигӡарак ҳәа ҟамҵаӡакәа ақәԥара
иаҿу апатриотцәаҵәҟьа. Уа иубоит Аԥсны абзиара иалганы
иаҳгандаз ҳәа иашьҭоу аҭуџьарцәа аиҵырххара иаҿу. Уаҟа
иҟоуп абзиабара, Аԥснытәи ашьха рҩашқәа реиԥш ицқьоу,
аҳаҭыр, апату, аиҳабы-аиҵбы. Уи иҟоуп ақәԥара, аиҿыхара
ду, Аԥсны алахьынҵа зшо реимак-реиҿак. Автор ишәагаа
акыр дахысит аҵыхәтәантәи ирҿиамҭаҿы, абри еиҳаны
аҭуан иара ида даҽаӡәы игап ҳәа сгәы иаанагом макьаназы. Сара ари аҩымҭа аилыргара зынӡаскгьы гәҭакыс
исымаӡам, ус салацәажәоит акәымзар. Уи ҭыҵны алашара
абаны иҟалар, ишынеизаку алитератураҭҵааҩцәа ацыфа
ӷәӷәаны ироут, уи хҭыс дуны иҟалаз, ҳаргәырӷьеит аԥсуаа
зегьы, азеиԥштә литератураҿыы хьыршәыгәны иаланагалаз акы акәны иаашьақәгылаз иара.
464

Сара сгәанала, апоет ақәҿиара иоурц азын атемақәа
рылыхрагьы акыр зҵазкуа усуп. Апоет дақәшәаны ишьҭи­
хуазароуп ажәлар ргәы аҟны инеиуа, изырцыхцыхуа
аҩымҭақәа. Аԥсуаа бзиа ирбоит рҭоурыхтә фырхацәа –
Абаҭаа Беслан иҩызцәа, Хмыҷ иҩызцәа, Салуман Бӷажәба,
Кьахьба Ҳаџьараҭ рҩызцәа уҳәа убас иҵагьы.
Апоет иахьабалак дхысуам, зегьы дреихсуам, уи идыруеит дзеихсыша, уаанӡа иҵоит ибзианы – иаԥсоу иаԥсаму
аус напы алакра. Абас иахьыҟаиҵо аҟынтәи анарха дуны
ирымоуп Баграт ирҿиамҭақәа.

УА МШЫБЗИА, ТҞӘАРЧАЛ!

Уаҵәы, маи 28 азы, Тҟәарчалтәи аџьажәлар иазгәарҭоит
рықалақь 25 шықәса ахыҵра. Абри аамҭа аҩныҵҟа
Тҟәарчал ааглыхратә центрны иҟалеит, хара инаҩхьеит
араҟа иҵырхуа арацәа аӡбахә, ҳшахтоирцәа рыхьӡ-рыԥша.
Иахьа ари ақалақь уналаԥшыр, угәы азнарҳап: захьынџьара
улаԥш иҵашәоит аҩнеихагыла дуқәа, ашколқәа, ақалақь
иалганы игоу амҩачаԥақәа.
Аԥсуа поезиа зеиӷьыҟам ала ианыԥшит Тҟәарчал аизҳазыӷьара: ҳпоетцәа аӡәырҩы Аԥсны аиндустриатә қалақь
иазыркит ажәеинраала ссирқәа, апоемақәа, ашәақәа.
Апоет Кьыршьал Чачхалиа 20 шықәса инареиҳаны
Тҟәарчал ақалақь аҿы дынхон. Уи аус иуан еиуеиԥшым
аҭыԥқәа рҿы, иџьабаа адиҵон ақалақь қәыԥш
аршәҭкакаҷра. Апоет ипоезиа ныҭкааны ианыԥшуеит
Тҟәарчал атема. Уи иажәеинраалақәа рҿы улаԥш иаахгылоит аԥсуа шахтиорцәа рхаҿсахьа, урҭ рџьабаа, Тҟәарчал
ажәытә-аҿатә, иахьатәи аамҭа азгәдура, аиҭакра ҿыцқәа.
Иахьа
ҳгазеҭ
ианаҳҵо
Кьыршьал
Чачхалиа
иажәеинраалақәа рцикл апоет иқалақь гәакьа 25 шықәса
ахыҵра иазикит.

466

АЦҴА

Кь. Ш. Чачхалиа изку
ажәеинраалақәеи астатиақәеи
КЬЫҴА АЧБА
АҴЫХӘТӘАНТӘИ АШӘҞӘЫ
Кь. Чачхалиа иацәажәара
Иузсымҭеит ашәҟәы, аҵыхәтәан иҭужьыз,
Аҩызцәа ишруҭаз унапы анҵаны.
Аха избеит сара уи ашәҟәы шҽыжәыз,
Ауаа ишрацәажәоз абжьы хҵаны.
Ицәажәон уи ҿабызшәа хаала,
Аԥсаа ирыцгылан шарԥазы…
Ашьҭахь ишнеиуаз ҩхала,
Ихьаҳәны иаӷьуан џьоук рзы.
Ахәымга иацәажәеит ишихәҭаз еиԥш,
Амуча илнахӡеит аԥхӡы…
Иаԥсахт аӷьычҩы иҭеиҭԥш,
Абыжәҩы данаҭеит аӡы.
Иӡырҩуа игылан ауаа қьиақәа.
Ргәы иахәон, уи зӡатәыз!..
Ашәҟәы цәажәон, иччон
рыблақәа,
Ирыздыруамызт уи
шҵыхәтәантәииз.
467

НЕЛИ ҬАРԤҲА

ҲАҨНЫ ИАГУ
Кь. Чачхалиа игәалашәара иазкны
Уеилызкаауазгьы дыҟан,
Уззеилымкаауазгьы думан.
Иҟан бзиа узымбоз,
Иҟан угәра згоз, изымгоз.
Аӡәы иҳәон: уи дпоетуп!
Апоетцәа анишоз – дишеит.
Ҽаӡәы иҳәон: уи дқьачақьуп,
Дышлафҳәаҩыз –ус дагьынхеит.
Ауаа ирымоуп, нас, дасу ргьама, рҳәатәы.
Уара уакәзар – дара реиҳа иудыруан ухатәы.
Ишыҟалало еиԥш, адунеиаҿ уанынха,
Ашагьы ныҟәугароуп, – абзиагь.
Аха уара иуеиԥшыз ақьиагь
Иԥшаара уадаҩын, шамаха.
Ианугәамԥхагь, уламыс ианышьҭнамх,
Уажәа цҳафыр дәықәуҵон ахҿеиԥш.
Уеиҵахо, уаагыло уҟамызт аӡә ишьҭахь,
Агәыҷкәынра уцын мшаԥеиԥш.
Аҽ бзиеиԥш, иуркәашоз укаламгьы ҽырбон,
Уалаҽырбон, угәы аздуун уаргьы.
468

Аӡә дыҟоуп, нас, рацәак иҽуирбом,
Уцәгьагь далам, убзиа – уеизгьы...
Уара – ауаа урылахәзар акәын еснеи...
Уаҩ ишимбацалагь уазҿлымҳан адунеи.
«Ажәабыжь ҿыцу? – Ус егьсмаҳац!
Газеҭгьы самыԥхьац, Кьыршьалгьы дсымбац!..» –
Иузыгәдууны, иухлафуа уҩызцәа ирҳәалон,
Уаргьы урзыразны аҭакс уччалон...
Аиҿцаара, аибабара, жәытәҵас, ԥсуаҵас,
Ачеиџьыка аныҟәгара – акәын уара уҵас!
Есыхәылбыҽха, иаанкыла улабҷашь,
Унылагылон аӡәаӡәала ҳаҩнашә.
Иахьа сзанышәом, исзаагом уаҳа схаҟны,
Ҳашә аатны ухымгыларцу ҳашәхымс?
...Ҳцәа иҭамӡара иагьа-иагьа рыла,
Хьаа рацәа ҳаман ҳақәуп адәы.
Ҳшыҟоугь ҳацәгьамкәа, аџьџьаҳәа излауала,
Сгәы хьаалоит, ихьаалоит: аӡә дагуп ҳаҩны.

ГЕННАДИ АЛАМИА

***
Иҳаракуп Аҟәатәи ашьхақәа,
Иԥшуеит амшынгәахь хара.
Иҵаулоуп аӷба ҟәаш ашьҭа,
Уи аӷба наскьеигоит иара.
Ажәра дадыруеит изҭаауа,
Иааибӡом ажәреи абылреи!
Ирацәан апоет дзызхьаауаз –
Иқәыԥшзарц иҭахын Адунеи.
Иҭахын ашәҟәқәа ргәылҵра,
Ргәы ахымшәарц ахаан ауаа,
Иҭахын амзаҿа ацәырҵра
Еигәырӷьаларц ҿыцбарах ибауа.
Апоет иман шә-гәыӷрак,
Дагьблит –игәыӷрақәа наӡарц,
Иақәиҵарц иҵаулоу аӡә ихәра
«Ахәырбӷьыц», ихьаацәгьа ихнагарц.
Ашьхақәа анаҟә рхыҵит,
Ацәеижь ишаԥырҵуеиԥш аԥсы,
Азныказ уи ашьхараҿ иӡит,
Нас ахрақәа ирықәҳаит асы.
Ааԥын ирҩашхан идәықәлап,
Ишьацаагаган ирықәҭәап адәқәа,
470

Апоет днеиуеит адгьыл дықәлан,
Рышәқәа аатуеит аҩнқәа!
Иҳаракуп Аҟәатәи ашьха,
Иԥшуеит амшынгәахь хара.
Хара игоуп аӷба ҟәаш ашьҭа,
Уи аӷба даԥылоит иара...

ПЛАТОН БЕБИА

КЬЫРШЬАЛ ЧАЧХАЛИА
Ашьжьымҭан сеиҵаӷәӷәа сгылеит,
Атсеиԥш иқәҳан сыхәдаџьал.
Сгәы алаҟамкәан амш саԥылеит,
Еҳ, ушԥасҭаху, Кьыршьал!
Мыц засымҳәац – ҵабыргымзар,
(Уи акәгәышьоуп сара смал!)
Ҵабыргык аасеиҳәом - мцымзар,
Ишԥеизызури, Кьыршьал?!
Сара сгәыла ԥсуа хаҵоуп,
Аха уи иԥа – амырӷьаԥал.
Атәым бызшәақәа цәгьа дрызҟазоуп,
Ҭарџьманс урзыҟал, Кьыршьал?!
Аӡә аԥсҭазаара оума ахҭихуеит,
Ссируп маӡас иаҵоу имал.
Шә-мааҭк иоуеит, зықь мааҭ нихуеит,
Ҿымҭшьас иамоузеи, Кьыршьал!
Ҽаӡә иусушьаз рызгәамҭеит,
Иара ахәеиԥш ифоит даӷрал.
Данамырхгьы иахьеиҳаз дарҭеит,
Алакә, аиҭалакә, Кьыршьал!
Џьоукых рыбзиабара хыҵӡеит...
Аха аԥара ацҭәы анрыбжьал,
472

Иара дныжь, ла малуаҩык диццеит,
Иҟам иҟоузеи, Кьыршьал?!
Избоит анасыԥ шкәакәара
Ҩаԥхьа ишаршәҭ уара у-Тҟәарчал...
Аха иҟоуп амбакәараагь,
Еҳ, ушԥаҳҭаху, Кьыршьал!
1974

СЕРГЕИ ҚЬЫШЬМАРИА
АРҴАҨЫ КЬЫРШЬАЛ
Ашкол сҭан Тҟәарчал,
Рҵаҩыс дсыман Кьыршьал.
Ишәыз алхын ашьал,
Иман изхашаз амал.
Ицқьаны иҳәон ҳбызшәа,
Еилаҳкаауан уамашәа.
Ажәабжьқәа ҳзеиҭеиҳәон,
Иеиҭаҳәашьа митәӡан.
Даҳзаԥхьон ажәеинраалақәа,
Инеиҵыхны, бжьы ҿацала,
Дырмит Гәлиа, Иуа Коӷониа
Егьырҭ ауаа рҭыжьымҭақәа.
Аҵарадырра иман,
Абаҩхатәра ду илан,
Арҵаҩраҿы – дырҵаҩын,
Иуаҩра зегьы ирыцкын.
Ихатәы жәеинраала даҳзаԥхьон,
Ҳа ҳхы азышьҭны ҳӡырҩуан,
Ус аҵарашықәсқәа нҵәеит,
Ҳарҵаҩи ҳареи ҳаиҟәнагеит.
Шамил-иԥа Кьыршьал
Ҳара иҳаиҭеит амал.
Иахьагьы ҳаҵоуп иуал,
Ҳҭагылоуп ишьҭра, икәал.

474

ВЛАДИМИР ЗАНҬАРИА

АХШЫҨҴАК АРҴАУЛАРАЗЫ,
АСАХЬАРКЫРА АШЬҬЫХРАЗЫ
Иҳхысыз ашықәс анҵәамҭазы, Аԥҳәынҭ­шәҟә­ҭыжьыр­
ҭаҿы иҭыҵит Кь. Чачхалиа иажәеинраалақәа реизга
«Сҳаблаҿы», Шь. Ҵәыџьба редакторс даманы. Иҿоу аԥсуа
литера­тура аинылараҿы ари ашәҟә хәыҷы иахәҭоу аҭыԥ
аан­накыларатәы иҟоуп.
Адаҟьақәа акакала иаартуа урыԥхьо уҿаны­ноухалак,
иаҳа-иаҳа агәра уго уалагоит автор гәҭыӷь­ӷьаала,
уазырхәыцны дуацәажәарц шиҭаху, атемпераментгьы шимоу, апоет шьагьы шилоу. Ҳара ҳпартиа, ҳаԥсадгьыл дуӡӡа,
асоветтә патриотизмра, аԥсабара абзиабара ртемақәа
еишьҭаххы Кь. Чачхалиа ишәҟәы иагәылалеит.
Аизга «Сҳаблаҿы» ианылаз ажәеинраала ҟаи­маҭқәа,
рхыԥхьаӡара дук ирацәамзаргьы, ирныԥш­уеит апоет
ирҿиаратә ҟазара иаҳа-иаҳа ишазҳауа, аргама­гьы иубоит хыҭҳәаамкәа, гәыкалатәи иусурақәеи ир­ҿиа­ратә
ҽазышәарақәеи ишрылҵшәоу.
Аиашаз адунеи акы зымшаҭо,
Мчыс иҟоу зегь раҵкыс иӷәӷәоу,
Ҿырԥшыгас ирымоу аԥхӡы казҭәо,
Зыхьӡи-зыԥшеи адунеи иахьӡо.

Ҳ-Коммунисттә партиа дазгәдуны иазикуеит ари
ашәҟәы аԥхьара уахьналаго иану ажәеинраала. Апоет
деигәырӷьоит ҳпартиа, хшыҩ дула аԥызареи амҩақәҵареи
иҟанаҵо абзоурала ҳаԥсҭазаара беианы, иҿыцу ацәа аханы иахьыҟалаз.
475

Амҵәыжәҩа са исызҭаз, аԥсабара
Мырхәагала икаҷҷо исзырбаз
Ҳпартиоуп, апатриа сыбзиабара…

иҳәоит апоет иажәеинраала «Ҳпартиа» аҟны. Даҽа
жәеинраалак аҿгьы иҩуеит:
Ҳа ҳҟны иҟоуп аԥсҭазаара,
Уи ҳазҭа апартиа ауп;
Ибыбышӡа абаҳчара,
Игьамазтәыз ҳа ҳҿаччара –
Уи иара ахаҭоуп.

Аԥсны жәлар, акоммунисттә партиа анапхгарала, аурыс
жәлар дуӡӡа рыцхыраарала, Аԥсны ахақәиҭра ианырчаԥа
ашьҭахь, аԥхьагылара змоу республиканы иҟарҵеит,
зынӡас ахы-аҿы рыԥсахит; иҿиеит ааглыхра, иазҳаит
ақыҭанхамҩа, аӷьацара иаҿуп акультура. Узхара иузымбо ԥшӡарала иҩычоу, зыжәҩангәы казказу, зҳауа зҩыдоу
Аԥсынтәыла, амра ашәахәақәа ртәыла, гәеизҳарала ашәа
азиҳәоит апоет Кь. Чачхалиа ажәеинраала «Аԥсынра».
Ишьхәа аҭыԥ зну, дзааӡаз адгьыл азы, иуаажәлар рзы
апатриоттә цәалашәарақәа ааирԥшуеит ажәеинраала
«Сҳаблаҿы». Иԥсеиԥш бзиа ибоит уи ихәыҷрашықәсқәа
ахьымҩаԥысыз иҳабла, игәы рзыбылуеит уатәи ауаа,
хәыцрала урҭ дрылоуп, ргәырӷьара игәырӷьароуп. Ари
ажәеинраала иҟаимаҭу жәеинраалоуп, аха апоет илшон
иҵегьгьы апоезиатә цәеижьы аҟәынҵаны иҩырц, исахьаиркырц, ажәеи­задақәа ирцәихьчарц. Изимыҩрыз иҵегьгьы
еиӷьны абри ажәеинраала зланҵәо арӷазқәа:
Шәынхарақәа ршьапы абаа
аҵашәҵеит,
Шәхашәала ду иаҳагьы иацышәҵеит,

476

Аколнхарала шәҟалеит шәбаӷьаӡа,
Баҳчала шәцоит шәеихышьшьыла,
Шәбеиахеит, издыруеит, шәыла, хшыла –
Шәеиҷаҳаны, арахә шәааӡеит.

Иҟақәоуп дырҩегьых ари аизгаҿы ахшыҩҵак
згәылԥшуа ажәеинраалақәа, асатиратә жәеинраала­қәагьы
нарылаҵаны, урҭ рҵакы аилкаарагьы мариоуп, изызкугьы аргама иубоит, ухшыҩ аҿгьы иаанхоит, изоуҳәогьы
иаҳауеит (ажәеинраалақәа «Ахьча игәала», «Ахьча днеиуеит», «Аԥша хьшәашәа ангәыҟаҵагоу» убас иҵегьы). Аха ара
иуԥылоит рхыԥхьаӡара маҷымкәа ажәеинраалақәа, зҵакы
ааилкааны аҳәара уадаҩу, хшыҩҵакала иахьхӷӷароу азы.
Абас иҟоу ажәеинраалақәа ирылаԥхьаӡоуп «Амҩа». Еихҳаеиҵҳәа иҩу акоуп иара, аҵакгьы гәныхәҵысҭалоуп ишеилукаауа. Ажәеинраала аԥ­хьа­ра уахьналаго апоет иҳәоит:
«Амҩа сықәуп – сныҟәаҩуп, саҿуп сықәланы ацара» ҳәа.
Аха дышнеиуаз, имҩа дызқәыз дацәҟьалоу здырхуада,
ахәбатәи акуплет аҿы мҩахәасҭак данылоит: «Санылеит
амҩахәасҭа, иара убрыгьы кыр иангәасҭа»… Ус дышнеиуаз
ажәеинраала анҵәамҭаҿы ихиркәшоит: «Сахьцо исымҩатә
са снаӡароуп, жәлар ргәаҵа инасыгӡароуп». Ишаабо ала,
амҩагьы амҩахәасҭагьы ирныз, апоет дахьцо имҩатәноуп
дназарц шиҭаху, жәлар ргәаҵаҿ ак неигӡарцгьы дашьҭоуп,
аха уи здырхуада. Иара абри ажәеинраалаҿыы апоет
закәанк аӡбахә имоуп:
Аха иҟоуп азакәан,
Зегь ириааиуа зегь зылшо –
Ауаҩ иоуп уи ҟазҵо,
Азакәанқәа зегь зҵо.

Ари изакә закәану аԥхьаҩ еилкааны имам, иара апоет ихаҭагьы аилкаара имоуп ҳәа ҳаҟам – ауаҩы иҟаиҵо
477

азакәан уи закә закәануи? Ари азакәан атәы ажьымдыр еиԥш акы еиуаӡамкәан ауп ажәеинраала ишалоу. Ари ажәеинраала апоет исахьаркыратә хәыцрақәа
ирхылымҿиааит.
«Сҭаацәа рахь» ахьӡуп даҽа жәеинраала цәышк. Аҵакы
еиҭаҳәашьа амам, аха абарҭ арӷазқәа рыла аԥхьаҩ еиликаашт акьыԥхьра ишаԥсамыз. Апоет иԥҳәыс длызхәыцуа
иҳәоит:
Аџьабаа лымоуп,
Хҩык лыхшахьеит.
Хҩык гараҵан
Агара игарылхит,
Ахҩыкгьы рхәы
Дырганла иҟалҵахьеит.
Зыбзада зыхәламыз
Хҩык гараҵан
Аӡәаӡәала ацәажәара
Урҭ идлырҵахьеит…

Заҟа ибашҳакӡа, заҟа хыхь-хыхь ихәлыӷьӷьаны, сахьаркырак аҵаӡамкәа, аԥхьаҩ изгәнымкылауа иҟоу­зеи арҭ
ацәаҳәақәа!..
Аҵабыргазы, иарбанзаалак аизга ианыло ажәеин­
раалақәа зегьы напҟазарылеи мчхаралеи инеибеиԥшны
изыҟалаӡом, аха сахьаркырала еибы­ҭазар, хшыҩк рыҵа­
зар, изызкугьы удыруазароуп. Кь. Чачхалиа ус баша жәеи­
задала, сахьаркырак ҳәа аҵамҵаӡакәа данцәажәогьы
ыҟоуп. Ажәеинраала «Аԥсуаа рҵеицәа шәахь» апоезиатә
закәанқәа рыла уахәаԥшыр, жәеинраалоуп ҳәа иуԥхьа­
ӡартә иҟам. Инаҭазеи аԥхьаҩ абас ажәеизадала иҩу
ажәеинраала:
Ҳара ҳаԥхьа абыржәы
Даара аусқәа ӷәӷәаны ишьҭоуп,

478

Ҳа ҳаиԥшымкәа даҽазны
Аус анҳамоу абыржәоуп…
Уаҵәтәи ауп иҳамоу усс,
Уаҵәашьҭахьгьы иара убас.
Имарымажахоит ҳнапы зхьысыз,
Ҳаԥхьа игылоуп аус ҿыц…

Апоет изымԥшааит ицәалашәарақәеи ииҭахызи
злеиҳәаша еилыххаӡа иҟаз исахьаркыроу ажәақәа, алкаа­
қәа. Дыҩуеит ииҩуа уамак дазымхәыцӡакәа, ихшыҩ
иҭамыршыкәа, ихыӷьӷьааны. Ара иҳәоу аԥхьаҩгьы апоетгьы
еицырдыруа акоуп. Нас изиҭаххазеи апоезиала имыӡбакәа
ажәақәа еидгаланы ирифмеитәырц, ахшыҩҵак ҳәа
ииҳәогьы иҳәо еиҭаҳәо? Абас иҩу ажәеинраалақәа апоет
ихи-иҿы удырбом, идырҩашьоит. Аиашазы, ажәеинраала
бзиак еиҳа еиӷьуп, жәеинраала цәгьаки жәеинраала бзиаки раасҭа. Ари ашәҟәы аредакторра азызуз дҳалалцәахеит,
ус акәымзар икьыԥхьуамызт абри аҩыза ажәеинраала.
Сахьаркырала икәадаӡоу, еилататоу, идысӡа иҟоу
аҭыԥқәа маҷӡам аизгаҿы. Ари еиҳарак изыхҟьо абыз­шәа аус
адулара иҽахьанимшәо ауп. Кь. Чачхалиа иажәеинраалақәа
злаҩу абызшәа ласуп, ажәлар рбызшәа акыр иазааигәоуп,
аха уи абеиара дуқәа иамоу ҵаны ихы изархәом макьаназы. Уаҩы ихы-игәы инҭаҵәо, дзырхәыцша, дзыргәыбзыӷша,
игәырхаҵагоу, мамзаргьы ихәы-ижьы еилазыргылаша
асахьақәа изҭыхуам апоет, инеибеиԥшу, еизадоу абызшәала
дахьыҩуа иахҟьаны. Апоет игәҭакы злеиҳәаша ажәа
абызшәа иалԥшааны иара аҭыԥ аҿы иргылазароуп, аха ус
иаабом абарҭ ацәаҳәақәа рҿы:
Ашьхарантәи ԥшахьк аауеит,
Сахьтәоу исықәшәауеит.
(«Саргамеи сымаӡеи».)

479

Ашәақәа зхыҩуаз уаҟа шьхацла
Ацхаршәы зыԥшаауаз…
(«Сҳаблаҿы».)
Ахьа сеиԥшны
Сгәы ҭырхьахьа,
Иаартны ишәасҳәоит
Ӡӷабк лсахьа.

Арик зынӡа автопародиоуп, автор ажәақәа еиниҟьеит
баша ашьҭыбжь азы.
Аԥсуа жәлар рҵара-рдырра азырҳаразы, ркультура
ашьҭыхразы акыр џьабаа ду зхы иазырбахьоу Д. И. Гәлиа,
Омар Ешба, Иуа Коӷониа, Леонти Лабахәуа ирыхьӡынҩылоу,
иҟәандаӡа иҩу ажәеинраалақәа ануп ҳзыхцәажәо аизга. Иара убасгьы ара уаԥхьоит Сергеи Есенин изку
жәеинраалак («Сергеи Есенин»). Ари ажәеинраала сахьаркырала иԥсыҽӡоу, ииашам ахшыҩ­ҵак згәылоу акоуп.
Иқәнагоума еицырдыруа аурыс поет Сергеи Есенин изы
абас аҳәара:
Аҭоурыхаҿ ухьӡ нужьит иуулакгьы,
Сергеи Есенин ҳәа ухьӡ рҳәалашт.
Уашәа бзиақәа рҳәалашт иахьабалакгьы,
Аҳәсахәыҷқәагьы бзиа урбалашт.
Ҳарҭ ҳанаԥхьо уҩымҭақәа рҟәырҷаха,
Сара издыруеит џьара-џьара ушыԥсым,
Џьара-џьара исуҭом ухәаччаха,
Зхазҭаз цәыкьа џьаҳаным…

Мап, ара автор иааирԥшит амдырра: Есенин
иԥсҭазааратә мҩеи, ибаҩхатәреи, ирҿиаратә лшареи, иара
дызҭагылаз аамҭеи реилкаара шимам. Ҳәарас иаҭахузеи,
автор игәы иҭеимкыкәа дыҟам иақәнагоу, иахәҭоу акы
480

иҳәарц, аха изымҳәеит. «Аҭоурыхаҿ ухьӡ нужьит иуулакгьы» ҳәа Есенин изы уеизгьы-уеизгьы дгәаҟҵәаҟуа,
ишакәхалакгьы аҭоурыхаҿ ихьӡ рҳәо дҟаландаз ҳәа
дашьҭазшәа аҳәара ииашам. Иџьоушьаша, апоет дзыԥхьо
Есенин иҩымҭақәа ракәӡам, урҭ рҟәырҷахоуп, насгьы
џьара-џьара дыԥсны «џьаҳаным» даман, «џьара-џьара
дыԥсымшәа» ибахуеит.
Аиашазы, Сергеи Есенин ирҿиамҭатә мҩа еиҟараны
иҟамызт, уи раԥхьа изеилымкааит усҟан Урыстәыла
ареволиуциатә еиҭакрақәа иҟалаз, аха аҵыхәтәантәи уи
ирҿиамҭақәа иаҳдырбоит ҳара, уаанӡа аилаԥаҭарақәа
дызлаз дрылҵны аиашамҩахь дшиасыз. Абаҩхатәреи
арҿиаратә мчқәеи иӷәӷәаны излаз Сергеи Есенин
ирҿиамҭатә мҩеи ихатә трагедиа зыхҟьази ибзиаӡаны
еилкааны, насгьы уи дызҭагылаз аамҭазы имҩаԥысуаз
акласстә қәԥарақәеи азгәаҭаны акәын дшаарԥштәыз.
Уажәы ҳаазқәылаз ҳпоетцәа абзиабара иазку
ажәеинраалақәа ирацәаӡаны ирыҩуеит. Урҭ рышәҟәқәа
рҿы, ажурнал «Алашара» адаҟьақәа рҿы, иркьыԥхьхьеит
абзиабара иахьӡынҩылоу ажәеинраалақәа акры. Арҭ
ажәеинраалақәа рҟны иубоит урҭ авторцәа рцәаныррақәеи,
рыгәҭакқәеи, рхәыцрақәеи, рыбзиабарақәеи, аха иаҳҳәап
аргама, ари аганахьала ҳара ҳпоезиа макьаназы аԥхьаҩцәа
рҿаԥхьа иаду ауал нанамыгӡац. Шамахамзар иубоит ухыуԥсы иалаҵәаша абзиабара-лирикатә жәеинраалақәа.
Иҳәатәуп, Кь. Чачхалиа ишәҟәаҿы ишыҟоу имчыдоу,
сахьаркырала иԥсыҽу, дук иманшәалам абзиабара иазку
ажәеинраалақәа. Урҭ рҟны имаҷуп ауаҩы дзырхәыцша,
иҵаулоу агәҭакқәа, аҟазара. Икәадаӡоу бзиабартә
жәеинраалақәоуп «Сгәы хәыцуеит», «Сгәы ӡбоит», «Саргамеи сымаӡеи», «Абзиабара ашәа», «Патреҭк иахҳәааны»,
«Суаҭах ҭынчуп, иӡырҩуеит».
Иоурыма аԥхьаҩ ицыхцыхуа цәаныррак, иаҳҳәап, абарҭ
реиԥш иҟоу аҭыԥқәа змоу ажәеинраалақәа данрыԥхьо:
481

Издыруада исныббозар,
Аха сара исымҳәозар?
Абзиабара усгьы иахәҭоуп…
Сгәы хаҳәым, сгәы ак ҭоуп».
(«Сгәы хәыцуеит».)
Амҩа сықәын, сықәын, сықәын,
Сахьцо сзымнаӡеит.
Сгәы ак ҭоуп, иҭоуп, иҭоуп,
Иҭоу сзымҳәаӡеит.
(«Саргамеи сымаӡеи».)

Даҽаџьарагьы уамашәа иубаша бзиабарак ааирԥшуеит
апоет. Ҳаԥхьапи:
Слампа аҭӡамц иадыҷҷало,
Сыстол саԥхьа қьаадла ихҟьоу,
Убарҭ реиԥш лашаран са сгәы, бҭалеит,
Бзиабарала сзырԥхахьоу…
Убри азами абра сызтәазгьы,
Бзиабарала ашәа сҳәарцы,
Сыкәша-мыкәша зылашазгьы,
Дгьыли жәҩани зегь рҿы.
(«Суаҭах ҭынчуп».)

Апоет илампеи қьаадла ихҟьоу истоли реиԥш акәзаап
бзиа иибо аԥҳәызба игәы дышҭало, иара абри аҩыза абзиабара ашәа азиҳәарц ирлашахит икәша-мыкәша дгьылижәҩани зегьы. Ари ажәеинраала, гәҭакык аазмырԥшӡо,
хшыҩҵакыла ирлашам, баша ԥышәоуп апоет изы.
Кь. Чачхалиа ирҿиаратә ԥышәарақәа рҿы иалкааны иазгәоуҭартә иҟоуп уи исатиратә жәеинраалақәа.
Арҭ ажәеинраалақәа рҿы ирҿаасҭаны дрыхцәажәоит
482

амҵақьақьаҩцәеи,
аҿагәыбзыӷыҩцәеи,
аӷьычцәеи,
аҵмыҳәҳәарахгацәеи, аҩыжәцәеи, азеиԥш малфаҩ­цәеи.
Ари ашәҟәы ианылаз, урҭ ирылукаартә иҟоу «Амбакәа
иаҳцәигеит иаҳмырбакәа», «N» амагазин» аԥхьаҩцәа
гәахәарыла ирыдыркылахьеит.
Апоет асатира-бз иҿоуп, ҳаԥсҭазаараҿыы макьаназы
иҟоу ацәгьамыцәгьақәа, ахәашьырақәа цәырганы дырхыччоит, иҿаԥиҽуеит, ирҿаасҭоит, аха уи исатира иақәнагоу ала
изыкшом, иҵарым, зны-зынла иласу аиумор ахь данианаго
ыҟоуп. Убас иҟоу акоуп ажәеинраала «Чыхьа». Аиашазы, ацәгьамыцәгьақәеи, аҵас бааԥсқәеи, ахәашьырақәеи
ртәы аҩра имариоу усӡам. Ари иаҭахуп урҭ мҩаԥызго ауаа
рыхьыӡқәеи изусҭцәоуи адагьы, дара ацәгьамыцәгьақәа
аԥсҭазаараҿы иҟоу, асатирик дазықәԥарацы икалам
ззышь­ҭихыз, ииашаны сахьаркырала раарԥшра. Аса­
ти­ра баша хыччараӡам, уи иахылҵуа амцабз ҳадгьыл
иқәнаблаауазароуп абиурократизмреи, азалымдарақәеи,
аҵас бааԥсқәеи, ахәшьарақәеи.
Абри ажанр макьаназы еиҵахоуп ҳлитератураҿыы.
Кь. Чачхалиа ихәҭоуп, иагьилшоит иҵегьгьы ирыӷәӷәарц
ирҿиаратә лшара ари аганахьала.
Ҳара ҳлитератураҿыы ирацәаҩуп ажәеинраалақәа
зыҩуа, аха урҭ зегьы рзы иҳазҳәом макьаназы ипоетцәоуп
ҳәа. Кь. Чачхалиа зхатә бжьы зхоу поетуп. Убри аҟны уи
икәша-мыкәша иҟоу аԥсҭазаара ииашаны, сахьаркырала,
напҟазарала иааирԥшуазароуп. Иара апоет агәра ганы
дшыҟоу еиԥш, аԥхьаҩцәагьы агәра аагоит уи иҵегьгьы
иҽадцалан иҟазара азырҳара шилшауа, иҩымҭақәа
рхаҭабзиара ашьҭыхра аус инапаҿы аагара имч шақәхауа.

СЕРГЕИ ЗЫХӘБА, РУСЛАН ҚАПБА
АШӘА ҾЫЦ АҲӘАРАЗЫ
1960 шықәсазы Аԥҳәынҭшәҟәҭыжьырҭаҿы иҭыҵит апоет Кьыршьал Чачхалиа иажәеинраала ҿыцқәа реизга, «Ашәа
ҿыцқәа» ҳәа хьӡыс иаманы. Ари аизга иагәылоу аҩымҭақәа
ртематика акыр иҭбаауп. Тҟәарчал ақалақьи уатәи аусуцәа
фырхацәеи ирызку ажәеинраалақәа рнаҩсгьы, аизгаҿы
иаабоит аҭынчра иазку, аиашара, ақьиара, ааӡара бзиа
ртемақәа ирызку акыр ажәеинраалақәа.
Ҳзыхцәажәо аизга злаатуа ажәеинраала «Ашәа ҿыц»
аҟны апоет ажәа рацәа даламлакәа, дахьы­ҟазаалакгьы
ашәа ҿыц аира дшазыԥшуа, хәыцрас уи шимоу, ашәа ҿыц
аҳәара шиҭаху аарԥшуп. Апоет иԥсадгьыл ахь имоу абзиабара аазырԥшуа ажәеинраалақәа иаарылукааратәы
иҟоуп «Сыԥсад­гьыл». Автор иԥсадгьыл азы ихы дшамеигӡо,
иаҭаххаргьы ихы шақәиҵо аанарԥшуеит ажәеинраала:
Сыԥсадгьыл ауп цәеижьыс исықәу,
Уи абзиабароуп исылоу баҩыс,
Блас исхоу амроуп исызгәыку,
Аԥсадгьыл змоу иоуп иҟоугьы уаҩыс!

Кь. Чачхалиа, инеиҟараны зегьынџьара акәым­заргьы,
илшоит ҳара ҳуаҩы, ҳашьхауаҩы иҟазшьақәа, аҷыдарақәа
раарԥшра. Зегь раԥхьа иргылоит апоет ашьхауаҩ иламыс ацқьара, иаҳаҭырқәҵашьа. Уи азоуп ажәеинраала
«Ашьхауаҩ» аҿы абас зиҳәауа:
Иламыс цқьоуп, иалшом ихәашьырц,
Изылшода мамзаргьы ажәак уи
азы аҳәара!

484

Шәарахҵас игәы ҭрысны иҟалома
днаскьарц,
Ашьхауаҩ дҩашьом дугаргь иагьаџьара.

Аԥсуа жәлар аԥсҭазаара гәырӷьахә анроу, Аԥсны Асовет мчра анышьақәгыла аахыс ауп. Уиаахыс ҳара ҳтәыла
ԥшӡа аиааирақәа иагаз ртәы иҳәоит апоет иажәеинраала
«Март ԥшьба» аҿы.
Аԥсуа поет гәлымҵәах Алықьса Лашәриа иаамҭам­
кәа иԥсҭазаара дахьалҵыз, уи игәаларшәара иазкны иҩуп
ажәеинраала «Апоет дыԥсуам». Ажәеинраала аԥхьаҩ
игәы арцыхцыхыртә, зыԥсҭазаара иаԥхаз апоет иқьиара,
игәҭакы, иҟазшьақәа ртәы аанарԥшуеит:
Игәы иҭаз акакәын, иӡомызт,
Абас акәын ишимаз ҟазшьас.
Ҩба зҳәоз дибанык иуӡомызт,
Аиаша акәын имаз иашьас.

Аҵыхәтәантәи ашықәсқәа рзы аԥсуа литератураҿы
аӡәырҩы иақәыркқәахьеит аԥсуа ленинец, Асовет мчра
Аԥсны ашьақәыргыларазы ақәԥаҩ иаша Нестор Лакоба
ихаҿсахьа аадырԥшразы. Ажәеинраала шьхәуп Н. Лакоба
изкны ҳзыхцәажәо аизгаҿы иану «Уи дызусҭдаз?»
Хыхь ишаҳҳәахоу еиԥш, Кь. Чачхалиа иажәеин­
раалақәа Тҟәарчал иазку маҷӡам. Урҭ иаарылукаартә
иҟоуп ажәеинраалақәа «Ашахта №1», «Аштольниа ҿыц».
Арҭ ажәеинраалақәа рҿы апоет ашәа рзиҳәоит асовет шахтиорцәа, ашәа азиҳәоит аусураҿы урҭ ирымоу
афырхаҵара. Адгьыл кылҵәаны, алаваҿы дхәыҵаланы
арацәа аҭгара ус ӷәӷәоуп, фырхаҵара усуп. Аха ашахтиор
ицхраауеит иҩызцәеи иареи аус ахьеицыруа, иахьатәи
ҳаамҭазтәи атехника; ауаҩы иџьабаа, имч ажәатә техникада аус аныруаз еиԥш иԥнашәауам.
485

Ашыр-шырҳәа, ахьхьа-хьхьаҳәа
Алента ҵыс-ҵысуеит,
Арахь арацәа агәгәа-гәгәаҳәа
Авагонқәа ирҭанаԥсоит.
Еҵәаџьаа реиԥш еицрыхәхәа
Рацәала ирҭәны,
Еивҵарыԥхаан «аелектричка» иаман
Ицоит иԥырны!
(«Ашахта №1»)

Ԥхьаҩык иаҳасабала, ҳара даара ҳгәы иахәеит,
иаҳгәарԥхангьы ҳаԥхьеит Кь. Чачхалиа Нхыҵ-Кавказтәи
ҳашьцәа ирызкны ииҩыз ажәеинраалақәа. Апоет ихаҭа
ныҟәара дыҟан уахь Нхыҵ-Кавказҟа. Уи уахь данцозгьы, Аԥснытәи дандәықәлозгьы ибзианы идыруан
ҳашьцәа ҟабардаа, ашәқәа уҳәа гәыҭбаарыла, иашьаратә
цәаныррала дышдырԥхоз. Гәҭакыс имаз уатәи ауааи
атәыла аҭыԥқәеи ибарц акәын:
Лаҳәаԥштәыла сҽеиқәа шьҭхысаа,
Сцоит сеилыхха.
Шәызбарцаз сашьцәа нхыҵаа
Сҭалоит шәымӡырха…

иҳәоит ажәеинраала «Мҩа бзиа» аҿы. Апоет Нхыҵ-Кавказ
дахьнеиз иибаз ауаа иашьцәаны, игәакьақәаны ауп ишибауа:
Сара исаҳаит
абызшәа гәакьа,
Сгәаҵанынӡа изырԥшаауа!
Сара исыкәшеит
анап ҟәандақәа,

486

Уааит ҳашьа ҳәа
сазҳәауа!
(«Ауаҩы дахьымнеиц»)

Аизга «Ашәа ҿыцқәа» еиднакыло ажәеинраалақәа
рҿы ҳара иаабоит шьахәла иҩу куплетк-куплетк иҟоу
ажәеинраалақәа. Ас икьаҿны ажәеинраалақәа рыҩра даара ишуадаҩугьы, ҳавтор уеизгьы еиҳа иқәҿиақәаз рахь
иԥхьаӡатәуп. Амала, дара зны-зынла аидеиақәа ирыҵоу
анҿыцым ыҟоуп. Иаҳҳәап, апоезиаҿыы акыр еицырдыруа
ҵакуп иамоу ажәеинраала. «Аҟәараангьы сшәаҳәахуеит
ҳәа»:
Аҟәараангьы сшәаҳәахуеит ҳәа
Иакын асаса еихых,
Аха аҟәраан шәаҳәаҩуп ҳәа
Ианымлац аҭоурых.

Кь. Чачхалиа илиршоит шьахәла ахәыҷқәа ирызкны ажәеинраалақәа рыҩра. Абри аганахьала уаҩы
иазгәеиҭартә иҟоуп ажәеинраала «Мамсыр хәыҷы ауасҭа»
ҳәа хьӡыс измоу; ажәеинраалаҿыы ахәыҷы аусура бзиа
избо, иҟәыбҷаха иҟоу даарԥшуп. Уи ахәыҷы иусура алҵшәа
бзиагьы аиуеит:
Нас ибзианы еидицалеит,
Дасны аҵәымӷ налеицалеит.
Абар аҟәардә хәыҷ ԥшӡаӡа,
Ишааҟаиҵаз иласӡа.
Нас, абри иами ихаҭа
Мамсыр хәыҷы ауасҭа.

Ҳара иаадыруеит Кь. Чачхалиа зегь реиҳара асатира шиқәҿио. Аԥхьаҩцәа ргәы иахәаны ирыдыркылахье487

ит акымкәа-ҩбамкәа иара исатиратә жәеинраалақәа.
Урҭ ажәеинраалақәа рҿы амҵақьа­қьаҩцәеи, аашьацәеи,
аҵарҭыша гаҩцәеи сатиратә мцабзла иҿаԥҽуа дырҿа­
гылоит.
Аха рыцҳарас иҟалаз, ҳзыхцәажәо аизгаҿы даара има­
ҷуп асатиратә жәеинраалақәа. Убри аҟнытә автор изы ҳара
иаҳҭахуп азеиԥш згәаҭарақәак ҟаҳҵарц.
Иҟалоит ҳара џьара-џьара ҳақәыӷәӷәацәаны иаҳҳәар­
гьы. Аха мап. Ҳзышьҭоу, ажәак иадамзаргьы, ҳавтор
ихәаша аҳәароуп. Џьара ҳаӷьцәаны, ҳақәыӷәӷәацәаны
иаҳҳәозаргьы ишԥааури? Автор ихаҭа иажәеинраала
«Апоезиа» аҿы ишиҳәо еиԥш:
Уара уеимакны
«ҳаиқәԥаргьы»
аддыҳәа,
уи азыҳәан
аӡәгьы
сицәыԥхашьаӡом.

Апоезиа, иаҿҳарԥшыр ҟалозар, аԥсуа лакәқәа рҿы иаабо арашь мцаԥшь иаҩызоуп, ишабалак иабалак аднакылом. Зны-зынла иҟалоит апоет ипоезиа ихаакәакәараӡа
даднакылошәа ибар. Аха уи бжеиҳан еижьагоуп. Поезиа мариа ҟамлаӡац, иҟаларангьы иҟам, инапаҿы баҩхатәралеи
ԥхӡыкаҭәарала аусуреи рыла ианизаамга.
Кь. Чачхалиа ипоезиа иамоу абзиарақәа маҷым, аха
иаҳԥылоит агхақәагьы. Шамахамзар ибызшәа бзиоуп,
еилкаауп, аха ҳара ҳгәанала, аԥсуа бызшәа абеиара уеизгьы иахьынӡаҭаху ихы иаирхәартә издырам. Апоет ижәар
иҵегьы ибеиазар акәын.
Хазы ҳааҭгыланы ҳалацәажәарц ҳҭахуп апоет дызлаҩуа
аформа. Апоет данқәыԥшу илшоит иҽиҟьар, иҽԥишәалар,
еиуеиԥшым атемақәа шьҭихыр, еиуеиԥшым ажанрқәа
488

рыла дҩырц далагар, еиуеиԥшым аформақәа шьҭысхуеит
ҳәа далагар. Аха иқәыԥшу апоет ианаужьыр алшоит, наҟнаҟ џьара акаҿы дкылсып, иҽшьақәикып ҳәа. Ҳзыхцәажәо
апоет шьҭа иалкааны имазароуп формак дызлаҩлаша.
Аԥсуа литератураҿыы, ҵоуп, Кь. Чачхалиа имацара иакәӡам
ус форма еилаԥсала иҩқәо. Аха иагьа ус иҟазаргьы, апоет
дызлаҩуа аформа поезиатә закәанԥҟарак амазароуп.
Аиашазы,ҳара ҳаԥсуа поезиа еиԥш иқәыԥшуапое­зиаҿыы
акраҵанакуеит иара ажәеинраалеиҿар­тәышьа апринцип ашьақәыргылара. Аха иахьан­ӡагьы иалкааҵәҟьаны
иҳаздыруам иарбан жәеинраа­леиҿыртәышьоу аԥсуа
бызшәа алеишәа ианаало.
Аҵыхәтәантәи ашықәсқәа рзы аԥсуа поетцәа аӡәырҩы
аурыс поет дуӡӡа В. В. Маиаковски иажәеинраалақәа
рҩышьа аформа иаҿыԥшуеит. Убас дыҩуан Алықьса
Лашәриа, убас дыҩуеит бжеиҳан Кәымф Ломиа. Абри
афор­мала иҩуп Кьыршьал Чачхалиа ҳзыхцәажәо ишәҟәы
иану иажәеинраалақәа рхыԥхьаӡарак. Аха иабанӡаилшеи
апоет ари аформа импыҵахалара? Ҳара ҳгәанала апоет
даара иԥсыҽны ауп ишидыруа ари еиԥш иҟоу аформала
аҩра. Аха ари зыхҟьаз атәы ҳҳәаанӡа, ҳгәаанагара шиашоу
шьақәзырӷәӷәаша ҩбаҟа факт ааҳгап.
Ишдыру еиԥш, ажәеинраала астрофақәа, ԥшь-цәаҳәакны
иҟоума, ф-цәаҳәакны иҟоума, аа-цәаҳәакны иҟоума, ритмалеи рифмалеи еиқә­­шәо­зароуп, ақәыӷә­ӷәарақәа ацәаҳәақәа
рын­ҵәам­­ҭақәа рҿы еиԥшызароуп. Ус ауп В. В. Маиаковски
иажәеинраалақәа ррифмақәеи рритмақәеи шеиқәыр­
шәогьы. Урҭ рхатәы, рыҩнуҵҟатәи арифма­қәеи аритмақәеи
рымоуп.
Аха Кь. Чачхалиа иажәеинраалақәа ари аформала
иҩқәоу ирыцәмаҷуп аритмика, азнык азы имариоушәа иубоит, аха нас аиҟарамрақәа ыҟақәоуп.
Ицәгьам ҳәа хыхь зыӡбахә ҳҳәаз ажәеинраала «Ашахта № 1» алагамҭаҿы абас ҳаԥхьоит:
489

Сҽеиласҳәеит, скаска схасҵеит,
Слампа сыхәда инхысшьит,
– Сҩызцәа, шәаала, шәабацеи? –
Сҳәан, урҭгьы рызҿысҭит.

Елҳаргап ари астрофа аформа аганахьала. Иаҳшап зны
цырала:
Сҽеи-лас-ҳәеит, скас-ка схас-ҵеит,
Слам-па сыхә-да ин-хыс-шьит.
– Сҩыз-цәа шәаа-ла, шәа-ба-цеи? –
Сҳәан, урҭ-гьы рыз-ҿыс-ҭит.

Араҟа строфак аҩнуҵҟагьы бжьықәрыӷәӷәарала
ажәеинраалеиҿартәышьа аформақәа еилаԥсоуп. Аԥхьатәи
ацәаҳәаҿы, аԥхьатәи астопа дактиль ауп, аҩбатәии
ахԥатәии хореи, мамзаргьы трохеи ҳәа изышьҭоу астопа
ауп. Аҩбатәи ацәаҳәаҿы актәи аҩбатәи астопақәа хореи
ауп, нас ахԥатәи астопа амфибрахи ауп, ахԥатәи ацәаҳәаҿы
актәи, аҩбатәи астопақәа еиҭах хореи ауп, ахԥатәи астопа
еиҭах амфибрахи ауп; аԥшьбатәи ацәаҳәаҿы актәи ацыра астопа азыҟаҵаӡом, аҩбатәи хореи ауп, ахԥатәи амфи­
брахи ауп. Араҟа астрофа ишьақәыргыланы закәан­ԥҟарак
иқәныҟо ҳәа иҟам.
Араҟа иаҳҳәо иҵегьгьы еилыкка уаҩы еиликаарц
азы иаагап иҿырԥшыгоу строфак апоет Б. Шьынқәба
иажәеинраалақәа руак аҟынтә, цыралагьы иаҳшап:
А-баҳ-ча гы-лоуп еижә-ха-шьшьы-ла, (9)
Ал, а-хәыр-ма, нас ам-жәа. (7)
А-ра-цәа-ххы-реиԥш еи-ҟәын-шәы-ла (9)
Уа-ҟа иры-қәуп а-жьым-жәа. (7)

490

Ари астрофа аҩнуҵҟатәи асхема гәаҳҭозар зегьрыла еиқәшәоит, астрофа иамоуп еихаргылашьак,
еивҵаргылашьак, цырак узагырхом, егьузацҵом. Актәи
ацәаҳәеи ахԥатәи ацәаҳәеи цыралагьы, рифмалагьы, ритмлагьы, стопалагьы еиқәшәоит; аҩбатәии аԥшьбатәии
ацәаҳәақәагьы иара убас еиқәшәауеит: ацәаҳәақәа зегьы
рҿы абжьықәыӷәӷәара змоу ацырақәа рхыԥхьаӡара хԥахԥа ыҟоуп, насгьы ҭыԥла дасу иахьгылақәоу еиқәшәоит;
иара убас абжьықәыӷәӷәара змам аҭыԥқәагьы еиқәшәоит.
Арҭ­қәа агны ауп ишыҟоу Кь. Чачхалиа иажеинраала.
Ԥхьаҩык иҳәар ҟалоит: «иаԥсамызт шәааҭгыланы
абырсҟак икыларҷҷаны уи аӡбахә ахьышәҳәо» ҳәа. Аха
ҳара ари асҟак ҳзахцәажәо машәыршақә акә­ӡам. Насгьы,
ари еиԥш агха змоу ажәеинраалаки ҩ-ажәеинраалаки
ракәӡам, урҭ рацәоуп. Ҳара аҿыр­ԥш­тәы иааҳгази ашәҟәы
иану ажәеинраалақәеи аԥ­хьаҩ иаҿирԥшыр уи еиԥшқәоу
шмаҷым имбарц залшом.
Иахьатәи аԥсуа поезиаҿыы, ҳара еилаҳкаауеит, хыхь
ҿырԥштәыс иаагаз Б. Шьынқәба иажәеинраала еиԥш
ажәеинраала аиқәыршәара шымариам, аха апоетгьы дызпоету, иуадаҩқәаӡоу риааира илыршаны, инапаҿы иааганы
зегь рыла ихирҷозароуп.
Кьыршьал Чачхалиа иажәеинраалақәак асахьаркыра аганахьалагьы иԥсыҽуп. Аԥсҭазаара афактқәа апоет данрыхцәажәо аҳәашьа дақәшәозароуп, иԥша­ауа­
зароуп аԥхьаҩ уи инҭырҭәааны излагәни­кылаша ажәақәа,
аиҿырԥшрақәа, аепитетқәа.
Аиҿырԥшра бзиазар, иара абзоурала апоет ииҳәо, уи
дзыхцәажәо еиҳа еилырганы иҟалоит, аԥхьаҩ ила иабошәа
иҿаԥхьа иаагылоит. Аха аиҿырԥшра анҽеимхалак, еиҳагьы
иамырԥшӡар ҟалоит ажәеин­раала.
Ажәырқьҳәа
акамбашь

491

еиԥш
Иаҿоуп иаҿаҳәуа...

ҳәа иҳәоит ҳавтор абульдозер азы иажәеинраала «Аштольниа ҿыц» аҿы. Ари аиҿырԥшра маҷк икьакьоуп,
иманшәалам.
Апоет еиҿирԥшуазароуп џьара акала еиқәна­гахаша,
мамзар, ишабалак, еиҿсырԥшып ҳәа уалагар ауама? Аха
рыцҳарас иҟалаз, ҳавтор зны-зынла еиҿырԥшра зымушагьы еиҿсырԥшуеит ҳәа далагалоит. Алим Кешоков
ихьӡынҩылоу ажәеинраала «Ашьхауаҩ» аҿы ус иҳәоит:
...Аԥсабара
абра рыԥсы алоуп,
Ашьхаруаа
абраҟа инхауа!
Згәы разу,
зыламыс цқьоу
Аныга иҭоу
ахш аҟара...

Еиҿырԥшышьаз ирымоузеи згәы разу, зыламыс цқьоу
ашьхауааи аныга иҭоу ахши? Иара ус ахш еиԥш дыцқьоуп
ҳәа аҳәарагьы маншәалам, нас аныга иҭоу ахш еиҳа
ицқьоуп ҳәа автор ииҳәо ииашоума?! Ари ҳара ҳгәы излаанаго ала аҩымҭа изласахьанаркуа ҳәа акгьы ыҟам.
Ҵабыргуп, ашәа ҿыцқәа раԥҵара ус аламала имариам, аха иазықәԥалатәуп ас еиԥш агхақәа апоет иҩымҭақәа
рҿы наҟ-наҟ ирнымԥшырц. Апоет уеизгьы-уеизгьы ҳара
дҳазхәыцааит, даҳзымхәыцыргьы ҟалом ҳәа ҳҳәом ҳара,
аха абас дыҟанда ҳәа ҳгәы иззаанаго ауп иаҳҳәауа.
Кь. Чачхалиа, хыхь ҳара ишаҳҳәахьоу еиԥш,
дыҩуеижьҭеи маҷгьы ҵуам, акымкәа-ҩбамкәа ашәҟә­
қәагьы ҭижьқәахьеит. Ҳгәы иаанагоит уажәшьҭа иаам­ҭоуп
492

ҳәа инеиҵыху, асиужет ҭбаа змоу аҩымҭа аԥҵара иҽазикыр.
Уи азыҳәан автор ирацәаны ахы аус адулареи, аԥсҭазаара
инарҵауланы аҵареи иҭахуп, аха ҳара агәра аагоит уи
шилиршауа. Изеиӷьаҳшьоит ираӡаны иҟоу, еилфаҷа иҟоу,
исахьарку, ҳаамҭа иақәнагахаша аҵакы змоу аҩымҭақәа
аԥиҵаларц.
Апоет Кьыршьал Шамил-иԥа Чачхалиа ари ашә­
ҟәаҿы ашәа рзиҳәоит иахьатәи ҳаԥсҭазаара ҿыц, ҳаам­ҭа
иааӡаз ашәҭқәа, дырҿагылоит макьанагьы иҳашьклаҳәқәо
ацәгьауцәа. Урҭ, амцабз еиԥш избылуа – асатиратә
«шьацмақәа» рыжәиҵоит.
Кь. Ш. Чачхалиа дкоммуниступ. Аԥхьаҩцәа ибзианы
дырдыруеит аиҳарак исатиратә жәеинраалақәа рыла.
Имаҷӡам ҿырҳәала ирдыруа, аԥхьаҩцәа ирыла­ҵәахьоу
иҩымҭақәа. Апоет имыруга цҳафыр – икалам кны, шьаҿа
ҭбаала дҭалт аԥсуа литературатә баҳчара: иҭижьхьеит
иажәеинраалақәа зну ашәҟәқәа: «Ажәеинраалақәа»,
«Сҳаблаҿы», «Амахәҭақәа шәҭит», «Ашәа ҿыцқәа».
Аурысшәахь еиҭаганы, Москватәи ашәҟәҭыжьырҭа «Советский писатель» аҟны иҭижь­хьеит ашәҟәы, «Агәы цәажәоит»
ҳәа ахьӡҵаны.

БАГРАТ ШЬЫНҚӘБА
ИАХЬАТӘИ ҲАԤСУА ПОЕЗИА АБЫЗШӘА
АЦҚЬАРАЗЫ АЖӘАҚӘАК
…Кь. Чачхалиа иҩымҭақәа инеидкыланы ҳры­
хәаԥш­уазар, бызшәала иԥсыҽуп, иӷаруп ҳазҳәом. Апоет иажәеиҿартәышьа ажәлар рцәажәашьа иазааигәоуп.
Еиҳарак исатира жәеинраалақәа рҿы заманала ихы
иаирхәоит, жәлар рцәажәашьа иалхны ажәа ԥша­ах­
қәа, ажәақәа реилазаара. Аха, иҳәатәуп, апоет иахьын­
ӡахәҭоу игәцареикуам абызшәа, ихы иаирхәом имоу
алшарақәа. Убри иахҟьаны, иажәеинраалақәа рҿы
акырџьара иаабоит амцхәрақәа, аилататарақәа. Џьараџьара иаҳԥылоит ажәеинраала иаԥырхагамзар акы
иамыхәаӡо, жьымдырҵас ацәаҳәа иагәылагылоу ажәақәа.
Иаагап ҿырԥштәқәак Кь. Чачхалиа ишәҟәы аҟынтәи
(«Амахәҭақәа шәҭит», 1958 ш.) «Ан лахь» (адаҟьа 15). Апоет иҳәоит иан кыр аџьа баны иара дшылааӡаз, лаԥхьа иргылан игара шлырҵысуаз, ахьҭа аалысуа аԥацхаҿы лыкәа
дҭаршәны дышлымаз. Абарҭқәа зегьы рзын апоет иан
иҭабуп ҳәа леиҳәоит лҿаԥхьа дхырхәаны. Аамҭа цеит, иан
леиԥш иаргьы дышлеит, иуаҩыбжара уажәшьҭа дҭалоит
лассы. Аха урҭ анеиқәшәо:
Схәыҷы ҳәа бсышьҭоуп, саргьы убас хәыҷҵасла,
Сҟалоит банызбо ахәыҷ-цәа схьыссы!

Изахьӡузеи «ахәыҷ-цәа схьыссы»? Апоет дазымхәыцкәа
ауп ишиҳәаз ари ажәа. Аҵла ашәыр рацәаны иҿазар, уи
ахьанҭара амахәқәа архәазар, ирҳәоит «амахәқәа хьыссы», «ашәыр хьыссы». Ауаҩы идкылангьы ирҳәоит ари
ажәа: «Днеиуан ашәы лхьыссы», мамзаргьы «имаҭәажәқәа
ихьыссы». Иузҳәома, нас амаалықь иҩызоу асаби идкыланы «ахәыҷ-цәа схьыссы» ҳәа? Апоет дазымхәыцит ажәа
494

«ахьыссы» аттенкақәа иамаз. Анаҩс автор иҳәоит иан
лаԥхьа уалс ихы иадиҵақәо:
Џьабаас акы сацәшәо џьыбымшьан,
Са сгәаҿ иҟоу бара боуп, сцәашьы.
Абри абыржәы исҳәаз сажәа ҟәныбымшьан,
Быҷкәын сакәзар, салҵзар бара бжьы.

Избан, изаҭаххазеи, абас еиԥш ан лабжьара? Ажәеин­
раала злаатуа ала, ан ашшра, ма изакәызаалак лыҷкәын
иахь аныӡбара згәы иҭоу лакәӡам. Уи лыҷкәын ибара мацара иазгәаҟуа аӡә лоуп, данылбалак дикәшоит, дизӡатәуеит.
Иара дызусҭада? Иқәра маҷӡам, дышлахьеит. Нас иан
излеиҳәарызеишь «Џьа­баас акы сацәшәо џьыбымшьан»
ҳәа? Иан уажәыгь илзымдырӡои аџьабаа дшацәымшәо?
Уаанӡа аџьа­баақәа дрыцәшәо, ихы наԥхьак-ааԥхьакуа
дыҟа­зар, уажәшьҭа схы сырҽеит, аџьабаақәа срыцәшәом
ҳәа иан лаԥхьа ҭоубаҵас иҳәар, уи даҽакын. Аха, ишыжәбо
еиԥш, ус аԥхьаҩ дазыҟаҵам. «Са сгәаҿ иҟоу бара боуп,
сцәашьы». Ари ӷәӷәаны иҳәоуп. Нас изацҵатәызеи «Абри
абыржәы исҳәаз сажәа ҟәныбымшьан»?! Иан игәаҿы
цәашьҵас дыԥхозар, уи ҟәыншьатәума. Ара, зынӡак
иаҭыԥым ажәа аҟәыншьара. Ҳахәаԥшып автор иажәеин­
раала дшалгаз:
Ажәа мыцхә басҳәарц сара ибаҭәасшьом,
Ҳаҭыр ақәысҵозар ҳаԥсуара, ҳкәымжәы!

Ишԥеилкаатәу «ажәа мыцхәы»? Апоет иҳәахьеит
иан лзы «Са сгәаҿ иҟоу бара боуп, сцәашьы». Нас
излеиҳәарызеи ажәа мыцхәы? Иан лахь имоу абзиабара
усҟак икәадоума, аԥсуареи акәымжәи днырымкылозар
амыцхә иҳәартә еиԥш? Акәымжәы зшәым иаҳа дақәиҭума
иан лахь амыцхә аҳәара? Иаагап даҽа жәеинраалакгьы
«Ажәҵыс» (адаҟьа 27).
495

Ажәҵыс, ажәҵыс, уааи арахь,
Иуеиӷьасшьауам сара сқәахь...

Изахьӡузеи «сара сқәахь»? Иҟалап иҳәарц иҭахызар
«Сқәацә», «Сԥацха», «Скәымра». Аха ус анакәхагьы, автор
изиҭаххазеи абри еиԥш ахыбра аӡбахә аҳәара? Издыруада, ицәажәо дзаҵәызар, ԥацхамзар уаҳа акгьы имамзар,
ажәҵыс ҷырҷыруа игәы арҿыхозар? Ма дҿыцнхаҩызар,
макьана қәацә­зар иргылахьоу, ажәҵыс ааира иҿыцнхарҭа
иагәыр­гьаҿҳәашан иԥхьаӡозар? Мап, аԥхьаҩ ус акгьы
ибом. Ажәҵыс ауаа рзыҳәан абзиара, ақьиара иҟанаҵахьоу:
Есқьынагьы уара уахьчоит,
Есқьынагьы уара уарччоит.

Ажәҵыс ауаа рахь иҟанаҵаз абзиара, ақьиара
есқьынагьы иахьчозааит, аха есқьынагьы иара шԥарччои?
Иаҭыԥны игылам араҟа ажәа «уарччоит».
Сыхкаараҿы аҭәа кәазоуп,
Иалаҟаҵа уара уҭра...

Аҭәа кәазоуп узҳәом, аҭәарҭа ауп икәазоу. Ажәҵыс иазнауазеи аҭәа кәазазар. Ирхны ишьҭоуп иҳәар, здыруада
иззиҳәаз иаҳа иазааигәахар ҟалон. Усҟангьы, ажәҵыс аҭра
злаҟанаҵо дыруп, нас, изаҭаххазеи араҟа «сҭәа кәазоуп»?
Ҳәара аҭахымкәа, урҭ ажәақәа ара имцхәуп, машәыршәа
рифмак иаанагаз ажәақәоуп.
Ажәҵыс жәытәӡа аахысгьы ауаа бзиа ирбоит.
Ааԥынразы, харантә ианаалак иеигәыргьоит, аԥса­бара
аинылара иагәырӷьаҿҳәашан ирыԥхьаӡоит. Аха, егьа ус
иҟазаргьы, имцхәцәаӡами абас аҳәара:
Уара убжьыхаа змаҳауа,
Дзыҟалару игәы азҳауа?

496

Зашҭа уҭамло ихы хьымӡӷишьоит,
Зашҭа уҭалаз дкьаҭаз џьишьоит.

Абасала, ари ажәеинраала, абызшәа еилататара,
амцхәрақәа рнаҩсангьы, ҳара иаҳнамҭеит хәар­ҭарак
злаз ҵакык, иазмырҵысит аԥхьаҩ игәы аҿы изакәызаалак
цәалашәарак, хәыцрак.
Аӡӷаб хәыҷы хьӡыс илымоуп Лала,
Уи данизҵәҟьа хьӡыс илиҭеит лабду иашьа.
Иӡбынгьы иман, нас иагьиҳәеит игәанала,
Дҟалааит ҳәа илзырҳәартә зегь ҳаҳәшьа.
(«Аӡӷаб хәыҷы хьӡыс илымоуп Лала»)

Раԥхьаӡа еилкаам абраҟа изызҳәоу «зегь ҳаҳә­шьа». Зегьы ҳәа дызҿу дара рыжәлантә акәзар? Усҟан изаҭахузеи
ажәа «игәанала»? Игәанала акәым, иаахтны иҳәаргьы
имҳәаргьы, урҭ ауаа дроуит аиаҳәшьа, ахьӡгьы лырҭеит. Ус
акәымкәа, «зегьы» ҳәа дызҿу ақыҭа, ма ажәлар зегь ракәзар,
уи ҳара излеилаҳ­каарызеи? Ус акәӡазаргьы, абду иашьа,
зыхьӡ ӡбаны имаз асаби дани, игәанала акәым, иаахтны
изыим­ҳәарызеи «бҟалааит ажәлар зегь бырҭыԥҳаны» ҳәа?
Иахьырҭыԥу игылам ажәақәа «игәанала», «илзырҳәартә».
Аладахьы ҳаԥхьоит:
Иаҩымцакәа, аԥагьарагьы лыламҵакәа,
Илзырҳәартәы рацәа длылҵит ауаҩы.

«Рацәа длылҵит ауаҩы» мчыла, ирыхханы иҳәоуп. Иаҳа
еиӷьӡами «илылҵит ауаҩра». Лала аашықәса лхыҵит, «далоуп аҵара». Ажәеинраала алгоит абарҭ ацәаҳәақәа рыла:
Ҳаргьы ҳныҟәоит лабду иашьа ишиҳәаз ала,
Илоуааит ҳәа зегь илзырҳәартә нагӡара!

497

Иаҳҳәап, Лала длымамызт абду иашьа, ирацәами ус
иҟоу ахәыҷқәа, усҟан ани аби дышԥарааӡарыз рхәыҷы?
Ҳәараҭахым, ауаҩра лылҵып ҳәоуп дшы­рааӡо. Даҽакын
ирҵаулазар, ажәеинраала гәыцәс иаҭа­зар, абду иашьа
ииҳәаз ажәақәа рҵакы:
Шәнапы дықәыргыланы, насгьы мра лмырбакәа,
Дшәааӡа ҳәа сара ишәасҳәом, шәааӡырҩы.
Иааҩымцакәа, аԥагьарагьы лыламҵакәа...

Аха ишыжәбо еиԥш, арҭ ажәақәа иныбжьаршәны,
инықәырсшәа ауп ишҳәоу. Ани аби Лала лааӡараҿы
мҩақәҵаган, ирхамышҭуа ирзыҟалартә еиԥш, абду иашьа
иажәақәа цәыргам. Ани аби рыхшара иааӡараҿы ируалу
азҵаара дуӡӡоуп. Уи автор ажәеинраалак аҿы изилымшазеи ҳәа гәыбӷан иаҳҭом. Ҳара иаҳҳәарц иаҳҭаху, абызшәа
ахәанчарақәа рнаҩсгьы, автор абас акырӡа зҵазкуа атема,
заҟа ирмарианы, заҟа хыхь-хыхь дазнеиз атәы ауп.
Ахра ҵәцашқәа еибарӷьазӷьазуа,
Итҟәацызшәа анаҟә рыгәҭа,
Ахаҳәқәа ирхыԥо, еиҵас-еиҵасуа,
Бзыԥ ҭысны ицоит аԥсҭа.
(«Бзыԥ»)

Актәи ацәаҳәа зыдҳәалоузеи? Ишԥеилкаатәу «Итҟәа­
цыз­шәа анаҟә рыгәҭа»?
Бзыԥ аӡиас Риҵа иалсуа,
Ахы ахьыҵнаго уи аброуп.

Мап, Бзыԥ аӡы Риҵа иалсӡом, ахы ахьыҵнагогьы иара
уакәӡам. Автор асахьа ҭихырц иҭахуп Бзыԥ аиҩхаақәа
ирҭҟьаны ацашьа:
498

Ачахәажәа хшыла иажәуазшәа,
Ахаҳәқәа ирхыҽҽо ицоит иҭҟьа.
………………………………………………..
Нас ишнеиуа иеиԥшхоит ахыз,
Ашә хырхызшәа ихәашьӡа,
Иааԥсаны иқәу, амҩа иԥнашәаз,
Ихарсысуа ицоит ишьшьӡа.

Ишыжәбо еиԥш, Бзыԥ зны ахш еиԥшуп, зны ахыз,
даҽазны иҟоуп «ихәашьӡа», нас «ихарсысуа ицоит
ишьшьӡа», арха ианықәсуа акәзар, «зынӡа иҭынчуп».
Еилаԥсоуп, аки-аки еиԥшымкәа асахьақәа, реиҳараӡак
Бзыԥ аӡиас иузадымкыло ауп ишыҟоу. Асҟак иалыркьны
асахьақәа ртәы заҳҳәаз идыруп ҳәа ҳгәы иаанагоит. Убарҭ
ракәӡан апоет иажәеинраала зызкызгьы, урҭ, ишахәҭаз
еиԥш, блаҵарыла игәаҭаны, ианизышьақәмыргыла, аҩымҭа
ԥсыҽхеит.
Бзыԥ азиас цоит хара!
Абас ихиркәшоит автор иажәеинраала. Нбанҵакыла
ҳахәаԥшуазар, ииашам. Хара ицо аӡиасқәа иреиԥшым
Бзыԥ, уи ааигәа амшын иалалоит. Издыруада, ари ацәаҳәа
аҵакы автор ииаганы дахәаԥшуазар? Издыруада, Бзыԥ
иара ааигәа амшын иалалоит, аха аӡбахә акәзар хара ицо?
Ма даҽакы ахиҳәаарц иҭахызар апоет? Мап, ус акгьы аабом, ажәеинраала уа инҵәеит.
Ҳазлацәажәо Кь. Чачхалиа ишәҟәы, иҭыҵижьҭеи
кыр шыҵуагьы, иахьынӡахәҭоу еилыргамкәа иаанхеит.
Ианаамҭаз – автор иҩымҭақәа ирыгыз-ирыбзаз иаҳәазар,
наҟ-наҟ иҩымҭақәа рҿы урҭ агхақәа ҳԥымларгьы ҟалон.
Аха, ишаҳҳәаз еиԥш, акритика инарҵауланы иагәыламԥшит
ари ашәҟәы. Убри иахҟьаны акәхап, Кь. Чачхалиа аҩбатәи
ишәҟәы «Ашәа ҿыцқәа» ҳәа хыс иаҭаны 1960 ш. рзы
иҭыҵыз аҟынгьы ҳара изаҳԥыло абарҭ «ачымазарақәа».
Апоет ажәеинраалак далагоит абас:
499

Иахьыҟаз гәаҭан,
ашыш кылҷан,
Инкылкәрааит
наҟ аҷынҷа.

Ишԥеилкаатәу «ашыш кылҷан»? Иҟоуп ажәа «аҷара»,
иаҳҳәап, «абаҩ ҷеит», «асаан ҷеит», «аҵәца ҷеит». Уи
ажәа ашьагәыҭ ианыҩбатәхалак, иаанагоит даҽа ҵакқәак:
«Анапы ҷҷеит», «ашьапы ҷҷеит» уб. иҵ. Уи ашьагәыҭ апреверб «кыл» анацлалак, иаанагахуеит даҽа ҵакқәак: «Амра
кылҷҷеит», «ашәахәа кылҷҷеит», «ацәашьы кылҷҷеит».
Ҳара иахьынӡаадыруа аԥсшәа­ҿы иҟам ажәа «кылҷан».
Автор иҭаххеит ажәа аҷынҷа рифмара азызушаз ажәак. Уи
иԥшааит ажәа «кылҷа».
Ҳахәаԥшып даҽа ажәеинраалакгьы. «Сара суал» (адакьа 28). Автор ихы иадиҵаз шьарда ирацәоуп «Сара суал»
ҳәа хыс ианеиҭа. Уи дырны, автор иуалқәа реиқәыԥхьаӡара
далагеит. Аха еиқәиԥхьаӡоит, ажәа еизадала, трафаретла,
џьарамзар-џьара ҳалаԥш иҵашәом сахьак, ма оригиналла
иҳәоу хшыҩҵакык.
Са слахҿыхуп,
Сыгәгьы ак алам,
Са схандеиҩуп,
Са суаҩуп!
Ауаҩра сашьҭоуп,
Сзышьҭо малым,
Аҩра сашьҭоуп –
сышәҟәыҩҩуп!

Абас мацара ицоит аиқәыԥхьаӡарақәа: «Гәык ауп исымоу, ҩ-гәык сымам, ауаҩы изыҳәа сгәы разуп!» – уаҳа
аҭахума ауаҩ ииашара атәы, аха автор уа даангылом.
«Ҿыкоуп исымоу, ҩ-ҿык ныҟәызго даҽаӡәуп!» Зных иаабахьеит ицәажәо дышхандеиҩу, нас ара изаҭаххазеи «амо500

да сашьҭам», «сҽырбаҩым»? Знык иҳаҳахьеит ицәажәо
ҩ-гәык шимам, ҩ-ҿык шимам, нас иазаауазеи «уҳәансҳәан
сашьҭам»? Знык иҳаҳахьеит ицәажәо амал дшашьҭам, нас
даҽазных изҳәатәхазеи «Са сыԥсы цәгьам, аԥара сашьҭам»?
Абас мацара, еиқәыԥхьаӡарыла инҵәоит иажәеинраала.
Еиӷьӡами, апоет абарҭ ахшыҩҵакқәа еиқәыԥхьаӡо руак
аалхны, ажәеизадала, лозунгла акәымкәа, дагәылаланы,
ирҵауланы, џьара хҭыск, ма цәалашәарак иадкыланы,
сахьаркырала ицәыригар. Рацәак акгьы ҳнаҭом еицырдыруа ахшыҩҵакқәа, рифмала еибыҭоу, еизадоу ажәала
реиқәыԥхьаӡара. Гәыкала иаҳҭахуп, абри еиԥш амҩа мариа даныҵырц автор.
Апоет ишәҟәаҿы уажә-уажәы инацәа нарханы иаҳир­
боит асахьақәа. Уи усс имаӡам, иара ишибо ҳара иаабоу
иҳамбоу урҭ асахьақәа. Иаабаӡаргьы, асахьақәа џьара
хшыҩҵакык, цәалашәарак рцәыргара иазҳәамзар, иаҳна­
ҭозеи? Ҳахәаԥшып ажәеинраала «Схәыҷра ашәа» (адаҟьа
35). Ҩаԥхьа ҳаиҭанарылаҳаит аиқәыԥхьаӡарақәа. Абар
аҵәыргыла дахьахыԥауаз, абар ахаҳә ахьирԥауаз, ақьала
ахьиргылаз, акамбашьқәа ахьихьчоз, акәарақәа ахьикуаз
уҳәа убас иҵегьгьы.Аха абарҭ аиқәыԥхьаӡарақәа зиҭахузеи?
Убарҭ рыла иҳаиҳәарц ииҭахузеи? Иааизыркәкәаны апоет
иажәеинраала шԥанирҵәо? Абар, шәахәаԥш:
Аӡлагара уа иҭагылаз,
Илагон аффаҳәа қьырада,
Адәаҿы ақьала исыргылаз,
Исыргылеит ҵәымӷда.

Уаҳа акгьы. Иарбан ӡлагароу зыӡбахә имоу? Хәмаргас
иара инапала иҭаиргылаз аума? Ма аӡла­гараҵәҟьа аума?
Иаҳнаҭозеи ҳара уи қьырада илагозар? Ԥыхьа қьырала
иалагозма? Уи аҭак ҳазҳәода? Ахәыҷқәа ақьала андыргыло, еиҳараӡак ҵәымӷ адыргалаӡом. Иаҳҳәап, ма ҵәымӷла,
ма ҵәымӷда ақьала ргылараз аԥхьаҩ инаҭозеи?
501

Изиҭаххазеи автор «Исыргылеит ҵәымӷда» ала
иажәеинраала алгара? Издыруада, санхәыҷыз снапы ҟазан
ҳәа акы иҳәарц иҭахызар? Усҟан иаҳа иаҵ­шьтәымзи, иаҳа
игәылыршәан иҳәатәымзи уи ахшыҩҵак.
Абас иҟоу агхақәа: ажәеинраалақәа реиҵыхцәара,
аԥхьаҩ ибзиан иидыруа аҳәара, аиҭаҳәара, атемақәа
хыхь-хыхьла раарԥшра, аԥсабара асахьа аҭыхра мацара
иазку ажәеинраалақәа, автор знык ииҳәахьоу имотивқәа
реиҭаҳәара уҳәа убас иҵегьгьы, апоет Кь. Чачхалиа
аринахыстәи иҩымҭақәа рҟны даара иҽырцәихьчалароуп…
АПОЕТ ИԤЫШӘАРА
Апоет-сатирик Кьыршьал Чачхалиа ҩынҩажәи­жәаба
шықәса ихыҵит. Кь. Чачхалиа акыршықәса инеиԥынкыланы
агазеҭ «Аԥсны ҟаԥшь» амаҵ азиуеит. Уи иахьагьы имч-илша
адиҵоит.
Иахьа апоет Кь. Чачхалиа ҩынҩажәижәаба шықәса
ихыҵра амш аназгәеиҭо аҽны «Аԥсны ҟаԥшь» аредакциа
аколлективгьы идныҳәалауа изеиӷьаршьоит арҿиаратә
қәҿиара ҟаимаҭқәа ааирԥшырц, иҵегьы ирҵарырц
ижурналисттә каламгьы.
Ҩажәижәаба шықәса ҵуеит уажәшьҭа Кьыршьал Чачхалиа ихьӡи ижәлеи аԥсуа поезиаҿыы ицәыр­ҵижьҭеи.
Аҭоурых азы ари аамҭа маҷуп, аха апоет изы акры рҳәоит,
иагьмаҷым ҩажәижәаба шықәса.
Кьыршьал Чачхалиа аԥсуа литература данналагыла инаркны дықәԥақәсуа алитературатә жанрқәа зегьы
рҿы «исылшо збап» ҳәа иҽырнишәарц, «ргьама» ибарц,
аплан рацәа змоу арҿиамҭақәа аԥиҵарц даламгеит.
Иара ажәеинраала ажанр аҿы иҽкыдикылт. Абраҟа ауп
ибаҩхатәра ахьԥишәаз, иагьахьааирԥшыз.
502

Кьыршьал Чачхалиа Асовет ҳәынҭқарреи, Аком­
мунисттә партиеи, ажәлари рзыҳәан ауп дызшәаҳәо. Гәыкԥсыкала урҭ рымаҵ ауроуп дзышьҭоу. Урҭ ирызкны иара
имоуп шьахәла еиқәыршәоу, жәалыԥшаахла еиҿаиртәаз
акымкәа ҩбамкәа ажәеинраалақәа. Иара изыҳәа аԥсадгьыл
абзиабара зегь иреиҳау, зегь реиҳа иӷәӷәоу цәанырроуп,
иԥсадгьыл даҟәырҷаханы дыҟоуп ихаҭагьы:
Сыԥсадгьыл ауп цәеижьыс исықәу,
Уи абзиабароуп исылоу баҩыс.
Блас исхоу амроуп исызгәыку,
Аԥсадгьыл змоу иоуп иҟоугьы уаҩыс!

Аха апоет изычҳауам, ибаны дынхом аԥсҭазаара лаша,
аԥсадгьыл, ажәлар ирԥырхаганы иахьа уажә­раанӡагьы
иҳамоу ауаа хәымгақәа. Зыԥсадгьыли зыжә­лари рзы
зажәа хаау апоет, урҭ ирԥырхагоу рыӡ­­бахә аниҳәо икалам
еиҳагьы иҵархоит, апоезиа шҳамхоит ажәлар ирԥырхагоу
аиҵаҟәаҟәарақәа ҟазҵо ауаа рзы, аҟаҿыҳәа ирыцҳауеит.
Апоет «рцәа ккаӡа ирхихуеит», «абахҭа иҭеикуеит», «рмаҵура
иалихуеит», «рсаԥыџьқәа рыҵихуеит» амҵақьақьацәа,
еиуеи­ԥшым аҵмыҳәҳәарқәа злоу ауаа, аҭыԥ бзиақәа, аҭыԥ
ԥхақәа ирышьҭоу, ҵарҭышала зҽызчахуа, ажәлар ирыхәо
акагьы ҟамҵаӡакәа, ажәа ҟәазқәа рыла абақь иасуа,
акариеристцәа, акрыфарада хьаа-баа змам. Асеиԥш иҟоу
ауаа ианакәзаалакгьы ажәлар ирцәым­ӷәын, ирцәымӷуп.
Апоет ажәлар ирцәымӷу ицәымӷуп, бзиа ирбо иаргьы бзиа
ибоит. Аԥсуа нхаҩы иҩнаҭа ииз (Кь. Чачхалиа диит 1918
шықәсазы Очамчыра араион Ԥақәашь ақыҭан), иааӡаз
апоет ажәлар зеигәырӷьо, изызхьаауа идыруеит.
Кьыршьал Чачхалиа ажәеинраала ҟаимаҭқәа хазы
ахцәажәареи аилыргареи иаԥсоу иҩхьеит аԥсад­
гьыли, ажәлари, акоммунисттә партиеи ирызкны, аха
аԥхьаҩцәагьы еиҳа дрылаҵәаны дызлаҟоу, алитера­туратә
критикагьы еиҳараӡак ишихцәажәо дпоет-сатирикны ауп.
503

Апоет ирҿиамҭақәа аоригинал абызшәала иҭыҵ­
хьеит аизгақәа: «Сҳаблаҿы» (1956), «Амахәҭа­қәа шәҭит»
(1958), «Ашәа ҿыцқәа» (1960), «Ашәҭи ақәыци» (1963),
«Ахәырбӷьыц» (1967).
Арҭ ашәҟәқәа зегьы рҿы аҭыԥ ӷәӷәа ааныркылоит асатиратә ҩымҭақәа. Дара ирыбзоураны иахьатәи
аԥсуа поезиаҿыы асатира аӡбахә анаҳҳәо, Кьыршьал
Чачхалиа ихьӡ аԥхьа иаҳмыргыларц залшом. Ҵабыргуп,
иара иҟынӡагьы ҳпоезиаҿыы асатира аҭыԥ амамкәа,
ихәыдаӡангьы иҟамызт. Уаанӡагьы асатира иихьан, ашьапы акхьан Дырмит Гәлиеи Леонти Лабахәуеи рпоезиаҿыы,
аха Кьыршьал Чачхалиа иоуп еиҳараӡак аԥсуа поезиаҿыы
асатира шьақәзырӷәӷәаз. Уажәшьҭа иҳалшоит иаҳҳәарц:
аԥхьаҩ­цәа еицырдыруа иҟалеит, аамҭагьы акыр ԥыр­шәеит
апоет исатиратә жәеинраалақәа: «Амбакәа иаҳцәигоит
иаҳмырбакәа», «Софыџь исаԥыџь», «N амагазин», «Адиректор Миха», «Тышәкәа», «Рамадан ичамадан», «Уабаҟоу,
Гадраҟәа?» убас егьырҭгьы.
Арҭ ажәеинраалақәа рҿы автор аԥсҭазаараҿыы
иԥыхьашәаз аконкреттә хҭысқәа, афактқәа ауаажә­ларратә
интерес роуртә, азеиԥш ҵакы рыҭаны аҟаҵа­ра илиршеит.
Асатирик дзызҿлымҳау, дзызгагоу, илаԥш иҵашәо
аԥсҭазаара иамоу ашәшьырақәа, алашьцарақәа роуп.
Амбакәараа, Софыџьраа, Хаџьгәаҭраа, Рамаданраа,
Гадраҟәараа… ргалереиа иаҵанакуа рацәоуп апоет
иҩымҭақәа рҿы. (Урҭ реиԥш иҟақәоу ауаа аԥсҭа­заара­
ҿыгьы шьаҿацыԥхьаӡа иуԥымлозаргьы, ана-ара уеизгьы
ицәырҟьацәырасуа акәзаргьы иухьын­ԥашалоит.) Урҭ реиԥш
иҟоу асатиратә типқәа рнырҵәара, иаразнак напыкҟьарала
рықәхра шымариамгьы, дара раҵкыс автор иоптимизмра
аиааиуеит.
Хазы рыӡбахә ҳәатәуп Кь.Чачхалиа Аԥсны аиндустриатә
қалақь Тҟәарчал иазкны ииҩхьоу ажәеинраалақәа
реиԥш сахьаркырала иӷәӷәаны иҟаҵамзаргьы, аха уеиз504

гьы ирныԥшуеит асовет шахтиорцәа рыԥсҭазаара акыр
дазааигәаны ишидыруа.
Кьыршьал Чачхалиа ҩынҩажәижәаба шықәса ихыҵит.
Ирҿиара иасакьаҳәымҭоуп, иҟаиҵахьоу рацәоуп, аха илшаша еиҳауп. Иахьа еиҳагьы игәы ацԥыҳәаны аус иуеит.
Хымԥада аринахысгьы ирҿиамҭа ҿыцқәа рыла аԥхьаҩцәа
акырынтә игәырӷьашт.

ВЛАДИМИР АГРБА
АԤСҬАЗААРЕИ АХӘЫРБӶЬЫЦИ
Кьыршьал Чачхалиа аԥхьаҩцәа ажәа еинраала, ажәа
еиҿкаа,– абас ҳҳәар ауазар, абзиабаҩцәа дырдыруеижьҭеи
крааҵуеит. Уи инапы иҵиххьеит имаҷымкәа ашәҟәқәа,
иара убас кырынтә акьыԥхь аҿы дықәгылахьеит ҳ-Аԥсны
анҭыҵгьы. Газеҭыз, журналыз, хаз иҟоу шәҟәыз, апоет инапы иҵихыз аԥхьаҩцәа азҿлымҳауп, иҩымҭақәа ирыԥхьо
рхыԥхьаӡара дууп. Зеиԥш хьыӡқәахеит: Амбакәа, Рамадан,
Тышәкәа уҳәа апоет иаԥиҵаз ахаҿсахьақәа. Ашколхәыҷы
инаиркны, зықәрахь инеихьо анхацәа, аусуцәа, аинтеллигенциа иреиуоу рҟынӡа Кьыршьал Чачхалиа иҩымҭақәа
бзиа ибаны ирыдыркылахьеит.
Иҳаҩсыз ашықәс азы ауп ашәҟәҭыжьырҭа «Алашара»
хаз шәҟәны ианҭнажьыз апоет иеизга ҿыц «Ахәырбӷьыц».
Аҵыхәтәантәи аамҭанӡа аԥхьаҩцәа еиҳарак сатирикк
иаҳасабала ирдыруаз апоет, араҟа ауаажәларратә ҵакы
змоу алирика инаваргыланы, аԥхьаҩ ииҭеит формалагьы ҵакылагьы узҿлымҳахаша, аԥхьаҩ дзырхәыцша, иразу, агәыкра згым алирикатә жәеинраалақәагьы. Акыр
иҭбаахахьеит, аганрацәа шьҭнахит Кьыршьал ипое505

зиа адунеи, итематика аҽарҭбааит, итәӷәырԥссеит. Апоет иҩымҭақәа ирныԥшит еиуеиԥшым, зинтерес рацәоу
игәҭыхақәа – жәлар ирыгәҭыхақәоу.
Апоезиазы зегь маҭәахәуп: абзиабара, ашьыцра,
ауаатәыҩса еиуеиԥшым реизыҟазаашьа, рус, рхәыцрақәа,
рыгәҭыхақәа, ргәырӷьара, ргәаҟра, рҭоурых, рԥеиԥш,
ргәыӷра, аԥсра, абзара, абзазара, ацәгьа, абзиа уҳәа убас
егьырҭгьы. Иаҳгәалаҳаршәап Дырмит Гәлиа ицәаҳәақәа:
...Абарҭ зегьы ажәеинраалақәа рзы,
Абарҭ зегьы хаҵаҵас акалам зку изы,
Урҭ зегьы ҳара ҳашәақәа рзы,
Ҳашәа хкқәа рзы,
Крызҵазкуа ҳабзиеибабара еиԥшҵәҟьа.

Апоезиазы имаҭәахәуп.Апоезиа амҽхак аԥсҭазаара
аҟара иҭбаауп, иҵаулоуп, аганқәа уамашәа еиларсуп, ирацәоуп. Апоезиа ду, ажәа еинраала, иԥҟоу ажәа
аԥҵара зылшо ажәа азҟазаҵәҟьа иоуп. Ажәа алша дууп,
ажәа ҟәыӷа, ажәа ԥшӡа кыр аҵанакуеит ауаҩытәыҩса
иԥсҭазаараҿы. Иаҳҳәар ауеит, ажәа бзиа ахәрақәа зуахк
акәзаалак иарӷьоит ҳәа. Хҳәаара аҭахым, кыр зҵазкуа
ажәа ауаҩытәыҩса иааӡараҿы, ихдырра, идоуҳатә дунеи арҭбаара, арҵауларазы ҳәаа змам алшара дуқәа шамоу, ауаҩытәыҩса дшарӷәӷәо, дшарҟәыӷо, арыцҳашьара
уҳәа убас егьырҭ аҟазшьа ҷыда бзиақәа шиланааӡо. Ажәа
азҟазара иаҭахуп, аҟыбаҩ иаҷыданы, агәамч, аџьа рацәа,
уи аус зҽазызкыз иԥсҭазаара зегьы. Убри азын акәхоит
апоет изиҳәогьы:
Ашьхақәа дуӡӡан, сара схәыҷын,
Санхәыҷыз инаркны ахалара саҿын.
Схалама сҳәо саақәгылт уа хәык,
Аха дара реиԥш ишлахьан схахәы!

506

Ашьха ахалара, – аԥсҭазаара блаҵарыла аҭҵаара, –
есқьынагьтәи усуп арҿиаҩ изы, уи ауп иус хада, апоет ари
бзианы идыруеит. Идыруеит, иара убас, уи ишақәырӡтәу
кыр аџьабаа, уи шакәу ихахәы зыршлазгьы. Мҩак ауп
араҟа иҟоу, агәамч дуи, алшареи, агәаҳәареи зҭаху! Аха
здоуҳатә дунеи зызмырҵаулаз, изызмырҭбааз, иҳаҵҳаҵо,
ицҳафыруа агәи ахшыҩи зызҭам, дпоет иашаҵәҟьаны
дзыҟалаӡом. Амала, илшоит знык-ҩынтә жәеинраалақәак
аԥиҵар, аха урҭ резонанс дук рзыҟаҵашам, аҵыхәтәаны –
шьыжь шәаԥшьк ақәра рықәрахоит ауп, уаҳа акгьы.
Кыр аҵанакуеит аамҭалагьы арҿиарамҩаҿы аџьабаа
иибахьоугьы рыла Кьыршьал дызнысхьоу амҩа. Ажәреи
аҿареи рызҵаара ауаҩы изаанаго ахәыц­рақәа апоетцәа
аӡәырҩы азышәаҳәахьеит. Зегь раԥхьагьы сара исҭахуп
сзыхцәажәо апоет иеизгаҿы аԥхьаҩцәа рыхшыҩ
азысышьҭырц алирикатә жәеин­раала «Ажәра». Ҳахәаԥшып
Кьыршьал Чачхалиа ари апроблема дшазнеиз, поетикатә
ҳасабшьас иеиҭаз:
Исымбаӡакәа, исамҳәаӡакәа,
Ажәра ааиуеит аҽӡауа.
Аха саргьы исымбаӡазшәа,
Сҽыргызмалноуп сышцауа!

Ари ажәеинраалаҿыы ҳара иаҳбарҭоуп Кьыршьал Чачхалиа ипоезиа аҟазшьа хада: формала иласу, кырзҵазкуа
ахшыҩҵак зныԥшуа идоуҳатә дунеи. Ажәра хьанҭарам
апоет изы, еидараны даҵам, уи иҭахуп иҷкәынра еиԥш
иажәрагьы ԥшӡазарц, агәамч агымзарц, ашьамхы
ҵарызарц. Ари – аԥсҭазаара лахтыла ахәаԥшра, аоптимизм
зҩыда (ауаҩ зда дхәарҭам еснагьгьы) ауп изызҳәоу, ус
баша ажәа гәаҩала еибыҭоу цәажәарам. Дубап, аҿааӡага
ззуҳәаша ауаҩы, аԥсҭазаараҿыы хықәкы имаӡамкәа ус
баша изызшо, иззыхәло – аамҭа ԥсхаԥсызшьуа. Ас мацара
507

ишлаз ракәым апоет арҭ ацәаҳәақәа ззикыз. Еснагь згәы
ҷкәыноу, аԥсҭазаара бзиа избо, есымша уи аус иалагылоу,
иазықәԥо, изырҿыцуа ауаа роуп ари ажәеинраала ззикыз
апоет.
Абри ауп ирҳәо абарҭ ацәаҳәақәагьы:
Анаҟа-араҟа иара сԥылоит,
Са сахьнеиуа иахьабалак,
Шьҭа саргьы сахаҵгылоит,
Ихнымҳәуазаап ианаалак.

Аха ари иаанагом ажәра қәԥарада аҽаҭара, аинициатива азныжьра. Апоет ицәаҳәақәа рҵаҵӷәы ҳахьхьанарԥшуа
даҽаџьароуп. Урҭ, неихыркәа змам, зымҩа нҵәаз ажәра
акәым изызку, ирныԥшуа, ҳара араҟа иаабо аччаԥшь зҿықәу,
алафҳәара згәы аҳәо, ус анакәха, агәамч-гәызҩыдара згым
ауаҩытәыҩса иҭагылазаашьа ауп.
Аԥсҭазаара гәы ҭбаала бзиа избо, згәамч зҩыдоу,
арҿиара, аус – ауаҩытәыҩса еснагьгьы хҿыхгас имаз
– згәы аҳәо, убри зегьы ишрыцку здыруа, ауаҩ иоуп ари
ажәеинраала ззикуа апоет.
Иара абри ҳазлацәажәаз ажәеинраала иазааи­гәоуп
ҵакыла аҩымҭа «Ицеит икаууа ашықәс­қәа» ҳәа хыс измоугьы. Араҟа алирикатә фырхаҵа «игәнигоит» ааԥынҵас
ишәҭуаз иҷкәынра дахьыннажьуа, аамҭа алаба ахьинаркыз. Ҳаԥхьап ари ажәеинраала аҵыхәтәантәи астрофа:
Егьаурым, ажәрагьы сгәы иахәоит,
Иҟәашӡагьы ишлоуп схахәы!
Сымҵәыжәҩақәа сцәугазааит, ишьахәуп,
Аха агәгьы ԥрыгоуп сара сзы!

Аҿара ааԥын иаҩызоуп, ихаауп, иԥшӡоуп, аха ажәрагьы
ҽаҩраҭагалара – аҽаҩра гәазырҳага иқьуа иаҵо иеиԥшуп.
508

Апоет гәыкала иҭахуп аҷкәынра ԥшӡа ажәра бзиа
аԥшьхаларцаз. Неихыркәа змам ажәра акәым ара иаабо,
ари зызҳәоу еинҭәылароуп гәаҭа­лагьы хшыҩлагьы.
Апоет џьарак дтәом, уи идыруеит ахышә дкылԥшны
ауаа рыгәҭыха шизеилымкаауа, рыԥсҭазаара азышәа­
ҳәара шамуа, дшырцәыхарахо. Иҭыԥ ахьибо ажәлар
рыгәҭаны ауп, дрылоуп ақыҭақәа, дырҿоуп аҿаҩақәа, дырнуп ақалақьқәа рымҩақәа. Ипоезиа зегьы зызку, раԥхьаӡа
иргыланы, иуаажәлар роуп. Ауаа еснагьгьы рылахәзаара,
рыгәҭа агылара уалуп, иахәҭоу усуп, хымԥада, апоет изы:
Ауаа рахь ауп са сахьныҟәо,
Баша сныҟәоума?
Урҭ роуп сара гәыла исзыҟоу,
Иреиӷьу дыҟоума?

Кьыршьал Чачхалиа ажәеинраала зииҩуа ажәеин­
раала аҩразы мацара акәӡам. Уи иаҵанакуа еиҳа еиҳауп,
ахықәкгьы еиҳа иҭбаауп, идууп ҳәа ишьоит. Апоет иҭахуп
иажәақәа иуадаҿы инымхаразы, дрыԥхьоит – «шәаала
ҳдәықәлап» ҳәа. Аха, иаба?
Сажәеинраалақәа, аҳы, шәҽышәша,
Арха, аҿаҩа – иахьабалак...
Амҩа шәықәыз, амҩа – есымша...

Апоет ицәаҳәақәа рзыԥшуп аԥсҭазаара иалахәу, иара
зырҿио, изчаԥо ауаа. Уи илирикатә хаҿсахьа аԥсҭазаара
ашыра иалахәу аӡә иоуп, есқьынагьы амҩа имоуп, дныҟәоит.
Уи иагьымариа мҩам: ҟәаԥаҿаԥароуп, мардароуп, ладароуп, ҩадароуп. Ажәакала, ари аԥсҭазаара ҭбааҭыцә иамҩоуп.
Наџь­натә аахыс аԥсҭазаараҿыы иҟамлаӡацт имариоу, монотонла имҩасуа амҩа.
Ауаҩы иԥсҭазаара мҩа қәԥароуп, еиҿыхароуп,
ҵыхәаԥҵәара змам конфликтуп. Аха уи ақәԥара дацәыҩ­
509

ӡом, избанзар, ицуп абзиабара, – аԥсҭазаара абзиабара. Уи
дарӷәӷәоит, маакырара изнауеит, аџыр еиԥш даӡрыжәуеит!
Аха уи мацарагьы акәӡам апоет илирикатә «сара» – ауаҩы,
аԥсҭазаара мҩа дзану. Ихадоу:
Сара изгоит сыбзиабара,
Исҭаӡом ҽаӡәы.
Сара сыҷкәын сеидара
Исҭауеит уаҵәы.

Аԥсҭазаара мҩа дануп ауаҩы, уаҵәы иԥышәа, ибзиабара иԥа инаҩстәи абиԥара иалахәхо изынижьразы, уи
имҩаԥигаразы арҭ, ауаҩытәыҩса бираҟҵас иҳаракны
иԥсҭазаара мҩа ианигаша аҟазшьа бзиақәа, жәынгьы
ҿангьы ауаҩ зда дхәарҭам аҟазшьа зҩыдақәа бзиа ибаларцазы аԥсҭазаара, ауаатәыҩса. Абас акыр аҵанакуеит
ари ажәеинраалаҿыы Кьыршьал Чачхалиа иқәиргылаз
афилософиатә проблема.
Хыхь ишаҳҳәаз еиԥш, апоет еизга иану ажәеин­раалақәа
рҿы еиуеиԥшым атемақәеи азҵаа­ра­қәеи дырзааҭгылоит.
Дашьҭоуп, иахьын­ӡаилшо ала, уаҩ дзырхәыцша, игәы
аҵанӡа инеиша ажәала ацәа­жәара.
Дахцәажәозааит тәамҩахә имаӡамкәа ихандеиуа,
«ауаа ргәаҵа зырԥхауа» ашьхыц, ихәыцра азикуазааит ахәышҭаарамца, аԥсадгьыл абзиабара, аҿара, ажәра,
аԥсра-абзара, – зехьынџьара апоет иԥшаауеит зыгәра угаша, ус уахьынарыхәаԥшуа жәа мариала иҳәоушәа иҟоу, аха
угәы аҵанӡа инеиуа ажәақәа.
Апоет ирҿиаратә дунеи уагәыланахалоит, ипое­зиатә
ныҟәара уалаирхәуеит. Бзиа ибоит аӡыхь, избанзар «аӡба
иакуа днымҩахыҵны, иалаир­тәоит иӡбак­ра», дазгәыкуеит,
угәы зырҷкәынуа, «лымҳа­рыҩ­шәа аӡаӡа ианазҳауа»
ааԥынтәи ашьыжь, ихаир­ш­ҭуам, днеиларц иҭахуп раԥхьаӡа
аҵара ҳәа ишьапы анеихига гәыразыла иԥылаз ишкол –
510

аӷәтәы ҩны ахь, раԥхьаӡа ихатәы бызшәала аҩра, аԥхьара
ахьиҵаз, иԥсадгьыли иуаажәлари рыбзиабара закәыз
ахьеиликааз.
Ауаҩ адәы дзықәу ауаҩ изы ауп, ихамацаразы акәым.
Уи аилкаара, ахаҵара, иҵауланы ахәыцра аҭахуп, уи
адырра, гәык-ԥсыкала азхьра зегь насыԥс ирымам. Ауаҩ
иуалԥшьа – аус ҳалал аҟаҵара, аиаша адгылара, ахәымгеи
ацәгьеи рывымсра, ламысла адәы ақәзаара ауп. Абырг
дзырҷкәынуа, аҷкәын дхаҵазтәуа, ауаҩытәыҩса дзырԥшӡо,
иԥсҭазаара зырбеио – аԥсыцқьареи ауаҩреи роуп. Абри
ауп изызку аԥсҭазаара иарҟәыгахьоу аԥҳәыс бырг – ан
лажәақәагьы:
Уцәгьарак сымбакәа, нан, анцәа сшьы,
Лҿы ӡәӡәа, лнапы, уи анцәа диҳәауеит...
Уан исықәлацәоу аҳәсақәа анубалак,
Сара сеиԥшҵәҟьа убырҭ ҳаҭыр рықәҵала.
Уаҵкыс иеиҵбацәоу, нан, иануԥылалак,
Инаскьаганы амҩа иаша иқәҵала...
Мышкы ахы – мышкы аҵыхәа, иҟалозар иамукәан,
Исыԥхьаӡом сыԥсит ҳәа, уламыс уманаҵ!

Ииашаны, аҵыхәтәантәи зымҩа иқәлаз ауаҩы иус
назыгӡаша, иабиԥара змырӡша, бзиарала еиҵызхша
даниҭынха, уи дмыԥсӡеит ҳәа изырҳәоит ажәлар. Формала иҿыцны иҳәамзаргьы, апоезиа аганахьала аартрак
ҟаҵамзаргьы, агуманизм иаша ауп изызҳәоу ԥшь-цәаҳәак
иҟоу абри ажәеинраала хәыҷгьы:
Сҿа мшны, сара сшәырны,
Сҟаланы аҵла саҿандаз.
Амла иакуа дызбар, ддырны,
Сыҿшәаны иаԥхьа скашәандаз!

511

Апоет жәлар рҿацыцтә ҳәамҭақәа рҿы иԥыршәахьоу
аформула ихы иаирхәеит араҟа.
Кьыршьал ипоезиа ахықәкы хада бзианы ианыԥш­
уеит аизга иагәылоу ажәеинраала «Сҩыза уахь». Иарбану апоет ииҭаху, дызҳәозеи уи? Мҵақьа­қьа­рада, уаҩҵас
агәыҳалалра, даныхәыҷыз аахыс бзиа иибоз аиҩызара
анырра, ақьиара, аиашара, аӡыхь еиԥш ицқьоу абзиеибабара ауаҩи ауаҩи реиҭанеиааираҿы, реицыҟазаараҿы.
Абри ахшыҩҵак ауп ажәеинраалаҿыы ҟазарыла иаарԥшу.
Хыхь ҳзыхцәажәаз реиԥш иҟоу аҟазшьақәа роуп, хымԥада,
ауаҩы дуаҩызтәыҵәҟьоу, иԥсҭазаара зегьы зырԥшӡо,
агәамч зҩыда изҭо. Ауаҩытәыҩса ихамышҭуазароуп акгьы
иаԥхьаҟазы, ауаҩы ибзиабаразы, аԥсҭазаара дызлагылоу
арԥшӡаразы:
Са сыԥсадгьыл мышкы зны ҳабзиабара амч
Уара иусҭоит, иумаз, шәарҭ шәеицынхала.
Аха зны-зынла унықәлала, сухоумыршҭын,
Снышәынҭраҿы унеины убраҟа унатәала.
Ус баша лабжышла, шәҭыда, гәырҩада,
Ҳанеицныҟәалоз еиԥш унеила сбара!
Сгәы инықәшь ашьшьыҳәа, ԥшьаала унап тата,
Анкьеиԥш унасацәажәа сахьҭоу адамра.

Жәытәнатә аахыс агени инаиркны аҵыхәтәантәи
аҟаза иҟынӡа зегь иреиҳау, зегь иреиӷьу абаҟа зыздыргыло, иззыҟарҵо ауаҩ иоуп. Ажәра ниасуеит, иԥсуеит, ихоит, аха уи иаҵагылоит аҿара, аԥхьатәи аҟазшьа ҷыдақәа
еихазҳаша, иаззырҳаша. Ари аԥсабареи аԥсҭазаареи
рырҿиара адиалектика иаҟазшьоуп. Зегь ауаҩы итәуп,
иара изынхоит. Ауаҩы идыруазароуп зегь раԥхьагьы иахьа ишыҟоу еиԥш, иацгьы ишыҟаз, уаҵәгьы шыҟало. Убри
азы ауп адунеи иқәынхо амилаҭқәа зегьы ирылҵуа рдуқәа
ахаҳә иалху абаҟақәа зрыздыргыло, рыԥсыжырҭақәа
512

иԥшьоу ҭыԥқәаны изыҟарҵо, баагәарала изыкәдыршо, мармалташьла изыхдыркуа. Урҭ ирыхӡыӡаауеит, рдаракәац иасимволны ирыԥхьаӡоит, иргәаланаршәоит имыӡуа-имԥсуа,
ираҩсхьоу рабиԥарақәа рдоуҳатә дунеи, рус, рыхьӡ-рыԥша
иахаҭарнакны иҟоуп дара рыԥсҭазаараҿы. Ауаҩ иахьа мацаразы ҳәа акәӡам дызҿу зегь зыҟаиҵо. Ауаҩы дхәыцуеит
иаԥхьаҟазы. Убри азын ауп ажәлар рфантазиа изҭагыло
аамҭа хараӡа иаԥысны ихьыҵәцароу аханқәа заргыло,
иаҳа еиӷьу аԥсҭазаара ҿыц заԥнаҵо...
Аԥсҭазаара ҵыхәаԥҵәара шамам еиԥш, ауаҩы идыруазароуп еснагьгьы: ауаҩра, ахаҵара, ахшыҩ, абзиабара,
агәырӷьара, ақьиара уҳәа ауаҩы дуаҩызтәуа аҟазшьақәа зегьы шиҭаху. Абриазоуп апоетгьы изиҳәо даҽа жәеинраалак
аҿы: «Абзиа захьӡу ақәра амаӡам, иԥсуам, иажәуам, енагь
иҷкәыноуп!» ҳәа.
***
Ҳзыхцәажәо аизгаҿы Кьыршьал Чачхалиа, сатирикк
иаҳасабала, иҟазшьа ҷыда дамеижьеит, имԥсахит. Ашәҟәы
иану ажәеинраалақәа рахьтә имаҷым аԥхьаҩ игәарԥханы
идикылақәаша. Уи даҩсуам, ицәымӷуп: амҵақьақьара, аламысдара уҳәа убас аҟазшьа бааԥсқәа. Дрықәыӡбоит ауаа
гәаҩақәа, аҭыԥԥхазы зыԥсадгьыли змилаҭи зҭиуа, зуаҩра
кьаҿу, зхатә гәаанагара змам ауаҩрахь ихьаирԥшуеит,
рҽырыԥсахырц, еиӷьхарц иҭахуп иахьа уажәраанӡагьы
ҳаԥсҭазаараҿыы иаҳԥыло ауаа хлаҳәацәгьақәа, ауаа
хәымгақәа.
Ашәҟәы аԥхьажәаҿы ишазгәаҭоу еиԥш, ари аизгаҿы
иуԥылоит апоет уаанӡатәи исатира жәеинраалақәа
рмотивқәа, уаанӡатәи «агәаара», агәынамӡара, агәаӷ,
азалымдареи ахәаԥсареи рцәымӷра зныԥшуа, ԥыхьа
иаԥиҵахьаз ахаҿсахьақәа угәала­зыршәо, аха ус иага
иҟазаргьы, аоригиналра згым аҩымҭақәа.Араҟагьы даҳбоит,
аҭыԥԥха мацаразы заԥсуара зҭаху ауаҩыбжа, ҭыԥԥхак
513

иауаанӡа аԥсуара «иазықәԥо», аха знык маҵура бзиак днахагылар: «... ахаҳә ихәларшәуп. Уинахыс иаԥсуара абаҟоу,
инкаижьуеит!». Абар Маҭа, аҭынчра зҽаҭа аҩныҟа игәарло,
ианцәгьароу ахәылԥҵыс еиԥш зҽыԥхьазкуа, иан­бзиароу
заԥхьа узцәырымҵуа, уи иалачо!
Апоет ицәымӷуп амҵақьақьацәа, кыр зылшо
ҽыхьшьырҭас измоу, аӡә ак абаицраҳҟьари ҳәа мацара
адәы иқәу ауаабжақәа. Ирониа бызшәала дрықәыӡбоит,
дырхыччоит, хәарҭа злам еизара мацарала «аус зуа»
еиҳабцәақәак, цифра мацарала зажәахәқәа зҩычо ауаа:
Амш идырӡыз, о изыԥсази
Аус руазҭгьы, амхаҿы...
Шаҟа ҽагақәа каԥсазеи,
Амала баша убри аҽны?!

Ишәымызт,ихамызт,ишьамызт,ихатә џьабаала ишилшоз
ихы ныҟәигон ауаҩы. Абзиара дашьҭан, ахәахәа ицәымӷын.
Иҩызоу дибар дидыруан, аказы ихы деигӡомызт, дуаҩы
разын. Аха игыз-ибзаз аниоу, иаҳагьы илшартә даныҟала,
игәы ацәымса ақәиааит, ижәлар злахәу далахәымхеит,
изыргәаҟуа дамыргәаҟит, дырцәыхарахеит.
Ужәлар злахәу уара уалахәым,
Изыргәаҟуа уаргәаҟуам, мамоу.
Урҭ рыҵла ду уара уамахәым,
Иуаҭәоушьом, уи аҵла иҿоу!

Асеиԥш аҟазаара, ари аҩыза апозциа алхра ауаҩы
изы дақәыӡбоит апоет. Автор иҳәарц иҭахуп ауаҩытәыҩса
иԥсҭазааразы ари шакәым ихадоу. Ари акәымхароуп
ауаҩытәыҩса адгьыл ақәзаараҿы идҵа хаданы иду.
Ауаҩрахь, абзиабарахь, ахаҵарахь ҳхьаирԥшуеит еиҭах
апоет.
514

Ацәгьеи абзиеи рышьхәа еивҵоуп, – аҳәоит аԥсуа
жәаԥҟа. Апоет гәык-ԥсыкала иҭахуп ауаҩытәыҩса
иԥсҭазаараҿы аԥыжәара есқьынгьы абзиа иамазарц. Убри
азы, ауп изиҳәогьы:
Ишԥабзиаз, ауаҩы
Аказы дымшәозар.
Дымҩашьакәа ауаҩы
Енагь ԥхьаҟа дцозар!
Ишԥабзиаз ауаҩы
Дышуаҩу дыԥсуазар.
Ибзиара ауаа зегьы
Ргәаҿы инхауазар!

Поезиатә бызшәа цқьала иҿаԥиҽуеит апоет ауаҩы
иуаҩра лазырҟәуа аҟазшьа бааԥс – амҵақьақьара
ажәеинраала «Дџьабоит» аҿы. Актәи ацәаҳәа нахыс
аԥхьаҩ ибла даахгылоит зыблақәа кәеицеиуа, цәала еибарку ауаҩы гьангьаш. Уи дцоит иеиҳабы иан иԥсыз лҵәуара,
лпатреҭ иаҳа уаҩы иахьибарҭо игәы инадҵаны. Аха иԥсыз
иеиҳабы ихаҭа шиакәу анидырлак, даахынҳәуеит, избанзар:
Сеиҳаб ду схы исырбап ҳәа акәын,
Шәыла сыҽҭалаҳа сызцоз.
Сара сызцоз иара изы акәын,
Сызбода, шьҭа сызцои?!

Иахьагьы шаҟаҩы ҳԥылода ирзаԥсам ҳәа ргәы иззаанаго аус рхы навга-аавго, зхы-зыԥсы мацара иашьҭоу, мышкы жәантә зсабрадажә зыԥсахуа ауаа! Абас иҟоу ауаа роуп
изызку даҽа жәеинраалакгьы, «Ашлиапа» ҳәа хыс измоу.
Маҵурала еиҵоу аԥсшәа раҳәара иаҭәеишьом, избанзар,
515

урҭ акгьы изихәом, иагьзиԥырхагахом. Аԥсшәа заҳәатәу,
зыгәшәа ктәу уи игәанала – уҵкыс зылшо иоуп. Уи иҿаԥхьа
унапқәа науваԥсаны, асааранӡа ухы нарҟәны, ушлиапа
ухыхны ухырхәароуп! Иахьагьы иҟоуп ас ихәыцуа, ма
аԥсҭазаараҿыы ари аҩыза ахныҟәгашьа ҟазшьас, леишәас
измоу ауаа. Урҭ иарбан мҩазаалак мап ацәыркӡом, дара
изқәыркыз аус анагӡаразы ирыхәозар. Асеиԥш иҟоу ауаа
ирымоуп рхатәы философиа, аха уи иҽеим философиоуп.
Аччаԥшь
уқьышә
иаақәыххуеит
ажәеинраала
«Агәыжь ус аҳәеит» уанаԥхьалак. Аирониеи аиумори ихы
иархәаны апоет мыцхәы формала ихьанҭацәамкәа, ус
лафк зҳәо иаҳасаб ала ҳрызирхәыцуеит аҵак шьахә змоу
ахшыҩҵакқәа:
Агәыжь ус аҳәеит
Иуҭоурыхузеи ҳәа ианазҵаа,
– Сҭоурых иазыжәуазеи,
Аҽқәа сраҳәшьаԥоуп!
Аха аҭоурых иашаҵәҟьа анырԥшаа,
Уаҟа иаацәырҵит.
Аҽада ишаԥоу!

Аҽқәа зыҽрыдызкыло, аҽада иахшаз агәыжь! Ари
ишьахәу, Кьыршьал ипоезиа аҷыдарақәа руак бзиаӡаны
иаазырԥшуа аллегориоуп. Зхатәы пату ззақәым, бзиа
абашьа ззымдыруа, здырра маҷу, атәым иашьҭоу, уигьы
мыцхәы ззалымхуа абзамыҟә, зхәыцырҭа кьаҿу, ихьысҳау
ихаҿсахьа заманала дазыманшәаланы иааирԥшит апоет.
Абзамыҟә дшәар­ҭоуп! Зхәыцырҭа кьаҿу абзамыҟә амца
аҵкысгьы дшәар­ҭоуп, – аҳәоит мрагыларахьтәи ажәларқәа
ражәа­­ԥҟак.
Кьыршьал Чачхалиа исатиратә жәеинраалақәа рҿы
изцәырҵуа ацәымӷреи агәаӷи зхылҵуагьы ауаа рахь
имоу, зегь реиҳа мчы змоу абзиабароуп, уи адҳәалоуп
516

ауаҩытәыҩса иҳараку ицәаныррақәа ирхадоу аҟазшьа
ҷыда – агуманизм. Диқәыӡбоит автор аҟама еиԥш ҩ-ҿык
змоу, ҟазшьала ихьысҳау, злеишәа маншәалам ауаҩы. Апоет иҭахым ауаҩ игәы ахәра аны­ларц, иҟьашьырц, иҭахуп уи
ихьчарц, шәахсҭак анымзарц:
Зегь рзыҳәа угәы ааумыртыроуп,
Уи гәашәума иҟьаҟьаӡа?
Агәы абыбыц акьымсроуп,
Агәы аҩызоуп ашәаӡа!

Араҟа ажәеинраала зегь зыдҳәалоу, изызку, ихадоу ацәаҳәа: – агәы абыбыц ахьымкьысроуп – ауп. Ауаҩ
игәы хьчатәуп, жәахьанҭала иастәым, иҽеим хныҟәгарала
ихәтәым. Апоет иҭахуп агәыразра, алакҭа ацқьара,– ақьиара
ауаа рҟынтә еиԥш иара иҟнытәгьы. Аха анацәкьарақәа
еиҟароу аиҳа, ауаатәыҩсагьы ҟазшьала, уаҩышьала,
гәаҭала, ламысла еиҟараӡам. Иахьагьы ҳаилазаараҿы
иуԥылоит аԥина еиԥш маӡала ицҳауа, цәгьа хәыцны
бзиа зымуа, аԥсҭазаара зырхәашьуа ауаа мҽеиқәа. Урҭ
рсабрадажә рҿыхлатәуп, иҿаԥҽлатәуп исахьарку сатиратә
ажәала.
***
Ашәҟәы иагәылоуп ҳазхымцәажәаз, тематикалагьы, ҵакылагьы, формалагьы еиуеиԥшым, хәшьаралагьы
изҭибамго
ажәеинраалақәа.
Аизгаҿы
иуԥылоит
ахьӡынҩыларақәа, апатриотизми абзиабареи ирызку,
ахьӡыртәрақәа ирзааигәақәоу аҩымҭақәа. Еиԥшума, нас,
аҟазара аганахь ала абри ашәҟәаҿы апоет инапы иҵихыз
ажәеинраалақәа зегьы? Ҳәарада, «Ахәырбӷьыц» иааизакны ҳахәаԥшуазар, қәҿиароуп апоет изы. Иҟазарала
ирҿиарамҩаҿы уи иҟаиҵеит, хымԥада, шьаҿа бзиак, иаҳа
иҭбаахеит ипоетикатә дунеи акультура, ашәҟәы ианыԥшит
517

аԥсҭазаара аганрацәа. Аха, – азҩа зӡаз иԥа дагеит, – аҳәоит
аԥсуа жәаԥҟа. Изааӡарызеи, ажәеинраала шьахәқәа
аԥызҵаз апоет, џьара-џьара иааиаҭәаумшьартә аҟара
иԥсыҽу аҩымҭақәагьы аниҵеит ишәҟәы. Араҟа иаҳԥылоит
имаҷымкәа ажәеинраала кьаҿқәа. Ас икьаҿу аҩымҭа цқьа,
иаразнак ираӡаны ҟазара дула иҩымзар ихьысҳахоит,
аԥхьаҩ егьинаҭом. Иҳарҳәозеи, иаагап, абарҭ ацәаҳәақәа:
Ҽада цәгьа, ҽада бзиа ыҟам,
Урҭ зегьакоуп.
Убри акәхап изырҳәогьы:
«Аҽада ахә еиԥш иԥҟоуп!»

Ирҳәоит ажәлар рҿы ари аҩыза афраза, аха апоет уи
егьанизацымҵа, еиҭаҳәаҩык диҩызахеит. Иахьеи-уахеи
ахҭысқәа иҟало ирацәаны аматериал ирҭоит арҿиаҩы,
ажәа азҟаза, урҭ зегьы «апоезиазы имаҭәахәуп», аха ара
аус злоу апоет ихшыҩ ззишьҭыша, ииҳәо, дзыхцәажәо
мацара акәӡам, ҳәашьас, еиҿартәышьас иеиҭаз ауп.
Жәлар рпоезиаҿыгьы иаҳԥылоит ажәеинраала кьаҿқәа, –
ахьӡыртәрақәа, иахьеи-уахеи аԥсҭазаара иахылҵуа, иҟалаз
ахҭыс абырсааҭк ахәшьара азҭақәо. Абарҭ иреиԥшушәа
иҟоуп Кьыршьал Чачхалиа иҩымҭа кьаҿқәагьы, аха урҭ
шамахамзар, ажәеинраалара рыгуп. Уимоу, зны-зынла
апоет ицәаҳәақәа рҵакы аныӡбарахьгьы ианицәыиасуа
ыҟоуп. Ажәеинраалаҿыы жәа мыцхәы ыҟамзароуп, зегь
ирзышьҭыхша аидара иаҵазароуп, еилшәара рымамзароуп. Ари апринцип иаҳагьы иаҭахуп ажәеинраала кьаҿ
аҿы. Иаҳгәалаҳаршәап аԥхьарцарҳәаҩы аимпровизатор
Маҷкәыкә Адлеиба ицәаҳәақәа:
Ҳаи гиди рыбза ду,
Гыд иҳаҟьа рыбза ду.
Иамҵадыргьежьыз ара ду,
Баша ԥсакәат мгәацәа ду!

518

Ари иаԥхьаз, ма изаҳаз иаразнак ила даахгылоит
зымгәада хәыцырҭа змам, зыӡӷабра пату ззақәым аӡӷаб
бзамыҟә. Аԥхьарцарҳәаҩы иаԥхьа иқәиргылоит арҿиаратә
хықәкы, атема, уи иазиԥшааит иашьашәалаз аформа,
ажәақәа анеицыла ашәа рылҵит! Араҟа иаабоит ҳара
арҿиаҩ ихәыцшьа, ихшыҩ аус шауа, дзыхцәажәо асахьа, –
аситуациа иахәҭоу ацәаҟәынҵара дшақәшәаз. Иеиҿкаашьа
иеиқәыршәашьа, афольклортә стихиа иахылҵшьҭроу, апоетика алшарақәа максималла ахархәара ирыбзоуроуп.
Араҟа, хымԥада, аус злоу, зегь раԥхьагьы, аформеи апоетикеи ракәӡам, аҟазара ауп.
Амилаҭтә поезиа аныҷкәынӡоу, аарлаҳәа раԥхьа­
ӡатәи ашьаҿақәа анеихнаго аамҭазы уи аха­ҭар­накцәа
иаԥырҵоит сахьаркырала ихьысҳау, ади­дактикатә,
абжьгаратә ҩымҭақәа. Уи мзызс иамоу ахьыԥшаатәугьы
аԥышәа амамзаараҿы ауп. Апоетцәа, аҩҩцәа ҿарацәа
ӡыхтарҭас ирымоу жәлар рҿаԥыцтә ҳәамҭақәа рпоетика, рсахьаркыратә лшарақәа роуп. Аха аҵыхәтәантәиқәа
шәышықәсала ишьақәгылахьоу рсахьаркыратә маӡақәа
зегьы нҭкааны рҿиара ҳасабла ахархәара зроуам урҭ
рҩымҭақәа рҿы. Еилкаауп уи аамҭеи аԥышәеи шаҭаху.
Асеиԥш афакт иарбан милаҭтә литературазаалак
азы раԥхьаӡатәи апериодқәа, алитература аира, аҿиара,
ашьақәгылара раан иаҟазшьа ҷыданы иҟоуп.
Ҳаԥсуа поезиазы ас иҟаз периодын 10-тәии 20-тәии
ашықәсқәа. Агазеҭ «Аԥсны» (1919) еиднакылаз, аҩыра
знапы алакыз аҿарацәа, уи анаҩсан, Асовет мчра аны­
шьақәгыла «Аԥсны ҟаԥшь» аҿы аус зуаз, аҵаралашара,
аҟазара уҳәа знапы алакыз арҿиаҩцәа иркьыԥхьуан
формала афольклор иазааигәаз, зсахьаркыратә ҩаӡара
уиаҟара иҳаракымыз аҩымҭақәа. Ареволиуциа ашықәсқәа
раан, амилаҭтә хдырра интенсивла азҳара иана­ҿыз
аамҭазы, оперативла ажәлар рыԥсҭазаара аҽалархәра
анаҭахыз, аидеиатә қәԥара ӷәӷәала ианымҩаԥысуаз аԥсуа
519

поетцәа, апоетцәа рымацарагьы ракәымкәа, акультуратә
фронт азықәԥаҩцәа зегьы рзы ихадаз аамҭа ҿыц амаҵ
азура, жәлары зегьы уи аперспективақәа реилыркаара акәын. Хымԥада, ари аус ду анагӡараҿы афольклортә
формақәа максималла ахархәара рҭахын. Уи иазхьаԥшуан
аԥсуа поетцәа ҿарацәагьы. Ажәытә форма, ихиаз аформа аҵак ҿыц азырԥшаауан, аамҭа ҿыц амаҵураҿы рхы
иадырхәон. Уи ииашаз мҩан, аԥсуа профессионалтә
жәарҿиара ашьақәгыларазы, азҳазыӷьра наҟ-наҟтәи
амҩазы. Даҽамҩакгьы ԥшаатәӡамызт. Ари аамҭазы ажәлар
еидкылатәын, ихьарԥштәын жәлары зегьы ирзеиԥшыз
аус ахақәиҭразы ақәԥарахь. Усҟан даҽа аамҭан, ҳпоезиа,
хыхь ишазгәасҭаз еиԥш, традициалагьы иԥсыҽын, насгьы зынӡаск даҽа зҵаарақәан аԥсуа поезиаҿыа аԥхьа
иқәгылазгьы. Аха ари апериод ҭоурыхуп аԥсуа поезиазы,
ус анакәха – аԥсуа поетцәа рзгьы.
Уаҩ дзақәшаҳаҭхом апоет иажәеинраала «Ауаа
ирҳәозеи?» аҵакгьы. Аԥсуа ԥхьаҟа дызго, хьымӡӷ измырго, «ауаа ирҳәарызеишь» ҳәа – дахьхәыцуа акәӡам.
Апоет ус иҳәар шиҭахымызгьы, иажәеинраала аҵакы
иаҳгәаланаршәоит Чехов иажәабжьқәа руак аперсонаж – Беликов мыцхәы бзиа иибоз афраза («Џьара акы
ҟамландазшь»)... Насгьы аԥсуа асас дызидикыло, ауаа ак
сзырҳәап ҳәа дшәаны акәӡам («уахҭаԥса рымамзаргьы
уҭаацәа, дудумкылар ауаа ирҳәозеи?») ҳәа ауп. Асасдкылара, нас егьырҭ апоет дзыхцәажәо аԥсуа иқьабз бзиақәа
жәпакы хыхь-хыхьла дрызнеит. Урҭ рҵакы хараӡа еиҳауп,
ҵаҵӷәысгьы ирымоу кыр рыҵаркуеит, рдац-рԥашәгьы
ашәышықәсақәа ирыларсуп.
Иазгәаҭатәуп ҳәа сгәы иаанагоит апоет ицәаҳәақәа
зны-зынла ԥсышәала ацәажәара шрыцәмаҷу. Иманшәалам
агәы азы: «Ацәгьа зхәыцуа, уцырцыруа уиҿакыз»
ҳәа, – аҳәара. Ес мчы зауа ирымҵақьақьо изы апоет
иҳәоит: «Абасеиԥш иҟоу илаҟәу аразҟы, изашьҭоузеи,
520

ирызымҭода?» ҳәа. «Изашьҭоузеи, ирызымҭода» ҳәа,
гәнамӡарала иззырҳәо кыр зылшоны ҳаҭыр ззақәым, амал
хыда инызхуа, амалаҳәа изауа роуп, аха амҵақьақьаҩцәа
рзы ас аҳәара ари ажәеинраала аконтекст азы ииашахом.
Џьара-џьара апоет ихы ишахәҭоу изархәом ажәеин­
раала еибыҭаразы иҟоу, исахьазыркуа, аԥсы ахазҵо
акомпонентқәа зегьы. Аритмикагьы зегьын­џьара еиԥшны
дашьклаԥшӡом, иритм акыр­џьара иԥсыҽуп. Амцхә рифмара аируеит апоет аҟаҵарба. Уи, иажәеинраалақәагьы
рхаҭабзиара аныланарҟәуагьы ыҟоуп. Абар, хы змам
жәеинраалак аҿы рифмара ззеибауа ажәақәа: «иадгыло»,
– «иацгыло», «рахьынтә», – «уахьынтәи».
Аҵыхәтәаны иазгәаҳҭап, ас иԥсыҽу ажәеин­раалақәа автор ишәҟәы иахьанылаз, уи зыԥсаз маҷк ишхьысҳанатәыз.
Апоети аредактори (М. Миқаиа) ашәҟәы аҭыҵра ианаздырхиоз, ирыхәҭан, аԥхьаҩцәа рҟынӡа инарымгашаз
ажәеинраалақәа шыҟаз ҳасаб азура. Иазгәасҭар сҭахуп
аизга аиқәыршәашьа системак шамам, ажәеинраалақәа
реишьҭагылашьа џьара логикак шрыҵам. Алирикатә
жәеинраала анаҩсан асатира цоит, нас ахьӡынҩылара, нас
еиҭах алирика, ма асатира. Еиҳа еиӷьхон аԥхьаҩцәа рзгьы,
ашәҟәы ахаҭабзиаразгьы, еизааигәоу, хкыла, ҵакыла, темала еицәыхарам хаз-хазы иҟазҭгьы.
Кьыршьал Чачхалиа иажәеинраалақәа руак аҿы
иҳәоит:
Арацәа акәым усс иҟоу,
Кыр сызҩыма ихәарҭоу?..

Иалакьысма шәгәы арахәыцқәа,
Мамзар баша иасҩсны ицоу?
Ирацәаны, насгьы есқьынгьы дыҩлароуп апоет,
ирацәаны аныҟәареи аԥсҭазаара агәылаԥшреи шиҭаху
еиԥш. Уи анаҩсан, иуҩыз акьыԥхь ахь ианноуго, аԥхьаҩцәа
521

ӡбатәыс уҩымҭақәа анруҭо, иазхәыцлатәуп алԥшаараҿгьы
аҟазара шаҭаху. Кьыршьал Чачхалиа иахьа ҿыц иҩагылаз
поетым,
ргәыбзыӷга
бызшәала
ирыхцәажәатәым
иҩымҭақәа. Ишазгәаҭоу еиԥш, уи иникылахьеит
ҳаамҭазтәи аԥсуа поезиаҿыы иаԥсоу аҭыԥ, зхыԥхьаӡара
маҷым аԥхьаҩцәа. Уи иаҳагьы иазнарҳауеит апоезиеи
аԥхьаҩцәеи рҿаԥхьа апоет имоу аҭакԥхықәра.
1967

АПОЕТ-АСАТИРИК
(Кьыршьал Чачхалиа диижьҭеи 50 шықәса
аҵра иазкны)
Кьыршьал Чачхалиа ҳара ҳпоезиаҿыы асатиратә
жанр аҿиара ӷәӷәала дацхрааит, абри иабзоурангьы
зхыԥхьаӡара рацәоу иажәеинраалақәа инарҭбааны аԥсуа
ԥхьаҩцәа ирылаҵәеит.
Абар уажәшьҭа ҩажәижәаба шықәса ҵуеит Кьыршьал
Чачхалиа аԥсуа поезиаҿыы раԥхьатәи иажәеинраала
цәырҵижьҭеи. Иуадаҩыз, ауаҩ акырџьара дзыӡрыжәуаз,
акырџьара дԥызшәоз аамҭан ари аамҭа. Иреиӷьыз аԥсуа
поетцәа дрывагыланы, Кьыршьал Чачхалиа дазышәаҳәеит
ажәлар рыбзиабара, амҵәыжәҩа ирҭеит урҭ ргәырӷьара,
рынасыԥ лаша, риааира.
Апоет ицәымӷуп, агәаӷ бааԥс илжжуа дҟарҵоит:
аԥаршеира, аҵарҭышагара, амцҳәара, ацәаҭалара-ҭыҵра,
ақьақьара, аҿагәыбзыӷра уҳәа иахьатәи асовет уаҩы имораль иузадымҳәало аҟазшьақәа.
522

Апоет ирҿиамҭақәа рҿы ӷәӷәала ихы иаирхәоит ажәлар
рсатиратә ажәа иамоу атрадициа беиақәа, иԥшаауеит
игәҭакы
маншәаланы
ицәырызгаша
ажәеинраала
ашәага-азагақәа, дцәажәоит асатиреи иумори ӷәӷәала
изныԥшуа, ажәлар ирзааигәоу, ирызгәакьоу абызшәала.
Абарҭқәа ирыбзоураны, аԥхьаҩцәа рыҩнуҵҟа еицырдыруа иҟалеит апоет иажәеинраалақәа: «N амагазин»,
«Амбакәа иаҳцәигоит иаҳмырбакәа», «Адиректор Миха»,
«Хәыта Иуана-иԥа», «Тышәкәа», «Рамадан ичамадан»,
«Тира изыҳәан асатира», «Уабаҟоу, Гадраҟәа?», «Ҳаџьгәаҭ,
ахаџьгәа аҭ» уҳәа убас егьырҭгьы. Арҭ ажәеинраалақәа
рҿы апоет сатиратә ажәала иаҿаԥиҽуеит ԥхьаҟа ҳцара
иашьклаҳәуа, зус гәык-ԥсыкала иазыҟам ауаа.
Зхыԥхьаӡара рацәоу апоет иеизгақәа рҟны аҭыԥ
ӷәӷәа ааннакылоит алирика. Кьыршьал Чачхалиа
иреиӷьу илирикатә жәеинраалақәа рҿы дазышәаҳәоит
ауаҩытәыҩса иԥшӡара, иҩныҵҟатәи идунеи ацқьара,
иԥсадгьыли ижәлари рыбзиабара, акоммунизм зыргыло
ҳауаажәлар рынасыԥ лаша.
Кьыршьал Чачхалиа сынтәа 50 шықәса ихыҵит. Уи
дҭагылоуп гәырӷьарала иҭәу, арҿиареи аусуреи иртәу
аамҭа.
Ажурнал «Алашара» аредколлегиа, апоет хьыӡлаԥшала дызԥыло иира мшы идныҳәалауа, гәык-ԥсыкала
изеиӷьаршьоит агәабзиара нагӡеи ақәҿиара ҿыцқәеи.

МУШЬНИ ЛАШӘРИА
АПОЕТ-САТИРИК
«Апоет» ҳәа хыс измоу жәеинраалак аҿы Кьыршьал
Чачхалиа иҩуеит:
…Ақәыԥшра уаман уара ушьҭыхны,
Аха умҩа ылуххьан.
Поет гәыла умҵәыжәҩа еиҵыхны,
Уашҭа-гәара уҭыԥраахьан.
Улаԥыџь, ахәыц шкәакәа,
Уара иумаз шьанаҵас…
Иахьанӡагьы исхамшҭӡакәа,
Сыбла ихгылоуп шанаҵас!

Абри ажәеинраала изкуп апоет Леонти Лабахәуа.
Кьыршал Чачхалиа иара излаигәалаиршәо ала,
раԥхьатәи иажәеинраалақәа дыззаԥхьаз Леонти Лабахәуа
иоуп. 1937 шықәсазы, цәгьацәыԥхамшьарыла зыԥсҭазаара
иалырхыз, абаҩхатәра ӷәӷәа змаз аԥсуа поет ду Леонти Лабахәуа иоуп убарҭ ашықәсқәа рзы ҿыц аҩра иалагаз апоет ҿа Кьыршьал Чачхалиа апоезиатә ажәа игәы
азҭазҵаз, раԥхьатәи ицәаҳәақәа имазырҽхәаз, ажәа ԥхала
напы злеикыз аус игәы азыҟазҵаз. Уиаахыс акыр аамҭа цахьеит, ҳажәлар ирхыргеит хашҭра зқәым ашықәсқәа, аԥсуа
литература акәзар, аҿиара иацхраауаз еиԥш, иаԥықәсылоз
шырацәазгьы, аизҳазыӷьара аиуит: аԥсҭазареи алитературеи иаҳа еидҳәалахеит, еиҵагылт алитераторцәа ҿарацәа,
ишьҭыҵит аԥхьаҩцәа ргьама, алитературатә процесс
аҿиара шьаҭанкыла аҽаԥсахит, рымҽхак иаҳа иҭбаахеит
акьыԥхьырҭақәа.
524

Еиҳарак аҵыхәтәантәи жәаба-жәохә шықәса рыҩныҵ­
ҟа Кьыршьал Чачхалиа акыр аус иуит: уи инапы иҵихит
еицырдыруа асатиратә жәеинраалақәа, иҭижьит аизгақәа
жәпакы, аԥхьаҩцәагьы иҩымҭақәа нарҭбаан ирылаҵәеит.
Кьыршьал Чачхалиа сынтәа 50 шықәса дырҭа­гылоуп.
Ирацәоуп уи аԥсуа литератураҿы иибахьоу аџьабаа,
ҳпоезиаҿы асатиратә жанр, асатира ажәа ашьақәырӷәӷәара,
аҿиара дызлацхрааз, амҩа злазылихыз.
Апоет абри ишәҟәаҿы еизгоуп еиуеиԥшымыз аамҭақәа
рзы ииҩыз иажәеинраалақәа. Ари аизга – еиҳа ихарҭәаау,
автор иҩымҭақәа иаҳа инарҭбааны еидызкыло акоуп.
Акырынтә игәасҭахьеит абасеиԥш иҟоу акы: аԥсуа
поетцәа
ахьықәгылало
еиуеиԥшым
аудиториақәа
рҿы аизара мҩаԥызго ахантәаҩы, Кьыршьал Чачхалиа ажәа анииҭалак, азал аҿы итәоу зегьы лахҿыххоит,
заа анапеинҟьара иалагоит. Урҭ ирдыруеит уаха абраҟа
Кьыршьал иажәеинраалаҿыы изқәикыз «ацәҟьара» шкы­
диԥаауа…
Имариам аԥхьаҩцәа рыҩныҵҟа абас иҟоу ареакциа аҟаҵара, асахьаркыратә ажәа амч арманшәалара,
ҟазарыла уи ацәыргара. Машәырны «аӡы шыцәоу» аӡәгьы
ибом. Ақәҿиарагьы иамоуп ахатә цәырҵра, ахатәы мҩа,
ахатә ҭоурых.
Аԥсуа литератураҿы Кьыршьал Чачхалиа иӡбахә
уаналацәажәо, убла иаахгылоит апоет-сатирик иҭеиҭыԥш.
Ҵоуп, алирикаҿгьы Кьыршьал Чачхалиа ихәыдоу поетым. Уи иҩхьеит имаҷымкәа ажәеинраалақәа, лирикк иаҳасабалагьы аԥхьаҩ дызлаҟәнимшьо, ихы-игәы
дызлаҭало, дызлахихуа. Аха асатираҿыыы ауп еиҳарак
апоет ибаҩхатәра ахьтәӷәырԥсаз, имҽхак ахьыҭбаахаз, дахьеицырдырыз.
Поет-сатирикк иаҳасабала Кьыршьал Чачхалиа ҳпое­
зиаҿыы анырра иҟаиҵаз ҳаназхәыцуа аамҭазы, ҳхаҿы
525

иаагар ҟалоит абасеиԥш иҟоу аҭагы­лазаашьа: асатиратә
жәеинраалақәа аԥызҵо аҿар иреиуоу реиԥш, иаҳа
аԥышәа змоу апоетцәагьы налаҵаны, акырџьара ирнубаалоит Кьыршал исатира ишаҿыԥшуа. Урҭ рахьтә аӡәырҩы
ирызгәамҭаӡакәа Кьыршьал исатиратә жәеинраалақәа
рҿы арифмақәа реиҿкаашьа, итема агашьа, ибызшәа
аҷыдарақәа иамоу уҳәа рхы иадырхәоит. Ари мацарагьы
иаҳнарбоит Кьыршал Чачхалиа исатира амҽхак шыҭбаау.
Иҟоуп аԥсуа литератураҿы иара Кьыршьал Чачхалиа ихаҭа акрызҿиҵааз, зԥышәа ихы иаирхәаз апоетцәа.
Урҭ – аԥсуа литература ауасхыршьҭаҵаҩ Дырмит Гәлиеи
абаҩхатәра ссир змаз апоет Леонти Лабахәуеи роуп. Сара
сгәанала, Кьыршал Чачхалиа иҩымҭақәа уаҩҵас иҭызҵаауа
дарбанзаалакгьы имбарц залшом, Дырмит Гәлиеи Леонти
Лабахәуеи ртрадициа Кьыршьал Чачхалиа исатира акыр
ишаныԥшыз. Аха арҭ апоетцәа иҟарҵаз анырра Кьыршал Чачхалиа ихатә бжьы аԥырхагахара акәым, иаҳагьы
иарманшәалт.
Исҭахуп аԥхьаҩ абраҟа еилеимырҩашьарц атрадициеи аҿыԥшреи. Атрадициа – асахьаркыратә ажәа еволиуциас иамоуп, еиӷьу-еицәоу алхра иамҩоуп, алитературатә
процесс ҩныҵҟалатәи арҿиара иацхраауа мчуп. Владимир Маиаковски иазгәеиҭон, Александр Блок ицәаҳәак
егьаҩы апоетцәа еиуеиԥшым ажәеинраала ссирқәа
рызцәырнагап, егьаҩ рбаҩ­хатәра арлашап ҳәа. Ари иаанагоз Александр Блок иҿыԥшра, иажәеинраалақәа
ирышьашәалоу, ирзааигәоу аҩымҭақәа раԥҵара акәмызт,
иԥшаам апоезиатә дунеи аԥшаара, ҩаԥхьа аҿыц аԥшьгара,
ҩаԥхьа ажәеинраала даҽа хшыҩҵакык ала, даҽа форма
ссирк ала азнеира акәын.
Аҿыԥшра закәу ҳахәаԥшуазар – уи чмазароуп. Ԥсуа
шәҟәыҩҩык, ма урыс шәҟәыҩҩык иааирԥшыз ахшыҩҵак,
ииԥшааз аформа, ҩаԥхьа аԥсышәала ацәыргара,
аиҭаҳәара – уи хатәы мҩам. Ари иннакылоит ашәҟәыҩҩы
526

ихатә хәыцра, иархьысҳауеит ибаҩхатәра, иҩымҭақәа
рхаҿра.
Кьыршьал Чачхалиа исатира – ари автор идунеихәаԥ­
шышьа, иибо-иаҳауа шеиликаауа, аԥсҭазаа­раҿы иԥыло
азалымдарақәа
цәырызго,
сахьаркы­ратә
ажәала
иаҿаԥызҽуа, автор имш иацу ахҭысқәа нҭкааны иаазырԥшуа
сатироуп. Апоет иҿоуп ажәлар рбызшәа, иажәеинраалақәа
ирныԥшуеит ажәлар ражәеинраала аритм, рцәажәаратә
интонациа, жәлар рҟәыӷара, риашара, рҳақ амч, ауаҩы
хәымга, ауаҩы ԥаршеи иахь урҭ ирымоу ацәымӷра, аиаша,
аламыс, аԥсыцқьара раҳаҭыр.
Апоет исатиратә жәеинраалақәа рҿы иуԥылоит жәлар
рмал зымҳаҵә алзшьуа,аҵарҭыша иачахыз,змилаҭ агәыблра
аҭыԥ татаз изыԥсахыз, азараҟьа еиԥш инаҳәааҳәуа,
ихәымгоушьаша ауаа рхаҿсахьақәа. «Сыԥхыӡ» захьӡу
ажәеинраалаҿы апоет ԥхыӡла ибоит «иԥсы изалымхуа»
ифырхацәа: Амбакәа, Софыџь, Тира, Хаџьгәаҭ, Рамадан,
Тышәкәа, Гадраҟәа. Абарҭ «афацәа-агацәа» зегьы асатирик ижәлоит, урҭ ирҭахуп апоет аҳәынҵәа дыларкәаҳарц,
ииааирц, аха иара аӡәаӡәала инырҵәаны данааҿыха,
иҳәоит: «Еҳ, абри ԥхыӡымкәа избар лабҿаба, асатира уаҳа
ишысмыҩуа, уи азы сыгәра жәга!» Ааи, апоет идыруеит иибаз шыԥхыӡу, арҭ ауаа еснагь аԥсҭазаара ишацу, иахьеиуахеи ишиԥыло. Адырра мацара азирхом асатирик, урҭ рзы
ишьацмақәа дреигӡом, иажәа мцабз рыжәиҵоит, излаҟоу
рбаҩра хтны ажәлар иреиҳәоит.
Изгәаламшәода Кьыршал Чачхалиа раԥхьатәи
исатиратә
жәеинраалақәа:
«Амбакәа
иаҳцәигоит
иаҳмырбакәа», «N» амагазин», «Адиректор Миха», «Хәыта
Иуана-иԥа», «Тышәкәа», «Уабаҟоу Гадраҟәа?», «Рамадан
ичамадан», «Сеидыҟ мгәацәатыҟ», «Хаџьгәаҭ ахаџьгәа
аҭ», «Тира изыҳәан асатира» уҳәа убас егьырҭгьы. Аԥсуа
поезиаҿы аҵыхәтәантәи ҩажәа, ҩажәихәба шықәса
рыҩныҵҟа иуадаҩуп абарҭ ажәеинраалақәа иаары527

вагылаша, абас аԥхьаҩцәа ирылаҵәаз даҽа сатира
ҩымҭақәак рыӡбахә аҳәара. Ажәлар ргәалашәараҿыы
арҭ ажәеинраалақәа
аанхеит аиаша
сахьаркны
еиҭазҳәаз, аԥсҭазаара блаҵарыла ахәаԥшра зныԥшыз
жәеинраалақәаны. Исгәалашәоит абарҭ аҩымҭақәа зныз
агазеҭ аномерқәа еимакны ианрыԥхьоз, «Абан, Амбакәа
дахьнеиуа» ҳәа жәлар ирылаз «афацәа-агацәа» нацәахыла
ианеибадырбоз.
Арҭ аҩымҭақәа рҿы апоет ицәаҳәақәа хҭак еицҭадыр­
шәуеит. Ажәеинраала аформеи аҵаки еиласоуп, автор
иааирԥшуа ауаа ухамшҭуа угәалашәараҿыы инхоит:
Ушысымбацгьы, усгьы уздыруеит Тышәкәа,
Улабзҩабзуа, уҵыхәа рышәшәауа.
Тышәкәа, иумоуп ҩба здыруа ақьышәқәа:
Акы – ицҳауа, егьи – узырбзауа.

Ажәеинрраала иунаҭоит, илабзҩабзуа, ҩ-қьышәк –
ицҳауеи узырбзои змоу ала ацәымӷра. Уи аҟаз­шьа ажәлар
еилыркааит. Тышәкәа ахьнеилакгьы иԥхарҵоит, аттаҳәа
анышәгәалқәа агәыдырҵоит, раш­ҭахь инарышьҭуам,
рымҩа ианылар рҭахым.
Апоет исатираҿы зны-зынла иаармарианы, жәлар
рыбзазарахьтә иаагоу асахьақәа рыла иаҳир­боит
узырхәыцша, ухаҿы инхаша акрызҵазкуа ахшыҩ­ҵакқәа.
Иаагап жәеинраалак:
Кыҷын иман аҳәақәа,
Хәыҷи дуи жәабаҟа.
Уи изгылан аҳәаҭра,
Ахыбгьы еиԥшын аматра.
Аҳәаҭраҿы аҳәақәа ҿыҿуан,
Ииашан, улымҳақәа ҵырхуан.
Кыҷын исҭеит азҵаара:
– Ирылалазеи абанҭ убра?..

528

– Ус дук рыман ҳәа егьызбом,
Аиашами, усызжьом.
Еимаркуеит, – иҳәеит иара, –
Зегьы агәҭаны аиара!

Акырџьара еиԥш, абраҟагьы Кьыршьал Чачхалиа ихы
иаирхәеит аллегориа. Араҟа «агәҭан аиара» еимазкуа
аҳәақәа – агәҭакы ацәыргараз апоет ихы иаирхәаз формоуп. Автор иаҳирбо «адемократцәа» рыԥсы ахҭнырҵоит
агәҭаны аиара, аган ахь ииоу аҳәақәа зегьы агәҭа ииоу
иагәҭасуеит, рыгәҭан ииоу акәзар, уи зеиӷьаҟам ала иадыруеит аган ахь аасҭа агәҭан аиара иаҳа ишазыманшәалоу,
иаҳа пату шақәу… Кыҷын иҳәақәа рыла апоет дрықәыӡбоит
аҭыԥ ҟәаз, амчра аҳаҭыр азы ауаа еинызҟьо, шьапҿаршә
аҟа­ҵараз ушьҭахь игылоу, узымшаҭо, хи-ԥси иашьҭоу ауаа
«қьиақәа».
Абас ирацәоуп апоет иҩымҭақәа рҿы угәы иахәаша,
угәалашәараҿы инхаша, аԥхьаҩ иԥханы идикылаз
ажәеин­раалақәа. Урҭ рыхшыҩҵак џьбароуп, анырра ӷәӷәа
цәырыргоит.
Зны-зынла апоет исатиратә жәеинраалақәа гәаӷк,
зыӡбахә уаҳахьоу еиҿыхарак, еидысларак ирҿгоушәа
аполемикатә ҟазшьа рымоуп, иааигәаны иудыруа, аха
узлахәмыз, ма ухала иузгәамҭацыз ахҭысқәа ирызкуп. Ари
егьџьашьатәӡам,– алирик ашәҭқәа ахьибо аҭыԥан, асатирик
ашәҭ иалҳәҳәо амӷқәа ибозар алшоит. Амӷ маӷыҵәҟьазар,
насгьы уи ауаа ирԥырхагазар, Абрыскьыл ажәытәан аҭырас
дшаҿагылоз еиԥш, даҿагылоит, ишьҭихуеит агәаӷ, излаҟоу
цәыригоит, иаҿаԥиҽуеит. Абарҭқәа рҟны автор конкретла дзызгәааз ахҭыс, итема цәырызгаз, игәаара мзызс иамоу афакт акәым аус злоу, хадара зуа – исахьаркыратә
ҩымҭа амч ицәырнаго анырра ауп. Атема цәырызго афакт
бжьаӡыргьы, асахьаркыратә ҩымҭа ахаҭа еиқәхоит, аҩымҭа
ҩымҭа иашан, ауаажәларратә ҵакы змоу акакәны иҟазар.
529

Иахьатәи америкатәи ашәҟәыҩҩцәа дуқәа руаӡәк,
еицырдыруа апрозаик Џь. Стеинбек иазгәеиҭоит: «Сара
сгәанала, аҿар иреиуоу, иара убас иарбан қәразаалакгьы
ирҭагылоу ауаа, адгьыл аҿы баша адәы иқәу уаауп, акгьы иамыргәаауазар. Мап, мап, сара сзыҳәан агәаара –
ахшыҩ иасимволуп, аԥсҭазаара ушазыҟоу, ахәшьара иауҭо
злааурԥшуа мчуп. Изакәызеи, мшәан, уи ада аԥсҭазаара?
Сара сгәы ԥырҵәахьеит акгьы иамыргәаауа, гәаӷк згәаҵан
еиламшуа ауаа. Сара сзыҳәан агәаара – адунеи аҿы иҟоу
аемоциақәа зегь реиҳа иӷәӷәоу емоциоуп». («Вопросы литературы», №9, 1966 г.)
Абри аганахьала иганы ҳахәаԥшуазар, Кьыршал Чачхалиа исатира иҳанаҳәо рацәоуп. Апоет ицәымӷуп, агәаӷ
бааԥс илыжжуа дҟарҵоит, ддыргәа­ауеит аԥсҭазаараҿы
иԥыло ашәшьыратә ганқәа: аԥаршеира, аҵарҭышагара,
аичырчара, амцҳәара, алабзҩабзра, ацәаҭалара-аҭыҵра,
ахамаԥагьара, ақьақьара, амаҳа­гьара, аҿагәыбзыӷра,
ахҟәыншьара, ацәаҭачра. Абасеиԥш иҟоу ауаҩытәыҩса
иҟазшьақәа апоет игәамԥхеит, ддыргәааит, ажәа џьбарала
дрықәыӡбеит. Ари иаҩызоу агәаара – апоет исатира
ахаҿра цәырызгаз, ашьа-ада зырӷәӷәаз, ибаҩхатәра иацхраауа, амҽхак зырҭбаауа гәаароуп…
Кьыршал Чачхалиа ицәымӷуп ажәеинраала ароура
(ироуз акык-ҩбакгьы рацәак иқәымҿиазар ҟалап). Апоет илшоит иааркьаҿны игәы иҭоу ацәыргара, ицәаҳәақәа
сатиратә ажәала рсахьаркра. Автор ҟазарала ихы
иаирхәоит ажәлар рхәыцшьа, урҭ рлаф, ражәа ҟәыш:
Абгахәыҷы аҟара ҵысхә зырԥыԥхьада,
Аха уи иамҭаны хчыкгьы збахьада?!
Абгахәыҷы ҽхәон: – Кәҷышь зааӡахьада,
Аха сара саҟарагьы кәтыжь зфахьада!
– Ҵабыргуп, уара уаҟара кәтыжь зфахьада,
Аха уара уаҟарагьы икыдырҟьахьада!

530

«Ацгәаба ҵыхәа-баба» ҳәа хыс измоу ажәеинраалаҿы
апоет-сатирик иҩуеит:
…Ҳәынаԥ мкы,
Чуан ҭырбза,
Зхара крыфа,
Абла ҭызза…
Иумҵарҵан
Аиҵарҟәаҟәа,
Аҳәынаԥқәа
Ықәтәеит уҟәаҟәа.
Иаарҭаххаз
Уларыгӡоит,
Рҳәатәқәа зегьы
Унадыргӡоит…

Апоет иажәеинраалақәа рҿы дашьҭоуп аиаша, ласcылассы уи аӡбахәгьы иҳәоит, дрықәыӡбуеит зыжәлар
рус гәык-ԥсыкала иазыҟам, змилаҭ зхазыршҭуа, ауаҩра
зцәыӡхьоу ауаа, аҳәра-ачара иазыманшәалоу аҟызи
акәатеи, аҽада иаԥоу, аха аҽқәа сраҳәшьаԥоуп ҳәа зхы
замхабзиоу агәыжь уҳәа убас егьырҭгьы.
Кь. Чачхалиа ишәҟәқәа иргәылоуп аныҳәақәа,
ахьӡынҩыларақәа, азеиԥш темақәа ирызку аҩымҭақәа. Урҭ
жәпакы исатираҿы иааирԥшуа аҟазара рнубаалом, ухаҿ
инхаша асахьақәа рызцәыргом.
Апоезиаҿы акраҵанакуеит рацәак угәы зызҭам
ажәеинраала амкьыԥхьра. Абри аганахьала Кьыршьал
Чачхалиа иаҽԥнуҳәаша ыҟоуп.
Автор, иналаршә-ҩаларшәны акәзаргьы, ихы иаирхәоит
заа ихы иаирхәахьаз арифмақәа, атемақәа, ицәеиԥшхоит
иажәеинраалақәа рҵакқәа, ралагашьақәа, рынҵәамҭақәа.
531

Ари аҭагылазаашьа, ҿыц иаԥиҵо ажәеинраалақәа рҟнеиԥш,
ԥаса ииҩхьазгьы ирԥырхагоуп (зегьы еилаӡҩоит).
Автор иара убас гхоуп ҳәа идуԥхьаӡалар ҟалоит
иажәеинраалақәа ахьхитцәо. Ажәеинраала иаахтны
иунамҭозароуп азҵаара аҭак, уи аҩныҵҟа иҵәахызароуп
аҟыԥҳәа улаԥш иҵамшәо, иҭәы-иԥха иҟоу амаӡақәа
ркәалаԥ хәыҷы…
Апоет зны-зынла уиаҟара зҵазымкуа атемақәа дхырхуеит, иажәеинраала аиҿартәышьа, алагашьа, алгашьа,
ирифмақәа реиҿкаашьа, иритм ашьақәыргылашьа ԥсыҽуп:
аформа ҭбааҭыцә ахархәара ицәуадаҩуп, ажәеинраала
апластикатә закәанқәа анимыхьчо рацәоуп.
Абарҭ, ганкахьала акрызҵазкуа агхақәа, Кьыршьал Чачхалиа ипоезиа ажәлар рахь ацәырҵра азмыруадаҩит. Аԥсуа
сатираҿы Кьыршьал Чачхалиа даҽаӡәы дышиламҩашьо,
ихатә рҿиаратә дунеи шцәыригахьоу ҩашьом.
Абар уажәшьҭа ҩажәижәаба шықәса ҵуеит Кьыршьал Чачхалиа аԥсуа поезиаҿы раԥхьатәи иажәеинраала
ихьӡи ижәлеи аҵеиҩижьҭеи. Иуадаҩыз, уаҩ акырџьара
дзыӡрыжәуаз, акырџьара дԥызшәоз аамҭан ари аамҭа.
Иреиӷьыз аԥсуа поетцәа-аиҳабацәа днарывагылан, Кьыршьал Чачхалиа дазышәыҳәеит ижәлар рыбзиабара, ихыигәы иалирсит изыниаз аџьабаақәа, амҵәыжәҩақәа ирҭеит
урҭ ргәырӷьара, ргәалаҟара, рынасыԥ лаша, риааира.
Алитератураҿы, аԥхьан ишазгәаҳҭаз еиԥш, «аӡы
шыцәоу» аӡәгьы дахҭыгәлом. «Аӡы шыцәаз» имбеит Кьыршьал Чачхалиа. Апоет иџьабаа ду, инаԥшыааԥшышьа ҵары, иҟазара иабзоураны ауп исатира иахьа
уаҩы ибартә, иаҳартә амч зауз, аԥхьаҩцәа рыҩныҵҟа
абзарӡы зышьҭыҵыз, иацәшәаша дацәшәартә, изгәаԥхаша
игәаԥхартә изыҟалаз.

АЛЫҚЬСА ГОГӘУА
АПОЕТ ИЕҴӘАХӘ
Апоет иԥсра – дызлыҵыз ижәлар зегьы ирзеиԥшу
гәырҩоуп. Избанзар, урҭ рыԥсҭазаара зқәырҵо апоезиа
жәлары зда ихәарҭам акоуп, избанзар апоет иаша ижәлар
дрыламысуп.
Аԥсуа литература аҭоурых ахь унхьаԥшыр, иаразнак
улаԥш иҵашәоит ҳпоетцәеи ҳашәҟәыҩҩцәеи шаҟаҩЫ
ркаламқәа зааӡа наӡаӡаз изымпыҵшәаз. Иуа Коӷониа,
Л. Лабахәуа, Л. Кәыҵниа, С. Қәычбериа, О. Демерџь-иԥа,
М. Гочуа, Қь. Агәмаа, агәлымҵәах А. Лашәриа – ирацәоуп
ҳлитература еибатәны уи ашәы зкәыршоу асиа ианылахьоу ҳпоетцәеи ҳашәҟәыҩҩцәеи. Ҳхы алаҳажьжьарц
иаҳҳәом акәымзар, апоет иаша даныҟам иҭыԥ аҽаӡәы
изҭырҭәааӡом, уи дзыԥхаз алитература иара ила еибахоит.
Урҭ, заа зыԥсҭазаара зыԥсахыз ҳпоетцәеи ҳашәҟәыҩҩцәеи,
рыԥсыԥ зҭаныҟәара иаҟәыҵыз рыхәламшәақәа иццышәха
ирҭаԥсеит ирзымҳәацыз, ирзымҩыцыз, изхьымӡацыз зегьы.
Ииасыз ашықәсгьы агәалс ду азыннажьит аԥсуа литература – иԥсҭазаара далҵит аԥсуа жәлар бзиа ирбоз рпоет
Кьыршьал Чачхалиа.
Кьыршьал Чачхалиа акырӡа зҭынхаз поетуп, аха макьана исакьаҳәымҭаҵәҟьа дышҭагылаз дҭагылан, макьана шаҟа алаигалараны дыҟазиз ҳпоезиа, ҳкультура,
абас иԥсҭазаара ашьыбжьагәазы имра кыдымшәар. Уи
иааигәаны дыздыруаз макьана иԥсра атәы инагӡаҵәҟьаны
ирылымсыц, ргәы иахадырҵар рҭахым. Ус згәы ыҟоу, ара,
иԥсы зыҿҳәараз иԥсадгьыл Аԥсны ишырацәоу еиԥш,
иҟоуп Москвагьы, Нхыҵ-Кавказгьы, убас Асовет Еидгы533

ла ахьынӡанаӡааӡо акырџьара. Ирацәоуп апоет иҩызцәа,
иуаҩрагьы ипоезиагьы ибзианы издыруа, акыраамҭагьы
дызхамшҭыша. Аха дыҟоуп зегь реиҳа ихадоу, ззыҳәан
апоет иԥсы ҭоу, уи ицәаҳәақәа здоуҳа иабжоу аӡәы – ари
аԥсуа ԥхьаҩ иоуп. Уи азы апоет дыԥсӡом, избанзар иидыруа еснагь иику апоет иҭынхаз иҩымҭақәа роуп.
Абас, апоет иԥсҭазаара нагӡахоит иҩымҭақәа рҿы. «Есииуа ирыциуа, ес-иԥсуа ирыцыԥсуа» ҳәа жәытәнатә аахыс
аԥсуа жәлар зегь реиҳа бзиа ирбоз афырхацәа ирзыркуаз ажәақәа раҟара апоетцәа ирықәнаго ажәа аԥшаара
уадаҩуп. Абиԥара ҿыцқәа ирыцҿыхоит апоет иԥсҭазаара.
Абас, есышықәса, раԥхьаӡа акәны ашәҟәы аашьҭызхуа,
аԥхьара, аҵара амҩа иқәло аԥсуа хәыҷы иҿыцӡаны иааиртуеит апоет Кьыршьал Чачхалиа иажәеинраалақәа,
раԥхьаӡа акәны дидыруеит иаргьы.
Абар, уажәы ҳаԥхьа иқәуп апоет Кьыршьал Чачхалиа ишәҟә ҿыц. Ари, апоет илитературатә мҩа хзыркәшо,
аҵыхәтәантәи ихәыцрақәа змадоу, насгьы апоет
иԥсҭазаара данаԥха ашьҭахь раԥхьаӡа иҭыҵуа шәҟәуп.
Абри ашәҟәаҿы, апоет данқәыԥшыз инаркны аус ззиуа,
еиҳа-еиҳа зымҽхак ырҭбаауа, ирҵауло иааигоз атемақәа,
ус иааидкылан згәаҭарақәак уаҩы ирзыҟаимҵозар, реилыргара, анализ рзура ара иагьаҭыԥым ҳәа сгәы иаанагоит. Избанзар, урҭ инеиҵыхны зышьаҭаҟынтәи иҭырҳәцааны
изыхцәажәатәу поезиатә ҭынхақәоуп.
Аха, абри аҵыхәтәантәи апоет ишәҟәаҿы иҟоуп темак уаҩ дызхымцәажәар ҟамло: ари аԥсреи аԥсҭазаареи
ирызку атема ауп. Апоет иара уаанӡагьы имыҩуа дыҟамызт
аԥсреи аԥсҭазаареи реиԥш иҟоу афилософиатә зҵаарақәа
шьҭызхуаз аҩымҭақәа, аха шамахак акәымзар, урҭ аҽа
темак, аҽа цәажәарак иадҳәалан акәын уа ишцәыргаз.
Зыӡбахә ҳамоу апоет аҵыхәтәантәи иажәеинраалақәа
рҿы уи азҵаара аҽакы иацхыраагӡамкәа, зҵаара хаданы
иқәгылоуп. Абри ашәҟәаҿы аҭыԥ ҷыда аанызкылаз атема534

гьы, ҳәарада, апоет итема хадақәа ирыԥшьуп, аха ара уи
иаанарԥшуа апоет урҭ дахькылыргаз ауп, ирҿиара амҩа
аихшьаала ауп.
Кьыршьал Чачхалиа ирҿиаратә мҩа цқьа иашьклаԥшуаз
имдырыр залшом уи ииумори, исатиреи, илирикеи бжеиҳан
ишеицыз, ишеилыхмыз. Зны-зынла апоет ииумортә, уимоу,
исатиратә жәеинраалақәа уанырзыӡырҩуа, уажәы-уажә
зегь наҵарӡны алирика абжьыхаа аҿаанахап ҳәа угәы
иунаҭап. Избанзар, урҭ зегьы алирикоуп изхылҵуа, иҵегьы
инҭкааны иуҳәозар, урҭ алирика ахьчара иазкуп. Аиумори асатиреи, абас уҳәар ауазар, аԥсҭазаара еилазхәо,
аԥсымцқьара, анапхыцәгьара, амаҳагьара, аегоизмра, акариеризм уҳәа ауаҩыламыс аӷацәа зҽырцәызыхьчо лирикоуп.
Ҳәарада, апоет Кьыршьал Чачхалиа исатира знызынла даара иџьбарахон. Рыцҳашьара ҟазҵарц зҭахым,
инагӡаны, иҭыцҟьааны ицәажәо ажәа-бџьархон. Абасеиԥш
аан, ҳәарада, асатира автономиа ӷәӷәа аиуан, егьырҭ
аелементқәа зегьы алнаршәшәон, ишеизаку ақәԥара
иазкхон. Абарҭ иреиԥшу Кьыршьал Чачхалиа исатиратә
жәеинраалақәа цәҟьарас ирыман, ишәаны-изаны, еилкааны зыԥсҭазаара зегьы аегоисттә хықәкы иазызкыз ауаа
бааԥсқәа. Апоет ара рыцҳашьара издыруамызт, избанзар
урҭ реиԥш иҟоу аԥсҭазааразы ишәарҭоуп, урҭ еиқәдырҽаҽо
ҿкуп, аӡәгьы дацәыхьчам, урҭ алирика иаӷоуп, алирика еснагь ашәарҭа иҭаргыланы ирымоуп.
Аха, зыԥсҭазаара зегьы зхазы мацара, ацәгьа-мыцәгьеи,
аегоизмреи иазызкыз иакәымкәа, ус имҩахҟьаз, амариа
ихнахыз, уи аԥсымцқьара аҟынӡа инанагаз ауаҩы иакәзар,
апоет исатира ззикуа, егьа дхитуазаргьы, димшаҭозаргьы,
аԥхьаҩ игәеимҭарц залшом автор уи дышрыцҳаишьо.
Жәлары ирылаҵәахьоу, еицырдыруа асатиратә жәеин­раа­
ла «Амбакәа иаҳцәигоит иаҳмырбакәа» еиԥшу иҩымҭа­
қәаҵәҟьагьы ирныԥшуеит ари.
535

Наџьнатә еицырдырхьоу акоуп, асатираҩҩцәа,
асатираҳәацәа зегь реиҳагьы ауаа, урҭ рыԥсҭазаара бзиа
ишырбо, ишахӡыӡаауа, ишеиҷаҳауа, Маиаковски иажәақәа
рыла иуҳәозар, рашәа ахәлымшәы ҵкааны, рлирика
жәатата набжьарӡны, рсатира жәабџьар ааныркылон урҭ,
аԥсҭазаара еицазкуа ирҿагылан. Убри ражәа џьбара, ражәа
хәшәы, иахамшәалакәа, ҭынч, хаа ирҳәарц ирҭахыз акыр
рыхәламшәы ианҭабылуаз, асатира ацара ианырцәабылуаз
рацәан арҭ иреиԥшыз апоетцәа. Аха уи адагьы ԥсыхәа
ыҟамызт, иагьыҟам, ԥсыхәа амам аԥсҭазаара, ԥсыхәа амам
апоезиа.
Иаҳҳәар ҳалшоит, апоет Кьыршьал Чачхалиа исатира аџьбарара иазымблит ҳәа илирика, убри ажанр аҿгьы
иҟыбаҩ, ибаҩхатәра бжьаимырӡит ҳәа. Аԥсуа литера­
тураҿыы Д. Гәлиеи Л. Лабахәуеи ртрадициақәа рҿиауа,
иреиӷьу ажәеинраалатә сатира ажанр аԥызҵаз, аҽҟьарҭа
ҿыцқәа азызԥшааз, аԥхьаҟазгьы уи алаԥшҳәаа инахаз
апоет Кьыршьал Чачхалиа, зхатә ҷыдарақәа змаз, знызынла алафи асатиреи релементқәа рҳәаақәа ирхыганы
уахь иназгоз поет- лирикын.
Кьыршьал Чачхалиа, поет-лирикк иаҳасабала, абри
ашәҟәаҿы иалоу илирикатә жәеинраалақәа рҿы еиҳа
инарҵаулан, еиҳа адраматизм аҵаҵан иҳәеит ауаҩытәыҩса
иԥсҭазаара азҵаарақәа, ахықәкы уҳәа ртәы.
Апоет абарҭ ажәеинраалақәа аниҩуазгьы ачымазара
хьанҭақәа ддыргәаҟхьан. Усҟан акәым, зынӡа иԥсымҭазгьы,
аԥсҭазааразы агәыӷра аницәыӡ­хьазгьы, хаҵарыла ихы
шымҩаԥигозгьы, ахәыц ахьеи­ҟәыршәоу гәазҭоз апоет изы аԥсреи абзареи рызҵаара ҷыда зҵаарахахьан,
хаз хәыц­рахахьан. Абарҭ реиԥш ахәыцрақәа ртәы зҳәо
ажәеинраалақәа, ианакәзаалак, џьара рԥшӡага мцхәык,
нахыкәшара-аахыкәшарак ирыцәтәымуп, урҭ иаахтны
ауаҩы ихәыцрақәа «ркардиологиатә» сахьаҵәҟьа аадыр­
ԥшуеит. Абра иагьеилалоит, иаӡәхоит алирикатә фырха­
536

ҵеи автори. Абжьааԥны, иагьа еизааигәазаргьы, автобиографиа аҟнытә ҽыҭк акәзаргьы ажәеинраала зызку,
алирикатә фырхаҵеи автори хаз-хазуп, инеиқәцәажәоит,
инеиқәҿырҭуеит акәымзар, еилалаӡом, аӡәхаӡом. Ус
анакәха, ари ҟазҵо аҭагылазаашьа ҷыдоуп. Ара автор
иԥсҭазаара зегьы азы ишәагахоит, уи еиԥш аҭакԥхықәра
ихы иадиҵартә дҟалоит аҿымҭра ду – аԥсра аԥхьа игылоу апоет. Усҟан ари азҵаара иара изы абжьааԥынтәи
философиатә цәажәарам, аԥсра ааигәахара аҽазны
еиԥшымкәа иааигәаны, еилкааны иунарбоит.
Ари аҷыдара змоу алирикатә тема иатәуп ааԥын атемала иҩу ажәеинраалақәагьы. Ааԥын, ганкахьала ҵыхәаԥҵәа
змаӡам аԥсабара аиҭаҿыцхара атәы зҳәо, ааԥын – ԥсра
зқәым аԥсабара аԥсҭазаарала символны аарԥшра,
иҳанаҳәоит ауаҩытәыҩса иԥсҭазаара нҵра дук ахьамам
азы апоет имоу алахьеиқәҵара; ааԥын – аҿареи ашәҭреи
рсимволк аҳасабала ахцәажәараҿы апоет иааирԥшуеит
ҵыхәаԥҵәа змам аԥсҭазааразы имоу абзиабара, иара
далҵны данцогьы уи дшақәныҳәо.
Ишыҷкәыныз аԥсуа жәлар ирыԥхаз апоет гәлымҵәах
А. Лашәриа игәалашәара иазку ажәеин­раалаҿыы («Аҩыза
игәаларшәара»), апоет иҷкәынреи ааԥынреи еиҿырԥшуп
(«Ааԥын мра хаа еиԥш, зегьы ургәаԥхон, ааԥынразы
уаҳԥырҵны наӡаӡа узцазеи?.. Ааԥынра еиԥш зегьы
уаҳгәалашәоит, избанзар уԥсҭазаара зегьы ааԥынран»).
Абрагь апоети ааԥыни еидкылоуп ҩба рыла: акы – апоет цәала-жьыла егьшнимҵыз, ааԥын наӡаӡа ишынхаз,
егьирахь – апоет иԥсҭазаарагьы ганкахьала ишнымҵәо,
«дшаҳгәалашәо ааԥынреиԥш». (Иџьоушьаша, иара А.
Лашәриа ихаҭагьы иԥсымҭаз еиҳа иалкаан иҩит ааԥын
иазку ажәеинраалақәа, аҵыхәтәантәи ишәҟәгьы иахьӡын
«Ааԥыни сареи» ҳәа).
Аԥсҭазаара ааԥын аиԥш иссируп – абри ауп лкаас иҟаиҵаз еснагь аԥсҭазаара аҵакы, ахықәкы лаша
537

зырхәашьырц иашьҭаз рзы еснагь зажәа бџьар хны изҿаз
апоет. Ҳәарада, аԥсра хьшәашәа аӡбахәгьы ахаҭагьы
ахьааигәоу, алахьеиқәҵара узыбжьарӡуам, уи знымԥшуагьы
уаҩ дҟалаӡом. Убасҟак иҳамҭа дууп аԥсҭазаара! Уи, егьа
уадаҩра, лахьеиқәҵара, лаӷырӡы ацзаргьы, цәыкәбарк
агәырӷьара џьара ианацыршәалак, дунеик азна ауаа насыԥ
рыманы рхы рбоит. Абас агәбылра, агәыкцәа, амчхара ду
зцу аԥсҭазаара алҵра, аныжьра хьанҭаӡоуп.
Аха аԥсреи аԥсҭазаареи рызҵаара зҵаара хаданы
иззықәгылоу абарҭ иажәеинраалақәа рҿы џьарамзарџьара Кь. Чачхалиа агәкаҳара ртытуа даламлеит, мамзаргьы, дӷьаҵәыӷьаҵәуа аӡәы срыцҳаишьандаз, аӡәы илаӷырӡ
сзаагандаз ҳәа дашьҭам, уи аҩыза иацәихьчеит апоет
аҵыхәтәантәи иажәа. Апоет илахьеиқәҵара убри еиԥш
лахьеиқәҵароуп,аԥсҭазаара алашара алԥхоит,аԥсра акәзар,
аԥсҭазаараҿы дызхьымӡаз, ихәарҭоу аҟаҵараҿы иԥырхагоу
акеиԥш дахцәажәоит, икалам наимпыҵшәаанӡагьы иажәа
зызку, зыӡбахә имоу аԥсҭазаара уап.
Аԥсреи
аԥсҭазаареи
анеизааигәахалак, аԥсҭа­
заара ассирра, уи зыԥсоу мыцхәы ишубарҭахо поезиа
мчы ӷәӷәала иааирԥшуеит Кьыршьал Чачхалиа абарҭ
илирикатә жәеинраалақәа акыр рҿы. Урҭ зегь реиҳа ауаҩы
ихамышҭыртә аԥхьаҩ игәы иҭыхоит ажәеинраала «Аԥхыӡ».
Апоет ԥхыӡ дибеит иԥсхьаз аӡәы, уи диԥхьоит нарцәыҟа,
иҟам ҳәа уаҟа ҟыбаӡыба, ҭынчроуп, ԥсшьароуп ҳәа. Аха –
«Мап! Мап!» – ҳәа даныҩ­ныҵәааша дҿыхоит апоет:
Аҭҳарцәҳәа саақәтәеит сара сҩеихан,
Санынаԥш адәахьы, ишшара ишахьан.
Закәтәы еижьагоузеи избаз сара ԥхыӡ,
Аԥсабара сыԥхьоит: «Арахь умҩахыҵ!»
Ахәқәа ирықәԥхон амырхәага хааӡа,
Аҵарақәа ашәа рҳәон, ирҳәон ихааӡа.
Акәукәу ҿнаҭуан, наҟ, абнахь хараӡа,

538

Ааԥынра, ааԥынра! Ашьац иаҵәаӡа.
Ашәҭқәа рыфҩы, арҩашқәа рыбжьы…

Абарҭ бзиа иаадыруа, иаабац, ҳабла ахьашьцылахьоу аҟнытә абжьааԥны иҳазгәамҭаӡо ацәырҵрақәа,
ашьҭыбжьқәа, ашәыгақәа рыла апоет лаԥш-ҿаԥшны
иаабартәы, ҳгәы иҭнымҵәо иаҳзынхартә иааирԥшуеит
аԥсҭазаара асахьа. Абри аԥсреи абзареи рконтрастра афон
аҿы абасҟак иӷәӷәахеит, иалкаахеит уи асахьа.
Аԥсҭазаареи аԥсреи рыбахә-еимаҳа, Сциллеи Харибдеи реиԥш ибжьанакыз апоет ихәыцрақәагьы
ицәаныррақәагьы еибарххоуп, илаԥш мыцхәы иҵар­хоит,
избанзар, ганкахьала дзаҵәхоит, адунеи дуӡӡеи иареи
еиҿаԥшуа еизынхоит, аҵанӡа дҭаԥшны ибоит аԥсабара.
Ари еиԥш аизааигәахара, аԥсабара анҵәамҭа абара
иаҩызоуп, ихьанҭоуп:
Аеҵәақәа салацәҟәысӡом,
Исыхәаԥшуеит рыбла ҭхаха,
Аԥша бӷьыцк иалакьысӡом,
Аҳауа иснаҭом аԥсеивгаха.
Маҵак абна иахьыларшәу
Иааҟәыҵӡауам аҷырҷырра…

Абарҭ ажәеинраалақәа зегьы хнаркәшоит, урҭ рҿы
ицәыргоу ахәыцрақәа, азҵаарақәа зегьы рҭак ҟанаҵоит
ажәеинраала «Сиеҵәахә». Ари ажәеинраала алагамҭагьы
иаҳәоит зны-зынла ауаҩы инагӡаны игәхаршҭра шамуа, изаҵәра иалыргара шуадаҩхо. Апоет дныжьны дцеит игәы аазыжьжьалоз иҩызагьы. Аха абас «апоет изы
ижәҩангьы аныҳараку», «адгьылгьы анылаҟәу» аамҭазы,
изаҵәра ахьанҭара еиҟәжәаны изылашахт иеҵәахә, еснагь иԥсҭазаара мҩа зырлашоз ирҿиаратә иеҵәахәы,
иагьиԥхьеит аусурахь, ацәаҳәақәа, арифмақәа рыԥшаа­
539

рахь, реилыԥшаарахь, аԥсҭазаарахь. Ус акәхон, избанзар,
зыԥсы ҭоу ауаҩы, еиҳаракгьы апоет, мышкы иадамзаргьы,
илшонаҵы, иԥсҭазаара ҵакы амамкәа изыҟалом. Апоет
иԥсҭазаара аҵакы, иеҵәахә – арҿиара, аусура, апоезиа
ауп. Убриак зыҵәык ауп изылшо апоет изаҵәра иацәгара,
ихьаақәа хыжьжьартә рыҟаҵара, дырҩегьых, ихәыцра
хьанҭақәа илцо, ԥсҭазаарала дзырҭәуа.
Аамҭа аҵакы азҭо – аусура, арҿиара.
Ара апоезиа ԥхьаӡоуп зда ԥсыхәа ыҟам, ауаҩ
имахәҿагьы, ихшыҩгьы, идоуҳагьы аԥсҭазаара рызҭо
усурак аҳасабала. Ииашан, апоезиа – иҷыдоу, ауаҩ
иԥсҭазаарагьы иаргьы шеибакәу изҭаху усура хкуп.
«…Сҟалааит икаҳауа дышьҭысхуа, амчымха снеины
сиҵагыло… Сара исҭахуп аӡқәа рҿы сыцҳаны… Смаакыраны ауаа сроурц…» – абас иҳәоит апоет аҽа жәеинраалак
аҿы. Абас ҵакыс иамоуп, иԥсҭазаара шеибгоу изқәиҵаз
апоет иусура ду – ипоезиа.
Абарҭ ажәақәа ииҳәогьы, иара апоет ирҿиара усуреи,
ԥсцаха узымҭаӡо усурак еиԥш дахьахәаԥшуаз, иажәа,
иажәеинраала аҿцәажәа иахьазааигәаз, џьара ԥсҭҳәак
налачӡамкәа икаххаа иахьыҟоу уҳәа ирацәоуп Кьыршьал Чачхалиа ирҿиара, ихәыцшьа жәлар рхәыцшьа,
еиҳараӡакгьы аԥсуа нхаҩ ихәыцшьа иазааигәазтәуа.
Апоет Кьыршьал Чачхалиа еснагь аԥсҭазаара еилашра
далагылан, уи ажәлар еиҳа дызларзааигәахаша, идгьыл
гәакьа еиҳа ишьаԥсыргәыҵа иахьабарҭаз, иахьыҵаӷәӷәоз,
ижәлар ргәырӷьареи ргәырҩеи ишьеиԥш еснагь ида
иахьҭаныҟәалашаз амҩақәа алихуан.
Убри аҵәыхәтәантәи иажәеинраалақәа руак аҿгьы
сыеҵәахә ҳәа дзыхӡыӡаауа, дзыхцәажәо иԥсҭазаара зегьы
зиҭаз, уи ԥсыс иахаз убри иусура ду – ипоезиа ауп. Кьыршьал Чачхалиа уи иеҵәахә акуп аԥсуа поезиа адгьылаҿ,
анышәынҭрақәа рҿы иаку алашареиԥш акәымкәа,
аԥсҭазааразы иаку лашаран.

ШАМИЛ Ԥ ЛИА
АҨЫЗА ИГӘАЛАШӘАРА
– Уаа шьыжьбзиа, Шамил, дадхеит!
Иузҳәарым, Кьыршьал дагхеит! – амашьына аҭыҵра
самраӡакәа, апартиа ақалақьтә комитет ахыбра аҿаԥхьа
даасԥылеит даихаччо, иара ишицәаҩаз еиԥш, адунеи азна агәыразра иманы. Уи аҽны ҿыц ҳаибабазшәа
ҳаигәыдеибаҳәҳәаланы, икабинет шыҟаз ҳҿынаҳхеит. Уи
ажәеинраалала ацәажәара бзиа ибон.
– Уццакуазаргь, макьана ицәыкьоуп…
Иаха ҿыц ииз жәеинраалоуп! – иҳәан, иблокнот
ааҭыган, ажәеинраалақәа рыԥхьара дналагеит. Дрыԥхьон
тематикала еиуеиԥшымыз ажәеинраалақәа. Дрыԥхьон,
ихы-иԥсы рыхҭынҵаны, ицәаныррақәа зегьы рыдкыланы.
Урҭ доусы зызкыз иреиԥшхон иҿаԥшыларагьы.
Аха иара ибызшәа, лымкаала ихатәыз исатиратә
бызшәахьы даниас узыччозар-уччала, даԥхьон, ҳаи­бар­
ччон.
Ус, – «Аччабжь гозар Кьыршьал дыҟоуп», – ҳәа дыхә­
маруа ашә даалгылеит шьыжь зусахь инеиуаз В. Ермолаев – агазеҭ «Ткварчельский горняк» аредактор.
Кьыршьал иаразнак, уи дшынеиҿаԥшыҵәҟьаз, аусура
аамҭа шааиз идырит.
– Ермолаев Васиа дааизар, уца усура, узцозар!..
даасҿаԥшын – иахьуҭаху, уажәшьҭа ҳдәықәҵа, унызга-аагап пату уқәҵа! – акыркырҳәа ибжьы ныхҵа-аахҵо дааччеит.
Усҟан Кьыршьал хатәы корреспондентс «Аԥсны ҟаԥшь»
аҟнытәи Тҟәарчал дыҟан. Саргьы аредакциа аусқәак
рзакәын сзыҟаз. Исҭахын, Кьыршьал иажәеинраалақәа
541

сырзыӡырҩларц, аха издыруан урҭ амҩахь ҳшырҟәамҵуаз,
Кьыршьал уицны усгьы гәҿыӷь зыҟаломызт. Насгьы, издыруан ҩымшҟа-хымшҟа Тҟәар­чал сшаанхоз, иара иҟны
сшыҟалоз. Аҽны акыр џьара ҳаицныҟәеит, ус шьыбжьон,
амра акаццеим­ҭазы, хыхь ахәбатәи ашахтаҟны ҳхалеит,
аха иаҳҭахыз ауаа ҳақәым­шәеит. Ҳарзыԥшны, ҵлак амҵан,
аԥша ахәхәа иҳасуа, ҳаатәеит, ҳгәы змырҿыӷьшаз алафқәа
усгьы иаҳԥыхьашәон!
Амра иаҳа-иаҳа аҽаҟьон, аҳауа хьанҭахон. Кьыршьал дызбалакгьы игәырӷьаҵәа ҳашҟа рҿаархон ачча
рҿықәыҳәҳәа иажәеинраалақәа еиҭаҳәо. Сара иџьасшьон,
урҭ ашахтиорцәа, аусуцәа хәыҷи-дуи иааҳадгылалакгьы
цәаҳәак иадамхаргьы иажәеинраалақәа рҟынтәи иааганы иахьырҳәоз, уи бзиа дшырбоз, иажәеинраалақәа
ишрыԥхьоз ибзиаҵәҟьаны ишыздыруазгьы.
– Кьыршьал, удин иамаҿоуп, ани Кыҷын иҳәақәа еимаркуаз шҳауҳәара.
Абас алаф еибыҳәо ҳшеидгылаз: – Саҭамзааит, ӡыхьк
снахәашт, – иҳәан, ҳҿаԥхьа игылаз аҩнашҭахь иҿынеихеит.
Дук мырҵыкәа дхынҳәит, аха избац иакәӡамкәа, иҿаԥшы­
лара ааугәамԥхартә. Иҽеимҭарц дшаҿызгьы, иаҳаиҭқәиҭ
акырӡа имаҷны.
– Кьыршьал, угәы бзиами?
– Мап, акымзаракгьы. Акы, ишоурацәоуп, ҩбагьы
– ари аҳаракыра мыжда… Ишьақәыӷәӷәара шышьҭыҵыз
удырратә деицрашәаны дыҟан. Иаасцәымыӷхан.
– Ҳашьҭы, арҭ лассы имааиуазар акәхап, – наиабжьазгеит.
– Мап, уара уааԥшы, уаансыжьуеит, аха аҩны сузыԥшуп.
– Ахьышәҭсышәҭҳәа даашьҭыркәыцәаан рҿылар­хеит
аҩызцәа.
Уи ашьҭахь саргьы дук саанымхеит. Сусқәа ааилырганы
слеизар, иуаҭах аҟны дышьҭан, аҳақьымцәа шындәылҵыз
мҩашьо, ахәшәқәа иаԥхьа иқәгылан.
542

– Иҟоуи, Кьыршьал?
– Џьоушьҭит, ари уажәы избама, сшьа аҭыԥ аҟны
иласышьҭит, уажәшьҭа ӡыхьк ахь ҳцап, шоурацәоуп, –
иҽеилаҳәара дналагеит. Сара дгылар сҭахымхеит аиашазы, аха аиашаны амра абз аӡы ишылӡаагылахьазгьы, аҳауа
еиҳа-еиҳа ихьанҭахон, аҩныҵҟа уаҩы ичҳауа иҟамызт.
Аԥша иасуаз азауадқәа ирҭыҵуаз афақь еиԥш ишын, ус
сара исымбацызт. Ҳцеит аҩхаахь, Аалӡга ахықәан ак­ра­
амҭа ҳтәан. Ак змыхьӡоз иеиԥш агәалаҟара иман. Дры­
лацәажәон еиуеиԥшымыз ажәабжьқәа. Исеиҳәон Леонти
Лабахәуеи иареи раԥхьа ишеибадырыз, ашьха ишеицыҟаз,
раԥхьатәи иажәеинраала уи дшизаԥхьаз, ԥхьаҟатәи аусқәа
уҳәа жәпакы ҳаицәажәеит.
– Уажәшьҭа акыр ҳаҽҳархьшәашәеит, уара сара усысасуп, уаала аԥшәымара џьара ҳцап, ара иааигәоуп, ҭаа­
цәа бзиоуп, умашьына зымнеир ҳәа ушәауоу, уи усгьы
иубжьахьеит! – дыхәмаруа сыжәҩа шикыз амашьынахь ҳҿынаҳхеит. Тҟәарчал мрагыларахьтәи аганахьала
ҳашнеиуаз, аҩнеихачаԥа ла дук зҭаз шҭа ҭбааҭыцәк ҳанҭа­
леит.
Ҳнеира
иазԥшызшәа
иаразнак
ашәыр-қәыр,
фырџьанқәак зҳәаз еиԥш, ҳашрыдтәалаз ҳхәы ҟарҵеит,
гәылацәақәакгьы ааит.
– Кьыршьал, ишҳауҳәара, Амбакәа ишаҳцәигоз
иаҳмырбакәа!..
– Амбакәа ихаан иргон иаҳмырбакәа, аха уажәы аргама изгақәо ртәы сышәзаԥхьап! Иблокнот аацәы­ригеит.
Ауха ҳазҭаз Шьыбга Аҳашба иҩнаҭа алитературатә
хәылԥазы мҩаԥысуазшәа иҟан. Аԥшәмацәа, агәы­
лацәа еиҳа-еиҳа даларгалон, иара даҟәыҵыр дара алагон. Ус иҳазгәамҭаӡакәа акыр аҵых неит. Кьыршьал
арыжәтә ижәуамызт, иагьидырцаломызт. Ауха ишаҳ­
хьынҳалаз ҳаанымгылакәа иуаҭах ахь ҳаан ҳашьҭалеит.
Ашьыжьымҭан санааԥш ииарҭа дықәтәан ак иҩуан.
543

Сышҿыхаҵәҟьаз – Ҳаи, рацәа сукалт, уаԥхьа сзыцәар, иусырбара сыҟан, аха!.. – ҳааибарччеит.
– Соумыршьындаз, – сҳәеит сара, иаԥхьа сахьыцәаз
сеигәырӷьазшәа.
Уи аҽны сара Арасаӡыхь абаритҵхырҭаҟны сцаны саарц сгәы иҭан. Аха Кьыршьал сымала сдәықәиҵозма, смашьына ааныжьны ГАЗ-69 ала ҳдәықәлеит. Амра иаҳагьы
ицеиуан. Сиҳәеит даагыларц, аха имуит. Тҟәарчали Гәыԥи
рыбжьара акаҭран ӡыҭхьан амашьына ылахома уҳәартә.
Гәыԥ ҳанлеи, иаарҳәны Арасаӡыхьҟа игаз амҩа
ҳҩанылеит. Акыргьы ақыҭа ҳҩагәылалахьан, Кьыршьал
илымшо, аԥхӡы иқәнаҭәо далагеит. Ҳҩыџьагьы ҿаҳҭуамызт.
Ҳмашьынаныҟәцаҩ игәарԥхаӡаны ажәеинраалак даҿын:
Аҩы ижәуеит даханы,
Акәац ифоит…
– Шамил, саӡ ҩызароуп иҟасҵо, аха…
– Избан, Кьыршьал?
– Исылымшар ҳәа сшәоит, схы акалашәа …
– Нас ҳамгьежьуеи, хәыҷык ҳаԥсы ааиҭакны…
– Сара абра сааныжь, угәы иалымсуазар.
– Сгәы ишԥалсуеи.
Ҳамҩа аԥхьа шҭакы ҳанҭалеит. Аԥшәма ԥҳәыс, Кьыршьал, уҳамбеижьҭеи иҵӡозеи ҳәа деихаччо даҳԥылеит.
– Хәыҷык сгәы еиԥшымхеит, аҩызара сзыҟамҵеит
– игәы иалырсны даацәажәеит. Араду амҵан ашәшьыра
ҳныҵатәеит. Аԥшәма ԥҳәыс ахьышәҭҳәа аӡыхь лыманы дааит. Иаалгеит ауарҳал, ахчы…
– Уаангылар сгәы ҭынчхом, еиҳагьы сгәамҵуа салагоит, уус ахь уцароуп ҳәа дсыдхалеит. Издыруан уи
аус дшазыҟаз. Жәлар рус азы дыцәомызт, дтәомызт.
Абаритҵхырҭа ааигәамызт. Уаҟа акыр саанхеит. Ахәылԥазы
сгьежьны сышнеиуаз, сыԥшызар, хәыҷи-дуи ашҭаҿы Кьыршьал икәшаны итәан, рыԥскьатеиах ԥҵәо, еибарччо.
544

– Уи акәым, уи акәым, ани «Ауаҩ тата» ушаԥхьара.
Дырзаԥхьон, дара ҿырҳәала ишырдыруазгьы, иахьа
ҿыц ираҳазшәа, аԥхьара данналагалакгьы рҽырԥсны
изыӡырҩуан, рааԥсарақәа рхадыршҭуан… уи иара изыҳәа
иԥсыршьаган, игәабзиаран.
Кьыршьали сареи акыршықәса хыбрак ҳаҵанхон,
ҳаигәылацәан, ҳаидтәалан шьыжьи хәылбыҽхеи. Акыр
литературатә хәылԥазқәа рышҟа ҳаицныҟәахьан. Аха урҭ
ахымш Тҟәарчал ҳаицыҟазаара ахаан сгәы иҭымҵәо иаанхеит. Урҭ ахымшк исдырдырит Кьыршьали ажәлари
реизааигәара, ирыбжьаз абзиабара ду.
Уи 1969 шықәсазы акәын. Иахьагьы сыбла дыхгылоуп,
ихгылоуп урҭ асахьақәа.

545

АПОЕТ – АСАТИРИК
(Кь. Чачхалиа диижьҭеи 60 шықәса аҵра иазкны)
30-тәи ашықәсқәа рынҵәамҭазы ауп алитера­тураҿыы
данцәырҵ абаҩхатәра змаз, еицырдыруаз апоет-асатирик
Кьыршьал Чачхалиа. Уи аԥсуа литератураҿыы иҭыԥ даҽа
ҭыԥк иалаҩашьаӡом, избан акәзар иаҳа ицәгьаз, иуадаҩыз
алитературатә хкы инапы алакын. Исатира аобиект алкааны иман, ииҳәоз идыруан, аҳәашьагьы заманалаҵәҟьагьы
дақәшәон.
Кьыршьал Чачхалиа диит 1918 шықәса маи мзазы, Очамчыра араион Ԥақәашь ақыҭан. Иқыҭа гәакьаҿы
алагарҭатәи ашкол даналга ашьҭахь, ҳамҭакы аҵара иҵон
Тҟәарчал ФЗУ аԥхьарҭақәа руак аҿы.
1938 шықәса инаркны 1940 шықәсанӡа дҭан Аҟәатәи
арҵаҩратә техникум. Убри абжьаратә ҷыдатә ҵараиурҭа
даналга, аусура далагоит Тҟәарчал, Ԥақәашь уҳәа ашколқәа
рҿы, акыршықәса аԥсуа быз­шәеи алитературеи рырҵаҩыс
дыҟан.
А. М. Горки ихьӡ зху Алитературатә институт аҟны
Иреиҳаӡоу алитературатә курсқәа дрылгеит.
Убринахыс имч-илшара зегьы зызкыз, ихы-иԥсы
зларҵәаны бзиа иибоз илитература гәакьа амаҵ аура
акәын...
Иажәеинраалақәа раԥхьаӡакәны ицәырҵит 1937
шықәсазы, урҭ кьыԥхьын Аџьынџьтәылатәи еибашьра Дуӡӡа иалагаанӡа аԥсышәала иҭыҵуаз алитературасахьаркыратә журнал аҿы.
Раԥхьаӡатәи иҩымҭақәа реизга ашәҟәы «Ажәеин­
раалақәа» ҳәа хыс иаманы иҭыҵит 1955 шықәсазы.
Кьыршьал Чачхалиа аԥсышәала жәаба инареи­ҳаны
ашәҟәқәа авторс дрымоуп. Иара убас Москва, Қарҭ уҳәа
546

изныкымкәа, иҩынтәымкәа иажәеин­раалақәа реизга
ашәҟәқәа ҭыҵхьеит.
Кьыршьал Чачхалиа ипоезиаҿыы асатира иаҳа аԥы­
жәара шамоугьы, аӡбахә мҳәакәа узавсуам уи или­рика.
Аԥсны агаҿа, архақәа, ашьхақәа дрыхцәажәоума,
ахьхьаҳәа иааиуа аӡыхь дазышәаҳәома, мамзаргьы урҭ
зырхәашьуа ашәшьыратә ганқәа ртәы иҳәома – зегь
рышьаҭа, иахьынтәаауа, дахьиз, дахьааӡаз иԥсадгьылшьам абзиабара имоу аҟынтә ауп. Убри ауп нысыԥс, разҟыс
ииԥхьаӡо, арҿиаратә гәаҳәара ду изҭогьы.
Иажәеинраалақәа руак аҿы уи абас иҳәоит:
Адунеиаҿ инасыԥ дуу,
Аԥсадгьыл агәыблроуп.
Сыхшыҩ, сдырра, нас сыламыс
Зысҭаху убри азоуп.

«Ицәажәоз ахаҳә» ҳәа 1967 шықәсазы ииҩыз ажәеин­
раалаҟны иуԥылоит абарҭ реиԥш иҟоу ацәа­ҳәақәа: «Сара
сыжәлар иацы иқәнамгалеит ари адгьыл, урҭ ахыҵны
џьарантәи имааӡеит! Абас шакәыз ахаҳәҵәҟьагьы сара
исыдгылт»…
Ишазгәаҳҭаз еиԥш, апоет еиҳаракгьы дсатирикуп.
Уи исатира ахыҵхырҭақәа уанрыхцәажәо, раԥхьаӡа
иазгәаҭатәуп жәлар рҳәамҭақәа анырра ду ирҭаз атәы.
Кьыршьал Чачхалиа иажәеинраалақәа уанрыԥ­хьалак
иумбарц залшом иманшәаланы ихы ишаирхәоз жәлар
рсатира атрадициа беиақәа, иԥшаауан, игәҭакы аԥхьаҩ
иҿынӡа иназгаша ажәеинраалатә шәага-загақәа, ауаа рхыргәаҿы зҭыԥ ылызххьоу ажәа ҟәышқәа, ажәа ҵарқәа.
Иҟоуп иара убас аԥсуа литератураҿыы Кьыршьал Чачхалиа акыр зҿиҵаауаз, зԥышәа ихы иаирхәоз апоетцәа.
Убарҭ рахьтә раԥхьаӡагьы рыӡбахә ҳәатәуп, аԥсуа литература ауасхыршьҭаҵаҩы Дырмит Гәлиеи абаҩхатәра ду
змаз апоет Леонти Лабахәуеи.
547

Исатиратә ажәа цаҳәцаҳә зжәиҵоз иреиуоуп:
амалакрыфацәа, абжьагьалдызцәа, амцҳәацәа,
аҽхырцәажәацәа, ацәгьахәыццәа уҳәа убас егьырҭгьы.
Аԥхьаҩцәа еицырдыруа иҟалеит уи иажәеин­раалақәа:
«Амбакәа иаҳцәигеит иаҳмыр­ба­кәа», «N амагазин», «Тира
изыҳәан асатира», «Тышәкәа», «Ҳдиректор Миха», «Рамадан ичамадан», «Уабаҟоу Гадраҟәа?», «Хаџьгәыҭ ахы аџьгәа
аҭ» уҳәа убас иҵегьгьы. Абарҭ асатиратә жәеинраалақәа
рыхқәа мацарагьы ирҳәоит дасу изызку, ҵакыс ирымоу,
иахьдырхәуа, изҿагыло.
Имариам апоезиатә мҩа, ирацәоуп ауадаҩрақәа,
аԥынгылақәа… Аха убас иага иҟазаргьы, Кьыршьал Чачхалиа ипоезиатә баҩхатәра зызкыз аиаша аҳәароуп,
аҵабырг аныҟәгароуп. Убри азоуп лассы-лассы изиԥсахуаз
иҟазшьагьы.
Кьыршьал Чачхалиа аԥсуа сатиратә жәеинраалаҿы
даҽаӡәы дилаҩашьом, ицәыригеит ихатә рҿиаратә дунеи. Уи алитератураҿыы еиҳа данаҭахыз, анегативтә
цәырҵрақәа рҿаԥҽраҿы икаламцҳафыр анышьҭихшаз
аамҭазы иԥсҭазаара далҵит. Аха уи апоезиа иазынижьыз
маҷӡам. Иалкаау аҭыԥ ааникылоит аԥсуа сахьаркыратә
литератураҿыы.
Аԥсуа поезиа агәлымҵәах А. Лашәриа изкны уи ииҩыз
ажәеинраала аҟынтә цәаҳәақәак, маҷӡак еиҭакны, иара
иахь инаурхар ҟалоит абас:
Амҵәыжәҩақәа змоу иажәақәа ԥсаатәҵас
Иҭазаауеит ҳбаҳчара еимдауа.

ДЕНИС ЧАЧХАЛИА
АИҚӘЫРШӘАҨ ИҞНЫТӘ
«Ақьиацәа рымҩа» ҳәа хьӡыс измоу ари аизга еиднакылоит апоет Кьыршьал Чачхалиа иҭынхаз ажәеинраалақәа.
Аҩны даныҟаз акәзааит, амҩа хара данықәыз акәзааит,
апоет иаацәыригон иблокнот, ианиҵон апоезиатә цәа зхибаауаз ауаа рхаҿсахьақәа, ахҭысқәа ирызкыз ихәыцрақәа.
Хыԥхьаӡарала 40 инареиҳаны арҭ аблокнотқәа
анеихуршәшәо, еилыхха уаԥхьа иаагылоит ажәеинраала
жәеинрааланы иҟалаанӡа изнысыз амҩа зегьы. Араҟа иубоит ажәеинраалак авариантқәа ҩба-хԥа. Ажәа аԥшаара,
уи аус адулара, аҵакы хада гәылырҭәааны аарԥшра,
иԥшӡаны аҳәара шилшоз убоит апоет арҭ инапҩымҭақәа
унарыхәаԥшыр.
Ари ашәҟәы еиднакыло Кь. Чачхалиа иажәеин­раалақәа
– ипоезиа хазырҭәаауа, изырҭ­баауа ракәны иҟоуп. Апоет
иҩызцәеи иареи реизы­ҟазаашьа, ихьаақәа, игәырӷьарақәа,
ихәыц­рақәа аԥхьаҩ изнанагоит ари ашәҟәы. Ҳәара ахахума, аизга изагәыламлеит акьыԥхь зымбацкәа апоет
иҭынхаз иҩымҭақәа зегьы.
Кьыршьал Чачхалиа иҭынхеит ҳаԥхьаҟа аԥхьаҩ иахь
ицәыругаша, иԥшаатәу, аус зыдулатәу ажәеин­раалақәа,
астатиақәа, асалам шәҟәқәа рацәаны.

549

ВЛАДИМИР АГРБА
АҚЬИАЦӘА РЫМҨА
Абас ахьӡуп аабыкьа аԥсуа ԥхьаҩцәа ироуз
ажәеинраалақәа реизга, еицырдыруа аԥсуа поет Кьыршьал Чачхалиа иԥсҭазаара аҵыхәтәантәи ашықәсқәа рзы
ииҩыз, иҩымҭақәа раӷьырак еидызкылаз ашәҟәы. Ашәҟәы
еиқәиршәеит апоет иԥа, иара иԥсҭазаара зегь зиҭаз амҩа
ианылаз, агәырҵҟәыл бзиа змоу апоет Денис Чачхалиа. Ари
уаҩ дзеигәырӷьаша усуп. Ҳәарада, апоет, арҿиаҩы, аҟаза
дыԥсӡом, уи дыззышәаҳәоз ыҟанаҵ, иара иԥсҭазаара зегьы
зиҭаз ирҿиамҭагьы ыҟазаауеит. Аха уи анаҩсангьы, иара
иҭынхаз, зцәыргаха имаӡаз иҩымҭақәа еиҿкааны аԥхьаҩ
изцәырызго диҭынхазар гәазырҳагами! Ари ашәҟәы
иаԥхьаз дарбанзаалак имбарц залшом аиқәыршәаҩ даара дазҿлымҳаны, гьама бзиала аус ду шадиулаз иаб
иҭынха. Раԥхьаӡа иргыланы иазгәаҭазар ахәҭоуп Д. Чачхалиа апоет иҟазара хәыц-хәыц дацклаԥшны ишҭиҵааз,
ишидыруа. Ашәҟәы иацу аԥхьатәи аԥхьажәа кьаҿ аҿы,
иара ишазгәеиҭо еиԥш, «ажәа аԥшаара, уи аус адулара,
аҵакы хада гәылырҭәааны аарԥшра, иԥшӡаны аҳәара...»
– ажәа азҟаза иҷыда ҟазшьақәа ргәаҭара зылшо, – уи
ирҿиара иагәылаԥшны, инҭкааны издыруа иакәхоит. Ари
даара аамҭеи аџьабааи зҭаху усуп. Аамҭагьы дамеигӡеит,
аџьабаагьы дацәхьамҵит азоуп иахьа ҳара изҳауз Кьыршьал ирҿиара аҟазшьа ҷыдақәа зегь зныԥшуа, иҟазара
аизҳара ишаҿыз агәра ҳзырго ашәҟәы шьахә аҭыҵра зыбзоуроу.
Ирацәаҩым иахьазы ҳаԥсуа поетцәа дуқәа хьӡыр­
ҳәагақәа, зырҿиарамҩақәа нҭырҳә­цаа­ны иҭҵаау, уи
ҳаԥхьаҟа аԥсуа критикеи алите­рату­раҭҵаареи руснагӡатә
550

хадақәа иреиуоуп. Кыр аҳәа­тәы узҭо апоезиа иҭынхеит
Кьыршьал Чачхалиагьы. Аԥсуа жәеинраала аҭоурых
адаҟьақәа рҿы иааникылеит иара иитәу, даҽаӡәы
иламҩашьо, иҟазшьа ҷыдарақәа зныԥшыз аҭыԥ.
Апоет иҩымҭақәа аԥхьаҩцәа ҷыдала иазҿлымҳан, иахьагьы иазҿлымҳауп, ипоезиа аԥхьаҩцәа рхыԥхьаӡара
дууп. Уи акьыԥхь аҿы данцәырҵ аахыс иҩымҭақәа
аԥхьаҩцәа бзиа ибаны ирыдыркылеит.
Еиҳарак сатирикк иаҳасабала аԥхьаҩцәа ирдырыз апоет, иҟазара иазҳацыԥхьаӡа ипоезиа аҳәаақәа
рыҽдырҭбаауан, иҵаулахон, уи инапы иҵихит акымкәаиҩбамкәа ауаажәларратә ҵакы зныԥшыз апатриоттә,
алирикатә, ауаҩытәыҩса ихәыцрақәа рдунеи ҭбааҭыцә
шьахәла изныԥшыз ажәеинраалақәа. Уи зегь раԥхьа иргыланы дыззышәаҳәоз дызлагылаз иуаажәлари аамҭеи
ракәын. Апоет ипоезиа ахә ҳаразкқәо ирхадоуп уи икалам ижәлар иахьатәи рыгәҭыхақәеи ргәыӷрақәеи, руси,
реихьӡарақәеи, раԥхьаҟатәи рԥеиԥши иахьырзырхоу.
Абарҭқәа зегь шьахәла ишьақәзырӷәӷәо акакәны
иҟалеит Кьыршьал ишәҟәы «Ақьиацәа рымҩа». Ашәҟәы
ахы аҵакы хадоуп гәыцәс иамоу иара зегьы иааидкыланы ҳахәаԥшуазаргьы. Иҟазара аинҭәылара ианаҿыз игәы
иҵхоз азҵаарақәа: ауаҩра, ауаҩымра, аиаша, ахәахәа,
аԥсра, абзара, аԥсыцқьара, ақьиара, ахаҵара, аԥсадгьыл
абзиабара, ахьӡи-ахьымӡӷи, ауаҩы дуаҩызтәуа аҟазшьа
шьахәқәа убас иҵегьгьы, – абарҭ роуп апоет абраҟагьы
дыззышәаҳәо, аԥхьаҩ дзызхьаирԥшуа.
Уи анаҩсан иҳәатәуп, апоет иҟазара аизҳа-зыӷьареи
аинҭәылареи рымҩа ишаныз, илшазгьы шырацәоу, аха
иаԥхьаҟа иҵегьы иҟаиҵашаз, илиршашаз шыҟаз.
Апоет иԥсадгьыл ахь абзиабара имаз рныԥшит кыр
иажәеинраалақәа. Уамашәа, даҽа ԥсуа поетк диеиԥшымкәа,
иааирԥшуеит Кьыршьал иԥсадгьыл ахь имоу абзиабара.
Ихадоу, игәра угоит апоет абас аниҳәо:
551

Ишақәнаго усызмырҽхәаргьы,
Гәыла усгьы сеилыргоуп.
Сыԥсы ухҭнысҵоит, аҭаххаргьы,
Ма уи ала сузаԥсоуп.
Угәы ҭызго, ухьӡ казмыршәуа
Имаҵ сҽақәыршәаны изуп.
Иҽышькыл скырц, сихьӡап данҽыжәло,
Имҩа сақәныҳәарц сыццакып.

Ари аҩыза абзиабара аԥсҭазаара аԥышәа ду иаанагаз,
иеиханаҳаз цәанырра шьахәуп. Убри азы акәхоит апоет
ашәҟәы иану иажәеинраалаҿыы изиҳәо:
Сшыгәаҭеиуаз,
Ишлеит схахәы,
Шаҟа суазыруаз –
Шьҭа шәара шәазхәыц.
Геи-шьхеи нысмыжьит,
Еимыздеит хәыцхәыц,
Шаҟа амҩа саркараз –
Шьҭа шәара шәазхәыц.

Апоет ақьиара, аиашара дазгәыкуп. Уи ҳаракны,
ишьҭыхны акра уалс иԥхьаӡоит.
Аха уи ақьиара зхы
ззы­мыхьчо, инанамго қьиараӡам, уи зхы ахьчара зылшо,
ақәԥара иазхио қьиароуп. Ахаҿы амырӡра, агәаӷьра алазаара, аиаша аӡыргара, ахәахәа аҿагылара – абарҭ роуп
апоет ауаҩытәыҩса изы уалԥшьа хаданы ииԥхьаӡо. Апоет иҭахуп, иажәақәа рыла иаҳҳәозар, реиҳа ианыцәгьоу,
угәы иҭоу уҩагылан иуҳәартә еиԥш агәаӷьра улазарц. Аӡә
дангәаҟуа, илабжыш анлеиуа, уара аччара узыҟамларц,
ужәлар зыргәаҭеиуа, рхьаа хьаас угәы иҵаларц!
Апоет, иара ишиҟазшьоу еиԥш, дихыччоит иҵоурам,
зхатәы змам, зегь ззеиԥшу, жәлар рзы ихәарҭам ауаҩы.
552

Егьызлам кыр илҵуама! –
Аԥша ахьасуа даццауеит.
Уи ахара дхәыцуама, –
Бысҭахьк иуҭар, днацҳауеит.
Уи, ихәарҭам деилаҳан,
Аԥхьа днеины дхырхәауеит.
Акьанџьеиԥш иҽеилаҳәан,
Ҩыхәашьык днаҿыхәауеит.

Кьыршьал есқьынгьы игәы иҵхақәоз зҵаарақәан
ижәлар рыбзиабара, урҭ рымаҵура, ирыхәаша, изыр­
гәырӷьаша аҟаҵара, ауаҩытәыҩса ижәлар рҿаԥхьа иду
иуалԥшьа анагӡара азҵаара. Кыр жәеинраалақәа рҿы
ари апроблема дазааҭгылоит апоет, илшахьоу ҟәнишьоит,
иҵегьы илиршар иҭахуп. Абри ахшыҩҵак ауп ианыԥшуагьы
апоет иажәеинраала «Жәеинраалак саԥхьоит».
Шәа шәзеигәыргьо џьара акы,
Аӡы шәырызго цҳакы...
Исҭахуп абарҭ срыхьӡарц,
Ак ҟасҵеит ҳәа шәыԥхьаӡарц.

Ауаҩытәыҩса ацхыраара аниҭаху ивымсра, иага
иџьабаазаргьы ҩызара изура ихьӡу усуп, ауаҩ ыиуаҩра
ҳаразкуа ҟазшьоуп. «Ауаҩытәыҩса ицхрааны дҳаразкуа,
– иҟам убри иеиҳау ауаҩра», – иҳәоит апоет даҽа
жәеинраалак аҿы.
Ирацәоуп ари аизгаҿы агуманизм иашаҵәҟьа зныԥшуа,
ауаҩраҵәҟьахь аԥхьаҩ дхьазырԥшуа, апоет ауаҩытәыҩса
иахь имоу абзиабара цқьаҵәҟьа еилыхха изныԥшыз
ажәеинраалақәа акымкәа-иҩбамкәа.
Шаҟа иҵәуозеи апоет зыхшыҩ кьаҿрыла, ма зшәыр­
гәындарыла зхатәы интересқәа иртәыртәны змаҵу­ра­
зыҳәан зыжәлар ринтересқәа зҭиуа ауаа хла­ҳәадақәа;
553

шаҟа дрызгәдуузеи, маҷк иадамзаргьы, бзиарак ззыҟаҵаз
ауаа! Иԥсҭазаараҿгьы ипоезиаҿыгьы дырҿагылан,
драқәԥон Кьыршьал зегьы ззеиԥшыз, згәы бажәыз ауаа.
Зыжәлар ирмаҵуҩу, уара узҭаху, абзиа иашь­ҭоу
ауаҩыҵәҟьа дизгәдууп апоет. Уи изикуеит иажәеин­
раалақәа иреиӷьу. Уара ухазы уӷәӷәацаӡа уаныҟала,
ауаа рзынгьы ужәҩахырхароуп. Ухазы уара уаныҟамла
иузыҟалода, аха ухазы мацара аҟазаарагьы гьамас иамоузеи! Абасеиԥш иҟоу, аграждантә хшыҩҵак дуҵәҟьа
аазырԥшуа ахәыцрақәа рахь ҳхьадырԥшуеит апоет кыр
иажәеинраалақәа.
Ииашаҵәҟьаны дамеижьо идыруеит апоет иуалԥшьа,
уи иазикуеит илша зегьы, иара изын иҟаӡам даҽа
гәырӷьарак инапы злаку аус алҵшәа изаанаго агәырӷьара
аасҭа. Апоет иџьабаа, ихы-иԥсы зегь уи аус иазкуп. Аха аус
злоу, дмыцәаӡакәа иршо аҵхқәа ракәӡам, аус злоу ижәлар
ирыхәо, ргәы иақәшәо кыр изҳәазар ауп:
– Иалакьысма шәгәы арахәыцқәа,
Мамзар ус ишәаҩсны ицоу?
Абри ауп еснагь сзызхәыцуа,
Мцақьоуқьадхан исыӷроу. –

Иҳәоит апоет иажәа иаԥхьаҩцәа рахь ирханы.
Аԥсреи абзареи еинышәара рымамкәа аԥсҭазаара
ҟалаз аахыс еицуп. Аԥсреи абзареи рпроблема адунеи апоезиаҿыы шамахамзар иазхьамԥшыц поеткгьы
дыҟамзар ҟалап. Дырмит ду раԥхьатәи ишәҟәы, ипоезиа зегьы азы программас иҟалаз, епиграфс иеиҭаз
ажәаԥҟа, – «аҽы ԥсыр, адәы аҭынхоит, ауаҩы дыԥсыр,
иажәа иҭынхоит», – епиграфс иаҳҭар ҟалоит Кьыршьал
иажәеинраала «Аԥсра, аԥсра ианадамхагьы». Дзызхьуазеи
апоет араҟа? Аԥсра ацәыбналара, ацәшәара акәӡам апоет
араҟа дзышьҭоу. Уи ацәымӷрагьы инирԥшӡом. Аус злоу, иха554

доу, – дыԥсыҵәҟьар иҭахӡам апоет, уи иара ишьҭахьгьы иус
ыҟазар иҭахуп. Абри ауп зегьы ирыцку.
Аԥсра, аԥсра, ианадамха,
Акгьы нмыжь сымцап.
Сызҿыз сымч анақәымха,
Сыҷкәын дсыхьӡап.
Аԥсра мшынҵас сналалап,
Сналаҳап аӡыжь.
Аха сшыҟаз шәгәалашәап,
Сымцеит акгьы нмыжь.

Аԥсҭазаара аҟәыӷара ду, ахаҵараҵәҟьа, ауаҩ­раҵәҟьа
шьахәла изныԥшыз жәеинраалоуп ари аԥҵамҭа.
Апоет иуасиаҭ ажәа ҳәа азуҳәар ауеит иажәеин­раала
«Иахьазаҵәык». Ари ажәеинраала зеиӷьаҭам ала ианыԥшит
апоет идоуҳа ду, иуаҩра, ихаҵара, иҳаракыра.
Ирҳәоит апоет ианакәызаалак даҽа поетк дирҽхәаӡом
ҳәа. Кьыршьал ас иҟоу апоетцәа дреиуамызт.Уи агазеҭқәа ма
ажурналқәа рҿы жәеинраала бзиак анылар, деигәырӷьон.
Уи ус шакәу аԥхьаҩ агәра идыргоит ашәҟәы иагәылоу
аекспромтқәеи ашаржқәеи. Шаҟа бзиабареи гәыцқьареи
рыҵоузеи апоет Б. Шьынқәбеи, Шь. Ҵәыџьбеи, Т. Аџьбеи,
В. Амаршьани уҳәа ирзикыз ажәеинраалақәа! Асатиражәа
азҟаза иҭаххазҭгьы иоушан ажәақәа, иаԥиҵашан апоетцәа
рзы ашарж иашаҵәҟьақәа.Аха ус ҟаимҵеит.Уи деигәыргьеит
иҩызцәа ҿарацәа рықәҿиарақәа. Абар Т. Аџьба изы ииҳәо:
Ажәеинраала бзиа санаԥхьа
Амырхәага каҷҷоит саԥхьа...
Абас сыхьит сара раԥхьа,
Таиф Аџьба, ушәҟәы санаԥхьа.

555

Игәыҭгагоуп, ауаҩра иатәуп, апоет иеиҵбы изы иара
иеиҳабы апоет абас аниҳәо:
Слатәан саԥхьеит уара уҩымҭа,
Ашәҟәы иҭужьыз – «Слахьынҵа».
Уара исуҭеит сара аҳамҭа
Бзанҵы исхамшҭуа зынӡа.

Арҭ зегь ирҳәо апоет аԥсуа литература аизҳара,
аинҭәылара шаҟа игәы азнарҳауаз ауп. Ари апатриотизм
иашаҵәҟьа иахылҵшьҭроу ҟазшьа бзиоуп.
Кьыршьал имоуп жәеинраалак, шәагаала икьаҿу, аха
зҵакы кыр уазхәыцыртә иҟоу. Иахьӡуп иара «Ақәԥара
аразҟы» ҳәа. Сгәы иаанагоит, имыцхәхом, ишеибгоу
иааҳгар:
Сара исхыҵит иахьазыҳәан,
Шәышықәса рыгәҭа еиҩшаны.
Акгьы сылымшеит схазыҳәан, –
Сыҟан сыжәлар срыԥсаны.
Сышьҭахь схьаҳәыр, сылаԥш дәықәҵан,
Амҩа снықәԥшыр сызныс.
Избоит – сыжәлар рылԥха сыцын,
Исыман ақәԥара разҟыс.

Шаҟа ишьахәны иҳәозеи! Апоет иаахтны имҳәозаргьы,
дшазгәдуу ҩашьом илахьынҵа, уи ижәлар рымаҵураҿы
аҟазаара изынасыԥуп. Избанзар, ижәлар уи ацымхәрас
ирҭоит рылԥха, ари насыԥ дууп апоет изы. Еиҳаракгьы
– ақәԥара разҟыс иман апоет. Ақәԥара аԥсҭазаара
гәылзырҭәаауа, ауаҩ илша зегьы цәырызго!
Кьыршьал дықәԥаҩ иашан. Уи даҿагылан ахәахәа,
дазышәаҳәон аиаша, амзашеиԥш иарӷьанапала иҳаракны
икын уи аиаша иԥсҭазаара аҵыхәтәантәи аминуҭқәа
рҟынӡа.
556

Аҵыхәтәаны иазгәаҳҭап, ишуадаҩу рецензиа кьаҿк
аҿы ари аҩыза ашәҟәы азы инарҵауланы иақәнагахаша
ажәа аҳәара, ахә ашьара. Аха сара уи хықәкыс исымамызт.
Сара иаамҭамкәа ҳаԥсуа поезиа иаԥхаз ҳпоет бзиахә
ишәҟәы аашьҭыхны санаԥхьа, иажәеинраалақәа исзааргаз
ахәыцрақәа рҵыхәала аԥхьаҩцәа саарацәажәар, ашәҟәы
бзиа шҭыҵыз расҳәар сҭаххеит. Урҭ ргәы иақәшәашаз
кыр сызҳәазар, абри ашәҟәы аԥхьара ӡәыр иҭаххартә
сызныҟәар, уахь дсызхьарԥшзар, схықәкы насыгӡеит ҳәа
исыԥхьаӡоит.
1979

ВЛАДИМИР АҴНАРИА
АЧЧАԤШЬ ЛАША ЗҬЫНХАЗ
Уи адәы дықәын ауаатәыҩса рыгәқәа ҭирлашааларц,
аха ҳпоезиа иара даԥхеит, иԥсҭазаара, аҩшьыбжьонк ишрыбжьагылаз. Ацәгьеи абзиеи ртәы ӷәӷәала изнырхьаз,
зырҿиамҭа еиҳа-еиҳа аҽарҭбаауаз, зпоезиатә ҟазара халахьаз, аутәы, аҳәатәы рацәаны измаз, зыгәҭыхақәа еимырхха иркыз апоет ижәлар гәакьа еиҳа данырҭахыз, иҿы
иҭшәарызеи ҳәа ишизыԥшыз – иаџьал ццакцәеит.
Ида ихәарҭамыз аԥхьаҩцәа иара иԥсра аҟара
ргәы ҿыркаауеит аиха рмаӡакәа иԥсыз ахаҿсахьақәа,
ацәалашәарақәа, ахәыцрақәа, ажәеинраалақәа… Издыруада, иара игәҭыхақәа зынӡагьы имԥсӡакәа, уаҩы ихаҿы
изаамго мчык еиднакыло аԥсуа поезиа аҳауа иалазар,
дара ҩаԥхьа рыԥсы ҭазҵаша, апоезиатә ԥсҭазаара ҿыц
иалазырхәыша даҽаӡәы изыԥшызар?.. Иуадышххыраха
ицаҵәҟьоу апоет дызхьымӡаз иусқәа-иҳәысқәа? Дҟаларушь
иара ицымхәра? Мап! Апоет дзыԥсахуа дыҟаӡам.
Ааи, исакьаҳәымҭаҵәҟьа дҭагылан Кьыршьал Чачхалиа
инарцәымҩа данықәлоз.
557

Шьҭа иареи ҳареи аԥсра анҳабжьагыла нахыс, уи
иԥсҭазаареи ирҿиамҭеи уаанӡа ҳазлазымхәыцӡацыз ала
ҳрызхәыцыртә ҳҟанаҵоит аамҭа, иара иаҳзихьымгӡаз
ажәа аҳәарагьы уалԥшьаны иҳад­наҵоит.
Миллион шықәса раԥхьа иҭахаз аеҵәа алашара
ҿымҵәааӡакәа адгьыл ахь ишаанашьҭуа еиԥшоуп, апоет даныԥслакгьы, ипоезиа ашәахәақәа ԥымҵәаӡакәа
ауаатәыҩса ргәаҵа ишҭалашо, рыԥсҭазаара шарыцқьо.
Апоезиа иашаҵәҟьа аеҵәахә – аԥсҭазаара ҵакыс иамоу
аеҵәахә – Кьыршьал Чачхалиа ишихалашоз дымҩасит.
Сыеҵәахә жәҩан агәы ианкыдлашо,
Ишаанӡа икаҷҷо ианыԥхоз,
Ахыҵнамхыц ҳәа ансзырҳәоз аӡы иижәша,
Саԥхьаҟа сылшарақәа ртәы зҳәоз,
Уаха шаанӡа ианакыз имыцәаӡо,
Са исызиашаны ишаҿыз аԥхара,
Сгәаҳәаны уахгьы-ҽынгьы смыцәаӡо,
Сыҵәҩан арсны сыҿын анхара.

Адәы дыззықәыз апоезиа алашароуп Кьыршьал Чачхалиа иҭынханы ауаатәыҩса ирзынижьыз. Уи иацыршәоит
агәыҳалалра, аԥсҭазаара азгәышьра, ацқьара, алирикатә
ҟәымшәышәра. Абри алашароуп иаҵубаауа иара аԥсуа
поезиаҿыы даҽаӡәы диламҩашьо дызлеицырдыруаз исатирагьы, ииуморгьы. Кь. Чачхалиа иаҳзынижьыз амалқәа
иреиуоуп иара иччаԥшьгьы. Уи аԥсҭазаара амалырқәа,
агәхьаақәа зхәышәтәуа, ауаҩы игәыбылра ду злыжжуа,
алашара зыцрыҵуа ччаԥшьуп.
Кь. Чачхалиа ирҿиамҭа ганкы мацара иадцәыланы
узахәаԥшуам. Уи исатира имҩашьахуа алирика агьама
ахукаауеит. Аха алирика асатиратә мцабз хнаҽырц акәым
изацу. Уи асатира ауаҩра ҳаранакуеит, иарҭбаауеит, асатира абжьааԥны ихьысҳазтәуа ашшапацәара, амҽыӷцәара
558

иаҟәыблааны, уаанӡатәи ҳсатирикцәа ирыдҳамбалацыз
амҩа ҿыцқәа азылнахуеит. Апоет иԥсҭазаара аҵыхәтәантәи
ашықәсқәа рзы иара ирҿиамҭақәа алирикаҵәҟьа
иаҳа-иаҳа ашьҭа ырҭбааны иалдо иааиуан, иубартә
рҽырыԥсаххьан иара итемақәа, ижәар, иинтонациақәа.
Кь. Чачхалиа илитературатә мҩа хзыркәшо ашәҟәы
«Ааԥынтәи ахәыцрақәа» аргама иагәылсуеит хәаҽышьа
змам алирикатә цәаҳәа. Ииашаны иазгәеиҭон усҟан уи
аԥхьажәа зҩыз ашәҟәыҩҩы А. Гогәуа: «Иаҳҳәар алшоит, апоет Кьыршал Чачхалиа исатира аџьбарара иазымблит ҳәа илирика, убри ажанр аҿгьы иҟыбаҩ, ибаҩхатәра
бжьеимырӡит» ҳәа. Абарҭ ҳазлацәажәо зегьы шҵабыргугьы,
Кь. Чачхалиа илитературатә ҭынхаҿы актәи аҭыԥ ааннакылоит иара исатира. Машәаршәа иҟамлеит иара ихьӡ «апоетсатирик» ҳәа иахьадыркылоз. Аԥсуа лирикатә поезиаҟны
Кь. Чачхалиа иаҵкыс иаԥызгоз апоетцәа ҳамоуп, аха
асатираҿыыыҵәҟьа иара такәаамҭа цлабҩы дидгыламызт.
Уи ус шакәу апоезиатә хәылԥазқәа раан лассы доузмыжьуаз аԥхьаҩцәа, дыдраҵас рнапеинҟьабжьқәа рыдагьы уаҳа
шаҳаҭ даҭахӡам.
Кь. Чачхалиа исатиратә џьаԥҳаны ианакәызаалак
еиқәышәшәа иҟан, иара хаҭала иҟазшьа зеиԥшраз ала, «ибз
хны иҿоуп» ҳәа аԥсуаа наџьнатә аахыс ҳаҭыр рықәҵаны
изыхцәажәоз ахьӡыртәҩҩцәа дуқәа дреиуан. Ахьӡыртәҩы
иоуп аԥсҭазаара амыҟәмабарақәа, ажьымдырқәа иацу,
ауаа цәыхацәыфақәа, цәгьа баны бзиа ҟазымҵо зегь
раԥхьагьы зылаԥш иҵашәо, икылкааны иреихсуа.
Сажәеинраала, уара уқәыцыз,
Упырпылыз, ухәацыз,
Уџьбараз, еснагь уҿыцыз,
Ацәгьараан уаҳәа хыз!
Ацәгьа зыршуа, ацәгьа зхәыцыз –
Уцырцыруа уиҿакыз!

559

Асатирагьы хыҵхырҭас иамоу аԥсҭазаареи ауааи
рыбзиабароуп. «Ацәгьа зыршуа, ацәгьа зхәыцуа» адәы
иқәнаҵы, асатирик ицәа ҭынчым, урҭ драҩаӡоит, ауаа
рҿы изымнеиуа рцәа ккаӡа ирхихуеит. Ҳәарас иаҭахузеи,
аԥсҭазаара архәашьыҩцәа рныхра ус имариам, аха
апоезиатә ԥхыӡ аҿы акәзаргьы, апоет дызҿагыло асоциалтә
типқәа дыриааизшәа игәы иабоит, доуҵас дрылагьежьны
инирҵәоит амбакәараа, соуфыџьраа, хаџьгәаҭраа, рамаданраа, аха иабаҟоу, иара данааԥшлак, дара ӷәата-бӷата
адәы ишықәу ибоит, иажәагьы хиркәшоит иумор бызшәала:
Еҳ, абри ԥхыӡымкәа
Избар лабҿаба,
Асатира уаҳа ишызмыҩуа –
Уи азы сыгәра жәга!

Кь. Чачхалиа исатира акәасҭха зыҽҳәигаз ахәышҭаара
ианалацәажәо, ирҿыҵашәо Д. Гәлиа, Л. Лабахәуа рыхьӡқәа
роуп.Ари ииашоуп, аха уи аҟны иаангылатәым.Апоет иҵгәаз,
изхаиҳаз атрадициақәа рымчхара иҵегьы иҭбаауп. Сара
сгәанала, поет-сатирикк иаҳасабала, Кь. Чачхалиа ӷәӷәала
иныԥшит (аныԥшреи аҿырԥшреи еиларҩашьатәым) аԥсуа
милаҭтә хьӡыртәра аҷыда ҟазшьақәа, уи ҩашьара зқәым
апоетика, еиҳарак иналкааны асатиратә ажәа шьҭыбжьыла,
ритмикала артәашьаҿы:
Харҵәыфаҩы
Ҵыхәа-баба,
Хәышҭаара ҽҳәымҵ,
Ҵис ацгәаба,
Тәаа-маа,
Ҽмырҳа, ҽмырба,
Џьа мбаӡакәа,
Ԥсшьа ҽырба.

560

Ҳәынаԥ мкы,
Чуан ҭырбза,
Зхара крыфа,
Абла ҭызза…

Араҟа асатиратә ажәақәа реиҿартәышьа, бжеиҳан
амапкратә формахь ииагоу ажәаҿахҵәақәа ажәлар иаԥыр­
ҵаз ахьӡыртәрақәа рҿоуп иахьуԥыло: «ӡаамга-ӡԥыҩла»,
«џьымшьыламҵа, џьымшьхырҟәыҿы», «шьапымы­ӡәӡәа,
иарҭақәԥала» уб. иҵ.
Ажәлар рпоезиа аҟазшьақәа ируакуп еиҿагыло, аха
сахьаркырала еицхырааны еицҭызго, парадоксла ажәақәа
рхархәашьа. Иҿаԥхьа иқәиргылоз асахьаркыратә хықәкы
зеиԥшраз ала, Кь. Чачхалиа џьара-џьара абри астиль
иҽазааигәатәны, илшон иоригиналтәу аҩымҭа аԥҵара.
Иреиӷьӡоу исатиратә жәеинраалақәа руакаҿы апоет
дыхьӡиртәуеит неихыркәа змам аашьаҩ: уи имхы цәаӷәаны
ирҭан–изхымкааит, ианхыркаа – изыламҵеит, изыларҵан
– изымрашәеит, ус-ус ишеибарххоз:
Иҭаԥсаны ирҭан,
Илымшеит аура,
Иуны имҵарҵан…
– Иазхоуп сырххара! –
Иҳәан, длатәан,

Ифеит изхара!Аԥхьаҩ дшақәымгәыӷӡоз ажәеинраала
ахыркә­шара, илԥшааху аритмикатә еиҭарсра уҳәа
ишьҭырхуеит асахьаркыратә еффект. Ажәлар рҿы­
ԥыцтә поезиа ицирхыраауеит Кь. Чачхалиа џьара-џьара
ажәеинраалақәа рритмикатә еиҿартәашьаҿгьы:
Иахьа дашьуп,
Уаҵәы дашьуп,

561

Ихы ихьуеит,
Игәы хәашьуп.

Асеиԥш иҟоу аритмикатә еицааирақәа (ҩба-ҩба
бжьықәыӷәӷәара хадақәа рыла ацәаҳәақәа реиқәыршәара)
Д. Гәлиеи Иуа Коӷониеи заатәи ражәеинраалақәа рҿгьы
иуԥылоит, – ажәлар рҿыԥыцтә поезиа иазааигәақәоу роуп.
(«Бызбоит, бызбоит, бзиа бызбоит, аарцә бызбан, нырцә
бызгоит»). Кь. Чачхалиа исатиратә наршә архиаразы еицырдыруа аԥсуа жәаԥҟақәагьы ихы иаирхәоит, асиужет
змоу ажәеинраалақәа рылихуеит. «Абгахәыҷы санԥслак,
схы акәытҵарахь ирханы сыжәжы» – аҳәеит ҳәа, ирҳәо
ажәаԥҟа иалхуп ажәеинраала «Абгахәыҷы ауасиаҭ».
Иааидкыланы иугозар, ажәлар рсахьаркыратә хәыцра,
ргьама, рлаф, рсамарҟәыл дазааигәоуп Кь. Чачхалиа
иреиӷьӡоу исатиратә жәеинраалақәа рҿы. Урҭ, шамахаӡак
акәымзар, дук имырхьаацәакәа, ажәа мариала апоет
иаҳзеиҭеиҳәо ажәабжь хәыҷқәоуп, насгьы дара зегь аԥхьаҩ
игәынкылара иналаҵәаны ицартә еиԥш, изырманшәало
ажәеинраалатә форма рзиԥшаауан.
Аԥсуа милаҭтә традициақәа рнаҩсгьы, Кь. Чачхалиа аурыс сатиратә поезиа иаҿиҵааз маҷым. Крылов иажәамаана
«Квартет» акыр иазааигәоуп, иаҳҳәап, иара иажәеинраала
«Ахьажь напхгаҩы». Ахьажь абаҳча напхгаҩыс ҳәа ианахадыргыла, аҟармаҵыс наҟ инҭцаны аҟәраани аҵларкәыкәи
аанагеит:
Иаалаган, ашәа ҿыцқәа аԥырҵеит,
Анота ианҵаны иҭрыжьт.
Амузыка аҩит ҳәа ианырҵеит
Ахьажь композитор ҟыж-ҟыж!
…Аӡырҩцәа: ауаса, аџьма, аҳәыс, –
Абарҭ ракәын абаҳчахь инеилауаз,

562

Исхашҭыз, иҟан аҽадҳәыс.
«Азу!» – ааҭнаргон иахьрылатәаз.

Кь. Чачхалиа исатиратә ԥышәа, иҟыбаҩ ҷыдарақәа
ҳанрызхәыцуа, инаҵшьны иазгәаҭазарц ахәҭоуп иареи Леонти Лабахәуеи апоезиатә гәыцхәра ирыбжьоу. Кь. Чачхалиа апоезиаҿтәи ирҵаҩы изикхьан гәыкала иҩу ацәаҳәа
ҟаимаҭқәа. Имыцхәхарым иара убас аиҳаби аиҵби, ҩыџьа
аԥсуа поетцәа реибадырра шыҟалаз атәы зҳәо Кь. Чачхалиа иажәақәа аԥхьаҩцәа ирдыруазар, избанзар урҭ иара
ирҿиаратә биографиа аилкааразы акыр рыҵаркуа иҟоуп:
«Сара раԥхьаӡа аҩра салагеит арҩаш згәыдыҽҽалоз ахаҳә
ду сықәтәаны. Уи арҩаш иахьӡуп Мызикәара, Цаҟьазҭоу
ашьха нхыҵ. Сара сыҟан уаҟа ԥсшьара аԥсуа поет Леонти
Лабахәуа сицны. Аԥсуа шәҟәқәа рыԥхьара бзиа избон, урҭ
рыбжеиҳарак сара шәҟәыда исҳәауан. Леонти абри даара
ссирс иԥхьаӡон. Срыцҳашьаны акәзу сыздыруам, «умшәан,
уаргьы уҩуа уҟалоит» ҳәа сеиҳәалон. Иҵабыргыҵәҟьаны,
абри хыхь зыӡбахә сҳәаз ахаҳә ду ахы сықәтәаны изҩит
раԥхьаӡа жәабаҟа цәаҳәа инеиуаз ажәеинраалак. Исамхабзиахазар акәхап, Леонти сизаԥхьеит. Сигәыдиҳәҳәалеит,
сышьҭихит, сгәыдикылеит, саргьы сгәы ԥшаазар акәхап,
самхагәырӷьацәоу – сылабжыш аахаҟәҟәалеит» (Кь. Чачхалиа иархив аҟнытә).
Абасала, иԥшьоу шьха ԥшӡак аҿы иҟалеит Кь. Чачхалиа
ипоезиатә «наҭра», «иӡаахра». Кь. Чачхалиа ирҿиамҭазы
Л. Лабахәуа ипоезиа заҟа аҵанакуаз атәы иҵегьы еиӷьны
ирҳәоит иара иажәеин­раалақәа рхаҭақәа. Л. Лабахәуа
исатираҿыоуп аԥхьа ахы ахьакуа ашьҭахь Кь. Чачхалиа
ишьҭикааз, ирҭ­бааз астиль: ажәеинраалақәа рыхьӡқәа ритмикалеи рифмалеи реиқәыршәара. Леонти Лабахәуа еицырдыруа иажәеинраала «Мазлоу зегь злоу» ахьӡ артәашьа
иазааигәоуп Кь. Чачхалиа ихы иаирхәо ажәеинраалақәа:
«Амбакәа иаҳцәигоит иаҳмырбакәа», «Соуфыџь исаԥыџь»,
563

«Хаџьгәаҭ, ахаџьгәа аҭ», «Сеидыҟ-мгәацәатыҟ», «Рамадан
ичамадан» уб. иҵ. Ирҵаҩ бзиахә иԥышәа ихы иархәауа,
иазырҳауа, ирҭбаауа, Кь. Чачхалиа аԥсуа сатиратә
жәеинраала ишиашоу, имкәараҵакәа, аԥхьаҩцәа ргәахьы
изланеиша, агәынкылара зырманшәалаша аритмикатә
еицааирақәа азиԥшаауан. Л. Лабахәуа исатираҿыы
асахьаркыратә еффект арлахҿыхгақәа, укьатеиах ԥызҵәо
арччагақәа ируакуп аԥсуа ажәақәеи атәым ажәақәеи реиниара:
Ҩ-ажәак иҳәон аԥсышәала,
Х-ажәак иҳәон аурысшәала.
Ихьӡырҵарцаз «профессор!»
Аха ихьӡырҵазеи? «Уор, уас, уор!»
мамзаргьы:
– Чесни слова, понимаеш!
Санхәыҷыҵәҟьаз сеиԥшын аеш.

Аԥсуа ажәеи аурыс ажәеи абасала еибакапануа,
аигәыларатә рифма рыбжьаҵаны, сатиратә уӷәк еицахо
иҟаиҵоит Кь. Чачхалиагьы жәпаџьара иажәеинраалақәа
анхиркәшо:
Абас Амбакәа цәгьала дшоуп,
Акгьы аниҵом акорешок!
Амбакәа, иуфахьоу узхоуп.
Аӡәырҩык алоуп икружок.
Амбакәагь дзыҟоу убри азоуп…
Аха сгәы иаанагоит ирҳәап ҳәа: стоп…
Аҽаџьарагьы:
Изхәарҭахыз ари аҩыза,
Иаарзыҟарҵан аревизиа,

564

Аревизор иҳәеит: – Вот так,
25 нызқь аҳәеит акт!

Ҳәарас иаҭахузеи, адәахьтәи аритмика-лексикатә
еиқәшәарақәа рҟны иаангылом ҩыџьа аԥсуа сатирикцәа
реизааигәара. Урҭ реиқәҿыҭра иҵегьы иҵаулан: аҩыџьагьы
ҽышәала аԥсҭазаара рҽаладырхәуан, ацәгьа иаҿагылон,
ирыман активла зҽаазырԥшуаз ауаажәларратә позициа.
Џьара-џьара амарҵеирахь ухьазырԥшуа адәахьтәи
архиагақәа ракәзар, урҭ Кь. Чачхалиа поетк иаҳасабала
дшәыцыԥхьаӡа,
дыҭҭәаацыԥхьаӡа,
ицәыҭшәахон,
иагькеиԥсеит заа гараҟәҟәаҵас, ишьҭикааит иара
инапкымҭа змырҩашьоз истиль, исахьаркыратә форма.
Апоет инапкымҭа аԥштәы еизада ахазҵоз, аха лассы
дызҟәаҵыз играқәа ируакын, дзыхцәажәоз ауаа хымԥада
рҭакрала, рахьырхәрала асатиратә жәеинраалақәа
рхыркәшара:
Хәыта Иуана-иԥа,
Насгьы иаҳәшьаԥа,
Дрыцны ианшьа иԥа,
Ибилеҭ ааимырхын,
Иус даамырхын, –
Урҭ днарыцырҵеит.
Абахҭа инҭаркын,
Ашә нкыдырҵеит.

Наҟ-наҟ Кь. Чачхалиа мап ацәикит иара убас
ажәеинраала азеиԥш мораль ахыц иҭыганы, автор иҿала
аҳәарагьы. Иаҳҳәап, еицырдыруа асатиратә жәеинраала
ҟаимаҭ «Тышәкәа» ахала аҿахәы аҳәартә иҟоуп.
Ушысымбацгьы, усгьы уздыруеит,
Тышәкәа,

565

Улабзҩабзуа, уҵыхәа рышәшәауа.
Тышәкәа, иумоуп ҩба здыруа
ақьышәқәа,
Акы ицҳауа, егьи узырбзауа.

Аха ԥшь-куплетк рнаҩс иациҵо ахыркәшагақәа аацәаҳәак ажәеинраала аҵакы еиҭарҳәоит:
Тышәкәа аҩызцәа ауаатәыҩса рахьгьы
иҟоуп,
Имҵакьакьо, Тышәкәа еиԥшҵәҟьа
узырбзауа…

Излаабо ала, ажәеинраала аҵакы хтцәахеит, аха ус
иҟан Кь. Чачхалиа иҟазшьа, уи зегь аахтны иаҳирҳар
акәын, даргамаҳәаҩын:
Са сыҷкәынра аӡгьы иаҩызоуп,
Иқәԥақәсуа ицалароуп.
Иарбанзаалак сгәы иамыхәо
Иаацәырганы исҳәалароуп!

Абраҟа инықәырԥшшәа акәзаргьы, зыӡбахә ӡыргоу
ахԥшақәеи аныррақәеи иҳарҳәоит Кь. Чачхалиа
дзықәгылаз ипоезиатә дгьыл аҿы дшызаҵәымыз, уи зырмазеихьаз ауаа шамаз, иахьа иара иҿызҵаауа аҿар шыҟоу
еиԥш, иара ишьҭахьҟеи икәша-мыкәшеи дыздыԥшылоз
атрадициа ду шыҟаз, иара апоезиахь ихы зырхаз амҩа –
мҩа мариак шакәмыз.
Аамҭа наскьацыԥхьаӡа Кь. Чачхалиа исахьаркыратә
ҟазара халон, иаҳа-иаҳа иажәа цҳафырхон, апоет дазнеиуан аҟазаҵәҟьа дызмыр­ҩашьо ажәартә лаконизм ашҟа –
мыцхәык мҳәаӡакәа, ауаа рсоциалтә хаҿсахьа аарԥшрахь,
аԥсҭазаара аҵкарқәа ҭырҷҷааны иаҳзырбаша, ахшыҩҵак
566

гәылыршәаны аҳәашьахь. Абар Кь. Чачхалиа исатиратә
рҿиамҭа ахьыршәыгәқәа ируаку:
Кыҷын иман аҳәақәа,
Хәыҷи-дуи жәабаҟа,
Уи изгылан аҳәаҭра,
Ахыбгьы еиԥшын аматра.
Аҳәаҭраҿы аҳәақәа ҿыҿуан,
Ииашан, улымҳақәа ҵырхуан.
Кыҷын исҭеит азҵаара:
– Ирылалазеи абанҭ убра?
– Ус дук рыман ҳәа егьызбом,
Аиашами, усызжьом.
Еимаркуеит, – иҳәеит иара, –
Зегьы агәҭаны аиара!

Абраҟагьы
иҳамоуп
аԥхьаҩ
дызқәымгәыӷӡоз,
иаалырҟьаны ихы-иҿы ааихазырччо асахьаркыратә финал – уи аԥсуа сатираҿыы Кь. Чачхалиа иаҟара иазҟазаз
дмаҷын. Имырхьааӡакәа апоет илшеит ажәеинраала
асоциалтә ҭаҷкәым арџьбарара. Иара убасҵәҟьа дазҟазан
Кь. Чачхалиа ажәак еиуеиԥшым аниуансқәа рыла
архәмарра:
Быхцәы хыбҵәеит балаган,
Бмаӷра ҿыбҵәеит блалаган,
Бгәышԥы хыбтит бналаган,
Быҵкы хыбҵәеит бҩалаган.
Банызба, сгәы акы аанаган,
Уажәы ибасҳәап, саалаган:
Быбзгьы хыбҵәар балаган,
Иаҳагьы еиӷьуп ҳәа сгәы иаанагоит.

567

Иҩашьом араҟа аԥсуа ҟаҵарба афонетикатә ҷыдарақәа
заҟа ҟазарала, цәалашәарала идкыланы апоет дрызнеиуа.
Шьҭыбжьқәак рылоуп аомонимтә рифмақәа: балаган, блалаган, бналаган, бҩалаган злеиԥшым, аха урҭ реицааишьа
аԥхьаҩ дарччоит, апоет игәыхәтәы дахьнагӡоит.
Кь. Чачхалиа исатиратә ҟазара лымкаала ирныԥшуеит
ԥшьба-ԥшьба цәаҳәа ицо ажәеинраала хәыҷқәагьы. Урҭ
афоризмтә ҟазшьа рымоуп, ажәақәа ашьанҵеиԥш ацыԥхь
рҿыҵыддуеит, насгьы апоет шьоукы-шьоукы реиԥш,
ирҳәохьоу еиҭеиҳәом, иара ихаҭа ипоезиатә хшыҩҵакны
импыҵижьыз роуп зегьы:
Ҽада цәгьа, ҽада бзиа ыҟам,
Урҭ зегьакоуп.
Убри акәхап изырҳәогьы:
Аҽада ахә еиԥш иԥҟоуп.
Абар даҽа ҿырԥштәыкгьы:
Ушәаԥырҳаԥуа аԥсҭазаараҿы
Аҟазаара – ари ԥсроуп!
Есқьынагьы арцынара аҵкыс,
Ҽнактәи арбаӷьрагь кыр иаԥсоуп!

Хыхь ишазгәаҭоу еиԥш, иԥсҭазаара аҵыхәтәантәи
ашықәсқәа рзы Кь. Чачхалиа ипоезиа инеидкыланы
уахәаԥшуазар,
имҩашьахуа
аҽҽиҭанакит:
ҭышәынтәалара ззымдырӡоз апоет иԥшаауан амҩа
ҿыцқәа, дыззыгәышьуаз ижәлар гәакьа рыԥсҭазаара
иаҳа-иаҳа иҽалеихалон, ԥаса аасҭа инарҵауланы
дрызхәыцуа далагеит аԥсреи абзареи, ацәгьеи абзиеи
рҵакы, аԥсҭазаараҿыы ауаҩ иҭыԥ, иуалԥшьа. Кь. Чачхалиа ирҿиамҭа зегьы ауаҩытәыҩса иеилкаара иашьҭоу
алирикатә поезиа иамҽханакит. Апоет хьаҳәхьачарада
дышьҭнакәыцәааит И. Коӷониеи, Б. Шьынқәбеи, егьырҭ
568

иналукааша аԥсуа поетцәеи рлирикатә цәқәырԥара,
ҷыдала дизааигәахеит А. Лашәриа. Урҭ рпоезиатә гәеисра
иаргьы игәеисрахеит: иутәы, иҳәатәы рацәахацыԥхьаӡа,
ирызҳауан исахьаркыратә лшарақәа. Аха, рыцҳарас
иҟалаз, ипоезиа амч заҟа ихалоз аҟара, иҵыкәкәон иара
ихаҭа игәамч. Абри аамҭазы Кь. Чачхалиа иаџьал зырццакыз ачымазара хьанҭа дакхьан. Иахьеи уахеи аԥсра
иақәԥоз апоет ихы-игәы азҭаӡамкәа дҟанаҵон, иԥеиԥшыз
агәыхәтәхьымӡара игәы канажьуан. Иара илыжжуаз
илахьеиқәра, ихьаақәа, игәҭыхақәа, игәжәажәарақәа
ртәы зҳәо ажәеинраалақәа маҷӡам. Ианакәзаалак зыгәра
игоз, иаргьы игәра згоз аԥхьаҩцәа Кь. Чачхалиа иаахтны
иреиҳәоит ашәшьы аазхыҩлоз ицәалашәарақәа рҟазшьа:
Уаха даара схы сгәы ақәмаҷуп,
Иԥсҭҳәаха исхаҳаит хәыцрак.
Аҵх еиқәа агәҭыха сзацуп,
Сыкны самоуп уи саҩыҵрак.
…Дышԥасҭахыз иааимызцҟьоз
Уаха исхаҩоз алашьцара,
Агәырҩа сыхца наҟ иказцоз,
Саанызмыжьуаз сымацара.

Кь. Чачхалиа ибон ауаҩы иуаҩра, ихачҳара ԥызшәо
аԥсҭазаара аидара хьанҭа шиқәыӷәӷәоз:
Иҟоуп, ухы-угәы ахзыршәало
Аминуҭқәа, асааҭқәа анааиуа.
Иҟоуп, уиеҵәахә анкашәало,
Ишәарҭоуп ухы уаназымиааиуа.

Аха абас еиԥш ихы игәы азамҭакәа даныҟалозгьы, апоет-агуманист игәы шрызҭац ирызҭан аԥсадгьыл, аԥсабара,
569

апартиа, ажәлар, абзиабара, аиҩызара, ауаҩра. Уи ихы мацара дазхәыцуамызт, хьаас имаз акы заҵәык акәын:
Сҟалааит икаҳауа дышьҭысхуа,
Амчымха снеины сиҵагыла.
…Сара исҭахуп аӡқәа рҿы сыцҳаны,
Смаакыраны ауаа сроурц.

Аԥсҭазаара амыҟәмабарақәа ирызмыркьаҭеит Кь.
Чачхалиа ипоезиа амцабз, уи алашара. Апоет иразҟы
аниҿалашо иреиӷьу асааҭаз иит абарҭ ацәаҳәақәа:
Бзиа ишԥазбо ааԥынра аамҭаз,
Ашәҭқәа анҿало еилыԥхо.
Аԥсабара ианснаҭо ҳамҭас,
Ԥсаатәҵас аԥырра сгәыԥхо!
Ҳауа цқьала аӡаӡа ԥхьаҳәо,
Адәыш сықәыхх санцауа,
Абаҳчаҿ аҵар ашәа анырҳәо,
Агәазырҳага ансаҳауа!
Бзиа ишԥазбо аԥсабара
Иара аамҭала ианаауа,
Қәыԥшрала, бзиабарала
Ааԥынра агәы анҭҭәаауа!
Аҳәасашәҭ еиԥш ибыбышӡа,
Ибыбышхар са схахәы,
Сажәымҭа убасҟан ирԥшӡа,
Ааԥынра, иуасҳәартә сҿахәы.

Кь. Чачхалиа аԥсуа литература хаҭала даналахәыз
аамҭақәа рыҩныҵҟа ҳара ҳлирикатә поезиа акыр
еизҳазыӷьеит, аҽарҵаулеит, аҽарҭбааит – иҳаракхеит иара
570

иетикатә идеал. Иреиӷьӡақәоу иажәеинраалақәа рыла
Кь. Чачхалиа абри ҳпоезиа иаанарԥшыз ауаҩра аҳаракрахь,
ахырӷәӷәарҭахь иҽхеигалт, иккаӡа иубарҭахеит уи ипоезиа зегьы еидызкыло, ауаҩра иаҵоу асахьаркыратә гәыцә
хада:
Ишԥабзиаз, ауаҩы
Дышуаҩу дыԥсуазар,
Ибзиабара ауаа зегьы
Ргәаҿы инхауазар!

А. Лашәриа иажәақәа рыла иуҳәозар, Кь. Чачхалиа
«дыҟанаҵ дыҟан, дыҟоуп, ҳгәы дҭыҵәом бзанҵы». Иара
хаҭала ҳажәлар дрыԥхеит, аха ҳлитература иазынижьит
ажәлар ирԥымхо, иртәу, рҿахәы еиҭазҳәаша апоезиа:
Сашәа – сыԥсҭазаара,
Сара сгәацаԥха,
Са саныҟамгьы,
Сашәа, усҭынха!

ДЕНИС ЧАЧХАЛИА
АИҚӘЫРШӘАҨ ИҞНЫТӘ
Еицырдыруа аԥсуа поет-сатирик Кьыршьал Чачхалиа
иажәеинраалақәа акьыԥхь раԥхьаӡа акәны ирбеит 1938
шықәсазы. Убри ашықәс инаркны иҩымҭақәа лассы-лассы
аԥхьаҩцәа ирԥылон аԥсуа газеҭқәеи ажурналқәеи рҟны,
иара убас хазы шәҟәны ианҭыҵлозгьы. Иахьазыҳәан, апоет иеизгақәа (ԥсышәала иҭыҵқәаз) хыԥхьаӡарала жәаба
571

инареиҳауп. Урҭ ирылоуп ҩ-шәҟәык, апоет данԥсы ашьҭахь
аҭыжьра збаз.
Аԥхьаҩ идаагало ари ашәҟәы еиднакылоит апоет-сатирик 1938–1960 шықәсқәа рыбжьара иаԥиҵаз алирикатә
жәеинраалақәа.
Иҟалап, арҭ аҩымҭақәа ихадоу аҭыԥ аанырымкылозаргьы Кь. Чачхалиа ирҿиараҿы, аха, иагьа ус акәзаргьы,
исатиратә ҩымҭақәа инарывагыланы, кыр ирныԥшуеит
апоет ҟазак иаҳасабала изҳашьеи иестетикатә гьама
ашьақә­гылашьеи.
Ашәҟәҭыжьырҭа «Алашара» ҳаԥхьаҟа иҭнажьраны
иҟоуп Кь. Чачхалиа исатиратә жәеинраалақәа рышәҟәы,
апоет ихаҿра хаҭәааны иаазырԥшуа, аԥсуа литератураҿы
еиҳараӡак ихьӡ зларҳәо.

ДЕНИС ЧАЧХАЛИА
***
Уаанӡа (1979 ш.) «Алашара» ҳәа иҭыҵхьаз Кь. Чачхалиа иажәеинраалақәа реизга ханарҭәаауеит аԥхьаҩ
идаагало ари ашәҟәы. Араҟа еизгоуп апоет 1961–1967
шықәсқәа рзы ииҩхьаз алирикатәи 1938 шықәса инадыркны иҭыҵхьаз исатиратә жәеинраалақәа.

572

РАУЛЬ ЛАШӘРИА

ЗГӘЫ АԤХАРРА ЗЫДГЬЫЛ ИАЗЫНЗЫЖЬЫЗ
Убас иҟалеит ари ашәҟәы автор илитературатә
лахьынҵа: апоет-лирик Кьыршьал Чачхалиа иаҵкыс апоетсатирик Кьыршьал Чачхалиа аԥыжәара игеит, аԥхьаҩцәа
деицгәарҭеит, иажәеинраалақәа бзиа ибаны ҿырҳәала
ирҵеит, акритикцәа ракәзар, еицҿакны иалыркаауан асатира жанр еиҳа ишимпыҵаманшәалахоз. Ҵабыргыҵәҟьангьы,
Леонти Лабахәуа иаамышьҭахь дыҟам даҽа аԥсуа поетк Кьыршьал Чачхалиа иеиԥш зҽазҵәылхны асатиратә
жәеинраалақәа зыҩуаз, ақәҿиарагьы змаз. Апоет иажәа
бџьарҵас иҭҟьон, икалам цҳафыр рыжәиҵон гьангьашрала
иҭәыз, иԥшандагоу ахьӡ иашьҭаз, «агәҭаны аиара» иазхьуаз
амбакәараа, рамаданраа, ҷырараа иреиԥшыз ауаа.
Апоет иԥсҭазаара далҵижьҭеи аамҭа маҷымкәа ишцахьоугьы (1970), аԥсуа литератураҿыы инеигоз аамҭа
ацҵара аӡәгьы изымгәаӷьызшәа ус иаанханы иҟоуп.
Аха шаҟа иҳаракузеи, шаҟагьы иссирузеи Кьыршьал
Чачхалиа аԥсҭазаара ашәшьыратә ган илаԥшҳәаа нахган, бла-хаала адунеи данықәԥшлак иоуаз апоезиатә
цәалашәара. Шьха ӡыхьҵас ицқьоу, бырлашҵас иуҿаԥхо
алирикатә цәаҳәақәа аԥсҭазаара угәадырԥхоит, ихааӡа
хәыцрақәак рыкәа уҭадыршәуеит, анасыԥи уаҵәтәи амши
урықәдыргәыӷуеит.
Кьыршьал Чачхалиа аԥсабара аҟнытәи иаауаз, зхы
зыԥсеиԥш бзиа избо поетын:
Арҩашқәа леиуеит,
Аимхәыцқәа ԥыххаа.

573

Сгәаҵанӡа инеиуеит
Урҭ рыбжьыхаа…
…Алымҳарыҩқәа кнарҳауеит
Ааԥынра аӡаӡа.
Сқәыԥшындаз, иаҳауеи,
Абас наӡаӡа!

Апоезиа ашәаԥшь иххаӡа иззакыз апоет игәы
ашықәсқәа рыҽрырҭомызт, ааԥсарада дырзышәа­ҳәон
ижәлари Иԥсадгьыли. Ақәра мчы амамызт абри аҩыза
агәалаҟара змаз, илахҿыхыз апоет изы:
Исымбаӡакәа, исамҳәаӡакәа,
Ажәра ааиуеит аҽӡауа.
Аха саргьы исымбаӡазшәа,
Сҽыргызмалноуп сышцауа.

Иахьагьы издыруа маҷуп Аԥсуа радиои ателе­хәаԥшреи
рыла лассы-лассы иҳаҳауа ашәа «Исха­роу­зеи?» ажәақәа
равтор Кьыршьал Чачхалиа шиакәу.
Аиашазы, ирыцҳахон абарҭ ажәақәа ашәахь
ииагамызҭгьы:
Лассы-лассы бысгәалашәоит,
Шаҟа схәыцра балоузеи!
Амацәыс еиԥш бысҿалашоит,
Шаҟа ба блашароузеи!

Кьыршьал Чачхалиа омашәаҵәҟьа аԥсҭазаара бзиа
ибон, бзиа дабон иаргьы, еилибакаауан, рыԥсы еиҿҳәаран:
Ашьыжь сҿыхеит, ааԥынраз сҿыхеит,
Аӡаӡа каҳәҳәы ашьац иаҵәа ааит!
Анахь ак сыхеит, арахь даҽак сыхеит,
Акы аҭак ҟасҵаанӡа даҽак сызҵааит…

574

Ашьхақәа, архақәа, амшын, аӡиас ҭрысқәа, ажәҩан
блахкыга, Аԥсадгьыл… Ирацәоуп Кьыршьал Чачхалиа ипоезиа цаҳәцаҳә ззикыз, дыззышәаҳәаз. Азин иман апоет идгьыл ахь ихы рханы абас аҳәара:
Сыҟанаҵ пату уқәҵаны,
Иукәсыршоит снақәа.
Сыԥсыр сызқәа наудҵаны,
Сыцәоит сынҭахәхәа.

Дцеит апоет игәы иахылҵуаз аԥхарра зегьы бзиа иибоз иԥсадгьыл иазныжьны, иажәашьҭыбжь наӡаӡа Аԥсны
иахыҩуа.

НЕЛЛИ КИУТ
АШӘЫГАҚӘА РМЕЛОДИА
Аха раԥхьаӡа асахьаҭыхыҩцәа дуқәа ррепродукциа
зныз ашәҟәы анызба жә-класск рҟны стәан. Уи збеит аԥсуа
бызшәазы сырҵаҩы, апоет Кь. Чачхалиа иҩны. Уи бзиа
иаҳирбеит асахьаркыратә литература. Аҩныҟа ҳаигалон.
Ашәҟәқәа ҳаиҭалон.

575

ТАИФ АЏЬБА

КЬЫРШЬАЛ ЧАЧХАЛИА САТИРИКК ИАҲАСАБАЛА

Иарбанзаалак акгьы зыҟалаӡом акымзарак ахьыҟам
аҟынтәи. Зегьы шьаҭак-шьаҭак рымоуп. Кьыршьал Чачхалиа исатиратә баҩхатәрагьы ашьаҭақәа зегь раԥхьаӡа
ижәлар гәакьа рҟноуп иахьыҟоу. Аԥсуа жәлар ирмилаҭтә
ҟазшьоуп уҳәартә иҟоуп агәкамҳара, аиаша агәрагара.
Аԥсуаа рҭоурыхмҩаҿы ирхыргахьоу ауадаҩрақәа –
иаҳҳәап, шәышықәсала дара реиҳа иӷәӷәаз амч бааԥсқәа
ирҿагыланы,рхы рыҵамырхақәа рааира,ианаҵахаҵәҟьогьы
ршьамхы арсны акәымкәа, ишықәԥо иаҵахо, иҳаҩсыз
ашәышықәсазы реиҳараҩык хырҵәаны Ҭырқәтәылаҟа
иахырго, ара иаанхазгьы бӷеиҵыхрак рымамкәа, Октиабр
ашьҭахь, издыруада, шьҭа ҳабӷа ааиҵаҳхит ҳәа ишыԥшыз
– иреиӷьыз рҵеицәа аарылхны идырӡуа, иршьуа, анаҩсгьы
аибашьра, анаҩсгьы амилаҭ политика аилагарақәа иҟаз –
абарҭқәа-егьырҭқәа ирыхҟьангьы ргәы рымҟьаҵәҟьаны
иахьықәымхаз, еиҭахгьы иашарак иақәгәыӷны, ԥхьаҟа
бӷеиҵыхрак, ԥсгарак шԥаҳмоури ҳәа иахьықәԥо, ҟуҵәуарак рхы иаҭәамшьо иахьааиуа – абарҭқәа заманала
ирныԥшуеит ҳажәлар рхачҳара шаҟа иӷәӷәоу.
Абас еиԥш ахачҳара змоу ажәлар дрылиаар акәын дара
реиԥш зеиԥшу: рымч зымчу, аԥсҭазаара лаша азықәԥаҩ,
ацәгьамыцәгьа аҿаԥҽҩы, шәара зқәымыз апоет-сатирик
Кьыршьал Чачхалиа иеиԥш иҟаз, уи иагьиҳәар акәын
ижәлар рҿахәы, ижәлар рыхьӡалагьы иҿаԥиҽлар акәын
дара ирԥырхагахоз зегьы. Кьыршьал Чачхалиа дцәырҵит
ҳҳәар ауеит иара иаҳа данаҭахыз, илшазгьы маҷӡам, аха,
576

рыцҳарас иҟалаз иԥсҭазаара ҿахымҵәар амуит ҩаԥхьагьы
– иаҳа данаҭахыз. Иара исатиратә хҿа зықәкыз аанханы
ишыҟаз иара даҳԥымхар амуит. Иахьанӡагьы зны-зынла
ҳаақәыԥсычҳалоит зхашәа хы зымбо афацәа-агацәа мшәаимырҳауа амҩадуқәа рҟны ианаҳԥыло, уимоу атрибунақәа
рҟынтәи ахшыҩ анаҳдырҵадо: еҳ, шаҟа игәхьаанагозеи
урҭ Қьыршьал икалам.
Аԥхьаҩцәа рымацара ракәымкәа, ус аҵара змамызгьы изамыԥхьозгьы ҿырҳәала издыруаз рацәаҩын Кьыршьал Чачхалиа исатиратә жәеинраалақәа: «Амбакәа
иаҳцәигоит иаҳмырбакәа», «N амагазин», «Рамадан ичамадан», «Тира изыҳәан асатира», «Софыџь исаԥыџь»,
«Кыҷын иҳәақәа», «Ацгәи аҳәынаԥқәеи», «Ҟызки кәатаки»,
«Ацгәаба ҵыхәабаба» уҳәа убас ирацәаны. Кьыршьал исатиратә калам алаԥш иҵашәон ахымаԥагьацәа,
амцҳәацәа, аҵарҭышагаҩцәа, аҭыԥԥхақәа, аҟәардә татақәа
рзықәԥаҩцәа, зымгәада хәыцырҭа змамыз акрыфацәа,
аҳаскьын бааԥс амхы шыԥхасҭанатәуа еиԥш, ажәлар
ирышьклаҳәуаз, рыԥсҭазаара иаԥырхагаз.
Лымкаала иазгәаҭатәуп, иазхәыцтәуп апоет ибызшәа
аҷыдара – уи иҩымҭақәа абас ажәлар ирылаҵәартә
иҟазҵаз. Раԥхьаӡа иргылан уи зыбзоуроу дара ажәлар
рбызшәа, рҿаԥыцтә цәажәашьа иахьазааигәоу ауп. Убри
иацҵатәуп дара ажәлар рыгәҭыха, рхьаақәа иахьрықәшәо:
ажәлар ргәы ԥырҵәахьаҵәҟьеит Кьыршьал Чачхалиа сатирала иҿаԥиҽуаз, дызнымшәоз, «ихы здишьылоз» аӷьычцәа,
амцҳәацәа, ҵарҭышала зџьыбақәа зырҭәуа, иахьеи-уахеи иахьынҭыҵлак ауаа ирҿаҳәуа, рымш зырхәашьуа
ахәымгақәа. Ҳәарас иаҭахузеи, ажәлар ргәы иахәон урҭ
рыччархәрақәа, рымаҳагьарақәа аартны апоет имчала ианырбалак изакәқәаҵәҟьоу рыграқәа иаҳа ианхитлак, урҭ
рԥеиԥшгьы, рҵәыхәтәагьы шыцәгьахоз анааирԥшлак.
Апоет истатиратә ажәеинраалақәа зегьы рҟны, шамахамзар, ацәгьамыцәгьа аҵахоит, аиаша аиааира аго577

ит, ацәгьоуцәа зегьы, шамахамзар, аӡә дҭаркуеит, аӡә
имаҵура дамырхуеит, даҽаӡәгьы ихы ахьижра изымдыруа
адәы дықәхоит дыччархәны. Ари – апоет ииҭахыз ауп, аха
аԥсҭазаараҿыы ацәгьоуцәа иаҳа рпозициақәа ӷәӷәоуп, уимоу, зны-зынла дара ирызку асатира иазыӡырҩуа, аҟырҟырҳәа рызхара иччоит, ажәаҿы ишырҳәо еиԥш, рымгәагьы
«ҟәырч» аргом, изҿыц иаҿыхуп. Урҭ иугәаладыршәоит
агрипп авирус – изгаша ахәшә анарҭалак, ишнеи-шнеиуа убри ахәшә иашьцылоит, иаго акәым, гәахәалагьы
иафо, мгәахәысгьы иахәо иҟалоит. Усҟан иԥшаатәуп даҽа
хәшәык иаҳа иџьбароу, даҽа ҟазшьак змоу – убригьы авирус ашьцылаанӡа, ианашьцылалак – даҽа хәшәы ҿыцгьы
ԥшаатәхауеит. Ацәгьамыцәгьа ҿаԥызҽуа асатирагьы
есқьынагьы аҽарҿыцлар акәзар ҟалап, даҽа знеишьақәак
– ахәышәтәра зылшаша, анырра ҟазҵаша амҩақәа
ԥшаатәызар ҟалап. Иара абри ауп, иаахҵәаны иаҳҳәозар,
ацәгьамыцәгьа аҿаԥҽра, зынӡа аныхра зрыцәгьогьы.
Кьыршьал Чачхалиа исатирагьы иаҳа-иаҳа иџьбарахо,
иаҳа-иаҳа аҽрыӷәӷәо иаауан, аха рыцҳарас иҟалаз,
иаалырҟьаны иара ирҿиаратә мҩа ҿахҵәеит. Аԥсуа литература даԥхеит зда иамаҭәамыз асатирик џьбара.
Кьыршьал Чачхалиа еихеиҳаит аԥсуа литератураҿыы
Дырмит Гәлиа, Иуа Коӷониа, Мушьни Аҳашба, Леонти
Лабахәуа зышьаҭа ркыз асатиратә хырхарҭа. Иара Кьыршьал ихаҭа ишьҭанеиуа ашәҟәыҩҩцәагьы анырра риҭеит,
зынӡаҵәҟьа иара ицымԥсит асатира ҳара ҳлитератураҿыы,
аха иаахҵәаны иҳәатәушәа збоит акы: Кьыршьал Чачхалиа инаҩс аԥсуа поезиаҿыы мыч дук аманы, «Кьыршьал ихыԥша» зхыԥшоу асатиратә жәеинраалақәа зынӡа
имаҷхеит, дара ицәырҵуа акык-ҩбакгьы рыҩаӡара иаҳа
инацланы изыҟамлеит. Асатирик иԥсҭазаара далҵижьҭеи
аамҭа кыр цеит, ацәгьара авирусгьы иаҳа аҽарӷәӷәеит,
убриаҟара аҭагылазаашьа ахы аманариашеит – изгаша ахәшә аԥшаара иаҳагьы иуадаҩны иҟалеит. Абри
578

аганахьала изызхәыцша рацәоушәа збоит иахьа аԥсуа
литератураҿыы асатира знапы алаку, ма иалазкраны
иҟоу аӡәык-ҩыџьак. Зыҽзырӷәӷәо ацәгьара авирусгьы
Кьыршьал исатиратә «хәшәы» амацара иазҭамырхаргьы
ҟалап, аха иаҭахуп уи игәаӷьра, уи иусушьеиԥш аусура, уи
иқәԥашьала ақәԥара, уи иеԥш аԥшаара.
Сатирикк иаҳасабала Кьыршьал Чачхалиа имҽхак
аҭбаара, ҩада ихалара уаҩы ибоит уи раԥхьатәи
иҩымҭақәа инадыркны исатиратә жәеинраалақәа хроникала еишьҭаргыланы дрыхәаԥшуа иҿынеихар. Иаҳҳәап,
заатәи исатиратә ҩымҭақәа ҟәнушьартәы ишыҟамгьы,
урҭ раасҭа иаҳа иҳаракны игылоуп, иаҳагьы рымчхара
ӷәӷәоуп ҳәа сгәы иаанагоит анаҩстәи иҩымҭақәа. Иаҳҳәап,
«Еимаркуазеи?» (Кыҷын иҳәақәа), «Шәыбзиа зҳәо уаҩы
шәидгылом» ҳәа иалаго, ахәыцра иацәаашьо, ацәгьеи абзиеи ззеилмырго, уимоу зҽаныршәаны, «жьыхәҭак ахьалыргара» ишәаӡыӡо икылԥшуа ауаа рыцҳақәа ҿаԥызҽуа
ажәеинраала бзиахәқәа реиԥш иҟақәоу. Сахьынӡаиашахо
сыздыруам, аха Кь. Чачхалиа ажәлар еиҳа ирылаҵәоу
иҩымҭақәа ракәӡам иаҳа еиӷьу. Аԥхьаҩцәа – аӡырҩцәа,
реиҳараҩык ԥҟарак еиԥш, еиҳа имариоу, иаразнак анырра рызҭо, уиаҟара ҵауларак змам аҩымҭақәа роуп еиҳа
инарҭбааны ирылаҵәо.
Кьыршьал
Чачхалиа
дсатирик
мацараны
ҳихәаԥшуазар – уи рҿиара ҳзеилымкааит ауп. Уи дпоет иашан, длирик бзиан, иҟалап иара убри алирикатә
хырхарҭа акәызҭгьы, иаҳа агәахәара изҭоз, аха
иадраӡомызт аԥсҭазаара иашьклаҳәуаз ацәгьамыцәгьа.
Абраҟа исгәалашәоит Демиан Бедныи ицәаҳәақәа:
Пою, но разве я пою,
Мой голос огрубел в бою!

Кьыршьал Чачхалиагьы апоезиаҿы дықәԥаҩын, дагьа­
зықәԥаҩын, дагьазышәаҳәаҩын аԥсҭазаара, ибжьгьы
579

рзымхәаҽит ацәгьамыцәгьа: уи ккаӡа иаадырԥшуеит ахаа­
цәа зҟәыншьшьылоу, ирхәыцгоу, ирлахҿыхгоу ашьаԥха
злоу илирикатә ҩымҭақәа. Урҭ даҽакы иаламҩашьо иазаанхоит аԥсуа литература.
Апоет ихааныз, изааигәаны дыздыруаз зегьы хашҭра
ақәымкәа иргәалашәоит уи шаҟа аҿыц дазҿлымҳаз,
шаҟа аҿар дрышьклаԥшуаз, игәаԥхоз апоетцәа ирызкны
ахьӡынҩыларақәа иҟаиҵаз. Схаҭагьы иҵәахны исымоуп
раԥхьаӡатәи сышәҟәы аҭыҵра иазкны Кьыршьал Чачхалиа сыхьӡала ииҩыз ажәеинраала. Уи сара даараӡа ҳаҭыр
сзақәуп. Убас егьырҭ аҿарацәагьы, иара иқәлацәагьы
рықәҿиарақәа дреигәырӷьаны ирыдныҳәало ргәы азир­
хаҵон. Абри аганахьалагьы иҟоуп ҳара уи иҿаҳҵааша,
ҳахьиҿыԥшыша.
Кьыршьал Чачхалиа исатиратә ҩымҭақәа рӷьырак
зызкыз конкретла аԥсҭазаараҿыы иаҳԥылоз ауаа ракәын,
уимоу, зны-зынла иаахыртыҵәҟьаны, рыхьӡқәаҵәҟьагьы
мԥсахӡакәа иажәеинраалақәа ирылеигалон. Иара абригьы иаанарԥшуеит ҳәа сыҟоуп апоет шаҟа игәы аартыз,
иаӷацәагьы-ацәгьаныҟәгаҩцәа зынӡа дырцәымшәаӡакәа
иаартны рҿаԥҽра иҽазикуан. Урҭ рахьтә шьоукгьы,
ҽырдагәа-ҽыргаӡа ҟаҵаны, дара ракәӡамшәа апоет исатира зықәкыз, рхы рықәыжь изҿыц иаҿын.
Никәала Кәыҵниа имоуп жәеинраалак аҽада иазкны, аҽада шаҟа азырҳәо, иазырыҩуа адырызҭгьы – ихагахон, аха иабаҟоу, аҽада шәҟәы иаԥхьаӡом. Иҟан убас
Кь. Чачхалиа исатиратә жәеинраалақәа хаҭала изызкны
изырмыԥхьозгьы, аха уи азы иҳазҳәом апоет исатиратә
бџьар еибамгеит ҳәа: аԥхьаҩцәа уеизгьы-уеизгьы ирбон,
ираҳауан апоет ицәымӷыз дара ирԥырхагаз ауаа закәыз,
даҽакала иаҳҳәозар – апоет аԥхьаҩцәа нацәақәкыла дыдирбон аԥсҭазаара иашьклаҳауаз, иаԥырхагаз, изҿагы­
латәыз дарбанзаалак.
580

Иахьа уаҩы игәы маҷк инархьыртә иҟоуп Чачхалиа
исатиреиԥш иџьбароу асатира ахьзыҟамлаз, уи аихаҳара
ахьамоуз. Иахьа аԥсуа литература знапы алаку, иахьааидгыло, иахьааилацәажәо есқьынгьы ргәы иаланы ирҳәоит,
ҳлитератураҿыы Кьыршьал «иҭыԥ ҭацәны» ишынхаз.
Ҳәарас иаҭахузеи, алитератураҿыы аӡәы иҭыԥ даҽаӡәы
изаанкылом, досу иара иҭыԥ ауп иааникыло, аха уеизгьыуеизгьы апоет иашаҵәҟьа ашьҭанеицәа имоукәа зыҟалом.
Изхысҳәаауа, сара сгәы иаанагоит: ҳиашам ҳәа Кьыршьал
иҭыԥ ҭацәны инхеит анаҳҳәо – иҟоуп уи ишьҭанеицәагьы
– апоезиаҿыгьы апрозаҿгьы. Сара агәра згар сҭахуп, урҭ
рсатирагьы иҵегь еиӷьхап, ишнеи-шнеиуа, Кьыршьал
исатиреиԥшгьы амчхара ӷәӷәахап, наҟ-ааҟ аизҳара аиуп
ҳәа.
Иахьа аҽеиҭакра аамҭазы – зегь раԥхьаӡа ҳаԥхьа даагылоит уи азықәԥаҩ, уи ашьаҭакцәа ируаӡәкыз, дымшәадмырҳа ажәлар рыгәҭыха нҭкааны ирзеиҭаҳәоз, агәаӷьра ду
злаз апоет-сатирик Кьыршьал Чачхалиа. Иара ирҿиаратә
аамҭа зегьы уадаҩын – аибашьра, аибашьрашьҭахьтәи
аамҭа хьанҭа, ацәгьаҳәара, амилаҭ еилыхра, аԥсуара
ашьаҭарӡра аҽазышәара, ақәымчрақәа, аҵарҭышагара,
апротекционизм, амҵақьақьара… Абарҭқәа зегьы ахьыҟаз,
амчрагьы аҳаҭыргьы ахьрымаз аамҭа дахаанын Кьыршьал Чачхалиа, дырҿагыланы сатирала дшықәԥоз ауп
иԥсҭазаара дшалҵызгьы. Иахьагьы иҟоуп уи иҿаԥиҽуаз
ауаа иреиԥшқәоу. Асатирик иахьа иԥсы ҭаны дыҟазҭгьы,
ҳара зегь макьана иҳазгәамҭо, иҽеим ацәырҵра ҿыцқәагьы
икалам иҵашәарын, исатира рхиҟьарын, иаҳҳәап, иацтәи
амш зхагылаз, иахьа акнопка инақәырӷәӷәаны ателевизор
апрограмма ииаргошәа, аиҭакра иамҩаԥгацәоушәа иаразнак иаақәгылаз, арахь гәыла-ԥсыла иара иазыҟаҵаӡам,
иамаҭәаӡам, зынӡа изҭахӡам, иахьынӡауа маӡала иаҿагыло
ауаагьы.
581

Агәра згар сҭахуп ҳаԥхьаҟа ҳаԥсҭазаара асатира
аҭахымхо ишыҟало, аха иауам… Ҳаԥсҭазаара макьана
иаҭахуп асатиратә калам, ацәҟьара иҭазыршәуа ажәа
џьбара. Агәра згар сҭахуп еиҭагьы Кь. Чачхалиа иҭыԥ
ҭацәны ишнымхо.
1988

ДЕНИС ЧАЧХАЛИА
АПОЕТ РАԤХЬАТӘИ ИАЖӘЕИНРААЛА
Аԥсуа литератураҭҵаараҿы идыру фактуп Кьыршьал
Чачхалиа раԥхьатәи иажәеинраала шаԥиҵаз, Цаҟьазҭоу
ашьхараҿ, Леонти Лабахәуеи иареи анеицыз. Ари афакт
игәалаиршәоит алитератураҭҵааҩы Р. Қапба имонографиа «Леонти Лабахәуа» аҿы. Иара убас апоет «Иӡаахра»
шыҟалаз атәы дазааҭгылт В. Аҵнариа истатиа «Аччаԥшь
лаша зҭынхаз» аҿы. Уи астатиала иаатуеит апоет Кь. Чачхалиа ааигәа х-шәҟәыкны иҭыҵыз иҩымҭақәа.
Арҭ акритикцәа зыхцәажәаз фактк шакәугьы, Р. Қапба
ииҳәо аагоуп Кь. Чачхалиа ихаҭа изеиҭеиҳәахьаз аҭоурых
аҟнытә. В. Аҵнариа ихы иаирхәеит апоет Кь. Чачхалиа
иблокнот аҿы уажәааигәа иԥшаау, иара убри ахҭыс иазку
нҵамҭа хәыҷык, цитата ҳасабла ауп ихгьы ишаирхәаз.
Аха араҟа ҳара ҳазааҭгылом ҩыџьа апоетцәа
реиҩызара аҭоурых, мамзаргьы Кь. Чачхалиа ирҿиамҭақәа
ишырныԥшыз Л. Лабахәуа исатиратә традициақәа, мамзаргьы усҟантәи ашьхараҿы иҟазаара Л. Лабахәуа иҩымҭақәа
582

анырра ҷыда шырнаҭаз. Ари хаз темоуп аҟнытә, хазы
ахцәажәара аҭаххоит. Уажәыҵәҟьа ҳара ҳзызнеиуа иара
апоет Кь. Чачхалиа раԥхьатәи иажәеинраалоуп. Иаԥиҵаз,
иахьаԥиҵаз атәы ҳдыруеит, аха иабаҟоу иара ахаҭа? Абри
азҵаара аҭаацәа ҳҿаԥхьа иаақәгылт апоет иԥсҭазаара
данаԥхьа ашьҭахь.
Кь. Чачхалиа изныкымкәа ари ажәеинраала хәыҷ
изааигәаз ԥыҭҩык дырзаԥхьахьан. Иара усгьы игәы
аналаҟаз иқьышә уажәы-уажә иаақәыххуан иҷкәынра
агәалашәара зцыз арҭ ацәаҳәақәа. Изаҳахьазгьы
абри ажәеинраала атәы санразҵаауаз уажәы-уашьҭан
ирҳәарашәа рылаԥш кыднархалон, аха рҿаԥхьа иааиуамызт.
Идыру жәеинраалак аҿы иаҳбоит Кь. Чачхалиа
убасҟантәи ашьха иҟазаара иазку, насгьы убри иара
иԥсҭазаараҿы ҭыԥс иааннакылаз, ҵакыс иаиуз:
Ашьха каԥкаԥ сазыӡырҩуан,
Сахьаҿаз Браҟәшәынџьара,
Урҭ рыбжьы ахрақәа еиндырыҩуан
Иаасыкәыршан шәыџьара.

Уи анаҩсгьы:
Раԥхьаӡа абра сцәа ианырит
Апоет акәыц-ԥха…
Сыхмаҷыр сыман снаҵагылеит,
Изжәит урҩаш хьшәашәаӡа.
Убринахыс са снанылеит
Дырмит имҩа шашаӡа.

Уи ашьҭахь апоет иҭынхаз аблокнотқәеи, егьырҭ
анҵамҭа шәҟәқәеи рҟны (урҭ рхыԥхьаӡара 80 инареиҳауп)
иԥшаан даҽа жәеинраалакгьы, макьаназы аԥхьаҩ
583

изымдырӡо. Араҟагьы апоет дазааҭгылоит (иаҳа ииашахоит – игәалаиршәоит) Цаҟьазҭоу ашьха­ҿы иҟазаара. Ари
инеиҵыху ажәеинраала ҩуп 1969 шықәсазы. Цаҟьазҭоу
ашьхаратәи ахҭысқәа апоет дрыхцәажәоит, злагамҭа ыӡу,
ашьха-шәарыцаҩ Ҷ. Кәарҷиа изку ианҵамҭақәак рҿы.
Иаҳа инҭкааны Леонти Лабахәуа иӡбахә аҳәоит
1963 шықәсазтәи Кь. Чачхалиа иблокнот аҿы иану даҽа
жәеинраалак, Қьышьуард ҳәа зыӡбахә имоу Л. Лабахәуа
иоуп. Ус акәын апоет аҩны ишиарҳәоз.
Са сшәарыцон, ашьха сықәын,
Арҭ ашьхақәа еимдауа,
Сгәамч дуун, ашьа сҿықәын,
Апоезиа сгәы иҭашуан.
Зны-зынлагьы Қьышьуард сицын,
Сгәы ирӷәӷәон, сгәы ҟаиҵон,
Уи аамҭазы дпоет ҿыцын,
Сара аҩышьа уа исирҵон.
Ҳарҭ ҳҩыџьагьы ашьха ҳаҟан,
Ҳарҭ ҳаицымызт ҳаицыршәо
Ашьхақәа рахь ҳарҭ ҳаицныҟәон,
Ажәақәа акакала еиқәыршәо.
Усҟан ҳашьҭа еицанаҳҵаз
Наҟ асы еиманаҳәеит,
Аха сгәалашәара ихыртлаз
Ҳашьҭа ҿыцӡа иснарбеит.
Иара уи ашьҭа сгәы иаанхалеит,
Исхашҭуам аус ауанаҵы
Ҳҩыџьагьы ахра ҳхалеит
Аԥсабара ҳбарацы.
Ҵоуп, Қьышьуард иахьа дыҟам
Аха ахрақәа еснагь ибзиоуп.
Ирҿиамҭақәа – урҭ зеиӷьаҟам
Ирҳәауеит: Қьышьуард са соуп.

584

Кь. Чачхалиа раԥхьатәи иажәеинраала аԥшаара
сшаҟәымҵыцызгьы, сыԥшаарақәа рлахьынҵа насыԥдахар
ҟаларын, еиҭах иара апоет иҟазшьа ҷыдак акәмызҭгьы.
Аҷыдара ҳәа ҳазҿу Кь. Чачхалиа иблокнотқәа ирниҵоз
ажәеинраалақәа рӷьырак амшынҵатә ҟазшьа ахьрымоу ауп. Мамзаргьы Кь. Чачхалиа иблокнотқәа ирниҵоз
анҵамҭақәа иажәеинраалаитәуан ҳәа уҳәаргьы алшоит.
1956 шықәсазы (апоет Москва Иреиҳаӡоу Алитературатә
курсқәа данырҭаз) иблокнот ианиҵоит раԥхьатәи ипоезиатә
цәаҳәақәа ирҭоурыхыз атәы зҳәо ажәеинраалак:
Мызикәара арҩаш хықәан
Аӡы адыҽҽало хаҳә дук сықәтәан.
Заамҭа ааиз хәыцрак схалан,
Уи аамҭаз хәылбыҽхан.
Сладахьҟала аԥсҭҳәа ҭалан
Са сахьтәаз исзаауан.
Иаҳа-иаҳа амра шьҭалон,
Са сахьтәаз илашьцауан…

Анаҩсан апоет иҩуеит аԥсабара изнарҵысыз ацәа­
нырра ишабзазарахаз раԥхьатәи иажәеинраала аира, иагьааигоит убырҭ раԥхьатәи ицәаҳәақәа. Абар дара:
Ааԥынра иатәу аҟармаҵыс,
Угәырӷьа-гәырӷьо зегь раҵкыс
Иаҳәамҭан ашәак игәыҭкааган,
Изаҳауа ргәы ахәшалбааган,
Гәахәас иамоу иԥсаанӡа,
Абжьы ырхаа иҷырҷырларц шаанӡа.
Ашәак ауп иара иадыруа,
Убри аҳәоит иҷырҷыруа.
Аха уи сгәы ахшәаӡом,
Сҟармаҵысгьы абжьы цаӡом.

585

Ҳгәы излаанаго ала, Кь. Чачхалиа арҭ ацәаҳәақәа
аниҩуаз ихыҵуан 15 шықәса. Ус акәзар, дара урҭ
имазырҽхәаз Леонти Лабахәуа 21 дырҭагылан.
Ажәакала, абасеиԥш иҟаз ажәеинраала хәыҷык ала
даҽа ԥсуа нхаҩык иҷкәын имилаҭтә поезиа ахәышҭаараҿы
имцахә ахы икит.

ДЕНИС ЧАЧХАЛИА
***
Кьыршьал Чачхалиа еицырдыруаз поет-сатирикын.
Аԥхьаҩцәа гәахәара дула ирыдыркылеит уи илирикатәи
исатиратәи жәеинраалақәа. Аԥсуа ԥхьаҩцәа рахьтә
ирацәаҩуп апоет исатиратә жәеин­раалақәа ҿырҳәала издыруа, ацәажәараҿгьы лассы-лассы зхы иазырхәо.
Аԥсуа сатираҟны Кьыршьал дзыԥсахуа поетк макьана
дымгылацт.
Изаамҭамкәаны, қәра дук имаӡамкәаны зыԥсҭазаара
иалҵыз Кьыршьал Чачхалиа ипоезиа здыруаз зегьы
акаҩ-каҩҳәа рлымҳа иҭаҩуеит ицҳафыруаз иажәа ҿаца
– ацәгьахәыццәеи, аҵарҭы­шагацәеи, ахамаԥагьацәеи
ҿаԥызҽуаз, хаха ирыжәлоз. Уи ирҿиамҭақәа аринахысгьы
еиҳа-еиҳа ажәлар ирылаҵәоит, рхы-ргәы иаднакылоит,
ишыцҳафыруа иаанхоит.
Уажәы, апоет диижьҭеи 70 шықәса анҵуа, абри ашәҟәы
– иалкаау иажәеинраалақәа реизга еиднакылоит илирикеи исатиреи, иара убасгьы иамоуп «Ааигәа иԥшаау
рахьтә» ҳәа аҟәша.
586

ВЛАДИМИР АҴНАРИА
АЧЧАРА АРИЦАР
Кьыршьал Чачхалиа 80 шықәса ихыҵра иазкны
Аччаратә культура жәытәнатә аахыс ажәларқәа
рҭоурых, рцәаҩа, рдунеихәаԥшышьа зныԥша доуҳатә мал
дууп. Еиԥшым ҩадауааи-ладауааи рыччаԥшь. Аҩадауаа
(агерман назлоу) рыччаԥшь маҷк анаҟә ахашьшьуп, аладауаа (афранцызқәа, аболгарқәа, абырзенқәа, аԥсуаа
назлоу кавказаа) рыччаԥшь дара зааӡаз амра цаҳәцаҳә
агәылжжуеит, амцхә илахҿыхуп. Иџьоушьаша, латин
бызшәала – «умор» иаанаго «аӡы», «ԥсы», «аԥсы» ҳәа
ауп. Ажәакала, аччара ахьыҟоу – аԥсҭазаара ыҟоуп. Аччара – амч ӷәӷәоуп, уи еиҟаранатәуеит аҳараки, алакәи, аҳи
атәи, аҿаасҭеи, атрагедиеи акомедиеи. Аччара – акгьы
иацәшәаӡом. Ауаҩы иччарала диааиуеит, аха зны-зынлагьы
уи иччараҿы еилаҵәоит ашьеи алаӷырӡи, агәырӷьара дуи
арыцҳара дуи.
Аԥсуа жәларгьы иаԥырҵеит аҭоурых ду змоу аччаратә
культура хаҭәаа. Уи атрагедиа аԥсуа литературатә сатиреи аиумори инарҭбааны ирныԥшит. Д. Гәлиеи С. Ҷанбеи,
инадыркны Шь. Ҷкадуеи, Шь. Аџьынџьали, А. Возбеи, В.
Маршьани, А. Џьниеи уҳәа рҟынӡа. Иналукааша асатирик,
апрозаик, адраматург Ш. Ҷкадуа ааигәа иҭыҵыз «Асатиреи аиумори» захьӡу ашәҟәы аԥхьажәаҟны иҩуеит:
«Аԥсуаа гәыла, шьала, дала бзиа ирбоит ачча, ахәмар,
алаф, асамарҟәыл, алахҿыхра. Егьа гәырҩа рымазаргьы,
урҭ рцәажәара араӡын еиԥш иалаԥсоуп ауаҩы дзырччаша,
дзырлахҿыхша. Аус руама, аԥсраҿы игылоума, ачымазаҩ
дырҷаԥшьома иахьыҟазаалак иаҳа ирзааигәоуп ачча. Ачча
ахьыҟоу – аԥсҭазаарагьы иҟоуп. Ачча ахьыҟоу – аиааирагьы ыҟоуп! Жана Ачбеи Чаҵә Чагәи реиԥш иҟаз аҟазацәа
587

дуқәа ирыбзоураны ҳара ҳажәлар рпоезиатә гәынкылара
еиқәнархеит реиҳа иантрагедиатәыз аамҭақәа раан ииз
ахьӡыртәрақәа алафқәа. Ааскьа ҳажәлар ирхыргаз аибашьраангьы, абџьар хымцеиԥш еихсыӷьмызт ажәлар рыччара».
Аԥсуаа рыччаратә культура иҿыцу поезиатә бызшәала
еиҵызхыз, ихазырҭәааз дреиуоуп Кьыршьал Чачхалиа –
иара ианиааз цлабҩы дызмамыз иналукааша аԥсуа поетсатирик, аԥсуа лирик ҟәымшәышә. Кьыршьал иаарласӡаны
ажәлар дрылаҵәеит. Исгәалашәоит Кәтол ашкол санҭаз,
«аԥсасираамҭа» ианналагоз аламҭалазшәа агазеҭ «Аԥсны
ҟаԥшь» иҳазнанагеит Кьыршьал исатиратә жәеинраалақәа
жәпакы. Аԥсуа литература арҵаҩ бзиахә, хашҭра зқәым
Шамил Сақаниа ԥыҭҩык алитературатә хеидкыла
иалақәаз иша-шаны иҳадиҵеит иааиуа аныҳәақәа руак
азы аклуб аҿы иҳамаз ауахәама асценаҿы ҳақәгыланы
ҳрыԥхьарц. Сара уи раԥхьатәи асценаҿы сцәырҵра акәын:
исгәалашәом сшаԥхьаз, аха исгәалашәоит ауахәама аҭуан
ҳаракы иаҵахысуан кәтолаа рнапеинҟьабжьы. Уи Кьыршьал
иажәеинраалақәа ракәын ҳәарада изызкыз. Уинахысгьы
такәаамҭа ирҳәалон «Амбакәа иаҳцәигоит иаҳмырбакәа»,
«Рамадан ичамадан», «Сеидыҟ мгәацәатыҟ», «Соуфыџь
исаԥыџь». Арҭ ажәеинраалақәа аамҭа ҿыц аҿы зырцәажәоз
раԥхьаӡатәи жәҵарақәаны иҩаҳалԥрааит. Урҭ рыхьӡқәа
рифмала бжьгашьала реиқәыршәараҵәҟьа иаҳәоит ажәлар
ртрадициа, Леонти Лабахәуа итрадициа шаҟа ирзааигәоу.
Кьаршьал дахьнеилак,– акы идмырҳәакәа, жәеинраалақәак
дрыдмыԥхьакәа доурышьҭуамызт. Убас зны Ҭырқәтәылантә
раԥхьаӡа акәны иааз Ҳақы Ажьибеи Фехми Агрбеи ҳрыцны
Дәрыԥшьаа ҳарҭааит. Акультура ахан унацәахы узрыламҵо
уаала иҭәын. Ицәажәон саси аԥшәмеи еибарԥшны, ҳажәлар
рыгәҭыха акыр иалацәажәеит. Еизаз Кьыршьал дышҳацыз
анеилыркаа, асценахь дымхалар рымуит, уиакәхеит,
Кьыршьал усҟатәи ҳаиниара дагәыцәхаданы даақәгылт,
588

иааԥсара ҳаҭыр ақәрымҵозҭгьы, шаанӡа доурмышьҭыр
ҟаларын. Кьыршьал ипоезиа аиҳарак – аиҳарак исатира – алитературеи асценеи знапы алаку реиԥш бзиа ибоит иара ус аԥхьаҩцәа, иахьагьы уахьнеилак имаҷҩымкәа
иуԥылоит уи иажәеинраалақәа апыҟҟаҳәа изҳәо аԥсуа
литература абзиабаҩцәа. Дысхашҭуам убарҭ ируаӡәку,
ааигәа зыԥсҭазаара иалҵыз аӡҩыбжьатәи анхаҩы, нас
Аҟәа такәаамҭа атакси аҿы аус зуаз Капитон Кокаиа. Уи
гәыҟаҵагас имаз Кьыршьал исатиратә жәеинраалақәа
ракәын, ҿырҳәала идыруан дара шамахамзар акы
аабжьамыжькәа, насгьы даара ҟазара дула, иахәҭоу аинтонациа рзыԥшааны иҳәон. Уи иԥсабаратә артистизм
шьахәла иааирԥшит Аԥсны Аҳәынҭқарратә библиотекаҿы
еиҿаҳкааз аԥсуа поезиа ахәылԥазқәа руак аан.
Кьыршьал Чачхалиа дырзааигәан аԥсуа шәҟәыҩҩ­­
цәеи апоетцәеи реиԥш аҵарауаагьы. Иара иԥсҭазаара
даналҵшаз аламҭалаз такәаамҭа дышьҭан «Лечкомиссиа» ҳәа изышьҭаз ахәышәтәырҭаҿы. Усҟан
еиҵыхны имҩаԥаагоз апарадқәа руак аан Аԥсуа институт аусзуҩцәа рколонна ааҭгылт ахәышәтәырҭа
аҿаԥхьа. Дарбан сгәалашәом, «уара, шәааи Кьыршьал даабап, ҳагьиқәныҳәап», – иҳәеит. Иажәа
ааҩбамтәӡакәа
ҳшышәҩыкыз
уахь
ҳанхалеит,
аҳақьымцәагьы иҳамарымкит. «Сыԥсҭазаара шәроуит,
анцәа шәиныҳәааит!» – иҳәеит иара ишьадахахьаз
иқьышәқәа рыла дааԥышәырччан. Аха, иазаауазеи,
ҳара ҳнеира уи аԥсҭазаарахь, дызгәыҿҳәаауаз аԥсуа
ԥсабарахь дазмырхынҳәит – дук хара имгакәа апоет лаша дҳаԥхагәышьеит. Аԥсуа литература дацәыӡит
имҩашьо абаҩхатәра злаз, збаҩхатәралагьы ауаа ргәаҵа
аҭырлашаара иашьҭаз апоет. Уеизгьы аԥсуа поезиа Кьыршьал иазынижьит ажәҩан аҵаҿы ҽакы иаламҩашьо
иагәыҵаҷҷаз ииеҵәахә – «сыеҵәахә жәҩан агәы ианкыдлашоз. Ишаанӡа икаҷҷо, ианыԥхоз, Ахыҵнамхыц ҳәа
589

анысзырҳәоз аӡы иижәша, Саԥхьаҟа сылшарақәа ртәы
зҳәоз. Уахашаанӡа ианакыз имыцәаӡо, Сара исызиашан
ианаҿыз аԥхара. Сгәаҳәаны, уахгьы-ҽынгьы смыцәаӡо,
Сыҵәҩан арсны саҿын анхара».
Кьыршьал Чачхалиа иҵәҩаншьап иахылҿиааз апоезиа ауп. Абра апоезиаҿы, ҳәарада аԥыжәара амоуп асатира, аха уеизгьы уи исатира ганкы иузадцәыло иҟаӡам,
иахцәажәахьоу зегьы еицҿакны шазгәарҭахьоу еиԥш,
ара асатира имҩашьахуа алирикатә цәа ахукаауеит.
Уи ауп Кьыршьал исатира иагьа иҵарызаргьы, џьараџьара иџьбаразаргьы, асатира иацәаҩоу ашшапацәара
иаҟәыблаауа,
аиумор
иаҟазшьоу
аганрацәараҿы
ишьақәзыргыло.
Кьыршьал Чачхалиа, ҳәарада, иныԥшит аԥсуа поетцәа
рсатиратә рҿиамҭа. Д. Гәлиа инаиркны иара поетк иаҳасаб
ала, дызнаҭаҵәҟьаз, Л. Лабахәуа иҟынӡа (уи атәы Кьыршьал
ихаҭа иҳәоит иархив аҿы еиқәхаз иқьаадқәа руак аҿы). Аха
Кьыршьал Чачхалиа ӷәӷәала иныԥшит иара убас изааигәаз
адунеитәи атрадициа, лымкаала ажәлар рыччаратә культура атрадициа, аформа, адоуҳа, апоетика. Ана-ара иубоит уи иара заҟа дазааигәаны ицәа иалаигӡаз. Иара
ихатә бжьыҵәҟьа ихалаанӡа уи ари апоетика ӷәӷәала ихы
иаирхәеит, амала баша аҿыԥшраҟны дмаангылакәа, иара
итәала игәылыршәаҵәҟьаны «Хырҵәыфаҩы ҵыхәа-баба,
Хәышҭаараҽҳәымҵ ҵис ацгәаба, Тәаа-маа, Ҽмырҳа-ҽмырба,
Џьа мбаӡакәа ԥсшьаҽырба, Ҳәынаԥ мкы чуан ҭырбзаа, Зхара
крыфа, Абла ҭызза». Иҩашьом апоет илексика, иажәартәашьа,
бжеиҳан ихы иаирхәо амапкратә форма, царҭа амамкәа еилацалоу ажәа ҿахҵәақәа ажәлар рпоетикатә ҷыдарақәа
ишырзааигәоу:
«ӡаамга
ӡԥыҩла»,
«џьымшьыламҵа
џьымшьыхырҟәыҿаа», «шьапымыӡәӡәа иарҭақәԥала» уб. иҵ.
Кьыршьал иажәеинраалақәа рҿы ирацәоуп ҟаза­
рала ихы иаирхәо ажәа апарадокстә еиҿа­гыларақәа,
ажәеинраала хиркәшоит иаалырҟьан ушақәымгәыӷӡо
590

ала, убри даҽакы еиԥшымкәа иагьҳаранакуеит аԥхьаҩ
агәахәара ду изҭо асахьаркыратә хшыҩҵарра. Иреиӷьӡоу
асатиратә жәеинраалақәа руак аҿы апоет дыхьӡыртәуеит
неихыркәа змам абаҩдан. «Имхы рцәаӷәон – изхымкааит, ианхыркаа – изыламҵеит, изы­ларҵан – изымрашәеит,
ус-ус ишеибарххоз: Иҭаԥ­саны ирҭан, илымшеит аура, уны
ианимҵарҵа… Иазхоуп сырххара, – иҳәан длатәан, Ифеит изхара!» Асати­­ратә еффект ҟазҵо амыругақәа ируакны
Кьыршьал ихы иаирхәон аԥсуа ажәеи атәым ажәеи контрастла реиваргылара, ара уи хымԥада дықәныҟәон иара
ирҵаҩы, Мызикәара, Цаҟьазҭоу ашьхаҿы ианеицыз аахыс
бзиа иибоз Леонти Лабахәуа имҩа. «Абас Амбакәа цәгьала
дшоуп, акгьы аниҵом акорешок! Амбакәа дшеилыскаа абасоуп ҳәа: «Стоп! – Амбакәа, иуфахьоу узхоуп!» даҽаџьараг:
«Изхәарҭахуи ари аҩыза, Иаарзыҟарҵан аревизиа, Аревизор иҳәеит: – «Вот так, 25 нызқь аҳәеит акт!»
Аамҭа наскьацыԥхьаӡа апоет ибаҩхатәра иаҳа-иаҳа
ишәуан, иҳаракхон исахьартәыратә ҟазара, дазнеиуан
аҟазаҵәҟьа даҽаӡәы дилазмырҩашьо ажәартәашьахь,
иџьоушьартә иҟоу алаконизм ахь, мыцхәык мҳәаӡакәа,
иккаӡа ауаа рсоциалтә хаҿра раарԥшрахь, ахшыҩҵак
абырҵкал икылыршәаны, зегьы агәахәара ду рнаҭартә
ашьҭыхрахь. Абар Кьыршьал исатиратә хьыршәыгәқәа
ируаку, ажәлар ирылаҵәахьоу ажәеинраалақәак: «Кыҷын
иман аҳәақәа, хәыҷи-дуи жәабаҟа, Уи изгылан аҳәаҭра,
Ахыб еиԥшын аматра. Аҳәаҭраҿы аҳәақәа ҿыҿуан, Ииашан
улымҳақәа ҵырхуан. Кыҷын исҭеит азҵаара. «ирылалазеи
абарҭ убра? – Ус дук рыман ҳәа егьызбом, Аиашами, усызжьом, Еимаркуеит – иҳәеит, иара, – Зегьы агәҭаны аиара!»
Аҭыԥԥхақәа еимакны, уажәы-уажәы зыхқәа ҭеибаҽҽуа
акариеристцәа заҟа ирнаалозеи ари, ҵаны, ԥсра зқәым
атема иазку ԥсра зқәым ажәеинраала!
Кьыршьал Чачхалиа исатиратә ҟазара ҷыдала
ирныԥшуеит ԥшьба-ԥшьба цәаҳәа ицо ажәеинраала
591

кьаҿқәагьы. Урҭ џьара-џьара мрагыларатәи афористтә поезиа атрадициақәа ааугәаладыршәоит:
Ҽада цәгьа, ҽада бзиа ыҟам,
Урҭ зегьакоуп,
Убри азакәхап изырҳәогьы:
«Аҽадахә еиԥш иԥҟоуп».

Даҽа ҿырԥштәык:
Ушәаԥырҳаԥуа аԥсҭазаараҿы
Аҟазара – ари ԥсроуп!
Есқьынагьы арцынара аҵкыс,
Ҽнакгьы арбаӷьра акыр иаԥсоуп!

Иԥсҭазаара аҵыхәтәантәи ашықәсқәа рзы Кьыршьал
Чачхалиа ипоезиа шьаҭанкыла аҽеиҭанакит, инарҭбааны
дазхьаԥшуа далагеит аханатә имҩа злахациркыз
алирикаҵәҟьа. Ҭышәынтәаларак ззымдыруаз, ԥсшьахак зхы
иамҭакәа, ҽышәала аус зуаз апоет, иаџьал ааины иҟәаҟәа
ишкыдтәалахьаз шидыруазгьы, гәеиҵахарак ҟамҵакәа
иԥшаауан амҩа ҿыцқәа, дызыгәышьуаз ижәлар рдоуҳатә
ԥсҭазаара иаҳа-иаҳа иҽагәылаихалон, инарҵауланы
дрызхәыцуан аԥсреи абзареи, енагь зышьхәа еивҵоу
ацәгьеи абзиеи, иаҳагьы инарҭбааны ицәа иалаигӡо далагеит бзиа иибоз, ажәеинраала ҟаимаҭқәагьы жәпакы
ззикхьаз Д. Гәлиа, И. Коӷониа, Б. Шьынқәба, М. Лакрба,
А. Џьонуа, Ҷ. Џьонуа, А. Лашәриа, иара убас А. Твардовски, Ҟ. Кулиев, К. Симонов, Р. Гамзатов. Наџьнатә аахыс
еиԥш, еиҳагьы дрызҿлымҳахо далагеит аԥсуа поезиа
мышхәыбзазала иаланагалаз апоетцәа ҿарацәа. Таиф
Аџьба изку ажәеинраалаҿыы ҳаԥхьоит: «Ажәеинраала
бзиа санаԥхьа, Амырхәага каҷҷеит саԥхьа, Сҭынчӡа сшыҟоу,
сшыҟоу скәаԥӡа, Аԥыр-ԥырҳәа иакуеит сгәы амца, Аӡыхь
592

аххьаҳәа ахра иаҵҟьо, Иразынԥсаран ацԥ иаҵҟьо, – Сгәы
уи ала исырԥсаҳәароуп, Сарлаҳәыроуп ма саршыроуп».
Иара убасҵәҟьа гәыблра дула, иахьаҭаху алаф агмыжькәа,
иҩуп Витали Маршьан раԥхьатәи ишәҟәы «Слахьынҵа»
иазку ажәеинраалагьы: «Слатәан саԥхьеит уара уҩымҭа,
Ашәҟәы иҭужьыз уҩымҭа «Слахьынҵа», Уара исуҭеит сара
аҳамҭа, Бзанҵы исхамышҭӡо зынӡа, Џьара лафуп, иуҳәо
хәмарроуп, Кыр атемақәа еилаԥсоуп. Иманшәалоуп, имчылам, Иаҭахым маҳмыз, ҟамчы, Џьаргьы аԥҭа еиқәаҵәа
хчыла, Ишьҭхыс инеиуеит уара уҽы, Узықәтәоу уҽы уанаалоит, Убри ауп алахьынҵа, Амардара уама ихалоит, уҟамчы
нажәҵа апҟаца!». Шаҟа ибзиоузеи апоет апоет дангәеиҭо,
доуҳатә маакырас данизгыло!
Аха изхәарҭагәышьоузеи аҵыхәтәантәи ашықәс­қәа
раан Кьыршьал абжьааԥнытәи илахҿыхра, игәа­ла­ҟара
ҳаракы зырхәашьуаз ашәшьы ахыло иалагеит, иԥеиԥшыз
агәыхәтәхьымӡара игәы анканажьуаз ыҟагәышьан.
Абасеиԥшқәа раан апоет ииулак игәы еиқәҳәаланы,
ақьаад ахь ииаигон ахәыцра хьанҭақәа: «Уаха даара схы
сгәы ақәмаҷуп, Иԥсҭҳәаха исхаҳаит хәыцрак, Аҵых еиқәа
агәҭыха сзацуп, Сыкны самоуп уи саҩыҵрак. Дышԥасҭахыз
иааимызыцҟьоз, Уаха исхалаз алашьцара, Агәырҩа сыхца
наҟ иказцоз, саанызмыжьуаз сымацара». «Иҟоуп уиаҵәахә
анкашәало, Ишәарҭоуп ухы уаназымиааиуа». Аха дании нахыс аегоизмра зҟәыблааз, ауаҩра ду змаз апоет
ес иҟаиҵалак ихы даиааины дрызхәыцуан: Аԥсадгьыл,
Аԥсабара, Ажәлар, Абзиабара, Аиҩызара, Аҳалалра. Усҟан
ииуан ауаҩы дышьҭызхуаз ацәаҳәақәа: «Сҟалалааит
икаҳауа дышьҭысхуа, Амчымха снеины сиҵагыло… Сара
исҭахуп аӡқәа рҿы сыцҳаны, Смаакыраны ауаа сроурц». Кьыршьал Чачхалиа аҵыхәтәантәи аамҭақәа рзы
ииҩыз атрагедиатә цәаҳәа зылдоу иажәеинраалақәа
ирныԥшит иара данахааныз аԥсуа поезиа 50-тәи, ҷыдала
60-тәи ашықәсқәа раан мҩашьарада ишьҭикааз ацәаҩа –
593

алирикатә ԥсихологизм, ажәеинраала аестетикатә гыдра
аҳаракыра, иара убас уи агуманисттә пафос, «Ишԥабзиаз
ауаҩы дышуаҩу дыԥсуазар, Ибзиара ауаа зегьы ргәаҿы
инхауазар». Аҽаџьарагьы: «Сашьа – сыԥсҭазаара, Сара
сгәацаԥха. Сара саныҟамгьы сашәа усҭынха!»
Кьыршьал иҭынха – иашәала аԥсуа жәлар ргәаҿы
наӡаӡа иҭыԥ ылихит.
САРИОН ҬАРКЬЫЛ
АПОЕТ-АСАТИРИК
Кьыршьал Чачхалиа диижьҭеи 80 шықәса аҵра
иазкны Кьыршьал анырҳәалак, иаразнак Чачхалиа
дааугәалашәоит. Кьыршьал Чачхалиа анырҳәалак, иаразнак иааугәалашәоит амбакәараа, гадраҟәараа, рамаданраа, хаџьгәаҭраа, тышәкәараа уҳәа егьырҭгьы-егьырҭгьы,
апоет-асатирик иажәеинраалақәа рфырхацәа, зыжәлар
ирыцәӷьычуаз, зыԥсы мҭәуаз, зыламыс иаӷрагылаз,
зыуаҩра зцәыӡыз ауаа. Изӡатәузеи, апартиа иалан дара,
акоммунисттә партиа, амаҵура ҟәазқәагьы рыман.
Аԥсуа литератураҿы ишьақәгылахьаз асатиратә
традициақәа (Дырмит Гәлиеи Леонти Лабахәуеи раамышь­
ҭахь) днарықәныҟәаны, Кьыршьал Чачхалиа аԥсуа
сатиратә поезиаҿы иалеигалт иара ихәҭаагьы, иалидеит иара иҵыруагьы. Даҽакала иуҳәозар, асатира абираҟ
шьҭыхны, ԥхьаҟа изманы иаауаз иара иакәын. Рыцҳарас
иҟалаз, уи ишьҭахь уи абираҟ ашьҭыхра-аҵагылара аӡәгьы
изымгәаӷьыцт (апоезиаҿы). Ааи, иаҭахуп агәаӷьра, избанзар «Тира изыҳәа асатира» ануҩлак, тирараа, амбакәараа,
гадраҟәараа, рамаданраа уҳәа зегь еидгыланы иужәлоит,
уцәа ԥырҽырц иалагоит, удыршәарц иалагоит… уи идыруан азоуп апоет изиҳәазгьы: «Ақәԥараҿы угәы каумыжьын,
Дшымариамгьы дыр уаӷа».
594

Изӡатәузеи, саргьы исгәалашәоит Кьыршьал дықәца­
ланы данрымаз «дрыбжьарц» ианаҿыз.
Схазыҳәан акымзарак сашьҭамлеит:
Амла, аӡба – урҭ зегьы сычҳаит.
Сыҽсырԥхап ҳәа аӡәгьы икалҭ сыҵамлеит,
Нас сахькылнагаз усгьы ишәаҳаит.

Иҳаҳаит, иаабеит, аха иаадыруеит, иаҳгәалашәоит
даҽакгьы, даҽа ҩбагьы, хԥагьы. Аха урҭқәа срылалом,
исҳәоит иааркьаҿны: дымшәаӡеит апоет, исатира-бџьаргьы,
иршәны наҟ икаимыжьӡеит – иԥсы ҭанаҵы, уи еснагь аус аируан. Уи иаԥхьаҩцәагьы ирбон (имаз агәаӷьра), гәахәарыла
ирыдыркылон иҩымҭақәагьы, абри-абри уаҳзаԥхьеи ҳәа
ианиҳәауазгьы ыҟан еиуеиԥшымыз аиԥыларақәа раан.
Убри атәы ибзиан иазгәеиҭеит М. Лашәриа (истатик аҿы):
«Ажәлар ргәалашәраҿы арҭ ажәеинраалақәа аанхеит аиаша сахьаркны еиҭазҳәаз, аԥсҭазаара блаҵарыла ахәаԥшра
зныԥшыз
жәеинраалақәагьы. Исгәалашәоит абарҭ
аҩымҭақәа зныз агазеҭ аномерқәа еимакны ианрыԥхьоз,
«абан Амбакәа дахьнеиуа» ҳәа жәлар ирылаз «афацәаагацәа» нацәахыла ианеибадыруаз».
Кьыршьал
Чачхалиа
ихьӡ
ҭызгаз
асатиратә
жәеинраалақәа
иреиуоуп
«Амбакәа
иаҳцәигоит
иаҳмырбакәа», «N амагазин», «Уабаҟоу, Гадраҟәа?», «Рамадан ичамадан», «Тышәкәа», «Тира изыҳәан асатира», «Адиректор Миха», «Еимаркузеи?» уҳәа егьырҭгьы.
Шәара, ҳаԥхьаҩцәа хәыҷқәа, еиҳа ижәдыруазар
акәхап Кыҷын иҳәақәа ирызку ажәеинраала («Еимаркуазеи?» рҵага шәҟәыкгьы иануп): иҿыҿуа аҳәаҭраҿы еилоу
аҳәақәа «ирылалаз» уи акәзаап:
Еимаркуеит, – иҳәеит иара, –
Зегьы агәҭаны аиара!

595

Ижәдыруаз, агәҭаны аиара иаанагоз – маҵура ҟәазк
уманы, уҭәы-уԥха аҟазаара акәын: анахьгьы унапы нышь­
ҭушьуа, арахьгьы унапы аашьҭушьуа, иаауԥыхьашәауа зегьы – уџьыбахь! Ухазы!..
Ажәеинраалақәа реиҭаҳәара салагар сҭахым –
ажәеинраалақәа ирыԥхьалатәуп. Ирыԥхьаны – ирызхәыц­
латәуп. Кьыршьал исатира иахьагьы аус ауеит. Иахьагьы уи ахысра алшоит, изқәукыша амбакәараагьы ыҟоуп,
иҟоуп гадраҟәараагьы, тышәкәараагьы… иахьагьы иҟоуп
Аиаша, ҳара ҳиаша ду здызымкыло, агәра зымго, иҟоуп
аԥсымцәгьацәа, аламысдақәа, уҳәансҳәанқәа зыршо, абзиа
цәгьаны избо, аӡәы ҳәынҵәак иҿасҟьандаз ҳәа адәы иқәу,
«зиаша» ада даҽа иашак зымбо, зегь «здыруа», аха акгьы
ҟазымҵо (иззыҟамҵо)… ах, ҳара зегьы гәалак-гәалак ҳамоуп,
иаҳгәамԥхақәо ыҟоуп – уи џьашьатәӡам, ус иахәҭоуп, ус ада
нхашьа ыҟаӡам, – аха, избоит, иҟоуп «ачымазцәаҵәҟьагьы»:
аӡәы аныха дакызар ҟалоит (уи ихы ҿихыр акәхоит), аӡәы
«иагыруара» изцәырҵуеит (нас ихашҭуеит аԥсуара ҳәа ак
шыҟоу, аламыс ҳәа ак шыҟоу), ҽаӡәы ашьыцра деиланагоит,
егьи ԥыхьатәи имаҵурақәа дреиԥхыӡуеит – рыгәхьаагара
дарлашәын, ихәҭам инарҳәеит, ихәҭам инарҟаҵоит…
Мап, сара урҭ Аԥсны, аԥсуа жәлар ираӷацәоуп сҳәом,
аха ԥхьаҟа ҳцара ишаԥырхагоу агәра ганы сыҟоуп. Ҳара
зегь еилаҳкаар ауп акызаҵәык: иахьа иҳамоу Ахақәиҭра
аҩыза ахаангьы иҟамлацызт Аԥсынтәыла – Асовет мчрагьы
иаҳнам­ҭеит (иагьҳнаҭауамызт), аҳ Никәалагьы (Урыстәыла
аҵыхәтәантәи аҳ) иҳаимҭеит (иҳаиҭарангьы дыҟамызт).
Шьҭа ҳара ҳҽеихар – ҳаҩны ҳара ишаҳҭаху (аԥсуаҵасла)
еиҿаҳкаауеит, еилҳаргоит, иҳарԥшӡоит.
Абри акәын Кьыршьалгьы ииҭахыз, «дыззеибашьуазгьы» убри акәын. Абри Ахақәиҭра лаша ихы ақәи­ҵеит
Кьыршьал иԥа Валера Чачхалиагьы – дҭахеит ақ. Акаԥа
(Одишьи) ахақәиҭтәраан 1993 ш., сентиабр 17 рзы. Ихҵоуп
Аԥсны Афырхаҵа ҳәа ахьӡ ҳаракы.
596

***
Кьыршьал Шамил-иԥа Чачхалиа диит 1918 ш. маи
25 рзы Ԥақәашь ақыҭан (Очамчыра араион). Аҟәатәи
арҵаҩратә техникум дҭан, Москватәи Алитературатә институт аҟны еиҿкааз Иреиҳаӡоу алитературатә курсқәа
дырхысит. Лассаамҭа аус иуан абжьаратә школ аҟны
рҵаҩыс, нас агазеҭ «Аԥсны ҟаԥшь» аредакциаҿы, хатә
корреспондентс дыҟан Тҟәарчал. Акьыԥхь аҟны дцәырҵит
1937 ш. азы. Акыр ашәҟәқәа дравторуп, иажәеинраалақәа
цәажәахьеит урысшәала, украин бызшәала, убас егьырҭ
абызшәақәа рылагьы. Иԥсҭазаара далҵит 1970 ш. азы.
Анышә дамадоуп Аҟәатәи апантеон аҟны. Рҵаҩыс аус иуан,
иара убас иҟоуп Кьыршьал Чачхалиа иулицагьы (иара уа).
***
Сыстатиа апоет исатирахь исырхазаргьы, издыруеит,
Кьыршьал Чачхалиа ирҿиараҿы асатира инаваргыланы,
мап, аԥхьа инаргыланы иалкаалатәуп илирика – асатира хәҭак ааннакылозар, егьырҭ – х-хәҭак рымоуп, насгьы, идыруп, Кьыршьал дсатирикны дҟазҵаз иаамҭоуп,
изаҳамҳәари, аамҭа хәаԥсоуп, ауаа еилыхны избоз
аамҭа, гадраҟәарааи, амбакәарааи, тышәкәарааи раамҭа.
Даҽакгьы, апоет ирҿиараҿы асатира алызкааз (аԥхьа изыргылаз) иаԥхьаҩцәа роуп, аамҭа иаргәамҵуаз ауаа, аамҭа
иарҿиаз азалымдарақәа зегьы ирылагылаз, изхызгоз, згәы
ԥнажәоз ауаа роуп. Аха иҳамдыруеи, иарбан аамҭазаалак,
иара атәала ахәшьарақәа аргылоит. Исҳәарц исҭаху,
мышкы зны «иԥсыргьы» ҟалоит Кьыршьал исатира, аха
хымԥада иаанхоит илирика (иреиӷьу иажәеинраалақәа). Уи
агәра згоит сара.

БАГРАТ ШЬЫНҚӘБА
АБАҨХАТӘРА ЛԤШААХ ЗМАЗ ҲПОЕТ
Кьышьал Чачхалиа игәалашәара иазкны ажәақәак
Кьыршьал Чачхалиеи сареи раԥхьа ҳаиқә­шәеит Аҟәа
ақалақь аҿы. Ари ҟалеит 1931–1932 шықәсқәа рзы. Усҟан
сара аҵара сҵон Аԥсуа рҵаҩратә техникум аҿы. Кьыршьалгьы абри аҵараиурҭа дҭалеит. Аха рацәак ара дзаанымхеит, агәамбзиара дыхҭанакит. Лассы дыхнымҳәыр
ҟамлеит ихатә қыҭахь, Ԥақәашьҟа.
Абарҭ ашықәсқәа раан ашьха ӡиас Ааалӡга аԥс­ҭа
иҭыҩуа иалагахьан алаӷәым тҟәацбыжьқәа. Ҳпоет гәлым­
ҵәах Леонти Лабахәуа иажәақәа рыла иаҳ­ҳәозар:
Гәырр-агәақь,
Арирахьтәи акәакь!
Гәырр-агәақь,
Анирахьтәи акәакь!
Аҵықь! Аҵықь! Аҵықь!
Инымхо шьанҵак, дацык!

Абас агәараҳәа аусеилашра иалагахьан шықәс­
қәак рыла иқалақьхаз Тҟәарчал! Ашахтақәа аадыртхьан,
аизҳара, аҽеибыҭара иалагахьан ашах­тиор­цәа рықалақь.
Аԥсны қыҭеи қалақьи зегь рахьтә Тҟәар­чалҟа рхы дырхеит
аҿар жәпаҩны. Убарҭ дрылан Кьыршьал Чачахалиагьы.
Иахәҭоуп иналкааны игәаҭазарц: ҿыц ашьақә­гылара
иаҿыз аусуцәа рықалақь Тҟәарчал ирацәоуп апоет ҿа
Кьыршьал Чачхалиа инаҭаз. Ашьақәгылара иаҿыз аԥсҭаза­
ара ҿыц еиҳа еилыкка ианыԥшит ауаатәыҩса рыбжьара иҟаз аиҿагыларақәа, аиҿы­харақәа, азалымдырақәа,
598

арыцҳарақәа. Алаԥш ҵар зхаз апоет ибарҭахеит абарҭқәа
зегьы.
Ихазуп ҳзыхцәажәо апоет аԥсуа поезиаҿыы иааникыло аҭыԥ. Аӡәык-ҩыџьак акритикцәа иазааҭ­гылахьеит уи
азҵаара, аха иахьынӡахәҭоу иҭҵаамкәа иҟоуп иахьанӡагьы.
Асатираныҟәцаҩ – абас изаҳҳәар ҟалоит ҳпоет Кьыр­
шьал Чачхалиа. Мшаҽнеиԥш уи иажәақәа цаҳә­цаҳәуеит,
згәаӷ кны иназыцрасызгьы дырбылуеит иахьагьы!
Ус анакәха, ҳзыхцәажәо апоет дызражәуа мчы ыҟаӡам,
иага аамҭа царгьы шьыжь шәаԥшь амрахәагеиԥш дшыԥхо
даанхоит!
Идыруп, апоет иҟазара ахцәажәара имариоу усым.
Сара иахьынӡаздыруа Кьыршьал Чачхалиа ирҿиамҭа зегь
неидкыланы иахьынӡахәҭоу инарҵауланы иҭҵаам иахьа
уажәраанӡагьы. Хашҭрак ақәымзар ауп амилаҭ поет дызнысыз имҩа заҟагьы иуадаҩыз, заҟа­гьы ихьанҭаз.
Ажәа ацәаҳәаҿы иара ишақәнагоу еиԥш аҭыԥ аназыԥ­
шааха, усҟан ауп иара уи ажәа иахәҭоу амчхарагьы анаиоуа. Кьыршьал Чачхалиа, зегь раԥхьаӡагьы исатиратә
жәеинраалақәа рҿы, иааԥшит ажәа аԥсы ахьҭоу шидыруа,
даҽакала иаҳҳәозар, уи ажәа сахьарк дшазҟаза дууз.
Урҭ ажәеинраалақәа рыхьыӡқәеи, реиқәыршәа­
шьақәеи, реихыршалашьақәеи рымацара аагаргьы, аргама
иаҳдырбоит апоет иҟазара атәы.
Урҭ рахьтә ҳнарыхәаԥшып акык-ҩбак: «Сеидыҟ
мгәацәатыҟ»; «Рамадан – ичамадан»; «Софыџь – исаԥыџь»;
«Тира изыҳәан – асатира»; «Ацгәаба-ҵыхәабаба»;
«Хаџьгәаҭ – ахаџьгәа аҭ» уҳәа убас иҵегьы.
Даараӡа иаҭахны иԥхьаӡатәуп Кьыршьал Чачхалиа
исатиратә жәеинраалақәа ааидкылан рҭыжьра. Абар апоет
ихатәы жәеинраалақәа рзыҳәан дҵас иҟаиҵо:
Сажәеинраала, уара уқәыцыз,
Упырпылыз, ухәацыз.

599

Уџьбараз, еснагь уҿыцыз,
Ацәгьараан – уаҳәа кыз!
Ацәгьа зыршуа, ацәгьа зхәыцыз
Уцырцыруа уиҿакыз!

Сиқәшаҳаҭуп апоет: иага аамҭа царгьы хашҭра зқәым
ҳпоет Кьыршьал Чачхалиа иажәа сахьарк, аԥсуа жәлар
рыҟамзаара зҭаху иҿаԥхьа наунагӡа иаанхоит ицырцыруа
аҳәа цҳафырны!
1995

БОРИС ГӘЫРГӘЛИА
АБАҨХАТӘРА ҶЫДА
1986 шықәсазы Аҟәа, ашәҟәҭыжьырҭа «Алашара»
урысшәала иҭнажьыз «Ашәақәа ииуеит ҵхыб­жьон» («Песни
рождаются в полночь») захьӡу Кьыршьал Чачхалиа ишәҟәы
аԥхьажәаҿы Гьаргь Гәлиа абас иҩуан «Кыршьал Чачхалиа
дпоетын. Дызпоетыз ауалафахәы азы, ма ахьӡ-аԥшазы,
ма аелита реилазаараҿы аҟазааразы акәмызт. Уи дпоетеибашьҩын: ихьымӡӷыдаз ибар ҟалаӡомызт, ицәымӷын
ажуликцәа, ихәынгеишьон аӡәы акы абеицәаагари ҳәа иҟаз
ацәгьацәыԥхамшьақәа, уи урҭ игәы рзыԥжәо дрықәыӡбон,
зегьы ирбо-ираҳауа кьыԥхь ажәала».
Диашоуп, ҳәарас иаҭахузеи, Гьаргь Гәлиа. Шамахамзар, сара даҽа аԥсуа поетк схаҿы дысзаагом усҟан, Кьыр600

шьал Чачхалиа иаҟара ауаҩытәыҩсатә позициа ӷәӷәа
змаз. Уи баша ҳәоушақә ажәеинраала иҩуамызт. Икалам
иҵихуаз иарбан жәеинраалазакгьы даман изықәкыз,
изыхьӡынҩылаз ауаҩы. Уи дыбзиазар, апоет игәыбылра
зцу уаҩызар, автор ицәанырра ҟәымшәышәқәа изикуан, ус
акәымкәа, ажәеинраала зыхьӡынҩылоу ауаҩы дхәымгазар,
дыцәгьауҩызар, дчарҳәаҩызар, жәлар рмал знапы
алызшьуа хьымӡӷыдазар, автор уи исабрада иҿихуан,
дҵәылихуан, дкылиблаауан, исатира адоуҳатә мчхара
ижәиҵон, дызлаҿаасҭоу ишақәнагоу еиԥш диқәыӡбон.
Кьыршьал Чачхалиа иӡбахә анырҳәо, зегь раԥхьаӡа
уи ҳхаҿы даагоит поет-сатирикк иаҳасабала. Ҳаԥсуа
литератураҿыы макьана дымгылац, сгәанала, уи иеиҳәау
апоет-сатирик. Иреиӷьу исатиратә жәеинраалақәа рҟны
шаҭарада иҿаԥиҽуеит ауаа­жәларра рыбзазашьа аиӷьтәра
иаԥырхагоу рдоуҳатә еизҳазыӷьара иаԥышьклаҳуа,
ауаҩытәыҩса ицәа ԥызҽуа, дхьызҳәо ашьцылара бааԥсқәа,
аҟазшьа хәымгақәа змоу, ихаҳәраҳатәха ажәлар ирзыҟоу
ауаа хәымгақәа. Исатиратә жәеинраалақәа рӷьырак рыхқәа
рылагьы иубоит урҭ зызку ауаа рыгхаԥхақәа, рымрирақәа,
ршарамшарақәа. Абар усеиԥш иҟоу ажәеинраалақәак
рхыԥхьа: «Хаџьгәаҭ–ахаџьгәа аҭ», «Сеидыҟ–мгәацәатыҟ»,
«Рамадан ичамадан», «Соуфыџь исапыџь», «Тира изыҳәан
– асатира», «Ингороҟәа ичаҟәа», «Ҷыра мцура имаҵура»,
«Уабаҟоу,Гадраҟәа?»,«Амбакәа иаҳцәигоит иаҳмырбакәа»...
Арҭ асатиратә жәеинраалақәа иҵәылырхуеит зыбыз ашаха
ахам, ҵакы змаӡам, изҿыҩруа ззымдыруа абыз ҟьашьқәа,
арыжәтә иазгагоу, зхазгьы, ажәлар рзгьы хәарҭара злам
ауаа, тәым малла инхо-инҵуа рамаданраа, зуа-зҭынха
рыда зыкәша-мыкәша уаҩ дызмыргыло, дзымбо, игәра
зымго, дызҭахым Соуфыџьраа, ауаа жьаны аԥара рымызхуа Тирараа, Ингороҟәа иҩызцәа ҳажәлар рҭоурых еицазкуа афальсификаторцәа, Ҷыра иҩызцәа зыла амса ху
ахәаахәҭцәа хьымӡӷыдақәа, Гадраҟәа иҩызцәа аҭыԥ тата
601

иашьҭоу ахымдырцәа, Амбакәа иҩызцәа иаҳмырбакәа
иаҳцәызгауа уҳәа убас ажәлар бӷеиҵыхха рызымҭо
ацәгьацәыԥхамшьақәа.
Кьыршьал Чачхалиа ибаҩхатәра есымшаҵәҟьа
ирџьбараны аус аируамызт. Уи дуаҩы лахҿыхымзи,
зны-зынла гәаартыла дыччон, дԥышәарччо акәын ауаа
рыгхаԥхақәа шҵәылихуаз. Ари ахшыҩҵак арҵабыргуеит
изҩыдоу, илахҿыху аиумор зныԥшуа, ибаҩхатәра ари аган
ӡырызго иҩымҭа шьахәқәа ируаку ажәеинраала «Еимаркуазеи?»
Кыҷын иман аҳәақәа,
Хәыҷи-дуи жәабаҟа.
Уи изгылан аҳәаҭра,
Ахыбгьы еиԥшын аматра.
Аҳәаҭраҿ аҳәақәа ҿыҿуан.
Ииашан, улымҳақәа ҵырхуан.
Кыҷын исҭеит азҵаара:
–Ирылалазеи абарҭ убра?
Еимаркуазеи уҳәақәа,
Хәыҷгәы дугьы жәабаҟа? –
– Ус дук рыман ҳәа егьызбом,
Аиашами, усызжьом.
– Еиимаркуеит, – иҳәеит иара, –
Зегьы агәҭаны аиара!

Асеиԥш иҟоу аиумор зҩыда, аччаԥшь зҿықәубаауа,
ажәлар рцәажәара аинтонациа бзианы изнубаауа
ажәеинраалақәа маҷымкәа имоуп апоет. Убарҭ иреиуоуп «Ицәаӷәаны ирҭан» ҳәа иалаго ажәеинраала.
Ҳаизыӡырҩып апоет:
Ицәаӷәаны ирҭан,
Изхымкааит амхы.

602

Ихкааны ирҭан,
Илаимҵеит акгьы.
Илаҵаны ирҭан,
Дымнеит рашәара.
Ирашәаны ирҭан,
Ихашҭит аҭгара.
Иҭагалан ирҭан,
Изҭамԥсеит аца.
Иҭаԥсаны ирҭан,
Изҭымгеит зынӡа.
Иҭганы ирҭан,
Имгеит лагара,
Илаганы ирҭан,
Дымцеит аагара.
Иааганы ирҭан,
Илымшеит ахәра.
Ихәны ирҭан,
Имуит аҭаԥсара.
Иҭаԥсаны ирҭан,
Илымшеит аура.
Иуны имҵарҵан…
– Иазхоуп сырххара! –
Иҳәан, длатәан,
Ифеит изхара!

Кь. Чачхалиа зны Аҟәа Аԥсуа педагогтә ҵара­иур­ҭаҿы,
нас Москва А. М. Горки ихьӡ зху Алите­ра­туратә институт аҿы еиҿкаау Иреиҳаӡоу алитера­туратә курсқәа рҿы
аҵара аниҵоз акәзааит, Акәаскьа, Ԥақәашь, Тҟәарчал
рҵаҩыс аус аниуаз акәзааит, «Кавказарацәагеологиа»
атрест Тҟәарчалтәи агеолог­ԥшыхәратә партиа акадрқәа
рыҟәша аиҳабыс дыныҟаз акәзааит, агазеҭ «Аԥсны ҟаԥшь»
аредакциа алитературатә усзуҩыс, убри агазеҭ ахатә
корреспондентс аус аниуаз акәыз, еснагь гәыла-ԥсыла,
603

доуҳала, иуаажәлар, иԥсадгьыл гәакьа Аԥсны, иҳараку
ауаҩытәыҩсатә идеалқәа ракәын зымаҵ иуаз. Уи еснагь
аҿар, аусуҩцәа, аколнхацәа, ажәлар дрылан, иҵарадырра,
иԥсҭазааратә ԥышәа, игәбылра урҭ ирызкны. Кь. Чачхалиа
иԥсҭазаараҿы, иусураҿы еснагь ихы ахәрыбӷьыц икылихуан, апринципра, агәымшәара, аиашара аԥсадгьыл абзиабара ҳаракы инубаалон. Уаҩык, поетк иаҳасабалагьы ипатриотизм цаҳәцаҳәуа иааирԥшуан. Машәыршақә иҟамлаӡеит
исахьаркыратә рҿиамҭаҿы иԥсадгьыл гәакьа Аԥсны, уи
аԥсабара блахкыга абеиарақәа, аԥсабаратә цәырҵрақәа.
Аԥснытәи ақалақьқәеи ақыҭақәеи ирызку, ҷыдала
акыршықәса дызланхоз, иџьабаа ду здыз Тҟәарчал ақалақь,
уи ашахтақәа, иаланхоз аџьажәлар, иԥсадгьыл ду – Асовет
Еидгыла, – аџьаус, ажәларқәа реиҩызара, гәахәарыла, пафос ҳаракыла ашәа ахьырзиҳәоз. Асеиԥш иҟоу амотивқәа,
атемақәа апоет ирҿиамҭаҿы аҭыԥ хатәра ааныркылоит. Урҭ
апоезиатә ҩымҭа ҟаимаҭқәа рҟны, апоет иаԥҵамҭақәа зегьы
рҟнеиԥш, иааирԥшуеит апатротизм ҵаула, ауаҩытәыҩсатә
позициа ӷәӷәа. Ари ахшыҩҵак дырҵабыргуеит: «Абраҟа»,
«Москва», «Сбаҳчара», «Сықалақь салан», «Гагра», «Аҟәа»,
«Март 4», «Д. И. Гәлиа», «Миха Лакрба», «Зегь бзиоуп
Аԥсынтәыла» уҳәа убас хыԥхьаӡара рацәала апоет икалам
иҵыҵыз ажәеинраалақәа.
Апоет ирҿиамҭаҿы аҭыԥ ҷыда ааннакылоит
абзиабара-интимтә лирика. Кь. Чачхалиа илирикатә
фырԥҳәыс, ибзиабаҩ лахь имоу агәыблыра, ацәанырра
ҟәымшәышәқәа еижьагаӡам, ажәеинраалак аҟнытә даҽа
ажәеинраалак ахь ииасуеит, еиҳа-еиҳа еизҳа-зыӷьоит,
рыҽдырҵаулоит, аԥсҭазаараҿыы иагьа ԥынгыла ирыниаргьы, ириааиуеит, алирикатә фырхаҵа ибзиабаҩи иареи
рыԥсҭазаара иаацрымшәаӡо иацуп, изыргәыкуа, доуҳатә
лшара дууп, цәалашәара лашароуп, анарха ӷәӷәа амоуп.
Иласуп, ахьхьаҳәа еихышәшәоит, абжьы хаа рхоуп, илахҿыхуп, ҵакылагьы иҵаулоуп Кьыршьал Чачха604

лиа ирҿиамҭа, иара убас ҳаԥсуа интимтә лирика зегьы
дырԥшӡоит уи ибзиабаратә жәеинраалақәа жәпакы. Апоет
иинтимтә лирикаҿы иҟоуп ашәаԥҵаҩцәа ашәа ҟаимаҭқәа
злырххьоу, ажәлар бзиа еицырбо ашәақәаны иҟалаз
ажәеинраалақәа. Убас еиԥш иҟоу ажәеинраала лыԥшаахуп
«Исхароузеи?»
Иаҳгәалаҳаршәап абри ашәагьы. Уи ҟаимаҭла
ианыԥшуеит иара аҵакы, аформа, иаҵоу ауаҩы­тәыҩсатә
цәанырра ҵаула:
Лассы-лассы бысгәалашәоит,
Шаҟа схәыцра балоузеи?
Амацәыс еиԥш бысҿалашоит,
Шаҟа ба блашароузеи!
Бзиа бызбоит, ишԥасҳәари…
Уаҳа хәашьас иамоузеи?
Ба бҿы исымҳәар иабасҳәари,
Ишсабҳәара, исхароузеи?
Ааԥын ааит, иԥшӡарахеит,
Амш шаҟа иԥхароузеи!
Бысзалымхуа сгәы балахеит,
Ишԥазури, исхароузеи?
Ашәҭқәа ҿалеит ибыбышӡа,
Шьыри, шаҟа иԥшӡароузеи!
Ԥхыӡла бызбоит схы анықәысҵа,
Ишԥасҳәари, исхароузеи?
Быда схәарҭам, сыԥсҭазаара,
Ишԥазури бҳәарауазеи?
Ба боуп сымш, са смазара,
Иҳәа, мшәан, исхароузеи?

Кь. Чачхалиа исатиратә, ииумортә жәеинраалақәа рҟны
ажәлар рпоезиа, Д. Гәлиа, И. Коӷониа, Л. Лабахәуа рсатиратә
жәеинраалақәа рформа, ридеиа аарԥшышьа, аҷыдарақәа
605

дырзааигәазар (уи уаҟагьы аорогиналра ааирԥшуеит
аха), зынӡа даҽа­кала ҳаԥхьа даагылоит играждантә,
ипеизажтә, ибзиабаратә поезиаҿыы, иара идоуҳатә дунеи
аҟнытә иаауа ирҿиамҭақәа рҟны. Уи уаҟа зинтимтә дунеи
ҵаулоу, иҭбаау, зидеиатә мҽхакы ҵкар рацәала еилоу поетуп, хәыцҩуп, урҭқәа зегьы ираамысҭашәаны, атакт бзиа
рыҵаҵаны изгәылазыгӡо, иагьзгәылзырԥхо аԥсуа хаҵоуп.
Кь. Чачхалиа иаамҭа дахаҭарнак иашан, даԥан,
даҵгәаҩын, дацхрааҩын. Ари ахшыҩҵак аиашара ҳәаа­
қәыр­ҵоит уи ишәҟәқәа: «Ажәеинраалақәа» (1955),
«Сҳаблаҿы» (1956), «Ицәажәоит агәы» (1959), «Ашәа
ҿыцқәа» (1960), «Агәили амыӷи» (1963), «Ахәырбӷьыц»
(1967), «Иалкаау» (1968), «Аиқәырхара» (1969), «Ааԥынтәи
ахәыцрақәа» (1971), «Алирика» (1979), «Алирика. Асатира»
(1980), «Алирика. Асатира. Ажәеинраалақәа ахәыҷқәа рзы.
Алитературатә ҭынха» (1981), «Ашәақәа ииуеит ҵхыбжьон»
(1986), «Ажәеинраалақәа» (1988).
Апоет иԥсҭазаара зегьы, аиашазын, иуаажәлар рԥеиԥш
лашазын ақәԥара ишазикыз, уи азын иара еснагь аҟыбаӡыба
иагмыз, аха знымзар-зынгьы дышхьамҵыз, ихықәкы
чарҳәра шазимуз бзианы ианыԥшуеит «Сыԥсҭазаара ахь»
захьӡу ажәеинраала. Ари ажәеинраала заманалаҵәҟьа
иӡырнагоит апоет иԥсҭазаара хықәкы хадас, кредос иамаз
апринцип ҳаракқәа:
Аԥсҭазаара! Знызаҵәыкгьы унап схы иаақәумшьит,
Жәа ҟәандак саумҳәеит, аказы сгәы ҟаумҵеит.
Знызаҵәык сқьышә ачча аақәыжжит…
– Иахьцаз-иахьааз ҳәа уаҳа исымбаӡеит...
...Амариа сашьҭамызт, уаргьы исумҭеит,
Уара сыззукыз иазыскит саргьы схы.
Ишубо, мышкы аамҭа баша исхысымгеит,
Иара убраҟагьы избеит сразҟы...

606

Аиашазын, ԥхьаҟа аԥеиԥш лашазын ақәԥара ауп егьа
гәаҟра, мыҟәмабара ирыниаргьы, ишьҭахьҟа ишьҭагыланы
иааиуа ирабжьеиго апоет:
Ақәԥараҿ угәы ҟаумыжьын,
Дшымариамгьы дыр уаӷа,
Умшәан, ақәԥара уаҟәымҵын,
Иуҭахызар унхарц ԥхьаҟа...
...Ус бзиак ҟазҵахьада
Дшыцәоу аҩны игәы ҩарха,
Мала иааиракгьы згахьада,
Уи дазымқәԥа дымцаха?

Зыԥсҭазаара зегьы џьабаала иҭәыз апоет, иуаажәлар
рҿаԥхьа иуал ԥшьа анагӡара дшаҿыз, инарцәымҩа
дықәымлар шамуаз, ишааигәахаз анибагьы, ихшаз
иреиҳәашаз иман, иагьреиҳәеит:
...Аусаз срылан ақыҭақәа,
Апартиа исыднаҵаз нагӡо.
Сдәықәмызт ашәшьыра схы ныҵакуа,
Акакала сусқәа срыхьӡон...

Ҵабыргуп, апоет дызгашаз ачымазара данаргәаҟуаз
аамҭазы, икалам иҵыҵит алахьеиқәра зныԥшуа
ажәеинраалақәа, аха иара убарҭгьы аԥсҭазаара
ашьақәырӷәӷәара, ауаҩытәыҩсатә ҟазшьа ҳаракқәа
рӡыргара ауп пафосс ирыҵоу.
Апоет, апатриот Кь. Чачхалиа иҵеирагьы дыд­
мырԥхашьаӡеит. Иԥеиҳаб Валери Чачхалиа фырха­ҵа­рыла
Кавказ ажәларқәа рмилаҭ-хақәиҭ­ратә қәгы­ларақәа ихы
рылаирхәит. Ақырҭуа мпыҵаха­лаҩцәа Аахыҵ-Уаԥстәыла
ианақәла деибашьуан ауаԥс жәлар рхақәиҭразын. Иара
607

убас ихатә гәаԥ­харала уи деибашьуан Чечентәылан,
аиашьаратә чечен жәлар рхақәиҭразын. Иԥсадгьыл гәакьа
Аԥсны ақырҭуа мпыҵахалаҩцәа анақәла, хацәынмырха
аӷа хәымга диҿагыланы деибашьуан,
дагьҭахеит
фырхаҵарыла. Уи ихҵоуп Аԥсны Афырхаҵа ҳәа ахьӡ ҳарак.
Иԥсад­гьыл Аԥсны фырхаҵарыла ихы ақәиҵеит Кьыршьал
имаҭа – иԥҳа Лиалиа лԥа Дима Еныкьгьы.
Иԥеиҵбы Денис иакәзар, абаҩхатәра змоу, иеицырдыруа аԥсуа поетхеит, прозаикхеит, ҵарауаҩхеит, еиҭагаҩхеит.
Кь. Чачхалиа агәы ҭбаа зызҭаз, ауаҩытәыҩса бзиа
дызбоз, аҩызцәа бзиақәа, аҩызцәа дуқәа рҳаны измаз,
зчеиџьыка, зысас-гәашә ҭбааз аԥсуа поетын. Кьыршьал
ҩыза дус дрыԥхьаӡон А. Твардовски, Константин Симонов,
Р. Гамзатов, Ҟаисын Кулиев, Алим Кешоков, Адам Шогенцуков уҳәа ҳаамҭазтәи ашәҟәыҩҩцәа дуқәа аӡәырҩы.
Ирацәоуп Кь. Чачхалиа ихатәы библиотекаҿы иҩызцәа
ашәҟәыҩҩцәа дуқәа рнапқәа зҵаҩны ҳамҭас изынрыжьыз
рышәҟәқәа. Урҭ шаҳаҭра руеит аԥсуа поет иҭаацәеи иареи рахь иаадырԥшуаз агәыбылреи аҳаҭырқәҵареи рзы.
Ари ахшыҩҵак арҵабыргуеит уи ибиблиотекаҿы ҳалаԥш
иҵашәаз А. Твардовски ишәҟәгьы. Ҳрыԥхьап «Из лирики
этих лет» (1967) зхьӡу А. Твардовски ишәҟәы ҳамҭас Кь.
Чачхалиаеи уи иԥҳәыс Нинеи ианриҭоз иақәиҩыз ажәақәа:
«Милому дому Нины и Киршала Чачхалиа – с доброй памятью и на добрую память. А. Твардовский 2.11.68».
Кь. Чачхалиа ирӷәӷәон аԥсуа шәҟәыҩҩцәа раби­ԥарақәа
зегьы реиҩызара. Ирлас-ырласны урҭ рыҩ­ныҟақәа рышҟа
дымҩахыҵуан, иҩымҭа ҿыцқәа дрызрыԥхьон, гәахәала
идикылон дара рырҿиаратә қәҿиарақәагьы. Аиҩызара
ҳабжьан, бзиа ҳаибабон иаргьы саргьы. Уи мчыбжьык ахь
знык, ҩынтә Аҟәатәи суадақәа рахь данымааиуаз ыҟамызт.
Иара иԥсы анҭаз иихьаз сыҷкәынцәа Ахреи Абзагәи
ишьцыланы иҟан, бзиа дырбон. Ус иҟалеит арыцҳара:
1970 шықәса рашәара мза 4 рзы Кьыршьал иԥсҭазаара
608

далҵит. Кьыршьал уинахыс ҳаҩныҟа даузнеихуаз. Иҵит
жәабаҟа мшы. Ҽнак, ԥшьышықәса зхыҵуаз сыҷкәын аиҵбы
Абзагә даасыдгылан, ииҳәарызеишь ҳәа ибла ҭырхаха
даасҿаԥшын: – Папа, иҟалеи, диадиа Кьыршьал ҳаҩныҟа
аара дзаҟәыҵи? – ҳәа дсазҵааит. Иасҳәозыз ахәыҷы…
– Уажә џьара сцоит, сыццакуеит, даҽазны иуасҳәап, Абзик, Кьыршьал дзымаауа, – сҳәан, сгәыԥшаа-хыԥшаауа
снеиԥырҵит.
Кь. Чачхалиа 1938 шықәсазы иикьыԥхьыз раԥхьаӡатәи
иажәеинраалақәа инадыркны аԥсуа поезиа абзиабаҩцәа
деицгәарҭеит. Аԥсуа литература ашьаҭаркҩы Д. Гәлиа
еснагь илаԥш хаа ихын Кь. Чачхалиа: «… Ҵакыла
иҵаулоуп, идеиатә хырхарҭала ахҿа иаҩызоуп, формала еилыхха иҟоуп», – иҳәон Дырмит ду Кь. Чачхалиа
исатиратә жәеинраалақәа рзы. Кь. Чачхалиа ирҿиамҭақәа
ирыхцәажәахьеит иеицырдыруа аԥсуа шәҟәыҩҩцәа:
Б. Шьынқәба, Ш. Инал-Иԥа, Хә. Бӷажәба, Ш. Салаҟаиа, А.
Гогәуа, М Лашәриа, Т. Аџьба, Гь. Гәлиа, В. Аҵнариа, С. Зыхәба
уҳәа убас аӡәырҩы. Иахьа ҳара ҳлитературадырраҿы,
ҳакритикаҿы иҟоуп иҭышәынтәалоу агәаанагара уи исатиразы, играждан-патриоттә, иара убас иинтим-бзиабаратә
лириказы. Ҳара иахьа иҭыжьны иҳамоуп, шамахамзар,
уи ипоезиатә рҿиамҭақәа зегьы. Хыхь ишазгәаҭоу еиԥш,
иҳамоуп уи исахьаркыратә рҿиамҭа ахырхарҭа хадақәа
ииашаны ахәшьара рызҭо, рсахьаркыратә хаҭашьақәа,
ридеиатә хықәкқәа рҷыдарақәа ӡырызго астатиақәа. Аха
макьана иҳамам Кь. Чачхалиа иҩымҭақәа – исатиратә,
играждан-патриоттә, иинтим-бзиабаратә лирика адоуҳатә
беиара, аидеиатә ҵакы нарҭбааны, инарҵауланы, ҵкар
рацәала иҭызҵаауа, иӡырызго аусумҭақәа.
Ҳлитература аҭҵааҩцәақәак уи ирҿиамҭа гәыблыла
ишазнеиуагьы, исахьаркны иаанарԥшуа аԥсҭазааратә материал, аидеиатә ҵакы, асахьаркыратә хықәкы, асахьаркышьа зыԥсоу шеилыркаауагьы, уи знырра имоу аԥсуа фоль609

клор, Д. Гәлиа, Л. Лабахәуа дызлареиԥшу арҵабыргра ишаҿу,
иара исатира, ипатриот-граждантә, иинтим-бзиабаратә
лирика амотив хадақәеи, рсахьаркыратә ҷыдарақәеи,
ридеиатә хықәки, ирымаз, ирымоу аԥсҭазааратә резонанси анырхашҭуа ыҟоуп.
Хыхь иҳәоугьы шаҳаҭра ауеит Кьыршьал Шамил-иԥа
Чачхалиа иԥсҭазааратә мҩеи ирҿиамҭеи раԥҵараҿы
ҳаԥсуа критика, ҳлитературадырра иҟанаҵахьоу шмаҷым.
Апоет, абаҩхатәра ҷыда змаз арҿиаҩы Кьыршьал Чачхалиа диижьҭеи ԥшьынҩажәа шықәса аҵра Аԥсны
жәлар зегьы ианазгәарҭо аамҭазы, иҳамҳәар ҳақым уи
иԥсҭазааратә мҩа лашеи, ҵкар рацәала еилоу ирҿиамҭеи
иҵегь инарҭбааны, инарҵауланы, монографиатә ҵасла
ишыҭҵаатәу. Ари аҩыза ауал-ԥшьа анагӡара ҳадуп апоет
иҩызцәа-иколлегацәа, аԥсуа литература аҭҵааҩцәа, ари
аҩыза ауал ԥшьа рыдлоит ҳаԥхьаҟа игылараны иҟоу аԥсуа
литература адырыҩцәа рабиԥара ҿыцқәагьы.

НИКӘАЛА ҲАШЫГ
АШӘҞӘЫҨҨИ УИ ИБИОГРАФИЕИ
Кьыршьал Чачхалиа диижьҭеи 80 шықәса
аҵра иазкны
Ашәҟәыҩҩы ибиографиеи иҩымҭақәеи иузыр­
ҟәымҭхауа ирыдҳәалоуп уи дызҭагылаз аамҭа. Ус анакәха
ихәыҷы-иду, аҭоурых ҵакы ама-иамам, ашәҟәыҩҩы
ибиографиа ииашаны иҩтәуп. Ари астатиаҿы хықәкыс
исымоу иҳаҩсхьоу аамҭа еиқәаҵәак аан шәҟәыҩҩык
иԥсҭазаараҿы иалаз политикатә хҭыск алацәажәароуп, аха
уи ахь сиасаанӡа, зыӡбахә сымоу азҵаара инадҳәаланы,
проблемак сазааҭгылар сҭахуп.
Аԥсуа литератураҿыы макьана иҳамагәышьам
атрадициа,
аԥхьаҩцәа
инарҭбааны
иазхарҵахьоу,
ҳлитера­тураҿыгьы алагамҭа бзиа ҟазҵахьоу ашәҟәыҩҩы,
библио­графк днаидҵаны, иаҳҳәап, студентк-дипломантк,
иԥсҭазаареи ирҿиамҭақәеи рыҭҵаара аус напы аркра. Уи
ала ҩ-жьакгьы ҳкуан: акы – ҳлитература инҭкааны аҭҵаара
алҳаршон; ҩба – уи ҭызҵаауа акадрқәа азыҟаҳҵон.
Ҳӷаруп, иара убас, амемуар литературалагьы. Зыԥсы
ҭоу ракәым, зыԥсҭазаара иалҵхьоу изгьы, ари азҵаара
гәыгәҭажьуп. Аԥсуаҭҵаара аинститут аҿы алитература
аҭоурых ауп иҭырҵаауа – ашәҟәыҩҩы ибиографиа
инарҭбаан аҭҵаара урҭ рпрограмма иалаӡам. Алитература
аҭоурых аҿы урҭ уиаҟара рыҵарымкуазар ауеит, аха
ашәҟәыҩҩы иҩымҭақәа ахьырҵауа аҵараиурҭақәа рҿы
урҭқәа зегьы аинтерес рымоуп, еиҳараӡак ауниверситет
аҿы. Араҟа иазыҟарҵо афилологцәа иагьырҵаҩцәоуп,
иагьлитератураҭҵааҩцәоуп. Урҭ инарҭбааны ирдыруазар
ауп ҳлитературагьы, уи аҭоурыхгьы. Ус анакәха, ари азҵаара
611

уиаҟара зҵа­зым­куа акы еиԥш иахәаԥштәым. Убри аҟнытә
иахәҭаны исыԥхьаӡоит иара убас (раԥхьа инаргыланы
зыԥсҭазаара
иалҵхьоу)
ашәҟәыҩҩы
библиографк
днаиҭаны, иҩымҭақәа рыҭҵаара аус напаркра. Уи ҳаҭыр
змоу акакәны ахьӡ-аԥшагьы шьҭыхтәуп. Убас ианыҟалалак
ашьҭахь, иахьа уажәраанӡагьы зҭыԥ иқәҵам ашәҟәыҩҩцәа
рархив апроблемагьы убри ала иӡбахон. Уи азы ԥарашьарак аҭахынгьы иҟаӡам, иаҭаху ахара аԥшроуп.
Изааӡарызеи, жәытәгьы-ҿатәгьы убри ахара аԥшразы
ҳмаџьанагәышьан.
Сынтәа иазгәаҳҭараны ҳаҟоуп апоет Кьыршьал
Чачхалиа диижьҭеи 80 шықәса аҵра иазку аиубилеи.
Уигьы ихылаԥшыдоу ашәҟәыҩҩцәа дреиуоуп. Ури аҟнытә
сазааҭгылар сҭахуп уи ибиографиаҿы ииашамкәа иҳәоу
хҭыск.
Игор Марыхәба иҭижьыз «Абхазские письма» захьӡу
ашәҟәаҿы 1965 шықәсазы иҟаз жәлар реизара алҵшәақәа
ирызкны аихшьала ахьыҟаиҵо, ҳаԥхьоит: «… исключены из
рядов КПСС поэт Киршал Чачхалиа, Ермолай Аджинджал и
др. – за критику действий первого секретаря Абхазского
обкома КП Грузии Бгажба М. Т. и первого секретаря
Ткварчалского горкома партии Кварандзия Л. Х.» («Абхазс­
кие письма». С. 135)1.
И. Марыхәба аинформациа изҭаз дсыздыруам, аха
ииашамкәа ииҭеит, ихаҭа дыҷкәынан, урҭ ахҭысқәа
дрылахәымзар акәхарын.
1965 шықәсазы ахҭыс аҭоурых ааркьаҿны исҳәеит уи
аиҿкааҩцәа ируаӡәкыз Аҩардан Калистрат игәалашәара
иазкыз сыстаиаҿы. Уи астатиа ари ашәҟәгьы иагәыласҵеит.
Ари ажәлар реизара ашьҭахь апартиа аӡәгьы
далрымцаӡеит. Е. Аџьынџьал усҟан апартиа далаӡамызт, Кь.
Чачхалиа иакәзар, ҵабыргуп, апартиа иалцаразы азҵаара
ықәыргылан, аха ирзалмыршеит. Уи шыҟалаз абас ауп.
1

Ииашоу – Ад.145.

612

Зыӡбахә ҳамоу ажәалар реизара анымҩаԥысуаз
азҵаара ықәгылеит аизараҿ ҿыҵгас иҟарҵаз аҵара­уаҩ
ишәҟәы ахаҭа аилыргара, иналкааны анамастика иазкыз астатиа. Убри иазкны арҵаҩратә институт аклуб аҿы
ауаа еизеит. Уаҟа иҟан аҵарауаа, нас ажәлар реизара
иалахәызгьы. Исгәалашәоит, ашәҟәыҩҩцәа рахьтә Кьыршьал Чачхалиеи Алықьса Џьениеи ракәын иҟаз. Кыраамҭа
иԥшын еизаз, аха ашәҟәы автор дымнеит уи аизарахь.
Ииашангьы иҟаиҵеит: аҭагылазаашьа зеиԥшраз ала, уи
аусумҭа уаҟа ҵара-дыррала хцәажәашьа амаӡамызт.
Аиқәшаҳаҭра шыҟазгьы, ари еилызкааз ауаа ҟәышқәа
иабжьарымгазар акәхап уахь анеира. Аизара иалахәыз
шыԥшыз ргәы ԥҵәан ауаа гәамҵуа иалагеит. Уи убартә
иҟалеит ршыкьбжьы ала. Абри аамҭаз Кь. Чачхалиа
даарылҵын, ажәлар аарӡырҩны, жәеинраалак даԥхьеит.
Хьӡи-жәлеи ҳәамызт, аха аҵакала иудырратә иҟан актәи
амаӡаныҟәгаҩ ишизкыз. Ус иҟаз ажәеинраалақәа иааинырсланы рыҩра дазыманшәалан апоет. Нырра дукгьы ҟанамҵеит, аха иаалахҿыххан, ԥыҭҩыкгьы рнапы
ааинырҟьеит. Ус шакәызгьы, ацәгьаҳәаҩцәа уа иалатәамзи,
ари ахҭыс ацәгьаршыҩцәа рҿынӡа инаргеит. Урҭ абзиа
рзырҿиауамызт, аха ацәгьа аршразы ифраҭцәан…
Кь. Чачхалиа усҟан аус иуӡомызт, атәанчаҩцәа
реиԥш, уигьы ашәҟәыҩҩцәа Реидгыла апарторганизациа дахыԥхьаӡалан. Ус анакәха, уи ихьӡгьы ихьымӡӷгьы
ашәҟәыҩҩцәа ракәын – «дырзымааӡеит!». Ус иҟан апар­
тиатә леишәа!
Ҽнак, ашьыбжьышьҭахь, ашәҟәыҩҩцәа рклуб аҿы
снеит. Сныҩнашылазар, ашәҟәыҩҩцәа гәыԥҩык еизаны итәоуп – апартиа еизара рымазаап! Саргьы апартиа салан, уимоу амаӡаныҟәгаҩ ихаҭыԥуаҩысгьы сыҟан,
аха, иџьасшьаз, аизара шыҟаз аӡәгьы исеимҳәаӡеит. Уи
ашьҭахьгьы исзеилымкааит изсарымҳәаз.
613

Амш азҵаараҿы хаҭала Кь. Чачхалиа изҵаара акәын
иқәгылаз. Ахантәаҩы ажәа ииҭоит апарторганизациа
амаӡаныҟәгаҩ Ш. Акобиа. Уи ҩбаҟа ажәа иҳәеит К. Чачхалиа хар змам поетуп ҳәа – ус аҿырԥшӡараз. Аха нас иажәа
аарҳәны уи дзакәу, аполитикаҿы зыгәра гам аӡә шиакәу
иҳәан, иаартӡаны диқәыӡбеит. Уи шьақәзырӷәӷәо акакәны
иҳәоит «закәандарала» иҟаз ажәлар реизара (самочинный сход) еиҿызкааз дшыруаӡәку, амилаҭқәа еичзырчо
ажәеинраала аклуб аҿы дшаԥхьаз. «Апоет Кь. Чачхалиа милаҭеилыхҩуп, цәгьаршҩуп, ус иҟоу ҳпартиаҿы ҭыԥ
имамзароуп» ҳәа – иажәа хиркәшеит ажәахәҟаҵаҩы.
Зегьы еиқәышьшьы итәоуп, рыхқәа рықәыжьны.
Кьыршьал снаизыԥшызар, ихы-иҿы акы амҳәаӡо адабла исызшәа, даарыцҳаушьартә дҟәызгаӡа дтәоуп.
Дзыҵымҟьазеи, ари ииҳәо дақәшаҳаҭума аасгәахәт.
– Зҵаара змоу аӡәыр шәыҟоума? – аизара ахантәаҩы
аарла иҿы ааихԥхьеит. Аӡәгьы ҿиҭӡом.
– Сара ажәалагала сымоуп, – сҳәан, сҩагылеит. – Ара
итәоу зегьы шәышәҟәыҩҩцәоуп, апоезиа еилызкаауа
шәоуп. Кьыршьал аизараҿы дзыԥхьаз абраҟа даԥхьааит,
изеиԥшроу аабап, убри ала ажәахә ахцәажәарахь ҳаиасып.
Сажәалагала иақәшаҳаҭхан, Кьыршьал ажәа ирҭеит.
Кьыршьал маҷк иԥсы ааилалеит. Ҿырҳәала идыруан,
даԥхьеит уи ажәеинраала, иҳәеит ааигәа агазеҭ «Аԥсны
ҟаԥшь» ишаниҵазгьы.
Згәалаҟара бжьысны еиқәышьшьы итәаз ашәҟәыҩҩцәа
маҷк иаалахҿыххеит, уимоу егьынеиҿаԥшы-ааиҿаԥшьит –
ажәахәҟаҵаҩ ишиҳәаз еиԥш акәымзаап аусқәа шыҟоу!
– Уажәшьҭа ахцәажәарахь ҳаиасып, – иҳәеит ахантәа­
ҩы, уажәраанӡа еиԥш акәымкәа, абжьааԥ­нытәи еизарак
анымҩаԥаагоз еиԥш. Ус шакәызгьы – еиҭа ааҭынчрахеит.
Иарбан еизаразаалак ажәа ахыртроуп иуадаҩу, аха уи
акраҵанакуеит, избанзар, уи иҟаиҵо ахырхарҭа аизара алахьынҵа аӡбоит. Сара уи сазхәыцу, сазымхәыцу
сгәалашәом, аха ажәа саҳәеит, иҟаз шыҟаз расҳәарц.
614

Маҷк снавагылазаргьы, аҭагылазаашьа зеиԥшраз аинформациа иашаны ирысҭеит шаҳаҭҩык иаҳасабала, вагыларас иҟасҵаз – ауаа ргәы анҿыӷь, Кьыршьал дыздыруаз
ажәеинраалак дырзаԥхьарц иҳәазшәа расҳәеит, ихала
днеины дшаԥхьаз мҳәаӡакәа. Исҳәеит иара убас уи реакциак шыҟанамҵазгьы.
Ҳаизараҿы иҟаз аибарххара иҵегь иааԥсыҽхеит. Ус
шакәызгьы, апоет Шьалуа Ҵәыџьба аинформациа иҟасҵаз
дыҵнарҟьеит.
– Нас иарбан ҳазиқәыӡбауа апоет?! – иҳәеит иара. – Ари ҳаизара исгәаланаршәоит исхызгахьоу аамҭа – ҩажәижәибыжьтәи ашықәс! Апоет аизараҿы ажәеин­
раала даԥхьеит ҳәа апартиа далҳцоит! Нас иус ӡбаны
дҭаркуазаргьы акәхап! Иаанагозеи ари?!.
Абарҭҳәа рышьҭахь иеилкаан – аизараҿы иқәгылаз
азҵаара шхыбгалаз.
Аизара еихишьаалеит ашәҟәыҩҩцәа Реидгыла ахан­
тәаҩы Иван Ҭарба. Иахьа еиԥш исгәалашәоит уи иажәа­қәа:
«Ажәлар реизараҿы аибарххара иҟаз гәаҭаны, апоет Кьыршьал Чачхалиа дықәымгылар акәын, – иҳәеит иара. – Уаҟа
иаҭыԥмызт ажәеинраала аԥхьара».
Исгәалашәоит иара убас ҳаизараҿы иҳадаҳкылаз
ақәҵараҿы ианаҳҵазгьы – И. Ҭарба иҟаиҵаз алкаауп.
Апартиа алцара акәым, «ухахь уџьымшь ыҟоуп» ҳәагьы
иаҳамҳәеит…
Наҟ хара иҳаҩсхьоу аамҭак ахь ҳнаԥшны, усҟан иҟалаз
хҭыск ахәшьара анаҳҭо, даара агәҽанызаара ҳамазароуп.
Усҟан даҽа системан иҟаз, аполитикатә режимгьы
даҽа­к­ӡан. Уигьы акәым, иара усҟангьы аҳәынҭқарцәа
рҽырԥсахцыԥхьаӡа, арежимгьы аҽа­ԥсахуан. Ус анакәха,
уи аамҭа аӡбахә анҳамоу иахьатәи апозициала, насгьы
акны ахәшьара аҳҭар ииашахом. Хыхь зыӡбахә ҳамаз
аамҭа акәзар, Сталин ирежим ашьҭахь зегь реиҳа ихьанҭаз
аамҭан.
615

Усҟан ҳҿаԥхьа иқәгылаз аԥышәара ҳзазы­миааизҭгьы,
иахьа ҳаибарԥхашьо аҿынӡа ҳнанагон. «Хыхьынтә
иҳадырҵеит» ҳәа харада-барада ҳҩыза апартиа далаҳцар,
уи дамыӷарахон ашәҟәыҩҩцәа Реидгылазы, Л. Лабахәуа
ианиқәыӡбоз аҭоурых еиԥшхон. Избанзар, усҟан апартиа иалырцаз, ажәлар ирылырцаз диҩызан. Ашәҟәыҩҩы
иакәзар – дыркьыԥхьуамызт, ишәҟәы ҭрыжьуамызт, еизарак аҿы ажәа даҳәар, ирҭомызт. Ажәакала, зыгәра гам
уаҩны «агәарабжьара» даабжьахон. Аиҳабыра ргәы иҭаз
ҳдырҟаҵар, ус иагьыҟалон. Уи иаанагоз –ҳнапала амаҭ ркит
ҳәа акәын. Арежим асистема ус иҟан: агаӡа амчра аниоулак, аҟәыш инапала амаҭ ркуан, усҟан урҭ ирзалмыршеит
акәымзар. Ашәҟәыҩҩцәа ирылшеит уи ахьымӡӷ ацәцара.

ЏЬУМА АҲӘБА
АИАША ИАШЬАС ИЗМАЗ
Иахьа уажәгьы сыбла ихгылоуп уи ауаҩ ихы-иҿы
лаша. Сырхыԥшылоит ибла қьиақәа, иҵылашаауа избоит
илакыҵақәа. Азныказтәи иҿынԥшылараз исзымԥшааит
еиӷьны изысҳәашаз даҽа ажәақәак – ауаҩы хаҿылаша
аамышьҭахь. Ауаҩы ихы-иҿы игәаҵа иасаркьазар, Кьыршьал игәаҵа азыҳәан ихы-иҿы, хымԥада, инацҵангьы
иаазырԥшуаз саркьаҵәҟан.
Имацара амҩа данылан днеиуеит. Иныҟәашәа ҭынчуп.
Иаахьанҭаны, адгьыл цқьа ианырырц иҭахушәа инаргылауа, инеихигоит ишьапқәа. Ихы икәажьны акәымкәа, ихәамц
зегьы иаԥхьаҟа иаахьырнаауп. Хәыцрак дҭанагалан дамоуп.
Ажәеинраалахап дзызхәыцуа. Харантә илаԥш науқәшәеит.
Игәаҵа иақәшәо, ииҭаху уреиуазар, аҵх лашьца далалан
дышнеиуаз, амра ашәахәа неиҿаҷҷазшәа, иаразнак ихыиҿы наихалашаауан. Рыҽхыртуан ибла гәыҭбаақәа. Ибла
гәыӷрақәа. Заанаҵ аԥышәырччара нарықәлон иқьышәқәа.
Ирҳәоит, ауаҩы иқьиареи иаҳарамреи реилкааразы
иблақәа иреиӷьу егьыҟам ҳәа. Ииашахап, аха Кьыршьал
дзакә уаҩ гәыҭбааз иблақәа рымацара ракәмызт изхубаалоз. Иқьиара, ииҭахыз ауаҩы изыҳәан агәыбзыӷра,
ицәымӷыз изыҳәан агәаӷ, сара дсыздыруам даҽа аԥсуа
шәҟәыҩҩык, Кьыршьал иаҟара зқьышә иқәубаауаз.
Ииҭаху, бзиа иибауа ауаҩ даниацәажәо, игәаҵа иамкуазу, игәырӷьара хыжжны иааны иқьышәқәа ирықәлон. Урҭ
қәацқәацон, «иныҟәон», улымҳа иаҳартә, ирҳәоз ажәақәа
раамышьҭахь, ублақәагьы «ирбашаз» ажәа ҟәандақәа
уарҳәон.
Ҳаизыҟазаашьа неидкылан, иааихшьаланы исҳәозар,
исҳәар сылшоит, сзыԥсамыз аҟара пату сықәиҵон, бзиа617

гьы иибоз среиуан ҳәа. Уажәшьҭа иаҳа еилыскаауа салагеит убри еиҳарак изыбзоураз. Уи сара исыздыруамызт, аха
иара идыруан, Кьыршьал ицәымӷыз дицәымӷҵәҟьан, бзиа
иибозгьы дибаҵәҟьон. Ицәымӷыз ауаҩ иӡбахә уаҳәара
далагар, угәаҵаҿ зны агәаӷ ирҵысуан, нас убас уихирччон, адунеихаан иухамышҭуа. Ма ицәымӷу изкны сатиратә
жәеинраалак дузаԥхьон, мамзаргьы убри ицәымӷу ауаҩ
иҟазшьақәа рыҟнытә ажәабжьқәак уеиҳәон. Иуҭахыиуҭахым, убри ауаҩ изыҳәан иуеиҳәаз уаргьы џьара
инеиҭоумҳәар узымчҳауа уҟаиҵон. Абри азыҳәан акәын
џьоукы дзырцәымӷыз, иагьзицәшәоз. Абри азыҳәан акәын,
иажәеинраалақәа рдырра инацҵангьы, Кьаршьал асатирик
ҳәа зизырҳәоз. Мамзар, иажәеинраалақәа рдырра мацара
иахҟьозҭгьы, Кьыршьал асатирик анизырҳәо, убасҟанҵәҟьа
инацырҵалар акәын алирик ҳәагьы. Уи исатира шаҟа ипырпылу аҟара, убасҟак игәырԥхагоуп, иҟәымшәышә-татоуп
илирика. Саӡәыкны, аҳәара сцәуадаҩуп, аԥыжәара змоу
руа иарбану. Ирҳәоит, ашәҟәыҩҩы иара дзеиԥшроу еиԥшуп
иҩымҭақәагьы шыҟоу ҳәа. Аха аԥсҭазаараҿы иаҳԥылалоит
аҿырԥштәқәа, ашәҟәыҩҩы иҩымҭақәа рҿы ииҳәауеи, ихаҭа
иԥсҭазааратә хымҩаԥгашьеи хәыки-шьхаки анрыбжьоу.
Иаагап ҿырԥштәызаҵәык. Срыдтәалақәахьеит (аԥсҭазаара
мыжда, ишыҟоу жәдыруеит, ҳанынавслак, ҳчабра
ааҭыганы, ҳнапқәа ҳрыцқьауа, шаҟаҩы рнапы аанкыланы, шаҟантә аԥсшәа раҳәара ҳақәшәахьоузеи, ҳгәанала
иузхысҭәалароуп ҳәа ҳҳәауа, ажәала шаҟантә шаҟаҩгьы
ныҳәаны иаажәхьоузеи), астолқәа срыцахатәахьеит,
ркабинетқәа рҿы ҳаидтәаланы срацәажәақәахьеит, раԥсуа
бызшәа, раԥсуара азы­ҳәан, иааҭаххар аҽныҵәҟьа рыԥсы
нахҭнызҵарашәа узырбауа. Ауаз рҳәоит иануацәажәо,
анцәа иашьапкуеит аныҳәаҿа аныржәуа. Ҳаи, абри иоуп
ҳара аԥсыуас иҳамоу ҳәа уҳәо уҟаиҵоит. Аха, рыцҳарас
иҟалаз, иажәа мацара акәымкәа, иусгьы азхәыцра уналагоит. Иугәалашәоит аусаҿ шәахьеидгылақәахьоу, мамзар618

гьы шәахьеиҿанагалақәахьоу. Еихшьаалауа уҿыноухоит.
Иус уазхәыццыԥхьаӡа, иажәақәа хырбгало ушнеиуа, уаҟа
инацлоит иҭаацәа. Иԥҳәыс даԥсыуоуп, ихаҭа даԥсыуоуп.
Даҽа бызшәакгьы уеизгьы-уезгьы ахаҳә еиҟәжәо издыруам. Арахь аԥсшәа рыздыруам ихшара. Абри сгәалазыршәаз
убри ауп, Кьыршьал (ихьӡи иабхьӡи еидкыланы акәымкәа,
иаармарианы ихьӡ мацара шысҳәо шәаҳауеит. Убас
иҟан иҟазшьа. Шықәсла ишәыбжьоу наухаиршҭуан),
иԥшәма Нина дқырҭуан, убри аамышьҭахьгьы, иԥсҭазаара
абжеиҳарак ақалақьаҿ ихигеит, аамҭақәагьы уажәеиԥш
иҟамызт, аха, зегьакоуп, Кьыршьал ихшара рымацара
ракәым, иԥшәмагьы илирҵеит ихатәы бызшәа. Убриала
мацарагьы Нина агәра ҳлыргеит лхаҵа, аԥсуа поет, бзиа
дшылбауаз, патугьы шиқәылҵауаз. Урҭ аҩба еидҳәалоуп.
Уԥҳәыс уара бзиа улбауазар, бзиа дылбоит узыхшаз уан.
Узыхшаз уан илҩызоуп ухатәы бызшәа… Абри аҿгьы Кьыршьал иажәеи иуси еидҳәалан.
Иажәеи иуси ртәы саналацәажәо, салацәажәарц сҭахуп
ипоезиеи ихатәы ҟазшьеи ахьеиқәшәаз ԥсҭазааратә
ҿырԥштәык. Иажәеинраала сатиразар, ипырпыл џьыкаха,
исатираҵәҟьан,
илириказар,
ишәҭыҟәымшәышәха,
илирикаҵәҟьан. Ихаҭагьы, ишысҳәаз еиԥш, бзиа иибауаз ауаҩ, бзиа дибаҵәҟьон, ицәымӷыз дицәымӷыҵәҟьан.
Инацысҵарц сҭахуп даҽакгьы. Ажәларқәа реиҩызареи
риашьареи ирзышәаҳәаҩыз Кьыршьал, иаԥсуара бзиа
ибон ԥсҭазааралагьы, бзиа ибон рҿиамҭалагьы. Иаԥсуара
бзиа абараҿы Кьыршьал иаҟара зажәеи зуси еиқәшәауаз,
иқәра зықәроу рахьтә, саӡәыкны, ргәы иалымсааит, даҽа
аԥсуа поетк дсыздыргәышьом. Исзеилымкаақәо дреиуоуп, аԥсуара цқьаӡа иныҟәызгогьы, аԥсуара зырхәашьуагьы
бзиа еицырбауа ауаҩы. Убас исзеилымкаауа дреиуоуп,
аламыс дазышәаҳәауа, арахь, аԥсҭазаараҿы иламысдоу.
Сгәанала, ашәҟәыҩҩы ибаҩхатәра ашәага-загақәа ируакуп
аламыс. Зыламыс зҭиуа уаҩызар, саӡәыкны, ибаҩхатәрагьы
619

агәра сызгагәышьом. Кьыршьал изхәыцра исызцәырнагаз
абри ахшыҩзцара иара инаидҳәаланы ишьақәсырӷәӷәарц
сҭахуп, сара ибзианы издыруа фактқәак рыла. Зны
ишәасҳәап, Тҟәарчал данынхоз, Кьыршьал ихҭысхьаз, ибзиан издыруа фактк.
Иажәаԥҟа бзиоуп, аурыс ажәаԥҟа «Скажи мне, кто твой
друг, и я скажу тебе кто ты». Аԥсуаагьы ауаҩы ианихцәажәо,
иуаҩра аарԥшразы «дзыцныҟәо закә уаау умбои» ҳәа
наԥыршьуеит. Арҭ ажәаԥҟақәа сгәа­нала, абас инаурҳәыааурҳәыр ауеит: «Скажи мне, кто твой враг и я скажу тебе
кто ты», мамзаргьы «дызҿагылоу, дызнымшәо, аӷацәас
имоу зусҭцәоу умбои, убриалагьы иумдыруеи иара дзакәу».
Кьыршьал ахьӡ-аԥша иман. Ашәҟәыҩҩцәа, ажур­
налистцәа, аҵарауаа уҳәа, Аԥсынгьы Аԥсны анҭыҵгьы
аӡәырҩы дырдыруан. Изхысҳәаауа, апоет ихьӡ-иԥша,
ауаа рҿы имаз анырра ихы иаирхәарц иӡбеит Тҟәарчал
амаҵура шаҭлаҟьа (Алықьса Лашәриа, ԥсаҭа шкәакәа,
бзиа иибоз ажәоуп–шаҭлаҟьа), змаз инапхы амыцқьара
иабзоураны, амалгьы зкыз уаҩы ԥар­шеик. Убри аԥаршеи,
иӷәӷәаны иԥырхагахашаз, статиак ацентртә газеҭ ианылараны ишыҟаз иаҳаит. Днеины Кьыршьал диацәажәеит,
Гьаргь Гәлиа инаиркны, иудыруа ауаа ухы иархәа, астатиа агазеҭ ианымлартә исзыҟаҵа, уцага, уаага ахарџьгьы
садгылоит, ухынҳәны уанааилак, уара иухатәны, иҿыцӡа
уашҭа ишҭагылоу убоит амашыла лас ҳәа. Ауаҩ ԥаршеи
иақәикит апоет иламыс ааихәарц. Уи идыруан реиҳа дахьыкшашаз. Апоет, бжеиҳараҩык ашәҟәыҩҩцәа реиԥш,
иматериалтә ҭагылазаашьа даараӡа икәадан. Кьыршьал
ихаангьы, иара уажәгьы, ашәҟәы аҭыҵра ахьӡ шамоу еиԥш,
аԥарагьы меигӡарахда инаҭо џьыршьоит аӡәырҩы. Ауаҩы
ԥаршеи идыруан дахьыкшашаз, аха издыруамызт иаԥхьа
игылаз дызусҭаз. Ашәҟәыҩҩреи аламыси еидҳәалоуп,
ишеидҳәалоу еиԥш ашәҟәыҩҩреи абаҩхатәреи, ашәҟәыҩ­
ҩреи ауаҩреи. Иҵегь, цәгьарас иҟалаз, ауаҩы ԥаршеи
620

амал мацара акәмызт иикыз, уи иҿагылара иаанагоз, ма
убри ауаҩ имаҵура дамырхыр акәхон, мамзаргьы, уинахыс апоет Тҟәарчал дықәҵыр акәхон. Иҟан ахԥатәигьы –
иблақәа рыхҩара, илымҳақәа рыџьгәара. Аха усҟан апоет
игәаҿы дыԥсуан апоет.
Исыздыруам ас иазҳәаз ауаҩи иареи еибырҳәаз,
ишеидыргаз, ибзианы издыруа убри ауп, ашәҟәқәеи
ателеграммақәеи шьҭуа, дырҩы димазар, ихы дархәаны,
ауаҩы ԥаршеи изыҳәан аредакциаҿы ишь­ҭаз аматериал
акьыԥхьра ирласит.
Ари аидыслара апоет ихатә ԥсҭазаараҿы шьарда
иԥырхагахеит, аха шаҟа диашаз, «анцәа» ихаҭагьы ишьа­
қәир­ӷәӷәарц иҭахызшәа, шықәсқәак ааҵхьаны, ауаҩы
ԥар­шеи деимгәаххаа абахҭа дынҭаркит, аҵарбел ашьа
анаҿырхуеиԥш, иааифахьазгьы неи­ҿырхит.
Уажәы салацәажәар стахуп, сара шаҳаҭс сызмаз,
сызлаԥшыз, Аҟәа данааи ихигаз, убри хыхь сызлацәажәаз
маҷк иазааигәоу, Кьыршьал иуаҩ иашара аазырԥшуа даҽа
фактк. Иахаану ҳашәҟәаҩҩцәа иргәалашәоит, исцәагхо
дара инацырҵап.
Изхибарҟьарыз, аиашеи ахәахәеи, ауаҩреи ауаҩымреи
реимакра акәын, уаҳа изхибарҟьоз. Ашәҟәыҩҩцәа џьма
хьышьцәақәак раҟарагьы пату рықәзымҵоз, шәара
шәызԥсуазар шәыԥсла, шәымшәан, сара шәызжуеит, аԥара
ҟьаҟьақәа роуп шәзышьҭоу, ацәаҳақәа ааит, ацәаҳақәа
ҳәа ҳашәҟәыҩҩцәа ирхыччалоз, усҟан амаҵура ду иахагылаз аԥсыуаки Кьыршьали, иаанибамырҵәарада
изымеинышәо еиҿанагалеит. Ҳәарада, маҵурала иӷәӷәаз,
рмаҵура иацәшәаны аду идгылеит. Ҳәарада, иқәԥараҿ
дзаҵәхеит Кьыршьал. Аха апоет абраҟагьы дышпоетыз
даанхеит. Дымхырхәеит, ихы лаимырҟәит, иԥсҭазаараҿы
акыр ишизеицәахазгьы. Сеиҭахынҳәыхуеит хыхь исҳәаз
ахшыҩҵак ашҟа. Уи бзиа иибоз бзиа дибаҵәҟьон,
ицәымӷыз – дицәымӷыҵәҟьан, иашас ииԥхьаӡоз дадгы621

лон, дадгылаҵәҟьон, кьаҳәрас, хәахәас ииԥхьаӡоз, иаахтны даҿагылон. Иахааныз ирҳәо зласаҳахьоу ала,
абри иҟазшьала, Кьыршьал даараӡа диеиԥшын Леонти
Лабахәуа. Леонти Лабахәуа сара сихааным, аха ибзианы
сырхаануп, егьараан, ашьа зыхьтатоу, рнапы мыждақәагьы
кны аԥсшәа расҳәахьеит уи иӡра зхароу. Сызхаану рахьтә
ҟазшьала Кьыршьал дизааигәан Алықьса Лашәриа. Уи
егьџьашьатәӡам. Ахҩыкгьы, цқьа ҳаԥхьар, рпоезиагьы
ахьеизааигәоу рацәоуп. Дара ргәаҵақәа реиԥш, амца
агәылҟьо, ишеишеиуа иаҳҿалашо иаартуп рпоезиа.
Машәырнгьы ирымпыҵымҵит ҟәындҟәындрала, хәыҭхәыҭрала, ауҳәан-сҳәан иеиԥшу ажәеинраалак. Алықьса
Лашәриа данԥсы, уи ихьӡынҩыланы, Кьыршьал ииҩыз
ажәеинраалаҿыы иҳәоит:
Игәы иҭаз акакәын, иӡомызт,
Абас акәын ишимаз ҟазшьас.
Ҩба зҳәоз дибаны иуӡомызт,
Аиаша акәын имаз иашьас.

Абарҭ ажәақәа иара Кьыршьал ихаҭа изыҳәангьы
иуҳәар, реиҳа инаало ажәақәоуп, ихаҭа изыҳәан
иҳәаҵәҟьоушәоуп ишҩу.
Уажәшьҭа салацәажәап Кьыршьал Чачхалиа сиза­
аи­гәаны даныздырызи дшыздырызи ртәқәак. Раԥхьа
ҳанеибадырыз, ҳшеибадырыз уамак шәана­ҳәом, иабаҭаху.
Салагап гәалашәара бзиак ала.
Москва аҵара салганы санааз, шықәсык егьаагымхо аусурҭа сырымҭеит. Хныҟәгарҭоуп, уца ҳәа кинотеатрк адиректорс срышьҭуан, исымуит. Хыҵакырҭа усгьы
исымамызт, сџьыба аҵа ҭаԥсуа, скьатеиқәа еинҟьаны
ианыкәашоз, «анцәа» дысзылԥхан, хәмариала исыԥшааит
сахьыҩналашаз уадак. Уи ахыбра уажәгьы игылоуп,
сыгәра зымго, дахәыԥшыр илшоит. Ҷавҷаваӡе иулицаҿы,
622

ажәытәан Чачаа иртәыз, уажәы ахәышәтәырҭа ахьыҟоу
амҿтәы ҩны абарҵа уаннықәгылалак уаԥхьаҵәҟьа, аулица ахьааихуҵәо, ишьҭацаланы, аԥенџьырқәа хәыҷны, унапы ааиҵухыр, ахыб унахькьысуа, нанырак гылоуп. Убри
ахыбра, уажәы ҩныс иԥхьаӡоу, ажәытәан, Чачаа ҽҭрас
ирыман. Чачаа ирыҵкарыз, аҽҭра ианахаанха, ауаџьаҟ
арҭеит, уада-уадала еиҩыркааит. Аҳцәа ирмаҭаз, шьарда
зықәрахь инеихьаз, аха ԥшра-сахьалеи хыла-хшыҩлеи
ааӡара бзиа шлымаз зныԥшуаз, ҭакәажәык убри «аҽҭра»
ауадақәа руак дыҩнан. Сара сахьыҩназ ауада, аԥенџьыр
ахьхәыҷыз аҟнытә, ҽынлагьы алампа аурклар акәын. Аха
ауада абзиарақәа раԥхьа игылан ауаџьаҟ.
Ушгылоу ушьапы ааихганы аԥенџьыр ункылсуан. Абраҟа сыҩнеижьҭеи шықәсык аиҳа ҵхьаны, ҽнак,
џьарантәи дшаауаз, Ленин иашҭаҿы ҳааиԥылеит Кьыршьали сареи. Сара снанырахь сыццакуан, Кьыршьалгьы дынсырхар сҭахымызт.
– Уабанхо, уабаҩноу? – днасазҵааит, ҳанааицәа­жәақәа.
Иасҳәеит.
Ҳнеип аҩныҟа ҳәа шсызиамҳәоз ибазаракәхап. Ауада ахаҭа иаҭәасшьазаргьы, дзықәсыртәоз аҟәардәҵәҟьа
ҩнагыламызт. Ашьшьыҳәа дсыцны, смахәар инапы
ныҵшьны иҿынеихеит. Иеицырдыруаз апоет ас дсыцны
сахьнеиуаз, сгәалаҟара шьҭыҵын, сыҩны еихаҟәыҟәгьы
ҳаназааигәаха еиҳа аҽышьҭнахызшәа збеит. Дсыцны ҳныҩналеит. Уажәадагьы дааихьазшәа, ибахьазшәа,
зынӡаск иџьаимшьаӡазшәа ҟаҵаны, акаруаҭ ҟәарҟәар
акьыԥ­шьаҿ днатәан, акраамҭа дцәажәон. Урҭ ииҳәа­қәоз
сгәалашәом, аха ибзиан исгәалашәоит, данцоз ашәаҿы
ииҳәаз:
– Аҵкыс еицәаз нхарҭас-нҵырҭас исыман Тҟәар­чал.
Аҳаҳаи, угәы каумыжьын. Аусурҭагьы уоуп, уадалагьы
уеиқәшәап.
623

Убри, раԥхьа убра аҩнеихаҟәыҟә аҟны даннеиз, иабаздыруаз, еицырдыруа апоет идҳәалоу сгәалашәарақәа
иреиӷьу амоментқәа убраҟа иираны ишыҟаз.
Лечкомиссиа ҳәа изышьҭоу, убри аҩны аԥхьа игылоу
ахәышәтәырҭаҿы ҽыхәышәтәра дышьҭалеит Кьыршьал.
Ибара снеилон. Хәылԥазыла абарҵа даақәтәаны, хараӡа
дыԥшуа, амшын дхыԥшылон. Ҽазынгьы, ахәышәтәырҭа
иамоу абаҳча арымӡқәа рҿы дтәаны, ма ашәҟәы даԥхьон,
мамзаргьы иблокнот ишьамхы иқәкны дыҩуан.
Суадахь унеир акәын, Чачаа рцынҵәарах ҭакәажә
ашә анузаалыртлак. Ашәқәа ҩбашәа иаҿан. Иҿан зеиԥш
шәык. Убри анаауртлак, нас хазы ашә ҿан лара луадахь,
хазы – сара стәахьы. Абри адеталь зхысҳәаауа, уажәы
еилышәкаауеит.
Уахык, ӡынран, суаџьаҟ амца ҭаҵаны, стәаны ашәҟәы
саԥхьон. Сзыԥхьозгьы сгәалашәоит, изысгәалашәогьы
шәасҳәоит. Абас ҭынч сыштәаз, аҭаацәа ду анааила­тәо
еиԥш аҵх неихьаны, иеимааӡахырҭа будкаҿы уахынлагьы
аус зулоз, аулицаҿынтә аҷаҩ-аҷаҩҳәа ажьаҳәа ашьҭыбжь
ааҩлоз аимаақәаршәҩы Сергогьы ижьаҳәа ашьҭыбжь
еиқәтәахьаны, «ҷыгә-ҷыгә» ҳәа аԥенџьар аӡәы днас-насит.
Аԥенџьыр снадыххылазар, адәахьала дгылоуп Кьыршьал. Ачымазцәа рпижама маҭәа, цәаҳәа-цәаҳәа иалданы, еилыӷрааӡа ишәуп, абахҭаҿынтә дыбналазшәа. Ижәҩа
иҭарԥоуп апалта. Аԥенџьыр ааимԥааны, арахь уааи ҳәа
наиаҳәаны, ашә изаартрахь сҿынасхеит.
–Улҟәаҵ, аҭакәажә думырҿыхан, – иҳәан, сара ашәаҿ
снеиаанӡа, дышгылаз ишьапы ааихиган, ицәеижьы
шыҭҭәаазгьы, дласны аԥенџьыр дынкылсит. – Амедсестра
сылцәыбналеит. Иахьа изҩыз ажәеинраалак сузаԥхьар
сҭахуп.
Дахьсыртәо, дахьсыргыло сақәымшәо сшыҩнахаз аниба акәхап, амца днаҵха-ҩаҵхан, ақыҭаҿынтә иаазгаз џьма
шьтәак ацәа ауаџьаҟ аԥхьа икаршәын, даахан, ишьапқәа
624

неиҵаԥсашәа днылатәеит. Ипалта ижәҩа ишҭарԥац
иҭарԥан.
Бзиара заҵәык аман абри суада. Чачаа рыҽқәа
ацәаакыра рԥырхагахар ҳәа ишәозар акәха­рын, адашьма хыӷәра ԥсыӡакгьы адгьыл ишаҟәы­гамызгьы, иандыргылоз анышә ҭыхны, арацәа ҭажьны иахьыҟарҵаз аҟнытә,
ацәаакыра амамызт, аԥакәи рықәломызт ашәҟәқәа.
Ацәаакыраҵәҟьа шыҩна­мызгьы, ахьҭа сыцәилалар ҳәа
сшәон сысадахь. Амҿы мыждагьы аусыцәмаҷмыз, аха ишсылшоз амца еиқәысҵеит.
– Ирцә наҟ, – иҳәан, афымца лашара сырцәеит. Амца
иацрыҵуаз алашара ҳазхон, аха апоет, иажәеин­раалақәа
ақьаад ишанызгьы, даԥхьомызт, ҿырҳәала идыруан.
Даԥхьеит акы, дрыԥхьеит ҩба, хԥа. Усҟан сара
ажәеинраалақәа рыҩра саҟәыҵхьан. Аха сеиԥшын, бзиа
иибоз аԥҳәыс дызԥырҵны ицаз ахаҵа. Ус захьыз, бзиабарала, шьыцра бзиала дрыхәаԥшуеит, дызрыхәозар, иара
ихьыз рмыхьырц, џьара акала дрыхәарц иҭахуп зыбзиабара ҭәы-иԥха изцу. Сара, апоезиа иканажьхьаз, апоезиа
зегьрала иаԥшәыманы изҭаз апоет уажәы сызлаихәоз
акы заҵәык аҿы акәын – изыӡырҩра. Убри акәын иаргьы
ииҭахыз. Ашьҭахь, ҳапатуеиқәҵара ашықәсқәа анахыла,
сара еилыскааит, Кьыршьал бзиа ишибоз, ҟазшьа бзиан
ишимаз иҭахцәа, идырцәа азырӡырҩруа ажәеинраалақәа
рыԥхьара.
Схынҳәын ҳуаџьаҟ ахь. Амца шеишеиуа иҭоуп. Акәахьча
дықәтәоуп Кьыршьал. Блокнот хәыҷык икуп. Атрибуна дықәгылоушәа, иха шьҭыхны, даԥхьоит ажәеинраала.
Аҵыхәтәан ҿааиҭуеит:
– Уажәшьҭа уаргьы акы усзаԥхьа!
Дышԥаҟало ани зыӡбахә сымаз, аргама, зегь еицырдыруа, аԥҳәыс бзиа дызбоз, аха зыбзиабара зцәыӡыз
ахаҵа? Иаҳа-иаҳа имаӡеитәуеит, иаҳа-иаҳа ихәаҽуеит
ибзиабара.
625

Кьыршьал аԥенџьыр даннас-насуаз сзыԥхьоз аурыс
поет ишәҟәы аашьҭысхит. Уамак ҵуамызт И. А. Бунин дмодаханы дцәырҵижьҭеи, саргьы схазыҳәан даасыртижьҭеи.
Иуҿацырцыруа иблахкыгоу, ишьалашьыну уи иажәабжьқәа
схыхӡаны срыман, аха уажәы сзыԥхьоз иажәеинраалақәа
ракәын. Асҟак бзиа избоз ашәҟәыҩҩы ирҿиамҭа, ԥсыхәа
ахьынӡамоу, инҭырҭәааны издыруазар сҭахын. Жә-томкны
иҭыҵхьаз иҩымҭақәа реизга аҟнытә, ажәеинраалақәа зныз,
актәи атом акәын сзыԥхьоз. Кьыршьал сизаԥхьеит Бунин
иажәеинраалак, сизрыԥхьеит ҩба-хԥа. «Ақыҭа» захьӡыз
ажәеинраалак ҩынтә саирԥхьеит.
Аҵх неигәоны, дшааз еиԥш, ипалта ижәҩахыр
инҭарԥа, ишьапы нхыганы, аԥенџьыр дынкылсны дцеит
ахәышәтәырҭахь.
Исыԥхьаӡомызт, шаҟантәыз сгәалашәом, абас ауаџьаҟ
аԥхьа ҳтәаны, ҳшеицәажәоз, ажәеинраа­лақәа ҳашрыԥхьоз,
акырынтә аҵх шнаскьаагоз. Ахәышәҿырҭаҿ, иԥсы
зыҿҳәараз, алитература аӡбахә ала дзацәажәашаз уаҩ дахьимамыз, ҭынха дызмамыз амба шьаҟа гәыдикылон ҳәа
шакәымыз уи сқәацә ашҟа дзааиуаз, ашәҟәыҩҩцәа дсасны
рҭаара, иаргьы исасны иҭаалар бзиа ишибоз, сымҩашьахуа
агәра згеит шықәсқәак анҵы. Убарҭ ҳаицәажәарақәа,
ҳуаџьаҟ-хәышҭаара хәылԥазқәа, ишысҳәаз еиԥш, зегьы
сгәалашәом, исгәалашәаӡозаргьы иагьабашәҭаху, аха,
сгәанала, даҽа ҩ-хәылԥазык рылацәажәара иаԥсоуп. Урҭ
сымшынҵагьы иануп.
– Ахәышәтәырҭахь исыҭ, – иҳәан, исҭеит Кьыршьал Бунин иажәеинраалқәа зныз актәи атом. Мышқәак ааҵхьаны,
хәылԥазык, ҩынтә сызирԥхьаз Бунин иажәеинраала
«Ақыҭа» еиҭаганы, иманы дааит. Дысхаԥхьеит еиҭеигаз.
Исгәаԥхеит, аха ибжьы ҭганы данаԥхьа, ажәеинраала
амузика, аритмика џьара-џьара ишхәанчақәаз гәаҭаны,
агәынамӡара изнарҵысызар акәхарын, данцоз, ашәҟәы
ишаӷраз, еиҭа игахит. Убри ауха, аҵх уамак имцацызт
626

аҟнытә, аԥсшәа шылзымдыруазгьы, ажәеинраалақәа ҳаш­
рыԥ­хьоз анлаҳа, альбом дук лыманы дааҩналеит, лмаҭацәа
ус ахьларҳәоз аҟнытә, саргьы Бабута ҳәа засҳәоз, зыҩны
сыҩназ, аԥсуа полковник Леиуа Гәаланӡиа ианхәа.
– Ажәеинраалақәа рыԥхьара шәаналага, сқәы­
ԥшра аасгәаланаршәеит. Ибзианы дыздыруан, сан­
шьцәа ирыҵкарыз апоет Гьаргь Чачба. Дызбахьан, аҩгьы
изыснаҳахьан Илиа Ҷавҷаваӡе, – лҳәеит аҭакәажә.
Аухантәарак Кьыршьал длацәажәон. Ҷавҷаваӡе изыҳәан
Бабута илҳәаз шьақәлырӷәӷәарц, насгьы дазыгәдухыҽхәаны лальбом ду иаагәылылхит фото дук. Афото
аҿы акрыфа-акрыжәуа астол иахатәан ҭауади-аамысҭеи.
Раҵәцақәа ркын, игәаԥхеибашьаны ишеибаныҳәоз
ҩашьомызт. Астол аганаҿы дкахәхәа, дыҵәрышкәаӡа,
аҳкәажә маҭәала деилаҳәаны, аирыӡ кны дырхагылоуп
лара, ҳаԥхьа итәоу аҭакәажә Бабута.
– Аҩы знаҳашаз дҳамакәа акәмызт. Асасдахь иаҳа­
ҭыразы ҩынаҳас сара сидыргылеит, – лҳәеит.
Кьыршьали сареи иџьшьо-илакәшьо ҳахәаԥшуан
аҭоурыхтә документ.
Абри ананыраҿы имҩаԥысыз даҽа еибадыррак, еицәа­
жәарак атәгьы салацәажәарц сҭахуп. Уажәадагьы дызба­
қәахьан абри аҭакәажә лҿы иааилоз даҽа ҭакәажәык.
Лышәагаа кьаҿын, иаагәоуҭартә лыбӷа хәахьан, дҟәашӡа
дышлан. Аҷапырхәа ахаҵаны ла хәыҷык, лхахәы
еиԥшҵәҟьа ишкәакәаӡа, даацԥхьаӡа илыцын. Уи бырзен
ҭакәажәын. Ананыра аладахьтәи аганахьала иҟаз ауадаҿы
иҩназ абырзенцәа, ани ԥҳаи рҿы даалон, аха Бабутагьы ларгьы ашҭаҿы инатәаны акраамҭа еицәажәалон,
ала хәыҷы иалахәмаруан. Раԥхьа сниасны, суадахь санца, ааигәа Кьыршьал ажәеинраалақәа дышрыԥхьоз,
апоетцәа Чачбеи Ҷавҷаваӡеи рыӡбахә ҳшалацәажәоз,
сара, иҩныдаз-игәарадаз акыдтәаларагьы ашәҟәыҩҩра
сыҽшазысшәауа атәқәа Бабута илалҳәазар акәхап, из627

банзар, суада сшыҩнатәаз, ашә днас-насын, лласба хәыҷы
лыварԥало, дааҩналеит абырзен ҭакәажә.
– Уара ашәҟәыҩҩра уаҿызаап. Иҟалап уазҿлым­ҳахар,
ажәабжьык уасҳәарц сҭахуп. Сара дыздыруан аԥсуа поетк,
– ҳәа ҿаалҭит.
Днасыртәеит. Сҟәардә заҵәы дықәтәоуп. Иҩахьаз
часак амҵасыршәын, ацгәы азхара анафалак, аҳәынаԥ
ишалахәмаруа еиԥш, иалахәмаруан лла хәыҷы.
– Дызусҭадашь?
– Ихьӡи ижәлеи сыздыруам, аха дшаԥсыуаз, ажәеи­н­­
раалақәа шиҩуаз здыруеит, – лҳәеит аҭакәажә, – Уи дҭаркит
ҩажәи жәибжь рзыҳәан. Дхырҵеит. Ҟазахсҭан днанагеит.
Убраҟа ҳнанагеит Аԥсны инхоз абырзенцәагьы. Сҭаацәеи
сареи ҳахьыҩназ, ҳааигәара, ҭаацәарак рҿы дыҩнан. Еилызкаауадаз, аха дрыԥхьон аԥсышәала иажәеинраалақәа.
Даԥхьан даналгалак: «Ишәгәамԥхеи, аума амҳәои,
еилышәымкааи?!» – иҳәон дԥышәырччо. Зегьы бзиа дырбон.
– Ихыҵуааз?
– Шықәсы ҩынҩажәа раҟара ихыҵуазар ҟаларын.
Абри ҳаицәажәара атәы иасҳәеит Кьыршьал.
Аҭакәажәи иареи еибасырдырырц дсыҳәеит. Исгәа­
лашәаоит, хәылԥазык, дшааиц Бабута лҿы данааи аҭакәажә,
ахәышәтәырҭаҿы снеин иасҳәеит Кьыршьал. Аҳақьымцәа
ишырымуаз дааит. Акраам­ҭа длаз­ҵаауан. Абыржәы
исаҳауа џьысшьоит дышлаз­цаақәоз: «Ихахәы зеиԥшраз?
Иԥшышьаз? Инацәкьа­рақәа кьаҿқәазу иауқәазу? Ихаҭа
шәагаала дабанӡаҟаз?»
Акраамҭа ашҭа хәыҷ аҿы итәаны еицәажәон.
– Ассир салҳәеит убырзен ҭакәажә! – ишьара
дықәҟьаны дыҟан Кьыршьал. – Ах, иԥсышьа рыԥсы­
шьахароуп уи дзырӡыз!
– Дарбан?
– Дарбан умбои, Леонти Лабахәуа.
628

– Дугәалазыршәазеи?
– Аҭакәажә зыӡбахә лымоу, Ҟазахсҭан илбаз, Леонти
иоуп.
– Дҩашьазар?
– Мап, сара агәра згоит Леонти шиакәыз.
– Уаанҿас, уаанҿас. Леонти ҩажәи жәибжь рзоуп дан­
дырӡыз, абырзенцәа Ҟазахсҭанҟа ианхырҵоз ҩын­ҩажәи
жәба рзоуп. Ҩажәа шықәса ҵхьан Леонти дҭар­киижьҭеи.
Абасҟаамҭа иԥсы ҭазҭгьы, ихабарк иҭахцәа идимырҳакәа
ҟаларызу?
– Иҟалон. Аҩныҟа ашәҟәы аҩра азин имамызт.
Ҩбагьы, маӡала шәҟәык ааишьҭыр, иҭынхацәа ақәӡуан.
Уи иара идыруан. Баӷлан агаҿаҿ дыршьызшәа ирҳәо башазар ҟалоит. Аҭакәажә илҳәақәо рыла, Леонти иоуп, –
иҽеизеиқәкуамызт Кьыршьал.
Ауаџьаҟ амца нҭасҵеит. Аҵх неигәаанӡагьы абри
аухазтәи ҳаицәажәара Леонти Лабахәуа изкын. Кьыршьал уи апоет бзиа дибауан, адунеиаҿ поетк даҽа поетк
бзиа дибар ахьынӡаилшауа, бзиа дибон ахаҵа, иҩыза
бзиа дахьынӡаизбауа. Лоенти Лабахәуа иажәеинраалақәа
рацәаны ҿырҳәала идыруан.Далацәажәон ихаҭа дзеиԥшраз,
иҟазшьаз, иуаҩышьаз. Деиҭаналагон иажәеинраалақәа
рҳәара. Кьыршьал идыруан, слымҳала исаҳаит, акьыԥхь
ианымлаз, Леонти Лабахәуа иажәеинраалақәагьы.
Сшалацәажәоз, сажәа цқьа инамыгӡакәа саҟәыҵит, Бунин иажеинраала еиҭеигон, раԥхьа данысзаԥхьа ашьҭахь,
мшқәак анааҵ дахьышьҭаз ибара снеит. Иеиҭеигаз даҽа
қьаадк аҿы иҩны, ашәҟәы иаӷраҵаны, ихаҿы игылаз ашьқаԥ
хәыҷ аҿы иқәын. Ибжьы мырдуцәакәа, деиҭанаԥхьеит.
Убри аҽнынахыс Бунин ишәҟәы актәи атомгьы,
еиҭеигаз ажәеинраалагьы, сара сзы иныбжьахәаша ицеит.
Ишыӡыз, иахьыӡыз, иахьа уажәгьы исыздыруам. Иҷкәын
Денис излеиҳәо ала, абасҟак игәаԥхаз, еиҭеигаз Бунин
иажәеинраала, сара сыдагьы, иара, Денис ишиаҳауаз,
629

аӡәык-ҩыџьак дырзаԥхьахьан.
Абраҟа инҵәеит ҳаиҩызара апериодк. Ажәа
«ҳаиҩызара» араҟа уамак ианаалом. Кьыршьал дсабзар ауртә дсеиҳабын. Аԥсҭазаараҿы акыр мыҟәмабара
дрықәшәахьан. Ихьӡ-иԥша дуун. Даҳҩызоуп ҳәа зхы идызкылашаз ишьашәалаз ракәын. Иареи сареи ҳаиҩызцәан,
еиҩызцәахар ахьынӡауа ашәҟәыҩҩы еиҳаби уи амҩа
ианылауа еиҵбыки. Абри аиҩызарагьы, иара атәала,
ԥышәарақәак ирҭысит. Убасеиԥш ҭагылазаашьақәак
срықәшәеит, акьыԥхь аҿы сымҩа кхеит, атипографиахь
ирышьҭхьаз, Аҟәагьы Москвагьы сышәҟәқәа ааныркылеит. Ҩызцәас исыԥхьаӡоз, исықәлацәаз шәҟәыҩҩцәақәак
заҵа сыҩныҟа имааирыз, адәахьы санырбалак, аԥсшәа
шсарҳәо аӡәы ибар ҳәа ишәаны, инасыдҟьон. Убасҟан
дшәаны дахьаасыдҟьаз уаҳа даазымхынҳәӡакәа хықәк
ахь дагаӡеит ҩызас исшьаз кариеристкгьы. Сҩызцәа
рхыԥхьаӡара иагхауа мацара, рыԥхьаӡаразы напык иамоу анацәкьарақәа сызхартә ианааи, сеиԥш зеиԥшыз
шаҟа ирызрықәԥалоз, шаҟа рыцәгьа рызҳәоз, убасҟак
рмаҵурақәа рҿы рҽандырӷәӷәоз, сыбзарӡы аҳәара мацара акәымкәа, қәлак еиԥш лассы-ласс дысҭаауан Кьыршьал.
Ишиашаз еилыскааит, зԥа дымԥсыц уԥа диумырҵәуан
ҳәа ирҳәо ажәаԥҟа. Узықәшәаз аиԥш зеиԥшроу, ма акыр
иазааигәоу иақәшәахьоу иоуп уеилызкаауа. Кьыршьал
акыр амыҟәмабарақәа, азалымдарақәа ихигахьан, аиаша
иазықәԥо, ихазы бзиа шизалымго идыруан, убри аҟнытә,
идыруан ианаамҭоу ауаҩы иажәа ҟәанда шаҟа ахә ҳараку.
Аԥсуа иҟазшьоуп, аныҳәаҿа анику, ауаҩы дзыԥсоу
инацҵаны, ажәа бзиақәа рҳәара. Изаҳауа дгаӡамзар, еиликаауеит, дзыԥсаны иҳәоуи инацҵоуи. Аха усеиԥш иҳәоу
аныҳәаҿа даҽа бзиаракгьы амоуп. Даԥсамкәа иҳәоу
ажәақәа срыԥсахандаз, убас сагьыҟалаҵәҟьандаз ҳәа
ддырхәыцуеит, абзиарахь иԥхьоит. Изхысҳәаауа, Кьыршьал ишәҟәы «Ахәырбӷьыц» иақәиҩыз ажәақәа роуп:
630

«Џьумка! Гәык-ԥсыкала бзиа узбо, агәабзиареи ақәҿиара
бзиаӡақәеи узеиӷьазшьо, з-Аԥсни, зуаажәлари, ҳаԥ­сад­гьыли
ачын азы акәымкәа иашаҵәҟьаны бзиа избо, иаҭаххаргьы
зыԥсы ақәызҵо, иудкыл абри сышәҟә хәыҷы. Кь. Чачхалиа,
9.09.67 ш. Аҟәа». Еиҭасҳәахуеит, аныҳәаҩ бзиа иныҳәаҿа
еиԥшны иахьсыдыскылаз аамышьҭахьгьы, реиҳа сыԥсы
ахац икылаханы ианыҟаз аамҭазы иҳәаз арҭ ажәақәа, сара
сзыҳәан иҵаргәа дуун. Ишәҟәқәа даҽакы, сыԥшәмеи сареи
ҳахьӡқәа нанҵаны, изқәиҩызгьы шәзаазгоит:
Бзиа избо гәык-ԥсыкала,
Гәыла исзыҟоу есымша.
Уаҳа имхәыцуа даҽакала,
Есымша ишәзызыҩуа ажәеинраала,
Измоу ахрақәа рылша!
Иацымцо иахьабалак аԥша!
Аиҩызара ибжьазымҵо асал
Дшәыкәыхшоуп Кьыршьал.

Ҳаигәылацәан. Ақыҭаҿ ҳанхозҭгьы, амца еимаадо
ҳаизааигәан сҳәар ауан. Амшын ахықәаҿынтә, ашьхаҟа
ухы рханы ушцо Лакоба иулицеи Маркс иулицеи ркәакь
аҿы армарахь игылоу аҩнаҿы ауадақәа иман Кьыршьал.
Аҿаԥхьаҟа игылоу аҩбатәи аҩнаҿы сыҩнан сара.
Акыр шахыҵуаз мҩашьо, ацәа ахыԥԥы, иажәхьаз,
ицәышӡа, еимгәачы папка дук иҩыҵрак дшааиуаз, амшын
ахықәаҿ ҳааиԥылеит хәылԥазык. Ҳаи­цәажәо, ԥыҭраамҭак
аԥшаҳәа ҳаван. Ҳулица ҳаныланы, сахьынхоз аҩны
ааигәара ҳанааи, сиҳәеит дымҩахыҵырц. Баша аԥсышәан
ишысымҳәоз, инеира ныҳәак еиԥш иԥхьаӡо, ҳшынҭаацәоу
бзиа дшаҳбоз идыруан.
– Сагьнеиҵәҟьап. Уажәааигәа ҵхагәазы, сышнеиз
сзымдырӡо, амцхә ыжәны саныҟаз сахьнеиз азыҳәан
аминауаҭрагьы шьҭасҵароуп, – иҳәеит.
631

– Ауаҩы ижәны даныҟоу, реиҳа бзиа иибо рҿоуп дахьнеиуа, – сҳәеит.
– Ма реиҳа ицәымӷу, диеисырц, – иҳәеит дԥы­шәар­ччо
Кьыршьал. Уи иԥышәарччашьа даҽа­ӡәы иԥышәаррчашьа
еиԥшымызт. Иқьышәқәа анԥы­шәарччоз, иԥышәарччон
ихы-иҿы зегьы, иԥы­шәарч­чон игәы-иԥсы. Ҳәарада, араҟа
еилар­ҩашьа­тәым, хыччашақә аԥышәырччареи гәадурала
аԥы­шәар­ччареи. Хыччашақә, сатирала, имцабзу ажәақәа
аҵаҵаны данԥышәарччоз, иара иқьышәқәа аччаԥшь
рықәын, уара уқьышәқәа ма урыцҳауан, ма иқәацқәацон.
Аҩныҟа ҳнеит ҳаицны. Сҭаацәа аԥсшәа шаареи­
ҳәаҵәҟьаз, афатә дырԥхаанӡа, астол дахьнад­тәалаз,
аныҳәаҩ бзиа ныҳәаҿа хәыҷык аҳәара шаҟа дадхалогьы
дадымхалакәа, ишырҳәо еиԥш, експромтла иааихьишьит,
хыхь иаазгаз ажәеинраала.
Атәым ажәақәа «експромт, моментальность», иаарласу ареакциа, сызхаану ашәҟәыҩҩцәа зегьы рахьтә,
Алықәса Лашәриа иаамышьҭахь, реиҳа изнаалоны,
реиҳа иззуҳәаша ҳәа издыруа Кьыршьал иакәын. Абри
ахшыҩҵак шьақәзырӷәӷәо аҿырԥштәқәа сымоуп, аха
урҭ шәаҳәара салагар, ажәа шәасыршьуеит. Иаазгоит
ҿырԥшьтәы заҵәык.
Хәылԥазык, ақалақь аҳаидеи, ашыкьбжьы аиқәтәара
ианаҿыз, Лакоба иулицаҿы, Кьыршьал иҩны ааигәара
ҳгылан. Џьара сыццакуан. Иара агазеҭ «Аԥсны ҟаԥшь»
ахатә карреспондентс иқалақь гәакьа, акымкәа-ҩбамкәа
ажәеинраалақәа зхиҳәаахьаз Тҟәарчал дадын. Аиҩызара,
ашәҟәыҩҩцәа реиҭанеиааира, хҭак еицҭадыршәуа,
азҵаарақәа ҳашрылацәажәоз, архәара даавҵын, ҳаԥхьа
даагылеит, ихы нкажь-аакажьуа, абна дылоушәа, аулицаҿы
акажьцәара ҟазшьас измаз, ҳҩыџьагьы ҳнаигәылаԥшны
ибзианы еицаҳдыруаз хаҵак. Иҟаларын, убри ахаҵа
цәгьарак ҟаиҵахьазҭгьы Кьыршьал изыҳәан. Иҟаларын,
иара Кьыршьал убри ахаҵа анкьа пату иқәиҵозҭгьы,
632

ҩызас диԥхьаӡозҭгьы, ашьҭахь, апоет имаз ацәанырра
цқьа, ацәанырра бзиа ахаҵа ирхәашьызҭгьы, убри аҟнытә
ианаимыжьуазҭгьы. Гәынхәҵысҭала убасшәақәоуп ишеилыскаауа, убри ауаҩ дшааҳадгылаҵәҟьаз, дхьа­ти­ԥатиуа,
ицәа дҭаҵәи-дҭахынҳәуа, гәы аҵаӡам­кәа дԥышәырччо,
аԥсшәа шааиҳәаҵәҟьаз, уаҳа аԥс­шәагьы иамҳәакәа,
ишьҭахьҟа шьаҿак ааҟаҵаны, ибла дхыԥшыло, Кьыршьал
иааҭирҟьаз ажәа. Ихьӡ ааи­ҳәан:
– Ашьжьыҭан шаанӡа, аулицақәа дрыцқьаанӡа, зныкыр
ақалакь уалсхьоу? – иҳәан, дназҵааит.
– Сышԥалымсыц, аулицақәа цәгьала иҟами, ыы, ыҳы, –
ицәа дынҭаҵәи-ааҭацәиит ахаҵа.
– Уалымсхьеи, иумбахьеи? Игәоҭахьоу ацыгәқәа шьны,
ирҟьацны аулица ишаныжьлоу? Шамахамзар, амашьына
иашьӡом ала. Убри зыхҟьауа уазхәыцхьоу?
– Акрыздыроуоу, Кьыршьал ҳы-ҳы-ҳы! Уи седроу,
ххыкь, ҭфу! – иргеит, ицәа дҭасуа ахаҵа, ихылԥа ааихихын,
ипашӡа исаз ихгьы инапы нықәишьит.
– Убри зыхҟьо убри ауп, ишшәырӡа инагоу атротуар,
ииашаӡа ианыланы ицоит ала. Ус иҟам ацгәы. Уи ахаан
мҩак ианыршәла, ииашаӡа изныҟәаӡом.
– Аа, аиеи, уи бзиан иазгәоуҭеит, Кьыршьал, – иҵегь
ицәа дынҭаланы, изеилымкаазшәа ҟаҵаны, «ҳи-ҳи-ҳи»
ҳәа, амҵақьақьаҩцәа зегьы усгьы рыччаԥшь еиԥшуп,
мҵақьақьарала дааччан, Кьыршьал ииҳәаз даҽа џьоукы
рахь ииаганы, ихы нкажь-аакажьуа имҩахь иҿынеихеит
ахаҵа.
Кьыршьал Чачхалиеи Алықьса Лашәриеи, гәаҟ­
ҵәаҟралеи, мчылеи акәымкәа, ииашаҵәҟьаны аԥса­
бара ипоетцәаны иашаз, аҩыџьагьы аҵыхә­тәантәи
рымшқәа ансгәалашәо, еснагь схаҿы иааиуеит абасеиԥш
хшыҩзцарак. Уаҩы аԥсабара инаҭоит абаҩ­хатәра. Аԥсабара
дахшоит иара, ауаҩы ихаҭагьы. Иаџьал анааигәанатәлак,
ибаҩхатәрала иҳәарц аԥсабара иднаҵаз ирласны ирҳәара,
633

ирццакра иалагоит. Зарԥысра аҭәымҭа иҭагылаз, абӷаб
чмазаҩхап акәымзар, ахаан ихы имыхьыц ззуҳәашаз
Алықьса Лашәриа, иԥсра мышқәак шагыз:
– Ажь азымккәа акалаҭ анхышәҭлак, ажь ҭыҩрны
ишкаԥсо шәымбахьеи? Убасоуп ажәеинраалақәа шаауа.
Акы ҩны салгаанӡа, исзымчҳакәа, схы сыз­нымкылакәа,
даҽакы аҩра салагоит, – ҳәа ҿааиҭит. Абарҭ ажәақәа иҳәар
илшон Кьыршьалгьы. Иԥсҭаза­ара аҵыхәтәантәи амзақәа,
амшқәа рзыҳәан уи шаҟа иҩуаз ала, ашәҟәыҩҩра даналага инаркны иҩуазҭгьы, аԥсуа поетцәа зегьы ирҩхьоу
аҟара ихала иҩыргьы ҟаларын. Уааиԥылацԥхьаӡа, аамҭеи
агәаԥхареи шәымазар, ажәеинраала ҿыцк дузаԥхьон.
Акьыԥхьра, ахьӡ-аԥша, аԥара уҳәа акгьы азхәыцха имамызт. Наӡаӡа имҩа ақәламҭазы, иланаҵаз, игәаҵа иҭанаҵаз
зегьы инарҳәар аҭахын аԥсабара. Иҟаларын, ихаҭа ицәа
иалашәахьазҭгьы иаџьал шааигәахахьаз. Игәы каҳаны,
ицәажәашьақәа сгәамԥхеит уахык. «Зеиԥш ҟамло егьыҟам,
адунеиажә усгьы иуаароуп» ҳәа сгәы иааҭашәеит. Мшқәак
анааҵ, сиҳәаны аҩныҟа дназгеит. Хазы ҳахьтәаша ауада усгьы исымамызт. Сҭаацәа хәыҷгьы-дугьы агәылара
исышьҭит. Заа исырмазеихьан амагнитофон. Сиҳәо-сичо,
ашьшьыҳәа дналазгалеит ажәеинраалақәа рыԥхьара. Иара
даԥхьон, амагнитафон ианнаҵон.
Сгәалашәарақәа хсыркәшарц сҭахуп, ашәҟәыҩҩ­цәа
рыҩнуҵҟа акраамҭагьы анекдотҵас ирҳәоз, ииашаҵәҟьаны
иҟалаз хҭыс лахҿых хәыҷык ала. Аҭаацәара салалахьан.
Ҳаҭыр зқәиҵоз, иаҳҩызаз шәҟәыҩҩык дицны дааит уахык
Кьыршьал. Ҳналагеит ажәеинраалақәа рыԥхьара. Аҵх цеит.
Кьыршьал ажәеинраалақәа рыԥхьара дшаҿыз, ҳҩыза адиван дахьнықәтәаз дыцәеит. Саргьы цқьа сӡырыҩуан ҳәа
шәасҳәар шәызжьеит, аха иажәеинраалақәа дышрыԥхьац,
ҳагәхьаа зынӡаскгьы имкӡакәа, раԥ­хьара даҿын,
зыԥсаҭа шәкәакәахаша Кьыршьал. Аҵыхә­тәан дзыԥхьаз
ажәеинраала, аҵыхәтәантәи ацәа­ҳәақәа: «Атакси, атак634

си!» ҳәа инҵәон. Иҟалап цас иузар, иҟалап ажәеинраала
аԥхьара даланахаланы, усшәа иҟалазаргьы, аха цас иузар ҳәа агәҩара зсымоу уи ауп, иҟалаз инеихаргылаинеиҵаргыла адырҩаҽны зегьы иреиҳәеит Кьыршьал
ихаҭа. Ибжьы днаҵаҳәҳәаны, ижәеинраала анҵәамҭаз:
«Атакси!» – аниҳәа, иамхацәахьаз ҳҩыза дцәырҳаны:
«Иабаҟоу?! Иабаҟоу? Иаанкыл!» – иҳәан, дҩаҵҟьеит. Кьыршьал гәыкала дыччеит.
Санҵамҭақәа хсыркәшарц сҭахуп хшыҩзцарак ала. Ан­
хаҩы иҽгьы илагьы иара иеиԥшхоит рҳәоит. Инеиҭарсны
иаҳҳәап. Ашәҟәыҩҩы ихаҭа дзеиԥшроу еиԥшоуп ишыҟоу
иҩымҭақәагьы. Алаҳәа ҟыруеит, ардәына шәаҳәоит, аҩ­
багьы ԥшшәык шрымоугьы. Абри ахшыҩзцара шаҟа ииашоу
даҽа зныкгьы агәра згоит Кьыршьал Чачхалиа иҩымҭақәа
снарыԥхьаны, схаҿы дааганы санизхәыцлак ихаҭа.

ВИТАЛИ АМАРШЬАН
ЗКАЛАМ ЦҲАФЫРУАЗ АПОЕТ
Кьыршьал Чачхалиа изкны иуҳәаша рацәоуп. Уи
ԥсабарала ипоетыз иакәын. Иҟазшьа злаҟаз ала – милаҭтә
поет иашахаҭан. Исатира, ииумор жәлары ирзааигәан.
Ихаҭа днықәгыланы данаԥхьозгьы, оумашәа аԥсы ахаҵаны
даԥхьон. Иахьагьы ибжьы саҳауа џьысшьоит:
Ахьажь абаҳча аиҳабыс,
Ишыҟарҵах сеидру, иҟарҵеит.
Ишааиз, иҭнацан аҟармаҵыс,
Аҟәраани аҵларкәыкәи аанагеит.
Иаалаган, ашәа ҿыцқәа аԥырҵеит,
Анота ианҵаны иҭрыжьт.
Амузыка аҩит ҳәа анырҵеит,
Ахьажь композитор ҟыж-ҟыж!
Аҵларкәыкә иатәуп ажәақәа,
Иқәгылан ашәа аҳәоит аҟәраан.
Абаҳчаҿы иҿалаз ашәыр-хкқәа,
Мчыбжьык ала иалгеит ирҭаан!..

Кьыршьал Чачхалиа згәы аартыз поетын. Ус иҟоуп
иажәеинраалақәа реиҳаракгьы – мыцхәы иаартуп, мыцхәы
ажәеизадала иҩума уҳәогьы иҟоуп. Ирацәаҩын иԥсы анҭаз
«иахьыхьӡиртәуаз» азы изгәаауаз, амҩан дырԥыларгьы
исатира зықәкыз шәаны имҩахыҵуан.
Апоет Кь. Чачхалиа иара дзыԥсаз иара идыруан. Ишыс­
ҳәахьоу еиԥш, уи дпоет хаҭан, ижәлар рымаҵ аураҿы апо636

етра еиҳау даҽак шыҟамгьы агәра игахьан. Уи бзанҵык
амаҵура дуқәа, аҭыԥ хәажажақәа дрышьҭамлацызт
алитература, зкариера алаҟазҵоз дреиуамызт. Маӡала
дцәыҵатәон, шьоукы-шьоукы ашьыц ҳарамқәа реиԥшгьы,
ашәҟәы-ҟьашьқәа, анонимкақәа иҩызцәа рзы иҩны
иалеиҵомызт. Ииҩуаз жәеинраалан. Дибангьы даанхомызт
зҽырҩашьан, цәгьамзар бзиа ҟазымҵоз ашәаргәында!
Кь. Чачхалиа игәаԥхаз дигәаԥхон, игәамԥхаз –
дигәаԥхаҵәҟьомызт, аҟама аҿеиԥш анаҳә-ааҳәра, алабзҩабзра иламызт. Иара зегь реиҳа иуадаҩыз ажанр инапы злалакыз ала, ҳлитератураҿыы дзаҵәын изуҳәар
алшоит. Азаҵә ианакәызаалак иқәыӷәӷәо аидара хьанҭоуп,
ашьҭыхра уадаҩуп. Убас шакәызгьы, Кьыршьал ду дызҵаз
аидара иахьынӡаилшоз ламысла, уаҩрала имҩанигеит,
наунагӡагьы иԥсы ҭаны даанхоит ҳдоуҳатә ԥсҭазаараҿы.

ТЕРЕНТИ ҶАНИА

« САРА ГӘЫЛА СБЕИОУП…»
Иаҳхысыз ашәышықәса 50-тәи ашықәсқәа рзы
«Ашәҟәыҩҩы дыҩлароуп» ҳәа хыс измаз Дырмит ду
истатиаҿы, иара ишиҵасыз еиԥш, игәы аладуны, уимоу дахыҽхәаны иҩуан: «Аԥсуа шәҟәыҩҩцәа рыбжьара лассы-лассы ирҳәоит Кьыршьал Чачхалиа ирацәаны
иҩуеит ҳәа. Чачхалиа ирацәаны дыҩуазар, уи цәгьарак
адызбалаӡом сара… Аԥсуа ҵарауаҩ Шалуа Инал-иԥа
излеиҳәоз ала, поетк-сатирикк иаҳасабала Кьыршьал Чачхалиа ицназго иԥшаара цәгьоуп. Еицырдыруа аԥсуа поет,
алитератураҭҵааҩ Борис Гәыргәлиа иажәақәа рыла: «Иласуп, ахьхьаҳәа еихышәшәоит, абжьыхаа рхоуп, илахҿыхуп,
ҵакылагьы иҵаулоуп Кьыршьал Чачхалиа ирҿиамҭақәа».
Кьыршьал Чачхалиа диит 1918 шықәсазы, Очамчыра араион Ԥақәашь ақыҭан, анхаҩ нага – унеишь-уааишь
ҳәа зарҳәоз, пату зқәыз, асасдкылаҩ Шамил Чачхалиа
иҭаацәараҿы. Раԥхьа аҵара иҵон иқыҭан, нас дҭалеит
Аҟәатәи арҵаҩратә ҵараиурҭа. Аџьатә ԥсҭазаара ахы икит
Ԥақәашь ақыҭан, – аԥсуа бызшәеи алитературеи дирҵон,
иара убас Акәасқьа, Тҟәарчал. Уи бзиа ибон ихатәы бызшәа,
ажәаԥҟақәеи, ажәеинраалақәеи, алафқәеи рыла ибеиаз
ижәлар ражәабжьқәа, насгьы урҭ иҵаҩцәа ирзеиҭеиҳәон,
бзиа идирбон.
Апоет ԥсабарала арҿиаратә доуҳа зманы адәы
иаақәлаз аӡә иоуп. Раԥхьатәи иажәеинраалақәа аныло иалагеит 1938 шықәсазы ажурнал «Аԥсны ҟаԥшь» ада­ҟьақәа
рҟны.
Дышқәыԥшыз аҭаацәара бзиа аԥызҵаз Кьыршьал Чачхалиа иҳәон: «Аԥсуа хаҵа ахшара имазароуп, идац-ԥашә
638

иацызҵо аԥацәа иааӡароуп». Ицәажәара ирԥшӡарц азын
акәӡамызт арҭ ажәақәа зиҳәоз: зыԥсадгьыл бзиа избо
ауаҩы ианакәызаалакгьы дазхәыцуазароуп уи алахьынҵа,
аԥеиԥш. Ишԥаҟалои аԥсадгьыл алахьынҵеи аԥеиԥши
арԥарцәа азумааӡозар? Апоет-апатриот ижәлар ирзиааӡеит
хҩык ахшара хазынақәа. Иԥеиҳаб Валери – Кавказ
ицәырҵуаз агәынамӡарақәа, ақәгы­ларақәа дрылахәын,
еиҳа дахьаҭахыз днеиуан, абџьар аанкылатәызар, иникылон. Абас уи днанагахьан зтәыла ахьыԥшымра иазықәԥоз
Аахыҵ-Уаԥстәылатәи ажәлар рхақәиҭратә қәԥарахьы,
ҽазны – ачеченцәа дрылагылан аҵабырг дазықәԥон. Валери Чачхалиа ихьӡ легендатә хьӡны иҟалеит уи Аԥсны
иақәлаз ақырҭуа мпыҵахалаҩцәа дырҿагылан иқәԥараан,
иааирԥшуаз ахамеигӡаразы Валери ихҵоуп Аԥсны
Афырхаҵа ҳәа ахьӡ ҳаракы.
Денис Чачхалиа – иаб иеиԥш, абаҩхатәра ду Анцәа
из­леи­ҵаз иакәхеит, еицырдыруа поетуп, прозаикуп,
ҭоурыхҭҵааҩуп, еиҭагаҩуп. Иара инаигӡоит, шамахамзар, иахьа уажәраанӡа аԥсуа рҿиаҩык илымшац аус – уи,
аурысшәала еиԥш, аԥсышәалагьы ажәеинраалақәа иҩуеит,
аԥсшәа аҟнытә аурысшәахь еиҭеигоит. Дениси уи иԥшәма­
ԥҳәыс Мариеи ахшара бзиақәа рааӡеит.
Аразра, ауаҩра, ацәгьа-абзиа рҿы ауаҩы ицхыраара
дазхианы диааӡеит иԥҳа Лиалиа. Аԥсны Аџьынџьтәылатә
еибашьраан, Лиалиа лԥа Дима Еныкь фырхаҵарала
иԥсадгьыл ихы ақәиҵеит. Аӡәы игәы иаанагар ҟалоит,
ари астатиа автор апоет Кь. Чачхалиа иаасҭа уи ихшара
дрыхцәажәеит ҳәа. Насыԥ имоуп ауаҩы, апоет изы иҳәатәу
ажәа бзиақәа, ихшаз рзынгьы иҳәазар.
Иага ус акәзаргьы, апоет Кь.Чачхалиа иԥсҭа­заараҿы
иҟаӡамызт имариаз аус, имариаз амҩа. Уи иԥсҭазаара зегьы ауаажәлар рԥеиԥш бзиазы ақәԥара иазкын. Абарҭқәа
ирхырҟьаны ирацәаны аҵәы иларҵон, аиаша дашьҭалоит
639

ҳәа амаҵурахьы дрыдыркылаӡомызт, арахь, амаҵура
изымҭоз аиаша иадгылоушәа ҟаҵаны, зыӡбахә ҳамоу апоет
аԥынгылақәа ирҭон. Кь. Чачхалиа иҟазшьаҿы иҟан ауаҩра,
ацқьара, аԥсадгьыл абзиабара, иара иҳәалон еиԥш, иаԥсоу
ауаҩ изы аӡы аӡаагылара гәхьаас икӡамызт. Арҭ аҟазшьа
ҷыдақәа ирыцҵатәуп акы иаламҩашьо даҽакгьы: зыгәра
игаз ацәхьамҵра.
Аԥсҭазаара! Знызаҵәыкгьы унап
Схы иаақәумшьит,
Жәа ҟәандак соумҳәеит,
Аказы сгәы ҟаумҵеит!..

Абасҟак аԥсҭазаара згәы ннархахьаз апоет алушәак
иадамзаргьы, игәы каҳаны иубаӡомызт. Зны исатиратә
жәеинраалақәа рзы дкыдцалан дрыман, зны 60-тәи
ашықәсқәа рынҵәамҭазы Аԥсны имҩаԥысуаз, ажәлар
рыгәҭыха аазырԥшуаз аполи­тикатә хҭысқәа дрылахәын,
мамзаргьы зыҩны ақәа кылсуаз ԥҳәысеибак длыцны ахыб
лоурц аиҳабыра рышә дылагылан.
Кь. Чачхалиа Аԥсназы ииҳәоз ажәақәа, уи ашҟа имаз
абзиабара, аԥсуа жәлар рҵеицәа ирзеиӷьишьоз аизҳазыӷьара, аҿар ирылаиааӡоз аԥсуара, ацқьара, ауаҩра –
зегьраԥхьа иргылан иԥшәмаԥҳәыс, ачеи­џьыкауаҩ Нинеи
ихшареи рҿы иааирԥшит. Ус анакәха, уи ииҩуаз, ииҳәоз
хыҭҳәааӡамызт, игәы аҟнытә иаауан.
Апоет имоуп иара пату зқәиҵоз, дзыдгылоз, дзакәыз
аазырԥшуа, ԥшь-цәаҳәак иҟоу ажәеинраалак:
Сара гәыла сбеиоуп,
Уара – џьыбала.
Сара агәырӷьара сымоуп,
Уара уџьыбала.

640

Арҭ аԥшьцәаҳәак рҿы ауаҩы дашьҭалар иԥшаауеит
апоет идунеихәаԥшра заҟа иҭбаау, иара изы аԥсуара,
аихаҵгылара, ауаҩра уҳәа реиԥш иҟоу ауалԥшьақәа
акырӡа ишыҳараку шьоукы-шьоукы ԥарала иҟарҵо аусқәа,
аиҵаҟәаҟәарақәа раасҭа. Кьыршьал – аҿар аҵара дирҵон,
аус зуаз ауаа рыпату шьҭихуан, џьа мбаӡакәа џьыбаҭыхраа
аҵәыршы рылеиҵон. Уҳәан-сҳәан иашьҭаз дырхыччон.
Ажәеинраала рзикуан зыламыс цқьаз, зыжәлар рҵеира
иаԥсаз. Абарҭ роуп «Сара гәыла сбеиоуп» ҳәа изырҳәаз,
саргьы сиқәшаҳаҭны сыстатиа хыс изасҭазгьы. Аиашазы,
гәыла ибеиам апоет асҟатәи абзиарақәа изыҟаҵомызт.
Апоет исатиратә жәеинраала «Амбакәа иаҳцәигоит
иаҳмырбакәа» хҭыс духеит асатиратә поезиаҿыы. Ари
ажәеинраала даара иаҭахын аԥсуа литература, ирҭахын
аԥсуаа. Урҭ ирбон рыԥсҭазаара иамаз амалырқәа – ажәлар
рмал зыхьчауаз, амаҵура змаз иҭыԥ ихы иархәаны
иуацәеи иҭынхацәеи икәша-мыкәша амаҵурақәа шриҭоз,
ирбон аиакәым, аиҵаҟәаҟәа, урҭ ирыхҟьоз арыцҳарақәа.
Абри ашьҭахь ажәлар зыԥхьаз ажәеинраала арҩаш
ирзаҩызахеит – иарԥсаҳәеит адәқәеи архақәеи. Аҵыркант
иаҩызахеит – иԥнаҽит ахаан ак рыхьран иҟам ҳәа ззыр­
ҳәоз аҭӡамцқәа, иаанартит агәыӷра ҿыцқәа. Мап, ареволиуциа ҟанамҵаӡеит иара, аха ԥсеивгагас ирзыҟалеит
ауаа. Ирҳәоит Верди иопера «Риголетто» Милан асцена
ду аҿы ианықәдыргыла ауха, атеатр аҟнытә аҩныҟа ицоз
ауаа – аопера аҟнытә иреиӷьӡоу ариа шырҳәоз ицон ҳәа.
Аҩада зыӡбахә ҳҳәаз ажәеинраала шааҭыҵызҵәҟьа, автор
ихьӡ здыруазгьы-иззымдыруазгьы ирҳәон Амбакәа изкыз
ацәаҳәақәа:
…Аха сгәы иаанагоит ирҳәап ҳәа: «Стоп!»–
Амбакәа, иуфахьоу узхоуп!

641

Абри ажәеинраала инанагӡоит, иацнаҵоит ҳара
ҳпоетцәа дуқәа Д. Гәлиеи Л. Лабахәуеи ртрадициақәа.
Урҭгьы шаҭарада иҿаԥырҽуан аӷьычра, амцҳәара,
ахамаԥагьара, зхатәы заҭәа­зымшьоз, иҵкьыҵкьазшьоз
ауаа. Кьыршьал урҭ ртра­дициақәа шьҭиԥаан, амҩа ҿыц
иқәигалеит, аха уи агәҭаны икамыжькәа аханынӡа инеигеит. Асатиратә жәеинраалақәа рҿы рхы еиларҵеит аԥсуаа
рлафтә жәар ҭбааи ари ажәар гәыла-ԥсыла иалааӡоу апоет ду иҟазареи. Абарҭ аҷыдарақәа ирыбзоураны, иахьагьы,
аԥсуаа рныҳәақәа, реиԥыларақәа, рыцәгьа-рыбзиа рҿы
зынӡа уанақәымгәыӷуагьы иуаҳауеит:
Аԥҳәызба бзиа, уа мшыбзиа!
Ибымазар абамбазиа?
– Ҟаи, мамоу, аҷыҭоуп,
Иара убригьы хәыҷыкоуп.

Абас ажәлар ргәаҿы инеиз, рхаҿы инхаз жәеин­
раалақәоуп «Софыџь исаԥыџь», «Хаџьгәаҭ, ахаџь­гәа аҭ»,
«Тышәкәа», «Сеидыҟ мгәацәатыҟ», «Ҷыра мцура имаҵура»,
«Рамадан ичамадан», «Еимаркуазеи?». Аҵыхә­тәан зыӡ­бахә
сҳәаз ажәеинраала еиҳа иӷәӷәаны еилаҳкаауа жәеин­
раалоуп. Ахысҩы бзиа ихы ацәҟьара ишазцо еиԥш, араҟа
ицәыргоу ҳагха, ҳара ҳагра ду иаахоит. Иҟалап иазым­
шьыр­гьы, аха ҳгәыҳҽаннаҵоит, «иаҳхыччоит». Адиалог
цоит автор иҟнытә. Уи аԥшәма диазҵаауеит:
Еимаркуазеи уҳәақәа,
Хәыҷгьы дугьы жәабаҟа?
– Ус дук рыман ҳәа егьызбом,
Аиашами усызжьом.
Еимаркуеит, – иҳәеит иара, –
Зегьы агәҭаны аиара!

642

Заҟа иҟәандоузеи агәҭаны! Аха закәытә рыцҳароузеи
ауаҩы иԥсҭазаара зегьы ари аҩыза «анасыԥ» аԥшаара ианазикуа!
Кь.Чачхалиа абаҩхатәра ду илан, уи аццышә еиԥш
ихыз аҳәа даҿагылан днеиуазаргь, ԥсабарала ашьац татахь диасыр илшон, уи илшон адгьыл аҟнытә ажәҩан
ахь дцар, уантәи амаӷ мацара акәымкәа ашәҭыцгьы
ибар. Исҳәаз арҵабыргуеит иара иаԥиҵаз алирикатә
жәеинраалақәа жәпакы рҟнытә акызаҵәык ада даҽак
аӡбахә сымҳәаргьы. «Исхароузеи?» – Кь. Чачхалиа иреиӷьу
илирикатә жәеинраалақәа иреиуоуп ҳәа ҳҳәар, уи закәыз
ҳзеилымкааит ҳәа ауп иаанаго. Ари ажәеинраала ааԥын
бзиа избаз, зыԥсы еиқәнархаз ауаҩы игәы иҭыҵуа ажәа
ҟәымшәышәқәа рыла иҩуп. Иара ажәеинраалагьы ааԥын
еиԥш иԥшӡоуп. Убри азын ауп иашәаны жәынгьы-ҿангьы
асцена изықәыҩуа:
Ааԥын ааит! Иԥшӡарахеит,
Амш шаҟа иԥхароузеи!
Бысзалымхуа сгәы балахеит,
Ишԥазури, исхароузеи?

Ихароузеи ауаҩы дпоетзар, аԥсҭазаара иамоу
аԥшӡарақәа иара иблақәа рҿы еиҳагьы ирыцырҵозар, урҭ
иара итәала еиҭеиҳәозар?!

НЕЛИ ЧЫЧԤҲА- ГӘЫРГӘЛИА

АИАШАНЫҞӘГАҨ
Кьыршьал Чачхалиа еицырдыруа поет-сатирикуп. Уи
ирҿиамҭақәа рылацәажәара, иахәҭоу ажәа аҳәара, иахәҭоу
аҩра сара сзы даара игәаӷьыуацәоуп. Акы заҵәык исҳәарц
исҭаху сара дшыздыруаз, насгьы схәыҷқәа бзиа дшырбоз
атәы. Кь. Чачхалиа ҟазшьа бзиа иман, игәы ҭбаан, аиаша бзиа ибон, аиаша ныҟәигон. Ақәнамга зуаз, ақәнамга
ҟазҵоз дырҿагыланы дықәԥон. Кь. Чачхалиа иҩымҭақәа
рыла дыздыруеижьҭеи акрааҵуан. 1964 шықәсазы еиҳа­
гьы иааигәаны дыздыруа салагеит. Иареи ҳареи ҳаигәы­
лацәан. Ҳара иара иааигәара ҳанхон. Бориси иареи
шеиқәлацәамызгьы, ашықәс рацәа шрыбжьазгьы, даара
бзиа еибабон, еицныҟәалон. Урҭ есыхәылбыҽха амшын
аԥшаҳәаҿы еиццалон. Ҽнак ҳаҩны дымнеикәа иуамызт.
Ҳхәыҷқәа убриаҟара бзиа дырбауан, еиҳарак Абзагә.
Абзагә Кьыршьал ҽнак димбар иуамызт, сазҵаара далагон «мама диада Кьыршьал дзымааи? Акыр ихьма, игәы
бааԥ­сума» ҳәа. Кь. Чачхалиа исатиратә жәеинраалақәа
ҿыр­ҳәала иззымдыруа хәыҷык дыҟоуп ҳәа сыздырам.
Ахәыҷқәа моу, сара 80 шықәса сшырҭагылоугьы исгәала­
шәоит, исылшоит ҿырҳәала исҳәаргьы. Иаагап ҿырԥштәыс
жәеинраалак:
Кыҷын иман аҳәақәа:
Хәыҷи дуи жәабаҟа,
Уи изгылан аҳәаҭра,
Ахыбгьы еиԥшын аматра.
Аҳәаҭраҿы аҳәақәа ҿыҿуан,

644

Ииашан улымҳақәа ҵырхуан.
Кыҷын исҭеит азҵаара
Ирылалазеи абанҭ убра.
Еимаркуазеи аҳәақәа
Хәыҷи-дуи жәабаҟа?
Ус дук рыман ҳәа акгьы збом,
Аиашазын усызжьом,
Еимаркуеит, – иҳәеит иара, –
Зегьы агәҭаны аиара.

Кыҷын иҳәақәа рыла апоет – асатирик дрықәӡбоит
аҭыԥқәа ирышьҭоу ауаа, амаҵзуразы ауаа еинызҟьо,
шьапҿаршә рзызуа, зхи-ԥси рыда уаҩ дзымбо.
Кь. Чачхалиа исатира иҳанаҳәо рацәоуп. Иаагозар:
амцҳәара, ахамаԥагьара, ацәаҭачра уҳәа убас иҵегь.
Кь. Чачхалиа иҩымҭақәа рыла адунеи дадыруа
дҟалахьан. Уи ихьӡ кашәара ақәӡам. Уи ихьӡ казмыршәша,
иацызҵаша, иуҳәаша рацәоуп. Кьыршьал Чачхалиа хҩык
ахшара драбын. Иԥҳа Лиалиа, иҷкәынцәа ҩыџьа Валерии
Дениси. Иҷкәын еиҳабы Валери Аџьанџьтәылатә еибашьраан иԥсадгьыл ихы ақәиҵеит, Аԥсны дафырхаҵоуп. Иара
убас Кь. Чачхалиа иԥҳа Лиалиа лԥагьы Дмитри Еныкь Аԥсны
ихы ақәиҵеит. Валери димоуп ихьӡ казмыршәша аԥа хазына Дадын. Дадын имоуп аԥеи аԥҳаи. Валери иԥшәмаԥҳәыс
Ӡлаиа-ԥҳа Мадина лыҷкәыни лмаҭацәеи лнапы рыдкыланы илааӡоит. Лара анацәа рхеидкыла далоуп. Аӷьараҳәа
аус луеит. Кь. Чачхалиа иԥа еиҵбы Денис дышәҟуҩуп,
деиҭагаҩуп, дҭоурыхҭҵааҩуп. Уи дынхоит Москва. Денис
Москватәи ашәҟуҩцәа имҩаԥырго ахәылԥазқәа зегьы
дрылахәуп. Иара ҳмилаҭ ахьӡ-аԥша аизырҳара дашьҭоуп.
Иара убас, Денис Аԥсны имҩаԥысуа ахҭысқәа иахьабалак ихы рылаирхәеит. Зегьы дрыхьӡоит, ҳиеигәырӷьоит,
645

ҳилаҽхәоит. Денис дҭаацәароуп. Иԥшәмаԥҳәыс Мариа
Гыц-ԥҳаи иареи ирымоуп ҩыџьа аҵеицәа бзиақәеи амоҭеи.
Денис, иаб еиԥш адунеи дадыруа дҟалахьеит, уи иаб
ихьӡ акамыршәразы, иахьеи-уахеи тәамҩахә иамам,
аӷьараҳәа аус иуеит. Дахьӡааит игәы иҭеикыз зегьы.
Кь. Чачхалиа сынтәа диижьҭеи шәышықәса ихыҵра
аиубилеи азгәарҭоит Аԥсны захьынџьара. Ишазгәасҭахьо
еиԥш, ҳара ҭаацәала ҳаизааигәан, аибабара ҳабжьан.
Кьыршьал рыцҳа иԥсҭазаара даналҵ ашьҭахьгьы иԥшәма
ԥҳәыс Нинеи ҳареи ҳаибабара ԥкымызт. Борис ирлас-ирлас лыҩны днеиуан, акыр быгума, ацхыраара џьаракыр
ибҭахума ҳәа длазҵаауан. Ишәҟәы ҿыц ҭыҵыр инапынҵа
ақәҵаны сҩыза гәакьа иԥшәма Нина, гәыкала ибзыҟоу Борис инапы инанҵаны илиҭон.
Иара убас Кьыршьал Чачхалиа ихьӡ зҳәо архив аҟны
Борис акы ибар инаганы Нина илиҭон, Денис џьара ихы
иаир­хәап ҳәа.
Борис иԥсҭазаара алҵра хымшҟа шыбжьаз Кьыршьал
ԥхыӡла дибеит. Кьыршьал дыччачо, дгәырӷьаҵәа Борис
диԥылеит. Ари аԥхыӡмаана иаҳәон дара бзиа ишеибабоз
атәы.
Кьыршьал Чачхалиа иҭынхаз ихшара, имоҭацәа зегьы,
сҭахыуп гәыкала ирзеиӷьасшьар агәабзиара, агәамч, ақәра
ду. Кьыршьал ихьӡ дмырӡааит.

ВЛАДИМИР ЗАНҬАРИА

АПОЕТ – ЖӘЛАР РЫГӘҬЫХАҲӘАҨ
Кь. Ш. Чачхалиа ипоезиа асахьаркыратә-стилистикатә
ҟазшьаҷыдарақәа
Милаҭтә ныҳәакеиԥш зшәышықәсхыҵра азгәаҳҭо
Кьыршьал Шамил-иԥа Чачхалиа иԥсҭазаарагьы еих­сыӷьра
ақәым, ирҿиарагьы–епоха наӡааӡак агәеи­сыбжь аныҩуеит.
Ашықәсқәеи, ажәашықәсқәеи ирԥыҩ­­ланы, ираԥысны аус
шыруц ируеит иара ихәыц­рақәа, иара ииаша, иара иажәаџьбара, иара иажәа ҭышәынтәала, еицакра зқәым иара
ибаҩхатәра. Кьыршьал Чачхалиа икаламԥынҵа иҵижьит
ҳауа­жәлар рыҩныҵҟа аларҵәара ду змаз, урҭ ашьха ҳауа
ҿацеиԥш изрыцқьоз, апоезиатә рҿиамҭақәа. Иҳар­ҳәо
рацәоуп, алитературатә штамп иацәыхьчоу, али­рикатә цәа
зыҟәну урҭ аизгақәа рыхьӡқәагьы: «Сҳаб­лаҿ», «Амахәҭа
шәҭит», «Ашәа ҿыцқәа», «Ашә­ҭи ақәыци», «Ахәрыбӷьыц»,
«Ааԥынтәи ахәыц­ра­қәа», «Ақьиацәа рымҩа» уҳәа убас
хазхатә сим­­­­волтә шьанақәак ныҟәызго аҭыжьымҭақәа.
Иара убасоуп – аурыс бызшәахь еиҭаганы, хаз шәҟәны
иҭы­­жьыз аизгақәагьы: «Сердце говорит», «Спасение»,
«Пес­ни рождаются в полночь». Апоет иреи­ӷьыу ипоезиатә
рҿиамҭақәа ргәылалеит Аԥсны жәлар рпоет Мушьни
Лашәриа еиқәиршәаз, иҭижьыз «Аԥсуа поезиа антологиа»
аҩ-ҭыжьымҭакгьы. Уаҩы агәахәара изҭаша акоуп, хара
имгакәа Аԥснытәи аҳәынҭқарратә шәҟәыҭыжьырҭаҿы
иҭыҵ­раны иахьыҟоу еицырдыруа ҳлитератураҭҵааҩы Уасил Аҩыӡба еиқәиршәаз, инеиҵыхыу аԥхьажәагь ззиҩыз
Кьыршьал Чачхалиа ирҿиамҭақәа ҩ-томкны. Апоет
647

ирҿиа­ратә хаҭараҿы иссиршәа рҽеиладырҵәеит азныказ сахьаркырала, стильла, хәыцшьа культурала рацәак
еижьрацәарамшәа иаабало ҩ-хырхарҭак: гәыла-ԥсыла
ирԥхоу, алирикатә фырхаҵа гәынхәҵысҭалатәи идунеидкылашьа нарҵауланы изныԥшуа алирика ахаҭаԥсаҭеи, зсоциалтә-уаажәларратә мотивациа ҩашьара
ақәым асатиратә поезиеи. Аха, аҩбатәи ахырхарҭаҿы,
высшьа змам апублицистикатә лагамҭа, алирика-цқьа
иаԥсыԥлагаҩагароу ацәанырратә-емоциатә хаҿаарԥшра
маҷк ишаҵанарӡуагьы, уи даараӡа ахыԥша ӷәӷәаны ауаа
инарылаҵәоит, уи моу аамҭаказын Кьыршьал Чачхалиа
исатиратә ԥҵамҭақәа неимда-ааимданы ҿырҳәало изҳәо
ахархьуаа рхыԥхьаӡара иазҳаит ажәлар рыжәпараҿы.
«Аччара арыцар» ҳәа дҳаракны дихцәажәоит апоет, иналыукааша аԥсуа критик Владимир Аҵнариа. Кьыршьал
Чачхалиа аччаратә-самырҟәылтә культура поезиатә
бызшәа ҿыцла изырҿиаз, изҩычаз поетуп ҳәа азгәеиҭон
алитератураҭҵааҩы нага. Нас мзызс, иаҳамбо нашана маӡас иаҵоузеи апоети ажә­лари абас доуҳала
реизааигәахара? Сгәы иаанагоит сҩашьом ҳәа, абас аҭак
ҟасҵар абри азҵаара: апоет дақәшәеит ахархьуаа рхьаа,
рыгәҭыха, ргәынамӡара, ацәгьеи-абзиеи, аҵабыргиаԥаршеии рзын урҭ нахьнатә ирымаз аилкаарақәа сахьаркны, аԥсы рхаҵаны, ҩаԥхьа дара рышҟа архынҳәра.
Араҟа еигәныҩит, еиқәҿырҭит, ишьҭибахит Кьыршьал Чачхалиа иԥсабаратә ҟыбаҩи, ихыҭҳәааи, ибызшәа амчха­реи.
Уажәы-уажәы ҳмилаҭтә сахьаркыратә традициа пату ззақәу
аԥсуа ԥхьаҩы иқьышә иаақәыххуеит аклассикатә ҟазшьа
шьҭызкаахьоу ажәеинраалақәа: «Еимаркуазеи», «Амбакәа
иаҳцәигоит иаҳмырбакәа», «N» амагазин », «Рамадан ичамадан», «Хаџьгәаҭ ахаџьгәа аҭ», «Абгахәыҷы аҟара аҵысхә
зырԥыԥхьада», «Софыџь исаԥыџь», «Сеидыҟ мгәацәатыҟ»
«Ҷыра мцура имаҵура», «Хәыта Иуана-иԥа», «Тира
648

изыҳәан асатира», «Абанкетқәа» уҳәа убас егьырҭгьы.
Иаҳа-иаҳа иаҳцәыхарахоит апоет иҩымҭақәа анаԥиҵоз
аамҭа. Иахьа ҳазҭагылоу аамҭа- политикатә сис­
темала зынӡаск даҽа-аамҭоуп. Аха, иџьоушьаша, Амба­
кәараа, Гадраҟәараа, Ҷырараа, Рамаданраа ра­цәак
хара имнаскьеит, ҳааигәа иҟоуп, урҭ џьара иамырхыргьы, иаашьацәхнысларгьы, даҽаџьара иаацәырҵуеит,
иаацәырҟьа-цәыра­суеит, ржәытә сабрада бжеиқәабжашлақәа, маҷк иааиҭакны, маӡа-аргама изҿыц иаҿуп.
Апоет исатиратә баҩхатәра зырцәқәырԥо аҷы­дарақәа ируакыуп уи стильрҿиаратә маҭәахәык аҳасабала ҟаимаҭла
ихы иаирхәоз ажәархәмаррақәа, ажәаеиҭарсрақәа. Урҭ
«мыц зымҳәаӡо бџьарын» апоет цәҟьарас ишьҭихыз ауаа
рыгра-бааԥсқәа рыраргамара аусаҿы. Кьыршьал Чачхалиа иалихыз асатиратә жанраҿы ишьҭамҭа ӷәӷәаны
инижьхьан жәлар рпоет Дырмит Гәлиа, иара убас 30-тәи
ашықәс еиқәаҵәақәа раантәи сталинтә шьаарҵәыратә
режим иаҿаҵахәхаз иналыукааша аԥсуа поет Леонти
Лабахәуа. Дара урҭгьы амгәарҭа иауҭыргаху ари арҿиаратә
ҟазшьаҷыдара, аԥсуа фольклор шәышықәсала еиқәырханы
иаанагон ахьӡыртәратә-ҵәылхратә стиль. Ҳажәа азҟазацәа
дуқәа уи баҩхатәрала атрансформациа азушьа иақәшәеит.
Ԥсра зқәым Леонти исатирагьы лассы-лассы игәхьааганы
ҳазхьаԥшлоит. Иҿыцҳаҳараӡа ҳаб­ла иаахгылоит «Мазлоу зегьы-злоураа», аҳаҷа-ҳаҷаҳәа ҳлымҳа иҭаҩлоит
аԥсуа бызшәа аса­хьар­­­­­кы­ратә ԥсҭазаара ду ахь икылызгаз уи ицәа­­ҳәақәа, иаллитерациақәа. Кьыршьал Чачхалиа дреи­уоуп Леонти Лабахәуа ирҿиаратә ԥышәа
иҵегь еихазҳаз, ԥхьаҟа изгаз, жәлар рыжәпарахь
амҩа
ҭбааҭыцә
каххаа
иазылызхыз
ҳпоетцәа.
Клас­­сикатә ҿырԥшыганы иаанхеит, иахьа уажә­раанӡагьы
зсоциалтә актуалра ԥсыҽымхо, ажәеин­раала «Еимаркуазеи?»
649

Кыҷын иман аҳәақәа,
Хәыҷи-дуи жәабаҟа.
Уи изгылан аҳәаҭра,
Ахыбгьы еиԥшын аматра.
Аҳәаҭраҿ аҳәақәа ҿыҿуан,
Иашан, улымҳақәа ҵырхуан.
Кыҷын исҭеит азҵаара:
– Ирылалазеи абанҭ убра?
Еимаркуазеи уҳәақәа?
Хәыҷи-дуи жәабаҟа?
– Ус дук рыман ҳәа егьызбом,
Аиашами, усызжьом...
Еимаркуеит, – иҳәеит иара, –
Зегьы агәҭаны аиара!

Избан, нас, зынӡаск иаармарианы, имырхьааӡакәа
ицәыргоушәа иаабо абри асиужет,егьарааны иҳаҳаргьы,ҳгәы
ақәымҿыӷьӡакәа, ҳлымҳа кыдҵаны ҳзазыӡырҩуа, насгьы
абарҭ ацәаҳәақәа ҳанрыԥхьо иԥсабаратәу ԥышәырччарак
ҳкьышә изаақәыххло? Избанзар, Кыҷын иҳәақәа реимак
иамаӡам ҵыхәаԥҵәара, «агәҭаны аиара» мыжда еимакны еибарҿыҿуа аҳәақәа рымацара ракәӡам, урҭ раасҭа
ианеицәоу ыҟоуп ауаагьы, дара ауаа рахьтәгьы – бжеиҳан
иахьзымнаӡо анаӡара иашьҭоу ауаа барабарақәагьы.
Апоет исатиратә поезиа иаҵанакуа ирҿиамҭақәа зегьы
шәагаала еиԥшым. Иҟоуп сиужетла инеиҵыхыу, мамзаргьы
иааилацаланы, ахҭа иҭазыршәуа ажәеин­раала кьаҿқәагьы.
Урҭ ируакыуп, иаҳҳәозар, «Абга­хәыҷы аҟара ҵысхә
зырԥыԥхьада...» ҳәа хыс измоу аҩымҭа. Уи злашьақәгылоу
зынӡаск ф-цәаҳәак рылоуп. Аха аҿахәы нагӡаны ишаҳәо
650

ҩашьом, апоет иажәамаанатә-аллегориатә бызшәа-хырки
ихшыҩ­ҵак еизшәа-еизкапанны ргәылыршәашьеи ирыбзоураны:
Абгахәыҷы аҟара ҵысхә зырԥыԥхьада,
Аха уи иамҭаны хчыкгьы збахьада?
Абгахәыҷы ҽхәон : кәҷышь зааӡахьада!
Аха сара саҟарагьы кәҭыжь зфахьада!
– Ҵабыргыуп, уара уаҟара кәҭыжь зфахьада!
Аха уара уаҟарагьы икыдырҟьахьада!

Убас Кьыршьал Чачхалиа исатиратә гәеицҳафырра еилыхха иааԥшуеит аамҭаказын ӷәӷәала ауаа зыргәамҵлоз,
иахьагьы рацәак пату зқәым – џьабаа мбаӡакәа амалыр­
ҳареи, аԥсықымқымреи реиԥш иҟоу анегатив иазкыу, жәамыцхәык здаҳамбало иаԥҵамҭақәа рҿы. Урҭ иреиуоуп «Рамадан ичамадан».
Абар, арԥыс Рамадан,
Ишьҭыхны ддәықәлеит ичамадан...
Днашәа-аашәан, цқьа деимдан,
Аҭыԥгьы иоуит зеиӷьаҭам.
Иметра ҩышьҭыхны адәқьан
Дныҵагылеит Рамадан.
Мызкгьы мҵыцкәа, иааигәаԥхан,
Аргылара далагеит ахан...
Иҵит даҽа ус мызкы…
– Ишыбзиаз иразҟы...
Абас сарҳәеит џьоук жәаха:
Дыкны дыргеит ҳәа деимырхха...

Апоет ипублицис­ти­катә-сатиратә лаԥшҳәаа лассы-лассы иҵашәоит ама­ҵуратә мардуан аҿаларазы, акариеразын
651

аԥсуара зхы ахҭнызҵоушәа узырбало, уи иашьашәалоу
асабрадагьы ныҟәызго ауаа, аха асатирик урҭ рхаҿраҵәҟьа
аарԥшразы шьахәла ихы иаирхәоит икылкааны ихысуа
ажәа-еицааирақәа:
– Саԥсыуоуп, саԥсыуа!
Ипаспорт ааҭигоит.
Хароуп уи дахьхысуа,
Ацәҟьарагь уцәигоит...
Ҭыԥ ԥхак иоуаанӡа
Аԥсуара имшуп!
Знык ианирҭалакь…
– Ахаҳә ихәларшәуп!

Иахьатәии иацтәии неиҿырԥшуа уҿынаухар, шамахамзар, акагьы аҽамыԥсахт. Уи атәоуп иаҳәо ажәеинраала
«Абанкетқәагьы».
Аплан назыгӡазгьы
Абанкет иҭахыуп.
Иназмыгӡазгьы
Абанкет иҭахыуп...
Аԥара ӷәӷәа зфазгьы
Абанкет иҭахыуп.
Ихашҭит дыззаазгьы
Иблақәа хкыуп...
Кьыршьал Чачхалиа исатиратә жанраҿы ԥыжәарыла
азҿлымҳара
зиҭо
ачынуаа
рыҵмыҳәҳәаррақәеи,
жәлар рмал аимҵәаҩцәа рыгротесктә хаҿсахьақәеи
раарԥшра шакәугьы, уарла-шәарла акәзаргьы дазыхын­
ҳәуеит ажәамаанатә форма. Араҟа иаҳагьы иҵаӷаны,
652

игәылыршәаны, мрагыларатәи атрадициатә лаконизм
аҵубаартә иааԥшуеит апоет ибаҩхатәра:
Агәыжь ус аҳәеит,
Иуҭоурыхыузеи ҳәа ианазҵаа:
– Сҭоурых иазыжәуазеи?
Аҽқәа сраҳәшьаԥоуп!
Аха аҭоурых
Иашаҵәҟьа анырыԥшаа:
Уаҟа иаацәырҵит аҽада ишаԥоу!

Апоет дызҭагылаз аамҭазы имариамызт асеиԥш
иҟоу атема уадаҩқәа, атема шәарҭақәа аҽрылагалара.
Иӷәӷәан ацензура, маҵурала, жьрацәарыла, еиҳабралаеиҵыбрала аибаркра. Егьа сахьаркырала ихьаршшазаргьы асатирик зҟазшьа-ҿаасҭақәа ираргамоз афырхацәа,
урҭ рыпрототипқәа штрихқәак рыла рхы рдыруан. Насгьы, апоет асахьаркыратә ажәа-еицҳафыр амчала
дызҿагылаз хазы игаз ҵарҭы­­шагаҩцәақәак, иахьатәи
аилкаарақәа рыла иаҳҳәозар коррупционерцәақәак рымацара ракә­мызт, – даҿагылан иааидкылан аҳәынҭқарра
ҵыз­шәаа­уаз асистема ахаҭа, уи иарҿиоз ацәыхцәыфара,
асоциалтә залымдара. Ари иацын ахҭынҟьа бааԥсы,
аполитикатә уаҟьан-чаҟьан, аҟыҟ-ҿыҟ, ақәмақаррақәа.
Арҿиаҩы нага игәаӷьра, ииашара, ипринципра рзыхгомызт
уи ихҿа зқәырххаз абиурократцәа. Арҭқәа зегьы апоет иагьа дыџьбаразаргьы, игәабзиара ҵыршәаауан. Уи аганахьала, агха сыхьуам ҳәа сгәы иаанагоит Кьыршьал Чачхалиеи
Алықьса Лашәриеи ҟазшьала,цәаҩа џьбарала реизааигәара
атәы сҳәар. Урҭ рҩыџьагьы иахьауажәыраанӡагьы
ԥсахрада ишрыдыц ирыдуп ажәлар ргәыбылра ду.
Иҳагыуп реиԥш зеиԥшу ражәа, рҳәоу, рбыкь абжьы.
Кьыршьал Чачхалиа ирҿиараҿы, уаанӡа ишазгәас­ҭахьоу
653

еиԥш, аҭыԥ ҷыда ааннакылоит алирика. Уи ианыԥшуеит
апоет игәыԥшқара, ҩашьара зқәымыз иаԥсуа ҟазшьа,
ибзиабаратә цәалашәара ҳарак­қәа, ҵыхәаԥҵәара змам
играждантә еибахаеибафара. Абар шаҟа цәанырра
ҟәанда аҵоу, шаҟа гәаарт-ԥсаартра аныԥшуа ажәеинраала
«Абраҟа»:
Абраҟа сиит, абраҟа сааӡеит,
Исызбом абраҟа сызхара...
Абраҟа схы –сгәы сымхьааӡеит,
Исԥыргоуп урҭ зегь наҟ хара...
Абраҟа ԥшӡоуп, сыԥсы сзаҟәыхуам,
Сгәаҿы иӡуам аҭахра.
Абраҟа ԥшӡоуп, абра акгьы сыхьуам,
Абраҟа ишәарҭаӡам аԥсра!..

Угәы иҭымҵәо инхоит, агәи-аԥси идырҵысыз, дырҿыхаз
емоциала иҭәу апоет иқыҭа гәакьа Ԥақәашь иазкыу
илирикатә ԥҵамҭа:
Шаҟа ҵуазеи, мшәан, сара,
Шьҭа Ԥақәашь сымнеижьҭеи,
Аҭәа-ҵла ду амҵа убра
Ԥсшьара сымтәеижьҭеи... –

Абас иҩуеит иара иқыҭа агәхьаагара – зегьы ирзааигәоу,
зегьы ргәы зырхыҭхыҭуа цәаныр­раны, гәалаҟазаараны
аарԥшра иҽазышәауа.
Шаҟа ҵуазеи иара убас,
Ҳхәышҭаара сымбеижьҭеи?

654

Сгәышԥы наҭаны уаҩҵас
Сыҽҳәа самырԥхеижьҭеи?

Апоет иҟазара ҳаракы ҩашьара ақәымкәа аҽцәырнагеит
иара убас жәлар рмузыка иашьашәалоу, ианаало, иаднакыло, змелодизм беиоу аҩымҭақәа раԥҵараҿы. Ҷыдалагьы уи
еилыхха иааԥшит абзиабаратә лирикаҿы. Иара иажәақәа
ирылхыу, акомпозитор Руслан Агәмаа аԥсы зхеиҵаз ашәа
«Исхароузеи» ҳаамҭазтәи амилаҭтә естрадатә музыка иашедеврхеит.
Иара убас ақалақь-фырхаҵа Тҟәарчал иагим­нушәа
ауп улымҳа ишҭаҩуа Кьыршьал Чачхалиа иажәеинраала
иалхыу ашәа «Бзиа узызбо убриазами, Тҟәарчал!» Аԥсуа
политикатә ԥсҭазаара иабарометру, хьӡи-ԥшеи згым ари
ақалақь иузаҟәымыҭхо иадҳәалоуп Кьыршьал Чачхалиа ирҵаҩратә, иуаажә­ларратә усура ашықәсқәа. Араҟа
иӡрыжәхеитиара иҟазшьа,игәылҭәааитирҿиара,тҟәарчалаа
рдоу­ҳатә ԥсҭазаара, рықәԥара иасаркьалхеит иара иҩымҭа
еицҳафырқәа. Ааигәа апоет ихьӡ зхыу Тҟәарчалтәи
абжьаратә школаҿы ҳаззыӡырҩыз, ҳазхәаԥшыз Кьыршьал
Чачхалиа ииубилеи иазкыз апрограмма даҽазныкгьы агәра
ҳнаргеит аҿари урҭ рааӡаҩцәеи ҳаԥсуа бызшәа, ҳаԥсуа
литература ишахӡыӡаауа, аус злоу – ҳарҭ аиҳабацәа,
аҳәынҭқар­ратә маҵзураҿы иҟоу зны-зынла иааҳарԥшло
агәхьаа­мкрала
ҳаиҵбацәа
ргәы
ахаҳмыршәароуп
дара рҽазҵәылхны изышьҭоу ҳдоуҳатә хьышьҭра ду.
1956 шықәса инаркны 1958 шықәсанӡа апоет иҵара иаци­
ҵоит Москватәи алитературатә институт аҿы еиҿкаау
Иреиҳаӡоу алитературатә курсқәа рҿы.
Араҟа дырзааигәахоит Чингиз Аитматови, Ҟаисын
Кәлиеви, Расул Гамзатови, Алим Кешокови, Давид Кугультинови, Џьамалдин Иангиеви, Давид Дарчиеви, Аҭхаи Аџьаматеви, Џыр Ҳамиди уҳәа аӡәырҩы
655

амилаҭтә
литературақәа
рхаҭарнакцәа
дуқәа.
Ашь­ҭахь апоет иԥсадгьылахь даныхынҳәы, Аҟәа, иҭаа­
цәеи иареи ахьынхоз, иахьа, иара иҩыза ду, апрофессор
Шьалуа Инал-иԥа ихьӡ зхыу амҩадуаҿы иҟоу иуадақәа
рҿы лассы-лассы сасцәаны иҭаауан Алықьсандр Твардовски, Константин Симонов, Белла Ахмадулина, Евгени
Евтушенко, Римма Казакова. Дарбан ԥсыуа шәҟәыҩҩу
арахь имҩахымҵыцыз, Баграт Шьынқәба инаиркны?
Угәы иҭымҵәо цәаҳәақәаны ҳлитература аепис­толиартә
жанр аҿы иаанхеит Омар Беигәааи Кьыршьал Чачхалиеи
ирыбжьысуаз ашәҟәқәа. Омар ду ахьаа ӷәӷәа изнарҵысит
Кьыршьал иԥсра:
Зегь хьыудыруа уашьҭа уцеит,
Сеилукаауеит, уи сдыруеит...
Унышәынҭра сызныхахеит,
Иаагәыдкыла сагәӡуеит...

Арҭ уазҳәарыла ишьақәгылоу ацәаҳәақәа иры­ҵаҩуп –
1975 ш., Аԥсны ҳәа. Ари Омар Беигәааи гәыԥҩык ҳадиас­
пора ахаҭарнакцәеи рҽеибаркны Ҭырқәтәылантәи Аԥсныҟа,
рабдуцәа рџьынџьахь ианааз ашықәсоуп. Апоет илирика бырлаш-ԥҵәахоушәа иагәылыҷҷаауа аминиатиуратә
жәеинраалақәа ируакыуп абри аҿырԥштәгьы:
Аҟармаҵыс чмазаҩхеит, иахьуан аҟырҟы,
Аҳақьым дазааргеит, иӡбеит аразҟы:
Иахьуаз гәеиҭан, дахәаԥшны дцеит:
Ашәа аҟырҟы иҭшәырша ҳәа дҵас иҟаиҵеит!

Иара убас такәаамҭа шәалҟьа-мраҵас угәалашәара
зырлашо жәеинраалақәоуп апоет иԥшәма, игәырҩаихьаа, игәыӷрақәа ицеиҩызшоз Нина Иасон-иԥҳа
656

Зақараиаԥҳа илыхьӡынҩылоу ажәеинраала «Сҩыза
лахь», апоет гәлымҵәах Таиф Аџьба ишәҟәы аҭыҵра иазкыу анашьҭымҭа «Ушәҟәы санаԥхьа», Шьалуа Ҵәыџь­
беи, Миха Лакрбеи, Алықьса Гогәуеи ирзыр­хо алирикатә
цҳаражәҳәарақәа. Хәҭакахьала, урҭ ирыҵоу алирикатә
гәҭыха-аарԥшышьала ирзыу­­­ҳәар алшоит алирикатә
новеллақәа ҳәа. Сықә­­гы­лара хсыркәшарц сҭахыуп апоет
иԥсҭазаара аҵыхә­­тәантәи амшқәа рзын, сахьаркыратә
уасиаҭ­ҳәараҵас, иқьаад-бӷьыц ианиҵаз ацәаҳәақәа
рыла. Араҟагьы еицакра ақәымкәа ҩаԥхьа ҳабла иаахгылоит апоет ихьамҵра, аԥсраҵәҟьа тәамбашақә дшазыҟоу
аазырԥшуа ацәаҳәабжьаратә ирониа:
Сцәа иҭасыгӡаз маҷума,
Исхызгаз рацәоуп.
Са исзырҳәахьоу мачхума,
Сақәшәахьеит еицәоу...
Аха сааиуеит сҩашьамкәа,
Гәыӷра рацәа змоу.
Саӷа-ҟадыџь сиашьапкуа…
Сибааит ҳаӷоу!
Аԥсра, Аԥсра ианадамха…
Акгьы нмыжь сымцап.
Сызҿыз сымч анақәымха…
Сыҷкәын дсыхьӡап!
Аԥсра мшынҵас сналалап,
Сналаҳап аӡмыжь.
Аха сшыҟаз шәгәалашәап…
Сымцеит акгьы нмыжь.

657

Ԥсра иқәӡам апоет-жәлар рыгәҭыхаҳәаҩ, заԥсуара
бираҟҵас аҵыхәтәантәи зсааҭ аҟынӡа иҳаракны изкыз. Кьыршьал Чачхалиа иԥацәа руаӡәк Валера, иаб
игәымшәара шилаз мҩашьахуа, аӷа дшиҿагылаз фырха­
ҵарыла дҭахоит 1993 шықә­сазын Аҟәа ақырҭуа мпыҵа­
халаҩцәа рҟынтә ахақәиҭтәраан. Иара убас иԥсадгьыл
шихьчоз дҭа­хоит Кьыршьал имаҭа, аибашьҩы гәымшәа
Дима Еныкь. Урҭқәа ртәы нарҭбааны далацәажәоит
апоет Терент Ҷаниа агазеҭ «Аамҭа» иану истатиаҿы.
Денис Кьыршьал-иԥа Чачхалиа иакәзар, еицырдыруа поетуп, еиҭагаҩуп, ҭоурыхҭҵааҩуп, зеиуа хкы
маҷу ашәҟәқәа, аҭҵаамҭақәа дравторуп. Уи иаб
ирҿиаратә ҭынха аиқәырхаразы, аӡыргаразын – Дениси уи иԥшәмаԥҳәыс Мариа Гыцԥҳаи иҟарҵо мацарагьы – ахәшьара ҷыда зыуҭаша, иԥшьоу, иҳақыу усуп.
Иахьатәи аиубилеитә еиԥылара даҽазныкгьы агәра
ҳнаргоит ҳмилаҭ рдоуҳатә ҭынха ду, ҳбызшәа, ҳлите­ратура,
уи аҵәатәышьаҟақәа рыклассикатә ԥышәа ҳахӡыӡааны
ԥхьаҟа иҳамгакәа – ишзыҟамло аҿиара ду, аизҳа-зыӷьара
ду, ишыуашәшәырахо ихьыԥшым аԥсуа ҳәынҭқарра
зықәгылоу аидеологиатә уасхыр. Ихьӡ кашәара
ақәымзааит асоциалтә иашара азықәԥаҩ ду, ҳаԥсадгьыл
аҵеи хьӡырҳәага, апоет-апублицист Кьыршьал Шамил-иԥа
Чачхалиа!

АЗГӘАҬАҚӘА

Ҽаанбзиала! – Икьыԥхьын апоет иеизгақәа ҩба (1967),
(1980) рҿы. Атекстқәа еиԥшымзаара рымаӡам.
Аҭак зҳәода? – Икьыԥхьын апоет иеизгақәа ԥшьба
(1967), (1968), (1980), (1988) рҿы. Автор иԥсҭазаара
далҵаанӡа
иҭыҵыз
аԥхьатәқәа
ҩ-шәҟәык
рҿы
«исазҵаауада», «сазҳәауада» ҳәа ианыз ажәақәа, анаҩс­
тәиқәа рҿы иԥсахын «сзызҵауада», «сазҳәода» ҳәа;
«исымздода» ҳәа актәи ашәҟәы аҿы ианыз, егьырҭ ахҭыжьрак рҿы «исымыздода» ҳәа икьыԥхьын. Ара ианаҳҵо
атекст аҩбатәи ашәҟәы аҟнытә иаагоуп.
Аҵарақәа. – Икьыԥхьын апоет иеизгақәа хԥа (1967),
(1980), (1988) рҿы. Раԥхьатәи аҭыжьраан «еибарҷырҷыруеит» ҳәа иҩыз ажәа, «еибарҷырҷыруеит» ҳәа еицҵаны
икьԥ­хьуп ашьҭахь иҭыҵыз ашәҟәқәа рҿы. Ара ианаҳҵо
атекст аԥхьатәи авариант ауп.
Ашлиапа. – Икьыԥхьын апоет иеизгақәа ԥшьба (1967),
(1968), (1980), (1988), ажурнал «Алашара» (1998, № 4)
рҿы. Раԥхьатәи аҭыжьраан «ҽа-шлиапак» ҳәа ианыз
ажәа, егьырҭ рҿы «ҽа шлиапак» ҳәа икьыԥхьын; актәии
аҩбатәии ашәҟәқәа рҿы «ишҭԥшшоу» ҳәа иҩыз ажәа,
егьырахь «ишҭыԥшшоу» ҳәа еиҭакын. Ара ианаҳҵо атекст
аҩбатәи ашәҟәы аҟнытә иаагоуп.
«Ахра схалеит, ахра ду!» – Икьыԥхьын апоет иеизгақәа
ԥшьба (1967), (1968), (1980), (1988) рҿы. Атекстқәа
еиԥшымзаара рымаӡам.
«Абзиабара ажәа енагь иҷкәыноуп…» – Икьыԥхьын
апоет иеизгақәа ԥшьба (1967), (1968), (1980), (1984) рҿы.
Атекстқәа еиԥшымзаарас ирымоу апунктуациатә дыргақәа
698

рыргылашьоуп. Ара ианаҳҵо атекст ашьҭахь иҭыҵқәаз
ашәҟәқәа рҟынтә иаагоуп.
Дсазҵаалон… – Икьыԥхьын ажурнал «Алашара» (1965,
№ 2), апоет иеизгақәа ԥшьба (1967), (1968), (1980), (1988)
рҿы. Актәии аҩбатәии ашәҟәқәа рҿы «ҿыц», «узацә­цаӡом»
ҳәа иҟоу ажәақәа, егьырҭ аҩшәҟәык рҿы иԥсахуп «ҿыцк»,
«узацәцом» ҳәа; «ҳҩыџьагь» ҳәа раԥ­хьа­тәи аҭыжьраан иану,
аҩбатәи аҿы «ҳҩыџьегьы» ҳәа иҟоуп, аҵыхәтәантәиқәа
рыҩбагьы рҿы «ҳҩыџьегь» ҳәа. Ара ианаҳҵо атекст аагоуп
аҩбатәи ашәҟәы аҟнытә. М. Ҭ. Бӷажәба изкуп. (Д. Ч.).
«Аԥҭақәа хыҵын…» – Икьыԥхьын ажурнал «Алашара»
(1964, №2), анаҩс апоет иеизгақәа ҩба (1967), (1980) рҿы.
Ажурналтә варинат ажәеинраала «Ааԥынра» ҳәа хыс
иаман. Ашәҟәқәа ирну атекстқәа еиԥшымзаара рымаӡам.
«Дзықәныҟәоз, ԥҟарас имаз абарҭ ракәын…» –
Икьыԥхьын ажурнал «Алашара» (1965, № 2), апоет иеиз­
гақәа ԥшьба (1967), (1968), (1980), (1988) рҿы. Атекст­қәа
еиԥшымзаара рымаӡам.
«Аҩны гылан абраҟа, алҩаҵәгьы ҩеиуан…» –
Икьыԥхьын ажурнал «Алашара» (1965, № 2), апоет
иеизгақәа ԥшьба (1967), (1968), (1980), (1988) рҿы.
Актәии аҩбатәии ашәҟәқәа рҿы «уажә» ҳәа иану ажәа,
егьырҭ рҿы иԥсахуа «уажәы» ҳәа; раԥхьатәи аҭыжьраан
«шәсзаԥхьеишь» ҳәа иҩыз ажәа, егьырҭ ашәҟәқәа рҿы
«шәысзаԥхьеишь» ҳәа икьыԥхьын. Ара ианаҳҵо атекст
аҩбатәи ашәҟәы аҟнытә иаагоуп.
«Снеиуеит сара солдаҭҵас сгәышԥы ҭыган…» –
Икьыԥхьын апоет иеизгақәа ԥшьба (1967), (1968), (1980),
(1988) рҿы. Раԥхьатәи аҭыжьраан ажәақәа «салдаҭҵас»,
«ансылҵлакь»,«санрызхәыцлакь» ҳәа иҩыз,егьырҭ ашәҟәқәа
зегьы рҿы «содаҭҵас», «ансылҵлак», «санрызхәыцлак» ҳәа
ирнуп. Ара ианаҳҵо атекст ашьҭахь иҭыҵқәаз ашәҟәқәа
рҟынтә иаагоуп.
699

Амариал. – Икьыԥхьын ажурнал «Алашара» (1965,
№ 2), апоет иеизгақәа ԥшьба (1967), (1968), (1980), (1988)
рҿы. Раԥхьатәи ашәҟәы иацыз арҽеирақәа рҿы иарбан
ажәа «узырҵәуа» ҳәа акәымкәа, «узырҵәуа» ҳәа иаԥ­
хьатәуп. Уи арҽеира иқәныҟәаны икьыԥхьуп егьырҭ
аҭыжьрақәа зегьы рҿы. Ажәақәа «зԥсы», «иҟасҵалакь»
ҳәа актәи аҭыжьраан ианыз, егьырҭ рҿы еиҭакуп «зыԥсы»,
«иҟасҵалак» ҳәа. Афбатәи астрофа актәи аҭыжьраҿы «О,
сыхаара…» ҳәа иалагоз, егьырҭ ашәҟәқәа рҿы абжьыҭҟьа
«О» агырханы икьыԥхьуп. Ҳара атекстқәа еиҿыбааны
иаагоит ара ианаҳҵо атекст.
«Ашьхақәа иргәылҟьан арҩашқәа неиуеит…» –
Икьыԥхьын ажурнал «Алашара» (1965, № 2), апоет иеиз­
гақәа хәба (1967), (1968), (1980), (1984), (1988) рҿы. Раԥ­хьа­
тәи аҭыжьымҭаҿы «цеи-цеиуеит» ҳәа ианыз ажәа, егьырҭ
ашәҟәқәа зегьы рҿы «цеицеиуеит» ҳәа икьыԥхьуп. Ара
ианаҳҵо атекст ашьҭахьтәи аҭыжьымҭақәа рҟынтә иаагоуп.
Ашәах. – Икьыԥхьын апоет иеизгақәа хԥа (1967),
(1968), (1980) рҿы. Атекстқәа еиԥшымзаара рымаӡам.
Ицәажәаз ахаҳә. – Икьыԥхьын апоет иеизгақәа ҩба
(1967), (1968) рҿы. Раԥхьатәи ашәҟәы аҿы «илуҭауеи»,
«хнызқь» ҳәа иҩу ажәақәа, аҩбатәи аҿы «илуҭауеи»,
«х-нызқь» ҳәа иԥсахуп. Ара ианаҳҵо атекст аҩбатәи
ашә­ҟәы аҟнытә иаагоуп. Автор зыӡбахә имоу апроф.
Г. Ф. Турчанинов (1902–1989). Маиҟәаԥ иԥшааз ахаҳә
ианыз аҩыра аԥсышәала дахьаԥхьаз ауп (Д. Ч.).
«Жәаха ичарқьуа лак са исышьҭан…» – Икьыԥхьын
апоет иеизгақәа ҩба (1967), (1968) рҿы. Актәи ашәҟәы аҿы
«издыруазеи» ҳәа иҩу ажәа, аҩбатәи аҿы «издыруазыз»
ҳәа иԥсахуп. Ара ианаҳҵо атекст аҩбатәи авариант ауп.
Аԥсаҵлақәа. – Икьыԥхьын апоет иеизгақәа хԥа (1967),
(1980), (1988) рҿы. Аҩбатәии ахԥатәии аҭыжьрақәа рҿы
иԥсахуп аҩбатәи астрофа актәи ацәаҳәа. Раԥхьатәи
700

аҭыжьраан «Шәара шәқәыԥшқәоуп кры шәхыҵыргьы» ҳәа
иҟаз ацынхәрас, еиҭаҳәоуп актәи астрофа аҟнытәи ахԥатәи
ацәаҳәа – «Шәара шәреиԥшуп ҳаҳәса хәыҷқәа». Ари
аԥсахра алазгалаз дызусҭоу шьақәыргыланы излаҳамам
ала, ажәа «салдаҭҵас» аҭыԥан «солдаҭҵас» ҳәа еиҭакны,
ара ианаҳҵо атекст актәи ашәҟәы аҟнытә иаагоит.
Уахынлатәи ахәыцра. – Икьыԥхьын апоет иеизгақәа
хԥа (1967), (1980), (1988) рҿы. Актәи ашәҟәы аҿы
«инхьаҵны», «с-Аԥсынра», «ишьҭзымхуа», «уламыс оуп»,
«иӷәӷәоуп» ҳәа аҩышьатә форма змақәаз ажәақәа,
егьырҭ рҿы «инахьаҵны», «Саԥсынра», «ишьҭызымхуа»,
«уламысоуп», «иӷәӷәаӡоуп» ҳәа иԥсахын. Ара ианаҳҵо
атекст авариантқәа еиҿыбааны, аха аԥхьатәи аԥыжәара
аҭаны иаагоуп.
«Зегьы бзиоуп Аԥсынтәыла…» – Икьыԥхьын апоет
иеизгақәа ԥшьба (1967), (1980), (1984), (1988) рҿы. Актәии
ахԥатәии аҭыжьрақәа рҿы «гәык-ԥсыкала» ҳәа иану ажәа,
аҩбатәии ахԥатәии рҿы «гәык-ԥсык ала» ҳәа икьыԥхьуп.
Ҳара араҟа раԥхьатәи авариант анаҳҵоит.
Ахәылԥҵыс. – Икьыԥхьын апоет иеизгақәа хԥа (1967),
(1968), (1988) рҿы. Актәи ашәҟәы иацу арҽеирақәа рҿы
иарбоуп ажәа «ахулаԥҵыс» ҳәа акәымкәа, ишаԥхьатәу
«ахулԥҵыс» ауп ҳәа. Ус анкәха, иахьатәи ҳагрфика
инақәыршәаны уи ажәа «ахәылԥҵыс» ҳәа ауп ишиашахо.
«Еилашуеит амшын агәараҳәа…» – Икьыԥхьын ажур­
нал «Алашара» (1966, № 2) аҿы «Амшыни сареи» ҳәа хыс
иаманы. Анаҩс ирнылеит апоет иеизгақәа ԥшьба (1967),
(1968), (1980), (1988). Раԥхьатәи аҭыжьраан «исҭахыз»,
«аԥырцәқәа», «сацәажәоит» ҳәа иҩыз ажәақәа, егьырҭ рҿы
«исҭахызыз», «аԥрыцәқәа», «ҳаицәажәоит» ҳәа икьыԥхьуп.
Актәи ашәҟәы иану атекст аԥыжәара аҭаны, аха егьырҭгьы
ирҿыбааны ианаҳҵоит арҿиамҭа.
701

«Ауаа ирҳәозеи?» – Икьыԥхьын ажурнал «Алашара»
(1966, № 2; 1998, № 4), апоет иеизгақәа хәба (1967), (1968),
(1980), (1984), (1988) рҿы. Ажәеинраала ахы аԥхьатәиқәа
ҩ-ҭыжьрак рҿы арҵәиқәа (кавычки) иҭаргылаӡамкәа
икьыԥхьуп, анаҩстәиқәа рҿы арҵәиқәа иҭаргылоуп. Ҳар­
гьы арҵәиқәа иҭаргыланы ианаҳҵоит. Актәи ашәҟәы аҿы
«еиҭа аацәырҵуеит» ҳәа иҩу ажәа, егьырҭ зегьы рҿы
«еиҭаацәырҵуеит» ҳәа иҟоуп; актәии аҩбатәии аҭыжьрақәа
раан «шьҭахьла» ҳәа ианыз ажәа, анаҩс иҭыҵыз ахшәҟәык
рҿы «шьҭахьҟа» ҳәа иԥсахын; аԥшьбатәи мацараҿы «ацкыс» ҳәа ианылаз ажәа, егьырҭ зегьы рҿы «аҵкыс» ҳәа
иҟоуп. Араҟа атекстқәа еиҿыбааны, аха аԥхьатәиқәа еиҳа
аԥыжәара рыҭаны ианаҳҵоит.
«Ҷыдала иныҳәаҿа аннумкыл…» – Икьыԥхьын апоет иеизгақәа ԥшьба (1967), (1968), (1980), (1988) рҿы.
Аԥхьатәиқәа ҩ-ҭыжьрак рҿы ажәеинраала строфала
еихшамкәа, ацәаҳәақәа зегьы еишьҭаргыланы иануп,
ирышьҭанеиуа егьырҭ аҩба рҿы уи строфала еихшаны (6–
6–5–6) икьыԥхьуп. Аҩбатәи ашәҟәы инаркны арҿиамҭа
иагырхоуп, актәи аҭыжьраҿы и-17- тәиз ацәаҳәа «Толбошьс даныҟоумҵа, дыхиоуп» ҳәа иҟаз. Автор иԥсҭа­заара
далымҵӡацыт ари ацәаҳәа ацрыхны 1968 ш. ианкьыԥхьыз.
Убри аҟнытә ара ианаҳҵо атекст уаантәи иаагоуп.
Шьыбжьонк азы. – Икьыԥхьын апоет иеизгақәа хԥа
(1967), (1980), (1988) рҿы. Актәи ашәҟәы аҿы 7-тәи астрофа
аҩбатәи ацәаҳәаҿы иҟаз ажәа «илаҵаны» аҭыԥан, егьырҭ
рҿы иануп «иқәкны»; раԥхьатәи аҭыжьраан «ԥхыны ҷкәын»
ҳәа иҩыз ажәа, егьырҭ рҿы «ԥхыныҷкәын» ҳәа ирнуп. Ара
ианаҳҵо атекст ашьҭахьтәи ашәҟәқәа рҟынтә иаагоуп.
Ахьажь напхгаҩы. – Икьыԥхьын апоет иеизгақәа
ԥшьба (1967), (1968), (1980), (1988); ажурнал «Алашара»
(1998, №4) рҿы. Актәи ашәҟәы иацыз арҽеирақәа рҿы
иарбан акьыԥхьраан игханы ианылаз ажәа «иаалган», «иа702

алаган» ҳәа ишаԥхьатәу. Иара убас, раԥхьатәи аҭыжьраан
«сеидроу», «иаҭа дырхынҳәит» ҳәа иҩыз ажәақәа, егьырҭ
ахшәҟәык рҿы «седру», «еиҭадырхынҳәит» ҳәа иԥсахуп;
актәии аҩбатәии ашәҟәқәа рҿы «амузика», «иҿалаз» ҳәа
ианыз ажәақәа, ашьҭахь иҭыҵыз ҩ-шәҟәык рҿы «амузыка», «изҿалаз» ҳәа еиҭакны икьыԥхьуп. Ара ианаҳҵо атекст
аҵыхәтәан иҭыҵыз ашәҟәқәа рҟынтә иаагоуп.
«Ицеит икаууа ашықәсқәа…» – Икьыԥхьын апоет иеизгақәа ԥшьба (1967), (1980), (1984), (1988) рҿы.
Раԥ­хьатәиқәа аҩҭыжьрак рҿы «наҟ хара» ҳәа иҩыз
ажәеицааира, егьырҭ рҿы «наҟ-хара» ҳәа аҩышьатә форма
шьҭнахит; аԥхьатәиқәа х-ҭыжьымҭак рҿы «иҟәашӡагьы»
ҳәа ианыз ажәа, аԥшьбатәи аҿы «иҟәашӡагь» ҳәа иԥсахуп;
актәии ахԥатәии ашәҟәқәа рҿы «агәгьы» ҳәа ианыз ажәа,
аҩбатәии аԥшьбатәии рҿы «агәы» ҳәа еиҭакны икьыԥхьуп.
Ара ианаҳҵо атекст раԥхьатәи ашәҟәы аҟнытә иаагоуп.
Акоммунист иаша. – Икьыԥхьын ажурнал «Алаша­
ра»(1968, № 10) адаҟьақәа рҿы «Ауаҩ иаша» ҳәа хыс
иаманы, анаҩс ирнылеит апоет иеизгақәа ԥшьба (1967),
(1968), (1980), (1980). Раԥхьатәи аҭыжьраҿы «амра»,
«угәаҟра аан», «иан иԥсадгьыл» ҳәа иҩқәаз, егьырҭ зе­гьы
рҿы «мра», «угәаҟраан», «иан-иԥсадгьыл» ҳәа икьыԥхьын;
«зынӡаск» ҳәа актәии, аҩбатәии, ахԥатәии ашәҟәқәа рҿы
ианыз, аҵыхәтәантәи аҿы «зынӡак» ҳәа иануп. Ара ианаҳҵо
атекст аԥхьатәи ҩ-ҭыжьрак рҟынтә иаагоуп. Арҿиамҭа Нури
Акаба Раџьаб-иԥа (1916–1997) ихьӡынҩылоуп. Аамҭак азы
Аԥсны атуризм акомитет наԥхгара аиҭон (Д. Ч.).
«Ақәнамгақәа анызбауа…» – Икьыԥхьын апоет иеизгақәа хԥа (1967), (1980), (1988) рҿы. Раԥхьатәи
аҭыжьраан «митәқәоуп» ҳәа ианыз ажәа, егьырҭ рҿы
иԥсахын «митәыкоуп» ҳәа. Ара ианаҳҵо атекст актәи
ашәҟәы аҟнытә иаагоуп.
703

«Ҳаиқәшәараны ҳаҟамзи…» – Икьыԥхьын апоет
иеизгақәа ԥшьба (1967), (1968), (1980), (1988) рҿы. Актәи
ашәҟәы аҿы «иҟас-ҟасуеит» ҳәа иану ажәа, егьырҭ зегьы
рыҟны «иҟасҟасуеит» ҳәа иԥсахуп. Ара ианаҳҵо атекст
ашьҭахь иҭыҵыз ашәҟәқәа рҟынтә иаагоуп.
«Бзиак ҟасҵеит ҳәа анлаҳалак сан…» – Икьыԥхьын
апоет иеизгақәа хԥа (1967), (1968), (1980) рҿы. Раԥхьатәи
аҭыжьраан «анлаҳалакь», «лҿы ӡәӡәа-лнапы», «анубалакь»,
«ануԥылалакь», «мышкы аха-мышк» ҳәа зҩышьақәа ыҟаз
ажәақәа, егьырҭ аҩҭыжьрак рҿы «анлаҳалак», «лҿы-лнапы
ӡәӡәа», «анубалак», «ануԥылалак», «мышкы-ахамышк»
ҳәа икьыԥхьуп»; актәии аҩбатәии аҭыжьрақәа рҿы «лҿа»,
«дыӡӷабханы» ҳәа иҩыз ажәақәа, ахԥатәи аҿы «лҿы»,
«дыӡӷабны» ҳәа иԥсахуп. Ара ианаҳҵо атекст аҩбатәи
ашәҟәы аҟнытә иаагоуп.
«Ииҭаху зегьы иара имоуп…» – Икьыԥхьын апоет
иеизгақәа ԥшьба (1967), (1968), (1980), (1988) рҿы. Атекст­
қәа еиԥшымзаара рымаӡам.
«Аԥссацәа». – Икьыԥхьын 1967 ш. рзы иҭыҵыз апоет
еизга «Ахәырбӷьыц» аҿы. Ара ианаҳҵо атекст уахьынтәи
иаагоуп.
«Даагылазар бзиарамзар…» – Икьыԥхьын апоет
иеизгақәа ҩба (1967), (1980) рҿы. Атекстқәа еиԥшымзаара
рымаӡам.
«Амшын, уаагыл, уххь згеит…» – Икьыԥхьын апоет
иеизгақәа ҩба (1967), (1980) рҿы. Раԥхьатәи аҭыжьраан
«уххьзгеит» ҳәа иҩыз ажәа, аҩбатәи аҿы «уххь згеит» ҳәа
икьыԥхьын. Ара ианаҳҵо атекст ашьҭахь иҭыҵыз ашәҟәы
аҟнытә иаагоуп.
«Абар, абар, сахьнеиуа сықәԥраа…» – Икьыԥхьын
ажурнал «Алашара» (1966, № 4), апоет иеизгақәа хәба
(1967), (1968), (1980), (1984), (1988) рҿы. Актәи ашәҟәы
иацу арҽеира ажәа «сарԥысареи» гханы ишцаз ҳнарбоит.
Уи анаҩстәи аҭыжьрақәа рҿы ириашоуп «сарԥысра»
704

ҳәа. Ажәеинраала ахы азҭо актәи ацәаҳәа аҩышьақәа
еиԥшым: аҩбатәи ашәҟәы аҿы уи «Абар, абар, сахьнеиуа сықәԥраа» ҳәа иануп, егьырҭ аҭыжьрақәа зегьы
рҿы «Абар, абар! Сахьнеиуа сықәԥраа» ҳәа ауп ишырну. Аҩбатәи аҭыжьраан «ашьабсҭа», «иԥхеиԥхеиуеит»,
«ашәҭкас», «сзымҟәшәеит» ҳәа ианылаз ажәақәа, егьырҭ
ашәҟәқәа зегьы рҿы «ашьабысҭа», «иԥхеи-ԥхеиуеит»,
«ашәҭ-кас», «сзымыҟәшәеит» ҳәа иҟоуп; актәи ашәҟәы аҿы
«кры сҿаҵо» ҳәа иану ажәа, егьырҭ зегьы рҿы ажәакны
«крысҿаҵо» ҳәа иԥсахуп. Ара ианаҳҵо атекст аҩбатәи
(1968) аҟнытә иаагоуп.
Шәара шәазхәыц… – Икьыԥхьын ажурнал «Алашара»
(1970, №2, 1974, № 1) аҿы. Арҿиамҭа уаҟа ахы алкааны иарбамызт ацәаҳәақәагьы ироуны еиԥшын – «Сыҩуа
сышнеиуаз сахаԥалт ақәыц…» ҳәа. Анаҩс ирнылеит апоет иеизгақәа хԥа (1978), (1981), (1988). Ашәҟәқәа ирну
атекстқәа еиԥшымзаара рымам.
Аиаша азыҳәан. – Икьыԥхьын апоет иеизгақәа хԥа (1978),
(1981), (1988) рҿы. Раԥхьатәиқәа ҩ-ҭыжьрак рҿы «зықә­ԥауаз»
ҳәа ианыз ажәа, ахԥатәи аҿы «зықәԥоз» ҳәа иԥ­сахуп. Ара
ианаҳҵо аԥхьа иҭыҵыз ашәҟәқәа рвариант ауп.
«Агәабзиара уман, ахабзиара уман…» – Икьыԥхьын
ажурнал «Алашара» (1976, № 1); апоет иеизгақәа хԥа (1978),
(1981), (1988) рҿы. Атекстқәа еиԥшымзаара рымаӡам.
Акрызлыҵуа… – Икьыԥхьын ажурнал «Алашара» (1976,
№1); апоет иеизгақәа ҩба (1978), (1981) рҿы. Ажәеинраала
ахы аҭаны иахькьыԥхьхаз ашәҟәқәа рҿоуп. Ажурналтә вариант аҿы уи актәи ацәаҳәалоуп ахьӡ шарбаз. Атекстқәа
еиԥшымзаара рымаӡам.
«Ашықәсқәа цоит акатаҳәа еишьҭалан…» – Икьыԥхьын
ажурнал «Алашара» (1974, № 12); апоет иеизгақәа
хԥа (1978), (1981), (1988) рҿы. Актәи ашәҟәы аҿы «цацыԥхьаӡа» ҳәа иану ажәа, анаҩстәиқәа рҿы «цацыԥхьаӡа»
ҳәа иԥсахуп. Ара ианаҳҵо атекст ашьҭахь иҭыҵқәаз
ашәҟәқәа рҿынтә иаагоуп.
705

Сара сгәыӷуеит. – Икьыԥхьын апоет иеизгақәа хԥа
(1978), (1981), (1988) рҿы. Атекстқәа еиԥшымзаара
рымаӡам.
«Шәы-гәҭакык сыгәҭыхоуп…» – Икьыԥхьын апоет
иеизгақәа хԥа (1978), (1981), (1988) рҿы. Актәии ахԥатәии
ашәҟәқәа рҿы «исыздыруам» ҳәа ианыз ажәа, аҩбатәи
аҿы иԥсахын «исыздыруама» ҳәа. Ара ианаҳҵо атекст
актәи авариант ауп.
«Амҩа усҭом, суҿагылоит…» – Икьыԥхьын апоет иеиз­
гақәа ҩба (1978), (1981) рҿы. Атекстқәа еиԥшымзаара
рымаӡам.
Шәача. – Икьыԥхьын 1978 ш. иҭыҵыз апоет иеизга
«Ақьиацәа рымҩа» аҿы. Ҳаргьы уаантәи ԥсахрада иаагоит.
Ардәына. – Икьыԥхьын ажурнал «Алашара» (1978,
№ 5); апоет иеизгақәа ҩба (1978), (1981) рҿы. Арҿиамҭа
ахьӡ аҭаны иахькьыԥхьхаз ашәҟәқәа рҿоуп. Атекстқәа
еиԥшымзаара рымаӡам.
«Акәалаа зго алеиԥш…» – Икьыԥхьын апоет иеизгақәа
хԥа (1978), (1981), (1988) рҿы. Атекстқәа еиԥшымзаара
рымаӡам.
«Избац уоуп ҳәа суқәгәыӷны…» – Икьыԥхьын апоет
иеизгақәа ҩба (1978), (1981) рҿы. Атекстқәа еиԥшымзаара
рымаӡам.
Сара сзыҳәан Октиабр. – Икьыԥхьын ажурнал «Алашара» (1964, №5) аҿы «Октиабр» ҳәа хыс иаманы. Ианылеит
1967 ш. рзы иҭыҵыз «Ахәырбӷьыц» захьӡыз иеизгаҿы. Ара
ианаҳҵо атекст ашәҟәы аҟны ԥсахрада иаагоуп.
Март 4 рзы. – Икьыԥхьын апоет иеизгақәа хәба (1958),
(1960), (1968), (1979), (1988) рҿы, насгьы ажурнал «Алашара» (1958, № 1). Раԥхьатәи аҭыжьраан арҿиамҭа ахы «Март
4 рзы» ҳәа иҟан, настәиқәа рҿы «Март ԥшьба» иԥсахны
иркьыԥхьуан. Атекстқәа аиԥшымзаарақәа рацәаны ирымоуп. Ҳамҩашьо иаабоит аԥхьатәи аҭыжьра ашьҭахь,
706

ажәеинраала автор акыр аус шадиулаз. Актәи аҭыжьраан
иара шьақәгылан 99 цәаҳәа рыла, аҩбатәи (1960) иамоуп
73 цәаҳәа.
Аԥсахрақәа зныԥшуа ацәаҳәақәа рагырхара адагьы
ажәақәа рҩышьақәагьы ахьеиқәшәо даара ирацәоуп. Урҭ
еиҿырԥшны ргәаҭара аасҭа аԥхьаҩ изы еиҳа имариахап
ҳәа ҳгәы иаанагоит азгәаҭа анҵәамҭаҿы актәи аҭыжьра
шеибгоу иаагар.
1960 шықәса инаркны ари ажәеинраала знылаз
ашәҟәқәа рҿгьы аибгарақәа ҳԥылоит. Убас, «Амахәқәа
шәҭити» (1960) захьӡу аизгаҿы ари арҿиамҭа 56-тәи
ацәаҳәа «Аҽкыдҟьан ианцоз» анаҩстәи ашәҟәқәа рҿы ибжьажьуп. Аҩбатәи аизгаҿы «ҳаԥсҭазаара», «азеиԥшнхара»
ҳәа иҩу ажәақәа, егьырҭ рҿы «ҳаԥсҭазаара», «азеиԥш нхара» ҳәа еиҵакуп; аҩбатәи ахԥатәи аизгақәа рҿы «ԥхьаҟа»,
«азеиԥштә», «рзы акәын», «абаҳча еиԥш», «игылауа»,
ҳәа иану, аԥшьбатәии ахәбатәии рҿы «ԥхьа», «азеиԥш»,
«рзакәын», «абаҳчеиԥш», «игыло» ҳәа иԥсахуп.
Ари ианаҳҵо атекст хадарала 1968 ш. рзы иҭыҵыз апоет ишәҟәы «Иалкаау» аҟнытә иаагоуп.
МАРТ 4 РЗЫ
Акәарақәа хыҵны,
Ицон ихыжжы.
Амрагьы ицәырҵны
Иԥхеит икажжы.
Аԥсны Асовет мчы,
Лашо ишьақәгылт.
Аԥсуа нхаҩ ихәыҷгьы,
Ашкол мҩа днанылт.
Амшгьы иацлеит,
Ицоит иԥхынрахо.
Жәлары адныҳәалоит
707

Ианырба иргәаԥхо.
Гәыртланы нхароуп
Иаҟәыҵит атәра.
Идыргылт азауадқәа,
Аԥсны иахьа ара.
Рымч ду еиларҵан,
Аарыхра ҟарҵеит.
Абна амца нацрарҵан,
Афеида рааӡеит.
Ачаи плантациақәа,
Убас ирацәахеит.
Азеиԥштә қәаҵақәа
Иҵегь еиҳахеит.
Изазоит ҳархақәа,
Амхы еиужь лаҵоуп.
Ҳанаара ацитрусқәа
Рыла иԥшӡоуп.
Ажәлар гәырӷьаны,
Игылоит рбаӷьҿыҭын.
Арад ирыбжьагыланы,
Иҿырхуеит аҭаҭын.
Хыхьынтәи ирықәыҷҷоит,
Амра ашәахәа.
Ҵаҟантәи ирыхәаԥшуеит,
Ажь, аӡахәа.
Уи адагьы араҟа
Иҳамоуп амал,
Арацәа еиқәаҵәҟаҟа,
Амажьуп Тҟәарчал.
Иаҳтәаҳтәит, иаҳтәаҳтәит,
Ашьха Лашькьындар!
Ҳа ҳамч аиҳаҳтәит,
Уҳахәаԥш, абар!
708

Ашьхаҿы агәы еисыбжь,
Гоит аматор.
Анахьтәи ахысыбжь,
Ахрақәа еимнадоит.
Абраҟагьы дыҟоуп,
Лакоба Нестор,
Апартиа иднаҵаз,
Аусқәа нагӡо.
Аменшевикцәа
Ацәхасуа Аԥсны
Ианаҳҭаз,
Ҳанацәа ӷызы-ӷызуа,
Ахәышҭаараҿы иантәаз,
Рыҷкәынцәа рхыибаҳәа,
Афронтахь ианцоз,
Абџьарла еибыҭаны,
Ахысбыжьқәа ангоз,
Кәыдры ацәқәырԥақәа ргылан,
Аҽкыдҟьо ианцоз,
«Кьаразаа» ираԥгылан
Аӷацәа зыцҟьоз,
Ажәлар ирыхәо азы,
Енагь иааԥсаҩыз,
Ирԥырхагоу азы,
Енагьы иқәԥаҩыз,
Аԥсын-хәыҷы дуны
Иҟаларц зҭахыз,
Ишыбзиоу дырны,
Уи злаԥш ахыз,
Аиашьарақәа ирылаҵәо,
Иӷәӷәаны иҟаларц,
Аԥсны ҳәа игәырӷьаҵәа,
Зыԥсы зшьо ҳзааларц,
709

Ажәларгьы бзиа ирбоз,
Апартиагьы убас,
Убри амҩа иазықәԥоз
Иазыҟаз уаҩҵас,
Аӷа ишьыцра аҿакшеит,
Уаҩрала уаниааи,
Хәшәыла уирхьшәашәеит,
Уцәеи-ужьи даиааит.
Аха уи илымшеит,
Аиаша ихәаҽырц,
Убзиара ҳхамшҭӡеит,
Иҟаӡам иԥсырц.
Ажәлар бзиа ирбо
Ус ирӡра мариам,
Аиашьара иаԥугьы
Ус еилагауам.
Ишдыру еиԥш абас
Апартиа иамоуп ҟазшьас,
Ииашоу дариашоит,
Ихәахәоу дхәахәоуп,
Апартиа зегь ԥнашәоит,
Апартиа мчы ӷәӷәоуп.
Аиԥырҵра. – Икьыԥхьын апоет иеизгақәа ԥшьба
(1968), (1980), (1984), (1988) рҿы. Раԥхьатәи аҭыжьраан
ажәеинраала шьақәгылан фба-фба цәаҳәа иҟоу ԥшьстрофак рыла. Анаҩс иҭыҵыз ашәҟәқәа рҿы аԥшьбатәи
астрофа иамоуп 7 цәаҳәак. Урҭ рҿы ахәбатәи ацәаҳәа
«Баша амала улзыԥшуп» ҩынтә еиҭаҳәахеит. Ара ианаҳҵо
атекст актәи ашәҟәы аҟнытә иаагоуп.
Иаарту ашәҟәы Кәакәана иахь. – Икьыԥхьын 1968 ш.
иҭыҵыз апоет ишәҟәы «Иалкаау» аҿы. Ара ианаҳҵо атекст
уаантәи иаагоуп.
710

Еиҳа еиӷьуп ҳәа сгәы иаанагоит. – Икьыԥхьын апоет
иеизгақәа ҩба (1968), (1980) рҿы. Атекстқәа еиԥшымзаара
рымаӡам.
«Аԥсы аҭазаара, ари зегьы ирыхәҭоуп…» – Икьыԥхьын
ажурнал «Алашара» (1983, №6), анаҩс 1988 ш. рзы иҭыҵыз
апоет иеизгеи рҿы. Ара ианаҳҵо атекст ашәҟәы аҟнытә иаагоуп.
«Шәыбзиа зҳәо уаҩы шәидгылом…» – Икьыԥхьын
апоет иеизгақәа хԥа (1968), (1980), (1988) рҿы. Раԥхьатәи
аҭыжьраҿы 6-тәи астрофа аԥшьбатәи ацәаҳәа «Уа
шәышиашамыз сыӡбеит» ҳәа иҟаз, егьырҭ ашәҟәқәа рҿы
«Аха шәыгәҭыха уа ишәымҳәеит» ҳәа иԥсахны икьыԥхьын.
Уи аԥсахра алазгалаз дызлашьақәыргылам ала, ҳара
иаан­ҳажьуеит автор иԥсҭазаара далҵаанӡа иҭижьхьаз
ишәҟәы ианыз авариант. Раԥхьатәи ашәҟәы аҿы «иҭоуп
ҳәангьы» ҳәа иану ажәа, егьырҭ аҭыжьрақәа рҿы ириашан
«иҭоупҳәангьы» ҳәа. Араҟа арҽеира аанҳажьуеит.
«Аҵх цәыршәаган…» – Икьыԥхьын 1968 ш. иҭыҵыз
апоет ишәҟәы «Иалкаау» аҿы. Ҳаргьы ԥсахрада уаантәи
иаагоит.
Иҿшәаз абӷьыцқәа. – Икьыԥхьын 1968 ш. иҭыҵыз апоет ишәҟәы «Иалкаау» аҿы. Ҳаргьы ԥсахрада уаантәи иаагоит.
Аҵла аԥсҭазаара. – Икьыԥхьын апоет иеизгақәа ҩба
(1968), (1980) рҿы. Атекстқәа еиԥшымзаара рымаӡам.
«Ахра илбааҟьаны, ахьхьаҳәа…» – Икьыԥхьын ажурнал «Алашара» (1967, № 10), апоет 1968 ш. иҭыҵыз иеизга «Иалкаау» рҿы. Ара ианаҳҵо атекст ашәҟәы аҟнытә
ԥсахрада иаагоуп.
Исхароузеи, дида хаас! – Икьыԥхьын ажурнал «Алашара» (1967, № 10), апоет иеизгақәа ҩба (1968), (1980) рҿы.
Актәи ашәҟәы аҿы ажәеинраала шьақәгылоуп ԥшьбаԥшьба иҟоу 7 строфак рыла. Аҩбатәи аҭыжьра – 6 стро711

фак ыҟоуп, аха ахәбатәи астрофа шьақәгылоуп 6 цәаҳәак
рыла. Уи зыхҟьаз аҩбатәи ашәҟәы аҿы ахәбатәи астрофа
хзыкәшо ҩ-цәаҳәак агырханы, уи астофа абжеи иацнеиуази ахьеиԥшьхаз ауп. Ара ианаҳҵоит ихаҭәаау аԥхьатәи
авариант.
«Шаҟа ҵуазеи, мшәан, сара…» – Икьыԥхьын ажурнал «Алашара» (1967, № 10; 1998, № 4; 2008, № 2), апоет иеизгақәа ԥшьба (1968), (1980), (1984), (1988) рҿы.
Раԥхьатәи аҭыжьраан «аҭәа-ҵла» ҳәа ианыз ажәа, егьырҭ
зегьы рҿы «аҭәаҵла» ҳәа ирнуп. Иара убас, актәи ашәҟәы
аҿы 6-тәи астрофа зланҵәоз ацәаҳәа «сара сықәрахь
снаскьеижьҭеи» аҟынтә иагырхоуп ажәа «сара». Ара
ианаҳҵо атекст ашьҭахь иҭыҵқәаз ашәҟәқәа рҟынтә иаагоуп.
Ауаҩ «тата». – Икьыԥхьын апоет иеизгақәа хԥа
(1968), (1980), (1988) рҿы. Раԥхьатәи ашәҟәы аҟны иҟоуп
ажәеинраала злахыркәшоу ф-цәаҳәак, егьырҭ аҭыжьрақәа
ирнымлаз. Абар урҭ:
Шаҟа ибзиаз иашаны,
Абас иҟоу дгәаҭаны,
Игәра рымго иԥсы ҭаны,
Ицәгьарақәа гәаҭаны,
Абга билеҭ иҭаны,
Наҟ илгазар ирласны!

Иҟалап, апоет иԥсҭазаара даналҵ иҭыҵуаз ишәҟәқәа
еиқәзыршәози, аредакторцәеи
ирыԥхьаӡазар, арҭ
ацәаҳәақәа мцхәуп, реинаалашьагьы нагӡам ҳәа. Раԥхьатәи
аҭыжьраан «ҽмырҳа ҽырдагәаны», «рԥаҷаҷарқәа», «ириа­
шоит» ҳәа иану ажәақәа, анаҩстәи аҭыжьрақәа рҿы
«ҽмырҳа-ҽырдагәаны», «рԥыҷҷарқәа», «иршоит» ҳәа
иԥса­хуп. Ара ианаҳҵо атекст ашьҭахь иҭыжьыз ашәҟәқәа
рҟынтә иаагоуп.
712

Еҳ, шьыри! – Икьыԥхьын 1968 ш. иҭыҵыз апоет иеизга
«Иалкаау» аҿы. Ҳаргьы уахьынтә ԥсахрада ианаҳ­ҵоит.
«Зны сгәы ԥыруеит, зны ашьха схалоит…» – Икьыԥ­хьын
апоет иеизгақәа ҩба (1968), (1980) рҿы. Актәи ашәҟәы аҿы
«сгәахәра» ҳәа ианыз ажәа, аҩбатәи аҿы «сгәы ахәра» ҳәа
иԥсахын. Ара ианаҳҵо атекст ашьҭахьтәи аҭыжьра аҟнытә
иаагоуп.
«Ҭынхара зуа иҟада…» – Икьыԥхьын 1968 ш. иҭыҵыз
апоет еизга «Иалкаау» аҿы. Ҳаргьы уахьынтә ԥсахрада иаагоит.
«Аҟәыҵәа аҿықәаҿ уи ауаҩ амца еиқәиҵан…» –
Икьыԥ­хьын апоет иеизгақәа ҩба(1968), (1980) рҿы. Атекст­
қәа еиԥшымзаара рымаӡам.
«Уаҩ иимҳәац исҳәарызеи?» – Икьыԥхьын апоет
иеизгақәа хԥа (1968), (1980), (1988) рҿы. Актәи ашәҟәи
егьырҭ аҭыжьымҭақәеи рҿы еиԥшымкәа иануп ахԥатәи
астрофаҿы ахԥатәи ацәаҳәа. Раԥхьатәи авариант «Сыеҵә
кыду икашәахьоу» ҳәа иҟаз, ԥсаххеит «Сыеҵә, дыҟоу сара
сыда» ҳәа. Ари аԥсахра зыхҟьаз злаҳзымдыруала, ара
ианаҳҵо апоет дызхааныз аԥхьатәи иҭыжьра аҟнытә иаагоуп.
«Есқьынагьы иаҭахуп ақәԥара…» – Икьыԥхьын апоет иеизгақәа хԥа (1968), (1980), (1988) рҿы. Раԥхьатәи
аҭыжьраан «есқьынагьы», «усҭ – ҳәа» ианыз, егьырҭ аҩҭыжьрак рҿы иԥсахын «есқьынагь», «усҭҳәа». Ара ианаҳҵо
атекст ашьҭахь иҭыҵқәаз ашәҟәқәа рҟынтә иаагоуп.
«Ашьха схалон, схалон, схалон…» – Икьыԥхьын 1968
ш. иҭыҵыз апоет иеизга «Иалкаау». Ҳаргьы уахьынтәи
ԥсахрада иаагоит.
«Бара бзиа бызбоит сҳәар…» – Икьыԥхьын апоет
иеизгақәа ҩба (1968), (1980) рҿы. Атекстқәа еиԥшымзаара
рымаӡам.
Ажәытә уаҩ. – Икьыԥхьын апоет иеизгақәа хԥа (1968),
(1980), (1988) рҿы. Актәи ашәҟәы аҿы 4-тәи астрофа
713

аҩбатәи ацәаҳәа «акгьы ҟәнимшьеит» ҳәа иҟаз, егьырҭ
аҭыжьрақәа рҿы иԥсахын «акгьы рацәеимшьеит» ҳәа; насгьы ажәа «ажәытә-уаҩ» ҳәа иҟаз еиҭакын «ажәытә уаҩ»
ҳәа. Ара ианаҳҵо атекст ашьҭахь иҭыжьқәаз ашәҟәқәа
рҟынтә иаагоуп.
Ҳзеигәырӷьо ааԥынроуп. – Икьыԥхьын апоет иеизгақәа
хԥа (1968), (1980), (1988) рҿы. Атекстқәа еиԥшымзаара
рымаӡам.
Исхароузеи? Ашәа. – Икьыԥхьын апоет иеизгақәа
ԥшьба (1968), (1980), (1984), (1988); ажурнал «Алашара»
(1998, № 4, 2003, № 4, 2008, №2) рҿы. Актәи ашәҟәы аҿы
«иԥхарроузеи» ҳәа иҩу ажәа, егьырҭ зегьы рҿы иԥсахуп
«иԥхароузеи» ҳәа. Ара ианаҳҵо аԥхьатәи авариант ауп.
Ажәеинрааламашәа алхын. Амузыка иҩит Р. Агәмаа.
Инанагӡон авокал-инструменталтә ансамбль «Аԥсны-67»,
иара убасгьы хыԥхьаӡарарацәала асолистцәа.
«Амхылдыз еиԥш ԥхьаҟа ак сыхоит…». – Икьыԥхьын
апоет иеизгақәа ҩба (1968), (1980) рҿы. Атекстқәа еиԥ­
шым­заара рымаӡам.
Аҵх ԥысҽит. – Икьыԥхьын апоет иеизгақәа хԥа (1968),
(1980), (1988) рҿы. Раԥхьатәи аҭыжьраан «иахьантәарак»
ҳәа ианыз ажәа, анаҩстәи ашәҟәқәа рҿы ириашан
«иахантәарак» ҳәа. Ара ианаҳҵо атекст ашьҭахь иҭыжьыз
ашәҟәқәа рҟынтә иаагоуп.
Абанкетқәа. – Икьыԥхьын 1968 ш. иҭыҵыз апоет иеизга «Иалкаау», ажурнал «Алашара» (2008, № 2) рҿы. Ара
ианаҳҵо атекст ԥсахрада ашәҟәы аҟнытәи иаагоуп.
«Аԥша асуеит ихьшәашәаӡа…» – Икьыԥхьын 1968 ш.
иҭыҵыз апоет иеизга «Иалкаау» аҿы. Ара ианаҳҵо атекстгьы уаантәи ԥсахрада иаагоуп.
Акашәарах. – Икьыԥхьын 1968 ш. иҭыҵыз апоет еизга
«Иалкаау» аҿы. Ара ианаҳҵо атекстгьы уаантәи ԥсахрада
иаагоуп.
714

Шьмаф дгәааит. – Икьыԥхьын 1968 ш. иҭыҵыз апоет
иеизга «Иалкаау» аҿы. Ара ианаҳҵо атекстгьы ԥсахрада
уаантәи иаагоуп. Шьмаф Ачба Аалӡга Аԥсҭа аҩа­да­тәи аган
зтәыз аҭауадцәа рҭынха. (Д. Ч.)
Аиаша иагеит. – Икьыԥхьын 1968 ш. рзы иҭыҵыз апоет иеизга «Иалкаау» аҿы. Ара ианаҳҵо атекстгьы уаантәи
ԥсахрада иаагоуп.
Аизара. – Икьыԥхьын 1968 ш. иҭыҵыз апоет еизга
«Иалкаау» аҿы. Ара ианаҳҵо атекстгьы уаантәи ԥсахрада
иаагоуп.
Амҩа ҟаҵацәа. – Икьыԥхьын 1968 ш. иҭыҵыз апоет
иеизга «Иалкаау» аҿы. Ара ианаҳҵо атекстгьы уаантәи
ԥсахрада иаагоуп.
Раԥхьатәи арацәа. – Икьыԥхьын 1968 ш. иҭыҵыз апоет иеизга «Иалкаау» аҿы. Ара ианаҳҵо атекстгьы уаантәи
ԥсахрада иаагоуп.
Иахьа. – Икьыԥхьын 1968 ш. иҭыҵыз апоет иеизга
«Иалкаау» аҿы. Ара ианаҳҵо атекстгьы уаантәи ԥсахрада
иаагоуп.
«Сара сҩыза – схәыцра сыцуп…» – Икьыԥхьын апоет
иеизгақәа ҩба (1968), (1980) рҿы. Раԥхьатәи ашәҟәы аҿы
«суаа» ҳәа иану ажәа, аҩбатәи аҿы иԥсахуп «суаа» ҳәа.
Ара ианаҳҵо актәи ашәҟәы иану атекст ауп.
Аԥхьаӡатәи аԥҳәыс – акосмонавт. – Икьыԥхьын 1968
ш. рзы иҭыҵыз апоет иеизга «Иалкаау» аҿы. Ара ианаҳҵо
атекстгьы уаантәи ԥсахрада иаагоуп.
Убринахыс. – Икьыԥхьын апоет иеизгақәа хԥа (1968),
(1980), (1988) рҿы. Атекстқәа еиԥшымзаара рымаӡам.
«Ӡыжь ҵаулоушәа ажәҩан иаҵәҟаҟароуп…» – Икьыԥ­
хьын апоет иеизгақәа хԥа (1968), (1980), (1988) рҿы. Актәи
ашәҟәы аҿы «иазыԥшушәа» иану ажәа, егьырҭ аҩ-ҭыжь­рак
рҿы «иазыԥшуашәа» ҳәа иԥсахуп; аԥхьатәиқәа ҩ-шәҟәык
рҿы ажәа «ачеи» ҳәа иану, ахԥатәи аҿы «ачаи» ҳәа еиҭакуп.
Ара ианаҳҵо атекст актәи ашәҟәы аҟнытә иаагоуп.
715

Ардәына (Абаллада). – Икьыԥхьын: ажурнал «Амцабз»,
1969, № 4.
Ахысрақәа. – Икьыԥхьын 1971 ш. иҭыҵыз апоет иеизга «Ааԥынтәи ахәыцрақәа» аҿы. Ҳаргьы уаантәи ԥсахрада
иаагоит.
Тҟәарчалтәи акомҿар. – Икьыԥхьын 1971 ш. иҭыҵыз
апоет иеизга «Ааԥынтәи ахәыцрақәа» аҿы. Ара ианаҳҵо
атекст уаантәи ԥсахрада иаагоуп.
Сгәы. – Икьыԥхьын апоет иеизгақәа хԥа (1971), (1981),
(1988) рҿы. Актәи ашәҟәы аҿы «сгәахәарақәа» ҳәа ианыз
ажәа, анаҩстәи аҭыжьрақәа рҿы ириашан «сгәахәрақәа»
ҳәа. Ара ианаҳҵо атекст ашьҭахь иҭыҵыз ашәҟәқәа рҟынтә
иаагоуп.
Абниҵәҟьа. – Икьыԥхьын апоет иеизгақәа хԥа (1971),
(1981), (1988) рҿы. Атекстқәа еиԥшымзаара рымаӡам.
«Иахьа хәлаанӡа сгәы ҩарханы…» – Икьыԥхьын апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
Ацәгьа зуа, абжа изацуп. – Икьыԥхьын апоет иеизгақәа
хԥа (1971), (1981), (1988) рҿы. Атекстқәа еиԥшымзаара
рымаӡам.
«Ицәаӷәаны ирҭан…» – Икьыԥхьын апоет иеизгақәа
ҩба (1971), (1981) рҿы. Атекстқәа еиԥшымзаара рымаӡам.
Ҭакәажәык зны жьак лкын… – Икьыԥхьын апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
Жәеинраалак саԥхьоит… – Икьыԥхьын ажурнал «Алашара» (1976, № 1); апоет иеизгақәа хԥа (1978), (1981),
(1988) рҿы. Атекстқәа еиԥшымзаара рымаӡам.
Аламыс. – Икьыԥхьын ажурнал «Алашара» (1974, № 1);
апоет иеизгақәа ҩба (1978), (1981) рҿы. Арҿиамҭа ахы аманы иахькьыԥхьхаз ашәҟәқәа рҿоуп. Атекстқәа еиԥ­шым­заара
рымаӡам.
716

Шаҟа ҵуазеи… – Икьыԥхьын ажурнал «Алашара» (1974,
№ 12); апоет иеизгақәа хԥа (1978), (1981), (1988) рҿы.
Ажәеинраала ахьӡ ахьаиуз ашәҟәқәа рҿоуп, ажурналтә вариант аҿы уи аарԥшын актәи ацәаҳәала. Ашәҟәқәа ирну
атекстқәа еиԥшымзаара рымаӡам.
«Сыблақәа, сыблақәа, ишәасҳәарызеи…» – Икьыԥхьын
ажурнал «Алашара» (1974, № 12); апоет иеизгақәа ҩба
(1978), (1981) рҿы. Атекстқәа еиԥшымзаара рымам.
«Исҭахуп изжәырц аӡы…» – Икьыԥхьын апоет иеизгақәа
хԥа (1978), (1981), (1988) рҿы. Атекстқәа еиԥшымзаара
рымаӡам.
«Аҵх еиҭаҳәатәуп, ишыҟоу сызҳәом…» – Икьыԥхьын
ажурнал «Алашара» (1974, №12); апоет иеизгақәа хԥа
(1978), (1981), (1988) рҿы. Атекстқәа еиԥшымзаара рымам.
« – Уи ауаҩ дыԥсит. – сҳәеит…» – Икьыԥхьын апоет иеизгақәа хԥа (1978), (1981), (1988) рҿы. Атекстқәа
еиԥшымзаара рымам.
Исыхьыз, сеидру… – Икьыԥхьын апоет иеизгақәа
хԥа (1978), (1981), (1988) рҿы. Атекстқәа еиԥшымзаара
рымаӡам.
Ушәҟәы санаԥхьа… – Икьыԥхьын апоет иеизгақәа
ҩба (1978), (1981); ажурнал «Алашара» (2008, № 2) рҿы.
Ара апоет иалкааны ишимҳәогьы, ажәеинраала иаҵаҩу
1968 ш. иҳаилнаркаауеит, зыӡбахә имоу Т. Аџьба
раԥхьатәи ипоезиатә еизга «Ажәеинраалақәа» шакәу.
Атекстқәа еиԥшымзаара рымаӡам.
«Сара бзиа бызбон, бызбаҵәҟьон…» – Икьыԥхьын
ажурнал «Алашара» (1983, № 6), анаҩс 1988 ш. иҭыҵыз
апоет еизгеи. Ара ианаҳҵо атекст ашәҟәы аҟнытә иаагоуп.
Аниута хәыҷы. – Икьыԥхьын апоет иеизгақәа ҩба
(1978), (1981) рҿы. Изнылаз ашәҟәқәа рҿы згәаҭа
ҳасабла иануп «Апоет Л.Озеров имоҭа илызкуп» ҳәа.
Атекстқәа еиԥшымзаара рымам. Озеров (ижәлаҵәҟьа
717

Гольдберг) Лев Адольф-иԥа (1914–1996) – апоет, аиҭагаҩ,
алитератураҭҵааҩы (Д. Ч.).
Са снеиаанӡа… – Икьыԥхьын апоет иеизгақәа ҩба
(1978), (1981) рҿы. Атекстқәа еиԥшымзаара рымам
Слатәан, саԥхьеит уара уҩымҭа… – Икьыԥхьын апоет иеизгақәа ҩба (1978), (1981) рҿы. Араҟа Кь. Чачхалиа
зыӡбахә имоу 1969 ш. иҭыҵыз апоет В. Амаршьан ахԥатәи
ишәҟәы «Слахьынҵа» ауп. Усҟан В. Амаршьан аҵара
иҵон Москва, 1970 ш. рзы дзылгаз А. М. Горки ихьӡ зху
Алитературатә институт аҿы. Атекстқәа еиԥшымзаара рымам.
«Аҵх. Ақәа аун, ихкәеит…» – Икьыԥхьын апоет иеиз­
гақәа хԥа (1978), (1981), 1988) рҿы. Атекстқәа еиԥшым­
заара рымаӡам.
Сара сҽыхәа. – Икьыԥхьын ажурнал «Алашара» (1978,
№ 5); апоет иеизгақәа хԥа (1978), (1981), (1988) рҿы.
Раԥхьатәи аҭыжьраан «убрахь алагь» ҳәа ианыз ажәа,
анаҩстәиқәа рҿы ириашаны «убрахьалагь» ҳәа икьыԥхьын.
Ара ианаҳҵо ашьҭахьтәи авариант ауп.
Шәгәышәҽаныз… – Икьыԥхьын апоет иеизгақәа
хԥа (1978), (1981), (1988) рҿы. Атекстқәа еиԥшымзаара
рымаӡам.
Ақьиақәа амҩа рызҭо. – Икьыԥхьын апоет иеизгақәа хԥа
(1978), (1981), (1988) рҿы. Актәи ашәҟәы аҿы «ақьиақәа»,
«иказыжьша» ҳәа иану ажәақәа, анаҩс иҭыҵқәаз рҿы
«ақьиарақәа», «иказмыжьша» ҳәа иԥсахуп. Ара ианаҳҵо
атекст аԥхьатәи аҭыжьра аҟнытә иаагоуп.
Сыбзиабара. – Икьыԥхьын апоет иеизгақәа хԥа (1978),
(1981), (1988) рҿы. Атекстқәа еиԥшымзаара рымаӡам.
«Схала ауада сагәыларшәын…» – Икьыԥхьын апоет
иеизгақәа ҩба (1978), (1981) рҿы. Актәи ашәҟәы аҿы «сгәы
сҽанӡам» ҳәа ианыз, аҩбатәи аҿы ажәакны еицҵаны
«сгәысҽанӡам» ҳәа икьыԥхьын. Ара ианаҳҵо актәи авариант ауп.
718

«Исықәлашьцеит, исхадыдит, исықәмацәысит…» –
Икьыԥхьын апоет иеизгақәа хԥа (1978), (1981), (1988) рҿы.
Атекстқәа еиԥшымзаара рымаӡам.
Исҭахуп сара... – Икьыԥхьын ажурнал «Алашара» (1965,
№ 2); апоет иеизгақәа хԥа (1978), (1981), (1988) рҿы.
Атекстқәа еиԥшымзаара рымаӡам.
«Агаҿахь снықәлеит, абаҳча сныҵыс…» – Икьыԥхьын
апоет иеизгақәа хԥа (1978), (1981), (1988) рҿы. Арҿиамҭа
злахыркәшоу ацәаҳәаҿы актәи ашәҟәы аҿы «маиакҵас»
ианыз ажәа, анаҩстәи аҭыжьрақәа раан «лашарбагаҵас»
ҳәа иԥсахуп. Ҳәарада, еилкаауп урҭ ашәҟәқәа
реиқәыршәаҩцәеи рредакторцәеи ари аԥсахра заларга­
лаз – атәым бызшәа аҟнытә иаагоу ажәа ацынхәрас, уи
аҵакы аазырԥшуаз аԥсуа жәала ирыԥсахит. Ус шакәугьы,
ҳара ара иаанҳажьуеит автор раԥхьатәи ивариант.
«Ишԥазури, са сыԥсуазар…». – Икьыԥхьын апоет иеиз­
гақәа ҩба (1978), (1981) рҿы. Атекстқәа еиԥшымзаара
рымаӡам.
«Аҵх лашьца ба балыхәхәа. – Икьыԥхьын ажурнал
«Алашара» (1974, № 12); апоет иеизгақәа ҩба (1978),
(1981) рҿы. Атекстқәа еиԥшымзаара рымам.
Бинагә. – Икьыԥхьын ажурнал «Алашара» (1974, № 1);
апоет иеизгақәа хԥа (1978), (1981), (1988) рҿы. Атекстқәа
еиԥшымзаара рымаӡам. М. Ҭ. Бӷажәба изку. Ахьӡ «Бинагә»
баша лаԥшхырԥагоуп.
Аԥсра, аԥсра ианадамха... – Икьыԥхьын апоет иеизгақәа
хԥа (1978), (1981), (1988); ажурнал «Алашара» (2003, № 4;
2008, № 2) рҿы. Атекстқәа еиԥшымзаара рымаӡам.
Быхьӡала. – Икьыԥхьын ажурнал «Алашара» (1974,
№ 1), апоет иеизгақәа ҩба (1976), (1981) рҿы. Арҿиамҭа
ахы аманы иахькьыԥхьхаз ашәҟәқәа рҿоуп. Атекстқәа
еиԥшымзаара рымаӡам.
Уара даара узҭаху. – Икьыԥхьын ажурнал «Алаша719

ра» (1974, № 1); апоет иеизгақәа ҩба (1978), (1981) рҿы.
Атекстқәа еиԥшымзаара рымаӡам.
«Уахымҟьакәа узцару…» – Икьыԥхьын ажурнал «Ала­ша­
ра» (1976, № 1); апоет иеизгақәа ҩба (1978), (1981) рҿы.Актәи
аҭыжьраан арҿиамҭа злалагоз ажәа «ухымҟьакәа» ҳәа игханы ианыз, аҩбатәи ашәҟәы аҿы ириашан «уахымҟьакәа»
ҳәа. Ара ианаҳҵо атекст ирҽеиу авариант ауп.
«Арҩаш аҽҽаҳәа иахьылбаҽҽо…» – Икьыԥхьын ажурнал «Алашара» (1976, № 1); апоет иеизгақәа ҩба (1978),
(1981) рҿы. Атекстқәа еиԥшымзаара рымаӡам.
Снеиуан агаҿа савалан… – Икьыԥхьын ажурнал «Ала­
шара» (1976, №1); апоет иеизгақәа хԥа (1978), (1981),
(1988) рҿы. Раԥхьатәи аҭыжьраан «шарԥыеҵә» ҳәа ианыз
ажәа, анаҩстәиқәа рҿы «шарԥыеҵәа» ҳәа иԥсахын. Ара
ианаҳҵо актәи ашәҟәы ианыз авариант ауп.
Аԥсуара. – Икьыԥхьын апоет иеизгақәа хԥа (1978),
(1981), (1988) рҿы. Атекстқәа еиԥшымзаара рымаӡам.
Абас акәын Ленин дшыҟаз. – Икьыԥхьын 1971 ш.
иҭыҵыз апоет ишәҟәы «Ааԥынратәи ахәыцрақәа» аҿы.
Ҳаргьы уаантәи ԥсахрада иаагоит.
Октиабри Аԥсынреи. – Икьыԥхьын 1971 ш. иҭыҵыз апоет иеизга «Ааԥынтәи ахәыцрақәа», ажурнал «Алашара»
(1976, № 11; 1977, № 10) рҿы. Ара ианаҳҵо атекст ашәҟәы
аҟнытә иаагоуп.
Ленин. – Икьыԥхьын 1971 ш. рзы иҭыҵыз апоет иеизга
«Ааԥынтәи ахәыцрақәа» аҿы. Ара ианаҳҵо атекст уаантәи
ԥсахрада иаагоуп.
Ааԥынра. – Икьыԥхьын ажурнал «Алашара» (1966,
№ 7); апоет иеизгақәа ҩба (1971), (1981) рҿы. Атекстқәа
еиԥшымзаара рымаӡам.
Сқыҭа мҩала. – Икьыԥхьын апоет иеизгақәа хԥа
(1971), (1981), (1988) рҿы. Аԥхьатәиқәа ҩ-ҭыжьрак рҿы
ажәеинраала зланҵәо асторфаҿы «Арқа Франиа!» ҳәа
720

ианыз, ахԥатәи аҿы «Арқа Франциа!» ҳәа иԥсахын. Ара
ианаҳҵо аԥхьатәи авариант ауп.
Ҭемраз. – Икьыԥхьын апоет иеизгақәа ҩба (1971),
(1981) рҿы. Актәи ашәҟәы аҿы «ихәшҭаара», «еигәышә»,
«сшьа, сда» ҳәа иҩыз ажәақәа, аҩбатәи аҿы «ихәшҭаараҿ»,
«иеигәышә», «сшьа-сда» ҳәа иԥсахны икьыԥхьын. Ара
ианаҳҵо раԥхьатәи авариант ауп.
Аҩыза игәалашәара. – Икьыԥхьын апоет иеизгақәа хԥа
(1971), (1981), (1988) рҿы. Аԥхьатәиқәа ҩ-ҭыжьрак рҿы
«ҵарқәагьы» ҳәа иҩыз ажәа, ахԥатәи ашәҟәы аҿы иԥсахуп
«ҵарқәагь» ҳәа. Ара ианаҳҵо атекст аԥхьатәи авариант ауп.
Ишарбоу еиԥш, аԥсуа поет-гәлымҵәаха Алықьса Едгьыиԥа Лашәриа(1927–1959) изкуп. Ашәҟәыҩцәа реизараҿы
игәҭыха шиҳәоз дахыԥсааит (Д. Ч.)
Сышьха қыҭа. – Икьыԥхьын апоет иеизгақәа ҩба
(1971), (1981) рҿы. Атекст аҿы ҩынтә иаҳԥылоит ажәа
«еихышәашәо». Актәи ашәҟәы аҿы рыҩынтәгьы ишаҳарбаз
иануп, аҩбатәи аҭыжьымҭаҿы 8-тәи астрофаҿы ажәа
ахеиҭаҳәоу «еихышәшәо» ҳәа иануп. Ара ианаҳҵо атекст
аԥхьатәи авариант ауп.
Ауаџьаҟ мца. – Икьыԥхьын апоет иеизгақәа хԥа (1971),
(1981), (1988) рҿы. Актәи ашәҟәы аҿы ажәақәа «рҭакқәа»,
«ашьха ҵәҟьагьы» ҳәа иану, егьырҭ аҭыжьрақәа рҿы
«уҭакқәа», «ашьхаҵәҟьагьы» ҳәа иԥсахуп; «санаклакь» ҳәа
аԥхьатәиқәа ҩ-шәҟәык рҿы иаҳԥыло, ахԥатәи аҿы «санаклак» ҳәа иануп; актәии ахԥатәии рҿы «ҳаҽҳәатәоуп»
иану ажәа, аҩбатәи аҿы «ҳаҿҳәатәоуп» ҳәа иҟоуп. Ара
атекстқәа зегьы еиҿыбааны, иахьатәи ҳҩышьаԥҟарақәа
ирнаало авариант алхны ианаҳҵоит.
Арҿиамҭа Б. У. Шьынқәба изкуп. Уи уаанӡа Кьыршьал
Чачхалиа иааигәара дынхон, лассы-лассы еицныҟәалон
аԥшаҳәаҿы. Уи ашьҭахь Б. Шьынқәба ақалақь аҵкарахь
данеиҭаҵ – реибабарагьы аҽаԥсахит (Д. Ч.)
721

Аҽуаҩ хаҵа. – Икьыԥхьын ажурнал «Алашара» (1970,
№ 6); апоет иеизгақәа хԥа (1971), (1981), (1988) рҿы. Актәи
ашәҟәы аҿы ажәа «раҵкыс» ҳәа ианыз, егьырҭ аҭыжьрақәа
рҿы «раҵкыс» ҳәа иԥсахуп. Ара ианаҳҵо атекст аԥхьатәи
ашәҟәы аҟнытә иаагоуп.
«Иахьа бааира сара сзын… – Икьыԥхьын апоет
иеизгақәа ҩба (1971), (1981) рҿы. Актәи ашәҟәы аҟны
аҵыхәтәантәи астрофаҿы «Уашьҭан зны – ԥсҭынхоуп»
ҳәа иҟаз ацәаҳәа, аҩбатәи аҿы иԥсахын «Уашьҭан азын –
иԥсҭынхоуп» ҳәа. Ара ианаҳҵо аԥхьатәи авариант ауп.
Аԥхыӡ. – Икьыԥхьын ажурнал «Алашара» (1971, № 6);
апоет иеизгақәа хԥа (1971), (1981), (1988) рҿы. Аԥхьатәиқәа
ҩ-шәҟәык рҿы «илашьцаӡам» ҳәа иану ажәа, ахԥатәи аҿы
«илашьцаӡом» ҳәа иԥсахуп. Ара ианаҳҵо атекст еиҳарак
аҩбатәи аҭыжьра ҳақәныҟәаны иаагоит.
«Амза ахькыдыз ишеишеиуан…» – Икьыԥхьын апоет иеизгақәа хԥа (1971), (1981), (1988) рҿы. Аԥхьатәиқәа
ҩ-шәҟәык рҿы ажәақәа «иҭынчӡа» (џьарак), «амаршә» ҳәа
иҩу, ахԥатәи аҿы «иҭынч», «амаршәа» ҳәа икьыԥхьуп. Актәи
ажәа ашьҭахь иҭыҵыз ишаныз иаҳкьыԥхьуеит, аҩбатәи –
аԥхьатәиқәа рҿы ишыҟаз иаанҳажьуеит.
«Арԥызбак ԥҳәызбак лҿаԥхьа дыҽхәон…» –
Икьыԥхьын апоет иеизгақәа ҩба (1971), (1981) рҿы. Актәи
ашәҟәы аҿы «исыцызҭгьы» ҳәа иаҳԥыло ажәа, аҩбатәи
аҿы «исыцызгьы» ҳәа иԥсахуп. Уи ажәа аԥхьатәи авариант
ааныжьны, аҩбатәи ашәҟәы аҟны апунктуациатә дыргақәа
рыргылашьақәа ҳрықәныҟәаны иаагоит ара ианаҳҵо
атекст.
Алу ашәа. – Икьыԥхьын апоет иеизгақәа ҩба (1971),
(1981) рҿы. Раԥхьа изнылаз ашәҟәы аҿы арҿиамҭа иахыҵ­
харҭаны иарбан абас: «Аргәын Џьансыхә иҳәамҭоуп
Кь.Чачхалиа ианҵамҭоуп. 27.11.1969 ш.» ҳәа. Атекстқәа
еиԥшымзаара рымаӡам.
722

«Сыԥсҭазаара гәыцәыс иамоу…» – Икьыԥхьын апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
«Дгьыли-жәҩани шәшаҳаҭуп…» – Икьыԥхьын апоет
иеизгақәа хԥа (1971), (1981), (1988) рҿы. Раԥхьатәи ашәҟәы
аҿы «дгьыли жәҩани» ҳәа иҩыз ажәақәа, анаҩстәиқәа
рҿы «дгьыли-жәҩани» ҳәа ирнылеит; актәии аҩбатәии
аҭыжьымҭақәа рҿы «иԥхашьошәа» ҳәа иҟаз ажәа, ахԥатәи
аҿы «иԥхашьоушәа» ҳәа иԥсаххеит. Ара ианаҳҵо атекст
аҩбатәи ашәҟәы аҟнытә иаагоуп.
Сиеҵәахә. – Икьыԥхьын ажурнал «Алашара» (1970,
№ 6); апоет иеизгақәа хԥа (1971), (1981), (1988) рҿы.
Атекстқәа еиԥшымзаара рымаӡам.
Сгәы иалоуп. – Икьыԥхьын апоет иеизгақәа ҩба (1971),
(1981) рҿы. Атекстқәа еиԥшымзаара рымаӡам.
Алым ачараҿ. – Икьыԥхьын апоет иеизгақәа ҩба (1971),
(1981) рҿы. Актәи ашәҟәы аҿы «раҳду» ҳәа иану ажәа,
аҩбатәи аҿы иԥсахуп «раҳ ду» ҳәа. Ара ианаҳҵо аҩбатәи
авариант ауп.
Ажьа. – Икьыԥхьын апоет иеизгақәа ҩба (1971), (1981)
рҿы. Атекстқәа еиԥшымзаара рымаӡам.
Амшын Еиқәа ҳагәҭа ибжьоуп. – Икьыԥхьын апоет
иеизгақәа ҩба (1971), (1981) рҿы. Раԥхьа иҭыжьыз ашәҟәы
аҿы «абжьы» ҳәа ианыз ажәа, аҩбатәи аҿы «бжьы» ҳәа
иԥсахны икьыԥхьын. Ара ианаҳҵо актәи авариант ауп.
Арҿиамҭа Ажьиба Ҳақы иашьеи иареи еиманы 1959
шықәсазы Аԥсны иаҭааит. Дара Стампыл инхон. Ҳақы
Аԥсны ибахьан. Ашкол дҭан, аҵара иҵон, ашәҟәы даԥхьартә
дҟалахьан. 1926 ш. изааигәаз хаҵак маӡала Аԥсны дааны иупа дыҵакны ӷбала 1969 шықәсазы Ҭырқәтәылаҟа
иҭаацәа рахь дигеит (Д. Ч.)
«Анҭ ашьхақәа ҿымҭ–ԥсымшьа…» – Икьыԥ­хьын ажурнал «Алашара» (1970, № 6; 1971, № 6); апоет иеизгақәа
723

хԥа (1971), (1981), (1988) рҿы. Атекстқәа еиԥшымзаара
рымаӡам.
«Сгәы иҭыҵәом сыжәлар ирҳәо…» – Икьыԥхьын ажурнал «Алашара» (1970, № 6); 1971 ш. иҭыҵыз апоет иеизга «Ааԥынтәи ахәыцрақәа» рҿы. Ажурнал иананылоз
арҿиамҭа «Сыжәлар» ҳәа ахьӡ аман. Ара ианаҳҵо атекст
ашәҟәы аҟнытә иаагоуп.
Аҽы. – Икьыԥхьын ажурнал «Алашара» (1970, № 2). Ара
ианаҳҵо атекст уаантәи иаагоуп.
Ауаҩы. – Икьыԥхьын ажурнал «Алашара» (1970, № 2).
Ара ианаҳҵо атекст уаантәи иаагоуп.
«Ашамҭазы сара сҿыхеит…»– Икьыԥхьын ажурнал
«Алашара» (1970, № 2). Ара ианаҳҵо атекст уаантәи иаагоуп.
Аразҟы. – Икьыԥхьын ажурнал «Алашара» (1970, № 2).
Ара ианаҳҵо атекст уаантәи иаагоуп.
«Сыҩуа сышнеиуаз…» – Икьыԥхьын ажурнал «Алашара» (1970, № 2). Ара ианаҳҵо атекст уаантәи иаагоуп.
«Агәы казказуа ажәҩан саркьа…»– Икьыԥхьын ажурнал «Алашара» (1970, № 2). Ара ианаҳҵо атекст уаантәи
иаагоуп.
«Мчыбжьык зны быҩналоит бгәыкӡа…» – Икьыԥхьын
ажурнал «Алашара» (1970, № 2). Ара ианаҳҵо атекст
уаантәи иаагоуп.
Сахьцалакгьы дсыцуп. – Икьыԥхьын 1971 ш. иҭыҵыз
апоет иеизга «Ааԥынтәи ахәыцрақәа» аҿы. Ара ианаҳҵо
атекст уаантәи ԥсахрада иаагоуп.
«Аԥсны, уӡбахә раҳахьеит…» – Икьыԥхьын ажурнал
«Алашара» (1971, № 6) аҿы «Аԥсны» ҳәа хыс иаманы.
Анаҩсан икьыԥхьын апоет иеизгақәа ҩба (1971), (1981)
рҿы. Атекстқәа еиԥшымзаара рымаӡам.
Ааԥынтәи ахәыцрақәа. – Икьыԥхьын апоет иеизгақәа
ҩба (1971), (1981) рҿы. Раԥхьатәи аҭыжьраҿы актәи астрофа зланҵәоз ацәаҳәа «Ақәа ԥсатауеит», аҩбатәи ашәҟәы
724

аҿы иԥсахын «Иԥсатауеит» ҳәа. Ара ианаҳҵо атекст актәи
ашәҟәы авариант ауп.
«Ашьхақәа рхқәа еилаԥсаны ишьҭалазшәа…» –
Икьыԥхьын ажурнал «Алашара» (1970, № 2), анаҩс – апоет иеизгақәа хԥа (1971), (1981), (1988) рҿы. Аԥхьатәиқәа
ҩ-ҭыжьрак рҿы «зынгьы-еиҵақьуа» ҳәа аҩышьатә форма
змаз, ахԥатәи ашәҟәы аҿы хаз-хазы «зынгьы еиҵақәуа»
ҳәа иануп. Ара ианаҳҵо атекст аҵыхәтәан иҭыҵыз ашәҟәы
авариант ауп.
Аԥша. – Икьыԥхьын апоет иеизгақәа ҩба (1971), (1981)
рҿы. Актәи ашәҟәы аҿы «егьы зхарам» ҳәа ианыз ажәа,
аҩбатәи аҿы ириашан «егьызхарам» ҳәа. Ҳаргьы уи атекст
ауп ара ианаҳҵо.
Сара схала сыҟам. – Икьыԥхьын апоет иеизгақәа ҩба
(1971), (1981) рҿы. Актәи ашәҟәы «еиԥшым», «бзеиарак»
ҳәа ианыз ажәақәа, аҩбатәи аҿы иԥсахуп «среиԥшым»,
«бзиарак» ҳәа. Ҳаргьы уи атекст ауп ара ианаҳҵо.
«Ашәҭқәа ҿыхны бнапы иасыркып…». – Икьыԥхьын
апоет иеизгақәа ҩба (1971), (1981) рҿы. Атекстқәа
еиԥшымзаара рымаӡам.
Бара бзын сажәақәа… – Икьыԥхьын апоет иеизгақәа
ҩба (1971), (1981) рҿы. Атекстқәа еиԥшымзаара рымаӡам.
«Бшызбало ԥхыӡла, иаҳауеи шьыри…» – Икьыԥхьын
апоет иеизгақәа хԥа (1971), (1981), (1988) рҿы. Ажәа «усс»
атекст аҿы еиҭаҳәаны ҩынтәны иаҳԥылоит. Актәи ашәҟәы
аҿы уи ажәа «усыс» ҳәа ианып, егьырҭ аҭыжьымҭақәа рҿы
уи ажәа аҩынтәгьы «усс» ҳәа иануп. Ара ианаҳҵо атекст
аҩбатәи авариант ауп.
«Сымш, сыҵых, сымш шысҳәоз…» – Икьыԥхьын апоет
иеизгақәа ҩба (1971), (1981) рҿы. Атекстқәа еиԥшымзаара
рымаӡам.
Ҳабацәа аҳәоит. – Икьыԥхьын апоет иеизгақәа хԥа
(1971), (1981), (1988) рҿы. Актәи аҭыжьраан «санааилакь»
ҳәа ианыз ажәа, егьырҭ ашәҟәқәа рҿы «санааилак» ҳәа
725

иԥсахын; «уаҳзаԥхьеишь», «мҿыӷькәа» ҳәа аԥхьатәиқәа
ҩ-шәҟәык рҿы иану, ахԥатәи аҿы «уаҳзаԥхьишь»,
«мҿыӷьуа» ҳәа еиҭакуп. Ара ианаҳҵо атекст аҩбатәи
ашәҟәы аҟнытә иаагоуп.
Аныҳәаҿа азы… – Икьыԥхьын апоет иеизгақәа хԥа
(1971), (1981), (1988) рҿы. Атекстқәа еиԥшымзаара
рымаӡам.
«Адгьыл шаҟа ыҟоу рдыруеит…» – Икьыԥхьын апоет иеизгақәа ҩба (1971), (1981) рҿы. Актәи ашәҟәы аҿы
аҩбатәи астрофаҿы иаҳԥыло ажәа «агрунт», аҩбатәи аҿы
«анышә» ҳәа иԥсахуп. Ара ианаҳҵо атекст актәи авариант
ауп.
«Даԥхьон, даԥхьа ибжьы еиҵыхны…» – Икьыԥхьын
апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
«Бзиа ишԥазбо ари адгьылаҿ анхара!..». – Икьыԥхьын
ажурнал «Алашара» (1971, № 6); апоет иеизгақәа хԥа (1971),
(1981), (1988) рҿы атекстқәа еиԥшымзаара рымаӡам.
Март. – Икьыԥхьын апоет иеизгақәа ҩба (1971), (1981)
рҿы. Атекстқәа еиԥшымзаара рымаӡам.
«Азныказ ублаҿ дааиуеит…» – Икьыԥхьын ажурнал
«Алашара» (1971, № 6); апоет иеизгақәа хԥа (1971), (1981),
(1988) рҿы. Актәи ашәҟәы аҿы «дымқьақьац» ҳәа иану
ажәа, егьырҭ аҩшәҟәык рҿы иԥсахуп «дымқьақьарц» ҳәа.
Ара ианаҳҵо атекст аԥхьа иҭыҵыз ашәҟәы аҟнытә иаагоуп.
Ҭагалара. – Икьыԥхьын апоет иеизгақәа ҩба (1971),
(1981) рҿы. Атекстқәа еиԥшымзаара рымаӡам.
«Сымала снеиуан схәыцуа, сыбжьалан…» – Икьыԥ­хьын
апоет иеизгақәа ԥшьба (1971), (1981), (1984), (1988) рҿы.
Ажәеинраала 3-тәи астрофа ахԥатәи ацәаҳәа авариантқәа
аманы иркьыԥхьуан. Аԥхьатәиқәа ҩ-ҭыжьрак рҿы уи абас
иҟоуп: «Даҽаӡә уи алампа инапқәа алаирԥхоит» ҳәа,
ахԥатәи ашәҟәы аҟны «уи алампа» ацымхәрас, «уи амца»
726

ҳәа иԥсахуп, аҵыхәтәантәи ашҟәы аҟны «уи ала» ҳәа иануп. Ара ианаҳҵо атекст аԥхьатәи авариант ауп.
«Акы зҩыроуп ҳәа сымтәац…» – Икьыԥхьын апоет
иеизгақәа хԥа (1971), (1981), (1988) рҿы. Актәии аҩбатәии
ашәҟәқәа рҿы ажәақәа «санԥсалакь», «абӷацамкыра» ҳәа
иану, ахԥатәи аҿы еиҭакын «санԥслак», «абӷацамкра»
ҳәа; аԥхьатәи аҭыжьраан «дназықәтәо» ҳәа ианыз ажәа,
егьырҭ рҿы «дназықәтоз» ҳәа иԥсахын. Ара ианаҳҵо атекст
раԥхьа иҭыжьыз ашәҟәы аҟнытә иаагоуп.
«Сҳақьым» исабжьигеит. – Икьыԥхьын апоет иеизгақәа
хԥа (1971), (1981), (1988) рҿы. Раԥхьа иҭыжьыз ашәҟәы аҿы
«ԥсҭазаара», «сызлаиеиӷьузеи» ҳәа иану ажәақәа, егьырҭ
аҩбагьы рҿы иԥсахын «ԥсҭазара», «сызла иеиӷьузеи» ҳәа.
Ара ианаҳҵо атекст аҩшәҟәык еиҿыбааны иаагоуп.
Ацәанырра. – Икьыԥхьын апоет иеизгақәа хԥа (1971),
(1981), (1988) рҿы. Атекстқәа еиԥшымзаара рымаӡам.
Исхароузеи? – Икьыԥхьын апоет иеизгақәа ԥшьба
(1971), (1981), (1984), (1988) рҿы. Ахԥатәи ашәҟәы аҿы
ажәақәа «са сгәала», «имҟьашьыкәа» ҳәа иану, егьырҭ зегьы рҿы «са-сгәала», «имҟьышьыкәа» ҳәа икьыԥхьуп. Ара
ианаҳҵо атекст 1984 ш. рзы иҭыҵыз ашәҟәы аҟнытә иаагоуп.
«Сылахь зеиқәу убри азакәзар…» – Икьыԥхьын апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
«Абар, иҟалон ҵхыбжьон…» – Икьыԥхьын ажурнал
«Алашара» (1970, №6); апоет иеизгақәа хԥа (1971), (1981),
(1988) рҿы. Раԥхьатәи аҭыжьраан «сыҩуан» ҳәа иану ажәа,
анаҩстәиқәа рҿы «сҩуан» ҳәа иԥсахуп. Ара ианаҳҵо атекст
ашьҭахь иҭыҵыз ашәҟәқәа рҟынтә иаагоуп.
«Акыр ҵуеит агәамбзиара схаԥан…» – Икьыԥхьын 1970
ш. рзы иҭыҵыз апоет иеизга «Ааԥынтәи ахәыцрақәа» аҿы.
Ара ианаҳҵо атекст уаантәи ԥсахрада иаагоуп.
727

«Учмазаҩны уара уанышьҭаз…» – Икьыԥхьын апоет
иеизгақәа ԥшьба (1971), (1978), (1981), (1988) рҿы. Аԥхьа­
тәи аҭыжьраан «абӷьшәы» ҳәа ианыз ажәа, егьырҭ зе­гьы
рҿы «абыӷьшәы» ҳәа иԥсахын. 1978-еи 1981-еи шықәсқәа
рзы иҭыжьыз апоет ишәҟәқәа рҿы ари арҿиамҭа иацын
абри еиԥш азгәаҭа: «Абри ажәеинраалеи иашьҭанеиуеи
(«Сҩызцәа шәабаҟоу?..». – У. А.) Кь. Чачхалиа данԥсы ашь­
ҭахь иҭыҵыз ашәҟәы «Ааԥынтәи ахәыцрақәа» иагәы­ла­
лахьан. (Д. Ч.)» ҳәа. Уи азгәаҭа ацызҵаз апоет иԥа, зхаҭагьы
ипоету, иара знылаз аизгақәа рыҩбагьы еиқәзыршәаз,
Денис Чачхалиа иоуп. Урҭ ашәҟәқәа рҿы иара агәылан
«Аҵыхәтәантәи аблокнот аҟынтә» ҳәа иалкааз ахәҭа. Ара
ианаҳҵо атекст актәи ашәҟәы аҟнытә иаагоуп.
Ахьча шәарыцаҩ. – Икьыԥхьын апоет иеизгақәа хԥа
(1971), (1981), (1988) рҿы. Аԥхьатәи ашәҟәқәа ҩба рҿы
«дахьцалакь» ҳәа иану ажәа, ахԥатәи аҿы «дахьцалак» ҳәа
иԥсахуп. Ара ианҳҵо атекст аԥхьатәи аҭыжьрақәа рҟынтә
иаагоуп.
«Абас акәын дшыҟаз абри ахәыҷы…» – Икьыԥхьын
ажурнал «Алашара» (1970, № 6); апоет иеизгақәа хԥа
(1971), (1981), (1988) рҿы. Атекстқәа еиԥшымзаара рымам. Араҟа апоет зырҿиамҭа зыдҳәалоу ақәрахьымӡа,
агәлымҵәах Мурман Хубулиа изкны Гә. Гь. Папасқьырҳа
1974 ш. иҭлыжьит адокументалтә-сахьаркыратә повест
«Жәаф шықәса ихыҵуан…» ҳәа хыс измоу.
«Аиаша анысҳәо џьоукы рзы иашоуп…» – Икьыԥхьын
апоет иеизгақәа хԥа (1971), (1981), (1988) рҿы. Ажәа
«зынӡакс» ҳәа актәи ашәҟәы иану, аҩбатәи аҿы «зынӡаск»,
ахԥатәи аҿы «зынӡак» ҳәа иԥсахны иануп. Ара ҳара
аҩбатәи авариант аанҳажьит. Актәии ахԥатәии ашәҟәқәа
рҿы «ахькьакьоу» ҳәа иҩу, аҩбатәи аҿы «ахькьакьо» ҳәа
иҟоуп. Араҟа актәи авариант аанҳажьит.
«Агәырҩацәгьа уаҩ даражәуеит…» – Икьыԥхьын апо728

ет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
«Иҟоуп ухы угәы ахзыршәало…» – Икьыԥхьын апоет иеизгақәа хԥа (1971), (1981), (1988) рҿы. Раԥхьатәи
аҭыжь­раан «сцҳаны» ҳәа ианыз ажәа, егьырҭ аҩба рҿы
«сыцҳаны» ҳәа иҟоуп; актәии аҩбатәии ашәҟәқәа рҿы
«жәлары», «санԥслакь», «саныԥслакь» ҳәа иҩу ажәақәа,
ахԥатәи аҿы «жәлар», «санԥслак», «саныԥслак» ҳәа
иԥсахуп. Ара ианаҳҵо атекст аҩбатәи ашәҟәы аҟнытә иаагоуп.
«Уаха даара схы сгәы ақәмаҷуп…» – Икьыԥхьын апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
«Ҽнак шьыжьӡа сгәысҽанӡамкәа…» – Икьыԥхьын апоет иеизгақәа хԥа (1971), (1981), (1988) рҿы. Ажәеинраала
шьақәгылоуп ԥшьба-ԥшьба цәаҳәа иҟоу 14 строфа рыла,
аха аҩбатәи ашәҟәы аҿы 7-тәи инаркны еихшаӡамкәа
ацәаҳәақәа зегьы еишьҭаргыланы ианылеит. Уи зыхҟьаз
акьыԥхьраан иҟалаз техникатә мзызуп. Актәи ашәҟәы
аҿы «сгәысҽанӡамкәа», «хәдацәахь» ҳәа иҩу ажәақәа,
анаҩстәиқәа рҿы «сгәысҽанӡамкәа», «хәдацәахьы» ҳәа
иԥсахуп. Ара ианаҳҵо атекст аԥхьатәи аҭыжьра аҟнытә иаагоуп.
«Санхәыҷыз даара акры схызгеит…» – Икьыԥхьын
апоет иеизгақәа хԥа (1971), (1981), (1988) рҿы. Актәии
аҩбатәии аҭыжьрақәа раан «снаԥшы» ҳәа ианыз ажәа,
ахԥатәи аҿы «снаԥшны» ҳәа иԥсахын. Ара ианаҳҵо атекст
аԥхьатәи авариант ауп.
«Дашшуан аӡәы «сажәит ҳәа…» – Икьыԥхьын апоет
иеизгақәа ҩба (1971), (1981) рҿы. Атекстқәа еиԥшымзаара
рымаӡам.
Аамҭа. – Икьыԥхьын ажурнал «Алашара» (1971, №6);
апоет иеизгақәа хԥа (1971), (1981), (1988) рҿы. Аԥхьатәи
ашәҟәқәа ҩба рҿы «дгәанаҭом», «уарҿоит», «ҽазных»
729

ҳәа ирныз ажәақәа, ахԥатәи аҿы иԥсахын «дгәанаҭоит»,
«уарҿиоит», «ҽазны» ҳәа. Иазгәаҭатәуп, ара еиҭакхаз
аԥхьатәиқәа ҩ-ажәак ахшыҩҵак шеицаркуа. Ара ианаҳҵо
атекст аԥхьатәи ашәҟәқәа ирныз авариант ауп.
Ахәыҷқәа хәмаруан. – Икьыԥхьын апоет иеизгақәа ҩба
(1971), (1981) рҿы. Атекстқәа еиԥшымзаара рымаӡам.
«Иҟалоит зны-зынла ухы угәы анахшәо…» – Икьыԥхьын
апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
Ақәԥаҩ иашәа. – Икьыԥхьын апоет иеизгақәа ҩба
(1971), (1981) рҿы. Атекстқәа еиԥшымзаара рымаӡам.
Чачба Гьаргь Аҳмыҭбеи-иԥа (1846–1918) – ашәҟәыҩҩ,
адраматург, ауаажәларатә усзыҩ, иажәеинраала «Уарада»
иаҿырԥшуп (Д. Ч.).
«Иҭыркәкәаны аныҳәаҿақәа аныжәжә…» – Икьыԥхьын
апоет иеизгақәа ԥшьба (1971), (1981), (1984), (1988) рҿы.
Атекстқәа еиԥшымзаара рымаӡам.
Такси, такси. – Икьыԥхьын апоет иеизгақәа хԥа (1971),
(1981), (1988) рҿы. Актәи аҭыжьраан «зхашәахы», «иҳәеитҳәагьы» ҳәа ианыз ажәақәа, анаҩстәиқәа рҿы «зхашәа
хы», «иҳәеит ҳәагьы» ҳәа ириашан; аԥхьатәиқәа ҩ-шәҟәык
рҿы «иаҳа-иҵагьы» ҳәа иҩыз ажәа, ахԥатәи аҿы «иаҳаиҵегьы» ҳәа еиҭакын. Ара ианаҳҵо атекст аҩбатәи аҭыжьра
шьаҭас иаҭаны иаагоуп.
«Имч ыҟам, уи дабаауп…» – Икьыԥхьын апоет иеиз­
гақәа хԥа (1971), (1981), (1988) рҿы. Актәи ашәҟәы аҿы
«уа сарада» ҳәа иану, егьырҭ рҿы «уасарада» ҳәа иԥсахуп;
аԥхьатәиқәа ҩ-шәҟәык рҿы «уахьтәи», «уаналагалакь»
ҳәа иҩу ажәақәа, ахԥатәи аҿы «уахьтә», уаналагалак» ҳәа
иҟоуп; актәии ахԥатәии рҟны «унеиуа» иаҳԥыло ажәа,
аҩбатәи аҿы «унеи» иануп. Ара ианаҳҵо атекст актәи
ашәҟәы аҟнытә иаагоуп.
«Амаҭ укәа иҭауртәаргьы…» – Икьыԥхьын апоет иеиз­
730

гақәа ҩба (1971), (1981) рҿы. Атекстқәа еиԥшымзаара ры­
маӡам.
«Алым аҿаԥхьа иашшит Ажьа…» – Икьыԥхьын апоет
иеизгақәа ҩба (1971), (1981) рҿы. Атекстқәа еиԥшымзаа­ра
рымаӡам.
«Уи иҟны ҳаӷоу аус имоуп…» – Икьыԥхьуп апоет иеизгақәа хԥа (1971), (1981), (1988) рҿы. Атекстқәа
еиԥшымзаара рымаӡам.
Абгахәыҷы ауасиаҭ. – Икьыԥхьын апоет иеизгақәа хԥа
(1971), (1981), (1988) рҿы. Аԥхьатәиқәа ҩ-шәҟәык рҿы
«саныԥслакь» ҳәа иану ажәа, ахԥатәи аҿы «саныԥслак»
ҳәа икьыԥхьуп. Ара ианаҳҵо актәи авариант ауп.
Аԥсадгьыл абзиабараз. – Икьыԥхьын апоет иеизгақәа
ҩба (1971), (1981) рҿы. Арҿиамҭаҿы ажәа «иеиԥш»
аҩышьатә форма аманы акырынтә иаҳԥылоит, аха аҩба­
тәи ашәҟәы аҿы знык 19-тәи астрофаҿы «еиԥш» иануп.
Ҳара еиԥшхаразы актәи авариант аанҳажьит.
«Дҭахеит ақәыԥш, иаҩызаз атариал…» – Икьыԥхьын
ажурнал «Алашара» (1976, № 1); апоет иеизгақәа ҩба
(1978), (1981) рҿы. Атекстқәа еиԥшымзаара рымаӡам. Кь.
Чачхалиа ианшьа иҷкәын Валери Инал-иԥа Аџьынџьал
иҭахара иазкуп ари ажәеинраала (Д. Ч.).
«Дыԥсит ауаҩы, шәышықәса зхыҵуаз…». – Икьыԥ­хьын
ажурнал «Алашара» (1976, № 1); апоет иеизгақәа хԥа (1978),
(1981), (1988) рҿы. Атекстқәа еиԥшымзаара рымаӡам.
Аԥсра сацәшәаӡом… – Икьыԥхьын апоет иеизгақәа
хԥа (1978), (1981), (1988) рҿы. Атекстқәа еиԥшымзаара
рымаӡам.
Абзиабара. – Икьыԥхьын апоет иеизгақәа хԥа (1978),
(1981), (1988) рҿы. Атекстқәа еиԥшымзаара рымаӡам.
«Сгәы иҭаӡамызт ажәеинраала аҩра…» – Икьыԥхьын
ажурнал «Алашара» (1983, №6), анаҩс 1988 ш. рзы иҭыҵыз
731

апоет иеизга рҿы. Ара ианаҳҵо атекст ашәҟәы аҟнытә иаагоуп.
«Аԥенџьыр аартуп, амш заманоуп…». – 1978 ш. иҭыҵыз
Кь. Чачхалиа ишәҟәы «Ақьиацәа рымҩа» аҿы абри
ажәеинраалала иалагоит «Аҵыхәтәантәи аблокнот аҟынтә»
ҳәа иарбоу ахәҭа. Уаҟа 13 жәеинраала ыҟоуп– «Иҭәуп са
сымш гәырҩала…» аҟынӡа. Икьыԥхьын апоет иеизгақәа
ҩба (1978), (1981) рҿы. Атекстқәа еиԥшымзаара рымаӡам.
«Сазҿлымҳауп сыжәлар ирҳәо…». – Икьыԥхьын ажурнал «Алашара» (1974, № 12); апоет иеизгақәа хԥа (1978),
(1981), (1988) рҿы. Атекстқәа еиԥшымзаара рымаӡам.
Бзиабароуп… – Икьыԥхьын ажурнал «Алашара» (1974,
№ 12); апоет иеизгақәа ҩба (1978), (1981) рҿы. Арҿиамҭа
ахы иалкааны иахьарбахаз ашәҟәқәа ирнылаз атекстқәа
рҿоуп. Урҭ еиԥшымзаара рымаӡам.
Сажәеинраала. – Икьыԥхьын ажурнал «Алашара»
(1974, № 12) аҿы ахы алкааны иарбаӡамкәа; анаҩс апоет
иеизгақәа хԥа (1978), (1981), (1988) рҿы. Арҿиамҭа ахԥатәи
ашәҟәы иананырҵоз ахы «Сажәеинраала» ҳәа акәымкәа
«Сажәеинраалақәа» ҳәа икьыԥхьын. Ара ианаҳҵо атекст
актәи авариант ауп.
Агәыӷра. – Икьыԥхьын ажурнал «Алашара» (1974,
№ 12); апоет иеизгақәа хԥа (1978), (1981), (1988) рҿы.
Арҿиамҭа ахы алкааны иахьарбахаз ашәҟәқәа ианырнылоз ауп, ажурналтә вариант аҿы ахьӡ арбамкәа икьыԥхьуп.
Актәи аҭыжьраан «акуыку» ҳәа иану ажәа, анаҩстәиқәа
рҿы «акукуу» ҳәа иԥсахуп. Ҵабыргны, ари ажәа аҩра иахьа
аус зуа аграфикаҿгьы иҭышәантәаланы иҟам. Иаҳԥылоит:
«акәыкәу», «акәукәу» ҳәа авариантқәа. Уи зыхҟьо ахԥатәи
ашьҭыбжь «ы» акәу, «у» акәу, мамзаргьы рыҩбагьы еиланы иҟоу аҳәара ҳцәуадаҩуп. Ара ианаҳҵо атекст иахьатәи
ҳжәарқәа ҳрықәныҟәаны ауп ишаҳкьыԥхьуа. Уаҳа еивгара
рымам.
732

«Аԥсабара асахьа ҭысхып…» – Икьыԥхьын апоет иеизгақәа хԥа (1978), (1981), (1988) рҿы. Атекстқәа
еиԥшымзаара рымаӡам.
«Сара аиарҭа самадоуп…» – Икьыԥхьын ажурнал «Алашара» (1978, № 5); апоет иеизгақәа хԥа (1978), (1981),
(1988) рҿы. Арҿиамҭа знылаз ажурнал абас еиԥш иҟоу
азгәаҭа ацуп: «Абри инагӡам ажәеинраала ашьҭахь, апоет икалам шьҭыхны, уаҳа акы изҩыртә дзыҟамлеит».
Ашәҟәқәа зегьы ирыцу азгәаҭа маҷк иԥсахуп. Уаҟа иануп:
«Абра иҿахҵәеит ажәеинраала, апоет дазхьаҳәны уаҳа
акы изҩыртә дзыҟамлеит. (Д.Ч.). Атекстқәа еиԥшымзаара
рымам.
Сҩызцәа, шәабаҟоу?.. – Икьыԥхьын апоет иеизгақәа
хԥа (1978), (1981), (1988) рҿы. Атекстқәа еиԥшымзаара
рымаӡам.
«Исымоуп гәҭыха, исымоуп гәала…» – Икьыԥхьын
ажурнал «Алашара» (1978, № 5); апоет иеизгақәа хԥа
(1978), (1981), (1988) рҿы. Аԥхьатәиқәа ҩ-шәҟәык
рҿы «еихмырԥаӡакәа» ҳәа ианыз ажәа, ахԥатәи аҿы
«ихмырԥаӡакәа» ҳәа иԥсахын. Ара ианаҳҵо аԥхьатәи авариант ауп.
Зегь еицылеит… – Икьыԥхьын апоет иеизгақәа хԥа
(1978), (1981), (1988) рҿы. Атекстқәа еиԥшымзаара рымаӡам.
«Иҭәуп са сымш гәырҩала…» – Икьыԥхьын апоет
иеизгақәа ҩба (1978), (1981) рҿы. Атекстқәа еиԥшымзаара
рымаӡам.
Ԥақәашьаа. – Икьыԥхьын апоет иеизгақәа ҩба (1978),
(1981) рҿы. Атекстқәа еиԥшымзаара рымаӡам. 1981 ш.
иҭыҵыз ашәҟәы (1979, 1980 шш. иҭыҵыз ирну зегьы ыҟоуп).
«Уа уахьнеиуа уҿырԥшыгаз…» – Икьыԥхьын 1981 ш.
иҭыҵыз апоет иеизга «Алирика. Асатира. Ажәеин­раалақәа
ахәыҷқәа рзы. Алитературатә ҭынха» ҳәа хыс измоу аҟны.
Ара ианаҳҵо атекстгьы уаантәи ԥсахрада иаагоуп.
733

Сыԥсҭазаара ахь. – Икьыԥхьын апоет иеизгақәа ҩба
(1981), (1988) рҿы. Атекстқәа еиԥшымзаара рымаӡам.
«Ақәԥараҿы угәы каумыжьын…» – Икьыԥхьын ажурнал «Алашара» (1981, № 2); апоет иеизгақәа ҩба (1981),
(1988) рҿы. Атекстқәа еиԥшымзаара рымаӡам.
«Игәы иалоуп: «Уаҩ дсыхцәажәом…» – Икьыԥхьын
апоет иеизгақәа ҩба (1981), (1988) рҿы. Раԥхьа иҭыҵыз
ашәҟәы аҿы «уеиԥшзаап» ҳәа ианыз ажәа, аҩбатәи
аҿы иԥсахын «уиеиԥшзаап» ҳәа. Ара ианаҳҵо атекст
ашьҭахьтәи аҭыжьымҭа аҟнытә иаагоуп.
«Иахаҵәиуа аԥынҵа имоуп…» – Икьыԥхьын 1981
ш. рзы иҭыҵыз апоет иеизгаҿы. Ара ианаҳҵо атекстгьы
уаантәи ԥсахрада иаагоуп.
Сҩыза Иазови, сареи, ҳаԥсадгьылқәеи. – Икьыԥхьын
ажурнал «Алашара» (1981, № 2); 1981 шықәсазы иҭыҵыз
апоет еизгеи рҿы. Ара ианаҳҵо атекст ашәҟәы аҟнытә
ԥсахрада иаагоуп.
Гәындача. – Икьыԥхьын ажурнал «Алашара» (1981,
№ 2); 1981 ш. иҭыҵыз апоет еизгеи рҿы. Ара ианаҳҵо
атекст ашәҟәы аҟнытә ԥсахрада иаагоуп. Арҿиамҭа лызкуп Б. Шьынқәба имаҭа хәыҷ – Гәында Мқаиа-ԥҳа (Д. Ч.).
Аԥсра сахыццакуам… – Икьыԥхьын ажурнал «Алашара» (1981, № 2); апоет иеизгақәа ҩба (1981), (1988) рҿы.
Ашәҟәқәа ирну атекстқәа еиԥшымзаара рымаӡам. Ара
ианаҳҵогьы уахьынтә иаагоуп. Л. Озеров иҟнытә (Д. Ч.).
Иасхьарраа. – Икьыԥхьын 1981 ш. иҭыҵыз апоет иеиз­­
гаҿы. Ара ианаҳҵо атекстгьы уаантәи ԥсахрада иаагоуп.
«Аҟыба-ӡыба иааӡаз имариам ихьацара…»–Икьыԥхьын
1981 ш. иҭыҵыз апоет иеизгаҿы. Ара ианаҳҵо атекстгьы
уаантәи ԥсахрада иаагоуп. Ажәеин­раала рықәҿнаҭоит
хыхь иану апоет егьырҭ ирҿиамҭақәа «Сыԥсҭазаара ахь»,
«Ҳауала иҭәу анкьапышҭа…».
Аус ахьутәу. – Икьыԥхьын апоет иеизгақәа ҩба (1981),
(1988) рҿы. Атекстқәа еиԥшымзаара рымаӡам.
734

Гәыӷрала сыҟоуп. – Икьыԥхьын ажурнал «Алашара» (1981, № 2); апоет иеизгақәа ҩба (1981), (1988) рҿы.
Атекстқәа еиԥшымзаара рымаӡам.
Абас узыҟоузеи, Наҳар? – Икьыԥхьын 1981 ш. иҭыҵыз
апоет иеизгаҿы. Ара ианаҳҵо атекст уаантәи ԥсахрада иаагоуп.
Абарҭ ашьхақәа сшырԥоу… – Икьыԥхьын ажурнал
«Алашара» (1981, № 2); апоет иеизгақәа ҩба (1981),
(1988) рҿы. Актәи ашәҟәы аҿы «ишәҭыкакаҷуа» ҳәа ианыз
ажәа, аҩбатәи аҿы «ишәҭы-какаҷуеит» ҳәа иԥсахын. Ара
ианаҳҵо аԥхьатәи авариант ауп.
Ашәа рзысҳәоит ҿыц. – Икьыԥхьын апоет иеизгақәа
ҩба (1981), (1988) рҿы. Атекстқәа еиԥшымзаара рымаӡам.
Салам шәысҭоит. – Икьыԥхьын ажурнал «Алашара»
(1981, №2); 1981 ш. иҭыҵыз апоет иеизга. Ара ианаҳҵо
атекст ашәҟәы аҟнытәи ԥсахрада иаагоуп.
«Аҟәа сыҟоуп, сынхоит Аҟәа…» – Икьыԥхьын апоет
иеизгақәа ҩба (1981), (1988) рҿы. Атекстқәа еиԥшымзаара
рымаӡам.
Пицунда. – Икьыԥхьын ажурнал «Алашара» (1981,
№ 2); апоет иеизгақәа ҩба (1981), (1988) рҿы. Атекстқәа
еиԥшымзаара рымаӡам.
«Дыхжәоуп, дгәаҩоуп, дыҵҟьоит…» – Икьыԥхьын апоет
иеизгақәа ҩба (1981), (1988) рҿы. Актәи ашәҟәы аҿы «данааилакь», «анынхалакь» ҳәа иану, аҩбатәи аҿы иԥсахуп
«данааилак», «анынхалак» ҳәа. Ара ианаҳҵо аԥхьатәи авариант ауп.
Акәты ахаҵара. – Икьыԥхьын ажурнал «Алашара»
(1983, №6), анаҩс 1988 ш. рзы иҭыжьыз «Ажәеинраалақәа»
захьӡу апоет ишәҟәи рҿы. Ара ианаҳҵо атекст ашәҟәы
аҟнытә ԥсахрада иаагоуп.
Ари ахҭыс ҟалеит Ԥақәашь ақыҭан Ԥачлиа (Ачба) Енвер
игәараҭаҿы (Д. Ч.).
735

«Споетуп сара. Сыжәлар ангәамҵуа…» – (Р. Тагор
иҟынтә). Икьыԥхьын ажурнал «Алашара» (1983, № 6),
анаҩс 1988 ш. рзы иҭыҵыз апоет еизгеи рҿы. Ара ианаҳҵо
атекст ашәҟәы аҟнытә иаагоуп. Рабиндранат Тагор (1861–
1941). Индиатәи апоет, амузыкаԥҵаҩы, асахьаҭыхҩы,
ауаажәларатә усзуҩ (Д. Ч.).
«Ахьыӡ имоуп, ажәла имоуп…» – Икьыԥхьын ажурнал
«Алашара» (1983, № 6), анаҩс 1988 ш. иҭыҵыз апоет еизгеи рҿы. Ара ианаҳҵо атекст ашәҟәы аҟнытә иаагоуп.
«Ҳара ҳаныԥслак, шәышықәса анцалак…» – Икьыԥхьын
ажурнал «Алашара» (1983, № 6), анаҩс 1988 ш. иҭыҵыз
апоет еизгеи рҿы. Ара ианаҳҵо атекст ашәҟәы аҟнытә иаагоуп.
«Еҳ, сиашара, шаҟа скыдуҟьои…» – Икьыԥхьын ажур­
нал «Алашара» (1983, № 6), анаҩс 1988 ш. иҭыҵыз апоет
еизгеи рҿы. Ара ианаҳҵо атекст ашәҟәы аҟнытә иаагоуп.
Ааԥынра сеиқәнархеит. – Икьыԥхьын ажурнал «Алаша­
ра» (1983, № 6), анаҩс 1988 ш. иҭыҵыз апоет еизгеи рҿы.
Ара ианаҳҵо атекст ашәҟәы аҟнытә иаагоуп.
Абзиабара. – Икьыԥхьын ажурнал «Алашара» (1983,
№6), анаҩс 1988 ш. иҭыҵыз апоет еизгеи рҿы. Ара ианаҳҵо
атекст ашәҟәы аҟнытә иаагоуп.
Аԥсны азы. – Икьыԥхьын ажурнал «Алашара» (1983, №
6), анаҩс 1988 ш. иҭыҵыз апоет еизгеи рҿы. Ара ианаҳҵо
атекст ашәҟәы аҟнытә иаагоуп.
«Сналаԥшындаз, шьыри, Аҟәа…» – Икьыԥхьын ажурнал
«Алашара» (1983, № 6), анаҩс 1988 ш. иҭыҵыз апоет еизгеи рҿы. Ара ианаҳҵо атекст ашәҟәы аҟнытә иаагоуп.
Ала ҟьала. – Икьыԥхьын ажурнал «Алашара» (1983, №
6), анаҩс 1988 ш. иҭыҵыз апоет еизгеи рҿы. Ара ианаҳҵо
атекст ашәҟәы аҟнытә иаагоуп.
Калҭ- мшы иарииз… – Икьыԥхьын ажурнал «Алашара» (1983, № 6), анаҩс 1988 ш. иҭыҵыз апоет еизгеи рҿы.
736

Ажәеинраала ахы аҭаны иахькьыԥхьхаз ашәҟәы аҿоуп.
Ара ианаҳҵо атекст ашәҟәы аҟнытә иаагоуп.
«Аԥсны салыхәхәа санцагьы…» – Икьыԥхьын ажурнал «Алашара» (1983, № 6), анаҩс 1988 ш. иҭыҵыз
«Ажәеинраақәа» аҿы. Ара ианаҳҵо атекст ашәҟәы аҟнытә
иаагоуп.
Спартиа. – Икьыԥхьын ажурнал «Алашара» (1961, № 6),
анаҩс 1963 ш. иҭыҵыз апоет иеизга «Ашәҭи ақәыци» аҿы.
Ара ианаҳҵо атекстгьы ԥсахрада уаантәи иаагоуп.
Разлив аҟны – Икьыԥхьын ажурнал «Алашара»
(1961, № 6), анаҩс 1963 ш. иҭыҵыз апоет иеизга «Ашәҭи
ақәыци» аҿы. Ара ианаҳҵо атекстгьы ԥсахрада уаантәи
иаагоуп.
«Аҟәраангьы сшәаҳәоит ҳәа…» – Икьыԥхьын апоет иеизгақәа ԥшьба (1960), (1963), (1968), (1981) рҿы.
Атекстқәа еиԥшымзаара рымам.
«Сара дысцәымӷуп, аиашазы…» – Икьыԥхьын апоет иеизгақәа ԥшьба (1960), (1963), (1968), (1981) рҿы.
Атекстқәа еиԥшымзаара рымаӡам.
«Сара гәыла сбеиоуп…». – Икьыԥхьын апоет иеизгақәа
хԥа (1963), (1968), (1981) рҿы. Атекстқәа еиԥшымзаара
рымаӡам
«Ацәгьа зуа ишиҵыҵыша…» – Икьыԥхьын апоет иеизгақәа ԥшьба (1960). (1963), (1968), (1981) рҿы.
Атекстқәа еиԥшымзаара рымаӡам.
«Ашәҭ иацәыӡуеит аԥшӡара…» – Икьыԥхьын апоет
иеизгақәа ҩба (1960), (1968) рҿы. Атекстқәа еиԥшымзаара
рымаӡам.
«Амҟәыбагьы аҭеиҭԥш амоуп…» – Икьыԥхьын апоет иеизгақәа ԥшьба (1960), (1963), (1968), (1981) рҿы.
Актәии ахԥатәии ашәҟәқәа рҿы «иашоузеи ҳәа иану ажәа,
аҩбатәии аԥшьбатәии рҿы «ицәашоузеи» ҳәа иҟоуп. Ара
ианаҳҵо аԥхьатәи авариант ауп.
«Уара иҟоуҵаз абзиара…» – Икьыԥхьын апоет
737

иеизгақәа ԥшьба (1960), (1963), (1968), 1981 рҿы. Атекстқәа
еиԥшымзаара рымаӡам.
«Аҩн ду аҟаҵара улымшозар…» – Икьыԥхьын апоет
иеизгақәа ԥшьба (1960), (1963), (1968), (1981) рҿы. Актәии
ахԥатәии ашәҟәқәа рҿы «аҩн ду» ҳәа иану ажәа аҩбатәии
аԥшьбатәии рҿы «аҩнду» ҳәа икьыԥхьуп. Ара ианаҳҵо
актәи авариант ауп.
«Аҳәа устол ианадуртәала…» – Икьыԥхьын апоет иеизгақәа ԥшьба (1960), (1963), (1968), (1981) рҿы.
Атекстқәа еиԥшымзаара рымаӡам.
«Игәыбзыӷуа ала шәарҭоуп…» – Икьыԥхьын апоет иеизгақәа ԥшьба (1960), (1963), (1968), (1981) рҿы.
Атекстқәа еиԥшымзаара рымаӡам.
«Ачара анумоу уҭынха дныжьны…» – Икьыԥхьын апоет иеизгақәа ԥшьба (1960), (1963), (1968), (1981) рҿы. Актәи
аҭыжьраан «ууа» ҳәа ианыз ажәа, анаҩстәи ашәҟәқәа рҿы
иԥсахын «ууа» ҳәа. Ара ианаҳҵо ашьҭахьтәи авариант ауп.
«Аҟәыд ҵыӡәӡәаны инҭарыԥсеит ачуан…» – Икьыԥхьын
апоет иеизгақәа ҩба (1963), (1981) рҿы. Аҩбатәи ашәҟәы
аҿы игханы ажәа «егьырҭ» аҭыԥан «еқьырҭ» ҳәа иануп. Ара
ианаҳҵо атекст раԥхьатәи аҭыжьра аҟнытә иаагоуп.
«Иаашьо ауаҩы…» – Икьыԥхьын апоет иеизгақәа
хԥа (1963), (1968), (1981) рҿы. Атекстқәа еиԥшымзаара
рымаӡам.
«Абажә, аҵх анылашьцоу…» – Икьыԥхьын апоет
иеизгақәа хԥа (1963), (1968), (1981) рҿы. Атекстқәа еиԥшы­
мзаара рымаӡам.
«Ҽнак аҳра зырҭаз…» – Икьыԥхьын апоет иеизгақәа
ҩба (1963), (1981) рҿы. Атекстқәа еиԥшымзаара рымаӡам.
«Абашара – хлаӷьароуп…» – Икьыԥхьын апоет
иеизгақәа хԥа (1963), (1968), (1981) рҿы. Атекстқәа еиԥшы­
мзаара рымаӡам.
«Ацәгьа зуа иуӡом…» – Икьыԥхьын апоет иеизгақәа
ҩба (1963), (1968) рҿы. Атекстқәа еиԥшымзаара рымаӡам.
738

«Иахьыҟаз гәанаҭан…» – Икьыԥхьын апоет иеизгақәа
ҩба (1960), (1981) рҿы Атекстқәа еивгара рымаӡам.
«Шьыжьымҭанлеи хәылԥазылеи…» – Икьыԥхьын апоет
иеизгақәа ҩба (1963), (1981) рҿы. Атекстқәа еиԥшымзаара
рымаӡам.
«Са исыздырам «астилиага»…». – Икьыԥхьын апоет
иеизгақәа ҩба (1963), (1981) рҿы. Атекстқәа еиԥшымзаара
рымаӡам.
«Аҳәа зыҟәну баша иҟәнызар…» – Икьыԥхьын ажурнал
«Алашара» (1963, № 2), апоет иеизгақәа хԥа (1963), (1968),
(1981) рҿы. Раԥхьатәиқәа ҩ-ҭыжьрак рҿы арҿиамҭа хԥахԥа цәаҳәа иҟоу ҩ-строфакны иануп. Ахԥатәи аҭыжьраан
урҭ астрофақәа рыбжьара аеҵәақәа гылоуп азы, ихазқәоу
рҿиамҭақәоушәа иҟалеит. Насгьы ахԥатәи аҭыжьраҿы
иара ахқәа рҿы иаалкааны иазгәаҭам, ашәҟәы злеихшоу
арубрикақәа руак «Ашьацмақәа» ирыҵаркыз арҿиамҭа
маҷқәа ирылоуп.
«Уаа дуқәак ашьха ицауан…» – Икьыԥхьын апоет
иеизгақәа ԥшьба (1963), (1968), (1980), (1988); ажурнал
«Алашара» (1998, № 4) рҿы. Актәи ашәҟәы аҿы «изашьҭаз»
ҳәа ианыз ажәа, анаҩстәиқәа зегьы рҿы «изашьҭааз» ҳәа
иԥсахын. Ара ианаҳҵо ашьҭахьтәи авариант ауп.
«Амҵ ԥыруеит, аха азҩоуп иныҟәнаго…» – Икьыԥхьын
апоет иеизгақәа ҩба (1963), (1981) рҿы. Атекстқәа
еиԥшымзаара рымаӡам.
«Имгәа аҟны акәзар иахьыҟоу ихәыцырҭа…» –
Икьыԥхьын апоет иеизгақәа хԥа (1967), (1968), (1981)
рҿы. Актәи ашәҟәы аҿы «есқьынгьы» ҳәа иану ажәа,
анаҩстәиқәа рҿы «есқьынагьы» ҳәа иԥсахын. Ара ианаҳҵо
ашьҭахьтәи авариант ауп.
«Аҳәа азын иуҳәар ҟалоит…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымаӡам.
739

«Ахаареи аразреи иахьахәҭоу ибзиоуп…» – Икьыԥ­хьын
апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымаӡам.
«Угха уеиҳәазар, дуаӷазаргьы иудкыл…» – Икьыԥхьын
апоет иеизгақәа хԥа (1967), (1968), (1981) рҿы. Актәи
ашәҟәы аҿы «узиамҳәаргьы» ҳәа ианыз ажәа, анаҩстәи
аҭыжь­рақәа раан «узиамҳәазаргь» ҳәа еиҭакын. Ара
ианаҳ­ҵо атекст аԥхьатәи авариант ауп.
«Алаӷәраҿы амхы лазҵо…» – Икьыԥхьын апоет
иеизгақәа хԥа (1963), (1968), (1981) рҿы. Атекстқәа еиԥ­
шым­заара рымаӡам.
«Ҳгәыҳҽанӡамкәа, иаха асы…» – Икьыԥхьын апоет иеизгақәа хԥа (1963), (1968), (1980) рҿы. Атекстқәа
еиԥшымзаара рымаӡам.
«Адәаҿы зхала игылоу аҵла…» – Икьыԥхьын апоет
иеизгақәа ҩба (1963), (1981) рҿы. Атекстқәа еиԥшымзаара
рымам.
«Агәы! Агәы, аха изакә гәузеи…» – Икьыԥхьын апоет
иеизгақәа ҩба (1963).
«Аӡыхь бзиа аиҵыхра…» – Икьыԥхьын апоет иеизгақәа
ҩба (1967), (1968) рҿы. Атекстқәа еиԥшымзаара рымам.
«Егьырҭ зегьы акгьы рымамкәа…» – Икьыԥхьын апоет
иеизгақәа ҩба (1967), (1981) рҿы. Раԥхьатәи аҭыжьраан
ажәа «акыгь» ҳәа ашәҟәы ианылаз шыгхаз арбоуп уи иацу
арҽеирақәа рҿы. Уаҟа иара риашоуп «акгьы» ҳәа. Аҩбатәи
аҭыжьраан ари ажәа «акагь» ҳәа иҩын. Ҳара ара ианаҳҵо
актәи авариант ауп.
«Жәлантәык рыхьӡ ҭигар ҟалоит аӡәы…» – Икьыԥхьын
апоет иеизгақәа хԥа (1967), (1968), (1981) рҿы. Раԥхьатәи
аҭыжьраан арҿиамҭа ҩ-цәаҳәак аман, аҩбатәи инаркны
даҽа ҩ-цәаҳәак ацҵаны икьыԥхьуп. Актәи ашәҟәы аҿы
«рхьишьыр» ҳәа иҩу ажәа, егьирахь «ахьишьыр» ҳәа
иԥсахуп. Ара ианаҳҵо ихаҭәаау авариант ауп.
740

«Исгәалашәоит умаҭәа ҿыцқәа…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымаӡам.
«Ихахәы мыжда шланы ианалга…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымаӡам.
«Аҵларкәыкә бажә баны…» – Икьыԥхьын ажурнал
«Алашара» (1964, № 2) апоет иеизгақәа хԥа (1967), (1968),
(1981) рҿы. Атекстқәа еиԥшымзаарас ирымоу апунктуа­
циатә дыргақәа роуп. Ара ианаҳҵо аагоуп аԥхьатәи
ашәҟәы аҟнытә.
«Иҟоуп кәты арцынак…» – Икьыԥхьын ажурнал «Алашара» (1964, № 4), апоет иеизгақәа хԥа (1967), (1968),
(1981) рҿы. Атекстқәа еиԥшымзаара рымаӡам.
«Амца ахьеиқәыз абан ауаса…» – Икьыԥхьын ажурнал
«Алашара» (1964, № 2), апоет иеизгақәа хԥа (1967), (1968),
(1981) рҿы. Актәи ашәҟәы иацу агхақәа рырҽеираҿы
иарбоуп «агаӡа» ҳәа иану ажәа «гаӡа» ҳәа ишаԥхьатәу.
Аҩбатәи аҭыжьраҿы уи арҽеира гәамҭакәа ҩаԥхьа «агаӡа»
ҳәа ианылеит. Ахԥатәи аҿы уи риашоуп. Ара ианаҳҵо атекст
арҽеира зызгәаҭоу авариант ауп.
«Ҳауала иҭәу анкьапышҭа…». – Икьыԥхьын 1981 ш.
иҭыҵыз апоет иеизгаҿы. Ара ианаҳҵо атекст уаантәи
ԥсахрада иаагоуп.
«Иауауеи ацгәы, узҿқәоу ҽеила…» – Икьыԥхьын 1968
ш. иҭыҵыз апоет ишәҟәы «Иалкаау». Ара ианаҳҵо атекстгьы уаантәи иаагоуп.
«Аҩыжәра, аҩыжәра…» – Икьыԥхьын апоет иеизгақәа
ҩба (1978), (1981) рҿы. Атекстқәа еиԥшымзаара рымаӡам.
«Иабалак зегьы зҿашәо…» – Икьыԥхьын апоет
иеизгақәа ҩба (1978), (1981) рҿы. Атекстқәа еиԥшымзаара
рымаӡам.
«Иқәгәыӷны, ҳамаҵ иуп ҳәа…» – Икьыԥхьын апоет
741

иеизгақәа ҩба (1978), (1981) рҿы. Атекстқәа еиԥшымзаара
рымаӡам.
«Анаатә асуа ианымацәысуа…» – Икьыԥхьын апоет
иеизгақәа ҩба (1967), (1968) рҿы. Атекстқәа еиԥшымзаара
рымаӡам.
«Уахаҟам, иахьыҟам, иҟам шьыжьы…» – Икьыԥхьын
апоет иеизгақәа хԥа (1967), (1968), (1981) рҿы. Актәи
ашәҟәы иацу арҽеирақәа рҿы иарбоуп «дцәажәоит»
ҳәа игханы ианылаз ажәа, «уцәажәоит» ҳәа ишаԥхьатәу.
Уи арҽеира алагалоуп егьырҭ аҭыжьымҭақәа рҿы. Ара
ианаҳҵо атекст аҵыхәтәантәи аҭыжьра аҟнытә иаагоуп.
«Ҽада цәгьа, ҽада бзиа ыҟам…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымам.
«Ала сацәшәоит саҩсаанӡа…» – Икьыԥхьын апоет
иеизгақәа хԥа (1967), (1968), (1981) рҿы. Актәи ашәҟәы аҿы
«санаклакь» ҳәа ианыз ажәа, егьырҭ рҿы «санаклак» ҳәа
иԥсахын. Ара ианаҳҵо атекст ашьҭахь иҭыҵыз ашәҟәқәа
рҟынтә иаагоуп.
«Ак сыгхеит ҳәа угәы каумыжьын…» – Икьыԥхьын
апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымам.
«Ушәаԥырҳаԥуа аԥсҭазаараҿ…» – Икьыԥхьын апоет
иеизгақәа хԥа (1967), (1968), (1981) рҿы. Раԥхьатәи ашәҟәы
аҿы «аԥсҭазара» ҳәа ианыз ажәа, егьырҭ рҿы иԥсаххеит
«аԥсҭазаараҿ» ҳәа. Ара ианаҳҵо атекст ашьҭахь иҭыҵыз
ашәҟәқәа рҟынтә иаагоуп.
«Даагылазар, ихы агәра ганы…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаарас ирымоу апунктуациатә дыргақәа ргылашьа ауп. Ара ианаҳҵо атекст ашьҭахь иҭыҵқәаз ашәҟәқәа
рҟынтә иаагоуп.
«Шәы-гхак змаз усысгьы икымызт…» – Икьыԥхьын
апоет иеизгақәа хԥа (1967), (1968), (1981) рҿы. Раԥхьатәи
742

ашәҟәы аҿы «ес-уаха» ҳәа ианыз ажәа, егьырҭ рҿы «есуаха» ҳәа иԥсахын. Ара ианаҳҵо атекст ашьҭахь иҭыҵыз
ашәҟәқәа рҟынтә иаагоуп.
«Сҿа мшны, сара сшәырны…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымам.
«Ашьхақәа ҭынчуп, ҿырҭӡом дара…» – Икьыԥхьын
апоет иеизгақәа хԥа (1967), (1968), (1981) рҿы. Актәии
ахԥатәии ашҟәқәа рҿы «ҿуҭӡомеи» ҳәа иҩу ажәа, аҩбатәи
аҿы «ҿуҭӡомеи» ҳәа икьыԥхьуп. Ара ианаҳҵо атекст
аҩбатәи аҭыжьра аҟнытә иаагоуп.
«Аҟармаҵыс чмазаҩхеит…» – Икьыԥхьын апоет иеизгақәа хԥа (1967), (1968), (1981) рҿы. Атекстқәа
еиԥшымзаара рымаӡам.
«Арацәа акәым усс иҟоу…» – Икьыԥхьын ажурнал
«Алашара» (1964, № 2), апоет иеизгақәа хԥа (1967), (1968),
(1981) рҿы. Актәии ахԥатәии аҭыжьымҭақәа рҿы «имца
шыраха» иҩу, аҩбатәи аҿы ажәакны «имцашыраха» ҳәа
иануп. Ара ианаҳҵо атекст аҩбатәи ашәҟәы аҟнытә иаагоуп.
«Сажәеинраала уара уқәыцыз…» – Икьыԥхьын апоет иеизгақәа ԥшьба (1967), (1968), (1980), (1988) рҿы.
Атекстқәа еиԥшымзаара рымаӡам.
«Аԥсны иҟоу ҩыџьа роуп…» – Уаанӡа икьыԥхьмызт, Апоет иблокнот аҟнытә иаагоуп. Мыџьа 1960-тәи ашықәсқәа
рзы Аԥсны еицырдыруаз ахәаахәҭыҩ ду иакәын. Аԥсны
АССР аиҳабыра зегьы «иаахәан» иман шамаха. Амаҵуцәа
раҭареи рамхреи азҵаатәқәа иӡбо аҟынӡа амч иман.
«Могидсон…» – Могидсон, Аҟармара шахҭак аҿы бух­
гал­терс аус иуан 1970 ашықәсқәа рзы. Ашахҭа-усуцәа
ианаамҭаз руалафахәы анырмоу, игәамҵны абухгалтер ишә
иадеизалан рыбжьқәа цәгьаны рыгәҭыхақәа еибырҳәон.
Ус Кьыршьал Чачхалиа рааигәара днеит. Усҟан Кь. Чачхалиа Тҟәарчал хатә корреспондентс аус иуан агазеҭ «Аԥсны
743

ҟаԥшь» ахьӡала. Агәамҵцәа иаразнак Кьыршьал икәшан
дыркит, абри Могидсон џьара акы ихуҳәаарауазеи ҳәа:
Апоет маҷк аҟара даазхәыцын, ус нареиҳәеит:
«Могидсон ашьха дцон.
Арахә кеицон, нас – иааицон».
Арҭ ацәаҳәақәа ашахтиорцәа маҷк иаарччеит. Ари
ахҭыс сара Ԥақәашьтәык Ҭаниак исзеиҭеиҳәеит
Мыӡ икәара санҩеиуаз, 1984 ш.
«Аӡәы иҩны ушыҟоу дааир ҟалоит уаӷа…» – Икьыԥхьын
апоет иеизгақәа хԥа (1967), (1968), (1981) рҿы. Раԥхьатәи
аҭыжьраан «иулшозаалакь» ҳәа иҩу ажәа, егьырҭ ашәҟәқәа
рҿы «иулшозаалак» ҳәа ирнуп. Ара ианаҳҵо атекст
ашьҭахьтәи авариант ауп.
«Узҭаху урҭ ргәы ԥумжәан…» – Икьыԥхьын апоет иеизгақәа хԥа (1967), (1968), (1981) рҿы. Раԥхьатәи
аҭыжьраан «думыргәырӷьан»,«ажәҩан ахь»,«думырҵәуам»,
«дҟоумҵан» ҳәа иҩыз ажәақәа, егьырҭ аҩ-шәҟәык рҿы
иԥсахын «думыргәырӷьан», «ажәҩанахь», «думырҵәуан»,
«дҟаумҵан» ҳәа. Ара ианаҳҵо атекст аҩбатәи ашәҟәы
аҟнытә иаагоуп.
«Аԥҭақәа шьҭыҵит…» – Икьыԥхьын апоет иеизгақәа
ҩба (1978), (1981) рҿы. Атекстқәа еиԥшымзаара рымаӡам.
АКЬЫԤХЬ ЗЫМБАЦ АЖӘЕИНРААЛАҚӘА

«Инал-иԥа Шьалуа ичаала…» – Еицырдыруа аԥсуа
ҭоурыхҭҵаҩы, аетнограф, алитератураҭҵааҩы, акритик Ш.
Д. Инал-Иԥа (1916–1995) икритикатә усумҭақәа ирызку
ҩызаратә шаржуп. Раԥхьаӡа акәны икьыԥхьуп.
Ашшра. – Раԥхьаӡа акәны икьыԥхьуп.
«Сыцәан сҿыхеит…» – Раԥхьаӡа акәны икьыԥхьуп.
«Сыҽуааха сналалеит Ҷлоу ақыҭа…» – Раԥхьаӡа акәны
ихарҭәааны икьыԥхьуп. Иагәылан апоет «Ҷлоутәи иблокнот». Уаанӡа егьырҭ ашәҟәқәа рҿы ари ажәеинраала
744

ркьыԥхьхьан аԥхьатәи 4-цәаҳәа ацрыхны. Араҟа
ихарҭәааны апоет ишиҩыҵәҟьаз ианаҳҵоит. (Д. Ч.)
«Еибах-еибафо Дәаб аӡиас…» – Раԥхьаӡа акәны икьыԥ­
хьуп.
«Ашьхақәа ирышәҵаны…» – Раԥхьаӡа акәны икьыԥ­
хьуп.
«Санбыхәаԥшлакь ахәыцра насыхоит…» – Раԥхьаӡа
акәны икьыԥхьуп.
Аиашьара агәы. – Раԥхьаӡа акәны икьыԥхьуп.
«Зыҟны аусқәа ҳамда?». – Раԥхьаӡа акәны икьыԥхьуп.
«Суа, сықәла, сҩыза иаша…» – Раԥхьаӡа акәны
икьыԥхьуп.
Аҳақьымцәа исабжьыргаз аҭакс. – Раԥхьаӡа акәны
икьыԥхьуп.
«Аиаша иашьҭаз амла дакит…» – Раԥхьаӡа акәны
икьыԥ­хьуп.
Гәыблиа Гьаргь. – Раԥхьаӡа акәны икьыԥхьуп. Аԥсуа
поет, ашәҟәыҩҩ, алитератураҭҵааҩы Гьаргь Константиниԥа Гәыблиа (1928) изку ҩызаратә шаржуп.
Б. Шьынқәба. – Раԥхьаӡа акәны икьыԥхьуп.
Ҳаламыси ҳшьеи. – Раԥхьаӡа акәны икьыԥхьуп.
«Аԥсшәа уазҳәо урҭахны акәым…» – Раԥхьаӡа акәны
икьыԥхьуп.
Самсони Џьарнаси. – Раԥхьаӡа акәны икьыԥхьуп.
Ари ажәеинраала аԥсуа артистцәа Самсон Кәабахьиеи,
Џьарнас Анқәаби ирыхҳәаауп (Д. Ч.).
Шәгәы иҭоу шәҳәала. – Раԥхьаӡа акәны икьыԥхьуп.
«Иахьа илашәу ибаргәузеи…» – Раԥхьаӡа акәны икьыԥ­
хьуп.
Амшын еисуеит. – Раԥхьаӡа акәны икьыԥхьуп.
«Шамил, ухәда абжьы…».– Раԥхьаӡа акәны икьыԥхьуп.
«Шамили сареи ҳаигәылацәоуп…» – Раԥхьаӡа акәны
икьыԥхьуп.
745

«Шамил Плиа пил вино…» – Раԥхьаӡа акәны икьыԥхьуп.
«Издыруазҭгьы зегьы шбашаз…» – Раԥхьаӡа акәны
икьыԥхьуп.
«Бпоетесоуп, ба бануп…» – Раԥхьаӡа акәны икьыԥхьуп.
Апоетесса Нелли Ҭарԥҳа илыхьӡынҩылоуп (Д. Ч.).
«Витали уабаҟоу, Витали уҿыха…» – Раԥхьаӡа акәны
икьыԥхьуп. Апоет Витали Амаршьан изкуп. Кьыршьал Чачхалиа 1968–1969 ш. рзы Москва иҷкәын Денис ибара даннеилоз, В. Маршьан иҿы даанҿаслон. Ажәеинраала ҩуп
експромт ҳасабала (Д. Ч.)
«Сҽырҭынчны сызтәаӡом!» – Раԥхьаӡа акәны икьыԥхьуп.
Апоет иархив аҟнытә иаагоуп.
«Иаҳа-иаҳа сгәы шәоит, ибжьысуеит…» – Раԥхьаӡа
акәны икьыԥхьуп.
Ҷыҷыкәа дкәашоит. – Раԥхьаӡа акәны икьыԥхьуп.
Ҷыҷыкәа Џьонуа (1915–1975), Кь. Чачхалиа изааигәаз
аԥсуа поет изкуп. (Д. Ч.).
«Са саӡәыкым ба бзы игәырӷьо…».– Раԥхьаӡа акәны
икьыԥхьуп. Ачба Леила Никәа-иԥҳа (1925–2008). Арҵаҩы.
Аԥсуа школ-интернат раԥхьатәи адиректор. Лара лыбзоурала аԥсуа интернат алицеи аҟазшьа аанахәеит. Кь. Чачхалиеи лареи аус еицыруан, апоет иԥсуа жәеинраалақәа
аурысшәахь цәаҳәанҵала реиҭагаразы ( Д. Ч.).
«Ахәац адгьылаҿ инхон, инҵуан…» – Раԥхьаӡа акәны
икьыԥхьуп.
Аҟәараш. – Раԥхьаӡа акәны икьыԥхьуп.
Ҟараман иҩит ароман. – Раԥхьаӡа акәны икьыԥхьуп. И.
Ҭарба изкуп, (Д.Ч.).
«Ацәыкәбарқәа зегьы еицылар…» – Раԥхьаӡа акәны
икьыԥхьуп.
Барбала. – Раԥхьаӡа акәны икьыԥхьуп.
«Ушԥаҿаҳау, ушԥадагәоу…» – Раԥхьаӡа акәны
икьыԥхьуп.
«Ԥхынроуп, аамҭа шьҭа илашьцахьеит…» – Раԥхьаӡа
акәны икьыԥхьуп.
746

«Дыцәоушәа, дыцәамшәа, дцәаӡырҩуеит…» – Раԥхьаӡа
акәны икьыԥхьуп. Апоет иархив аҟнытә иаагоуп.
«Аӡыхь ахьыҵыҵуа ахьхьаҳәа абжьы гоит…» –
Раԥхьаӡа акәны икьыԥхьуп.
АИҬАГАҚӘА
А. Ахматова. «Ашьшьы-шьышьҳәа инеиуан Дон…» Ахматова Анна Андреи-иԥҳа (1889–1966) – иналукааша аурыс поетесса, аиҭагаҩ.
Р. Сарцевич. «Аҵырҭыша наганы…» Ричард Сарцевич – зҩымҭақәа еиҳараӡак 1960-тәи ашықәсқәа рзы
ркьыԥхьуаз аурыс поет.
М. Рыльски. «Апоезиа – ааԥын, амахәҭақәа зыршәҭуа…
»Рыльски Максим Фадеи-иԥа (1895–1964) – асовет украин
поет, ауажәларратә усзуҩы.
Л.Озеров. «Абаҩхатәра ацхыраара ақәнагоит…»
«Абаҩхатәра ԥсра ақәым, енагь аԥсы ҭоуп…»
Иу. Лакрба. Одисеи игәхьаа.
Белоруссиатәи адгьыл. Лакрба Иури Асҭамыр-иԥа
(1934–2004) – аурыс, аԥсуа поет, аиҭагаҩы, акино­сце­
нарист.
М. Лермонтов. «Алашьцараҿ ашьхақәа…». Лермонтов
Иури Михаил-иԥа (1814–1841) – аурыс поет, адраматург. Ари ажәеинраала Михаил Лермонтов иҟнытә иаагоуп. Ахаҭа зҩыз анемец поет Гиоте иоуп. Аурысшәа аҟнытә
аԥсшәахь еиҭеигеит Кь. Чачхалиа.
И. Бунин. Азаҵәра. Бунин Иван Алексеи-иԥа (1870–
1953) – аурыс шәҟәыҩҩы, Жәларрыбжьаратәи Нобель
ипремиа алауреат.
Р. Гамзатов. Амҩан.
Ҳәсақәак рахь. Расул Гамзатов (1923–2003). Кь. Чачхалиа дыздыруаз Дагесҭан жәлар рпоет. 1959 шықәсазы Кь.
Чачхалиа иԥшәма Нинеи иҷкәын Валереи ицны Махачкала инеин, Расул Гамзатов иҩны имҩахыҵит.

747

Аизарақәа рзы цәаҳәақәак. Ари ажәеинраала краамҭа
иркьыԥхьуамызт, убри аҟнытә еимда-ааимдо апоезиа
абзиабацәа ирылан. Нас ауп акьыԥхь анаба. Урысбызшәала
икьыԥхьын «Собрания» (Собрания, их гул и тишина…)
С. Есенин. Аԥсы уахь.
«Аӡын шәаҳәоит, уи ирӷызуа…»
Апоет.
Асалам шәҟәы ан лахь. Есенин Сергеи Александр-иԥа
(1895–1925) – аурыс поет.
Ш. Петефи. Матильда. Петефи Шандор (1823–1849) –
авенгр поет.
Л. Забашҭа. «Аԥхьаҩ думжьан, енагь иҳәала аиаша…».
Забашҭа Лиубов (1919–990) – асоветтә украинтә апоетԥҳәыс.
А. Ханфенов. Аҳәатә хамҵара.
Лыԥшӡарада… Арҭ ажәеинраалақәа кьыԥхьын ажурнал
«Алашара» (1965, № 3). Ханфенов Алим Мазан-иԥа (1922–
2014) – ачерқьес поет, Аԥсны акультура зҽаԥсазтәыз
аусзуҩ.
АСТАТИАҚӘА

Аусура бзианы иахьеиҿкаау. – Икьыԥхьын агазеҭ
«Аԥсны ҟаԥшь». 1967 ш., апрель 21.
Аби аԥацәеи. – Ари астатиа аоригинал ауп.
«Ауаа зегьы блала ирымбо…» Ари Кьыршьал Чачхалиа Б. Шьынқәба ирҿиара иазку аҭҵаамҭа иацыԥҵәахоуп.
2017 ш. азы иҭыҵыз Р. Каԥбеи Кь. Чачхалиеи еицырҩыз
«Аамҭа зтәу» ҳәа Б. Шьынқәба иажәеинраалоу ироман
«Аҿатә-уаа» иахәҭакуп. Убри ашәҟәы атемала ауп излаҩу
ари ацыԥҵәахагьы.
Уа мшыбзиа, Тҟәарчал! – Икьыԥхьын: Агазеҭ «Аԥсны
Ҟаԥшь». № 103. Асабша, маи, 1967 ш.
748

АЦҴА

Кь. Ш. Чачхалиа изку ажәеинраалақәеи астатиақәеи
Аҵыхәтәантәи ашәҟәы. – Кь. Х. Ачба иажәеинраала
кьыԥхьын: «Аԥсны ҟаԥшь». 1971, ииун 5.
Ҳаҩны иагу. – Н. З. Ҭарԥҳа лажәеинраала раԥхьаӡа
икьыԥхьын: «Алашара». 1974. № 9; анаҩс апоет леизга
«Аҽыхәа иаҵәа». Аҟәа, «Алашара», 1974.
«Иҳаракуп Аҟәатәи ашьхақәа…». – Г. Шь. Аламиа
иажәеинраала, раԥхьаӡа икьыԥхьын: «Алашара». 1974.
№ 5; анаҩс еизга «Мышкы аԥсҭазаара». Аҟәа, «Алашара»,
1976 уб. иҵ. Ажәеинраала епиграфс иамоуп ацәаҳәақәа
«Сқәыԥшындаз, иаҳауеи, абас наӡаӡа!»
Кь. Чачхалиа еицырдуруа иажәеинраала аҟнытә иаагоуп.
Кьыршьал Чачхалиа. – П. Хә. Бебиа иажәеинраала
кьыԥхьын: «Алашара», «Адгьыл амҵәыжәҩақәа». Аҟәа,
«Алашара», 1975 уб. иҵ.
Арҵаҩы Кьыршьал. –С. Р. Қьышьмариа иажәеинраала
кьыԥхьын иеизгаҿы: «Сыԥсадгьыл агәы» (Ажәеинраалақәеи
жәеинраалала иҩу ажәабжьқәеи). Аҟәа, 2017.
Ахшыҩҵак арҵауларазы, асахьаркыра ашьҭыхразы. –
В. С. Занҭариа иажәеинраала кьыԥхьын: Ажурнал «Алашара». 1957, № 2.
Ашәа ҿыц аҳәаразы. – С. Зыхәба, Р. Каԥба. Икьыԥхьын:
Ажурнал «Алашара». 1961, № 2.
«Апоет Кьыршьал Шамил-иԥа Чачхалиа…» –
Икьыԥхьын: Кь. Чачхалиа ишәҟәы «Ашәҭи ақәыци», Аҟәа,
Аԥснытәи АССР агазеҭтә-журналтә ҭыжьырҭа. Ашәҟә­
ҭыжьырҭатә сектор, 1963. Аннотациа аҳасабала.
Иахьатәи ҳаԥсуа поезиа абызшәа ацқьаразы ажәақәак.
– Ари Б. Шьынқәба истатиа ацыԥҵәахоуп. Икьыԥхьын:
Ажурнал «Алашара». 1963. № 3: Б. Шьынқәба. иҩымҭақәа
749

реизга. Афбатәи атом. Есымшааира ашьха скыдуп. Астатиа­
қәа. Аҭҵаамҭақәа. Ақәгыларақәа. Аҟәа, 2008.
Апоет иԥышәара. – Икьыԥхьын: Агазеҭ «Аԥсны Ҟаԥшь».
1968 ш., декабр, № 245.
Аԥсҭазаареи ахәырбӷьыци.–В. Б. Агрба. Икьыԥхьын:
Ажурнал «Алашара». 1968, № 3; В. Б. Агрба. «Аԥсҭазаареи
ахәырбӷьыци».
Алитературатә-критикатә
статиақәа.
Аҟәа, «Алашара», 1980; В. Б. Агрба. Аԥсуа сахьаркыратә
литературеи афольклори ирызку аҭҵаамҭақәа. Аҟәа,
Аԥҳәынҭшәҟәҭыжьырҭа, 2016.
Апоет-асатирик.–Икьыԥхьуп: Ажурнал «Алашара».
1968, № 10. Редакциатә статиоуп. Кьыршьал Чачхалиа
диижьҭеи 50 шықәса аҵра иазкны.
Апоет-сатирик. – М. Т. Лашәриа. – Икьыԥхьын: Кь. Чачхалиа ишәҟәы «Иалкаау» (1968) аԥхьажәа аҳасабала.
Аусумҭа иамоуп авариантқәа. Урҭ ианын Кь. Чачхалиа
ишәҟәы «Ахәырбӷьыц» (1968) злаатуа «Амбакәа имгарцаз иаҳмырбакәа…» хыс измоу аԥхьажәа, нас М. Лашәриа
ишәҟәы «Ҳазлиааз» (1985) «Аибашьра ашьҭахьтәи аԥсуа
поезиа» ахәҭак аҩныҵҟа.
Апоет иеҵәахә. – А. Н. Гогәуа. Икьыԥхьын: Кь. Чачхалиа
еизга «Ааԥынтәи ахәыцрақәа» аԥхьажәа аҳасабала. Аҟәа,
«Алашара», 1971.
Аҩыза игәалашәара. – Ш. Хә. Ԥлиа истатиа кьыԥхьын:
Агазеҭ «Аԥсны ҟаԥшь». 1971 ш., ииун 5.
Апоет-Асатирик – Кь. Чачхалиа диижьҭеи 60 шықәса
аҵра иазкны. Икьыԥхьуп: Ажурнал «Алашара». 1978, № 5.
Редакциатә статиоуп.
Аиқәыршәаҩ иҟнытә.–Икьыԥхьын: Кь. Чачхалиа.
«Ақьиацәа рымҩа». Аҟәа, «Алашара», (1978). Ашәҟәы
аиқәыршәаҩ Д. Чачхалиа иаԥхьажәа аҳасабала.
Ақьиацәа рымҩа. – В. А. Агрба. Икьыԥхьын: Ажурнал
«Алашара». 1979, № 6; В. Б. Агрба. Аԥсҭазаареи ахәыр­
750

бӷьыци. Алитературатә-критикатә статиақәа. Аҟәа, «Ала­
ша­ра», 1980; В. Б. Агрба. Аԥсуа сахьаркыратә литера­
туреи афольклори ирызку аҭҵаамҭақәа. Аҟәа, Аԥҳәынҭ­
шәҟәҭыжьырҭа, 2016.
Аччаԥшь лаша зҭынхаз. – В. Л. Аҵнариа. Икьыԥхьын:
Ажурнал «Алашара». 1979, № 3; Кь. Чачхалиа. Алирика.
Аҟәа, «Алашара». 1979 (аԥхьажәа аҳасабала).
Аиқәыршәаҩ иҟнытә. – Икьыԥхьын: Кь. Чачхалиа. Алирика. Асатира. Аҟәа, «Алашара», (1979). Ашәҟәы
аиқәыршәаҩ Д. Чачхалиа иаԥхьажәа аҳасабала.
«Уаанӡа 1979 ш. …» – Икьыԥхьын: Кь. Чачхалиа ишәҟәы
«Алирика, асатира». Аҟәа, (1980). Уи аиқәыршәаҩ Д. Чачхалиа ииҩыз аннотациа аҳасабала.
Згәы аԥхарра зыдгьыл иазынзыжьыз. – Р. Ӡ. Лашәриа.
Икьыԥхьын: «Иалкаау аԥсуа лирика» (1984) асериаҿы
иҭыжьыз Кь. Чачхалиа ишәҟәы аԥхьажәа аҳасабала.
Ашәыгақәа рмелодиа. – Н. Н. Киут. Икьыԥхьын: Агазеҭ
«Аԥсны ҟаԥшь». 1986, февраль 12.
Кьыршьал Чачхалиа сатирикк иаҳасабала. – Т. Шь.
Аџьба. Икьыԥхьын: «Аԥсны ҟаԥшь». 1988, ииун 11, Т.
Аџьба. Иҩымҭақәа. Аҩбатәи атом. Ахәыҷтәы рҿиамҭақәа.
Ажәабжьқәа. Астатиақәа. Амшынҵа. Аҟәа, 2000.
Апоет раԥхьатәи иажәеинраала. – Д. Кь. Чачхалиа.
Икьыԥхьын: «Аԥсны ҟаԥшь». 1983, сентиабр 23.
«Кьыршьал Чачхалиа иеицырдыруаз поет – сатирикын…» – Д. Кь. Чачхалиа. Икьыԥхьын: Кь. Чачхалиа ишәҟәы
«Ажәеинраалақәа» (1988) аннотациа аҳасабала.
Аччара арицар. – В. Л. Аҵнариа. Икьыԥхьын: Ажурнал
«Алашара». 1998, №4. Кьыршьал Чачхалиа 80 шықәса
ихыҵра иазкны.
Апоет-Асатирик. – С. Х. Ҭаркьыл. Икьыԥхьын: Ажурнал
«Амцабз». № 4, 1998. Кьыршьал Чачхалиа диижьҭеи 80
шықәса аҵра иазкны.
751

Абаҩхатәра лԥшаах змаз апоет. – (Кьышьал Чачхалиа
игәалашәара иазкны ажәақәак).– Икьыԥхьын: Б. Шьынқәба.
Иҩымҭақәа реизга. Ахәбатәи атом. Иацы. Иахьа. Уаҵәы.
Ажәеинраалақәа, ажәабжьқәа, астатиақәа, ақәгыларақәа.
Аҟәа, «Алашара», 2003.
Абаҩхатәра ҷыда. – Икьыԥхьын: Б. Гәыргәлиа. Арҿиа­
ратә хаҿсахьақәа. (Арҵагатә цхыраагӡа). Аҟәа, 2004. Астатиа ҳамҭас Кь. Чачхалиа иҭаацәа ириҭаз ишәҟәы аекзем­
плиар аҿы абас аниҵеит: «Акыр иаԥсоу Денис! Нина! Гәыкԥсыкала исҭахуп абри Кьыршьалгьы иӡбахә зҳәо сышәҟәы
иареи шәареи шәбиблиотекаҿ иҟазарц. Автор иҟнытә.
2.06.05 ш. Ачаарқыҭа».
Ашәҟәыҩҩи уи ибиографиеи. – (Кьыршьал Чачхалиа
диижьҭеи 80 шықәса аҵра иазкны).– Икьыԥхьын: Н. Ҷ. Ҳашыг.
Ашәҟәыҩҩцәа ирызку ажәа. Аҟәа, Аԥҳәыншәҟәҭыжьырҭа,
2008.
Аиаша иашьас измаз. – Џь. Б. Аҳәба. Икьыԥхьын: Ажурнал «Алашара». 2008, № 2.
Зкалам цҳафыруаз апоет. – В. Џь. Амаршьан.
«Сара гәыла сбеиоуп…» – Т. М. Ҷаниа.
Аиашаныҟәгаҩ. Нели Чычԥҳа-Гәыргәылиа. – Иаагоуп
Д. Чачхалиа иархив аҟнытә.

АЛФАВИТЛА АРБАГА

Аамҭа. (287)
Ааԥынра. (186)
Ааԥынра сеиқәнархеит. (356)
Ааԥынтәи ахәыцрақәа. (215)
«Абажә, аҵх анылашьцоу...». (372)
Абанкетқәа. (98)
«Абар, абар сахьнеиуа сықәԥраа!». (46)
«Абар, иҟалон ҵхыбжьон...». (264)
Абарҭ ашьхақәа сшырԥоу... (343)
Абас акәын Ленин дшыҟаз. (177)
Абас узыҟоузеи, Наҳар?. (342)
«Абас акәын дшыҟаз абри ахәыҷы...». (270)
«Абашара – хлаӷьароуп...». (373)
«Абаҩхатәра ацхыраара ақәнагоит...». (Л. Озеров) (436)
«Абаҩхатәра ԥсра ақәым...». (Л. Озеров) (436)
Абгахәыҷы ауасиаҭ. (303)
Абзиабара. (312)
Абзиабара. (358)
«Абзиабара ажәа енагь иҷкәыноуп...». (10)
Абниҵәҟьа. (132)
«Абратәи аӡыхь, абратәи аԥсабара...». (348)
«Агаҿахь снықәлеит, абаҳча сныҵыс...». (165)
«Агәабзиара уман, ахабзиара уман...». (50)
«Агәы казказуа ажәҩан саркьа...». (227)
Агәыӷра.
(319)
«Агәы! Агәы, аха изакә гәузеи...». (376)
«Агәырҩацәгьа уаҩ даражәуеит...». (274)
«Адгьыл шаҟа ыҟоу рдыруеит...». (250)

754

«Адәаҿы зхала игылоу аҵла...». (387)
Ажьа. (214)
Ажәытә уаҩ. (91)
Азаҵәра. (И. Бунин) (441)
«Азныказ ублаҿ дааиуеит...». (255)
«Аӡын шәаҳәоит, уи ирӷызуа...». (446)
«Аӡыхь ахьыҵыҵуа ахьхьаҳәа абжьы гоит...». (432)
«Аӡыхь бзиа аиҵыхра...». (376)
«Аӡәы иҩны ушыҟоу дааир ҟалоит уаӷа...». (381)
Аиаша иагеит. (107)
«Аиаша азыҳәан сыхәда хысҵәоит». (48)
«Аиаша анысҳәо џьоукы рзы иашоуп...». (272)
«Аиаша иашьҭалаз амла дакит...». (401)
Аиашьара агәы. (396)
Аизара. (108)
Аизарақәа рзы цәаҳәақәак. (444)
Аиԥырҵра. (65)
Акашәарах. (103)
Акоммунист иаша. (38)
Акрызлыҵуа… (51)
Акәты ахаҵара. (350)
«Ак сыгхеит ҳәа угәы каумыжьын...». (379)
«Акы зҩыроуп ҳәа сымтәац...». (258)
«Акыр ҵуеит агәамбзиара схаҧан...». (266)
«Акәалаа зго алеиҧш...». (58)
Ақьиақәа амҩа рызҭо. (159)
Ақәԥаҩ иашәа. (290)
«Ақәԥараҿы угәы каумыжьын...». (331)
«Ақәнамгақәа анызбауа...». (39)
Аҟәараш. (424)
«Аҟармаҵыс чмазаҩхеит...». (380)
«Аҟәа сыҟоуп, сынхоит Аҟәа...». (347)
«Аҟәраангьы сшәаҳәауеит ҳәа...». (370)

755

«Аҟәыд ҵыӡәӡәааны инҭарԥсеит ачуан...». (372)
«Аҟәыҵәа аҿықәаҿ уи ауаҩ амца еиқәиҵан...». (86)
«Аҟыбаӡыба иааӡаз имариам ихьацара...». (339)
Ала ҟьала. (362)
«Ала сацәшәоит саҩсаанӡа...». (379)
Аламыс. (141)
«Алашьцараҿ ашьхақәа...». (440)
Алу ашәа. (206)
Алым ачараҿ. (212)
«Алым аҿаҧхьа иашшит ажьа...». (300)
«Алыӷәраҿы амхы лазҵо...». (375)
Амариал. (18)
«Амаҭ укәа иҭауртәаргьы...». (299)
«Амза ахькыдыз ишеишеиуан...».
(202)
«Амхылдыз еиԥш ԥхьаҟа ак сыхоит...». (96)
«Амца ахьеиқәыз абан ауаса...». (377)
Амҩа ҟаҵацәа. (110)
«Амҩа усҭом, суҿагылоит...». (55)
Амҩан. (Р. Гамзатов). (442)
«Амҟәыбагьы аҭеиҭыԥш амоуп...». (371)
«Амҵ ԥыруеит, аха азҩоуп иныҟәнаго...». (374)
Амшын Еиқәа ҳагәҭа ибжьоуп (215)
Амшын еисуеит. (411)
«Амшын, уаагыл, уххь згеит...». (45)
«Анаатә асуа ианымацәысуа...». (378)
Аниута хәыҷы. (150)
«Анҭ ашьхақәа ҿымҭ-ҧсымшьа...». (217)
Аныҳәаҿа азы… (249)
Апоет (С. Есенин) (445)
«Апоезиа – ааԥын, амахәҭақәа зыршәҭуа...». (436)
Аԥсадгьыл абзиабараз. (304)
«Аҧсабара асахьа ҭысхып...». (320)
Аԥсаҵлақәа. (25)

756

Аԥсра сацәшәаӡом… (311)
Аԥсра сзахыццакуам... (336)
Аԥсра, аԥсра ианадамха … (170)
«Аԥссацәа». (43)
Аԥсуара (176)
«Аԥсны салыхәхәа санцагьы...». (366)
«Аҧсны, уӡбахә раҳахьеит...». (231)
«Аҧсы аҭазаара ари зегьы ирыхәҭоуп...».
(363)
«Аԥсшәа уазҳәо урҭахны акәым...». (407)
«Аҧенџьыр аартуп, амш заманоуп...». (54)
Аԥсны азы ашәа. (359)
«Аԥсны иҟоу ҩыџьа роуп...». (381)
Аԥсы уахь. (С. Есенин). (445)
«Аҧҭақәа шьҭыҵит...». (382)
«Аԥҭақәа хыҵын...». (13)
Аԥхыӡ. (200)
Аԥхьаӡатәи аԥҳәыс-акосмонавт. (116)
«Аԥша асуеит ихьшәашәаӡа...». (101)
Аԥша. (239)
Аразҟы. (224)
«Арацәа акәым усс иҟоу...». (380)
Ардәына. (120)
Ардәына. (57)
«Арҧызбак ҧҳәызбак лҿаҧхьа дыҽхәон...». (204)
«Арҩаш аҽҽаҳәа иахьылбааҽҽо...». (174)
Асалам шәҟәы ан лахь (С. Есенин) (448)
Аҭак зҳәода? (5)
«Ауаа ирҳәозеи?». (32)
Ауаҩ «тата». (81)
Ауаҩы. (222)
Ауаџьаҟ мца. (197)
Аус ахьутәу. (340)
«Аусура бзианы иахьеиҿкаау...». (453)

757

«Ахаареи аразреи иахьахәҭоу ибзиоуп...». (375)
«Ахра схалеит, ахра ду!». (9)
«Ахра илбааҟьаны, ахьхьаҳәа...».(76)
Ахысрақәа. (122)
Ахьажь напхгаҩы. (36)
Ахьча ашәарыцаҩ. (268)
Ахәылԥҵыс. (29)
«Ахәыц адгьылаҿ инхон, инҵуан...». (422)
Ахәыҷқәа хәмаруан. (287)
Аҳақьымцәа исабжьыргаз аҭакс. (400)
«Аҳәа зыҟәну баша иҟәнызар...». (374)
«Аҳәа азын иуҳәар ҟалоит, ибзианы ичахуп...». (375)
«Аҳәа устол ианадуртәала...». (371)
Аҳәатәхамҵара (А. Ханфенов) (451)
Ацәанырра. (261)
Ацәгьа зуа абжа изацуп. (134)
«Ацәгьа зуа ишиҵыҵыша...». (370)
«Ацәыкәбарқәа зегьы еицылар...». (426)
Аҵарақәа. (7)
«Аҵарҭыша наганы...». (Р. Сарцевич) (434)
Аҵла аԥсҭазаара. (75)
«Аҵларкәыкә бажә баны...». (377)
Аҵх ԥысҽит. (97)
«Аҵх цәыршәаган...». (72)
«Аҵх еиҭаҳәатәуп, ишыҟоу сызҳәом...». (145)
«Аҵх лашьца ба балыхәхәа...». (168)
Аҵх. Ақәа аун, ихкәеит. (155)
«Ачара анумоу, уҭынха дныжьны...». (371)
Ашамҭазы сара сҿыхеит. (223)
Ашлиапа. (8)
«Ашықәсқәа цоит акатаҳәа еишьҭалан...». (52)
«Ашьха схалон, схалон, схалон...». (89)
«Ашьхақәа рхқәа еилаҧсаны ишьҭалазшәа...». (237)

758

«Ашьхақәа ирышәҵаны...». (392)
«Ашьхақәа ҭынчуп, ҿырҭӡом дара...». (380)
Ашьхақәа иргәылҟьан арҩашқәа неиуеит (20)
«Ашьшьы-шьыҳәа инеиуан Дон...». (А. Ахматова) (433)
Ашәа рзысҳәоит ҿыц (345)
Ашәах. (21)
«Ашәҭ иацәыӡуеит аԥшӡара...». (370)
«Ашәҭқәа ҿыхны бнапы иасыркып...». (242)
«Аҩн ду аҟаҵара улымшозар...». (371)
«Аҩны гылан абраҟа, алҩаҵәгьы ҩеиуан...». (15)
«Аҩыжәра, аҩыжәра...». (378)
«Бара бзиа бызбоит сҳәар...». (90)
Баграт Шьынқәба. (404)
Бара бзын сажәақәа… (243)
Барбала. (427)
«Бзиа ишԥазбо ари адгьылаҿ анхара...». (253)
Бзиабароуп… (317)
«Бзиак ҟасҵеит ҳәа анлаҳалак сан...». (41)
«Бпоетессоуп, ба бануп...». (415)
Бинагә. (169)
Беларуссиатәи адгьыл. (И. Лакрба). (438)
«Бшызбало ҧхыӡла, иаҳауеи шьыри...». (244)
Быхьӡала. (171)
«Витали, уабаҟоу, Витали, уҿыха...». (417)
Гәыблиа Гьаргь. (403)
Гәыӷрала сыҟоуп. (341)
Гәындача. (335)
«Даагылазар бзиарамзар...». (44)
«Даагылазар, ихы агәра ганы...». (379)
«Даҧхьон, даҧхьа, ибжьы еиҵыхны...». (251)
«Дашшуан аӡәы сажәит ҳәа...». (284)
«Дгьыли-жәҩани, шәшаҳаҭуп...». (208)
«Дзықәныҟәоз, ԥҟарас имаз абарҭ ракәын...». (14)

759

«Дсызҵаалон... ». (11)
«Дҭахеит ақәыҧш, иаҩызаз атариал...». (308)
«Дыҧсит ауаҩы, шәышықәса зхыҵуаз...». (309)
«Дыхжәоуп, дгәаҩоуп, дыҵҟьоит...». (349)
«Дыцәоушәа, дыцәамшәа дцәаӡырҩуеит...». (430)
«Егьырҭ зегьы акгьы рымамкәа...». (376)
«Еибах-еибафо Дәаб аӡиас...». (391)
«Еилашуеит амшын агәараҳәа...». (30)
«Еиҳа еиӷьуп ҳәа сгәы иаанагоит… (69)
«Есқьынагь иаҭахуп ақәԥара...». (88)
«Еҳ, сиашара, шаҟа скыдуҟьои...». (355)
Еҳ, шьыри! (82)
«Жәаха ичарқьуа лак са исышьҭан...». (24)
Жәеинраалак саԥхьоит… (139)
«Жәлантәык рыхьӡ ҭигар ҟалоит аӡәы...». (376)
Зегь еицылеит… (324)
«Зегьы бзиоуп Аԥсынтәыла». (28)
«Зны сгәы ԥыруеит, зны ашьха схалоит...». (84)
«Зыҟны аусқәа ҳамада?». (398)
«Ӡыжь ҵаулоушәа ажәҩан иаҵәҟаҟароуп...». (119)
Иаарту ашәҟәы Кәакәана иахь. (66)
Иасхьарраа. (338)
«Иабалак зегьы зҿашәо...». (378)
«Иауауеи ацгәы, узҿқәоу...». (378)
«Иаашьо ауаҩы...». (372)
Иахьа. (112)
«Иахаҵәиуа аԥынҵа имоуп...». (333)
«Иахьа бааира сара сзын...». (199)
«Иахьа илашәу ибаргәузеи...». (410)
«Иахьа хәлаанӡа сгәы ҩарханы...». (133)
«Иахьыҟаз гәанаҭан...». (373)
«Иаҳа-иаҳа сгәы шәоит, ибжьысуеит...». (419)
«Игәы иалоуп: «уаҩ дсыхцәажәом...». (332)

760

«Игәыбзыӷу ала шәарҭоуп...». (371)
«Избац уоуп ҳәа суқәгәыӷны...». (59)
«Издыруазҭгьы зегьы шбашаз...».
(395)
«Ииҭаху зегьы иара имоуп...». (42)
«Иқәгәыӷны, ҳамаҵ иуп ҳәа...». (378)
«Иҟалоит зны-зынла ухы угәы анахшәо...». (289)
«Иҟоуп ухы угәы ахзыршәало...».
(275)
«Иҟоуп кәты арцынак...». (377)
«Имгәа аҟны акәзар иахьыҟоу ихәыцырҭа...». (374)
«Исгәалашәоит умаҭәа ҿыцқәа...». (376)
Исҭахуп сара… (164)
«– Исҭахуп изжәырц аӡы...». (144)
«– Ишҧазури, са сыҧсуазар...». (167)
Исхароузеи. (Ашәа). (95)
Исхароузеи? (262)
Исыхьыз, седру … (147)
«Иҭыркәкәаны аныҳәаҿақәа аныжәжә...». (292)
«Имч ыҟам, уи дабаауп...». (296)
«Исықәлашьцеит, исхадыдит, исықәмацәысит...». (163)
«Исымоуп гәҭыха, исымоуп гәала...». (323)
«Иҭәуп са сымш гәырҩала...». (325)
«Ихахәы мыжда шланы ианалга...». (376)
«Ицеит икаууа ашықәсқәа...». (37)
«Ицәаӷәаны ирҭан...». (136)
Ицәажәаз ахаҳә. (22)
Иҿшәаз абӷьыцқәа. (74)
Калҭ-мшы иарииз… (364)
«Ҟараман иҩит ароман...». (425)
Ленин. (181)
Лыԥшӡарада… (А. Ханфенов) (452)
Март. (254)
Март Ԥшьба. (62)
Матильда. (449)

761

«Могидсон...». (381)
«Мчыбжьыкахь знык бааҩналоит бгәыкӡа...». (228)
Одиссеи игәхьаа. (437)
Октиабри Аԥсынреи. (179)
Пицунда. (348)
Ԥақәашьаа. (326)
Разлив аҟны. (369)
Раԥхьатәи арацәа. (111)
«Са исыздырам «астилиага»....». (374)
«Са саӡәыкым ба бзы игәырӷьо...». (421)
Са снеиаанӡа… (151)
Сажәеинраала. (318)
«Сажәеинраала, уара уқәыцыз...». (381)
«Сазҿлымҳауп сыжәлар ирҳәо...». (316)
Салам шәысҭоит. (334)
Самсони Џьарнаси. (408)
«Санынабыхәаԥшлак ахәыцра насыхоит...». (394)
«Саныхәыҷыз даара акры схызгеит...». (282)
«Сара аиарҭа самадоуп...». (321)
«Сара бзиа бызбон, бызбаҵәҟьон...». (149)
Сара сгәыӷуеит… (53)
Сара сҽыхәа. (156)
«Сара дысцәымӷуп, аиашазы...». (370)
«Сара гәыла сбеиоуп...». (370)
«Сара сзыҳәан Октиабр...». (60)
«Сара сҩыза – схәыцра сыцуп...». (114)
Сара схала сыҟам. (240)
Сахьцалакгьы дсыцуп. (229)
Сгәы иалоуп. (210)
«Сгәы иҭаӡамызт ажәеинраала аҩра...». (314)
«Сгәы иҭыҵәом сыжәлар ирҳәо...». (218)
Сгәы. (130)
Сҽырҭынчны сызтәаӡом! (418)

762

Сқыҭа мҩала. (189)
Слатәан, саԥхьеит уара уҩымҭа… (153)
«Сналаҧшындаз, шьыри, Аҟәа...». (360)
Снеиуан агаҿа савалан… (175)
«Снеиуеит сара солдаҭҵас сгәышԥы ҭыган...». (17)
Сҩыза Иазови, сареи, ҳаԥсадгьылқәеи. (334)
Сҩызцәа, шәабаҟоу?.. (322)
Спартиа. (368)
«Споетуп сара! Сыжәлар ангәамҵуа...». (352)
«Схала ауада сагәыларшәын...». (161)
«Сҳақьым». исабжьигеит (260)
Сыбзиабара. (160)
«Сыблақәа, сыблақәа, ишәасҳәарызеи...».
(143)
Сыеҵәахә. (209)
«Сҽуааха сналалеит Ҷлоу ақыҭа....». (390)
«Сҿа мшны, сара сшәырны...». (380)
«Сылахь зеиқәу убриазакәзар...».
(263)
«Сымала снеиуан схәыцуа, сыбжьалан...». (257)
«Сымш, сыҵх, сымш шысҳәоз...». (245)
«Сыуа, сықәла, сҩыза иаша...». (399)
«Сыҩуа сышнеиуаз сахаԥалт ақәыц...». (226)
Сыҧсҭазаара ахь. (329)
«Сыҧсҭазаара гәыцәыс иамоу...». (207)
«Сыцәан сҿыхеит...». (388)
Сышьха қыҭа. (195)
«Такси, такси...». (293)
Тҟәарчалтәи акомҿар. (125)
Ҭагалара. (256)
Ҭакәыжәык зны жьак лкын… (137)
Ҭемраз. (191)
«Ҭынхара зуа иҟада...». (85)
«Уа уахьнеиуа уҿырԥшыгаз...». (327)
«Уаа дуқәак ашьха ицауан...». (374)

763

«Уара иҟоуҵаз абзиара...». (371)
«Уаҩ иимҳәац исҳәарызеи?». (87)
Уара даара узҭаху. (172)
«Уаха даара схы сгәы ақәмаҷуп...». (278)
«Уахаҟам, иахьаҟам, иҟам шьыжьык...». (379)
«Уахымҟьакәа узцару...». (173)
Уахынлатәи ахәыцра. (26)
Убринахыс. (117)
«Угха уеиҳәазар, дуаӷазаргьы иудкыл...». (375)
«– Уи ауаҩ дыҧсит, – сҳәеит...». (146)
«Узҭаху урҭ ргәы ԥумжәан...». (381)
Ушәҟәы санаԥхьа… (148)
«Учмзаҩны уара уанышьҭаз...». (267)
«Ушԥаҿаҳау, ушԥадагәоу...». (398)
«Ушәаԥырҳаԥуа аԥсҭазаараҿы...». (379)
Ҳабацәа аҳәоит. (247)
«Ҳаиқәшәараны ҳаҟамзи...». (40)
Ҳаламыси ҳшьеи. (405)
«Ҳара ҳанԥслак, шәышықәса анҵлак...». (354)
«Ҳауала иҭәу анкьапышҭа...». (377)
«Ҳгәыҳҽанӡамкәа, иаха асы...». (375)
Ҳәсақәак рахь. (Р. Гамзатов). (443)
Ҳзеигәырӷьо ааԥынроуп . (93)
«Ҷыдала иныҳәаҿа аннумкыл...». (33)
Ҷыҷыкәа дкәашоит. (420)
Ҽаанбзиала! (3)
«Ҽада цәгьа, ҽада бзиа ыҟам...». (379)
«Ҽнак аҳра зырҭаз...». (372)
«Ҽнак шьыжьӡа сгәысҽанӡамкәа...». (279)
«Шаҟа ҵуазеи, мшәан, сара...». (79)
Шаҟа ҵуазеи… (142)
«Шамил Плиа пил вино...». (414)
«Шамил, ухәда абжьы...». (412)

764

«Шамили сареи ҳаигәылацәоуп...». (413)
Шәара шәазхәыц… (47)
Шәача. (56)
Шәгәы иҭоу шәҳәала. (409)
Шәгәышәҽаныз… (158)
«Шәыбзиа зҳәо уаҩы шәидгылом...». (70)
«Шәы-гәҭакык сыгәҭыхоуп...». (54)
«Шәы-гхак змаз усысгьы икымызт...». (380)
Шьмаф дгәааит. (105)
Шьыбжьонк азы. (34)
«Шьыжьымҭанлеи хәылԥазылеи...». (373)

АХҚӘА
Ҽаанбзиала!
Аҭак зҳәода?
Аҵарақәа
Ашлиапа
«Ахра схалеит, ахра ду!»
«Абзиабара ажәа енагь иҷкәыноуп...»
Дсызҵаалон...
«Аԥҭақәа хыҵын...»
«Дзықәныҟәоз, ԥҟарас имаз абарҭ ракәын...»
«Аҩны гылан абраҟа, алҩаҵәгьы ҩеиуан...»
«Снеиуеит сара солдаҭҵас сгәышԥы ҭыган...»
Амариал
Ашьхақәа иргәылҟьан арҩашқәа неиуеит
Ашәах
Ицәажәаз ахаҳә
«Жәаха ичарқьуа лак са исышьҭан...»
Аԥсаҵлақәа
Уахынлатәи ахәыцра
«Зегьы бзиоуп Аԥсынтәыла»
Ахәылԥҵыс
«Еилашуеит амшын агәараҳәа...»
«Ауаа ирҳәозеи?»
«Ҷыдала иныҳәаҿа аннумкыл...»
Шьыбжьонк азы
Ахьажь напхгаҩы
«Ицеит икаууа ашықәсқәа...»
Акоммунист иаша
«Ақәнамгақәа анызбауа...»
«Ҳаиқәшәараны ҳаҟамзи...»
«Бзиак ҟасҵеит ҳәа анлаҳалак сан...»
«Ииҭаху зегьы иара имоуп...»
«Аԥссацәа»
«Даагылазар бзиарамзар...»
«Амшын, уаагыл, уххь згеит...»
«Абар, абар сахьнеиуа сықәԥраа!»
Шәара шәазхәыц…
Аиаша азыҳәан

766

3
5
7
8
9
10
11
13
14
15
17
18
20
21
22
24
25
26
28
29
30
32
33
34
36
37
38
39
40
41
42
43
44
45
46
47
48

«Агәабзиара уман, ахабзиара уман...»
Акрызлыҵуа…
«Ашықәсқәа цоит акатаҳәа еишьҭалан...»
Сара сгәыӷуеит…
«Шәы-гәҭакык сыгәҭыхоуп...»
«Амҩа усҭом, суҿагылоит...»
Шәача
Ардәына
«Акәалаа зго алеиҧш...»
«Избац уоуп ҳәа суқәгәыӷны...»
«Сара сзыҳәан октиабр...»
Март Ԥшьба
Аиԥырҵра
Иаарту ашәҟәы Кәакәана иахь
Еиҳа еиӷьуп ҳәа сгәы иаанагоит…
«Шәыбзиа зҳәо уаҩы шәидгылом...»
«Аҵх цәыршәаган...»
Иҿшәаз абӷьыцқәа
Аҵла аԥсҭазаара
«Ахра илбааҟьаны, ахьхьаҳәа...»
«Шаҟа ҵуазеи, мшәан, сара...»
Ауаҩ «тата»
Еҳ, шьыри!
«Зны сгәы ԥыруеит, зны ашьха схалоит...»
«Ҭынхара зуа иҟада...»
«Аҟәыҵәа аҿықәаҿ уи ауаҩ амца еиқәиҵан...»
«Уаҩ иимҳәац исҳәарызеи?»
«Есқьынагь иаҭахуп ақәԥара...»
«Ашьха схалон, схалон, схалон...»
«Бара бзиа бызбоит сҳәар...»
Ажәытә уаҩ
Ҳзеигәырӷьо ааԥынроуп
Исхароузеи
«Амхылдыз еиԥш ԥхьаҟа ак сыхоит...»
Аҵх ԥысҽит
Абанкетқәа
«Аԥша асуеит ихьшәашәаӡа...»
Акашәарах
Шьмаф дгәааит

767

50
51
52
53
54
55
56
57
58
59
60
62
65
66
69
70
72
74
75
76
79
81
82
84
85
86
87
88
89
90
91
93
95
96
97
98
101
103
105

Аиаша иагеит
Аизара
Амҩа ҟаҵацәа
Раԥхьатәи арацәа
Иахьа
«Сара сҩыза – схәыцра сыцуп...»
Аԥхьаӡатәи аԥҳәыс-акосмонавт
Убринахыс
«Ӡыжь ҵаулоушәа ажәҩан иаҵәҟаҟароуп...»
Ардәына
Ахысрақәа
Тҟәарчалтәи акомҿар
Сгәы
Абниҵәҟьа
«Иахьа хәлаанӡа сгәы ҩарханы...»
Ацәгьа зуа абжа изацуп
«Ицәаӷәаны ирҭан...»
Ҭакәыжәык зны жьак лкын…
Жәеинраалак саԥхьоит…
Аламыс
Шаҟа ҵуазеи…
«Сыблақәа, сыблақәа, ишәасҳәарызеи...»
«– Исҭахуп изжәырц аӡы...»
«Аҵх еиҭаҳәатәуп, ишыҟоу сызҳәом...»
«– Уи ауаҩ дыҧсит, – сҳәеит...»
Исыхьыз, седру …
Ушәҟәы санаԥхьа…
«Сара бзиа бызбон, бызбаҵәҟьон...»
Аниута хәыҷы
Са снеиаанӡа…
Слатәан, саԥхьеит уара уҩымҭа…
Аҵх. Ақәа аун, ихкәеит.
Сара сҽыхәа
Шәгәышәҽаныз…
Ақьиақәа амҩа рызҭо
Сыбзиабара
«Схала ауада сагәыларшәын...»
«Исықәлашьцеит, исхадыдит, исықәмацәысит...»
Исҭахуп сара…

768

107
108
110
111
112
114
116
117
119
120
122
125
130
132
133
134
136
137
139
141
142
143
144
145
146
147
148
149
150
151
153
155
156
158
159
160
161
163
164

«Агаҿахь снықәлеит, абаҳча сныҵыс...»
«– Ишҧазури, са сыҧсуазар...»
«Аҵх лашьца ба балыхәхәа...»
Бинагә
Аԥсра, аԥсра ианадамха …
Быхьӡала
Уара даара узҭаху
«Уахымҟьакәа узцару...» 
«Арҩаш аҽҽаҳәа иахьылбааҽҽо...»
Снеиуан агаҿа савалан…
Аԥсуара
Абас акәын Ленин дшыҟаз
Октиабри Аԥсынреи
Ленин
Ааԥынра
Сқыҭа мҩала
Ҭемраз
Аҩыза игәаларшәара
Сышьха қыҭа
Ауаџьаҟ мца
Аҽуаҩ хаҵа
«Иахьа бааира сара сзын...»
Аԥхыӡ
«Амза ахькыдыз ишеишеиуан...»
«Арҧызбак ҧҳәызбак лҿаҧхьа дыҽхәон...»
Алу ашәа
«Сыҧсҭазаара гәыцәыс иамоу...»
«Дгьыли-жәҩани, шәшаҳаҭуп...»
Сыеҵәахә
Сгәы иалоуп
Алым ачараҿ
Ажьа
Амшын еиқәа ҳагәҭа ибжьоуп
«Анҭ ашьхақәа ҿымҭ-ҧсымшьа...»
«Сгәы иҭыҵәом сыжәлар ирҳәо...»
Аҽы
Ауаҩы
Ашамҭазы сара сҿыхеит,
Аразҟы

769

165
167
168
169
170
171
172
173
174
175
176
177
179
181
186
189
191
193
195
197
198
199
200
202
204
206
207
208
209
210
212
214
215
217
218
220
222
223
224

«Сыҩуа сышнеиуаз сахаԥалт ақәыц...»
«Агәы казказуа ажәҩан саркьа...»
«Мчыбжьыкахь знык бааҩналоит бгәыкӡа...»
Сахьцалакгьы дсыцуп
«Аҧсны, уӡбахә раҳахьеит...»
Ааԥынтәи ахәыцрақәа
«Ашьхақәа рхқәа еилаҧсаны ишьҭалазшәа...»
Аԥша
Сара схала сыҟам
«Ашәҭқәа ҿыхны бнапы иасыркып...»
Бара бзын сажәақәа…
«Бшызбало ҧхыӡла, иаҳауеи шьыри...»
«Сымш, сыҵх, сымш шысҳәоз...»
Ҳабацәа аҳәоит
Аныҳәаҿа азы…
«Адгьыл шаҟа ыҟоу рдыруеит...»
«Даҧхьон, даҧхьа, ибжьы еиҵыхны...»
«Бзиа ишԥазбо ари адгьылаҿ анхара...»
Март
«Азныказ ублаҿ дааиуеит...»
Ҭагалара
«Сымала снеиуан схәыцуа, сыбжьалан...»
«Акы зҩыроуп ҳәа сымтәац...»
«Сҳақьым» исабжьигеит
Ацәанырра
Исхароузеи?
«Сылахь зеиқәу убриазакәзар...»
«Абар, иҟалон ҵхыбжьон...»
«Акыр ҵуеит агәамбзиара схаҧан...»
«Учмзаҩны уара уанышьҭаз...»
Ахьча ашәарыцаҩ
«Абас акәын дшыҟаз абри ахәыҷы...»
«Аиаша анысҳәо џьоукы рзы иашоуп...»
«Агәырҩацәгьа уаҩ даражәуеит...»
«Иҟоуп ухы угәы ахзыршәало...»
«Уаха даара схы сгәы ақәмаҷуп...»
«Ҽнак шьыжьӡа сгәысҽанӡамкәа...»
«Саныхәыҷыз даара акры схызгеит...»
«Дашшуан аӡәы сажәит ҳәа...»

770

226
227
228
229
231
234
237
239
240
242
243
244
245
247
249
250
251
253
254
255
256
257
258
260
261
262
263
264
266
267
268
270
272
274
275
278
279
282
284

Аамҭа
Ахәыҷқәа хәмаруан
«Иҟалоит зны-зынла ухы угәы анахшәо...»
Ақәԥаҩ иашәа
«Иҭыркәкәаны аныҳәаҿақәа аныжәжә...»
«Такси, такси...»
«Имч ыҟам, уи дабаауп...»
«Амаҭ укәа иҭауртәаргьы...»
«Алым аҿаҧхьа иашшит ажьа...»
«Уи иҟны ҳаӷоу аус имоуп...»
Абгахәыҷы ауасиаҭ
Аԥсадгьыл абзиабараз
«Дҭахеит ақәыҧш, иаҩызаз атариал...»
«Дыҧсит ауаҩы, шәышықәса зхыҵуаз...»
Аԥсра сацәшәаӡом…
Абзиабара
«Сгәы иҭаӡамызт ажәеинраала аҩра...»
«Аҧенџьыр аартуп, амш заманоуп...»
«Сазҿлымҳауп сыжәлар ирҳәо...»
Бзиабароуп…
Сажәеинраала
Агәыӷра
«Аҧсабара асахьа ҭысхып...»
«Сара аиарҭа самадоуп...»
Сҩызцәа, шәабаҟоу?..
«Исымоуп гәҭыха, исымоуп гәала...»
Зегь еицылеит…
«Иҭәуп са сымш гәырҩала...»
Ԥақәашьаа
«Уа уахьнеиуа уҿырԥшыгаз...»
Сыҧсҭазаара ахь
«Ақәԥараҿы угәы каумыжьын...»
«Игәы иалоуп: «уаҩ дсыхцәажәом...»
«Иахаҵәиуа аԥынҵа имоуп...»
Сҩыза Иазови, сареи, Ҳаԥсадгьылқәеи
Гәындача
Аԥсра сзахыццакуам...
Иасхьарраа
«Аҟыбаӡыба иааӡаз имариам ихьацара...»

771

286
287
289
290
292
293
296
299
300
302
303
304
308
309
311
312
314
315
316
317
318
319
320
321
322
323
324
325
326
327
329
331
332
333
334
335
336
338
339

Аус ахьутәу
Гәыӷрала сыҟоуп
Абас узыҟоузеи, наҳар?
Абарҭ ашьхақәа сшырԥоу...
Ашәа рзысҳәоит ҿыц
Салам шәысҭоит
«Аҟәа сыҟоуп, сынхоит Аҟәа...»
Пицунда
«Дыхжәоуп, дгәаҩоуп, дыҵҟьоит...»
Акәты ахаҵара
«Споетуп сара! Сыжәлар ангәамҵуа...»
«Ахьыӡ имоуп, ажәла имоуп...»
«Ҳара ҳанԥслак, шәышықәса анҵлак...»
«Еҳ, сиашара, шаҟа скыдуҟьои...»
Ааԥынра сеиқәнархеит
Абзиабара
Аԥсны азы
«Сналаҧшындаз, шьыри, Аҟәа...»
Ала ҟьала
«Аҧсы аҭазаара ари зегьы ирыхәҭоуп...»
Калҭ-мшы иарииз…
«Аԥсны салыхәхәа санцагьы...»
Спартиа
Разлив аҟны
Ашьацмақәа
Акьыԥхь зымбац ажәеинраалақәа
«Инал-Иԥа Шьалуа ичаала...»
Ашшра
«Сыцәан сҿыхеит...»
«Сыҽуааха сналалеит Ҷлоу ақыҭа....»
«Еибах-еибафо Дәаб аӡиас...»
«Ашьхақәа ирышәҵаны...»
«Санынабыхәаԥшлак ахәыцра насыхоит...»
«Издыруазҭгьы зегьы шбашаз...»
Аиашьара агәы
«Зыҟны аусқәа ҳамада?»
«Сыуа, сықәла, сҩыза иаша...»
Аҳақьымцәа исабжьыргаз аҭакс
«Аиаша иашьҭалаз амла дакит...»

772

340
341
342
343
345
346
347
348
349
350
352
353
354
355
356
358
359
360
362
363
364
366
368
369
370
383
384
388
390
391
392
394
395
396
398
399
400
401

Гублиа Гьаргь
Баграт Шьынқәба
Ҳаламыси ҳшьеи
«Аԥсшәа уазҳәо урҭахны акәым...»
Самсони Џьарнаси
Шәгәы иҭоу шәҳәала
«Иахьа илашәу ибаргәузеи...»
Амшын еисуеит
«Шамил, ухәда абжьы...»
«Шамили сареи ҳаигәылацәоуп...»
«Шамил Плиа пил вино...»
«Бпоетессоуп, ба бануп...»
«Витали, уабаҟоу, Витали, уҿыха...»
Сҽырҭынчны сызтәаӡом!
«Иаҳа-иаҳа сгәы шәоит, ибжьысуеит...»
Ҷыҷыкәа дкәашоит
«Са саӡәыкым ба бзы игәырӷьо...»
«Ахәыц адгьылаҿ инхон, инҵуан...»
«Иҟалаша ҟалаанӡа...»
Аҟәараш
«Ҟараман иҩит ароман...»
«Ацәыкәбарқәа зегьы еицылар...»
Барбала
«Ушԥаҿаҳау, ушԥадагәоу...»
«Ԥхынроуп, аамҭа шьҭа илашьцахьеит...»
«Дыцәоушәа, дыцәамшәа дцәаӡырҩуеит...»
«Аӡыхь ахьыҵыҵуа ахьхьаҳәа абжьы гоит...»
Аиҭагақәа
Анна Ахматова
«Ашьшьы-шьыҳәа инеиуан дон...»
Ричард Сарцевич
«Аҵарҭыша наганы...»
Максим Рыльски
«Апоезиа – ааԥын, амахәҭақәа зыршәҭуа...»
Лев Озеров
«Абаҩхатәра ацхыраара ақәнагоит...»
«Абаҩхатәра ԥсра ақәым, енагь аԥсы ҭоуп...»
Иури Лакрба
Одиссеи игәхьаа

773

403
404
405
407
408
409
410
411
412
413
414
415
417
418
419
420
421
422
423
424
425
426
427
428
429
430
432
433
433
434
435
436
436
437

Беларуссиатәи адгьыл
Михаил Лермонтов
«Алашьцараҿ ашьхақәа...»
Иван Бунин
Азаҵәра
Расул Гамзатов
Амҩан
Ҳәсақәак рахь
Аизарақәа рзы цәаҳәақәак
Сергеи Есенин
Аԥсы уахь
«Аӡын шәаҳәоит, уи ирӷызуа...»
Апоет
Асалам шәҟәы ан лахь
Шандор Петефи
Матильда
Лиубов Забашта
«Аԥхьаҩ думжьан, енагь иҳәала аиаша!»
Алим Ханфенов
Аҳәатәхамҵара
Лыԥшӡарада…
Астатиақәа
«Аусура бзианы иахьеиҿкаау...»
«Уа мшыбзиа, Тҟәарчал!»
Ацҵа
Кьыҵа Ачба. Аҵыхәтәантәи ашәҟәы
Нели Ҭарԥҳа. Ҳаҩны иагу
Геннади Аламиа. Иҳаракуп аҟәатәи ашьхақәа...
Платон Бебиа. Кьыршьал Чачхалиа
Сергеи Кьышьмариа. Арҵаҩы Кьыршьал
Владимир Занҭариа.
Ахшыҩҵак арҵауларазы, асахьаркыра ашьҭыхразы
Сергеи Зыхәба, Руслан Қапба.
Ашәа ҿыц аҳәаразы
Иахьатәи ҳаԥсуа поезиа абызшәа ацқьаразы ажәақәак
Апоет иԥышәара
Владимир Агрба.
Аԥсҭазаареи ахәырбӷьыци
Апоет-асатирик

774

438
440
441
442
443
444
445
446
447
448
449
450
451
452
453
466
467
468
470
472
474
475
484
494
502
505
522

Мушьни Лашәриа. Апоет-сатирик
Алықьса Гогәуа. Апоет иеҵәахә
Шамил Ԥлиа.
Аҩыза игәалашәара
Апоет-асатирик
Денис Чачхалиа. Аиқәыршәаҩ иҟнытә
Владимир Агрба. Ақьиацәа рымҩа
Владимир Аҵнариа. Аччаԥшь лаша зҭынхаз
Денис Чачхалиа. Аиқәыршәаҩ иҟнытә
Денис Чачхалиа
Рауль Лашәриа. Згәы аԥхарра зыдгьыл иазынзыжьыз
Нелли Киут. Ашәыгақәа рмелодиа
Таиф Аџьба. Кьыршьал Чачхалиа сатирикк иаҳасабала
Денис Чачхалиа. Апоет раԥхьатәи иажәеинраала
Денис Чачхалиа
Владимир Аҵнариа. Аччара арицар
Сарион Ҭаркьыл. Апоет-асатирик
Баграт Шьынқәба. Абаҩхатәра лԥшаах змаз ҳпоет
Борис Гәыргәлиа. Абаҩхатәра ҷыда
Никәала Ҳашыг. Ашәҟәыҩҩи уи ибиографиеи
Џьума Аҳәба. Аиаша иашьас измаз
Витали Амаршьан. Зкалам цҳафыруаз апоет
Теренти Ҷаниа. «Сара гәыла сбеиоуп…»
Нели Чычԥҳа-Гәыргәылиа. Аиашаныҟәгаҩ
Владимир Занҭариа. Апоет – жәлар рыгәҭыхаҳәаҩ
Денис Чачхалиа

Азгәаҭақәа
Алфавитла арбага

524
533
541
546
549
550
557
571
572
573
575
576
582
586
587
594
598
600
611
617
636
638
644
647
662
663
665
667
671
674
677
679
685
689
694
701
754

Кьыршьал Шамил-иԥа Чачхалиа

АИЗГА
Ҩ-шәҟәыкны
Аҩбатәи ашәҟәы

Киршал Шамилович Чачхалиа

СОБРАНИЕ
В двух книгах
Книга вторая
На абхазском языке
Аредактор С. Аргәын
Акорректорцәа И. Џьениа, К. Қәҭелиа
Асахьаҭыхҩы Р. Габлиа
Компиутерла еиқәлыршәеит Н. Картозиа
Аформат 84х108/32. Атираж 500 ц.
Иҟаҵә. акь. бӷь. 24,25. Инықә. акь. бӷь. 40,7.
Аҿаҵаԥҟа №


