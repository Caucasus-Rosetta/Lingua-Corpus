
Терент Ҷаниа






УԤры, сара сашәа


Ажәеинраалақәа
















Аҧҳәынҭшәҟәҭыжьырҭа
2010

ББК 84(5Абх) 6-5 Ҷ-26






Терент	Ҷаниа.	Иалкаау.	Ажәеинраалақәа.

Аҧҳәынҭшәҟәҭыжьырҭа. Аҟәа, 2010. – 192 д.






Аизга еиднакылоит апоет Терент Ҷаниа аԥсуара, Аԥсадгьыл абзиабара, ауаҩра, ацқьара ирызкны аҵыхәтәантәи шықәсык– ҩышықәса рыҩныҵҟа иаԥиҵаз ажәеинраалақәа.














© Терент Ҷаниа, 2010





Ушьа зықәҭәоу адгьыл...

Са сшьа зықәҭәоу адгьыл – татоуп, иҟәымшәышәуп,

Уи сахәҭоуп, сашьацуп, уи ҟалом сыԥсада.

Ушьа зықәҭәам адгьыл – дгьылым, баша нышәуп,

Ушьа зықәҭәоу адгьыл, – убри ауп аԥсадгьыл!

19.09.07

Аламыс

Амалқәа зегьреиҳа Аламыс сымаз,

Аԥшӡара аиҳа сыламыс цқьаз.

Сыҟоуп сахьнеилак сыламыс шсымац,

Аламыс иалҟьом абџьар иҭҟьаз.


▪ 3 ▪

Амчра аиҳа Аламыс сымаз,

Аламыс имаз гәыла ихәаҽу.

Нас иҟалазеи иламыс ԥсыма,

Уи наҟ инықәҵан аӷьычра иаҿу,

Сҿазаргь... Уи аиҳагь Аламыс сымаз,

Аламыс кодекск амам, ианым.

Аха иарҩашьом суаҩра, сымҩа,

Уи ала дыздыруеит дахьыҟоу атәым.

Аламыс иамоуп сышәҭқәагьы хыхны,

Ашьацгьы уи ала ишьҭоуп ишьҭашьшьы.

Снылаиуеит снеины, уа сҽынеиҵыхны,

Аха иҭрысны иҭнамгац абжьы.

Амалқәа зегьреиҳа Аламыс малуп.


▪ 4 ▪

Аламыс змаҵәҟьоу имам ҿҳәарак.

Издыруеит ҳазхылҵыз иҿаԥхьа исуалу:

Аламыс ажәла ласҵоит Аԥсынра.

Анацәа рашәа – гәыҿкааган акала,

Иҭалон агараҿ аҵеицәа рдақәа.

Урҭ Аԥсынтәыла дырхынҳәит шьала.

Уи шьами, иԥшьами, – Иазыӡәӡәом ақәа.

Аламыс шәымаз, аламыс шәымаз,

Ишәыцыз, ишәҭыцыз, ԥсысгьы ишәхаз.

Иҵааз, ишоураз, шьхаз, ибнаршәыраз, –

Шәаԥхьа иангылоу шәҿыхоит иаҳа.

Ицәырҵып азҵаара...
ҳәаак уи иамам,



▪ 5 ▪

Аԥсадгьыл... Аҵеира...
Уҽруҭар, – ургоит.

Аха, ламысла уахәаԥшыр, иамои,

Аламыс иаӡбыз, – уи агәра згоит.

02.08.07

Сыдгьыл, сара сныха…

Сыдгьыл, сара сныха, Сыламыс, сынцәа. Схыбаҩқәа рыԥҽыха, Еимактәу аҵәа.

Анцәа идгьыл ныҳәан, Ианырзишоз зны, Исиҭаз, ихазыҳәа Иалихыз Аԥсны.

Сыдгьыл гәакьа, сыдгьыл, Сымрагьы сыԥсгьы, Сара сынасыԥгьы, Сара сгәырҩагьы.

Адыд ҭҟьо ианҳалаз, Ҭыԥк ианамкуаз сҽы,


▪ 6 ▪

Усҟан сшьа анхалеит, Сҳәыҳә ашьапаҿы.

Нас избеит ишыцәаз, Бзыԥ, Кәыдры, Басла. Уажә иҟаӡам шьыцрак, Гәыӷроуп уахьыԥшлак.

Сыдгьыл гәакьа, сыдгьыл, Сымрагьы сыԥсгьы, Сара сынасыԥгьы, Сара сгәырҩагьы.

Шьҭа Ерцахәгьы хызоуп, Иԥшӡоуп иаҳагьы. Днықәтәар иҭахызар, Зевс ихаҭагьы,

Аԥшӡара – насыԥуп, Изури, инҵәар! Дасу иашәа ицуп, Дицуп доус инцәа!

Сыдгьыл гәакьа, сыдгьыл, Сымрагьы сыԥсгьы, Сара сынасыԥгьы, Сара сгәырҩагьы!

10.07.07



▪ 7 ▪

Ашәҭқәа нсыжьит
бара бҿы...

Ҵәыцак азна аӡы хьшәашәа Насбыркит бнапала.

Аӡы хьшәашәа... Сара сашәа, Бара башәагь алан.

Быбла ссирқәа гәыҟаҵаган – Урҭ исырҭан ԥхарак, Сыҩуа, сыҩуа сықәын ага, Избон асакара.

Сгәаҵа азна аччаԥшь сыбҭеит, – Уи сымҵарсны саман. Анасыԥгьы рҩашны исықәҭәеит, Сакәабон аргама.

Амра ҟәанда нас исыбҭеит, Мроушәа амра ԥхазар, Иҟалазеи, инасымдеи, – Сашәақәа бгәаԥхазар?!

Ашәҭ ашьыҵәрақәа неидкылан, Нас исыбҭеит ԥшьаала.

Са сшьамхышлан баԥхьа сгылан, – Бышәҭқәа ԥшӡан акала.


▪ 8 ▪

Ашәҭқәа сыбҭеит, ҳамҭас ибшьоз, Бызкәыхшоз есышьыжь.
Аха урҭ абазгагәышьоз – Бара бҿы инсыжьит...

18.06.07

Ари адгьыл…

Ари адгьылаҿ ҳаскьынроуп, Адәы шьҭоуп иеҵәаӡа. Сшьабсҭақәа ақьаф рымоуп, – Урҭ дырхылаԥшуеит Анцәа.

Зны ишьҭыԥоит, еицыхәмаруеит, Аҿақ-сақҳәа еиҿаххуеит. Ртәыҩа ссирқәа злыху қаруоуп, – Зны ишьҭырхуеит, зны иҳәуеит.

Аӡыркәиқәа хәылԥазыла, Ҳашҭаҿ ацыԥхьқәа ларҵоит. Ҵыск, зынӡа иҭынчу бжьыла, Иҵәуозшәа шәак аҳәоит.

Ари адгьыл баҳча ссируп, Ашәҭқәа мшынуп, изазоит. Са сымицзар – абра сироуп, Мамзар срыцҳахар ҟалоит.


▪ 9 ▪

Сыдгьыл ақәзаара насыԥуп, Дыҟам уаҟа аҳ, атәы.

Сара сбаҳчахь амҩа сықәуп, Иқәуп сшьабсҭақәа рдәы.

10.07.07

Даҽа хәмаршьак...

Ԥшҩык исалҳәеит:
аӡы уҭаҳауеит уара, Уа еилахәашь

алыкь гылоит уажәааны. Аха изгоит

са слаԥықәшәа хәыҷ агәра: Уантә уҭыҵуеит,
џьым, аҭыҵырҭа ԥшааны.

Ус ушнеиуа ҵеиџь ҵаулак унҭашәоит,

Уагьнанагоит аԥсраҟынӡа ухшәааны.
Аха уҭыҵуеит:

хыхь ушхало агәра згоит, Уанақәшәалак,
уантә аҭыҵырҭа ԥшааны.

Уи узхома!
адгьыл аҵагьы узыԥшуп,


▪ 10 ▪

Аҿҿа-ҿҿаҳәа амца арбыжкуеит аԥша.
Абџьар цәажәоит наҟ-арахь ашьа кашуп,
Аха уаҟагь иара дуцхраауеит Ҳазшаз...

...Хәыҷы-хәыҷла са сзықәгәыӷуаз сымш нҵәеит,
Шьҭа ажәҩанаҿ сыҟаӡазаргьы сымрам.
Мшәан,аҭаҳареи аҭыҵреи сгәы ԥнаҵәеит,
Даҽа хәмаршьак ыҟаӡами Аԥсынра,

28.07.07

Ажәазаҵәык...

Ахәра иман... Дықәын идгьыл, Дааӷызыӷызуан зынгьы.

Аԥсцәаҳагьы ихәра днадгылт, – Уаҳа дыҟаӡам аӡәгьы.

Днаихәлаччеит, нас уаалаҳәа, «Џьанаҭтәылаҟа узгап!

Уаҟагь иҟоуп абџьар, аҳәа, Ус ухаҵазар, уқәԥап!»


▪ 11 ▪

Шьҭа дцагәышьон имҩа дықәлан,

Ажәҩан аҵаҟа дшьабон. Усҟан ахра цәырҵит иблаҿ,
Абри ахра ду даԥоуп.

Уарҳалушәа нас уи амҵан, Ашьац ықәын иаҵәаӡа.

Урҭ зегь ныжьны... Ижәлон амца, Амҩа имаӡам зынӡа.

Дызлагылаз ижәлар қьиан, Иӡыхь дмырхәашьит аӡәгьы.

Аԥсынтәыла агәы дҭиааит, Ижәҩа иқәихуан иаргьы.

Ҳаԥшьа дуны хыхь аӡиа, Анцәа ииҭеит ишаны.

Ишԥабзиаз, ишԥабзиаз, Уи днаҿыхәар даҽазнык!

Аха иқәлацәа ахысраҿ, Иԥсуан рыдгьыл ахьӡ ҳәаны.

Нас, ихаҵароума рныжьра, Ашьа илоу шьамханы.

Дзыхӡыӡаауаз жәынгьы-ҿангьы, Иан лыбжьы-хаа иаҳауан.

Аха, иамуӡозар... Иангьы, Дынижьуазар.. Ичҳауан.



▪ 12 ▪

Ажәҩан ду шьаршьафны иқәын, Иқәҵырц, иблақәа аркны.

Аха изымгәаӷьуаз ак акәын: Жәазаҵәык иҳәеит: «Аԥсны».

25.05.07

Ҳаҩџьагь ҳабжьы...

Бареи сареи – ашьыжьтәи ӡыхьуп, О, уи кәеикәеиуа игәылҵуеит шьыжьы.
Уи ада са сгәаҵа сыхьуеит, исыхьуеит, Иҟоуп уи аҵаҿ ҳҩыџьагь ҳабжьы.

Бареи сареи – шәҭуп иац иаҿалаз, Зны уи абаҳчаҿ иалашәеит мцак. Уиижьҭеи ҳсақәны ҳацуп аԥшалас, Ҳаман идәықәуп. Изуада ҳамцар.

Бареи сареи – ԥсҭазаара ԥҽыхоуп, Нас уи аԥҽыхоуп ҳчарашәа зшаз. Ажәҩан иаҵәара ҳарцәоит, ҳарҿыхоит, Уаҟа мчы рымам иҵааз, иԥшаз.

Бареи сареи – ҳныҳәоуп зегьрыла, Ба бами, са сами ҳгәашә аазыртыз. Ҳнеиуеит раԥхьатәи ҳамҩа ҳанылан,
Шәышықәса ракәым, ҩышәгьы ҳарҭысп!


▪ 13 ▪

Бареи сареи – раԥхьаӡа акәны, Иԥаҳшәеит, иаадырит
гәырҩоуп ҳәа изышьҭоу. Усҟан ҳазнысыз нхазаап илакәны, Алакәи аиашеи аума рыбжьоу?

Бареи сареи – ашьыжьтәи ӡыхьуп, О, уи кәеикәеиуа игәылҵуеит шьыжьы.
Уи ада са сгәаҵа сыхьуеит, исыхьуеит, Иҟоуп уи аҵа, ҳҩыџьагь ҳабжьы.

22.05.05

АԤсуа быргцәа

Аԥсуа быргцәа, сшәыкәыхшоуп, Шәарҭ мыч ҷыдак шәылоуп. Шәлабашьақәа ныҵакшо, «Ҳаи!» ахьырҳәо шәгылоуп.

Шәлабашьақәа рҿыхагоуп, Ацыԥхь рыдыԥсалоуп. Шәарҭ инаскьо ныхақәоуп, Сныха са сыԥсалоуп.

Аԥсуа быргцәа шәажәақәа, Ицҳафыруа ҟамоуп.

Урҭ аҵаа хьшәашәақәа, Дырхәашоит аргама.


▪ 14 ▪

Гәыӷра зхымҵуа шәыблақәа, Ажәҩан иалакнаҳауп.

Ага иамоуп шәыԥрақәа, – Урҭ ирымам гәнаҳак.

Аԥсуа быргцәа – ҳаламыс, Иахьа маҷк ишәарҭоуп. Анцәа иахьтә иҳаламыз, Ҳара ҳахьтә иубарҭоуп.

Арҩаш иаҭоуп ацқьара, Арҩаш цоит ихалан...

Шәыгәқәа шәыхеит ақәԥарахь, – Аӷа ҳтәыла далан.

Ҳашҭа иҭалон ақәӡаара, Ҳаиқәзырхаз аԥсыкоуп: – Шәнеибац, дад, ахаҵара, Абыржәоуп ианыҟоу!

Шәлабашьақәа хысгахеит, Урҭ ирыцын аҳәа. Ҳажәҩанаҿ мацәысрахеит, – Шәа шәбылуан аҿҿаҳәа.

Аӷа имҭо ҽеимаакгьы, Шәҭахагәышьон ԥшьаала. Наӡаӡатәи ҳаимакгьы, Шәа ишәыӡбит аҳәала.


▪ 15 ▪

Аԥсуа быргцәа сшәыкәыхшоуп, Сгәыраз, сыҳалалқәа. Шәыԥхӡашоуп иқәыршоу, Абарҭ адгьыл шьамқәа.

Ус анакәха, – шәныҟәала, Шәыҟаз аӷа ицасгьы...

Аԥсуа бырг даныҟала, Иҟалоит иҵасгьы.

15.05.07

Са сазыӡырҩуеит АԤсны...

Аԥсуа радио 70 шықәса ахыҵра иазкны

Ажәабжь ааҩуеит шарԥазыла, Нас – шьыжьы, шьыбжьон, уаха. Сазыӡырҩуеит Аԥсынтәыла, Сҭынчуп уи абжьы саҳар.

«Шәазыӡырҩла аԥсуа радио» – Игоит ԥҳәызба қәыԥшк лыбжьы, Ажәабжь ҿыцқәеи радараидеи, Ацәқәырԥ иалалоит шьыжьы.

Ажәа иацуп сыжәлар рашәа, Уи наӡоит Париж, Милан.



▪ 16 ▪

Шоураз, ма аҳауа хьшәашәаз, Дазыԥшуп сызхылҵыз сан.

Зны иаркын. Абжьы гаӡомызт, Усҟан сыдгьыл аԥҭа хын. Аԥсынтәыла ҵыск шәаҳәомызт, Саргьы ашәа сҳәар сҭахын.

Саргьы исҳәо ашәа сыман, Уи сгәаҿы ԥшаҵас иҳәҳәон. Аԥсуа идгьылаҿ даԥшәыман, Уи аиааира агәра игон.

Нас иԥҵәеит иажәыз ашаха, Измаз сашәа ҿаҳәаны.

Сгәы ҟаҵо исзасит ԥша-хаак, Са сазыӡырҩуеит Аԥсны!

«Шәазыӡырҩла аԥсуа радио» – Игоит ԥҳәызба қәыԥшк лыбжьы. Ажәабжь ҿыцқәеи рада-раидеи Ацәқәырԥ иалалоит шьыжьы.

10.05.07

* * *

Аамҭа сымам, сеилахоуп анысҳәо, Избоит усҟан ижәгаӡом сыгәра.


▪ 17 ▪

Ԥара ҿырпушәа сышықәсқәа нысхуеит, Ҵәыца ҭацәушәа снахоит сҿара.

Исымам амалгьы, аԥарагь – анысҳәо, Аӡәгьы дсыхәаԥшӡом агәра ганы. Ҳазхылҵыз иҳәазар, – ус улахь ианызҳәа, Ианыз, нас, ианысхуам са сықәԥаны.

Аӡынра ҳҭалеит, ҳшәырқәа еилыхуп, – Сара исҳәозар – агәра жәгаӡом! Ажәҩан ҵаула имааԥсо лыхәҭоуп, Иахәуеит ашьшьыҳәа... Ашыла нҵәаӡом.

Сгылеит, сааԥсоуп ҳәа шәасҳәар, изызӡои, Гәхьаас измада, изгода агәра, Џьак сымбаӡазшәоуп исҳәои, иаԥысҵои,
Хыхьынтә шәахьгылоу ишыжәбо шәара.

Сықәуп са сыдгьыл – уи сара сныхоуп, Ажәҩан аҟынӡа, – скьаҿуп, снаӡом.

Аха сыцәҳәит ҳәа, слаҳәит ҳәа анысҳәо, Сшьахит ҳәа анысҳәо – агәра жәгаӡом.

Издыруеит сырҩашым, иҵыҵуа ӡыхьым, Аԥхын сышәҭызар – аӡын сыҿшәоит. Аха сыԥсыҵәҟьан, сықәзаргь сеиҵыхны, Сыгәра шәымгар ҳәа усҟангьы сшәоит.

20.11.06


▪ 18 ▪

* * *

Уи споетуп ҳәа ҳахҭеикын, Стол дук иаҳҭеит ихәҳаны. Уадак иаҳҭеит. Иҽыҩнеикын, Уи дыҩуан, дыҩуан дтәаны.

Зны дгәаҭеиуан, – ҵәык дахаршәын, Зны еидарак шьҭыхны дцон. Шьыцҩык иажәақәа иаҳарҳәа, Ицәиӷьычыр ҳәа дицәшәон.

Ус иазҳаит иуҭра, иашҭа, Ицыҩцыҩуан иара иҽы. Дышнеи-шнеиуаз наҟ ихашҭит, Иқәк дшыҩуаз ишьамхаҿы.

Ус дшәаҳәо акыргьы днеихьан, Шьҭа – ҳпоезиаҿы дхаҿын.
Ус шакәызгьы-зегьы иреиӷьын, Иқәкын иҩыз ишьамхаҿы.

14.11.06

* * *

Аӡә игәы иахәо уалс имшьа, Ҭынч изыҟауҵан уцеит.


▪ 19 ▪

Уааи, аиаша ҳҳәап, сашьа: Уа угәы иахәозгьы ҟауҵеит.

10.11.06

Ҳара ҳаиҳа...

Ақыбеи Фаҭ-иԥа Хонелиа ихьӡынҩылоуп

Уи дызнысуаз амҩа, Шьац иаҵәан еинылон. Згьама ибаз аӡыхьгьы, Хыхьтә ахьы ҭаԥсон. Иҟан, изӡатәузеи, Дызшәиуаз гәаныла. Дызшәиуаз гәаныла, Дрыхәаԥшны дыччон. Иажәа зхьысыз арԥыс, Дныха-чаԥан дгылон, Аӡӷаб уи диныҳәар, – Лынасыԥ лашон.

Уи Аԥсны дахысуан, Иқәыршәны шьапыла, Иажәа – дуцәаӡамызт, Аха, хҿан, икшон.

Уи мыцхәы даумызт, Аха ддун гәаныла. Нарҭи Абрыскьыли



▪ 20 ▪

Дрыцын даԥсаны. Зегь акоуп ддаумызт, – Ҳара дҳавагылан, Аха маҷк ҳа ҳаиҳа Дыҟан дыцқьаны.

22.06.06

Кәтол

Дазусҭада ухьыӡ узҭаз, Кәыт ҳәа ал зызгылаз зны? Дазусҭада аӡыхь ҭызтаз, Бзана збаз аԥсы ҭаны?

Дазусҭада, дызбахьада, Хшыҩла даҩцазма иара? Ил ду амҵан итәахьадаз, – Џьанаҭ ҭыԥызма ара?

Аҟаршоураз ихьшәашәазма, Илакә ҳәарҭазма ҽазны? Сишь! Иҵыҩуаз гарашәазма – Ан лыхшара дырҵысны?

Дазусҭадаз, дзаҳахьадаз, Қыҭа дуӡӡак зыхьӡ аху?



▪ 21 ▪

Аԥсназыҳәа дықәԥахьазма, Дрылагылан дызҭаху?

Зныкыр уи деимырҵәахьазма, Малк азыҳәа, ԥшӡакы лзы?

Нас хьшьыцбоушәа дрыхьӡахьазма, Еиқәирхама урҭ рыԥсы?

Асҵәҟьа дхаҵазҭгьы изирҭеи, Кәыт ҳәа баша хьӡык ԥшааны? Аҭауадра иҿырхарҭам, Иҟам аамысҭагь итәны!

Аха, сқыҭа, ус унеиуаз, Унха, сукәыхшоуп, уаарых! Ҳара ҳ-Симон, ҳара ҳ-Леуа, Ҳара ҳ-Иуа... ҳа ҳҭоурых!

Агеи ашьхақәеи ирхууаа, Рыхьӡ-рыԥша цахьеит хара, Ҳара ҳ-Гәуаа, ҳара ҳ-Хуаа, Зшьа азказҭәаз Аԥсынра.

Кәыт ҳәа ззырҳәо са исусым, Џьым, аироуп ахысра зцу! Ахаҵареи Аламыси, Урҭ зегь роуп Кәтол захьӡу!

10.09.06



▪ 22 ▪

Кәыдры

Абахә уалҟьан, уҽырхага, Даук душьҭазшәа дыԥры, Шәах мацаран уқәлоит ага, Кәыдры, аилага, Кәыдры.

Укәша-мыкәша хәылԥазыла, Ашьабысҭа аҳра руеит. Рыхәда роуқәа ӡаакылан, Кәыдры, улабжышқәа ржәуеит.

Аҵла гәаҩа иадыԥсылан, Амышә тәоуп ахы ҭакны. Ацхарпа иацрыхо бзыла, Ашьхыц гылт ишанханы

Хыхь еивасуа, еилапапан, Аҳәыҳә аҩхаа рхадырԥоит. Ианнаҵозшәа ажәҩан анбан, Зынгьы амацәыс лакьҭоит.

Ахраҿ аџьма тәыҩа хаха, Аӡы зырлакьҭо аԥсыӡ, Аҵых иалоу абла ҭхаха...
Зегьы урымоуп уара ԥсыс.

Алҩақ иашәхьаз уа ахчныза, Ԥхара згым ахәышҭаара,


▪ 23 ▪

Аԥсуа иашәа имам ҩызас, Лгара гылан нарҭаа ран.

Зегьы урыцуп, аха сгәала, Иԥҽыз ахра аиԥш инхоит, Аԥҭа ҽыҭқәа рҽеидыҳәҳәала, Уара уахь ицоит, ицоит.

Уаҟа, ирхәашь хаҳәла, мҿыхәла, Умҩа ркырц иаҿуп зегьы. Иртытуа иахьрымоу сыхәра, Игәы ихьуеит Анцәагьы.

Аха знык, ҽазнык иԥшыргьы, Сгәыӷра жәҵысуп, ирыхьӡоит. Сӡиас зынҭрыс ихәашьыргьы, Аԥсы ҭазар – нас изоит.

Абахә уалҟьан, уҽырхаган, Даук душьҭазшәа дыԥры,́ Шәах мацаран уқәлоит ага, Кәыдры, аилага, Кәыдры!

02.08.06

Астудентра амшқәа...

Ицаӡомызт ари амыш баша, Ҳзеиԥшынхарҭаҿ алахҿыхра ҭан.


▪ 24 ▪

Астудентцәа ҳазыԥшын асабша, – Акәашара ҳалагон ушьҭа.

Ашҭа хиан...Алозунг уаҟа икыдын: «Астудентра иақәыз нагӡара!» Аха уи зынӡаскгьы изҭахыдаз, Ари ашҭаҿ иҟаз кәашаран.

Астудентцәа акәашара рымоуп, Хкомендантгьы дҳалаԥшны дцалоит. Ҳаилаҳәашьа, ҳмузыка, уҳәарыма, Урҭ шәы-зҵаарак цәырыргар ҟалоит.

Уаха сабшоуп, сабшоуп, ихақәиҭроуп, Изҭахыда Гегель мана Кант.

Ҳҭоурых дырцәа ирҵеит аџьныш иқәроу, Афизикцәа рҽарҭеит даҽа ганк.

Ҳлитератор анасыԥ ду иман, Уи аӡӷабцәа икәшон дыхҭакны.

Уа дбыбышӡа ҳҩыза ӡӷаб Фаина, Моцарт иашәа дацкәашон дԥырны.

Уи дкәашон, зынӡа дышәҭын, сыԥсымзар, Ашҭа зегь барбалшәа игьежьуан. Акәашара зынӡак иуҭахымзаргь, Аҩада ушьҭнахуан ушьышьуа.



▪ 25 ▪

Акәашацәа ахьӡ, аҳамҭа иашьҭам, Урҭ ақәыԥшра иацны ԥхьаҟа ицон. Илахҿыхын уи ауха ашҭа, – Аԥсуа ӡӷабцәа акәашашьа рҵон.

18.07.06

Сара ушықәсаҿ сыҟан иацы...

Сарион Ҭаркьыл игәалашәара иазкны

Сара ушықәсаҿ сыҟан иацы, Цәымза-цәашьыла иҭәын уара ууада. Уҟам ҳәа ирҳәо, сыԥсымзар имцын, Амци аиашеи рҳәааҿ иԥшуада!

Уа ууада аганқәа угага рнын, Урҭ ажәеинраала рхәыҭхәыҭуан убжьала. Уқәмызт уа удгьыл уаҳәа ҭԥааны,
Уимоу ашьацгьы уаҩсуан ԥшьаала.

Сара ушықәсаҿ сыҟан, избон, Ашәҭқәа ауадаҿ иархәахьан гәалак.

Ҳарҭ зегь уқәыԥшрахь уҳаԥхьан ҳаугон, Аганаҿ икыдыз патреҭ хәыҷык ала.

Сара ушықәсаҿ сыҟан иацы, Заҟантәгьы сыԥсызеи иацала, иахьала,



▪ 26 ▪

Иацала, иахьала ҳаиԥылон, ҳаицын, Иҳақәшәон аҩызцәа Аҟәа ҳахьалаз.

Иҳақәшәон, ажәада ихаҳтуан иаргьы, Иҭыԥон ашәахгьы... Итҟәацуан ахала. Акәацгьы былуамызт, иҟан аҵәгьы, Избанзар ҳаҟан ҳаҩџьагь, акала.

Издыруеит, игәылҵуеит еиӷьны уаҵәы, Илоуҵаз беиоуп, иқьиоуп ажәала. Аха уа уда – ууада заҵәын – Уԥшәмеи ухшареи шыҟазгьы рхала.

Аха уи ашықәс цеит иԥырны, Иқәҵит уи ашықәс схьаԥшны сааԥшаанӡа, Сылабжыш, сыбла ихгылаз иацы, Адгьыл аҟынӡа ҭынч инаӡаанӡа.

10.06.06

Ашәарыцара

Ашәарыцара, ашәарыцара,
Ашәарыцара, аӡын, асы...
Уа–ахаҵара,
Уа–аҩызара...
Ашәарыцара иалоуп сыԥсы.

Ашәарыцара, ашәарыцара, Дарбан имцара, џьым, уажәааны!


▪ 27 ▪

Гәнаҳак сымазар, Уи сацәыхьчала,
Ашәарыцара ныҳәоуп Аԥсны.

Ашәарыцара, ашәарыцара, Ашәарыцара... Арҩаш абжьы.. Ԥсыӡа-ԥсыӡала, Ԥсыӡа-ԥсыӡала,
Ашьха иаҵәара саҿалоит шьыжьы.

Ашәарыцара, ашәарыцара, Уаҟа ацқьара, уа аҿара. Мышьҭабзиала, Мышьҭабзиала, Ашәарыцара сдәықәҵа сара!

Ажәҩан амаӡа, ашьха амаӡа, – Иамоуп амацәыс аҩбагь еиԥшьны. Ашәарыцара – Гьамак амаӡам,
Уи ианацымла Аиергь ибжьы.

05.05.06

Анаскьагара

Сара абзиабара ацәқәырԥ ду салан, Скыдҟьо аҿықә ахь сго-саанагон. Мшәан, иҟалозыз скыднаҟьар ԥшьаала, Аха уи ацәқәырԥ ҭынч итәаӡом!


▪ 28 ▪

Исыхеит, исыҵгәеит, ишьҭасит, исҿасит, Исхыԥан аҽҵыс еиԥш ицон иласӡа.

Абаҳча иагәылшәеит агәил ҟаԥшь иаҿазгьы, Ажәҵысгьы схыԥрааит иаман маӡак.

Ҳаиԥылон, ҳаилаҵәон ҳарҭ хәылбыҽхала, Ла лыда снасыԥдан, са сыда – ларгьы. Ҳгәырӷьон, ҳахьыҟаз ҳҩыџьагь лыԥхала, Дықәмызт уи адгьыл ҳа ҳада аӡәгьы.

Ҳгәыӷрагь аҳәыҳә хәыҷ ахәыцеиԥш итатан, Ихәмаруан, иссирын, нас иласын.
Аха исԥырҵит арҩаш ҟьашь саҭан,– Хыхьынтә исықәҳаит усҟан асы.

Уи лаԥшҵашәароу... Ԥхыӡ еиқәак салан, Исыхьыз сыздырам, сахьгылаз слаҳәит. Нас, ар рахь ирго арԥыс иеиԥш схала, Сыбзиабара наскьаган схынҳәит.

20.04.06

* * *

Амра неихьан шьҭа абар ҵлак ашәара,
Ацыԥхь акәын,– уа сыхәмарлап ҳәа иаҿын.


▪ 29 ▪

Иахантәарак анышәынҭраҿ хьшәашәаран,

Иахантәарак аҵар рашәақәа хәаҽын.

Цәашьык ҵәуо уа иаҿын анышәырпра,

Амра хыхьынтә уахь иԥшуан иԥхашьаны.

Лнапқәа нықәҵан ан дахьтәаз анышәынҭраҿ,

Иахантәарак хьҭакгьы зҭамлеит ишәаны.

23.12.06

Гагра

Ага ацыԥхьқәа хәмаруа-ихәмаруа, Ҭынч гәыҟаҵаган саԥхьа икаԥсоит. Гагра хазына ахаҳәқәагьы қаруоуп, Урҭ зегь еимхәыцны сгәы иахаԥсоит. Ушьха кәадырқәа ажәҩан иахьалоу, Снеиуеит гәаныла рышҟа сԥырны.

Сара гагратәи амра сарҟьалоит, Аха сахнарԥоит сҟалар сыԥсраны. Гагра қәыԥш, Гагра, Гагра лашара, Гагра – ажәытәи



▪ 30 ▪

Аҿатәи рҭыԥҳа! Гагра–насыԥуп, Иациит ашара, Сгәыӷрақәа ҿыцуп Уашҭаҿ, иаҳа!

Уқалақь салсуеит сныҟәауа ԥшьаала, Усасцәа рԥыза сами есҽны.

Сышықәсқәа нысҵуеит уӡыхьқәа рыбжьала, Урԥарцәа ршьала иӡрыжәуп Аԥсны.

Араҟа еидыслеит амци аиашеи, Араҟа амца ацран ҳлахьынҵа. Аха иҭамхаӡеит уҷкәынцәа баша, Аӷа дықәырцеит Гагра зынӡа. Гагра қәыԥш, Гагра, Гагра лашара, Гагра – ажәытәи Аҿатәи рыԥҳа!

Гагра – насыԥуп, Иациит ашара, Сгәыӷрақәа ҿыцуп Уашҭаҿ иаҳа!

Аԥшӡа улҩызан, иашьҭан ухыхра, Аҳцәа, амалуаа... Ушҟа иԥшны. Аха иумырӡит иҳамаз агәыӷра, Аԥсны уаласоуп, џьым, умышны.

Асас зегьраԥхьа уа уашҭоуп дызҭало, Уа уашҭоуп дызҭысуа аҵыхәтәаны! Издыруеит, имаҷым, Гагра, зыԥс алоу,


▪ 31 ▪

Аха сыԥс алоуп саргьы ирацәаны! Гагра қәыԥш, Гагра, Гагра лашара, Гагра – ажәытәи Аҿатәи рыԥҳа!

Гагра – насыԥуп, Иациит ашара, Сгәыӷрақәа ҿыцуп Уашҭаҿ иаҳа!

14.09.05

* * *

Ари ашҭа ԥшӡан, илакәын, – Ԥҳәызбак дҭалашон иара. Анцәа илаԥш иҵшәаз лакәын, – Арԥар леиҽырбон лара.

Урҭ аауан аӡәаӡәала, Иаауан хацәа-хацәала...

Ашҭа иқәын аԥшӡара, Уи насыԥын, мазаран...

Аби Ани ацәа иалан, Амза кыдын, аԥсашьон.

Нас, ашьҭахьтәи ашәахьала, Аԥшӡа хаҵа дцеит ҵхабжьон. Иӡит ашҭа аԥшӡара, Амзагь аԥҭа иаҵалан,


▪ 32 ▪

Иӡит. Иҟан изаҵәны, Инхеит ашҭагьы ҭацәны.

08.02.06

Ажәеинраала бзызкуада?

Ажәеинраалақәа рыҩра, Саҿуп, тәахак сымаӡам. Еиԥшуп асаби иира, – Уи аԥсра иаҩызаӡам.

Ажәеинраалақәа зыҩуеит, Сара ашәҭқәа рыцҳашьан. Усҟан са сыԥсны сиуеит, Аха сақәшәом рыԥхьашьа.

Ажәеинраалақәа зыҩуеит, Ирҵысуа урҭ гарала.

Ак ҭашәозар, – ҽак ииуеит, Ус ишоуп ԥсабарала.

Ажәеинраалақәа зыҩуеит, Ба сбызхәыцуа, сымала. Асы быбышӡа иауеит, Сцоит ашьшьыҳәа сымала.

Ажәеинраалақәа сдыртәом, Ба боуп сажәеинраалақәа.


▪ 33 ▪

Ба иббом ҳәа башҭа сҭоуп, Снеиуеит бымра сҽалакуа.

Сажәеинраалақәа рызкуп, Са сзырхагаз быблақәа. Абаагәара ду бҭакуп, – Еихатәуп ахыбрақәа.

Ажәеинраалақәа рыҩра, Шьҭа саҟәыҵуан хымԥада. Аха ус ҟасҵар сара, Ажәеинраала бзызкуада?

10.02.06

Ирҳәоит, аԤсуара џьабаауп...

Ирҳәоит, аԥсуара џьабаауп, Аԥсуара – нцәатәуп.

Уаха, асас дануҭаа, Ишьапы ӡәӡәатәуп.

Дымҩахыҵит гәыӷрак иман, Ажәҵыс аиԥш дласуп.

Аԥшәма ԥҳәыс ҳәа – Магдалина, Лыблақәа разуп.

Иацуп уи акәама-ҵама, Иацуп аҳаи-деи.


▪ 34 ▪

Асас дахь игәы наӡама, Ас лассы дызцеи?

Ирҳәоит аԥсуара џьабаауп, Ҵа змам маҵуроуп. Ацәгьареи абзиеи рҳәааҿ, Аҳра зку иароуп.

Ирҳәоит аԥсуара нырхагоуп, Аԥсуара – қәԥароуп.

Уи радедоуп, ҭаца аагагоуп, Уи еибабароуп.

Бзиабашьоуп, еицынхашьоуп, Ныхоуп, иаҭаххар.

Ҟама ҟьашьуп, тәыла хьчашьоуп, Дҳақәлозар аӷа.

Иара хыцуп, иара кәицуп, Иара шуп, иԥхоит. Дахьцалакгьы аԥсуа ицуп, Дахьцалак ицоит.

Ирҳәоит аԥсуара џьабаауп, Иацуп уи Аԥсны.

Зны бзабаауп, зынгьы ихьаауп, Халароуп ҽазны.



▪ 35 ▪

Аԥсуа иажәа, аԥсуа иашәа, Хаҵала аԥсра...
Ан-Аԥсадгьыл, адгьыл хьшәашәа, Аха – ҳхәышҭаара.

Икәеицеиуа ажәҩан ԥхозар, – Урҭ еҵәала иҭәуп. Аԥсуара...

Акны иаҳҳәозар Хаҵароуп изтәу.

30.08.05

Ҭабуп

«Ҭабуп» басҳәоит зегьы рзыҳәа: Ҿыц ииз ацәқәырԥазы, Иахьа исыбҭаз сара сныҳәаз, Уаҵәы ицәырҵуа сгәырҩазы.

Ҿыц игәылҵыз ашәҭ азыҳәа, Ҿыц исԥыло сразҟазы.

Сара сқәыԥшра цеит ашьшьыҳәа,– Ҳгылеит ҳҩыџьагь хаз-хазы.

Са исыцрабҵаз амца азыҳәа, – Ацыԥхь саҭәҳәоит иҟәшәаны...

Сҵәуон ԥхыӡла акьыжыҳәа, Ба бысцәыӡыр ҳәа сшәаны.


▪ 36 ▪

«Ҭабуп» басҳәоит зегьы рзыҳәа, Сара сгәыӷраз, уаҵәазы. Аӡәгьы исҭаӡом аҽԥныҳәа, Иацтәи сымыш ҭацә азы.

Бара бҟынтәи исҭахузеи, Бара – аԥшӡара аԥҳа!?

Зегьы рзын: «Узхаҭабузеи!» – Абас сабҳәар, – исызхап.

03.10.05

* * *

Ашәҭ ангәылҵуа иԥшӡаӡоуп, Ԥсыс иахами амырхәага. Афҩы ссируп, иҿацоуп, Иалшоит арԥысгьы дархагар.

Аха ишәҭуа зегь канӡоит, Ԥсыс ирхазаргь амырхәага. Ҳарҭгьы ҭынч иҳаԥхьаӡоит, Заҟантә иқәмацәысхьоу ага.

Ҳа ҳаԥсҭазаара қәԥароуп, Адыд амҵәаӡом ахаан...

Аԥсра... ԥсшьара ацароуп, Уи аҽнынӡа... Зегь џьабаан.

26.09.05


▪ 37 ▪

* * *

Сгәы сҽанӡамкәа ҭынч ицеит аԥхарра, Ажәҩан акәын – абла ҭаҳан, илашьцеит. Аҵарақәагь уажә иргазшәа арра, Ашәа шьҭырхын, ииаҟьан ицеит.

Ихьшәашәеит ашоура зҵаз ахыза, Иаҿын ажәҩан хыхьтә «асақә» акаԥсара. Агәмыркатыл – сласба абз иаҩызан, Абна иқәлоз асы иалыҳәҳәон иара.

23.09.05

* * *

Игәыҟаҵагоуп асабицәа рашәа, Сгәы иқәӡыҭуеит уи ацәашьқәа реиԥш...
Агәра га агәы иахылҵуа ажәа, Абз иахылҵыз – даҽа маҷк уаԥеиԥш!

05.09.05

Уахык ала

Ажәҩан шәыгак аҵарҭәазшәа, Аҵармақь иаҩызан.

Аҵых ҩызада инхазшәа, Иақәнаҵон ахыза.


▪ 38 ▪

Аԥша ҵәуон агәы иқәхан, Иқәҵит амра аҳра.

Ашьха сыла аԥырцә ықәҳәан, Иадҽырбалон ахра.

Ҳԥацхаҿ асаби ибжьыхаа, Агарашәа ацын...

Уахык ала иааит ашьшьыҳәа, Ихьшәашәаӡа аӡын.

25.08.05

Ҭагалан

Аҳаи-чеи быжь гоит ақыҭан, Амхы, арахә... уа еицрыхоит. Илашьцар, – агәхьаа зкыда, – Шарԥазын ақыҭа ҿыхоит.

Ганк иахьамоу збоит араҵла, Рцәақәа рхыҵын акаканқәа, Иалшәан илаԥсоит ашьацра, Еиқәаҵәамкәа, ихәаԥсамкәа.

Уа цхарпоуп ҳа ҳажь агьама, Ажьымжәакәын – рацәаххыроуп. Хыхь ихалеит амра иаман, – Улаԥш цәгьазар – иуҵәахыроуп.


▪ 39 ▪

Аԥш иаҭыԥуп, џьым, араҟа, – Ус ҟамларгьы маҷк игәнаҳан...

Иҩежь –ҩежьӡа абираҟқәа, Ҳа ҳҭагалан иахакнаҳан.

27.08.05

Амҩахәасҭа ианылан

Ааи, ари ашҭа зны иҭацәын, Жәаба-жәохә шықәса раԥхьа.

Игәы иҭашәахьазма аӡәымзар-аӡәы, Уаҟа нышәынҭрахап ҳәа.

Аха снанагеит ашҭахь саргьы, – Уахь инанамгац дарбан?
Аира зшаз иоуп, изшаз аԥсрагьы Иржуан беиагьы ӷаргьы.

Анышә иқәрыԥсон иахан аԥсы, Сара сықәыԥшуан ашҭа.
Дыҟан аҩныҟа идәықәлоз лассы, Дыҟан аԥсуара иашьҭаз.

Ашҭа сықәыԥшуа сгылан сара, Сҭыԥгьы гәасҭон гәаныла...

Ажәлар ашьшьыҳәа иаҿын ацара, Рымҩахәасҭа ианылан.

23.08.05


▪ 40 ▪

Ажәҩан ихыҵып ашәшьы...

Ҳашьха ӷьазӷьазқәа ирхыԥраан аԥшалас, Аԥшәмара шьҭыхны иаҭааит Аԥсны, Уҟаз аԥшалас, ҳгәыӷраҿ ушалац, Аԥҭақәа дәықәҵа наҟ иахцаны.

Аӡынреи ааԥни еимаркуеит аныҳәа, Иарбан хаҭала изтәыҵәҟьоу иара. Мракоуп игылаз Аԥснызегь азыҳәа, Иҟәандан, иҳамҭан ироуит жәлара.

Аха уи амра шьанҵак иаԥҽыхан, Уи аҟәырҷаха былуан ижжаӡа. Аԥҭа зхаԥазгьы уи ауп изырҿыхаз,
Иахылҵыз фырҭынуп, ибашоу ԥшаӡам,

Ҳарԥарцәа хырхәан иҿырҭуан: «исҭоубоуп!» Аԥсуа иԥсадгьыл ишаҳҭо ҳаԥсы!

Урҭ ираԥызан Ешбеи Лакобеи, Иҟам урҭ рыда, иҟам Аԥсны!

Ушамкәа уршазар – узалырхи цәҟьарас, Иужәлан уеимырҵәон, уҟәаҟәан ицон. Иарбан сыԥсадгьыл хазынахә иухараз, Уԥшӡараз акәын... Уажәыгь ирӡаӡом.

Зны урхәаҽызшәа збахуан са ԥхыӡла, Зны у-Атлантидан, аӡаҵахь ицаз.


▪ 41 ▪

Ҳарԥарцәа абга уацәырган напхыцла, Ус ауп ишыҟоу ҳаламыс, ҳҵас.

Иуқәлоз, унызхуаз ара ирҭакырҭан, Д-Римтәыз, д-Афинтәыз... Имҩа ҿахҵәан. Даара дыфраҭыз џьишьон ақырҭуагь, Аха изԥымҽит аԥсацәа рцәа.

Ҳнеилап, аиааираз ҳақәԥап ҳаивагылан, Аӡәыкны еилаҳҵап ҳамыч, ҳабжьы. Усҟан алакәеиԥш ишәҭып Аԥсынтәыла, Ажәҩангьы ихыҵып, ихымҵыц ашәшьы.


Абри арԤыс дҭамхакәа...*

Рыжәҩахырқәа хьыдышьшь иҟан, Алабжышқәа рыгага.

Лара лԥазаҵә дмааит аҩныҟа, Ихаҭыԥан иҟада?

Лнапқәа ажәҩан ркырц иаҿушәа, Анцәа диҳәон ирмаӡан.

Избон аишәаҿ ҭыԥк ҭацәушәа, Ҭыԥк ҭацәуан наунагӡа.

*Ажәеинраала ҩуп аԥсуа коммунистцәа иҟарҵаз аҳәарала. Уи аԥхьара сыдырҵеит аибашьра 1941–1945 шш. ашьҭахь раԥхьаӡа акәны имҩаԥыргаз март 4 аныҳәаҿы. 28.02.06.


▪ 42 ▪

Уи дықәԥон аҵыхәтәанынӡа, Храк, цаҟьак даҿамхакәа. Аха аибашьра иаҟәымҵит, Абри арԥыс дҭамхакәа.

19.08.05

* *

– Уҩыза иакәу, уашьа иакәу, –
уи зҵаароуп,

– Реиҳа еиӷьу дарбан, нас, иудыруазар?

– Изӡатәузеи, зегь иреиӷьу уашьа иоуп, –

Убри адагь уи уара дуҩызазар!

28.06.05

* * *

Уи аҵәаҵла шәҭын, ихырхәоит, Аха уи иаҿалаз маҷуп.

Абас иҟоу иоуп иззырҳәо: Зыбыз дуу, зыхшыҩ кьаҿу.

20.06.06


▪ 43 ▪

* * *

Ихаауп абыз, уи цхарпоуп, Ахәрақәагь арӷьоит иара. Уи иаҳәо зегь лабҿабоуп, Мыцрак алаӡам џьара.

Ихаауп абыз… Ажәа ԥшӡоуп, Саднахалеит уи такәу.

Зегь акоуп агәра згаӡом, Иара иаҵамзар агәы.

18.06.05

Аҩы зжәыз...

Иара – раԥхьа дҟармаҵысын, Иажәа хиан, исасын.

Иаргьы дҟәандан оумашәа, – Саргьы ицысҳәеит ашәак.

Ашьҭахь – бзиа дыҽхәаҩын, Мшәан, изхарада? Аҩы! Усҟан иоуит ҽа ҟазшьак, Диоуит ҩызак, нас иашьак.

Ус дышнеиуаз уи дмаамынхеит, Абнарахь аҩысҭаак дихеит.


▪ 44 ▪

Днахьынҳаланы махәык, Днаҿаԥалон наҟ бахәык.

Ижәит днаҵышьшьын еиҭа, Дышԥаҟалеи ҳаӷеиҭа! Даҽаӡәхеит аҵыхәтәаны, Адәы дықәлеит уи дҳәаны.

17.06.05

* * *

Игәхьааумган умал ыӡыр, Уҩны уцәыӡыр, ма уҽы. Игәхьаага уара иуцәыӡыр, Анцәа иуиҭаз ухы-уҿы.

12.06.05

* * *

Аты ҩарҩар ҳаст, издыруеит, Ҳадмырцәеит иаци иахеи. Аха иахьа сзыруазыруа, – Ахьыжьқәагьы рацәахеит.

14.05.05



▪ 45 ▪

Аҟәазы ашәа

Аҟәа 2500 шықәса ахыҵра иазкуп

Ажәҩан иалоуп ажәҵыс хиаало, Уаҟа ашәа аннаҵоит.

Аҟәа ҭынч аҽадырхало, Амра ажәҩанахь ицоит. Илахҿыхуп аԥсабара, – Асаби дыччоит агараҿ.

Аҟәа хәуп, ихәуп макьана, Амца иалҵит уи иацы. Аха алабжыш агьама Рымоуп сымра, сара сӡы.

Аԥазаҵәқәа баашны игылан, Рхы нақәырҵеит Аԥсынтәыла.

Аҟәа, сыԥшӡа, сыхаара, Диоскуриа, Сухум, Цхум, Суӷумгьы бзиоуп даара, Аха, Аҟәа, сылашара, Уара уҿы сыԥсы ҵәахуп!

Жәынгьы-ҿангьы цәҟьарас уҟан, Ахи амцеи уадыргон.

Уара угәаӷ иакын адәныҟа, Уа уҩныҵҟагь уи иагон.


▪ 46 ▪

Са сзыргәырӷьо, са сзыргәаҟуа, Сыԥсы иалоуп Аҟәа, Аҟәа!

Аха Нарҭаа рыдгьыл иқәуп, Аӷа иԥишәеит урҭ закәу.

Ахьҭа иақәшәар – риаҵә кыдуп, Аӷа дҳақәлар, – раҳәа ркуп. Аҟәа, сбырлаш, сылашара, Уара уоуп сара сылшара!

Аҟәа, сыԥшӡа, сыхаара, Диоскуриа, Сухум, Цхум, Суӷумгьы бзиоуп даара Аха, Аҟәа, сылашара, Уара уҿы сыԥсы ҵәахуп.

19.12.05

Аиааира авальс

Ажәҩан кеикеиуан, Сымра разын.

Сӡыхь хәыҷқәа неиуан, Урҭ ԥсҭазааран са сзын. Абаҳчаҿ агәилқәа Аныԥшӡаз иаҳа, Иманы ирқәа Ҳа дҳақәлеит аӷа.


▪ 47 ▪

Нас асаркьалқәа Ҳәҳәеит, иҳәацәеит. Рхала еидхалеит Ҳа ҳанацәеи Анцәеи. Игәамҵуан аныха, Уи амҵан жәлара, Иаман агәҭыха, Ҳазшаз Аԥсынра.

Идәықәлеит ахьырԥар, Иқәгылт Кавказ. Аурыс, адыга...

Ахацәа ргәы зызҭаз.

Ршьа каҭәазаргь ирҩашха, Аҿар иҭахаз.

Иқәишьуам ашҳам, Ҳа ҳашҭаҿ аӷа.

Ажәҩан кеикеиуеит, Сымра разуп.

Сӡыхь хәыҷқәа неиуеит, Урҭ рымҩақәа ҭацәуп. Уаҳныҳәоит иашьала, Аԥсны ԥшӡа Аԥсны. Ишәу ҳара ҳшьала, Ҳбираҟ лаша кны!



▪ 48 ▪

АԤсни Урыстәылеи

Ашәақәа узыскуеит, ан, Урыстәыла, Ашәақәа рзыскуеит уҵас, уҟазшьа! Сара суларсуп, сулахәуп гәыла, Ҳацәгьа-ҳабзиа ҳзеилоуп, сашьа.

Урхақәа чашәуп, ажәҩан иазрыцҳам,
Сымра хазына урҭ ирызшоуп. Маҷк дыԥхашьозаргь

сышьхақәа рыӡӷаб, Аурысқәа рыӡӷаб длеиԥшуп, дыԥшӡоуп.

Ажәҩан иалҵны ашәа бзиа, Сгәаҿы иқәыҩуеит шьыжьы. Аԥсынтәыла, нас Россиа, Ишԥеинаало урҭ рыбжьы!

Шҭакаҿ иизшәа иҟоуп еилаҵәан, Уара уԥса-ҵла, сара сымжәа. Ажәҩан мыч ҷыдак рырҭоит ахацәа, Пушкин ишәшьыра,
Дырмит ибызшәа.

Ҳҩыџьагьы ҳаԥхьа ишьҭоу ԥшаҳәакоуп, Уи аԥшаҳәала дызнеиӡом атәым. Ҳадгьыл ҳахьчозар – иаҳкуа аҳәакоуп, Шьакоуп излаӡәӡәоу, џьым, ҳара ҳдәы.


▪ 49 ▪

Ажәҩан иалҵны ашәа бзиа, Сгәаҿы иқәыҩуеит шьыжьы. Аԥсынтәыла, нас Россиа, Ишԥеинаало урҭ рыбжьы!

24.06.05

АԤша

Оҳ, алеишәа цәгьоуп аԥша, Ицоит,ҽарҳауп, иццакуа! Аԥша рыцуп есымша Адыд, амацәыс, ақәа.

Аԥша иацны амахә цоит, Арҩаш иацуп абжеиҳан. Зны аԥша уԥсы унаргоит, Зны иазыҵҟьоит уи ахан.

Аԥша иацны аҵых шоит, Аԥша иацуп агәырҩа. Аԥҭа дуқәа ацны ицоит, Аӡа ыҵнажәоит, аҩа...

Аԥша ҵәуо хыхь ихуп, Иацуп иҩуа ажә, аҿа...
Саргьы саццар аҭахуп, Аха сацны сцом шьаҿак.


▪ 50 ▪

* * *

Шьҭа издыруеит, Аӡә изы имаӡамызт, Ажәҩан иалаз Аӡә дызбеит сара. Ахы иман – Аус инаруамызт, Агәы иман
Дызмыртәоз џьарак.

Ажәҩан татан, Уа аҳауа цамызт, Аеҵәақәа

Имаҵ ҭынч ируан. Уи, сыԥсымзар, Адгьыл имаӡамызт, Убри акәхап, Ажәҩанаҿ дԥыруан.


* * *

Ицәқәырԥон, еилысуан, Асеи нас аԥшыци, Урҭ рыбжьара марсак Хагаха ибжьан. Иқәсхьан кыр аҟада,


▪ 51 ▪

Аха имхоз шыцын, Са санду дкахәыцуа Уаҟа даҿатәан.

Ицәқәырԥон, еилысуан, Аҟаԥшьи ацәыши, Икахәхәа ишьҭалон, Хыхьынтә ауарҳал.

Уи – асыга ҿыцқәа, Азыԥшуан ишьыцны,

Ех, асыга ҿыцқәа, Шәа шәласуп иаҳа! Ех, асыга ҿыцқәа, Шәа шәласуп, идыруп,

Шәыҩуа, шәыҩуа шәашьҭоуп, Дышәҵәахырц санду. Илсуаз уи уарҳалӡам, Ажәытәра ашҟа ԥрыгоуп, Исыҵашәо џьысшьоит Мҩа цәгьак санану.

Ицәқәырԥоит, еилысуеит, Асеи нас аԥшыци, Урҭ рыбжьара марсак, Хагаха ибжьоуп.

Сара сахьак сыцуп, Сахьцалак, ишсыцыц,


▪ 52 ▪

Абжеиҳан сыԥхыӡаҿ Иааҩуа уи абжьоуп.


* * *

Раԥхьаӡатәи амацәыс, Сара сгәы иацрасыз, Бзиабароуп, бзиароуп, Ус ицом имҩасны.

Раԥхьаӡатәи сашәақәа, Сымыш, зны ибзысҳәаз, Урҭ бзынҵы ихьшәашәаӡом, Сгәаҵаҿ иҭакызшәа.

Раԥхьаӡатәи шәҭы – разуп, Сқьышә инадыскылаз. Ԥша ласуп, шәахәа ласуп, Иқәсуа шарԥазыла.

Раԥхьаӡатәи – гәаҳәароуп, Ԥсҭазаароуп, аиашаз. Бзиабароуп, хагароуп – Ус сишеит сызшашаз.

Аха зны иӡхыҵраны, Ак ҟалеит ҳабжьара.


▪ 53 ▪

Инымҵәаӡо ԥхыӡқәаны Баццеит алашьцара.

Срыҳәон ажәҩан иалақәаз Сбышьҭан аԥҭа ԥхьаҳәо. Аеҵәақәа рыблақәа, Цәажәон ахьхьа-хьхьаҳәа.

Бареи сареи ҳалабжыш, Иҟаз қәаб дук азна, Сажәеинраала иаласҭәон, Иаласҭәон мацәазла.

Иаҳхылаԥшу дҳалабжьон. Ҳаргәыбзыӷуа, ҳшаҭан...

Уи азыҳәан ҳалабжыш Нымхаӡеит ибжатан.


Бареи сареи акаҳуа аажәып...

Бареи сареи акаҳуа ҳаршып, Нас убри аҵаҿ Ашьшьыҳәа ҳҭаԥшып.

Уи агәыӷрақәа Аҵан ажәытә
Бареи сареи акаҳуа аажәып.



▪ 54 ▪

Бареи сареи акаҳуа аажәып, Бҭахызар ушьҭан, Бҭахызар уажәы. Сыԥсымзар уи аҵа Иамоуп маӡак,

Бареи сареи иҳаздырӡом зынӡа.

Бареи сареи акаҳуа ҳаршып, Уи шәах мацароуп, Иаҩызоуп амшын. Исԥеиԥшу-ибԥеиԥшу Бҳәарауеи бара, – Бареи сареи ҳтәап ҳазхара.

Бареи сареи акаҳуа аажәып, Саргьы ашьшьыҳәа Сышнеиуа сажәып.

Бара абасҵәҟьа Бшыҟоу бынхап, Ԥхыӡла шьха-ԥшӡак Бықәын иаха.

Бареи сареи акаҳуа аажәып, Ибдыруаз исабҳәо Са сзыҳәан ихәшәуп. Анасыԥ ҭаҳгап Аҵа ҳҭаԥшны,

Анасыԥ амаз иссиру Аԥсны!
28.01.08


▪ 55 ▪

Аҩыжәҩы имонолог


Уаргьы уажәит, Саргьы сажәит...
Ҳаҟанаҵ Иаҳфеит иаажәит. Уаргьы уашьуан, Саргьы сашьуан, Адгьыл халон, Ихәашьуан.


Хцалон сасра, Ҳнаскьон хара, Иаажәуан Ҳахан, ҳазхара. Саргьы скәашон, Уаргьы укәашон, Дыччон Аԥшәма изхара.

Иаажәит иацы, Иаажәит жәацы. Иаажәит Иҵегь... Сааҭк анҵы. Ҳа ҳахныҳәеит Зны акы, Нас, ҽакы, Ҽакы, ҽакы...



▪ 56 ▪

Иаҳныҳәеит Иԥсыз, инхаз, Маҷк идагәаз, Иҿаҳаз.

Ҳраҩымсит Акәты, ала, Ӡәыр дынхамашь, Шәыԥшаала!

Ибжьахада, Са сыхиоуп, Гәнаҳак

Ҳмыхьааит, џьым, ара! Аха, Иҟалаз уи ауп:

Ҳаибамныҳәаӡац Ҳара!

20.02.08

Аӡӷаб хәыҷы лашәа

Сан, бара башәа хаа, Сан, бара бажәа хаа,
Имыцәо шәахәацуп урҭ са сгәаҿы.

Сан, бара быбла хаа, Сан, бара бычча хаа,
Сгарахь инаргоит илакәу аҽы.


▪ 57 ▪

Сан, быда схәарҭаӡам, Сан, сиарҭа – иарҭаӡам,
Уаҟа сыԥхыӡқәа ԥшӡоуп, иразуп.

Бымшра сылаҵа, Быҵхра сылаҵа,
Издыруеит, иреиӷьу башьҭоуп са сзын.

Сан, бара быцәаӡом, Башәақәа нымҵәаӡо,
Сиаҵәахә ашәа азыбҳәоит бтәаны.

Ҽы ласык дақәтәаны, Аӷәраҿыц наҭаны,
Ҳашҭа дынҭалоит фырхаҵак дԥырны.

20.09.07

АиԤылара

Ҳаиԥылоит, ҳаиԥырҵуеит ашьшьыҳәа, Ҳаиԥырҵыр рҭахымзаргь ҳагәқәа. Нас ҟармаҵысуп быбжьыхаа, Нас иԥсыршьагоуп ақәа,

Быбла асаркьақәа срылоуп, Быбла сызгәакьоуп сара.

Урҭ рылоуп, ба былоуп, са сылоуп, Ишызбо ҳдунеи сызхара.


▪ 58 ▪

Ҳаиԥылоит, ҳаиԥырҵуеит, быбжьыхаа, Харантәи издыруеит сара.

Баԥхьа инагылан ашьшьыҳәа, Ибыццоит са сгәы маӡала.

Ҳаиԥылоит, ҳаиԥырҵуеит, бшьапышьҭабжь, Уи ашәа иаҩызоу шьҭыбжьуп.

Иссируп, иқьиоуп ба быччаԥшь, Уи ада са сымра хәашьуп.

Ҳаиԥылоит, ҳаиԥырҵуеит иҿыцны, Исҳәара сақәшәом, сҿаҳауп. Баԥхьа сықәхоит сыԥхыӡны, – Гәнаҳак ҟалашам еиҳау.

Ҳаиԥылоит, ҳаиԥырҵуеит ашьшьыҳәа, Ҳамҩаҿ ихәмаруеит аԥша...

Иҟаз наӡаӡа быбжьыхаа, Ҳгәаҵагь еисуаз есымша!


Аӡәгьы дахьыԥшым...

Срыцуп илакәу, ишаноу аԥхыӡқәа, Урҭ рымҵәыжәҩақәа срыцуп, ицоит. Урҭ ирҭахызар – аԥҭақәа хыҵуеит, Урҭ ирҭахызар – ба бҟынӡа снаӡоит.



▪ 59 ▪

Иҿыцуп ба бҟынӡа – амҩақәа ҿыцуп, Иҿыцым, ирыцҳау са сакәхеит, сара. Избанзар аԥхыӡаҿ акәхеит сахьбыцу, Адгьыл ҳанықәу – бгылоуп хара.

Ашьхара иқәиааз аԥса баҩызоуп, Аԥшӡа, ба бышҟа снеиуеит сԥырны. Аха агәаҟра – са сылахь ианызоуп, Сахыԥоит, саныҟоу са сыԥсраны.

Срылоуп аԥхыӡқәа... Урҭ рами ашана, Баԥсшәа хазыноуп, уи сызхаӡом. Бнеиуеит ашьшьыҳәа, беихатыр, Манана, Сыԥсымзар ба быда амра ԥхаӡом.

Са сами ибхьысуа аԥшазаҵә иаҿыхәо, Амҩагь ианысуа, бызнысуа бара.

Аха са сакәхеит ашәҭқәа зырҿыхо, Урҭгьы зласеиԥшу ыҟоуп џьара.

Быбла зыдхалаз ашәҭқәа ирнылеит, Бара бсахьа-ԥшӡа. Иҵегь бҽырба! Анцәа сиашьапкуеит есышьыжь гәаныла, Суҳәоит уи аҳкәажә иҿыцны дсырба!

Быблақәа исырҭом, сара ахҭацәыха, Агаҟа исыԥхьоит... Идуӡӡоуп амшын. Ажәҩангьы сыхоит, исыхоит, исыха, Исыԥхьоит аӡәымзар аӡә дахьыԥшым.


▪ 60 ▪

Агәыла

Шьоукы ргәылацәа маалықьцәоуп, Анцәа дрымоуп урҭ, ҳәарада.

Уаха ргәы раҳаҭны ицәоуп, Уаҵәы ицоит сасра гәырҩада.

Шьоукы ргәылацәа маҭаԥшьуп, Дхынҳәуеит ргәыла данырԥыла. Аӡә деицаҟьоуп, егьи дхабжьуп...
Усҵәҟьа дыҟамзар агәыла?

Сгәыла изыҳәа ацәгьа сылам, Сыҟоуп ус, Анцәа сишазар...

Дзыцәгьахома, мшәан, агәыла, Иара игәыла дыбзиазар?


* * *

Аԥсреи сареи акгьы ҳзеилам, Акгьы ҳзеиламызт зынӡа. Анцәа исиҭаз сымоуп, снеилап, Ҽаӡә иԥсҭазаара сҭахӡам.

Аӡәы дҿазаргь, дажәхьазаргь, Дтәаны ишықәс иԥхьаӡоит. Уи макьана иԥсы ҭазаргь, Заа инышәынҭра ҟаиҵоит,


▪ 61 ▪

Уи чаԥоуп, ибырлаш ԥсароуп, Ҩныс исымандаз сара! Иуеит измоу иабду ичара, Уи иуеит ианду лыԥсхәра.

Са сгәы каршәны сцоит аҩныҟа, Сыҟамзаргь атәыла бгом.

Са саныҟоу – аԥсра ыҟам, Уи анааилак – са сҟалом.


Пицунданӡа

Сцар сҭахуп Пицунданӡа, Амза, Амзаранӡа.

Сшьац иаҵәаран суҵанда, Исхалашо амза!

Ажәҩан иалоуп аԥсақәа, Мшәан, иабанӡахало? Амра цеи аҽаҵакуа, Аҷныш цоит иҟьалан.

Уи амшынгьы саркьароуп, Бырлашк ҭаршәуп аҵа. Сшәыкәыхшоуп, исашәҳәаруеи, Уа еиқәызҵаз амца!



▪ 62 ▪

Уа аҳауа татаӡоуп, Цәымзоуп жәҩан-еҵәара. Уа ашәира хәарҭаӡам, – О, урыцҳахоит даара.

Уаҟа аҳцәа ртәарҭароуп, Апринцессагь дрыцны. Уа ашыцқәа ҳшаҭароуп, Урҭ ҟамларц иԥхыӡны.

Уа жәытәтәи ныхароуп, Иҟам аламала.

Сымҩа маҷк ианыхароу, Самҵаныҳәоит сҭалан.

Наҟ абаашгьы ныҳәарҭоуп, Ҳа ҳазшаз ихыбра.

О, рыбжьы хаа сыхәарҭоуп, Уа Алиса, Хьыбла.

Аа, Нептун дахьыҵыҵуа, Уа дӡы-ԥсы мацаран. Шьҭа аарҩарак зықәлаӡом, Аԥсны аԥсабара...

Сцар сҭахуп Пицунданӡа, Амза, Амзаранӡа.



▪ 63 ▪

Сшьац иаҵәаран суҵанда, Исхалашо амза!


Кировтәи аҵх

Уи ауха Киров цәгьа илашан, Ашықәс ҿыцгьы ааиуан иԥырны. Ихәыҭхәыҭуа шәак аҳәон аԥша, Сҩыза ду иҿ сыҟан са ссасны.

Уа дысԥылт Подлевских дгәырӷьаҵәа, Даагылазаргь уи деиқәшәоуп сасыла. Асас дызмоу, димоуп, рҳәоит, Анцәа, Дгәырӷьоит уи уа ула, сара сыла.

Иӡит амза аеҵәа иацәшәан, Ари аҵх аман уа ирҿыхан. Илзымдыруа иарбану ашәас,

Хыхь ихалон аԥшәма ԥҳәыс лыбжьы-хаа.

Иақәыршәызшәа ԥҳәызба ԥшӡак лкасы, Ишԥассирыз Киров уи ауха! Ԥыҭҳа-ԥыҭҳа иқәион уа асы, Исымнахуан наҟ сара сыгәҭыха.

Ашыҩ-сыҩҳәа ажәҩан ахь ицон, Ианхалалак, ишәҭуан аракета.


▪ 64 ▪

Смаҟҿаҳәара уа асы наӡон, Харантә ашьҭыбжь саҳауан «Радеда».

Ашҭаҿ аишәа ҭынч ишлон, ишлон, Иакәша игылан гәылала, ҭахыла. Аԥаҭхь акәын – уи ашәах хыттон, Аԥшәма дныҳәон иашҭа ду дҭагылан.

Ҽаанбзиала, ажәҩан ду лашоуп, Илашоуп уи аурыс ҷкәын игәара. Ҳаиҩызара ԥаҳшәахьеит, иԥшьоуп, Уи аԥшәымоуп ҳтәылақәа рыбжьара.

31.12.07

Аҵеицәа ирҭахуп...

Цаца Казанба илызкны

Арҵәаа ҳәа арҩаш кшомызт ишьҭыҵны, Ԥсуа шьҭыбжь гомызт, ашҭа ҭацәын. Ақырҭуа фицарцәа гылан ишьыцны, Ишьыцуан дахьрымам асҵәҟьа аӡәы.

– Мап, ԥсуа дгьылуп, ижәдыруаз, са сыдгьыл, Шәыгә иахәо ажәала исзыхьчом са сцәа! Аха уи адгьыл итәуп сара сыдагь, Шәарҭ зегь ишәымам, ишәцәыӡыз Анцәа!



▪ 65 ▪

Арҵәаа ҳәа аҳәҳәабжь ахылҵуан адәыӷба, Икаршәын аҵысгьы ашьа аҿашәын, Амца лыцрарҵеит, деилыршьын аԥҳәызба, Алҩа маҭәазшәа амра иашәын.

Цаца – уи адгьыл иахылҵыз шәахәацын, Цаца – ҳа ҳадгьыл ианшәылахьоу шьан. Цаца – уи ахьӡгьы хаҵарак ацын, Уи иҭахаз зегь дреиԥшын, драҳәшьан.

Цаца – абаҳчаҿ имбаӡац ӡаӡоуп, Уи ҳара ҳажәҩан иалымшәаз қәоуп,

Аха, ижәдыруаз, уи хьӡыдагь дфырхаҵоуп, Цаца – макьана дҳаздырам, дмаӡоуп.

Аццышә иаҩызан иқәыԥсоуп анра, Ақырҭқәа, ақырҭуа... Хьымӡӷыла икәабоуп. Ахьымӡӷ ду амоуп, хымԥада, амра, Цаца дзымшаҭаз... ажәҩан иаԥоу.

Илышәҭ Афырхаҵа ихьӡ уи аԥҳәызба, Аԥсадгьыл азыҳәа аԥсышьа ҳзырҵаз. Адгьыл иахажьыз аԥсыҽра ахызҳәаз, Илыкәшан игылаз зшьыз ишыбзаз.

Илышәҭ Афырхаҵа ихьӡ, уи ламысроуп, Уи лара лҿаԥхьа иаҳзымҳәаз ҿахәуп.


▪ 66 ▪

Макьанагь инымҵәо амҩа ҳанысроуп, Ҳа ҳаҵкыс аҵеицәа роуп уи зҭаху.

– Мап, ԥсуа дгьылуп, ижәдыруаз са сыдгьыл, Шәыгә иахәо ажәала исзыхьчом са сцәа! Аха уи адгьыл итәуп сара сыдагь, Шәарҭ зегь ишәымам, ишәцәыӡыз Анцәа!

Илышәҭ Афырхаҵа ихьӡ уи аԥҳәызба!..


Амра ҿыц

Аԥсынтәыла – уи ԥхьарцоуп, Са сахоуп срахәыцны. Аҵарақәа рашәа рӡоит, Сашәа иаҵашьыцны.

Насыԥ хыброуп сызҵатәоу, Уи лашоит лыԥхала.

Сара сыжәҩан акәа сҭоуп, – Нарҭ сихыцны салоуп.

Аԥсынтәыла шьала ишәуп, Шьала шәышықәсала. Аха уи ашьацгьы хәшәуп, Схәызар аӷа ихала.



▪ 67 ▪

Са сызхысхьоу – қәаршаҩуп, – Аԥшқа хәыҷ иԥхыӡоуп, Аха сыгагақәа рнуп, Схыбаҩқәа ахьыҵоу.

Аԥсынтәыла – дара роуп, – Сышьхақәа, сыԥшалас. Сӡыхьқәа, зымҩақәа хароу, Сышәҭ, ацәылашараз.

Счысгьы ссируп, сҩы ҿацоуп, Аишәа хиоуп, аҩыза. Аԥсынтәыла уи ԥхьарцоуп, Иарҳәа – иуҭахызар.

Зны игәыбзыӷуп, зных ицоуп, Сымра гылт иҿыцны. Аԥсынтәыла – уи ԥхьарцоуп Са сахоуп срахәыцны.

24.11.08.

Амацәыс

Саида Дел-ԥҳа илызкуп

Бара бмацәысны бцәырҵит иацы, Иацы бара башҭа шәҭын, илашан. Иахьа ажәҩангьы иалҵуеит аԥхӡы, Иахьа хәыҷыкгьы аҽарцәгьеит аԥша.


▪ 68 ▪

Иацы ибҿаччон бгәил адәаҿы, Аха инаӡамызт уи аҽҳәара. Бара наӡаӡа сыԥхап ҳәа баҿын,
Сыԥхап, ҳәа сыблып ҳәа Аԥсны азхара.

Амацәыс ашьҭа ԥхыӡла иббон, Амацәыс ашьҭа бхын есымша. Избанзар, избанзар – бара агәра бгон, Ишыҟам уи ашьҭаҿ ахьҭа, аԥша.

Бымацәыс ашьҭа цоит, инҵәаӡом, Уажәоуп ҳаназхәыцуа уи ашьҭа иаҳа...

Уи дызҭахеи ҳәа аӡәгьы дҵааӡом, Избанзар идыруп ба бызҭахаз.

Амацәыс ԥхыӡын, иссирын зынӡа, Ишцәырҵыз изгәамҭеит аӡәымзар аӡәгьы. Икәицын, илакәын, лашаран, имцан...
Ианыцәоуп, ианыцәоуп иангәаҳҭа зегьы.

30.12.08

УахьынаԤшлак...

Уахьынаԥшлак икашуп, Сылабжышқәа, ҳәаа змам. Сӡыхьқәа сшьала ихәашьуп, Аӡы рҭылтон уаҟа сан,


▪ 69 ▪

Уахьынаԥшлак ашәҭқәа шьҭоуп, Снышәынҭрақәа зегь хҩаны. Иқәыҩуагьы сан лыбжьоуп, – Убри акәхеит ла лыҩны.

Уахьынаԥшлак сара сжуп, Аԥса ҵлақәа џьаруп уа. Аеҵәақәа ҭынч иԥшуп, Ицәоит ашьыжь анаауа.

Уахьынаԥшлак сбаҟақәа, Сара ссахьақәа рҭасоуп. Иазеицакӡом уи ақәа – Сара сыдгьыл аԥа соуп,

Уи имыцәоз мцак акын, Иалагылан ҳҵеицәа уа...

Ари аибашьра ҽакын, – Ахьӡ игон зыԥсы зҭиуа.

Уахьынаԥшлак са сыԥсы, Иаԥшәыман инхеит ара. Бзынҵы иқәхеит уи Аԥсны, – Бзынҵы иҟоуп Аԥсынра.

16.12.08



▪ 70 ▪

Аума ҵуеит...

Аума ҵуеит...

Аӡы хәашьуп, Амрагь ҿыхаӡом зынӡа.

Сара быԥшаара саҿуп, Даҽаӡәызар – Игра иӡап.

Быгагакәын, – Уи хароуп,

Ашьҭақәагь аныҵит шьҭа. Сшәақь иахылҵыз Схылҩа ԥхоуп,

Саӷа иакәын – дцеит дшьабан.

Аума ҵуеит, Ба бҟынтәи шәҟәык,

Знызаҵәык исмоут сара, Са сыргәамҵуа Срымоуп шәкы,

Сдыртәаӡом иахьа џьарак.

Аума ҵуеит, Ба бҟынтәи шәҟәык,
Ахы сзықәымԥшит сара.



▪ 71 ▪

Аха исымоузеи Ҳәатәыс,
Саргьы исхашҭит, ди, аҩра!

04.12.08

Аелегиа

Аԥхӡы хьшәашәа сықәнаҭәоит аԥсра, Зны зынӡаскгьы схагахазшәа збоит, Сацәыбналон, шьҭахьҟа сцоит сара, Аха сыжәҩа иқәтәаны иччоит.

Ҳаԥык сақәшәеит уи уагон хара, Абраскьылгьы уа ибжьы иргоит. – О, са сышҟа уқәымлан уара – Шаҟа уааиуа аҟара снаскьоит.

Дахьҭаҿаҳәоу лашьцаӡоуп зынӡа, – Џьара дәҳәыԥшуп, џьара – ӡык ҭачуп. Икыншәылаз алабжыш ҵырӡа, Сара сыжәҩа иалаларц иаҿуп.

Ижжаӡа цәашьык сара искуп. Ҵаҟа ӡызар – хыхь зынӡа акыц, Ижәбахьоума, амҩа нҵәара зқәым, Инымҵәакәа, иалагом аҿыц.

02.12.08


▪ 72 ▪

Схала

Бареи сареи ҳабжьара, Схала соуп инхаз. Аҵарақәа быбжьала, Ашәа рҳәон иаха.

Бареи сареи иҟәандаз, Ӡыхь хәыҷык ҳабжьан, Саҿымхәаӡеит, избанда, Уи разын, иԥшьан.

Ҳаиаҵәа хәыҷ насыԥла, Сзеигәырӷьоз жәаха. Снаҵагылан, еирыӡла, Истеит ашәахәа.

Ишәахәам, уи лабжышуп, – Ҳҩыџьа ҳаизынхеит. Иџьбароу ма иԥсыҽу? Иџьбароуп, избеит...

Бареи сареи ҳабжьара, Ибжьалеит ашәшьы… Зегь аками быбжьала, Исацәажәоит бжьык.

29.11.08



▪ 73 ▪

Аимак

Суадаҿ ишоуран, Амра ҩнакын. Аиоди агәырқәеи Аҳра ргахьан. Гәырк насылаҵо, Нас даҽакы, Уа аҳақьымцәа
Сеиҵыхны исхан.

Иқәыҩуан ашьҭыбжь Аарла сгәаҿы,

– Сан лышьҭабжь аума, – Сгәахәт адәаҟны.
– Инхада-иԥсыда? – Аисра иаҿын, Аԥсреи абзареи Сара сеимакны.

2008

* * *

Аиҭаҳатәқәа рҭиуан ашҭаҿ – Иаахә ухаҵазар уаҵәы! Аӡәы – аца еихаҳа дашьҭан, Аҵәеихаҳа даҽаӡәы.


▪ 74 ▪

Ус ҭаҳмадак дааԥса-дкара, Днарыдгылеит уа дара. Изҭиуаз ихнахын рԥара, Иаҿын иахан ашара.

– Дад, сыԥсымзар, иахьа сагхеит,
– Уагхеит, баба, уаа ҽааны! Аҭаҳмада, убри акәхеит, – Днагылт илахь еиқәҵаны.

Нас иҿынеихеит аҩныҟа, Аха дцон агәра ганы:

– Шықәсык акәзар, – оумак ыҟам, Иахьа аиԥш иаауеит ҽааны.

20.11.08

Агьама

Амра са сахӡыӡоит, Сашьҭаланы сцоит. Исзынхазгьы ԥсыӡоуп, Нас иара сахьӡоит,

Амра ацыԥхь аршәит, Уи Аԥсны иахьӡоит. Ҵыск абаҳчаҿ аршәаа Иасуеит, иааԥсаӡом,


▪ 75 ▪

– Баша, баша уасуеит, Баша ухы умжьан. Уимоу, уара уцасҳәагь, Ҿыц ихәмаруеит сшьа.

Сықәуп, сықәуп амҩа, Уи хароуп зынӡа. Ԥхьацароуп игьамоу, Сцароуп, знык санца!

20.10.08

Ажәҩанаҿ снаӡаанӡа…

Аԥсҭазаара – аҩы џьбара, – Уи сашьызар акәхап.
Алу саҵган захьынџьара, Сықәнаԥсарцоуп ссақәха.

Сыбӷаӷо адәы сахьықәу, Срыцҳазшьазгьы маҷӡам. Даҽа ԥыҭрак ауп исыгу...
Наҟ ладароуп, шьацӡам.

Шьыцроуп иҟоу уахьыԥшлакгьы, Агәыр иаҵашьыцуеит.

Сара амца сшақәу рбаргьы, Аӡы рбеит ишыцәоу.


▪ 76 ▪

Мшәан, иҭҟьама сгәыӷра ажәҩа, Сеимакноуп ишсыхо, Ҵаҟа – адгьыл, егьи – ажәҩан, Скарыԥсеит сыԥҽыхан.

Нас цәашьык акуеит ашьшьыҳәа, Сыԥсы ҭоуп иблаанӡа.

Сбылуеит адгьыл ссир азыҳәа, Ажәҩанаҿ снаӡаанӡа.

05.10.08

Амала...

Мап, амалаҳәа иурҭом акгьы, Амала иурҭом Уԥсуазаргь часак.

Иурҭом ахылԥагь, ашьаҵагьы, Амала урышьҭоуп Урҭ уҿҟьаса.

Мап, амалаҳәа узхалаӡом хыхь, Уимоу узҭалом Ашьашьмаҭра.

Џьым, амалаҳәа, уагозаргь ахыхь, Дарбан иузҭо Уи ахәшәқәа уара!
Мап, амалаҳәа, амцагьы мцам,


▪ 77 ▪

Ухаҵоуп ԥсшьара Узцозар Шәача.

Џьым, амалаҳәа, шьҭак иҳамӡап, Ԥҳәызбакгьы дуцны Днеиӡом шьаҿак.

Амала иҟаз – ықәҵит ибжьаӡт, Амала иҟам Афархь, алаба.

Амаҭқәа, алым, абга, абжьас, Ухаҵоуп, амала Унықәлан иба.

Иҟам иуоурц, џьым, маҵурак, Уахьгьы ҵарҭышак Даҳәоит аӡәы.

Џьыбак иҭыҵны ицоит ҽаџьара, Иахьа узхьымӡаз Уахьӡароуп уаҵәы.

Мап, амалаҳәа аиааирагь ҟамлеит, Амала ицама Иаҳхалаз ашәшьы,..

Ҳарԥарцәа рцәымза лабжышхан илеит, Амала дарбан Иузҭо цәашьык.

Аха, аԥсҭазаара, – усгьы қәԥароуп,



▪ 78 ▪

Уҟанаҵ иҟоуп, Амаҵ утәуп.

Џьым, амалаҳәа иҟоу аԥсроуп, Егьырҭ зегь, Егьырҭ зегь Рыхәқәа шәатәуп!

29.11.08

Агәхьаагара

Ашьха кынҩалаҿ икылжәан акыцра,
Шьауардынк иршан иаман аҭра.
Шьабысҭак шьҭкәыцәаа, уаҟа шьапхыцла,
Аԥҭа иагәылган иҭалон убра.

Ашьха кынҩала мчык иннакылеит,
Ажәҩанаҿ зызқәа назгарц иаҿыз.

Уи амҵан ԥслаҳәҵас инхгыла-аахгыло,

Ӡы-иаҵәак ажәуан илакәыз аҽыз.


▪ 79 ▪

Ашьха кынҩала иамамызт гәнаҳак,

Уигьы бзиарак зуп ҳәа иаҿын.

Хыхь игәеигәеиуа аԥҭақәа кнаҳан,

Ажьакцеи ашьанҵеи рнын агәаҿы.

Ихалон уи ашьха ажәҩан аҟынӡа,

Ихалон, дшаҳаҭуп ҳазхылҵыз Анцәа,

Уа шьауардынқәак краҳфап ҳәа иаҿымзар,

Реишәа ҵысыр ҳәа ишәон аԥацәа.

09.10.08

Дыздыруеит уи ауаҩ

Дыздыруеит уи ауаҩ, дгәасҭоит харантәи, Аԥшатлакә дазыҵҟьоит бжеиҳан, агаӡа. Адәы дықәлазар акәхап дҳарамны, Иажәагь ҳарамроуп иаҵоу зынӡа.

Иҽишьуеит иҟәышу аҩада дхалар, Иахьа дыжәбама, мшәан, агаӡа?


▪ 80 ▪

Идыруп, дыҟам уи ауаҩ ихала, – Арымӡаа ицуп, иаҳбоит, имаӡам.

Аха, нас, дарбан амыжда иижьо, Еиӷьын асаркьаҿ дшыҟоу ибар! Ахьи араӡни ҳрылатәо џьишьоит, Иара аҩада дхаланы дтәар.

Уи ари адгьыл дакәшаны дныҟәоит, Гәаныла уи амра аҟынӡа днаӡоит. Уи ари агагь қашьушәа дыҟоуп, Бзыԥтәи аӡиас ашьхаҟа ицоит..

Зны аҭоурыхаҿ гәалақәак имоуп, Ҳабацәа рымҩа ахеиҵоит аҵәы. Иахьа ҳәа дызҿугьы –

иҟам-ианымоуп, Зынӡаскгьы издырӡом
ишааиуа уаҵәы...

Зҵаарак сыцрыхоит ҽынла, уахынла,

Шьыри, сыԥсында аҭак саҳаны: Гаӡак изихылҵуеи, иуҳәарауеи, зықьҩыла,
Иҟәышу данимам аӡәы иеиҳаны?!

01.01.09


▪ 81 ▪

Ажәҩан ду амҵан...

Ажәҩан ду амҵан амза лашоуп,
Уи иазхымҩаӡеит аԥҭақәа халан.

Аԥшӡара рыман ҳашьхақәа шоуп,

Сышьхақәа иреиԥшуп сашьцәагь акала.

О, ари адгьыл ахацәа иртәуп,
Урҭ еиԥшымзаргь акәхап ҟазшьала.
Араҟа ҳҵасқәеи ҳныхақәеи шәуп,
Аԥсадгьыл азыҳәа иқәҭәаз ашьала,
Араҟа ахаҵа дыԥшӡоуп оумашәа,
Аӡреи агәаҟреи дрылҵит лыԥхала.

Аҩызцәа дрыԥхьоит . иҳәозар ашәак, –

Аԥсреи аԥҳәызбеи дырԥылоит ихала.

04.01.09


▪ 82 ▪

Агәы умаз, ахы умаз...

Агәы умаз, ахы умаз, Аламысгьы умаз, нас...

Ҩызак думаз, ныхак умаз, Урҭ рыдагь – ҳазшаз иҵас.

Амал умаз, ашьал умаз, Аҩны умаз еиҵҳәаны. Аҩы умаз, аӡы умаз, Асас думаз даҽазны.

Ажәа умаз, ашәа умаз, Думаз, дадхеит, аиҳабгьы. Пату зқәуҵо гәылак думаз, Думаз, насгьы, аиҵыбгьы.

Аӡӷаб думаз, аҷкәын думаз, Аԥҳәыс думаз дыԥшӡаӡа...

Исҳәари, улшара дууназ Маӡак умазаргь цәгьаӡам.

Амхы умаз, ашҭа умаз, Аишәа умаз, аԥш, арҵәы...

Шәырк умазар – ахазына, – Имамзар ҟамлои ҽаӡәы.


▪ 83 ▪

Агәы умаз, ахы умаз, Ҳаиқәшәалоз есуажәааны! О, егьырҭ зегь уара иумоуп Ҳа ҳазшаз ибзоураны.

11.01.09

* *

– Угәы бзиоума, ушԥаҟоу, Угәхьаазгеит аҩыза даара?

– Сгәы бзиаӡоуп, уиак сымоуп, Аха исымаӡам аԥара.

– Уа ушԥаҟоу, ҿыцс ишәылои?– Ҽаӡәгьы исҭеит нас азҵаара.

– Са стәы уҳәозар, – сгәы уашәшәыроуп, Аха срыцҳаӡам аԥараз.

22.01.09

Ашҭа еиқәхазар лыԤхала

Аеҵәа ҭаршәуп са сашҭа, Сашҭаҿ мазарак сашьҭам. Уи ашҭа еиқәхазар лыԥхала, Уи сыбзоурамхеит са схала.


▪ 84 ▪

Уа уқәла, са сықәла нахьхьынӡа, Шаҟаҩыҟои зықәра иахьымӡаз. Иахьымӡаз аҳәаха ашәа хаак, Иахьӡеит урҭ руал ду ашәаха.

Мыткәмоуп иқәыҩуа Лаҭа, Иқәхеит анацәа блада. Уаҟа ажәҩангьы гәнаҳауп,
Уаҟа рышьҭыбжьқәа кнаҳауп.

Имиц, иизгьы насыԥда, – Суҳәоит амыткәма насымда! Суҳәоит, унықәла Ешыра, Уқәла Мықә, Очамчыра.

Уқәла Тамшь, Мыркәыла, Ҩызак днумыжьын, агәыла...
Ҳабыҩқәа рымцаҿ аҿҿаҳәа, Иӡрыжәын ҳаҷкәынцәа раҳәа.

Урҭ раҳәа, аҳәа цырцырқәа, – Урҭ ашьауракәын иззыркуаз. Игәамҵуан аҽыхәа агәараҿ – Ан лыцәа ҭаазап агараҿ:

Лысаби абџьар икын, Избанзар, ҳаԥсадгьыл хьчатәын.

02.02.09


▪ 85 ▪

* * *

Ахш аҽыҭқәа ажәҩан иаҵакнаҳауп, Асар рымҩа алгоуп рыгәҭаны.
Урҭ зынӡа иԥшӡоуп, зынӡа игәнаҳауп, Скьаҿуп амзар срыҭәҳәон снаӡаны.

Ахш аҽыҭқәа ажәҩан иаҵакнаҳауп, Иҟәандаӡа, уа сыԥсы ҵәахуп. Уахгьы-ҽынгьы, абар ҩахоуп, хахоуп, – Урҭ ахьыҟоу сыҟазар сҭахуп.

Избоит уахь ицозшәа ихыԥхыԥуа; Ԥҭеиқәаҵәак, ишԥеиԥшу уи ала!.. Асар рымҩеи уаҟа аԥҭа ҽыҭқәеи, Анцәа иҭихыз сахьазар ҟалап.

03.02.09

Сгәы сазыӡырҩуан...

Сгәы сазыӡырҩуан шьыжьык, Иаҿын аисра аҭҳараҳәа. Сыхнахӡомызт ҽа шьҭыбжьык, Даҽа ԥхыӡқәак збомызт уаҳа.

Сгәы цәқәырԥон, иԥжәон, иқәԥон,
Ажәҩангьы џьбаран лакҭала...


▪ 86 ▪

Аԥсназыҳәа аҳәа рҟьон, – Ҳҵеицәа аибашьра ду иалан.

Аԥсназыҳәа раҳәа хын, Аҳәа ӡрыжәын аӷа ишьала...
Хәыҷгьы дугьы ирҭахын, Ҭынч аҿаанахар аԥшалас.

Аҽархагон сгәы ҽазны, Сагарызшәа збон сышьҭыхны. Иагон ажәҩан лаганы, Амацәыс агон ихыхны.

Гәаӷқәас иҟоу еизыҳәҳәо, Нас ихыҵуан агәараҳәа. Сахьазыӡырҩуаз иаҳәон:

«Аԥсны», «Аԥсны», «Аԥсынраҳәа!»

14.02.09

АаԤын амшқәа

Ааԥын амшқәа насыԥуп, – Сгәалаҟара иамам ҳәаак. Аҵәыргыла са сахыԥоит, Сыгәгьы каҳаӡом ахаан.

Ааԥын, ааԥын... Уи еинаалоуп, Иашьҭит аӡын сашҭа иқәцан.


▪ 87 ▪

Ашьыжь, ацәа хаа саналоу, Исыдтәалоуп схыза сықәҵан.

Ааԥын, ааԥын... Уи лашароуп, Бзиабароуп, уи сыԥсымзар. Ашәҭқәа шыску сара сцароуп, Хара иҟоу сажәра аҟынӡа.

Бзиабароуп, еиқәырхагоуп, Амыч знамҭаз дарбан руа, Иҟалоит зынгьы уархагар, Иҟалоит зынгьы уарҵәуар.

Уи иихьоу зегь раԥхьа иизоуп, Иааиуам уи угәы анҿыӷьуа...

Абзиабара – бҷуп изҩызоу, Знызаҵәыкоуп уи анухьуа.

17.02.09

Афырхаҵа иҩнаҿы...

Аԥсны афырхаҵа Даур Гәыргәлиа аӡӷабцәа иман.
Ахаҵарԥыс дани, сеигәырӷьеит...

Уи даҿамхакәа џьара, Схаҵоуп ҳәа дмақаруан. Аха далатәан иара, Аӡӷабцәа рҳәынҭқарра.


▪ 88 ▪

Аӡӷабцәа рҳәынҭқарра ԥшӡоуп – Ашәа ссир иаҩызоуп.
Аха уи ҽазны имцоуп, Шьоукы-шьоукы зблызоуп.

Аӡӷабцәа рҳәынҭқарра, рмал, Амаалықьцәа рқәыԥшра...

Адәы дықәлеит Алмасхан, Урҭ ихьчарц даушла.

Ушьҭа арԥарцәа ҳзилап, О, анасыԥ рымаз!

Урҭ аӡӷабцәа ирулап, Урҭ аҷкәынцәа рымаҵ.

23.08.03

Азҵаареи аҭаки

Азҵаареи аҭаки – Еицуп есымша, Иарбан, иуҳәозар, Ҵоура змам оумак?

Азҵаареи аҭаки...
Иагаӡом аԥша, – Азҵаара анҟәышу, Иҟәышхоит аҭак.

17.03.09


▪ 89 ▪

Хаз-хазы...

Баргьы саргьы – ҳҩыџьагьы ҳагәнаҳан, Ҳаиқәымшәаӡаргьы усҟан, уи аҽны. Сара сусқәа наҟ изгеит сырнахан, Бара бусқәа быман иҵәахны.

Баргьы саргьы усҟан ажәҩан ҳалан, Ажәҩан аҿгьы еибаркын ҳнапқәа. Нас адгьылахь ҳалбаауан лыԥхала, Амра ҳаман, иаҳҭаххар ақәа.

Нас иҟалаз сеидру, ак ҳабжьаҳаит, Саргьы избац акәым, даҽакхеит. Акаҭақәеи аԥҭақәеи сырԥахит, Сызлаԥыруаз сымҵәыжәҩақәа хеит.

Ус ицеит са сымшқәа насыԥда, Сеидарагьы маҷым, ихьанҭоуп. Ибзынхазеи сара сҟынтә исымҭан, Бара бҟынтәи – сгәырӷьоит сгәы бахьҭоу.

Слымҳарыҩны блымҳа сахьынҳалоуп, Ишԥасҭаху беиҷаҳар иара. Быгәхьааган, сылабжышқәа ԥшьаала, Сӡамҩа иқәлан иаҿуп ацара.

Сыԥсҭазаара иахьыз цқьа исыздыруам, Шылоу џьушьап, лыхәҭала исхәит.


▪ 90 ▪

Саԥхьа иҟоу сӡиас хәыҷӡа сзыруам, Са сызҵалаз агәырҩа иарҭәит.

Убри акәхап, амра маҷк ихьшәашәоуп, Наҟ иӡаалашт уи ушьҭа лассы...

Бареи сареи аԥсҭазаара ҳаԥнашәон, Иаҳзымычҳаит, ҳдәықәлеит хаз-хазы.

20.03.09

Инымҵәо азҵаарақәа

– Изакәызеи анасыԥ, Закәи агәырҩа? – Ас азҵаара сыманы,

Сынхықәтәалеит сӡыхь.
– Анасыԥ – уи гәырӷьароуп, – Ааҿнаҭит иара, – Агәырҩа – насыԥдароуп, Иацуп уи ахыхь.

– Изакәызеи анасыԥ,
Закәи агәырҩа? – Ус азҵаара сыманы,
Снамҵахырхәеит сышәҭ:

– Еибаҭаху срывганы, Сшәымгалан зымҩа,


▪ 91 ▪

Рыԥсҭазаара бзиахоит, Еибаҭаху срышәҭ.

– Изакәызеи анасыԥ, Закәи агәырҩа? – Смаҭа хәыҷ азҵаарақәа Лысҭеит жәаха зны:

– Анасыԥ – уи мҵәыжәҩақәоуп, Иарааԥсаӡом мҩак.

Агәырҩа ҳәа иуҳәақәо, Смаҳаӡац Аԥсны!

– Изакәызеи анасыԥ,
Закәи агәырҩа?
Ага, ашьха сразҵаауеит, Урҭ зынӡа иԥшӡоуп.

– Анасыԥ – уи ацқьароуп, Агәырҩоуп ҳзырҩа, Аха урҭ аагылазаргь Ас еицноуп ишцо.

31.03.09

* * *

Былабжыш адгьыл Иқәҭәеит ашьшьыҳәа,


▪ 92 ▪

Бхәыцрақәа ԥыбжәон Қьаадшәа икәыкәны. Сҵәуар исхарои Ба бзыҳәа, са сзыҳәа, Аха сгылахын Ус ичҳаны.

Былабжыш адгьыл Иқәҭәеит ишәытан, Адгьыл ашьацқәа Гәырҩала ихәаҽуп. Адгьыл иахьықәҭәаз, Санқәыԥшыз, ажәытәан, Иахьа уи ашәыта Аныхра саҿуп.

14.03.09

Шьыжьыбзиа, АԤсынтәыла!

Шьыжьыбзиа, Аԥсынтәыла, Шьыжь аӡаӡа-цқьа зхьыршоу, Шьыжьыбзиа, сықәла, сгәыла, Сара сныха хәыҷ иԥшьоу! Шьыжьыбзиа, сышьха ӡышқәа, Сырҩаш хьшәашәақәа рыбжьы! Ан-агәыраз лылабжышқәа, – Ҵеи лашак дылшеит шьыжьык. Шьыжьыбзиа, сԥацхаҿ амца,


▪ 93 ▪

Хыхь, зырхнышьна еиқәаҵәоу, Зны ҳнатәазаргь аҵла амҵа, Аӷа иӷба шьҭа иԥҵәоуп.

Уара ухәра иаҭахызар, Уаҟа сақәҵала, сыхәшәуп.

Хьҭак уакуазар – усҟан схызаз, Сара сеигӡаӡом исшәу.

Шьыжьыбзиа, сымш, сышҭа, Сарма – мшынуп, сарӷьа рхоуп! Сгәы иануп ҳа ҳҵеицәа рышьҭа, Урҭ рыԥсоуп сара исхоу.

Шьыжьыбзиа, арра иҟоу, Ашьха иҟоу, ага иху!

Са сзышьҭоу акызаҵәыкоуп, – Аԥсны шәагымхар сҭахуп.

Шьыжьыбзиа, шьыжьыбзиа, Ашәҭи, амреи, амзеи зцу! Ашҭа қьиа, аԥшәма қьиа – Урҭ зегь роуп Аԥсны зыхьӡу.

14.02.09

* *
– Изырканӡазеи, сымыш, сышәҭқәа, Избоит, рыԥсы ҭалом уаҳа,

94 ▪
– Сгәы иахьадыз, акәхап, рыцҳа. Сара сгәы былуан аҿҿаҳәа!

– Изҭабазеи, сымыш, сӡыхьқәа, Адгьыл иҵыҵуан илакәха,

– Исгәалашәар, са сгәы сыхьуеит, – Ианҭабаз санӡышоз акәхап.

– Аԥхьарца абжьы сарҿыхон,
Иԥызҵәада арахәыцқәа,

– Арахәыцқәа мчыла срыхон, – Мчыла ажәақәа узхәыцуам!

– Изыршанхазеи ари амза, – Ажәҩан иалазар ишалац,

– Уи аҵаҟа ҳара ҳтәамзар, Иабаҳҭаху алашара!

07.03.19

Ашәыта

(Авариант)

Былабжыш адгьыл Иқәҭәон ашьшьыҳәа, Бгәыӷрақәа қьаадын, Иԥыбжәон бтәаны.



▪ 95 ▪

Имаҷын аԥхара Ба бзыҳәа, са сзыҳәа, Сгылан ба баԥхьа Схьаа чҳаны.

Былабжыш адгьыл Иқәын ишәытан, Сгәаҵаҿ, сыԥсаҵаҿ Ишәытан ианыз.

Ас исамсалха Уаҟа изшәыда, Адгьыл ианыҵру Уи мышкы зны?

Былабжыш адгьыл Иахьықәҭәаз аҭыԥан, Аҵлақәа маҷхеит, Ашьацгьы хәаҽуп.

Аха банҵәуаз Ианыбҵаз ашәыта, Уажәыгьы, уажәыгьы Аныхра саҿуп.

20.02.09



▪ 96 ▪

Са сыԤхыӡ...

Сара сарӷьа, Сара сарма,
Сара сықәла. Сыжәҩахыр. Сара сшьа Иацәцаз акәарма,
Абнаршәыраҿ амаахыр.

Сара сыжәҵыс, Сара сқаруа.
О, илакәхаз са сыԥхыӡ...

Жәынгьы-ҿангьы Сзырмақаруа, – Иага нысҵап, иага схыҵп.

Сыкәашашьа Збаз ачараҿ,

Аӡбахә рымоуп есымша, Са саарыхуеит Ҭынч махәҿала,
Аԥсны иқәысцоит аԥша.

Сара сажәа, Сара сашәа,

Сеилаҳәашьа, сҽыхәа Бзоу, Саҵакьысуа


▪ 97 ▪

Џьысшьоит ажәҩан. Уи ба боуп изыбзоуроу.

Са сыбжьы, Аԥсны иахыҵәаз,
Ҳазшаз дацын дмаӡаны...
Сара сымацәыс Иҿыцәаз, Алашара ҟаҵаны.

06.04.09

Ахьӡ-аԤша абаҳча

Ахьӡ-аԥша абаҳча ахьӡуп, Ахьӡ-аԥша иаԥсоу иртәуп. Зегь акоуп лабжышуп иацу, Зегь акоуп гәырҩала иҭәуп.

Ахьӡ-аԥша абаҳча сҭалоит, Уа рыхчнызақәа ҟаҵоуп. Арԥарцәа, ҳа ҳашәа иалоу, – Урҭ ҳаԥхыӡ аҿгьы иԥшӡоуп.

Ахьӡ-аԥша абаҳча ссируп, – Уаҟа ашәҭқәа аҳра руеит. Алабжышқәа рӡиа ирны, Агагақәа цоит-иаауеит.


▪ 98 ▪

Изымбацыз амш агьама, Амра, аԥшӡара закәу.
Аибашьра иацәыргеит иамам, – Аиаша, зегьы ирыцку.

Иқәылҵозшәа лыҷкәын хызак, Диахәыҭхәыҭуа ан дыԥшуп...
Иага ибаҳчаз аҭахызаргь, Уаҟа ҳҵеицәа роуп ижу..

15.04.09

Сыхьӡ

Сыблакнотаҿ исзанын, Сҩыза ҭынч ителефон. Сизасуан сангәамҵуаз зны, Усгьы саслон, игәра згон.

Сшақәымгәыӷуаз сара ҽнак, Даасыцәгылеит уи хара. Шәызсыргәаҟуазеи асҟак, Сналагылт аџьабара.

Аха усгьы исзанын, Сҩыза гәаҟ ителефон. Даласгәалашәалон зны, Зынгьы ҽаџьара сагон.


▪ 99 ▪

Аха аԥхын, аӡын цон, Сышықәсқәагьы рылан уа. Сара сашҭаҿ ашәҭқәа ччон, Хыхь аҵарақәа ԥыруан...

Нас ианысхит игәаӷьны Ихьӡ. Исылалеит аҵәы. Избон сыхьӡгьы даҽазны, Ас ианихуазшәа аӡәы.

14.04.09

Бзиабарамызт

Бзиабароуп ҳәа шәҳәа ишәҭахызар, Бзиабарамҳәагь сҳәом игәаӷьны...

Зегь имҵахырхәон асасцәа рԥыза, Ҭаца ԥшӡак дааргон дшамкәа дшаны.

Чаран, игәырӷьон, иҩуан, ихысуан, Аԥшӡақәа дрылан ачараҿ аӡәы. Ашҭаҿ игылаз ԥшрала драԥысуан, Ла лыда, ла лыда ашҭа ҭацәын.

Арахьи анахьи аҿар еибаныҳәон, Ҳҩынаҳа дыҩуа рыбжьара дыбжьан. Сара сгәаҟ-ҵәаҟуа иаҳхылаԥшу сиҳәон, Аԥшӡа дысзааг ҳәа, избанзар дыԥшьан.


▪ 100 ▪

Хаҵак убасҟан, малуаҩык иакәхап, ԥара дук сыԥшӡа лышҟа ирхеит, Ларгьы днамҵасит лыбла ҭырхаха,

Акәҷышь хәыҷы шьҭызԥааз хьшьушәа илгеит.

Уи акәхеит, сықәхеит сҭыԥаҿы срыцҳан, Сгәаҵа ахьҭаҳаз, иҭаҳаит зынӡа. Абзиабараҵәҟьа сԥырҵит исыцҳан, Исԥырҵит наӡаӡа ахәра сынҵа.

Адгьылаҿ дыҟаз џьысшьон са сысас, Саргьы сыдгьылтәын, Хыхьынтәи смааит...

Бзиабарамзаап, уи ҩыжәран изҩызаз, Адырҩаҽныҵәҟьа наҟ исхыԥсааит.

05.05.09

Иузҭеи уи амч

Борис Гәыргәлиа иахь

Аҭакқәа ҟасҵозшәа зынӡа иумԥхьаӡан, Ажәеинраала ду сзукит уара. Уажәақәа сыцуп, сҟарҵоит сыԥхаӡа, Ҩызара сзыруеит сцозаргь хара.

Аԥшатлакә анасуагь избоит ухы-уҿы, Арҩаш хәашьызаргь гәхьаам уа узы. Ахаҳәаҿ акәым, иануп са сгәаҿы,

Уажәа хьыршәыгәқәа, излоуҵаз уԥсы.


▪ 101 ▪

Иҟаз еизарак, ныҳәак, ҽакы, Дгылаз аӷацәгьа ашәақь уҿакны. Ужәлар ирыцуп икамҳаз угәы, Амца иахылҵыз уашәақәа кны.

Иуцәымӷуп ашәҭқәа ирылазаргь амц, Ашьамхнышлара, лабжышла ақьра. Иузҭеи, иуҳәаруеи, инымҵәаӡо амч, Агараҿ иузырҳәаз ашәазар иара?

Ҳашьхақәа роума, ирықәлоу зегьы, Уаншьцәа-фырхацәа ирзымҳәаз ажәоу, Ҳмыткәмақәа роума – ихашҭӡом аӡәгьы, Урҭ ахаҵара иалхәу ашәоуп.

Уаҵоуп еидарак – арласшьа змам, Унеиуеит ушаҵоу, зегь реиԥш уҽырбо. Иузҭеи, иуҳәарауеи, инымҵәаӡо амч, Аԥсны иаргәаҟуа маҷымшәа збоит.

25.01.09

Ныҳәан АԤсынра

Зны хәыҷқәак еибыҳәан Ргәылара сасра, Ашла иашҭа иҭалеит, – Ныҳәан Аԥсынра.


▪ 102 ▪

– Шәҭала, сышҟа шәҭала, Амра аԥацәа! – Дгәырӷьо инапала, Идиркуан аҵәа.

Аԥхьа игылаз дкьаҿын, Ашьҭахьтәи даун.

Аӡә шықәсыла дмаҷын, Аха ус ддаун.

Урҭ ирыцыз длакәын, Зынӡаск анцәахша. Аха зегь акакәын, Адгьыл ауп дызша.

Ҽаӡәгьы дрылан уаҟа, – Абла ссир ихан.
Маҷк еиқәан иҟәаҟәа, – Амра дцәын жәаха.

Аԥшьбатәи деинаалан, Ахәбатәи дразын. Зегь еиԥшын акала, Аха урҭ хазын.

Зны ҵәақәак изнеигеит, Аҩбатәи, иауз.

Нас, убас зегь реиҳа, Уаҟа идауз.


▪ 103 ▪

Нас ицоз, илакәыз, Арԥыс анцәахша. Аха зегь акакәын, Дгьылын уи дызшаз.

Урҭ ирыцыз уаҟа, Абла ссирқәа зхаз,
Маҷк ихызтыз зҟәаҟәа, – Амра ицәыз жәаха.

Арԥыс хәыҷ – аныха, Иршаз иразны. Ашҭаҿ амра ԥҽыха, Ҭаршәын уи аҽны.

Асасцәагьы хырхәан, Ацара иаҿын.

Урҭ инрыжьт аныҳәа, Ашла игәаҿы.

21.05.08

Аимаа ҿыцқәа

Сан исзаалхәеит аимаа ҿыцқәа. Урҭ ҟаԥшьын, иԥшӡан. Ирыдызбалон урҭ аԥхыӡқәа, Сыззыԥшыз шьаҵан.


▪ 104 ▪

Аха исырҭеит урҭ агәала, – Маҷк исыцәхәыҷхеит...
Са сшьапқәа ишрыдысшәалоз Ашьҭахь, исыцәхеит.

1.06.09

АԤышәҭрықь

Аԥшқа ирҭеит аԥышәҭрықь, – Уи дазгаган даара. Издыруада уажә ирыхь, – Иагзар ахаара?

Мап ацәикит, мап икит, Ирҵәиуеит иқьышәқәа. Нас агарагь дырҵысит, Иацырҵан аԥсышәак.

Аха, мап, ҿаҵак имфеит, – Шьоукгьы еилаҭыруеит. Ангьы дгәаҟуа дгылеит, дтәеит, Илура лыздыруам.

Аԥшҩы длышьҭалеит аӡәы, Ҽаӡәы – аҳақьымцәа. Сеидру иҟало уаҵәы, – Иахьа ианахьымӡа?


▪ 105 ▪

Аԥышәҭрықь ҿаҵак имфеит, Ус лымбац дааизар...

Днеин, нас, агьама лбеит, Маҷӡак иқәыблызаап!

04.06.09

Аидара

Мақьак, ӡык ахықәаҿы, Алҩа аиԥш еиқәараӡа, Уа ҳаскьынрак илажьын, Сҩахоит, маҷк исараӡа.

Сҩахеит. Мап, исылымшеит, Уи ахаҳә аҩахара.

Уа сыштәаз ицәылашеит, Амра збеит инахаран.

Шьауардынк еиқәараха, Амра иаԥырхагахон, Уахь сызцар исшьуан, аха, Уи еидаран, саҵахон.

Зегь еидаран: ашәҭыцгьы, Сшьауардынгьы, смақьагьы. Иҟоу ҳара ҳанҭыҵгьы, Иаха игәылҵыз ахьагьы.


▪ 106 ▪

Еидароума аԥсуара, О, еидароуп даараӡа! Аха, кыр еидаразаргь Сара сзын еидараӡам.

06.06.09

Ашьыҵәрақәа кны...

Ашәҭ ашьыҵәра дуқәа кны, Ашҭахь ажәлар ҭалон. Ашәҭқәа, ашәҭқәа рацәаны...
Иҟоуп урҭ рыгә иалоу.

Ҳарҭ акәыбаҿ ашәҭқәа кны, Ҳнеины ҳнахагылон. Урҭгьы шьҭан рыԥсы ӡаны, Иуҭаху хкы-хкыла.

Шьоукы ирқьақьан иркын, Амацәаз иаҩызан.
Шәҭыла уа иҽырбарц иаҿын, Анаԥшҩы, Аҩыза.

Ашәҭқәа шкәакәан, еиқәаҵәан, Иҟаԥшьын, икәицын.

Урҭ амшынеиԥш ирацәан, Аԥшӡарагьы рыцын.


▪ 107 ▪

Қьаад цырцырла иҭаҳәҳәа, Ашәҭ ахыҵәеит ашҭа. Мшәан, ирзеилоузеи, ишәҳәа, Уи арыцҳаи ашәҭи!

Ашәҭқәа гылаз адәаҿы, Аҳра руаз ачараҿ. Ашәҭқәа лыҭара саҿыз, Сгәыӷра сылашара,

Ҵаа ԥҽыхан иҵарӡа, Амшын ҭалеит сгәаҵа. Амра – ажәҩан аҿ имцан, Ашәҭқәа амра иаҵан...

Аха амыш шьҭа инҵәон, Шьҭа дышьҭырхыр акәын...

Акәыба иашьҭалан ицон, Ақәла, азла, аҷкәын.

Ашәҭқәа наҟ-арахь ирҟьон, Шарԥазы иаҿалаз...

Арахә асны ашәҭқәа рфон, Амҩа ианыԥсалаз.

14.06.09



▪ 108 ▪

Аҿыц

Ашәҭ ажәызар – идырҿыцуеит, Усҟан уи ҟалоит мраҵас. Сахьак рымам акрызхыҵуа, Наҟ иарыцқьоит ԥшак анас.

Идырҿыцуеит, идырҿыцуеит, Аҵла иақәҳаз аӡахәа.

Нас иссирхоит ажь арыцқәа, Аиаҳәа иануп, ихәа.

Идырҿыцуеит, идырҿыцуеит, Адгьыл иҵыҵуа аӡыхь. Араш, архаҿ аума зхыҵуа,
Маҷк ихҩааит ҳәа сыҟоуп хыхь.

Идырҿыцуеит, идырҿыцуеит, Уҿы иҭаӡыҭуа аҵәа.

Иумырҿыцыр, – са сазхәыцуеит, – Уи лассы ирҩоит анцәа.

Мшәан, абзиабара шԥаҟоу, Ирҿыцтәума, иҳамӡап! Мап, изнысуа иара мҩакоуп, Уи арҿыцра аҭахӡам!

18.06.09



▪ 109 ▪

Ауаҩы

Акәты иафоит аҳаскьын, Сара уи агәхьаа скым...

Ажәҵыс иафоит акәыбры, Имҵадырсуеит ача ԥрыр. Ҳәынаԥк иашьҭалеит ацгәы, – Уи ажьы зегьы ирыцкуп. Рдәыноуп иафо ахьшьыцба, Акәҷышь афоит уи аԥа.

Абга иафоит ажә ажьы, Ажәҩан кылнаҵәоит абжьы. Адаӷь ыфан аҳәаза, Итәоит аблақәа ҭызза. Амышә иафоит ауаса, Аԥсыӡ, ахьа, араса.

Алым ацәқәа арҳәазоит, – Агыгшәыгқәа зегь еизоит. Ԥсы зхоу иаҩсуам абжьас, Аҭахызаргь дара ԥшьаз...

Аха дыҟоуп ашаҩы, – Ифоит урҭ зегь ауаҩы.

15.06.09

Аҵәа

Уи аҵәа-ҟаԥшь еиԥшуп амза, Иазычҳаӡом уаҳа.


▪ 110 ▪

Ункыдгылан иҿых мамзар, Иаҳцәыԥҽуеит икаҳар.

12.06. 09

Аҳа

Иҵегь иаҳраӡап аҳа, – Иаҳа иҩеижьхоит уи уаха. Иаҳа иҩеижьхозар уаха, Агьама бзиахоит иаҳа.

12.06.09

* * *

Резо Чачхалиа игәалашәара иазкны

«Изурызеи, исҳәарызеи...» уашәан, Урҭ ашәақәа ԥҳәызбак илызкын.

Укәа иҭашәон ажәҩан ашәҭыц алшәан, Уара узыҳәа урҭ зынӡа ҽакын.

Баша шәҭымызт, ус анакәха, ашәҭқәа, Урҭ ақәыԥшреи аԥшӡареи иртәын.

Урҭ ахьыҟоу – иаадыртуан агәашәқәа, Уара угәаҵагь уа насыԥла иҭәын.

«Изурызеи, исҳәарызеи...» уцын, Уи аҭабиаҿ, ақәԥараҿ иуҳәон.


▪ 111 ▪

Ах, ишԥацәгьаз усҟан уара узын, – Зегь иреиӷьыз арԥарцәа ҭахон.

Уиҿагылан ҳаӷа еиха-ԥсыхәла, Еихазаргьы аццышә аиԥш ихны...
«Изурызеи...» кыр иахәома ухәра, Мшәан, иахәазар, са сзынхеи сыхәны?

10.06.09

Ахарҵәы

Сан илырҵәит ахарҵәы – Ашыц-мҳаҵә залалом. Сшәоит исмаӡар ҳәа уаҵәы. – Сашьцәа адҽырбалалоит.

06.06.09


УԤры, сара сашәа...

Уԥры, сара сашәа, Уԥры, сыхьшьыцба, Ажәҩан ашҟа амҩа Акыр ихароуп. Аҭакар уаргәамҵып, Уазгәышьып аӡба,


▪ 112 ▪

Анарха ҳәа иҟоу – Ԥсыс иахоу ԥырроуп.

Нас агар ахьгылоу, Аӡҟы дырҵысы, Гарашәак ашьшьыҳәа Аԥшқа иааирҳа.

Духәлаччар – иудыруаз, Дхаҵахоит лассы, Уаргьы иара ила Ҩыза дук дурҳап.

Арԥызбеи аԥҳәызбеи Рзыҳәан уа ушәҭыз, Адгьыл алашара Иқәыԥхо шәахәаз. Ҳара ҳадгьыл ашәеи – Аԥшӡареи иртәыз, Аԥшӡара – насыԥуп, Ӡыхьуп, уи шәахәа.

Гәнаҳак џьа изыбжьалаз, Урызша шасыс, Сашәа, ухьшьыцбазар, Уа, уԥшла хара.

Ҩыџьа ргәы еиқәшәазар – Дара рзы уразыз, Џьым, уара узхьымӡо, Саҵаҵа сара.


▪ 113 ▪

Уԥры, сара сашәа, Уԥры, сыхьшьыцба, Сыхәра рӷьа ашәала, Сышьхақәагьы ԥшьа. Анаҟә иалагәышьан, Сымрагьы сыӡгьы, Аха, раида-гәышьа, Еилашуан ашьа.

Уԥры, сара сашәа, Уԥры, сыхьшьыцба, Уара уоуп сымҵәыжәҩа, Ҵабыргуп, имцым. Уара уда, сашәа, Аԥшӡарагь – ԥшӡаӡам Аԥсҭазаарагь башоуп, Сара сашәа зцым.

22.06.09

Ажәҩан ашҟа...

Ажәҩан ашҟа иԥшуеит амра, Ашьха иавҵыҵны шьыжьы. Иаҵам ажәҩан аҳарамра, Зны иахыларгьы ашәшьы.

Адгьыл ахьтә ахылҩа-ԥсылҩа, – Уигьы ажәҩан ахь ицоит.


▪ 114 ▪

Асабигьы ибла хиҩар, – Ан илеиԥшны ажәҩан ччоит.

Ирбеи ажәҩан ахь ихало, Ирбеи ахьаца, амжәа? Ажәҵыс уа ихиаала иалоу, Апҟа, зыгага иацәшәаз?

Иарбан ажәҩан ахь изхало, Аҵла иакәшо аӡахәа?
Аџь, аҭәаҵла, – зегьы рхала, Хыхь изхалои еицырхәхәа?

Уахь саргьы саргәаҟуеит даара, Ажәҩан ашҟа сцар сҭахуп. Иамоуп ажәҩан иаҵәа хаарак, Уаҟа анасыԥ ҵәахуп.

Аеҵәақәа гәазырҳаган, Уаҟа ԥшыжәлан иаҿаԥсоуп. Аха иҟам уахь ацага,

Шьҭа иажәит ҳәа сыҟоуп «Бзоу».

Аԥсҭазаара сыман ҳамҭак, Уигьы сыжәҩан иабзоуроуп. Ара иҟан алагамҭа, – Инхаз – ажәҩан ахь ԥырроуп.

27.07.09



▪ 115 ▪

* * *

Ажәҩан иалшәан икәеицеиуа, Еҵәак ҭалеит даара ихәушәа. Шаха дуҵас ҵаҟа илеиуеит, Амҵәышә шьҭнахырц аҭахушәа.

14.07.09

Арбаӷь абжьы

Иҟалазеи, мшәан, уаха, Ҳарбаӷь ҿеихак амам! Абжьы духеит уажә иаҳа, Ҳарцәаӡом аргама.

Аҵла аԥҭақәа ахшьын, Иалан ацәа ишалац...
Игәыԥҵәагаз рбаӷьк абжьы, Иаанагон ашара.

04.08.09

СыԤсымзар...

Маҷӡак ишоуроуп. Сыԥсымзар, Сыԥсымзар, сышлаҵәҟьеит саргьы. Сыԥсымзар, сыԥсымзар са сымза, Уаҳа исԥылом џьаргьы.


▪ 116 ▪

Сыԥсымзар, бсыбжан, бнасыԥын, Сыԥсымзар, бсыблан сара.

Уи акәхап краамҭа сзықәу, Ҳарҭ ҳазшаз Аԥсынра.

Сыԥсымзар, сымыш бмацәысуп, Иабацеи ахәра сынҵа?

Са сакәхар ажәҩан иацәыӡу, Баргьы бацәыӡуеит зынӡа!

Сыԥсымзар быхьшәашәеит, сыԥсымзар, Сыԥсымзар ббахҭа сҭакын.
Бнапала ибԥаз касымзар, Са сазырԥхашам ҽакы.

Ашәҭыц ахраҿ икнысхып, Амацәыс амҩа снарбап. Сыԥсымзар, иҿыцӡаны бхысхып, Нас ҳара ҳзыҳәан сықәԥап.

Сыԥсымзар, усҟан ибдырып, Машәыршәа сшымиз сара. Бышҟа са сҽыхәа скәадырып, Скыдҟьап, сыбӷалап џьара.

Ббахҭаҿ иҭшәароуп, сыԥсымзар, Еиӷьуп бнапала сыбшьыр. Сымыш, бара ибцәашьымзар, Сыԥсымзар, исыхәом цәашьык.


▪ 117 ▪

Аха, сыԥсымзар, зегь башоуп, Ԥхыӡуп, сыԥсымзар, ицоит.., Сыԥсымзар, – урҭ иҟалашоуп, Урҭ ҟалахьазаргь ҟалоит.

22.07.09

Ари аҵх

Ари аҵх – ныха, Аеҵәақәа ацын.

Ари аҵх – гәҭыхан, – Ихарамызт аӡын.

Ари аҵх иаман, Зынӡа даҽа гьамак. Ари амза – амаа Кыдын игьамгьамуа.

Ари аҵх ҭынчын, Шьҭыбжьык уаҳауамызт. Арҵуқәагь ирымчым Уаха иалагомызт.

Ари аҵх, усгьы, Даҽа хьаак аман.

Даҽа ԥшшәын иахызгьы. Даҽакын аргама.


▪ 118 ▪

Уи аԥҭақәа акәшеит, Алаҳәақәа шацыз. Аха аҵх иалшеит, Даҽак иалымшашаз.

Еимнарпит иқәԥаҵәҟьан, Аԥҭақәа иаҿажьыз.

Нас икажьны ацәгьа, Уи иахылҵит ашьыжь.

05.07.09

Актәи ахы...

Наҟтәи ихысит актәи ахы, Наҟи арахьи зшаз ҩбаны.

Наҟынтә ишааиуаз ара иаҭахын, Алаҳәа иашәирц ԥсуак иҩны.

Наҟынтә ихысит, идыруп ашәақь, Ацҳа ҟаԥшь иқәлан иааиуан иара. Уи иааннакыларц акәын ашәак, Ашәақәа рныҳәа хьаҵит хара.

О, ԥарԥалыкьуп ҳарԥар рыԥсы, Иқәтәоит инеины ҳажәҩа, ҳагәқәа. Ажәҩан ихыҵӡом аԥҭа лассы, Илеиӡом араӡны еиԥшу ақәа.


▪ 119 ▪

Наҟынтә ихысит актәи ахы, Ахызаҵә, аԥсызаҵә, иашьҭаз ашьа. Уи Бухенвальд инаӡарц аҭахын, Уи зегь азеиԥшын: Хатын, Аӡҩыбжьа.

Наҟынтә ихысит актәи ахы, Иақәкын Ешыра, Тамшь, Тҟәарчал. Алаҳәагь ҟыруа ажәҩан ихын,
Мҵәыжәҩақәак аман – еиԥшын ашьал.

Наҟынтә ихысит актәи ахы, Ацҳа ҟаԥшь ашәит ашьа ҟаԥшь шьыжьык.
Анацәа ргәыӷраҿ ныхак ҵәахын, – Уи архәашьӡомызт аԥсуа ицәашьы.

Наҟынтә идәықәлеит ахызаҵә ҵәааны: Наҟи арахьи – ашеит иҩбаны.

14.08.09

Ашьыжь ааит...

Умҩа уқәла, аҵых, Шьыжьыбзиа, ашьыжь! Сыԥхыӡ еиқәа саҵых, Сышьыжь ааит, ирашьын.

Шьыжьыбзиа, сқәаҵа, Амырхәага зхызоу!


▪ 120 ▪

Ашьыжьтәи аӡаӡа, Алабжыш иаҩызоу.

Шьыжьыбзиа, сԥацха, Асаби – аныха! Икәа иҭазар акәхап, Сиаҵәахә аԥҽыха.

Шьыжьыбзиа, сышьха, Узкәабада хшыла, Амшын аҿы бжьы-хаак, Саҳауеит шьыжьыла.

Укәша-мыкәша иҟам, Иҟаӡам ашәарҭа.

Зегь хынҳәуеит Аԥсныҟа, – Знызаҵәык ҳаиқәшәанда!

Знызаҵәык аӷьеҩҳәа, Ҳабжьы еицҳарганда! Нас ҳазшаз иҳаиҳәап, Иҵегь ажәа ҟәандак.

Саҟараҵәҟьа сыцлан, Са сҟалеит иахьала.
Ԥаса сгәырӷьон ԥхыӡла, – Уажәы – лабҿабала.

22.11.09


▪ 121 ▪

Адгьыл агәаҿы...

Амиран Адлеиба ихьӡынҩылоуп

Иалоуп аҳәа адгьыл агәаҿы, Уи рызкажьуам амш бааԥс, аԥша. Ицагәызшәа иҟоуп уи аҿы, Уи ахьалоу иҵыҵуеит ашьа.

Иалоуп аҳәа анацәа ргәаҿы, Ицҳафыруан, уи иагон ахәы. Аибашьраҿы ашьоура иаҿын, Уи иаҳәон уареи сареи ҳҿахәы.

Иалоуп аҳәа адгьыл агәаҿы, Аха жьакцак амԥан имтәаӡеит. Раԥхьа аҳәа алалеит сгәаҿы, Убри ашьҭахь адгьыл ахь ицеит.

Иӷьазӷьазуа ари аҳәа кны, Аӷа иԥылеит арԥарцәа иацы. Иамоуп ари аҳәа еибаркны, Ари адгьыл иақәызҵаз зыԥсы.

Уи аҵаҟа иҵаршоуп ашьа, Алабжышқәа рыла иӡҩаны...

Иԥсы ҭоушәа сихәаԥшуеит сашьа, Ихьӡи ижәлеи уа ахаҳә ианын.



▪ 122 ▪

Уа дхәыҭхәыҭуа дцәажәон иара иан, Зны дқьыпшәыпуан, дихәаччон ҽазны. Уи дахьыҵаз хьшәашәан, ихаран, Аха уи дызцомызт игәаӷьны....

Иалоуп аҳәа адгьыл агәаҿы, Уи ахьалоу, о, ҳазшаз, иԥшьа! Сара аҳәа ыҵысхырц саҿым,
Сшәоит иҿыцны иалҵыр ҳәа ашьа.

17.11.09

Амацәыс

Ажәҩан дуӡӡа еихьнашьит аихымца, Алҩа налҵит аԥҭа – ацәымса.

Нас уи акәхеит, – илашеит нахьхьынӡа, – Ҳара ҳашҭаҿ ацыԥхьқәа ҭаԥсан.

Аӡыӡ еиԥшуп, иахьабаз иагәылҟьоит, Аҵла иасыр – иабылуеит зынӡа. Аха ирылакьысӡом уи агәилқәа, Урҭ ирымоуп хымԥада маӡак.

Амч амоуп амацәыс, ишаноуп, Мшәан, изкузеи, ажәҩанаҿ аԥсы? Аха уалкоуп ажәҩан аԥхьа иамоу, –

Шәшьык аахылар, – иарлашоит Аԥсны.


▪ 123 ▪

* *

– Изысымҳәозеи, уара уҿы имаӡоума, – ԥҳәызбак ас исылҭеит азҵаара, –

– Ишԥасҳәари, ашла узын иԥшӡоума, Абзиабараз ашәақәа рыҩра.

Бзиабароуп уахьцалак иуцу, Бзиабароуп ашьхақәагь, адәгьы. Уи наӡаӡа укәа иҭаршәу кәицуп, Уи аныҟам – уҟаӡам уаргьы!

– Ди, ибдыруаз, ашәа аҩра ҟазароуп, Ашәа ззымҩыз иажәра уи иажәроума? Ашәа аҩра – мышгарам, уи ԥсҭазаароуп, Аԥсҭазаара, иҳәа, ԥхашьароума?!

10.11.09

* * *

Абзиабара – хагароуп, гәаҟроуп, Абзиабара – имыцәо лашароуп, Зны уи ҭакаруп, зныхгьы лакҩакроуп,
Аха ҽазныхгьы – ажәҩанаҿ ԥсшьароуп.

Абзиабара – ааԥынтәи ныҳәоуп, Ааԥынтәи ашәҭқәа ҿысхуеит лыԥхала.


▪ 124 ▪

Ашьыжь уи суада иҩнаԥрыз аҳәыҳәоуп, Уи адәылцара сылшаӡом схала.

09.11.09

Иаҳа иҿыцу...

Изҩит, сымыш, изҩит ашәақәа бызкны, Аха сашьҭоуп иаҳа иҿыцу даҽакгьы. Зны иԥсыҽуп, сгәы иақәшәаӡом даҽазны, Ас иԥсыҽу идикылаӡом аӡәгьы.

Ҳара ҳбаҳчаҿ сара снеины снатәалоит, Ах, ишԥаҟаз ҳа ҳанқәыԥшыз иԥшӡаӡа!

Ба ибцәызӡом – сылабжышқәа каҭәалоит, Даҽа мҩасҩык имбо џьысшьоит уи зынӡа.

Исгәалашәоит, ажәҩан салалон сԥыруа, Бареи сареи зынӡа ҳқәыԥшын, ҳгәы разын. Бара бҿаԥхьа сшьамхы нарсны ҭоуба зуан, Хьҭаз, ишоураз – зегь акакәын ҳара ҳзын.

Бара бҿаԥхьа сшьамхы арсны уаҟа стәан, О, избанзар, бара быда са сзаҵәын.
Бара бныхан, бымра ԥҽыхан, бымзаҿан, Бара быда ари адгьылгьы ҭацәын.

Нас гәаныла ашьха схалан, сылбаауан, Ааԥын тәылақәа сырхысуан смаӡаны.


▪ 125 ▪

Нас Аԥсныҟа ари ааԥын анаауа, Ҳара ҳгәыфа иара иацлон уажәааны.

Бара была сара исылан даҽа мчык, Ҽа лашарак, даҽа шарак збон сара.

Даҽа шьацрак, даҽа шәҭыцқәак, ҽа шьыжьык, Мшәан, иабацеи, урҭ мыцхәхама Аԥсынра!!

Аԥша сысуаз, амра шуаз, иауаз ақәа, Уи абаҳчаҿ сара сӡышӡа, схала стәоуп.

О, исзыҵәах, џьым, абаҳча, сгәырҩақәа – Сынасыԥгьы сылабжышгьы – сара стәоуп.

Иацгьы ҳбаҳчаҿ аӡәгьы дтәамызт, иҭацәын, Сызҭалома уи абаҳча хәыҷ ҽааны? Издыруада ҳара ҳрыцҳазшьаз аӡәы, Бареи сареи ҳахьӡ ахиҵар мышкы зны!

07.11.09

* *

– Ибҳәаруеи, сыԥшӡа, иахьӡи ба бтәыла,

– «Абзиабара» ҳәа ахьӡуп иара!
– Адгьыл ду сакәшеит, сакәшеит шьапыла, Уажәада уи аӡбахә смаҳацызт џьара!

– Ибҳәаруеи, сыԥшӡа, нас бара бтәылаҿ, Ашәҭқәа, агәилқәа ҟалома убра?

126 ▪
– Ашәҭқәа иртәылоуп, иссируп зегьрыла, Ааԥын хазына сациит сара!

– Дыҟоушь агәыла, зынхара лашароу, Зашҭаҿ иҭыҩуа аҵеицәа рыбжьы?

– Иҟоуп ахацәа, насыԥуп ахшара, Ахшара ахьыҟоу ихылом ашәшьы!

– Ибҳәаруеи, иҟоушь арԥар еиҿамсқәа, Зышьхақәеи зӡыхьи цқьазар зҭаху?

– Иҟоуп ахацәа, иацлашо амза,
Уи адгьыл, са стәыла аԥшәма дахуп!

– Иҟоума, сыԥшӡа, абзиабара цқьаҵәҟьа, Уи амш анарха азҭо аҩны?
– Дыҟоуп зегь рыҷкәын, дыҟоуп аԥацәгьа, Аха ибзиоу иаҳа ирацәаҩны.

– Мшәан, бызлацәажәо – уи Аԥсынтәылоуп, «Абзиабара» ҳәа азыбҳәоит бара.
– Сара зҵааракоуп уа ушҟа исымоу – Бзиабарамзар, закәи Аԥсынра?

03.11.09

Ихәу ардәына...

Сылаԥш нақәшәеит. Ихәуп, Рацәа-ххыран икаршәын.


▪ 127 ▪

Ардәына ԥрыр аҭахуп, Аха шоурак иҭаршәын.

Сгәаҟуеит, сахәар сҭахуп, – Амԥан снеир, ицоит.

Уи еиқәхозар – разҟуп, Еиқәымхаргьы ҟалоит.

Ажәҩан хыхь иҭацәуп, Уи – амҵәыжәҩақәа мчыдоуп.

Сара сахьгылоу – сзаҵәуп, Хара дуӡӡакгьы сыҭоуп.

Харак сыдуп, избоит, Харак сыдуп исхарам. Абџьар зку дыџьбароуп, Скыдиҵома уи цәҟьарас?!

Сара крысфаргьы сҭахым, – Сыхәдаҿ игылап иқәыцха. Сара иԥрыр сҭахуп, Абри ардәына рыцҳа.

Абла ҭаа исзыԥшын, – Исхашҭран сыҟам ахаан...
Шьҭа ҳара ҳҩыџьагь иаҳтәын, Ардәына рыцҳа ахьаа.

04.11.09


▪ 128 ▪

Лаӷырӡымзар...

Аҵых гәаҟуан, иаман хьаак, Нас, еилгеит, – ишеит. Шаҟантә ԥхыӡла избахьааз, Уа аси аԥшеи!

Саргьы сгәаҟуан, бжьык сарҿыхон, Иалыҩуан сыԥсы.
Иаанагозшәа збон аҽыхәа, Иӡуан нас лассы.

Саргьы сгәаҟуан, ба быбжьакәын, Иаап ҳәа сыззыԥшыз. Ҭакәажәык убраҟа дақәтәан, Дҽыжәҵит лара лҽыз.

Нас сахьгылаз амца шьҭыхны, Илбылуан ашьац.
Напхыц дула нас ҳаиҟәыхны, Иқәылҭәон ашьа.

Уи нахыс иҭынчым сыцәа, Сгәаҟуеит, ишаӡом.

Ԥхыӡла арҩаш цоит ишхыҵәан. Сырны сызцаӡом.

Сызцаӡом ба бышҟа, сымыш, Ус сыштәаз сышлеит.


▪ 129 ▪

Избагәышьеит сыззыԥшымыз, Ҿыц ихәлеит, ишеит.

Исыхьҵәуоит сышьхаҿ цәымзак, Алабжышқәагь леит.
Ба бызхәыцра лаӷырӡымзар, Бзиак снамырбеит!

02.11.09

Уаамҭа цеит...

Уаамҭа цеит ҳәа зҳәада, изҳәада? Саамҭа цазар – избашан саргьы, Сара сызнысыз дахыччоит хлаҳәадак, Аха иахьакәын изҩызаз иацгьы.

Иацгьы иссирын, исыцын аныха, Сныҳәон, сыԥсы сшьон уа снатәаны. Уи ашьҭахь ибналон, иӡуан сыгәҭыха, Ссахьагьы мҩашьо џьаркаҿ ианын.

Иацгьы ишәҭышын сбаҳчаҿ агәилқәа, Амра исцәашәит уа ишаҿаз. Сашҭаҿы аҳра руеит аӡыркәиқәа,

Ркәицқәагьы сырцәарц снеиуам шьаҿак. Иацгьы аԥшатлакә хын аԥсабара,


▪ 130 ▪

Иацгьы аӡхыҵра ҳажәлан ҳагон. Иацгьы ашоура ҳаман ҳаркаран, – Иқәасуан, иӡасуан... Ашьҭахь еилгон.

Иацгьы рыцҳарак ҳалан ашәала, Ҳашәақәа ҭаҵәах ашьшьыҳәа иаҳҳәон. Гарас иҳаман ашьхантә аԥшалас, Агатәи ацыԥхь ҳаԥсы ҳханаҵон.

Иацгьы ҳахысит, ҳахысит уи адагь, Иахьа ҳахысуеит, уи агәра згоит. Сӷархо џьысшьоит маҷӡак иацада, Уи иахьазыҳәа ашәа снарҳәоит.

Сыдгьыл иқәыԥсоуп схьы-рахәыц хахан, Иалшоит уи ада сбаҳча ҭацәыр.
Мрада, ҳзықәгылоу адгьыл ԥхараҳа, Иацада ҟалашьа амам уаҵәы.

01.11.09

* * *

Илуан имаҵ иац иԥсыз...
Илӡуан уадакаҿ аԥсыӡ.
Зны илыӡәӡәон ачуан, асаан, Ацәгьа-бзиараз дишан, Адәы дықәиҵеит Анцәа, – Дҭагьежьыҵәҟьон лара лцәа.


▪ 131 ▪

Уи дхысхысуеит, дааԥсаӡом, Ԥҳәыск дахьынамӡо днаӡоит. Илҭахуп зегьы дырбар, Иамуӡозаргьы дҽырбар, Ԥсрак аныҟам – уи дыԥсуп, Аҩны дыҟазаргь дсасуп.

Ҵыск ашара иазыԥшызар, Ашәҭ аԥхара иазгәышьызар, Лара ԥсрами дыззыԥшу, О, уи ада ихәашьуп,

Лымра хьшәашәоуп, ихароуп, Ԥсрак лыԥшаароуп зегь акоуп.

Зны ԥсра дук аҿы ҳаиқәшәеит, Днасыхәаԥшит, маҷкгьы сшәеит. Лыблақәа ҿацан, иҭҟьон, Урҭ ахьсыхәаԥшуаз ирҳәон: Знык уԥсыр, – умшәан уара, Абас умаҵ зуеит сара.

ԥхыӡ илбоит дахьиоу аԥсра, Ашьаԥаҿ амаҵура.

Маҷк илыгхеит. Зегь акоуп, Ԥсрак ахьыҟоу лышьҭа хоуп, Уи иагараан ҳаԥсраҿы, Аԥырцә ақәлыԥсап аҽы. Уажә аабыкьа уи дызбон,


▪ 132 ▪

Амра лхашуан, иҽырбон.

Уи дԥыруазшәа дықәҳа дцон, Зынгьы хыхь дыԥрыр ҳәа сшәон. Дцон, дагьнеихьан уи нахьхьы, Ԥсрак аҟнытәи ҽакахьы.


* * *

Уарада гәышьа, рада, уарада, Ажәҩанаҿ аҳра аԥсаа иркын. Аҩада ҭынчран, ҭынчран алада, Ҳажәҩангьы ҭынчын, ҳамрагь ҽакын.

Ах иахуан, Аҩ иаҩуан.
Сыԥса-кәара иҭанаԥсон.

Уарада гәышьа, рада, уарада, Наҟынтә-арахьынтә сашьцәа рацәан. Избанзар, избанзар, харада-барада, Иақәлеит ҳаԥсадгьыл уи аӷацәа.

Абџьар мақаруеит, амцақәа хәыҵҟьоит, Нкылашьа рымам адыд, асы.

Дарбан издыруа Аԥсадгьыл закәыҵәҟьоу? Идыруеит, ҳәарада, иахҭнызҵаӡ зыԥсы?


▪ 133 ▪

Уарада гәышьа, рада, уарада, Ашлеи анацәеи ззыҳәаз ҟалеит: Арԥыс дынхазаргь ҩныда-гәарада, Иашьцәа ҭахазаргь, акгьы зхараӡам,

Уи Аԥсынтәылан даԥшәыман дынхеит...

Ах иахуеит, Аҩ иаҩуеит,
Сыԥса-кәара иҭанаԥсоит.

1996

Уи ацыԤхь ала...

Бара – ҩынҩажәа Маҷӡак бреиҳауп,
Ханҩажәижәаба нсыжьит сара. Аха ибцәызӡом, Ибцәызӡом, сҿаҳауп,
Исылшом банызбо ажәак аҳәара.

Уажәоуп ианыздыр, Ианызга агәра, – Абзиабара зынӡаск илашәуп. Уи сара сеиԥшҵәҟьа Иамоуп агра, –

Аха аҳауа иаҩызоуп, ихәшәуп.

Аӡӷаб даздырам, Ашла дабом,


▪ 134 ▪

Ихагоуп, иуроуп, цқьа ибжьаӡам. Икаршәуп бнаршәыран, Уагәылсны узцом, Арҩаш ҟаԥшь еиԥшуп, аха шьаӡам.

Уажәоуп ианыздыр, – Мҵәыжәҩоуп иара, Самоуп сышьҭыхны, Ԥсаатәшәа сԥыруеит. Иҵегь сышьҭнахырц. Сашьҭоуп хара,
Аха сышықәсқәа «чарҳәара» руеит.

Бара ҩынҩажәа Маҷӡак бреиҳауп,
Сара сабаҟоу? Сшыҟоу сцалап. Бара бышәҭыцуп, Ҳазшаз биҭыԥҳауп,
Уи ҽаӡә изыҳәа бимшазар ҟалап!

Бара быссируп, – Сзакәыхи сара?
Ашәҭыцгьы ԥсыроуп баныҟам бара! Ажәҩан хәашьыроуп, Иаҿыз ақәаура,
Уи амацәысгьы блыроуп џьара.

Бара ҩынҩажәа Маҷӡак бреиҳауп,


▪ 135 ▪

Аха бцәашьушәа быҟоуп, быԥхоит. Лашарас иҟоу Уи ауп иреиҳау,
Уи ацыԥхь ала сбышьҭалан сцоит.

20.10.09

Агарашәа*

Уцәа сарԥыс, нан, Уан улырҵысуеит.

Уиаҵәа кыдлеит жәҩан, Уи умаҵ ауеит.

Уцәа сарԥыс, Уцәа сгәыкы, Уара иузыԥшуп Аԥсҭазаара!

Уцәа сарԥыс, нан, Уа уҵых лашоит.

ԥҳәызбак дықәтәоуп ахан, – Уа узыҳәоуп дызшоу!

Уцәа сарԥыс, Уцәа сгәыкы,

*Ари ажәеинраала ҩын еицырдыруа аԥсуа шәаҳәаҩ ду, акомпозитор
Лиудмила Логәуа ислырҳаз амызука иақәыршәаны, 1959 шықәсазы. Аха ажәеинраала ԥсыҽуп ҳәа иахәьысыԥхьаӡаз азы, џьаргьы исымкьыԥхьӡеит.


▪ 136 ▪

Уара иузыԥшуп Аԥсҭазаара!

Анасыԥ шәымаз, нан, Иссирыз шәԥацәа! Адгьылаҿ дагмыз ан, Хыхь дыҟаз Анцәа!

Уцәа сарԥыс, Уцәа сгәыкы. Уара иузыԥшуп Аԥсҭазаара! Шьҭа ацәа уҭал!


Ҳазхылҵыз иныҳәа...

Ҳазхылҵыз иныҳәоуп, ныҳәоуп ажьира, – Ахылԥа ахнахуеит аҽны аҳаԥшьа. Анасыԥ, ақәра, ахшара... Зегьрыла, Ашықәс ҳазҭало ҳа иаҳзырша! Ҳазхылҵыз иныҳәоуп, аӡаахра амыш...
Сӡаах аӡиас, исықәҭәа аӡы!

Издыруеит, иԥшьазар, сықәнаҵоит мҩамыш, Иахьа – иблахтыгоуп, слашәызҭгьы иацы.

Ҳазхылҵыз иныҳәоуп, ҳарҭгьы мшаԥыла, Ҳаблақәа ҭхаха Христос ҳаизыԥшуп.


▪ 137 ▪

Имҩа лашап ҳәа ҳаиԥылоит цәашьыла, Уи ҳара ҳгәыӷра зырҿыцуа цәашьуп.

Ҳазхылҵыз иныҳәоуп, ҿа-маҿоуп нанҳәа, Қәаҵоуп, ибаҳчоуп, шәыруп, иԥшуп. Аишәа ҳаргылап, шәааиуазар, нан, ҳәа Ангьы лыҷкәынцәа дрыԥхьан, дыԥшуп.

Ҳара иаҳныҳәоуп сентиабр анҵәамҭа, – Иԥшьами уи амыш иақәҭәаз ашьа? Усҟан ҳазхылҵыз иҳаиҭеит аҳамҭа, Усҟан иҳақәлаз деиҭеит аԥша.

Ихьчоуп Аԥсынтәыла аҵасгьы, аныхагь. Ҳазхылҵыз угәаҳәа збеит, имаӡам.

О, нас, иауазар, Ҳаԥсадгьыл аныҳәагь, Уа иаҳзааугазар, уа уахь иԥхьаӡа!

19.10.09

* * *

Амца снаҵхеит аҩнаҿы, – Иҟоуп лҩак.
ԥшык сызҭазар ацаҿы, Ҭынч иҩап.

Жьык сзанызар иҭааны, Уа иаҳәак,


▪ 138 ▪

«Ҽааныбзиала!» – ҳәаны, Снеи исхәап.

Аҟаб хызар амхаҿы, – Шәца, нахьхьы.
Ажәҵыс иаԥшааит агәаҿы, Уи ахьы.

Ҳацәҵыс акәын – агәы шуп, Иасуеит ҳгәашә...
Са сыԥсымзар дизыԥшуп, Смаҭа ҳкәажәк.

14.10.09

АԤацәа

Уажә ааигәа ацаҵаҟа, Цгәык иахшеит ҩба. Ак зынӡа ишкәакәаӡан, Еиқәаҵәан аԥа.

Рыԥсы ргон хәыҷы-хәыҷла, Рыбла шьҭа ихтын.

Рангьы зны ирықәымчуан, Ацқәа ирҭакын.

Иԥан иқәлоит ахьаца, О, иҵаруп ршьапхыц.


▪ 139 ▪

Урҭ цыгәӡам – асахьақәа, Иалашәоит уԥхыӡ. Ирҭахым акрыфара, Иацәшәаӡом акы.
О, избанзар, рывараҿ, Иҟан ран – Ацгәы.


ЛыԤшаара ҳаҿыз...

Амза еицарса амҵа стәан, Ус азҵаара сҭиит сара:
– Исаҳә, суҳәоит, иумӡан, Мшәан, бабаҟоу сгәаԥхара?

– Мап, иуцәызӡом, имаӡам, Уи длашон, днаӡон хара. Аха уи дзаҵәын зынӡа, Ашьыжь даццеит нас лара.

Ажәҵыс гәыраз сназыԥшын, Ус азҵаара сҭиит сара: – Урхыст ашьхақәа, амшын, Сымыш дуқәшәазар џьара?

– Мап, иуцәызӡом, имаӡам, Уи дыссирын, дынцәахшан. Аха ажәҩанахь данца, Илылалеит уи ашьа.


▪ 140 ▪

Ашәҭыц сазҵааит, иԥшӡаӡа, Арҩашьыга фҩыс излаз:

– Суҳәоит, ашәҭыц, иумӡан, Иҳәа сымра ԥшӡа дахьцаз?

Ашәҭыц саԥхьа иааҽырбан, Ҭынч иахылҵит нас абжьы.

– Сара сеиҳа уи дыԥшӡан, Уи дмаалықьын, уи дцәашьын.

Аӡыхь сазҵааит, – Цәгьа ицқьан, Згәы еисуаз кәара-кәара.

– Иҳәа, суҳәоит, иумӡан, Сгәыӷра дуқәшәазар џьара?

– Дсықәшәеит, арԥыс, изӡаӡом, Нас дысцәыӡит сшылзыԥшыз. Уи алакә датәын. Дмаӡан. Ҳара – лыԥшаара ҳаҿын.

10.10.09

Дгәырӷьон лара лыла...

Дқәыԥшын уи, зегьы дырдыруан, Дрыцҳамызт ҭахыла.

Иуҭаххар – иҽы кәадырын. Шарԥазыз, уахынлаз.


▪ 141 ▪

Дрыцҳаӡамызт малк азыҳәа, Длакәын, нас ҟазшьала.

Иажәа ҟәандан, иаргьы дныхан, Адәы дықәын ԥшьаала.

Аха усҵәҟьа дызцарызма, – Ӡӷабк игәаҵа дақәшәеит...

Уи ачараҿ аҳра рыман, Акәашареи ашәеи.

Наҟ-арахь аԥаҭхь еимырдон, Ирҳәон ажәа ссирқәа. Шьоук аҳамҭа дуқәа рырҭон, Шьоук – алымҳарыҩқәа.

Ус ицеит, ицеит ачара, Нас ицеит ҭагалан. Иӡуан амра абла хаара, Иамазар агәала?

Арԥыс иакәын – иӡит ишьҭа, Дгылон шарԥазыла.

Нас – асақә, аҵәаԥшьқәа дрышьҭан, – Дгәырӷьон лара лыла.

Дашьҭан палтак зыхәда бабоу, Ҵкык, ачыхәқәа аҭан.



▪ 142 ▪

Дрышьҭан уи иԥҳәыс илаҭәоу, Даҽа ԥҳәыск илаҭәам.

Иҟалазеи, изҳәарыда, ԥҳәызбак дшымиц диима? Иԥҳәыс лымаҭәақәа рыда, Ауаа раха имам.

26.09.09

Бзанҵы имааԤсо*

Иааиуеит ашьшьыҳәа ашара, Аԥҭақәа цоит иццакны.

Оҳ, изыԥсоузеи аԥсшьара, Аиарҭа татаҿ аҩны!

Зегь ирыциуа, Зегь ирыцыҩуа, Бзанҵы имааԥсо Амилициа!

Ҳақалақь ыцәоуп макьана, Дыцәам, идыруп аӷа, Ацәагьы иамам агьама,

*1981 шықәсазы Аԥсуа милициа 60 шықәсхыҵра иазкын Аԥсны Аҩныҵҟатәи аусқәа рминистрра имҩаԥнагаз амузыкатә конкурс аҟны ари ажәеинраала иалхны акомпозитор К. Ченгелиа ииҩыз ашәа аиааира агеит.


▪ 143 ▪

Ацәгьа ҟаиҵазар иаха. Зегь ирыциуа, Зегь ирыцыҩуа, Бзанҵы имааԥсо Амилициа.


Снеиуеит уи ишьҭа сынхылан, Бџьарлагь сеибыҭоуп сара. Иҭшәараз, ишараз, уахынлаз, Исаҭәам ахьаҵра џьара.

Зегь ирыциуа, Зегь ирыцыҩуа, Бзанҵы имааԥсо Амилициа.

Ҳақалақь, уцәаз макьана, Скарахеит маҷӡак иаха...

Иссируп ашьыжь агьама, Шьҭа дуԥырхагам аӷа. Зегь ирыциуа, Зегь ирыцыҩуа, Бзанҵы имааԥсо Амилициа.


Са сыԤхыӡқәа...

Сара ԥхыӡк иссиру салан, Ԥхыӡла гәаҟрак са саҿын.



▪ 144 ▪

Ашьыжь сҽыскәабеит, сынҭалан, Сбаҳчаҿ, ашәҭқәа рыфҩаҿы.

Сара ԥхыӡк, илакәыз салан, Ус ҟаломызт лабҿаба.

Бара бааиуан сашҭа бҭалан, – Ицеит сажәа насҿаба.

Сара ԥхыӡк, иҿыцу салан, Ашәҭқәа срышьҭан, урҭ харан. Нас, идырны, дара рхала, Сыԥхыӡ иалаԥсеит дара.

Уи нахыс, аԥхыӡ саналоу, – Уи змааноу сызҳәом сара.

Са сыԥхыӡқәа ашәҭқәа рҿалоит. Иазыԥшушәа ба баара.

28.09.09

Аибашьра еилгеит...

Аибашьра еилгеит, Аибашьра еилгеит...

Риарҭаҿ инықәтәеит Геи-шьхеи.

Сара аҵәуара Сзаҟәыҵуам, саҿуп,



▪ 145 ▪

Аха исымоу – Даҽа хаҿуп. Сангьы дҵәуоит, Дахьамоу анышә, Сабгьы исахьа Аахыҵит ахышә. Ацәқәырԥ хагақәа Ржакьақәа рсоит,

Ажәҩангьы хыхьынтә Ахьы канаԥсоит. Адгьыл инықәлан Иаԥссоит аԥша...

Иазыԥссарыма Уа иқәҩаз ашьа?!

23.09.09

Амза аҟынӡа...

Зыхшыҩ маҷу – акыр дзажәуп, Нас – идуӡӡоуп ихьмыӡӷ.
Уи мыцхәы еиҵыхцәоуп иажәа, Далаҽырбоит ихьыӡ.

Наҟ ицеит, ицеит дызнысыз ԥхыӡуп иара зҩызоу.

Уи аиаша иламысым, Амц – уи дызҿызоуп.


▪ 146 ▪

Дынҳалаԥшуеит хыхьынтә аарла, Иаҩцацәамзаргь иоура. Дацәшәаӡом уи аӡын ааира, Дацәшәаӡом ашоура.

Аԥсынтәыла ижәҩа иқәуп, – Ус ибоит ихала. Иҽацәиӡоит уи акәыкәу, Шьыжьы-хәылбыҽхала.

Аҵысымҩас абла ҭихуеит, Даҩаӡаны, ԥшьаала. Аԥсны ахәрақәа анихуеит, Ҳгәы зфахьоу ажәала.

Изылашом амза ҭәымзар, – Иаҵам ахаара, Дзынаӡаӡом уи аҟынӡа, Иҭахызаргь даара.

08.09.09

Агәалашәара...

Еишьҭагылан ахқәа ҭҟьон, Игәынқьуан амшынгьы. Ахысыбжьқәа шгац игон, Адгьыл акәын агәы ԥжәон, Иԥжәоит ахаҳә уршыргьы.


▪ 147 ▪

Алҩа халон, еиқәаҵәан, Агәы кылжәан адгьыл. Ҳажәлар иҳәон хыхь Анцәа: «Ҳадгьыл иақәлаз ибӷа ԥҵәа, Ҳуҳәоит, ҳиаша уадгыл!»

Ашьа илҵуан, сықәла дхәын, Аӡә дыргон лабала.

Аӷа джьышуан, иҭахын, Агәаӷ иман иҵәахны, Нас иҭитон шьала.

Алҩа халон илакьуа, Ҿеихак амам абџьар. Иҵысуан адәқәа, ахәқәа, Насгьы анацәа рыгәқәа, Иахьа амш – сабшан.

Аха ага амца ахуп,
Ацәқәырԥ иамам ҭаха.
Иазҳәарыма ҳа ҳҿахәы,
Ашьха инаӡаз ахы...
Ибылуеит ацәаҳа...

Схәыцра аибашьрахь сагон, Сара сгәы тәаӡомызт. Ҳаҷкәынцәа ахысшьа рҵон,


▪ 148 ▪

Фырхацәан иҟанаҵон, Шьҭа саргьы сшәаӡомызт.

06.09.09

Бара беиԤш...

Бара быччаԥшь лыман, Бара быбла лхан. Лыхәда шкәакәа ҵәыцан, Лгәы разын, иԥхан.

Бара бқәыԥшра лыман, Насгьы – ба быбжьы. Лныҟәашьа хазынан, Лашҭаҿ есшьыжьы.

Бара бсахьа лыман, Бара беиԥш дыԥшӡан. Аеҵәақәа дрылан, Лажәақәа раӡан.

Бара быџьымшь лыман, Аџьымшь, амзаҿа.

Ба бышәҭыцны бгылан, Бкәицны уа баҿан. Бара былахь лыман,


▪ 149 ▪

Нас – бара быхцәы. Ҷкәынак лаԥхьа дгылан, Длеиҽырбон ҽаӡәы.

Иҟалеи, ба быда, Дзыҟамлаз лара, Сеидру, ашәҭыц сыҭан, Уи днагылт хара!

Сеидру шьҭа исԥеиԥшу, Сеидру сахьаго...

Аԥшӡақәа зегь беиԥшуп, Шәсахьагь – сахьак ауп.

29.08.09


Ашәҭқәа рҵыхәан...

Аҵла иқәлаз дылбаауеит, Адәы иқәлаз дықәҵуеит. Ахьы зцәыӡыз иԥшаауеит...
Сара аума схыҵуеит.

Ашәҭқәа рҵыхәан сқәыԥшра збоит, Сгәакәын уахь исыхоит.

Сымра ацыԥхьқәа аԥоит, Аха са исыԥсыхәои?


▪ 150 ▪

Алашьцараҿ сгәы ҷаԥшьоит, Уа цәашьыкгьы гылап. Ирҳәап усҟан: «иԥсы ишьоит, Дыҟан Анцәа ила»..

Ҩыза-ԥызала сыхиан, Исыман агьама.

Илуан сымаҵ «Анцәа иан», – Дқәыԥшын уи макьана.

Ахра схалон сара зны, Скыдланы напхыцла. Арҩаш салыргон сыԥсны, Салашәар, ианхыҵлак.

Тәаха сымамызт џьара, Са сбылуан аҿҿаҳәа.

Сыԥсҭазаара – уи қәԥаран, Сажәлон уи саҿаҳар.

Зынгьы сгәырӷьон, зны схәаҽын, Сшәеиԥшын зегь акала.

Аха гәыла – са схәыҷын, – Даҽакызаргь ԥшрала...

Аҵла иқәлаз дылбаауеит, Адәы иқәлаз дықәҵуеит.


▪ 151 ▪

Ахьы зцәыӡыз иԥшаауеит...
Сара аума схыҵуеит.

12.02.07

Зны...

Ашьыжь сбаҳча са сынҭалап, Шәҭык бызҿысхып сара зны. Насгьы бымҩа кны сантәалап, Сыԥшып уаҟа сыҽӡаны.

Нас ибасҳәап агәра гага, Исҳәап ажәақәа иԥшӡоу. Харантә инаԥшуа дархагап, Дгьыли жәҩани сахьрыбжьоу.

Иԥхап сымза, сымза ҽага, Ацыԥхь акаҭақәа рҳап.

Са сымшынхан сықәлап ага, Ашьха сажәлан сыцәқәырԥап.

Зных аӡәы аҵәы сахеиҵап, Дсыҵашьыцлап даҽаӡәы. Ех, аҵәылаҵара ҽеиӡам, – Гәнаҳак уи дагоит уаҵәы!

Сахьцалакгьы быҟаз, бсыцыз, Шьыбжьы, ахәылԥаз, шьыжьы.


▪ 152 ▪

Зынгьы бџьархан сылахь бкыдыз. Зынгьы сакәыз ба бышәшьы.

Са слабжышыз, бара бкәицыз, Уаҟа баҭәҳәан исзырба.

Нас аҵәуара иаҟәыҵыз, Хаҵак сакәызшәа сҽырбап.

Зныхгьы быбла ихылаз ҭәыцыз, Зынгьы сҵысыз, зны сгәырҩаз. Бара бзын сбырфын рахәыцыз, Са соуп ааԥынра иарҩаз.

Зынгьы, сгәыраз, сышәҭыц быдкыл, Са сыхчнызыз ба бхаҿы.
Ҽазны амца скыртәы сгәыдкыл, Нас быхцәала наҟ схәаҽы!

01.12.09

Аҿар рашәа*

Аҿар иҳамоуп ахьӡ-аԥша, Ҳажәлар ҳацуп есымша. Шәаԥхьа ҳгылан

*Ари ажәеинраала иалхны ашәа лҩит ашәаҳәаҩ, акомпозитор Лиуд-мила Логәуа 1959 шықәсазы.

Иахьа акьыԥхь зымбац ари аҩымҭа ажәақәа аамҭа иақәшәартә еиҭаскит.


▪ 153 ▪

Ажәа шәаҳҭоит, Шәа шәус ҳшаҵамхо ҳара! Ажәҩан ҳамҭоуп, Адгьыл ҳамҭоуп,

Амҩа ссируп ҳа ҳҿара.

Зны, ианшәарҭаха Аԥсны, Уи ҳазықәԥеит ҳабџьар кны. Уи иахылҵыз Афырхацәа, Ҳашәа иалоуп есымша! Аԥсуа ҷкәынцәа, Ахьырҵәаҵәа,

Аԥсуа ӡӷабцәа – анцәахша!

Ашәҭ иатәылоуп шьҭа Аԥсны, Ашәа ҩныҩуеит ҳа ҳаҩны. Ан агараҿ, Шьыжь ашараз,
Афырхацәа рашәа лҳәоит. Ари ашәа, Ари ажәа,
Ҳадгьыл шьацла иқәнаҵоит.


Азҵаара

– Исаҳә узыргәырӷьо, – Дсазҵаауеит аӡәы.


▪ 154 ▪

– Ашәҭқәа сдыргәырӷьоит! – Исҭеит аҭак.
– Ашәҭқәа ԥшӡазаргь, Уаҵәынӡоуп, уаҵәы, Нас, убри ашьҭахь Иссирым усҟак.

– Уаҳа узеигәырӷьои? – Дсазҵааит иара.
– Сӡыхьқәа сдыргәырӷьоит Исгәакьоуп, ицқьоуп!
– Аӡыхьқәа закәыхи? – Инҵәом изҵаара. – Иҟәнушьо аӡыхьқәа Ҳалалуп, иԥшьоуп!
– Уаҳа узеигәырӷьои,
Зҵаара ԥхашьарам,
– Исымоуп ахшара, Нцәа хшароуп дара! Аԥсадгьыл азыҳәан Урҭ цеит еибашьра, Сыҷкәынцәа ршьала Еиқәхеит Аԥсынра!

– Сыԥсымзар, сықәла, Узеигәырӷьо рацәоуп, Иҵегь уи еиԥшу Ак ыҟазшәа збоит!

– Сыжәҩан кеикеиуа Еҵәала иқәҵоуп,


▪ 155 ▪

Исылоуп урҭ рымыч, Урҭ рыла сҽырбоит.

– Ашәҭ удыргәырӷьеит, Уӡыхьқәа хәашьым, Иумоуп ахшара Аԥсны еиқәзырхаз, Улымҳаҿ иҭаҩуеит Еҵәаџьаа рыбжьы, Уаҳа узыргәырӷьои, Иарбан инхаз?

– Урҭ зегь ирҷыдан, Инхеит са сбызшәа, Ухаҵоуп, ицәырга, Еицаҳҳәап ашәак!

04.12.09

Аеҵәақәа рылыԤхала...

Иарбан еиӷьу амра ԥхозар, Амра цқьоуп, ихагоу ҽым. Ба бгәаҿы сара сынхозар, Сбыҳәоит, сыҟаз бара бҿы.

Усҟан ацыԥхь сахьынҳалан, Ажәҩан аҵанӡа снаӡап. Аеҵәақәа рылыԥхала, Адгьылаҿ аԥхашьа сҵап.


▪ 156 ▪

Адгьыл ауп изцу аԥхара, Амырхәагагьы зҭаху. Бара, сымыш, сылашара, Уи абаҳчаҿы бҵәахуп.

ԥхыӡла сбыцуп, сбыцуп, сбыцуп, Сгәаҟуеит, сҵәуоит зны стәаны. Сиаҵә-рыцуп, сышьха-кыцуп, Са бысхаршәуп ба бкасны.

Иарбан еиӷьу амра ԥхозар, Ашәа бҳәозар бгәырӷьаҵәа! Аха, сымыш, сыбгәаԥхазар, Усҟан дбыцхраауеит Анцәа.

Ажәҩан иаҵоу амра ԥхозар, Ашәа бҳәозар бгәырӷьаҵәа. Бигәаԥхозар, дыбгәаԥхозар, – Мапқәа хҭабымкын рацәак.

06.12.09

Сымыш, бқәыԤшуп...

Сымыш, бқәыԥшуп, ба быԥшӡоуп, Ба – бнаӡоуп, бара – бааӡоуп. Бымра ҟәандоуп, бымҩа қәҵоуп, Сымыш, бқәыԥшуп, ба быԥшӡоуп.


▪ 157 ▪

Бкофҭа шкәакәаҿ сыгәлаҵоуп, Былаԥш сыҵашәом, смаӡоуп. Са сцәашьуп, бара бымцоуп,
Сымыш, бқәыԥшуп, ба быԥшӡоуп.

Сымыш, бқәыԥшуп, ба быԥшӡоуп, Ба – храӡагала браӡоуп. Ашәҭқәа срыжәлоуп, са слаҵоуп, Уи аныласҵаз иацоуп.

Сымыш, сықәла, ба быԥшӡоуп, Са сыдгьылтәуп, ба бымзоуп. Сара сылахь ус ианҵоуп, – Сара – сеидру... Ба быԥшӡоуп.

Сымыш, сгәыӷра, ба быԥшӡоуп, Аха сышҟа ба бнаԥшӡом.
Са сцалап, абас сышцо...
Сымыш, сгәыӷра, ба быԥшӡоуп.

18.12.09

Уареи сареи...

Уареи сареи ҳаиҿаԥшуеит, аԥсра, Уара уахьыҟоу ашәҭқәагьы ҿшәоит. Аха уи аӡбахә са сҟны аҳәара, Иухьыз сыздырам, маҷӡак уацәшәоит.


▪ 158 ▪

Аха издыруеит, иузымҳәар иахьа, Уи аӡбахә соуҳәоит иахьымӡар уаҵәы. Ирхаан исоуҳәоит, угәаҵа ҭыӷьӷьа, Снацәа иқәыскран сыҟам ҽаӡәы.

Иҿыцу ак акәны иҟам аԥсра, Ҽнактәи мрами, уи аԥсрагьы. Аха исыздырам уара ухаҿра, Сара исыздырам уа уԥшрагьы.

Ушԥаҟоу, узҿузеи, мшәан абжьааԥны, Узҿызыз сышҟа уандәықәлоз уара, Са сышҟа уандәықәлоз – усҟан ааԥнын, Иахьакәын, – еимаҳан иаҿуп асоура.

Ианбыкәу уи ажәа уҳәарц уанаҿу, Ианбыкәу ҳандәықәло, нас, ҽаџьара?.. Ирыцҳауп инсыжьуа, лабжышла ихәаҽуп, Урҭ рылабжышқәа цәгьоуп агара.

Мшәан, узеиԥшроузеи, иуҳәаруеи, аԥсра, Аблақә ухоума, мамзаргь иҵәаху?

Абыз узҭоума, ихааума иара? – Аиашаз, цқьа ҳаибадырыр сҭахуп.

Сара сышықәсқәа цеит, ирацәоуп. Ацәгьагь абзиагь еицын есқьынгьы.


▪ 159 ▪

Аха сызуҳәо, сызуҳәо акоуп: Инырҵуаз са сеиҳа аԥсуаа зегьы.

24.12.09

Аха сеидру уи иахырҳәааз...

Ашәа сҳәеит, иҳәа анырҳәа, Са скәашеит, уԥры анырҳәа. Амаҵ зуит, иуы анырҳәа, – Аха сеидру уи иахырҳәааз.

Ашәҭқәа хысхит, ус анырҳәа, Сӡыхьгьы збеит, иба анырҳәа. Ҩызак дсоуит, дуоу анырҳәа, Аха сеидру уи иахырҳәааз.

Смал касыжьт, икьажь анырҳәа, Хьҭак сычҳаит, ичҳа анырҳәа. Сӡы сымжәит, уаҟәыҵ анырҳәа, Аха сеидру уи иахырҳәааз.

Са сықәԥеит, уқәԥа анырҳәа, Сшьа каҭәеит, иахәҭоуп анырҳәа. Са сыблит, ублы анырҳәа, Аха сеидру уи иахырҳәааз.

Ԥҳәызбак схылхит, акыр-кырҳәа Дыччон, ашәҭыц еиԥш деинаалан.


▪ 160 ▪

Аха уи улҟәаҵ анырҳәа, Сныҟәеит, знызаҵәык са стәала.

29.12.09

Ҽаанбзиала, ҽааны!..

Ҽаанбзиала, агәы ҭынчуп Аԥсынра!
Аԥҭа хыҵит, амра цәырҵит, ҳӡыхьқәа цқьоуп. Ахра шкәакәа, Ашьха ӡышқәа збоит сара,
Ҳара – амца иалаӡрыжәу ҳарԥацәоуп.

Ҽаанбзиала, ҽаанбзиала, ҽааны, – Ари адгьыл сара сықәызҵаз сшаны! Ашәа ссирқәа Сашҭа иҭыҩуаз есшьыжьы, Аҳра амаз

Уаҟа ҳҵеицәа рхәыҷыбжьы!

Ҳара аибашьраҿ иԥышәоу ҳарԥацәоуп, Убри ами аӷа иаҳамҭеит Аԥсны.

Ҳара ҳныхоуп, ӡиа-ԥҽыхоуп, ҳа ҳшацәоуп. Дцеит ҳазхылҵыз ҳашҭаҿ ашәҭқәа ҭаԥсаны.

Ҽаанбзиала, ҽаанбзиала, ҽааны, – Ари адгьыл сара сықәызҵаз сшаны! Ашәа ссирқәа


▪ 161 ▪

Сашҭа иҭыҩуаз есшьыжьы, Аҳра амаз Уаҟа ҳҵеицәа рхәыҷы-бжьы!

О, ардәына, уаҟа ашәчаҿ уҿықә-ҿықә, Адгьыл аԥшәма, уаха иуԥхьоит аҳаԥшьа! Икьыркьыруеит зхы иақәиҭу иахьа ҽык, Дгылан дныҳәоит шәкы ирҭысыз са сашьа.

Ҽаанбзиала, ҽаанбзиала ҽааны, – Ари адгьыл сара сықәызҵаз сшаны! Ашәа ссирқәа Сашҭа иҭыҩуаз есшьыжьы, Аҳра амаз

Уаҟа ҳҵеицәа рхәыҷы-бжьы!

31.12.09

Сара сҵәуон, уа уччон...

Сцеит ҳәа соуҳәан, – Умцаӡеит, Ашә аҟынӡа унаӡеит. Са, сыԥсымзар, Нас уцеит,

Сара ишызбоз илашьцеит. Уа цәашьык аԥсы ашьон, Сара сҵәуон, уа уччон.


▪ 162 ▪

Саргьы ашәқәа Рышҟа сцеит,

Сцеит абаҟоу, са сҳәазеит. Снапқәа кьаҿхеит, Инамӡеит, Уаҳа сылымшеит, уцеит.

Сара сгәыӷрақәа сыржьон, Сара сҵәуон, уа уччон. Уара уцозаргь Умцаӡеит, Аха уаҳа усымбаӡеит.

Сгәы уцәшәан, Аԥсы аӡеит,

Са сзаҵәны анхашьа сҵеит. Сгәаҵа тәомызт, еиҟәыҷҷон, Сара сҵәуон, уа уччон.

Уа уччон, Умыччаӡеит,

Убла збон, исымбаӡеит. Ажәа ҟәанда Умҳәаӡеит, Аҵхи-шареи сырҭаӡеит.

Хыхьынтә аеҵәа сдырџьон, Сара сҵәуон, уа уччон.



▪ 163 ▪

Ашәҭқәа укын – Исымбаӡеит, Урҭ, сыԥсымзар, иканӡеит. Ари аҵых Рыцҳагь цеит, Саргьы срыцҳан Сҟанаҵеит.

Схышәаҿ угага ҷаԥшьон, Сара сҵәуон, уа уччон.

02.01.10


Изышәымҳәозеи аԤсшәа?

Аԥсшәа зымҳәо рахь

Изышәымҳәозеи аԥсшәа, Ашҭаҿ ма ачараҿ, Уи, ҳанацәа рашәа, Ҳԥацха аҿаԥараҿ.

Изышәымҳәозеи аԥсшәа, Уи шәацәыԥхашьоума? Арыцҳара иақәшәаз Бызшәас иԥхьаӡоума?

Уи ҟамларц азыҳәа, Кәыдры иавацалан.


▪ 164 ▪

Ҳабацәа ирҿырхуан, Аԥсшәа шәақь мцала.

Ашәҭгьы ахьӡ ахырхуан, Уи рыԥшьон ҽакала. Ҳагагагь анырхуан, Аҭӡаҿы иахьалаз.

Аԥсшәа ӷас ирыман, Уи цҳауан оумала. Аха уи маакыран, Аԥсуа дахьынҳалан.

Аԥсшәа ҳәо иаҿалон, Арԥарцәа ахымҩас. Урҭ шьаҿа-шьаҿала, Уи ҟарҵон аԥшәымас.

Мшәан, иахарои аԥсшәа, Уи ҳзааӡаз ашәами? Амреи ашәҭи рашәа, Ҳаԥсадгьыли ҳани.

Ишәҳәала уи ныхоуп, Жәҩануп изыԥшьазгьы! Ԥсышәалоуп дышныҳәо, Зны ҳара ҳазшазгьы!

17.01.10


▪ 165 ▪

* * *

Еицәыхароуп амзеи амреи, Агеи ашьхеи кыр рыбжьоуп, Агәыразреи аҳарамреи – Нырцәи аарцәи реиԥш ишоуп.

Еицәыхароуп амци иашеи Адгьыл-ажәҩан – кыр рыбжьоуп, Еицәыхароуп ахааи ашеи, Урҭ рыбжьара ашәҭқәа ԥшьоуп.

Арҩаш хыҵит, иамам ҿеихак, – Сӡыхь иацәыхароуп иара...
Аха, сымыш, урҭ зегь реиҳа Ҳаицәы-хара-хеит ҳара.

18.01.10

Дырмит

Дтәоуп Дырмит уа ижәҩа кыдҵан, Исқам-ашыш аҿы дтәоуп.

Дтәоуп уарҳалк ишьамхы иқәҵан – Иага хьҭазаргьы дыԥхоуп.

Дтәоуп ҳпоет, ахаҳәса иалху, Маҷк дааԥсазаргьы ҟалап.


▪ 166 ▪

Ишьҭахь аԥса ԥшаласк иархәоит, Амра иалшьуп икалам.

Амра иалшьуп, ус анакәха, Ажәҩан қьаад ашәак ануп. Амза цәырҵит маҷӡак иагхан, Аеҵәақәа ргәы рҽануп.

Амҩа арҭеит ашла иажәа, Гәарԥк абжьара ныжьны ицеит. Уи ашоураз – ҳауа хьшәашәан, Сыкәа ԥхаррак ҭанаҵеит.

Уи ахысит ага, ашьха, Храк иаҿысит иԥырны. Арха зтәу иҽыхәа рашьха, Уи агоит ихараны.

О, уи акәхеит, ижәҩа кыдҵан, Дтәоуп Дырмит иҩыга кны. Бзынҵы ицәаӡом уи имца, Иагаҩ аҭәҳәаргьы иааны.

Иаԥхьа-ишьҭахь – уа кашыроуп, – Ашәҭқәа рами аҳра зуа.

Ииуа дрыциуеит, идыруп, Аха дрыцыԥсӡом иԥсуа.


▪ 167 ▪

Уи даҳҵасуп, уи даҳқьабзуп, Ҳчара дагхаӡом иара.

Уи ҳгәырҩа, ҳагәҭыха дабзуп, Дырмит дашәоуп Аԥсынра.

21.01.10

Ажәҵыс

Сахәаԥшуеит ажәҵыс, уи саҵашьыцны, – Ажәҩан иахьалаз аҳра ауан.

Уи ахақәиҭра иарԥыруаз ҵысын, Ихалон, иҭалон, ҭынч иԥыруан.

Ажәҩан – аиарҭа иалахан ицәоуп, Уи ахақәиҭроуп ԥсысгьы иахоу...

Аха уи иамоу ахақәиҭра заҵәыкоуп, Сара ахақәиҭра мацара сызхом.

07.11.10

Смаҭа

Смаҭа, сара смаҭа, Кәармак сара сшьа. Сара сеиԥш дызмада, Ашәҭыц, Анцәахша?



▪ 168 ▪

Дықәыршәуп са сыжәҩа, Дрыцҳасшьоит, дхәыҷуп. Сгәы ҟазҵаша ԥсышәак Аҳәара даҿуп.

Са сыччоит даныччо, – Лылабжыш сашьуеит. Мра шәахәала иҩычоу, Лыкьанџьа сшьышьуеит.

Инҵәаӡом лызҵаара, – Имариам аҭак. Сақәымшәаргьы даара, Дсазҵааӡом еиҭа.

Ҳнеиуан, ҷкәынгьы ӡӷабгьы, Лаҳахәаԥшуан зны. Дныҟәызгалон лабгьы Сыжәҩаҿ дыртәаны.

Нас изба – изаҳада, Схьаԥшызар снаԥшны. Сыжәҩа иқәтәаз смаҭа, Дгылан дҭыԥҳаны.

Дылзыԥшын аныха,
Арԥыс ҳәа алакә...


▪ 169 ▪

Иацылҵеит сыгәҭыха, – Сџьаршьон сызбалак.

Сахәаҽуан, исыжәлан, Хәыцрак уи аҽны...

Са сыԥсымзар сыжәҩа, Ҟалом иҭацәны.

07.11.10

Аҟәатәи авокзал

Еилыхаран Аҟәа авокзалаҿ, – Аӡә ҽаӡәы дицәӷьычуан, аӡә дҳәаҩын. Аӡә азалаҿ дықәиан, ацәа далан, Дкарахазар акәхап, дынхаҩын.

Аӡы хьшәашәа рывакны, аҵәыцак, Абазк-абазк ҳәа ҷкәынцәак ирҭиуан. Шоурак ыҵан аҳәсақәа рлакыҵа, Урҭ адәыӷба гәыраз иазыԥшуан.

Нас аҽырхәан, ҭынч аҭшәара иавҵны, Уи адәыӷба ааилон еиқәышьшьы.

Уа иааҭгылон, маҷӡак игәамҵ-хамҵны, – Ицахьазшәа иҟан уи абжьы.

Илбаауан адәыӷба аҳәынҭқарцәа, Шах ишахцәа, аҳцәа, аҭҟәацәа.


▪ 170 ▪

Аҩсҭаацәа, аџьныш, амақарцәа...
Авокзалқәа ус ишеит Анцәа.

Ашәҭ уҳәеит ҳәа, ашәҭқәа шьыри ҭали, Авокзалаҿ хацәхәыц ирацәан. Адәыӷба дҭыҵхьан уи аҩыза Сталин, – Аха имагәқәа даара еиқәаҵәан.

Адәыӷба дҭыҵхьан уи ашлиапа ҟьаҟьа, Имҵахырхәоз гылан еизаны.

Адәыӷба дҭыҵхьан уаҟа абла саркьа, – Авокзалаҿ зегьы ргәы рҽанын.

Адәыӷба иҭыҵуан аиаҵәахә зызкыдыз, Аибашьраҿ ахымҩас иацәынхаз, Аха саб зынӡаск игәхьаа зкыдаз, Дышҭахазгьы насоуп иансаҳаз.

Адәыӷба иҭыҵуан аразгьы аҟәышгьы, Ҷкәынгьы ӡӷабгьы, изымбац Аԥсны. Аха Дмитри диқәымшәацызт Пушкин, Авокзалаҿ илабҷашь хәыҷ кны.

Зны лашаран, зны аԥшалас асуан, Авокзалаҿ зны ихәлон, ишон...

Абжьааԥны иԥсадгьыл азын аԥсуа, Хәышҭаароушәа авокзал ихьчон.


▪ 171 ▪

Авокзалаҿ дазыԥшын аиаша, Дазыԥшын, аиаша есыҽны.

Нас даԥылеит уи агәырӷьаҿҳәаша; Иацы анаҟә иаҵаҵит Аԥсны.

27.08.08

Идыруан...

Идыруан ҳазнысыз, идыруан ҿырҳәала,

Ҳшыҟоу, ҳахьыҟоу идыруан иара.

Зегьы дырбарцаз дныҟәон ахәала,

Уи аҵаҟала ҳныҟәон ҳара.

Идыруан аеҵә анкыдшәоз, ианыхәло,

Аҩсҭаа, аџьныш змоу иҵәахны.

Иԥҳәысгьы сақәҵас иаҵых алыхәда,

Уи уҳәан-сҳәанқәа илҭон ихәны.

Идыруан ахацәа зыцныҟәоз, изцышьҭаз,

Нас аҵырҭыша змырхыз, изгаз...


▪ 172 ▪

Иамырхуаз, иарҭоз...

иара зегьы шишьҭаз, Апап дугозаргь...

ҽаӡәызаап дызԥаз. Хаҵа дыргама

ӡӷаб хәыҷык дҳәамкәа, Гәыԥҳәыда драаӡама
уаҩ дуӡӡак иԥҳа...

Идырыр, еизигар уи уҳәан-сҳәанқәа,

Усҟан мыч ҷыдак иауан иаҳа.

Идыруеит, имаҷзаргь агага ашьҭа,

Дхыланы днеиуеит оумак ихарам...

Са сшыҳараркуаз даҽа мызкашьҭахь

Мызкаԥхьа аҷҷаҳәа идыруан иара.

14.10.10

Аеҵәақәа ус рҳәеит...

Аеҵәақәа ус рҳәеит: Амҩа уқәымлан иахьа.



▪ 173 ▪

Аҩсҭаа иаци иахьеи, Уи данылазаап ҩаԥхьа.

Амза еицарса ус аҳәеит; Иахьа уҭамлароуп аӡы. Уи иахак ихьанҭахеит, Уи ласызаарын иацы.

Амра ацыԥхьқәа ирҳәеит: Маҷк иаҳцәыхьча иахьа ухы. Ажәҩан аҵаҿ ҳамцахеит, – Гәнаҳак ҳаҵалар ҳҭахым.

Шарԥиаҵәа ус аҳәеит: Иахьа иацуп, џьым, ахьы. Аха уашьҭалар – уагеит, Умҩа кьаҿуп уаҵәахьы.

Хәылԥиаҵәа ус аҳәеит: Иахьа аԥшӡа дузыԥшуп. Аҵх ашәҭқәа аҭынхеит, Акәиц еиԥшуп, иҟаԥшьуп...

Амҩа сықәымлеит сара, Аӡы сҭамлаӡеит џьара...

Ашәҭқәа срышьҭалан избеит: Аеҵәақәа рыгәра згеит.

04.03.10


▪ 174 ▪

Уанцалакгьы...

Ашәа рзуҳәон ахәра знылаз, Ргәы ҟауҵон ахьаа змаз. Ажәҩан иалшәаз ацыԥхь улан, Дуҭахын Анцәа ҳазшаз.

Аӡы руҭон нас иӡышуаз, Ашьха амҵан иԥшааны. Иурӡыҭуан имӡыҭышаз, Нас уџьарны ҳгәы уанын.

Днаухәаԥшыр аԥшқа игараҿ, Ачча нықәлон ихы-иҿы. Урҭахын урбар ачараҿ, Уҟан ужәлар ду ргәаҿы.

Аха зны инҵәоит алакәгьы, Зны ихьшәашәоит, зны иԥхаз...

Аха, суҳәоит, уанцалакгьы, Уанцалакгьы ус унха!

07.03.10

Иҟалаша ҟазҵаз

Ҳӡыхьқәа хәашьымзи, – ирыцқьеит иара,


▪ 175 ▪

Амҩақәа риҭеит арҩаш, аӡы.
Ажәҩан дагәылҵит...
иаҿуп аҳәара, – Адгьылгьы даԥшәман

дгылеит иацы. Ҳшәырқәа неихаҳан

еиҵихит, ишәҭит, Ацәа ду иалаз

ирҿыхеит жәлара. Ирхынҳәит аԥсуа

иҭеҭи иԥшшәи, Иашәақәа, иажәа,

нас иаҳҭынра. Иаҿуп уи ауаҩ

ас ирҽхәара, Ҳазхылҵыз дабаҟоу, –

Иҟоу иа иоуп. Иҵәуон, игәаҟуан,

иԥсуан Аԥсынра, Аха еиқәхазар, –

уи ибзоуроуп. Иац ашьыжь иҳамаз –
ҟазҵаз иара иоуп. Иахьа ашьыжь иҳамоу...

Ицәгьоуп аҳәара, Иҟоу-ину зегь
уи ибзоуроуп,



▪ 176 ▪

О, иҟалашагь ҟаиҵазаап иара.

12.13.10

Ашьыцра

Уи даагылазаргьы дшьыцҩын, Дшьыцҩын ашҭаҿ, адәахьы. Диҵашьыцуан уи ахәыцҩы, Ма зыҩны иҩназ ахьы.

Даҵашьыцуан ашәҭ абаҳчаҿ, – Уи дышәҭызар иҭахын.
Аха диҵашьыцуам ахьча, Избан акәзар – дыхьчаҩын.

Диҵашьыцуан араз, аԥшӡа, Бзиа ирбаз ма дызбаз.

Са сибаргьы аҵла амҵан, – Диҵашьыцуан уа сзыртәаз.

Даҵашьыцуан амра шаша, Дрыҵашьыцуан зны дызцыз. Дрыҵашьыцуан нас аиаша,

Аҳра аҳҭап ҳәа иаҿыз. Иқәлацәа ҳәа арԥар шьахәқәа,


▪ 177 ▪

Ақәра руҭарым зынӡа. Шьабысҭоушәа ихалоит ашьха, Рцәаҩа иалаӡам маӡак.

Урҭ анибо дрыҵашьыцны, Даҿын, рыцҳа, аҩара...

Аҵашьыцрагь џьара – ишыӡуп, Ашыӡ иацуп, џьым, агра.

Нас иқәыԥшра ыӡт ишыӡра, Дкыҷны дкаршәуп уажә аҩны...

Баша иҟамзаап ашьыцра, Даражәуазаап ауаҩы!

13.03.10

Ба быԤшӡоуп, быссируп...

Ба быԥшӡоуп, быссируп сҳәазар, – Ибмаҳазшәа ҟабымҵан, Ибмаҳазшәа ҟабымҵан, Ибаҳазар – ибымӡан.

Ба бышәҭуп, бышәҭыцуп сҳәазар, Идыр, амыц сымҳәаӡеит, Идыр амыц сымҳәаӡеит, – Сгәаҿы ашәҭыц аҽаӡеит.


▪ 178 ▪

Ба бымроуп, бшәахәацуп сҳәазар, – Сгәы шәахәала икәабоуп, Сгәы шәахәала икәабоуп, – Уи ацәымза бара боуп.

Ба быԥшӡоуп, быссируп сҳәазар, – Сгәаҿы алабжыш ҭышәшәоит, Изаҳазгьы ргәы ԥыжәжәоит, Аҳәатәхамҵа рҳәар ҳәа сшәоит.

14.03.10

Абаҟа

Зны ҳара ҳқыҭаҿ иазгәарҭеит баҟак, Ҳҵеицәа, ҳаибашьцәа рзыҳәа. Мшәан, изыргәамҵи ҳқыҭа асҟак, – Иааиуан аиааира аныҳәа!

Еидарак карыжьуан зны иааганы, Еиҩыхны еиқәырҵон ахаҳәса...

Дгылан ахаҵа абџьар иркны, Ажәҩан иашьапкуан аҳәса.

Иакәшон, ишьҭырхуан... Игәаҟи заҟа, Ашьа кылҵәыруа рԥынҵа!
Аха ирзышьҭымхт уи абаҟа, Урҭ рыԥсҭазаара аҟынӡа.

03.04.10


▪ 179 ▪

Сгәы сыхьуеит...

Сгәы сыхьуеит, исыхьуеит, исыхь, Рыҭәак иаҿаршәуп уи рыхханы. Абар ахәхәаҳәа иахьыҵыҵуа сӡыхь, Аха иҵыҵуеит сгәыхь аханы.

Сгәы сыхьуеит, исыхьуеит, исыхь, Кәицуп изҩызоу, ицоит ибылны. Дсымам сзықәгәыӷуа, исҟәызго ахыхь, Аԥҭақәагь кыдуп хыхь рыҽӡаны.

Сгәы сыхьуеит, ирдыруеит, ирдыруеит зегьы, Аҵысгьы иадыруеит, ажәҩан иазцаз. Ашәҭгьы иадыруеит, арҩаш, аӡгьы, Аԥшқагь идыруеит, аныҟәашьа зҵаз.

Адгьыл сахьықәу, иҟоуп, избоит, Ашҳам, ақәыцқәа, аха ҽакгьы: Сашҭаҿ са сымра уарҳал ԥшӡак аԥоит, Уи даҵагылоуп са сынцәагьы.

09.04.10

* * *

Уи ардәына ашәа ссирын, Уи ардәына ашәа хаан.


▪ 180 ▪

Саԥхьа ицоз аӡышьҭа сырын, Саргьы уи сыхнахны стәан.

Ашәаҿ иҟан ашәҭқәа раҳра, Ашәаҿ иҟан аҿара.
Хьыла икәабаз џьысшьон ахра, Аеҵәақәа ччон џьара...

Усҟан аблақәа цырцыруа, Иаҩаӡозаап ахьшьыцба. Сара хьаак саруазыруан: "Маҷк абзиара сырба!"

Нас мацәысҵас ҵлак иналшәан, Ахьшь уи ашәа иахаԥеит. Арҵәаа ҭгеит. Иаҟәыҵит ашәа, Иаман ажәҩан ахь ицеит.

Сшазыԥшуаз, иагеит аргама, – Акгьы сылымшеит саргьы...
Ашәа акәын ԥсыс уи иамаз, Уи иахаран аԥсрагьы.

26.05.10

* * *

Ԥхыӡла алашара сыгхеит, Сыкәша-мыкәша зегь лашьцеит.


▪ 181 ▪

Ари ашҭа схала сықәхеит, Махәык сахеит, даҽак ԥҵәеит.

Иҟалома ажәҩан мрада, Шәада ажәҵысгьы заҵәуп. Уи ҷырҷыруам ааԥынрада, Адгьыл акәын иҭацәуп.

Иҟалома сбаҳча шәҭыда, Быбла ссирқәа уи иахан. Лабжышума, мшәан, изтәыда, Сара сзырбааӡо уаха.

Ԥхыӡла, сымыш, наҟ бысцәыӡит, Быҵкы шкәакәагь еиқәаҵәоуп. Сбышьҭоуп алашьцара сгәыҵак, Иҟам алашәра еицәоу.

Сахьынаԥшлак зегь еиқәароуп, Ашьха, архақәа, аӡы...

Слабҷашь хәыҷы кыдҟьо сгәароуп, Ах, ишԥалашаз иацы!

Сгәаҟуеит ԥхыӡла, ԥхыӡла срыцҳауп, Исызҭыгаӡом сыбжьы.

Сзықәлаӡом икнаҳау сыцҳа, Макьанагь избом шьыжьы.


▪ 182 ▪

Алашьцара сҭоуп суазыруа, Алашьцараҿы сҭакуп...
Сыԥхыӡ усҟан иснардыруан, Алашараҵәҟьа закәу!

31.05.10

* * *

Ажәҩан, идыруп, ирыԥхуп иаҵәала, Урҭ астрологцәа рыблақәа рхуп.

Ҳрыҵаԥшуа ҳгылоуп ашҭаҿ ҭаацәала, – Иҿыцу ажәабжьқәак ҳарҳәар ҳҭахуп.

Аџьмақәа ртәыҩа имоуп аӡә дыргас, О, ус анакәха, иус ԥхьаҟа ицоит.

Аишьцәа ирықәҿиоит урҭ иац иахыргаз, Ажәҩан аҿынӡагь ҭынч инаӡоит.

Дыӷаџьоуп сҩыза имаӡоу дыргас, Ԥароуп уи иацу – жәларык рызхара. Аҭыҵәҟьагь атәыҩа еицарса ҽырбагоуп, Ашьацра ҟәымшәышәӡа илоуп иара.

Алым азыҳәан игылоит аханқәа, Зны амариалгьы ашәҭ аҿакуп. Ҳанасыԥ ақәуп зны акапанга, – Зны, изӡатәузеи, хәыцуп изку.


▪ 183 ▪

Сара – аӡлеи ҳәа дыргас исымоуп, – Иацым амалгьы, аԥарагь, ахьгьы.
Аӡы ласышьҭуеит. Уи – уи азыноуп, Иӡышуа дҟамларцаз ҳтәылаҿ аӡәгьы.

02.06.10

* * *

Сыгәра бгозар, сыгәра бгозар, – исҭахын, Хаҵа бцозар – ҭацаҩызас ҳәа сыбгар, Аҽы ццышәуп, ицәгьоуп маҷӡак уи ахы, Насгьы иалшоит ҭынч ишцо акы иарҳар.

Сыгәра бгозар, сыгәра бгозар, – исҭахын, Ари амҩаҿ са сыгәҭыхагьы сымӡар. Ҳаԥхьа инеиуа ирыздырӡом, иҵәахын, Са сыгәҭыха ҭаха снаҭаӡом зынӡа.

Ана сбықәшәан, – ҳзымеицәажәеит ҳазхара, Ара бсықәшәан, – ҭаха ҳарымҭеит ҳара. Бахьызбалак, – ҳаԥхьа игылон аԥарда, Бара бышҟа сара сымҩақәа мардан.

Бареи сареи ҳзымеицәажәеит ҳазхара, Мшәан, сыбгаруеи ҭацаҩызас ҳәа бара, Ҭацаҩызас са саныбго бахьырхәны, Сара бсыццарц бара сбыҳәоит уи аҽны.

12.06.10


▪ 184 ▪


АХҚӘА

Ушьа зықәҭәоу адгьыл	3
Алмыс	3
Сыдгьыл, сара сныха…...............................................	6
Ашәҭқәа нсыжьит бара бҿы	8
Ари адгьыл…	9
Даҽа хәмаршьак	10
Ажәа заҵәык	11
Ҳаҩџьагь ҳабжьы	13
Аԥсуа быргцәа	14
Са сазыӡырҩуеит Аԥсны	16
“Аамҭа сымам, сеилахоуп анысҳәо	”	17
“Уи споетуп ҳәа ҳахҭеикын	”	19
“Аӡә игә иахәо малс имшьа	”	19
Ҳара ҳаиҳа	20
Кәтол	21
Кәыдры	23
Астудентра амшқәа	24
Сара ушықәсаҿ сыҟан иацы	26
Ашәарыцара	27
Анаскьагара	28
“Амра неихьан	”	29
Гагра	30
“Ари ашҭа ԥшӡан, илакәын	”	32
Ажәеинраала бзызкуада	33
Ирҳәоит аԥсуара џьабаауп	34


▪ 185 ▪

Ҭабуп	36
“Ашәҭ ангәылҵуа иԥшӡаӡоуп	”	37
“Сгәы сҽанӡамкәа ҭынч ицеит аԥхарра	”	38
“Игәыҟаҵагоуп асабицәа рашәа	”	38
Уахык ала	38
Ҭагалан	39
Амҩахәасҭа ианылан	40
Ажәҩан ихыҵып ашәшьы	41
Абри арԥыс дҭамхакәа	42
“Уҩыза иакәу, уашьа иакәу	”	43
“Уи аҵәаҵла шәҭын, ихырхәоит	”	43
“Ихаауп абыз, уи цхарпоуп	”	44
Аҩы зжәыз	44
“Игәхьааумган умал ыӡыр	”	45
“Аты ҩарҩар ҳаст, издыруеит	”	45
Аҟәазы ашәа	46
Аиааира авальс	47
Аԥсни Урыстәылеи	49
Аԥша	50
“Шьҭа издыруеит	”	51
“Ицәқәырԥон, еилысуан	”	51
“Раԥхьаӡатәи амацәыс	”	53
Бареи сареи акаҳуа аажәып	54
Аҩыжәҩы имонолог	56
Аӡӷаб хәыҷы лашәа	57
Аиԥылара	58
Аӡәгьы дахьыԥшым	59
Агәыла	61
“Аԥсреи сареи акгьы ҳзеилам	”	61


▪ 186 ▪

Пицунданӡа	62
Кировтәи аҵых	64
Аҵеицәа ирҭахуп	65
Амра ҿыц	67
Амацәыс	68
Уахьынаԥшлак	69
Аума ҵуеит	71
Аелегиа	72
Схала	73
Аимак	74
“Аиҭаҳатәқәа рҭиуан ашҭаҿ	”	74
Агьама	75
Ажәҩанаҿ снаӡаанӡа…..............................................	76
Амала	77
Агәхьаагара	79
Дыздыруеит уи ауаҩ	80
Ажәаҩн ду амҵан	82
Агәы умаз, ахы умаз	83
“Угәы бзиоума, ушԥаҟоу	”	84
Ашҭа еиқәхазар лыԥхала	84
“Ахш аҽыҭқәа ажәҩан иаҵакнаҳауп	”	86
Сгәы сазыӡырҩуан	86
Ааԥын амшқәа	87
Афырхаҵа иҩнаҿы	88
Азҵаареи аҭаки	89
Хаз-хазы	90
Инымҵәо азҵаарақәа	91
“Былабжыш адгьыл	“	92
Шьыжьыбзиа, Аԥсынтәыла!	93


▪ 187 ▪

“Изырканӡазеи, сымыш, сышәҭқәа	”	94
Ашәыта	95
Са сыԥхыӡ	97
Ахьӡ-аԥша абаҳча	98
Сыхьӡ	99
Бзиабарамызт	100
Иузҭеи уи амч	101
Ныҳәан Аԥсынра	102
Аимаа ҿыцқәа	104
Аԥышәҭрықь	105
Аидара	106
Ашьыҵәрақәа кны	107
Аҿыц	109
Ауаҩы	110
Аҵәа	110
Аҳа	111
“Изурызеи, исҳәарызеи	”	111
Ахарҵәы	112
Уԥры, сара сашәа	112
Ажәҩан ашҟа	114
“Ажәҩан иалшәан икәеи-цеиуа”	116
Арбаӷь абжьы	116
Сыԥсымзар	116
Ари аҵых	118
Актәи ахы	119
Ашьыжь ааит	120
Адгьыл агәаҿы	122
Амацәыс	123
“Изысымҳәозеи, уара уҿы имаӡоума	”	124


▪ 188 ▪

“Абзиабара – хагароуп, гәаҟроуп	”	124
Иаҳа иҿыцу	125
“Ибҳәаруеи, сыԥшӡа	”	126
Ихәу ардәына	127
Лаӷырӡымзар	129
Уаамҭа цеит	130
“Илуан имаҵ иац иԥсыз	”	131
“Уарада гәышьа, рада, уарада	”	133
Уи ацыԥхь ала	134
Агарашәа	136
Ҳазхылҵыз иныҳәа	137
“Амца снаҵхеит аҩнаҿы	”	138
Аԥацәа	139
Лыԥшаара ҳаҿыз	140
Дгәырӷьон лара лыла	141
Бзанҵы имааԥсо	143
Са сыԥхыӡқәа	144
Аибашьра еилгеит	145
Амза аҟынӡа	146
Агәалашәара	147
Бара беиԥш	149
Ашәҭқәа рҵыхәан	150
Зны	152
Аҿар рашәа	153
Азҵаара	154
Аеҵәақәа рылыԥхала	156
Сымыш, бқәыԥшуп	157
Уареи сареи	158
Аха сеидру уи иахырҳәааз	160


▪ 189 ▪

Ҽаанбзиала, ҽааны!	161
Сара сҵәуон, уа уччон	162
Изышәымҳәозеи аԥсшәа?	164
“Еицәыхароуп амзеи амреи	”	166
Дырмит	166
Ажәҵыс	168
Смаҭа	168
Аҟәатәи авокзал	170
Идыруан	172
Аеҵәақәа ус рҳәеит	173
Уанцалакгьы	175
Иҟалаша ҟазҵаз	175
Ашьыцра	177
Ба быԥшӡоуп, быссируп	178
Абаҟа	179
Сгәы сыхьуеит	180
“Уи ардәына ашәа ссирын	”	180
“Ԥхыӡла алашара сыгхеит	”	181
“Ажәҩан, идыруп	”	183
“Сыгәра бгозар”	184





Терент Михаил-иԥа Ҷаниа

Уԥры, сара сашәа
Ажәеинраалақәа

Терентий Михайлович Чаниа

Лети, моя песня
Стихи
На абхазском языке

















Аредақтор Марина Тәанба Атехредақтор Лидиа Анфимова Асахьаҭыхҩы Руслан Габлиа

Компиутерла иеиқәлыршәеит Асҭанда Аџьынџьал





Аформат 70х100 1/32. Атираж 300. Ийа7ъ. акь. бяь. 6. Ины6ъ. акь. бяь. 7,74.
А=а7а8йа №.

Отпечатано в ООО «Флер-1» 350058, г. Краснодар, ул. Уральская, 98/2
