ҚЬААЗЫМ АГӘМАА

И АЛ К А АУ

Аҟәа
Аԥҳәынҭшәҟәҭыжьырҭа
2021

УДК 82-31
ББК 84(5Абх)-44-5
Агә 23

Еиқәиршәеит Џьума Аҳәба

Агәмаа, Қь. Ҟ.
Агә 23
Иалкаау / Қьаазым Агәмаа. – Аҟәа :
Аԥҳәынҭшәҟәҭыжьырҭа, 2021. – 512 д.
Г/Р 978-5-122-37-08018

Аизга ианылеит иналукааша аԥсуа поет, ашәҟәыҩҩы,
адраматург Қьаазым Агәмаа (1915–1950) иреиӷьу
иҩымҭақәа.

УДК 82-31
ББК 84(5Абх)-44-5

© Агәмаа, Қь. Ҟ., аҭынхацәа, 2021
© Аԥҳәынҭшәҟәҭыжьырҭа, 2021

ҚЬААЗЫМ АГӘМАА
Қьаазым Агәмаа аҩра далагеит дышқәыԥшӡаз, иара
убасҵәҟьа, ауаҩықәрабжагьы изнымҵыкәа, ишәымҭа
дышҭагылаз, даԥхеит илитература гәакьа. Насгьы
ибаҩхатәра реиҳа аҽаныԥнашәашаз, иҳанаҳәарц
иҟаз реиҳа ианҳанаҳәашаз ашықәсқәа рзыҳәан, апоет инапаҿы, акалам ацымхәрас, импыҵамшәуа икын
абџьар. Иажәеинраалак аҟны ус иҳәоит:
Сара сеигӡом сшьа икаҭәоугьы,
Сыԥсадгьыл иасҭеит аҭоуба,
Иаҭаххозар сыԥсы иҭоугьы,
Раԥхьа ишасҭо агәра га.
Арҭ ацәаҳәақәа рыҵабыргра иԥсҭазаара зегьы ала
ишьақәирӷәӷәеит апоет.
Қьаазым Агәмаа ирҿиамҭа иаҳа иҳазгәакьахоит,
ииҳәаз ажәа ҳамлакҩакуа агәра ҳгоит изҩыз
ихаҭа иажәеи иуси шеиқәшәоз, урҭ узеиҟәымыҭхо
ишеидҳәалоу анаадырлак. Апоет-алирик иԥсадгьыл
иақәлаз аӷа диҿагыланы деибашьуан ҩ-бџьарк – ахы
цаҳәцаҳәи ажәа мцабзи рыла. Ирҿиамҭақәа рҟынгьы,
тема хадас имаз ҩ-темак ракәын; Аԥсадгьыли Абзиабареи. Урҭ аҩбагьы, еицрыхшьа рымамкәа, еилаӡҩан иара
изыҳәан. Абзиабароуп ауаҩы дуаҩызтәуа. Аԥсадгьылаз
ихы амеигӡароуп иуаҩра ԥышәагас, ршаҳаҭгас иамоу.
Қьаазым Агәмаа ибжьы гәыкӡа иангаз ашықәсқәа
рзыҳәан аԥсуа литература асабиқәра инҭысуан, абжьы
адунеи инықәҩырц аҽеибыҭара, ашьақәгылара иаҿын.
3

Атрадициа дуқәа змаз аешьаратә литературақәагьы
рхырхарҭа усҟан даҽакала иҟан. Ауаҩытәыҩса
ихы-ихшыҩ,
игәы-иԥсы аҵкыс, имахәҿақәа иаҳа
ирызхәыцуан. Алитература иацәтәымыз ари атеориа акыр иаԥырхагахеит аԥсуа литературагьы.
Убасҟан «аҽага ӷәӷәаны ибҟьароуп бзиа банызбо»
ҳәа анырыҩуаз, атрактор иавԥшны ауаҩы данырымбоз аамҭазы, ари алитературатә хырхарҭа зынӡаск
иҽизацәымыхьчазаргьы, ибаҩхатәра ду иабзоураны, Қьаазым Агәмаа иаԥиҵеит алирикатә пое- зиа
иашаҵәҟьа иаҵанакуа, аԥсуа литература ыҟанаҵ инхаша ажәеинраалақәа. Бзиа иибоз аԥҳәыс иналықәкны,
раԥхьаӡа аԥсышәала ажәеинраала зҩыз, ҳлирикатә поезиа хацзыркыз апоетцәа дыруаӡәкуп уи:
Аԥсра абла са схыԥшыло,
Ашьа ансылҵуаз зны скәабо,
Схәыцреи сгәыкреи уаҟа еицылон,
Саԥхьа бтәазшәа сгәы иарбо.
Абас, дахьыҟазаалак, гәаҟрас дызҭагылазаалак
зегьынџьара ицуп алирикатә фырхаҵа бзиа иибо
аԥҳәыс лхаҿсахьа. Уи ибзиабара, агәышьҭыхра уаҩы
изҭо, ауадаҩра аан ицхраауа бзиабароуп.
Апоезиатә рҿиамҭақәа раамышьҭахьгьы, Қьаазым
Агәмаа алитература иазынижьит апрозатә ҩымҭа
шьахәқәа. Ажәабжьқәак ракәымзар, ихациркыз аҩымҭа
дуқәа акгьы нагӡаны рҩыха имаӡагәышьеит. Иҟаиҵаз
алагьы ҳара иаҳҳәар ҳалшоит, иаԥхьаҟа аԥеиԥш ду змаз,
ашәҟәыҩҩратә баҩхатәра иашаҵәҟьа злаз, апрозатә
ҩымҭақәа раԥҵара зылшоз уаҩын ҳәа Қьаазым Агәмаа.
Уи иҩит иара убас адрамақәагьы ҩаба. Аиҭагара аус
аҟынгьы иџьабаақәа рацәоуп. Ажәакала, уи игәы
еисуанаҵы иԥсы ҭан ҩ-уск рзыҳәан: аԥсадгьыл ахьчареи
алитература арҿиареи.
4

Ажанрқәа акыр рҟны ихы шԥишәахьазгьы, Қьаазым
Агәмаа, ҳәарада, ибаҩхатәра еиҳарак аҽахьаанарԥшыз,
иаргьы иаҳа аҟаҵара дахьахьӡаз алирикатә поезиа
аҟноуп. Уаҟа уи ихьӡ даҽа хьӡык иаламҩашьо иаанхеит.
Иреиӷьу иажәеинраалақәа, ахьҟәырҷахақәа ирҩызаха
иргәылҷҷаауеит ҳаԥсуа лирикатә жәеинраалақәа.
Џьума Аҳәба
1972

ҚЬААЗЫМ АГӘМАА
1915–1950

Аԥсуа литератураҿы иаалукаартә абаҩхатәра змоу
ашәҟәыҩҩцәа дреиуоуп Қьаазым Ҟараман-иԥа Агәмаа.
Аԥсуа прозеи апоезиеи рырҿиараҿы акыр иаԥсаны
иҟалеит ари иаҳзынижьыз алитературатә ҭынха.
Қьаазым Агәмаа диит 1915 шықәсазы, Ӷәада ақыҭан
(Очамчыра араион), анхаҩ иҭаацәараҿы. Раԥхьаӡа
Ӷәадатәи аиҵбыратә школ дҭарҵеит, ихарҭәаам аб­
жьаратә школ далгеит Џьгьарда ақыҭан. Нас дааит Аҟәаҟа.
1932 шықәсазы Аҟәа апедагогикатә техникум даналга ашьҭахь, дҭалеит ажурналистика аинститут (Москва).
Араҟа аҵара даҿын 1934 шықәсанӡа. Адырҩашықәсан
Калининтәи апедагогикатә институт аҟны аҭоурыхтә
факультет дҭалеит. Аинститут далгеит 1937 шықәсазы,
абжьаратәи ашкол арҵаҩы ҳәа хьӡыс иманы. Уи ашьҭахь
ҩышықәса раҟара аҭоурых рҵаҩыс аус иуан ақалақь
Тҟәарчал, абжьаратәи ашкол аҟны. Нас агазеҭ «Аԥсны
Ҟаԥшь» аредакциаҿы аусура далагеит.
1940 шықәсазы Қь. Агәмаа Асовет Аррахь иԥхьеит,
насгьы 1941 шықәсазы уаҟа ихьӡеит Аџьынџьтәылатә еибашьра Ду. Уи нахыс акыраамҭа, аӷа хәымга диҿагыланы
афронт аҿы дықәԥон, аибашьра мцабз далагылан. Аибашьра ианалагаз уи дтанкистын, аха дук мырҵыкәа
дпартизанхеит. 1942 шықәсазы Чапаев ихьӡ зхыз,
Бриансктәи абнақәа рҿы хацәнымырха афашистцәа
ирақәԥоз апартизантә отриад аҟны авзвод командирс
даман, уи ашьҭахь абаталион аштаб начальникс дарҭеит.
1944 шықәсазы апартизанцәеи афашистцәа рыри
реидысларақәа руак аҿы Қь. Агәмаа ӷәӷәала дырхәит.
6

Уи иахҟьаны игәабзиара акыр иуашәшәырахеит, иара
убри ашықәсазы, иҩызцәа хьаас ишимаз, ишицәуадаҩыз
аҩныҟа дхынҳәит.
Аибашьраҿы афырхаҵара илиршаз азы Асовет еиҳабыра Қь. Агәмаа ҳамҭас ирҭеит аорденқәеи
амедалқәеи.
Аррахьтә даныхынҳә ашьҭахь, ихәрақәа уадаҩны
ишыҟазгьы, Қь. Агәмаа аусура напы аиркит Аҟәа. Араҟа
аус иуан 1950 шықәсанӡа – зны Аԥснытәи асовет
шәҟәыҩҩцәа реидгылаҿы, нас агазеҭ «Аԥсны Ҟаԥшь»
аредакциаҿы. Иара абри ашықәсан, иаамҭаӡамкәан
иԥсҭазаара далҵит ҳаԥсадгьыл аҵеи иаша, асовет патриот цаҳәцаҳә Қь. Агәмаа. Ашәҟәыҩҩы иԥсҭазаара далҵит,
инагӡатәны иҿаԥхьа иқәиргылаз аплан дуқәа рҭыԥ
ақәҵаха имаӡакәа, ичымазара иҽамҭакәа, дацԥыҳәаны
алитература қәҿиарала аус аназиушаз аамҭазы. Аԥсуа
литература даԥхеит абаҩхатәра змаз ашәҟәыҩҩы,
азеиԥш ус азааԥсаҩ есааира изызҳауаз, иҵаураз ауаҩы.
Қь. Агәмаа алитератураҿы дцәырҵит 1933 шықәсазы,
насгьы убри инаркны, ауадаҩрақәа кыр шихҭигазгьы,
аԥсуа литература есааира иҩымҭақәа алеигалон, урҭ
рыла ирбеион. Жәохәҟа шықәса реиҳа алитературатә
усура дшамеиӡазгьы, уи акыр анапҟазара змоу поетны, прозаикны, идеиалеи сахьаркыралеи ихәыдам
аҩымҭақәа рацәаны изырҿиаз аӡә иакәны дҟалеит аԥсуа
литературазы.
1934 шықәсазы иҭыҵыз апоет ҿарацәа рҩымҭақәа
реизга «Аԥхьатәи ашьаҿақәа» ҳәа хыс измоу, ианылеит
Қь. Агәмаа ииҩыз 25 жәеинраала. Уи инашьҭарххны 1940
шықәсанӡа икьыԥхьит ароман «Селым» ацыԥҵәаха,
ажәабжьқәа «Аешьцәа», «Абаҳча ҿыц», насгьы
ажәеинраалақәа рацәаны.
Раԥхьаӡа ииҩыз ажәеинраалақәа: «Гыд иҭаацәа»,
«Колхида», «Бзиа дызбоит Кәикәа» рылагьы имҩашьо
7

иҟалеит илахҿыху, аԥсҭазаара зхы-зыԥсы лирика цаҳәцаҳәла ианыруа ашәҟәыҩҩы аԥсуа литература дшаланагалаз.
Афронт аҟны даныҟаз Қь. Агәмаа ипоезиа иаҳагьы
иҿацахеит, уи цәымӷыс аӷа дунаҭон, ҳаԥсадгьыл азы
апоет абзиабара ду имаз шьахәла ианыԥшуан, насгьы асовет жәлар ззықәԥоз ақәнага ус аиааира амгар
ԥсыхәа ша­мамыз унарбон.
Аӷа даҵарханы, асовет жәлар аиааира анырга, аибашьра амцабз анеиқәтәа, аҭынчра хәырбӷьыцны ауаа
ргәы ианаақәла, Қь. Агәмаа иусура иҵегь ирӷәӷәеит,
ааԥсараҳәа ҟамҵаӡакәа аҩымҭа ҿыцқәа иҽырзикит:
иҩуан ажәеинраалақәа, апоемақәа, ажәабжьқәа, апо­
вестқәа, ароманқәа, апиесақәа. Урҭ рахьтә дзыхь­
ӡақәазгьы маҷӡам.
Афронт аҟны ихигаз, иибаз, ахәыцрақәа изцәырҵуаз,
асовет жәлар ашьҭахьтәи рфырхаҵаратә ԥсҭазаара, – арҭ
зегьы ашәҟәыҩҩы иааирԥшуеит зеиԥшҭам сахьақәаны.
Насгьы абраҟа акы ацҵатәуп – алирикатә ҵакы змоу
ажәеинраалақәа рнаҩсангьы, уи ипрозатә рҿиамҭагьы
ирныԥшуеит ажәлар наџьнатә афырхаҵареи, ахачҳареи
агәеицамкреи ирымоу. Убас иаабоит иара иаԥсуа
фырхацәақәагьы апоема «Тариал Рашьба», абаллада «Аҿырпын», ажәабжьқәа – «Ҭемрази Цицанеи»,
«Икамшәаз алаӷырӡ». Асовет партизанцәа хамеигӡарыла
аӷа ишиақәԥоз атәы аҳәоит, аибашьра тематика иазкны аԥсуа прозаҿы раԥхьа иургылаша – аповест
«Абаандаҩы». Апоет алшарақәеи ақәҿиарақәеи имаз
мҩашьо иаҳдырбоит хаз шәҟәны, 1949 шықәсазы
иҭыҵыз иажәеинраалақәагьы. Зыӡбахә ҳҳәаз иаҷыданы,
Қь. Агәмаа иҩымҭақәа рахьтә иазгәаҳҭар алшоит асовет
партизанцәа рыԥсҭазаара ҳзырбо апиеса «Адгьыл ду».
Қь. Агәмаа иҩымҭақәа рахьтә жәпакы еиҭаганы
урыс бызшәалеи қырҭ бызшәалеи иҭрыжьхеит. Иара
8

ашәҟәыҩҩы ихаҭагьы аиҭагара ус аҟны илиршаз
маҷӡам – уи аԥсуа бызшәахь иеиҭеигеит: аерман жәлар
ржәытә жәабжь ду «Давид Сасунтәи» ацыԥҵәахақәа,
Тарас Шевченко ипоема – «Аԥхыӡ», ақырҭуа поетцәа
ражәеинраалақәа убас иҵегьы.
Изыхҟьазаалакгьы, иахьа уажәраанӡа Қь. Агәмаа
иҩымҭақәа еизакны иҭымҵыц. Сара сыхәҭаахь ала, абри
иҭыҵуа ашәҟәы ҷыдала излагәцараҳкша рацәоуп, избан акәзар, уажәшьҭа аԥсуа ԥхьаҩы инапаҿы иҟалоит
Қь. Агәмаа иҩымҭақәа реиҳарак шәҟәыкаҿы еизакны.
Аиҳарак зысҳәо – автор иҩымҭақәак 1941 шықәсазы
афронт аҟны ицәыӡит. Убарҭ ирылан ароман «Селым».
Уажәы аабыкьа ауп ианыркьыԥхь «Ҷыҷыкәа» ҳәа хыс
измоу ажәабжь ахьтә иаанхаз ахәҭақәагьы.
Иреиӷьу аԥсуа шәҟәыҩҩцәа рахь иԥхьаӡоу Қь. Агәмаа
ихьӡ, уи ирҿиамҭа, иԥсҭазаара ҿырԥшыга, ажәлар бзанҵы
ирхашҭуам, хьтәы нбанла аԥсуа литература аҭоурых иазынхоит.
Xәыхәыт Бӷажәба

ҚЬААЗЫМ АГӘМАА

Иԥсҭазаара далҵижьҭеи хәышықәса ахыҵра иазкны
Аԥсуа литература зырԥшӡауа аҩымҭақәа зҭынхаз
ирҿиамҭатә усура ианасакьаҳәымҭазҵәҟьа иаам­
ҭаӡамкәа зыԥсҭазаара гәнаҳарыла иалҵыз, абаҩхатәра
ду змаз ашәҟәыҩҩы Қьаазым Ҟараман-иԥа Агәмаа
диит аԥсуа нхаҩ иҭаацәараҿы, 1915 шықәсазы,
Џьгьарда (Ӷәада) ақыҭан (Очамчыра араион). Аҵара
далагеит дахьиз Ӷәада аҳаблаҿы, нас Џьгьардаҟа диасит, далгеит уатәи ихарҭәаам абжьара школ, уи ашьҭахь
дҭалеит Аҟәатәи арҵаҩцәа ртехникум. 1932 шықәсазы
даанахәеит Москватәи ажурналистикатә институт. Ара
аҵара даҿын ҩышықәса раҟара, 1937 шықәсазы далгеит
Калининтәи арҵаҩратә институт (аҭоурыхтә факультет).
Аҵара ду даналга ашьҭахь, ҩбаҟа шықәса рҵаҩыс амаҵ
иуан Тҟәарчал ақыҭаҿтәи абжьаратәи ашкол аҿы, нас
диасит агазеҭ «Аԥсны Ҟаԥшь» аредакциахь.
Қь. Агәмаа Аџьынџьтәылатә еибашьра дуӡӡа хьыӡлаԥшала изхызгаз дреиуоуп. Аррахь иԥхьеит уи 1940
шықәсазы, ус ихьӡеит аибашьрагьы. Акыр шықәса
хацәынмырха деибашьуан иара хаҳәырҵәиа аӷа
диҿагыланы, раԥхьа дтанкистын, нас зыхьӡ камшәо
апартизанцәа дрылан Бриансктәи абнаршәырақәа рҿы,
уа зны Чапаев ихьӡ зхыз апартизантә отриад аҟны авзвод команда азиуан, ашьҭахь абаталион аштаб еиҳабыс
дарҭеит. Акырџьара дызлахәыз аибашьра хьанҭақәа
руак аҿы ӷәӷәалаӡа дахьырхәыз аҟнытә, 1944 шықәсазы,
згәабзиара уашәшәырахаз апоет, дызлаҵәан дыҟаз
иҩызцәа ӷьеҩцәа ааныжьны, иҩныҟа дыхнымҳәыр
10

амуит, ҳамҭас ианаршьақәаз имаҷымкәа аорденқәеи
амедалқәеи игәы цқьа џьбара иӷьазӷьазуа иадҵаны.
Аҟәа дахьааиз, ихьаақәа уадаҩс имкыкәа, аус иуан
зны Аԥснытәи ашәҟәыҩҩцәа реидгылаҿы, нас агазеҭ
«Аԥсны Ҟаԥшь» аредакциаҿы. 1950 шықәса, декабр мза
8 рыҽны Қьаазым Агәмаа – аԥсуа жәлар рҵеи бзиахә,
есааира зҟазара еиӷьхоз ашәҟәыҩҩы замана, апатриот гәеиҵамха, аҩымҭа ссирқәа раԥҵара иҭахәхәа игәы
ишҭаз, ирҿиашаз арацәа азыбжакгьы дахьымӡакәа,
гәырҩала иԥсҭазаара далҵит дшыҷкәынӡаз, 35 шықәса
данырҭагылаз. Ихы-иԥсы зызкыз аԥсуа литературагьы
иаамҭамкәа даԥхеит шьаҟара азызуаз аӡәы ӷәӷәак.
Иуадаҩуп Қьаазым иаҟара зыԥсы ахҭынҵаны
алитературатә ус иашьҭаз даҽаӡә иԥшаара. Уи акәын
ԥсҭазаарас имаз ачымазара бааԥс дахәтәны, ихы
дамыхәо, аиарҭа дзылымҵуа данамазгьы. Исгәалашәоит,
зны снеит ибара ҳәа Аҟәа дахьышьҭаз ахәшәтәырҭаҿы.
Уада хәыҷык акәын, имала иакәын иҟаз уи асааҭ азы.
Ииарҭаҿы, иааигәа-сигәа игылаз аҟәардәқәа, атумбақәа
рҿы ана-ара еиҿкаарада иқәжьын ашәҟәқәа, иаҳарак
аԥсуа шәҟәқәа, ажурналқәа, агазеҭқәа – «Аԥсны Ҟаԥшь»,
убас егьырҭгьы. Иара ихала дзынаҳә-ааҳәуамызт,
аха деиџьыԥ дахьықәиазгьы маӡа-аргама аус иуан.
Убас, иара иҟны саныныҩнала аҽынгьы икалам кны
акы аҩра дшаҿыз сааихҭыгәлеит. – Анцәа иџьшьоуп,
Қьаазым, шьҭа хар умамзаап, апоезиатә ҭыԥҳа цқьа
улахәыҭхәыҭуашәа збоит, сҳәеит саахәмарны, снеихагыланы инапы ааныскылт, иԥшра акыр ишаасцәымыӷхаз
исмырдырӡакәа. – Иҟоу удыруоу, – иҳәеит иара, инапы
абаҩқәа акәаԥа-саԥа ҳәа инаиваԥсаны, – сара аԥсра
абла акырынтә сҭаԥшхьеит, – Брианск абнаршәыраҿы
исхызгахьоу мацарагьы зыԥсоузеи. Уажәыгь дсышьҭоуп
дмамиқәараха уи аҭакәажә, акыр лылшозар. Аха ауаҩы
илақәа ааԥшуанаҵы имазароуп есқьынгьы, гәыжьжьагас
11

акәзаргьы, џьара акы – аԥсра цәыгьман иара ишаҭаху
дахәнамтәырц азы. Шьоукы убри еиԥш хәшәтәыгас ирымоуп афилософиа: аԥсреи абзареи рышьхәа еивҵоуп,
аниуп – егьиуп ҳәа урҭ ргәамч аҵкыс рыхшыҩ аиааины, ҭынч иаԥылоит аԥсра. Егьырҭ шьоукы – даҽак рымоуп гәыҟажагас. Сара, сара «абри аусура ауп ауаҩы
дуаҩызтәыз, аусура ауп» зҳәаз иахь сыҟоуп, амала
ицәагхазгьы акы ыҟоушәа збоит: ауаҩы иԥсрагьы армариоит уи, еиҳаракгьы арҿиаратә усура. Егьырҭ сыздырам, сара сҟны уи даара ииашоушәа збоит, избан
уҳәар абри ҳлитература хәыҷы абзоура сахьазхәыцуа,
сара сымҭа убри хәыҷык сзалаҵозар ҳәа сгәаҭеиуа
сызҿу аус, ихоуҵару, ахьаа, аԥсра атәы сханаршҭуеит.
– Ианаџьалбеит дзакә хаҵоузеи закә гәамчузеи имазаарыз! – сҳәон гәаныла, сиԥырҵны санцоз, избан акәзар,
аԥсра мыжда ааины изхагылаз ауаҩы идубаломызт
џьара қьрак, гәынқьрак, изымариамхаз аԥсҭазаара дахашшаауамызт, уи аҵыхәтәантәи асааҭ аҟынӡагьы литературан ԥсҭазаарас имаз.
Қь. Агәмаа аҩра далагеит 1932 шықәсазы. 1934
шықәсазы иҭыҵыз аԥсуа поетцәа ҿарацәа рҩымҭақәа
реизга «Аԥхьатәи ашьаҿақәа» ианылеит раԥхьаӡатәи
уи иажәеинраалақәа. Убри нахыс дааҟәымҵӡакәа
даҿын ипоезиатә рҿиамҭақәа разырҳара – иҩнгьы
иаҳзынижьит ирацәаны ажәеинраалақәа, апоемақәа,
насгьы апрозатә ҩымҭақәа. Хьаа имамкәа алитература иҽнаҭаӡаны, ҭынч аусуха шамахамзар зынӡа имоуит
апоет иԥсы ҭанаҵы, аха усгьы акыр ирацәоуп дзыхьӡаз
арҿиамҭақәа, насгьы урҭ рцашьа иаҳа-иаҳа уаҩы агәра
инаргоит, Қь. Агәмаа аԥсуа литератураҿы иреиӷьу прозаикны, аламала иуԥыхьамшәо абаҩхатәра змоу
шәҟәыҩҩны аҟалара хымԥада дшаҿыз. Абри аҟны агәра
ҳдыргоит инаӡа-инаӡам автор абарҭ реиԥш иҩымҭақәа:
«Ахра ашәа», «Аӡыхь», «Ҷыҷыкәа», «Абзазара аҟнытә
12

ажәабжьқәа» аԥсуа литератураҿы аибашьра атематика
иахҳәааны иҩу рахьтә иреиӷьу ажәабжь «Абаандаҩы»
убас егьырҭгьы. Алитература ажанрқәа шамахамзар еицеиԥшны изцааиуаз (ҵабыргны, аҵыхәтәаны
изызҳауаз ашәҟәыҩҩы иа­ҳа апрозахь иҽкыдикыло
далагахьан), автор иаҳзын­ижьит «Адгьыл ду» ҳәа драмак ԥшь-қәгыларак аманы, иара убригьы апартизантә
қәԥара иахҳәааны.
Ҳрыхцәажәап иаазыркьаҿны ашәҟәыҩҩы ирҿиам­ҭа­
қәа.
Егьырҭ аӡәырҩы реиԥш, Қьаазым Агәмаагьы алитера­
тураҿы раԥхьаӡа поетны дцәырҵит. Амала, хыхьгьы
иазгәаҭоуп еиԥш, изҳацыԥхьаӡа, сахьаҟаҵаҩ ҳасабла
дшәыцыԥхьаӡа иаҳа-иаҳа апрозахь иҽадихало дааиуан. Аха апоезиагьы иара убас ишьҭамыжькәа иааигон. «Ԥхьаҟа ҳцоит» ахьӡуп апоет раԥхьаӡа ииҩыз
ажәенраала (1932 ш.) Даныԥсышазҵәҟьа аламҭала,
аиарҭа данамаз амшқәа рзы ииҩыз аҵыхәтәанӡатәи
иажәеинраала «Ажәлар рымч» нҵәоит абарҭ ажәақәа
рыла: «Адоллар кәадазаап мчыла, ажәлар гәааны
иаԥылар». Абас, жәохә шықәса инархыҳәҳәо рыҩнуҵҟа,
згәыхәтәы иахьымӡаз апоет иҩны иаҳзынижьит жәабажәабала ирацәаны алирикатә уҳәа, нас егьырҭгьы
еиуеиԥшым ажәеинраалақәа. Убарҭ рхыԥхьаӡараҿы
иҟоуп асатирақәа, ажәамаанақәа «Ибадақьуаз амшә»,
«Илоуҵароуп ианааурыхуа», абалладақәа, апоемақәа.
Апоет ԥасаӡатәи иусумҭаҿы имаҷмызт акыр икәадаз,
аԥышәара згыз, ҷкәын напыла иҟаҵаз, асахьаркыра
еиԥш аҵакгьы зыцәмаҷыз аҩымҭақәа, жәамыцхәыла,
жәаеизадала еибаркқәаз (иаҳҳәап, ажәеинраалақәа
«Асалам сан лахь», «Кәбыз», апоема хәыҷы «Ашьамҩа»
убас егьырҭгьы). Аха автор ԥхьаҟа дцацыԥхьаӡа есааира еиӷьхон иҩымҭақәа, дара ирымаз аидеиа-политикатә
ҵакыла еиԥш, асахьаркыратә ҟазаралагьы. Иара убас
13

ашәҟәыҩҩы итематикагьы заҵааира аҭбаахара иаҿын.
Ԥасатәи иҩымҭақәа инадыркны, апоет ашәа рзиҳәоит Октиабр ду («Ахьырԥар», «Акомҿар рашәа»), Акоммунисттә
партиа («17-тәи апартеизара ду...», «Кремльтәи аеҵәа»
убас егьырҭгьы), аџьажәлар рвождцәа («Ленин», «Сыбжьы
исҭоит Сталин»), акоммунизм ргылаҩцәа афырхацәа, асовет жәлар еилшәара зқәым рыешьаратә еиҩызара. Убарҭ
рхыԥхьаӡараҿы ирацәоуп иҳазгәакьоу Аԥсны иазкны
иҩу ажәеинраалақәа, апоет калам ҵарыла иааирԥшуеит
ҳаԥсадгьыл ԥшӡа хәыҷы ажәытә-аҿатә («Амҳаџьыр»,
«Аԥсны», «Аԥснытәи ашьхақәа», «Риҵа», «Ашәҭқәа
рықалақь», аԥсуаа ржәытә бзазашьа аҟнытә ҷыдарак
иахҳәаауп апоема кьаҿ «Ахра ашәа» убас егьырҭгьы).
Апоет ипатриоттә цәанырра цаҳәцаҳә рылҟьо иҟоуп
Аџьынџьтәылатә еибашьра Дуӡӡа имаҷымкәа иахиҳәааз
ажәеинраалақәа. Акырџьара мыцхәы ицааиуа убоит насгьы алирикатә ҩымҭа ссирқәа.
Қь. Агәмаа ипоезиаҿы краҵанакуеит ақыҭа бзазара иазку атематика (еиҳарак ари атематика аус азиуан автор 1934 шықәсазы). Аԥсуа қыҭа социалисттәла
ашьақәыргылара иахҳәааны, автор имоуп имаҷымкәа
ажәеинраалақәа. Ашәа азиҳәоит уи раԥхьаӡа
асоциалисттә усура. «Абыржәоуп ахаҵара» ҳәа хьӡыс
иаҭаны, ажәеинраалак аҿы автор «дарбан уаҟа излымшо
уаҳа» ҳәа аҭаҭын аарыхцәа дрыԥхьоит абас:
Уаха-саха, улаха-ҩаха,
Ҳаит, иухьзеи, уццакы!
Иахьа-уаҵәы, уахык-ҩаха,
Ҳалшәыргароуп еизакны!
Игәы иҭеикыз аидеиа еиӷьны аарԥшразы, апоет
акырџьара асиужет аиҭоит иажәеинраала. Убас иҟоуп,
иаҳҳәап, «Гыд иҭаацәа». Автор иаҳирбоит аԥсуа нхаҩы
14

Гыд ажәытә дызҭагылаз, насгьы ареволиуциа абзиара изаанагаз. Ажәытә «зџьыба азна тәымџьа ҭаз» акулак Лаԥшь Џьгәаҭан «Гыд цәгьала дныҟәицон». Асовет
мчра анааи. «иумбаӡозгьы зыбла ахьҭаз, кәасқьа ҿыцк
ҟаиҵахьеит...» Уаҳа Гыд акы дацәшәом: иара имоуп шьҭа
амч, алшара, апатефон… Иара убри ашықәсан ииҩыз,
поема хәыҷыс иуԥхьаӡаша, ажәеинраала ду «Аҵх лашьцан» темас иамоуп азеиԥш мал ахьчара: атрақтор нрыжьит изаҵәны, хылаԥш дамам, адәаӡа иқәгылоуп еибаӡа;
Ҟәбызи апионер Паҷеи ргәы ԥнажәон рзеиԥш трактор
ахьҭынхадаз. «Ишԥыкәыз иааныжьны ус ишцоз, зеиԥш
малуп уи ҳаҳзы», – рҳәан, урҭ аҷкәынцәа инеины атрактор рмыхьчар, акулак Лаԥшь Џьгәаҭан дыцәгьахәыцуа
ирыҭәақәа кны, абна иаалҵыз амашьына рҳәны длылабга дцон, 1939 шықәсазы иҩу «Аколнхацәа рашәаҿы»
апоет иҳәоит:
Иуеиӷьу сымам, са сыԥсадгьыл,
Сашәа уалоуп ухааӡа,
Сара сзыҳәа угәарабжьарам,
Удунеи ҿыцуп, уҭбааӡа.
Амучацәа, абаҩдан аашьацәа асатиратә мцабз
рыжәиҵоит апоет. «Иумур-иумфан, иуур-умшәан, крызуз крифоит, мла дакӡом», – ҳаԥхьоит ажәеинраала
«Ачара» аҿы. Колнхарак аиҳабы, гәеилымга арԥыск
изы ииҩыз ажәеинраала иахьӡуп «Уо, рерашьа, Пышә
абаша.» Ажәеинраала «Ҩыџьа аашьацәа» аҿы «каҳагыла ҳәазацәа, хыма-ԥсыма ҽырбацәа» ҳәа дырхыччоит
аашьацәа:
Руаӡәы ихьӡын Башаныҟәа,
Аус ибар дбыбуан,
Ҩызас диман Аашьаныҟәа,
Арыжәтә анибоз дԥыруан.
15

Еицырдыруеит Қь. Агәмаа исатиратә жәеинраала
«Амаца иасуа ауаҩы, абар Гәыда ныҟәаҩы.» Иџьыба иҭаз
зегьы аницәца, ихылԥажә ықәҵа, маҟак адҵа, ҳәызбак
рықәҵа еизакны», усда-ҳәысда амаца дасуеит, игәы
адыжәҳәа даакыдхауа:
Уасла, уасла,
Угәы уҭасла,
Уасла амаца,
Маӡала.
Уаҟа уԥацха –
Уагәа, уаҵха, –
Иаҿуп хланҵы
Ацара.
Аибашьратә тематика инарҭбааны ирныԥшуеит
Қь. Агәмаа ирҿиамҭақәа. Афронт аҿы дыҟанаҵгьы, уи
зымҩа мыц зымҳәоз ишәақь агәҭа иҭарсны икын, егьи
инап­гьы – каламҵарыла аус ауан. Афронт аҿы, нас
уи ашьҭахьгьы аибашьра иахҳәааны ииҩыз ҷыдала
ирныԥшуеит апатриот цаҳәцаҳә ицәаныррақәа. Ҳаԥ­
садгьыл еиҳарак агәаҟра ианҭагылаз, 1942 шықәсазы,
Бриансктәи абнаршәырақәа рҿы ииҩыз ажәеинраала
«Асалам Аҟәаҟа» аԥсышәала иркьыԥ­хьхьоу рахьтә
иреиӷьӡоу акы ҳәа иԥхьаӡатәуп. Уи алгамҭа абас иҟоуп:
Сара сеигӡом сшьа икаҭәоугьы,
Сыԥсадгьыл иасҭоит аҭоуба,
Иаҭаххозар сыԥсы иҭоугьы
Раԥхьа ишасҭо агәра га.
Снеиуеит ааԥын, аҿа ангыло,
Ҳтәыла иақәлаз дҭарханы;
Сыԥсеиԥш избо сара стәыла
Ахәра иамоу ҿаҳәаны.
16

Убас сабџьар аҭра инҭарс,
Арашь сақәтәа снеиуеит уахь,
Раԥхьа сгәазҭо аԥшӡа илҳәарц:
«Фырхаҵак даауеит ҳара ҳахь!»
Аибашьратә тематика аарԥшра иазҳәоуп ажәеин­
раалақәа «Гьенацвале (асалам шәҟәы аибашьраҟнытә»),
«Аиааира згаз ашықәс», «Асолдаҭ иҳаҭгәын» убас
егьырҭгьы. Аԥсуа поезиаҿы иреиӷьу арҿиамҭақәа рахь
иԥхьаӡоуп абаллада «Аҿарпын». Араҟа исахьа аарԥшуп
аибашьраан «згәала рҩашха» иҟаз аԥсуа хьча хаҵа
исахьа: Ирахә иман ашьха дыҟан, иҿарпын абахә
ашәа аирҳәон. Ус, «рхылԥа џьазқәа еилбзаауа», алеимсаа ааикәшеит, «амҩа ҳарба рацәак мҳәакәа» ҳәа. Аӷа
дгәырӷьон шьхатәыла иаԥныз ахьча заҵә дыҭҟәаны
дахьнеигоз. «Аҳамҭазыҳәа са стәылаҿ саӷа исҭом ара
цәаҳәак!» иҳәан, дыԥеит хланҵы ахьча хаҵа, насгьы
иара дахьҭахоз игеит: хәҩык аӷацәа. Аԥша ҭасуа ахра
иаҿаршәын ахьча иҿарпын:
Убас есымша аԥсы ҭоушәа,
Аԥша иарҵәыуеит аҿарпын, –
Ахьча хаҵа ииҳәоз ашәа
Иаҳәозшәа уаҟа иаҿарԥоуп?
Зеиԥшыҟам патриоттә жәеинраалоуп «Сталинград»,
зҟазшьа «алакә иаҩызоу». Мчы ӷәӷәала иҟаҵоуп нас
«Ан» (мыцхәы исахьаркны еибыҭоуп ҷыдала алагамҭа).
Ара иаарԥшуп агәаҟра хаҵала изхызго анхаҩ ԥҳәыс
лсахьа. Абыда илааӡоз лԥазаҵәи лареи ахьынхоз ашҭа
гәарадан, амца былуан ԥхарада, «аԥацха уалԥшыр
иуԥхьаӡон аеҵәақәа мазарак».
Агәаҟра ихәаҽны иаларшәын
Ахаҵа рашәа «Уарада»,
17

Аџьа збозгьы игәалашәон
Ашәа ицәыргаз харада.
Абастәи аҭагалазаашьаҿы длеиҷаҳаны илааӡаз лԥа
дылцәыӡит ан рыцҳа аԥсадгьыл азы дахьеибашьуаз. Аха
«ааԥын абӷьы кашәаӡом аҿа ангыло ақәаҵараҿ, асолдаҭ
имра ҭашәаӡом, ашьа кеиҭәар хаҵала. Есышьыжь амра
игылауа ан лқыҭа иалаԥхоит, абаҳча шәҭышқәа ирҳәоит
ахаҵа ишихьчаз аԥсҭазаара:
Аҿар рыбжьы гәырӷьауа
Ақыҭа зегьы архаалап,
Ан даныҵоу абаҳчара
Ашәырҵла амахә хырхәалап.
Қь. Агәмаа имоуп иҵегьгьы апоезиатә рҿиамҭақәа
аибашьра тематика иахҳәааны, убарҭ рхыԥхьаӡараҿы
иҟоуп, иаҳҳәап, ажәеинраалақәа, насгьы даҽа поемак «Тариал Рашьба» ҳәа хыс измоу, аха уа иаарԥшу
асахьақәа цқьа реилыргара, аҩымҭа ихарҭәааны
анагӡара дахьымӡагәышьеит автор, ишцыԥҵәахаз иаҳ­
зынхеит.
Апоет ирҿиамҭаҿы ирацәоуп даара игәнукылаша
алирикатә жәеинраала бзиақәа. Уи илирикатә фырхацәа
иахьатәи асовет уаа роуп – аҳәсеи ахацәеи, урҭ агәадура
рымоуп, рдунеиқәыԥшылара ҭбаауп, рыхшыҩ дууп,
рцәанырра рхәыцгоуп, ицқьоуп, иӷәӷәоуп. Аҩышьа аформа аганахь ала урҭ ажәеинраалақәа мыцхәы ибзианы
еиҿкаауп, игәкуп, жәа лыԥшаахла еибаркуп. Аԥсуа поезиа ԥхьаҟа изгаз Қь. Агәмаа илирикатә жәеинраала
бзиахәқәа иреиуоуп, иаҳҳәап: «Ашәҭыц» («Аҟәа абаҳчаҿ
игылоуп шәҭыхаак»), «Ашахтиор иашәа» («Сжьаҳәа,
сҩыза, ашәа сыцҳәо, арацәа ссирқәа са исырба»),
«Ашәа» («Ашьха дуқәа гылоуп ихәыцуа, алакә ссирқәа
18

рҳәарашәа; изҳәарыдашь урҭ зызхәыцуа, уаҟа иахьгы­лоу
харашәа»), «Шарԥазыла абаҳчараҿ» («Шарԥазыла аӡаӡа
дылоуп, лышьҭа анхалоит ашьацра...»), «Изаамҭахаз
агәыкра», «Бысԥыл агәашә аҿы» («Агәил сакәшан исшьышьып, ажәла гәылхны иласҵап, абӷьқәа анҿало
еиқәышьшьы, быхаа ргәылшәап иԥхаӡа»), «Быхәмар,
сыԥшӡа, сылашара», «Ажәҵыс», «Сиаҵәа» («Ианхыстуа
сылацәа, сылаԥш нақәшәоит сиаҵәа»), «Амш цәгьоуп
аха...», аҩымҭа заманахә «Са сгәаԥхара», убас егьырҭгьы.
Счангәыр рахәыц аххара
Иқәла инеиуеит ашәақәа,
Са сгәы иҭыҩуа агәахәара
Ааԥын еиԥшуп ажәақәа, –иҳәоит апоет иажәеин­
раалақәа руак аҿы («Аԥсҭазаара ашәақәа»). Зеиԥшыҟам
ажәеинраала «Владимир Маиаковски» аҟны асовет поет
Қь. Агәмаа еилыкка иааирԥшуеит апоезиа – мыц зымҳәо,
икылкаан ихысуа, ихи-ишьапи рҟынӡа ауаҩԥсы дааимыздо абџьар џьбараны дшахәаԥшуа иаргьы. Вл. Маиаковски ихы иқәкны, аԥсуа поет иҳәоит: уажәа бомбаҵас
итҟәацуан, Октиабр дуӡӡа агәы ҟаҵо, уара уажәа аҭабиаҿ
ҳахьчон, иахьагьы иара убасҵәҟьа игоит гәамч дула убжьы ҿацаӡа:
Жәибжьтәи ашықәс абжьы гозшәа.
Урифма ссирқәа снархьыԥшит:
Ашәа рҳәозшәа,
Мцаны иԥхозшәа,
Ибџьарны итҟьозшәа,
Асолдаҭ реиԥш еицхрышьшьы.
***
Аҩадагьы ҳара изныкымкәа иалкааны иазгәаҳҭа­
хьеит, Қь. Агәмаа егьырҭ аԥсуа поетцәа аӡәырҩы дызла­
19

реиԥшым, ирҿиаратәы мҩа аҷыдарақәа рахьтә акы
ӷәӷәан. Аҟаза дуқәа имаҷҩымкәа рырҿиаратә биографиа иаҳнарбоит еиԥш, Қь. Агәмаа иҩымҭақәа рҿы
дшәыцыԥхьаӡа апроза акапан, жәаҳәарада, есааира
еиҳахон, алитератураҿы ихадароу ари ажанрахь иара
иаҳа ихы кыдын, насгьы ихшыҩ аҟазшьақәа рыла ииашаны иаҳа егьицааиуан уҳәаратәы иҟоуп, аформа
ду­қәа – аповестқәа, ароманқәа, адрамақәа. Илшазгьы
рацәоуп уи ари ажанр аҟны аамҭа кьаҿла, иҟаиҵараны
иҟаз, ҳәара заҭахузеи, хараӡа иагьеиҳан. Даҽакы акәым,
напы злеикхьаз мацарагьы иара ишиҭахыз рынагӡара
дахьӡар – уигьы акыр еиҳаранакраны иҟан аԥсуа литература зегьы. Аха дзыхьӡазгьы, жәаҳәарада, шьарда
иҭынха дууп, ҳлитература ԥхьаҟа изгаз шьаҿа ӷәӷәоуп.
Ҳрыхцәажәап Қь. Агәмаа ипрозатә рҿиамҭақәа акакала иааркьаҿ-ааркьаҿны.
Қьаазым Агәмаа илитературатә ҭынха хазынаҿы
икәалыкәаџьо иалыԥхаауеит ихьынап ҩымҭа «Селым».
Ароман иацыԥҵәахоуп аригь, аха адауы изҳаанӡагьы
имаха-шьахала дудыруеит. 1939 шықәсазы автор
даныҷкәынӡаз, 24 шықәса данырҭагылаз напы зиркыз, ахьырҵәаҵәа иаҩызоуп ари арҿиамҭа. Зшьапы
икыз излаҳнарбо ала, автор игәы иҭакны иман иҩырц
аҭоурыхтә роман ду, 1830 шықәсқәа рхаантәи Аԥсны
аҭоурых иахҳәааны. Ари – «Аԥсны иҟамлароуп фес
хылԥак» ҳәа ажәлар анықәԥоз аамҭаз акәын. Егьирахьгьы, «Иазон изымгаз ахьтәы ласа ҳнапаҿы иҟалароуп»,
анырҳәоз акәын; аҭыԥантәи ҭауади-аамсҭеи ракәзар –
аурыс ҳәынҭқар ҳаизымҵаакәа «ӡкаҭәара ҳшымцо» ҳәа
ҭоуба аныруаз акәын. Абас «ажәытә ҭоурых агәышԥы
аарҳәны» аԥхьаҩцәа идирбарц иҭахын автор.
Аҩымҭа иаҳзынхаз ахәҭақәа рыхьӡ ссирқәеи дареи –
«Аиаҵәа кыдшәеит», «Ахьтәы ласа», «Ахҭарԥа шкәакәа»,
«Хәыц шкәакәа злам ауаса», «Аҽыхәа» – хымԥада агәра
20

ҳдыргоит ашәҟәыҩҩы зеиӷьаҭам ала игәҭакы анагӡара
амҩа ылхны дшаныз. Ара даарԥшуп аԥсуа гәымшәа,
анхаҩ хаҵа Селым. «Иаби иани ԥсижьҭеи акыр ааҵуан.
Рхы рызныҟәымго ианалага, иашьагьы иаргьы Аҟәаҟа
ицан, аӷба аадгыларҭа абаӷәазаҿы аидара шьҭыхҩцәас
аусура иалагеит.» Зны амшын ихыланы ицон. «Аканџьа
неиуан аԥынҵала ацәқәырԥақәа еихырссо, икаҳа-бӷало,
ҵаҟа илеиуа, хыхь инхало, цас иауазшәа, иақәтәаз ауаа
хыла-гәыла еилаҵо». Ҩажәаҩык раҟара ҭырқәцәақәак
даныкҿарцала, «исымаркуазеи арҭ даԥсыуоуп ҳәа аума
ҭыԥ зсырымҭо!» иҳәан, иҟама ааҭԥааны даарылагьежьын, рхы иамыхәо иҟаиҵеит, насгьы «Ашьа згәылашәыз
ихарԥ шкәакәа ааишәхиԥаан, дууаӡа дыԥан амшын
дналаԥалт. Ажәҩан хыхьынтәи икәлаауа зҿылазхаз
аеҵәагьы аԥсабара иналаӡит.»
Абри асоциал-политикатә махәҭа хада иаваргыланы
ароман аҿы иаабоит Селыми дахьцалакгьы гәырҩеигәаҟреи изырԥырымҵуаз анхаҩы Аҳмаҭ иԥҳа Шьахәснеи
рыбзиеибабара. Иашьа ибжьаӡзи лара лыбзиабареи
гәырҩ зны дыштәаз, «Шьахәсна, ӡык сбыржәындаз,
ибаҭәасшьоит аха» – аниҳәа, «лмацәаз аалымӷылхын
акәапеи инҭаршәны Селым инеилыркит»... Еилаҵәаны,
еицәнымхо иҟаз арҭ аҩыџьа гәырҩаз згымыз рыбзиеибабара иацашьахаз, иахьнеишаз аарԥшра дахьымӡеит
автор. Заҟа игәнигозеи уи аԥхьаҩ!
Ҳзыхцәажәаз ацыԥҵәахақәа ҩуп зеиӷьаҟам прозала, ирацәоуп зыхшыҩ ҵак дуу ацәажәарақәа, егьеиҳауп
иухамышҭуа асахьақәа.
Егьи аромангьы, «Аӡыхь», алагамҭа ауп иҳамоу, аԥсра
мыжда ианамраӡеит автор, игәы иҭаз аасҭа, ара иаабо
зынӡа ицыԥҵәаха маҷуп, аха абри ахәыҷгьы уаҩы инарбоит уи зҩыз меижьарада абаҩхатәра ду шилаз: ҿацәхәыҷык унахьыԥшыргьы, ихазыназар иумдырырц залшом. Автобиографиатә елементқәа злоу ари аҩымҭаҿы,
21

автор инеиҵыхны иаҳирбарц игәы иҭан иахьатәи
аколнхаратә ԥсҭазаара, убри азы ауаа рсахьақәа даара
бзиа инҭкааны ршьапы икит, ицәыригоит аибашьраҿы
аџьабаа ду баны ихынҳәыз абригадир ҟаимаҭ Тариал Шарба, афранцыз ажәа «мерси» ҽырбашақә
иналамҵакәа аԥсышәа зымҳәо «аписар» хамаԥагьа
Адгәыр Кьылба, урҭ бзиа еицырбо абарфын иаҩызоу
аԥхәызба ҟәыш Есма, убас егьырҭгьы. Аха, гәнаҳарас
иҟалаз, абас аԥсҭазаара иазааигәатәны шьахәлаҵәҟьа
иаашьҭиԥааз аиҿыхара (аконфликт) ахырхарҭаҵәҟьа
еилкаахаанӡа автор дызхьымӡаз аҩымҭа ааҿахҵәоит.
Ажәабжь «Ҷыҷыкәа» автор даныԥсы ашьҭахь ауп
акьыԥхь анаба. Аус адулара далымгацкәа ишыҟаз
мҩашьо, иҭынхаз егьырҭ инапҩымҭақәа ирылан уи.
Хымԥада, уаҩы игәы иаанагауа иҟоуп ҳзыхцәажәо
ажәабжь аҿы иҟоу афырхаҵа-ҷкәын Ҷыҷыкәа иҟазшьа
ашьақәгылашьеи уи амҩа иашахь икылсреи ртәы зҳәоз
аҩымҭа ахәҭақәагьы аибашьра аан автор ицәыӡзар
ҟалап ҳәа. Излеилкаау ала автор иҩымҭақәак, ароман
«Селым» назлаз, 1941 шықәсазы афронт аҟны ицәыӡит.
Аха убас ишыҟоугьы, ара ҳазҿу аҩымҭа автор дшалымгацызгьы, насгьы реиҳа зҵазкуаз ахәҭақәа шыбжьаӡызгьы,
ажәабжь «Ҷыҷыкәа» меижьарада агәра еиҭаҳнаргоит
Қьаазым Агәмаа хымԥада дыпрозаик духарц дшыҟаз, уи
азы иаҭаху зегьы ашәҟәыҩҩы ишимаз.
Ауаҩԥсы иааӡара атема – атемақәа зегьы ирыцкуп ҳара ҳсоветтә литератураҿы. Абри атема, аԥсуа
сахьар­кыратә литератураҿы макьана шамахамзар из­
хым­цәажәац иазкны иҩуп ажәабжь «Ҷыҷыкәа». Уа
даарԥшуп 12-ҟа шықәса зхыҵуа Ҷыҷыкәа ҳәа ҷкәына
хәыҷык. Иани иаби ида дрымам «иныс» рызҳәом, рнапы
дықәыргыланы дныҟәыргоит. Иара ақыҭаҿы ашкол дҭоуп,
аҵарагьы зназы ибзианы иҵауан. Ҷыҷыкәа дхәыҷаахыс
ианду лҟынтә ирацәаны иаҳахьеит ахаҵаратә жәытә
22

ажәабжьқәа, Нарҭ Сасрыҟәа итәы назлоу, убарҭ
дрылааӡоуп иара, дрызҿлымҳауп, ахаҵара злоу ауаа
дрыҵашьыцуеит, дреиԥшзар иҭахуп. Аха аҭаацәараҿы
ахәҷы иааӡаразы аӡәк ииҳәоз аӡәк ихирбгон, еилеигон. Иандук уи амшәара, ахаҵара дазкӡаны длыман:
«нан, Ҷыҷыкәа, амашәыр ануцәыхароу уҽацәыхьчала,
ианузааигәахалак уаҿагыланы уақәԥала», – ҳәа
иалҳәон. Иаргьы дшыхәыҷызгьы амшәара акырынтә
иааирԥшхьан: ӷдара еиужьрак аҿы имацара уахык зны
ақәыџьмақәа даарылашәан, аха игәы мышьҭыкәа, ихы
рцәигеит, дара иаашаанӡа ишиҵаӷыруаз аҵла хәыҷы
дзықәтәаз амҵан; аӷба далҟьан, пионер хәыҷык амшын
дашьуа даналага, дууаӡа дыԥан аӡы дналаԥалан апионер
деиқәирхеит; иҩыза Ҭарханеи иареи шеицыз, маҭ дук
рыжәлан, аха ишьны илаган илкарыжьт; Алаҳаӡы ақыҭа
ишаваз иҽырҩашьаны уаҩы-цәгьак дырбан, дмышьҭыкәа
дыддыркит убас егьырҭгьы.
Аха Ҷыҷыкәа дышнеиуаз, аҽхәаԥхьыӡ дыхнаԥаа­
цәан, иҭаацәеи ашколи ианаамҭаз ацхыраара иҭашьа
иақәымшәазт, дыбжьысуа далагеит: ашкола нижьит, амшгара ҵасс ишьҭихит иеиҳабацәа дырхымхәыцӡауа далагеит, иаб дизгәаан иҩны ддәылҵит, ахәыҷқәа бжьысқәа,
аҟьалацәа дрыцнагалт, дӷьычыҩхеит...
Аха Ҷыҷыкәа макьана зынӡа иалгахьоу, ибжьысӡахьоу
ҷкәынам: уи игәалашәоит аҩынра, иан, ианду знызынла
ихы иқәыжьны длакҩакуа дтәоуп, илахь еиқәуп, ихы
дазхәыцуеит. Асовет тәылаҿы ауаҩԥсы дыбжьырхуам, ицхрааны дҭыргоит, – абри ауп идеиас иамоу ажәабжьгьы.
Дыбжьымсит, дыԥхасҭамхеит Ҷыҷыкәагьы. Ар Ҟаԥшь
рыхәҭақәа руакы аҿы днанаган деиларҳәеит – деиларцеит, ашкол дҭарҵеит, аҵара идырҵеит. Аҵыхәтәаны
Ҷыҷыкәа, игра бааԥсқәа каԥсаны, дкылсуеит аиаша
мҩахь, дуаҩханы дырзаауеит илаӷырӡырқәақәо итәаз
иани иаби, иуаажәлар рызгьы ихазгьы ихәарҭахаша
уаҩны даацәырҵуеит.
23

Хыхь ишаҳҳәаз еиԥш ажәабжь иалгам, убри аҟнытә
иагу-иабзоу ртәы аҳәара цәгьоуп. Уажәы излаҟоу ала
иазгәаҭатәуп ҩ-гха ӷәӷәак: ибзиахәӡа иҟаз аҷкәын
ибжьысра зыхҟьаз, насгьы еиҳарак абзиахара амҩа
дықәызҵаз, иуаҩтәра шыҟалаз, уи аус шаҟа иуадаҩыз,
ажәакала, даара иблаҟьаны иҟаз ауаҩы аиашахь икылгара шыҟалаз атәы икәаданы иаарԥшуп.
Жәабжь кьаҿ заманак ауп «Ахра ашәа». Уи
аиҿартәышьа еилыхха иҟоуп, излаҩу абызшәагьы шьарда ибзиоуп. Ара ҟазарыла иаарԥшуп аменшевикцәа
ирҿагыланы иқәԥоз анхаҩы Алгьарии уи иԥа – асоветтә
патриот, анџьныр Раԥсҭани рсахьақәа.
Ажәабжь «Ахра ашәа» аатуеит иухамышҭуа абри асахьала: «Егры аӡы азааигәара, амардара иаҿаӷӷа игылоу
ақыҭа ду иналкшәа, ахы ҟәыншьауа, амшын ахь аҿы рханы игылан акырӡа зхыҵуаз ԥацха хәыҷык. Аԥацха акәшамыкәша ашәҭра иаҿын ашәырҵлақәа, ԥша ҟәандак анаарыслак рхыцәқәақәа ырмақаруа». Абра дынхон анхаҩ
қьиа, аԥхьарца рҳәаҩы Алгьари Блабба, иԥҳәыс хәыҷи
иԥазаҵә Раԥсҭани иманы. Аԥсуа партизан Алгьари иҩны
дҵәахны диман Қәҭешь абахҭа ԥҽны ибналаз ақырҭуа
большевик Вано, урҭ аҩыџьагьы абџьар шьҭыхны
еицықәԥон асовет мчра аиааира аргаразы. Зны, қәылара
инеиуаз аменшевикцәа даарылашәан, Алгьари иԥҳәыс
дызгашаз ахы лықәшәеит, бзиа илбоз «Ахра ашәа»
дшазыӡырҩуаз дагьыԥсит. Ԥыҭрак анҵы, аҭыԥантәи
аҭауад Арзаҟан ичарҳәарала, аменшевикцәа ротриад
еиҭақәлан ари апартизан иҩны, дыршьит Вано, Раԥсҭан
дыргеит драԥцаны, аԥсра машәыршәа иацәынхаз Алгьари ихаҭагьы дықәымҵыр амуит, иқьаԥҭажәхаз иҩнра
ааныжьны: «Бзиала, сԥацха, сыҩны-сгәара! Бзиала,
ахақәиҭра зхы ақәызҵаз аԥҳәыс бнышәынҭра, бзиала, Раԥсҭан хәыҷы». Ари ҟалеит 1921 шықәса, февраль
мзазы. Вано анышә даҭаны, Алгьари ауха ҵыхла маца24

ра Кәыдырҭа дцеит, уа ихьӡеит асовет мчра, нас диасит
Доу ақыҭахь, дагьамахеит иара уа. Уи аахыс иҵит абар 28
шықәса, Алгьари дҭаҳмадахеит, аха аколнхара «Алашара» далоуп, арахә иааӡоит. «Алашара» – колнхара беиоуп. Афымца станциа аргылара ианалага аахыс уа аус иуеит, Аџьынџьтәылатә еибашьра аҿынтәи хьӡыла-ԥшала
ихынҳәыз, 38 шықәса зхыҵуа анџьныр Аиҭымба.
Афымца ақыҭа иахьалаҷҷаз аҵыхәала, Доуаа агәырӷьачара анрымаз ауха, Алгьари иԥхьарцала иаирҳәоит
аԥсуа шәақәа. «Ахра ашәа» зны игәынқьуан, иӷызуан,
зны иҵәаауа ҩада аҽышьҭнахуан, игәышьҭыхгаханы. –
«Ари ашәа сан бзиа ибаны дазыӡырҩуан аԥсхыхра дана­
ҿыз…» аниҳәа анџьныр – «сԥа… – с-Раԥсҭан, сымыш!» –
уаҳа ажәак изымҳәаӡакәа уи днеигәыдҳалеит Алгьари.
Ажәабжь аҟны икьаҿны, аха шьахәла иҟаҵоуп иара убас
ақалақь аҿынтә иааны, Доу ақыҭаҿы зынасыԥ иақәшәаз
аԥҳәызба бзиа, атехник Дариа лсахьагьы.
Инеидкылан иугозар абас ишыбзиоугьы, ажәабжь
«Ахра ашәа» аҟны иҟоуп акымкәа-иҩбамкәа автор зҭак
ҟаимҵаз азҵаарақәа. Иаҳҳәап, аԥхьаҩ изы еилкаамкәа
иаанхоит Раԥсҭан дыҭҟәаны данырга инаркны Доу
днанагаанӡатәи иҭоурых, насгьы Алгьари даныбнала
Кәыдрынӡа днаӡаны убра дзаангылаз, уахь дандәықәлоз
игәы иҭаз, ихы дацәымшо ахақәиҭра аныҟала, иқьаԥҭахьы
Егрыҟа дзымхынҳәыз, Доу ақыҭа иаҳа изигәаԥхаз, уа
дзамахаз. Ас иаармарианы ихашҭуазма уи дахьааӡаз,
игәы дҭаҵәыуа дызԥырҵыз иҩны-игәара, ахақәиҭра зхы
ақәызҵаз иԥҳәыс гәлымҵәах лнышәынҭра. Ицәгьамызт
насгьы ҿыц дахьнанагаз ақыҭаҿы ажәабжь афырхаҵа
иԥсҭазаара зеиԥшрахаз иҵегь инеиҵыхны, иаҳа еилырганы автор иааирԥшыр.
Аграждантә еибашьра, Қырҭтәылеи Аԥсынтәылеи
рҿы асовет мчра ашьақәгылара темас иамоуп насгьы ажәабжь кьаҿ «Аишьцәа». «Ахыкәалаа шәыбӷа
25

аишә­мырхан, нан» – ҳәа инаскьалгеит ан лыҷкәынцәа
аҩыџьагьы. Аха аӡәы (Зураб) «зыԥсадгьыл ахьчаразы иԥсыз ибаргузеи» ҳәа дықәԥон ахақәиҭразы, егьи
(Гахә) – диасит аӷацәа рахь; «аҩсҭаа ҟаԥшьқәа рҵыхәа
ԥаҳҵәоит... сан, анцәа биҳәала аҳәынҭқар изы...», –
иҳәоит исалам шәҟәы аҿы. Аха, ажәабжь хәыҷык ала
иуадаҩуп, ҳәарас иаҭахузеи, автор ишьҭихыз апроблема исахьаркны аарԥшра, аԥхьаҩ игәы наӡаратәы ибом
ашәҟәыҩҩы дызлацәажәарц изқәикыз ҩ-дунеик, урҭ реимак, реиқәԥара руак аиааира ахьагаз зыбзоуроу.
Ажәабжь кьаҿ «Ан лгәыбылра» аидеиа ду иаҵоу автор
аҵыхәтәантәи иажәақәа ирҳәоит: «Агәырҩаҿы акәӡам
ауаҩы игәаҟра ахьихашҭуа. Зхы иақәиҭу аџьабаа қьиа
ауп агәаҟра шьҭазырбауа, амра цаҳәцаҳәуа иаазхаԥхаз
аӡаӡеиԥш». Еснаҭи Дадуи рыҷкәын заҵә аибашьраҿы
иԥсадгьыл шихьчоз хаҵала дҭахеит. Аҳамҭақәеи
ахьӡырҳәага газеҭқәеи ирзыҟажом илаӷырӡырқәақәо аншьан иадтәалоу ани аби ргәырҩа; мыцхәы ирыцҳауп урҭ,
рԥа афырхаҵа бзиа иибоз аԥҳәызба Наҭела данырбауа.
Лхы ахьылгаша лзымдыруа дыгәжәажәоит еиҳарак ан.
«Усгьы ԥсык сиҩызоуп» ҳәа уи илыӡбоит ихҵәаны, лхаҵа
длыманы дцарцы хара иҟоу лыҷкәын инышәынҭрахь.
Аха аҵыхәтәаны «есышьжьымҭан ацәылашаразы Даду
днеиуан аҳәса драԥгыланы ачеирҭахь. Аусура Даду
илханаршҭит лгәырҩақәа.»
Аха ажәабыжь аидеиа ду – ахатә гәырҩа аиааира –
асахьаркыра аганахь ала акыр икәаданы иаарԥшуп.
«Баҭал игәаларшәаразы ибаҟаны иҟалароуп абраҟа
инижьыз иус ашьҭыхра», – лҳәеит изажәшәа иҟоу Наҭела.
Аҭаҳмада Еснаҭ иакәзар, «апартиа араиком аҿы дтәаны,
араиком амаӡаныҟәгаҩ иацәажәара даҿын» иԥҳәыс
лгәырҩа аҵыхәала, «сымч лықәхом, мҩакы сықәуҵароуп
ҳәа. Ҳаизыӡырҩып амаӡаныҟәгаҩгьы: «Агәрҩа знык
уҽоуҭар, арҩаш иаҩызоуп, иужәланы уагоит... Уаҵәы
26

снеиуеит шәколнхарахь... Ачеи бригада абригадир
дамаӡам макьана, ус ами? Аколнхацәа реизараҿы Даду
днеиратәы иҟаҵа.. Сара ишуасҳәаз лауҳәар днеиуеит...»
Ари зегьы шаблонуп, агәаҟра змаз ан лгәы лзырԥсахыз
азҵаара аҭак исахьаркны иҟаҵам, аизареи абригадирреи ара акы иахәо иҟам, амаӡаныҟәгаҩ иажәақәагьы
иаргьы ижьымдыр мыцхәны иалоуп ажәабжь. Ажәакала,
аидеиа ду сахьаркырала иаарԥшым.
Аџьынџьтәылатә еибашьра иахҳәааны иҩу ажәабжь
хәыҷы «Икамшәаз алаӷырӡ» аҟны ар рахьынтә ихынҳәны
иааз Дамеи ан илеиҳәеит лыҷкәын Саҭбеи иԥсадгьыл азы
ақәԥараҿы хьыӡла-ԥшала дышҭахаз. Ари заҳаз аҭакәажә
икалмыршәит лаӷырӡыкгьы «Закәытә мыч дуузеи инызкылаз ан рыцҳа лылаӷырӡ икамшәаз?» – иҳәоит автор
аҵыхәтәанӡа. Аха аԥхьаҩгьы ибоит уи азҵаара бзиа аҭак
ҳазҿу ажәабжь қәнагала ишазыҟамҵаз.
Қьаазым Агәмаа иповест замана «Абаандаҩгьы»
хашҭра зқәым Аџьынџьтәылатә еибашьра ашықәсқәа
рахь ҳагоит. Ажәабжь ибзианы иаанарԥшуеит уи аамҭазы
ҳтәыла ажәларқәа рыԥсадгьыл ахьчаразы хамеигӡарыла
ақәԥара ду изҿыз ацыԥҵәахак.
Крупец ақалақь аҩнқәа рызбжак анемеццәа ирблит,
иаанхаз рыр ҩнарҵеит, ашколқәа бахҭас иҟарҵеит. Аӷа
хәымга, цәгьамыцәгьарас иҟаз зегьы ҟаиҵон. Ҭынч инхоз асовет уаа ршьа каҭәон аӡы еиԥш. Ақалақь ашәы
еиқәара ахатәан, ԥыҭҩык ҳар ирыццеит «Адгьыл ду»
ахь. Иаанхаз асовет уаа ахақәиҭразы иқәԥарц еибаргылт ишеибакыз. Убарҭ иреиуоуп ажәабжь аҿы зсахьа
аарԥшу «аимааӡахҩы» Сҭеԥан, аҿарацәа еиҿамсцәа
Алисеи Бориси, анемеццәа ибаандаҩыртәыз Адамыр
убас егьырҭгьы. Дасу ишрылшоз ала ашьаура иаҿын зегьы, ахәыҷқәаҵәҟьа, аҳәса быргцәа, аҭаҳмада ӡышқәа.
Ҽнак ашьыжь аоккупантцәа игәарҭеит листовкак
асовет-уаа рахь абас ицәажәоз: «Шәгәы кашәмыжьын!
27

Афашистцәеи ҳаԥсадгьыл аӷалатцәеи ншәырҵәала!
Дук мырҵыкәа ҳ-Ар Ҟаԥшь ҳзааираны иҟоуп ара­ҟа­
гьы!..» Абас еиԥш иҟоу ашәҟәбӷьыцқәа ахьырыҩуа,
изыҩуа дҳауҳәароуп ҳәа данырк, аурыс ҭаҳмадак
дааԥышәырччан анемеццәа инаргәыдиҵеит: – «Џьара
хлымӡаахк ҷыдала аӡәы иҩыз џьысшьеит... Ари... ари
азы баша шәхы шәмырааԥсан... Урыстәыла дуӡӡа
иқәынхо зегьы абас ауп ишырҳәо...» Ахәыҷқәаҵәҟьа аӷа
ицәымӷра ирымаз нкылашьа рзаҭомызт. Убас, 13 шықә­
са зхыҵуаз ҷкәына хәыҷык, афашист фицар Ерих Шульц
имариа аниоу, ахаҳә игәыдҵаны, «аҟырҟырҳәа дааччан
дыҵҟьаны дыҩит…» Ерих итапанчахь инапы наирххеит, аха «ахәыҷы уаҵәы дубап: хҵаарҟәрыла ҟаиҵазшәа
ажәлар днарылашәкәеит.»
Даара дақәшәаны иааирԥшуеит автор аӷа исахьагьы. Абар анемец фицар Ерих Шульц. Уи иԥҳәыс асалам шәҟәқәа изаалҭилоит, диабжьоит «Урыстәылаҿы
иара дахьыҟоу дхәыдамхарц», лгәы иҭоуп «аԥхынразы
лхәыҷқәа лыманы» Урыстәыланҟа дизаарц. Уаанӡа
Марҭа лхаҵа «диабжьауан Урыстәылаҿы иара дахьыҟоу
дҟәарантатамхарц, наҟ-наҟгьы адгьыл ԥсыла алихырц, насгьы маҭәа бзиак анибалак хымԥада лара
илзынаишьҭларц». Иара иакәзар хаҵас ихы иԥхьаӡоит,
еиҳарак иаҳа апартизанцәа ҭынч ацәаха ирҭазар. Уахык
зны, Крупец ақалақь аҿы «анемеццәа ирцәынхаз акыкҩбак арбаӷьқәа» ишшаз анырҳәа, Шульц ашьшьыҳәа
дҩагылан иҽеилеиҳәеит, иҿы иӡәӡәеит, иԥаҵа ҩеижьқәа
мыркатылла иааҵирҟәдааит. Аҩеижьреи ашкәакәареи
еимаркуаз ихаҿы атамтамра адеколон нақәиҭәан,
инапашҵала иааирҩызит. Ихахә ҵаӷақәа ихагәҭахь
инықәиҳәеит абатԥшқа иарбзазшәа. Ԥыҭрак аҟара
ихы-иҿы дааилаҳазшәа дзазо асаркьа ду аԥхьа дгылан «ихахәда ижәҩахыр иҭашьшьы», мамзаргьы «дтәан
ахаҳәтә баҟа еиԥш дыхьшәашәаӡа».
28

Ҭынч инхоз асовет уаа аибашьра ирзаанагаз агәаҟрақәа данрыхцәажәо, автор иара убас иақәнагақәо
ажәақәа иԥшаауеит. Иаагап ҿырԥшыгак, асовет ԥҳәыс
лгәырҩа аазырԥшуа, «Аибашьра иахҟьаны ахәыҷбаҳча
аусура иахьаҟәыҵыз шыгәнылгоз акәымкәа, лылаӷырӡқәа
аахажжылан инеимаҭәаны аҵәыуара далагеит, лхы астол
иқәҵаны. Уи дахьҵәыуаз аҟнытә лыжәҩақәа аҟәара ҳәа
еиҵасны ишықыџьқыџьуаз ауп адәныҟантә ашә аӡәы
дшасыз атыгәтыгә ҳәа.»
Ҳахәаԥшып аамҭала аӷа инапаҿы иҟалаз асовет
қалақь аӡын ҵыхтәи асахьа, «Ауаҩи-ауаҩи еиԥылар еибабомызт – убасҟак аҵх лашьцан. Ақалақь аулицақәа
аԥша хьшәашәа ҟуҵәыуа ирнын. Урҭ гәааны аԥенџьыр­
қәа ирныкшон. Ана-ара аӷа ир ртәарҭа аҩнқәа рыкәшамыкәша иуаҳауан акарулцәа рышьҭыбжь: ршьапқәа
ахьҭа ианаклак, иахьгылоу иқәасқәасуан, ҳҭакәажәцәа
ирцәыргаз ашьал-жәпақәа рыла рхырҿы ҭаҳәҳәаны,
алашьцара иалаӡырҩуа, Урыстәыла ахьҭа агыгшәыг еиԥш
иацәшәауа».
Аха ажәабжь злаҩу абызшәа инеицеиԥшны ибзиам,
иахьынӡаҭаху ишәаны-изаны иҟам. Абар аҿырԥшыгақәа:
«абахҭа
аҩнуҵҟа
днеиҩеиуа
далагеит
алаба
ицмырхырааӡакәа». Абаандаҩы алаба идыркуама? –
«Аурҭ еиҳа-еиҳа аҽарӷәӷәон, аԥша абжьы гауан алақәа
иркыз ажьа еиԥш иҵәаауазшәа...» Аурҭ абжьы ажьа
рыцҳа абжьы излеиԥшутәрызеи? – «Адамыр дҩаҵҟьеит
афымцатә ток исызшәа», «Адамыри асолдаҭи ааиҿаԥшит
дара-дара». Ара ажәақәа «аток», «дара-дара» мыцхәуп;
ихәарҭам насгьы: «иаразнак днасҿаԥшит, сылахь ианылаз анбанқәа дрыԥхьазшәа», «инацәхыԥ ааирххан».
Аӡәы «ижьаҳәа хәыҷы аашьҭыхны дҩагылт, нас акырӡа
анҵы ашьҭахь ауп «ижьаҳәа ларҟәны» адашьма атыгәтыгә ҳәа даннас. Абранӡа уи ажьаҳәа дааханы икызма?
Џьара аӡәы «ихәамц рҳәазауа» инаргоит. Ихы? «...Нас
29

даахынҳәын иаҳәшьа лԥацәеи лыԥҳацәеи ахьышьҭаз
ауаџьак ахы днықәԥшит». Аурыс ԥечка акәзар даҽакуп
акәымзар ауаџьаҟ ахаҿы ауаа злақәиауазеи?
Ажәабжь «Абаандаҩы» ахьӡуп. Баандаҩыс иҟоу
анемеццәа иркыз Адамыр иоуп. Адамыр игәы иалоуп аӷа
инапаҿы дахьыҟалаз, «сыԥсы шҭоу схы рысымҭар ҟалон»
ҳәа ихы агәаӷ кны сҽысшьында иҳәо аҟынӡа днеиуеит,
аха нас, игәы ԥсахны, ус иӡбеит: «Мап, ус акәым аԥсра
шаҭаху! Иҟалаз ҟалеит, аха иҟамлац ҟаҵатәуп даҽакала.
Аха «иҟамлац ҟаҵатәуп даҽакала» ҳәа Адамыр ииҳәаз
ус ажәаны иаанхеит, избан акәзар, аусураҿы уи иҟаиҵаз
ҳәа митәык аԥхьаҩ егьибом. Ари ажәабжь зыхҳәаау
абаандаҩы исахьа акыр иарԥсыҽуеит.
Абас иҟоуп аповест еилыхха «Абаандаҩы» – аибашьра тематика иазкны аԥсышәала иҭыҵхьоу аҩымҭақәа
иреиӷьу. Автор шьахәлаҵәҟьа иааирԥшуеит ихаҭагьы
активлаҵәҟьа дызлахәыз Аџьынџьтәылатә еибашьра
ацыԥҵәахак. Уаҩы игәы иҭымҵәауа асахьақәа ҟазара
дула иҭыхуа, ӷәӷәала ицәаныруа, жәаџьбарала автор
иҳәеит, зыԥсадгьыл ԥсраҽнынӡа иазыгәку асоветтә
уаажәлар аӷа хәымга иабашьраҿы иаадырԥшыз, ҳәашьа
змам рфырхаҵара атәы. Ажәабжь афырхаҵа аԥсуа партизан Адамыр, афашистцәа аамҭала ирымпыҵашәаны
ибаандаҩыртәыз даарԥшуп араҟа зхачҳара, згәамч ӷәӷәоу
асоветтә патриот иаша иакәны. Уаҩы игәы архынҳәуа,
ахәынгашьара аҵаҵаны иҟаҵоуп афашистцәа рофицер, ашәыргәында Ерих Шульц ихаҿсахьа. Ажәабжь ҩуп
бызшәа бзиала, автор акырџьара илиршеит ибызшәа еилыхха аԥхьаҩ игәы аҵаҟынӡа инеиуа аҟаҵара. Аԥхьаҩ
егьараангьы игәалашәараҟны инхоит, иаҳҳәап, аамҭала
аӷа аоккупациа ззиуз, еилаԥыхха еилажьыз ақалақь Крупец асахьа, еиҳараӡак аӡын ҵхы аамҭазтәи асахьа.
Қьаазым Агәмаа иҩит иҵегьгьы аибашьра иахьӡын­
ҩылоу ажәабжьқәеи аповестқәеи «Икамшәаз алаӷырӡ»,
«Ан лгәыбылра», «Ҭемрази Цицинеи».
30

Шьарда угәы иахәаратәы иҟоуп «Абзазара аҟнытә
ажәабжьқәа». Аколнхара «Аразҟы» ааигәара иҟоу
аԥсшьарҭа ҩны аҿы иԥсы ишьоит ԥасатәи апартизан
Иаков («аматрос» ҳәа ишьҭоуп аколнхацәа. Аматрос
Иаков исахьа ааирԥшуеит автор насгьы идрама «Адгьыл ду» аҿгьы). Аҭаҭын рыԥхцәа рҿы лассы-лассы днеиуеит, еиқәыршәаны иреиҳәоит ҵыхәаԥҵәара змам
еиуеиԥшым ажәабжьқәа, Аџьынџьтәылатә еибашьра аан
асовет партизанцәа идырҿиоз ахаҵарақәа ирыхҳәааны
(апартизанцәа рыԥсҭазаара иахҳәаауп насгьы ажәабжь
хәыҷы «Аӡлагараҿы»). Арҭ иажәабжьқәа рҟны шьахәла
исахьа аарԥшуп «Ажакьа еиқәаҵәа» ҳәа зыхьӡ ршьоз
апартизанцәа ркомандир фырхаҵа исахьа, Карпуша ҳәа
аибашьра зҭаацәа афаз апатриот еиҿамс уаҩаса хәыҷык,
аотриад акомиссар Руслан, Мариа ҳәа зыԥсадгьыл хьыӡла
зхы ақәызҵаз фырԥҳәыск, убас егьырҭгьы хамеигӡарыла
аӷацәа ирҿагыланы иқәԥоз ауаа. Бзиабарыла «ҳматрос»
ҳәа зарҳәоз Иаковгьы убарҭ афырхацәа иреиуаз иоуп,
изшьапык ицәыӡит апартизантә еибашьраҿы. Аха
днасыԥдам уи, зуал гәыкала иназыгӡаз ауаҩы ҳаҭыр ду
иқәырҵоит зегьы. Аколнхара «Аразҟы» аҿы дақәшәеит
уи ихатәы насыԥ гәырӷьа: иреиӷьыз аԥҳәызба Анҭица
ҿа иалҳәеит, иаргьы даанхеит уа наӡаӡа, ашьаҵатәы
ӡахырҭа аҟны еиҳабыс далырхит. «Уи зегь раԥхьаӡа
ииӡахыз Анҭица лшьаҵатәқәа збаз аҳәсахәыҷқәа Иаков
ҭаха ирҭомызт.»
Абас иҟоуп ари ажәабжь, амала ахьӡ иақәнаго амам,
иаҳа иақәшәон уи, авторгьы џьара иҳәоит еиԥш «ҳматрос
Иаков иажәабжьқәа».
***
Қьаазым Агәмаа иҭынханы иҳамоуп ҳдраматә
рҿиамҭақәа рахьтә 4 қәгылараки 7 сахьаки змоу адрама
«Адгьыл ду» ҳәа хьӡыс измоу. Аригьы Аџьынџьтәылатә
31

еибашьра аантәи ахҭысқәа ирыхҳәаауп, аамҭала иаҵа­
накуеит Кавказ ахьчара ианасакьаҳәымҭазтәи апериод
(1942 ш.), дара ҟалеит Аԥсны ашьхақәа руакаҿы. Автор
иааирԥшуеит асовет уаа аӷа иҿагыланы хацәынмырха
изҿыз ақәԥара, шәара зқәымыз апартизанцәа
рфырхаҵаратә еибашьра аепизодқәа руакы Асоветтә
патриотизм ҳажәлар афронт аҿы ишаадырԥшуа, –
абри ауп идеиасгьы адрама иамоу. Еиҿагылаз аҩрык
рҭагылазаашьа абас иҟан. Анемсаа рыр, Кавказ ашьха­
қәа иргәылаланы, агаҿаҟа рхы рханы, иҳәазо инеиуан.
Ҳархәҭақәак иҿахҵәаны аԥсҭа иҭаркит. Убарҭ иреиуоуп
адрамаҿы иаабо апартизанцәа ротриадгьы «Ахрақәа
ҳрыдырцалеит, абарон ир иманы агәашә даԥырагы­
лоуп», – иҳәоит апиеса афырхацәа руаӡәы. Аха асовет
еибашьыҩцәа ргәы камҳаӡеит; ҽышәала иқәԥаны, ааха
ӷәӷәақәа инырҵон аӷа, ҭынчра имҭакәа уахи-ҽни аԥхасҭа
ирҭон «Ҩымз рыла 18 дәыӷбеи, 10 нызқьҩык афашист
солдаҭи ҳаԥсы иаҳҭахьеит», – иҳәоит аотриад аиҳабы.
Адрамаҿы ицәыргоу ауаа рахьтә иаҳа игәнукылартә
иҟоу сахьақәоуп аԥсуа ԥҳәыс, «ашьоуцәа ран» Уарчхан, лыԥҳа Фариза, лыҷкәын гәымшәа Тариал, апарти­
занцәа ротриад акомандир аматрос Иаков, «аӷа ҳад­
гьыл дықәнаҵы ашьаура акәымзар даҽакы занааҭс
ишыҟасымҵо» ҳәа аҭоуба мҩа зыԥсы ҭины иқәыз, насгьы еиҳарак апартизан еиҵамха Самсон, «уи мариоуп
уажәыҵәҟьа» ҳәа иҟоу ауаҩ гәымшәа ҵары. Аибашьра ҟалаанӡа Самсон, иара иашәа иалоуп еиԥш, «арахә
дрыцны ашьха дкыдын, дшәарыцауан дыблаҟьо, ҵысиҳәы­ҳәи рыбла ҭихуан, ашәарахқәагьы иршәахьан». Ара
дыҟоуп иара убас Самсон гәеиҵамха бзиа иибо аԥҳәыз­
ба еиҿамс Цицина, нас егьырҭгьы. Аӷацәа рсахьақәа ра­
хьынтә аԥхьаҩ иаҳа ихаҿы иаанхоит абарон фон Клич,
афашистцәа рповар Кок, зыԥсадгьыл зыԥсахыз, «анцәа
исахьа ҭыхҩы», апап иԥа Џьаԥар – ауаҩшьҩы, «хыхьтәи
32

сцәа схихыр агызмалцәа сзынхоит, уи схихыр – исзынхоит амаҭцәа, аԥсадгьыл сызҭада сара мцацәа» ҳәа зхазы зҿала изҳәаз ахәымга.
Агхақәа рахьтә раԥхьаӡа иазгәаҭатәуп апиеса ахьӡ
«Адгьыл ду» акы иазҳәаӡамкәа ишаанхаз аҩымҭаҿы.
Анаҩсан, апиеса дадацәоуп, арххара агуп, насгьы ара
цқьа игәылганы иубом адрама злыху ахадаратә хҭыс,
қәнагала иузгәаҭом уи аҿиашьа, азҳашьа, аиқәтәашьа.
Адраматургиатә конфликт ԥсыҽуп. Убри рныԥшуеит
аха дара злоу афырхацәагьы, ихарҭәаам урҭ рсахьақәа,
иаарԥшым аибашьра ҟалаанӡатәи урҭ рыбзазашьа,
иубацәом рхатәы ԥсҭазаара, иузгәынкылом рҷыда
ҟазшьақәа.
***
Қьаазым Агәмаа еиҭагақәа акыр иаздырҳаит аԥсуа
шәҟәҩыра. Апоет ҟазарыла еиҭеигеит имаҷымкәа
арҿиамҭақәа аурыс литература аҟнытә, насгьы аукра­
инатә, ақырҭуатә, аермантә убас егьырҭгьы аешьаратә
литературақәа рахьтәгьы. Иаҳҳәап, Қь. Агәмаа имҭаны
аԥсуа ԥхьаҩы ихатәы бызшәала еиҭаганы иҩуеит А. С.
Пушкин иажәеинраала ссирқәа «Талисман», «Ҟәраанк
неит аҩызаҿ иԥырны», «Хара иҟоу быԥсадгьыл абаразы»; Т. Г. Шевченко ажәеинрааланы ииҩыз акомедиа
«Аԥхыӡ»; Н. Бараҭашьвили иажәеинраалақәа «Қьаҭуана»,
«Са сыеҵәа», «Екатерина лахь», «Аԥшқа», уҳәа иҵегьгьы
Симон Чиковани, Иосиф Гришашвили ражәеинраалақәа,
насгьы аерман жәлар репос ду «Дауҭ Сасунтәи» ацыԥ­
ҵәахақәа убас егьырҭгьы.
Абас иҟоуп хашҭра зқәым Қьаазым Агәмаа илитера­
туратә ҭынха хазына аԥсуа культура иазынхаз.
«Аҽы ԥсыр адәы аҭынхоит, ауаҩы дыԥсыр – иажәа
иҭынхоит», – аҳәоит ахшыҩ ду зҵоу аԥсуа жәаԥҟа.
Қьаазым Агәмаа «иажәа» ҳзынижьит, уи егьараангьы еи33

цамкуа ҭынха дууп ҳара ҳзы. Абар ҳаԥхьа иқәуп, автор
иара злабара имоуз ишәҟәы – иҩымҭақәа раԥхьаӡатәи
реизга. Ӷәада ахәада ԥшӡақәа руак аҿы зхы ҟәыншьо
игылоу апоет инышәынҭра аамҭа ԥсыцәгьа иафар ҟалоит,
аха ус иазыркьаҿуам уи апоет «иажәа» зну ашәҟәы
аԥсынҵры; уи шьҭа ажәлар иртәуп, ажәлар – ԥсра
рықәӡам. Ццакрыла, уи моу бжеиҳан ҟырыҵәыррыла
аусура, насгьы иԥсынҵ­ры акьаҿхара иахҟьаны,
ибаҩхатәра инагӡаны аарԥшра дахьымӡазаргьы,
ибжьамҽамны ицәынхаз арҿиамҭақәа ыҟазаргьы,
«ашьалашьынра» ахьицәагхаз маҷымзаргьы, Қьаазым
Агәмаа ибзоураны аԥсуа литература наскьеит ԥхьаҟа,
шьаҿа дук ныҟаҵаны. Убри ала ауп, дымԥсӡазшәа, уи
иуаажәлар рыԥсҭазаара дызлалахәхо, иахьа еиԥш,
ари нахысгьы. Ашәҟәҩҩы ду имҩа данын Қь. Агәмаа,
«ачуан ду аӷьӷьарагьы дууп» ҳәа, «иаагарҭақәагьы»
рацәан. Уи раԥхьаӡа дпоетны дцәыр­ҵит, ус дагьыҟан
ԥсраҽнынӡа. Аха уи анаҩсгьы, алитератураҿы иҵегьгьы
аинтересқәа уа имаз акыр ирацәан. Автор дшәыцԥхьаӡа
иазҳауан итематика, иҭбаахон ипроблематика, асовет уаа рсахьақәа қәнагала раарԥшразы дагәылаланы
иҵон аԥсҭазаара, иациҵон идырра, иҟазара. Абарҭқәа
ирцырԥшны, иаҳа-иаҳа диасуан уи апрозахь, хымԥада
егьицааиуан иара. Ажәеинраалақәеи апоема кьаҿ­
қәеи рнаҩсгьы, уи қәҿиарала иҽырнишәон апрозаҿы
еиуеиԥшым аформақәа, иҩуан ажәабжьқәа, аповестқәа,
ароманқәа, адрамақәа. Иара убас ицааиуан еиуеиԥшым
атемақәагьы, ара иҟоуп акымкәа-ҩбамкәа аҭоурыхтә
темақәа, асоциалисттә қыҭанхамҩа иазку, насгьы
ҷыдалаҵәҟьа иазгәаҭатәуп Аџьынџьтәылатә еибашьра
дуӡӡа иахҳәааны иҟаиҵақәаз зеиԥшыҟам аҩымҭақәа
убас егьырҭгьы. Абас иҿырԥшыгоуп Қь. Агәмаа изҳашьа,
ирҿиаратә мҩа аҭбаахашьа, иҩымҭақәа ридеиасахьаркыратә ҵакы адухашьа. Апоет ирҿиамҭақәа
34

ицымԥс­ӡеит иара, урҭ алахәуп иахьатәи ҳабзазара,
ашәа азырҳәоит ҳаԥсҭазаара; иара иҳәон еиԥш даҽаӡәы
изы урҭ гәамч дула рыбжьы гоит, мцаны иԥхоит, бџьарны
иҭҟьоит, асолдаҭ реиԥш еицхрашьшьы. Иажәеинраала
ҟаимаҭ «Са сгәаԥхара» иҳәоуп еиԥш, апоет иашәақәеи
иажәахәқәеи ажәлар рҿы иҟоуп еицакра рымамкуа, аус
руеит тәамҩахә рықәымкәа, ааԥсара рзымдыруа:
Счангәыр рахәыц аххара,
Иқәла инеиуеит ашәақәа.
Са сгәы иҭыҩуа агәахәара,
Ааԥын еиԥшуп ажәақәа.
Шалуа Инал-Иԥа

АЖӘЕИНРААЛАҚӘЕИ
АПОЕМАҚӘЕИ
ԤХЬА ҲЦОИТ
Актәи ахәышықәса
Аплан ду
Ԥшьышықәса рыла
Инаҳагӡеит!
Ӷас иҳамоу
Зегь ишҳамчу
Зымҩа иԥхьаҳцоит,
Инҳарҵәоит.
Тҟәарчал ҳаргылоит,
Ҳхы
Иаҳархәоит
Ҳарҭ аџьажәлар
Изтәу!
Кәыдры аԥшаҳәатәи
Азауад
Ҿнаҭуеит,
Ирыԥхьоит аусутә,
Ауаа иаҭаху.
Бзыԥ аҽарҭбаауеит,
Иҿиауеит!
Зегь рыла
36

Ҳаиқәнаршәашт!
Акәшамыкәша
Лашоит –
Ари нахысгьы
Иазҳаӡашт.
Ԥаса игәырӷьоз,
Ԥаса иччоз,
Уажәы дҵәыуеит,
Игәы ԥжәоит!
Ԥаса иҵәыуаз,
Ԥаса
Игәаҟуаз,
Иахьа дыччоит,
Дгәырӷьоит,
Ибзиоуп иразҟы.
Арыцҳа агәаҟ
Рнапы
Еибаркы,
Аӷьеҩҳәа иасны
Ԥхьаҟа ицоит!
Рымч рылшара
Зегьы еизакны,
Рпланқәа рынагӡаразы
Иқәԥоит!
Аҟәа. 1932

ТҞӘАРЧАЛ
Ажәытәра зхарԥаз ақыҭа,
Хьӡысгьы иаман – Тҟәарчал;
Абнеиқәара аҿықәан,
Иџьабон араҟа аԥхьарца.
37

Хыхь нхала, акаҵәараҿ,
Амза шаша акаҷҷарҭаҿ,
Ашьха дуӡӡа ҳаракын –
«Ари абацои?» – уҳәаратәы.
Абнеиқәара ахашьшьы,
Аԥсҭа гәаҩа лашьцан.
Ашәаԥыџьаԥ еиқәышьшьы,
Бӷьы иаҵәала иԥшӡан.
Имцоушәа икәеицеиуа,
Аиаҵә хәмаруан еилацәҟәы.
Амза ишеишеиуаз,
Цәашьыс иаман уи ахәы.
Ахьча дылан ашәа ҳәо,
Нас: «ррет-қьоу, ррет-қьоу!»
Ажыц, амыӷ еизыҳәҳәо,
Атрышә дасуан, ала ҵго.
Абас иҟан Тҟәарчал,
Иахьыџьабоз аԥхьарца.
Уажәы ишԥаҟоу, унаԥшы,
Аҭынчра ҿыхеит иахьа абра.
Ладеи-ҩадеи инеизакны,
Абзазара шыкьуеит азхара.
Хаҳәла ичаԥоу аҩынқәа,
Кыцла ихыбуп иҭаҳәҳәаны.
Ашьха шьапы иаҿаӷӷа,
Игылеит иахьа еиҵҳәаны.
Аихамҩа инаго ихәхәаӡа,
Адәыӷба ықәԥраа иагауеит.
38

Аҭелқәа икнаҳау иӷәӷәаӡа,
Аԥхара шьҭыхны ԥхьаҟа ицоит.
Ԥаса ихьчоз афырхаҵа,
Имахәарқәа еилҳәаны,
Ҵаҟа ашахтаҿ аӷба рацәа
Иман дҩеиуеит адәахьы.
1932

АҨЫЗА ДИМИТРОВ
Ашьажәцәа рсуд
Мцымзар егьзымҳәауа,
Аиаша уман
Уажәлеит гәышԥыла,
Миллион уаа рыгәҭыха
Ҿыкала иҳәауа,
Гәкажьра ҟамҵакәа
Урақәԥон мычдула.
Уара иудыруан
Асуд уанақәԥоз,
Ушаӡәыкмыз уаҟа
Урҭ рҿы.
Геринг дмақаруа
Уаԥхьа дангылаз,
Идац шыӷәӷәамыз
Уара уҿы.
Уажәа иуҳәоз
Баша игомызт,
Хы цаҳә-цаҳәны
Иҭҟьон,
Ухы мацара
39

Усс иукӡомызт,
Классла иуашьцәоу
Еиқәурхон.
Хәдықәҵас иуман
Маркс иажәа,
Хәдықәҵас иуман
Ленин иус.
Акоминтерн амҩа
Абџьарс ишьҭыхны
Урақәԥон, аӷацәа.
Бомба тҟәацраха
Ԥсраӡра зқәымкәа
Игауаз убжьы,
Рлымҳа иҭаҩуан
Ихьӡырҳәагаха,
Ргәаҵа иҭысуан
Уашьцәа зегьы.
Уара ироуҳәеит
Ҳаӷацәа рҿаҟны,
Ахақәиҭраз иқәԥо
Закәытә уаақәоу,
Иззықәԥо аусгьы
Ааигәа ишыҟоу,
Ашьажәцәа рдунеигьы
Аҵыхәтәа шаахьоу,
Ироуҳәеит имӡакәа
Изеиԥшраз дара,
Урыԥхьеит рыхьӡала,
Уацәымшәеит акы;
Афашизм «ахаҭарнакцәа»
Ицәырҵуаз аӡәаӡәала
Икоуҟьҟьон ажәала
Ирхухуан рыԥсы.
Аҵыхәа ԥҵәеит
40

Асуд, мцы зҳәаз
Гитлер «иуааҳәцәа»
Ҿаԥуҽит убра.
Димитров, уиааит
Коминтерн аиааит,
Акоммунизма,
Акоммунизма
Ахьӡоит
Адунеи.
Москва, 1933

АКОМҾАР РАШӘА
Октиабр аныҳәа
Ҳаԥылап аӷьараҳәа,
Ҳнеилап раԥхьа
Ашәа ҳәо;
Аԥхьа ҳгыла
Ҳаивҵагыла
Аԥша ҟәанда
Еизыҳәҳәо.
Ҳажәҩа еидкьысло,
Ҳнапы еидысло,
Ҵәаӷәак ҳақәла
Ҳаиццалап;
Ҳшьаҿа риашо
Амҩа иаша
Ҳхымҟьаӡакәа
Ԥхьа ҳцалап.
Ҳамҩа инаго
Иҳамазклакгьы
Наҟ иаԥырхраз
41

Ҳақәԥалап.
Ҳа ҳхы мшаҭа
Аӷа дгәаҭа
Мышмыждаҵәҟьа
Иҳарбалап.
Октиабр аныҳәа
Ҳаԥылап аӷьараҳәа
Ҳнеилап раԥхьа
Ашәа ҳәо.
1933

АСАЛАМ САН ЛАХЬ
Сан бхәыцишь...
Ибгәалашәома,
Ҳзакәан шәиуа
Ианбырџьауаз?
– Ҳаи шьыри,
Сыҟамындаз –
Абас ҳәаны
Бангәынқьуаз?
Аиаша шиааиз
Блала игәабҭан,
Бгәырӷьа ччауа
Иахьа бызбоит.
Былаӷырӡ икабҭәаз
Шбашаз дырны,
Бгәы аздуха
Аиаша бҳәоит.
42

Аиаша еилымкаа
Бӷызыӷызуа
Амҩа банын,
Бгәы ԥжәауа.
Амш лашарагь
Ба бзы иҵхын,
Гәырҩеи гәаҟреи
Бгәы дырҭәуан.
...Бхы ҵаркәакәа
Бмахәҿа еилыхны,
Аус ду набгоит
Аҭшәара ибжьга.
Амаца ибырԥаз
Амца ахыбгеит,
Шбаша усыз
Бгәы иаҳәеит.
Бҭынчны быцәоит,
Бҿыхар бгәырӷьоит,
Бшьыцуа быҟам
Бгәы ҭбаахеит.
Адәы банықәу
Ааигәа иббоит,
Бызлоу аџьажәлар
Ргәы шԥыруа.
Баргьы бнеины
Абас бҳәоит:
– Сҩыза ҳаиццап
Ԥхьаҟа, шәаала.
43

Быҷкәын дԥыруа,
Аҵара ҵаны,
Араҟа дрылоуп
Иара дуаҩха.
Аус еицыжәуеит
Колнхарак аҟны,
Шәҩыџьагь шәӷьеҩуп
Шәарҭ иахьа.
Аус аныбуа
Хыс брымоуп,
Аус шутәугьы
Уа идбырбоит.
Бара бзынгьы
Рыгәқәа дууп,
Ба ибҿыԥшны
Рус ҟарҵоит.
Амҽыша ибшьоз
Уи баҟәыҵны,
Зегь рымш азыҳәа
Быԥсы бшьоит.
Акулак бгәыла
Имцқәа иҵхны,
Аиаша шиааиз
Блала иббоит.
Бхәыҷқәа наган
Аиасли иабҭеит,
Культура дула
Уа ирааӡоит.
44

Сан, бабаҟоу
Ацҳа бықәсит,
Уажәшьҭа бшәауам
Бгәы ҵархеит.
Агәаҟра дуқәа
Такәы брылсит.
Урҭ бырҟәаҵ
Амца иагеит.
Бара бӷьеҩуп,
Бӷьеҩны быҟаз,
Ӷьеҩ ҳасабла
Бус нагӡауа.
Иахьа бшыҟоу
Иацҵаны быҟаз,
Гәырӷьа-ччара
Бхы иарбауа.
Москва, 1933

АМҲАЏЬЫР
Амш еилахәлеит
Аиаҵә цәырҵит,
Амшын гәаа
Аҟәара иасуан.
Амца еихәлацәеит
Алҩа ацәыӡит,
Аԥша хьшәашәа
Иахьа иасуам.
Гәышԥыла еҩжәауа
45

Амшын ихуп,
Сҭампылҟа ицоит
Сулҭан иӷба.
Аҳәса ҵәыуеит
Рылахь еиқәуп,
Ирбоит Ерцахә
Аԥсны иагәылҳәа.
Ашьха дуқәа
Ргәы акалоуп,
Игәааны иԥшуеит
Амшын нырцәҟа.
Аҵла гылоуп
Рҽеикәацала,
Маӡа иҵәыуеит
Илаӷырӡышха.
Аԥшәма дыҟам
Аԥҳәыс дмааиӡацт,
Урҭ егьааиӡом
Амшын ихуп.
Кырҵуазма араҟа
Абарҵа дықәгыла,
Анцәа дибозшәа
Даншьапкуаз:
– Анцәа суҳәоит,
Анцәа дуқәа!
Абас имҳәози
Дад Ҭаҭуаз.
Иахьа уабаҟоу
Аԥсны нужьма,
Аӷба уақәтәа
Уцоит хара.
Улаӷырӡ дуқәа
Араҟа икоуҭәеит,
Ибарцы иҟам
Ус дара.
46

Уашьцәа инужьыз
Абна илоуп,
Ахақәиҭраз
Иқәԥауеит.
Абџьар шьҭыхны
Ашьха икыдуп,
Рымч шмаҷу
Рбауеит.
Баҭал драԥгыла
Хазы идәықәуп,
Уахыла ԥхьарҭас
Ирымоуп ашьха.
Аҩны инрыжьит
Аҳәсеи ахәыҷқәеи,
...Лкалҭ ҵаркәакәа
Ақыҭа дрылоуп.
Уаԥсҵәык ашыла
Аԥҳәыс даҳәо,
Лхәыҷы дҵәыуа
Лышьҭахь дгылоуп.
Амла дшакыз
Иан илеиҳәоит,
Аӷба иагаз
Уахь инхеит.
Абна илаз
Ахы иагеит,
Урҭ ирхылҵыз,
Мҩакы иқәлаз
Абар иахьа
Амчра ргеит.
Иахьатәи шыҟоу
Сара ишәасҳәом,
Ишәымбо акәӡам
Ус иара.
47

Шәахьынаԥшлакгьы
Шәыла иабоит,
Аԥсны какаҷха,
Иԥшӡаӡа!
Москва, 1933

ЛЕНИН
Дызусда, дарбан,
Дызусда, дарбан,
Изҳәада ари еиԥш
Ленин дыԥсит ҳәа?!
Ленин абар!
Ҳара дҳацуп,
Имҩа ҳануп
Атәыла рҿиауа.
Ҳара даҳхашҭуам
Ленин бзанҵгьы,
Иус ду ҳама
Ԥхьаҟа ҳцоит.
Ленин
Дыҟан,
Ленин
Дыҟоуп,
Ленин
Дҟалоит!..
Адунеитә пролетар
Раԥхьагылаҩ,
Аԥсра иацәымшәа
Амцабз иалаз,
«Аҵара шәҵароуп,
Ҵарада шәхәарҭам,
Аҵара ззымҵаз
48

Дԥырхагоуп» ҳәа ҳазҳәаз,
Ари дуаҩ дууп,
Ихшыҩ абџьаруп,
Абџьарс иҳамоуп,
Иҳама ҳақәԥоит...
Ленин
Дыҟан,
Ленин
Дыҟоуп,
Ленин
Дҟалоит!..
Дызусҭа, изҳәадаз,
Германиатә фашистцәа
Ирблит, инырхт ҳәа
Ленин ишәҟәқәа?
Мца ыҟоума избылуа
Ленин иусқәа.
Былра ақәызма,
Баша ирҳәоит...
Ленин
Дыҟан,
Ленин
Дыҟоуп,
Ленин
Дҟалоит!..
Аколнхараҿ ҳаныҟоу,
Азауадаҿ ҳаныҟоу,
Аус ҳахьалагылоу
Ҳтәылаҿ,
Ҳажәа далоуп,
Ииҳәаз ҳхашҭуам,
Иажәа ҳаманы
Ҳақәԥоит зегьы.
Классла иаҳҩызцәоу
Амцабз иалоу
49

Ленин дрымоуп,
Иажәа қәԥоит...
Ленин
Дыҟан,
Ленин
Дыҟоуп,
Ленин
Дҟалоит!..
Еи, аҩызцәа!
Жәҩангәыла иԥыруа,
Амшын иху,
Ашахт иҭоу!
Еи, аҩызцәа!
Хшыҩ дула акрызуа;
Агроном, атехник,
Аус дуқәа зырҿио!
Ленин дыԥсым,
Араҟа дҳамоуп,
Иажәа инижьыз
Аус ду арҿиоит.
Ленин
Дыҟан,
Ленин
Дыҟоуп,
Ленин
Дҟалоит!..
Москва, 1934

17-тәи АПАРТЕИЗАРА ДУ
ГӘАМЧ ДУЛА ИЗЗЕИЗАУА
Миллион уаа цәажәоит,
Бжьыкны еицырҳәоит,
50

Ирҳәауа ражәа
Хыкны иҭҟьоит,
Ари заҳауа,
Ҳаӷацәа иреиуоу,
Гәыбылра имоуа
Дыхәнажәоит.
Зыԥсы мцацкәа
Зыбӷа ԥҵәа,
Маӡа иҳавоу
Зхы ҭҟьаны,
Иаҿуп, иҭыҵуеит
Иҭахаз рыԥсқәа,
Ргәи ргәаҵәеи
Еилаҩоит ихаҳәханы.
Абас рзызуа
Ҳамч ӷәӷәароуп,
Ҳамч иҳамоу
Адунеи зырҿыцуа,
Аколнхара,
Аргылара дуқәа,
Иахьа иҳамоу
Аиааира ҿыцқәа.
Ари хароума,
Ари ааигәоума,
Зегьы иаразнак
Рыбжьқәа еиныҩуеит.
Тҟәарчал цәажәоит,
Бзыԥстрои гәырӷьоит,
Рыбжьы еилаҵәа
Ҳтәыла ианыҩуеит.
Ирҳәоит ажәасгьы
Рус ишаиааиз,
Апланқәа ирыдыз
Шхарҭәаау иахьа.
Араҟа иааҭгыла
51

Ус еиҿкаала,
Рыгха ныхуа
Ишцаша ԥхьаҟа.
Иахьа араҟа
Ӷьеҩла анхаҩы,
Атрибуна дықәгыла
Дцәажәон аӷьараҳәа.
– Ҳколнхара беиахеит,
Рмал иазҳауеит,
Иаҳхашҭит ҳацәмаҭәа
Ажәытәтәи ҳнырхага.
Абасоуп ишырҳәауа
Уи аӷьеҩ иҩызцәа,
Апартиа изқәырҵаз
Амҩа иануп.
Абзазаратә нхара
Иахьа иззыҟалаз,
Аколнхара иалоу
Аџьажәлар ду.
Абарҭ иахьа
Апартиа раԥгыла,
Иаԥылоит а-17-тәи
Апартеизара.
Ирҭиуеит арапорт,
Уаҟа ианырҵоит,
Иахьа ишроуз
Агәамч зҳара.
Аҟәа, 1934

АБЫРЖӘОУП АХАҴАРА
Аҭаҭын ҿыхуа аҷҷаҷҷаҳәа
Мшынҵас иалоуп ицәқәырԥа,
52

Амра ԥхарала икаҷҷахуа
Ицәыҵлашоит хәымҽхашәа.
Уаха-саха, улаха-уҩаха,
Ҳаит, иухьзеи, уццакы,
Иахьа уаҵәы, уахык ҩаха
Ҳалшәыргароуп еизакны.
Дарбан уаҟа излымшо уаҳа,
Атәароума иҟоу иахьа абра?!
Махәҿа ӷәӷәала умыӷра уҩаха,
Уашьҭал ӷьеҩла ԥхьацара.
Уа уиҿымԥшын – ашәшьыр иҵо –
Аашьаҩ ихьӡуп уи иахьа,
Ихы нага ахчы иқәҵо
Ацәа змоуц зызхара.
Уи уиҿымԥшын – баша ицәажәо,
Дыбарбарҩуп, ихаҵа! –
Амш ззымго усда иавоу
Иусқәа инаҩс ишьҭаҵа.
Инхеит хәҷык, икәеицеиуеит
Ахьырҵәаҵәа аҭаҭын.
Амра хыхьынтә ишьҭацеиуеит –
Ҳаҩызахап афырҭын.
Уаха-саха, улаха-уҩаха,
Ҳаит, иухьзеи, уццакы!
Иахьа-уаҵәы, уахык-ҩаха
Ҳалшәыргароуп еизакны.
1934

53

ГЫД ИҬААЦӘА
Абас иҟан Гыд иҭаацәа:
Хаҵеи, ԥҳәыси, хыҩԥацәа,
Хәышықәса ихыҵуан реиҳабӡа,
Ҿыц дныҟәон реиҵыбӡа.
Гыд иԥацха еилыккан,
Ашыш даҟьа еихыккан,
Ибора цахьан хланҵы,
Имырӷәӷәаӡакәа такә анҵы.
Ԥхарак ҟалар иҵаҳәа,
Ацәмаҭәа нага ирыцраҳәа,
Игәыла ицәқәа ныҟәицон,
Иԥсы мышьҭыга ак ҟаиҵон.
«Ҳаи, дызусҭаз Гыд игәыла,
Уи ихыччоз ус гәаныла?!»
– Лаԥшь иакәын Џьыгәаҭан,
Иџьыба азна тәымџьа ҭан.
Ицәқәа рыхәдаз такә игон,
Гыдгьы цәгьала дныҟәицон...
Нас уахынла маӡала
Иузӡозар иӡала:
Ибӷа ҭарсны инарҟәы,
Ибла аҵыхәала длацәҟәы,
Аашьышь сахьа ҟаҵаны,
Амхы дазцон иҽӡаны.
Уаха ҵхыбжьон дангьежьуа
Аԥш, ашьынка, акьынтыр,
Дрыҵа днеиуан «лышькьынтыр».
Абри иамзи Гыд игәыла,
Дмыцәаӡакәа уахы-ҽынла,
Иибоз ҟәшәаны иҩныҟа игон...
Аҵхыбжьонгьы ла ҵигон.
Аамҭа еиҭасит,
54

Лаԥшь игәҭасит,
Аԥша иасыз наҟ иӡӷасит,
Уи дарбылгьеит, дарҳәазеит,
Уасиаҭ ажәак имҳәаӡеит.
Гыд иԥсишьеит,
Гыд – оҳ, гәышьа,
Игәы ишьышьуа, инапы ахьишьуа,
Иҩызцәа дрылоуп аколнхараҿ,
Уажәоуп даннеи игәаԥхозаҿ.
Абар иҵуеит шықәса хԥа...
Иумбаӡозгьы зыбла ахьҭаз,
Кәаскьа ҿыцык ҟаиҵахьеит.
Ибора ҭражәгьы ирӷәӷәахьеит.
Ҿыц уи иауз ажәхьа бзиа,
Аҳәыс аҵоуп, икәашоит,
Гыд иԥҳәысгьы Таразиа,
Барфын бырсала длашоит.
Абас иҟоуп Гыд иҭаацәа:
Уаҳа Гыд акы дацәшәом:
Амч, алшара, патефон...
«Уасараида сиуараида
Ишар уаҵәы – аусахь ҳаида!»
1934

ҨЫЏЬА ААШЬАЦӘА
Амш хәлахьан ҳәа шәызжьаӡом,
Амра цеиуан икаҷҷауа.
Амц, ишԥыкәу уи сҳәаӡом,
Ҩыџьа неиуан «еилфаҷа».
Ҩыџьа инеиуаз аашьацәан,
Гыџьи Мези ирԥацәан.
55

Руаӡәы ихьӡын Башаныҟәа,
Аус ибар дбыбуан.
Ҩызас диман Аашьаныҟәа,
Арыжәтә анибоз дԥыруан.
Арҭ аҩыџьагь аашьацәан,
Малакрыфа гаӡацәан.
Аус шутәыз анраҳа,
«Абадихәа ҳрымшьи ҳәа»,
Арҭ аҩыџьегь анцәырҳа,
Иҩ инҭалеит наҟ ахшьыра.
Ҩыџьа инеиуаз аашьацәан,
Хыма-ԥсыма ҽырбацәан.
Урҭ ахьцозгьы ааигәаӡан.
Уаҟа дрықәшәеит ауаҷар.
Адәны ишгылаз иааилаӡан,
«Уааи» азырҳәеит амаҷар.
Арҭ аҩыџьагь аашьацәан,
Усда баша қамсацәан.
Аҵәца дамҵаст арԥыс ҭынч,
Ибжьы ҭганы иҳәауа «Ура»,
Ахы лахазма аҵаула!
Имгәагь иамҳәеит уаҳа «ҟәырҷ».
Арҭ аҩыџьагь аашьацәан,
Хыда-гәыда ныҟәацәан.
Аҵәца ҵаӷа ихыхәхәо
Раԥхьа игылаз азна рҭәы,
56

Аашьаныҟәа иҿыхәхәо,
Наҟ дагәҭасхьан иҭарцәы.
Итәаз аҩыџьегь аашьацәан,
Амшгашақә, мышгацәан.
Аҵәца ҵаӷа иагым дура,
Иҭәны игылоуп, ихыҽҽауеит.
Аашьаныҟәа иҳәоит «Ура»,
Баша қамсажә дыччауеит.
Итәаз аҩыџьагь аашьацәан,
Баша гәырӷьа, мышгацәан.
Амш хәларгьы иҩагыла,
Алашьцара иама ицоит.
Башаныҟәа, баша гыла,
Амш еиқәара игаӡоит.
Арҭ аҩыџьагь аашьацәоуп,
Гыџьи Мези ирԥацәоуп.
Иахьа иубозар изазоит,
Рыбла амца канаԥсо.
Ҵаҟа икаҳар иҳәазоит,
Нас исашәҳәеишь арҭ зыԥсо?
Арҭ аҩыџьагь аашьацәоуп,
Каҳагыла ҳәазацәоуп.
Рҩызцәа нахьхьи акрахьыруа,
Арҭ знеиӡом, «игәышуеит».
Ааигәа ирбар аҵла шәшьыра,
Иамҵагәырӷьоит, икәашоит.
57

Арҭ аҩыџьагь аашьацәоуп,
Усда баша кәашацәоуп.
Иахьа дара рзы зегь башоуп,
Ҩыжәроуп, ӡыжәроуп, уаҳа акгьы.
Аха ишнеиуа уа ирымбашеи,
Усда ишхәарҭам арҭ џьаргьы.
Аҟәа, 1934

АХЬЫРԤАР
Еибашьран... Еилас-ҩеиласран митәыла...
Алҩа хачлан ажәҩан ҵҟьа.
Ахьырԥар Кьаразаа ирыцрагыла,
Еибашьра ицауан рыҽкынҵа.
Аӡәи-аӡәи еиқәҿырҭуан,
Рабџьар шьҭыхны ицарцы.
Рыҩны-ргәара иаԥырҵуан,
Ахақәиҭразыҳәа иқәԥарцы.
Ҟәах-х–ҟәеиҩ...
Ах, уыҩ...
Ҟәах-х–ҟәеиҩ...
Ах, уыҩ...
Ашьха, ахәқәа, аԥсҭа ҿаҩа,
Абнаршәыра еимыцҟьа...
Рабџьар шьҭыхны ашацаҳәа,
Инеиуан зегьы еицрыхәхәа.
Амла иакуа, афатә рыгны...
Ршьапқәа ҵыҟьҟьа џьашьатәыла,
58

Рымч иамеигӡа ргәеибардуны,
Ирыхьчауан ахьырԥар Аԥсынтәыла!
Ҟәах-х–ҟәеиҩ... ҟәах-х–ҟәеиҩ...
Ҳаит, амарџьа, шәеиҵамхан...
Ҟәах-х–ҟәеиҩ... ҟәах-х–ҟәеиҩ...
Тышеи кәареи шәырҭамхан!
Ашьа ирылҵуаз ԥхӡҵас ибауа,
Раӷа абџьарла деилацала...
Мӷи қәыци шьхәала ирҟьыцуа,
Дрыма инеиуан дыбжьацала.
Ҳаит, амарџьа, афырхацәа!
Ахьышьҭра иқәлаз шәарҭ ахацәа...
Шәаӷа деилажәга дхагахазшәа,
Атыша шыҟаз ихы лахазшәа.
Ҳаит, амарџьа, шәгәы кашәмыжьын!
Шәҩыза, шәықәла уаҩ днышәмыжьын.
Дышьҭышәх, шәиҵал ахы иартәаз!
Ашьа злыҵуа уаҟа итәаз!
Умшәан сҩыза, угәы рҭынч,
Гәырҩа ҟаумҵан... уҭахәхәаӡа.
Уцә ураҳаҭны, уцә ҭынч,
Атса шуӷроу ихьанҭаӡа.
Аӡын, аԥхын урҭ еилырымхит,
Рхи рыхәшәи баша инырымхит,
Уахынла ҽынла имтәаӡеит,
Ртәыла ҿыцгьы еиқәдырхеит.
Ашәа ҳәауа шьҭахьҟа ихынҳәит,
Аԥсны аҿар еицхаршьшьы.
59

Аҟармеи аҵлеи реиԥш еикәаҳәит,
Аԥсҭазаара ҿыц дырҿиарцы.
Араҟа иабаҟоу – иҟам ԥсшьара...
Акәлак дгылан ицқәа хуа.
Анаҟа, араҟа агәарбжьара,
Амҩа рзикуан дыцәгьаршуа.
Анахь иагәыдлеит, арахь иагәыдлеит...
Афронтқәа зегьы рыцҟьарцы.
Акулак дахьыҟаз уаҟа иақәлеит,
Ашьа зызкарҭәаз дырӷәӷәарцы.
Ҳаит, амарџьа, афырхацәа!
Ахьырԥар бзиахә ахьӡ згаз.
Шәымч еибыҭа, шәгәы еибархаҵа,
Шәыриааироуп шәусқәа шәызлагаз!
Акулак цәгьахәыцра иагәылҳәа,
Аколнхарақәа рчаԥоит иӷәӷәаӡа.
– Шәызцом ԥхьаҟа шәаагылҳәа,
Амҩа рзызкуа дыԥхаҵа.
Ҳаит, амарџьа, ахьтәышьҭра,
Ахи амцеи шәырҿагыл!
Шәӷьеҩны шәықәыз апартиа рышьҭра,
Шьаҿеивҵаԥсала шәеивҵагыл!
Аҟәа, 1934

АԤСНЫ
Амшын еиқәа маҟа ҳасабла,
Аган иаҿықәыршоуп ицәқәырԥуа.
60

Ашьха дуқәа мыцхәы иԥхашьазшәа,
Еидгыланы ихәыцуеит рыҽҭаҳәҳәа.
Ашьха, ахәқәа, адәыԥшӡа дуқәа,
Еиҩырԥԥа, иԥыххаа, ицҟьа иргоит.
Арацәа, аихаӡа, афымца ҭыԥқәа,
Тәыс иҟаҵауа ԥхьаҟа иқәԥоит.
Аамсҭеи ҭауади ықәцаны игылт,
Миллионла аџьажәлар атәыла чаԥауа.
Махәҿа ӷәӷәала аӷьеҩҳәа еидгылт,
Аҳәса, ахацәа, урҭ рԥацәа.
Адгьыл бзиоуп ишәҭуеит ара,
Аҭаҭын, ачаи, агеран, арахис.
Амуча усқәа хланҵы ишьҭуа,
Ицәырҵны иқәлеит аџьажәлар рус.
Иахьа иузырбода араҟа џьаргьы,
Аԥсуа маруга аҵәаҳә цәмаҭәа.
Атрактор неиҩеиуеит агәгәаҳәа абжьы,
Аҳәысҭа, адәаӡа еихала еиҩрыԥԥуа.
Рыцҳареи гәаҟреи хаҭала ирӡуа,
Аԥсҭазаара беиа иазцоит жәлары.
Ацәгьа зыршуа аклассқәа ныхуа,
Азеиԥш дунеи рчаԥоит иӷәӷәаны.
1934

ҞӘБЫЗ
Зегьы идыруан,
Зегьы имҳәози,
61

Иажәа ԥшӡамзи
Ҟәбыз мыжда.
Ашкол дҭанеи,
Хәбарҿы дтәанеи,
Ашәҟәы даԥхьон
Акыр мышқәа.
Зқьышқәса рнаҩыс
Ажәабжь ирҳәоз
Иара иҳәауан
Ажәаԥҟала.
Иахьа ирҳәоз,
Иацы иҟаз,
Издырӡауамызт
Ҟәбыз ҟьала.
Адам Смити
Ричардсони
Ихы ргахьан
Урҭ дышрыԥхьоз;
Факстроти
Чарлистони
Дымкәашози...
Аха ԥшьшьала,
Ҭынч ахала
Аекзаменгьы мааи...
Астол иахамтәеи
Аҵаҩцәа рҽеизга
Рқьаадқәа кны.
Ҟәбыз дымнеии,
Астол даахамгылеи
Иџьымшь раҵәа
Иҳаракны.
– «Иабаҟоу Польша?
Акартаҿ унеии
Исырбеишь лассы
62

Англиа тәыла?» –
Ҟәбыз дабаҟоу,
Ихы млеии
Дхәыцуа дӡырҩуа
Дыԥшуеит дгыла.
– «Исырбеи унеины,
Уԥхамшьан Ҟәбыз!
Иабаҟоу акартаҿ
Днепроргыла?» –
Ҟәбыз дабаҟоу
Ихы млеии
Дхәыцуа дгәаҟуа
Дыԥшуеит дгыла.
– «Исашәҳәо закәызеи?
Польша захьӡузеи?
Иабаҟоу Англиа?
Исыздырӡом дара.
Исмаҳац, исымбац
Зсашәҳәо закәызеи,
Исашәҳә аҭоурых
Иҟаз хара!» –
Абасгьы имҳәахи,
Ихгьы дымҩахеи,
Ҟәбыз арԥыс
«Зегьы здыруаз» –
Изырбахьадаз,
Иазҳәахьадаз, Англиа, Польша
Аҭӡамц ишкыдыз!..
Арҵаҩы иаразнак
Ихы дламыхеи,
Илахь аԥхӡы
Аақәнамҭәеи,
Ҟәбыз дахьгылаз
«Аҭак ахьимҳәоз»
63

Иахьизымдыруаз
«Ааи» «беи».
Уара иузымҵаз
Рыԥсы ҭамлеи
«Минус» ажәа
Уа иҟамлеи!
Ҳаит иухьзеи
Арҵаҩ хаҵа?
Ажәытә ҭоурыхқәа
Думырҵози?!
Уажәа роуны
Убжьы иацҵа,
Ажәабжь дуқәа
Умҳәалози.
Дубома дышгылоу
Издырӡом акгьы,
«Наизусҭ» ииҵаз
Ихашҭит Ҟәбыз.
***
Ҟәбыз сымыш,
Џьым, уабаҟоу
Шықәс дуӡӡак
Баша умныҟәеи?!
Иуҵаз арбан?
Уи абаҟоу?
Уԥшааишь лассы!
Адәы унықәлеи!
***
Ари башоуп
Ари хәарҭам
Ари мчыдоуп
Зегьы рзы.
64

Аҿыц уҵароуп,
Акарта удырроуп,
Уус шьҭоумҵан
Уаҵәы азы.
Аҟәа. Маи, 1934

АМАЦА ИАСУА АУАҨЫ
АБАР ГӘЫДА НЫҞӘАҨЫ
Уасла уасла
Угәы уҭасла,
Уасла амаца
Маӡала.
Уаҟа уԥацха
Уагәа, уаҵха,
Иаҿуп хланҵы
Ацара.
Гәыда ныҟәаҩ,
Абзамыҟәажә,
Хара ныҟәа
Малаӷәыр.
Анаҟа, араҟа,
Унеир уаҟа,
Ируҭом ҭаха,
Ҭалаӷәыр!
Гәыда ԥсажәа,
Баша цәажәа,
Иҳәар хажәак
Иузырха.
Нас дгәоуҭоит,
Наҟ дыԥхоуҵоит,
Хара дҭуцоит
65

Амӡырха.
Гәыда азажәҳәа,
Нас абажәҳәа,
Ас ахьԥашәҳәо,
Шәизыԥшы:
Ихы ԥхьаҳәо,
Акәатаҳәа
Иԥсы ацашьа
Дамыԥшы,
Имацара
Амрацара
Ишьҭацеиуа
Иҿаԥхо,
Имгәа зага
Изымдырӡакәа
Ижәны днеиуеит
Деикәаԥхо.
Иџьыба иҭажьуп
Уаҟа еилажьуп,
Гәыда имаца
Еиларҽы,
Иԥсы длахоит,
Ихы дҩахоит,
Иижәыз дамоуп
Дхәаҽы.
Амаца дасуеит,
Игәы дҭасуеит,
Уа дышьҭасуеит
Дыццакы.
Ихылԥажә ықәҵа,
Маҟак адҵа,
Ҳәызбак рықәҵа
Еизакны.
Гәыда уасла,
66

Угәы уҭасла,
Уасла амаца
Маӡала.
Уаҟа уԥацха
Уагәа, уаҵха,
Иаҿуп хланҵы
Ацара.
Ари абжьарак,
Агәарабжьараҿ,
Гәыда абаша
Дубаӡом.
Дабацеи ҳарԥыс
Хеиҭаҳәарҭас
Ари уаҳа
Думбаӡо?!
Ихылԥа агазма,
Имаҟа бжьаӡма,
Баша дасма
Гәыда зажә?
Ауаҩ ага,
Имаз нага,
Амаца иаиҭеит,
Иҟоу сашәҳә.
Иҟоу абасоуп,
Гәыда дбашоуп,
Иахьа хәашоуп
Уаҳа мап.
Уасла, уасла
Угәы уҭасла
Уасла амаца
Маӡала.
Уаҟа уԥацха
Уагәа, уаҵха,
Иаҿуп хланҵы
Ацара.
67

Гәыда иԥацха,
Аҩныҵҟа уаҵха,
Уаҳа алшом
Инаахеит.
Иаанда гәара,
Еидигәалаз,
Имам гәалас
Ибаахьеит.
Иухьзеи Гәыда,
Цада ҩныда,
Умшақә Гәыда
Аҳаҳаи!
Гәыда хыда
Сара сқыҭаҿ
Иузырҳәаз уаҳа
Иумаҳаи:
Гәыда дбашоуп,
Амаца дашьҭоуп,
Иусқәа кажьуп
Еилажәжәа.
Аус дацәыҩуеит,
Арыжәтә дазыҩуеит,
Адәы дықәуп
Омашәа.
Аашар дкәаруа,
Амшеиқәара,
Гыд икәарахь
– Уцаларгьы
Уцала…
Уаҟа иҩыза,
Џьаԥар гәашьа,
Дидыртәала
Амаца дасуеит
Маӡала.
68

Уасла, уасла
Угәы уҭасла,
Уасла амаца
Уццакы.
Уаҟа уԥацха,
Аҩныҵҟа уаҵха,
Иамам хыбра,
Иҵкьаҿны.
Абар Гәыда ныҟәаҩы
Амаца иасуа ауаҩы.
Октиабр, 1934

АҴХ ЛАШЬЦАН
Абжьы рыцәгьа
Амшын шыҟаз,
Ибылгьа хәмаруа
Ԥшак аауан.
Аӷба дуқәа
Алҩа рхылҟьа,
Рыбжьы еиҵыхны
Иҵәаауан.
Чангәыр бжьушәа
Ахьхьа-хьхьаҳәа,
Аҵла рыбӷьы
Ашәа рҳәон.
Амшын хәмаруа
Ахьачаҳәа,
Асса-мысса
Езнаҳәҳәон.
Амш мыхәлацызт,
Адунеи лашан,
Зынӡа шоран
69

Амра ԥхон.
Сыԥса дула
Иҭаҳәҳәан,
Ерцахә ашьха
Еикәаԥхо.
***
Адыԥ-дыԥҳәа
Алҩа ахҟьа,
Атрактор ықәын
Ицәқәырԥо,
Анышәгәалқәа
Еныҟьҟьа,
Адәаӡа шьҭыхны
Еҩрыԥԥо.
Абнаршәыраҿ
Рыбжьы гон,
Еихеи хәархьи
Амӷ хҿо,
Аҵла дуқәа
Еицхыжәжәон,
Рдац иакӡамшәа
Еицхыҵәҵәо.
Адгьыл ҿыцқәа
Иуацраха,
Ҿыц ажәҩан
Дара ирбон.
Амӷ ирхаз
Абацеи мшәан?!
Ибыл-ҷыҷны
Иццышәха ицон.
***
Амра нцәыралт,
Аиаҵә цәырҵит,
70

Амши аҵхи
Ааилгаӡеит,
Алашарагь ус
Иацәымӡи,
Аҵх лашьца
Ааигәаӡеит.
Атрактор гылан,
Ус ауамызт,
Аԥсы ашьозшәа
Имқәацо,
Ааигәа-сигәа
Дубомызт,
Уи зыхьчозгьы,
Лагә Начхьоу.
***
Паҷа дгылан
Уахь дыԥшуан,
Гәҭыхас иман
Дымтәаӡо.
Изыхьчоз иааира
Дазыԥшуан,
Ҿымҭуа ажәакгьы
Имҳәаӡо.
– «Ишԥарзутәу, нас
Арҭ уара,
Атрактор нрыжьит
Изаҵәны,
Ҵхыбжьоншәа зны
Аӡә днадгылар,
Дцоит иаразнак
Еимҵәаны».
– Апионер Паҷа
Ҭынч дымтәеит,
71

Агәҭыха иман
Уи цәгьала.
Дахьцаз уаҩгьы
Имбаӡеит,
Аҵх дналалт
Маӡала.
***
Лабак икын
Ирӷәӷәаны,
Абџьарс иман
Уи уаха,
Игәы мышьҭыкәа
Иҽырӷәӷәаны,
Днеиуан лассы,
Деилыхха.
Уи дышнеиуаз
Агәашә ибеит,
Иҩыза Ҟәбыз
Дахьынхоз.
Ус ҟаиҵарцгьы
Уа иӡбеит,
Дима дцарц
Иа дахьцоз.
Агәашә днадгылан
Ус неиҳәеит,
– «Уааишь аранӡа
Аказы».
Паҷа иҩыза
Днеицрашәеит,
Ихь изымдрит
Хәылԥазы.
– Уабаҟаз Паҷа
Умшәаӡакәа,
72

Абар хәлеит
Илашьцароуп,
Уааи аҩныҟа,
Ара умтәакәа,
Уаала ҳцап,
Уԥсы ушьароуп.
– Ассир ыҟоуп
Иуаҳандаз
Уаргьы са сеиԥш
Уццакрын,
Ҳатрактор ахьыҟоу
Иубандаз,
Ассир збеит ҳәа
Уҳәҳәарын.
Хылаԥш дамам
Иара заҵәыкны,
Адәаӡа иқәгылоуп
Еибаӡа.
Уи зыхьчозгьы
Наҟ даԥырҵны,
Ақыҭа дрылоуп
Дыӷәӷәаӡа.
Уаала Паҷа
Саргьы сцоит,
Ус анакәха
Иҳахьчароуп,
Уаха аҵх
Цәгьа илашьцоуп.
Ҳгәаҟышт, аха
Иҳахьчароуп.
***
Аҵх ҭынчын,
Илашьцан,
73

Бжьык џьаргьы
Ус игомызт;
Аҵла дуқәа
Иҭаҳәҳәан,
Рыбӷьы уалԥшны
Жәҩан убомызт.
Ашьшьыҳәа инеиуан,
Ицәажәауамызт.
Ҟәбызи Паҷеи
Рыҽӡаны,
Шәареи ӡыӡареи
Ргәалашәомызт,
Ргәы акалан
Ихаҳәханы.
Цәгьа иархәыцуан,
Ргәы ԥнажәон,
Рзеиԥш трактор
Ахьҭынхадаз:
«Ишԥыкәыз иааныжьны
Ус ишцоз!..
Зеиԥш малуп
Уи ҳа ҳзы.
Зегьы иртәуп,
Зегьы ирзеилоуп,
Зегьы ирыхәоит
Иахьазы.
Ари збада,
Ари заҳада,
«Хәлеит» анырҳәа
Уаҵәы дубап,
Ас ҟаҵа ҳәа
Уазҳәадаз?!
Џьаракыр ицозма
Уи удулаԥ».
74

***
Аиаҵәаџьаа
Хыхь ихала,
Бжьыблак рыла
Ҵаҟа иԥшуан.
Рымацара,
Дара рхала,
Рыбла ҭыџьџьа
Иӡырҩуан.
Абнаршәыра
Ҭынч ицәаз,
Ҷытбжьыкгьы
Змыргаӡоз,
Еибарҵәыуа
Аҷҷа-ҷҷаҳәа,
Аҵар нылԥрааит
Имшәаӡоз...
Абна гәара
Иҽаҭаны,
Ибӷа ырхәа
Ишьҭакны,
«Анцәа са соуп» ҳәа
Ҿаҭаны,
Аӡәы абна даалҵит
Дыццакны.
Рыҭәак, жьаҳәак
Уаҟа иман,
Ҳәызба ҟьаҟьак
Иџьыба иҭан,
Ари закәызеи,
Ҳаи џьушьҭ, унан,
Лаԥшь иами
Џьгәаҭан!
Зны днатәеит,
75

Нас дгылеит,
Днаԥшы-ааԥшит
Анахь-арахь;
Ихы ахәыцқәа
Ааилагылеит,
Нас ддәықәлеит
Атракторахь.
***
Ирыҭәа наган
Абру иаркны,
Днаха ҩахеит
Хыхь ҵаҟа.
Ижьаҳәа дҩаха
Дыццакны,
Иацирхырааит
Деиҵақьуа.
Абру алԥаа,
Амаа ԥҵәа,
Днеиҭаԥеит иаразнак
Уи шьҭахьҟа.
Ишьаҿа нарҭбаа
Дыццакуа,
Абна дажәлеит
Игәы ҭҟьа.
Еибарс иҩны
Иааикәҟьашеит,
Ҟәбызи Паҷеи
Рлаба рхха.
Иџьыба аҭасха
Наирымҭаӡеит,
Дыркит иаразнак
Деилырхха.
Лаԥшь ибӷа
76

Уаҟа иԥырҵәеит,
Игәыла изла
Дыддырбеит.
Уи нахысгьы
Аҵыхәа ԥымҵәеит,
Абахҭа аҟынӡагьы
Дларыгӡеит.
Ашоура цәгьала
Уи даргәаҟуеит,
Амҵ ааисуа
Дҭатәоуп.
Ииуа издыруам,
Дмадаӷь-мадашәоит,
Амамиқәара
Иҿатәоуп.
Аҟәа, 1934

АШЬАМҨА
Апоема

Уи иеиԥш иҟоу амдыр даҳшьуама.
Л. Кәыҵниа. «Шьаризан»
АКТӘИ АХЫ
I
Иацеиԥш иахьагьы
Амра гылоит,
Амра ҭашәоит,
Ихәлоит, ишоит.
Ажәлар гәырӷьоит,
Ашәаԥыџьаԥ гылоуп,
Аамҭа ԥырны ԥхьаҟа ицоит.
Ауаатәыҩса крыруеит,
Инхоит инҵоит,
Аашар ицоит,
Иаахәлар иаауеит.
Крызуз крифоит,
Изымуз даанхоит,
Доусы дызҿу
Аус ҟаиҵоит.
Амра ԥхозар
Цәгьала ишоуроуп,
Ақәа анлеиуа
Аӡқәа хыҵуеит.
Аԥша нықәс-аақәсуеит,
Адунеи лашароуп
78

Ахәқәа, ашьхақәа
Гыла ихәыцуеит.
II
Иацеиԥш иахьагьы
Амшын еисуеит,
Ашәах хчыла
Аҟәара иаҿықәсуеит.
Аԥсаа гәырӷьоит,
Амшын ихуп.
Ҽынла мшуп,
Уахыла ҵхуп.
Аԥсыӡқәа ҽырбауа
Аӡы иӡаауп,
Рҵыхәа ршәшәауа
Илеилыс-ҩеилысуеит.
Аҟәара иавоуп,
Рхы рыхьчароуп,
Аӷа дрымоуп,
Урҭгьы еилаӡыӡоит.
Аӷба дуқәа
Алҩа рхылҵуеит,
Рыбжьы рдуны
Хара идыргоит.
Ԥыҭк анҵлак
Абаӷәаз инаԥырҵуеит,
«Бзиала» рҳәазшәа
Ихыла ицоит.
III
Ашәах рыхчыла
Арҩаш леиуеит,
Абжьы цәгьоуп
«Атәыла арбгоит».
79

Ацаҟьа шкәакәа
Гыла иӡырҩуеит,
Ашәарах аҿала
Уахь инеиуеит.
Еларша-елаҵәи
Амҩахәасҭақәа,
Аккара иҵганы
Хара игоуп.
Ашәарыцацәа
Инкәараҵа-аакәараҵуа
Урҭ ирнуп.
Иахьагьы иҟоуп
Ацәгьа ҭынха,
Ацәгьа дырны
Бзиа змуқәо.
Урҭ дара роуп
Ҳаӷацәа рцәынхақәа,
Зыԥсы нҭшәаанӡа
Хәарҭак змуӡо.
IV
Иахьа ҳтәылаҿы иззылашаз
Аџьажәлар роуп,
Хланҵы ицеит
Амалуаа зегьы.
Урҭ иреиуоу
Уажәшьҭа дҟамлароуп,
Дҟаланы изалшом
Урҭ аӡәгьы.
Иҟоуп инханы
Зыԥсы ҭахаз,
Аҵырбел иаҩызоу
Ашьа зжәуа.
Урҭгьы ннахуеит,
80

Иннарҵәоит ҳаиҩызара,
Аџьажәлар еидызкыло,
Ргәы ҟазҵауа.
Арҭ аҵырбелқәа
Итәаны иӡырҩуам,
Рымч иԥсуа
Еизганы иқәԥоит,
Цәгьарак ҟарымҵаргьы
Ргәы иауам,
Ишыԥсуа баны
Мыцхә рҽырҟьоит.
V
Урҭ маӡа иныҟәоит,
Маӡа крыруеит,
Аӡәы ианибо
Рыцҳак иҩызоуп.
Аусахь анеира
Дара рҽазыркуеит,
Иржьауа дырбар
Дара дырҩызоуп.
Урҭ рышҳам
Злалаз дыҟоуп,
Урҭ дыржьоит
Ихы ҭырҟьоит.
Ацәгьа хәыцуа
Адәы дықәуп,
Аҵыхәтәан зынӡа
Ихаҭажә ддырӡӡоит.
Абар иааигәоуп
Рацәак бжьам,
Урҭгьы цоит
Дара иахьырҭыԥу!
Ируа башоуп,
81

Акгьы ирзаԥсам,
Иагоит иннахуеит,
Дара ирџьалыху.
VI
Амш ззымгоз,
Зура маҷыз,
Зхы зыцәԥагьа
«Имыцхәны» иҟаз.
Ҳара ҳтәылан
Урҭ згашаз,
Иаман ицеит
Дара ириааиуаз.
Амра ԥхара
Урҭ ирбауам,
Аҵх каҷҷа
Дара ирзыҟам.
Урҭ ахьцаз
Нышәда егьырбауам,
Гәырӷьа-ччара
Дара ирымам.
Дара рҭыԥан
Ичча-хәмаруа,
Аџьа збауаз
Ажәлар гылеит.
Аҿыц чаԥауа,
Ажәытә ырӡуа,
Апартиа раԥгыла
Ԥхьаҟа идәықәлеит!
VII
Аколнхарақәа ҿиауеит,
Амал ду рчаԥоит.
Игәырӷьа-ччауа
82

Рнапы еибаркны.
Акультура шьҭыхны
Ԥхьаҟа ицауеит,
Аԥҳәыс, ахаҵа,
Нас ахәҷы.
Дук исроууам,
Иҟоу шәасҳәап,
Шәа шәазхәыц
Ара иҩу.
Хара ицахьоума
Ааигәатә иҳәоуми,
Шәаԥхьар ижәбоит
Ҵаҟа иану.
Урҭ зцәымӷу
Наҟ игәҭасуеит,
Ихы ларха
Хланҵы дрышьҭуеит.
Акы иаԥсамкәа
Баша ицәқәасуа,
Уи даанрыжьуам
Зынӡаск дрыцҟьоит.
VIII
Џьансыхә Ларба
Цәгьа дуаҩӷарын.
Имал маҷын,
Игәы ҭгамызт.
Уи дҷкәынан,
Мыцхәы деилҟьан.
Ԥагьареи хагареи
Иара иҭахӡамызт.
Иашьцәеи иаҳәшьеи
Ааӡатәыс иман,
Ашкол иҭан.
83

Иара дхандеиуан,
Акоммунист партиа
Иара далан,
Аԥхьара аҩра
Ԥыҭк идыруан.
Еизарак аныҟоу
Уахь дцон,
Дагхаӡомызт
Уи бзанҵгьы.
Аус идыз
Ламысла иҟаиҵон,
Сааԥсеит иҳәомызт
Баша аказгьы.
IX
Аколнхара анышьақәгыла
Раԥхьа далалт,
Аусушьа
Уаҟа идирбеит.
Аҵара ззымдыруаз
Рарԥхьара далагт,
Аҩышьа, аԥхьашьа
Иара идирҵеит.
Аус зуаз
Иара драԥгылан,
Хыс дрыман,
Рутәы дирбон.
Еиҵахоз дгәеиҭон
Гәалас диман,
Днеины дрыцхраауа
Ԥхьаҟа игалон.
Ԥырхага рзызуаз
Иара драқәԥон,
Перо ԥынҵала
84

Деибашьуан.
Актив идгала
Усгьы реиҳәон,
– «Шәымтәан, шәықәԥа,
Аҳаҳаи, шәмаашьан!».
Ӷас дызмаз
Такәы ирацәан,
Мыцхә дахьеилҟьаз
Дара ирҭахымызт.
Ииуаз ииҳәоз
Шьаҵас ирбауан,
Иара изыҳәан
Урҭ разӡамызт.
Џьансыхә иҳабла
Илаԥш ахын,
Уи аколнхара
Мацараҿ дтәамызт.
Анарди амацеи
Иара драӷан,
Урҭ ирҿызгьы
Ҭыԥ риҭомызт.
Иара дызлаз
Бзиа дырбон,
Апартиа дызцалаз
Иара иҩызцәа,
Зегь ԥхьагылаҩс
Иара дыршьон,
Инапы ианырҵон
Дара русқәа.
XI
Акмҿар иачеика
Хылаԥшра аиҭон,
Уск анырӡбоз
85

Иара дӡырҩуан.
Аиаша зымҳәозгьы
Уаҟа дгәеиҭон,
Уашьҭан дҩагылан
...Уи Дахьирхәуан.
Абжьааԥны иара
Урҭ дрызкылԥшуан,
Ажәала ирҳәоз
Шынарыгӡоз гәеиҭон.
Русумҭа
Уаҟа дахәаԥшуан,
Абзиа, ацәгьа
Елкаа иреиҳәон.
Абар иахьа
Еизаразар,
Раԥхьа днеиуан.
Џьансыхә уаҟа,
Аамҭала имнеиуаз
Крихаразар,
Гәыбӷан ииҭон.
АҨБАТӘИ АХЫ
I
Амра ԥхон,
Цәгьаӡа ишоуран,
Аҵла рыбӷьы
Канӡауан.
Адгьыл хаҳәха
Цәгьаӡа еилалон,
Аӡ-кәарақәа
Ҭабауан.
Ауарбажә дуқәа
Халаны,
86

Аӡба иҿажәкуа
Иԥшаауан.
Рыбжьы еицакны
Ихаууала,
Цыгәҵас хыхьынтә
Ркьу быжь гауан.
Ажәҵар ҿыцқәа
Иҷыр-ҷыруа,
Ахыбра иакәшон
Еимдауа.
Амҵ, ахәаҷа,
Аӡыркәиқәа
Хаԥыц ҵарыла
Иҟәшәауа.
II
Шьыбжьон аԥсшьараз
Аҳабла еизеит,
Аусҳәарҭа аԥхьа
Араду амҵа.
Акомҿар иалаз
Уаҟа инеит,
Актив еицәажәон
Наҟ иналҵшәа.
Џьансыхәгьы дыҟан
Урҭ ахьцәажәоз,
Ибжьы мырдукәа
Ажәак иҳәон.
Ибашоу усмызт
Уи дызлацәажәоз,
Аусутә иҟоу
Уа идирбон.
«Аҳаҳаи, аҩызцәа
Шәмаашьароуп,
Шәымч ишәымоу
87

Шәымҵәахыроуп,
Иахьа рыҽдырӷәӷәоит
Ҳаӷацәа,
Иныху џьышәымшьан
Урҭ алақәа!»
III
Иахьа ҳаизараҿ
Сыла иабеит,
Тыкәа дхагахоит
Иԥсы цоит.
Анахь-арахь
Дшаҟь-шаҟьоит,
Азҩа иӷралан
Дагаӡоит.
Акомҿар!
Шәара
Аӡәк иеиԥш шәыҟаз,
Ажәала, усла
Ӷәӷәала шәықәԥа,
Ииашам, аиакәым
Ара иҳазҳәаз,
Ииҳәаз шхәарҭам
Уа ишәырба.
Дук мырҵыкәа
Аусӡбра иалагт,
Ашәахтәқәа рзыҳәан
Уаҟа ицәажәеит,
Алхыҩцәа иҿыцны
Уаҟа иалырхт.
IV
Ажәа рымхны
Џьансыхә дцәажәон,
Итәаз зегьы
88

Уахь иԥшуан.
Аусқәа иҟаз
Урҭ иреиҳәон,
Ԥҳәыси хаҵеи
Зегь ӡырҩуан.
Тыкәа дбылуан,
Амца ицран,
Џьансыхә дахьгылаз
Хԥаны дибон.
Игәы ԥыжәжәауа
Блала дыԥшаауан,
Аха иабаҟоу
Иҩызцәа ибом.
Урҭ абаҟоу
Рымчқәа каԥсеит,
Ԥыҭк анҵлакгьы,
Рхаҭажәқәа ыӡуеит.
Адунеи изқәызгьы!
Ишацәтәыму баны,
Ҿааҳәыра рмоуа
Зынӡак иаԥырҵуеит.
V
«Ауал ҳшәароуп,
Ԥхьаҟа ҳаихароуп,
Иҳагу ҳусқәа
Наҳагӡароуп.
Аӡәгьы амала
Акраҳцәигауам,
Ҳазмыхәазгьы
Баша акырҳаиҭауам».
Џьансыхә ииҳәаз
Тыкәа дарқәԥеит,
Игәы амца
Ҭанаҵеит.
89

Дыҵҟьарц, дыԥарц
Уаҟа иақәикт,
Нас дгылан
Ус иҳәеит.
«Иуҳәаз зынӡак
Схы сыхнахит,
Иҳамоу жәгарц
Шәаҿуп шәара.
Шәаҟәыҵ, иазхоуп,
Ҳцәа ҳхышәхит,
Шәаҟәыҵ, шәаҟәыҵ,
Шәаҟәыҵ уажәшьҭа».
VI
Тыкәа ииҳәаз
Шьҭахьҟа иҿаҵәиит,
Акомҿар гылан
Уаҟа ицәажәеит.
Русқәа рҽеины
Ишьақәдырӷәӷәеит,
Ԥхьаҟатәи русқәагьы
Рҽаздырхиеит.
Аколнхара иалаз
Аџьажәлар,
Хыдҵас иргеит
Иара уа,
Рылаҵатәқәа
Ирылгар,
Ҿҳәарала иршәарц
Урҭ рыхәҭа.
Тыкәа иҩызцәа
Дук ҟамлеит,
Ибӷа ԥҵәаны
Уа даанхеит.
Игәгьы цәгьашәа
90

Еицҳаӡон,
Ихы зқәикшазгьы
Уаҟа иӡбон.
VII
Дзаҵәыкны дгылан
Хара далҵны,
Дхәыцуан, дгәырҩон
Дахьзаҵәыз.
Атәымнап инаҭаз
Имал иалҵны,
Зымҩа ацара
Иахьаҿыз.
Гәҭыхас иман,
Дагьаргәаҟӡон,
Иҩны, игәара,
Ижәқәа, иҽы.
Иԥсы иҭахазгьы
Уаҟа иҭнахӡон,
Иахьа иаҳаз
Ажәа мчы.
Ари ас дгыланы
Кыргьы дхәыцуан,
Иахьа акәхызма
Есқьынгьы.
Аџьажәлар рхақәиҭра
Иԥсы ихнахуан,
Дбылны даман
Деимҵәатәны.
АХԤАТӘИ АХЫ
Ашоура иҟаз
Аԥсабара,
91

Аԥша хьшәашәаӡа
Иаацәырҵит.
Тыкәа дзыдгылаз
Агәашьа днадҵит...
Аԥсаагьы ҷыт-сытҳәа
Ааиқәҿырҭит.
Адунеи лашара
Зцәыӡны инеиуаз,
Агәҭыха имаз
Иртәарц иӡбеит.
Иԥсы мцауа
Дахьыгәаҭеиуаз,
Ашьа каиҭәар
Деиӷьхарашәа ибеит.
Ила иҭыҵуаз
Амца рхылеит,
Иразын ҟама
Длаха-ҩахеит.
Икәымжәы аҿацәқәа
Ааҵеиркәакәеит,
Инаҩстәи ажра
Наҟ днахыԥеит.
II
Амза шашаӡа
Ашьхақәа иаарывҵын,
Аԥсабара ҷарыхәха
Иаалашеит.
Џьансыхә дыццакуа
Аусҳәарҭа даадәылҵын,
Шьаҿа ҭбаала
Иҿынеихеит.
Аусҳәарҭа ашҭа
Ккаӡа иҟан,
92

Уаҩ дубомыз
Баша џьаргьы...
Аҵла шәшьыра
Иҽавак дгылан,
Тыкәа дыҳәҵәыҳәҵәуа
Ауаҩшьра иҽазкны.
Џьансыхә днеиуан,
Игәы ҩауамызт,
Абџьар иажәлан
Уаҟа икымызт.
Иусқәа зызкыз
Хәыцырҭас иман,
Урҭ разықәԥашьа
Амҩа ихәыцуан.
III
Ашыр ирган
Аҵла днавҟьан,
Џьансыхә иаԥхьа
Дааиҿагылт.
«Узцом, уаангыл,
Узцом ҳәа уасҳәеит!»
Абас иҳәан
Иҟама ааҭихт.
«Сушьуеит усгьы
Аха ажәак уасҳәоит.
Уаргьы ушьуп
Идырны иумаз.
Сара сушьыр
Миллионҩык гылоит,
Сара сшьагьы
Урҭ ируеит!».
Уаҳа изымҳәеит
Џьансыхә ажәак,
93

Днапҟьа-шьапҟьауа
Ҵаҟа дкаҳаит.
Иԥсы ихазгьы
Имаӡеит рацәак,
Илацәагьы уаҟа
Инеиқәаҳаит.
IV
Рыла ҭшаша
Икәеицеиуа,
Аиаҵә хыхьынтә
Ҵаҟа иԥшуан.
Амза ссирха
Ишеишеиуа,
Цәашьра ауазшәа
Иԥхауан.
Аҵх ҭынчын,
Бжьыкгьы гомызт,
Ашәаԥыџьаԥ гыла
Иӡырҩуан.
Уахьԥшлакгьы
Уаҩ дубомызт,
Ахәқәа, ашьхақәа
Ҭынч иԥшуан.
Џьансыхә иҭаацәа
Мыцәаӡацызт,
Ишәауа, иӡыӡауа
Рҩны иҩнан.
Рцәашьы ибылуазгьы
Дмырцәаӡацызт,
Рашьа иааира
Иазԥшны итәан.
Урҭ ирбауамызт
Рашьа ихьыз,
94

Гәҩарас измадаз
Мамзаргьы.
Напык дшагаз,
Цәгьарак шихьыз,
Ас игәыӷуамызт
Дрымбаӡаргьы.
Џьансыхә дышьҭан
Ишьа тәахьан,
Игәы еисуам
Ила иабомызт.
Урҭқәа зегьы
Хара ицәцахьан,
Шьҭахьҟа ихынҳәырц
Бзанҵгьы иҟаломызт.
Аҵх цахьеит
Иара дызбода?
Дзаҵәыкны дышьҭоуп
Амҩа агәҭа.
Шәаџьҳәара зуада,
Ибаҩ згода?
Маӡа дырфеит
Уи уаха.
VI
Измыцәеит, изымтәеит,
Гәырҩас иҟарҵеит
Џьансыхә иҭаацәа.
– Џьансыхә дахьцаз
Уахь даанхаӡеит.
Абас еибырҳәоит,
Гәырҩала еицәажәоит.
«Саҳәшьа баала
Кацраа рҟынӡа!
Кац даахьазар
95

Уаҟа игәаҳҭап.
Џьансыхә дахьцазгьы
Уаҟа иҳаиҳәап.
Нас ҳаизыԥшып
Уи уаҵәынӡа».–
«Ибзиоуп, ҳашьҭы,
Лабак шьҭухроуп,
Аҵх цахеит
Маҷкгьы сшәоит.
Уи деибгам
Амала ҳгәыӷуеит,
Дшеибгам здыруеит
Сыԥсы цауеит».
VII
Уа иахьнеиз
Кац иреиҳәеит,
Џьансыхә дышдәықәлаз
Аҩныҟа...
Кацгьы дласны
Иҽааилеиҳәеит,
Дук мырҵыкәа
Дындәылҵит адәныҟа.
Шәызгылоузеи араҟа
Џьым, гәышьа?
Шәца аҩныҟа,
Шәышьҭалан шәыцә!
Џьансыхә машәырк
Ихьыз џьышьа,
Шәымшәан аказы,
Шәыҟаз ҭынч.
Сара снықәлоит
Ас адәы,
Дахьцаз еилыскаап
96

Уи сара.
Иусқәа рацәан,
Гәылак иҿы
Дыԥхьазар акәхап
Уи уаха?..
VIII
Имҩа ԥыхьа
Инхауаз,
Кац иреиҳәеит
Иҩызцәа ԥыҭҩык.
Џьансыхә аусҳәарҭаҿ
Дшынхаз,
Шәарҭасгьы дышрымоу
Хәҷык.
Еиманы идәықәлеит
Аусҳәарҭахь,
Кац драԥгылеит
Урҭ зегьы.
Шьҭахьҟа ихнымҳәырц
Урҭ арахь,
Рҩыза дымԥшаакәа
Уеизгьы.
Амза лашауа
Ажәҩан икыдыз,
Ирықәҷҷа инеиуан
Еимдауа.
Рҩыза бзиахә
Урҭ зеигәырӷьоз,
Дрымбашеи уажәыҵәҟьа
Амҩа агәҭа.
IX
«Абар дахьыҟоу!
Ҳазшьыда, ҳазшьыда?
97

Дыршьит ҳҩыза
Амҩа агәҭа.
Уҳәҳәа, ухыс,
Абааԥсы, Кәҷыҭа.
Ираҳә агәылацәа...
Уласны уцаны!!!»
Абас иҳәан
Кац длаҟәит,
Аԥсы деиқәикырц
Игәы иҭакны.
Аха инапқәа
Ишьапқәа ирымуит,
Иҩахьан, ишәхьан
Урҭ зегьы.
Ԥҳәыси ӡӷаби
Рыӡӷы иахауа,
Иҩны инеит
Аԥсы иҟны.
Ҷкәыни бырги
Рыгәқәа иҭасуа,
Еизеит аҳабла
Ижәпаҩны.
Џьансыхә иҩызцәа
Апартиа иалаз,
Рхы иқәырҵеит
Уи цәгьаӡа.
Рҩыза дышьны
Зымҩа ибналаз,
Дрыԥшаарц ишьҭалт
Иццакуа.
Инхаз агәылацәа
Урҭ еицхыраан,
Аԥсы дышьҭыхны
Аҩныҟа дыргеит.
Уа дахьнаргаз
98

Дук мырҵыкәа,
Аԥсы имаҭәа
Қәнагала идырхиеит.
Ргәы далсит
Џьансыхә иҩызцәа,
Иҭынхацәа, иқәлацәа
Зегьы.
Еизеит ирацәаҩны
Ашҭа иазымкуа,
Акомҿаргьы гылан
Рбираҟ ҟаԥшь кны.
XI
Ауаҩы дызшьызгьы
Хара дзымцеит,
Дыкны дҿаҳәа
Днаргеит уаҟа.
Иаразнак ала
Уи ддәықәырҵеит,
Иара иахьиҭыԥыз
Абахҭа ашҟа.
Дҭаркит абахҭа,
Иус рыӡбеит,
Иԥсы ҭанаҵы
Хақәиҭра иоуам.
Ацәгьара ииуз
Шықәнамгаз ибеит,
Аха иабаҟоу
Ԥсыхәа имам.
Иԥсыз ишьагьы
Азакуан иауит,
Қәнамгала иныҟәаз
Ихаҭа дақәшәеит.
Зшьа кеиҭәаз
99

Ишьа џьалра изауит,
Ҿыхҩы димамкәа
Цәгьала даақәхеит.
XII
Аҩнду еиҵҳәа
Иашҭа иҭагылаз,
Тәым напыла
Ирҳаз амал,
Иқьаԥҭажәхеит зегьы.
Уи имаз,
Иаҩызахеит ҵәҩанда
Игылоу аџьаргәал.
Ирфауа рымам
Амла иагоит,
Ирахә, иԥҳәыс,
Ихәыҷқәа.
Иацеиԥш иахьагьы
Амра гылоит,
Амра ҭашәоит,
Ихәлоит, ишоит.
Апролетаршьа зламкәа
Ҳамҩа иаԥгылаз,
Дыԥсуеит дыӡуеит,
Хланҵы дцоит.
Иацеиԥш иахьагьы
Амшын еисуеит,
Ашәах хчыла
Аҟәара иаҿықәсуеит.
Ауаҩымра ныҟәзгауа
Цәгьала дыԥсуеит,
Игәамԥхауа, ииҭахым
Иара иԥықәслоит,
Иара Аҟәа
100

Абахҭа дҭаԥсуеит.
Ииуз зҩахеит
Иара изы цәгьала,
Игәара еилаҩрит,
Иашҭа хкаам.
Ихыбрақәа баауеит,
Еилыбгоит,
Иҭацәуп, џьықәреигьы
Ица иҭам,
Зегь рылагь
Хланҵы дцауеит.
XIII
Џьансыхә иҭаацәа
Аколнхара иалоуп,
Крыруеит, крырфоит
Рызхара.
Уаҟа инеиуеит
Акомҿар иалоу,
Аус рзуны
Ицоит дара.
Џьансыхә иашьцәа
Акомҿар иалалт,
Ргәы камыжькәа
Аус руеит.
Аизара анрымоу
Иқәгыла ицәажәоит,
Акулакцәа рныхраз
Дара қәԥауеит.
Урҭ ироуит
Уажәы аакьыскьа,
Ажәхьа бзиа
Уаанӡа ирмоуаз.
Иқәла ицоит
101

Амҩа изнылаз,
Аҩыза Сталин
Шәцаҳәа ахьреиҳәаз.
Аҟәа, 1934

АЧАРА
Иахьа чароуп,
Гәырӷьа-чароуп,
Колнхара чашәуп изхатәоу.
Анаҟа-араҟа
Ашәа рҳәароуп.
Икәаша-хәмарроуп ԥхьаҟа ицо.
Аҩын дуқәа
Малла ибеиоуп,
Иҭбаа-ҭыцәӡа изҵатәо.
Мал чаԥароуп,
Чашә ааӡароуп,
Хыма-ԥсыма изҿӡо.
Ачара руроуп,
Икәаша-хәмарроуп,
Хаала ичароуп урҭ зегьы.
Ӷәӷәала иқәԥароуп,
Усда имтәароуп,
Рус иаиааироуп есқьынгьы.
Ҳаи, дад, уқәла
Укәаша,
Ашыр-шырҳәа...
Умԥхашьан.
Рԥыск дҩагылеит,
Дкәашарц даагылеит,
Баҩы-ласыла: «бааи аҭыԥҳа!»
102

Рнапы еинырҟьеит,
Ашәа еицырҳәеит,
Арԥар бзиахә еилыхха.
Еи-ҳа, аари-ра,
Шәас уара, чари-ра,
Ҽаҩра дула ҳанхалап,
Еи-ҳа, аари-ра,
Махәҿа ӷәӷәала ҳақәԥалап.
Иумур – иумфан,
Иуур – умшәан,
Крызуз крифоит –
Мла дакӡом.
Баша иныҟәо,
Имоу хьӡыкоуп,
Ибла еиҵыхны дубаӡом.
Еи-ҳа, аари-ра,
Шәас уара, чари-ра,
Аԥҳәызба, арԥыс, шәкәашала.
Еи-ҳа, аари-ра,
Шәас уара, чари-ра,
Аиааира ашәа ҳа иаҳҳәалап.
АКОМҾАР
Амреи аԥҭеи рыбжьара,
Аҳаир иамҭо ԥсшьара,
Зхы иазырхәо ауаа-ҿар –
Ҩызас дрымоуп акомҿар.
Асыԥса жәҩанс амшын иахьамоу,
«Челиускин» хаҵа ахьҭахаз,
Амҩа бжьызго ауаа-ҿар,
Уаҟа дрылоуп акомҿар.
Ҩада ихаланы – ҳаракынтә,
103

«Изларгәаӷьуазеи» уҳәаратәы
Хаҵарыла икаԥо аҿар –
Раԥхьа дгылоуп акомҿар.
Нахьхьи хараӡа, амра ахьгыло,
Аԥсыцәгьа имцабз иаҿагылоу,
Зшьа иамеигӡа иказҭәо аҿар,
Уаҟа дрылоуп акомҿар.
Аҩыза Сталин бзиа иибо,
Зхы иақәиҭхаз ауаа-ҿар,
Аусцәгьа ахьыҟоу амҩа бжьызго,
Ҩызас дрымоуп акомҿар.
1935

УАХЫЛАТӘИ САХЬАҚӘАК
Рыла ҭшаша
Икәеицеиуа,
Аиаҵә хыхьынтә
Ҵаҟа иԥшуан.
Амза ссирха
Ишеишеиуа,
Цәашьра ауазшәа
Иԥхауан.
Аҵх ҭынчын
Бжьыкгьы гомызт,
Шәаԥыџьаԥ гыла
Иӡырҩуан.
Уахьыԥшлакгьы
Уаҩ дубомызт,
Археи ашьхеи
Ҭынч иԥшуан.
Ихандеиуаз
104

Иахьа ҽныла,
Ацәа иалан
Ихааӡа.
Рыԥхыӡ бзиа
Уа гәырҭәыла,
Дара ирҿықәын
Иԥхаӡа.
Мап, аҭынчра агәы еисуеит,
Аԥсҭазаарагьы еилашуеит.
1935

УО РЕРАШЬА, ПЫШӘ АБАША
Шәак наҳҳәанда, уо рерашьа,
Иузамҭаӡо уи аҳәашьа...
Арас рыҵач, аҵәаша, аҳаша,
Уо рерашьа, уо рерашьа,
Еилагылан абна баша!
Аҵыхәа-баба иамам ԥсыхәа,
Арас илоуп уи аҵыхәа,
Кәти кәатеи ирымҭо ԥсыха,
Ирдыԥдыԥуа ирдықдықуа,
Амҩа иқәуп рыбла ҭыхуа.
Ацқәа хџьаџьа уаҟа ақәыџьма,
Иамфахьазыз Гыџьа иџьма,
Аха аԥшатлакә иарқыџьқыџьма?
Еилагылан абна баша
Уо рерашьа, уо рерашьа!
Аколнхацәа ҳаит амарџьа,
Ари абна ҳасны ианхаҳҿа,
Ишәҭы какаҷха уаҟа абаҳча,
Иҟалоит ҳәа Пышә ианреиҳәа,
105

Аколнхацәа леит аӷьеҩҳәа!
Ари ишаабо даара ишьахәуп,
Абаҳча ахьыҟоу адгьыл чашәуп,
Аха ижәбома Пышә дыччархәуп,
Аколнхара аиҳаб арԥыс Пышә,
Ижәбома дшасуа уа атрышә.
Ихәда иқәушәа шьхак едарас,
Ихахә абаба, ихахә арас,
Имоушәаҵәҟьа уигь хьамҭарас,
Уо рерашьа, уо рерашьа,
Абан дахьнеиуа Пышә аҩашьа.
Унан хкыдҟьа, унан хгәаша!
Алахь ҿаша, Пышә абаша,
«Бзиа жәуит» ҳәа жәак иҳәашам,
Ҳаи дышԥаԥсу иаҳауеи!
Нас иреиҳәеит – ишәмаҳауеи:
«Аус шԥажәуеи шәзырхьамҭази?
Шәара цәҳәынтызи, ацәҟьантази!
Ас шәыбжьыхны шәызҟаҭәазеи?
Еи, шәышԥаҿу шәгәагәауа,
Шәлымҳа нышәла ижәагәа.
Еи! Шәышԥаԥшу шәдысӡа,
Атахҳәа сшәыс шәеизысцап,
Шәԥахны амшын шәынхысҵап.
Еӷьуп дадраа, шәыццаки,
Мамзар шәасҭап «Саловки».
Ас аниҳәоз иҿы ашәах,
Ишԥаиҿачуаз ҳаи алаҳ!
Изеиҳәазгьы «ахлымӡаах»,
Ахлымӡаах ҳаиҳәеит акаамеҭ!
Акаамеҭ, аума ҳала иабеит.
«Шьҭа иуҭахызаргьы упата» –,
Ирҳан ицәеимпит еиԥхьытта,
Иҟәашӡа иалҵит ихы ада,
106

Кәы-кәы, кәы-кәы иарҳәеит Пышә,
Уи аҵкыс ифанда уи анышә.
Пышә ихьӡырҵеит ах ҭацәы,
Ишыжәбо иахьыршьит уи ихәы аҵәы.
Нас даарышьҭит даҽаӡәы,
Абыржә иаарышьҭыз еиҳа данеиӷьха,
Аколнхацәагьы ԥхьаҟа ианеиха,
Аигәышә ццышәи, аиха ҵари,
Амахәҿа ӷәӷәеи ахаҵареи,
Имҳәо «ҳаҟәыҵны ҳашԥацари».
Аӷьеҩуаа аӷьеҩҳәа абна ианажәла,
Уа исирхеит абаҳча чашәла.
Аҳаша еихарҳаит, аҵәаша еихарҳаит,
Аҿыцқәагьы уаҟа еиҭарҳаит,
– Ақәыџьма ԥсыцәгьа наҟ уца – рҳәеит,
Абаҳча иакәшеит маҭшәа адаҷқәа,
Ашәҭгьы ахылиааит, ишәҭыкакаҷха!
1936

КОЛХИДА
Алахь еиқәҵа шықәсы шәкыла,
Аамҭа мҩасуан ишлаӡа.
Ашьха дуқәа еивҵагыла,
Иԥшуан нырцәҟа, хараӡа.
Шьабысҭакгьы икаԥачаԥо,
Араҟа иубомызт адәаҿы.
Адгьыл ӡҟача икьаҳәуа, иҷабуа,
Уԥсы ҭнахуан угәаҿы.
Аҳәынҵәа, аӡытҟәа, акәыбры...
(Ашыӡгьы араҟа мчыла ицәқәасуан)...
Изымбацда, ацәа ианҭыҵуа Кәыдры?!
107

Абас Рионгьы акырӡа имҩасхьан.
Акәыбры халан еилаԥыруа,
Азҩа дуқәа рчаԥауан.
Адаӷь шьҭыԥа еилаԥауа,
Бжьырацәала икакауан.
Алахь еиқәҵа шықәсы шәкыла,
Аамҭа мҩасуан ишлаӡа.
Ашьха дуқәа еивҵагыла,
Иԥшуан нырцәҟа, хараӡа.
Игәааз амшынгьы аҭра иҭамгыло,
Ацәқәырԥа дуқәа аҟәара иасуан.
Рион аӡыхәашь адамба иажәлон,
Адгьыл чашәрақәа ирыӡӷасуан.
Амш еиқәара жәҩанс иаҭа
Ашәы еиқәаҵәала аҽҭаҳәҳәа.
Гәыблыда араҟа амра икьаҭаз,
Гәырҩас иаман Колхида аԥшаҳәа.
Иахьа иԥхоит амра игылаз...
Зымҩа идәықәҵоуп Рион аӡхыда.
Махәҿа ӷәӷәала еивҵагылаз,
Идыркакаҷт ажәытә Колхида.
Аҳәынҵәа ахьыҟаз, икакаҷха,
Баҳча ссирла ихҩаӡоуп...
Аҵла дуқәа рыбӷьы акажьха,
Урҭ ироуам, иԥшӡаӡоуп.
Адгьыл зҩыдан, адгьыл чашәран,
Амшын инакәшеит ихәхәаӡа.
Гәышԥыла араҟа иааин иажәлаз,
Анышә еиларсеит иӷәӷәаӡа.
Аӡытҟәа мшынха игазго,
Ԥаса иахьықәыз аԥшаҳәа.
Иахьа уеимдозар иубаӡом,
Уаҩ дахьыҟам ус цәаҳәак.
Алахь еиқәҵа шықәсы шәкыла,
108

Аамҭа имҩасуаз ишлаӡа.
Уи иагәылиааит еивҵагыла,
Абаҳча дуӡӡа, иԥшӡаӡа.
Колхида, 1938

ИБАДАҚЬУАЗ АМШӘ
Ажәамаана
Аккара рцәажәо, арҩаш ашьхантә,
Игәрымуа илеиуан илбааҟьа.
Ашоура аныҟала аӡқәа ахьмаҷхаз,
Гәалас иаман уи иахьа.
Арҩаш ааигәа ашьхамшә бақьуа,
Амырхәага аҽаҭа игылан. –
Иалахәмаруан ахаҳә, амақьа,
Аӡы иҭасуан уи шьапыла.
Аӡы иҭанажьуан ауахәа,
Ақыдбажәқәа, ахаҳә дуқәа.
Икыдыззалон аӡахәа,
Аҵла дуқәа ирықәлон.
Зны аӡхықәаҿ абас аҳәеит:
«Амч исыло ахаҳә арҩоит.
Арҩаш ччиа, уеижәхысло,
Уҭаба зынӡак, уаҳа иуцлом...
Уара уҭабеит ҳәа сымхәыцкәа,
Сӡамҩа цәысԥуам шьаԥхыцла».
Амшә шбадақьуаз икарахеит,
Изышьцылахьаз акәарақәа
109

Ашьхаӡ шреиԥшым амбаӡеит, –
Арҩаш гызмал ҭамбаӡеит.
Ашьыбжьышьҭахь аԥҭа шхылаз,
Азгәамҭаӡеит амшә ахәлак.
Амацәысрагь имаҭшәа,
Ажәҩан хызҟьаз иамыршәеит.
Иара убасҟан ашьапҟьаҟьа
Аӡы ианеисоз аҽырԥагьа,
Арҩаш ҭыҩраҿ ақәа ауан,
Ажәҩан шыкьуан, илагауан.
Дук мырҵыкәан аӡгьы хыҵит,
Цәқәырԥа дула зегьы ирхыҵәеит.
Аӡы ишьҭнахит ирҳәазо.
Амшә ақәыхәла, ишҳәацәоз.
Ажәамаана цасҳәа ихәыцым,
Иззеилымкааз ихьӡуп дагәа.
Аҳаҭхәыжә убар уахымччан,
Аҩнуҵҟа иҭоу умбакәа.
1938

ИЛОУҴАРОУП ИАНААУРЫХУА
Ажәамаана
Ӡынрак азы аамҭа цәгьахеит,
Асду ауит, ихьҭахеит.
Ашәарахқәа еимдо игәаран –
Рыфатә иашьҭан, иҩ икәаруа.

110

Ақәыџьма ауасаҭра иахаҩауан,
Акәац тата иарччалон ахаҿы.
«Сабацари уажәшьҭа уаха» ҳәа,
Арбаӷьқәа иреиҽырбон абгахәыҷы.
Цәыӡда иԥшаауа атрым-трымҳәа,
Ажьа аҿан кыӡӷи каҵәареи.
Ашәыб аҿачы, икәырӡа алымҳа,
Ацыӷ шәарацон акаҵәараҿ.
Урҭ ирхыччон иахьҭаз аҭыҩра,
Хьаада-баада, амшә ачала!
Аҽхәабжьы ссирӡа уаҟа иҭыҩуан,
Инаҳәааҳәуа иахьтәаз иара ԥшьаала.
Ҽнак иаагәалашәеит уи ахәаша,
Ааԥын шааиз, абнара шҿыхаз.
Аҭыҩра инҭыҵит... Нас агәы иахәашаз
Џьара иамбеит... Амгәа инацрыхеит.
Ақәыџьмаҿы инеин акәац ианаҳәа,
Иааԥышәырччан ақәыџьма, ус аҳәеит:
– Нас, нас дад иуҭахузеи уаҳа,
Ушызбо ала, укьатеиқәа цәгьа иҩеит.
Иухьыз сгәы иалоуп, иуасҳәап аиаша,
Исызхашоуп сара исымоу, уаҳа мап,
Аџьа умбан ус, иуҳәо башоуп,
Ухы уацхраа, соуԥшәыл, иахьанатә.
Абга иаҭааит амшә ачала,
Абга иаҳәеит: «сымԥ умааин, наҟ, наҟ!
Уа уаха сымам, усԥырҵ ԥшьаала,
Амала башаӡа уа ухы ургәаҟт».
111

Ацыӷгьы иамҳәеит амшә иахәашаз,
Ажьагьы ҭрысны џьара ибналеит.
Шьҭа узыжьжьода уара ахәаша,
Изхарада иуоуз агәала?!
Зегьы ижәдыруеит, уи маӡам...
Измаҳаз иҟынӡагь инаӡароуп,
Аӡәы изымдыруа ара иҳәаӡам,
Иааурыхырц азы зны илоуҵароуп.
1938

СА СГӘАԤХАРА
Ишәалкьа-мроушәа са сгәаԥхара,
Иахьа исзааины уаҵәы ицом.
Ицәырҟьа имааиӡеит уи ахала,
Ианааиуа имцаԥшьуп, иҿацоуп.
Жәаха смиӡеит, сара схәыҷӡам,
Сажәит ҳәа исыҵгәам са слаба.
Сымҩа ҟьаҟьоуп, ихәашьӡам,
Сгәаԥхара сыԥхьоит лабҿаба.
Избеит Ростов, Москва,
Бақәа, Аҟәа иаҩызоуп урҭ са сзы,
Харков збаргьы Бақәа мбакәа,
Калам шьҭысхуеит аҩразы.
Ус анакәха, соуԥшәыл Қәиқәа,
Бара икабмыршәын лаӷырӡык.
Гәырҩа маҷи гәырҩа дуқәеи,
Бааигәа иҟам, ихараӡоуп.
Бара исхыбҵаз быблеиқәара,
Сгәы ҟаҵага – сымра иԥхо.
Уи иснарбашам мамиқәарак,
112

Уи цәашьушәа са исҿаԥхоит.
Иахьа бызбом, бааигәа сыҟам...
Рыцҳароума уи ҳа ҳзы?!
Бгәаԥхара сымоуп – абар иахьыҟоу,
Сыкәа иҭасҵеит сгәы разны.
Сымҩа ариашоит, нас сархаҵоит,
Агәырӷьара ашәа са иснарҳәоит.
Амҵәыжәҩа снаҭоит уи сахьаҵоу,
Абзиабара сгәы иҭаҳәҳәо.
Ус анакәха, сыбла ҭшаша,
Бара икабмыршәын лаӷырӡык...
Аиаша хьчо, исҳәоит аиаша:
Сыԥсадгьыл исҭом даҽаӡәы!
1939

АКОЛНХАЦӘА РАШӘА
Археи ҿаҩеи ҽаҩра мхыла,
Иҭаҳәҳәоуп иҩычан ииаҵәаӡа.
Мчы ӷәӷәаралеи гәышьамхылеи,
Ҳа иаҳԥызго дҟамлаӡацт.
Сталин амҩа иаҳирбаз,
Ҳама ихалоит акаҵәарахь.
Ԥаса игәаҟуа игәынқьуаз,
Амра шаша рзыкаҷҷарахт.
Иуеиӷьу сымам са сыԥсадгьыл,
Сашәа уалоуп ухааӡа.
Сара сзыҳәа угәарабжьарам,
Удунеи ҿыцуп, уҭбааӡа.
Иаҳԥырхаган иаҳҿагылоу,
Мра лашара уи иҳарбом.
Ҳпартиа хаҵа ҳаԥхьагылаҩ,
113

Амҩа иаша ҳа иаҳнарбоит.
Ҽаҩра бӷьыла ашәа ҳәо,
Аԥша ҟәанда былгьа-хәмаруеит.
Ҳа ҳазнылаз ацәаҳәа,
Сталин имҩоуп-гәырӷьаччара.
Иуеиӷьу сымам са сыԥсадгьыл,
Сашәа уалоуп ухааӡа.
Сара сзыҳәа угәарабжьарам,
Удунеи ҿыцуп, уҭбааӡа.
Ҳадгьыл беиоуп чашә рацәала,
Разҟы шкәакәала ҳгәы ҭәуп.
Ҳамра шаша, ҳа ҳ-Сталин,
Сталин дуӡӡа – иҭабуп.
Ҳразҟ иҳамоу уаҩгьы иаҳҭом,
Џырнапыла араҟа иаҳкуп.
Ҳажәа бџьарны ҳара иҳазҭаз,
Сталин дуӡӡа – иҭабуп!
Абзанхара амҩа иқәла,
Араҟа иаҳзааиз еиманы,
Салам шәаҳҭоит, салам дуӡӡа,
Ақырҭуа, аурыс, ерманы.
Иҭбааҭыцәуп ҳадгьыл ԥсыла,
Шәара шәзыҳәа ҳашә артуп.
Ҳҩызцәа шәааган шәҳадзыргылаз,
Сталин дуӡӡа – иҭабуп!
1939

АУАҨЫ АԤСААТӘ
Апилот аԥсуа ԥҳәызба лахь
Са издыруеит, бара бмаҷын,
Бажәа еилгамзи быӡҟын.
114

Хәмарга бзиас еимхәыц даҷын,
Ибыма бдәықәыз адәаҟны.
Быҩуа быԥо ҵаҟа бкаԥо,
Амра баҵан бгәырӷьаҵәа.
Амца ибхылҟьоз уаҳа имкьаҭо,
Иацхәмаруан бгәаҵәа.
Брыҵашьыцуан хыхь ихала,
Аԥсаа игәырӷьоз ашәа ҳәо.
Уаҟа хыхьӡа баргьы бхала,
Бнеирц гәҭыхас бгәы иаҳәон.
«Уаангыл аԥсаатә, ужәҩа рхаха
Сдухар схалоит уара уҿы!»
Абас бымҳәози бнапы бҩаха,
Хыхь бхалан ахәаҿы.
Амра гьежьӡа барбалҵас,
«Бзиала» аҳәазшәа ианҭашәо,
Ирхәан бзықәтәаз уаҟа балҿыс,
Иныжьны бцон аҩныҟа, бшәо.
1939

УГӘЫРӶЬА, АМШЫН ДУ
Ибылгьа-хәмаруа, ишәах мацароу,
Икаԥачаԥо аҟәара иасуа,
Уаркәеикәеит амра цара,
Угәырӷьа, Амшын ду, угәырӷьа-цәқәасла,
Уара иухыҷҷалоит шәымрак рыла,
Стәыла амра сгәыҟаҵага,
Избахьада даҽа тәылак,
Абас иахьыҟоу гәырӷьаҵәагак.
Омар иканџьа каҳабӷало,
Араҟа иузааиуам уи гәыԥҵәаган.
115

Розен қьафла акәаԥра дхалан,
Ибжьы гаӡом мал еимҵәаган.
Анаҟа итҟәацуеит алаӷәым,
Ашьха дуқәа ԥыжәжәауа.
Шықәсы шәкыла иҵәахыз,
Ахаҳә рацәа ҵыжәжәауа.
Араҟа иҭарбоуп аӡытҟәа шана,
Махәҭа жәпала еивҵагылоу.
Игәырӷьа-хәмаруеит иҟәандоу ԥшала,
Ааԥын баҳча иаҵәабӷьыла.
Ишәҭы-какаҷха, инеиужьны,
Арха дуқәа шьҭоуп ара.
Дгьыл цәаҳәакгьы баша иныжьым,
Уи иссирӡоуп абара.
Археи-ҿаҩеи еимадоуп,
Лашькьындаргьы – уи қалақьроуп.
Аԥсҭа ҭынчра еилагоуп –
Адәыӷба неиуеит агәадақьҳәа.
Угәырӷьа, Амшын ду, угәырӷьа-цәқәасла,
Угәырӷьа-хәмарла – ишәахмацароу.
Укаԥачаԥо аҟәара уасла,
Уа иухыҷҷалоит амра цара.
1939

АПАРАШИУТИСТ
Ибла иабомызт абнеи ашьхеи,
Илаԥш рыхҟьеит аӡырҩаш дуқәа.
Бзиа иибоз лымҭеи лышьҭеи,
Ҵаҟа инижьит, иганахь дықәым,
Уи длызхәыцуам, лыхьӡ иҿықәым.
Иҟьалаԥала амра иаҵаз
116

Аԥсҭҳәа нижьит хараӡа,
Дзықәтәаз ԥырны ҩада ишԥацоз,
Аҳаир гәышԥыла иацҟьон,
Агәыргәырҳәа абжьы ӷәӷәаӡа!
Игәы шәомызт, игәы хаҵан,
Ааигәа ибомызт уи аԥсаатә...
Амра шаша дԥыруа даҵан,
Ах еиԥш днеиуан амра ацахь,
Аџьыр иалхыз дақәтәан аԥсаатә.
Ҿык иамҳәацыз иахьанӡа,
Аҳаир иналҟьан ҵаҟанӡа,
Илеит иԥырны ажәак...
Ари закәызеи, иабанӡатә?
Изҳәаз дарбан «ҩажәа»?
Агәыргәырҳәа аԥсаатә сахьа
Жәҩанҟа ихалаз ҳаракы,
«Ари абацеи» уҳәартәы,
Аҳаир иаҵәахт иумҭа абаха...
Абжьы гомызт даҽакы.
«Ҩажәа рҟынтәи салам шәымоуп!»
Абас иҳәазшәа дгәырӷьаҵәа,
Аԥша хьшәашәа наҟ иԥхьацо,
Дкаууа длеиуан аҳаир иаԥшәымаз,
Гәы шьамхыла дыӷәӷәаӡа.
1940

АШЫҚӘС ҾЫЦ
Ҳахәмаруа, ҳгәырӷьо, ашәа ҳәо,
Иреиӷьу ашықәс ҳа ҳаԥылоит,
117

Асы рбылгьа, еизыҳәҳәо,
Сахьа шәкыла иҳаргылоит.
Ҳиолка ҩычоуп мца рацәала,
Ҳагәҭа игылоу дед-мороз,
Дҿаԥха ҿаччоит жакьа шлала,
Метрк абжа даҟароуп.
Угәырӷьа, угәырӷьа аԥша хьшәашәа,
Убылгьа-хәмарла ҳара ҳҿы,
Иҳацҳәа иаҳҳәо ахацәа рашәа,
Убжьы дәықәҵа ҳаракы.
Измоу дарбан ҳара ҳада,
Насыԥ шкәакәа знапаҿы?
1940

А. М. ҶОҶУА
Ажәа рацәала сгәы иҭоу сызҳәом,
Сажәеинраала, усыхәа абраҟа!
Иацтәи сашәа иахьа исызхом...
О, амуза, угәырӷьа-хәмаруа ушԥаҟоу!
Сашәақәа иреиӷьу иахьа исҳәароуп,
Рифма хаала еишьҭаҵо.
Сыбжьы, удуха, уӷәӷәахароуп,
Сгәаҵаҟынӡа ушьҭа анҵо.
Игәыҟаҵагоу ҳара ҳзыҳәа,
Амра дуӡӡа хаала изхаҷҷаз.
Игәырӷьа-хәмаруа иалоу ҳныҳәа,
Ҳудныҳәалоит иахьа аҿар.
Зқьыбла рыла уара угәарҭеит,
Агәырацәа гәырӷьоит уара узы.
Аџьа ззубаз ауаа гәарҭак,
Иҭабуп ҳәа уарҳәоит абыржәы.
118

Уанхәыҷызгьы угәҭыха дуӡӡан,
Ирацәан аусқәа уара узышьҭаз.
Угәы иҭоукыз џьаргьы имырӡкәа,
Ишиашаз иноугеит иахьахәҭаз.
Ҳаҭыр дула, гәыргарада,
Жәа хаа ҟәышла иуааӡеит аҿар.
Абар иахьыҟоу урҭ гәырҩада,
Иҭабуп ҳәа уарҳәоит игәырӷьаҵәа!
1940

КӘАСҬА ХЕТАГӘЫРОВ
Иацеиԥш иахьагьы ахаҿы ҭаҳәҳәа,
Ерцахә ӡырҩуеит игылан араҟа.
Терек хәмаруа иқәуп аԥшаҳәа,
Ахаҳәқәа еигәыдҵо еилаҟәаҟәа.
Уара иубом игәырӷьо стәыла,
Заанаҵ уцәеит уҭахәхәа зынӡак,
О, Кәасҭа, исгәалашәоит ара уангылаз,
Гәырҩашәкла иануҳәоз ашәа хааӡа.
Аԥҳәызба-ԥшӡа лыблеиқәара,
Амра шаша алахәмаруеит.
Ашәа умдан илҳәоит ара,
О, Кәасҭа, иӡит наӡаӡа агәырҩара.
Иҟам уаҳа игәаҟуа ҳаблак,
Аҵәыуабжь аныҩуам ашьха акараҳәа.
Амцабз иаҭоуп ицәқәасуаз адабла,
Аџьажәлар гылеит гәышԥыла аӷьараҳәа.
1940

119

АСАЛАМ АҞӘАҞА
Сара узбоит, ԥаса сыҟан,
Убаҳча сыҵан сыԥсы шьо...
Иухәаччозшәа уаԥхьа, анаҟа,
Амшын уҿықәсуан еилаҽҽо.
Аӡын дуқәа аԥхын баҳчеиԥш
Ашәаԥыџьаԥ рхашьшьын...
Ахаҵарашәа аниҳәоз ахьча
Ухьӡ еиҭеиҳәон, дузыԥшын.
Сара узбеит, уа уҿы сыҟам,
Уажәахә сымоуп уи бласы.
Аиааира сыман нас Аԥсныҟа
Саргьы снеиуеит уахь лассы.
Сара сеигӡом сшьа икаҭәоугьы,
Сыԥсадгьыл иасҭеит аҭоуба,
Иаҭаххозар сыԥсы иҭоугьы,
Раԥхьа ишасҭо агәра га!
Снеиуеит ааԥын аҿа ангыло,
Ҳтәыла иақәлаз дҭарханы.
Сыԥсеиԥш избо сара стәыла,
Ахәра иамоу ҿаҳәаны!..
Убас сабџьар аҭра инҭарс,
Арашь сақәтәа снеиуеит уахь.
Раԥхьа сгәазҭо аԥшӡа илҳәарц:
«Фырхаҵак даауеит ҳара ҳахь!».
Бриансктәи абнаршәыра.
1942

120

АМШ ЦӘГЬОУП АХА...
Ажәҩан гәыцқьа аԥҭа нхылан,
Аԥша нықәсит ихааӡа.
Амшгьы еилахәлеит уахылеиԥш,
Ақәа леиуеит иԥхаӡа.
Илаӷырӡушәа ақәа илеиуа,
Ашьац иаҵәара иалаҭәоит.
Амацәысра шеишеиуа,
Аԥҭагәаҩа иналабоит.
Абарҵа снықәгылт. Илашьцоуп.
Илаӷырӡышеит ашьыжь шара.
Амшын сакароуп, ихәашьӡоуп,
Ажәҩан иамам лашарак.
Мап, соуԥшәыл, сыԥсы иалоу,
Са сгәы зыҟоу, бара бзоуп.
Ақәа аургьы ихкәоит ԥшьаала,
Ҭынчрак змамгьы сара соуп.
1942

ЗНЫ ҴХЫБЖЬОНК АЗЫ
Идыдуам, имацәысуам,
Жәҩан ианылом амца каххаа,
Ацәыкәбарқәа леиуам еихьыс-еиԥысуа,
Илашьцоуп, иасуеит аԥшахаа.
Изырлашьцазеи, слашәыма,
Ма «атыҩ» иакыма амза шаша?!.
Дзысымбозеи сгәы аԥшәма –
Сгәы зырҿыхо ашәа зҳәаша?

121

Мап, иҟаз аҵх даҽакала, –
Сара сзыҳәа уи ԥхашьом,
Саргьы убасоуп: сгәы акы алам,
Аҵх лашьцазар – сгәыкра лашоуп.
1942

АЖӘҴЫС
Аԥсадгьыл ду аҿ зегь оуԥшәылха,
Шьжьымҭаншәа ааԥын амра ԥхоит.
Адәқәа ирықәҭәаз аӡаӡа еишьылха,
Бла рацәала еикәаԥхоит.
Ашьхеи археи хара иныжьны,
Ажәҵыс ҷырҷыруа ааԥын иалоуп.
Ихаау ашәала ашәак нмыжьуа,
Саннеиуа исԥылоит ихиаала.
Сыжәҵыс ԥшӡа! бзиа зҳәаша,
Ажәабжьк иҿыцу насурҳароуп.
Уара исцәумӡан, исаҳә аиаша,
Соуԥшәыл дубазар соуҳәароуп.
Лыбла еиқәума са сахьыҟам,
Ԥхыӡла илбома саауашәа?
Сымш, ажәҵыс! иахьа зеиӷьаҟам
Ԥсышәала исҳәароуп иреиӷьу ашәак.
Иааҷырҷырын амахә иқәтәаз,
Ажәҵыс бзиахә ус аҳәеит:
«Лыӡбахә рымоуп гәазырҳагас,
Ашьхеи, агеи, аԥшаҳәеи».
1943

122

БЗИА ИЗБО ЛАХЬ
Ианшоураз аӡы зжәуазар,
Са сгәы бҭамзи ахәаша.
Ахҿа анааиуаз сымшәазар,
Иҟасҵон бгәы иахәашаз.
Ихтны имҳәакәа са сыбжьахеит,
Амца исымаз быԥсаҟьеит;
Са саныббагьы бхы бымҩахеит,
Бгәыӷра зыбҭаз бижьаӡеит.
Бара бҩымкәа, насгьы бӡымкәа,
Са бахьызбо сеилагоит.
Сыбзиабара сгәы иазымкуа
Иҭажьу хыжжны икаҭәоит.
Франгь аҳәоушәа икалаӡа,
Ахәыц иақәшәар ихнаҵәап.
Сгәыкыра гылоуп иҵарӡа,
Бгәы иаанамган уи цагәхап.
1943

СИАҴӘА
Ианхыстуа сылацәа,
Сылаԥш нақәшәоит сиаҵәа.
Зны илацәҟәысуеит,
Нас иааҟәыҵуеит,
Икыдуп баша ихәыцуа,
Икәеикәеиуа еимхәыцшәа.
Уи иаздырам сыгәҭыха,–
Саныцәоу иара ҿыхоит:
123

Алашьцара,
Амацара,
Исыздырам изагәылаччо,
Ажәҩан иахьагәылашьшьу.
Издыруада сиаҵәа
Гәыкала исылаҵәаз,
Иаҭахызар,
Иазыԥшызар
Сыбзазара исықәлашоз,
Ирҵәыуаларц сықәлацәа?!
Мап! ианхыстуа сылацәа,
Инасыхәаччоит сиаҵәа,
Нас иналаӡуеит,
Жәҩан иналабоит,
Аҭыԥ лыҭо са сгәаҿы
Сышәҭқәа ирылоу еикәарҽы.
1943

АԤСАДГЬЫЛ АЗЫ АШӘА
Сыԥсадгьыл азыҳәа апоет иажәабжь,
Акы еиԥшым хара инаҩуеит.
Амра иаҩызоуп игылаз ашьыжь,
Агәаҿы инеины ихааӡа иҭаҩуеит.
Гәырҭәыла избаз раԥхьа сара,
Сыԥсадгьыл реиӷьын уи хаҭала.
Амреиԥш иаҿын аԥхара –
Ашәахәа неиуан са сгәы иҭаларц.
Разҟы хшәыла са сааӡар,
Сгараҿ иснаҭон агәадура.
124

Аԥша снарсуан, иԥхаӡа,
Сгәыкра иацҵо са сгәашыраҿ.
Аԥсра абла зны схыԥшыло
Раԥхьа сантәа сеилаԥыххаа –
Апоет ииҳәаз сгәы архаҵон,
«Аԥсадгьыл ами зегь ирыцку» ҳәа.
1943

– БЫХӘМАР СЫԤШӠА, СЫЛАШАРА
Амра иагхом бзанҵ лашара,
Амшын иамҵәом ацәқәырԥа.
Быхәмар сыԥшӡа, сылашара,
Ачамгәыр данҵа ашьха-ԥа.
Ашәа ацҳәа, Кәасҭа иашәа
Ерцахә аҟынӡа уи наӡартә.
Ҟәаԥа-ҿаԥеи иара зырҿамшәо
Абнаршәыра иалҟьа ицартә!
1944

АҾАРПЫН
Абаллада
I
Агәил иагәылшәан ԥшьаала, ԥшьаала,
Аԥша иагәылала, игьежь-гьежьуа,
Ашәҭбӷьыцқәа ссиршәа еишьҭала
Ашьацра инылашәон ашьыжь уа…
125

Арҩаш гәрымуа ибылгьа илеиуан,
Ахаҳә дуқәа атазҳәа ирысуа,
Қәсыԥа иԥон, нас ишнеиуа
Хагәха атыша уаҟа иҭасуан.
Аԥснытәи ахьча игәала рҩашха
Ацәҳәыра азқәаҿ уи дырбон.
Абахә ашәа ииҳәоз ашьхаҿ
Ҿарпын бжьыла уаҟа игон.
Арахә ҳәуамызт, еикәагылан,
Абжьы ссирӡан аҿарпын.
Ахьча ирахә дырхагыла
Иԥхьаӡошәа дырзыԥшын.
Ииџьабозеи ахьча ахраҿ,
Изҳәада уаҟа алакә ссир?!
Амшын ԥҳәызба иа димбахуеи, –
Иԥхыӡ иалаз лара лакәзар.
Ашәарахқәагь џьара игәароуп:
Уа тышак иамоуп акаԥкаԥ:
Ирҳаз абнаҿ, иҭрысны икәаруа
Иазнанагеит аџьал ахра кәаԥк.
Иҟалазеи? ицәҳәыма ашьха?
Аԥшазаҵә аума абра иасуа?
Ахьча игәырҩа иахьа ирҩашха
Ирахә има уахь дабацои?
II
Икәша игылаз уи дцарушь ҳәа,
Рхылԥа џьазқәа еилыбзаауа,
Ашәақь рыԥса, ҳәызба ҵарушәа.
Идырмазеихьан заа уа:
126

«Уаангыл ахьча, умҩа куп,
Изухьчоз арахә ҳара ҳзакәын.
Аԥсныҟа инагоу ара мҩакоуп,
Амҩа ҳарба, рацәак мҳәакәа!»
Ахьча иуапа ижәҩа инхишьын,
Илабашьала иԥиҽит ашьанҵа…
Ибла иабоз ԥхыӡыз џьишьон,
Алакә иҳәозшәа иахьа шьыбжьаанӡа…
Анаҩс абахә иавҟьа, иҭрыс,
Арҩаш леиуан ишәах мацаран.
Уаҟа изнеиӡом, насгьы хәшәыс
Амра шаша, уа лашьцароуп.
III
Ԥыҭҩык драԥца ахьча днеиуан,
Иҿырпын ҵәыуан аккара рцәажәо,
Аӷа дгәырӷьон, дытҟәа дахьнеигоз,
Изаҵәыз ахьча ашьха ҿаҩаҿ.
Иара игәаҟра аӷа дшахыччоз,
Инаҿалт ахра, ицеицеиуаз.
Ахаҳә дуқәа ҵаҟа ирхыеҽон,
Арҩаш шыкьуа агәгәаҳәа иахьлеиуаз.
Икыдлт ахра, шахала иԥахны,
Ахьча днеиуан зегь раԥхьа.
Ицаҟьан рымҩа, нас ибахҵәан...
Аџьа иацәшәома, ус анакәха!
Ахәыц-па иаҩызан урҭ рыԥсы,
Аԥсуа инапы иакын раџьал!
Ажәак рҳәомызт, рҿы еихаԥсын,
Рԥыза ҿиҭуан: «Ҳаи, амарџьа!»
127

Ари аҵх реиӷьын аҵхқәа,
Ажәҩан иалан амза ӡсо…
Шәахәа хьыршәыгәла ацԥхьқәа
Иаҿаҷҷон абахә, имырԥхаӡо.
«– Иабаҟоу, ахьча, аҭоуба узнықәыз?
Амҩа ухашҭма, цас, агәеицак?!
Абахә ныжьны амҩа ҳзықәлар
Аҳамҭагь уаҳҭап, ҳамеигӡа!»
Абахә агәҭа дааҿагылан,
Инапы шьҭыхны ахьча иҳәеит:
«– Аҳамҭа азыҳәа сара стәылаҿ
Саӷа исҭом ара цәаҳәак!..»
Иҿырпын нықәҵан ахаҳә аҽыгәраҿ,
Дкаууа дҭалеит уи хланҵы,
Ицраҳәаз ахәҩык ибылгьа-сылгьа
Инишьҭеигалт иҭаирхарцы.
Арҩаш иаҵәахт зынӡа ашыраҿ,
Бзиа иабозшәа агәы иҭаҳәҳәо,
Аӷа имбеит ашьха шәшьыра,
Ахьча хаҵа ихьӡ рҳәоит.
***
Убас есымша аԥсы ҭоушәа,
Аԥша иарҵәыуеит аҿарпын,
Ахьча хаҵа ииҳәоз ашәа
Иаҳәозшәа уаҟа иаҿарԥоуп.
1944

БЗИА БЗЫЗБО АБРИ АЗАМИ
Аԥсра абла са схыԥшыло
Ашьа ансылҵуаз зны скәабо, –
Схәыцреи сгәыкреи уаҟа еицылон,
Саԥхьа бтәазшәа сгәы иарбо.
Быблаԥшыра са сзы ишоуран,
Ахьҭа аныҟоу уи сарԥхон,
Ҭынч исхызгон амца шоурагь,
Нас сыхәрашәагь маӡахон.
Быбзиабара сара сахьчон –
Саџьал сывго ус хара,
Ҳаицны ҳнеиуашәа абаҳчаҿ
Гәыла сцәажәон сызхара.
Быԥшӡоуп ҳәа басҳәом зегь раҵкыс,
Баргьы ибдыруеит ишиашо.
Бгәы ҭбаа иҭынчу исымбацкәа,
Сытҟәа саман, сыбла шаша!
Бзиа бзызбо еиҭабасҳәап,
Сиаҵәаџьаа – са сгәаҵӷа, –
Зны снаскьабгон абас ҳәо:
– Сыдгьыл уалаз удацха!
Агәыкра исыбҭаз, иҟәандаӡа,
Сара убри саԥсазаароуп.
Исыҭ бнапы, итатаӡа –
Быблабара сыԥсҭазаароуп.
1944

129

БЫСԤЫЛ АГӘАШӘ АҾЫ
Шьыжьтәи амреиԥш бҭылашо,
Бысԥыл, сҩыза, са сырԥхо,
Бымкьаҭаӡо абырлыш еиԥш,
Абзиабара сгәы иҭаҳәҳәо.
Аԥшаҟәандеиԥш сыкәа бҭалуа,
Ашәа ссирқәа сгәаҿы ирҿыхо,
Ажәак мҳәакәа, ба блакҭала
Исбырдырп ибымоу агәҭыха.
Бысԥыл, сҩыза, ашҭа агәашәаҿ,
Имаҭырбагаз ба бгәыкра,
Саргьы иназгоит иҿыцу сашәа –
Инымҵәаӡо сгәабылра.
Издыруада, сара бсымбар
Сгәы раҳаҭны сызтәауам;
Ашьац иаҵәараҿ аӡаӡа аҳәар
Бышьҭа схылап сеимдауа. –
Снеип аӡыхьаҿ сыԥшаха,
Ма абаҳчаҿ, агәил ахьгыло.
Аԥсаатә рашәаҿ са исаҳап,
Иарбан гәилу ба бызгәыло.
Нас уи сакәшап, исшьышьып,
Ажәла агәылхны иласҵап.
Абӷьқәа анҿало еиқәшьшьы,
Быхаа ргәылшәап иԥхаӡа.
1944

130

СА СОУМА ИЗАҴӘУ
Сара исарҳәоит, – угәы нхама,
Узаҵәушәа умацара,
Амшын хықәаҿ утәоуп ухала,
Узқәа аҭа амра цара?
Иумоузеи уара гәалас,
Иуџьабозеи аԥсабараҿ?
Урахәыц ԥҵәазар инеиқәҳәала,
Учамгәыр ырхәмар агәырӷьаччара?
Ироуҳәарызеи абас иҟоу,
Амшын иҭасуа «аҟьаԥ» ҳәа?
Са сангыло, ма санныҟәо,
Амра сҽасҭом сыԥхап ҳәа.
Аԥсҭазаара са исгәакыроуп,
Уи са исҩызоуп исзымхои?!
Ашәа ззысҳәогь убри азоуп,
Иара ансымам сеиҭымхоит.
Аиаша сҳәароуп имӡакәа:
Згәаҿы изцәыӡыз аԥхара
Аԥсҭазаара мра зымбакәа,
Уи дшыхьшәашәо дынхароуп.
1945

ИЗААМҬАХАЗ АГӘЫКРА
Ашьыжь шареиԥш ишеишеиуа,
Ацәа иаалҵуеит иԥхаӡа.
131

Шырԥиаҵәеиԥш икәеикәеиуа,
Убла инҭаҷҷоит ихааӡа.
Ахьҭа аныҟоу иԥхоуп амреиԥш,
Ашоура иаԥылоит ашьха ӡыхьеиԥш,
Ашәа ахылҵыр, игәыкӡоуп,
Амч унаҭоит иӷәӷәаӡоу.
Уи еиԥш иҟоу агәыкра,
Х-ԥсык асҭоит исхазар.
Изыԥсоузеи уи абара
Амра шашеиԥш иԥхазар!
1945

АИААИРА ЗГАЗ АШЫҚӘС
Ҵыԥх уанызба амца уалан,
Аиашаз уқәԥон ҭоубала.
Ухәра имӷьоз, иуԥырхагаз,
Уара иахухуан аҿаҳәага.
Иухатәаз алҩа аилачыра,
Салԥшны узбон ҩаԥхьа.
Аиааира иунызбоз сара саԥхьон,
Арашь уақәтәа усԥылон уа.
Прусиа агәҭаҿ уаҵәцахә шьҭысхит,
Сыхәра ҿоуҳәон зных Карпат.
Одесса азааигәа аҟәараҿы,
Инсыжьит аҭабиа убаразы.
Уара узыҳәа, уиааира азыҳәа,
Умра ҭамшәо иԥхарцы.
132

Иахьаҵкыс угәырӷьарц уаҵәазыҳәа,
Ишԥалшоз схымҩас ибрырцы.
Ҿыц уанааиуа са сгәы духоит,
Сгәашьамх сыҵԥраауа сҟалоит.
Аиааира сызҭаз ашықәс,
Саниз амш еиԥш бзиа избоит.
1945

ВЛАДИМИР МАИАКОВСКИ
Ушәҟә адаҟьа аасыртыхит
Абжьааԥнеиԥш иахьагьы:
Анбанқәа ҿыхеит,
Са сгәы иааҭыхеит,
Ишызбоз идухеит,
Ирхылҵуаз абжьы.
Жәибжьтәи ашықәс абжьы гозшәа,
Урифма ссирқәа снархьыԥшит:
Ашәа рҳәозшәа,
Мцаны иԥхозшәа,
Ибџьарны иҭҟьозшәа,
Асолдаҭ реиԥш еицхрашьшьы.
Уажәа бомба тҟәацуан
Октиабр дуӡӡа агәы ҟаҵо:
Амучаа ирхарцәо,
Жәлары ирдацхон,
Разҟы инацлон
Поезиа мрала уи лашо.

133

Уара уажәа аҭабиаҿ ҳанахьчоз
Аҩызара бзиеиԥш ихаахон:
Ҳасалам ианаҳҵон,
Ҳагәыкра инаҳҭон,
Ҳгәыӷра инацҵо
Аибашьра амҩаҿы ҳгәы арԥхон.
Иахьагьы убас убжьы гоит,
Ехсыӷьрак амам џьаргьы:
Адырреиԥш илашоит,
Аиашеиԥш иԥхоит,
Аџыреиԥш иҭәоит,
Нас, уԥсы ҭами уаргьы!
Уажәақәа еиҭарҳәоит
Колхидаа рызхара,
Нас Русҭаваҿ,
Днепр аԥаҩаҿ,
Убжьы наҩуеит
Уажәгьы ԥасеиԥш хара.
Аринахысгьы уӡбахә рҳәалап
Аразҟ дуӡӡа зчаԥо жәлары;
Убас иҟалап:
Шьыжьушәа ишалап,
Мроушәа иԥхалап
Ашәа инужьыз ҳара ҳзы.
1945

АНЫҲӘАҾА
Аҵыхәтәантәи абӷьыцгьы
Скалендараҿ иаасырҳәит...
134

Аԥҭеиқәаҵәа, арыцеиԥш
Иланашьҭуеит асырҳәы.
Аҵла рымахә еилашлоуп,
Абнаршәыра џьара иқьуеит.
Аҵарақәа неиласлоит,
Аԥша асырҳәы хара иагоит.
Ашла дгылеит, аҵәца икуп,
Акаҷыҷ ҩы иҿаԥхоит.
Иажәа ҿыцуп, ихыркуп,
Игәы ҭынчуп, игәы ԥхоит:
Ҽааныбзиала, ҽааныбзиала,
ҳгәырӷьаҵәа,
Хаҵала, ԥҳәысла, хәыҷла-дула
Насыԥ дуны урызшала, –
Ҽааныбзиала, ҽааныбзиала,
ҳгәырӷьаҵәа,
Ҳарха еиужьқәа ҽаҩра ҭәыла
Агарҭа ҳмоуа иҳазшала, –
Ашахта иҭырго ахаҳә рацәа
Аӷба дуқәа ирызхауа.
Азауадқәа рыбжьы ҳхаҵәо
Ҽааныбзиала иргала. –
Ҳашьха дуқәа шәарах рҿысуа,
Ақәасабқәа агәаҩа ирҭысуа
Ҽааныбзиала иҳарбала, –
Ҳашәарыцацәа агәгәаҳәа ихысуа,
Марымажала инеилысуа,
Шьана бзиала иҽырбауа, –
135

Аҿар гәырӷьо, рдырра иацло,
Рыбла шаабац иҭыџьџьо,
– Ҽааныбзиала, ҽааныбзиала,
ҳгәырӷьаҵәа,
Гәырӷьа ччара, гәырӷьа хәмарра
Ҳагымхакәа ҳа ҳнашьҭла.
1945

СҨЫЗА
«Бзиала сбаҳча, бзиала, –
Сзааӡаз сымш, сықалақь Аҟәа,
Сгәаҿы иԥхьакны уара убзиара,
Сара унсыжьуеит иахьа абраҟа.
Сыԥсадгьыл сыԥхьоит, гәаҟрак амоуп,
Сангьы илысҭеит са сҭоуба...
Амчгьы сызҭо агәыкрами, –
Сгәаҿы иназго ацәқәырԥа.
Сҽыхәа гылоуп ара икәадырны, –
Анышә бӷьаҭуа уи шьапыла,
Ихароу амҩа сшықәло дырны,
Аӷәра ҟаҟо сара исԥылоит.
Бзиала, бзиала ашьха, арҩаш...
Аԥша ҟәанда араҟа ишԥасуеи!
Аҵар ҷырҷыруа рашәа сарҳәашт, –
Рымҵәыжәҩа рхаха, нас ишьҭасуа.
Ех, инсыжьуеит еизакы:
Аҭынчра исымаз – са исыхьӡом,
Скалам ҩыга, убас зегьы –
Агәыкроуп исыццо уахь сахьцо,
Уи са сахьчап, сарԥхалап,
136

Сгәаҿы иҭалап ашьха ӡыхьеиԥш,
Амца шыраҿ сабалап –
Хара исывго саџьал ԥыхьеиԥш».
1945

***
Акаршәра дықәла днеиуан сҩыза, –
Аԥҭа еиқәара шхылаз иара ибон.
Хара инижьыз ашьха ԥҳәызба,
Игәы дҭамзи, ашәа лҳәон.
Аурыс қыҭа аниба дхәыцуан,
Аԥацха шьахәқәа лашаӡа.
Ашьыжь шараз алҩа ирхылҵуаз,
Иара даргәырӷьон, дыԥхаӡа.
Даҽа қыҭак ааигәа ибаргьы –
Дахьиз аҳаблеиԥш иԥхьаӡон.
«Сан» ҳәа леиҳәон аурыс ԥҳәысгьы,
Украинтә арԥыс ешьас дибон.
1945

АХРАШӘА
... Ажәытәра иннажьыз аҳәамҭа,
Аҿатәра иамоуп уи ҳамҭас.
Хара иаҳхысхьоу аамҭаз ашәа
Лакәҵас иаҳҳәап иахьа ажәабжь...
I
Ҩыџьа аишьцәа Аԥсны инхон,
Аразҟы ирымаз мцашәа икаԥхон.
137

Амч ду рыман, иџьбаран,
Акы иацәшәомызт, еиҟаран.
Ишәарыцауа иаҿан ахра,
Еимаркуамызт урҭ аҳра.
Рҩны, ргәара бџьарла ихьчо,
Быҩлашала дара чон.
Аԥызара змаз ихьӡын Ҭелҟан,
Дарԥыс бзиан, цәгьа деилҟьан.
Дҭаацәарамызт, уи дзаҵәын,
Ашәарыцара даҿын.
Ихшыҩ ҵарын, деиҳабын,
Заа дазхәыцуан иҳәатәыз.
Игәы еизадан уи мыцхәы,
Зегьы рзыҳәа бзиа иҭахын.
Аҩыза изыҳәа аӡыршы дҭалон,
Ҳаҭыр иқәҵо, диабжьон ԥшьала;
Игха иаҳәо, дазырхәыцуа,
Рацәак мҳәакәа, нас дааҟәыҵуан.
Аишьцәа реиҵбы, иҭаацәараз,
Шәарыцаҩ хаҵа Ҭаҭуаз,
Уаҩышьас имаз даҽакын, –
Иԥсҭазаараҿы дыццакын.
Зны дыхԥаран, зны дгьангьашын,
Зынгьы дгәаауан ус абашаз, –
Дҽыбӷаҟазан аҭырчеиаҿ,
Аҽцәа данрылоу ирҽеиуан.
Аҵыс шԥыруа абла ҭихуан,
Ныҟәареи хысреи иа игәҭыхан.
138

Даншәарыцоз ихы кашәомызт,
Иабџьар зқәикыз шәарахк зцомызт.
Аишьцәа ран такә лхыҵуан,
Лажәа ҟәышын, хара дхәыцуан,
Агәылеи азлеи рзы ла дразын,
Лгәы ҳалалын лԥацәа рзын.
Лыхьӡ мҳәакәа аӡы рыжәуамызт,
Лҳәоу ҟамҵакәа ргәы иауамызт.
Аишьцәа дрыман анысгьы абысгьы,
Урҭ данрабжьоз илҳәон убасгьы:
«– Агәадура шәлахьынҵаз,
Ԥҟарас ишәымаз шәаб иҵас,
Аиҵашьыцра шәалыхәдааз,
Абзиабара шәамахәҭаз».
Ан лҳәамҭа иԥхаӡа,
Ргәы ишкыду ихааӡа,
Аишьцәа кыдлон ашьхаҿаҩа,
Шәарах бызшәала еицәажәо.
II
Шьыжьымҭанк азы амра ангыла,
Ашәахәа анылаша зқьыхкыла,
Рԥацха ныжьны, аишьцәа аҩыџьагь,
Инаҿалт ахра бџьарла иҩыча.
Шьамхыла иныҟәо, иҳәазо,
Ахаҳәқәа ршәыгәраҿ рыԥсы ршьон.
Џьара инатәаргьы рхаҭақәа
Хьшьыцба блала еимдауан.

139

Амҩа иашәаз еиԥш, икараха,
Амшыни, ашьхеи, аккарақәеи
Инархысын амра шаша,
Ахра инавалт иахьҭашәашаз,
Ахра еимҟьараҿ бнацәк аацәырҟьеит,
Иаақыџьқыџьит, ацәа иаацрыхеит,
Нас иныԥан уи хара,
Инаҿаԥалт даҽа храк.
Ҭаҭуаз шәарыцаҩ игәы нҭыԥеит,
Иаԥхьа икажьыз ахаҳә днахыԥеит,
Жәеиԥшьаа рыԥҟара уи иааихашҭын,
Дыҩны абнацә иибаз днашьҭалт.
Иашьеиҳаб ибжьы имаҳаӡеит,
Имҩа шшәарҭаз имбаӡеит.
Алашьцарагь амҵәыжәҩа рхаха,
Изгәамҭаӡеит ишихалаз.
Уи дабоугои, о, алахьынҵа
Гәымбылрада дыԥхаҵа!
Изиоумҳәозеи уа уаагыл ҳәа?!
Умбои, асармҩа ажәҩан иагәылҳәоуп.
Хәылԥиаҵәа кәеикәеиуеит,
Аԥсаа рҭыԥқәа ирызнеиуеит,
Ахьча игәареиҵеит иԥсаса,
Иашәабжь еихсыӷьт, игом ԥасеиԥш.
Ҭаҭуаз дхалеит ахра азқәаҿ...
Алашара уанӡа дназгаз
Иара иниеижьеит уи дхәыҷызшәа,
Ахра дарбан нас даҿызго?!
140

Икәша-мыкәша, дзытҟәаз ахраҿ
Алашьцара иауеит аҳра.
Хынҳәышьа имам, ихаԥасҭоп;
Ахаҳә ашәыгәра даҿатәоуп.
Ҭаҭуаз дхәыцуеит, дмамиқәароуп,
Илахь еиқәуп, игәы сакароуп.
Хьӡыда-ԥшада аҭахара
Ибла ихгылоуп уа иара.
Хара инижьыз иԥҳәыс, ихәҷы,
Иԥацха бзиахә нахьхьи ахәаҿы,
Ирахә, ишәахә – иара дҭахар
Дышрылыхәдаз ибеит уаха.
Зны иҭаххеит иҳәарц ауазгьы...
Аха мап! Цас иауазшәа,
Арҩаш абжьы харантәыла
Иара дажьжьон уа гәырҭәыла.
Ацәа даркуа, нас дырхәыцуа,
Ихәда аҽакәырша еимхәыцшәа,
Аԥша хьшәашәа икәа иҭалон,
Ахра иаҿасуан, хланҵы иҭалон.
Убасҟан Ҭелҟан цәгьа дџьабо,
Ахра шьапаҿы иара иӡбон,
Дызлаихәашаз иашьа рыцҳа,
Иашьа хаҵа ашәарыцаҩ.
Аҭынчра шыцәаз еиқәшьшьы,
Ҵаҟантә иааҿыхеит ашәа бжьык:
«Иухьзеи ахаҵа, уцәахьоума,
Иуӡбаз ауасиаҭ, уҳәахьоума?
141

Улахь ианыз узацәымцеит,
Избоит, ицәоит уа умца,
Ҵаҟа ишыкьуеит арҩаш гәырӷьо,
Ацәқәырԥа еилаҽҽоит агәыргәырҳәа.
Знык узыцәар, нас укаҳап,
Ухәамц аҵәахышт аӡы уҭаҳар.
Урахә, ушәахә, ухәҷы, уԥҳәыс,
Са исымгашеи ныҟәцатәыс».
Ҭаҭуаз иаразнак иааихыҵт ацәа,
Ибжьы иргеит: «Сашьа хаҵа,
Уара уоума са сгәы ԥызжәо,
Агәаҟра исымоу уаха иԥызшәо!»
Аха ишгац игон лбаантә абжьы...
Ишԥагәаҟуаз Ҭаҭуаз иԥсы!
Агәҭыха имоу имцаха
Дзылбаанамгои уи ҵаҟа?!
Ахра иатҟәаз омашәа
Игәы иааҭеикит ҩбаҟа жәа:
«Изыҟалашам уаха абра
Сгәы мырдакәа сҭахара».
III
Амра шәахәа аҽырԥсаҟьа,
Ахра иаавҵит иссирӡаха.
Агеи ашьхеи аарызшеит,
Асыԥсақәа аалашеит.
Ахра даалбааит Ҭаҭуаз рыцҳа
Игәы хаҳәха, зынӡа икыцха,
Ажәак мҳәакәа, нас аҩыџьагь
Ихынҳәит шьҭахьҟа бџьарла иҩыча.
142

О, Кәыдры! Уа угәы нхама?
Ӡәыр ишьажәра уҭаххама?
Амаҷареиԥш зны уеилаҽҽо,
Уара хәаша уахь уабацои?!
Уҟәараш инықәлаз аҩеишьцәа
Урызгәышьуама? – Иҳәеи шьҭа!
Нас узанымзеи уа ухьышьҭра
Иацы иназгоз уҭынчра?
Аԥхьа Ҭелҟан днықәлеит ацҳа...
Игәы ҭҟьазшәагь иқьышә днацҳаит.
Дынҭаԥшызар уи ҵаҟа
Ибеит аӡиас ҳәынҵәаха.
Иара иаҳаит Ҭаҭуаз иҳәамҭагь:
«– Амаҳагьа, усҭ са сҳамҭагь!
Алҩа нықәчит, ахысыбжь геит,
Ҭелҟан иҵыхәтәа уаҟа иԥҵәеит.
Шьыбжьон азыҳәа цәгьа ианшоураз,
Дҭахәхәа дыцәан аҵла шәшьыраҿ,
Иӡамҩа иаламкәа шьакәарак
Ҭаҭуаз гәықәха, асакара.
Аԥша иаақәсуаз икәа иҭалон,
Хыхь ихалон, ҵаҟа ишьҭалон,
Ибла иаахылон иԥхаӡа,
Иҟәандашьшьыраӡа, ихааӡа.
Нас дцәарҳазаап, ус иҳәеит:
– «Иага рундаз са исымҳәеит...
Аиаша ахьыҟоу Кәыдраҿоуп,
143

Уи анаҩс са сгәаҿоуп.
Ажәа ииҳәаз иара дагеит,
Са сгәы иаӡбаз насыгӡеит».
Ихахо итәаз ан арыцҳа,
Аҭаца бзиахә иԥшуаз ҿыцха,
Абарҭ ажәақәа анраҳа
Ирыцралеит имцаха.
Дыргәыбзыӷуа, лхаҵа джьауа,
Ажәа хаала игәы ԥшьо
Аҭаца еилылкааит аиаша,
Ҭелҟан дшыӡыз абашаз.
Ан арыцҳа лгәы иҭаз
Лԥазаҵә иалҳәеит абас:
«Адунеи уқәзаап уа ухазы...
Ҭелҟан ииҳәаз агәыԥжәага
Иӡбан, ихәыцын уара узы,
Убас имҳәаргьы, амырхәага
Ашьыжь иубомызт уеибганы».
Амра анҭашәа, ианыхәла,
Ацҳаҿ днеит Ҭаҭуаз қәыхәла.
Хәалԥиаҵәа днаҵаԥшит
Иабџьар мыждагь днахәаԥшит.
Абџьар хысит аҵықьҳәа,
Кәыдры иааҭыԥеит ацыԥхьқәа.
Ҭаҭуаз дзышьҭаз алахьынҵа,
Аӡмыжь агәҭаҿ уи дахьӡеит.
1945

ШАРԤАЗЫЛА АБАҲЧАРАҾ
Шарԥазыла аӡаӡа дылоуп,
Лышьҭа анхалоит ашьацра...
Аразҟы илымаз гәырҭәыла,
Агәаҟра аԥылеит имшацкәа.
Абаҳча дыҵоуп, лхәыцра далоуп,
Инаскьалгаз зны хара. –
Блала илбошәа лгәы инҭалоит,
Арԥыс изымҳәаз гәабылрак.
Аԥша анцәажәо, бӷьы иаҵәала,
Лхәыцра ҿыхоит иԥхаӡа.
Иӡбахә мҳәакәа лара лҿала,
Игәыкра дналалоит ихааӡа.
Аҵла-шла илхагылоу,
Илаҟәуеит амахә асаара.
Иҟәымшәышәӡа агәил иагәылоу,
Ахаа неиуеит ла лбара.
Илбоит: аԥацхаҿ алҩа шҩеиуа,
Аҭаацәа шҿыхо игәырӷьаҵәа.
Агәарԥаҿ арахә шылеиҩеиуа,
Амхахьы ишнеиуа анхацәа.
Иҿыхо аҿыцра, ажәа хаала
Днахәыҭхәыҭны, нас лара,
Амра игыло ашәахәала,
Лгәы лырҭынчуеит лызхара.
Абаҳча ныжьны аԥҳәызба днеиуеит,
Ашьыжь шараз амхахьы.
Дрывагыла раԥхьа инеиуа,
Амаҭа налгоит ахәахьы.
Арԥыс дааишам уаҳа абраҟа,
Ихәы ҭагылам акҿаҩра.
Аха игәырӷьоит амхы аракәа,
Иара иихьчаз аҽаҩра.
1946

145

УРҬ РЫМАӠА...
Абанкьырцәа ирымаз амаӡа
Атом бомба иамаӡам:
Атом иалху абомба
Иаҿаажәеит ҳара апломба.
Ашәы ршәырҵеит Гарри-раа,
Рнапы еинырҟьом – «чарираа»,
Иржәызшәа ахыз рызхара,
Ргәы иацәыӡит агәаԥхара.
Зны иҩагылоит изазо,
Ршьапқәа еихыргоит ирҳәазо,
Нас еицакны рхы-рҿы,
Аиаша иажәлоит ирхәаҽырц.
Аҟыҿыҳәа ицҳауеит,
Жәа-хәымгала ицәҳауеит,
Уахгьы-ҽынгьы имақаруеит,
Аха идыруп иахьазы:
Ацәгьа зҳәогьы ҳара ҳзы
Иҭыршазаап ихы аӡы,
Ижуазаап ажра ихазы.
Имақарлааит ҳазҭахым,
Ҳтәылазыҳәа згәы рахәым,
Ҳамч иагхом уи азы –
Раԥхьа ҳгылоуп зегьы рзы.
Иҵабыргыми, ибашаӡам
Ажәытәуаа ирҳәоз аиашақәа:
«Знык икаҳаз асаара,
Каҳара иауӡом изхара».
1946

146

АСОЛДАҬ ИҲАҬГӘЫН
Ахәакәаԥра аиаҵәараҿ
Аԥша ахьҵәыуа уахынла,
Ҳаҭгәынк гылоуп амацара –
Икәабошәа лаӷырӡыла.
Солдаҭк дыцәоуп, дҿыхаӡом,
Иан дылбашам шьҭа иара,
Иахьа урҭ еицәыхароуп –
Ирыбжьами адамра.
Аӡаӡа анлеиуа аԥсабараҿ
Аҳаҭгәын агәы инықәҭәалоит,
Иакәша игыло аԥсагәара
Ан арыцҳа днықәтәалоит…
Амра цара налаԥхар
Аӡаӡа нықәбоит ахәаҿы,
Ан икалҭәо алаӷырӡ
Иазырбашам ус акы…
Асолдаҭ иихьчоз абзазара
Илашарбагоуп иахьа абра,
Ӡыхьшәа ирыцлоит: амазара,
Амч, алшара, агәазҳара!
1946

ҲРАЗҞАЗЫ АШӘА
Са сахьнеилак, сара стәылаҿ,
Ҳразҟы ашәа уаҟа исԥылоит.
147

Абаҳча-гәилқәа иара ргәылоуп,
Зынгьы иҩычоуп ааԥын шәҭыла.
Изызҳа-зыӷьа ргәеисра иалоуп,
Аԥшқа ицәо дахьчоит ԥшьаала.
Рԥыси-ԥҳәызбеи уи рныԥхалоит,
Ргәыкра иацҵо ирынхалоит...
Аӷба иацуп ари ашәа,
Асқьала ду ахь ҳа ҳаазго.
Ашәа иархаҵоит амхаҿ иашәо,
Ажәҩан аҵантә ҳара ҳазбо.
Аҿыц зыргыло, жьаҳәа иаҵоу,
Ашахта иҭызго аӷба рацәа.
Иссирны ҳтәыла ахьӡ зырго, –
Абаҳча иҭызго ашәыр ҟәымшәышәӡа.
Аӡ дуқәа ацҳа уаҟа ирхызҵо,
Колхида ӡҟачра ҭазырбо...
Ҳразҟы ашәа аԥшқа игараҿ,
Ан илҳәамҭан араҟа игоит.
Арахә зыхьчо нахьхи аккараҿ,
Иԥсы изалгом, игәы ҭнагоит.
Ҳтәыла ҳәаақәа џыр шьаҟала,
Иҭаҳәҳәа изыхьчо ргәаҿы иаанхоит.
1946

АШӘА
Еилаҽҽо арҩаш илеиуа ашьхатә,
Аккара рцәажәо абжьы гоит.
Аԥсаатә гәырӷьоит, изгәырӷьо мачхәым,
Хкы рацәала ашәа рҳәоит.
Ашьха дуқәа гылоуп ихәыцуа,
Алакә ссирқәа рҳәарашәа.
148

Изҳәарыдашь урҭ зызхәыцуа,
Уаҟа иахьгылоу харашәа.
Арха ҩычоуп ҽаҩра дула,
Аҵла рыбӷьы канӡом уаҳа.
Мшын цәқәырԥа еишьҭагыла,
Аҟәара иахьасуа игоит ашәа. –
Аҭыԥҳа лчамгәыр иаҳәо ашәа,
Ашьхаҿ инаҩуеит ихааӡа.
Аныҳәаҩ дгыла ииҳәо ажәа,
Агәаҵа инеиуеит иԥхаӡа.
1946

АԤСНЫТӘИ АШЬХАҚӘА
Аԥхын ашьха акаҵәараҿ
Ашьац еишьылӡа адгьыл хҩо,
Иҟәымшәышәу абӷьы иаҵәараҿ
Аҟармаҵысгьы ашәа анаҳәо, –
Игәазырҳаган, иԥсыршьаган,
Аԥша ҟәанда уа иҟалоит,
Аҵла рхыцәқәа еимнадоит.
Убасҟан ахьча арахә има
Ашьха цәҳәыра уи даҿоуп,
Игәы ҭынчуп – ҳәара аҭахума,
Гәырҩак знеиӡом игәаҿы...
Еилаарцыруа абахәаԥшьқәа
Амрахәага анырхацеиуа –
Урҭ иҩызоуп ицәо аԥшқа,
Хкы рацәала икәеицеиуеит...
Нахьхьи, хара, ашәах ҟаҵо,
149

Арҩаш леиуеит ихыҽҽыла,
Бжьы рацәала рашәа хааӡа
Аҵар ҷырҷыруеит уахи-ҽынлеи.
Иахьа амра уа ишкәеицеиуа
Ԥыҭрак ашьҭахь иаахәлауеит,
Адыд-амацәыс игәаҭеиуа
Ажәҩан аҵа аахнаҩоит.
Аҵыр-ҵырҳәа имацәысуа,
Агәыр-гәырҳәа иандыдуа,
Аҵықь-аҵықьҳәа ианхысуа
Угәы архаҵоит аамҭа уа.
Ерцахә ашла, зны иҽырбошәа
Аԥацәа рзыҳәа агәы былуа,
Ашьал шкәакәа ахарԥошәа
Акьатрацә нарылга игылоуп уа!..
1946

УАРА УАШӘАҚӘА
Николоз Бараҭашьвили иахь
Цәеи-жьи ԥсыргьы инхоит ашәа...
Агәаҵа иҭыҩуа ашәа хьшәашәом.
Ажәахә бзиа инужьыз, ԥшьаала
Ашьха ӡыхьеиԥш са сгәы иҭалеит...
Сҟармаҵысны сыбжьы гаргьы,
Счангәыр рахәыцны са сҟаларгьы,
Иреиӷьхо сашәа узысҳәоит сгәала,
Нас иуцәымӡа са сгәы иалогь;
Адау иҽышьҭеиԥш ушьҭа нуҵеит
Ацаҟьараҿ, мап, ианыҵуам!
Нас изԥҵәазеи урахәыц ашша, –
Абжа мҳәакәа инзыжьыз уашәа.
150

Ашьыжь шараз амра ангыло,
Ашьхыц неиуеит ашәҭ ахьгыло.
Уаҟа игәыдкыла, иафыҩны,
Ҽакы иазнеиуеит иԥырны.
Убасоуп сшыҟоу са сангылогь,
Уашәа ссирқәа саныргәылоу. –
Агәыкра исымоу аԥсы ахаҵо,
Аԥсабарагьы ҿыцны исдырбоит.
Зныктәи угәеисра ашәа иахылҵуаз,
Сгәаҿы иҭалеит уаҳа иҭымҵуа.
Ушәҭыбӷьыцқәа ажәа ԥхала,
Срахәыҭхәыҭуеит сара схала.
1946

ЛАРА ЛАХЬ
Быԥшӡарала сыбла хыбкуан –
Бшәахәоу џьысшьон, иҿыхаз ашьыжь.
Сара сгылан бгәыкра ахықәаҿ,
Исыздырӡомызт урҭқәа шбашаз.
Быԥшӡарала сыбла хыбкуан...
Аха исҳәароуп, сыԥшӡа, ажәакала:
Акгьы иаԥсам иҿыцу ахыбқәа,
Руасхырқәа баауазар акакала.
1946

АШӘҞӘЫҨҨЦӘЕИ АҞАЗАЦӘЕИ
Абзазара рыхәаччо,
Ашәақәа иргәылыҷҷо,
151

Аԥсҭазаара сахьала
Иаарԥшуа ажәахаала,
Есымшааирагь иӷьацоит,
Ҳҟазацәа ԥхьаҟа ицо.
1946

ҲНЫҲӘАҚӘА
Бираҟ рацәала ихыркуп,
Гәышьҭыхрала иҳаракуп.
Амшын агәҭеиԥш игазго,
Аиааира дуахь ҳа ҳазго –
Ҳныҳәа ссирқәа – ҳгәазҳара,
Иаҳзымбаӡо ҳгәазхара.
1946

АИААИРАҚӘЕИ АЛШАРАҚӘЕИ
Ааԥын зырԥшӡо аиаҵәароуп,
Ауаҩы ицуп агәаблра.
Аиааира ҭызго – уи лшароуп,
Аҩбагьы ҳамоуп ҳара.
1946

АШАХТИОР ИАШӘА
Сжьаҳәа, сҩыза, ашәа сыцҳәо
Арацәа ссирқәа са исырба.
152

Ашьха иамоу амал ыҵҳәа
Амра ԥхара иасырбап.
Икәеикәеиуеит, сцәашьы кьаҭом.
Анышә ажуеит спарпанта.
Сымч-лшара араҟа исшаҭом,
Иреиӷьу сахьчоит алакҭа.
Арацәа иалак ашахта иҭызган,
Лшареи ԥхареи – еизакы.
Уи иарныҟәо аӷба иаԥызго,
Џьаргьы иамбарц ҽаблакы.
Сжьаҳәа, сҩыза, ашәа сыцҳәо,
Арацәа ссирқәа са исырба.
Ашьха иамоу амал ыҵҳәа,
Амра ԥхара иасырбап.
АԤСҬАЗААРА АШӘАҚӘА
Ааԥын ашьыжь шоураӡам –
Амра ссируп ԥхашьала.
Аҟармаҵыс, исараӡа,
Уара суеиԥшым нхашьала!
Ашәа ахьуҳәо абаҳчара
Ахьҭа аныҟоу еиҵәарахом,
Аҵла рымахә абахҵәара
Аԥша анасуа икарахоит…
Сзыхандеиуа ашәақәа
Аџьал рымам гәалашәас, –
Аԥсҭазаара ашьаҭа
Уахгьы-ҽынгьы иргәалашәоит.
153

Счамгәыр рахәыц аххара
Иқәла инеиуеит ашәақәа,
Са сгәы иҭыҩуа агәахәара
Ааԥын еиԥшуп ажәақәа.
Имрахааран еилаҽҽауа
Абзазара иналаԥхоит,
Абла гәышәпа зхаччауа
Лгәаҿы инеины иналахоит…
Арҩаш иаӡәӡәоит ацаҟьа,
Ҭынч игылоуп ахрақәа,
Аԥсаа рашәа аҵаҟа
Адгьыл иарӷьоит ахәрақәа...
Ачахәҵәы ҩеиуеит аҩада
Абзазара иашьҭала,
Абеиара – иԥаҩадоу –
Уи амҩахәасҭала.
Амра игыло иацгылоит
Ашәа ҿыцқәа раамҭақәа,
Арха еиужьқәа ашацкыраз
Идырмазеиуеит аҳамҭақәа…
Амахәҭақәа хырхәауеит
Ажьымжәақәа – рқәаҵараҿ.
Аԥсаа рашәа ахьырҳәауа
Абаҳча ссируп, уныҵалар.
Археи ашьхеи абасала,
Ианеимырдо рашәақәа,
Москваҟа инеиуа асалам
Жәлар ианырҵоит ражәақәа.
1947

КРЕМЛЬТӘИ АИАҴӘА
Икәеикәеиуа хкы рацәала,
Ажәҩан беиоуп хыхь иаҵәала.
Ажәытәуаҩ иман лахьынҵас,
Илашоз аиаҵә мцаҵас.
Ҳара ҳаиаҵә жәҩан икыдым,
Ҳалшарақәа ирҷыдоуп.
Иҳәам уи аӡбахә лакә ажәала,
Ҳгәы ианыҩуеит ахьӡ ашәала.
Хә-разҟык рыла аиаҵә ԥхоит,
Гәыразылоуп ишыԥхо.
Ашьха дуқәа ирхаҷҷоит,
Амшын аҿықәаҿ илашо.
Алашара иашьагәыҭуп,
Аразҟы иҳамоу иашьаноуп.
Ҳаԥсадгьыл иамоуп лахьынҵас,
Иахьылашо уи мраҵас.
Аиаҵәақәа сара избоит,
Жәҩан икыду зқьыла.
Урҭ зегь раҵкыс илашоит,
Кремль ашла ахагыла.
1947

АШӘҬҚӘА РЫҚАЛАҚЬ
Абарҵаҿ сгылоуп, амшын хыла
Иҩны ианасуа аҟәара. –
155

Аҟәа ссирӡа ашәҭ иагәылоу,
Акыр иаԥсоуп абара.
Аԥша зҩыда игәыҟаҵагоу,
Араҟа иасуеит азхара.
Амандарина ихьӡырҳәагоу,
Иаҿуп амахә азҳара.
Аҟәа, сымыш, ашьыжь шараз,
Ахаа рзушоит зегь абра.
Аҵла рымахә амра аншоуроу
Уаҩы ирҭоит гәазҳара.
Ааԥын рҿыхо, аԥхын гәаҭо,
Аӡын ныжьны, иԥхарцы,
Ихәаҭхәаҭуа, амчгьы шаҭо
Мшын иазнеиуеит Басла ӡы.
Ухыбра дуқәа гәырӷьа зныҩуа,
Хкы рацәала ирызхауеит.
Аиаҵәара ашәа зхыҩуа,
Убаҳча ссираҿ избауеит.
1947

АН
I
Ашьшьыҳәа ицәоу ақыҭа,
Алашьцараҿ агәы еисуеит.
Ахьтәы еимхәыцла еибыҭо,
Ажәҩан хыхьынтә ҵаҟа иԥшуеит.
Ҽынла игозгьы ашәақәа,
Аԥхыӡ иалоуп икараха.
156

Аҵла дуқәа ргәашьақәа,
Ашәшьы рыкәшоуп еиқәараха.
Аԥша ҟәанда аҳра уа,
Ибылгьо-сылгьоит ажәпара.
Нас ишьҭыхны иԥыруа,
Аҵла инасуеит ашәпара.
Ихәыҭхәыҭуа рыбжьы гоит,
Иацы иҿыхаз кәарақәак.
Аиаҵә гәырӷьо ирныԥхоит,
Амҩахәасҭа апарақәа.
Алашьцара ахатәоуп,
Ақыҭа зегь еиқәырҷаб.
Аха ԥацхак, ан дахьтәоу,
Иарлашоит акәаҷаб.
Ан дахьхәыцуа аԥацхаҿы,
Хара имҩасхьоу лгәалашәоит.
Амца икьаҭоз даҵхауа,
Зны ианылҳәоз гарашәак:
«– Аԥацха уалԥшыр иуԥхьаӡон,
Аиаҵәақәа мазарак.
Амца еиқәуҵар уарԥхаӡом...
Ишԥаҟаз мшәа, абзазара!
Аԥсыртәага дашьҭалон,
Длаӷырӡышуа амаалықь.
Агарашәагь дажьжьалон,
Акгьы имоур амала.
Аԥшқа игәеиҭон сылаӷырӡ,
Ицәа-ижьы ианыԥшуан абыдара.
157

Иахьыцәаакыз сылахәыц,
Иҳәозшәа дыԥшуан: «Сгәабҭароуп!»
Ҳаҩны инеиуаз ирыцҳаишьон,
Сашҭа хьгәаҟуаз гәарада.
Иџьеишьон: аԥшқа ицәашьа,
Амца ибылуаз ԥхарада.
Агәаҟра ихәаҽны иаларшәын,
Ахаҵа рашәа «Уарада». –
Аџьа збозгьы игәалашәон,
Ашәа ицәыргаз харада.
...Ан лхәыцра иацлауан,
Ашьха ӡыхьеиԥш, гәнаҳада.
Аҳалалра адацала,
Ла лгәы ԥылжәон гәахәада.
Рыцҳашьара иашьҭадаз,
Ауаҩ деиԥшын ашәарах.
Арыцҳара ашьаҭа,
Аз иаҩызан ашараз.
Аԥхыӡ иалоуп ақыҭа,
Ицәалашьшьыроуп ахәлара.
Аҽаҩра беиа еибыҭо,
Икаԥсоит ааԥын ашлара.
Ашәаԥыџьаԥ ирызҳалап –
Алашьцара гәҭыхаӡам...
Лакә ажәала ирҳәалап,
Ахҭыс иҟаз ԥыхьаӡа.
Аԥацха лаша иаҵатәоу,
Ан лхәыцра башаӡам.
158

Лыбла ихыла инаҵатәаз,
Алаӷырӡқәа ԥасаӡам.
Харантәыла ԥошьҭала,
Уаҳа илоушам асалам.
Лгәыла илеиҳәом «башьҭала…
Изхароузеи... абасала!..»
Ан лгәыҭбаа ианырхьан,
Аԥа изылҳәоз ажәақәа.
Ҟармаҵысқәа еибырҳәон,
Уи иҭынчхаз ашәақәа.
II
Ааԥын абӷьы кашәаӡом
Аҿа ангыла ақәаҵараҿ.
Асолдаҭ имра ҭашәаӡом,
Ашьа кеиҭәар хаҵала.
Ан илаҭәам амаӡа,
Аԥа иаџьал иаламшәеит.
Днепр хықәаҿ инамӡоз,
Ԥҳәызбак лашәаҿ илгәалашәап.
Абаҳчаҿ инеиуа иԥсы ишьарц,
Ихаау агәилқәа иарҳәалап. –
Ахаҵа ишихьчаз ибзахарц,
Аԥсҭазаара иархааларц.
Есышьыжь амра игылауа,
Ан лқыҭа иналаԥхоит.
Илҳәоит убасҟан гәаныла:
«Афырхаҵа илыԥхоуп!»

159

Аҿар рыбжьы гәырӷьауа,
Ақыҭа зегьы архаалап.
Ан даныҵоу абаҳчара,
Ашәырҵла амахә хырхәалап.
Нас ицәом лымцахә араҟа,
Амра гылеит ашьхарахь.
Абзазара аракәа,
Иаршалап иԥашәхарац.
1947

АВЛАБАРТӘИ АҴЕИЏЬ
Дук хара Қарҭ иналгам,
Раионк иашьҭоуп Авлабар ҳәа.
Нымҩахыҵшәа амҩа ахьаалгоу,
Усуҩык дыҟан ҳәа сарҳәеит.
Уахынла аусуҩ иашҭаҿ
Аҵеиџь азыҳәан анышә ржуан...
Авлабар ҳәа иахьашьҭоу,
Агәыла-азла аӡыхь ржәуан.
Алашьцараз аҵеиџь иааҭыҵуан,
Ҽынла амра зымбаӡоз.
Акьыԥхь ашәыга рнапы ианыҵуан,
Ажәабжь иарҳәон зыгәра ргоз.
Аҵеиџь иаман ҩ-мҩакы:
Аӡыхьшәашәа акы иҭнагон.
Аӡаҿы улаӡаанӡа зымҩакы –
Маӡа кьыԥхьыҩцәа аус руан.
160

Аӡыхьшәашәа аҵеиџь иҭыргон,
Иржәуан, икарҭәон, ирхашҭуан.
Ҵеиџь мҩала икьыԥхьны иҭыргоз,
Аџыр ажәа уаҩы ихашҭуам.
1947

АХҲӘААҚӘЕИ АСАХЬАҚӘЕИ
1. А а ԥ ы н
Аԥшӡа цәырго, ахьҭа ныжьуа,
Ахаа рҿыхо са сгәы инықәшьуа,
Сгәлымҵәах, сааԥын иԥшӡаӡа,
Сашҭа инҭалеит ихааӡа.
2. Ҳ и а а и р а қ ә а
Ҳразҟы мшыншәа иҵаулоуп,
Ҳарҭ мычдула зегь ҳаидгылоуп,
Археи ашьхеи ргәы еисуеит;
Аҿиара дуқәа ҳарҭагылоуп,
Ашәа ҳәауа гәырҭәыла,
Ҳабла еиҵыхны ԥхьа ҳаԥшуеит,
Ҳаԥсадгьыл малла иазҳауеит.
3. А н
Аԥшқа изызҳәо агарашәа,
Ан данхәыцуа илгәалашәоит –
Аԥацхаҿ дгәаҟуа зны лара,
Аразҟы данаҳәоз абара,
Октиабр амра акаҷҷара,
Ан илнаҭеит гәырӷьа-ччара,
Зегьы иреиӷьу аразҟы,
Есымша инеиуеит ла лгәаҿы.
161

4. А ҭ а а ц ә а ра
Арацәа ыҵхны еизыҳәҳәо,
Ашахта иҵоу ашәа ҳәо,
Амхы иҭызго аҽаҩра,
Аус зыркьаҿуа аҿҳәара, –
Аԥҳәыс, ахаҵа, нас аԥа,
Аԥҳәызба бзиахә урҭ рыԥҳа,
Ихандеиуа урҭ еидгыла,
Ианаатәо гәырҭәыла,
Еибырҳәалоит рызхара, –
Аџьа ишырнаҭаз гәазҳара.
5. А ҿ а р
Аҵара дуқәа рылашара,
Аԥсабараҿ агәазҳара,
Амра каҷҷа аԥхара,
Ашьыжь бзиахә ашара,
Аҿар ирыцуп игәырӷьаҵәа –
Ҳаԥсадгьыл аԥацәа.
6. А ф ы р х а ц ә а
Ҳтәыла аҵеицәа иазгылаз,
Жәлар рынасыԥ иазықәԥаз,
Аԥса еилышьраҿ гәышԥыла,
Ҳаӷа дԥыххаа, дымгыло,
Ахьӡи-аԥшеи зырҳауаз,
Амра ҭамшәарц изырԥхауаз,
Афырхацәа иахьа абра,
Ҳара иҳарҭоит гәазҳара.
АԤСАДГЬЫЛ АЗЫ АШӘА
Аԥсадгьыл азыҳәа апоет иажәабжь,
Акы еиԥшым хара инаҩуеит.
162

Амра иаҩызоуп игылаз ашьыжь,
Агәаҿы инеины ихааӡа иҭыҩуеит.
Гәырҭәыла избаз раԥхьа сара,
Сыԥсадгьыл реиӷьын уи хаҭала.
Амреиԥш иаҿын аԥхара,
Ашәахәа неиуан са сгәы иҭаларц.
Разҟы хшыла са сааӡа,
Сгараҿ иснаҭон агәадура.
Аԥша снарсуан иԥхаӡа, –
Сгәыкра иацҵо са сгәашыраҿ.
Аԥсра абла зны схыԥшыло,
Раԥхьа сантәа сеилаԥыхаа –
Апоет ииҳәаз сгәы архаҵон,
«Аԥсадгьыл ами зегь ирыцку!» ҳәа.
1948

РИҴА
Хаҳә шәыгәла иҩычо абахә,
Алакә ахыҩуеит иахьа абра.
Жәлары ирҳәамҭоуп уи ажәахә,
Иаҿуп лакәҵас аҳәара.
Изаҟароузеи игәамч ашыра,
Ахаҳә дуқәа ара изчаԥаз?!
Уажәгьы игылоуп, ахҽҽыреиԥш,
Абаагәара идырбгаз.
Аӡыжь иаахылоит иқәҵаны,
Аҵла рымахә ашәшьыра, –
Ахьча ирахә иаԥцаны,
Аӡы дахьҭалаз ахәашьыраҿ.
163

Ара ишаҳаҭуп аԥша иасуа,
Агәаҟ изыҳәа ишәаџьҳәаҩхаз.
Ашьха ихало, атыша иҭысуа,
Ауазқәа ируазу зны изаҳаз.
Ф-цаҟьак рыбжьара илашаӡа,
Асыршәы бжьажьуп ҳаракы.
Аха адгьыл ами алахьынҵа,
Ауаҩы изҭаз дынхарцы.
Иахьа иаԥсахт ахаҿы,
Алакә зырҿыхаз аӡҭачы, –
Аӡыжь аҿаԥхьа ахәаҿы,
Аханқәа гылоит абыржәы.
Риҵа иҭыҩуа ашәа гәырӷьо,
Арҩаш иацлоит уи абжьы.
Абахә дуқәа араҟа еибырҳәоит, –
Аразҟы шнеиз уа ргәаҿы.
Амҩа ҿыцқәа ирныԥраа,
Ашәабжь халоит ҳаракы.
Иара неиуеит игылоу ахыбраҿ,
Агәырӷьа-ччара абарцы.
Риҵа ҿыхеит игәазырҳаган,
Агәабзиара чаԥауа,
Ажәытәра аҭыԥан амырхәагеиԥш,
Аҿа гылеит иазҳауа.
Ԥаса ахьча алакәқәа ииҳәоз,
Сгәаҿы инеиуан имцаха.
Уажәы Риҵаҿ абна иҿыхаз,
Ашәа ахыҩуеит иҿацаӡа!
164

Иҵәахны, алакә иамаз аиаша,
Иахьа ицәырҵит иӷьацауа.
Абар Риҵа, адгьыл шаша, –
Абзазара наргеит ԥхьа ицауа.
АШӘҬЫЦ
Аҟәа абаҳчаҿ игылоуп шәҭыхаак,
Ӡынгьы ԥхынгьы иара шәҭуеит...
Санарԥысыз исымаз гәҭыхак,
Ашәҭ ахьыҟаз снеины исҳәеит.
Ашәҭ абӷьыцқәа аанартын,
Агәы ҟәымшәышәӡа иааснарбеит.
Ахаа зхылҵуаз аапытын,
Сыԥсы игәаҟуаз ааснаргеит.
Усҟан смаҷын, имаҷын ашәҭгьы,
Уажәы иазҳаит иара ӷәӷәаӡа.
Абаҳчаҿы, ашәҭ ахьгыло схашҭыр,
Избоит сашҭаҿ уи хааӡа.
Афҩы иахылҵуа гәыҟаҵагоуп,
Аҵла дуқәа ирхьыҳәҳәуп.
Иара зҩыдоуп, аӡәы иԥырхагам,
Агәил арбзазоит иҩахьоу.
Аԥша ҟәанда иалоуп, иахьчоит,
Агәеисра иацуп иԥхаӡа...
Ашәҭ игылоу Аҟәа абаҳчаҿ,
Афҩы неиуеит хараӡа.
Зны уи иасын ибааԥсыз ахьҭа,
Ашәҭ абӷьыцқәа ааикәаҳәит.
165

Амра шаша – ари гәазҭаз
Аԥхара бзиахә ааигәахеит.
Ахьҭа ахыҵит, агәаҟра ашьҭыҵт,
Афҩы ахалеит, нас илашеит...
Аҟәа абаҳчаҿ игылоу ашәҭыц,
Ӡынгьы ԥхынгьы убас ишәҭуеит.
1948

АН АГАРА ЛЫРҴЫСУАН…
…Ан агара лырҵысуан...
Лыбжьы наҩуан уи хара.
Аԥшқа дыцәон, нас дааԥшуан –
Дыччон, дҵәыуан изхара.
...Ан агара лырҵысуан...
Иаҿын аҵх ашара.
Ахәҷы дгәырӷьон, дыԥшаауан,
Нас уи даҳәон азҳара…
Аамҭа мҩасуан: абӷьы каԥсон,
Изҭахыз ааԥын абара,
Ирбон ианааилак изыԥсоу –
Ахаа ннажьуан зны џьара.
Иаҵәа бӷьыла зегь ҭаҳәҳәан,
Абаҳча иҵан еилыхха.
Аҳамҭа ннажьуан зегьы рзы,
Аԥхын анааиуа иабарцы...
Аха агара гылан аҩнаҿы,
Ашәа ахыҩуан ихааӡа.
166

Агәыӷра ҿыхон ан лгәаҿы,
Ирызҳа-рзыӷьон аҭаацәа.
Ан дырнықәуан аԥацәа,
Аџьа илбоз иаԥсахарц.
Аԥсадгьыл азыҳәа еилаҵәа,
Аӡәыкны игыларц, иаҭаххар.
Иахьа игылоуп ахшара,
Ҳадгьыл аҳәаақәа рыхьчаларц.
Ҳтәыла иамоу алшара,
Иреиҳау мчыла ичаԥахарц.
Ахшара изыҳәа акыр иаԥсоуп,
Ан дышгәырӷьо абара.
Аха иреиӷьу даҽакуп:
Аԥсадгьыл ахьӡ аргара.
Аҟәа, 1948

АШЬХАРУАА РАШӘА
Александр Ҟазбеги данхьчазтәи
иԥсҭазаара иахҳәаауп
Терек гәрымуан, абахә иасуан,
Ашьха дуқәа ара иӡырҩуан.
Аԥша ҵәыуан зны ианасуаз,
Иагәалашәазшәа гәырҩак.
Ахьча дықәын ашьха азқәа
Ҿырпын бжьыла дшәаҳәауа,
Абнаршәыраҿ разҟны ибазшәа,
Жәеиԥшьаа иа дырԥазшәа,
Абнацә абжьы иаҳауа.
167

Иарма иакын лабашьак
Ҩыза бзиара изнауа;
Ахьча дхәыцуан, ихәыцра башам,
Рӷьа напыла ишьҭихит ԥасеиԥш
Икалам ҩыга ицҳауаз:
Ашьхаруаа бџьарла еибиҭан,
Икалам ҩыга ишәаҳәауаз,
Иреиӷьыз ашәа мчыс ириҭон,
Ҿырпын бжьыла ираҳауаз.
Ашәа халон хеваа рышьхаҿ,
Терек иацлон уи абжьы;
Аԥсҭазаара инышәхаз,
Агәаҟра иарӡышхьаз,
Амырхәага абарцы.
Иӡышуа, аӡыхь дазыҩуеит,
Ашоура игәылоу иртәаларц,
Саргьы исҭахуп: ашьха ианыҩуа
Ҟазбеги иашәа саҳаларц.
1948

ТАРИАЛ РАШЬБА
Апоема ацыԥҵәаха
Тариал дызбеит амца шыраҿ,
(Ихәыҷра сашьҭам аҳәара).
Алҩа игылоз уи ашәшьыраҿ,
Такә еибаҳҳәеит ҳазхара.
I
Дунаи ӡыла ибарақьаҭуп, –
Ачашә иатәылоуп аԥшаҳәа,
Аха Волгаҿ амра кьаҭом,
Ашәа аныҩуеит аԥшаҳәа.
168

Волга ааигәа абџьар шьҭыхуа,
Тариал дхәыцуан ҳамҭакы:
«Дунаи изахымсыр сара сҽыхәа
Уаҟа сақәтәап даҽакы!»
Абар, Дунаигьы иахьа иҿыхан,
Амцабз ықәуп аҟәара,
Ҳарԥыс днеиуеит имч духан,
Амца далоуп деибашьуа.
Аԥшаҳәа зыцәом уахыла,
Ихәыҵҟьоит амцабз уа џьара,
Абжьы ҿыхоит, жәҩан ихылоит,
Нас уи иацлоит аҟара.
Абар итҟәацит абжьы рдуны,
Ацԥхь ҭуџьқәа ԥсаҟьауа,
Ааигәа игыло, изакәу дырны,
Ихы ацәихьчоит иҭҟьауа.
Агәырҩа иеиԥшуп, илашьцароуп, –
Ихәашьуп ажәҩан ахаҭа.
Урҭқәа збода, ԥхьаҟа ицароуп, –
Ԥхьаҟа дрыԥхьоит ахада.
II
Дунаи агәҭа еилашыроуп, –
Иаҵоу аԥслымӡ убаӡом...
Аԥҭа ихылеит ахәашьыра...
Нырцә аԥаҩгьы хараӡоуп.
Балкан аиаҵә аԥҭа иалоуп,
Аԥша ҵәыуеит азхара...
Аԥра неиуеит ԥшьала-ԥшьала
Акәара ныжьны уи хара.
Хҩык роуп иақәтәоу,
Рашьба дыҟоуп,
Амҩа риашо ԥхьаҟа игоит.
Ахҩык цәажәом, аԥра ныҟәоит
Ӡшәахсҭа ныжьны ԥхьаҟа ицоит.
169

III

Абар аԥаҩ!
Нас аҿаҩа.
Изырҭынчзеи аҟәара?!
Иарбан џьалу ахацәа ирхаҩо, –
Рыԥсы зҭахыда агара?
Аҭынчра башоуп ак ахәыцуеит...
Иҵәахны иамоуп агәаҿы,
Убла иамбо, ипоу ахәыцеиԥш,
Макьана ицәыргам, ихәаҽу...
Хҩык ахацәа Рашьба дрылоуп,
Аҭабиа ирыцқьоит урҭ руаӡәы,
Егьырҭ аҩыџьа аҭелқәа рыла
ирҳәоит: –
Ар ахьнеиша уаҵәы.
Хҩык ахацәа ицәажәо итәаз,
Алашьцара ирхатәаз,
Иӡыҭуазшәа рыбла иабон –
Амрагыларахь илашон.
IV
Балкан ажәҩан амца аҵалт,
Абылра иаҿын аҟәара:
Аӷа игәеиҭеит хҩык ахацәа,
Зҭаҭын иамыхаз зызхара.
Аҭел дасит Рашьба уаҟа:
– Са сыцәҟьароуп, сара сахь!
– «Алым», «Волга» шәа шәабаҟоу?!
– Шәхыс, сыцәҟьароуп, сара сахь!
Аԥра ирҭала убасҟан ҳар,
Дунаи азқә инхылеит.
Раԥхьа инеиуаз дҭахар,
Иҭыԥаҿ ҩыџьа гылон.
Алашара адәы иаақәлеит,
170

– Аҵлақәа иршәырхит ашәы.
Аԥсеилышьла, насгьы шәақьла
Аҟәара рыцқьан уажәы.
Рашьба илахь кәабан шьала,
Иҩызцәа аҩыџьагьы ҵаҟа ишьҭан,
– Иплашьч нарықәҵа ԥшьала,
Иӡхыҵыз иреиҳәеит шьжьымҭан:
«Иҭахеит сҩызцәа хаҵарала,
Саргьы исылоуп хԥаҟа хы,
Са стәы усым... ԥхьацарала
Афырхацәа рыхьӡ камшәар сҭахуп».
Уи ауха цас иауазшәа
Ажәҩан ҵәыуан иԥсато.
V
Тариал дгәаҟуан, ихәра ӷьомызт,
Дунаи нырцәаҿ уи дышьҭан,
Ҭахык, ҩызак игәы дабомызт
Ма уажәы, ма уашьҭан.
Ихәыцра иалан ԥхьаҟа ицаз
Иара дныжьны мраҭашәарахь,
Нас аӡхықәаҿ иҭахаз
Аҵх аннеиуаз ашарахь.
Уаха дзыцәар ԥхыӡ дибон
Цицина бзиахә – арҵаҩы.
Зны дгагоушәа дихаԥон,
Зынгьы иԥылҵәон игәахы.
Икәша-мыкәша, имбаӡакәа
Иҩызцәа араҟа ирацәаҩхон, –
Уи дымгәаҟларц зҭахыз, –
Лҳалалра аракәа
Згәаҿы инеихьаз аҭахы.
Ма дыԥҳәысын, ма уи дхаҵан...
Зегьы аками иара изы!
171

Иахьа изнеиӡом уаҟа игәаҵаҿ
Аҳақьым иажәагьы, иразу.
Игәы иҭыҩуеит изымҳәаз ажәа:
«Тариал уами, шьҭа иазхоуп,
Узахәаԥшуазеи хыхь ажәҩан,
Иарбан ссиру иуҿаԥхо?
Ушьа зықәҭәаз уԥхьоит адгьыл,
Умҩа нымҵәеит – ихароуп,
Уаанӡа иумаз алаԥш надкыл
Агәырҩеи агәаҟреи еиҟароуп».
Араҟа Рашьба далгеит ихәыцра,
Ихы дҩахеит знык иара,
Илаԥш рықәшәеит аԥхыӡеиԥш
Икәша игылаз аҭаацәара:
Раԥхьа дгылан апрофессор –
Аҳақьымцәа ирхадаз,
Ахәра дуаҿ гәеисрак
Уаҳа ианымлоз злакҭа.
Аҳақьымцәа еизахьан
Ҳәсала хацәала араҟа,
Амра гылон, ишахьан,
Ашәахәа цәырҵхьан аракәеиԥш.
Аҳақьым днықәтәан Рашьба иаԥхьа
Бла ҵарыла днеиҿаԥшит,
Нас иҩызцәа уи днарыԥхьан
Ус нареиҳәеит: «Шәыԥшишь!
Агәыцқьа амоуп арԥыс ибла,
Аха макьана ара дышьҭаз,
Иаамҭа анааилак имҩа дықәлап,
Ахәыцрақәа, нас уашьҭан».
Апрофессор даахәыҭхәыҭын
Аҳақьымцәа иреиҳәеит:
«Идырны ишәымаз, арԥыс дхәыдам
Уи гәаныла Берлин днеихьеит.
172

Ус анакәха ихаҭа
Дук мырҵыкәа уа дҟалап».
Аҳақьымцәа ирхадаз
Ахәцәа ишьҭаз ԥсыс ирхаз,
Ахәцәа дрылалт деимдауа,
Рыгәқәа рхаҵо, ирдауа.
Измаҳацда аҳақьым иажәа
Гәы ҳалалла уи данцәажәо, –
Ахәшәқәа иреиӷьуп, иџьбароуп,
Уаџьал усҟан ихароуп.
VI
Асааҭи амши еишьҭагыла
Игәаҟуаз аамҭахь иҩны ицон,
Аӡиас гәрымуа цәқәырԥа дула
Амшын иазнеиуан агәы ҟаҵо.
Даҽазныхгьы аҟәандашьшьыра
Аԥенџьыр иасуан иаанартырц,
Абаҳча инҭалон уи ашьшьыҳәа
Амахә гәыцәқәа арпытырц.
Аҿеи ажәи еилаҩынтуа
Адәы ианықәыз рызхара,
Амҩа иқәын Рашьба иҩымҭа
Аԥҳәызба илнаҭарц гәазҳара.
VII
Зны дҿыхеит Рашьба ашараз –
Аиарҭа днықәтәеит дгәырӷьаҵәа,
Ԥшьаала изнеиуан имч лашара,
Игәкра шьҭыхуа иԥхаӡа.
Дгылан, дцәажәон, насгьы дтәон,
Зынгьы дныҟәон ашьшьыҳәа,
Аҳақьым ԥҳәызбалҿ дыҽырбон:
– Са сгәы хьшәашәоуп, иршы ҳәа!
173

Нас уи ииарҭаҿ днылатәан
Ахәрашәа далагеит аҳәара,
Ааигәа ишьҭаз игәылацәа
Ашәа ирнаҭон гәазҳара;
Ашәа халон ҳаракы
Агәаҟра ныжьны наҟ хара,
Агәы хьшәашәа ԥхаратәы,
Убас ирҿыхо агәаԥхара.
Ашәа зҳәозгьы игәалашәон
Хара инижьыз игәалақәа:
Аԥшқа изыҳәа агарашәа
Ан даҟәыҵны дшалагоз,
Ашҭа, абаҳча еиқәараха
Зны ишырныҩуаз атәымажәа,
Аандеи, ахыбреи, агәарақәеи
Амца ишалаз иҵәыуашәа...
Ан лгарашәеиԥш дыжьжьауа
Ахаҵа ддырцәеит ашәақәа,
Иԥхыӡ рҭынчуа, иԥшьауа,
Агәҭыха ивго игәашақәаз.
Арԥыс дыцәан уа дауҵас
Ашьацқьа хәмаруан иӡамҩаҿы...
Аԥша нықәсуан ҭынхаҵас
Рашьба изыԥшыз амҩаҿы.
VIII
Аԥхьаҩ, Рашьба иаҳҭап ажәа,
Игәы ҿыӷьуан уи уаанӡа,
Ԥаса ииҳәоз ахәрашәа,
Иахьа инаҭом лахьынҵа.
Изқәа иқәуп амҩаныфа,
Ақьаадгьы ирҭаз абас ануп:
«Берлин амҵан маи аныҳәаз
Абаталионқәа уара иузыԥшуп».

АЖӘЛАР РЫМЧ
Ажәлар гылан Китаитәылан
Абџьар шьҭыхны агәаҟра иаԥылан.
Агәаҟра ԥыхха хаҵа гәыла
Аразҟы рчаԥоит гәырҭәыла.
Гәырӷьа-ччароуп Шанхаиаҿ,
Чан Каи-Шигьы дшанхароуп:
Днеиуеит Чжу-Де ир драԥгыла,
Иацы игәаҟуаз иахьа иԥылоит
Рчеиџьыка рнапы ианҵа.
Иззықәԥоз ахақәиҭра уаанӡа,
Инеит уаҟа ргәаҿы
Иарлашоит мрашәа рхы-рҿы.
Океан нырцәтәи абанкьырцәа:
Арҳәцәа, аргәаҟцәа, урҭ аԥсымҭәқәа
Амц жьаҳәала ирчаԥоит,
Аха убасгьы урҭ џьабоит,
Избан акәзар – иҳәалахеит:
Рдоллар дуқәа ԥхасҭахеит, –
Адоллар имыхәеит Чан Қаи-Ши
Амала баша деибашьит:
Шьҭахьҟа дыҩит ичынқәа каԥса,
Дыԥхаҵа дамоуп жәлар ргәырԥса.
Китаи тәылаҿ уи агәашә
Дгьыл ҿаҵакгьы шьҭа ибашам,
Аиаша рҳәозаап имҩашьакәа
Ҵаҟа ианысҵо ажәақәа.
«Адоллар кәадазаап мчыла
Ажәлар гәааны иаԥылар».
1949

АПРОЗА
СЕЛЫМ
Ароман ацыԥҵәаха
Аиаҵәа кыдшәеит
Ашьыжь инаркны хәылԥазынӡа игазго абаӷәаза иқәчыз
асаба неиқәтәеит. Аканџьаӷба иааҳәыцымыцын аҟәара
инаԥырҵит. Амза, аԥсыӡ еиԥш иӡсо ажәҩан аиаҵәара иалан. Уи, амшын иахьӡааҷҷалоз угыланы уахәаԥшуазар иубоз џьашьатәын: ацәқәырԥа хәыҷқәа алашара зныԥхоз,
еинҟьаны еибаркәашозшәа, еихыԥа-еиҵыԥон, еилбзаауан, ԥшҭәы рацәала амшын гәы хҩауа. Аканџьа ӷба неиуан амшын ихыла, инаҳәы-ааҳәуа, зны инхаԥало, нас
ҵаҟа ицо, иақәтәаз ауаа ирылахәмаруашәа, аӡәи-аӡәи
еидыкшало, ргәахы ԥыжәжәо. Аҳәса, ахацәа, ахәыҷқәа –
амшын ззымычҳаз – аканџьа аҩнуҵҟа рҽеилаԥса итәан,
иқәиаз дубарын, игылаз маҷҩӡамызт, ишьамхнышланы,
нас иҳәазозгьы рацәаҩын. Еиҳа зычҳауаз, зшьамхы иамеижьоз – аканџьа абарҵаҿы иқәгылан, инеиааиуан,
аҭаҭын иахон, бла ҵархәыла инеиҿаԥшы-ааиҿаԥшуан.
Араҟа зегьы еицәтәымуаан: аӡәы ииҳәоз даҽаӡәы
иаҳауамызт, аӡәы иџьыба ахьҭәымыз гәырҩас иҟаиҵон,
зџьыба ҭәызгьы днаԥшы-ааԥшуан, ашәарыцаҩ ицәшәаны,
акьатрацә иқәтәоу аҟәараса еиԥш.
Акымзарак змамызгьы дҭынчын... Иахьатәи амши
иареи шеиқәԥоз аахәлон, нас ацәа дынҭанагалон, иԥсы
шьаны уаҵәтәи аамҭа ақәԥара иҽазыҟаиҵон.
176

Аҭырқәа ҭуџьар, имгәацәа ихаланы игәы иқәжьыз
даҵазза, ҿыварала уажәы-уажәы амшын аҵәҟьыртҳәа
дынхыжьцәало дгылан, ашьаҟа ижәҩа адҵаны. Аакьыскьа дахьымнеицыз акәу здыруада, лассы-лассы илаԥш
иааҵашәон Сҭампыл ахаҳәтә қалақь инеиужьны амшын агаҿа ихиаало ақалақь баҳча, нас ихы ааршаҟьаны
ихәыцырҭа ааиҭаирсуан, дазхәыцуа далагон Ерзерум
аԥшаҳәа каршәра. Уи инаҩс длеиҩеиуан Селым, абарҵа
ахи аҵыхәеи шәынтә дрыбжьысхьеит, иҟама ахацәа кны
днаԥшы-ааԥшуан, илахь еиқәын, иҩыза дышьны ихәда
дыхшьушәа.
Аканџьа неиуан аԥынҵала ацәқәырԥақәа еихырссо,
икаҳабӷало, ҵаҟа илеиуа, хыхь инхало, цас иауазшәа,
иақәтәаз ауаа хылагәыла еилаҵо.
Ашоура цәгьаӡан...
Селым ашоура ааизымычҳазт, икәымжәи икабеи
ааишәихын еилаҳәаны инықәиҵеит аҭуџьар иааигәара.
Аҟырҟырҳәа дааччан аҭуџьар иҩыза днеиҿаԥшит:
«Аԥсуа егьа изуургьы дыбнауаҩуп, иҟаиҵо убауоу!»
Селым азныказы дааицрашәеит, еилаҳәара аақәихырц
иҿынеихеит, аха дааҭгыланы аҭуџьар днеиҿаԥшит:
«Аԥсуа егьа дыбнауаҩызаргьы шәҩык аҭуџьарцәа
дрыԥсоуп», – иҳәан аҭуџьар иахь иҿынеихеит. Аҭуџьар
иҩыза дзыдгылаз агәашә даадҵын ишьапы рхха Селым
ицацха дҭасит. Селым даақәҵәиаан иҭаҷкәым раҵәа
данықша, аҭуџьар иҩыза дааблаҟьан ганха иҿынеихеит.
– Умшәан, Рафеҭ! иҳәан иҭаҷкәым раҵәа Селым иахь
дааиуан даҽаӡәы. Уи дааӡаанӡа Селым иҽааибыҭан
даҽазнык дықшеит аҭуџьар иахь. Зхы ҭҟьаз акәҷышь
еиԥш ихәда нхьашьшьит аҭуџьаргьы.
– Анани!– иҳәан, иааиуаз иҭаҷкәым аҿанааирха, Селым, амацәыс еиԥш днеиҭаԥан, иҟама ҭԥааны уи имгәацәа
инҭаиргьежьт. Агәырқь дырган аканџьа аҩнуҵҟантәи
иааҭибаҳәеит ҩажәаҩык раҟара аҭырқәцәа. Селым
177

иҟама аҭра инҭеиҵан днахьаҳәит иааиуаз рахь: «Исымаркузеи арҭ, даԥсыуоуп ҳәа аума ҭыԥ зсырымҭо!»
– Уара уакәызма џьоушьҭ амш зларгоз, – иҳәан руаӡәы
ихәнацәкьаракгьы ааидыԥсалан Селым илымҳарҭа
шыҟаз даӡӷасит, нас егьырҭгьы рҿаархеит раҳәызбақәа
ҭԥааны. Селым иеилаҳәара аақәиԥаан ирууаӡа иршәит
амшын ахь, нас даахьаҳәын иҟама аус аруа даарылалт.
Уаҳа илымшошәа аниба «Усҭ, салоугәалашәалап», –
иҳәан иҟама аԥынҵа наганы инаҩсшәа иқшаз ижәҩахыр
иналаирҟацеит итартаруа. Ашьа згәылашәыз ихарԥ
шкәакәа ааишәиԥаан дууаӡа дыԥан амшын дналаԥалт.
Ажәҩан хыхьынтәи икәлаауа зҿылазхаз аеҵәагьы
аԥсабара иналаӡит. Селымгьы азнаказы амшын ду
днахәлабгеит уаҩы димбаӡо. Уи ишьҭамҭас уаҟа иаанхеит барбалҵас амшын иаахыгьежьылаз ашәах. Аканџьа
неиуан икаҳабӷало, ҵаҟа илеиуа, хыхь иҩхало, цас
иауазшәа, иақәтәаз ауаа хагәха еидыкшало.
Ахьтәы ласа
Гагра абааҿы амҵқәа рацәан. Асолдаҭцәа еилажьын,
арахә реиԥш амҵ аархыбыцуа, ашьеи аԥхӡи неилаҭәо,
аӡәы ишьапы ахыкәалаа иацҟьеит, егьи иҷаҷа кыджәоуп,
аарлаҳәа иԥсы леигаҩеигоит, злымҳа ҿыху уаҟа дубарын, знапы змыху рхыԥхьаӡара рацәан – аԥсреи абзазареи еиқәԥон Гагра абааҿы. Мышкала жәаба-жәохә сакаса андәылрымгоз ыҟаӡамызт.
183... шықәсазы аурыс енрал Паскевич иааишьҭыз ар,
ӷьалпал ҳәа Гагра иналалт. Урҭ рхада Филипп ичынқәа
ӷьазӷьазуа акәаԥра днықәгылан ацәажәара даҿын: «Иа­
ра илашара ишиҳәаз еиԥш, аҭырқәа амшын дыхҵатәуп,
аурысқәа рнапаҿы иҟалароуп ари алмас хаҳә иаҩызоу
агаҿа. Иахьа инаркны ҳаԥхьа уажәаанынӡа Аԥснаҿы
иҟамлароуп фес хылԥак. Ҳгәы иҭоу анагӡаразы араҟа
дҳамоуп Ҳамуҭбеи хаҵа. Ишәгәалашәома, хәышықәса
178

рнаҩс уажәы аԥхьа уи арԥыс иԥсы шыншәырхаз. Ауаа
ччархәқәа уи иԥырхагахаз амца иаҳҭеит. Иахьагьы амца
иаҭатәуп иаҳԥырхагахо. Ажәытә, бырзентәылатәи Иазон дрыцны мшын гәыла иаахьан аԥсуаа рыхьтәы ласа
ргарацы; аҭырқәагьы цәгьа имбазар ҟалап алмас хаҳә
инапаҿы иҟазарц, аха мап. Аурыс ҳәынҭқар дызлагаз аибашьра ԥыҭк ҳнаскьанагароуп, Крым агаҿа шыҟоу. Иазон
изымгаз ахьтәы ласа ҳнапаҿы иҟалароуп».
Аенрал Филипп даара иҭахын ажәытә ҭоурых
агәышԥы аарҳәны асолдаҭцәа идирбарц, аха аԥхьаҩ,
ухаҵкы, уара унеины убраҟа акыр еилургазар, Филипп
исолдаҭцәагьы еилдыргеит. Филипп иажәа аҵыхәа
анԥиҵәоз ус иҳәеит:
– Аурыс ҳәынҭқар изы ура!
Абри заҵәык ауп асолдаҭцәа еилдыргаз. Издыруада,
аԥхьаҩ, усазҵаар ҟалоит: «Ишԥыкәу асолдаҭцәа егьшырзымдыруаз, 25 шықәса амаҵ руанеи?!» ҳәа. Аха мап,
ауаҩи асолдаҭи усҟан акыр рыбжьан. Иуаҩыз – акрыздыруаз иакәын, исолдаҭыз – абзарбзан цыфа рхаагас
даман.
Филипп иажәа иахьа изаҳалакгьы хымԥада азҵаара
ҟаимҵар ҟалом. Избан акәзар, уи иажәаҿы ахьтәы ласеи
алмас хаҳәи рыхәдацәа еибакын еибарԥсуеит, иаргьы
еиҟәихырц иҭаххеит, аха имч ақәымхеит.
Уӡырҩы, ухаҵкы, ҳаилалан еиҟәаҳкып ахьтәы ласеи
алмас хаҳәи.
Адунеи иқәу зегьы раҵкыс ахшыҩ ласны иԥыруеит...
иахьатәи ҳааҟәыҵны ҳҿынаҳхап ажәытәӡатәи аҭоурых
ацәаҳәала. Угәы иҭакы: акыр зқьышықәсақәа рнаҩс
аԥсабара иқәыз аӡәы уакәушәа. Уи бзиоуп. Уҿынаха
ажәытәтәи ҳабацәа, рабацәа, урҭ рабацәа, дырҩегь:
урҭ, урҭ, урҭ рабацәа Колхаа ахьынхоз Колхида ҳәа
иахьашьҭоу ахь. Унеит. Ақәа ауеит иааҟәымҵӡакәа.
Уԥшуп, ианбаҟәыҵуеи ақәоура? Мап, иауеит, иауеит
179

иааҟәымҵӡакәа, абар иҵит шықәсыбжак аҵкьыс еиҳаны
ақәа шауаз. Аӡқәа хыҵит. Ашьха илбааҟьо арҩашқәа абахә
ҵыӡәӡәааны ахи, аҳәынҵәеи рыма инеиуеит амшынахь.
Унаԥшла – Колхаа руасцәы ҳаҭақәа кны аӡы иӡхатәоуп,
знызынла раҳаҭақәа аӡы иааҭыршьуеит, аӡы иланаго ахьы ааныркыларц. Иузгәаҭаӡазеи? Абар, раҳаҭақәа
хьыла еиҵарҭәны иахьнеиуа, ауасцәы ҳаҭа ахьыссақәа
аналатата икәеицеиуа иалагеит. Еизыргаз ахьы аҳаҭақәа
ишырҭоу амшын ихырҵоит бырзентәылаҟа ирҭиразы.
Ари збаз абырзенцәа Иазон драԥгылан амҩа иқәлеит
Колхида иааины ахьтәы ласа ргарц.
Иазон иҩызцәеи иареи ирзымгаз ахьтәы ласа акәын
аурыс енрал Филиппгьы ихаԥыцқәа аҟәараҳәа еихазк­
шоз. Уажәшьҭа ҳхынҳәып шьҭахьҟа. Абар Филипп. 183...
шықәса рҟны ҳааит. Адырҩаҽны Филипп ир Гагра
рҽакәыршаны абаақәа рыҟаҵара иаҿын.
Ааԥын ԥша еимгәҳәо убри ашықәсан ауп Филипп ир
Аҳмуҭбеи драԥгыланы Лыхны абааҿы даннеи – аибашьра аҽазыҟаҵаразы абаа ҿыцқәа дыргыларц. Дук хара
имгакәа Мархьаул аԥсҭаҿы ҭауади-аамсҭеи ҭоуба руит
аурыс ҳәынҭқар изымҵаакәа «ӡкаҭәара ҳшымцо» ҳәа.
Ахҭарԥа шкәакәа
Абар уажәшьҭа иҵлап жәашықәса, Селым иашьеиҳа­
бы дыԥсижьҭеи. Зны аурысқәа дышьны дырҵәахит ҳәа
рылаҩит, даҽа зынгьы дыбналаны Ҭырқәтәыланҟа дцеит ҳәа иҭаацәа ираҳаит. Убри аҵыхәала Селым заҟантә
иа­­қәикхьаз Ҭырқәтәыланҟа дцарцы, аха дзымцакәа
дхынҳәуан. Зны ддәықәлан, амҩабжарагьы еимидахьан
– шьыбжьаанӡа ныҟәа ада шигмыз акәымкәа, Амшын
еиқәа ашәшьы аахаԥан, аԥша асра иаалагеит. Ахәылԥазы
иҵысыз аԥша адырҩаҽны шьыжьымҭанынӡа асра
иаҿын. Дызҭатәаз аканџьа акаԥдангьы иҽишьит, амшын
цәқәырԥа дазымиааиуашәа аниба. Ауха шаанӡа аԥша
180

иасуаз аканџьа ӷба кыдҟьо иаман, уаҟа ишәаны иԥсыз
дҟалеит, зхы еилагазгьы рацәаҩын.
Адырҩаҽны шарԥазӡа амшын ацәқәырԥақәеи акан­
џьеи бӷарҵахьы ишеиқәԥоз Аҟәеи Гагреи рыбжьара
бахәык ианнаҟьеит, сааҭк ашьҭахь зхы иахәаз «аҟьаԥсаԥ» ҳәа иӡсо амшын ихын, аҟәарахьы ҳазнеиуазар ҳәа,
иаанхазгьы, аканџьа иаманы амшын аҵахь ицеит. Зыԥсы
зманы аҟәараҿы инеиз дрылан Селымгьы. Даҽазынгьы,
ԥхнык азы, аканџьа дҭаланы дышнеиуаз, ахәшә зҭаз
аиашьчик амца акын х-сааҭк рыла иҵааҟәрылт. Иара
убасҟангьы цәгьала иԥсы еиқәирхеит Селым.
Аӡсара азыҳәан уи хәарҭа имаӡамызт. Знык амшын дызӡаалар, нас аԥсыӡ даҩызан: варала, дыхиаа­
ланы жәҩала акәын амшын ӡы еиҩырссаны дшыӡсоз,
абар, ахынтә раангьы Ҭырқәтәыланӡа дзымцеит. Иԥсы
еиқәханы амшын дзалҵыр дук мырҵыкәа деиҭа­
дәықәлоит Ҭырқәтәыланҟа, иашьа дымԥшаакәа дхын­ҳә­
уам.
Аԥсабараҿы Селым дзықәгәыӷуаз иашьеиҳаб за­
ҵәык иакәын. Иаби иани ԥсиижьҭеи акыр ааҵуан. Рхы
рызныҟәымго ианалага иашьагьы иаргьы Аҟәаҟа ицан
аӷба аадгыларҭа абаӷәазаҿы аидара шьҭыхцәас аусура
иалагеит. Ҩынтә-хынтә раҟарагьы Ҭырқәтәылаҟа еиццеит, еицааит, инаԥшы-ааԥшит, ашьҭахьы, хашәалахә
рмоуашәа анырба, Селым иқыҭа дазцеит, иашьеиҳабы
аҭырқәцәа дрыдгыланы аурысцәа драбашьларц солдаҭ­
ра дцеит. Убриаахыс Селым иашьеиҳаб ила абарҭа
џьаргьы имоуӡеит. Уи данааигәалашәалак ибла ԥшӡақәа
амца ркуа иалагон, ихахә еиларша аҽҩышьҭхны иааикәа­
гылон, иӡамҩақәа амыҵмыџь еиԥш иҭыҷҷоз ашьа ирылаз аарылабон.
Ҽнак шьыжьымҭан Шьахәсна аԥҳал лыманы аӡаҿы
даннеи Селым ихы кны дыштәаз днаидгылеит. Абар
убасҟан еибырҳәаз ажәақәа:
181

– Уабаҟаз шаанӡа, Селым? Иухьзи?
– Сыгәҭыхақәа зеиԥшроу бдыруеит, Шьахәсна,
уажәшьҭа исзычҳауам, бнапы саҳәоит. Шьахәсна ҿымҭ­
ӡакәа акыраамҭа дгылан. Абарфын иаҩызаз арԥыс лыԥсы
еиԥш дылбон, аха лҭаацәа ирҭахымызт. Знык-ҩынтә
раҟара ажәак лҳәарц лҽазылкит, аха илзымгәаӷьыкәа
дгылан ҿымҭӡакәа.
– Шьахәсна ӡык сбыржәындаз, ибаҭәасшьоит аха,
– иҳәан, аҭынчра ааилеигеит Селым. Акәапеи аашь­
ҭыл­хын аӡы ааҭыршаны азна ныҟалҵеит, нас Селым
иахь дынхьаԥшит. Селым ихы кны дтәан. Лмацәаз
аалымӷылхын акәапеи инҭаршәны Селым инеилыркит.
Дук мырҵыкәа аҩыџьагьы рӡамҩақәа неидырҵеит.
Убри нахысгьы Шьахәсна дҳәаны дтәан. Абар
уажәгьы лыбла ҭраа амҩа даԥшуеит, лауԥшәыл иааира
дазԥшуп, зны-зынла амҳара дныҩналоит, луаҭах хәыҷы
дыҩнатәаны дышҵәыуа шаҟантә илхылгахьоузеи, амшын еиԥш игазго лыхцәы илықәыз иаалубаауан алаӷырӡ
иарчмазаҩхьаз лыбла шашақәа.
Хәылбыҽхак зны аԥҳал аашьҭылхын аӡаагамҩа днанылт Шьахәсна. Аӡыхьаҿы днаӡаанӡа данԥшы аӡыхь
ааигәара акы шкәакәаӡа алҿыс амахә ишыхшьыз лбеит. Дааҭгылт. Нас дырҩегь лҿыналхеит. Деиҭаангылан
ашкәакәа дазыԥшуан. Азныказы цәгьаӡа дшәеит: илгәа­
лашәеит аиҳабацәа ражәабжь: ӡызлан, аҩсҭаа, агызмал.
Зынгьы дхынҳәырц иақәылкит. Иҟалҵара лзымдыруа
дышгылаз аӡәы еимҳәабжь лаҳаит. Аӡәы дшыҟаз анеилылкаа лгәы ааӷәӷәахан ԥхьаҟа лҿыналхеит. Ааигәа
даннеи алҿыс ихшьыз шыхҭырԥазгьы ааилылкааит, нас лыԥҳал налыргылан арҵәаа ааҭлыргеит. «Ари
араҟа изханы иаарыдаз, ари зтәу Ҭырқәтәыла дыҟоуп,
Селым ихҭырԥа аҩыза араҟа аӡәгьы иныҟәигаӡом,
лаԥшҵашәароума мшәан» ҳәа дхәыц-бӷьыцуа дышгылаз
аӡәы ихы цахажәла еиқәыҿаҳәа даацәырҵит:
182

– Иахьатәи ашара сыԥшын абраҟа ҳәа дцәажәо
иҿааихеит Шьахәсна лахь цахажәла зхаҿы ҭаҳәҳәаз.
Шьахәсна лшьамхқәа налыҵаҟәылан лыԥҳал днахаҳаит.
Дук мырҵыкәа Селыми Шьахәсиеи еидтәаланы
аицәажәара иаҿын. Шьахәсна лылахь еиқәын. Ақаруа
еиԥш икаԥхоз, иахьа анышә аԥштәы акәын ԥштәыс илымаз.
– Маӡала адунеи ақәзаара аҵкьыс аргама аԥсра еиҳа
еиӷьуп, – иҳәан дҩагылеит Селым. Араҟа еибырҳәаз
здырхуада... Наҟ-наҟ иаҳзеилкаауазар ҳашьҭалап, амала
ианеиԥырҵуаз Селым дааԥышәырччеит. Шьахәсна уаҳа
ажәак мҳәаӡакәа лыԥҳал днаҵалт.
«Хәыц шкәакәа злам ауаса»
Шьахәсна лылахь еиқәын. Аӡы лыманы даннеи
лыԥҳал налыргылан амҳарахьы лҿыналхеит. Аҳәарақәа
заԥцаны иаазцоз Ҭакәынагьы Шьахәсна лҟазшьа аал­
гәамԥхазт лыбжьы налыргеит: «бабацои, нан?» ҳәа, аха
Шьахәсна ҿымҭӡакәа днеиуан. Луада хәыҷы ашә аалыртын дныҩналеит. Кыраамҭа дааҭгылан дӡырҩуан, нас
лиарҭа днықәиеит лҿы аҭӡамц ахь инарханы. Иага аџьа
лбандазгьы Ҭакәына илзеилымкааит лыԥҳа рыцҳарас
дзыниаз. Уажәраанӡа ааԥын уард еиԥш ихааӡа лаԥхьа
игылаз лыԥҳа заҵә иахьа длымҵан деиҵыхәхәа.
Ҭакәына амалагьы ԥҳәыс шәаҩык лакәын, уажәы зынӡак
дшәаӡеит. Лыԥшәма Аҳмаҭ аус ахьиуаз лыҷкәын хәыҷы
дизылшьҭырц иақәылкын амҳара дындәылҵит, дышнеиуаз лыҷкәын изҿылҭырц лҭаххан «ԥшьшьеит, ԥшьшьеит»
ҳәа ажәқәа дрыԥхьо далагеит, абарҵа иааҵаххыз
арбаӷь ҿнаҭыр ҳәа дшәан, «цу, алышькьынтыр уагааит»
ҳәа инаԥхалҵеит, абыркьыл иқәыз аиха ҵаҟа абарҵаҿ
ишьҭалҵарц лҭаххан иаақәхны ирууаӡа илыршәит.
Лыԥҳазаҵә лчымазара гәырҩа дус иҟалҵеит.
183

Шьахәсна шықәсы ҩажәа дырҭагылан, лаҳәшьцәа
еиҳабацәа ԥсхьан, лашьа еиҳабы уахык аӡлагара
дахатәаны аџьықәреи шилагоз џьоукы дыршьит. Аҳмаҭ
изынхаз Шьахәснеи Чагә хәыҷи ракәын. Уи даагылазаргьы дуаҩызаҵәын, ашьыжь инаркны ааилахәлаанӡа
анышә даахыкәласуан. Ашықәсан акризаарыхыр, ашьапы ишықәгылаз ԥыҭк асолдаҭцәа иргон, ианҭеигалалакь,
даҽа ԥыҭк аибашьра иахәарцы ҳәынҭқараа ицәыргон.
Иара убас џьабаамацарала ихандеиуаз уаҩын.
Жәашықәса рнаҩс Асланбеии аҭырқәцәеи дрыдгыланы
аурыс ҳәынҭқар ири урҭ ирыдгылаз Чачааи драқәԥон.
Кәыдры ацҳаҿы аурыс енрал Горчаков ири Асланбеи ири анеиҿахысуаз даараӡа ауаа ԥхасҭахеит, убарҭ
иԥхасҭахаз дрылан Аҳмаҭгьы. Убри иахҟьаны абар
жәашықәса ҵуан Аҳмаҭ дцыркьуеижьҭеи. Даҽа зынгьы, –
«Омарбеи ахәшә иҭаны дызшьыз уара уоуп» – рҳәан, азнык азгьы дынҭадырххит, аха иара шиакәымыз анырдыр
доурышьҭит. Анс рҳәа, ас рҳәа аԥсуа ҳәынҭқарцәеи аурыс енралцәеи Аҳмаҭ бзиа дырбомызт, иҵаргалалакгьы
дыҟамзар рҭахын. Аныҟәаразы ашьабсҭа иаҩзаз Аҳмаҭ,
Шьахәсна лыӡбахә аниарҳәа ишьамхқәа ааиҵаҟәалт.
– Рацәа саџьал цәгьан убауоу, – иҳәан, амҳарахьы
иҿынеихеит. Аԥсы исахьа зманы аиарҭа илаз иԥҳа заҵә
даныналҿаԥш Аҳмаҭ дшыҟалаз аҳәара уадаҩуп. Азнык
азы ақьаад еиԥш дышкәакәахеит, нас иԥаҵа азҿацәк лаганы дацҳауа далагеит. Акыр аамҭа ус дгыланы дӡырҩуан.
Ҭакәына лхаҵа ашәи даргауа азалаҿы ацәашьы аҟаҵара
даҿын.
Ԥыҭрак анҵы, Аҳмаҭ иҿи инапи ааиӡәӡәан ацәашьы
кны ачымазаҩ дналхагылт. Аҳмаҭ аҿаҭара даҿын:
«Зхьышьаргәыҵа сакәыхшоу, субоит шаҟа срыцҳау, иҟало
акы акәзар дсызныжь абри аӡәк; уара уҟынтә смаҵуҩуп,
зда дсымам лыԥсы нырханы дсуҭозар кәырбанны
исықәсҵоит, хәыц шкәакәа злам ауаса еиқәаҵәа
184

есышықәса ашьа касҭәаларц. Анцәа дызҭоу ихароузеи,
Анцәа даҳҭоуп». Ҭакәынеи Аҳмаҭи даараӡа ирзеимакырахеит аҟәыдырԥаҩ лаагара. Аҳмаҭ бзиа ибеит Хьылқан
лзырцҳарц, Ҭакәына уи дылҭахымызт, дахьылашәыз азы.
– Уи лаҵкьыс Шьыфа дшеиӷьу узымдырӡои, уара
мцацәа, – ҳәа дҳәацәон Ҭакәына.
– Лыда бхамшәалт Шьыфа, уи акьылыкьыҽ лаҵкьыс
Хьылқан деиӷьуп.
– Уара иуҭаху даага, сара Шьыфа слызцоит уаҵәы,
лкалҭ сагәӡып, слыҳәап, нас дышԥамаари аранӡа.
Ишакәхалакгьы Шьыфа лҿы еиқәшаҳаҭхеит аҩыџьа­
гьы. Ачымазаҩ иаҳа-иаҳа деицәахон.
Ашьыжьымҭан шаанӡа Ҭакәына аӡаӡа лыцрашы Шьыфа длыманы амҳара ашә днылагылт. Аҟәыдырԥаҩ лы­лахь
лыџьымшь аалӡатәын, лқьышә ыркәаталеиуа, лнапқәа
рхаха Анцәа диҳәозшәа ааҟалҵан, ачымазаҩ дналхагылт. Аҳмаҭи Ҭакәынеи рыбла ҭраа Шьыфа илзыԥшуан
иҳалҳәарызеи ҳәа. Чагә хәыҷы имыӷра аҿацә ҟаҟо ашә
дылагылан, иҟоу иану дук ҳаҭыр изақәымҵаӡо. Аҩаза
лҿатата, лыблақәа ҵыкка, лмакәан хәыҷы аимдара
даҿын Шьыфа. Уаԥсҵәык азна аҟәыд лмакәан иааҭылхын
лқьышә аркәамкәамра далагеит:
– Диида, ашьашәы иҭарҽҽыша, иуҭахузеи арахь...
Аҩсҭаа қьаафыр! – уҵаҩры наҟ! – амацәыс иагаша...
Абри ами ассир, – лҳәан, ачымазаҩ дналҿаԥшит, нас
итәаз рахь дынхьаҳәын «ари Анцәа ида уаҳа ԥсыхәа
лымам, Анцәа игәаԥхаз иара дигоит», – лҳәеит лқьышә
абжакы аҟаҿы аахырго. Аҳмаҭи Ҭакәынеи ахаҳә еиԥш
ишәны итәан. Ачымазаҩ агәаҟра даҿын.
Аҽыхәа
Шьахәсна дааиӷьымхаӡакәа хаха-хымш агәаҟра
даҿын. Аҳмаҭи Ҭакәынеи имшаргьы имхәларгьы Шьахәс­
на илыдтәалан, уи илԥырҵны шьаҿак ҟарҵомызт. Иа185

хьабалак ауаа рыцәқәеи рыцәмаҭәақәеи еицраҳәаны
аҳәысҭажәқәа ирҭан. Аҳмаҭ амалагьы дуаҩы заҵәын,
мышки ҩымши ракәым, сааҭыбжак иусахь дзымнеир уи
инхареи инҵыреи ианыԥшуан, аџьабаа мыцхә инарбон.
Абар уажәгьы, хымш ҵуеит иҳәысҭажә ахь дымнеижьҭеи,
ицәқәеи ицәмаҭәеи ахьыҟоу здырхуада. Аԥшьашазы
ичмазаҩхаз аԥҳәызба амҽыша ауханӡа агәаҟра даҿын.
Есуаха агәылацәа ааины дырбон, аҳәсақәа ачымазаҩ
илықәыӷәӷәаша итәан, аԥша ирҿанагало рҳәон, аҵх
рхыргон, арԥарцәа егьирахьтәи ауада иҩнатәаны зны
амаца иасуан, зны ашәа рҳәон, убас мацара аҵх ԥырҽуан.
Амҽыша ауха уаҩгьы дмааит, ачымазаҩгьы еиҳа лыԥсы
ааивылгеит, акы днацҳаргьы цәгьа илымбаӡо дыҟан.
Ҭакәына амаҵурҭаҿы днеин ашәи ахырҵәи ачымазаҩ
илзаалгеит. Ҵхыбжьонын. Иҟрымҿрымуа адә иқәыз
алабаа арҵәааҳәа иҳәҳәан агәашәахь аҿыланахеит.
Аҳмаҭ данаадәылҵ, агәашә ааигәара игылаз аҵла ам­
ҵан аҽыхәа иҿаҳәаз илаԥш нақәшәеит. Азнык азы изааз изымдырӡеит. Аҵла амҵан игылаз аҽыхәа акәадыр
ақәын, аҵыхәа аффаҳәа иаҟьон. Ажәытәуаа ирҳәо
Аҳмаҭ иаҳахьан: аҩнаҭаҿы алԥсаа даныҟалаша ашҭа
амӡырхаҿы амаалықьцәа еизоит аҽқәа ирықәтәаны ҳәа.
Инапқәа ишьапқәа рыԥсы аарылшәшәан
ақыџьқыџьра далагеит, ибӷа аԥсԥхӡы аакыдшылт. Инапы
рхаха Анцәа димҵагылан дӡышӡа, илаӷырӡ аҳәҳәыҳәа
иблақәа ирҭыкьасаны илеиуан. Аҳмаҭ дқыџьқыџьуан,
иаџьал ааины ихәда аҽыхнашьызшәа. Шаҟа дшәазеи
аҭаҳмада рыцҳа: Гәынаа Атилла хаҵа драԥгыланы Амшын Еиқәа аҿықә ҽышьхәала ианыршьаҟьозгьы арахә
зыхьчоз асқьыф заҵәы уиаҟара шәара дақәымшәаӡеит,
мамзаргьы Цезар хаҵа, аҳаскьын еиԥш ауаа рхуа Галлиа аԥшаҳәа данықәызгьы аберберцәа усҟак имшәазар
акәхап – уахатәи Аҳмаҭ иашҭа иааҭалаз аҽыхәа заҵә
дшаршәаз аҟара. Аҳмаҭ дахьшәаз акәу здырхуада
186

иблақәагьы иҟам-иным рбо иалагеит: зны иашҭа ауразоуроу ӡыла иҭәызшәа ибеит, нас уи аӡы ихышьшьыла
имыццакӡакәа иааиуан ԥсыӡ дук, асаса раҳаны. Аҳмаҭ
иалидыраагәышьози ауаҩы дызфо аԥсыӡ – пираниа
Амазонка аӡаҟны акәымзар даҽа ӡык ишамамыз. Аҳмаҭ
днаԥшын иҩны аҿаԥхьа ицеицеиуаз абахә днаҿаԥшит:
еҳ, адунеижә, шаҟа маанала уеибыҭоузеи, иара абри
абахәгьы иҵәахны иамоу здырхуада, араҟа иҟоуп ахьы,
аразны, ауаҩ иаџьал, араҟа иҟоуп аҭынчра, амчымхара,
абзиабара – иҟам закәызеи ари адунеи аҿы, зегь ыҟоуп!..
Аҳмаҭ ицәа шҭынчмыз еиԥш итәареи игылареигьы
ҭынчмызт. Иԥсы ҵаҳәаны ауардын ацраҳәан, ихәыцырҭа
кәадырны даҽа џьоукы ақәтәан. Харантәиӡа амшын
нырцәтәи иааҩуаз абжьы маӡа игәы иаақәыҩуан, игәы
аарҿыхон. Данхәыцуа блала ибошәа илаԥш иныҵашәон
иаҩсхьоу аамҭақәа, инапы наргӡаны иааиԥхишьшьаа­
уан дызҭагылаз агәаҟра. Уажәгьы дгылоуп, иҟам-иным
иара дрылоуп, аҵыс хәыҷӡа «ҷыт» аҳәаргьы Аҳмаҭ
изы Везувиитәи ашьха агәҭаны итҟәацыз адгьыл мца
иаҩызоуп. Иара адәы данықәугьы иԥацхажә аҿы
даныҟоугьы зегь изеиԥшуп, дахьцалакгьы гәырҩеи
гәаҟреи дзырԥырҵуам. Иԥҳа лчымазареи уи иахҟьаны
ашҭа аҵыхәа иааины игылоу «амаалықьцәа» рҽыхәеи
зынӡак ддыргәаҟуеит, ажәытә қалақь Помпеи еиԥш акы
ааиханарԥеит дбылуа.
Аҳмаҭ игәҭыхақәа дыхәцәырххо дышрылаз абарҵа
дааҵалт аӡәы, хҭарԥа шкәакәала ихы-иҿы ҭаҳәҳәаны.
– Хәлабзиақәа! – иҳәеит иааиз асас. Аҳмаҭ дааша­
ҟьан наҟ днеиҭаԥеит. Ицәа дааҭаӡыӡан иааиз дниҿаԥшит деиликаарц. Асас уаҳа дхьамԥшӡакәа амҳара азал
дныҩнысын ачымазаҩ лахь иҿынеихеит. Аҳмаҭгьы
уи днаишьҭалт, асас ибла заҵәык ааԥшуан, иуапа
иҽааилаиҳәан аӡәгьы диламцәажәаӡакәа ачымазаҩ
дылхагылан ашьаҟа еиԥш. Ҭакәынеи Аҳмаҭи асас ива187

гьежьуан; зны иуапа иамҵасуа, зны иҟамчы, нас аҟәардә
неидырбеит дтәарцы, аха асас ҿиҭуамызт инапқәа
игәыҵаԥсаны иуапа иҽылаҳәа ачымазаҩ дылхагылан
ибла ҭраа. Шьахәсна аарлаҳәа дааԥышәырччан лҿы
ахыза нақәылҵеит. Аҳмаҭ зынӡак аԥсра иақәикит: ирҳәо
иаҳахьан ачымазаҩи аӡы иаго ауаҩи раџьал анаарыдгылалак маҷк иааԥышәырччоит ҳәа. Шьахәсна илхагылаз
асасгьы аџьалны дааизшәа игәы иабеит, аха длеиҩеиуан,
иԥаҵа иҟаҟон, ишьамхы иҵаҟәылон, уажәы-уажәы иааины игылаз «аԥсцәаҳа» днеиҿаԥшуан. Ус игәы иаанагон: «Анцәа игәаԥхаз иара дигоит, зегьы башоуп, амала
сгәаҟуеит. Дынхар бзиоуп, днымхаргьы џьанаҭ лоуааит,
исылшагәышьозеи сара» ҳәа.
Баалеишь бара амаҵурҭа аҟынӡа, – иҳәан Ҭакәына
дналаԥысит Аҳмаҭ. Аҩыџьагьы ндәылҵит. Асас иааиз ихҭарԥа ааихихын Шьахәсна лаԥхьа ацәардаӷә
днықәтәеит. Мызкы ашьҭахь иҷаԥшьӡа иҟаз арԥыс иахьа
ижакьақәа ӡакы илаӡон.
– Ублақәа ракәымзар усцәҩашьон, – лҳәеит Шьахәсна,
аарла-аарлаҳәа лыԥсы ааҭкаауа, – иуџьабода, Селым,
иухьзеи? Селым днаԥшы-ааԥшын уаҩ дыҟамызшәа
ибеит, нас ибжьы ныҵакны ацәажәара далагеит: «Сара
уажә­раанӡа абна сылан, мызкы аԥхьаҟа аканџьаҿы
аисра иҟалаз азын аҭырқәа Сулҭан дашшит Ҳамуҭбеи
иҿы, ауаҩшьра ҟазҵаз дыԥшааны дыкнарҳарцы, аха
Ҳамуҭбеи уи агәхьаа дук имам изларҳәо ала. Уи дзышь­
ҭоу – аҭырқәцәа Аԥсны иқәцаны аурысцәа даарыԥхьарц
ауп. Аԥсуаа ргәыжәла цәгьоуп, ирзычҳауам. Аҭырқәа
Сулҭан Асланбеи бла саркьас дҟаҵаны Аԥсны дацрыхон,
уажәы аурыс ҳәынҭқар Ҳамуҭбеи диԥыраҳәаны Аԥсны
дықәуп, адгьыл шьаҟьо, ақыҭақәа амцабз роужьуа, ари
зычҳауада? Жәаха ҽнак Далтәи анхацәа хәыҷӡак ауп
иаарыгхаз, аурыс ҳәынҭқар ири дареи еидыԥсыларц.
Абарабан иасуа ашәақь лҩа харчыланы Дал аԥсҭа иҭоуп
188

асолдаҭцәа. Иахьа аҵкьыс уаҵәы иаҳа еицәахоит, аԥсуаа
рыҳәсахәыҷқәа уажәы иаазқәылаз рхы рцәымӷхо иалагеит, Шьахәсна, бгәы бҽаныз, урҭ аранӡагьы иааӡара
иҟоуп. Иакәым акы напы анадыркы, башьа имаҭәақәа
анаҟа икнаҳауп, абџьар бҭахызар сара ибысҭоит...
Шьахәсна лиарҭа даақәтәеит. Анышә ԥштәы змаз
лӡамҩагьы ааҭыҟаԥшьаахеит.
– Уажәы уабацои? – лҳәан, Селым дниҿаԥшит лыбла
ҭраа.
– Аҟәаҟа сцоит, уск сымоуп, дук мырҵыкәа
схынҳәуеит, ҳаибабахп, – иҳәан, дҩагылт ихҭырԥа ихыиҿы иаакәыршаны. Даҽак иҳәарц иҭаххеит, аха Аҳмаҭи
Такәынеи ааиуазшәа аниба, ҿымҭӡакәа ачымазаҩ дналхагылт. Ҭакәына иаалгаз афатә астол инықәлыргылан
асас иахь даахьаҳәит аԥсышәақәак наиалҳәарц. Убасҟан
асас Ҭакәына даалеихырхәан ҿымҭӡакәа дындәылҵит
адәахьы. Ҭакәынеи Аҳмаҭи ашьшьыҳәа инеишьҭалт.
Шьахәсна иаалҿаԥсаз лыхцәы наҟ инаԥхьалҳәҳәан
лиарҭа даалатәеит, абырлыш какал асахьақәа лыҭаны.
Ларӷьа напы лыжәҩа инаҵлыргәан аԥенџьыр далԥшны
ашҭа аҵыхәахь дыԥшуан, аҽыхәа ахабар збозар ҳәа.
Дук мырҵыкәа асас агәашә дынҭыҵын агәарабжьара
дныбжьалт, Ҭакәынеи Аҳмаҭи ирзааз рзымдыруа абарҵа
иҵагыланы еиҿахәыҭхәыҭуан.
***
«Агәаҟра иақәшәаз агәы зынгьы имгәырӷьарц
зыҟалом» ҳәа ирҳәо ҵабыргуп. Ԥшьаха-ԥшьымш аԥсреи
абзареи еимаркуаз аԥҳәызба абыржәы иҟьаҟьаӡа иаалызшеит. Ааԥыни аԥхыни ирыбжьагылаз ауард ԥшӡа
еиԥш ашәахьа ашьыжьымҭан Шьахәсна иаалырлашеит
Аҳмаҭ иашҭа!
1939

АИШЬЦӘА
I
Раԥхьаӡа игаз ахысбыжь аҩыџьегь рлымҳақәа
аарҵарит. Адырҩаҽны агәашә инҭыҵит ҟанҭаруазла
еиқәных.
– Ахыкәалаа шәыбӷа аишәмырхан нан, – лҳәан, лбжьы
налыргеит Селма.
Селма лажәақәа аҩыџьегь иаагәныркылт, аха Гахә
даақәыԥсычҳан иашьеиҵбы днеиҿаԥшит.
– Круҳәарц уҭахызма? – иҳәан, иҽы аҟамчы нахҟьаны,
Гахә днаиваххит Зураб.
Гахә ҿымҭӡакәа ихы ааирмақарит.
Ашьыжь шаанӡа идәықәлаз, амра нҭашәоны инеит ашьха ашьапаҿы, арымӡааҩ еизаны итәан, анаҟаараҟа абӷьынҵәқәа еизганы амца рцран. Џьоукы «еиргь
ашәа» ҳәо, ауардын аҵаҟа иҵаиан рабџьарқәа рываргыла, даҽа џьоукы еилагылан адәы агәҭаны. Еибырҳәоз
здырхуада, маӡала еицәажәон. Зураб дааҟәымҵӡакәан
ҭоуба ура даҿын Ҭика дахьлацәажәоз. Аԥҳәызба алаӷырӡ
илҿыкәкәоз ҵаҟа икаҭәон, аҳаскьынқәа хыблаауа.
– Бымгәырҩан, ди Ҭика, нас умцан ҳәа сабҳәома?
– Ишԥоуҳәои Зураб, сажәақәа уаҳа иузеилымкааӡеи?
– Шаҟантә ибасҳәахьоузеи абас сабымҳәан ҳәа, бара
быԥҳәызбоуп... Абџьар атәы быздыруам, нас...
– Ишԥыкәу, иуазҳәада... жәаха ҽнак исумырҵази...
– Жәаха исҳәаз зегьы гәныбкылама?.. Зураб ишәақь
ааимылхын аиҿырԥсаҟьара далагеит...
– Ари аҵхага... Ари азатуар анапы, ари аивза
зыртҟәацуа...
190

– Убас, убас, – иҳәан, дааԥышәырччеит Зураб...
– Ари апатрона коробка, ари...
– Ҭика, бмаалар бымуазар аҳаҳаи сара бсыцрымҵын,
сыԥсыр бчабра сҿы иақәыршәны сеиқәыбкып.
Еицәажәоз даарԥырхагахеит Гахә, ихы ааирмақарын
иашьеиҵбы днеиҿаԥшит.
– Уара узабашьуада, Анцәа уиақәԥарц уаҿума?
– Сароу, – иҳәан, ҵаҟа днышьҭаԥшит Зураб, иара
дзышьҭаз ажәақәа уаҟа икаԥсазшәа. – Аиашаз сықәԥоит.
– Ус акәзар ҳаиҭеибабахп даҽазны, – иҳәан, иҽы
днақәтәаны иҿынеихеит Гахә.
Амза ҳаракӡа ихалахьан, анаҟа-араҟа амцабзқәа
ныҵҟьа-ааҵҟьон. Ашьха ашьапаҿы аҽырхиара иаҿын
Махьал ир. Ҽаҩраҭагалантәи аԥша хьшәашәа неиааиуан
гәыбылра амаӡамкәа иҿацаӡа.
– Сашьцәа, абыржәоуп ахаҵара анаҭаху, ахы цаҳәцаҳә зыбӷа аизырхо уажәнатә иаҳцәумӡан... Ус уаҩ
дыҟам ауми? – иҳәан, икәшаны игылаз даарылаԥшит
Махьал. – Ус акәзар – ԥхьаҟа, сашьцәа!
Аҽырацәа ршьаԥхыц амцабз ыҵырддаауа амҩахәасҭа
инанылт. Краамҭа игон ар рашәа.
II
Аӡынра ааин Селма лыҩны ашә илагылан. Шаҟа
дгәаҟзеи аԥҳәыс рыцҳа. Абар ҩымз ҵуеит лыҷкәынцәа
рыӡбахә лмаҳаӡацт… Амҿы лҳәару, арахә лҳәару, дахьцалакгьы лара лакәхеит. Лхаҵа Кәыдры ахықәаҿ
ақырҭменшевикцәа дыршьит, лԥацәа аҩыџьегьы еибашьра ицеит, даҽа ҩыџьа ахәыҷқәа ныҟәгатәыс илымоуп...
Уахык зны лыла ҭраа ахәшҭаара дшыҽҳәаԥшуаз
адәахьы бжьык геит: «Еи, аԥшәма!» – иааҩналаз асас
иџьыба ҩ-қьаадк ааҭихын Селма иналиркит. Ақьаадқәа
руакы абас аҳәон: «Сан, сызкәыхшоу, аҳаҳаи акы
191

бацәымшәан, сара, быҷкәын Зураб, снап ахы ақәшәан,
аха уажәы ибзиахеит, дук мырҵыкәа снеиуеит уахь... издыруада бгәы сзынхазар ҟалап арысҟаамҭа сахьзымнеиз, аха ибгәалашәома, сан, ибҳәаз ажәақәа: «Ахыкәлаа
шәызқәа аишәмырхан» ҳәа... Дук ҳагым, ирыцқьаны
ҳалгоит Егры аԥшаҳәа. Урыстәылантәи иаҳзааит Ар
ҟаԥшь... Зеиԥшуаа бзиақәоузеи, бзиа ҳашԥарбои...
Аурысшәа змаҳауа ҳрацәоуп, аха ирҳәо еилҳаргоит, избанзар, ҳаззеибашьуа акоуп – Ахақәиҭра! Ахақәиҭра! –
шаҟа иԥшӡоузеи ари ажәа… шаҟа ихәшаны уаҩы игәы
иабозеи! Зыԥсадгьыл ахьчаразы иԥсыз уи ибаргәызеи...
Бзиала, сан. Дук мырҵыкәа ҳаибабап…
Быҷкәын Зураб».
Егьи ақьаад абас аҳәон: «Урҭ аҩсҭаа ҟаԥшьқәа
рҵыхәа ԥаҳҵәоит... Сан, бара уахгьы-ҽынгьы бтәаны
Анцәа биҳәала аҳәынҭқар изы. Зураб ихы еилагеит... Уи
дыззықәԥо иаргьы издыруам... бымшәан сан, Жорданиа
ир аауеит дук мырҵыкәа... Нас иаҳиааилакгьы дыббалап...
Бзиа бызбо, быҷкәын Гахә».
Ҩ-қьаадк иааргеит ажәабжь ҩ-дунеик рҟнытә,
ҩ-дунеик цәажәон, ҩ-мчык қәԥон, ҩ-мцакы былуан...
Зураб дунеи ҿыцк аҵаҟа дықәԥон, Гахә – даҽа дунеик
аҿы. Селма лылаӷырӡ лҿаҳәҳәы асас иааиз днаскьаганы
аҩныҟа даахынҳәит. Аҵыхәтәанӡатәи ахәышҭаара кәиц
знык-ҩынтәык иаакәеицеин, нас алацәа ныхнаҩеит. Селма лхы кны агара дахатәан агарашәа ҳәо:
«Улаша амреиԥш, соуԥашәыл, нан,
Урыхьӡа уашьцәа уласны,
Ажәҩан цқьахоит, дук бжьам...
Улаша амреиԥш, соуԥашәыл, нан».
192

Иагьа лундазгьы Селма илзеилмыргеит Гахә иажәа­
қәа змааназ... «Аҩсҭаа ҟаԥшьқәа», «Зураб ихы еилагеит», «Дыззықәԥо иаргьы издыруам...». Абас зиҩуазеи,
еибаргәаама? Иара Зурабгьы Гахә иӡбахәк иҳәаӡом
ишәҟәаҿы. Зураб дхәыҷижьҭеи аҵара дҭан, заҵа ргәы
еизнымхара, ҳамҭакы еибамбар рзычҳауамызт, –
абарҭқәа зегьы гәырҩас инарыцлеит Селма лгәырҩақәа.
III
Махьал ир иахьа иубар иузымдыруа иҟан, даҽазнык,
даҽаҩынтә – агәачҳара, амцабз, ахы-маҷхәал,
аҳәаццышәқәа, нас – иҭынчын, гәырҩада ихынҳәуан,
раарыхрақәа нап рыларкуан, рҽеидыргалон аԥсҭазаара
ҿыц иааиуа рҽырхианы иаԥыларц... Аха уаҟагьы ҭынч
иаутәахуаз. Ленин ииҳәаз ажәақәа уажәы-уажәы Махьал
иааргәалаиршәон, – ашьха ӡыхь еиԥш иҿацаӡа, изаҳауа
ргәы еицҳауа иҟаҵо.
«Уажәоуп иаҳагьы ақәԥара анаҭаху» – арҭ ажәақәа
1917 шықәсазы, Зимни дворец иааҩнаҩыз зегьы рыҟны
еиԥш, Махьал ир ргәаҿы иҭан уаҳа иааҭымҵәаӡо. Абар
иазԥшуп Махьал ииҳәо... Уанӡагьы ргәы дырҿыӷьуам:
аӡәы ачамгәыр аирҳәоит, даҽа џьоукы ашәа рҳәоит,
егьырҭ тәаны ашәҟәы иаԥхьо изыӡырҩуеит. Абар
иҵуеит ҩ-шықәса – Зураби Ҭикеи ааицрымҵӡакәа амца
агәҭа иалагылоуижьҭеи. Абри аҟара аџьа лбахьеит, аха
иахьанӡагьы уаҳа иааицамкыцт уи лыԥшӡара, иацеиԥш
иахьагьы лхы-лҿы амыҵмыџь еиԥш еилыбзаауан. Зураб инапы ахы анақәшәа мызки бжаки лыцәеи лыфеи
ыҟамкәа дидтәалан игәы рхаҵо, ажәабжьқәа иаҳәо. Иахьагьы аеҵәа шаша еиԥш деилыбзаауа ар дрылагылоуп.
IV
Ҽнак шьыжьымҭанӡа ажәҩан агәы аахнатит.
Амырхәага злаԥхаз Махьал ир ршьапы иаақәгылеит
193

аџьџьа рыхга, иацеиԥш иахьагьы. Егры леиуан аԥшаҳәа
ду маҟаҵас аҽакәырша иазӡатәуашәа, ацәқәырԥақәа
аки-аки еишьҭаҵо. Џьоук аҟәара иқәтәан ажәмыжәқәа
ӡәӡәаны ирҩо, џьоукы аӡаӡи ааҷеи рыла реимаажәқәа
ҵдыршьуан, Махьал дыҟамызт иааира иазыԥшын.
Убасҟан ашьха дуқәа аҽаарывганы аԥсабара зырлашаз амра рыбла инҭаҷҷеит, ахаҳә шкәакәа ду иқәтәаны
еицәажәоз.
– Шаҟа ихааны игылазеи иахьатәи амра, Зураб...
– Иахьамацара аума, есышьжьымҭан абасоуп амра
шгыло...
– Схаан ҵабыргымзар мыц сымҳәацт умҳәази Зураб.
– Нас, амц сҳәама?
– Есышьыжь абасоуп амра шгыло умҳәеи?
– Ари мцума нас? Зынӡа амш цәгьаӡақәа раан, амш
аҵх еиԥш ианылашьцазгьы, сара избон ишеишеиуа амра,
уи ашәахәақәа сҿанарҷҷон, сгәы архаҵон, схьаақәа
сханаршҭуан...
– Ԥасатәиқәа ҳарҟәаҵып, Зураб иахеиԥш амшцәгьа
збахьадаз, амра заҵа иумбарыз, адунеи лашьцаз
џьысшьеит.
– Иара убасҟангьы саԥхьа илашон амра, сыкәа
иҭалон, сеимнадон, иахьагьы илашоит ҩ-мракы, – иҳәан
ихы наганы Ҭика лыжәҩа инықәиҵеит Зураб. Ҭика лнапала илахь аалшьышьит. Убасҟан игаз ахысбжьы Махьал
ир ааиднацалеит аԥшаҳәа агәҭаҿы. Абыкь иҿыҵакны
днаҳәы-ааҳәуа абжьы рго адәы агәҭа дгылан Махьал.
– Хәдаҟала иаҳхысырц иаҿуп, Егры ҳхықәцаланы
ҳандырҵәарц напы аларкит, аҩадахьтәи ацҳа ду
ԥырҵәеит... Иҟалалакгьы рыгәҭа ԥҵәаны ҳрыбжьысроуп,
– ибжьы ҿацаӡа иаарылаҩт.
– Уаҳа ԥсыхәа ҳамам, – иҳәеит Дарсман, ижакьа
иҿачы дахьгылаз.
– Ҩ-џьараны ҳҽаҳшароуп, арӷьарахь бжаҩык сыма
сцоит, армарахь ицо еиҳабыс дрысҭоит Зураб. Рыгәҭа
194

ҳзыԥҵәар, иацы ҳахьыҟаз адәаҿы ҳҽеинҳариап, – иҳәан,
илахь аԥхӡы ааирыцқьеит Махьал. Дук мырҵыкәа, армарахь идәықәлаз ар днараԥызеит Зураб, днаишьҭалеит
Ҭика.
V
Агәыз-з-з, агәыз-з-з ҳәа итҟәацыз абомбақәа адгьыл
ыҵжәаны инарыланажьит зыҽмырҵысӡакәа ҵаҟа ишьҭаз
ар.
– Рацәа ухысуеит уара умсааит, – иҳәан, иблақәа
анышә зхыԥсалаз инапы аархишьылеит Зураб.
– Наҟ уҽавак, Зураб, иҟарҵо умбои, – лҳәеит, анаҩс­
шәа ахаҳә зхы адҵаны ииаз аԥҳәызба.
– Урҭ ирыхьыз здырт, арҭ идыршәыз абомбақәа
ҳалацәырыргарц акәын, ара ҳаҟамшәа рбар арӷьа­
рахьтәиқәа рахь идәықәлоит...
– Убасҟан рышьҭахьала ҳрыжәлар еиӷьуп ҳәа сгәы
иаанагоит, – лҳәеит, Ҭика лыбжьы ныҵакны.
– Саргьы убри акәын исҳәарц исҭахыз, – арҭ
рцәажәабжь ааиланагеит арыӷьарахьтәи ала итҟәацыз
абомба. Акырцх еиԥш аҿыланахеит ашәақь-хы.
Ӷьалпалҳәа абжьқәа гон.
– Ҳрыжәлап рышьҭахь ала, амцабз ахь! – иҳәан,
дзыдиалаз ахҿыҿ даавԥан иҿынеихеит Зураб, зегь
наишьҭалеит. Напышьашәала еилалт: «Ҳаи, сыԥсит!», «Еҳ,
алақәа!», «Уныҵ аганахь», «Аҩсҭаақәа», «Усҭ иааудкыл»
ҳәа абжьқәа гон. Аԥсақәа кны Ҭика лганахь инеиуаз,
Зураб днарыхьӡан, ршьапы иакӡамшәа инышьҭеиҵеит
ҵаҟа. Арҵәааҳәа дыҳәҳәаны, иҟама ҭԥаа Зураб иахь иааиуаз, Махьал ишәақь аԥса дааннакылт.
– Шәрыс, шәрыс алақәа! – ҳәа аҭшәара игҿацаланы
џьоукы рнырҵәара даҿын аҭаҳмада.
Ахысбыжьқәа еихсыӷьт. Анаҟа-араҟа икажьын
ахәамцқәа, ашьа ҟаԥшьӡа ирылкьасо, зыԥсы мцацыз
ҳәҳәон.
195

– Ҳнеип адәахьы, – иҳәан, днараԥызеит Махьал. Ар
дрыланы асиа аԥхьара даҿын Зураб:
– Сикәагьы дыршьыма, Шьмаҭ дыҟаӡами? Зураб
дзыԥхьоз асиа далган Махьал днеиҿаԥшит. Ҭынчӡаран,
амҵ ԥыруазар ашьҭыбжь уаҳауан.
– Хаҵала иҭахаз ҳҩызцәа, изҭахаз аус азы ҳаԥсы
ҳшамеигӡо ала ҭоуба аауп, аҩызцәа! – ҳәа даарылаԥшит
Махьал ир. Зегьы «Ура!» – рҳәан, Махьал иажәа
аашьақәдырӷәӷәеит.
– Нагӡара ақәзааит зых иақәиҭхаз Аԥсны! – ар рашәа
ҳәо Махьал инаишьҭалт зегьы.
VI
Зыбӷа ԥҵәаз амҵ еиԥш, икьалыкьыҽуа амӡырха
иқәыз Мура аҵәаабжь даарҿыхеит Селма. Иацы ашьыжь
инаркны хәлаанӡа ауҭра зҽоз аԥҳәыс, иахьа ашьыжь
агылара дацәыгәианхеит.
– Сара мыжда, зынӡак сышьҭахаӡазаап, – лҳәан
ажәжәаҳәа аҽеилаҳәара даҿын Селма. Ашьжьымҭан
аӡә дшааиз аҟара лбеит, аха адәылҵра лзымгәаӷьуа
амҳара дыҩнан дшаҟьо. Ибжьы мыргаӡакәа, амҳара ашә
ааимԥааны дныҩнашылеит аӡәы. Селма дшәан илҳәара
лзымдыруа агҿыҩра дыгҿагылан. Иааҩналаз уамашәа
дыҟан: иблақәа заҵәык ракәын хәдықәҵас иҟаз, ари
иааҩналаз, макьана дшарԥысыз уаҩы изырбоз, алаҳәа
еиԥш еиқәаҵәаӡа ижакьа ихаҿы зегьы ҭаҳәҳәаны иаман.
Ихцәы газго ижәҩақәа ирықәын, ауахәама иааҩныҵыз
апап иеиԥш. Ила ҭраа Селма лахь дыԥшуан дгачамкызшәа.
– Утәа, нан, узгылоузеи! – лҳәан, аҟәардә наилырбеит
Селма.
– Сахьымӡари атәарагьы... ибыхьзеи сан, сбыцә­
ҩашьама? – иҳәеит иааҩналаз илаӷырӡ ичабрала ирбо.
– Гахә! – лҳәан, лыԥсы аамаҷхан, иааиз ижәҩа
лҽынхылшьит Селма. Акыраамҭа лгәы аҭыԥ аҿы имааиӡеит.
196

Ԥыҭрак ашьҭахь ахәшҭаара дыҽҳәатәаны ажәабжь
ҳәара даҿын Гахә. Селма дӡырҩан, лылаӷырӡ цәыкәбарқәа
уажәы-уажәы ахәшҭаара инылаҭәон, зны-зынлагьы лыла
ҭраа Гахә ижәҩа иқәыз аиаҵәақәа днарыхәаԥшуан.
– Ҳабаҟахыз, ҳҵыхәтәа ԥҵәеит, сан, – иҳәан,
ҿыварала ахәшҭаара ахәа днылажьцәеит. Ихаԥыцқәа
ааихаирӷәӷәан, аҭӡамц икыдыз Ленин ипатрет днахәаԥ­
шит. Краамҭа ҿымҭӡакәа итәан аҩыџьагьы. Зураб иӡбахә
иҳәозар ҳәа Селма уажәы-уажәы Гахә днеиҿаԥшуан. Гахә
аӡы зҵабаз аԥсыӡ даҩызан ари Селма илыздырӡомызт,
уамашәа илбон «сыҩны» ҳәа иааиз лыҷкәын еиҳабы,
Гахә илахь ахьеиқәыз, аха џьара уамак дшақәшәаз усгьы
илдыруан, илазҳәодаз акәымзар.
Адырҩаҽны, ахәылбыҽха Селма лашҭа агәашә дааҭалт
Зураб. Деилаҳәан акы узааивымбо. Дзықәтәаз иҽы
иҵԥраан ицон, ихы-иҿы ааԥсара шықәыз мҩашьо дыҟан,
аха ҩышықәса рнаҩс еиԥш иахьагьы иӡамҩақәа ҭыҷҷон
амыҵмыџь еиԥш. Наҟ-ааҟ еихданы ҩ-ҟанҭаруазк ихәда
ихшьын. Ашҭаҿы ахәыҷқәа данырба ицәтәымуаауа иалагеит, руаӡәы аҩныҟа днеины иан илеиҳәарц иҭаххеит,
аха Зураб дааникылеит дыргәыбзыӷны.
– Уара, сара сузымдырӡои, џьым, – иҳәан, иҽы
даахыԥан, ахәҷқәа ааигәыҵаҳәҳәаны амҳарахьы
иҿынеихеит. Сааҭыбжак ашьҭахь астол рхианы иахатәан
аҭаацәа, Селма дгәырӷьон, иҟалҵара лыздыруамызт. Гахә
ҿымҭӡакәа дтәаны акрыфара даҿын. Зураб дцәажәон.
Аԥсны ахы иақәиҭхеит, сан, аҳаҳаи акы бацәымшәан.
– Уҭынчха уажәшьҭа, уара уиааит, Аԥсны ахы
иақәиҭутәит, иҳабыргәузеи, – иҳәан, аҵәы налаҵа,
ицәажәоз днеиҿаԥшит Гахә, ҩ-гәы зныԥшуаз блала.
– Мап, уажәшьҭоуп еиҳагьы ақәԥара анаҭаху, – ҳаӷацәа
ԥаҳҽит, урҭ ҳариааит аргама аиқәԥараҿы, аха аӷа дшаӷоу
дынхоит, уи илымшаз аҟнытә иахьа дунаалазшәа уирбоит, аха уаҵәы... Уи ҳара иаадыруеит, ҳагьазыхиоуп, –
иҳәан, аҵәца аашьҭихит Зураб:
– Нагӡара ақәзааит зых иақәиҭхаз Аԥсны!

АӠЫХЬ
Ароман ацыԥҵәаха
Абар, ҩ-ԥҳалк ӡыла ирҭәны инеивалыргылеит Ес­
ма. Даҽа ԥҳалк иҭацәны иҟазар азна аӡы аалымгози дгәырӷьаҵәа, аха иҭацәу ыҟаӡам. Шаҟа илҭахузеи
даҽазнык акы инаҿыҵгашәа аӡаагамҩа днанылар. Амш
ахәлара иаҿу лара илԥырхагаӡам, еиҳагьы лгәы хнатуеит, лгәы аисра иацнаҵоит, лгәыӷра ааигәанатәуеит...
Изыԥсоузеи абыржәы ҿыҵгак?!
Есма аҿаԥара ашә ныдылҵан дындәылҵит. Аҳаскьын
ататара хырҟәдаауа амӡырха иҭаз аҽыхәа даннавала,
лгәы иаанагеит: «уаҩы уаниҭаху убналоит, иара уажәгьы
убналарауазеи, аӡаагамҩа шыҟоу уҿыноухар саргьы сеимдауа снаушьҭамлози?» Есма лажәақәа зыҽԥнылҳәоз
аҽыхәа акәын, аха арахә рахәуп, унапы ашҵа аурбар
ахы иҩаханы иаауҿаԥшуеит, унаҵаҟьаргьы аҿынанахоит.
Арахә моу, аԥҳәызба лыгәҭыха лара лаб Наҳар Сарбеи лан Рафидеи иахьагьы ирзеилымкааӡацт, аринахысгьы ирзеилымкаар ҟалоит, избан акәзар ауаа зегьы
еиԥшума: аӡәы данҿазтәи аамҭа зеиԥшраз данажәлак
ихашҭуеит, даҽаӡәых иарԥысраан агәазҳарақәа иаулоз иҭаҳмадараангьы ихашҭуам, аџьџьаҳәа дызлатәоу
ихшарагьы рхы-рҿы ианибаалауа далагоит. Есма
лыгәҭыха еиԥш Наҳари Рафидеи рыгәҭыхақәа ргәы
ианаԥшәымазтәи аамҭақәа хараӡа ирыцәцахьеит, уаҩы
ихашҭыз аԥхыӡ бзиа еиԥш ашьҭагьы амҭагьы рымбаӡакәа
ргәы аԥсабара ианыҵхьеит.
Есма аҽыхәа днаԥырҵны ажәрҭра шыҟаз лҿыналхеит.
Ажәқәеи ацә ҿарақәеи «ӷәырт» ҳәа ижаҳәауа еилатәан,
198

такә аазхыҵуаз ацә маҟа атәыҩақәа рыла ажәгәара
иацрыхон амч иалаз агарҭа аԥшаауашәа. Есма лхылҿы аччаԥшь аақәыжжит арахә данаарылаԥш. «Абар
аҽыҵ­га», – лҳәеит уи гәаныла. Арахә ирылатәаӡамызт
ажәеимгәа. Аха илдыруан уи хара ишымцоз, насгьы
аӡы анаалгоз лылаԥш џьара ишақәшәаз. Аӡаагамҩа
азааигәара џьара имакь-макьуа аҳәра иаҿызар
шаҟа инасыԥыз лара лзы. Ажә инаҿыҵгашәа Тариал
диԥымлози, уи уажәшьҭа дхынҳәуазар ҟалап...
– Сан, ҳажә мааӡеит, сашьҭалоит. Есма лажәақәа рҭак
дазымӡырҩӡакәа амҩахәасҭа днанылт.
– Бара бзышьҭоузеи, ари дааир дашьҭамлои, – лҳәан,
ачуан аӷьӷьара далагеит Рафида, аха Есма лыҽлырдагәеит.
Уи днеиуан дымццакӡакәа, илбон нахьхьи ахкаара
аҵыхәан агәашә ишынҭалаз ажәеимгәагьы. Ажә азхара
анафа ашьшьыҳәа, ашьаҿақәа аԥхьаӡауашәа ишааиуаз, алҿыс ианнавала, аҽаанкыланы аҽыбыӷра иалагеит. Аԥҳәызба илҭахызгьы абри акәын: ажә иаҿыҵганы
ԥыҭраамҭак даанхар лара лзы иразҟын. Лыблақәа
еихмырсыӷьӡакәа аҟәарахьы дыԥшуан. Алашьцарагьы
мыццакӡакәа ахкаареи ашҭеи иаарҭалт, аусура ашьҭахь
иқьыԥаха зҩны иааиз аԥшәма иеиԥш. Ахыбрақәа иаар­
хатәеит ауапа хәылдеиԥш ижәпаҳаҳараӡа.
– Дсымбаӡакәа дсывсма мшәан, – лгәы иаанагеит
Есма. Нас фырахьҵәык аашьҭылхын ажә налаԥылцеит
аҩныҟа лхы рханы. Ашьшьыҳәа акәын дышнеиуаз,
уажәы-уажәы даахьаҳәуан алашьцара аӡәыр далызбаауазар ҳәа, аха зехьынџьарагьы ҭынчран, амала зны-зынла
арашәыгақәа рыбжьы гон аҷыр-ҷырҳәа, рхаҭақәа уаҩы
имбаӡауа.
– Есма, Есма! – аԥҳәызба дналыдыххылеит Тариал.
Есма ашацаҳәа даақәгьежьит. Арԥыс лассы-лассы иԥсыԥ
леигаҩеигон, иажәақәа хыҵәҵәон инаигӡаанӡа.
– Иухьзеи, Тариал, узырааԥсазеи?
199

– Уи уадаҩым, бара бусқәа?..
– Сара ус сымаӡам, ирҭаху ҟарҵалааит, – лҳәеит Есма,
арԥыс иажәақәа ралгаха имҭаӡакәа, – уаха иааирц иҟоуп,
аҿҳәара ԥырҵәарц... Адгәыр Кьылба мчыла аус ҟаиҵарц
игәы иҭоуп.
– Ишԥа?! – дааилашәеит Тариал, – нас бара?
– Сара исазҵаахуада, саби сани зеиԥшроу узым­
дырӡои?!
– Ибҳәаз сзеилкаауам... Нас бара ирабҳәозеи?
– Сара исҳәахьоу уаргьы иудыруеит...
– Аус злоу бара боуп, Есма... уаҵәы аҽырҩрахь
бымнеиӡои?
– Азин суҭозар снеиуеит...
– Ишԥа, сароу! – дааԥышәырччеит Тариал. Аԥҳәызба
илкыз афырахьҵә аҵыхәа анышә иныҵакшауа дгылан асаара дыԥшуа, аҩыџьагьы акраамҭа еидгылан
ҿымҭӡакәа.
Есма, уа Есма! – лҳәан, асоф даақәгылт Рафида, – ажә
арахь иааит, ирласны бааи. – Аҭакәажә асоф дахьықә­
гылаз арԥыси аԥҳәызбеи лбаӡомызт: урҭ ирыбжьан ашь­
хымӡа­қәеи апатырқал ҵлақәеи, насгьы алашьцара амч
ааҭанаҵахьан, еидгыланы еицәажәоз ҩызара рызнауа.
– Шаҟа иуадаҩузеи, ауаҩы ииҭаху даницәшәауа,
итҟәацуа зҭоу аҳаҭхәыжә еиԥш, хара-хара уанивсуа.
Исызкылԥшуа исышьҭоуп... Тариал, уҽы абаҟоу, иахьа
иумкәабаӡеи?
– Аӡыхь ахықәаҿы иҿасҳәеит... Акалам иаҩызахеит.
Уаҵәы иҟанаҵаша сыздырам.
– Уацәымшәан, Раԥсҭан ишиҳәаз иалаҟазар аусқәа
цәгьахом.
– Адгәыргьы иҽы бзиаӡаны иазыҟаиҵеит, –
даақәыԥсычҳаит Тариал.
– Иарбан иззыҟаиҵо? – Уаҵәтәи аҽырҩроу? Аҽқәа
зегьы иаԥцаны днеиргьы сара сзыҳәан акоуп, сгәы снархьуам, мыцхә ашоурагьы снаҭом.
200

– Мап, Есма, аҽқәа иаԥцаны дызнеиӡом, иҽы азыҟаи­
ҵоижьҭеи акрааҵуеит... Аха уи иалаҳхузеи, раԥхьа днеип
– бзиала даабеит... Амала уахатәи бысасцәа...
– Сысасцәоу? – иааир, уара иуҳәанеиԥш, бзиала иаабеит, ҳара асас ддәылҳамцаӡацт... Сара сзыҳәан урҭ
сасцәоуп, уаҳа акгьы.
– Есма, уа Есма! Бабацеи мшәан? – лыбжьы лыргахит
Рафида.
Арԥыси аԥҳәызбеи рыԥсқәа шеилаҵәаз инеиԥырҵит.
Есмеи Тариали школк еицҭан. Тариал жәа-класск
данрылгоз лара ааба рахь дахыҵит. Аҩыџьагьы усҟан
иқәыԥшқәан, рыбзиеибабара ҩызарала иԥшьан, аклуб
асценаҿы еицыхәмаруан, ибзианы иахьыкәашоз азы
аныҳәақәа раан еицдыркәашалон. Аха дук мырҵыкәа
урҭ ргәырӷьара инаԥгылт Тариал иауз агәырҩа. Жәакласск данрылга еиҳау аҵара аҭалара иҽшазыҟаиҵоз
иаб Алмысхан дыԥсит. Арԥыси иара иан Таразиеи рымала заҵәык ҩынра дуӡӡак иазынхеит. Алмысхан иҭынхаз
анхара напы адкылатәын, Таразиа лажәымҭыҽха
дныҟәгатәын, лгәы дамыргакәа дааӡатәын. Абарҭқәа
ирыхҟьаны, Тариал иҩны иҽааникылеит, аколнхара
«Аӡыхь» аҿы бригадирс аус иуан.
Ҩ-шықәса рыҩнуҵҟала Тариал ибригада «ҳау»
уҳәаратәы аҽеибнаҭеит: аӡлагара замана ҟарҵеит,
аҵак­тәы рахә рхыԥхьаӡара иаздырҳаит, апатырқал
баҳча рааӡеит, уахьад хәҷыкгьы анырҵеит. Аҩышықәса
рынҵәамҭазы абригада иалаз анхацәа ааицхырааны
хә-километрк инаӡоз аулица хаҳәла ирчаԥеит. Араион
ахьынтә аколнхара «Аӡыхь» ашҟа инеиуаз ахылаԥшцәа
зегьы раԥхьаӡагьы иддырбоз Тариал дызхагылаз актәи
абригада акәын, ишыҟалаз здырхуада, аха актәи абригада ацынхәрас Тариал ибригада ҳәа акәын анхацәа
шашьҭаз. Тариал ибригада амал иазҳауан.
Уахык зны анхацәа русқәа рахьынтә рыҩныҟақәа
рахь ишнеиуаз рыӡлагара ҿыц инавалеит. Алуқәа
201

аҩбагьы ишьҭхысаа алагара иаҿын, аколнхацәа ааҭ­
гыланы рыӡлагара иахәаԥшуан, ҿыц аныҟәара иалагаз
аԥшқа иан леиԥш игәырӷьаҵәа.
– Изакә дгьылузеи баша иԥхасҭахауа, – иҳәан, Тариал
инапы наирххеит аӡлагара анаҩс ишьҭаз аӡҟачара еиужь ду ахь, – хаҳада-џьышьада ишьҭоуп, ашыӡ кәыбрқәа
чахуа.
– Иҭарбазар изеиԥшрадгьылхарызыз анаџьалбеит, –
иҳәеит, азвено аиҳабы Кәакәана, Тариал игәы иҭаз иаразнак ишеиликааз иҩызцәа идырбауа, – аџьабаагьы
рацәак аҭахӡамызт.
– Аџьабаа акәӡам аус злоу, – дцәажәон Тариал, – напы
аркроуп зегьы раҵкыс иуадаҩу.
– Ахы ҳашәҭ, амҩа ҳақәшәҵа... Иазаауа шәымбари...
– Ҩымчыбжьагьы ҳадхалом...
Еизымӡырҩӡакәа иааиларԥсеит анхацәа.
Уи ауха анхацәа ргәы иҭаркыз аус аринахысгьы анагӡаразы аколнхара аправление аҿы
азҵаара ықәыргылатәын, насгьы араионахь адырра ҟаҵатәын. Ажәакала – аусҵәҟьа напы адыркаанӡа
имҩаԥгатәын аҽазыҟаҵарақәа. Урҭқәа зегьы Тариал инапы ианырҵеит, иаргьы џьеи мап ацәикрын,
еиҳагьы деигәырӷьеит, избан акәзар апартиахь
дрыдыркылеижьҭеи рацәак ҵуамызт, уахь инеира
еихьӡара бзиак ала иазгәеиҭарц иҭахын, зегьы рзы
иҿыцу усурак аԥшьгара гәҭыхас иман.
Ажәытә уаа ирҳәалоит: ажәҩан иқәларц иалагаз ауаҩы акьыбақәа еихаргыланы ахалара дшаҿыз
акәымкәа ажәҩан аҟынӡа днеирц цыгә ҵыхәак иаҟараз
алаба игхеит ҳәа. Алакә аҟынгьы аҵабырг уаҩы
иԥшаауеит. Ажәҩан ақәлара аӡәгьы иҽазимкӡеит, аха
ауаҩытәыҩса ус бзиак иӡбазар ҟалоит, амала аԥырхага
иауит акәымзар.

202

II
Актәи абригадаа ирӡбаз агәҭакы напы аларкырц
хәыҷӡак акәын ирыгыз: аԥхын шьжьымҭанк азы
аколнхацәа рҽеибаркны усура ишнеиуаз Тариал ҽыла
днарыхьӡеит.
– Шәгьежьы, – иҳәеит уи иԥсы еивҵахауа, – аибашьра
ҟалеит.
Ауардынашәа ҳәауа абзазара иагәылаччо инеиуаз
анхацәа еишәара-еиҵараха иаахынҳәит. Дук мырҵыкәа
жәаҩык анхацәа ҿарақәа аколнхара «Аӡыхь» инаԥырҵит
еибашьра ицарацы. Урҭ ирылан Тариал Шарбеи Адгәыр
Кьылбеи.
Тариал еибашьра уаҵәы дцараны иахеиԥш жәа-класск
ирылгаз Есма ус леиҳәеит: «Бара быбзиабара сыманы
сцоит, уи сахьчалап акәылӡеиԥш, амреиԥш сарԥхалап,
ахәыцра бзиа снаҭалап, саџьал хара-харала исывгауа».
Есма ҿымҭӡакәа дгылан. Урҭ ирывагылаз агәил ԥшӡақәа
рхачԥаԥырқәа шьышьуа.
– Амҩа бзиа уқәлааит, Тариал, усҭ, салоугәалашәалап,
– лҳәан ашьҭахьы гәилк ааҿылхын арԥыс игәаџьыба
инҭалыргылт, – амра алашара амҵәараҳа сара сгәы
иҭоу абзиабара сымҵәарц зыҟалом. Арахьала акы
уацәымшәан!..
Агәырӷәӷәага ажәа зегьы ирыцкуп – агәабзиара
иаҩызоуп, амч уланаҵоит, абзиабара иаҩызоуп – хара
уархәыцуеит, аԥхыӡ бзиа еиԥш – ухы-уҿы аргәырӷьоит.
Тариал аԥҳәызба лнапы аалымихын, игәы раҳаҭӡа
иҿынеихеит.
Убырҭқәа рышьҭахь Тариал аибашьраҿы хынтә
дырхәит, аҳамҭақәа жәпакы ианаршьеит, шықәсык
аҟарагьы Бриансктәи абнаршәыра иаԥныз апартизанцәа
рҟны аибашьра даҿын. Аибашьра ашьҭахь афицар Тариал Шарба Аԥсныҟа ицоз иҩызцәа жәпаҩык дрыцны аҩныҟа дхынҳәит. Араҟа, иара дзааӡаз аколнхара
203

амчымхарақәа шаиуз анеиликаа адырҩаҽныҵәҟьа ԥаса
дызԥырҵыз абригада идикылеит. Аха абригада аусқәа
уаҩы дрыҵашьыцратәы иҟамызт. Ԥаса амхқәа ихырҩоз
адгьылқәа рыбжакы уажәы кәаӡараны ишьҭан. Анхаранҵыра алагамҭа дахьақәымшәаз гәынгауа, Тариал актәи
ашықәс аан рацәак ишьапы изеиҵымхит. Амала ибригада азыҟаиҵон, иааҳадгылауа анхара ашықәс рҽырхианы
иаԥыларцы. Уаҟа ирыхьӡаз аарҩара бааԥс, егьырҭ зегьы реиԥш, Тариал ибригадагьы ԥсшьарак ҟамҵаӡакәа
иаҿагыланы иақәԥон. Аԥшаҳәақәа ирзааигәаз адгьылқәа
аӡы мҩанганы ирықәырҭәон, аҭаҭын еиҭарҳаит уалырла
аӡы хагалауа. Ишакәхалакгьы аарҩара иацәыргеит уаҩы
игәы ҭзыргәырӷьаашаз аҽаҩра. Аҭагаларақәа ианрылга
ашьҭахь ауп араион аҿы аҽырҩра анаԥшьырга. Уи акәын
иҽыззыҟаиҵоз Тариалгьы.
Даҽа хҭыск ихигеит Адгәыр Кьылба. Аибашьра данцоз аламҭалазы арыжәтә мыцхә ыжәны ҽнак хәлаанӡа
аҭарчеи ныҟәгара даҿын. Ҽыла дышнеиуаз акәымкәа,
Есма данааиԥыла икәымжәы акаламҭра иҭагылаз ашәҭыц
ааҭихын аԥҳәызба илықәиршәит абас ҳәаны: «Ари иаанаго бара ибдыруеит». Аха Есма даҽаџьара лхы кыдын.
Арԥыс игәы нхар ҳәа дацәшәаны, асаба инылашәаз
ашәҭыц аашьҭылхын, иааршәшәаны амҩа нымҩахыҵтәи
ашьацара инылалыршәит. Ари иаанагоз абри акәын:
«Ҳаҭыр уқәысҵоит, аха суҿҳәараӡам».
Адгәыр ԥыҭрак аҟара деибашьуан. Знык ашьа
каиҭәеит. Ашьҭахьы иҩымҭа ахьыԥшӡаз азы аполк
иатәыз аштаб аҿы писарс дҟарҵеит. Иҩыга калам инапы ишакыз мацара ҳтәыла дахысит, Аԥстриа тәыланӡа
днаӡеит. Ачехцәа раҳҭны-қалақь мчыбжьык аҟара далан. Аҩныҟа данхынҳәгьы иҽхәара уаҩы дахәаӡомызт:
«Аԥстриатәи амагазинқәа рҿы иаауҭаххалакгьы убон»,
«агҿыҩра маҭәақәа уаҟа еиԥш ирацәаны џьаргьы
исымбеит», «Прагатәи аҳәсахәыҷқәоу? Иахьагьы сыб204

ла ихгылоушәа ауп ишызбо... Рнапашҵақәа пашәпашәӡа, ҳара ҳаҳәсахәыҷқәа рнапы ашҵа џьаџьақәа
иреиԥшу џьышәшьома», – абас иҳәон Адгәыр аӡәи иареи анеицәажәоз. Абарҭқәа рзакәын еиҳаракгьы уажәы
даазқәылаз Тариал Адгәыр дзицәымӷыз.
Аха Адгәыр даныхәыҷыз ааӡашьа иауз ауп иара иахьа иныԥшны иҟаз. Адгәыр иаб Баџьгана даацәажәар
ус иҳәалон: «Ари сыҷкәын аԥсуа ԥшраӡам имоу, дыфранцызуп ҳәа сыҟоуп». Арахь уизыԥшыр ари Баџьгана
ҳәа ҳазҿугьы Кәыдри Егри дырхымсӡацызт. Бақәа
абаҟоу ҳәа уиазҵаар Шәачаҟа инапы ирххон. Адгәыр
иааӡараҿы аԥырхага маҷ ҟаимҵаӡеит анкьатәи аибашьра ду аан афранцызцәа ԥшьышықәса иҳәынҷаны
ирымаз Баџьгана иашьеиҳаб, аурыс ҳәынҭқар Никәала
ир рҿы офицерс иҟаз Зосме Кьылба. Иарбан дамроу здырхуада уажәы Зосме дызмоу, аха усҟан, иара
иԥсы анҭаз, Адгәыр данхәҷыз Зосме дааҟәымҵӡакәа
иҳәалон «ари шәыҷкәын Европатәи ааӡарамзар даҽакы
идшәымгалан» ҳәа. Нас дааҟәымҵӡакәа амци аҵабырги
еиқәарҽаҽаны ацәажәара далагон. Берлин дшыкәашаз,
Парижаа иара иаԥсуа маҭәақәа ишрыхәаԥшуаз. Афранцыз ԥҳәызба даалалацәҟәын шаҟа лгәы иахәаз, урҭ
реилаҳәашьа иацназго даҽа еилаҳәашьак шыҟам, убас
ирацәаны ахыҭҳәаақәагьы.
Арҭ ажәақәа, дӡыӷәӡа дтәаны дырзыӡырҩуан Ад­
гәыргьы. Аҩыцқьа аҵаҿы ах шаанхо еиԥш Адгәыр
ихәыцрақәагьы ах иаҩызаз аилатата шрымаз ауп аибашьра дышцаз, дагьшыхынҳәыз.
Адгәыр аибашьрахьынтә даныхынҳә мызкаҟара
аԥсшьара даҿын, ашьҭахьы иҳәауа-ичауа ақыҭсовет
аусҳәараҿы писарс дҟарҵеит. Убри аахыс Адгәыр ихы
ныхҵәа Есма длышьҭалеит. Наҳар иҩнаҭаҿы тәарҭас
гыларҭас иҟаиҵеит. Иаб Баџьганеи иан Салихеи ауаа
рзынаишьҭуан урҭ набжьысны Наҳари Рафидеи ира205

шьапкрацы, рыӡӷаб лнапы иаҳәарацы. Аха анхара мшқәа
иахыргон, аилахарақәа иааныркылон, насгьы Есма ари
аус лхы лыхнахуан. Аԥҳәызба лани лаби ракәзар Тариал
иаҵкьыс Адгәыр бзиа дырбон, избан акәзар, дара ирҳәон
еиԥш, «Адгәыр дхәыдаӡамызт, иԥшреи исахьеи уаҩы
дыржьон, иҿцәажәара хаан, ақыҭантәи аусқәа инапаҿы
иҟан».
Уаанӡа ҳазлацәажәоз ауха Тариал дааныжьны Есма
асоф данынхала ацәажәабжьқәа лаҳаит. Аԥҳәызба
лгәы ныҭрысит. Уи аԥенџьыр асаркьа данналԥш илбеит
ақьаӷьариа ԥҳәыс Кәакәалеи Баџьганеи. Кәакәала лыбжьы харккала дааҟәымҵӡакәа ацәажәара даҿын. Есма
абарҵа дахьықәгылаз илаҳауан абарҭ ажәаԥҽхақәа:
«Дида хаас, Адгәыр сымш иакәымзар амашьына самшь­
уа­зи», «Адгәыр изласабжьигаз ала, Аҟәа саннеи иаразнак сманшәалахеит». Арҭ ажәақәа заҳауаз Есма, даа­
ԥышәырччан амаҵурҭахь лҿыналхеит абас ҳәауа: «Адгәыр
уаҵәы дынцәахаргьы сара сзы дшыҟац даанхоит».
Амаҵурҭаҿы Есма ахәышҭаара дныҽҳәатәеит лылахь еиқәҵаны. Илкыз афырмахьҵә ала ихәажжоз
акәицқәа дрыцкласуан. Акәицқәа жжаӡа уажәы-уажәы
ихәыҵҟьон аԥҳәызба лхы-лҿы аарлашауа. Уи дхәыцуан:
ашкол аҿы илхылгаз аԥсҭазаара лгәалашәеит, ибзианы
аҵара ахьылҵоз азы арҵаҩцәа ҳаҭыр лықәырҵон, Тариали лареи ашколахь еиццалон, дрыцҳаишьалон аиаҭым
леиԥш, ларгьы иашьак иеиԥш дихәаԥшуан, амшцәгьақәа
раан дышьҭыхны аӡы дыригалон, изқәа данықәиртәа­
лак дкаҳар ҳәа дшәны ихәдацәа еимлагәа илкуан
лыҩнапык рыла. Иҵегьы ихбыџхо ианалага аклубаҿы
еицыхәмаруан. Есма илгәалашәеит аклуб аҿы илхылгаз хҭыс бзиак: ныҳәак аԥылара рҽазыҟарҵон. Ԥыҭҩык
аҵаҩцәа пиесак аарԥшаан асценаҿы иқәдыргыларц иалагеит. Аклуб аиҳабы Хмыҷ иԥҳа Иаза аҵаҩцәа ирзылшеит ахәмартәқәа. Тариал древолиуционерын, Есма уи
206

бзиа дибон. Маӡала аус ицылуан. Адгәыр дыхәмарыр
акәын аменшевик ироль, насгьы ареволиуционер
дԥырх­­ны аԥҳәызба дизаигәеитәырц дашьҭан. Аха апиеса излаҳәоз ала аменшевики ареволиуционери реидыслараан ареволиуционер аиааира игар акәын.
Аԥҳәызбеи иареи рыԥсы шеилаҵәаз Асовет мчра
иҟалауа иаԥылон. Асценаҿы абжьқәа гауан: «Нагӡара
ақәзааит ахақәиҭра» ҳәа.
Есма лгәалашәарақәа даарылҵын лхы дҩахеит.
– Дсыдызцалазеи мшәан абри ауаҩ, иблақәа
ирымбаӡои, илымҳақәа ирмаҳаӡои, зныкыр дсыргәыӷ­
хьоума?!
Аԥҳәызба дгәырҩауа ахәышҭаара дшыҽҳәатәаз Рафида асасцәа ааныжьны амаҵурҭахь лҿыналхеит.
– Уажәраанӡагьы бҽеилабымҳәаӡаци бара? – лҳәан
амаҵурҭа ашә ааимылԥааит Рафида.
– Сахьымӡеит сан, уажәыҵәҟьа асасцәа рахь снеиуеит, – лҳәан луада хәыҷы ахь лҿыналхеит аԥҳәызба.
Ԥыҭраамҭак дгыланы дхәыцуан: «Ибзианы сҽеилас­
ҳәару абас сшыҟоу снеиру» ҳәа. Нас лыҩны еимаақәа
аалышьалҵан асасцәа рахь лҿыналхеит абас ҳәауа:
«Сара схы саԥшәымоуп, сгәы ишаанаго сныҟәоит, Кьылаа
ргәы сахәап ҳәа сызлаҟам схы алаҟасҵом».
Асасцәа ахьтәаз алампақәа хԥа аркын. Наҳари Рафидеи рыгәқәа ҷкәынахазшәа рхы рбон, ирбартәгьы
иҟан. Урҭгьы гәҭакык рыман: наҟ-наҟтәи рымаҳә ҳәа
изықәгәыӷуаз Адгәыр Кьылба, ақыҭантәи аусқәа зегьы
иара инапы иакушәа ихы дирбон. Амшын дугьы иара
ишьамхы изахымсӡозшәа акәын ишихәаԥшуаз.
Баџьгана Кьылбеи Кәакәала Ҳаџьымԥҳаи ааигәатә­
қәан, аха урҭ зышьҭаз аус аҳаҭыр азы исасдахьцәоушәа
рҽыҟарҵеит, Адгәыр иҽхәаԥхьӡ злаз ада ажәак
рҿыҵшәаӡомызт.
Есма данааилак схы лгәасырԥхап, дзеиԥш абхәоузеи
лҳәап ҳәа уи иԥаҵақәа рырҽеира дналагеит, абжьааԥны
207

иҿыҵеимклаӡоз апапирос «Ешыра» иқьышәқәа рыбжьара иаабжьеикын исԥычкагьы ааирмазеит (уи абжьааԥны
аҭаҭыныжәгала акәын аҭаҭын дшахалоз.)
III
Наҳар Сарба гәалак шимаз ихы-иҿы ианыԥшуан.
Уажәы даазқәылаз лассы-лассы ақәыԥсычҳара далагеит. «Ы-ы-ы, гәышьа гәышьаӡа!» аниҳәалак, иҭаацәа
наиҿаԥшуан, аха иухьзеи ҳәа иазҵааӡомызт, избан
акәзар иазҵааргьы аҭак шыҟаимҵоз рдыруан. Иҭаацәа рыдагьы Наҳар игәылацәагьы хәыҷ-хәыҷы иџьаршьауан,
ари ауаҩ ԥаса аԥсҭазаара иагәылагәырӷьауа аамҭа зхызгоз, уажәы иаразнак ала ихасиаҭ ахьиԥсахыз.
– Дааӡа-дыхьча адәы дықәсҵеит. Аҵара исырҵеит,
уажәы даахьаҳәын иҟаиҵаз убоит, – агәынгара даҿын
Наҳар.
Абар хышықәса ҵуан, Наҳар Сарба иԥа Чамагә Қарҭтәи
агроном ҵара ашкол дҭазижьҭеи. Хышықәса рыла уи
изҳаит, изыӷьеит, «дхаҵахеит», иажәа акыр ԥнаҟауа
дҟалеит. Аха иани иаби дрымбацижьҭеи акрааҵуан, иаара иазыԥшын. Убас акәын Чамагә ихынҳәра ишазыԥшыз
аколнхара «Аӡыхь» иалаз анхацәагьы.
– Уи знык дхынҳәындаз, аӡәы инапы ҳаныԥшылауа
ҳҟаломызт, – дазыҽхәашәа дцәажәалон Наҳар уажәтәи
игәалақәа ршьапы икаанӡа. Дахыҽхәаратәгьы дыҟан.
Абар шаҟа шықәса ҵуазеи аколнхара «Аӡыхь» ахатә
гроном дамамижьҭеи, ԥасатәи агроном аибашьраҿы
дҭахеит. Араион ахьынтәи зны-зынла инеиуаз агрономгьы аҭаца леиԥш дцәырҟьа-цәырасуа акәын анхацәа
дшырбоз. Мчыбжьык ахьынтә знык данаауаз заҵа
ауачасткақәа рҿы дымнеирыз аправление аконтора
даԥырҵӡомызт. Абарҭқәа данрызхәыцлак акәын Наҳар
игәаныла дмақаруа даналагоз: «Шәаангыл даҽа ԥыҭк,
Чамагә дааир агроном шәизхьуа шәҟалозар шәымбари»
ҳәа.
208

– Иахьатәи аизараҿы ҩыџьа-хҩы аколнхацәа На­­
ҳар иазҵааит, иҷкәын агрономҵара далгазар аколнхарахь дзымаазеи ҳәа. Аха аҭаҳмада урҭ иреиҳәашаз
иҿамшәеит. Избан акәзар, иԥа аҵара далгеижьҭеи
ҩымчыбжьаҟа ҵуан, арахь ихабар ыҟаӡамызт. Мчыбжьык
аҟара дыԥшуан, иԥа даауазар ҳәа, ашьҭахь, дмаауашәа
аниба игәы каҳаит, игәнигауа далагеит.
Амра аҭашәара ҵлакы ашәара шагыз аколнхацәа
реизара иалгеит. Урҭ ахыдҵа ҿыцқәа анырга ашьҭахь,
еицәажәаны ирыӡбеит ашәахьа ашьыжьымҭан аӡын­
тәи ацәаӷәарақәа напы рыларкырц. Аҵыхәтәантәи аз­
ҵаараҿы аколнхацәа ахәбатәи абригада абригадир
Баџьгана Кьылба имаҵура дамхны бригадирс далырхит
Баџьгана иԥа, ақыҭсовет аписар Адгәыр Кьылба.
Аколнхацәа реизараҿы зуасхыр шьҭарҵаз ҽаантәи
аҽаҩра аӡбахә шырҳәоз рыҩныҟақәа рахь рҿынархеит.
Аха актәи абригада абригадир Тариал Шарба иҩныҟа
дымнеиӡакәа абригада адгьылқәа рахь дцеит. Раԥхьаӡа
хыла-ҵыхәала еимидеит аџьықәреи алаҵара иазырхиаз
адгьылқәа.
– Сынтәа аасҭа ҵыԥхтәи ҳхыдҵақәа закәызеи! –
гәаныла дхәыцуан Тариал, – Чагәба Рашьыҭ заҵәык
иакәын гектарк аџьықәреи ҷыдала иалхны измаз.
Ҵабыргуп уи иажәа наигӡеит, ԥшьышә ԥуҭ рцынхәрас
фышә ааирыхит. Аха ари ҳара ҳзы амшын иналашәаз
ацәыкәбар иаҩызоуп. Мап, сынтәа даҽакхароуп, ихыш­
хыҵәа амшын иазнеиуа аӡ дуқәа ҳарҩызахароуп.
Абригадир игәалашәеит, ҵыԥх асоциалисттә усура
афырхацәа ҳәа ахьӡ зауз «Додлан ҟаԥшьаа».
– Урҭи ҳареи ҳазлеиԥшымзеи? – ихы дазҵааит ар­
ԥыс, – даргьы нхацәоуп, ҳаргьы ҳанхацәоуп, ҳмыругақәа
еиԥшуп, ҳадгьылқәа еивоуп, аха дара фырхацәахеит...
Тариал ихы ааирмақарит уажәы аакьыскьатәи
аҽырыҩраан «Додлан ҟаԥшь» аиҳабы Ҭемраз Ахсалба
иажәақәа анааигәалашәа.
209

– Ҭемраз иҽыҩ х-ҽыҩк рышьҭахь инеит, аха иара
иҽырԥагьаны дҳацәажәон «аарыхраҿы ҳаицәажәап»
ҳәа. Изимҳәозеи дад, хәҩык афырхацәа иколнхара
иалоуп... Тариал инапы иакыз алабыҵә ҩынтә-хынтә
иааԥиҵәҵәан инкаижьт, аусурақәа ирԥырхагаз иара
акәызшәа.
– Иҽникылар еиӷьхап ари Ахсалба... Дгьыли жәҩани
еивҵамлаӡеит ҳара ҳзы. Ҵыԥх ҳазҵысуаз сынтәа акәа­
таҳәа ҳнахыԥар иџьеишьаргьы ҟалап...
Тариал идгьылқәа еимданы далгеит. Иахьабалакгьы
аучасткақәа рыцқьаны ацәаӷәара иазырхиан. Азнык
азы иааиҭаххеит иҽқәеи икәаҭанеи еиҵаҳәаны иаԥхьа
игылазарц, аԥхьаӡатәи ацәаҳәа инапала иалидарц,
аха икәаҭан казказуа ирыцқьаны аказарма иҵагылан,
иҽқәагьы акалмаҳа еиԥш ицырцыруа аколнхацәа руахьад ирылан, арахь амш ахәлара иаҿын.
Мап, иахьа сабшоуп, уаҵәы ҳаԥсқәа шьаны ашәахьа­
зы ҽаанбзиала ҳәа ацәаӷәара напы аҳаркып, – иҳәан,
аҩныҟа дцарцы данаахынҳәы, архәараҿ даацәырҵын
Тариал днеиҿагылт аколнхара апарторганизациа амаӡа­
ныҟәгаҩ Ардашьыл Смыр.
– Угәы тәом ҳәа сыҟоуп, – Тариал днеиҿаԥшит Ардашьыл, – иахьатәи ҳаизараҿы аҽаҩра ду ауасхыр
шьҭаҳҵеит, абар ҳахьыҟоу, дад, аус злоу ҳара ҳауп.
– Иҳаӷоу иразҟы цәгьахааит, Ардашьыл.
– Адгәыр бригадирс иҟаҵара ҳамырԥхашьандаз ана­
џьалбеит, – иҳәеит Ардашьыл.
– Зегьы ираԥигар илшоит, – иҳәан, иацәажәоз дани­
хәаччеит Тариал, – аҵактәы рахә рыла деиқәшәоуп,
акәаҭанқәа изхаша имоуп, ацәаӷәацәа рацәоуп. Нас...
иҟаҟаны иҿы иҭарҵар аума ииҭаху?! Ардашьыл
рацәак абригадир дидымхалаӡеит. Уи идыруан абригада ацәаӷәарақәа ишазырхиаз. Убри азоуп Тариал
идгьылқәа дырҭамԥшӡакәа Ардашьыл игәы рҭынчны
егьырҭ абригадақәа рахь ихы зирхаз.
210

IV
Ахәылԥазтәи аԥша хьшәашәа дагәылашьшьы Тариал дмыццакӡакәа ахҵысҭа днахыԥан агәарбжьара
дыбжьаланы дышнеиуаз ибеит Наҳар иашҭаҿы ауаа
рацәаҩны ишҭагылаз. Азныказы игәы ааҭрысит, ихы
зқәикрыз изымӡбеит. Еиҳаракгьы абригадир дзыцәшәаз
Есма лоуп. Избан акәзар, ари абжьарак Адгәыр асалам
шәҟәқәа рыҩра даҟәымҵит, зны аԥҳәызба длыҳәон лнапы илҭарацы, зны дмақаруан.
Уи аҽны Есма аԥсаатә фермаҿы аамҭа лхылгеит.
Тариал ашьжьымҭан аизара ҟалаанӡа аусурахь данцоз илеиҳәеит, Наҳар длыцырхырааны акәытҵара ҿыц
ҟарҵарц. Есма иларҳәоз ламысла ишыналыгӡоз идыруан
Тариал, аха ахәылԥаз Наҳар иашҭаҿы агәылацәа еизызгаз атәы акәын гәҭыхас имаз.
– Арҭ еизызгаз рыцҳароушь анаџьалбеит, – ҳәа игәы
иааҭакны иныҟәашәа наирццакит абригадир.
Есма дахьынхо аҩнарҭаҿы анеира акәым, харантәыла
ибаргьы разҟҷыдак иаузшәа ихы иԥхьаӡон Тариал. Уи
гәаныла Адгәыр дизгәаан, аха аусураҿы ари игәаара
ихаршҭны Адгәыр дибар аԥсшәа еиҳәон, аус еицыруан, еимакык рымаӡамызт. Еиҳаракгьы Тариал игәаара
анизцәырҵуаз уахыла акәын. Шәҟәык даԥхьауа, мамзаргьы абригада русмышқәа еилыргауа дыштәоу Адгәыр
дааигәалашәар, дызҿу дааҟәыҵны даақәыԥсычҳауан:
– Есмеи сареи бзиа ҳаибабоижьҭеи шаҟа ҵуазеи,
ҳразҟқәа еилаҳҵарацы ажәа еимаадахеит, арахь Адгәыр
уизыԥшыр арбаӷь еиԥш имҵәыжәҩақәа рхахаӡа Есма
длеиҽырбоит.
Абас Тариал дгәынгауа акраамҭа даатәалон есуаха.
Наҳар иашҭа данынҭала зегьы раԥхьаӡагьы Тариал
илаԥш Адгәыр инаиқәшәеит. Адгәыр ихы-иҿы ихаччо
дгәырӷьаҵәа арԥыс кьаҿк ижәҩа иҽанҵаны дгылан. Есмеи Наҳари иҿаԥхаҿаччауа арԥыс кьаҿ иажәабжьқәа
211

ирзыӡырҩуан. Адгәыр, зны Есма дналҿаԥшуан ацәажәаҩ
ииҳәоз игәы иахәаӡазшәа ихы дырбауа, аха аԥҳәызба
лҿаԥшра акәын уи дзырԥашашоз; Егьырҭ игылаз
уаазшәагьы игәы иабомызт – убасҟак ибзиабара зегьы
ираҩихуан.
– Уа, уахьца уаалеит «ҳагроном хәыҷы», – иҳәан Тариал Чамагә днаидгылт, Чамагә азнык азы ииҳәашаз
ааиҿамшәеит, аха иԥсы анааиҩига Адгәыр днауишьҭын
Тариал дааимлагәа даанкыланы аҵәах-аҵәах ҳәа
дигәӡит.
Адгәыр уажәраанӡа ихы-иҿы иқәыжжуаз аччаԥшь­
қәа ааихыҵын иоуразоуроу аԥхӡы ааиқәнаҭәеит. Ибла­
қәа еихмырсыӷьӡакәа Есма дналҿаԥшит, Чамагә изқәа
днагәыдыԥшылеит, нас Тариал диҿамԥшӡакәа ишьапқәа
дрыхәаԥшуа днагылт.
Тариал дааиаанӡа Чамагә ибара инеиуаз ауаа
Адгәыр дназлаз, аӡәгьы Чамагә дгәыдикылаӡомызт,
амала абжьааԥнеиԥш рнапқәа аарымихуан. «Ушԥаҟоу,
сышԥаҟоу» неибырҳәон. Уимоу, Адгәыр данааигьы
Чамагәи иареи рнапқәа ааимырхит, иацы ахәылԥаз
иааиԥырҵызшәа. Аха Тариал иааиразы «агроном хәыҷы»
агәырӷьара иауз аҭыӡшәа ҿык-бзык иазҳәомызт.
Наџьнатә аахыс еиҩызцәаз Тариали Чамагәи анааибаба рӡамҩақәа ааҟаԥшьхеит, еибырҳәашаз ажәақәа
рҿыҵабеит. Урҭқәа гәазҭоз Есма дааԥышәырччан
аԥацха дныҩналт. Адгәыр иакәзар иикыз аҷын хәыҷы
ыркәаталеиуа «бзиала» иҳәан иҿынеихеит.
– Узырццакызеи Адгәыр, ҳазхара ҳмеицәажәарызи?! –
иҳәан Чамагә, зҿыназхаз днаишьҭалт днаскьеигарц.
Инхаз агәылацәеи Чамагәи акыраамҭа еицәажәон.
Тариал иаразнак игәеиҭеит, бзиа иибо иҩыза Чамагә
иҵасқәа мчыла еиҭеикрацы дшаҿыз. Уи агәаҭара
уадаҩӡамызт. Ԥаса акы агәхьаа зкӡамыз арԥыс, уи
ихәыцрақәеи ицәажәашьақәеи џьарак рҽеизыркит,
212

иха­ра­хаԥшрақәа рҵыхәа ԥиҵәеит. Аха урҭқәа Тариал иџьеимшьаӡеит, избанзар хышықәса рыла ауаҩы
изҳаит, акыр ибеит, акыр иаҳаит. Амала иџьашьатәыз
даҽакын: Чамагә дахькьаҿыз гәнигозшәа, данныҟәоз
игәы шьҭихуан иаура иацлоз џьшьа. Ижәҩа ҳараикуан,
данцәажәо ибжьы иргәаҩон адуцәа рыбжьы схасҵоит
ҳәа.
Абарҭ аҟазшьа ҷыдақәа Чамагә иҵигаз азнык азы
Тариал игәы иамыхәаӡеит. Аха нас ус иӡбеит: «иусура иагимыжьааит, абжьааԥны ацәымҳа еиԥш ҳгәы
ирҿыӷьларым».
Аиҩызцәа дырҩегьых иааиҿаԥшын рнапқәа ааимырхит.
– Ашәахьаҽны уҳақәшәап, Чамагә?
– Ашәахьазы, зегьы шәаԥхьа снеиуеит, Тариал.
Аиҩызцәа анеиԥырҵуаз аиаҵәақәа еилаарцыруа ажә­
ҩан қәырҵауан.
V
Ашәахьатәи ашьыжь Адгәыр Кьылба даԥылеит игәы
ҩбаны. Ибригада иалаз аӡәгьы дымҿыхаӡацызт, уи
илацәақәа анхит.Ашара шааигәахаз Адгәыр илымҳаҟынӡа
инанагеит алаҳа амахәҭа иқәтәаны ауха шаанӡа ицәаз
арбаӷь ду. Ашьхақәа рыцәқәа алашара анаархыжжы
аамҭазы амахәҭа иқәтәаз арбаӷь амҵәыжәҩақәа ааидыкшаланы аҽыршәшәаны аҿыҭра иалагеит. Кьылба
Адгәыр азнаказы дҩаҵҟьеит, аха ашараҵәҟьа ԥыҭк шыбжьаз ангәеиҭа ԥыҭраамҭак дхырсасиуа ииарҭа дылатәан
дхәыцуа.
Адгәыр ихәыцраҿы игәалашәеит Тариал Шарба
иажәақәа, уи имч дақәгәыӷуа, игәы рҭынчны Адгәыр
дышиԥхьаз, насгьы Есма лыӡбахә аниҳәоз аԥҳәызба
иара инапаҿы дааигаӡазшәа дышцәажәоз.
Аусурала Есма схы лгәасырԥхауеит ҳәа дашьҭоуп
Тариал Шарба, даақәыԥсычҳаит Адгәыр, аха аусура
213

иацәшәахьада. Ҳабацәа, урҭ рабацәа усуран изҿыз.
Ҳаргьы убри ауп ҳазҿу. Уахьала Тариал дсышьҭуам амала башаӡа ихы дақәгәыӷуеит. Нас егьысала исывылбазеи
Есма? Сара сылбар дыхәмаруеит, дыччоит, лашьа Чамагә
иеиԥш сбаны дсацәажәоит; Тариал дылбар дыԥхашьоит,
лҽылҵәахуеит, лӡамҩа аԥшҭәы аԥсахуеит...
Адгәыр игәаанагарақәа иаарԥырхагахеит аки-аки
ҳәа хынтә еиқәырццакны ҿызҭыз арбаӷь. Илақәа инапы аахишьылеит, иҵегь еиӷьны ацәа далҵрацы, инапы
рыӷәӷәаны илақәа ирҭишьзаарын, ԥыҭраамҭак иблақәа
ирҭыԥраауан акәиц хәыҷқәа кәеикәеиуа зны ицәо, зны
иҿыхауа аԥенџьыр аартны дындәылԥшит ишазар збоит ҳәа, аха зынӡаск имшаӡацызт, амала ижәпаҳаҳараӡа
аԥсабара иахашьшьыз алашьцара анаҟа-араҟа алашара аагәылжжуан, аԥсыԥ еиԥш ицәышҟаҟараӡа. Аԥша
хьшәашәа Адгәыр иааиҿасыз џьабаак имырбаӡакәа
ацәа даалнахит.
Игәыларатәи ауадаҿы ихырхырбжьы гон Баџьгана.
Акәасқьа ду аҩнуҵҟа зегьынџьара ҭынчран, Адгәыр
заҵәык иакәын ари аҩнаҿы ҭынчрак змаӡамкәа ашьыжь
иаԥылаз.
Макьана лашьцароуп, – иҳәан ихыза иҽаалеиҳәан
ихы нықәиҵахт Адгәыр. Илацәа нҭааит, ԥхыӡла ибон:
икәаҭани иҽи еиҵаҳәаны амхырҭаҿы днеит. Икәшамыкәша уаҩытәыҩсак дыҟаӡам, игәы ҭгәырӷьаауеит.
Абар
ацәаӷәара
далагеит:
ҵыруак
ицәаӷәеит,
ҩ-ҵыруак ицәаӷәеит, нас ицәынхаз адгьыл иара ахала
ацәаӷәасҭақәа анылауа иалагеит. Адгәыр игәы ԥыруеит,
ус аӡбеит: «ашьжьымҭан аколнхацәа ркәаҭанақәа рыманы ианааилак исцәаӷәаз рбар, сыӡбахә аҳәаха реибамҭо
сырҽхәара иалагоит. Иага дҵашьыцып Тариал сыӡбахә
иаҳар». Акәаҭан ааникылан иԥсы ишьоит. Иҿаԥхьа
дәеиужь ду ажәытә лакә аҿы еиԥш иԥыххааса ицоит,
ацәаӷәарсҭақәа анпыҟҟала. Адгәыр игәырӷьара изнымкы214

лазт ацәаӷәараҿы акәашара далагеит. Азнаказы акәаҭан
иаҵаҳәаз аҽы ахьгылаз иара ицкәашозшәа ибон, нас
ашәаԥыџьаԥқәеи анышәгәалқәеи ицкәашара иалагеит.
Убри аамҭазы Есма архәараҿ даацәырҵын дгәырӷьаҵәа
иара иахь дышнеиуаз ангәеиҭа акәашара дааҟәыҵын
дыҩны аԥҳәызба дналԥылт. Есма дсгәыӡуеит ҳәа иԥышә
анааирхха аԥҳәызба лҭаҷкәым рхха иԥынҵа дҭасит.
Убасҟан ауп Адгәыр дцәырҳаны данаақәтәа. Иԥынҵа
ааиԥхьеишьшьааит, аха еибган, амала инапашҵа иԥынҵа
аныргыланы дыцәазаарын, ԥыҭк аҟарагьы еилыбзаа-еилыбзаауан. Алашара адәы иаақәлахьан еиԥш ауп абригадир икәаҭанеи иҽи еиҵаҳәаны ашҭа данынҭыҵ.
Ҩба-хԥа цәаӷәарсҭа адгьыл ааниҵахьан еиԥш абригада иадыз зегьы рыцәқәеи рыҽқәеи еиҵаҳәаны
аҵыруақәа иаархагылт.
Амра жәҩан еиԥш ианнеиуаз аамҭазы ацәаӷәацәа
аҵыруақәа ааимаргалан, даҽа ҵыруак-ҵыруак инархагылт. Аалӡга аԥшаҳәаҿы бжьыс иуаҳауаз «ор-хи»,
«араԥ ԥхьаҟа», «аҳы, Уаска» мацара акәын: ацәаӷәацәа
рыцәқәеи рыҽқәеи ирыҵаҟьон.
Адгәыр дзеиԥхыӡуаз архәара лабҿаба даныланы
дааиуан агроном Чамагә. Ишәагақәа кны. Ишьамха­
ҟынӡа дбааӡан, инапқәа анышә рыдҩалахьан. Ацәа­
ӷәарсҭаҿы даннеи дааҭгылан аӷьара дынхыԥшылт, нас
дааиҳәҭҟәыҟәлан ишәагала ацәаӷәарсҭа аҵаулара
зеиԥшраз гәеиҭеит. Уи дгәазҭаз анхаҩы Ҭамагә Шәлымба
ицәқәа ааиргылан агроном дизыԥшуан. Чамагә акыр­
џьара ацәаӷәарсҭа аҵауларақәа анишәа дҩагылан
ицәаӷәоз днарылаԥшит ихы рҵысуа.
Чамагә аколнхацәа ааизиган ус иҳәеит: «Аӡынтәи
ацәаӷәара заҟа ирҵауланы иуцәаӷәауа, убри аҟарагьы
адгьыл ахьшәашәара ааннакылоит. – Шәара ишәцәаӷәаз
аҵаулара агуп, иуаҳауама Адгәыр? – Абригадир
днеиҿаԥшит агроном, – аҵаулара агуп, аха уи рыцҳарам,
215

аамҭа шәымоуп шәыгха шәыриашарацы». Адгәыр
ҿымҭӡакәа аӷьара дхыԥшылон.
– Ишаабац акәыз џьаҳшьон, – агроном днеиҿаԥшын
аҭаҭын арҳәра далагеит азвено аиҳабы Рамшьыхә Ан­
уа. – Иануҳәа иҟаҳамҵакәа ишԥаҟалои!
– Иаабац ҟалаӡом уажәшьҭа, Рамшьыхә днеиҿаԥшын,
нас аколнхацәа даарылаԥшит Чамагә.– Иаабац аусушьала аусура рызхауам, уажәы аакьыскьа иаагаз ахыдҵақәа.
Уажәраанӡа иҿы аӡы ҭарԥхьаны икызшәа зҟыт бжьы
мгаӡоз Адгәыр, Чамагә иҿанынеиха иҳәеит: «Мерси
Чамагә, аринахыс иаҳурҵалап ацәаӷәашьақәа»: Агроном
дхьамԥшӡакәа архәара днавалт. Ацәаӷәацәа еицкласуа
рыцәаӷәатәқәа рахь ишнеиуаз, анхаҩы бырг Кәаташь
Емрыхәба зегьы даарҿагьежьын ус иҳәеит:
– Ҵаара ԥхашьарам, абри Адгәыр данцәажәо «Мамсыр» ҳәа ажәак иҳәалоит, иаанагозеи, ҿыц ирхәшьадаз
ажәоума, дад?
Аҿар аҟырҟыр дырган иааибарччеит. Адгәыр дааԥы­
шәырччан ус иҳәеит:
– Дзакәытә «Мамсырузеи» уаргьы исаҽԥнуҳәуа,
сара ишысҳәо «Мерси» ҳәоуп. Уи францыз бызшәала
«иҭабуп» аанагоит.
– Нас дад, «иҭабуп», умҳәои «Мамсыр» изууазеи! –
Абригадир деиҭаиазҵааит Кәаташь.
– Сминауаҭуп, аха џьоукы-џьоукы акультура жәбар
шәхы шәыхьуеит, – Кәаташь днеиҿаԥшит Адгәыр. Арҭ
аҩыџьагьы аҵыхәтәантәи ражәақәа дара рыда аӡәгьы
имаҳаӡеит. Егьырҭ ацәаӷәара иалагахьан.
– Ус акәхап, дад, аха аԥсышәала «иҭабуп» – мҳәакәа
францызла «иҭабуп» уҳәар культурас иамоузеи, – иҳәан
Кәаташь иҿынеихеит икәаҭанахь. Адгәыргьы иҭыԥахь
дцеит.
Абригадақәеи азвеноқәеи русушьа гәаҭаны даналга Чамагә дышиашаз аусҳәарҭахь дцеит ақыҭсовет
216

ахан­тәаҩи апарторги збозар ҳәа. Чамагә дзымбацыз
ақыҭсовет амаҵуцәа дышрацәажәоз аколнхара «Алашара» ахантәаҩы Џьансыхәгьы днеит аӡаӡа ихьшы.
Ақыҭсовет ахантәаҩы Мырза Цәышбеи апарторг Уарлам Сақаниеи ишаашаз еиԥшҵәҟьа абригадақәа рахь
ицеит, аха аколнхара аиҳаби агрономи бригадак аҿы
ианнеиуаз, егьырҭ даҽа бригадак гәарҭон, убасала еивнагеит. Ақыҭсовет аҿы изызҵаазгьы «абыржәыҵәҟьа иаараны иҟоуп» ҳәа акәын ирарҳәоз. Убри азоуп Џьансыхәи
Чамагәи рыҽзааныркылаз. Аҩыџьагьы агазеҭ ҿыцқәа
аашьҭыхны иаԥхьауа иштәаз ақыҭсовет амаӡаныҟәгаҩ
егьирахьтәи ауадахьынтә ус иҳәеит:
– Абар даргьы аауеит. Чамагәи Џьансыхәи урҭ
инарԥылт.
– Хар шәымамкәа напы ашәыркит, Џьансыхә, – иҳәан,
дынҽыжәԥеит Мырза.
– Макьаназы иузырџьом, – Мырза днеиҿаԥшны иааиз рнапқәа аарымихит Уарлам. Аԥшьҩыкгьы аусҳәарҭа
иныҩналт.
– Чамагә иузашшуеит, – Уарлам иахь даалацәҟәит
Мырза.
– Изусҭда, ахәбатәи абригадаа ракәхап, – даа­ԥы­
шәырччеит агроном Чамагә.
– Ишидыр шәымбои, – аҟырҟырҳәа дыччеит Мырза.
– Гәыбӷан зиҭаз димдыруеи, – иҳәан, идокументқәа
зҭаз аиашьыкь днахалт апарторг.
Даара иуџьысшьеит, дад, – Чамагә днеиҿаԥшит Мырза, – аҳәақәа ирыбӷьаҭызшәа ицәаӷәаны инахысуан
уаарықәымшәар. Макьана излазбауала актәи абригада
реиӷьны иаауеит, шәара шәгәы ишԥаанагои?
– Ҳәарас иаҭахузеи, – Чамагә ибӷаӡара ааириашеит.
– Убасҵәҟьоуп амусҭацқьа шаадырԥшуа аҩбатәи
абригадагьы, – иҳәеит Џьансыхә, иикыз агазеҭ нықәҵаны.
– Аҽаҩра ҭызгауа ицқьаны аус адулароуп, – ихы дым­
ҩахаӡакәа иажәа нарылеиҵеит Уарлам Сақаниа.
217

– Нас уажәы? – иҳәан аколнхара аиҳаби агрономи
днарҿаԥшит ақыҭсовет ахантәаҩы.
Ари азҵаатәы иаанагоз убри акәын: «ҳәатәы
шәымазар ишәҳәа уажәы, сыццакуеит».
– Акәаҭанқәа ҳазхом, Мырза, – иҳәеит Џьансыхә.
– Издыруеит, асабшазгьы Чанчор иасҳәеит, МТС ахьгьы адырра ҟасҵеит. Абар сааҭыбжак ала араион ахь
сцоит, еиҭарасҳәахп сара, уара уус нумырхан, – иҳәан
агроном иахь днахьаҳәит Мырза.
– Сара Џьансыхә сишьҭан, уаргьы иуасҳәоит, Мырза, –
имаҟа даацрыхеит Чамагә, – абарҭ амшқәа рыҩнуҵҟала
ауац аизгара ҳаламгар ԥсыхәа ҳамам.
– Зеиԥшыҟам усуп ҳәа сгәы иаанагоит, – иҳәан ихы
дҩахеит Уарлам. – Додланаа мчыбжьык ҵуеит ауац еизгара иаҿуижьҭеи.
– Иарбан уацу? – дҵааит Чамагә.
– Арахә руац.
– Мап, ҳара напы аҳаркуеит аԥсаатә руац аизгара,
зтәы еиӷьхауа ҳамбари, – даамақарит Чамагә, – Есма
лферма мацара иаҵыҵуа заҟароузеи!
– Ҳәарас иаҭахузеи, – иҳәеит Џьансыхә, – сынтәа
мызктәи акурс аҿы ҳаныҟазгьы иҳарҳәеит, зегьы иреиӷьу
уацзаап аԥсаатә руац.
Ишԥоуҳәо, уажәы иаабама, – днақәшаҳаҭхеит Ча­магә, –
аха уи амацара азхаӡом, уи адгьыл ацыфақәа ируакуп.
– Ацәаӷәара иаҿым рацәоума? – Џьансыхә
днаиазҵааит Мырза.
– Аԥсаатә рферма аиҳабы Есма, амагазин аиҳабы
Ҭышькәа, Рафидеи, Наҳари, Таразиеи, егьырҭ џьоукы
аҳәысҭақәа дрыцқьоит, џьоукых ҟауар ршьара ицеит
аԥсҭаҟа.
– Саргьы сухоумыршҭын, – иҳәеит Чамагә.
– Ус акәзар шәымԥшӡан, шәгәы ишԥаанаго Џьансыхәи
Уарлами? – дразҵааит Мырза.
218

– Зыԥшра зҭаху усӡам.
– Иахьанатәгьы напы аҳаркыр акәын.
– Џьансыхәи Чамагәи рҿанынарха, Уарлам дҩагылан
Чамагә дааникылт.
– Апартиатә учот уҽануҵароуп!
– Сгәы иҭан, аха уаханӡа ҳәа акәын сшыҟаз, уаха ҭынч
сҽанысҵарц...
– Уаханӡа узыԥшузеи, рацәак ҳаидхалом, – иҳәан
Уарлам ижурнал ааиртит.
Амра акыр иҩаскьахьан. Аԥша аҵла бӷьқәа ԥхьышь­
шьаауа аԥсабара иқәын. Мырза уажәы-уажәы дын­
дәылԥшуан аколнхацәа рмашьына збозар ҳәа, аха амашьына мааиӡацызт. Аԥша аҽаарӷәӷәан аҵламахәҭақәа
хылагәыла иааиланаҵеит, нас аусҳәарҭа иныҩнашылан
астол иқәыз ақьаадқәа ааиланаршәшәеит. Мырзеи Уарлами ақьаадқәа рнапқәа аарықәырҵеит аԥша иамгарацы, аха зегьы рызнымкылазт ԥыҭк аҟарагьы акәакьҭақәа
рахь иныгҿаҳаит. Урҭ ақьаадқәа ишрышьҭаз Мырза
имаҳаӡеит аусҳәарҭа ишаадгылаз аколнхара амашьына.
– Амашьына аазгеит, џьаракыр ишәышьҭуама? –
иҳәан ашофер аусҳәарҭа дныҩналт.
– Уажәыҵәҟьа ҳамцои, уара унзырхазеи, – ашофер ииҳәаз аҭак дазымӡырыҩӡакәа Мырза исумка
аашьҭԥааны дындәылҵит. Амашьына аматор аусура
ишаҿыз ангәеиҭа даахынҳәын ашофер днеиҿагылт: –
иуасымҳәахьази, минуҭк иадамзаргьы амашьына анаанукылалак амотор аусура иаҟәыхла ҳәа... Аалӡга зегьы
бензинны илеиуазаргьы ҳазхара абензин ҳамам ҳәа
ҳгәы иаанагароуп... Ари малуп, ахьырҵәаҵәа иаҩызоу
малуп абензин, еилукаама! Зегьы иаҳзеиԥшу малуп.
– Мырза амашьына акабина дынҭатәан ашә ныдижьлеит. Уарлам ихахәыцқәа аԥша ишаркәашоз мацара
амашьына днавсны иҽы ахьҿаҳәаз ахь иҿынеихеит.
Ақыҭсовет ахантәаҩы исумка ыртытуа дышҭаз ихы
данҩаха дибеит аҽыжәлара иаҿызУарлам.

ИКАМШӘАЗ АЛАӶЫРЗ
– Урыстәыла иҟоу аӡқәа ари аӡы реиӷьуп сҳәар
ҵабыргхом. Аҭоурых ду змоу аӡ дуқәа маҷума?! Волга жәытәнатә аахыс аӡбахә рҳәоит, аӷбақәа хыланы
иныҟәоит. Днепргьы – убасоуп... Аха зыӡбахә сҳәарц
исҭаху аӡы даҽакала сазгәакьоуп, – иҳәан изыӡырҩуаз
даарылаԥшит ар рахьынтә ихынҳәыз Дамеи.
Ажәҩан ккаӡа иҟан. Ԥысҭҳәацк џьаргьы иубомызт, аиаҵәақәа еилыҷҷо ажәҩан иаҿаӷӷаа икыдын.
«Асар рымҩа» ҳәа ажәытә ауаа зышьҭоу ацәаҳәалаша,
аҩадантә алада ахы рханы ажәҩан иагәылҳәа инаган. Ҽаҩраҭагалантәи аҵхқәа иреиӷьыз ҵхын ари аҵх.
Аԥшаҟәанда ашьшьыҳәа инеиааиуан – аҵла дуқәа
рхыцәқәақәа нхыртыр-аахыртыруа, аҵла рыбӷьы ҿышә­
шәаны, игьежьгьежьуа ашьац ататара инылашәон,
ҵхыбжьонтәи аӡаӡа ҟәандашьшьыраӡа абӷьқәеи ашьаци
ирықәԥсан.
Дамеи иажәабжь ажәак агәылшәаны ирмаҳакәа
ирыцәцарҳәа ишәаны иӡырҩуан такә зхыҵуаз аҭаҳ­
мадацәа, арԥарцәа, аҳәсақәа; шьоук тәан, шьоук гылан,
рҟыт бжьы гомызт. Ашьхыц ԥырны инеиуазаргьы абжьы
уаҳауан.
– Аамҭа абыржәааны еиԥшҵәҟьа инеихьан, – ацәа­
жәара даҿын аибашьҩы, – ҳаӷа Днепр даарын Москваҟа
ихы наирхеит... «Аашьышь анцәацәы бгахәыҷ кра ишцоз» еиԥш акәхап иаргьы уахь дышдәықәлаз, аха
мап, уаҳа умԥсит... Ишысҳәаз еиԥш, ҳаӷа дшааиуаз,
имбаӡакәа даашьацәхныслеит. Ус ахьыҟалаз Урыс­
тәылатәи аӡиас Десна ҳәа изышьҭоу ахықәаҿ ауп. Ҳар
Ҟаԥшь, шьҭахьҟа ианхьаҵуаз абнаршәырақәа рҿы иа220

анрыжьит апартизанцәа. Урҭ аусура иаҿын. Аӡиас Десна
ааигәара абнаршәыра илаз Бриансктәи апартизанцәа
рҽырхианы итәан, ҳаӷа изыԥшын. Абжьааԥны ашь­
шьыҳәа, абжьы мыргаӡакәа, ацәқәырԥа хәыҷқәа еибар­
хәыҭхәыҭуа имҩасны инеилоз аӡы уи ауха зынӡак
аԥсы аӡаӡеит. Ҳаӷа дышнеиуаз Десна аҟәара даннылала аамҭазы, ҳпартизанцәа абнаршәыра иаалибааҳән
арирахьтәи аҟәараҿы амҩа ркит, рыԥсы ӡаны. Хҩык
ашьоуцәа алашьцара рҽалакны аихатәы ацҳа ду аҵаҟа
рҽааԥхьаркит. Арҭқәа ҳаӷа издырӡомызт. Аӷа исолдаҭцәа
ацҳа ԥыржәеит; иқәланы игәарҭеит, иҵаланы еимырдеит,
аха гәҩарак рымбаӡеит. Ҳаӷацәа ацҳа кьыс амаӡамкәа
ианырба, игәырӷьаҵәа ртанкқәа рыманы инықәлеит.
Ҳпартизанцәа ашьац рҽаҟаратәны иԥшуан. Ҳаӷацәа
ацҳа агәҭа ааиҩыршахьан еиԥш бжьы цәгьак геит. Абжьы цәгьа инашьҭархх алҩаҵә еиқәаҵәаӡа ажәҩанахь
аҿынанахеит, амцабзгьы аԥырқьԥырқьҳәа алҩа ина­
ҵаххит, апартизанцәа рабџьар хқәагьы арирахьтәи
аҟәарахьынтә зқьыблала икәеицеиуа аҳәиҵәҳәа ҳаӷа
иахь рҿынархеит.
– Закәытә бжьыцәгьазыз, дад, ишәаҳаз усҟан, – иҳәан
иҭаҭыныжәгала аҷыгә-ҷыгәҳәа инапхыц ду днахыкәла­
сит аҭаҳмада Базала.
– Атанкқәеи, амашьынақәеи ауаа шрықәтәаз ацҳа иаманы ажәҩан ахь ицеит, – иҳәан дааԥышәырччеит Дамеи.
– Урҭ ахҩык ракәхап ари ацҳа ԥызжәаз? Афырхацәа!
– Ҳәара аҭахума, урҭ ракәын.
– Исзеилымкааит, дад, ацҳа ԥыржәет, аха дара рыԥсы
рҭахӡамзи? – дырҩегь дҵааит Базала.
– Рыԥсы иалԥшзар акәхап рыцҳақәа, – лҳәан аҭаҳмада
ииҳәаз даақәӷызит, зхы ҭаҳәҳәаны иӡырҩуаз, ҭакәажәык.
– Шәиԥырхагамханишь... Иҳәалааит, иҳәалааит, –
лҳәеит зыҷкәын аибашьрахь иҟаз аԥҳәыс бырг Селымхан.
221

– Аихатәыцҳа иԥжәаз ҳтәылазы, ҳажәлар рзы иус
духеит, акыр ирыхәеит, аха усҟан сгәы иаалакьакьаз
иахьанӡагьы иалоуп, – ҳәа деиҭаналагеит Дамеи иажәа.
Ибжьгьы ааицакит, иблахәыцқәа рышьаҭақәа аацәаакит.
Селымхан лҟәардә днаханы, Дамеи иааигәара дантәа,
игәы иҭаз илахь аҟәашра иааныланы, Селымхан уи
аҩырақәа дрыԥхьозшәа игәы иаанагеит.
– «Уажәшьҭа исҳәарызеи» – иҳәазшәа, изыӡырҩуаз
даарылаԥшит Дамеи.
– Ҳара ҳазҭахым, ҳаӷа аԥсра деилаҳааит... Зегьы ирҭахуп рыԥсы ҭазарц, аха иаадыруеит даҽакгьы,
ҳаԥсадгьыли ҳауаажәлари рзыҳәан аԥсрагьы уаҩы
ихашҭуеит. Арҭ ахҩык, аихатәы цҳаду ԥызжәаз рахьынтә
зыԥсы ҭаны, инхаз сара соуп... Ицәажәоз даақәыԥсычҳаит,
нас деиҭаналагеит – ҳнапқәа шеибаркыз, маҟҿаҳәара
аӡы ҳашҭагылаз аҩыџьагьы рлахьынҵа иаманы ицеит;
сара заҵәык сагьыԥсымкәа, сагьыбзамкәа саанхеит. Уи
нахыстәи акгьы сгәалашәаӡом. Мызк аҟара сызҭаз, сзеиуаз сыздырӡомызт...
Дамеи иара ихы аӡбахә имҳәар иҭаххеит, аха издыруада «Уҩызцәа анҭахоз узрыцымхраазеи» ҳәа ҽыԥныҳәас
ирҭар ҳәа дацәшәазар акәхап.
– Мызкы ашьҭахь ауп схы здыруа саналага; сыԥс еиԥш
избоз сҩызцәа анышә иахьамаз адгьылгьы еилыскааит.
– Алакә иҳәоит уара, – иааџьеишьеит Базала. Селымхан лыблақәа ҭраа, уажәы-уажәы иаахәыҵҟьоз акәиц
дахәаԥшуан, Дамеи ииҳәоз лмаҳаӡозшәа; уи акәиц
иаахәыҵҟьоз еиԥш акәын аҭакәажә лгәыӷырҭақәагьы
зны ижжаӡа ишаахәыҵҟьоз, зынгьы ишныцәалоз.
– Хаҵалаҵәҟьа иҭахагәышьеит сҩызцәа аҩыџьагьы,
урҭ анышә иамоуп Урыстәылатәи аӡы Десна ахықәаҿы.
Рнышәынҭра иахагылоу абаҟа аурыла рацәак идуӡам,
аха аҵлақәа ирхыҳәҳәоит, ашьхақәа иреиҳауп; амҩасҩы
давсуазар даангыланы ихылԥа ааихихуеит. Араҟа ижуп
222

ҩыџьа аишьцәа, уахатәи ҳаҵх бзиа еиԥш есымшагьы
аҵхқәа бзиахаларц азы зыԥсы иамеигӡаз ахацәа: аӡәы
доурысуп... егьи даԥсыуоуп, ахаҵа ихаҵа Саҭбеи иоуп...
Селымхан азныказы дҩаҵҟьеит, уаҩы имаҳацыз, зеилкаара уадаҩыз бжьыцәгьак лгәы инҭыҩит.
Дамеи иажәа даалгеит абас ҳәаны: – Уи ауха ацҳа
ԥаажәаанӡа Саҭбеи иџьыба чаврак ааҭихын сара исиҭеит
– «издыруада уеибганы узнеиуазар сан, аҭакәажә илыҭ,
лылаӷырӡ алалырбалап» ҳәа саҳәаны. Саргьы абас сҳәан
счавра исҭеит, – иҳәан ачавра Селымхан иналиркит.
Акраамҭа Селымхан ҿымҭӡакәа дгылан, лхы лыкәаҽы,
нас иаразнак лҽаалыриашан итәаны илыхәаԥшуаз
днарылаԥшит: Мап, алаӷырӡ касҭәар с-Саҭбеи
дсырԥхашьоит, ахаҵара ԥсра ақәума, нанхеит, – лҳәан
ачаврагьы лгәы инадлырӷәӷәалеит.
Закәытә мыч дуузеи инызкылаз ан рыцҳа лылаӷырӡ
икамшәаз!?

АБААНДАҨЫ
I
Абар мчыбжьык ҵуан Адамыр абахҭа дҭакызижьҭеи.
Ихҳәыцыз иарӷьа шьапы абзиахара иаҿын. Абахҭа
аҩнуҵҟа днеиҩеиуа далагеит алаба ицмырхырааӡакәа.
Аӡәы данибоз иныҟәашәа ирҽеиуан, ирццакны аныҟәа­
ра иҽазыҟаиҵон. Ус акәымкәа абахҭа хьчаҩы абахҭа
ашә ааиртырц ицаԥхақәа анааирхьачхьачлак, Адамыр
ашырҳәа имҿтәы каруаҭ днықәианы ақьра, аӷызра далагон, ихҳәыцыз ишьапы иарӷьа напала ишьышьуа,
дыцәҳауа иҿааихон: аԥсы дынижьуамызт, абза дынижьуамызт, џьанаҭи џьаҳаными еилаирҩынтуан, адгьыли
ажәҩани еихаицалон асал зыбжьамӡауа.
223

Уи аамҭазы абахҭа хьчаҩы афашист солдаҭ илакҭа
ааргаӡаны Адамыр днеиҿаԥшуан дԥышәырччауа, нас
абасгьы нациҳәалон:
– Изхарада... Ашьшьыҳәа уҩны утәар абас ухьӡомызт.
Адамыр игәы ԥыржәон иаҳауаз арҭ ажәақәа, аха
ихьаа рацәаӡоушәа уи днаиҿаԥшуан ажәак мҳәаӡакәа.
Ҩынтә-хынтә раҟарагьы абаандаҩы ичанаба иҿаҳх­
уеит ҳәа инеихьан афашист афицари аҭырџьманра
ҟазҵоз аԥҳәызбеи. Аха Адамыр ақьреи аӷызреи дыр­
ҟәамҵуашәа анырбалак инеиԥырҵны ицалон.
– Иахьа иузымҳәар, уаҵәы иусырҳәап, усцәызгода? –
ҳәа ихаԥыцқәа еихарӷәӷәаны абахҭа аанижьлон афашист афицар – аусеилыргаҩ Ерих Шульц.
Крупец ақалақь аҿы игылаз аҩнқәа ԥыҭк аҟара
афашистцәа ирблит. Иаанхаз ахыбрақәа рҿы рсол­даҭ­
цәеи рофицерцәеи ҩнарҵеит. Аҭыԥантәи ауаа рыбжаҩык
маӡала аус руан Крупецтәи араиком партиа анапхгарала, ԥыҭҩык ҳар ирыццеит «адгьыл ду» ахь, иаанхаз –
аҭаҳмадацәеи, ахәыҷқәеи, аҳәсақәеи аарла – ҳәа акәын
рыԥсы шҭакьакьаз: руадақәа рҿы дара аԥшәымацәа­
мызт: амла иакуан, ахьҭа иакуан.
Афашистцәа Адамыр дахьҭаркыз аҩны, ԥаса ишколын аусуцәеи амаҵура иалоуи рҿар игәазырҳагаха,
аџьџьаҳәа аҵара рҵон аибашьра ҟалаанӡа. Афашистцәа
уаҟа ианнеи, ашкола абжакы усеилыргарҭас иҟарҵеит,
иаанхаз абжакы ибахҭартәит, аԥенџьырқәа қьырмытла
иршәаҳаит.
Адамыр дахьҭаркыз ауада актәи аетаж аҿы акәын
иахьыҟаз. Араҟа анемеццәа иҭаркуан, дара ирҳәан еиԥш
«ауаа ҟәазқәа», зчанаба акраҵанакуаз: апартизанцәа
реиҳабацәа, аԥырҩцәа, амаҵура дуқәа ирылаз акомму­
нистцәа. Урҭ араҟа иҭаркуан рчанаба рҿаҳхуеит ҳәа,
нас абаандаҩцәа акымзарак рымҳәошәа анырбалак
икнаҳаны иршьлон. Урҭ «ауаа ҟәазқәа» дрылаԥхьаӡан
Адамыргьы.
224

– Ақалақь Крупец азааигәара парашиутла Адамыр
дантәоз иарӷьа шьапы хҳәыцит. Иԥсы шҭоу даҳҳәынҷоит
ҳәа иалагаз афашистцәа тапанчала дрылахысуан ԥыҭрак
аҟара; ҩыџьа асолдаҭцәа рхы иамыхәо иҟаиҵеит, аха
иара иеихсӡомызт, избан акәзар урҭ ирҭахын уи иԥсы
шҭоу иҳәынҷара. Иаргьы афашистцәа ргәы иҭаз анеиликаа итапанча иҭахаз ахы заҵәы игәы иагәыдиҵарацы
инапы данҩахоз аамҭазы ишьҭахьала ихыкәшаз асолдаҭ
Адамыр дааимлагәа дикит.
Адамыр иҳәынҷара шаҟа иеигәырӷьазеи афицарцәа!
Аибашьыга танкқәа жәабаҟа иҿыцҳҳараӡа рнапаҿы
ираургьы усҟак изгәырӷьомызт.
Азныказы абаандаҩы изымбатәбарахеит урҭ рҟаз­
шьа. Уи идыруан афашистцәа закәытә уааз, ауаҩы
дышрыцҳарымшьоз, агыгшәыг бааԥс ишаҩызаз, аха иара
абахҭа данҭарк аҽныҵәҟьа дахьҭаркыз ауадаҿы амҿтәы
каруаҭ дыргылеит, аҭәеи ачази икаруаҭ иқәрыԥсеит ахь­
ҭа дамкырцы, ифатә бзиамызт, аха уаҩы ифартәы иҟан.
Абаандаҩы иацәажәоз асолдаҭцәеи афицарцәеи ражәа
хаан. Уи моу абаандаҩцәа русеилыргаҩ афицер Ерих
Шульц зегьы раԥхьаӡа Адамыр дахьҭакыз даннеи ус
иҳәеит:
– Дзеиԥш арԥыс бзиоузеи, иԥшреи исахьеи мацара
угәы ҿыркаауеит.
Аха абахҭа ааныжьны дандәылҵуаз ихаԥыцқәа аҿҿа
дыргон.
– Мап, баша сшәыргәыбзыӷуеит, агаӡа дшәыԥшааз
џьышәшьеит, – абас игәы иааҭеикит абаандаҩы, нас
дышхәыцуаз акәымкәа ихы дҩахан днаԥшы-ааԥ­­шит,
иблақәа ааихаччеит. – Сшәыргәыбзыӷла иахьынӡашә­
ҭаху... Сара сакәу шәара шәакәу игаӡоу дҳамбари!
Адамыр игәы иалан идҵа ахизынамыгӡаз. Арадио
ҵара иазкыз акурс даналга апартизанцәа рахь ддәы­
қәырҵеит иҩыза ԥҳәызбагьы иаргьы ҳаирпланла. Пара225

шиутла даныԥа ишьапы хымҳәыцыр аӡәымзар аӡәгьы
диԥырхагамхаӡакәа апартизанцәа рҟынӡа днеираны
дыҟан. Уаҟа иҩыза ԥҳәызба Алиса дицырхырааны «адгьыл дуи» апартизанцәеи еибаирдырырц игәы иҭан.
Аха...
Ибзиоуп, сара сбаандаҩуп. Сара сзыҳәа ашәа
ҳәаны иалгеит... Аха дабацеи Алиса? Лыԥсы ҭазар, лхы
дақәиҭзар апартизанцәа лымԥшаар луамызт...
– ...Харантәыла ианызбоз бкасы, сгәы ԥшаалон бара
бзы... иҳәан ибжьы наҳаракны Алиса ашәа аалхиҳәааит
Адамыр.
Уи дгәырҩон: «аибашьра ҟалеижьҭеи шықәсыбжак­
гьы мҵӡацт. Макьаназы, аӷа имч ӷәӷәоуп; ҳажәлар ашьа
карҭәоит, ҳаԥсадгьыл шәарҭоуп, ҳаӷа Москва амҵан
дгылоуп. Сара? Сара иҟасҵазеи бзиарас сыԥсадгьыл
агәы иахәаратәы? Акымзаракгьы. Даҽакы иамусын
аибашьраҿы сҭахар! Имаҷума афырхацәа ҳтәыла
зхы ақәызҵаз!? Аха урҭ аныԥсуаз ирдыруан баша
ишымԥсуаз, ажәлар ирыхәашаз аус ҟаҵаны ишыԥсуаз.
Сара исыԥсышьахозеи? Хьӡыда, ԥшада, афашист ибах­
ҭаҿы, сыдҵа намыгӡакәа... Арадио атехника сҵеит
аҳәынҭқарра ахарџьала, амҩа бзиа уқәлааит аҩыза, уара
ҳуқәгәыӷуеит ҳәа сарҳәеит... Иахьа сабаҟоу?! Ҵабыргуп,
сара исхарам сзыниаз, аха сыԥсы шҭоу схы рысымҭар
ҟалон… Иара уажәгьы снызкылода? Сҩагыланы схы
аҭӡамц ианысҟьар, мамзаргьы схаԥыцқәа рыла снапы
ада ԥызжәар – сшьа аусышьҭыр иаразнак сыԥсуеит…
аха...»
Адамыр ихәыцра хьанҭахон,иблақәа еихмырсыӷьӡакәа
абахҭа ашә дахәаԥшуан. Инацәкьарақәа рыла ихахәы
еилаирҩынтуан, ихы-иҿы ԥшӡа аиқәара аазхыҩуаз зны
ақьаад еиԥш ишкәакәахон, зны еиқәаҵәахон. Илакҭақәа
аԥырқь-ԥырқьҳәа амца ааргәылҟьауан.
– «Мап, ус акәым аԥсышьа шаҭаху! Иҟалаз ҟалеит, аха
иҟамлац ҟаҵатәуп даҽакала. Амца акьаҭара ианаҿугьы
226

ицаҳәцаҳәуеит... Сара исхароу акрыҟазаргьы зегьы ирдырааит сыԥсы марианы аӡәгьы ишисымҭауа. Ԥхыӡ избар ихасҵомызт сыԥсы шҭоу афашист сбаандаҩитәуеит
ҳәа. Аха ари ԥхыӡӡам – илабҿабоуп, илабҿабоуп! Ари
мцым – ииашоуп. Иҟалаз ҟалеит. Ихаакәакәараӡоу амц
аҵкьыс иҵәыҵәу аиаша еиӷьуп рҳәоит. Сара сзықәшәаз
алахьынҵа иаҭахызаргьы иҵәыҵәызааит, аха ииашоуп;
аиаша сзацәцом, сацәцарцгьы сҭахым мариала»...
Азныказы Адамыр дҩаҵҟеит афымцатә ток исызшәа,
нас ашьшьыҳәа дтаатиуа ашә аҟынӡа днеит, дааӡырҩит
илымҳа ашә инадкыланы, аха акымзаракы имаҳаӡеит,
аамҭа шьыжьын: амра жәхьан ахь инеихеит уҳәаратәы
иҟан. Адәныҟа аурҭ асуан асырҳәы какалқәа еиларгьыжьуа, еилархынҳәуа. Адамыр имагәқәа руакы ааишьихын
амагә аҩнуҵҟа иҵәахыз икомҿарратә билеҭ ааҭигеит...
Днахәаԥшит инарҳәы-аарҳәны; аҵәахҳәа днагәӡын
иааигәыдирӷәӷәалеит, нас ишьнель аҵаҟа ишәыз иблуз
агәаџьыба инҭеиҵан аҳәынҵәрақәа реибаркра дшаҿыз
акәымкәа абахҭа хьчаҩы – асолдаҭ Дант ицаԥхақәа рыхьархьар бжьы геит.
Абахҭа ашә анааимҟьа ԥҳәыс быргк лведра аҳәым­
саг ҭаргыланы лызнапык ихшьны, егьи лнапала са­
кьыжәк кны дааҩнашылеит. Маҭәа бааԥсыла деила­
ҳәан аԥхәыс, лхы-лҿы кыҷхьан, лԥынҵа акәаԥра
цәыҟаԥшьын. Иналҿаԥшлакгьы иаразнак еиликаауан уи
лгәы шҭынчмыз, дышшәаӡыӡоз. Маҭәахә бзиак зӷьычыз
иеиԥш лыблақәа ҟәысҟәысуан. Лхы агәра лгомызт;
уажәы-уажәы абаандаҩы днеиҿаԥшуан «уара уҟнытә
сминауаҭуп» лҳәарызшәа. Нас лышьҭахь абахҭа ашә илагылаз афашист Дант днаихәаԥшит.
– Абахҭа аҩнуҵҟа ибзиаӡаны ирыцқьа, – иҳәеит абах­
ҭа хьчаҩы Дант, аԥҳәыс дналҿаԥшын, – бласы! бласы!
Нас абаандаҩы иахь; «ушьапы ахьаақәа маҷхеит ҳәа
сыҟоуп» – ҳәа ихы-иҿы ааиргаӡан дааԥышәырччеит.
227

Адамыр ҿымҭӡакәа асолдаҭ диҿаԥшуан, дзықәтәаз
акаруаҭ изшьапык ықәыргыланы, ибӷа ашшара аҭӡамц
икыдҵаны, инапқәа игәыҵаԥса. Асолдаҭ абахҭа ашә
аадиҵан дшәышәуа акоридор дныбжьалеит. Аҩныԥссаҩ
ԥҳәыс лҩымсаг аалырбааӡан абахҭа аԥссара даҿын.
Абахҭа хьчаҩы ԥыҭрак данынаскьа аԥҳәыс лхы дымҩа­
ха­ӡакәа Адамыр диазҵааит:
– Акыр ҵуама уҭакижьҭеи, сыҷкәын?
– Мчыбжьык аҟара ҵуеит, бзазҵаазеи? Уусқәа цәгьоуп,
сыҷкәын... сыӡӷаб исалҳәон. Дызусҭа быӡӷаб? Дабаҟоу
лара?
– Дҭырџьмануп... Уаргьы дубахьеит... Учанаба уҿых­
разы иааиуа афицар дицуп...
– Аа! уи дыздыруеит, дызбахьеит. Афашист ишоколад
азы ҳажәлар зыԥсахыз аӡәы лакәхап?
Аԥҳәыс ашырҳәа лхы дҩахан Адамыр днеиҿаԥшит.
Лԥынҵа акәаԥра иҵегьгьы иааҟаԥшьхеит, уажәраанӡа
ишәаԥырҳаԥуаз аԥҳәыс, уажәы лыблақәа ашьа аарыхшылеит.
– Сыҷкәын, ус умҳәан, Алиса лаҵкыс деицәаӡам уи...
Лыԥсадгьыл лымԥсахӡеит сыӡӷаб... Деилукаахра уҟоуп.
Мап, уи Алиса длеицәаӡам... сыӡӷаб Нина...
– Ишԥа, ибҳәа закәызеи? – дҩаҵҟьеит Адамыр, – Алиса... Дарбан Алиса ҳәа бызҿу?!
Аԥҳәыс акы лҳәарц лҭаххеит, аха илмаӡеит. Абахҭа
хьчаҩ ашә даалагылан аԥҳәыс длыҵаҳәҳәеит:
– Бласы ҳәа басымҳәеи, бласы!
Аурҭ иаҳа-иаҳа аҽарӷәӷәон, аԥша абжьы гауан, алақәа
иркыз ажьеиԥш иҵәаауазшәа, абахҭа хьчаҩы ихыиҿы ыргаӡаны, иқьышәқәа аччара ргәы ақәԥҵәазшәа
ихьышьшьы абахҭа ашә дылагыланы аԥҳәыс лусушьа
дазԥшуан. Адамыр аурҭ абжьы дазыӡырҩуан дахьтәаз.
Убри аамҭазы аурҭи аԥшеи рыбжьы иаарылҟьеит
ԥҳәыск лыҳәҳәабжь. Адамыр дахьтәаз дааҭрысит. Аԥ­
228

ҳәыс зны дыҳәҳәауан, зны дӷьаҵәыӷьаҵәуан, уаҩы изеилымкаауаз ажәақәак лҳәон, аҵәыуара деиҭалагахуан,
ашьшьыҳәа аҳәызба зларҵауа аӡәы иеиԥш – азнак
азы дхәаауан лыбжьы рдуны, нас лыбжьы маҷхон,
деиҭахәаауан, аха дук мырҵыкәа лыбжьы еихсыӷьит.
Дырҩегьых зыбжьы гауаз аурҭи аԥшеи ракәын.
Адамыри асолдаҭи ааиҿаԥшит дара-дара. Адамыр
асолдаҭ ихы-иҿы гаӡа ианибаалеит ашьаарҵәыра,
агаӡара, агәыжәпара гәырҩада аҟазаара. «Адунеи зегьы бгааит иаҭахызар. Сара сыԥханы сеилаҳәоуп, аказен ча сфоит, амла сакӡом», – абас аҳәон асолдаҭ Дант
иҭынчра.
Аҩныԥссаҩ лус даналга лыбӷа ааиҵылхын Адамыр
днеиҿаԥшит... Лгәы иҭаз здырхуадаз... Ажәак-ҩажәак
лҳәарц лҭаххазар ҟалап, аха уи лазраӡодаз, азин
лызҭодаз?
– Бдәылҵ! – иҳәан абахҭа хьчаҩы Дант аԥҳәыс
дналықәыҳәҳәеит. Нас абахҭа ашә аадижьлан цаԥхала
иаиркит.
Адамыр иҟаиҵара изымдыруа дтәан. Аурҭи аԥшеи
рыбжьы данаарзыӡырҩлак иааигәалашәауан жәами­
нуҭк рышьҭахь илымҳа иаҳаз аԥҳәыс лыҳәҳәабжь. Ихы
зқәикша издыруамызт, ихәыцрақәа дрылан аԥхыӡ еиԥш
еилатата. Аҵабыргазы уи ихәыцрақәа еилататаратә еиԥш
иҟан. Избан акәзар абар мчыбжьык ҵуеит дыртәаны
«дырчахуеижьҭеи». Раԥхьаӡа ичанаба иҿаҳхуеит ҳәа
ианнеи акымзарак реимҳәаӡеит. Ашьҭахьгьы – убас. Уи
аахыс аӡәымзар аӡәгьы иара иахь дымнеиӡацт ичанаба
иҿаҳхуеит ҳәа. Ари змааноузеи? Насгьы абахҭа ԥссаҩы
илҳәаз ажәақәа: «Алиса лаҵкыс сыӡӷаб деицәазар думбахри» – ари иаҵанакуазеи? Алисеи аҩныԥссаҩи ирзеилоузеи? Еибазырдырда? Дабаҟоу аҩыза бзиахә Алиса?
Измааноузеи уажәы аакьыскьа игаз аԥҳәыс лыҳәҳәабжь?
Еимадашьас ирымоузеи абарҭқәа зегьы?
229

Адырҩаҽны шьыжьымҭанӡа Адамыр дарҿыхеит абах­
ҭа хьчаҩы ицаԥхақәа рыхьархьарбжьы. Ашә анааим­ҟьа
асолдаҭ Дант еилаҳәарак кны дааҩналеит.
– Ҵаҟатәи умаҭәақәа злоуԥсахша ацәамаҭәа афицар
иузааиҭиит, – ҳәа аилаҳәара Адамыр икаруаҭ инықәиҵеит
Дант.
Абаандаҩы дааԥышәырччеит, аха ихы-иҿы ччаԥшьк­
гьы аақәымлеит. Иацы еиԥш иахьагьы ихьу-хьууа игәы
иааҭалеит азҵаарақәа. Икаруаҭ иқәыз аилаҳәа­ра
дагьахәамԥшит, азныказы зынӡагьы ихашҭит. Абахҭахь­
чаҩы абахҭа ашә аркны данындәылҵҵәҟьа Адамыр
деиҭанықәиан иблақәа хҩаны аԥшаара далагеит игәы
змыртәоз азҵаатәқәа рҭак. Уи гәаныла ус иҳәон: «Сыма­
ҭәа ҟьашьыргьы аӡи асапыни ирыӡәӡәап, аха афашист
бахҭаҿы сгәы иҟьашьыз иарбан ӡу изыӡәӡәаша?.. Мап, уи
зыӡәӡәаша ҳәа аӡы ыҟаӡам... Ашьа... Ашьа иаӡәӡәароуп
хымԥада»!
Аха зынзаҵәык Адамыр ихаҭа даанҳажьып абахҭаҿы,
амала аринахыстәи ихәыцрақәеи игәалашәарақәеи
рышьҭа ҳанхылап урҭ зеиԥшроу реилкааразы...
...Абар Адамыр хәыҷ: иԥсыӡкыга аҵәгәыри алабеи
еидҳәаланы аԥхынразы Чалбашь аӡы дыӡхагылоуп
ашьыжь инаркны шьыбжьонынӡа (уи данхәыҷыз аԥ­
сыӡкра бзиа ибон). Ашьыбжьышьҭахь иани иаби дрыцрагыланы днеилон амшынахь ҽыкәабара. Уаҟа ианнеилак Адамыр изхара дыӡсон, хҵаарҟәрыла ҟаиҵон.
Уаҳа илымшо данааԥсалак иани иаби днарыдтәаланы
дразҵаауа далагон:
– Саб, абри амшын есымша изеисуазеи... Мышкы иадамхаргьы ҭынч иҟәазгаӡа изаанымгылозеи?
Адамыр дзызҵааз цқьа еиликаарацы уи иаб арҵаҩы
Мақьҭаҭ иажәақәа нароуны аҭак аҳәара далагон.
– Унапы наганы угәы инадкыли, дад, – иҳәон арҵа­ҩы
Мақьҭаҭ, – иадукылама? Нас иуаҳазеи?
230

– Сгәы атық-тық ҳәа еисуеит, саб...
– Уи бзиоуп, нас угәеисра зныкыр иаҟәыҵхьоума?
– Сгәеисра иаҟәҵыр – сымԥсуеи, саб.
– Иуасҳәо уаҳауама, дад? Амшынгьы убас мчык амоуп, аԥсы ахоушәа есымша еисуеит. Уи ҟәызгаӡа изыҟала­
шам бзанҵык.
Аха Адамыр – жәаха, жәиԥшь шықәса зхыҵуаз, хәбафба класс рҿы итәаз ахәҷы – игәы ҭынчхомызт. Уи иҭахын
зегьы еиликаарацы:
– Абри ажәҩан знымзар зны иҳақәымҳаӡои, саб?
– Саб, уахынла амра абацалои?
– Абри агәылшьап зны-зынла иҵәыуалоит, алаӷырӡқәа
канаҭәоит рҳәоит, изырҵәыуазеи? Иҵабыргума?
Адамыр иан анемец бызшәа бзианы илдыруан.
Ашколаҿы анемец бызшәа аҵаҩцәа идзырҵоз лара
лакәын. Аамҭа анлымоу лыҷкәын ари абызшәа илыр­
ҵалон ашколтә программа инамцхәынгьы. Ахәыҷгьы
агәеилгара змаз аӡә иакәын, иан илырҵоз гәникылон
заманала. Жәакласск данрылгоз уи апҟҟаҳәа дрыԥхьон
немец бызшәала Гиотеи Геинеи ражәеинраалақәа. Урҭ
аҩымҭақәа ирҳәозгьы шамахамзар еиликаауан.
Иара убас шакәызгьы Адамыр аинститут данҭалоз иалихит аҭоурых ҵара иазкыз афакультет. «Анемец бызшәа
издыруа сара исызхоуп. Аҭоурых ҵара сеилаҳауеит» ҳәа
акәын иани иаби ашәҟәы шырзиҩуаз, аха ҩ-курск данрылгоз аамҭаз ауп аибашьра шихҭыгәлаз.
Анемец бызшәа бзианы иахьидыруаз азы уи
арадиоҵара иазкыз акурс даналга иҩыза ԥҳәызба Алисагьы иаргьы апартизанцәа рахь идәықәырҵеит.
Арадио курс аиҳабы ар ркапитан Соловиов ус иҳәеит
Адамыри Алисеи апартизанцәа рахь ианымҩаԥигоз:
– Апартизанцәа рахь изҭаххалакгьы ҳара иҳашьҭӡом,
идырны ишәымаз...
– Уи ҳаргьы еилаҳкааит, – иҳәеит Адамыр. Соловиов
иажәақәа игәаҵаҟынӡа инаганы.
231

– Абызшәа адырра адагьы, аԥсадгьыл азы аха­
меигӡара аҭахуп, – дцәажәон акапитан Соловиов, – аха
аԥсышьақәа зегьы еиԥшӡам... Шәара шәыԥсырц азы
акәӡам уахь шәызцо – аԥсра ахшәырԥарц азоуп. Уи
сҳәеит ҳәа аибашьра аамҭа ҳҭагылоуп, уаҵәы иҳахьша
иахьа иҳаздырӡом... Абашазы, имарианы аӷа шәхы
ишәымҭан...
Соловиов иажәа ацынхәра Адамыр изымҳәеит. –
Уи иҟырҟы аҟынӡа инеит игәаҿы иҵәахны имаз аӷа
ицәымӷра, иԥсадгьыл абзиабара...
Абарҭқәа ракәын абаандаҩы дзызхәыцуаз абахҭаҿы
дахьиаз. Уи игәалашәарақәа дышрылаз илацәа нҭааит...
Аурҭ абжьы Адамыр дажьжьон. Анкьа данхәыҷыз
иан лгарашәа дшажьжьалоз еиԥш. Ԥхыӡла ибон абас:
«Адәыӷба дҭаланы днеиуеит. Абар станциа хәыҷык аҿы
адәыӷба ааҭгылеит. Ичамадан аашьҭыхны дындәылҵырц
дшаҿыз, адәыӷба дырҩегьых индәықәлеит. Нас дууаӡа
дыԥаны авагон данынҭыԥа, инаҩс игылаз амилиционер дааникылеит...». Убасҟаноуп абаандаҩы дцәырҳаны
данааҿыха.
Иара иаԥхьа дгылан аҭырџьман ҟаҵаҩы аԥҳәызба
Нина.
II
Ауаҩи-ауаҩи еиԥылар еибабомызт – убасҟак аҵх
лашьцан. Ақалақь аулицақәа аԥшахьшәашәа ҟуҵәыуа
ирнын. Аурҭ гәааны аԥенџьырқәа ирныкшон. Ана-ара, аӷа
ир ртәарҭа, аҩнқәа рыкәша-мыкәша иуаҳауан аҟарулцәа
рышьҭыбжь: ршьапқәа ахьҭа ианаклак иахьгылоу зны
аҭаалым ҟарҵауан, зны иқәасқәасуан, ҳҭакәажәцәа
ирцәыргаз ашьал жәпақәа рыла рхы-рҿы ҭаҳәҳәаны,
алашьцара иалаӡырҩуа, Урыстәылатәи ахьҭа агыгшәыг
еиԥш иацәшәауа.
Убри ауха агагақәа ҩба ҩнхәҷык инаваҵәиин рышь­
ҭыбжь мыргаӡакәа, аҩнқәа рааҵрақәа рҽырхьырҳәазо,
232

зны-зынла иааҭгыланы иӡырҩуа, даҽазныхгьы рныҟәа­
шәақәа ыртаатиуа рҿынархеит еилаҳәара хәыҷқәак
рҩыҵракны. Ақалақь аҿацә аҿы ианнеи рыбӷақәа
ааиҵырхын, акы иацәымшәаӡошәа, рыбжьы рдуны
еицәа­жәауа, хар змамыз ҩнык иныҩналт.
Аҩны аҩнуҵҟа ҩ-уадак аман, хәҩык раҟара ахәыҷқәа
ыҟан, аха урҭ, амш анааилахәла, аурыс ԥечка азқәаҿы
рҽықәыԥсаны ицәахьан. Ацәашьы иаԥхьа иқәыргыланы
ашьаҵатәқәа рыӡахра даҿын зыуаҩрахь инеихьаз ха­
ҵак. Акҿыҩраҿы ачанахқәа рыӡәӡәара даҿын ԥҳәыск,
ҩынҩажәа шықәса раҟара зхыҵуаз. Даҽа ҩыџьа аҳәса­
хәыҷқәа (ари аҩнаҭа наиуамыз) ашьаҵатәыӡахҩы ива­
тәаны азараҟьа жәлақәа рҿы иҭаԥсауа итәан еибарччауа, асамырҟәыл еибыҳәауа, акымзаракы згәы иалаӡам
реиԥш.
– Уа, хәлыбзиа Сҭеԥан, – рҳәан иааҩналт аҳәсахәыҷ­
қәа аҩыџьагьы ашьаҵатәыӡахҩы инаихагылеит.
Урҭ шгылаз ауаҭах блала иааимырдеит, тәым уаҩы
дыҟоу дыҟаму гәарҭарацы. – Абарҭ ашьаҵатәқәа
ӡахтәыс иузаагеит, – ҳәа реилаҳәарақәа ааиҵдыртлан
шьаҵатәыжәқәак истол инықәырҵеит.
Сҭеԥан урҭ днарҿаԥшит зҵаарала, нас шьаҵатәыжәк
аақәихын инарҳәы-арҳәны днахәаԥшит. Аҳәсақәа
деиҭанарҿаԥшит зҵаарала. Ашьҭахьы иқьаса иџьыба
иааҭиган амахорка ақьаад иларҳәуа днатәеит ацәажәа­
ра иҽазкны.
– Араҟа тәымуаҩы дыҟаӡам, зегьы ҳара ҳауп...
Нина иҳалҳәо ҳаазыӡырҩып, – иҳәан, ижьаҳәа хәыҷы
аашьҭыхны ибла неиҵихит Сҭеԥан. Нина захьӡыз Ерих
Шульц иҭырџьман лакәын. Аԥша хьшәашәа илҿасуаз
лӡамҩақәа арҟаԥшьын апырпыл еиԥш дуаркалеиуан.
Акҿыҩраҿы ачанахқәа зыӡәӡәоз аԥҳәыс лнапқәа асаан шыркыз дшанхазшәа дааҭгылт. Азараҟьа жәлақәа
зҿы иҭазԥсоз аҳәсахәыҷқәа рхырҿқәа аадырччан,
233

рлым­ҳақәа кыдҵаны аӡырҩра иалагеит. Нина лҩыза –
аԥҳәызба шьал шкәакәала лхы-лҿы ҭаҳәҳәаны аҭӡамц
дадгылан лылахь еиқәҵаны. Нина ацәажәара даҿын:
– Абахҭа саныныҩнала абаандаҩы дцәарҳан дҩаҵ­
ҟьеит. Азныказы иблақәа ааихаччеит, аха нас иаразнак ихы-иҿы иԥсахит иблақәа ааҵархәны, ицламҳәа
ырқыџьқыџьуа даасҿаԥшит.
– Счанаба сҿыбхырц акәхап бзааиз, – дсазҵааит
абаандаҩы ихы-иҿы ыреицакны.
– Мап, сылашара, баша ус угәы иаанагоит, – сҳәеит
сара, – уара угәҭыхоуп саргьы гәҭыхас исымоу...
– Сара сыгәҭыха быгәҭыхандаз афашист фицар
иааигәара бтәарымызт, – ҳәа сҿы аахьижәеит иара.
– Уара афашистцәа рбахҭаҿы уаазгаз аус ауп саргьы
афицар иҿы сназгаз, – анысҳәа, иаразнак днасҿаԥшит,
сылахь ианылаз анбанқәа дрыԥхьазшәа. Нас инапқәа
игәы иааҵаиԥсан дсазҵааит:
– Ҵаара ԥхашьарам, исабҳәарц ибҭахузеи?
Иусқәа шыцәгьаз иасҳәеит, «ауаа ҟәазқәа» рхыԥхьа­
ӡара иаргьы дшалоу, аха иахьа уажәраанӡагьы иаҳаҭыр
зырбо дара реиҳабык даараны дахьыҟоу азы шакәу.
– Ы-ы, ииҭахузеи сара сҟынтә урҭ реиҳабы? –
дсазҵааит абаандаҩы.
Сара иааркьаҿны иасҳәеит ауаҩ ду иааира иза­
зыԥшу; абаандаҩы ичанабала афашистцәа еилыркаарц
шырҭаху саргьы исцәырӡауа маӡа дук...
– Ибзиоуп, исазҵааит... зеиԥш ҭаку ирасҳәо
бымба­­ри, – иҳәан ихаԥыцқәа ааихаирӷәӷәеит. – Ус
акәым ишаҭаху, сылашара, – сҳәеит сара. – Узлазбо ала
уццакцәоит. Ҳара иаҳҭахуп уԥсы аиқәырхара, уԥсад­
гьыл иунаҭаз адҵа намыгӡакәа ухы ҭаурхар – уи хаҵа­
раӡам. – Абас анысҳәа ашырҳәа сызнапык ааникылеит,
дҩагылеит, ихы-иҿы цәышҟаҟараӡа иҟалеит, ашьҭахьы
ибжьы ныҵеикын дсазҵааит:
234

– Нас исабжьабгозеи?
– Дук мырҵыкәа аҩныԥссаҩы – сан дааираны дыҟоуп,
умаҭәа ҟьашьқәа лгарц, абахҭагьы лыԥссарц. Избан
акәзар ауаҩ ду иааираны иҟоу учанаба уҿихырц игәы
иҭоуп араҟа абахҭаҿы...
– Уи бзиоуп, аха ҵаҟатәи сымаҭәақәа рыԥсахга
аазҭиида, – деиҭасазҵааит абаандаҩы.
– Иудкыл урҭгьы, сара сымшалоуп излаурҭаз. Измааноу ушьҭан еилукаап, – сҳәан снапы иикыз анааимысх
аамҭазы абахҭа хьчаҩы Дант ицаԥхақәа рыхьархьар
бжьы геит.
– Угәы камыжькәа уаҳзыԥшыз, – абарҭ ажәақәа
аниасҳәа даасыхәаччан икаруаҭ ҭаҷкәымла дасуа далагеит, абахҭа хьчаҩы гәҩарак ҟаимҵарацы. Иблақәагьы
ырцәгьан даасҿаԥшит дсызгәаазшәа ихы ҟаҵаны.
Нина лажәабжь ргәы иахәаны иазыӡырҩуан зегьы.
Ерих Шульц Нина адҵа анлиҭоз ус иҳәеит: «Абаанда­
ҩы иҿы бнеины биасамырҟәылуа балага, дрыцҳашьа,
нас издыруада имаӡақәа беиҳәаргьы ҟалап». Аха Ерих
Шульц идҵа Нина лхы иалырхәеит Сҭеԥан ишлеиҳәаз
еиԥш, абаандаҩы ихақәиҭтәра иазкны.
– Бгәы ишԥаанагои, быгәра игеит ҳәа быҟоума, –
дҵааит Сҭеԥан.
– Хымԥада сыгәра игеит, – лҳәеит Нина.
– Алиса лыӡбахә иабымҳәаӡеи? – деиҭалазҵааит
Сҭеԥан, зхы-зҿы ҭаҳәҳәаны аҭӡамц иадгылаз аԥҳәызба
Алиса лахь инапы наирххан.
– Мап, сҩыза лыӡбахә иасымҳәаӡеит, аамҭа сыцә­
маҷхеит, – лҳәан Нина Алиса даныналҿаԥш аамҭазы
Сҭеԥан ижьаҳәа наирҟәын адашьма атыгәтыгә ҳәа днасит,
Нина лажәақәа уаҟа иааҿахылҵәеит. Ҩыџьа арԥарцәа
адашьма аӷәы иааҩахан, асаба рыхьтата аҩны аподвал
иааҵҵит. Уажәраанӡа Нина лажәабжь иазыӡырҩуаз зегьы арԥарацәа аҩыџьагьы иаарыкәшаны рыгәҭа иаабжьаркит.
235

Ишәаҳазеи жәабжьыс... Москва ишәанаҳәазеи?–
иҳәан арԥарцәа астолахь даарыԥхьеит Сҭеԥан.
– Ақалақь Калинин ҳар рнапаҿы инаргеит...
Ақыҭақәагьы рацәаны рхы иақәиҭыртәит, – иҳәеит
маӡалатәи арадио иазыӡырҩуаз арԥарцәа руаӡәы...
– Америка Германиеи Италиеи драбашьырц ажәа
реиҳәеит. – Абас нациҵеит егьи.
– О, уи бзиоуп, – ихы-иҿы ааихаччеит Сҭеԥан; афа­
шистцәа ԥыҭҩык ҳҟәыркп Америкаагьы.
...Сҭеԥан ҳәа иарҳәон ақалақь аҿацә аҿы хар
змамыз ҩнык аҟны еимаа ӡахҩыс аус зуаз. Аха
шықәсыбжак аҩнуҵҟала аӡәы ишьаҵатәы акәым иара
имагәқәаҵәҟьагьы рышьхәа ҵәымӷк алеимҵаӡацызт.
Аимааӡахыга амаҭәахәқәа уи иҩнаҿы изыҟаз лаԥш­
хырԥагас акәын. Иара занааҭс имаз даҽа усын. Аибашьра аныҟала ашьҭахь апартиа аиҳабыра идырҵаз аус
амҩаԥгаразы Брианск ақалақь аҟнытә днеит Крупец
ақалақь аҿы. Араҟа иаҳәшьеи имаҳәи рҿы ԥхьарҭас
иҟаиҵеит. Ашьҭахьы имаҳә еибашьра данца, Сҭеԥан
маӡала аусқәа имҩаԥигоз раамышьҭахьгьы иаҳәшьа
лхәыҷқәа напы рыдикылон, амла иаиркуамызт, амаҭәеи
аҩыҭәеи рыгижьуамызт.
Анемец фашистцәа рыр Крупец ақалақь иазааигәахо
ианалага, Сҭеԥан илахь еиқәиҵеит, ҽынла дындәылҵны
аӡәгьы дибаӡомызт, аха аҵх анаалашьцалак жәмыжә
маҭәала иҽеилаҳәаны џьара дцалон, нас ҵхыбжьонынӡа
дхынҳәӡаломызт.
Уахык зны Сҭеԥан акраамҭа дыхнымҳәит. Иаҳәшьа
гәырҩас иҟалҵеит: лхәыҷқәа анышьҭалҵа ашьҭахь,
лкәаҷаб лымҵаргыла ԥыҭрак аҟара ашәҟәы даԥхьон,
ацәа лҽалмыркырц, нас дхәыцуа дтәан акраамҭа. Уи
илгәалашәон жәашықәса аус ахьылухьаз ахәыҷқәа
рбаҳчаҿтәи аԥсҭазаара, шәҩыла ахәыҷқәа шылааӡахьаз,
ахәыҷқәа лара бзиа дшырбоз анык леиԥшҵәҟьа. Аи236

башьра иахҟьаны ахәыҷ баҳча аусура иахьаҟәыҵыз
шыгәнылгоз акәымкәа лылаӷырӡқәа аахажжылан
инеимаҭәаны аҵәыуара далагеит лхы астол иқәҵаны.
Уи дахьҵәыуаз аҟынтә лыжәҩақәа аҟәараҳәа еиҵасны
ишықыџьқыџьуаз ауп адәныҟатә ашә аӡәы дшасыз
атыгәтыгәҳәа.
– Уарбан ашә иасуа? – ҿылҭит лара.
Ашә аарты Лиза, Сҭеԥан соуп. Сҭеԥан аҩны дааҩна­
леит иашьыкь хәыҷык иҩыҵракны. Аиашьыкь иҭан аи­маа
ӡахыга маҭәахәқәа. Лиза илзымбатәбарахеит урҭқәа,
избан акәзар уи илдыруан Сҭеԥан аимаа ӡахышьа шизымдыруаз, аха ажәак лымҳәаӡеит: лашьа диҿаԥшуан
дрыцҳашьауа; лгәы иалан ари амчыбжьык аҩнуҵҟала
акырӡа иахьигхаз, ихы-иҿы цәышҟаҟараӡа иахьыҟалаз,
ижакьа ахьаушьҭыз. Сҭеԥан илахь еиқәын, ииҭахӡаз
ауаҩы дыԥсны ихәда дахшьушәа. Илакыҵақәа ҵшәааит,
амшцәгьеиԥш хаарак рымаӡамкәа.
Уаанӡа Сҭеԥан иаҳәшьа лхәыҷқәа драхәмаруан,
иргәыбзыӷуан. Хәылԥазыла ахәыҷқәа анааизалак руа­
ӡәы дааигәыҵаиҳәҳәалон, даҽаӡәы ихы ишьышьуан,
егьи ишьамхы дықәиртәалон, ахәыҷқәагьы раншьа
бзиа дырбон уаҩы ишимбацала. Иҟалон знызынла абас:
Сҭеԥан ҩыџьа-хҩы ахәыҷқәа анааидиԥхьалалак, иаанхаз гәааны аҵәыуара иалагон, рыжьжьара уадаҩхон.
Аха уажәы? Абар мчыбжьык ҵуан ахәыҷқәеи иареи
еихәмаруа иаамтәацижьҭеи.
Сҭеԥан илахьеиқәҵара ахәыҷқәагьы рцәа ианырит. Ашьжьымҭан ианааҩагылалак ԥасеиԥш аӷьалпал
рыхмыргаӡакәа, иӡыӷә-ӡыӷәӡа итәаны раншьа иҿаԥш­уа
иалагон. Урҭқәа зегьы Лиза илызгәамҭаӡакәа иааным­
хаӡеит. Аха уи илдыруан лашьа игәнигоз, «Иара ииҳәо
сазыԥшып, издыруада сара исцәиӡозар игәы иҭоу?». –
Абарҭқәа лгәы иҭакны дыԥшуан уажәраанӡа. Аха аҵхыб­
жьон Сҭеԥан аиашьыкь иманы данааи Лиза илыӡбеит
илцәиӡауа уск имазар илырҳәарцы:
237

– Сҭеԥан, амла уамки мшәан; хәылбыҽха акрымфа­
ӡакәа уцан, абар уажәы аҵх ашарахь инеихьеит, – лҳәан
афатә ацәыргара далагеит Лиза.
– Уи бара игәныбымган, Лиза, амла сакыргьы исыч­­
ҳап, – иҳәеит Сҭеԥан, ипалта ашәыхра дахьаҿыз.
Уи акрифарц астол днахатәаанӡа ахәыҷқәа ахьышь­
ҭаз днеин днарылаԥшит. Аиҵыбӡа ихы ахчы иқәыҩ­
рызшәа аниба ириашаны ахчы иҵеиҵеит, егьи ишьапы
ааишьышьит. Даҽаӡәы илахь инапы нақәиҵеит, ишоура
зеиԥшроу гәеиҭозшәа. Урҭқәа рышьҭахь инапы ааиӡә­
ӡәан астол днахатәеит. Сҭеԥан ҿымҭӡакәа акрыфара
даҿын.
– Сҭеԥан, – лҳәеит Лиза, лнапқәа лыбла инхылшьылан. Сҭеԥан изеилымкааӡеит уи лнапқәа лыбла изхылшьылаз: зны игәы иаанагеит лылаӷырӡқәа лрыцқьозшәа,
нас лыблақәа лыбӷырц иҟалҵаз џьишьеит. Акрыфара
дааҟәыҵын иаҳәшьа дналҿаԥшит.
– Сҭеԥан, нас уара сыгәра умгаӡои?
– Иарбаназы?
– Зегьы рзы?
– Быгәра сымгакәа, ишԥасымгои?
– Анык ҳаицлыхшазар сыгәра га. Абарҭ абнаҟа икаԥ­
соу ахәыҷқәа зӷалатраҳа уаргьы узӷалатрым... Сануҭаху
суцхраауеит, – лҳәан Лиза лашьа днеиҿаԥшит.
Сҭеԥан дааԥышәырччеит. Ишьамхы иқәыз ампахьшьы
аҿацәала иқьышә ааирыцқьан ус иҳәеит:
– Зыгәра сымгашагьы дыббап, Лиза, аха бара быгәра
згоит... Ҳақәԥалап иахьынӡаҳалшо.
…Уи ауха инаркны Сҭеԥани Лизеи рыжәҩа еибыҭаны
аӷа иақәԥара иалагеит. Сҭеԥан ииԥшааз арадиои ателефони аҩны аподвал иҵаргыланы рхы иадырхәо иалагеит. «Адгьыл ду» аҟынтә ажәабжьқәа еилыркаауан радиола. Сҭеԥан напхгара ззиуаз маӡалатәи аорганизациа
есымшааирагьы аҿиара иаҿын. Аорганизациа ачленцәа
238

ԥыҭҩык анемеццәа русбарҭақәа рҿы рҽырҩашьаны аусура иалагеит. Ҩыџьа ачленцәа рҽырҩашьаны аполициа
ирылан. Ҽынла урҭ аус руазшәа афашистцәа рхы ддырбон, уахынла, маӡалатәи аорганизациа ирыцхраауан
абџьар аизгаразы, насгьы аӷа имашьынақәа ԥыржәалон,
зны-зынлагьы афашист ҟарулқәа ықәырхлон бџьарла,
ҳәызбала мацара.
Сҭеԥан гәырҩас иман Адамыр ибаандаҩхара. Убри
азоуп ҳазлацәажәоз аус азы Сҭеԥан иуадаҿы изеизигаз
маӡалатәи аорганизациа ачленцәа ԥыҭҩык.
Нинеи абаандаҩи реицәажәара атәы Сҭеԥан дана­
зыӡырҩ еиликааит ари амчыбжьык аҩнуҵҟала ааԥшрак
ҟамҵаӡакәа Адамыр ихақәиҭтәразы иҩызцәа адҵа
риҭарацы. Аха Адамыр иҿыхра зыҟаломызт, маӡала,
маанала уи дҿыхтәын. Ари аус назыгӡашаз ауаҩы
далԥшаатәын. Сҭеԥан гәаныла иҩызцәа реилԥшаара далагеит.
Аподвал иааҵыҵыз ҩыџьа арԥарцәа руаӡәы Арсен ҳәа иарҳәон: ихы-иҿы ааҟәазны, иҭәын. Иԥаҵа
хәыҷқәа кәрыԥс-кәрыԥсӡа хыхьтәи иқьышә дырԥшӡон.
Ихахәқәа алаҳәахӡеиԥш еиқәаҵәамҳаҳараӡа ихылԥарч
иааҵыԥшуан. Егьи арԥыс уахьихәаԥшуаз жәа-класск
ирылгаз аҵаҩы иаҵкьыс қәрала деиҳаӡамызт. Қәрала
дахьмаҷыз азы Сҭеԥан уи диасамырҟәылны иеиҳәалон
Борис Иван-иԥа ҳәа.
Арсени Бориси злеиԥшымыз рацәан: Арсен дыццакуамызт, адҵа ирҭоз заа дазхәыцны, аплан ҭыхны, ҩынтәхынтә ишәаны-изаны акәын анагӡара дшалагоз. Борис
дыццакцәон: абыржәы дахьгылоу уааидгыланы «абахҭа
уақәланы абаандаҩы ихы дақәиҭтәы» ҳәа иауҳәаргьы
дгәырӷьаҵәа дцон, аха урҭ аҩыџьагьы злеиԥшыз акы
ыҟан: аҩыџьагьы ргәы шәомызт, амца иақәуҵаргьы ибылуам ззырҳәоз уаан. Рыдҵа намыгӡакәа ихнымҳәӡацызт.
Аха ҽырҩашьала, маанала абаандаҩы ихақәиҭтәраҿы
урҭ мчыдан. Ҽынла рхы рызцәыргаӡомызт.
239

«Ари аус аҿы урҭ акы иаԥсам», – иҳәеит Сҭеԥан
гәаныла. – «Нина уи аус дазыманшәалоуп, афашистцәа
рыҩнуҵҟа аус ахьылуазы, аха нас ушьҭан афашистцәа
гәҩарас дҟарҵар ҟалоит... мап, Нина ҳаалҟәаҵып».
– Адамыр деиқәырхатәуп, – иҳәеит Сҭеԥан ибжьы
нардуны, – ишыжәбо еиԥш уи иеиқәырхара ҳара ҳус
азы акырӡа аҵанакуеит. Абаандаҩы даҽа мчыбжьык
илакьысшам, аха уашьҭан уи ичанаба иҿыхразы урҭ
ззыԥшу реиҳабы данааилак абаандаҩы дзықәшәаша
ҳаӷоу дақәшәааит. Ишәмаҳаи жәацы иҭаркыз аԥҳәыс
дзықәдыршәаз: сааҭк лыргәаҟра иаҿын, ашьҭахьы дкыд­
ҵаны дыршьит «Исус Христос» иеиԥш лнапашҵақәеи
лшьапыргәыҵеи аҵәымӷқәа рылаҵаны. Излеилаҳкааз
ала аԥҳәыс рыцҳа акымзарак лхараӡамызт – Алиса
лакәыз џьыршьан дҭадырхеит...
Сҭеԥан изыӡырҩуаз зегьы Алиса иналҿаԥшит.
– Шәгәы ишԥаанагои нас? Адамыр иргәаҟра иалагар
иҵегьгьы еицәоу аргәаҟгақәа рымԥшаарц залшаӡом, –
ацәажәара даҿын Сҭеԥан.
– Уара иуҳәо ҳазыԥшуп, хшаҭарак ҟаҳҵом, – иҳәеит
Борис, дҟаԥшьӡа дааицрашәан, нас Алиса дналҿаԥшит
«исҳәаз ажәақәа уи лгәы иахәама» ҳәа игәы иаанагазшәа.
– Умыццакын, Борис Иван-иԥа, – Сҭеԥан дааԥы­
шәарччан Борис днеиҿаԥшит, – абар изӡбаз зеиԥшроу...
Сҭеԥан ипалта кьаҿ аҩнуҵҟатәи аџьыба иааҭигеит
ҳәызба дук, аҳәызба ахәы мҿтәын, аха иԥшӡаны иҟаҵан.
Уи азварак аҿы иҭыблааны абас анын урыс бызшәала:
«Амҩа хара уқәлоит. Адамыр – хьӡы алаугааит, Т. А. –
Москва». Арҭ аҩырақәа ирыҵаркуаз ишырзелымкааз
ангәеиҭа абас нациҵеит:
– Аҳәызба абаандаҩы иҭатәуп «аҩныԥссаҩ» лнапала.
– Ои, сан гәҩарас дҟарҵоит иаразнакала, – дааӷьа­
ҵәыӷьаҵәит Нина.
– Акы бацәымшәан, Нина, уигь сазхәыцит, – ацәажәара
даҿын Сҭеԥан, – абаандаҩы иаҳәызба ихы изамырхәа­
240

кәа афашистцәа ирымԥыхьашәар урҭ ргәы иаанагоит
ари аҳәызба Адамыр иҵәахны имазшәа... Арҭ аҩырақәа
цқьа баарызхәыци.
Нина лхы-лҿы аалхаччеит, иӡырҩуаз зегьы аалых­
ҿыххеит. Алиса заҵәык лылахь еиқәын абжьааԥны еиԥш.
Уи лшьал иацраҳәаз ачыхәқәа руак ҟаҟауа Сҭеԥан дихагылан.
– Мап, «аҩныԥссаҩ» гәҩарас дзыҟалом, – иҳәеит
уажәраанӡа ҿымҭӡакәа итәаз Арсен, нас ихахәы
инапашҵала иааԥхьеиҳәан ус нациҵеит: – Сҭеԥан ииӡ­
баз аус абаандаҩы данеиқәнамырха, нас аӡәымзар
аӡәгьы дизеиқәырхом.
– Ари аус аӡбара ҳалгеит, – иҳәан Арсени Бориси днарҿаԥшит Сҭеԥан. – Уажәы ааԥшрак ҟамҵаӡакәа
алистовкақәа рыҩра шәалагароуп, арҭ аҳәсахәыҷқәагьы
шәыцшәырхраа. – Сҭеԥан инацәа нарықәикит азараҟьа
жәлақәа зҿы иҭаԥсауа итәаз аҩыџьагьы.
Аԥшәма ԥҳәыс Лиза уаҵәы ашьжьымҭан абазар аҿы
инаганы илҭишаз афатә-мыфатәқәа заанаҵы лмакәан
иҭалҵарацы агҿыҩра дныкҿалт.
– Афатәқәа абазараҿы ианыбҭиуа алистовкақәа
зыгәра бгауа ракәымзар уаҳа аӡәгьы ибымҭан, – ҳәа
иаҳәшьа дналабжьеит. Нас Бориси Алисеи егьи ауадахь
иныҩнеигалан дҵа маӡак риҭеит.
– Амҽыша ауха иахыжәымган, – иҳәеит Сҭеԥан ауада
данаадәылҵуаз.
Аӡынтәи аҵх ашаразы рацәак агӡамызт, Нинеи Алисеи дырҩегьых аҭӡамцқәа рҽырхьырҳәазауа шьҭахьҟа
рҿанынарха...
Афашистцәа рҟарулқәа игәамҵхамҵуа рышьҭыбжьқәа
гауан ана-ара. Асырҳәы какалқәа аԥша анаарыҵаслак
ашьхыцқәа реиԥш еилаԥыруа, еилахынҳәуа ҵаҟа илеиуан.

241

III
Сҭеԥан инапхгарала маӡалатәи аорганизациа: Адамыр иҿыхразы аус ианалацәажәозтәи ашарԥаз азы,
даҽа ҩныԥшӡа ҳаракык ауадаҿы игәы рҭынчны, ҩба-хԥа
хыза иқәҵаны знызынла днаҳәааҳәуа дианы дыцәан
абаандаҩцәа русеилыргаҩ – акомендант, афашист фицар – Ерих Шульц. Уи данышьҭалоз аламҭалазы иҭаххеит
аҭырџьман Нинеи абаандаҩи еибырҳәоз еиликаарц. Аха
Нина дзымнеит иара иҿы, иара издыруамызт Нина дахьынхоз, насгьы аамҭа гәианхахьан.
Ерих Шульц иҽааилихын днышьҭалеит: «сзырццакуазеи мшәан, иахьа еилысымкаар уаҵәы еилысымкаауеи урҭ еибырҳәаз; абаандаҩы – сбахҭа дҭакуп,
аҭырџьман – сымаҵ луеит, исцәызгода, – абас игәы
ааирҭынчын аҭӡамцахь иҿы наирҳәит.
Уи аԥхыӡ бзиақәа ибалон зны-зынла, насгьы
аԥхыӡқәа рыгәра игалон, урҭ ирыҵаркуа еилыскаауеит
ҳәа акыраамҭагьы дхәыцлон. Аха ҳазлацәажәо ауха­
тәи иԥхыӡқәа ирыҵаркуаз заҵа изеилымкаарыз, лаб­
ҿабаны ибаргьы реилыргара цәгьан. Крупец ақалақь
аҿы иҟаз афашистцәа ирцәынхаз акык-ҩбак арбаӷьқәа
ҩынтә раҟара ҿырҭхьаны еиԥш Ерих Шульц дахьыцәаз
ԥхыӡла ибеит абас: Адольф Гитлер ԥыҭҩык ифицарцәа
раԥхьа дгыланы ацәажәара даҿыхуп. Ерих Шульцгьы
урҭ афицарцәа рҵыхәаншәа дгылоуп. Гитлер ԥыҭрак
данцәажәа ашьҭахь, иикыз акәалаԥ ааиртын уи иҭганы
аорденқәа риҭо далагеит уажәраанӡа дзацәажәоз афи­
царцәа. Абар-абар Ерих Шульц иҟынӡа днаӡарц ԥыҭк
шигыз акәымкәа, дангәырӷьацәа дырҳаны дааҿыхеит.
Иҿаԥхьа аԥенџьыр иадкнаҳалаз аԥарда данҩаха
амырхәага хаарак аҵаӡамкәа иуада иааҩнаҷҷеит.
Шульц ԥыҭрак аҟара дхәыцуан: «Измааноузеи ари
аԥхыӡ? Аорден саргьы изысмоузеи? Даҽа минуҭк сым­
ҿыхар хымԥада Адольф даасыдгыланы аорден си­
242

ҭон. Аха сзырҿыхазеи абысҟак ирласны?» Абарҭ
азҵаа­рақәа игәы ишҭыхоз ашьшьыҳәа дҩагылан
иҽеилеиҳәеит, иҿы иӡәӡәеит, иԥаҵа ҩеижьқәа мыркатылла иааҵирҟәыдааит. Аҩеижьреи ашкәакәареи
еимаркуаз ихы-иҿы атамтамра адеколон нақәиҭәан
инапашҵала иааирҩызит. Ихахә ҵаӷақәа ихагәҭахь
инықәиҳәеит абатԥшқа иарбзазшәа. Ԥыҭрак аҟара
ихы-иҿы деилаҳазшәа дзазо асаркьа ду аԥхьа дгылан.
– Уфатә рхиоуп ухаҵкы, – иҳәан, дааҩнаххит адиутант.
Афицар дмыццакӡауа ашьшьыҳәа асаркьа дна­
ԥырҵын, ихахәда ижәҩахырқәа ирҭаршьшьы, иӡара
ашәпара иакәыршаз имаҟа ҟьаҟьа иҩнацәхыԥк рывҵа­
ҵа, дбажәгьалеиуа адиутант днаишьҭалт. Уи изымыч­
ҳаит ашарԥазтәи иԥхыӡ иаҵанакуа закәызеи ҳәа
аԥшәма ԥҳәыс дылмазҵаар, аха аԥшәма ԥҳәысгьы афицар дзыргәырӷьашаз акгьы лзымҳәеит.
– Аӡәы уижьар ҟалап, – лҳәеит аԥҳәыс, нас дааиԥхь­
хәыцын ус нацылҵеит: – Аха мап, уи ажьара иамаанаӡам...
Седру уи аԥхыӡ иаанагауа.
Изхара акранифа, акранижә Ерих Шульц днеиуан
абазар ахь ихы рханы. Аӡынтәи амырхәага иҿаҷҷауан.
«Асабшазы аԥхыӡ иубо амҽышазы иҟалоит... Издыруада иахьатәи амҽышазы сыԥхыӡ лабҿабахар» ҳәа игәы
иааҭеикит уи. Данԥшы ибеит абазараҿы ауаа шырацәаз.
Анхацәа амла иамгарацы ирымаз ахәыҷы еизганы
хәмариала аҭира иаҿын. Абазар агәҭа игылаз афымца шьаҟа Ерих даннаҩсуаз илаԥш нақәшәеит ашьаҟа
иадҷаблаз қьаадк.
Андреи хәыҷы иан дылҿахәыҭхәыҭны илеиҳәеит
афашист фицар алистовка данаԥхьоз дшихыччаз, нас
ашьҭахьы асы ыркәымпылны ишиҿаижьыз.
Лиза даақәыԥсычҳан ахәыҷы днаиаԥысит. Аҵаар­
шәыраҿы иқәҵәрааны икаҳар ҳәа ишәаны иныхгыла аахгыло рыҩныҟа ианнеиуаз аамҭазы, Ерих Шуль243

ци хҩык асолдаҭцәеи аҭаҳмада драԥцаны инеиуан
абахҭахь. Абахҭа хьчаҩы Дант, ихы-иҿы гаӡаӡа, иааиуаз
асолдаҭцәеи афицари ҳаҭыр рықәҵаны ашә рзааиртит...
...Аамҭа шьыбжьышьҭахьхахьан, адәныҟа аҵаара
иаҿын. Афашист ҟарулқәа еиџьыԥ-еиџьыԥӡа, урыстәы­
латәи ахьҭа иархәахәан, рмаӷрақәа рнапқәа ҭакны,
рабџьарқәа рҩыҵракны инеиааиуан. Ерих Шульц икабинет аҿы аԥечка иҭаз амца иара ианиншы апырпыл
еиԥш дҟаԥшьӡа, иусеилыргага астол днахатәан адиутант
дааиԥхьеит.
– Апартизан арахь дыҩнажәгал! – иҳәеит Шульц,
адиутант диҿамԥшӡакәа. Ҩыџьа асолдаҭцәа ашә аадыртын аҭаҳмада дыҩнаргалт. Аҭаҳмада ихы дҩахан
Ерих Шульц днеиҿаԥшит, аԥенџьыр ахь днаԥшит,
нас иара ивагылаз асолдаҭцәа рахь днахьаҳәын
аҵәҟьырт ҳәа адашьма днықәыжьцәеит. Асолдаҭцәа
дара-дара ааиҿаԥшит, нас Ерих Шульц инеиҿаԥшит
иҟаиҵарызеишь ҳәа. Афицар дтәан ахаҳәтә баҟеиԥш
дыхьшәашәаӡа.
– Дзымаауазеи Прудников, дынзырхазеи? – ҳәа адиутант днаиазҵааит Шульц.
– Уажәыҵәҟьа дааиуеит ухаҵкы, ижакьа асара даҿын.
Ақалақьтәи аполициа рхада Прудников афашистцәа
ҳаҭыр иқәырҵон рыбызшәа ахьидыруази, гәылеи
ҟазшьалеи дара дахьреиԥшыз ази. Прудников аибашьра ҟалаанӡа жәашықәса ихигахьан абахҭақәа рҿы:
ихабжьаҩашьа-хабжьаҟьалаз уаҩын, амацасраҿы уаҩы
дихәомызт, ачараҿы уи иаԥхьа узнеиӡомызт. Аусура­
ҿы зымгәа зыхьуаз, акрыфараҿы амҳаҵә ду алзхуаз амуча Тит диҩызан Прудниковгьы. Афашистцәа
Крупец ақалақь иазааигәахо ианалага Прудников
амаҭәаӡахырҭаҿы аусура далагеит. Ԥасеиԥш акәымкәа,
уажәгьы аҳаскьын иҽаҟаратәны акәын аусура дшаҿыз:
мыцхәы дцәажәомызт, аҩызцәа имамызт, аха зегьы
244

аныччоз иаргьы дыччон. Зегьы ангәырҩоз иаргьы
дгәырҩозшәа ихы дирбон. Ажәакала иаҳҳәозар – Прудников аԥсҭазаара ихы аларҩашьаны дыҟан уаанӡа. Аха
афашистцәа ақалақь аҿы ианнеи, алаӷәым иԥнажәаз
абахә даҩызахеит Прудников: игәаҿы иҵәахны имаз
ахәымгарақәа ааирԥшит, ихьаԥарчцәа дҭыҵит. Уи инапала акәын афашистцәа аԥырӷы шыркуаз. Аполициа
реиҳабыс дҟарҵеижьҭеи иҵуаз мызкаҟара акәын, аха
уи аамҭа аҩнуҵҟала акымзарак зхараӡам аҭаҳмадацәеи
аҳәсақәеи такә ҭаирхахьан. Ерих Шульц икабинет
ашә анааимҟьа дааҩнашылеит уаҩ аук, шәпа-жәпак,
иԥаҵеиқәаҵәақәа харшалан.
– Уххь згеит Прудников, уара сузыԥшуп, – иҳәеит
Шульц, иааҩналаз днаихәыччан.
– Сминауаҭзааит афицар! – иҟырҟы дынҭаӷызит
Прудников. Анхәа ҳалали аҭаца ҟәыши реиԥш аҳаҭыр
рықәибаҵон Ерих Шульци Прудникови.
– Уара Прудников, ари аҭаҳмада иҳаиҳәароуп
маӡалатәи аорганизациа аштаб ахьыҟоу... Акы дацәым­
шәааит, иҭаацәагьы иаргьы аҵыс хшы ада егьырҭ зегьы
рыла еиқәҳаршәоит, – аҭаҳмада ижьара далагеит афашист фицар.
Афицар иажәақәа еиҭаганы аҭаҳмада иеиҳәеит Прудников. Аха аҭаҳмада дӡыӷәӡа дгылан аӡыжь даалҵызшәа
ихы-иҿы цәышҟаҟараӡа.
– Унхаҩызар, адгьыл ԥсыла узалаҳхып, уқалақь
уаҩызар, зеиԥшҭам ауадақәа урыҩнаҳҵап, аусурҭа
бзиа узаҳԥшаап... Абарҭқәа зегьы рзы иҳауҳәароуп
маӡалатәи аорганизациа иалоу аӡәы иӡбахә, – аҭаҳмада
деиҭанаиазҵааит афицар.
– Акымзарак сыздырам... Адгьыл ԥсыла ҳәа шәыз­
ҿугьы уи сара сыхнахуам... Шәара исышәымҭаргьы
сшәазҵааӡом... Адгьыл зтәу – уи иқәынхауа ауаа роуп, –
иҳәеит аҭаҳмада, иажәақәа ырқыџьқыџьуа.
245

– Мап, мап, аҭаҳмада, ус мариала уаҳзышьҭуам...
Аӡәызаҵәык идамхаргьы ихьӡ ҳауҳәароуп.
– Амц сызшәаҳәом, аҵабырг сыздыруам, – афицар
иажәа аахижәеит аҭаҳмада.
Афицар аҭаҳмада днаидгылан иикыз алистовка ибла
инхикылеит:
– Абасеиԥш иҟоу ахәмаргақәа ахьырҩуа, изҩуа
дузымдырӡои?
– Сара аԥхьареи аҩреи сыздырӡом... Иаҳәозеи уи?
Абӷьыц иаҳәоз аҭаҳмада ианизаԥхьа, мчыла
иқьышәқәа ааирччан ус иҳәеит:
– Џьара хымӡаахк ҷыдала аӡәы иҩыз џьысшьан, уи
акәын сзазҵаауаз... Ари... Ари азы баша шәхы шәмы­
рааԥсан... Урыстәыла дуӡӡа иқәынхо зегьы абасоуп
ишырҳәо... Аӡәык-ҩыџьак – абри иҩызцәа ракәымзар, –
иҳәан Прудников иахь инапы наирххеит аҭаҳмада.
– Убжьы сумырҳан, – аҭаҳмада диқәҳәҳәеит афицар.
– Изҩуада абасеиԥш иҟоу ахәмаргақәа?! – абас ҳәаны
аҭаҳмада диҿасит уи.
Аҭаҳмада уи аминуҭ азы игәы иаанагаз здырхуада, аха уаҩы еиликаауан иара изыҳәа уажәшьҭа
ԥсҭазаарак шыҟамлоз. «Ҭаҳмадак дыԥсит ҳәа адгьыл
агәы ишԥалсри» ҳәа иҳәарц иҭахызшәа афицари Прудникови днарҿаԥшит:
– Иага шәзыҟаҵозаргьы иҟашәҵала...
Уажәраанӡа зыҽзмырҵысуаз Прудников, дҩыҵыҩрын,
иҭаҷкәым раҵәаны алыгажә ихы дасит. Аҭаҳмада
даашаҟьшаҟьеит, аха иҽникылеит.
– Иага шәзыҟаҵозаргьы иҟашәҵала ҳәа шәасым­
ҳәеи... Сара стәы уадаҩым, иахьа сшәымшьыргьы, уаҵәы
схала сыԥсуеит, адунеи сақәлахашам... Аха шәара?!
Уара иуԥсыхәозеи, аӷалатҩы? – Прудников днеиҿаԥшит
аҭаҳмада. – Уаргьы суаҩуп ҳәа уҟоума... Уара уеиԥш иҟоу
аԥстәы...
246

Аҭаҳмада иажәа аахнажәеит Прудников иҭаҷкәым.
Ерих Шульци Прудникови аҭаҳмада ипҟара иаҿын,
иԥсы маҷханы ахыӷәра дықәҳаанӡа.
– Ажра дуахь дыжәга! – асолдаҭцәа днарыҵаҳәҳәеит
Ерих Шульц.
...Ахәылԥазтәи ахьшәашәара иаалҵәрааит ахысыбжь. Зыхьӡи зыжәлеи зымҳәаз, ачанаба аҭираан зҟыт
быжь змыргоз, амаҳагьара зырхыџхыџыз аҭаҳмада
хаҵа аҟьамсарқәа ахьҭарыжьуаз ажра ду дҭажьын игәы
ҵыблааны.
IV
Амҽыша ауха Сҭеԥани Лизеи ауаџьак амца ҭарҵеит
ишаҳәшаҳәуа, ауадақәа ԥхаратәы. Сҭеԥани ахәыҷ­
қәеи акранырҿалҵа, Лиза лашьа, иалҳәеит уажәраанӡа
иалымҳәацыз Андреи хәыҷы иахьатәи ихаҵарақәа, азнак азы Сҭеԥан иахиҳәаарыз изымдрит. Зны ахәыҷы
диршәарц игәы иҭеикит, аринахыс уаҳа иҟаимҵарацы.
Избан акәзар, ус ҟаиҵо далагар аӡәы, дишьыр ҟалон, насгьы уи ихҟьаны маӡалатәи аорганизациа русура аргамахар ҳәа дацәшәеит. Аха ашьҭахьы Сҭеԥан аҟырҟырҳәа
дааччан Андреи хәыҷы дааигәыҵаиҳәҳәеит:
– Андреи, ани афицар асы аниҿаужь дааухьӡаны уишьыр ишԥаууаз? – ахәыҷы диазҵааит Сҭеԥан.
– Уи дсыхьӡаанӡа иагаџьара снеип...
Лизеи Сҭеԥани дара-дара ааиҿаԥшит ажәак
мҳәаӡакәа.
– Унеины ашьшьыҳәа ушьҭал! Аҽазны иҟаумҵан, –
иҳәан ихаакәакәараӡа Андреи хәыҷы днаигәҭасит Сҭе­
ԥан.
Сҭеԥан ижьаҳәа хәыҷы кны шьаҵатәыжәк аҵәымӷқәа
алаҵауа дтәан. Адәныҟа аурҭ асра иалагеит аԥенџьырқәа
ирчхьныԥалауа. Лиза лыгҿаҩра аалрыцқьан лнапқәа
илӡәӡәаз мпахьшьыла ирбауа ауада ашә азааигәара
247

дышгылаз акәымкәа адәныҟантә аӡәы ашә атыгә-тыгә
ҳәа дасит. Лиза дшәан ашә аалмыртуашәа аниба, Сҭеԥан
дҩаҵҟьан, ижьаҳәа шикыз ашә ааиртит.
Асырҳәы рҿатат иааҩналеит Арсени Нинеи, полициа
маҭәала еилаҳәаз арԥыск дрыцраргыланы.
– Уа бзиала шәаабеит... О, ацигангьы дшәыцума, –
иҳәан полициа маҭәала еилаҳәаз арԥыс инапы ааимихит Сҭеԥан. Нас Нина дналҿаԥшит зҵаарала.
– Адамыр деибаҳҭеит, уажәшьҭа ихы, иара дахәап, –
лҳәеит Нина, лчабра лхы-лҿы иаҿшьуа. – Сан аҳәызба
анилҭоз аӡәгьы димбаӡеит. Сара сшиԥылозгьы иалҳәеит.
Сҭеԥан Нина иалҳәаз игәы иаахәан, нас Арсени аци­
гани днарҿаԥшит: «Шәара иҟашәҵазеи» – ҳәа драз­
ҵаарц иҭахызшәа. Арсен дмыццакӡакәа, иаурысбызшәа
хыжәжәа-хыжәжәауа, иажәақәа еидкьыслар ҳәа
дрыцәшәауазшәа, хрыжь-хрыжь ацәажәара далагеит:
– Конатопи Крупец рыбжьаратәи амҩаду алаӷәым
ыҵаҳҵеит имаҷымкәа. Ачаз аҿы иаҳҵәахыз абџьарқәа
еиҭаганы даҽаџьара иаҳҵәахит... Араиком абиуро
ачленцәа ҩыџьа заҵәык роуп апартизанцәа рҿы ҳара
иаабаз, аха урҭгьы мап ацәырымкӡеит ҳара иааӡбыз аус.
«Хьнел абнаршәыра ду аҿы ҳаибабахп» ҳәа ҳарҳәеит
ҳанынаскьаргоз.
Арсен днаԥшы-ааԥшит, ауадақәа рҿы даҽаӡәы дибоз џьышьа, аха Лизеи Сҭеԥани рыда аӡәгьы дшыҟамыз
ангәеиҭа илахь ааиқәиҵан Сҭеԥан днеиҿаԥшит: «Егьырҭ
мааӡацт акәу макьана?.. инзырхазеишь?»
Бориси Алисеи макьана ихнымҳәӡацт, раамҭагьы
иахымԥаӡацт, – иҳәеит Сҭеԥан, иажәақәа цқьа рыгәра
мгауа.
– Урҭ макьаназы ишәарҭам, насгьы Прудников ра­
цәак уаҩы дицәшәаратәы дыҟам уахазы, – иажәақәа
нарылеиҵеит полициа маҭәала еилаҳәаз лциган.
– Избан, Прудников џьаракыр дцама, уаҩы дицәшәа­
ратәы дзыҟамзеи? – дҵааит Сҭеԥан.
248

– Џьаргьы дымцаӡеит... Уаҳа илымшауа ауатка ыжәны
дыҟоуп... Ерих Шульци иареи иршьыз аҭаҳмада иуатка­
қәа рыбжакы зжәыз иара иауп – ациган ацәажәара
даҿын.
– Иҟоу жәдыруама, – иҳәан зегьы ааирӡырҩит
Сҭеԥан, – Бориси Алисеи ҳарзыԥшӡарым... уаха зны
ишԥа­кылымсри. Сара даҽакы шәасҳәоит: Ерих Шульци ақалақьтә полициеи ҳашьҭа ихылеит. Ишыжәдыруа
еиԥш х-сааҭкгьы ҵӡом ҳаҭаҳмада рыцҳа дыршьижьҭеи.
Иҵабыргуп, уи ажәакгьы реимҳәеит, Прудников дахь­тәаз
днихагылан диҿажьцәеит рҳәеит, аха иара убасгьы еилкаауп афашистцәеи аполициеи ҳашьҭа ишхылаз.
– Аполициацәагьы рҽырҩашьаны ажәлар рыҩнуҵҟа
аусура иалагеит, маӡалатәи аорганизациа ачленцәа
ҳаԥшаауеит ҳәа, – Сҭеԥан иажәақәа аашьақәирӷәӷәеит
ацигангьы.
– Ациган ииҳәаз ҵабыргуп, – ацәажәара да­
ҿын Сҭеԥан. – Рацәак ҟамҵаӡакәа ҳаҩнқәа рҿы
ҳаштәоу ҳаадырԥшыр аҵкьыс ҳара ҳхы ҳахәар иаҳа
еиӷьуп. Уажәшьҭа ҳмаҷӡам хыԥхьаӡарала, бџьар­ла
ҳҽеиқәҳаршәеит... Апартизанцәа рштабгьы иҳабжь­на­
гоит маӡалатәи ақәԥара аҟнытә аргаматәи ақәԥарахь
ҳаиасырц... Араҟа иаанҳажьша ҳамоуп, ҳадҵақәа
нарыгӡалап, – ҳәа Лиза дналҿаԥшит.
Маӡалатәи аорганизациа ачленцәа Сҭеԥани, Лизеи, Арсени, Нинеи, ацигани акыраамҭа аилацәажәара
иаҿын. Еиҿыркаарц ргәы иҭаз апартизантә отриад
хьӡыс иарҭеит «Чапаев» ҳәа. Аотриад еиҳабыс далхын
Крупецтәи араиком абиуро ачлен Сҭеԥан, комиссарс –
Арсен. Аԥшыхәцәа ргәыԥ командирс ихьӡ рҳәеит Адамыр. Аха Адамыр абахҭа аҟынтә даныбналауа аамҭазы
дҭахар уи ихаҭыԥуаҩыс далхын зҽырҩашьаны аполициа
ирылаз, пулемиотки ашәақьқәа жәохә рҟынӡеи аполициа
идмырбаӡакәа маӡалатәи аорганизациа ирызҭаз «аци249

ган» ҳәа ихәмаруа апартизанцәа зышьҭаз арԥыс – Володиа Циганов. Сҭеԥан уажәраанӡа ижакьа аушьҭны акәын
дшыҟаз. Уажәы ижакеи иԥаҵеи нықәыршәны исеит. Ԥаса
алыгажә еиԥш итәаз ауаҩы уажәы дҷаԥшьӡа, аԥса ҵла
еиԥш иӡара ҭыӷьӷьа иҩызцәа дрылагылан.
Ҵхыбжьонын, аурҭ еихсыӷьуамызт. Маӡалатәи аорганизациа ачленцәа апартизантә отриад аиҿкаара
ианалацәажәоз аминуҭқәеи асааҭқәеи раан, Бориси
Алисеи Прудников дзыҩназ аҩны ҳаракы аподвал аҿы
итәаны аԥшәма иааира иазԥшын. Аҩны алашьцара
ахатәан. Қьамҭажәк аҿы еиԥш аурҭи аԥшеи ҟуҵәыуа ашҭа
иҭан. Аха аҩны қьамҭажәӡамызт – аҩныҵҟа ахырсырҳәа
рыхәдақәа рыбжьы ргауа, ираҳаҭӡа ицәан Прудников
иԥҳәыси ихәыҷи.
– Борис, сгәы хыҭхыҭуеит, исыхь сыздыруам... Уара ухы
шԥоубои? – лыбжьы ныҵакны арԥыс диазҵааит Алиса.
Нас лыкәа иҭаз атапанча ыҟоу иҟаму гәалҭозшәа иаалшьышьит. Лпалта амаӷра аҵҟьа иаҵаӡахыз аҳәызбагьы
аагәалҭеит. Алиса иаалҭаххеит дара ззыԥшыз Прудников
даҽа ԥыҭк дмааир, лгәы ахыҭхыҭра даҽа ԥыҭрак инахарахар, аха лара дзызҵааз аҭак аҳәара Борис имаӡеит.
Абаа ду еиԥш дзықәгәыӷуаз лҩыза арԥыс Алиса лгәы
ирӷәӷәарацы ажәак иҳәаанӡа ашҭа агәашә ааимҟьан
алашьцара далагазго, аҳәа ԥсылеиԥш дхырхыруа, Прудников иҿааихеит амардуанахь. Борис дҩаҵҟьан изнапык ала Алиса лыжәҩа днасит. Уи иаанагоз здырхуада:
«бара макьана бҽыбмырҵысын, сара схала напы иласкуеит» ҳәа акәу, мамзаргьы «бгыл, ҳаицхырааны напы
илаҳкып» ҳәа акәу здырхуада? Аха Борис данааҵҟьа
ларгьы дҩаҵҟьан лмаӷра иҭаӡахыз аҳәызба ду аҭра
иааҭылԥааит. Даҽа шәарахк иажәларцы згәы иҭоу алым
еиԥш, Борис иҽырхианы, хәыҷӡак ибӷа ԥхьаҟа инарнааны, изшьапык ԥхьаҟа иҵганы, ишьамхқәа аҩбагьы
ԥыҭрак аҟара иаахарҟәаланы дыԥшуан.
250

Аԥшеи аурҭи рыҽдыраапкӡауа иалагеит. Прудников иижәыз аҭаҳмада рыцҳа иуаткеи, ибӷа иадсылоз
аԥшаӷьи уамашәа ддыргазгон, ишьапқәа уажәы-уажәы
иааиҵаҟәалон, аԥшачмазара зыхьыз ажә маҟеиԥш, амардуан дхаларацы изшьапык анааихигоз аамҭазы Борис
аподвал дааҵҟьан, иарӷьа напы иакыз иаҳәызба рыхха Прудников ихәдаџьал дасит. Уаҩы изеилымкаашаз
ажәак иҳәан, амардуан днаҿаҳаит деизҟьа зуаажәлар
зыԥсахыз, ԥаҭликаки бжаки ауатказы аҭаҳмада
дҭазырхаз, аӷалатҩы Прудников. Борис иикыз аҳәызба
ала дырҩегьых дыкшарц инапы анаашьҭих Алиса инапы даамҵасын илкит, нас уаҳа ажәак мҳәаӡакәа лхы
налырҟәын игәалҭеит Прудников иԥсы ҭоу иҭаму.
Асырҳәқәа илеиуаз ауаҩы ишьҭа минуҭкала иаахыр­
ҩон. Прудников иҩны аԥенџьырқәа аурҭ шырныкшац
ирныкшауан.
О, аҵх лашьца, аҵх лашьца! Уара угәаара шаҟаҩы
рыԥсы еиқәнархозеи? Уара угәаароуп изыбзоуроу
ашьоуцәа иргаз аиааира! Уара абас умгәааргьы даҽа
ҳамҭакы иԥсы ҭахон ауаа қьиақәа иргәаҟларцы аӷалатҩы
Прудников!
Прудников иҩшьапыкгьы имаҟа нархеиҵан дырҳәа­
зауа, аҟьымсарқәа ахьҭарыжьуаз атышахь иҿынаихеит
Борис, Алиса лтапанча харшаланы уи днаишьҭалт.
– Алаӷәым ныбмыжьзааит амарџьа? – ҳәа Борис Алиса
дналҿахәыҭхәыҭит, уи иԥсы ишьарцы минуҭк данааҭгыла.
Алиса ажәак мҳәаӡакәа лыхәда ихшьыз асумка илырбеит лнапала. Алаӷәым зҭаз асумка Борис даннахәаԥш
игәы ааҭынчхан ԥхьаҟа иҿынеихеит, Прудников ихәамц
рҳәазауа.
Асырҳәқәа еилаԥыруа ашьоуцәа ирҿасуан, игәааз
ашьхыцқәа реиԥш аҟыҿыҳәа ицҳауазшәа. Аха урҭ
асырҳәқәа Бориси Алисеи ирызгәааӡомызт еиҳагьы
ирыцх­раауан, рышьҭамҭа рҵәахуан, аӷа хәымга адәа­
251

хьы ддәылҵыр рҭахымызшәа. Аурҭи аԥшеи рыҽ­
дырцәгьацыԥхьаӡа, Бориси Алисеи ргәыӷра иазҳауан, урҭ
рыдҵа хада анагӡара мариахозшәа ргәы иабон.
Прудников ихәамц рыманы атышаҿы ианнеи, ахәамц
ааныжьны арԥыси аԥҳәызбеи рҿынархеит, уи аҽны
афашистцәеи Прудникови иршьыз аҭаҳмада рыцҳа
дахьышьҭаз аҭыԥахь. Урҭ ирыӡбеит, фырхаҵала зыԥсы
зуаажәлар ирықәызҵаз аҭаҳмада ибаҩқәа анышә иар­
ҭарц, аха аҭаҳмада дахьышьҭаз ианнеи иаашанхеит:
аԥсы дахьышьҭаз икәша-мыкәша ауаа рышьҭа асы ианын, аԥсы ибаҩқәагьы ыҟаӡамызт.
– Уажәы аакьыскьаӡа араҟа џьоукы ыҟан, – иҳәеит
Борис, даахәыҭхәыҭын, ауаа рышьҭа дахәаԥшуа. Алиса
илҳәара лзымдыруа Борис диҿаԥшуан.
Аҩыџьагьы рыԥсы ӡаны, ашәаԥыџьаԥқәа рыҽрываӡа­
уа рҿынархеит. Аха урҭ хара инаскьаанӡа рнаҩс
адәышкәаӷьазраҿы џьоукы рыгагақәа инархьыԥшит. Борис инапала Алиса дааникылеит: «Ара бҽаанкыл, иҟоу
еилыскаауеит сара» иҳәарц иҭахызшәа. Нас дҳәазауа,
изнапыкала итапанча харшаланы икны ауаа рыгагақәа
рахь иҿынеихеит. Агагақәа данырзааигәаха, изусҭқәоу
еиликаарц дыхәхәаӡа даашьҭалан аӡырҩра далагеит. Аха ирҳәоз ажәақәа реилкаара уадаҩын. Амала уи
иблаҵарқәа рыла игәеиҭеит хҩык ахацәа шеилагылаз.
Ахацәа рнаҩс игылан ҩ-ҽык зҵаҳәаз асанка. Ажәақәак
ааибырҳәан ахҩыкгьы рыхқәа нарҟәны аӡәы ихәамц
нышьҭырхит асанка иақәырҵарацы. Даҽа минуҭк
ашьҭахь ахҩыкгьы асанка инақәтәан ахыкәалаа еиԥш
рҿынархеит адәышкәаӷьаз агәҭахьы.
Борис дҳәазауа Алиса дахьгылаз ахь даннеиуаз
ахәыцра даҿын: «Закәытә аамҭоузеи иаҳзыҟаиҵаз аӷа
хәымга?! Ауаҩы қьиа данԥслак уи аргама ижра азин
ҳамаӡам». Уи еиликааит Прудникови афашистцәеи иршьыз аҭаҳмада ихәамц анышә иарҭарацы џьоукы маӡа­
ла иааины ишыргаз аԥсы ибаҩқәа.
252

Бориси Алисеи аҵлақәа инарылсын ҩын дук инадгылеит. Аҩн ду аҩнуҵҟа еиқәылашьцан, ашҭаҿы аҟарул
иҽырхәахәаны, аҳәсақәа ршьал шкәакәа ихы-иҿы
иакәыршаны анеиҩеира даҿын.
– Бара бҽырхианы аҟарул бизыԥшла, дахьцо гәаҭала,
– иҳәан Алиса лсумка иҭаз алаӷәымқәа ааҭихит Борис,
– бгәыбҽаныз... Алаӷәымқәа рытҟәацбжьы анбаҳалак
аҟарул биеихсны бышзахәо аҵлақәа рахь быҩ, саргьы
уахь снеиуеит.
Борис дҳәазауа днеиуан, рацәак ихарамкәа аҩын
ду иавагылаз аказармахь. Аказарма ааҵраҿы даннеи
дӡырҩит, деиҭаӡырҩит, аха аурҭ абжьы акәын алашьцара згәылашьшьыз, аҭынчра ааилазгоз. Нас деиҭаҳәазаны
аказарма акәша-мыкәша иҟоу еиликаарацы дышнеиуаз даҽа ҟарулк днаидгылеит. Аҟарул изқәа Борис иахь
иаарханы, ижәҩа аказарма аҭӡамц иадҵа дгылан, аԥсы
диџьабозшәа ихы нарҟәны.
– Ишԥазури? – иҳәан игәы дынҭахәыцит Борис, –
аҟарул сиԥырҵуеит ҳәа салагар сгәеиҭоит... Ус акәымкәа
иара дышьны сыдҵа анагӡара салагар – уи зеиԥшҭам
усуп, аха...
Борис дхәыцуа, аказарма ааҵра дшаваиаз акәымкәа,
афымца ток дыҵнарҟьазшәа дҩаҵҟьан, ирхианы иарӷьа
напы иакыз аҳәызба аҟарул ижәҩашәаҟьарҭа инаҵакшәа
иналаиршьшьит. Афашист азныказы даахьаҳәит, дхәаарц
иҿы ааихихуан еиԥш, Борис изнапык ашҵала аӷа иҿы
еихеигәеит. Иара убас шакәызгьы афашист ишәақь аакаижьын Борис дааимлагәа дикит. Ԥыҭрак аиқәԥара иаҿын:
зны Борис дкаҳауан, зны афашист. – Афашист дыҳәҳәарц
ибжьы анааҭигалак изнапык ала уи иҿы ааихеигәон. Асы
шьаҟьауа еибаркәымпылуа ааҵра имч илаз зегьы ааизиган Борис дааиҵеигәеит, нас иҩнапык рыла ихәарра далагеит. «Рацәа хьмыӡӷыла сҭахоит убама» ҳәа игәы иаанагеит Борис, аҟарул инапқәа иаҳагьы ирӷәӷәаны уи ихәда
ахәарра даҿын.
253

– «Зегьы акоуп, усгьы сыԥсуеит» ҳәа игәы иаанагазар акәхап Борис, инап иакыз аҳәызба афашист ишьамхы иааҵихит иаарласны. Урҭқәа гәазҭаз аҟарул Борис
ихәда инацәхыԥқәа рыла иҵегьгьы иӷәӷәаны ахәарра
далагеит. Уи аамҭазы Борис инапы афашист иааиҵихын
аҳәызба рхха ицацха иналаиршьшьын инҭаиргьежьит.
Аҟарул дхәааит уаҩы ишимбацала, аха аԥшеи аурҭи иаразнак инарылаӡыҭит уи ибжьы.
Афашист ишәақь Борис ижәҩа инхишьын, дҳақь­
ԥсықь­уа аказарма дныҵалеит. Аказарма ду ҩыџьараны
еиҩкаан. Џьарак ишьҭан аҳаирпланқәа икарыжьуа абом­
бақәа рацәаны, даҽаџьара аказарма аҭӡамц иадгылан
асаба иамҟьашьырцы амотор хәҭақәа ахәша рыхьшьны. Абомбақәа ахьышьҭаз аказарма аган ааҭижаан амч
дуӡӡа змаз алаӷәым наҵеиҵеит; нас алаӷәым иадҳәалаз
аҭел ааиҵихын изнапык ала икны, еги инапала итапанча кны аказарма днаԥырҵит. Борис игәы иаанагон
алаӷәым ԥжәар абомбақәагьы дара-дара реидыкшалара
иахҟьаны аԥжәара иалагап ҳәа.
Алаӷәым зҵеиҵаз аказарма акырӡа днаԥырҵын инапы иакыз аҭел ырҭрысны дахеит...
Алиса дызхаҩоз актәи аҟарул аҩн ду аган даннава­
лоз аамҭазы адунеи уамашәа иаахыџхыџит. Адгьыл ҵысыз џьылшьеит Алиса. Аҩн ду ашьапы
иқәгылаӡамызшәа ақыџьқыџьра иаҿын. Актәи аҟарул
изааз изымдыруа дгачамкны аҩны аган данаавҟьа Алиса лтапанча неиҿалкын даҵхеит. Аҩны аҿы иҭахәхәа
ицәаз афашистцәа ԥыҭҩык харԥзаҵәы, ԥыҭҩыкгьы
рышьнелқәа нарышәхарԥаны ахысра иалагеит иахьабалакгьы.
Алиса аҵла дахьавагылаз илбон Борис дыҩны лара
лахь дышнеиуаз. Афашистцәа ахысра ианалага уи зны
дҳәазауа, зынгьы ишьамхқәеи инапашҵақәеи дрықәгыла
дмыццакӡакәа днеиуан. Нас аҵлақәа данырзааигәаха
254

дҩаҵҟьеит, ҩба-хԥа шьаҿа рыла аҵла ду аҟынӡа днеины иҽиҵәахырц. Аха шьаҿакгьы изыҟамҵеит; ибӷа ашшара иақәшәаз ахы дканажьит. Уи аминуҭ азы Борис
деиҭагыларцы дшаҿыз акәымкәа Алиса дааидыххылан
ижәҩа ҭарс икны аҵлақәа рахь рҿынархеит аҩыџьагьы.
***
Маӡалатәи аорганизациа шӡырҩуаз, алаӷәым абжьы
анраҳа, ажәак мҳәаӡакәа дара-дара ааиҿаԥшит. Сҭеԥан
ижьаҳәа хәыҷы кны ашәахь иҿынеихеит, нас даахынҳәын
иаҳәшьа лԥацәеи лыԥҳацәеи ахьышьҭаз ауаџьаҟ ахы
днықәԥшит. Даҽа ԥыҭрак даалеиҩеин деиҭанатәахт,
Лиза ларма нацәхыԥ лӡамҩа иадкыланы, егьи лнапашҵа
лмышьхәылҵ иаҵаргәаны, асаара дыԥшуа дгылан. Арсени ацигани рыхқәа кны итәан. Нина лызқәа ауаџьак
ашыра иадҵаны дгылан. Ауадаҿы ҭынчран, аӡәымзар
аӡәгьы дыҟаӡамызшәа.
V
Ерих Шульц иҭырџьманҟаҵаҩы Нина аԥечка дадтәа­
лан. Аԥечка амца шаҳәшаҳәуа иҭан, аха лара дахьтәаз
лгәы ӡыӡон, лцәеи лжьи қыџьқыџьуан. Уи лықыџьқыџьра
Ерих Шульц ибар ҳәа дацәшәаны дахьтәаз днаҳәааҳә­
уан, дҩагылан акы лҭахушәа, деиҭанатәон. «Уаҩы игәы
анҭынчым аԥечка дҭоуҵаргьы дузмырԥхозаап...» ҳәа
дааҟәындҟәындит Нина. Ерих Шульц дызхатәаз астол
иқәыз ақьаад маӡақәа истол амгәа инҭеиҵан ацаԥха
амыркӡакәа дҩагылт. Даанеиҩеит, Нина дналҿаԥшит, нас
инапқәа ахьҭа иакызшәа иааирҟәыҷымыҷын аԥҳәызба
дналыватәеит.
Ҵаара ԥхашьарам, абыржәы бзызхәыцуаз арԥыс
дарбанушь? – Шульц илақәа ааиргызмалын Нина днал­
ҿаԥшит.
– Сзызхәыцуаз мачхәума, алеитенант ухаҵкы, – лҳәан
ишылҭахымыз лхы-лҿы аалырччеит Нина.
255

– Усоуп, аха ҷыдала бзызхәыцуадаз?
«Ари акы иасымҳәакәа дысԥырҵуам» – ҳәа лгәы
иааҭалкын афицар днеиҿаԥшит Нина:
– Сзызхәыцуаз уасҳәап, ухаҵкы... Абри аӡахыга агәыр
аԥынҵа аҩсҭаацәа шаҟаҩы азышьҭыхуазеи ҳәа аҳасаб­
ра саҿын.
Аҩыџьагьы аҟырҟырҳәа еибарччеит, нас Ерих Шульц
дҩагылан дышнеиуаз, Нина дналхагылан ус иҳәеит.
– Издыруада бара бааигәара иҟам аурыс арԥыск,
мамзаргьы ауриак лабҿаба биеиԥхыӡуазҭгьы?
Шульц игәы иаанагон арҭ иажәа «ҵарқәа» Нина
аҟырҟырҳәа ддырччап ҳәа, аха Нина лылахь еиқәыл­
ҵазшәа аниба ус нациҵеит: – акы бацәымшәан, аԥҳәызба,
дук мырҵыкәа аибашьра ҳалгоит, нас... Нас баргьы
быззыԥшу дыбзааип, саргьы... Аха мап, знык аибашьра
ҳзалгандаз.
– Нас иҟауҵашаз? – Ари азҵаарала Нина афицар
дихыччарц акәӡамызт лгәы иҭаз. Уи илбон афашистцәа
уажәы иаазқәылаз, еиҳаракгьы Москва амҵан русқәа анхыбгала, урҭ даҽакала ацәажәара ишалагаз: ԥаса лыгәра
ргон, афицарцәа ираҳауаз ажәабжьқәа лара иларҳәон,
иҽхәалон, аха уажәы Нина рацәак илацәажәомызт, ирбоз ираҳауаз ларҳәаӡомызт. Урҭқәа Нина гәалас илыман,
избан акәзар, уажәы даазқәылаз аамҭазы маӡалатәи
аорганизациа ирыхәашаз акгьы лзеилымкааӡацызт. Уи
илыӡбеит Ерих Шульци лареи реицәажәараҿы џьара акы
иаԥсоу урҭ рыгәҭакы еилылкаарц. Убри азоуп дырҩегьых
лажәақәа аархааны афицар деиҭазизҵааз:
– Нас иҟауҵашаз? Уҩны, уҭаацәа гәхьааугазар акәхап?
– Ех, Нина, Нина! ҳара ҳ-Германиа ду атәылаҿы адгьыл маҷуп... Арахь, Урыстәылаҟа ҳанаауаз иҳарҳәеит,
аибашьра ҳаналгалак ҳара иахьаҳҭаху адгьыл аҿы анхара азин ҳарҭарц...
– Нас, уи бзиами?
256

– Уи бзиоуп, аха сара исҭахын амшын азааигәара анхара...
– Зегьы аками, араҟагьы адгьыл ԥсылоуп.
– Ҳәарас иаҭахузеи, араҟагьы адгьыл ԥсылоуп... Еиҳа­
ракгьы сара сазышәарыцоит Хьнел абнаршәыреи Барановка ақыҭеи ирыбжьоу адгьыл ԥсыла.
– О, уара арҭ аҭыԥқәа удыруазаап сара саҵкьысгьы, –
лҳәеит Нина, Ерих Шульц иажәабжь иҵегьгьы инаирҭ­
баарц.
– Ишԥасзымдыруеи, Нина, уи адәыԥшӡаҿы ами Ковпак ипартизанцәа ахьынҳарҵәаз...
– Ус акәхап, ус акәхап...
Усҟан
зыԥсы
ҭаны
иаанхаз
аӡәык-ҩыџьак
апартизанцәа ракәын уажәраанӡа ҭыԥ ҳазымҭоз, аха...
– Нас уажәы?
– Ы-ы, ибмаҳаӡеи, ари Прудников дызшьызи ҳасклад
ԥызжәази ирзаауз?
– Мап, исмаҳаӡацт?
– Ишԥасзымдыруеи, Нина, уи адәыԥшӡаҿы шаҟаҩы
апартизанцәа џьаҳаным иҳашьҭызеи! Урҭ рзеиԥш ны­
шәынҭра ду ббандаз ишаҟароу.
– Уи абыкәу исымбаӡацт?
– Ааԥынра ҟалар иббап, бмыццакын... Уажәы асы
иаҵәахит...
...Нина илдыруан азеиԥш нышәынҭра ҳәа Ерих
дызҿыз... Ари анышәынҭра аҭоурых абас акәын ишыҟаз:
Алисеи Бориси Прудников дышьны асклад анԥыржәаз
амҽышатәи аухазы Борис иоуз ахәра ӷәӷәа иахҟьаны
ашәахьа ахәлԥазы дыԥсит. Уи аухаҵәҟьа маӡалатәи аорганизациа аԥсы анышә дарҭеит ақалақь хәыҷӡак дналганы амҩа ду аҿықәаҿы, адырҩаҽны афашистцәа ари
анышәынҭра ангәарҭа, урҭ ирыӡбеит рхы ҿырхрацы
реиҳабыра рҟнытә. Даҽакала иаҳҳәозар – урҭ ирыӡбеит
реиҳабыра ржьарц. Иаразнакала аиҳабыра рахь адыр257

ра ҟарҵеит, амашәырқәа ҟазҵаз апартизан цәынхамынхақәа нҳарҵәеит, урҭ рыбаҩқәагьы ақалақь иацәы­
ха­рамкәа анышә иаҳҭеит ҳәа...
– Уажәшьҭа уаҩы дзыцәшәаша аӡәгьы даанымхеит
ҳәа сыҟоуп, – лҳәеит Нина, гәаныла Ерих Шульц днаихыччан.
– Акы бацәымшәан...
Ерих Шульц иҵегьы дыҽхәарц иҭаххеит, аха убри
аамҭазы Ерих ителефон акыркырҳәа абжьы геит. Уажә­
раанӡа згәы раҳаҭны аԥҳәызба илацәажәоз, Мольбрук
«хаҵа» имоҭа афашист Фицар Ерих Шульц ихы-иҿы
ааҩеижьхеит, ишьамхқәа қыџьқыџьуа иалагеит...
– Сӡырҩуеит ухаҵкы... Крупецтәи акомендант алеитенант Ерих Шульц соуп, – иҳәеит уи атрубка илымҳа
иахьадкылаз ирқыџьқыџьуа. – О, сӡырҩуеит, аполковник ухаҵкы... Ахәаша ашьжьымҭан уҳәама? исаҳауеит...
Даараӡа ибзиоуп... Ифатәгьы ҳацклаԥшып... Сара
дыз­лазбо ала арӷьарахь дхынҳәит ҳәа сгәы иаанагоит... Иҵабыргуп, иҵабыргуп... Уажәы даазқәылаз длах­
ҿыххеит... Ҵаҟатәи ицәамаҭәагьы изынасҭиз идикылеит.
Даараӡа ибзиоуп... Исаҳауеит... Нас иахьа уцома Конотоп ақалақь ахь? Ибзиоуп, усҭаххар ателефон сузасп...
хаиль гитлер!
Ерих ателефон даннадгылоз ихы-иҿы ҩеижьызҭ­
гьы, уажәы атрубка нықәҵаны данааԥырҵ дҟаԥшьыхә­
хәаҵәараӡа дыҟан, аԥхӡы илҵуан. Нас аибашьраҿы
фырхаҵара ҷыдак зылзыршаз аӡәы иеиԥш, Нина днал­
ҿаԥшит.
Ерих атрубка кны данцәажәоз Нина лгәы ахыҭхыҭра
иаҿын, аха акы агәхьаа лыкӡамшәа лҽырҭынчны
дтәан. Ашьҭахьы уи лхы-лҿы аалыргызмалын афицар
днеиҿаԥшит: «аналог акәхап шәызлацәажәоз?» – лҳәеит
дааԥышәырччан.
– Ех, Нина, аналогқәа жәаба ираҩсуеит аполковник
Гольцери сареи ҳазлацәажәоз.
258

Афицар уаҳа мҳәакәа инацәкьыс илахь иадкыланы дышхәыцуаз акәымкәа ибжьы ааирцәгьан Нина
даалықәҳәҳәеит: «адиутант биԥхь!» – ҳәа.
Адиутант данааҩнашыла афицар илакҭа ааирыцәгьан
«абахҭа хьчаҩы дысзаага» ҳәа днаиҵаҳәҳәеит.
– Иуасҳәауа уаҳауама, Ганс, – иҳәан абахҭа хьчаҩы
днаидгылеит Ерих Шульц, егьи данааҩнашыла, – убри
абаандаҩы дахьҭаку абахҭа ибзиаӡаны идрыцқьартә
иҟаҵа... Ифатәгьы унацклаԥш... Аԥаҵасаҩы дааԥхьаны
ижакеи иԥаҵеи шәса. Сааҭк ашьҭахь снеиуеит саргьы.
Еилукаау?
Арҭ ажәақәа иара ихы иҭиҳәаазшәа, иара ихала иӡбазшәа, азакуан инаҭаз амч ауаа идирбарц, Ерих
Шульц ихы-иҿы атамтамра инапашҵа ахьшьуа, хрыжьхрыжь дцәажәауа иажәақәа аахиркәшеит:
Уаҵәашьҭахь, ахәашаҽны асасцәа сзаауеит, хьымӡӷык
сымгароуп...
– Журналистцәахап иузаауа, – лҳәеит Нина, рацәак
иаатәамбашәа.
– Ҳкомиссар даауеит, ҩыџьа ажурналистцәа ицуп, –
иҳәеит Ерих дҿаԥхаҿаччауа.
– Ҳкомиссар уажәшьҭа дзымаауазеи... Имҩақәа ҳрыц­
қьеит, уажәшьҭа дзыцәшәоз апартизанцәа нҳар­ҵәеит...
Шаҟа игәы рҭынчны дцәажәозыз афицар хәаша!?
Аԥсуаа рлакә аҿы ирҳәоит абас: Хәаџьа Шьардын џьоукы
ижьарц иақәикит. Дышнеиуаз акәымкәа ҩыџьа анхацәа
иԥылеит. «Шәыззыԥшузеи уара? Нахьхи Базарџьықә
аҳаблаҿы ахьырҵәаҵәа аизшара иаҿуп, шәаргьы
шәыхәҭа зышәымгозеи?» – иҳәеит Шьардын. Анхацәа
ираҳаз ҵабыргыз џьышьа ирласны рҿанынарха; «издыруада исҳәаз ҵабыргызар» – иҳәан ҩыџьа инеиуаз
днарышьҭалт Шьардынгьы...
Абри алакә иаҩызахеит Ерих Шульц иаамҭахгашьагьы,
апартизанцәа нсырҵәеит ҳәа адырра аныҟаиҵа, иара
идырны ииҳәаз амц ихаҭагьы дажьеит, игәы раҳаҭнатәит.
259

– Акомиссиа аауазар абахҭақәа гәаҭатәыми – лҳәеит
Нина, агызмалра лгәы иҭакны.
– Акы бацәымшәан, Нина, арҭ ажурналистцәа сзымжьозар баша сафицарума... Урҭ ззаауа здыруеит, аха зегьы башоуп.
Ы-ы, иззаауазеи ухаҵкы афицар?
– Амистер Молотоф-ф иҟаиҵаз анота бхашҭма?
О, уи сгәалашәоит... Афашистцәа ирҳәынҷауа асовет уаа уаҩы ишимбацала афашистцәа рызныҟәоит,
идыргәаҟуеит ҳәа Молотов иҟаиҵаз анота... Ноиабр 25
азы иҟаиҵаз анота?
– Ааи,ааи, убриоуп... Аха уи анота шҵабыргым
дҳарбап арҭ иаҳзаауа ажурналистцәа...
– Ус акәхап, аха дара еилыркаар?
– Иарбан еилыркаауа, насгьы излеилыркаауазеи, –
Нина дналықәҳәҳәеит Ерих Шульц – урҭ ирзеилкаашам
аҵабырг... Аԥсы дызцәажәом, абза ҳацәгьа иҳарҳәарым.
...Ахәылԥазы Ерих Шульци Нинеи Адамыр дахьҭа­
кыз абахҭа иныҩналт: абахҭа хьчаҩы Дант ихы-иҿы
ыргаӡаны ашә дылагылан дԥышәырччауа.
– Ухы шԥоубои ухаҵкы абаандаҩы! – дҵааит Ерих.
– Заманалаҵәҟьа сыҟоуп, ухаҵкы афицар, – даалах­
ҿыххеит Адамыр, – заманалаҵәҟьа сыҟоуп.
Адамыр иажәақәа еиҭаганы Ерих иалҳәеит Нина.
– Ари ауаҩ ихаҿы ихшыҩ неиуа иалагеит ҳәа сы­
ҟоуп, – ҳәа Нина дналҿаԥшит Ерих.
Уи издырӡомызт Адамыр анемец бызшәа шидыруаз
убри азы акәын иааиҿашәалакгьы ибызшәала изиҳәоз.
Урҭқәа Нина лхы иалырхәарц иақәылкит: Нина немец
бызшәала лцәажәарала Адамыр иеиллыркаарц лҭахын
уаҵәашьҭахь ахәашазы, «асасцәа» аараны ишыҟоу,
убранӡа Адамыр ихы данамыхәа – дшыԥхасҭахауа...
– Ҳәарас иаҭахузеи, ихшыҩ ихаҿы иааиуа иалагеит... Ахәашазы иидыруа реиҳәап аиҳабацәа, ихы иҭа­
260

хызар, – лҳәан Ерих днеиҿаԥшит Нина – усҟангьы
ишәасымҳәа­зи, даҽа ԥыҭрак шәааизыԥшыр ичанаба
ицқьакәакәараӡа иҿышәхуеит ҳәа.
– Ауаа зегьы еиԥшума, ари – акультура ду змоу
уаҩызар ҟалап, – Нина дналықәшаҳаҭхеит афицар. –
Абарҭ сажәақәа еиҭаганы исызиаҳә.
Ерих Шульци Нинеи андәылҵуаз, Нина лызнапык
аалраҵәан дызцыз имбаратәы Адамыр илырбеит. Адамыр еиликааит Нина илҳәарц илҭахыз: «ахәашанӡа ухы
уахә, мамзар уҭадырхоит».
Абахҭа хьчаҩы абахҭа ашә аиркырц даналага Ада­
мыр уи днаидгылан ус иҳәеит:
– Уаха сыфатә анбааугои... Амла сакуеит?
– О, уаха усырҭхаџьуеит: аԥсыӡрҩа, ачеи, ача... Уаҳа
иуҭахузеи? – дааԥышәырччеит Дант.
– Зеиԥшҭам, зеиԥшҭам, ухаҵкы Дант, – ҳәа уи ижәҩа
днас-насит Адамыр.
– Асааҭ жәеиза рыбжазы усзыԥшы, – иҳәеит Дант,
абахҭа ашә аадижьлан...
Нина Ерих диҳәеит, сааҭыбжак иадамхаргьы лыҩны­
ҟа дауишьҭрацы: «иахьа шьыжьаахыс кырсымфаӡацт;
кыршаасфалак схынҳәуеит» ҳәа иалҳәеит.
– Лассы бхынҳәы. Ателефон аҿы уахагьы бҷаԥ­
шьароуп... Жәабжь ҿыцк баҳар сыквартираҿы бнеины
сыцәазаргьы сбырҿыхароуп, – иҳәан Нина лыҩныҟа
дауишьҭит Ерих.
Нина лыҩныҟа дымнеиӡакәа дышиашаз Сҭеԥанраахь
дцеит. Сҭеԥан тетрадк имҵаҵаны аҩра даҿын. Лизеи
лхәыҷқәеи аӷьалпал рхырга егьи ауадаҿы иҩнан.
–Аҷкәынцәа абаҟоу?–дҵааит Нина, дшааҩналазҵәҟьа.
– Иҟалазеи, Нина? – аҩра даҟәыҵит Сҭеԥан.
– Аԥҳәызба Сҭеԥан иалҳәеит аусқәа зеиԥшраз, насгьы лара уаха Ерих ителефон аҿы аҷаԥшьара шлыдыр­
ҵаз. – «Абаандаҩгьы уаха дыбналарц игәы иҭоуп» ҳәа
нацылҵеит лара.
261

Сҭеԥан акраамҭа дхәыцуан, нас ихы дааҩахан
ацәажәара далагеит: «уаха бҷаԥшьоит ателефон аҿы...
ус ами?»
Нина иаразнак лгәы иааҭашәеит Сҭеԥан ииҳәарц
ииҭахыз. Уи илдыруан Сҭеԥан аподвал аҿы ателефони
арадиои шыҵаичаԥаз. Знызынлагьы (Ерих крыфара данцалоз) афицар икабинет аҿы иҟаз ателефон ала Нина
ажәабжьқәа Стеԥан иалҳәалон. Уажәы урҭқәа анаал­
гәалашәа гәҩарас иҟалҵеит Сҭеԥан ииӡбаз агәҭакы.
– Ерих Шульц ителефон бадымҵын, – иҳәеит Сҭе­
ԥан. – Сара стелефон ала ибасҳәауа ақьаад ианҵаны
Ерих иквартираҿы изнабгароуп.
– Сҭеԥан! Уаха ҳдәықәлоит, ус ами?
– Урҭқәа зегьы бан иласҳәеит... Акы бацәымшәан...
Бангьы Хьнелҟа дҳаццоит.
Нина акы лхашҭызшәа дышхәыцуаз даалҟьан Сҭеԥан
инапы ааимылхит:
– Сыццакуеит, сааҭыбжак ауп исиҭаз, – лҳәан дын­
дәылҟьеит.
– Асааҭ ҩба рзынӡа ҳашәзыԥшуеит, – уи иналышь­
ҭеиҳәеит Сҭеԥан:
Нина дыццакы-ццакуа днеиуан Ерих Шульц иус­
ҳәарҭахь. Сааҭбжак илиҭаз аамҭа нҵәарцы жәабаҟа
минуҭ агын. Аусҳәарҭеи абахҭеи рахь инагаз аулица аҟынӡа даннеи иаалгәалашәеит амла дшакуаз.
Лшьамхқәа аакәадахеит, лоуразоуроу аԥхӡы хьшәашәа
аалықәнаԥсеит. Нас аусҳәарҭахь дымцаӡакәа лыҩныҟа
днахынҳәит какалк лкрацы.
Абахҭа ԥссаҩы, Адамыр аҳәызба изҭаз, Нина лан
лԥынҵа акәаԥра ҟаԥшьыхәхәаҵәараӡа амҩаныфа аҟа­­
ҵара даҿын. Ахаҷапырқәеи, ачеицарса хәыҷқәеи, аҳәа­
жьи рхианы, алҩаҵә рхыббуа астол иқәын. Нина астол
даадгылан дымтәаӡакәа ԥыҭк лфеит, нас хԥаҟа чеицарса
ақьаад инылалҳәан лџьыба инҭалҵеит.
262

– Баатәаны ҭынч акрыбфарауазеи Нина... Бабацах­
уеи дырҩегьых?! – лҳәеит Нина лан.
– Атәаха сымам, сан... Бара иҟабҵахьоузеи?
– Даҽа сааҭкала амҩаныфақәа сырхиоит, сыӡӷаб, нас
Сҭеԥанраа рҿы сыбзыԥшуеит.
– Ҳҽабаа амла иабмыркын... Амҩахара азыԥшуп, –
лҳәан Нина лҿыналхеит, лчеицарса хәыҷқәа даарыц­
ҳауа. Алашьцара аԥсабара ахатәара иаҿын. Аурҭ
иааҟәымҵӡакәа иасуан. Ерих Шульц аԥенџьыр саркьа
далԥшны Нина дшааиуаз аниба ишьнель ааишәиҵеит,
инапҭарԥақәа иџьыба иааҭихын изнапык инаиркит. Уи
заанаҵы дрызхәыцуа далагеит аҩны даннеилак изыԥ­
шыз афатә-мыфатә хаақәа. Иаргьы акыримфацижьҭеи
акрааҵуан, аха гәхьаас имаӡамызт: «амла сҽаркны
акрысфар иаҳагьы исхаҳауеит» – ҳәа акәын ишиҳәоз
Ерих Шульц икрыфаратә тиориа.
Нина лыҩныҟа дандәықәиҵа Ерих ԥыҭрак аҟара
дтәаны ахәыцра даҿын. Ахәашаз изааиран иҟоу акомиссари ажурналистцәеи раара зеӷьаҭам ала иҽазыҟаиҵарц
иақәикит. Ус иӡбеит: «ажурналистцәа – дипломатцәоуп.
Урҭ иҟарҵо азҵаарақәа хшыҩ бзиак змоу иакәымзар рҭак
аҟаҵара цәгьоуп. Аха сара сфашиступ, ашьа гәыҭлых злоу
аӡәы соуп. Женеватәи ажурналист ссақәа уаҩҵас схы
дсырбап, сара сышфашисту иаразнак еилыркаап, абнацәа
зхарԥаз Урыстәыла Германиатәи акультура шагәылыҷҷаз
дсырбап... Баша урҭ ргәы иаанамгааит амистер Молотоф иҟаиҵаз анота араҟа сара сҿы иҵабыргхап ҳәа.
Аԥсцәа зцәажәом, абзацәа сыргаӡап... Ари ҳкомиссаргьы
иара ихада хы иҭахӡам, аха ажурналистцәа сдырҽхәар,
хымԥада иаргьы игәы иахәап. Издыруада Адольф Гитлер илымҳаҟынӡагьы инеигар – «Крупецтәи акомендант
Ерих Шульц Бреслау инхауаз, уажәы афашистцәа рыр
рҿы афицарс иҟоу ичын иацҵатәуп, аихатә џьар аорден
иҭара даԥсоуп» ҳәа.
263

Ерих Шульц арҭ ихәыцрақәа данрылга истол амгәа
иҭаз асалам шәҟәы ааиҵиртлан аԥхьара далагахт.
Бреслаутәи иԥҳәыс Марҭа лхаҵа иахь асалам шәҟәы
лҩыцыԥхьаӡа Ерих Шульц диабжьауан, Урыстәылаҿы
иара дахьыҟоу дхәыдамхарцы, наҟ-наҟ азы адгьыл
ԥсыла алихырц, насгьы џьара маҭәабзиак анибалак
хымԥада лара илзынаишьҭларц. Аҵыхәтәанӡатәи асалам
шәҟәы анҵәамҭаҿы абас анын: «издыруада аԥхынразы
схәыҷқәа сыманы снеир ҟалап» ҳәа.
Ерих арҭ ажәақәа дрыԥхьаны данаалгоуп асаркьа
далԥшын Нина дшааиуаз ангәеиҭа.
– Жәаминуҭк багхеит бхаҵкы аԥҳәызба, Нина! –
иҳәеит Ерих Шульц илақәа ҵархәны ихьтәы сааҭ да­
хәаԥш­уа, Нина данааҩнашыла.
– Сминауаҭзааит ухаҵкы, алеитенант... Сыфатә рхиамызт сыгәианхеит.
– Ателефон баԥырымҵын асааҭ аказынӡа.
Афицар данындәылҵ, Нина днагьыжьын акабинет
ацаԥха алыркит, нас ашьқаф днадгылан ашә шаркыз
гәалҭеит. Ашьҭахь Ерих истол иқәыз ақьаадқәа дрылаԥш­
уа дышнеиуаз акәымкәа хсаалак лымԥыхьашәеит. Ахсаала хьӡыс иаман: «Курсктәи апартизанцәа змоу абнар­
шәырақәа рыхсаала» ҳәа. Ҵаҟашәа нбан ссала иҩны
ианын: «ақалақьтә комендантқәа рзы имҩақә­ҵагоуп»
ҳәа.
Нина илбаз ахсаала егьырҭ ақьаад башақәа иаарылылхын хазы инықәылҵеит.
Аамҭа аа-сааҭк рахь аус аухьан. Аурҭ асра иаҟәыҵын
асоура иалагеит. Амзаҿа уаҩы ибомызт, аха уи иахҟьаны
аԥсабара хәыҷӡак иаацәылашон. Нина астол даахыҵын
ашьқаф аартышьа дазхәыцуа далагеит. Аха уи аартра далагаанӡа аԥенџьыр иахарԥаз аԥардеиқәаҵәа
дынцәыҵыԥшит, адәныҟа иҟоу лбарцы. Аусҳәарҭа зыхьчоз аҟарул иакәымзар аулицаҿы аӡәымзар аӡәгьы длым264

беит. Абахҭа хьчаҩы абаандаҩцәа рзы афатә ааигарц
дахьцаз дыхнымҳәӡацызт. Нина аԥарда ааулышьҭын
ашьқафахь лҿаныналхоз аамҭазы ателефон абжьы геит.
– Сӡырҩуеит, – лҳәеит Нина, немец бызшәала, атруб­ка
аашьҭылхын.
Нина иаразнак илдырит Сҭеԥан ибжьы. Маӡалатәи
аорганизациа анеиза, аусқәа зеиԥшраз анреиҳәа урҭ
ирыӡбеит Ерих Шульц джьаны иҳәынҷара. Абарҭқәа
Нина илеиҳәарацы акәын Сҭеԥан ателефон дзасыз.
– Исҳәо ажәақәа ақьаад ианҵала, – ацәажәара
даҿын Сҭеԥан. – «Асааҭ жәаба рзы Конотоп ақалақь аҿы
акомендантцәа реизара ыҟоуп. Араҟа еизоит Бахмачи,
Крупеци, Хамутовкаи ркомендантцәа. Аизара мҩаԥи­гоит
аполковник еиҳабы Гольцер».
Сҭеԥан Нина илеиҳәеит арҭ ажәақәа змааназ. Уи
идыруан иара командирс дызмаз маӡалатәи аорганизациа аринахыстәи ақалақь аҿы раанхара шшәарҭаз,
акы иалаҳәаӡамкәа ауаа рҭархара ишазҳәаз, убри азоуп
ҳазлацәажәо аус азы Сҭеԥан изиӡбаз, маӡалатәи аорганизациа, отриад ҳасабла рҽааибыҭаны ақалақь аанрыжьырцы.
Афашистцәа реиҳабырагьы ирдыруан апартизанцәа
шнырҵәамыз, иаҳагьы рымч еизгара ишаҿыз. Убри
аҟнытә урҭгьы ажәылара рҽазыҟаҵара иаҿын. Бриански, Хьнельи, Антолевкаи абнаршәырақәа рыхсаалақәа
дырхиахьан. Аха урҭ рыгәҭакы ицқьакәакәараӡа аилкаара аҭахын. Ерих Шульц иеиԥш иҟоу ауаҩ ибаандаҩтәра
акыр иаԥсахон Сҭеԥан аотриад аусура аиҵыхраҿы.
Нинеи иареи телефонла реицәажәара ианалагоз
аламҭалазы Сҭеԥан ус иҳәеит – «Ерих Шульц имашьына
ныҟәызцоз ашофер заанаҵ адырра иҭ, иҽирхиалааит».
Сҭеԥани Нинеи телефонла ианеицәажәоз аамҭазы
асанкақәа хԥа (жәаҩык ауаа зықәтәаз) Крупец ақалақь
иналҵны Конотопҟа игаз амҩа ду инанылеит. Аԥхьа инеиуаз асанка иақәтәан Арсени, Алисеи, ацигани.
265

Асааҭ жәаба рахь аусура иаҿын. Ерих Шульц дҳақьԥсықьуа икабинет иҩнагылаз ашьқаф ақьаад маӡақәа
ҭганы исумка аҭаҵара данналага дук мырҵыкәа амашьына амотор абжьы аҭынчра ааиланагеит. Ерих Шульци
адиутанти рыхәдацәаҟынӡа бџьарла рҽеибыҭаны амашьынахь рҿынархеит. Афицар илахь еиқәын, аха Нина
дахьылбоз акы дацәымшәаӡошәа ихы ҟаиҵон. Амашьына дәықәларц ианааҳәыцымц Нина афицар днаидххылан дӷьаҵәыӷьаҵәуашәа лыбжьы налыргеит:
– Ухаҵкы алеитенант, уаха схынҳәуеит ҳәа уаламган...
Аҵх лашьцоуп.
– Сыкнаҳазаргьы уаха схынҳәыроуп, – налықәҿиҭит
иаргьы, алашьцара иналашәкәеит амашьына. Нина астол
дахатәаны аӡырҩра дшаҿыз акәымкәа абахҭа хьчаҩы
абаандаҩцәа рзы афатә иманы акоридор дныҩналт.
Уи раԥхьа рхәы риҭеит аҩбатәи аетаж аҿы иҭакыз
абаандаҩцәа, нас иаанхаз афатәқәа иманы Адамыр
дахьҭакызахь иҿынеихеит. Ицаԥхақәа ааирхьархьарын
абахҭа ашә анааирт, Адамыр ишьнели ихылԥеи, имагәқәеи
ауаҩ сахьа рыҭаны акаруаҭ иқәын, иара иҽырхианы ашә
давагылан. Абахҭа хьчаҩы Дант, аҭакәажәцәа ршьал ала
ихы-иҿы ҭаҳәҳәаны икорзинка иманы данааҩнала зегьы
раԥхьаӡа илаԥш нақәшәеит акаруаҭ иқәыз ауаҩ сахьа...
Абахҭа ашә аадижьлан акаруаҭ ахь иҿанынеиха аамҭазы
иаргәҵысҭа иналашьшьит Адамыр иаҳәызба. Дзықәшәаз
еиликаанӡа Дант ижәҩахыр иналашьшьыхит Адамыр
ҩынтә раан имҩаниҵаз аҳәызба. Нас заанаҵы Адамыр
ирхианы иман ишьапкәыршақәа иааиркәымпылын Дант
инеиҿеигәеит. Даҽа минуҭқәак рышьҭахь абахҭа хьчаҩы
Дант ихы-иҿы гаӡа еиқәаҵәамҳаҳараӡа дыхьшәашәаӡа,
Адамыр икаруаҭ дықәжьын аҭӡамцахь иҿы нарҳәны.
Адамыр ишьнель уи иқәын, ихылԥа ихан.
Адамыр фашист маҭәала иҽеилеиҳәан, ашьал шкәа­
кәагьы, Дант иеиԥш, ихы-иҿы инакәиршеит. Абахҭа
266

хьчаҩы иавтомат ижәҩа инахишьит, нас абаандаҩцәа
рыфатә зҭаз акорзинка нышьҭихын, абахҭа ашә аркны,
ацаԥхақәа ырхьархьаруа акаридорахь иҿанынеиха, Ни­
на днеиԥылт.
Иаацәылашон еиԥш ақыҭа иналалеит асанкақәа
зеижә. Ари ақыҭаҿы инхоз еиҳаракгьы изышьцылаз апартизанцәа ракәын. Шамахамзар афашистцәа
неиӡомызт, избан акәзар ааигәа иҟаз абнаршәыра
иацәшәон. Убри азоуп анхацәагьы арҭ асанкақәа
изырԥылаз игәырӷьаҵәа.
– Аҩыза акомандир, аштаб азы абри аҩны алаҳхып, –
иҳәан Сҭеԥан днаидгылеит Арсен, асанкақәа анаангыла.
Иԥхаҵәы-ԥхаҵәуа аԥечка амца ахьҭаз ауада ҭбаа
иныҩналеит Сҭеԥани, Арсени, Алисеи, Нинеи, Ерих
Шульц иҳәынҷараан иҭахаз апартизанҵәа аҩыџьагьы
рабџьарқәа ижәҩа иқәҵаны дааҩналан аҭӡамц инадиргылеит ациган.
Аҩны аԥхьатәи ауадаҿы дтәан Ерих Шульц, уажә­
раанӡа дзеилаҳауаз адгьыл ԥсылақәа рызқәа днықәԥшуа
асаркьа дналԥшны. Уи дихагылан Адамыр. Аха уажәазы
ибаандаҩыз Ерих Шульц иакәын.

АН ЛГӘЫБЫЛРА
I
Амра мгылаӡацт, ишарԥазуп. Ашьац аӡаӡа иакәа­беит.
Ицәаакуп аҵла рбыӷьқәеи рымахәҭақәеи. Аҵара­қәа
рыҭрақәа ирҭыҵны аԥырра иаҿуижьҭеи рацәак ҵӡом.
Аԥсабара аҿыхара иаҿуп. Арахәҭраҿы иахан­тәарак
ижаҳәауа итәаз арахәқәа уажәы акакала иҩагылоит,
рыҽдырххоит, инеицклас-ааицкласуеит, инеи­дыф­ҩыла­
267

уеит. Арирахьшәа арахәҭра акәакьҭаҿы аҽыр­ԥа­гьаны
итәаз ацә аԥшь ду иаҭахӡамызшәа аԥхьа­тәи ашьапқәа
ааҵанарҽылан ашьшьыҳәа иҩагылт, агәараанда инад­
ҳәазалт, алахь аабӷит.
Ашҭаҿы иҽырба-ҽырбауа акәытқәа ирылоуп арбаӷь:
аикақәа ахарханеиԥш иҭҟа-ҭҟаӡа инхытаруа, амаҵмыџь
еиԥш иҟаԥшьыуаркалеиуа. Знызынлагьы иааҭгылоит,
амҵәыжәҩақәа ааршәшәаны «аку-ку» ааҭнаргоит агәы­
ларатәи арбаӷьқәа ацәа иалҵхьоу иалымҵхьоу гәана­
ҭошәа. Убри аамҭазы ԥсаатәк аҽааларҟәӡаны акәытқәа
иаархыԥраар ашҭаҿы уажәраанӡа иҟәбаҟә­шәауа аҳәра
иаҿыз акәытқәеи арбаӷьқәеи азнык азы ишанхазшәа
иааилагылоит, нас еибарҩны акәасқьа иныҵеибаҳәоит
иҳақьԥсықьуа.
Макьана шарԥазуп. Агәарабжьараҿы аӡәгьы дубаӡом.
Ашьац зқәышьшьы ишьҭоу аҳаскьынқәа ауаҩы ишьҭа
рнымлаӡацт, акәасқьақәеи аԥацхақәеи аҭынчра рхашьшьы игылоуп рышәқәа ыҵарҟаца.
Шаҟа иҭынчроузеи убри аамҭазы аԥсабара зегьы.
Аҵлақәа рымахәқәа дыршәшәаӡом – аԥша асуам.. Даҽа
ҩба-хԥа сааҭ уажәы аԥхьа икәеикәеиуа аҳәынҵәрақәа
зҿаӷӷааз ажәҩангьы уажәы иаҵәҟаҟараӡа аԥсабара
иахагылоушәа уаҩы ибоит – ԥсҭҳәацкгьы хӡам.
Амра макьана игыларц агәы иҭаӡам, аха амрагыла­
рахьтәи ашьха дуқәа ирхагылоу ажәҩан амца ааҵалазшәа
аҟаԥшьхара иаҿуп. Мҽышоуп ауаа рыԥсы ршьоит, агылара иахыццакӡом.
Убри аамҭазы ашьшьыҳәа агәашә аалыртын абаҳча
дныҵалеит Еснаҭ Мрамба иԥҳәыс Даду. Еиқәаҵәа маҭәала
деилаҳәоуп, лыҵкы аҿацә зегьы иаакәыршаӡаны иҭыҟҟаҭыҟҟаны иҟоуп, шьал еиқәаҵәала лхы-лҿы ҭаҳәҳәоуп.
Ҩынҩажәи хәба шықәса дреиҳаӡам, аха лхахә абжакы
шлахьеит, лхы-лҿы ацәа џьара-џьара иаакыҷхьеит. Даду
абарҭ аӡыни ааԥыни рыҩнуҵҟала даараӡа лҽылыԥсахит.
Ааигәа дзымбац дааиԥылар дизымдырратәы дҟалеит.
268

Абаҳча иҵгоу амҩахәасҭа даныланы днеиуеит ашь­
шьыҳәа. Абар ахақәа ирыҟәну аӡахәақәа: урҭ ирхьын­
ҳалоу ажьымжәақәа макьана иҟамлаӡацт, Даду данаарывала ажьымжәақәа аагазгеит – ԥша ҟәандак аарыласзар
ҟалап, аха аԥҳәыс лгәы иаанагеит урҭ ажьымжәақәа лара
иаалеихырхәазшәа, лнапала жьымжәак аалшьышьит.
– Баҭал иаҳаҭыр азоума шәызсеихырхәаз? – абас
лгәы иааҭалкит Даду.
Аӡахәақәа днараҩсны дышнеиуаз агәилрҭа днадгылеит аԥҳәыс, агәил хычԥыԥырқәа аӡаӡа рыхьшы игылан.
Уи илгәалашәеит шықәсык зны агәилжәлақәа наганы
абраҟа ишеиҭеиҳаз Баҭал, адырҩашықәсан урҭ ишрыз­
ҳаз, ашәҭра ишалагаз. Есышьжьымҭани есыхәылԥази
агәилқәа Баҭал аӡы рыҵеиҭәон, рыҵақәа ирыцқьон,
рааӡара даҿын, аԥшқа иеиԥш ирыцҳашьауа. Уажәы
ирыз­ҳаит, ипытит, аха Даду леиԥш урҭгьы иахьантәарак
илаӷырӡырқәақәозшәа аӡаӡа рҿашын.
– Шәаргьы шәлаӷырӡышоит сара сеиԥш, – агәилқәа
днарылаԥшын даарԥырҵт Даду.
Уи илбон зышлара каԥсаны агәаӷь аҟаҵара иалагаз
аҳәасақәа, аӡы ҟаԥшь рхьыршоушәа иуаркалеиуаз атама ҵлақәа рхыцәқәақәа, макьана иҟаԥшьымхац аҵәақәа,
иҩеижьымхац амандарин иаҵәақәа.
Аԥҳәыс днеиуан абаҳча дыҵаланы. Ашьхыцқәа
ашәҭыц иақәҟьашон, зны ашәҭ инадтәалон, инафҩуан,
ахаамыхаақәа алцәцәаауа, нас уи иналԥрааны даҽа
шәҭыцк аҿы инеины инахагьажьуан.
Амра абз ыршамшамуа ашьхақәа иаарывҵнагеит. Уи
назхаԥхаз аӡаӡа зқьыблала акәеикәеира иаҿын, ашьҭахь
дук мырҵыкәа урҭ аблақәа рыҽхырҩазшәа инықәбеит.
Иҵабыргуп, уахынла аԥсабараҿы икаԥсоуп аӡаӡақәа,
амра аарылаԥхар иҟаӡамызшәа инықәбоит, аха ан
икалҭәауа алаӷырӡ ашьҭарбара уадаҩуп.
Даду акыраамҭа абаҳча дыҵан. Уи илбон Баҭал инижьыз ашьҭамҭақәа: ахьаца ашьапы шықәсык зны ихьӡи
269

ижәлеи аниҵахьан. Уажә Даду уи анылба дааҭгыланы
дахәаԥшит. Абар Баҭал ихикааз аӡыхь... Аӡыхь аҿаԥхьа
аҩҵлак рыбжьара аӷәы бжьеисеит, аҟәардә ацынхәрас
ауаа ықәтәаларц.
Ан лԥа заҵәы Баҭал лара лаԥхьа дгылаӡамызт, ихыиҿы даҿаԥшуамызт, ибжьы лаҳауамызт, аха ишьҭамҭақәа
данрыхәаԥшлак лгәы иаанагон иара ихаҭа дылбозшәа,
уаҩ ихамшҭша лакә бзиак леиҳәозшәа.
Даду абаҳча ааныжьны акәасқьа даныҩхала амра
жәхьанеиԥш инеихьан.
Еснаҭ Мрамбеи уи иԥҳәыс Дадуи еиднагалеижьҭеи
ҩажәихәбаҟа шықәса ҵуан. Урҭ рԥа заҵәы Баҭал мшы
зҳа изҳауан, иани иаби рзы дгәыҟаҵаганы дыҟан.
Иҿҳәара анааи ашкол дҭарҵеит. Бжь-класск данрылга
ақыҭанхамҩа аҵара иазку атехникум дҭалан дагьалгеит, иара дзааӡаз аколнхара «Ахақәиҭра» захьӡу аҿы
аус иуан. Баҭал еиҳаракгьы дзызҟазахаз ачаи ааӡароуп.
Аколнхара «Ахақәиҭра» аҿы ачаии аҭаҭыни ракәын
аԥхьагылара зманы ҽаҩрас иаадрыхуаз.
Баҭал ичаирҭақәа унарҭаԥшыр угәы азҳауан.
Аҩнаргәеиԥш ицқьакәакәараӡа иҟан. Есышықәса аҽаҩра
замана аарышьҭуан ачаирҭақәа.
Ҽнак шьыжьымҭанӡа аколнхара ҳәсақәа Баҭал драԥ­
гыланы ачаирҭаҿы аус шыруаз аколнхара ахантәа­ҩы
Манча даарыдыххылан аибашьра шыҟалаз реиҳәеит.
Адырхаҽны Еснаҭ Мрамбеи иԥҳәыс Дадуи рԥа заҵәы
Баҭал днаскьаргеит аибашьрахь ақалақьтәи адәыӷба
станциа аҟынӡа.
– Дад, ҳара ҳажәла маҷуп, аха аӡәгьы ахьымӡӷ
ҳамгацт... Узлыҵыз ажәла ахьымӡӷ аургарым ҳәа
сыҟоуп, – иҳәан иԥа днеиҿаԥшит Еснаҭ, нас ашацаҳәа
даақәҵәиаан ачабра иблақәа иаархишьылеит.
– Усоуп, нан, усоуп... Ухгьы хьчала, – Баҭал игәы аалшьышьит Дадугьы.
270

Адәыӷба иахылҵуаз алҩа аҽаҵәахаанӡа Еснаҭи Дадуи гыланы уи изыԥшуан.
...Даду лыӡбахә хара инаҩуа иалагеит. Ачаи бӷьы
аҿыхра иазҟазоу аԥҳәыс ҳәа лпатреҭқәа ҭыхны акы­
рынтә агазеҭқәа ирнырҵахьан. Есышьжьымҭан аҳә­сақәа
драԥгыланы ачаи ҿыхра илгауан. Апианино арҳәара
иазҟазоу ауаҩ иеиԥш лнацәкьарақәа ачаи хьычԥыԥырқәа
ирықәкәашошәа акәын абӷьы иаҵәа шҿылхуаз. Уи
илҿыԥшуан, илацлабуан, ирццакны абӷьы аҿыхшьа
лҿырҵаауан егьырҭ аҳәсақәагьы. – Даду илыхҳәааны
ачаи бӷьы аҿыхцәа – аҳәсахәыҷқәа иаԥырҵаз ашәа
анҵәамҭаҿы абас аҳәауан:
...Ҳаԥхьагылаҩ, ҳалашара Даду,
Амра хааӡа ибҿаԥхоит.
Агәадура бымаз Даду,
Аусураҿ бымцахо.
Ачаи ҿыхцәа рыԥсы ршьарацы ҵлакы ашәшьыраҿы
ианааизалак Даду иаалгәалалыршәалон Баҭал иӡбахә.
– Сан, ҳаӷа данҭаҳархалак саргьы схынҳәуеит арахь,
уанӡа иҭынхадашәымтәын ҳчаирҭақәа... Ачаигьы аԥшқа
иҩызоуп, анапы адкылара аҭахуп, – ҳәа сеиҳәалон
с-Баҭал, лҳәон Даду.
Ҳтәыла иақәлаз аӷа Кавказ ашьхақәа рҿаԥхьанӡа
днеихьан. Санчаратәи акаҵәара еимакны наҟ-ааҟ
аижәылара иаҿын ҳара ҳархәҭақәеи аӷа ирхәҭақәеи.
Ҳажәлар уи аамҭазы заҵа ргәы кармыжьрыз, иаҳагьы
иацԥыҳәаны, рымчқәа еизганы аус руан, ҳаибашьцәа
ацхыраара рыҭаразы. Аколнхара «Ахақәиҭра» аҿы
Даду лҩызцәеи лареи ахыдҵа ҿыцқәа ргон, инарыгӡон,
иацырҵон. Урҭ ирацлабуан аҭаҭын ҿыхцәагьы.
Аколнхараҿы коммунистс иаанхаз Манча заҵәык
иакәын. Егьырҭ зегьы рҽагақәа каԥсаны абџьар шьҭырхит
рыԥсадгьыл рыхьчарацы. Акомҿар иалаз аҳәсахәыҷқәеи
аӡәык-ҩыџьак инхаз арԥарцәеи ихы иархәаны Манча
аколнхацәа зегьы ажәиҵеит аҽаҩра ду аарыхра аус.
271

Ҽнак зны ачаирҭаҿы аҳәсақәа аус шыруаз акәымкәа
арҵаҩ ԥҳәыс Таразиа Лагәырԥҳа газеҭқәак кны даарыдгылеит.
– Цәгьароума, бзиароума, Таразиа? – лхы дҩаханы
арҵаҩы ԥҳәыс дналҿаԥшит Наҭела.
– Бзиарахап ҳарҵаҩы аранӡа даазгаз, – лажәа
наԥылшьит Даду.
– Бысҭ, Наҭела, абри агазеҭ бырзаԥхьа... ахԥатәи
адаҟьа бахәаԥш, – лҳәан Таразиа лгазеҭ Наҭела иналлыркит, насгьы Даду лганахь даалацәҟәит. – Сара аҭаҭын
ҿыхцәа рахь сцоит.
Шьыбжьы аара рацәак агӡамызт. Наҭела агазеҭ да­
мыԥхьаӡакәа иаалырҽын лыкәа инҭалҵеит. Аҳәса­қәа
рнацәкьарақәа ачаи қыцәқәа рыцәқәақәа ирықәыр­
кәашо абӷьы иаҵәа аҿыхра иалагеит.
Аҳәсахәыҷқәа рацәак рыбжьы ҭымгаӡакәа ашәаҳәара
иаҿын аус ахьыруаз. Ашәа зҳәоз рыбжьы иаалҩуан
Наҭела лажәақәа иҵарыхәҵәаӡа. ...Агәабзиара бымаз
Даду. Аусураҿы бымцахо.
Даду дызхагылаз аӷаз аҿы ачаи қыцәқәа рхыцәқәа­
қәа гыдгыдӡа лара илышьҭаланы инеиуан. Лԥыраҳәа
зны бӷьы иаҵәала иааҟәазхон, зны аҽардауан. Ачеи бӷьы
аҿыхцәа арӷазақәа ирывагыланы иҩаскьацыԥхьаӡа амрагьы урҭ иреикануазшәа аҩаскьара иаҿын.
– Аҵла амҵахь шәнеи зегьы, – лҳәан аԥша лындауа
днараԥысит Наҭела.
Аҳәсақәа рчабрақәа рыҿшьуа ашәшьыра иааҵагы­
леит. Наҭела лгазеҭ еиҵыртланы дахәаԥшуан. Зны
аԥхьажәа днахәаԥшит, нас аҩбатәи адаҟьа блала днахыԥшын ахԥатәи адаҟьа ианыз астатиақәа
рыхқәа даԥхьауа дышнеиуаз дазгәырӷьаны арҵәааҳәа
дыҳәҳәеит... Анбанқәа здыруазгьы иззымдыруазгьы
Наҭела илкыз агазеҭ инақәибаҳәеит.
– Шәӡырҩы, шәӡырҩы, сышәзаԥхьоит, – лҳәан иаа­
лырӡырҩит. Наҭела уи дназхәаԥшыз астатиа хыс иаман
272

абас: «Баҭал Мрамба иҟаиҵаз афырхаҵара». Астатиа
иаҳәон Баҭал дзықәтәаз атанк афашистцәа шакәшаз.
«Атанк уҭыҵ» ҳәа аниарҳәа дышҭымҵыз, ашәаҳәара
дшалагаз, нас афашистцәа ртанк наганы Баҭал итанк
иадырҳәалеит, имашьынагьы иаргьы ирҳәазаны рыштабахь иргарц. Убри аамҭазы Баҭал имотор аусура иалаиргеит. Аӷа итанк иара итанк ишацраҳәаз шьҭахьҟа
дхынҳәит.
– Ижәбома, ҳара ҳтанк амч заҟароу? – аӡырҩцәа
даарылаԥшит Наҭела
– Ари агазеҭ Маскәатәиума? – дҵааит Даду.
– Мап, Аҟәа иҭыҵуа газеҭуп... Бзазҵаазеи?
– Зегьы аками, Даду, – уи дналҿаԥшит Наҭела, – иарбан газеҭзаалакгьы ианылауа астатиақәа аиаша рҳәоит.
– Саргьы издыруеит аиаша шырҳәо...Аха...
– Нас «аха» зыбҳәазеи?
– Сталин даԥхьарушь ари агазеҭ?
– Ари акәызма ибгәырҩоз, Даду, – дааԥышәырыччеит
Наҭела, – уи агазеҭ ианылаанӡагьы Сталин иаҳахьан.
– Даду лыблақәа ааҭгәырӷьааит, лылаӷырӡқәа аахажжылеит.
Наҭела аԥхьара даналга ԥыҭрак дтәаны дхәыц­
уан. Егьырҭ ирҳәоз асамырҟәыл ажәақәа лара дыр­
зыӡырҩӡомызт. Уи иахеиԥш илгәалашәон Баҭали лареи
шеидқәылахьаз, насгьы Баҭал еибашьра данцоз лара
дшынаскьалымгаз. Избан акәзар, днаскьазгоит ҳәа далагар Дадуи Еснаҭи агәҩара роуан, урҭ рыҷкәыни лареи уск шрымаз лыҵырхуан. Абарҭқәа дышрызхәыцуаз
Наҭела иаалгәалашәеит ашьыбжь шхыҵыз.
– Иахьатәи сусумҭа с-Баҭал ихьӡ ахысҵоит, – лҳәан
Даду дҩагылан лҿыналхеит ачаирҭахь. Уи иналышьҭалт
зегьы.
Ахәылԥазы ачаи абӷьы капанҩы аҭаҳмада Сакәыт
аколнхара ахантәаҩы иеиҳәеит, Даду иахьатәи амш ала
ф-нормак шыналыгӡаз.
273

Аӡынра ҟалеит. Аколнхара «Ахақәиҭра» иалаз аҳә­
сақәа тәамҩахә ҟамҵаӡакәа ҳтәыла ахьчара иаҿыз асол­
даҭцәа рзыҳәан амаҭәа ԥхақәа рыҟаҵара иаҿын: урҭ
ирԥон ақлаԥадқәа, ахәдакәыршақәа, ашәҵатәы ԥхақәа.
Дадуи Наҭелеи идырхиаз амаҭәақәа зҭарҵаз аишьыкь
хәыҷ иахадыршәит қьаадк, абас анҵаны:
«Ҳаҷкәын, ҳразҟы знапы иаку, уареи ҳареи хаҭала
ҳаибадырӡом, аха уахгьы-ҽынгьы ҳгәы уҭоуп. Иаадыруеит ҳара ҳзыҳәангьы ашьа шкауҭәауа. Идырны иумаз
уара уџьабаа ҳажәлар ишырхамышҭуа. Иншәырҵәала
урҭ ахәымгақәа!»...
Даду Баҭал иҟамзаара лгәырҩон, аха уи илдыруан,
лара лгәырҩараҿы дшаӡәымыз, гәаныла илҳәалон: «Сара
сеиԥш зықьҩыла анацәа рԥацәа еибашьра ирышьҭит
урҭгьы рыхшарақәа рааигәара иҟазар рҭахын, аха ҳаӷа
хәымга дҭархатәуп, уи иҭархара знапы иану ҳаҷкәын­цәа
роуп».
Абарҭ агәҭакқәа Даду лгәы дырхаҵон, акрура
лгәадырԥхон. Еснаҭ аусурахьынтә дааԥсаха данааилак Баҭал иӡбахә аҳәара далагон лара, нас рыҷкәын
ихьӡ шырҳәоз мацара аҵх агәҭа ааиҩыршон ԥҳәысгьы
хаҵагьы.
II
Баҭал данхәыҷыз инаркны Агәымшәара иларааӡон
иани иаби. Иаргьы игәникылауан убасеиԥш иҟаз ааӡара,
ихы ԥишәауан данхәыҷыз инаркны.
Уахык зны амш цәгьахеит: имацәысуан, идыдуан,
аԥша асуан; аԥсҭҳәақәа иԥхеибаҵауа ажәҩан иаҿан.
Абгахәыҷқәа еибаркьусууа аҩнқәа рааигәараҟынӡа
инеиуан имшәаӡакәа. Абгыӡ заҵәы, ахаԥыҵ ахьуазшәа
ақәыцра ахы аалырҳәҳәаны ахәаара иаҿын.
Убри ауха Еснаҭ Мрамба ишхьара иҟаз ижә абна илахеит. – Абнаҿы ааныжьра уаҩы изыгәыӷьуамызт. Еснаҭ
274

акыраамҭа деимдеит, аха ижә имбеит. Уи илахь еиқәҵа­ны
дтәан – ижә уажәшьҭа еибганы ибапҳәагьы дыҟаӡамызт.
Усҟан Баҭал ихыҵуаз жәаха шықәса ракәын, иани иаби
ихы дмырбаӡакәа ишәарыцага шәақь аакнихын алашьцара дналалт.
Ҵхыбжьон инахысхьан еиԥш Баҭал абнаршәыраҿы
днадгылеит дзышьҭаз ажә. Ажә иахшаз аҳәыс хәыҷы
рыбзауа иахагылан.
Даҽазныхгьы иҩызцәа хәыҷқәа дрыцны амшын аҿы
аҽыкәабара дшаҿыз, ахәыҷқәа руаӡәы дыӡсаны хара
дцеит, уи даныхынҳәуаз имч иеижьан аҟәараҟынӡа
днеирц ԥыҭк шигыз аҵааҟәрылара далагеит. Ахәыҷы
дыҳәҳәеит... Баҭал дууаӡа дыԥан амшын дынҭаԥалт; да­
ҽа минуҭк аҩнуҵҟала агәаҟра иақәшәаз ахәыҷы иҟынӡа
днеит. Иҵааҟәрылоз даншәа Баҭал ихахәы дахеит,
диақә­ԥеит, аха урҭқәа рыгәхьаа мыкӡакәа, хҵаарҟәрыла
ҟаҵауа, ибӷа ахәыҷы дықәыртәа аҟәараҟынӡа днеигеит.
Баҭал иӡбахә нагӡаны иуҳәозар ахаршҭра аҭахӡам, уи
иҽыбӷа ҟазара, ишьамхы аҵарра, имахәҿа аӷәӷәара. Аха
урҭқәа ааныжьны ажәақәак ҳәатәуп, аибашьраҿы Баҭал
аамҭақәа шихигаз азы.
Аибашьраҿы Баҭал мызкаҟара ар шьаҟа рҿы деибашьуан, нас иҩызцәа хҩыки иареи акурс ахь
идәықәырҵеит. Атанк машьына аҵара даҿын ихы
ақәырԥсны. Уаанӡагьы уи идыруан амашьына арныҟәа­
шьа, амотор аибыҭашьа. Урҭқәа ихы иархәаны, Баҭал
зеиӷьаҭамала иҵеит атанк ала аибашьышьа. Уи зегь раԥ­
хьаӡа атанк дақәтәаны аибашьра далагеит Сталинград
азааигәара. Аӷа итанк ҳәынҷаны иахьааигаз азы, аиҳа­
быра ирҭеит аорден. Сталинградтәи аибашьраан знык
дырхәын мызкаҟара дышьҭан, ашьҭахь афашистцәа рыр
Сталинград амҵаҿы ианҭаха, инхаз ар цәынха-мынхақәа
амраҭашәарахь иԥхазҵаз ҳар ртанктә баталионқәа дрылан Баҭал, уи деибашьуан Ростов ақалақь аҿы, Тамактәи
275

адгьыл бжьахаҿы зҽырӷәӷәаны итәаз аӷа иқәцҟьаара
иара далахәын. Араҟа Баҭал иааирԥшыз афырхаҵаразы
аиҳабыра ианаршьеит азнамиа ҟаԥшь аорден. Тамантәи
адгьыл бжьахаҿы уи иоуз ахәра ӷәӷәа аҵыхәала ҩымз
раҟара дышьҭан Пенза ақалақь аҿы. Баҭал Пензатәи
агоспиталь ныжьны амраҭашәарахь ихы рханы днеиуан,
ифатә-мыфатәқәа зҭаз асакь хәыҷы изқәа иадын. Зны
шьапыла днеиуан, зны машьынала.
Ауаҩы аибашьра данаҿу рацәак изгәаҭаӡом аибашьра иахҟьаны атәыла иаиуа аԥхасҭақәа. Избан акәзар
уи ихшыҩгьы, игәгьы ззикуа иаԥхьа иҿагылоу аӷа
иҭархароуп. Аӷа иаҵкыс аиааироуп. Аибашьҩы ӷәӷәала
дыхәны даныҟоу, агоспиталь ахь даннаргауагьы убасоуп
уи ишизгәамҭауа ҳтәыла иаиуа аԥхасҭақәа.
Баҭалгьы уаанӡа изгәамҭаӡеит абарҭ аԥхасҭақәа,
аха Пензатәи агоспиталь ныжьны еибашьра данцоз уи
амҩан ибеит ақыҭақәа ҳәа ԥаса изышьҭаз ажәлар рбзазара ашәа бзиа еиԥш ихаакәакәараӡа аҽахьышьҭнах­
уаз, уажәы ицәыкка-цәыккаӡа, ақьырмыттә уаџьаҟқәа
еибакәеибаха, рҽеилыхны, ицәыҩҩаӡа ишыҟаз.
Ахьҭа ыҟаӡамызт, аԥша асуан иҟәандашьшьыраӡа. Аха
Баҭал Гомель ақалақь данналала ихәижьы ааилагылеит,
ашыӡ зыхьыз иеиԥш даарыхьҭшьит. Дахьынаԥшлакгьы
аҩындуқәа ааиҿаҳауан игыд-гыдӡа, арацәеиԥш еиқәа­
ҵәаӡа игылан ахаҳәтә ҩынқәа рыҭӡамцқәа. Уи ибон
инхаз ауаа тәамҩахә ҟамҵаӡакәа рықалақь ԥшӡа аԥсы
ахаҵара ишаҿыз.
Гомельтәи атеатр аҿаԥхьа ақьырмыт ԥҽхақәеи агәам­
сами еизганы еимакеиҿакны, ԥҳәыски хаҵаки ишнаргоз
Баҭал иааивалеит. Аԥҳәыс илкыз аидара Баҭал иаалымихын агәамқәа ахькарыжьуаз атышаҟынӡа илызнеигеит.
– Сыҷкәын, уара уабатәиу? – диазҵааит аԥҳәыс.
– Аԥснытәуп.
– Еибашьра уцозар ҟалап? Ҳәарас иаҭахузеи.
276

– Иубома, сыҷкәын, ҳаӷа иаҳзиуз?! Шәимеигӡан,
шәимеигӡан, ҳаҷкәынцәа!
Арҭ ажәақәеи, лара аԥҳәыс гәыкала лцәажәашьеи,
аԥхасҭа дуӡӡа дшалагылазгьы лгәы камыжькәа лыҟа­
заашьеи данаарызхәыц Баҭал дааигәалашәеит хараӡа
инижьыз, аиааира ганы инеира иазԥшу иан гәакьа Даду.
Илаӷырӡқәа аахажжылошәа аниба, «Бзиала» иҳәан
днарԥырҵит. Уаҳа ажәак мҳәаӡакәа уи днеиуан Гомель
ақалақь ԥҽха аулицақәа руакы даныланы. Ԥаса ақалақь
зырԥшӡоз ашәаԥыџьаԥқәа уажәы рыбжакы рыбӷьқәа
канӡан, иҟәиан, аԥша анаарыласлак рҽыршәшәауа, аӷа
инижьыз алымтқәа карԥсошәа игылан.
Ақалақь аҿацә аҟны Баҭал днадгылеит ҵла ԥшӡа дук.
Аҵла зхагылаз аҩны афашист иблит. Аҩны анбылуаз амцабз хара аҽаршәуазар ҟаларын, избан акәзар ари аҵла
ԥшӡа абӷьқәа ҩахьан. Баҭал уи амахәқәа днарыҵаԥшит.
«Акы усцәымшәан, сыбӷьқәа блызаргьы сдацқәеи
сгәыцәи еибгоуп. Сыбӷьқәа зыблыз аӷа дҭарханы
ааԥынра анысзаажәгалак, ԥасеиԥш абӷьы сҿалахуеит,
сышәҭуеит, сыԥшӡахоит». – Абас аҵла ианаҳәазшәа игәы
иаанагеит Баҭал.
Уи ишьаҿақәа иҵегьгьы инаирццакит, игәы ԥыруа иалагеит аӷа дҭарханы иҩныҟа дхынҳәуазшәа. Баҭал дыццакуан, зыӡбахә иарҳәаз архәҭаҿынӡа ирласны днеирацы.
...1944 шықәса аан, аԥхынразы, Баҭал дызлааз аполк
ақалақь Бобруиск азааигәара аҭабиақәа рыҟаҵара иалагеит. Уахыки ҽнаки рыҩнуҵҟала, аӷа ибзарбзан хқәа
шытҟәацуаз мацара, асолдаҭцәа идырмазеит аҭабиақәеи
аполк аштаб азы аблиндажи.
– Ари аԥхынра араҟа иаҳхаагозар акәхап...
– Знык ҳанаанҿас акыраамҭа ҳанхозар ҟалап араҟа...
– Сыԥсы шҭоу Германтәыла салаландаз, знык...
– Шәысҭыҳә, шәысҭыҳә, ҳаиҳабыра иҟарҵо дара ирдыруеит...
277

Абас аӷьалпал рхырга асолдаҭцәа гәыԥҩык ҵлакы
амҵан итәаз аполк акомандир, амаиор Черниаев иадиутант даарыдгылеит дҳақьԥсықьуа:
– Асержант еиҳабы Баҭал Мрамба, амаиор дуԥ­­
хьоит, – иҳәеит адиутант.
Аштаб аҿы еизахьан афицарцәа ԥыҭҩык. Баҭал аш­таб
дныҩналаанӡа илымҳа инҭасит абарҭ ажәақәа:
– Ҳамҩаҿы игылоуп баахыҽҽырак. Ҳаӷа иҽирӷәӷәеит
уаҟа. Абаа акәша-мыкәша ашәаԥыџьаԥ гылаӡам, аҭыԥ
хтуп... Уи абаа аԥжәаразы иалху авзвод акомандир дааиуеит уажәыҵәҟьа, – ацәажәара даҿын амаиор Черниаев, – абаталионқәа ржәылареи авзвод аусуреи еиԥым­
ҟьароуп, аки-аки хеибарҭәаароуп...
– Аҩыза амаиор, асержант еиҳабы Мрамба!
– Ибзиоуп, ибзиоуп, уажәыҵәҟьа, – иҳәан, Баҭал ирапорт днаԥыҩлан иаахиҵәеит Черниаев.
Афицарцәа адҵақәа ироуз анагӡаразы аҽазыҟаҵа­
ратә усқәа мҩаԥыргарц рҿынархеит рбаталионқәа рахь.
Аполк акомандир Черниаеви Баҭали рымацара итәаны
аицәажәара иаҿын.
– Еилукаау иуасҳәаз? – дҵааит аполк акомандир.
– Еилыскааит, аҩыза амаиор, – Баҭал дҩаҵҟьеит.
– Абаахыҽҽыра аԥжәароуп аус злоу.
– Еилыскааит...
– Абашазыҳәа уҩызцәа ҭоумырхан, уаргьы ухы хьча.
– Еилыскааит...
– Шәгәышԥқәа ӷьазӷьазуа аӷа ишәмырбан...
Араҟа иаҭаху амааноуп... Аӷа иргаӡароуп...
– Еилыскааит, аҩыза акомандир! Ҳаӷа ҳгәышԥы ӷьаз­
ӷьазуа иҳарбарым, аха ҳазқәагьы уи ибашам.
Черниаев дҩагылан Баҭал инапы ааимихит.
Амҩа бзиа шәықәлааит, – Баҭал илакыҵа дныҵаԥшит
акомандир, амаиор Черниаев Баҭали инеиԥырҵит аби
аԥеи реиԥш рыгәқәа еизыбылуа.
278

...Аҵх лашьцан. Ақәаԥсата леиуан. Баҭал ивзводгьы
иаргьы рҽыларҟәуа, зны иҳәазо адәышкәаӷьаз иқәланы
инеиуан. Абаахыҽҽыра ианазааигәаха х-гәыԥкны
рҽыршеит: гәыԥк арӷьарахь рҿынархеит, даҽа гәыԥк –
ар­марахь, Баҭал дызлаз агәыԥ егьырҭ рыбжьара инеиуан.
Баҭал игәы ҭԥрааны ицон. Уи идыруан адҵа ирҭаз
анагӡара шуадаҩыз, уи анагӡара аполки адивизиеи
ртактикатә жәылараҿы аус хада арҿиара ишазҳаз;
абаахыҽҽыра аныԥжәахалак ашьҭахь ҳар аџьабаа
мыцхә мбаӡакәа, ашьа мыцхә камҭәаӡакәа ԥхьаҟа ицараны ишыҟаз.
Абар абаагьы. Алашьцара иалагылоуп иҟәашкакараӡа,
аҭынчра ахашьшьуп. Зыԥсы ҭоу аӡәы уа дыҩнаӡамшәа
еиқәылашьцоуп. Авзвод ҳәазаны иазнеиуеит. Шә-метрк
рыбжьоуп... Ԥшьынҩажәа метр... Хынҩажәа метр... Шаҟа
иазааигәахазеи! Изаԥсабоузеи даҽа жәаминуҭк...
Аха мап, аӷа дыцәаӡам, дааԥшуеит. Иҽырхианы дтәоуп.
Игәы иҭоу здырхуада... Иарбан шьацҳәоу уи иршауа
Баҭал ивзвод аҭархаразы?!
...Убри аамҭазы алашьцара иналҵәраан ҵәҩанҵәы­
ҟа аҿынанахеит афашист идәықәиҵаз аракета. Уи
инашьҭаххит даҽакы... Нас даҽакы. Аракетақәа хәба
рҽаакнарҳаит абаахыҽҽыра акәша-мыкәша. Агәыр
каршәзар иубаратәы иаалашеит. Аӷа игәеиҭеит Баҭал ивзвод. Ақәыршҩ еиԥш авзвод ахь рҿынархеит ахымцақәа
ҵәаа-ҵәаауа.
Баҭал дҩаҵҟьан жәа-метрк данынаскьа иҽкаижьит.
Иҩызцәа ҳәазаны рҿынархеит иара иахь. Асолдаҭцәа
руаӡәы дҩагылан дыҩны Баҭал иахь иҿанынеиха хәметркгьы дзымнеиӡеит. Ҟытгьы изымҳәаӡакәа, ихы
амраҭашәарахь ирханы иҽааиҵихит. Актәи агәыԥ
ахьынтәгьы Баҭал иаҳауан ақьбыжьқәа.
– Мап, адҵа нагӡатәуп, – иҳәан Баҭал дҩаҵҟьан дышнеиуаз абаахыҽҽыра днадҳалеит дшьаарҵәыраха. Иба­
279

ҳа хәыҷы ала абаа авара ааҭижаан алаӷәым наҵеиҵеит.
Асԥычка арктәуп... Алаӷәым иадҳәалоу аҭелтә ҷапырхәа
амца ацраҵатәуп. Аха имч илҵра иалагеит. Абар, абар
иара, дкажьны иԥырҵырц агәы иҭоума имч!
Баҭал инапқәа шықыџьқыџьуаз асԥычка ааиркын
аҷапырхәа инацреиҵеит. Даҽа минуҭбжакала абаа­
хыҽҽыра ԥыххаа ицашт, аха иара даԥырызгода?..
Дҳәазарц далагеит, днапҟьа-шьапҟеит, ицхыраарацы
инеиуаз иара иҟынӡа изымнеит...
Алаӷәым абжьы алашьцара ааргазгеит. Черниаев иполк ҩагылан аҿынанахеит ԥхьаҟа. Баҭал ихәамц
хьшәа­шәаӡа, иԥжәаз абаахыҽҽыра ахаҳәқәа ирыважьын.
Ашарԥазтәи ақәаԥсатақәа леиуан афырхаҵа изы
алаӷырӡ карԥсозшәа.
III
Даду ашәы лышәҵаны абаҳча даныҵаз илаҳахьан
Баҭал дышҭахаз атәы. Лыҷкәын еибашьра дцаанӡа дызлаиауаз ицәарҭақәа ырмазеины акаруаҭ ианын. Ихчы
иақәын Дадуи Еснаҭи рыхьӡала ироуз Баҭал иорденқәеи
имедалқәеи, афырхаҵа иӡбахә зҳәоз агазеҭқәа аиарҭа
илаԥсан. Даду лыҷкәын ҳтәыла афырхаҵа ҳәа ахьӡ
шихырҵаз атәы зҳәоз ауказ агазеҭ иагәылаԥҟаны
лыкәаҿы илҵәахит.
Акәасқьа дааҩныҵын Даду агәарабжьара дныбжьалт.
Еснаҭ ақалақьахь дахьцаз дыхнымҳәӡацызт. Лымала
заҵәык данаанха лгәырҩақәа ҭыԥ лырымҭо иналагеит. Уи
агәарабжьара даныланы дышнеиуаз Наҭела даалԥылеит
ԥҳалк азна аӡы лыжәҩа иқәыргыланы. Аԥҳәызба лыԥҳал
налыргылеит, лыԥсы лшьарц лҭахызшәа.
Наҭела Даду лацәажәара дашьҭеижьҭеи акрааҵуан,
аха аҽыҵга лзыԥшаауамызт. Уи илдыруан Дадуи лареи
анеицәажәо ан лԥа иӡбахә ада уаҳа акы дшаламцәажәоз.
280

Наҭела илыӡбеит Даду лԥылара лхы иалырхәарц. Лара
аԥҳәызбагьы алакә бзиа еиԥш илҭахын есымшагьы
илаҳаларц Баҭал иӡбахә.
– Нан, Наҭела, абри абӷьыц иаҳәауа бысзаԥхьа быбжьы еиҵыхны, – лҳәан лыкәа иааҭылгеит ауказ. Ауказ
иаҳәоз Наҭела шаҟантәгьы Даду илалҳәахьазыз! Аха
Наҭела аԥхьара даҿын, Даду лыбӷа риашаны, лхы ҳаракы
аԥҳәызба дылхыԥшны хара дыԥшуан.
– Даду, – лҳәеит Наҭела ауказ аԥхьара даналга, – Ба­
ҭал ихьӡ акамыршәразы иҟаҵатәу аусқәа рацәоуп...
Даду лхы налырҟәит. Уи илдыруан ачаирҭақәа рҿы
лусура шлырԥсыҽыз, лара лаҵкыс лгәырҩа шаиааиз,
уажәы даазқәылаз ачаирҭахь аныҟәара дшаҟәыҵыз.
Абар, абар мышқәак рыҩнуҵҟала аколнхацәа рыҳәсақәа
рҽеибаркны ачаи бӷьы аҿыхра иалагахуеит. Аха лара уи
дазхәыцӡом, лгәырҩа дамоуп дхәаҽны.
– Иаргьы иҳәахьан, гәырҩас иман инижьыз ачаир­
ҭақәа, – ацәажәара даҿын Наҭела, – бара бучастка
саннаҩсуа Баҭал иҳәон ҳәа исабҳәахьаз ажәақәа аасгәа­
лашәоит: «ачаирҭақәагьы аԥшқа иҩызоуп, анапы рыдкылара рҭахуп» иҳәон.
–Ишԥазури, нан, сабацари, сара сыԥсы ҭоу џьыбшьома?
Баҭал данԥсы нахыс саргьы сыԥсит...
– Ибҳәо хәарҭам, Даду, Баҭал дымԥсӡеит... Ус иҟоу ауаа
ԥсра рықәӡам, уи инижьыз ахьӡ, ҳажәлар ирхашҭуам...
Ҳаргьы араҟа Баҭал ихьӡ каҳмыжьроуп.
– Уи шԥа? Инышәынҭра ҟаҳҵап ҳәа аума исабҳәо?
– Мап. Баҭал ихәамц иара иихьчоз анышә иамоуп.
Уи инышәынҭра иахагылоуп абаҟа. Амҩасҩы даннаҩсуа
ихылԥа ааихихуеит... Сара исҭаху даҽакуп... Баҭал
игәаларшәаразы ибаҟаны иҟалароуп абраҟа инижьыз
аус ашьҭыхра.
Аҩыџьагьы неины агәараанда инадгылеит. – Сара
ус сгәы иҭаӡам, – лҳәан, Даду Наҭела дналхыԥшын
281

хара днаԥшит, – абраҟа иҳазгылоу аҩныжәқәа ҭины
сыҭҳмадагьы саргьы уахь ҳцарц сҭахуп, с-Баҭал дызмоу адгьылахь... Сыҭаҳмада цқьа дақәшаҳаҭым, аха
дақәшаҳаҭхароуп...
Ибҳәо закәызеи, Даду?! Баҭал игара ахьбырҵысуаз
ахәышҭаара бҭирцу?! Баҭал ихьӡи ижәлеи зниҵаз, аӡыхь
иахагылоу аҵла ԥшӡа еисышьыжьымҭан ибымбаларцу?!
Быҷкәын ииааӡаз ачаирҭақәа аанбыжьларцу? Мап, Даду,
исызхаҵом... Базымхәыцзар акәхап бара исабҳәаз ажәа.
Дадуи Наҭелеи агәараанда иадгыланы ианеицәажәоз
аамҭазы ақалақь аҿы Баҭал иаб Еснаҭ апартиа араиком
аҿы дтәаны араиком амаӡаныҟәгаҩ иацәажәара даҿын.
– Баҭал иан лгәырҩа ззымдыруа дарбан, – иҳәеит
араиком амаӡаныҟәгаҩ Мамиа, – аха агәырҩа аҽаҭара
аҭахӡамызт... Агәырҩа знык уҽоуҭар, арҩаш иаҩызоуп,
иужәланы уагоит.
– Мҩакы сықәуҵароуп, Мамиа, сара схала иҟасҵаша
ҳәа акгьы збом... Сымч лықәхом... Ларгьы дрыцҳахеит, –
аӷьаҵәыӷьаҵәра даҿын Еснаҭ.
– Уаҵәы снеиуеит шәколнхарахь... Ачаи бригада абригадир дамаӡам макьана, ус ами? Аколнхацәа реизараҿы
Даду днеиратәы иҟаҵа... Сара ишуасҳәаз лоуҳәар днеиуеит аизарахь, – абас иҳәан Еснаҭ инапы ааимихит Мамиа.
***
Аколнхара «Ахақәиҭра» иалоу аколнхацәа реизара
иалгарц рацәак рыгӡамызт. Аколнхара ахантәаҩы Манча ажәа аниҳәоз ихаимыршҭит Даду аусурахь дшымнеиуаз атәы, лара илыдыԥхьаӡалаз аучастка анапы адкылара шагхаз, аколнхара аправление рҳәатәы рацәак
дшазымхәыцыз. Аизараҿы игыланы ицәажәоз анхацәа
ирҳәоз лара илмаҳаӡозшәа, лхы лықәыжьны дтәан Даду.
– Мап, сара исызхаҵом, зыхьӡ араион зегьы аҿы
гәырдугас ирымаз, ачаи бӷьы ҿыхҩы замана абас мацара даанхап ҳәа, – иҳәеит Манча иажәа данала­
282

гоз аламҭалазы, – араион аиҳабырагьы ҳара иҳақә­
шаҳаҭхеит... Ҳаправление ирыӡбеит ачаи бригада
иахьарнахыс ҳтәыла афырхаҵа Баҭал Мрамба ихьӡ зху
абригада ҳәа ахьӡаҳҵарц.
Даду ашацаҳәа лхы дҩахан ажәлар днарылаԥшит.
«Баҭал дсымам, аха шәара шәсымами сыҷкәынцәа!» –
абас лҳәазшәа лыблақәа ахаара аархыжжылеит.
– Баҭал ихьӡ зху абригада ахьӡ лашәмырҟәын, – иҳәан
араиком амаӡаныҟәгаҩ амашьына данҭалоз Даду лнапы
аалымихит.
...Ачаиҿыхра
иасакьаҳәымҭан.
Есышьжьымҭан
ацәыла­шаразы Даду днеиуан аҳәса драԥгыланы ачаир­
ҭахь.
Аусура Даду илханаршҭит лгәырҩақәа. Есымша
ачаирҭа иааҭыҩуеит аҳәсахәыҷқәа рашәаҳәабжь:
...Агәадура бымаз Даду
Аусураҿ бымцахо...
Агәырҩаҿы акәӡам ауаҩы игәаҟра ахьихашҭуа.. Зхы
иақәиҭу аџьабаа қьиа ауп агәаҟра шьҭазырбауа, амра
цаҳәцаҳәуа иаазхаԥхаз аӡаӡеиԥш.

УАХЫК ЗНЫ
I
– Ари, ҳколнхара еиҳабыс ҿыц далаҳхит, – иҳәан,
ивараҿы ақды иқәтәаз, Бадра днеиҿаԥшит аҭаҳмада
Сеидыҟ.
– Уи дызусҭада? – дҵааит Бадра.
Еибадырбоз ахаҵа адәыӷба амардуан днаҿалеит.
– Ладикәа иами мшәан, Акаба... Лагәлаа рымаҳә...
Аҽыҩ бзиақәа ныҟәызгалоз... дышԥаузымдыруеи?
Хьылқан лԥаԥса.
283

– Уи уажәы дызбама, саб... Нас уажәы?
– Уажәы ҳара ҳколнхара хантәаҩыс далаҳхит, – иҳәан
иҭаҭынжәга иҭаз асабақәа ааҭиршәшәан дырҩегьых
аиҵаҵара далагеит аҭаҳмада.
Сеидыҟ аколнхара «Ԥхьаҟа» далалеижьҭеи акрааҵ­
уан, иуаҩра днахыԥахьан, абыбш еиԥш ихахәы шлахьан, сааҭыбжак днаудтәалар иара икәалаԥгьы уара
укәалаԥгьы ҭаирцәуан – аҭаҭын лҩа, иара иԥсыԥ
алагаҩагара еиԥш ибон. Аха иара убасгьы уи ихы дахашшаауамызт: есқьынгьы ихы игәы дақәгәырӷьон,
ишьамхы ҵарын, аҿар дреикануан. Иара даныҟоу, ашәа
ахапа аӡәы иирҳәомызт. Аусураҿу? Уи иаԥызгауаз
дмаҷын: ица есышықәсагьы аџьықәреи агхомызт,
игҿыҩра ахшхырҵәы амҵәаӡомызт, иԥацәа аҩыџьагьы
Ҭамсагәи Бадреи аҵарахьы ишьҭит: Ҭамсагә Москватәи
ақыҭанхамҩатә академиа дҭан, Бадрагьы Ҭбилистәи
аиндустриатә институт далгеит.
Бадра дызҭаз аинститут даналга, дышиашаз аколнхарахь дхынҳәит. Уи иааира дазыԥшын Додлантәи адәыӷ­
ба станциаҿы Сеидыҟ, дыштәаз ауп астанциа иаадгылаз адәыӷба дшынҭыҵыз Бадра. Аби аԥеи реиԥылара
аҭаҳмада иблақәа аарцәаакит, аха игәы ааԥсахны
иԥа днаидгыланы ашәшьырахь рҿынархеит, иааираны иҟаз аколнхацәа рмашьына иазыԥшырц. Урҭ араҟа
итәаны ишеицәажәоз ауп Қәмарчаа рколнхара ԥасатәи
ахантәаҩы Ладикәа Акаба, итәаны еицәажәоз аби аԥеи
гәамҭаӡакәа дшынарывҟьаз.
Ладикәа адәыӷба дҭалаанӡа Бадра ила ҭраа уи
дизыԥшуан, нас иаб иахь даахьаҳәын ус иҳәеит:
– Дызлазбо ала згәы еицҳауа уаҩуп.
– Ус ауп ҳаргьы ҳгәы ишаанаго, – иҿы азна лҩала
иааирҭәын ашьшьыҳәа инауишьҭит Сеидыҟ. – Қәмарчаа
рколнхара данеиҳабыз агазеҭ цәажәар иӡбахә акәын
иаҳәоз, хлаԥшҩык дцәажәар Ладикәа иколнхара шәа­
ҿыԥшы иҳәон.
284

Бадра игәалашәон Ладикәа Акаба Қәмарчатәи
акомҿар данреиҳабыз. Усҟан Бадра дмаҷын, апионерра далан, аха уи дахьҵарызи, инапы ианырҵоз
дацәымаашьаӡакәа иахьынаигӡози, ицәажәара агәырҵ­
ҟәыл ахьаҵеиҵози рзы акомҿараа бзиа дырбон, Ладикәа
иакәзар уи Бадра иеиҳәалон «слыгажә хәыҷы» ҳәа.
– Гәыԥҵәарак ззымдыруаз абри диеиԥшны дсымбацызт, – Ладикәа ихасиаҭқәа гәаныла иааигәалаиршәеит
Бадра. Абрагьҩы Арзаҟан иааидибалазеи усҟан...
Акиносахьақәа реиԥш нҵырак рымаӡамкәа иқыџь­
қыџьуа Бадра иҿаԥхьа имҩасны ицауан Ладикәеи
иареи еизааигәаӡаны аус анеицыруазтәи ахҭысқәа.
Абар абрагьҩы Арзаҟан... Қәмарчаа зҭаирԥшызеи
уҳәара­уазеи?! Аколнхара иалалаз анхацәа амҩа рызкны ирҳәуан, аҽы бзиақәа ӷьычны даҽа раионк ахь
иганы иҭиуан... Цәгьа дырны, бзиа ҟаиҵомызт. Аха
ҿҳәарак-ҿҳәарак зегьы ирымоуп... Арзаҟангьы иҿҳәара
дзахымԥеит. Уи шыҟалазгьы абасоуп. Хәылԥазык зны
Ладикәа араион ахьынтә дхынҳәит, игәы ԥжәауа.
Аусҳәарҭаҿы иибаз акомҿараа ааизиган ацәажәара далагеит: араион аҿы ҳалақәа ҳазцәыргом, «шәыбрагьҩы
ччиа иахьанӡагьы дышәхыччауа абна дылоуп» рҳәоит,
аҭыԥантәи акомҿар шәгәы излауазеи рҳәоит... Ажәак
ала, азыӡырҩраҵәҟьа уацәыԥхашьап...
Ладикәа иажәақәа акомҿараа рӡамҩақәа аарҟаԥ­
шьит...
– Аиаша рымҳәеи...
– Абрагьҩы ҳицәшәо џьыршьоит...
– Уаханатәгьы Мақьазҭоу архәараҿы амҩа ҳшәыркы...
Аӡәи-аӡәи еизымӡырҩӡакәа аууҳәа иааилалеит.
Даҽа ҩымчыбжьа рыҩнуҵҟала Арзаҟан иҩнапык­
гьы дырҩахеит аҵхыбжьон хәҩык акомҿараа аникәша.
Усҟан абрагьҩы иҳәынҷара еиҵызхаз, иназыгӡаз
Ладикәа Акаба иакәын.
285

Абарҭқәа зегьы Бадра иааигәалаиршәан акыраамҭа
ҿымҭӡакәа дтәан.
– Уи бзиоуп, аха шәара шәколнхара аусқәа
зеиԥшроузеи? – аҭаҳмада игәы шымҩаӡоз иԥа дҵааит.
Сеидыҟ ацәажәара далагаанӡа хынтә раҟара дкажь­
цәеит, аӡы иҿы иҭиршазшәа. Нас ишьапԥынҵа ааирҟат­
ҟатан Бадра днеиҿаԥшит: «актәии аҩбатәии абригадақәа
еисаны аусура иаҿуп, рымхқәа алтар реиԥш еилагылоуп
еиқәаҵәамҳаҳараӡа».
– Бригадирцәақәас иҟада уаҟа?
– Актәи – Ражьден Ҵышәба деиҳабуп... Аҩбатәи –
Кәыта Жанаа... Макьана иҷкәынцәаӡоуп, аха Гәыгәыни
Татеии шаҟа ираԥысыз убоит.
– Ҳы! – дааԥышәырччеит Бадра, – Ражьдени Кәытеи
реиԥш иҟоу акомҿараа иантәоугьы идырҿиауа аус
Гәыгәи Татеии ԥхыӡлагьы ирымбацт.
– Ус акәхап дад... Урҭ аҩбригадак абас иҟамзар зынӡак
ахьымӡӷҵәҟьа аагон... Аха...
– Егьырҭ абригадақәа? – иаб иажәа днаԥылеит Бадра.
– Ахәбатәи – цәгьам-бзиам. Амала Гәыгәи Татеии
рыбригадақәа роуп акәымзар... Аџьықәреи иларымҵаз
ларҵазшәа ҳхантәаҩы дыржьан аиҳабыра авба ирҭеит,
имаҵурагьы дамаҳхит... Саргьы снапы сҩахеит иамхразы, – даақәыԥсычҳаит аҭаҳмада.
Бадра илахь шеиқәиҵаз аниба, Сеидыҟ иԥа днеиҿаԥ­
шын ус иҳәеит: «сара исааӡаз амхы убандаз, Бадра...
Рышәара саџьанк инеихеит, ҩба-хԥа лаԥҟьа зҿам уба­
ӡом».
– Изхәарҭоузеи, егьа уҳәаргьы ахԥатәи абригада
ауми узлоу?
– Ус ауп ааи, зынгьы абригада бзиақәа срылалап ҳәа
иақәскын, аха ирымуит.
– Ус ҟауҵаргьы уиашахомызт, – иҳәан иаб днеиҿаԥ­
шит Бадра.
286

– Избан?
– Избан уҳәама? – дҵааит Бадра, – аусуҩ бзиа аус
ахьымариоу днарышьҭӡом, зегьы раҵкьыс иахьыцәгьоу
ауп дахьдәықәырҵо. Шәыбригадир Гәыгә Шәлымба
инапхгашьоуп шәҩызцәа ԥыҭҩыкгьы ирусушьоу...
«уеинҟьашьа сыкәашашьоуп» зырҳәои?! абри азоуп.
Ҵабыргуп, акәашаҩ бзиаҵәҟьа анапеинҟьашьа бааԥс
деиланагаӡом, аха шәара шәҿы зегьы ибзиаӡаны
изыкәашаӡом, насгьы ирыхәҭаз аинҟьашьа анырымба
ахьымӡӷ шәдыргеит.
– Макьаназы ҳгәы каҳажьуам, Ладикәагьы даҳзааит...
Анхара аамҭа абжакы еиҩаҳамшаӡацт... Издыруада аринахыс арыӷьарахь ҳхынҳәуазар?!
Аҭаҳмада ацәажәара даҟәыҵны дыштәаз, ихы
дааҩахеит.
– Сара исхәыцуа акы ауп... Аколнхара бааԥс ҳәа
ирԥхьаӡо ҳколнхара сынтәала еиӷьхартәы Ладикәа
изыҟаҵарушь?!
– Аколнхара бааԥс ыҟаӡам; анапхгаҩы бааԥс иоуп
иҟоу, – авожд иажәақәа ааигәалаиршәеит Бадра, – аха
уаангыл, ухала еилукаашт урҭқәа зегьы.
Аби аԥеи шеицәажәоз игәарымҭаӡеит иззыԥшыз амашьына шаарывалаз. Ашофер имашьына анааникыла абжьы иргеит, арԥыси аҭаҳмадеи ҩаҵеибарҟьеит.
Бадра ичамаданқәа аашьҭихын амашьына днақә­тәеит.
Сеидыҟ ишимуаз ашофер днаивадыртәеит. Амашьына
асаба ргыланы аҿанынанаха Сеидыҟ аӷьра далагеит:
«зегьы дара рами, ашофер уиватәазаргьы амашьына
хыхь уақәтәазаргьы... Иамур араҟа абензин фҩи ашоуреи уаҩы дырхәаҽуеит».
Сеидыҟ уажәы ибахызма аҭыԥ ахьҭынчроуи иахьҭынч­
рами, аха иаҳаракгьы дзарӷьуаз, уи шықәсык иимбаӡацыз
иԥа дахьиватәамыз акәын. Уажәы-уажәы даахьаҳәуан.
Изқәа здыз асаркьа далԥшуан Бадра иҟаиҵо, итәашьоу
287

гәеиҭаларц. Уи аамҭазы Бадра амашьына дангыланы
акәша-мыкәша аҽаҩрақәа дырзыԥшуан: џьара-џьара
амхқәа еинчыланы азҳара иаҿын, аԥша ҟәанда анаарыслак амшын цәқәырԥақәа реиԥш зны армарахь инахытаруан, даҽазныхгьы арӷьарахь инеизыҩҩуан. Бадра
идыруан, уи иибоз амхқәа даҽа колнхарак ишатәыз.
Иара убас шакәызгьы ихы иҿы аччаԥшь ықәыжжы,
игәы гәырӷьауа, игәазырҳагаха аӷьацара иаҿыз аҽаҩра
дазыԥшуан. Игәы ианаҳәон: «алакәқәа рҿы акәын абас
иҟаз ачашә хазына аӡбахә уаҩы иахьиаҳахьаз. Уажәы?
Уажәы ауаҩытәыҩса, алакә иаҳәоз ҵабыргитәит. Ари
зыбзоурада? – Бадра игәаныла ихы дазҵааит, днаԥшыааԥшит, аха аӡәгьы димбаӡеит. Иара дзықәгылаз аидара
шьҭыхга машьына иавҟьаны ицозшәа ибон аҽаҩрақәа
ҵыхәаԥҵәарада. Аџьықәреи илаԥш нахыԥар, аҭаҭын
плантациақәа ааиҿагылауан, ачаирҭақәеи абаҳчақәеи
днарывҟьар, атунги аӡахәаҭреи ибон. «Абарҭқәа зегьы
зыбзоурада?» – иҳәан ихы дырҩегьых дазҵааит.
Арԥыс минуҭк аҩнуҵҟала џьаргьы дымԥшуа дгылан.
Иара иҿы ахьхаз ивҟьаны ицоз аҽаҩрақәа рахь акәын.
Аха абла мацарақәа акымзарак рымбаӡозаап, агәаҭеи
ахшыҩ ҵари рымамкәа. Уи ихәыцра дагәылашьшьы,
датәнатәны дшыҟаз акәымкәа, даацәарҳазшәа ихы
дҩахан имаха-шьаха ааиҵиршәшәеит. Игәы аџьыба
иҭаз аблеҭ ҟаԥшь ааирӷәӷәеит, нас днахьаҳәын аԥсабара
аҩадатәи аганахь днаԥшит хараӡа, аха иибоз ашьха дуқәа
ракәын: зегьы инархыҳәҳәоз Ерцахә ашьха акьатрацә
ауапхәылда шкәакәа ахарԥоушәа егьырҭ ашьхақәа
ирхаҩон. Урҭқәа рнаҩс уи акымзарак ибаӡомызт блала,
амала ихәыцра зегьы аҽеизакны акырӡа хара инеихьан. Еимдауа Кремльтәи абаагәара иаван, ахьтәы иаҵәа
иаҵаԥшуан. Амавзолеи аҿы инеины згәы раҳаҭны ицәоу
ауаҩ ду инаиҿаԥшуан, нас уахгьы ҽынгьы ԥсшьарак
ҟазымҵо, ауаатәыҩса рразҟы ачаԥара иаҿу ауаҩ иҟын­ӡа
инеины акыр аамҭа аҽааннакылон.
288

– Арҭқәа зегьы зыбзоуроу иара иоуп, – иҳәан Бадра ихәыцра даналҵ игәеиҭеит иаб дызлоу аколнхара
асанӡӷәқәа акырӡа шьҭахьҟа ишаанижьыз.
– Еҳ, сабиц, исызгәамҭаӡакәа срывымси ҳколнхара
аплантациақәа жәпакы, – ҳәа иаагәнигеит арԥыс. Уи
аамҭазы амашьына акабина ихы аакылирҳәҳәан Сеидыҟ
ҿиҭит: «Уарӷьарахь унаԥшишь». Бадра даақәҵәиааит.
– Нахьхи ара ду злагылоу сара сымхоуп, – иҳәан
деиҭанатәеит аҭаҳмада.
Изшаз исасуп иҳәеит гәаныла Бадра, уарҭалк иаҵа­
накуаз амхы еиқәаҵәамҳаҳараӡа алтар реиԥш еилагылан.
Аҩны данааи сааҭк аҟара иани иаби драцәажәон.
Ашьҭахьы, амаҭәа ҿыцқәа ааишәиҵан, иҽеилаҳәа-иҽеи­
лаца аколнхара аправлениахь дцеит. Уаҟа аӡәымзар
аӡәгьы димбаӡеит, аправление ашә ыҵарҟаца иаркын. Аколнхараҿы ҳасабеилыргаҩыс аус зуаз Маҟәала
налзаарыгӡа зегьы ачаи ҿыхра иҟан. Бадра аколнхара
аконтора ааныжьны ачаи бӷьы адкыларҭа апункт ахь
дышнеиуаз, ашкол данадгыла, иҽааникылт. Днаԥшыааԥшит. Ашкол аремонт азырухьан, ауасҭацәа икарыжьыз
ацәыцә ахыбра акәша-мыкәша икажьын, ақыдсаҟәақәа
ана-ара ишьҭан. Бадра идырит ашкол аремонт азыҟаҵара
уажәы аакьыскьа ишалагаз. Ҩ-уардынк мҿыла ирҭәны
ашҭа иҭалеит.
Уи дгәазҭаз аколнхацәа Кәытати Кәаташьи руар­
дынқәа ааныркылан иара иахь рҿынархеит аԥсшәа
иарҳәарц, иаргьы даарԥылт, аԥсшәа ааибырҳәеит.
– Аӡы ашьҭрахь ихынҳәуеит рҳәоит, уаргьы убас
акәхап, – иҳәан, Бадра ижәҩа днасит Кәаташь.
– Аӡы ашьҭрахь ихынҳәызаргьы иқәнаганы иҟана­
ҵеит – ҳәа иажәа налеиҵеит Кәытат.
Аколнхацәеи Бадреи акыраамҭа еицәажәон, ашьҭахь
Кәытати Кәаташьи руардынқәа амҿы рықәхра ианалага,
Бадра иҿынеихеит ачаи бӷьы адкыларҭа апункт ахь.
289

Апункт азал ду чаи бӷьыла иҭәын, ачаи ҿыхцәа уажәыуажәы ркалҭқәа чаила ирҭәны иааҩнашылон, акапанҩы
Џьамфер (аибашьра аинвалид) дгәамҵ-хамҵуа далагон
акапантәқәа анеиқәылалак. Зегьы ртәы капанны даналга «оҳ, гәышьа» иҳәан, ичабра илахь иахьшьуа иҟәардә
днықәтәан зыԥхьара даҿыз ашәҟәы аҿы ааиртит. Уи
аамҭазоуп Бадра данааҩнашыла.
– О, о, абри ауп культурала аусура захьӡу. Уа мшыбзиа
Џьамфер, – акапанҩы дааиԥырагылг Бадра.
– Бзиара збаша Бадра, уахьца уаалеит, ушԥаҟоу сылашара, – иҳәан, Бадра инапы ааирхыџхыџит Џьамфер!
Аиҩызцәа акыраамҭа аицәажәара иаҿын.
– Ачаи ҿыхцәа рацәаҩума уажәы? – дҵааит Бадра.
– Ҩажәи жәохәҩык шьыжь аахыс аҿыхра иаҿуп.
Бадра игәы ааҟанаҵеит иаҳаз ажәабжь:
– Ҵыԥх ачаи ҿыхразы инеиуаз хәҩык-фҩык ракәын
уажәы? – иааџьеишьеит уи.
– Мчыбжьык ҵуеит абас аусура иалагеижьҭеи. – Зегьы зхароу Ладикәеи Ҭамели роуп, – ихы-иҿы аччаԥшь
иаарԥшӡеит акапанҩы.
Уи аамҭазы адәныҟа игаз аԥҳәыс бжьы Бадра игәы
аарӡыӡеит.
– Ашкол акәша-мыкәша иахьа иаҳрыцқьароуп,
шәнеила сшәыхьӡоит – ҳәа Сусана лыбжьы геит.
– Ари акомҿартә хәҭалагала лшәарцоуп дзаауа, –
иҳәан, Бадра днеиҿаԥшит Џьамфер.
Сусана ашә даалагылеит.
– Бадра... Бадра, уабаанагеи?
– Ааи, сара соуп Бадра, – иҳәан, Бадра аԥҳәызба
дналԥылт.
– Иахьа уаауеит ҳәа сыҟаӡамызт.
– Саргьы ус акәын, аха... иҳәан Бадра ацәажәара дналагеит.
Арԥыс иҭахын шықәсык иимбацыз аԥҳәызба ҩбаҟа
жәа налеиҳәарц. Аха Сусана лус даналга «бзиала» лҳәан,
лҿыналхеит аҵаҩцәа дрыхьӡарацы.
290

Бадра ибон Сусана лкалҭ шьқьыруа амҩахәасҭа даныланы дышнеиуаз, арԥыс даақәыԥсычҳан аҩныҟа
иҿынеихеит.
II
...Сеидыҟ иучасткаҿы аԥшаӡақәа ааланаԥсеит. Иара
ишықәс ахьырацәаз азы егьырҭ аусқәа рахь днаргаӡомызт,
убри азы иааирыхыз аџьықәреи уахгьы-ҽынгьы деимдауа далан. Џьара машәыршәа зхы иҩахаз ҭырасык ибаргьы еигәышә рыхха дасуан. Џьықәреи шьаҭак хынаашәа
анибалак уи ииашаны ашьапы иқәимыргылакәа
даԥырҵуамызт. Аԥшқа бзиа иан дыширгәырӷьауа еиԥш
аҭаҳмада иааирыхыз аџьықәреи гәырӷьахәыс иман. Аха
Сеидыҟ игәырӷьара зны амҟәыл аахаԥеит: уахык амш
цәгьахеит, ақәа кыдҵәаны илеиуан. Амхы иавҟьа инеиуаз, арҩаш хыҵын амхырҭа иалалеит. Уи ауха, Сеидыҟ
цәамҩахәк ҟамҵаӡакәа, иҭаацәа «иаԥца» амхы далан.
Ауха шаанӡа амхы аҩаршьҭрақәа алгара иаҿын аҭаацәа.
Усҟантәи аҵх азы аҭаҳмада ихигаз агәырҩа аӡбахә
қьаадк анҵара уадаҩуп. Хәаха инеиԥынкыланы аԥхыӡ
бааԥсқәа дрылан аҭаҳмада.
Ладикәа Акабеи аколнхара аҿтәи апарторганизациа
амаӡаныҟәгаҩ Ҭамели назлаз анхацәа рымхқәа рахь
имцар уи ауха аԥхасҭа маҷымкәа иҟалон. Зегьы ракәым,
мызки бжаки рышьҭахь уажәы аԥхьа зегьы иреицәоуп
ззырҳәоз, ахԥатәи аԥшьбатәи абригадақәа рбригадирцәа
амшцәгьа ауха шаанӡа рбригада иалаз анхацәа
ираԥгыланы аусура иаҿын. Адырҩаҽны аколнхацәа
реизараҿы Ҭамел иабжьгарала, Ладикәа алыԥха риҭеит
Гәыгәи Татеи: урҭ ирықәнагаратәгьы рхы аадырԥшит арҭ
аҩымз рыҩнуҵҟала... Бадра дшааизҵәҟьа адырҩаҽны
аправление реизараҿы иҳәеит ахԥатәи абригада ицхыраара адиҵарц шиҭахыз. Уи даараӡа еигәырӷьеит
аправление, еиҳаракгьы уи дақәгәырӷьеит Ладикәа. Ба291

дра абас аниҳәа апарторганизациа амаӡаныҟәгаҩ Ҭамел
даақәгылан иажәа налаиҵеит: «ус акәзар аҩбатәи абригада сара садгылоит». Ҭамел иааҭкааҵәҟьаны имҳәеит, аха
иара убасгьы Бадра еиликааит арҭ ажәақәа ирыҵаркуаз:
аҩыџьагьы гәаныла аицлабра рыбжьарҵеит.
Абар уи аахыс мызки бжаки ҵуан, Татеи Гәыгәи иубар иузымдыруа рҽыҟарҵеит: иламҵакәа иаанрыжьыз
адгьылқәа аандала ихыркааит. Аӡын арахә рыфатә азы
аҭәа замана рааӡеит. Аҩбригадакгьы еицлабны есышьыжь ашацкыразы аусурахь инеиуа иалагеит.
Ԥасашәа зны Сеидыҟ «аколнхара бааԥсы» ҳәа
дзыхцәажәоз, уажәы араион аҿтәи аколнхара беиа­
қәа иаарышьҭаххуа инеиуан. Аха Ладикәа иеиԥш Бадреи Ҭамели ирдыруан, аколнхара «Ԥхьаҟа» аԥхьатәи
ашьаҿа мацара шакәыз иҟанаҵаз, аколнхара беиақәа
ирывагыларцы ахы аарԥшразы ашьаҿақәа маҷымкәа
ишыҟаҵатәыз. Иара убри амҩа иаша ианылт «Ԥхьаҟагьы».
Бадра ацхыраара зиҭоз Гәыгә ибригада иазылаз
аџьықәреии аҭаҭыни егьырҭ аҽаҩра бзиақәа ирыхьӡеит.
Зегьы ракәым, Сеидыҟгьы имхы иаԥыргар ҳәа дацәшәа­
ны абригада адгьылқәа рҿы днеиуан есымша: зны Бадра
диҭахушәа, даҽазныхгьы быца ҿара дцозшәа ихы дырбауа.
Хәылбыҽхак зны Сеидыҟ, амӡырхаҿы дтәаны дыш­
хәыцуаз, Бадра дааивалеит. Арԥыс абригадаҿынтә даауан. Уи аҽны Гәыгә ибригада аҭаҭын ахәбатәи аҿыхра
иалган, зегь раԥхьаӡа аҭаҭын рцәа архиара иалагарц
еибырҳәеит.
Сеидыҟ, дтәаны дахьхәыцуаз, Бадра дшааиз изгәам­
ҭаӡеит. Аха арԥыс иаб дааидгылан «оҳ, гәышьа!» аниҳәа
ауп, аҭаҳмада ихәыцра данаалҵ.
– Унзырхазеи уара? – иԥа днеиҿаԥшит Сеидыҟ. –
Гәыгә иџьықәреиқәа иҟарҵауагьы збоит, аха «Сеидыҟ
иаԥаагоит» ҳәа шәгәы иҭоу башоуп, – иҳәеит уи.
292

Бадра аҟырҟырҳәа дааччан иаб иаԥхьа днатәеит:
– Лаҳлар аҩыҵа иамоу аџьықәреи ааигәа иубахьоума? – дҵааит аԥа.
– Ных, уанӡа сымнеиӡацт аакьыскьа, избан,
ибааԥсхама?
Бадра деиҭааԥышәырччеит.
– Х-лапҟьак зҿам џьықәреи шьаҭакгьы убаӡом..
– Иумҳәан, џьушьҭ! Нас Гәыгә исаԥигарцу?!
– Уи атәы сыздырам.
– Зегьы зхароу уара уоуп, аԥа бзиа абас аума
ишыҟаиҵо? Унџьнырхазар ақалақь ахь уцандаз...
– Уцәажәашьоузеи мшәан, Гәыгә ибригада аҽаҩра
бзиахар, уара иуцәызгода... Сара сынџьнырра ҳәа узҿу,
уи абас ауп ишыҟоу: дук мырҵыкәа ҳарҩаш аҿы аусура
салагоит, аиҳабыра ирҳәо сазыԥшуп.
– Ыы, иамоукузеи ҳарҩаш?
– Ҳаимакқәа рацәоуп... Акы иаԥсаӡамкәа илбааҟьа
иахьлеиуа угәы иалаӡами? Умхы иазнаузгьы ухашҭыма!?
– Уи са исыздыруам, амала Гәыгә сиҵаурхарц уаҿуп,
Гәыгәҵәҟьа!
– Избан, «Гәыгәцәҟьа» зуҳәазеи саб, уигьы дуаҩыми!
– Ибригада зегьы иреицәаны ианыҟаз аахыс рацәак
ҵуама? – даақәыԥсычҳаит аҭаҳмада.
– Абааԥсра иалҵны абзиарахь инеиз, уи дфырхаҵоуп.
Ацхыраара игын, анапхгара ицәмаҷын.
– Иагьа ҟашәҵаргьы сара суарҭал шәзаԥысуам.
– Ус ҟаларгьы хьӡуп ҳколнхара азы!..
Аҭаҳмада ԥыҭрак дхәыцуа дтәан, нас Бадра
диҿамԥшӡакәа дҩагылеит абас ҳәаны: –ҽаҩраҭагалан
еибаҳҳәап, уажәы уаала какалкра.
III
Ашьха ҿыцәқәа ршьапаҿы еиҵыхәхәа ишьҭоуп
дәҩанатәи адгьылқәа. Ана-ара архақәа рҿы зҽеизакны
293

инхауа анхацәа – дәҩанаа ҳәа ирышьҭоуп. Ари ахьӡ
уажәраанӡагьы ирыххалеит. Амшын ҿықәқәа ирԥну
ауаа дәҩанаа ирхыччаны, «ацхафацәа» ҳәа рарҳәалон
ԥаса. Избан акәзар аколнхарақәа ҿиаанӡа дәҩанаа
занааҭс ирымаз ашьхааӡара акәын. Аџьықәреи ироуаз рызхаӡомызт азы, ӡынрак ааҟалар урҭ раҳаҭақәа
цхала ирҭәны архақәа рахь ицалон, ԥуҭк ацхеи, хәԥуҭк аџьықәреии еиҭнырыԥсахлон. Аха урҭ уажәы аӡәы
дырхыччартәы иҟаӡам: қьаррак злаӡамкәа ишьҭаз
адгьылқәа рҵәыгала идырԥсылеит, есышықәса заарыхра иалагаз аҽаҩра, дара реиԥш даҽа қыҭак абаратәы
иҟалеит. Аха араҟа урҭ ргәы дыртәахуазма. Аибашьра ашьҭахьгьы аарҩара цәгьа иҟалаз адырҩашықәсан
дәҩанаа рхы иадырҵеит қәмарчатәи аколнхара иалоу
Самԥал Қәҭарба аӡәаӡәала иацлабрацы. Самԥал аарҩара
аныҟаз ашықәсан хаз ҷыдала уарҭалк леиҵан 500 ԥуҭ
аџьықәреи ҭигеит. Ари џьашьахәс ирыман дәҩанаа.
Убри азоуп Самԥал ҳиаԥысуеит ҳәа ахыдҵақәа ганы
аусура изаҿыз даргьы. Игәҭакы аӡәгьы иамҳәаӡакәа
аҭаҳмада Сеидыҟ гәаныла иҭахын аҽаҩра дуқәа аазрыхыз ауаа ираԥигарцы «иаур бзиоуп иамургьы абжьарауаа рышьҭахь сгыларым», – иҳәон уи, иҭаацәа дрылатәаны
данцәажәоз.
Ааԥынра аныҟала аҭаҳмада зегь раԥхьа имхы
ицәаӷәеит, илеиҵеит, арҵәыра дамеигӡакәа иалеигалт.
Аха Сеидыҟ игәҭакы дук мырҵыкәа еиликааит Ҭамел.
– Ус анакәха иуцәызӡом, Самԥал иаԥызгарц сгәы
иҭоуп, – иҳәеит усҟан Сеидыҟ. Аҭаҳмада иажәақәа игәы
инахәеит Ҭамел, аха рацәак иамҳәакәа уи нахыс илшарала Сеидыҟ ацхыраара ииҭон: арҵәыга маҭәахәқәа
иауратәы иҟаиҵеит, агроном дизынаишьҭит, амхы
аандақәа рзы абнаҿы абыца аниҿа, ауардын изирхиеит.
Абарҭқәа игәы ҟарҵан, аҭаҳмада зегьы ишраҳауаз имаӡа
иҳәеит. Усҟан иџьықәреи икаҳәҳәы аара иаҿын. Амхы
иазҳацыԥхьаӡа анаԥшцәа иџьаршьауа иалагеит. Абасгьы
рҳәон:
294

– Сеидыҟ имхы еиԥш дәҩанаа ақыҭаҿы иҟамлаӡацт
даҽа мхык. Уи иазҳауан, иӷьацон, аџьықәреи ҿалеит,
аҩара иалагеит. Дук мырҵыкәа «Ԥхьаҟа» рҽеизакны
рымхқәа рҭагалара напы адыркит.
Амра нӡаалеит. Аԥша хьшәашәа аԥсабара иқәын,
ашәаԥыџьаԥқәа рыбӷьы ҩежьқәа ҿыршәшәауа. Ҭамели
Бадреи аклуб ахь ишнеиуаз еиқәшәеит.
– Гәырӷьаҿҳәаша сыҭ, Ҭамел!
– Азин урҭама? Ишыҟалаз сауҳәарауазеи уаҩҵас.
– Азин мацара аума, – ацәажәара даҿын арԥыс –
уаҵәашьҭахь, ашәахьазы аусуцәагьы сзаауеит, ҩ-ма­
шьынак сырҭеит... Арҩаш ҵоуҳәароуп ҳәа сарҳәеит...
Аклуб аҿы иҟаз аизара ианалга зыҩныҟақәа рахь
инеиуаз анхацәа алашьцараҿы рцәажәабжь гауан абас:
– Акомҿараа рыбригадақәа рҽаҩра акәымзар Сеидыҟ
иуарҭал иаԥызгоз ҟаломызт...
– Ражьдени Кәытеи шфырхацәахо ҳәа уажәнатәгьы
снапы усҭап.
– Ыы, урҭ Сеидыҟ дызларыҵахазеи?..
– Сеидыҟ иааирыхыз уарҭалк ауп, егьырҭ шаҟа-шаҟа
десҭын аадрыхзеи?
– Усоуп, аха, – иҳәан даҽаӡәы иажәа налеиҵеит... Уи
аамҭазы ацәажәара иалагаз анхаҩы иажәа днаԥыҩлеит
даҽаӡәы:
– Ишәымбари, Сеидыҟ афырхаҵа ҳәа ахьӡ имоуазар.
– Гәыгәи иареи ирыбжьахаз 25 ԥуҭ роуп.
– Гәыгә деиҳахаргьы макьаназы уи ахьӡ даԥсаӡам.
Иҵегьгьы ихы ирқьиароуп.
Иҵх ҭынчын, амала нахьхьынтәи арҩаш абжьы
гәрымуа иааҩуан имақаруашәа.

АБЗАЗАРА АҞЫНТӘ АЖӘАБЖЬҚӘА
I
Ҽнак зны, ҳколнхацәа идыргылаз аҭаҭын казарма ду
ҳаҵатәаны аҭаҭын арыԥхра ҳаҿын. Арыԥхтә рацәаны
иҳаман, ҳаргьы – ԥҳәысгьы-хаҵагьы – ҳрацәаҩын
хыԥхьаӡарала. Аамҭа шьыжьын. Ҳрыԥхга гәырқәа цырцыруа, ҳарма жәҩақәа ирыҵышьҭны, аҷчаҳәа аҭаҭын
ҳрыԥхуан.
Иарбан усзаалакгьы ауаҩы дацԥыҳәаны ианиуа, игәы
ҿыӷьӡом, агәҿыӷьха иауӡом. Аха аказарма уҵатәаны
ашьыжь инаркны шьыбжьышьҭахьынӡа арыԥхра
уанаҿу угәы ҿыӷьӡом, амала даҽакала ухы убауа уалагоит. Атәара аҵкыс аҽага кны амхы урашәауазар иаҳа
еиӷьушьоит. Абасоуп сшыҟоу сара, шәара иахышәҳәаауа
сыздыруам аха. Иара убас шакәугьы, сара еиӷьасшьеит
аҭаҭын рыԥхцәа рыбригадаҿы аус зуларц. Избан акәзар
арыԥхцәа зҵатәоу аказармаҿы ауаа русура адагьы
ажәабжь еибырҳәоит, ажәабжь аӡәы ианиҳәауа, ацха
збаз ашьхыц саҩызоуп, ицәажәо сиԥырҵӡом.
Ҳара ҳколнхара «Аразҟы» ҳәа хьӡыс изаҳҭаз, амшыни
ашьхақәеи рыбжьара иҟоуп, ашьошьа мҩа бзиа авгоуп,
ақалақь рацәак иацәыхараӡам, афымцатә ҭелқәа ҳамхқәа
ирылганы игоуп. Ҳара ҳколнхарагьы афымцатә лашара
амоуп шаҟа аҭаху. Ианаҳҭаху, мамзаргьы ҳанеилахо, уахынлагьы аҭаҭын ҳрыԥхуеит иахьынӡаҳҭаху. Аха урҭқәа
ирзаауазеи. Аԥхьан ишәасҳәан еиԥш, аҭаҭын рыԥхцәа зегьы ашьыжь ҳааизан аусура ҳшаҿыз, «уа шьыжьбзиақәа»
иҳәан ҳказарма дааҵалеит ҳматрос.
Аԥхьаҩ, макьана дусмырдырӡацт ҳматрос ҳәа заҳ­
ҳәауа ауаҩ дызусҭоу, абар иаргьы, шәеибадыруаз!
296

Аибашьра ду аан аӷбаҿы деибашьуан. Ҳаӷа аамҭала
Крымтәи адгьыл бжьаха анаҳцәигаз ҳматрос ӷәӷәала
дырхәит иарӷьанапаҿы. Шьҭахьҟа ихьаҵыз ҳархәҭақәа
уи дрызгәамҭаӡеит. Иаргьы сааҭк аҟара ихы изымдыруа
дышьҭан. Ашьҭахь, ихы идыруа даналага, зегьы раԥхьа­
ӡа иибаз афашистцәа рсолдаҭцәа ракәын. Аха иара
дрымбаӡеит. Аамҭа ахәларахь инеиуан. Аматрос ихәра
цнапыкла иааҿеиҳәан, зны дҳәазауа, зны дныҟәауа,
ажрақәа ихы иархәаны, ақәыцрақәа рҿы иҽыҵәахуа
акырӡа хара афашистцәа дрыцәцеит.
Жәамш раҟара, ҽынла абнарақәа рҿы иҽыԥхьакуа,
уахынла дныҟәауа днеиуан. Нас абнақәа зыхьчауаз
ҭаҳмадак иҿы даанҿасит, ихәра уаҩҵас ихәшәтәырц.
Абри ауп ҳматрос иҳәамҭаны ҳара иаадыруа макьаназы, абнахьчаҩы даниԥырҵ нахыс дзыниази дзықәшәа­
зи ртәы иага иаҳҳәандазгьы – иҳаимҳәеит. Амала
уи данырхәыз инаркны ҩымзи бжаки анҵы ашьҭахь
Бриансктәи апартизанцәа рҟны дышнеиз ҳаиҳәеит
иаҳцәымӡакәа. Иаков ҳәа иарҳәон апартизанцәа, ҳара
аколнхацәа аматрос ҳәа ҳишьҭан.
Ҳматрос изшьапык имаӡамызт, алабақәа рыла
дныҟәон. Уаҩоук, гәышԥ ҟьаҟьак иакәын, ихахәы еиқәа­
ҵәан, ихы-иҿы еизадан, иҭбаан, иԥшӡан. Ҳколнхара
ааигәара игылоу аԥсшьарҭа ҩны аҿы даарышьҭит мыз­
каҟара иԥсы ишьарц. Абар жәохә мшы ҵуан, есышь­
жьымҭан ҳказармаҿы дааиуан, ажәабжьқәа ҳаиҳәон,
ҳгәы ирҿыӷьуамызт.
Ҳҭаҭын рыԥхцәа дрылоуп ԥҳәызбак – Анҭица ҳәа
лаҳҳәоит. Ҳматроси лареи ҳаҭыр еиқәырҵоит уаҩы
иааџьеишьаратәы: аматрос изшьапык ахьимам лара
даргәаҟуеит, дрыцҳалшьоит. Иаргьы Анҭица бзиа дибоит
дахьыԥшӡоу ази, ашәа бзианы иахьылҳәауа ази.
Ҳасас, аматрос аԥсшәа ааҳаиҳәан данынатәа, Анҭи­
ца ус лҳәеит:
297

– Ҳматрос, ҳгәы ааурҿыхап, ажәабжь бзиак ҳауҳәа­
рауазеи.
Иаков ҿымҭӡакәа ԥыҭрак дтәан, нас ихы дааҩахан,
ибла аариашаны Анҭица дналҿаԥшит.
– Ибзиоуп, бара бзыҳәа ажәабжь аҳәара акәым,
ажәҩангьы сықәлап... Уара угәы ишԥаанагои Адамыр? –
иҳәан нас саргьы даасҿаԥшит.
Абасала ҳматрос ажәабжь аҳәара далагеит. Ашьыжь
инаркны шьыбжьаанӡа, ԥшьымш инеиԥынкыланы
ажәабжь­қәа рҳәара даҿын. Иара иҳаиҳәаз ажәабжь­
қәа ирыцымҵакәа, иагьрыгмырхакәа ақьаад ианырҵеит
ашьҭахь. Абар уи иҳаиҳәаз ажәабжьқәа:
– Аукраина қыҭа Голубовка захьӡу аӡбахә шәмаҳаӡац­
зар ҟалап. Саргьы уаанӡа уи аӡбахә смаҳаӡацызт, ашьҭахь
сразҟы снанагеит уаҟа. Хар змамыз қыҭан, ауаа рацәаны
инхон, ахаҳәтә ҩынқәа гылан, ажәакала – қалақь хәыҷык
иаадҩыло иҟан. Ақыҭа азганк абнаршәыра иазааигәан,
егьи аганахьынтә унаԥшыр жәабаҟа жәохәҟа километр ихараны ауаҩы дгылазаргьы дубон: аҭыԥ хтын
анапсыргәыҵа еиԥш. Ҩ-қалақьк рыбжьара игылоуп
уи ақыҭа. Убри азы акәзаарын афашистцәагьы Голубовка аӡәы ирҭарц зырҭахымз. Ӡынгьы-ԥхынгьы араҟа
игылан аӷа игарнизон аҽырӷәӷәаны. Агарнизон иаман
абзарбзанқәа, хәбаҟа танк, абџьар ласқәа рацәаны,
асолдатцәа хәышәҩык иреиҵамкәа. Абнаршәыра иадыз
ақыҭа аган аӷа ихьчон иблақәа реиԥш. Избан акәзар
абнаршәыра иамаз апартизанцәа афашист дрыцәшәон
абгахәыҷы аҵбылра ишацәшәо еиԥшҵәҟьа. Усҟак
зысҳәарызеи ҳпартизанцәагьы ари ақыҭа иажәланы
иргартә еиԥш аусқәа макьана ишьақәгыламызт: даушла
ақыҭа иақәлар башаӡа рхы ԥхасҭартәуан; араҟа иаҭахыз
маанала аибашьра акәын.
Ҳотриад акомандир иуаҩрахь днеихьан. Уи иоушьҭыз
ижакьа иҵегьгьы дҭаҳмаданатәуан. Аибашьра ҟалаанӡа
298

украинатәи араионқәа руакаҿы МТС директорс даман. Уаҩоук, амч ду змаз, ахшыҩ азы иԥшаауа зџьыба
иҭамлоз аӡәы иакәын. Аха аҩызцәа, уи ихьӡи ижәлеи
сызшәаҳәом, иара азин симҭакәа. ...Амала ҳпартизанцәа
«ажакьа еиқәаҵәа» ҳәа ихьӡ ршьон ари ҳкомандир.
Уахык зны иқьала дыҵатәаны акыраамҭа ахәыцра
даҿын «ажакьа еиқәаҵәа». Аказыҳәа иара иахь инеиуазгьы ажәахаала диҵаҟьон ихәыцра даԥырхагамхарц.
Ҳара иаадыруан, ҳкомандир абас дтәаны данхәыцуаз
афашистцәа рзыҳәа уамак шиӡбоз. Убри азы ҳаргьы
ҳаиԥырхагахаӡомызт дтәаны дхәыцуанаҵы.
«Ажакьа еиқәаҵәа» ихәыцра даалнахит, рацәак
иара ицәыхарамкәа игаз агармошка абжьы. Ԥыҭҩык
апартизанцәа рыгәҭа дтәаны агармошка арҳәара даҿын
партизан хәыҷык. Иани иаби, иаҳәшьахәыҷи афашист
ишьит. Иара аӷа дицәыбналан апартизанцәа дрылалт.
Ԥшыхәҩыс дыҟан ҳара ҳҿы. Аҳәынаԥ еиԥш кылҳарак
нижьӡомызт. Акан иҿататан, иблақәа ҩ-цәыкәбарк
ираҟаран. Аԥшреи асахьеи рзы уиеилаҳаратәы дыҟа­
ӡамызт, аха агәымшәареи агармошка арҳәареи рзы
аӡәы диҵахомызт. Иаурала дхәыҷын, аха жәаа шықә­
са дырҭагылан. Дахькьаҿыз азы Карпуша ҳәа иарҳәон
(ихьӡыҵәҟьа Карп акәын).
«Ажакьа еиқәаҵәа» иқьала аанижьын ихәмаруаз
днарыдгылеит. Ԥыҭрак аҟара ҳкомандир апартизанцәа
дрылагыланы агармошка абжьы дазыӡырҩуан, нас агармошка азырҳәоз Карпуша дҩаиргылан, диманы иҿынеи­
хеит ақьалахь. Ақьалаҿы ианнеи урҭ дырзыԥшын аотриад акомиссаргьы. Уи ауха нахыс Карпуша хәыҷы ихабар
ҳаздырӡомызт акыраамҭа.
Ҽнак зны ԥҳәызбак ақыҭа Голубовка аҟнытә дҳазнеит
маӡала. Аԥҳәызба «ажакьа еиқәаҵәа» иалҳәеит
ажәабжьк.
Абар уи ажәабжьгьы: Голубовка ақыҭаҿы абар, мчыбжьык ҵуеит ччиа хәыҷык днеины дыҟоуижьҭеи, агармош299

ка аирҳәоит, афашистцәа музикала ргәы ҟаиҵоит, даргьы
аччиа дхаҳхуеит ҳәа ашоколадқәа ирҭоит, ача шкәакәа
иҿарҵоит.
Ари ажәабжь назгаз аԥҳәызба ишылбоз «ажакьа
еиқәаҵәа» дзымыччеит, аха иқьала данныҵала ҳкомис­
саргьы иаргьы ркьатеах ԥҵәоз џьысшьеит – убасҟак
иарччеит ираҳаз.
Адырҩаҽны ацәылашаразы аотриад зегьы џьарак
рҽааизыргеит Голубовка ахахьшәа. Ԥхынран.
Уи аҽны афашистцәа ныҳәаҵас иазгәарҭон ҳтәыла
ианақәлазтәи амш, амузыкант ччиа игармошкала афа­
шистцәа иргәырӷьалар акәын, ргәы хитлар акәын.
«Ажакьа еиқәаҵәа» иотриад маӡала мацара ақыҭа
иаахыкәшан, адәышкәаӷьаз аҿы ихәхәаӡа инышьҭалеит.
Ԥыҭрак ашьҭахь амра гылеит, ишоурахо иалагеит. Афашист солдаҭцәа аччиа дыргәылартәаны ақыҭа агәҭаны
иҟаз адәыԥшӡа хәыҷы аҿы ахәмарра иаҿуп: аччиа агармошка аирҳәон, ԥыҭҩык асолдаҭцәа кәашон, ԥыҭҩык
тәаны икәашоз ирыхәаԥшуан.
Уи аамҭазы афашист фицарцәа ақыҭантәи ашкол аҿы
итәаны ауатка ажәра иаҿын.
Афашистцәа азныказы ирзымбатәбарахеит акы:
уажәраанӡа амҩақәа ирныз ақыҭауаа, уажәы аӡәгьы
дырбаӡомызт – рыԥсы ахьыргаз здырхуада, дук мырҵы­
кәа иҟалашаз урҭ рцәа ианырхьан.
Амра жәхьан еиԥш ианнеиуаз аамҭазы аҟәҟәаҳәа
ахысыбжьқәа геит. Афашист солдаҭцәа анҩаҵеибарҟьа,
«ажакьа еиқәаҵәа» иотриад хыџьара рыҽшаны ақыҭа
иаалалеит «Ура!» ҳәа рыбжьы рго.
Аччиа игармошка амгәа ааиртын уаҟа иҵәахыз
ибомба хәыҷқәа руакы ырууаӡа иршәны ирылаижьит,
акаамеҭ ззыҟалаз иеиԥш ишәаԥырҳаԥуа иҩны инеиуаз
афашист солдаҭцәа. Аҩбатәи абомба аниршә ашкол ашә
инылаҳаит.
300

Даҽа минуҭқәак рышьҭахь Карпуша хәыҷы иччиа
маҭәақәа ишәыхны иҩызцәа днарышьҭалт. Уи игармошка амгәа аартны амҩаду ианыжьлан ԥыҭрак аҟара.
II
Адырҩаҽны ҳказармаҿы аҭаҭын рыԥхцәа аусура иалагеит абжьааԥнеиԥш. Уажәы-уажәы агәырқәа ҭаҭын
бӷьыла иҭәуан, уажәы-уажәы ашашәақәа инархарыԥсон.
Аказармаҿы аӡәгьы иҟытбжьы гаӡомызт, амала аҭынч­
ра еиларгон аҭаҭын хәыҵәқәа аҷҷа-ҷҷаҳәа агәырқәа
ирхаԥҵәауаз. Аиаша ҳҳәар ами: зегьы рхы ақәырԥсны
арыԥхра иаҿын, шьыбжьышьҭахьынӡа ирызхашаз
арыԥхтә рыман.
– Иҟашәҵозеи уара, зегьы аԥхыӡ бааԥс жәбазшәа
шәтәашьоузеи шәылахь еиқәыршьшьы? – аҭынчра
аасырхыџхыџит сара.
– Шәара уҳәоит, уара зҿумҭуазыз уажәраанӡа? – лҳәан
Анҭица лгәыр злалырҭәыз аҭаҭын ашашәа ахаԥсара далагеит.
– Ҳматрос дабацеи мшәан иахьа? – дааҳалаԥшит
акәакьҭаҿы итәаны арыԥхра иаҿыз арԥыс хәыҷы Гача,–
нас уигьы аԥхыӡ бааԥс ибама, иахьа дзымаазеи?
– Аиеиҵәҟьа, дабацеи уара уи?
– Дмааишеи, макьана шьыжьуп...
– Абас арыԥхцәа ражәақәа неимда-ааимдауа,
ӷьал-пал ҳәа аицәажәара иалагеит. Џьоукы ҳматрос
исамырҟәылқәа ааргәаладыршәан иааибарччеит, даҽа
џьоукых ажәақәак ааимаркит, Анҭица дахьтәаз ашәа
аацәырылгеит.
Убасҟан ауп аҭаҭын рыԥхцәа дара ирзымдыруа ргәы
иалаз, ирҟәиҭны измаз закәыз анеилыскаа: ҳматрос
имааира акәзаарын ҳара зегьы ҳгәы змыртәауаз, акы
ҳагызшәа ҳхы ҳзырбоз. Ҳматрос данааиҵәҟьагьы
«уабаҟаз, унзырхазеи?» ҳәа аӡәгьы дымҵааӡеит. Зегьы
301

раԥхьаӡа уи ирҭеит абасеиԥш азҵаара: «Иаков, иацы
апартизан хәыҷы Карпуша иӡбахә уалацәажәон, иара
уажәы иԥсы ҭоума?» ҳәа.
– Шәмыццакын, сыуацәа, шәысԥымҩлан, Карпуша дзыниази, дзынԥази иԥкааны акакала ишәасҳәап,
нас шәара шәхалагьы еилышәкаап иԥсы ҭоу иҭаму? –
даацәыҵаччан Анҭица дналҿаԥшит аматрос. Нас папероск ааиҿыҵеикын асԥычка наиркит. Арыԥхцәа рҭаҭын
хәыҵәқәа аҷҷа-ҷҷа рхырга арыԥхра иаҿын. Иаков
иҿазна алҩа ааизиган иҩныҵҟа индәықәиҵеит, иҟырҟы
ааирыцқьан ацәажәара дналагеит.
– Карпуша хәыҷы игармошка, иацы ишшәасҳәаз
еиԥш, амҩа агәҭа ианыжьлан акраамҭа. Уи зтәыз аха
имаӡамызт: ақыҭа изалымҵкәа уаҟа зҽызҵәахыз
афашистцәа рыԥшаара иаҿын иҩызцәагьы иаргьы, аха
ахәылԥазы апартизанцәа абнаршәырахь ианыхынҳә­уаз,
Карпуша игармошкагьы абжьы саҳауан снаҩсшәа.
Амала шәгәы иаанамгааит ҳпартизанцәа рыҩнуҵҟа
Карпуша заҵәык ида егьырҭ аҟәыд рыԥҟозшәа. Мап,
сҩыз­цәа, уаҟа иҟан афырхацәа, аӷа идәыӷбақәа хзыршәҭ­
уаз, имашьынақәа збылуаз, искладқәа ԥызжәауаз. Аха
Карпуша иӡбахә алкааны изысҳәо жәдыруама? Ишә­
зымдыруазар уажәы ишәасҳәап: Карпуша иҭаацәа
афашистцәа ианыршь нахыс иара деиҭымхеит, акы­
раамҭа илахь еиқәын, аӡәгьы диацәажәомызт... Ашьҭахь
қыҭак аҿы хҩык афашистцәа втоматла ианишь нахыс
длахҿыххеит, игармошкагьы ашәа аирҳәо далагеит,
ҳпартизанцәа ԥас дҟарҵеит, насгьы шықәсылеи аурылеи
зегьы иара дреиҵан.
Уажәы шәаасзыӡырҩ, Карпуша ҳааиҟәаҵып зны­
заҵәык. Ҳара ҳотриад аҿы дыҟан комиссарк. Иара
иҭаацәа ахьынхоз ақалақь аҿы афашистцәа ыҟан. Убри
аҟынтә ихьӡи ижәлеи зегьы ираҳар иҭахымызт. Избан акәзар уи ихьӡи ижәлеи афашистцәа ираҳар нас
302

«шәыҷкәын дпартизануп» ҳәа иани иаби рырҳәацәара
иалагон. Абарҭқәа рҟынтә хьӡыс ишьҭихит Руслан ҳәа.
Иара уахьихәаԥшуазгьы Пушкин ашәа зхиҳәааз Руслан хаҵа иԥшрақәа иман: иаура мыцхәы идуӡамызт,
аха ижәҩахырқәа ҟьаҟьан, иӡара пан, ихы-иҿы
иаазыхәхәашәа иҭәын. Рацәак идумызт ижакьа асал
еиԥш иҵарын. Ишәиҵоз асахҭан палта кьаҿ амаҟа ҟьаҟьа
ақәҿеиҳәон. Имаҟа иавҵан ҩ-тапанчак Чапаев ихылԥа
иаҩызаз хылԥарчк ихан ӡынгьы-ԥхынгьы.
Ҽнак зны акомиссар Руслан ҳқьала даҵаххит дҳақь­
ԥсықьуа. Карпушеи сареи акрыфара ҳаҿын. Ҳко­
миссар даниба Карпуша дҩаҵҟьеит дихаҵгыларцы. Аха
данҩаҵҟьа изшьапык аақәҵәраан ичуан хәыҷы иҭаз
асуԥ зегьы каҭәеит... Ҷкәына уҳәеит ҳәа дышԥаԥхашьеи
уҳәаруазеи! Ихы-иҿы зегьы ҟаԥшьыуаркалеихеит. Акомиссар дааԥышәырччан ус иҳәеит:
– Сара сзыҳәа зхатә суԥ казҭәаз, «ажакьа еиқәаҵәа»
дааухҭыгәлар уҩыза исуԥгьы кауҭәар ҟалап.
Ԥыҭрак аҟара Руслан дҳацәажәон, ашьҭахь иблақәа
ааҵаирхәын ибжьгьы аалаирҟәит:
– Голубовка ақыҭаҿы афашистцәа ирзаауз «ачара»
цәгьа иаргәааит. Уажәы хәыҷы-хәыҷы ҳабнаршәыра
иакәшарц ргәы иҭоуп. Ишыжәдыруеиԥш ҳрыхьчарц
акәӡам изҳакәша... Мап!
Акомиссар ибжьы ааиҵихын ус иҳәеит:
– Ҳандырҵәарцоуп изҳакәшаз, аха меҳ рымоуп.
Рацәак заҳҳәарызеи: афашистцәа рыплан, ргәы иҭоу,
рымч ахьмаҷуи иахьыӷәӷәоуи ҳазҳәаша ауаҩы даҳҭахуп...
зыԥсы ҭоу фашистк даҳҭахуп, – иҳәан дааҳҿаԥшит Руслан.
Иаразнак еилаҳкааит ҳадҵа заҟараз. Аха Карпуша
иҟазшьа сгәамԥхеит... Уаанӡа избахьаз сҩыза иакәӡамкәа
илакыҵа сынҭаԥшит. Ҳкомиссаргьы иааицәымыӷхеит.
Карпуша илахь еиқәҵаны дгылан.
303

Ушәоит, уаашьоит ҳәа уасҳәар уи мцуп, нас зҿумҭуазеи
Карпуша?– дҵааит Руслан.
– Афашист иԥсы шҭоу даагатәуп уҳәеит, – даа­
қәыԥсычҳаит Карпуша. Нас иҽааириашан ус нациҵеит:
сҭаацәа нзырҵәаз... Схәыҷра иацу агәырӷьара сызмырбаз... Афашист иԥсы шҭоу иаагара сылшом... Амҩан
дсымпыҵаԥсыр ҳәа сшәоит.
– Издыруеит, Карпуша, издыруеит... Угәалсра шаҟароу
зегьы иаабоит. Ахатәгәҭыха аҵкыс ҳаԥсадгьыл агәҭыха
ҳаракы ишьҭыхны ҳахәаԥшлароуп. Иахьа ҩажәихәҩык
анемец-фашистцәа ушьыр аҵкьыс, аӡәызаҵәык иԥсы
шҭоу иаагара акыр иаԥсоуп ҳотриад аиқәырхаразы,
ҳаԥсадгьыл ацхыраара аҭаразы.
Акомиссар иажәақәа Карпуша игәы иааҵаххит,
даархәыцит, аха игәы иазымычҳаит имҳәарц абарҭ
ажәақәагьы:
– Усоуп, аха афашист иблақәа ааԥшуаны, иԥсы ҭаны
иныжьра сылымшар ҳәа сшәоит.
Акомиссар Руслан ихы-иҿы ааиԥсахит. Иблақәа
ааҵаирхәын ҳҩыџьагьы дааҳҿаԥшит:
– Адҵа ишәысҭаз еилышәкаау?
– Еилаҳкааит...
– Абыржәыҵәҟьа шәҽеибышәҭа... Ажәа сымакра азин
шәысҭом.
– Уажәыҵәҟьа, аҩыза акомиссар...
– Афашист иԥсы шҭоу даажәгароуп! Руслан уаҳа
ажәак мҳәаӡакәа ҳқьала аанижьит.
– Ҳаӷа иԥсы шҭоу дааганы даҳчахлап, ҳара ҳҭаацәа
рыцҳашьарада инирҵәалааит... Насгьы сынҭагыланы
сықәхьан «зыԥсы ҭоу афашист сышиаҩымсуа» ҳәа, –
аҟәындҟәындра даҿын Карпуша, аҽырхиара дахьаҿыз.
Ахәылԥазы алашьцара аԥсабара ианаақәла, ҳҩы­
џьагьы ҳнеихьан араионтә қалақь Крупец азааигәара,
ԥыҭрак ҳааԥшит, ҳаԥсы ҳшьеит, иаҳзыԥшыз аус аплан
304

шьҭаҳхит, нас ашьшьыҳәа алашьцара ҳналалеит агага­қәа
реиԥш. Ҳашнеиуаз акәымкәа ақалақь ахь инеиуаз дрогк
ҳнахьӡеит. Адрог азна аҭәа ақәын, аҽы аӷәра кны адрог
давагыла днеиуан ԥҳәыск.
– Хәлыбзиа, – ҳҳәеит ҳҩыџьагьы.
Аԥҳәыс даашаҟьшаҟьеит, ҳшьапанытә ҳхаҟынӡа
дааҳахәаԥшит, иаразнак ҳалдырит ҳзакәытә уааз.
– Бзиа жәбааит... Аха, – лҳәан лыбжьы аалхәаҽит
аԥҳәыс, – аха уахь шәабацои, ақалақь пеипеиуа фашистла иҭәуп... Уахь шәымцан, шәыршьуеит...
– Ҳара баҳцәымшәан, амала бҳацхраароуп, – ҳәа
лаҳҳәеит аԥҳәыс.
– Исылшагәышьозеи, иҟасҵарызеи? – дааӷьаҵәы­ӷьа­
ҵәит.
Даҽа ԥыҭк аҟара ҳанеицәажәа, аԥҳәыс илкыз аҟамчы
налырххан адрог иақәыз аҭәа ҳлырбеит:
– Аҽыуардын ашьҭахьала аҭәа ааҭыжааны шәҭатәа,
афашист ҟарул дахьгылоу амҩала шәызгоит.
Аԥҳәыс рацәак лхыҵуамызт, аха афашистцәа дахьырбауаз акрылхыҵуашәа лҽыҟалҵеит, касыжәла лхы
ҵалкит, илшәыз амаҭәакәа ҭакәажәы маҭәақәан. Аха убас
шакәызгьы, урҭ ажәмыжәқәа илшәыз иаарылыҷҷауан аурыс ԥҳәыс ԥшӡа лхы-лҿы.
Аҽыуардын ҳақәтәаны ҳнеиуан ҭәала ҳаҽҭаҳәҳәаны.
Афашист ҟарул ҳаизааигәахо ҳаналага аԥҳәыс лыбжьы
рдуны аҽы даҵаҟьо далагеит. Аҟарул уи лыбжьы агәхьаа
имкӡеит, избан акәзар аҽны аҽыуардынқәа рацәаны,
ҭәала ирҭәны иаҩсхьан.
Аҟарул ашьшьыҳәа аҽыуардын днадгылан аԥҳәыс
дналҿаԥшит. Аҽыуардын аангылт, афашист ибызшәала
ажәақәак иҳәеит, аха аԥҳәыс афашист ииҳәаз еилыл­
каазшәа дааԥышәырччан ижәҩа днас-наст. Иаргьы
дааԥашашан ишәақь ахәда цнапыкла икны ирҳәазо,
егьи инапы аԥҳәыс иаалыкәиршарц иҿанааиха аамҭазы
305

Карпуша дууаӡа дыԥан афашист ижәҩа днықәтәеит, саргьы сџьыба иҭаз ачабра ампыл еиԥш иаасырҽын аҟарул
инеиҿазгәеит. Афашист дҳаԥцаны шьҭахьҟа ҳҿанынаҳ­
ха, аԥҳәыс акымзаракы ҟамлаӡазшәа, лҽы дҩаҵаҟьан
ақалақь дналалт.
Ашьыжьымҭан аотриад аҿы ҳаннеи ҳкомиссар Руслан
афашист днеиҿаԥшын, нас ихы ааирмақарит ҳара ҳахь:
– Карпуша уакәхап ари иӡамҩа зыршәытаз, аха егьаурым, иԥсы шҭаз даажәгеит.
Адырҩауха ҳабнаршәыра иакәшаз афашистцәа ҳрыз­
гәамҭаӡакәа даҽа бнаршәырак ахь ҳцеит.
Уи ауха шаанӡеи аҽны шьыбжьонынӡеи инҳажьыз
абнаршәыра афашистцәа абзарбзан хқәа алажьра иа­
ҿын, нас атанкқәа абна иларҵеит, даргьы аҟәҟәаҳәа ихысуа илалеит, аха уаҵәы ҳаубап...
Убри ашьҭахь ауп «аҩсҭаа ҟаԥшьқәа» ҳәа хьӡыс
афашистцәа ианҳарҭа.
III
Адырҩаҽны ашьжьымҭан ҳматрос акы еиԥшымкуа
ҳиргәырӷьеит. Уажәраанӡа ишьапызаҵәы ала дныҟәон,
ҩ-лабак дрыбжьагыланы. Аха уи аҽны ишьапы ихҵәаз
иаԥишьит азауад аҿы изыҟарҵаз апротез. Хәыҷӡак
дцыркьуан акәымзар, уаҳа иара дыззымдыруаз аӡәы
изхаҵомызт ари ауаҩ изшьапык шимамыз. Иаргьы
длахҿыххеит иҵегьгьы, Анҭица асамырҟәыл леиҳәо далагеит дыԥхамшьаӡакәа. Анҭица ирыԥхны илываз аҭаҭын
шашәақәа лыцышьҭихит дгәырӷьаҵәа.
Иҩшьапыкгьы дрықәгыланы, иҽеилаҳәа-иҽеилаца
ҳказарма данааҵала нахыс Анҭица лхы-лҿы аԥштәы
лыԥсахит, уи нахыс ҳаԥҳәызба рацәак дцәажәомызт,
знызынла лыблақәа дрыҵыԥшны ҳматрос дихәаԥшуан
гәыбылрала. Урҭқәа ҳматрос изгәамҭаӡакәа иаҩи­
мышьҭ­ӡеит. Уи еиликааит Анҭица лыбзиабара иаҳа306

иаҳа ишазҳауаз, ицәеи-ижьи реиԥш ишикәшоз,
игәырӷьахәмаруа идақәа ирҭоу ишьеиԥш аԥҳәызба лыбзиабара шилалоз. Аха абарҭқәа рыӡбахә аахтыҵәҟьаны
аҳәара уадаҩын. Избан акәзар ҳара иахьҳаҳауаз ҳматрос
ииҳәоз асамарҟәыли, алафи, ажәабжьқәеи ракәын. Абзиабара имаз ҵәахын игәаҿы. Анҭица лакәзар, уи лгәы иҭоу
зны-зынла лхы-лҿы иааныжжылон, аха ажәак лҳәомызт,
дҭынчын.
Ҳазлацәажәо амш аҽынгьы, ҳматрос игәы иҭоу
ҳзеилымкаауашәа анааба, аҭаҭын рыԥхҩы Гача хәыҷи
сареи ҳаилацәҟәын, Иаков ажәа иаҳҭеит амҩабжара
инижьыз иажәабжьқәа иԥкааны рҳәара далагарц. Аха
ҳматрос ԥасеиԥш акәымкәа уажәы хәыҷӡак илахь
ааиқәиҵеит, ибжьы ларҟәны ацәажәара далагеит,
Издыруада уи иҳәарц ииҭахыз ажәабжь уаҩы игәы
арԥшааратәы иҟазар? Мамзаргьы даҽакы илахь еиқәна­
ҵазар? – абас ӡбаны ҳаизыӡырҩуан Иаков.
Абар уи аҽны иҳаиҳәаз ажәабжь:
– Ҳара ҳотриад аҿы дыҟан зеӷьаҭамыз ԥҳәыск, – Мариа ҳәа лаҳҳәон. Лара дахьынхоз араионтә қалақь аҿы
афашистцәа аннеи Мариа луадақәа руакаҿы фашист
фицарки имаҵуҩи аанҿасит. Азныказы афицар Мариа
дылԥырхагамхеит: длылацәажәомызт, ашьыжь дцон,
хәылԥазы дхынҳәуан – уаҳа акагьы. Аха мҽышак азы афицар имаҵуҩы џьара дишьҭын иара аҩны иҽааникылеит,
крифеит, ауатка иҽаиршьит, дыҟрымҿрымуа, ашәаҵас ак
ҳәауа дыштәаз акәымкәа, азаара ззааз иеиԥш дҩаҵ­ҟьан,
Мариа луаҭах дныҩнаххит.
Анс, арс иҳәеит, аха Мариа заҵа дицәымшәарыз, ларгьы дҩаҵҟьан афицар ила дынхыжьцәалан, днеиԥырҵт.
– Ааит, аԥхамшьа, сара афицар исҿажьцәауа бара боума? – иҳәан Мариа дылҿасит афицар.
– Аламыс змоу афицар аԥҳәыс длеисӡом, – лҳәеит
Мариа.
307

– Нас, сара сламысдоума? – ахәаара далагеит иара.
Уара умацара уакәӡам, зегьы шәламысдоуп. – Мариа
дымшәаӡакәа афашист днеиҿагылт.
– Апартизан, апартизан, – иҳәан афицар итапанчала Мариа дылҿасит, нас иуада дныҩнаххын имаҭәа
ӡәӡәатәқәа зегьы ааилеиҳәан Мариа иналымҵаижьит.
– Уаҵәы ашьжьымҭан абыбш еиԥш иҟәашӡа иӡәӡәаны,
иуанҭаны сыстол иқәҵа, – абас ҳәаны дналԥырҵит.
Мариа ажәакгьы лымҳәаӡеит... дтәаны дхәыцуан
ак­раамҭа. Афашист фицар азнык азы даҽа ҩбаҟа
ҵәыца ауатка наихәлаирпҟеит, дааӷызымызит ашәак
иҳәарцы, нас ԥыҭрак ашьҭахь имаҟақәа ааирдан, адиуан иҽаннықәижь илацәақәа нҭааит. Амш ахәлара иалагеит. Мариа ашьшьыҳәа дҩагылан афицар иуаҭах иҿаз
ашә акылҵәара дынкылԥшит. Ахырхыр ихырга афашист
дыцәан. Имаҟеи итапанчеи еидҳәаланы астол иқәын.
Мариа ашьшьыҳәа ашә аалыртын афицар иуада
дныҩналт... Дааҭгылеит... Днаԥшы-ааԥшит... Лыҩна­
пыкгьы рыла лхы ааимлагәа иаалкит, нас астол иқәыз
атапанча аахалыршалан афашист илымҳа инҭакны
даҵхеит. Ауада иааҩначыз алҩа дналҵын, афицар итапанча лыкәа иҭаҵаны, Мариа дындәылҵит. Аҩны ашә
аалыркын ацаԥха ырууаӡа илыршәит. Иаалашьцон еиԥш
Мариа ақалақь ныжьны хара днеихьан.
Ҳара ҳкомандир «ажакьа еиқәаҵәа» Мариа дидикылеит, аотриад далеиҵеит. Уи нахыс ҳанеибашьуаз
ҳахәрақәа ҿалҳәон, ҳаԥсы анаҳшьауаз ҳамаҭәақәа
лыӡәӡәон. Иаҳәшьак леиԥш бзиа даабон «ажакьа еиқәа­
ҵәа» сыԥҳа ҳәа леиҳәон.
Мариа уамашәа ҳлышьцылеит, ҳаҭыр лықәаҳҵон,
дҳахьчон ҳабла агәы аимхәыцқәа реиԥш, лнапы кы­
дылҟьар ҳара иаагәырҩон, аха шәаасзыӡырҩы сҩыз­цәа,
ишәасҳәап иҟалаз. Афицар дахьылшьыз иахырҟьаны
афашистцәа уи ақалақь аҿы ԥыҭҩык иаразнак иршьит
308

икнаҳаны, ԥыҭҩык ҭаркит, нас ажәлар ирыларҳәеит
абас: «Мариа лыԥсы шҭоу, ма дшьны даазгауа аҳамҭа
рацәаны иаҳҭоит, иҭаҳкыз ауаагьы ауҳашьҭуеит,
икнаҳаны иаҳшьызгьы џьанаҭҟа иҳашьҭуеит, рҭаацәара
ҳрыцхраауеит» ҳәа. Аха аурыс жәлар зеиԥшроу жәдыр­
уеит... Гәаныла афашистцәа ирхыччон, имақаруан. Заҵа
Мариа дрымӷалатрыз, ҩынтә раҟарагьы лҽырҩашьаны
ақалақь аҿы днеихьан ҳкомандир адҵа илиҭаз
налыгӡарацы. Лара дыздыруаз аҳәсақәа дырҵәахуан,
нас уахынла апартизанцәа рахь днаскьаргон, афатә
лырҭон, илыцхраауан.
Ажәаԥҟа иалоуп: амҟәыба есымшагьы аӡы аанагаӡом
ҳәа. Ҽнак зны «ажакьа еиқәаҵәеи» ҳкомиссар Руслани ааицәажәан, Мариа ддәықәырҵеит ақалақь ахь,
лҽырҩашьаны уаҟа днеирц, афашистцәа рхыԥхьаӡареи
рҟарул ҭыԥқәеи еилылкаарц. Абарҭқәа зегьы еилкааны Мариа ақалақь дналҵуаны еиԥш, ԥаса илдыруаз
хаҵак даалԥылеит полициа маҭәала деилаҳәаны. Иаргьы иаразнак Мариа дидырит, ихы-иҿы аагәырӷьеит,
афашистцәа ирҭиуаз аҳамҭақәа иара иџьыба иҭалазшәа
игәы иаанагеит.
– Бсаԥыз! – иҳәан итапанча ааҭихит.
– Афашист иҳамҭазы уԥсадгьыл уҭиит акәу? – лҳәан
Мариа лҿыналхеит ақалақь ахь лхаԥыцқәа еихарӷәӷәаны.
Аԥҳәыс рыцҳа илдыруаз лҳарҳәоит ҳәа ддыр­
гәаҟуан, лнапхыцқәа хырыжәжәеит, аҵәымыӷ ҟаԥшьыхә­
хәаҵәараӡа иршны илыларкшон, аха ажәакгьы лым­
ҳәеит. Ашьҭахь ҳара иҳаҳаит амҽышазы ауаа рацәаны
абазараҿы ианеизалак зегьы дырбаратәы афашистцәа
Мариа дыкнарҳарацы ргәы ишҭаз.
Гәырҩас иҟаҳҵеит, аха ишԥааурыз? Агәырҩа сымоуп ҳәа утәар аҵкьыс уи агәырҩа уақәԥар иаҳа еиӷьми,
ҳаргьы убас ҳаӡбеит. Иахьеиԥш исгәалашәоит: амш бзиан, ихьҭамызт, иагьшоурамызт, ҭагалантәи аамҭақәа ру309

акы акәын. Афронтқәа рҿынтә иҳауаз ажәабжьқәа уаҩы
ддыргәырӷьаратәы иҟан. Асабша ашьжьымҭан инаркны
хәлаанӡа ҳабнаршәыраҿы аҽырхиарақәа ҳарҿын. «Ажакьа еиқәаҵәеи» акомиссар Руслани рхы имҩахаӡакәа
ахсаалақәа ирыхәаԥшуан, акы рыӡбон, ирыхәшьадуан.
Ахәылԥазы, зықьҩык иреиҳаны апартизанцәа злаз
ҳотриад зегьы џьарак еизеит. Амитинг имҩаԥаагаз аҿы
ҳара еилаҳкааит акы: «афронтқәа рҿы ҳар ажәылара
иаҿуп, ҳара апартизанцәагьы тәамҩахә ҟамҵаӡакәа
аӷа инырҵәара иҵегьгьы иҳарласроуп. Уахатәи аҵх
аҩнуҵҟала араионтә ақалақь ҳажәланы ҳнапаҿы иааҳ­
гароуп, абахҭаҿы игәаҟуа ҳауаажәлар рхы иақәи­
ҭаҳтәроуп, Мариа лыԥсы еиқәҳархароуп.
Абыржәы дызбо џьысшьоит Карпуша хәыҷы. Шаҟа
дгәырӷьозыз уи! Дууаӡа дыԥаны дысҽхьынԥалеит,
сгәыди­кылеит, ҳҩызцәа аӡәаӡәала рнапқәа рымихит,
уаҩы ишимбацала дгәырӷьон.
– Карпуша, узыргәырӷьозеи? – ҳәа ҳаниазҵаалак ус
иҳәон: – «сышԥамгәырӷьо, Мариа лҿыхра ҳамцои!».
Ҳара иаадыруан, уаҵәы иаашар, ашьжьымҭан ара­
ионтә қалақь агәҭаҿы иҟоу абазар адәаҿы Мариа
афашистцәа дшыкнарҳауаз. Уи лыԥсы еиқәырхатәын
шарԥазынӡа. «Ажакьа еиқәаҵәеи» Руслани рыҽқәа
ирықәтәаны ҳаҽцәа ираԥгылеит. Карпуша хәыҷы
иҽыхәа дақәтәаны ганхашәа днеиуан. Ҳаплан аилкаара уадаҩӡамызт: ҽыла иҟаз апартизанцәа ҩынҩажәи
жәаҩык ақалақь иаахыкәшаны аҩадахьала ӷьалпалҳәа
ахысра иалагон, афашистцәа зегьы дара ирыжәларацы,
уи аамҭазы «Ажакьа еиқәаҵәеи» Руслани ротриад рыманы ақалақь аладахьтәи аганахьала иажәланы рнапаҿы
иааргарацы ргәы иҭан.
Иаацәылашон еиԥш ҳар ҽцәа ақалақь аҩадахьтәи
аганахь ала ақалақь иалахысуа иалагеит. Афашистцәа
ргарнизон зегьы аҩада рҿанынарха, ҳотриад зегьы ала310

дахьала ақалақь иалалт еибашьуа. Сааҭыбжак аҩнуҵҟа­
ла араионтә қалақь ҳнапаҿы иаагеит, афашистцәа
рхәамцқәа амҩа ду ианыжьлан имаҷымкәа, ҳара ҳгана­
хьала ауаҩ ԥсы дҟамлеит аха ахәцәа ԥыҭҩык ыҟан.
«Ажакьа еиқәаҵәеи» Руслани гәыԥҩык апартизанцәа
рыманы абахҭаҿы ианнеи, абахҭа абылра иаҿын. Мариеи лҩызцәеи амцабз иалабылхьан.
Убасҟан ауп Карпуша игәабылра заҟараз анеилыскаа.
Зегьы ҳхылԥақәа ҳхыхны иблыз ауаа ҳархагылан, Карпуша хәыҷы дшьамхнышланы Мариа лхәамц дахагылан,
аԥшқа иеиԥш акьыжыҳәа дҵәыуа.
IV
Ҳматрос Иаков иажәабжьқәа ҵыхәаԥҵәа рымаӡа­
мызт. Уаха ҵхыбжьон дааурҿыхаргьы ииҳәашаз ажәабжь
хәшьадны иман. Мап, уи иажәабжьқәа ахәшьадра
рҭах­ӡамызт. Избан акәзар Иаков иажәабжьқәа ааигон
иԥсҭазаара иалхны, иԥсы алагаҩагара иалакны. Убри
азы акәын ажәабжьк ҳауҳәарауазеи ҳәа аниаҳҳәалак,
рацәак дымхәыцӡакәа ацәажәара дзалагоз.
Абар, уи аҽны ԥшьымш ҵуан Иаков иажәабжьқәа
ҳлымҳа иаҳауазижьҭеи: зны ҳалахь еиқәырҵон, зны
ҳдырччауан, ҳатҟәаны ҳрыман. Аха зегьы реиҳагьы
ҳгәы иалсит Мариа ллахьынҵа. Аԥшьымш рыҽны Иаков ҳказарма данааҵала Анҭица диазҵааит абас: «Иаков, нас абысҟак зегьы бзиа ижәбоз аԥҳәыс Мариа лшьа
шәзымуӡеи?».
Мариа данҭаха инаркны даҽа шықәсык апартизанра
ҳаҿын. Уи ашықәс аҩнуҵҟала шаҟаҩы афашистцәеи аполициеи «џьанаҭ» иҳашьҭыз рхыԥхьаӡара аҟара, шәара
сҳәар ихашәҵарым, сара даҽа убриаҟара шықәсыла
исхыҵааит, – иҳәан дааԥышәырччеит Иаков.
– Адунеи дақәлахарц иҭахуп, ҳматрос, – дааиасамыр­
ҟәылт Гача.
311

– Уи аҽны ҳҭаҭын рыԥхцәа ррыԥхтә рацәан. Ҳка­
зарма ҭбаа ҳазымкуа ҳалагеит. Ирыԥхны ишьҭаз
ашашәақәа аҭыԥ рацәаны иаҳцәыргеит. Урҭ шьҭыхтәын,
амашьынақәа ирынҵатәын, арыԥхцәа арыԥхразы ирымаз аамҭа иаԥысит.
– Шәшызбо ала даҽа сааҭк ашьҭахь ишәрыԥхыз
аҭаҭын шашәақәа шәырҵәахырц шәыҟоуп, – иҳәан Иаков иблақәа рыла иааимидеит ҳказарма.
Арыԥхцәа ррыԥхтә кажьны ашашәақәа рышьҭых­
реи амашьынақәа рынҵареи рацәак иақәшаҳаҭмызт.
«Ашьыбжьышьҭахь иҟаҳҵап уи аус» ҳәа ргәы рҭынчны
арыԥхра иаҿын. Насгьы аӡәгьы иҭахӡамызт уи дзацлабуа иҩыза аҭаҭын арыԥхра дшаҿу иара ашашәақәа
рышьҭыхра далагарц, диҵахар ҳәа дшәон. Аха уаҳа
ԥсыхәа ыҟамызт – ирыԥхны ишьҭаз аҭаҭын шьҭыхтәын.
– Исыцхраауада, ирыԥху аҭаҭын амашьынақәа
рынҵара салагоит? – лҽаалыршәшәан дҩагылеит Анҭица.
Арыԥхцәа ааиҿаԥшит, Анҭица иналыҵаԥшит, аха
аӡәгьы ҿимҭӡеит.
– Сара слыцхраауеит, – ҳәа дҩаҵҟьеит Иаков. Зегьы
ааибарччеит. Анҭица дҟаԥшьӡа дааибакит. Аха аматрос
иажәақәа лара лзы зегьы акакушәа аказарма дныҵыҵын
лҽаалырххеит. Иаков дналышьҭалт.
Анҭица илдыруан амашьына ҭацәқәа шыҟамыз,
аҭаҭын зну амашьынақәа ашашәақәа рныхтәын, аха урҭ
ахьыҟаз амашьына мҩа ахахьы акәын, ԥыҭк ихаран, уахь
ицатәын. Абарҭқәа зегьы анааидырхәыцла аказарма
дааҵаххын лҩызцәа даарылаԥшит.
– Зҿышәымҭуазеи мшәан, аҩыза дысҭахуп.
– Сара сбыцхраауеит сымҳәеи, – Иаков дааԥашашеит.
– Уара узсырааԥсозеи... Уаала Гача, усыцхраа.
– Иаков сбыцхраауеит имҳәеи, Анҭица, бицәыԥха­
шьо­ма? – Анҭица лажәа дааԥыҩлеит Гача.
Анҭицеи Иакови амашьына амҩа ахаҿы ицәахьаз
аҭаҭын амашьынақәа рныхра иалагеит.
312

Аԥсабара иқәыз ашьыжьтәи ахьшәашәара хәыҷы
еимгәҳәауа, иаҳа-иаҳа адгьыл ашоура ықәҵауа, амра
хәажжаӡа аҽышьҭыхра иаҿын. Иакови Анҭицеи ажәакҩажәак ааимдауа, амашьынақәа аҭаҭын рныхра иаҿын
рхы ақәырԥсны. Ашьҭахьы ҩ-машьынак ҭарцәны ахԥа­
тәи ианнадгыла, ҳматрос игәҭыха аҳәара далагеит.
– Бара ишыбдыруа еиԥш, сара суаҩыбжоуп...
– Ус ахьԥоуҳәои Иаков? – аматрос иажәақәа лгәы иааллырсит Анҭица.
– Сахьыбжоу аҟынтә азин сымам бзиа бызбоит ҳәа
басҳәарц, – Иаков даақәыԥсычҳаит, Анҭица дналҿаԥшит,
нас дмыццакӡакәа ацәажәара деиҭаналагахт. – Абраҟа
сгәы иҭоу абзиабара ҭаха снаҭом, сара саҵкьыс иара аиааит, «угәы иҭоу уҳәароуп» ҳәа сыхҭанакит... саҭабымҵан...
Анҭица лхы-лҿы инахәаԥшлакгьы игәы иаанагон:
«Шаҟа гәыбылрала дҭәузеи ари аԥҳәызба» ҳәа. Лара
лгәы иаҳәон: «Узшьапык умамзар, нас уара урыцҳаума?
Уи уара уеиԥш саргьы исԥырхагаӡам сыбзиабараҿы...
Ҳаҭыр уқәысҵоит, бзиа узбоит, издыруада суҿҳәаразаргь
ҟалап». Абас зҳәоз лгәы акәын, аха лыхшыҩ иаҭахын даҽа
ԥыҭк лҽаалырцәгьарц: – Иуасымҳәеи Иаков, даҽаӡәы
лҿы сеидру, аха сара сҿы урыцҳаушәа ухы умшьан...
Ахаҵа аибашьра мацараҿы акәӡам дахьфырхаҵоу...
Ахаҵа дахьыҟазаалакгьы гәкажьрак имыхьроуп... Иахьазы иуасҳәаша сыздыруам, дырҩегьых ҳаиҭеибабахп...
Ҳзырццакуазеи.
– Иҭабуп убри исабҳәаз азыҳәангьы.
Ҩ-сааҭк рышьҭахь Анҭицеи Иакови аԥхӡы рҿашы
итәан ирыԥхыз аҭаҭын аҭыԥ иқәҵаны.
– Уажәшьҭа ҳаҭбааҭыцәӡа ҳҟалеит, – иҳәан Иаков
днаиалацәҟәит Гача.
Уара умчала, – Анҭица Гача днеиҿаԥшит лыблақәа
ҵархәны.
– Иаков, зынӡак умааԥсаӡазар ажәабжьк ҳауҳәарц
угәы иҭан... Уажәы иҳауҳәар ҟалару? – Анҭица исалҳәа­
рызеи ҳәа сшәаԥырҳаԥуа Иаков снеиҿаԥшит саргьы.
313

– Аԥсгаха иуҭарауазеи, – ҳәа сажәа даацралеит
аԥҳәызба.
– Ажәабжь ҳәаразы амшӷьарс сымаӡам, ианышәҭаху
азы сыхиоуп, – иҳәеит ҳматрос.
– Ус акәзар, Мариа лшьа шыжәуз атәы... дааӷьаҵәыӷьаҵәит Анҭица.
Ҳматрос дмыццакӡакәа ацәажәара дналагеит:
– Зыӡбахә шәасҳәаз араионтә қалақь аҿтәи аполициа
дрылан ҳара иҳаиуаз аӡәы. Уи аполициа маҭәа ишәын,
аха игәы партизанын. «Ажакьа еиқәаҵәа» ииҭоз адҵақәа
наигӡон ламыслеи фырхаҵарылеи.
Ажәакала иаҳҳәозар – аус иуан ҳара ҳзы. Мариа зҵыхәала дҭахаз амаҳагьа даҽа ҩымш иԥсы ҭан,
ашьҭахьы ҳҩыза ҳәа зыӡбахә шәасҳәаз инапала уи
амаҳагьа цәгьаԥсышьала дҭахеит. Аха урҭқәа ҳара ҳгәы
рзыҟамҵеит. Мариа лшьа утәын даҽакала.
«Ажакьа еиқәаҵәеи» ҳкомиссар Руслани ирмыӡбоз
ҳәа маанакгьы ыҟаӡамызт. Уахык зны ҳлагер аҿы дааит
ақалақьтә полициа ирылаз, ҳадҵақәа назыгӡоз ауаҩ.
– Мариа лшьа зуит, –ҳәа ҳкомандир днеиҿаԥшит уи
игәы раҳаҭӡа.
– Уи маҷуп, – ицәажәоз иажәа аахиҵәеит «Ажакьа
еиқәаҵәа». Иуасҳәо уаҳауама? Уахаҵәҟьа ухынҳәы аполициа рахь. Уабаҟаз ҳәа иуазҵаар «аҩнынӡа снабжьысын,
сҭаацәа збеит» ҳәа ижьа. Уаҵәы ашьыбжьон афашистцәа
рштаб аҿы унеины абас адырра рыҭ: «абыржәы
ҩыџьа апартизанцәа ҳааигәаратә ақыҭаҿы инеин, ҳәа
дуӡӡак шьны аҽыуардын иақәырҵеит, ҳақалақь иаҵгоу
амҩахәасҭала инеиуеит» ҳәа.
– Нас?
– Настәи ҳара иаҳусуп. Еилукаау иуасҳәаз?
– Ҳәарас иаҭахузеи.
Аполициа, рҿы ҳара ҳзыҳәа аус зуаз ауаҩ данца Карпушеи сареи акомандир дҳаԥхьеит.
314

– Иҟоу жәдыруама, – иҳәан «ажакьа еиқәаҵәа»
дааҳҿагылеит. – Даҽа хә-минуҭк рыла аҽыуардын ҽы­
за­ҵәык аҵаҳәаны ишәзааргоит. Аҽыуардын иақәуп
ҳәа дук шьны. Аҳәа иаҵоуп имаҷымкәа ачаз, аҳаскьын,
абӷьынҵәқәа. Карпуша икызааит аҽы аӷәра, уара уабџьар
харшаланы аҽыуардын уацрагылаз. Ашарԥаз шәнеироуп
ақалақь иазааигәоу ақыҭаҿы. Амала идырны ишәымаз –
ҳааԥсеит ҳәа аҽыуардын шәақәымтәан...
Аҽыуардын ақәтәара азин зҳамамызгьы ҳаиҳәеит
ҳкомандир, аха уажәы ишәасҳәом. Амала акомандир
иҳаиҭаз адҵа шәазыӡырҩы изеиԥшраз:
– Шьыбжьонынӡа уи ақыҭа азааигәа иҟоу аҵларақәа
рҿы шәҽышәҵәах, – ацәажәара даҿын ҳкомандир, –
ашьыбжьон аҵлақәа ааныжьны ақалақь иаҵгоу амҩа­
хәасҭала шәҿынашәха. Афашистцәа шәышьҭалар
шәҽыуардын кажьны шәыбнал...
Адырҩаҽны ашьыбжьон аҵлақәа ҳраҩсны ҳашнеиуаз
жәохәҩык раҟара афашистцәа ақалақь иаалеибаҳәан
еибарҩны рҿаархеит ҳара ҳахь аҟәҟәаҳәа ихысуа. Сара
аҽы сасуа салагеит аныҟәашәа аарццакыр сҭахызшәа,
Карпуша иакәын уи аӷәра аҿаирыххауа далагеит аҽы
ааникыларц. Афашистцәа анаҳзааигәаха залпқәак
нараҳҭан, ҳҽыуардын ныжьны абнаршәыра ҳнылалт, аха
рацәак ҳамцаӡеит, избанда, аринахыс иҟалоз еилаҳкаар
акәын.
Ҳара ҳаха рымазма урҭ ақәыџьмақәа? Ишиашаз
ҳҽыуардын инадыххылеит, имазеины аҽыуардын иақәыз
аҳәажьы рыблақәа аарԥашашеит. Нас хәҩык афашистцәа
аҽыуардын инақәлан аҳәажьы анаадырҳәыцымыц
акәац иаҵаз алаӷәым уаҩы ишимбацала итҟәацит. Алҩа
анаақәба ҳабла иабаз џьышьатәын: аҽыуардын ахьгылаз аҭыԥан ашьаарҵәыра кашын, бжьҩык раҟара
афашистцәа зыԥсы ҭахаз ихьамԥшӡакәа иҭрысны амардара инаҿалеит, ақалақьахь рхы рханы.
315

– Абасоуп, дадраа, ҳтәылаҿы аусқәа шышьақәгылоу:
аӡәы изы зегьы рылшара еигӡаӡом, зегьы рзы аӡәы илшара деигӡаӡом, ҳәа иажәабжь аахиркәшеит Иаков.
V
Ҳколнхара «Аразҟы» ахантәаҩы Даҭикәа ашьжьым­
ҭан ақалақь ахь данцоз иҳадиҵеит, иара данхынҳәуа
ашәахьа ахәылԥазы арыԥхтә ҳалганы имазеихаз аҭа­ҭын
рцәа аҿаҳәара ҳалагарц. Абар, уи аҽны сабшан – арыԥхтә
шьыбжьышьҭахьынӡа ҳалгарц еибаҳҳәеит, нас­гьы афымца лашара ҳацырхырааны аҭаҭын ҿа­ҳәара уи аухаҵәҟьа
напы алаҳкырц ахыдҵақәа аагеит. Ашьжьымҭан иаҳзааиз
аматрос Иаков, ҳусқәа рыҿҳәараҟынӡа ҳшалгоз аниаҳҳәа,
аччаԥшь аазқәыжжыз иқьышәқәа инапы нарыдикылан
дааҳалаԥшит:
– Шәусқәа зырццакыз сажәабжьқәа ракәзар ҟалап, –
иҳәеит уи.
– Уара ухәмарны иуҳәоит, аха сара сыхәҭаахьы
иуҳәаз ҵабыргызаргьы здыруада, – иҳәеит, иахьа
иҳацхраарц иаҳзааз ҳабригадир Ӡыкәыр (уи уажәраанӡа
аколнхара азы аҟауар иршьарц аԥсҭаҿы аусура даҿын).
Арҭ иааимырдаз ажәақәа саргьы исаҳаит, аха ҿымҭ­
ӡакәа стәаны схәыцуан аҭаҭын ахьысрыԥхуаз. Иаков
дыхәмаруа иҳәеит арҭ ажәақәа, аха урҭ ажәақәа рҿы сара
избеит зеиӷьаҭамыз аҵабырг. Избан ҳәа шәсазҵаауазар,
ишәасҳәап сгәы иаанагаз: ҳажәлар даҽакхеит, ргәи
рхы-рҿи рыԥсахит. Рҵакы ҭбаахеит, ркультура иазҳаит.
Ԥасаӡа ауаҩы аус аниуаз ибон иаԥхьа игылаз ицәмаҭәа
хәхәа, илаба рхха дзыӷрасуаз ицә абаақәа, дызҭагыланы
днеиуаз ицәаӷәарсҭа. Уажәы? Уажәы аамҭа даҽакхеит:
адгьыл цәаӷәауа инеиуа ауаҩ атрактор дақәтәоуп,
уи ԥаса ацәмаҭәа дацрагылан. Итрактор амаа риашаны ианаашьақәиргылалак амашьына цәаӷәауа
аҿынанахоит, ԥсшьара данааҭгыло – иџьыба иҭоу агазеҭ
316

ааиҵыртланы аԥхьара дналагоит: Франциатәи аусуцәа
азабастовка шыҟарҵаз атәы зҳәо астатиа днаԥхьар –
ихы ааирмақаруеит, ус акәымкәа ҳтәылаҿы Иреиҳаӡоу
Асовет алхразы аҽазыҟаҵарақәа ртәы зну астатиақәа
даарыхәаԥшыр – иблақәа ааҭгәырӷьаауеит, дхәыцуа далагоит ихы дазҵаауа: ԥшьышықәса заҵәык роуп иҵуа
СССР Иреиҳаӡоу Рсовет алаҳхижьҭеи... Ари ҿҳәара маҷуп,
аха иҟаҵоу аусқәа шаҟароузеи? Урҭқәа зегьы зыбзоурада? – Акоммунисттә партиеи асовет жәлари. Нас атрактор арныҟәаҩ ихшыҩ аҿы акы ахәшьадра далагоит:
«Зҽазыҟаҵара ҳалагаз алхрақәа рыхьӡала иҟасҵарызеи
иахьа, уаҵәы, уаҵәашьҭахь... Убас есымшагьы».
Атрактор арныҟәаҩ имацара иакәӡам абас зхәыцра
зырҭбаауа, зкультуреи зусуреи еилазҵаз.
Иаков иакәзар – уигьы дхәыдамхаӡеит. Иара ашьҭа­
хьы исеиҳәон еиԥш, аколнхара «Аразҟы» аҿы иԥшааит
ихатәразҟы. Анҭица ҿа иалҳәеит.
***
Иакови аҭаҭын рыԥхцәеи сара санырԥырҵуаз аҭаҭын
аҿаҳәара иалагахьан. Хымз раҟара ҳколнхараҿы
сыҟаӡамызт, ҳколнхара иаиуз амашьынақәа рзы сҩызаки
сареи ақалақь ахь ҳцеит ашоферра аҵаразы. Хымз
рышьҭахь, санхынҳәы, азнык азы исзеилымкааит сҩыз­
цәа аус ахьыруаз. Аха ашьҭахьы, ианеилыскаа акырӡа
сгәырӷьеит: ҳматрос Иаков иԥсшьара даналга, ҳколнхара
«Аразҟы» аҿы даанҿасӡеит, ашьаҵамаҭәақәа рыӡахырҭа
аҟазарҭаҿы еиҳабыс далырхит. Уи зегьы раԥхьаӡа
ииӡахыз Анҭица лшьаҵатәқәа збаз аҳәсахәыҷқәа Иаков
ҭаха ирҭомызт – убасҟак ргәы иахәеит. Ашьаҵаӡахырҭа
саныныҩнала Иаков дтәаны шьаҵатәык аӡахра даҿын,
астол иқәгылаз арадио ашәа аҳәон.

АӠЛАГАРАҾЫ
1942 шықәса анҵәамҭазы акәын. Уаҩы ишимбацала
ахьҭа ыҟан, иҵаауан. Амраҭашәарахьынтә аԥша иасуаз
асы шьҭыхны еиланаргьежьуан. Ажәакала – Украинатәи
аӡынрақәа иреицәаз акакәын.
Ҳаӷа ирхәҭақәа ихырбза-кәырбзо ақыҭақәа ирылан, ирбоз афатә, ачашә еизыргон, анхацәа акымзарак рзынмыжьӡакәа. Ажәлар амла иагон, – аӡәыкҩыџьак ракәымзар игәаҟуан, рлахьынҵа ршәиуан, ҳаӷа
имшҿҳәара апапанҵҟәыр иарҭон.
Ҽнак шьжьымҭанк азы аҳәсеи аҭаҳмадацәеи еизеит ԥшаӡлагарак аҟны. Рмакәан хәыҷқәа рҩыҵракны
аӡлагара аԥхьа иԥшын рчақәа рлагарацы. Аԥшаӡлагара
амҵәыжәҩақәа рхаха ишьқьырны агьежьра иаҿын.
– Иаҳзынхаз ахәыҷгьы алагарҭа ҳамам. Абас ҳа­
банӡа­цалари мшәан, – иҳәан ашәыб зҵачыз иԥаҵақәа
ааирҽеит ҭаҳмадак.
– Арҭ алагара иалагазар уажәшьҭа иаҟәыҵӡом,
схәыҷқәа амла иагоит, ишԥазури! – лҳәеит ԥҳәыс быргык.
– Анапылаӡлагара ҳамазар иҳабаргәызыз...
– Иабаргәызыз, уигьы ус бзиамзи, аха... Аууҳәа аӡәиаӡәи еизымԥшӡакәа аиццәажәара иаҿын. Зшыла зла­
гарц инеиз ԥшьҩык афашистцәеи ажәлари аӡлагара
еимак­ны аиҿыхара иаҿын.
Аӡлагара алуқәа ишыгьежьыц агьежьра иаҿын, аха
урҭ ирлагоз ажәлар ртәы акәӡамызт.
Дук мырҵыкәа аӡлагара аҿаԥхьа ахә ду иаахыҵын
гәыԥҩык ауаа рышәаҩақәа ирҭагыла рҿаархеит. Аӡла­
гара аҟынтә иԥшуаз анхацәа нахьхьи иааиуаз агәыԥ
анырба иаарцәымыӷхеит.
318

– Абар аполициа! – иҳәеит руаӡәы. – Уажәшьҭа
зынӡакгьы ҳаԥхарҵоит.
– Ҳмакәанхәыҷқәа ирҭоугьы ҳцәыргоит.
Арҭ ҳара ҳтәқәа роуп, – иҳәан иблацәа канӡақәа аахи­
тын дааԥышәырччеит афашит солдаҭцәа руаӡәы.
Анхацәа неиҿаԥшы-ааиҿаԥшит, аха акгьы рымҳәаӡеит.
– Уа шьыжьбзиа анхацәа! – рҳәан иаарыдгылт иааиуазгьы. Зегьы ибџьарԥсараха иҟан, фашист маҭәала
еилаҳәан.
– Ари ижәлагауа зтәыда? – дразҵааит аиҳабы.
– Алу иахоу аполициеи афашистцәеи ртәоуп, урҭ алгар
ҳара ҳтәгьы ахаҳҵап ҳәа ҳгәы иҭоуп, – иҳәан имакәан
хәыҷ ааирцыхцыхит нхаҩык.
– Шәара моу ҳаҳтәқәагьы макьана илагаӡам, – ҳәа
дааԥышәырччеит абла цәаканӡа афашист солдаҭ.
– Уара узусда? – дҵааит агәыԥ рхада.
– Сароу, сшәымбои!– ссолдаҭуп.
Агәыԥ еилагылаз неихәаԥшы-ааихәаԥшит. Афашис­
тааи аполициеи рчалагаразы иааиз хазы шәаалҵны
шәаагыл, шәча ирласны иаалагап, – иҳәеит ахада.
– Хҩык асолдаҭцәа аарылҵит. Нас даҽа солдаҭ цыркьыкгьы урҭ днарышьҭалт дкәалԥаауа.
Анхацәагьы егьирахьтәи аганахь иааикәагылт. Иааиз
агәыԥ рхада ажәлар рахь иҿы ааирҳәын ус иҳәеит.
– Абарҭ шәмакәанқәа ирҭоу ада уаҳа шәымаӡами?
– Даҽа убриаҟара ҳаҩнқәа рҿы иаанҳажьит жәласы.
Анцәа ибоит, уаҳа ҳамам, – иҳәеит ҭаҳмадак.
– Ус акәзар... уи бзиоуп... Шәара шәымгәахә
шәымоума, – ҳәа даахьаҳәит афашистцәа рахь.
– Урыстәыла ача ариуанаҵы ҳара ҳазхара ҳауеит
амла ҳакуам, – иԥаҵа дааҵаччеит аблацәа канӡа.
Уи ами абзиа, амала арҭ анхацәа амла иагоит, раарыхра шәара шәеицхырааны ишәшеит, – нас иҩызцәа
даарылаԥшын ус нациҵеит, – сҩызцәа, шәаалаганы аӡла­
гараҿы иҟоу ача еиҟараны анхацәа ирзышәша.
319

Ибџьарԥсаха игылаз агәыԥ аӡлагара иныҵалан ачарыц ашара иалагеит.
– Ари закәызеи? – аҳәацәара иалагеит асолдаҭқәа.
– Акымзарак, – иҳәеит ахада, – аӡлагара аҟынгьы
уаҩы ибозароуп асоциализм ахаҭа.
– Апартизанцәа!
– Апартизанцәа!
– Апартизанцәа, – ҳәа ауу дырган иааилалеит анхацәа.
Аӡәы сакьк иҭаз ача иҟәаҟәа иқәиҵеит, егьыгьы убас
сааҭбжак аҩнуҵҟала аӡлагараҿы ишьҭаз афашистцәеи
аполициеи рчашылақәа анхацәа еимӷәцәаа иргеит
рыҩныҟақәа рахь.
– Афашист солдаҭцәа шәалҵны шәгыл, ажәак
шәасҳәоит, – ҳәа даарылаԥшит апартизанцәа рхада.
Хҩык ауаа аалҵын инагылт.
– Егьи дабаҟоу? – дҵааит ахада.
– Ара дгыламзи дабацеи?
– Дышәцәымцазааит уара? – ҳәа апартизанцәа
иаарымхацәгьахеит. Уи аамҭазы аблацәаканӡа аштаб
аҿы днеины адырра риҭахьан.
Сааҭк ашьҭахь апартизанцәеи афашист архәҭа­
қәеи аӡлагара еимакны аибашьра иаҿын. Ахәылбыҽха
апарти­занцәа рхада ус иҳәеит:
– Иҭабуп, аҩызцәа! Ротак афашистцәа ицҟьашәҟьа
ижәгеит.

«АХРА АШӘА»
Апролог
Егры аӡы азааигәара, амардара иаҿаӷӷаа игылоу
ақыҭа ду иналкшәа, ахы ҟәыншьауа, амшын ахь аҿы
рханы игылан акырӡа зхыҵуаз ԥацха хәыҷык. Аԥацха
320

акәша-мыкәша ашәҭра иаҿын ашәырҵлақәа, аԥша
ҟәандак анаарыласлак рхыцәқәақәа ырмақаруа.
Ауаҩытәыҩса иакәзааит, ашәаԥыџьаԥ ракәзааит –
ааԥынра анааилак даҽакала рҽырыԥсахуеит. Ауаҩы
ааԥынра изааир игәы ҿыцхоит, имч илоу ҩбеитәуеит,
инхаранҵыра иҵегьгьы напы адикылоит, игәы ацԥыҳәа­
ны акрура далагоит, аӡынра анизааилак акы дацәымшәа­
уа даԥыларацы.
Аха Алгьари Блабба ааԥынра даԥылеит деишәараеиҵараха, гәырҩала игәы рҭәны, адунеи ақәзаара аҵкьыс
ақәымзаара еиӷьашьауа.
Аамҭа ҭынчрамызт, еилаҩеиласран. Аменшевикцәа
аамҭала иргаз амчра рхы иархәаны ажәлар иры­
қәыӷәӷәон, ирымаз ирыхӡыз рымкәкәаа иргон. Урҭ
ирҿагыланы ирақәԥоз анхацәеи аусуцәеи есымшааирагьы рхыԥхьаӡара иазҳауан, абџьар шьҭыхны абна илалон, – хьымӡӷыла адунеи ақәзаара аҵкьыс хьыӡла аԥс­ра
рыԥсеиԥш ибаны.
Убасҟан ауп Алгьари Блабба иҩнарҭа агәырҩа
анааҩнашыла.
Уахык зны аԥацхаҿы дтәаны аҵәыуара даҿын жәеиза
шықәса зхыҵуаз, Алгьари Блабба иԥазаҵә Раԥсҭан.
Иаб дмааиӡацызт. Уажәы аакьыскьа Қәҭешьтәи абахҭа
ԥҽны ибналаз абольшевик Ваногьы апартизанцәа рахь
дахьцаз дыхнымҳәӡацызт. Раԥсҭан ималазаҵәык аҩны
данааҩнаха аакьыскьатәи игәаҟрақәа ааигәалашәан
аҵәыуара даҿын.
Дук мырҵыкәа Алгьари ашҭа дааҭалеит ицәмаҭәа
иазқәынҵа. Аха Раԥсҭан изгәамҭаӡеит. Иҿаԥхьа аҭӡамц
иадкнаҳалаз иан лпатреҭ дахәаԥшуан дахьҵәыуаз.
Алгьари даақәыԥсычҳан аԥацха дааҩналт. Ахәыҷы
иаб даниба иблақәа рҟәыҷуа аҭӡамц днаԥырҵит. Алгьари ҿымҭӡакәа дтәан, уажәы-уажәы блаҵыхәала ахәҷы
дизыԥшуа. Раԥсҭан иаб дааивагылеит, акы даҳәарц игәы
321

иҭазшәа дшәаԥырҳаԥуа. Уи зны аҭӡамц икыдкнаҳалаз
иан лпатреҭ днахәаԥшын даақәыԥсычҳаит, нас иаб
днеиҿаԥшит. Аха ахәыҷы игәҭыха имбаӡошәа Алгьари
дтәан иҭаҭынжәга еиҵаҵауа.
– Саб, – иҳәан иаб иахь анаԥшра ацынхәрас аԥен­
џьыр ахь даанаԥшит ахәыҷы. Алгьари ҿымҭӡакәа
дтәан. Раԥсҭан «Саб исеиҳәарызеишь» ҳәа дӡырҩуа,
дҳәыҵәыҳәыҵәуа дгылан.
– Саб!!!
Алгьари иҿазна лҩала иааирҭәын, иҩнуҵҟахь игарцы иԥсыԥ алада длахеит, нас ашьшьыҳәа дмыццакӡакәа
иҷкәын хәыҷы днеиҿаԥшит. Аҩыџьагьы рылаԥшқәа
анааиԥыла Раԥсҭан дааԥхашьан ихы наирҟәит.
– Издыруеит, дад, издыруеит... Иуҳәарц иуҭаху здыруеит, аха...
–Сан бзиа илбон уи ашәа...
– Издыруеит бзиа ишылбоз, аха Вано ирласны дааиуеит, игәы иалсуеит.
Алгьари Блабба иԥҳәыс Макрина аԥҳал азна аӡы
лыманы аграпара даныланы дышнеиуаз аменшевикцәа
ротриад аалыхьӡеит. Уи аамҭазы Алгьари иԥацхаҿы
дтәаны аҽырԥхара даҿын ақырҭуа большевик Вано. Уи
аҩны дыштәоу иаӷацәа аҩны иакәшар ҳәа дацәшәан,
Макрина дыҩны лҿыналхеит адырра илҭарацы. Урҭқәа
еилызкааз аменшевик фицар итапанча ааҭихын ҩынтә
аԥҳәыс длеихсит. Зынтәи ахысраан Макрина лыжәҩа
иқәгылаз аԥҳал ԥыххааса иагеит. Аҩбатәи ахы лыбӷа
ашшара иақәшәеит.
Макрина агәаҟра даҿын. Алгьари иусурақәа данаарылгалак ачымазаҩ лаԥхьа дтәаны аԥхьарца арҳәара
далагон. Аха Алгьари иԥхьарца иаирҳәоз ашәақәа
зегь раҵкьыс Макрина лгәы аҵаҟынӡа инеиуан «Ахра
ашәа». Абжьы гәыҭшьааганы аԥхьарца арахәыцқәа
аҵәыуара иалагон, абжьы зны ҩада ихалон, иҵәаауа
322

ахәыблы аҟынӡа инеиуан, нас аҽыларҟәны ачымазаҩ
илхагьежьуа иалагон, лгәы ҭшьаауа, лхьаақәа лхаршҭуа.
Убарҭқәа раан Макрина лхы-лҿы аччаԥшь аақәыжжуан,
лхы дҩахон, акы лҳәарц лҭахушәа лхаҵа днеиҿаԥшуан
лыблақәа хааӡа.
Аӡынра аанҵәонеиԥш ачымазаҩ дыԥсит, Алгьари
иԥацхагьы агәырҩа ааҩналеит.
Ҳазлацәажәо аухазгьы Раԥсҭан хәыҷы иаҳарц ииҭа­
хыз, иан бзиа илбоз «Ахра ашәа» акәын. Алгьари иԥсы
анишьа аԥхьарца аакнихын ахәмарра далагеит. Ахәыҷы
иблақәа алаӷырӡ рхыжжыла аԥенџьыр дылагыланы аҵх
лашьца далаԥшуан.
Алгьарии Раԥсҭани ирызгәамҭаӡеит аԥацха ашә
ашьшьыҳәа иаартны Вано дшааҩналаз. Аԥхьарца
ашәа азырҳәозгьы ашәа иазыӡырҩуазгьы «Ахра ашәа»
итҟәаны иаман.
Вано ҿымҭӡакәа акәакьҭаҿы игылаз асқам днықә­тәеит.
Убасҟан ауп аби аԥеи Вано дангәарҭа. Алгьари иԥхьар­
ца ашәа арҳәара иааҟәихын ацәарҭаӷә инықәиҵеит,
нас инапы рҟәыҷуа, қәнамгак ҟазҵаз иеиԥш дыԥхашьаԥхаҵо Вано дааихагылт.
– Шаҟантә сшәыҳәахьоузеи абри ашәа шәымҳәалан
ҳәа, аха... – Вано илахь ааиқәиҵеит. Нас Раԥсҭан иахь
дынахьаԥшын ус иҳәеит: – ухәыҷы дзеиԥшрахаз
умбаӡои, алаӷырӡ дарҩеит?! Ари ашәа шәҳәонаҵы уи
игәырҩа ихашҭраны ҳәа дзыҟалом.
Ахҩыкгьы ҿымҭӡакәа итәан минуҭк аҟара, ашьҭахьы
Вано дҩагылан иабџьарқәа (ишәақьи иаҳәачаԥеи) рырхиара далагеит.
– Уабацои аҵхыбжьон? – Вано диазҵааит Алгьари.
– Сара сымацара сакәӡам, уаргьы уҽырхиа... Алгьари
дҩаҵҟьан иаҳәачаԥа аакнихит, ифицар тапанча адулаԥ
иааҭихын Вано днеиҿаԥшит.
– Абыржәы Арзаҟан агәарабжьараҿы дысҿаҳаит,
323

сара саниба амҩа даамҩахыҵын аанда иҽаадикылеит...
ҳацәгьа имҳәарц залшом.
Ванои Алгьарии аҽырхиара ишаҿыз акәымкәа
ашә ааимԥааны иааҩнашылт хҩык аџьандармцәа.
Ах­ҩыкгьы раҳәачаԥақәа ааҭырԥаан аԥшәмацәа
иаарыкә­шеит. Вано итапанча ҭҟьеит, аџьандармцәа
руа­ӡәы зшьапы ԥырҟаз аҵлеиԥш дааҵкьыҿын адашьма днықәҳаит. Ванои Алгьарии раҳәачаԥақәа ааҭырԥаан
егьырҭ аџьандармцәа ирыжәлеит. Акыраамҭа аҳәаҟьара
иаҿын. Уи аамҭазы Арзаҟан ашә дааҩнашылан Вано
ишьҭахьала диеихсит. Ҟытгьы изымҳәеит Вано. Алгьари
илахь иаахаз афрангь аҳәа иԥсы армаҷит, дызлакшоз
иаҳәачаԥагьы агәҭа еиҩҵәа иваршәын. Аџьандармцәа
аҩыџьагьы Раԥсҭан хәыҷы днараԥырцан алашьцара иналалт. Дук мырҵыкәа Алгьари иԥсы ҭалауа иалагеит: дааҳәыцымыцит, илацәақәа аахитит, ихгьы
дҩа­хан дааӡырҩит. Аха алашьцара аԥацха иахатәан
еиқәышьшьы.
Алгьари дҩагылан Вано ихәамц ааирҽеит, нас аԥсы
ауапа даалеиҳәан дҩаиҵалеит.
– Бзиала сԥацха, сыҩны, сгәара! Бзиала ахақәиҭра зхы
ақәызҵаз аԥҳәыс лнышәынҭра, бзиала Раԥсҭан хәыҷы!
Егры абжьы мацара акәын аҭынчра еилазгоз, Алгьари
иԥсы диҵаланы алашьцара данналала.
Абри аныҟалаз ауха аан зқьи жәшәи ҩажәи актәи
ашықәс инахыӡааит даҽа мызкы –ԥеруал мза.
I
Доу ақыҭаҿы амра ангылауа егьырҭ Аԥснытәи ақыҭа­
қәеи ақалақьқәеи рыҟны амра акырӡа иҩас­кьа­уеит. Ам­
ра анҭашәауагьы убасоуп – ицәыкьаӡоуп. Ари зыхҟьауа
убри ауп, Доу ақыҭа ашьха дуқәа акәыр­шоуп, урҭ ҩычоуп
шәаԥыџьаԥ бӷьыла. Араҟа инхауа аколнхацәа иаҳарак
арахә рааӡароуп изҿу, ацха рыԥшуеит хар рымамкәа,
324

аџьықәреи аарыхраҿгьы аӡәы ирџьаратәы иҟаӡам. Аха
арахә рааӡара зегьы ирыцкуп араҟа.
Доу ақыҭаҿы аамҭа зны иццакуеит, зынгьы иҳәазоит
алу дуӡӡак ацраҳәоушәа. Агаҿаа рқыҭақәа рҿы аӡынра
ауаа рышә-гәашә илагылоуп. Аӡынра анааилакгьы
шьҭахьҟа ахынҳәышьа иақәшәаӡом, ихьачмачуеит. Аха
иара убас шакәугьы Доуаа рхы ргәы ақәбзиоуп, агәкаҳа­
ра рыздырӡом. Аколнхара «Алашара» ахантәаҩы Елҟан
Шарба даахыхәмаршәа иҳәалоит еиԥш, Доуаа ршьамхахьы аҳәынҵәа илагылазаргьы рхы иахашшааӡом, иуаа
ԥагьақәоуп.
Амала араҟа изааӡарызеи, Доутәи анхацәа ҵыԥхтәи
ашықәс азы рхы иахашшааит. Егьырҭ зегьы ракәым, амца
дақәуҵаргьы изычҳауаз, згәашԥы зегьы орденлеи медаллеи иҩычаны аибашьрахьынтә ихынҳәыз Чамагәуа
Ҭемразҵәҟьагьы, аколнхацәа рпарторганизациа данахадыргыла инаркны ишшыԥхьыӡқәа рацәахеит. Шарба
Елҟан иакәын уик зынӡа хәарҭаԥшь имоуӡеит. Ҭемраз
дааиԥылацыԥхьаӡа дызлацәажәоз акызаҵәык акәын.
Ажәакала иаҳҳәозар, Доуаа зхашшаауаз рқыҭа иаҵҟьаны
илеиуаз арҩаш акәын. «Ҳқыҭа аразҟы знапы иаку арҩаш
акы иалаҳәаӡамкәа, хаҳада-џьшьада иҳавҟьаны ицоит»
рҳәон Доуаа анеицәажәоз.
Аколнхацәа рхы иахашшааратәгьы иҟан, избан акә­
зар, ҵҩа змам рырахә афермақәа рзыҟарҵеит, аха арахә
рҭакырҭақәа амра анынҭашәалак инаркны еиқәылашь­
ца игылан лашарада, насгьы ауаҩы дбеиа­хацыԥхьаӡа
иҵегьгьы изҳалар бзиа ибоит. Доуаагьы ирҭаххеит
рыҩнқәа рҿы агаз лампақәа рцынхәрас афымца лампа­
қәа кнаҳазарц.
Уахык зны Доутәи аклуб аҿы аколнхацәа реизара
шымҩаԥысуаз акәымкәа аԥошьҭа мҩаԥгаҩы Мажьагәа
дааҩнашылеит. Уи иааигаз ақьаад Шарба Елҟан данаԥ­
хьа Ҭемраз Чамагәа дааиахәыҭхәыҭын дҩагылеит. Аиза325

ра иалахәз зегьы Елҟан акы рылаиҳәарц шиҭахыз анеилыркаа еиқәшьшьы иаатәеит.
– Абри иску абӷьыц алашара ҳзаанагараны иҟоуп...
– Ишԥа џьоушьҭ?!
– Ҳашшыԥхьыӡ рыдыркылама?!
– Шәааӡырҩы, – ацәажәара даҿын Елҟан, – шәааӡыр­
ҩы, ақалақь аҟынтә ауаа ҳзаарышьҭуеит: анџьнырцәа,
атехникцәа, амашьынақәа... ҳаргьы урҭ ҳрыҵамхароуп,
аусуцәа рҭахуп...
Даҽа мчыбжьык ашьҭахь, арҩаш ахықәаҿы ажра­қәеи
ахыбрақәеи рыҟаҵара напы аларкит Доутәи анхацәеи
ақалақь аҟынтә инеиз аусуцәеи.
Акомҿар рбригада ҳәа хьӡыс иаҭаны Ҭемраз
Чамагәуа еиҿикааз абригада аус ахьыруаз даарыдгылеит ԥҳәызба ԥшӡак. Аԥҳәызба лхы-лҿы шкәакәан,
лыблақәа аиқәареи ахаареи еимаркуан иша-мшамуа
даныччауаз. Лӡамҩақәа хәыҷык-хәыҷык иааҭаҽылон,
лылахь ҳаракын, иҭбаан. Лыхцәы ԥаны лызқәа иқәын.
Лоуреи лыҭбаареи наӡан.
Аус зуаз ауаа аԥҳәызба данырба рбаҳақәеи рҵыр­
кантқәеи аарыҵадыргылан лара лахь иԥшуа асамырҟәл
ҳәара иалагеит, аха урҭ рсамырҟәыл агәхьаа мкӡакәа
аԥҳәызба игәалҭеит шаҟа метра ажра рыжхьаз, адгьыл
зеиԥшраз, нас Ҭемраз Чамагәуа днаидгылан ус лҳәеит:
– Сара стехникуп, анџьныр хада Аиҭымба сааишьҭит
шәыбригада анапхгара асҭаларц.
Даараӡа изаманами, – дахьгылаз дааԥашашеит
Ҭемраз, – аказы сбазҵаауан, ҳанџьныр излеиҳәауала ари
ҳастанциа аԥхынразынӡа алашара ҳнаҭо иҟалоит... Бара
бгәы ишԥаанагои?
– Анџьныр иҳәазар иҵабыргуп, – лҳәеит аԥҳәызба, –
уара уацәшәома иҳалшарым ҳәа?
– Мап, ибзеилымкааит исҳәарц исҭахыз... – Уеизгьы?
– Акомҿар рбригада ирҭахуп маи аказы алашара
ҳаурц.
326

– Уи даҽакы иамусуп, аус бзиа азҵаара аҭахума?
Аԥҳәызбеи Ҭемрази рҿынархеит ажрақәа ирҭаԥшуа.
Ҭагалантәи аԥша хьшәашәа игьежьгьежьуа рызқәақәа
инарыдсылауан, рхырҿқәа еимнадауан.
– Ҵаара ԥхашьарам, ибыхьӡузеи? – Ҭемраз дааҭгылан
аԥҳәызба дналҿаԥшит.
– Дариа... Дариа ҳәа сашәҳәала, – лҳәеит аԥҳәызба,
нас Ҭемраз дналырԥшит акаӡӷахьы. – Арахә рацәаны
ишәымазаап.
– Урҭ ауасақәа рымацара роуп, ҳшьамаҟа ббандаз!
Урҭ шеицәажәоз дрымбаӡакәа даарыдгылеит ауаса­
қәа зыхьчоз аҭаҳмада. Аҭаҳмада илахь ианыз ашәахс­
ҭа дуи иҟәынҳәалаз аҳәачаԥа ацыԥҵәахеи аԥҳәызба
данаарыхәаԥш уамашәа илбеит. «Ари данарԥысыз шәа­
рахк ашьана иннаҵазар ҟалап» – абас лгәы иаанагеит
Дариа.
Арԥыси аԥҳәызбеи аԥсшәа аареиҳәан, аҭаҳмада
еигәышә иҵаргыла аусуцәа даарылаԥшит.
– Узрыхәаԥшуазеи Алгьари? – иҳәан, аҭаҳмада днеи­
ҿаԥшит Ҭемраз. – Ҳашьхақәа дырлашарц ргәы иҭоуп
урҭ... Уара угәы ишԥаанагои?!
Алгьари иаразнак аҭак ҟаимҵаӡеит, нас ашьшьыҳәа
Ҭемраз иахь иҿы ааирҳәын ус иҳәеит:
– Уи бзиами, аха арҭ ҳашьхақәа ирааӡаз ашәарахқәа
уахынла ҭыԥс ирышәҭозеи?
– Аферма рзыҟаҳҵоит, – дааԥышәырччеит Ҭемраз.
Алгьари Егры аԥшаҳәа дананыҵуаз игәылацәа
аӡәгьы димбаӡеит. Зегьы ргәы иаанагон аменшевикцәа
иҩны ианақәла иаргьы дыршьит ҳәа. Аха Алгьари усҟан
иԥсы еиқәхеит. Уи ауха аԥсы анышә даҭаны ҵыхла
мацара Кәыдры азааигәара днеит. Уаҟа ԥыҭраамҭак
иҽихәшәтәуан, уаҟоуп Асовет мчра ахихьӡаз. Ашьҭахьы,
имчқәа анилала, дышиашаз дцеит Доу ақыҭахь. Абар
убри аахыс иҵит ҩажәи ааба шықәса, Алгьари аколнха327

ра «Алашара» далалеит, аколнхацәа рырахә рыхьчара
даҿуп, дҭаҳмадахеит, ихахәи ижакеи асыԥшқа еиԥшуп,
ишлеит иҟәашкакараӡа. Аха иара убас дшыҟоугьы имч
ӷәӷәоуп.
Анџьныр игәы иахәеит акомҿар рыбригада русушьа.
Аԥхынразы акәымкәа маи аказы русурақәа ирылгарц
ргәы ишҭоу Ҭемраз анџьныр ианиеиҳәа, анџьныр ус
иҳәеит: «ус акәзар шәыззыԥшузеи ауасҭацәа рыбригада шәырмыԥхьои, урҭгьы маӡала ус бзиак ахәшьадра
иаҿуп».
– Саргьы убри ауп сгәы иҭоу, – даалахҿыххеит Ҭем­
раз, – уи иазкны апартеизара мҩаԥызгарц сгәы иҭоуп.
Анџьныр акомҿар рыбригада ныжьны ауасҭацәа рахь
дышнеиуаз илымҳа инҭасит бжьы хаак.
Абжьы ааҩуан ашьхақәа ршьапахьынтә. Зны
иааигәаӡахон, зны ихарахон, ҭагалантәи аԥша хьшәа­
шәа аҽшаны аҳаир иалан. Анџьныр Аиҭынба азныказы дааҭгылан абжьы дазыӡырҩит, ихахәыцқәа
ааилагылазшәа ибеит, ицәеи-ижьи ахьҭа нархыдыдит.
Ашәаҳәабжьы игаз анџьныр дазыӡырҩыр иҭахымызшәа
иԥхьарца нышьҭеиҵеит Алгьари.
Аиҭымба илымҳа иаҳаз «Ахра ашәа» абжьы хьухьууа игәы ишҭаз ауасҭацәа днарыдгылеит. Ауасҭацәа
зегьы еиԥшны аус руамызт: асаҟәақәа ирықәтәаны
ҩыџьа аҭаҭын ахара иаҿын, аҭаҭын ахара ианалгагьы
ԥыҭраамҭак итәаны еицәажәон. Урҭ рбригадир, атехник Лео Гәыриели ицынхәра дынмыжьӡакәа ақалақь
ахь дахьцаз дыхнымҳәӡацызт. Анџьныр игәамԥхеит
ауасҭацәа русушьа.
– Атехник Лео Гәыриели ихаҭыԥан инижьда? – дҵааит
анџьныр. Аусуцәа дара-дара ааиҿаԥшит, аха аӡәгьы аҭак
ҟаимҵаӡеит.
– Излазбо ала аӡәгьы даанимыжьӡеит ҳәа сыҟоуп...
Зегьы рнаҩыс итәаны аӷәы ашьалашьынра иаҿыз
абырг дҩагылан анџьныр дааиҿаԥшит:
328

– Анџьныр ухаҵкы, ҳабригадир иацы дцеит, иахьа
ахәылԥазы даараны дыҟоуп... Мышкала иҳахьрызеи
еиҳабык дҳамамзаргьы.
Астанциа аргылараҿы ауасҭацәа рбригада аҳаҭыр
рықәын, урҭ русушьа аҭӡы газеҭаҿы ибзианы иахцәа­
жәахьан. Атехник Лео Гәыриели аакьыскьоуп араҟа аусура даналагаз, аха иара убасгьы астанциа аргылаҩцәа
реиҳабыраҿгьы иӡбахә бзианы ираҳауан. Зегьы
раҵкьысгьы анџьныр Аиҭымба дзықәгәыӷуаз иара
иакәын, аха ицынхәра ауаҩы дынмыжьӡакәа ақалақь
ахь ицара аусура ианыԥшит. Анџьныр идыруан аусура
арԥсыҽра зыхҟьаз Лео шиакәз, аха уи аҵыхәала уаҳа
ажәак мҳәаӡакәа хәылԥазынӡа аусуцәа дырхылаԥшуан.
II
Анџьныр хада Аиҭымба ҩажәи жәаа шықәса дырҭа­
гылан, аха уахьихәаԥшуаз рацәак зхыҵуа уаҩуп
уҳәа­ратәы дыҟаӡамызт. Ихахәқәа алаҳәа хӡы еиԥш
еиқәаҵәан, ижәпан, илахь ҭбаан, иблақәа хаан, ихы-иҿы
есымшагьы игәырӷьон; рацәак иҳәомызт, аха иажәақәа
ҵарын, ахшыҩ рыҵан, ижәҩахыр ҭбаан, иӡара пан, ихаҭа
даун.
Аиҭымба иҩызцәеи иареи гәыкала ианеицәажәоз урҭ
иреиҳәалон ихәҷра разҟыда ишымҩаԥысыз, иани иаби
ргәадура иара ишимбаз.
Аџьынџьтәылатәи аибашьра ианалага анџьныр
Ҭаџьиқьсҭан ареспубликаҿы аус иуан. Нас еибашьра
дцеит дук мырҵыкәа. Аибардыргатә архәҭаҿы амаҵ
иуан командирс. Ростов инаркны Бухарестнӡа днаӡеит
дшеибашьуаз: ҩынтәгьы дырхәхьан, игәышԥы азбжак
ҩычан орденлеи медаллеи. Аибашьра ианалгоуп иара
игәаԥхарала Аԥсныҟа дшааз. Хышықәса рыла ҩ-қыҭак
рҿы афымцатә станциа хәыҷқәа иргылеит. Доутәи астанциа аргылараҿы аиҳабыра адҵа анирҭа иаразнакала аусура далагеит.
329

Уахык зны иусурҭа уадаҿы дтәаны ашәҟәы аԥхьара
дшаҿыз ашә аӡәы дасит. Ашә анааимҟьа Дариа
дааҩнашылт. Аԥҳәызба лӡамҩақәа апырпыл еиԥш
иҟаԥшьын, лыблақәа алаӷырӡ рхыжжылан, уажәы-уажәы
инеимаҭәаны аҵәыуара далагап уҳәаратәы. Анџьныр
дзыԥхьоз ашәҟәы ашьшьыҳәа днагәҭасын аԥҳәызба
дналҿаԥшит.
– Уажәшьҭа ҳара ҳаума зыплан назыгӡауа, ацхыраара
ацынхәрас ҳаиҵархара шәаҿуп. Лчабра лыблақәа иаархылшьылеит Дариа.
– Ибҳәарц ибҭахузеи, Дариа?
– Аҩыза анџьныр, сыбригада иамашәкузеи, ауасҭа­
цәа рыҩнуҵҟа аӡәгьы дшәымбаӡеи? Хҩык зеиӷьаҭамыз
аусуцәа сымышәхит... Исыԥсыхәоузеи уажәшьҭа сара?
– Дариа асқам днықәтәеит анџьныр илеиҳәауа аҭак
дазыӡырҩрц. Аха Аиҭымба азныказы аҭак ҟаимҵаӡеит.
Ихы инапқәа рыҵыргәа ҵаҟа дыԥшуан, нас астол иқәыз
апачка папироск ааҭихын инаиҿыҵаикит.
Дариа, – иҳәеит анџьныр, аԥҳәызба дналҿаԥшын, –
ҳастанциа дук мырҵыкәа аусура иалаҳаргоит...
– Издыруеит саргьы...
– Акы сбазҵаауеит... Астанциа ҳалгар араҟа аусуразы
бзаанҿасуоу?
– Анцәа исҟәырхит...
– Лео Гәыриелигьы абасҵәҟьа сеиҳәеит, – ацәажәара
даҿын анџьныр – ус анакәха астанциа амаҵ азызуша
ауаа абантәаагари?
– Сеидроу иахьынтәаажәгаша?! – дааԥышәырччеит
Дариа.
– Сара издыруеит иахьынтәаажәгаша... Астанциа
амаҵ азызуша ауаа Доу ақыҭа иаҳнаҭароуп. Урҭ заа­
наҵ иазыҟаҵатәуп... Бара быбригадаҿы аус зуа зегьы
аҭыԥантәи аҿар роуп. Ф-ҩык аҿар ибцәаагаз хымз
рышьҭахь ихынҳәуеит акурс иалганы... Еилыбкаау
уажәшьҭа?
330

– Урҭ рцынхәрас исышәҭаз макьана акымзаракгьы
рыздырӡом.
– Идбырҵароуп.
Дариа дышиашамыз анеилылкаа дааԥхашьан анџь­
ныр диҿамԥшӡакәа дындәылҵит.
Астанциа аргылаҩцәа рус акырӡа иаашьақәырцала­
хьан. Абригадақәа еицлабуан. Ҭемраз есымчыбжьа
иҭижьуаз аҭӡы газеҭ аҿы зыӡбахә рҳәоз аусуҩ ӷьеҩцәа
рхыԥхьаӡара иазҳауан. Иааҟәымҵӡакәа аси ақәеи шауазгьы аусуцәеи атехникцәеи русутә нарыгӡауан. Ааԥын­
ра ааигәахауа ианалага ақәоура иаҟәымҵӡеит.
Март мза лаӷырӡырқәақәо аԥсабара иахатәан. Амш­
цәгьа­қәа идырҿыхаз акәара хәыҷқәа игәрым-шәрымуа
еибархәыҭхәыҭуа ашьхақәа ирыҿҟьа атыша­қәа рахь
ицон.
Хәылԥазык азы аусуцәа русурақәа ианрылга рҽеи­
лаҳәа-рҽеилаца аклубахь рҿынархеит. Аклубаҿы Дариа
еиҿылкааз адрамкружок ахәмарра рҽазыҟарҵон. Абар
ауаа рацәаны еизеит азал аҿы. Араҟа иҟан аколнхара
аҟнытә астанциа аргыларахь инеиз Самԥал Гудалба –
ажрақәа рыжраҿы мышктәи знорма хынтә рыла еиҳаны
иназыгӡоз; Кәасҭа Чамагәуа – анышә ажра арццакразы
абаҳа маана зыӡбаз; ауасҭацәа ӷьеҩцәа – Нарҭ Сымсы­ми
Смыр Кьылбеи.
Ажәлар рыбжьы мыргаӡакәа аԥарда аартра иазыԥшын.
Дариеи Ҭемрази асцена иаалбаан азалаҿы инатәеит.
Анџьныр Аиҭымба дааин иҭыԥ аԥшаара даҿын. Убри
аамҭазы ақәабаа ихьыкьаса дааҩнашылеит Алгьари.
– Арыцҳара ҟалеит, ишәымбаӡои? Арҩаш ажрақәа
ирыжәлеит, – иҳәан уаҳа аӡәгьы дааизымӡырҩӡакәа
дын­дәылҟьеит, азал аҿы итәаз аусуцәа зегьы адруҳәа
иҩагылан алашьцара иналалт. Ауха ҵхыбжьонынӡа
арҩаши аусуцәеи аиқәԥара иаҿын, арҩаш иагьаиааит.
Адырҩаҽынгьы амҽыша агәхьаа мкӡакәа астанциа
аргылаҩцәа аус руан. Дариа лбригада арҩаш ирнаҭаз
331

аԥхасҭа рнымԥшӡеит. Аколнхара «Алашара» аҟнытәи
Ҭемраз инеигаз аколнхацәа мышкала ажрақәа зегьы
дрыцқьеит, адамба ҿыцқәа ҟарҵеит.
Даҽа мчыбжьык ашьҭахь анџьныри Лео Гәыриели
амҩа иқәлеит ақалақь ахь ицаразы, астанциа иаҭахыз
адизель машьынақәа ааргарц.
III
Ҭемраз Чамагәуа аибашьра амцаԥшь даналазгьы
убысҟак џьабаа имбазар ҟалап уажәы Дариа лҵыхәала
аџьа иибаз аасҭа. Аҩыџьагьы бзиа еибабеит, аӡахәеи
аҵлеи реиԥш рыԥсқәа еилаҵәеит, аха урҭ рыбзиеибабара амҩа иаԥгылан Дариа илоуз агәҭыха. Уи данхәыҷыз
аахыс ақалақь аҿы дынхон уаҟоуп иахьлызҳаз, аҵара
ахьылҵаз, ауаҩра ахьлылҵыз. Лани лаби рҵаҩцәан,
ақалақь иааӡаз уаан, урҭ ирҭахын рыӡӷаб заҵәы дара
рааигәара дыҟазарц, қалақь уаҩык иҿы лразҟы налгарц.
Дариагьы убри акәын дзызҿлымҳаз, ақыҭаҿы аанхара
лхахьгьы иҟаӡамызт.
Аха иҟалозаап аамҭақәак, ауаҩытәыҩса ибзиара
иара иаҵкыс ианеиҳахауа, игәаԥхара аҵкыс абзиабара аныӷәӷәахауа. Игәы шымҩаӡо арҩаш ацәқәырԥақәа
реиԥш абзиабара ижәланы данагауа. Абасеиԥш иҟаз
абзиабара дҭаҳәҳәаны даман Дариагьы. Уаанӡа Ҭемраз
ииҳәоз ажәақәа заҵа илыдлымкыларыз, урҭ дырхыччон, иџьалшьон, абаагәара лҽаҩызалтәуан, лгәы аалыртуамызт ацаԥха ҿалҵазшәа. Аха уажәы зынӡак
лҽылыԥсахит: Ҭемраз ихьӡала лыԥсыԥ лалгаҩалгауа
далагеит, уи ахаҵа лгәы данҭамыз аӡы лжәуамызт, лыԥ­
хыӡ далан. Ақыҭантәи аԥсҭазаара ихаакәакәараӡа лгәы
иқәлеит, избан акәзар лара бзиа илбоз ауаҩы ақыҭа
иааӡаз уаҩын, иԥсҭазаара зегьы ақыҭантәи аԥсҭазаара
иадҳәалан.
Ҽнак зны Ҭемрази Дариеи шеицәажәоз Ҭемраз ус
иҳәеит: «бгәы бҭахәыц, уашьҭан бгәы ҿыӷьуа балагар
332

гәыбӷан сыбымҭан, ақыҭатәи ақалақьтәи аԥсҭазаарақәа
еиԥшӡам».
Арҭ ажәақәа Дариа акырӡа дрызхәыцхьан, уажәгьы
деиҭарызхәыцит, нас лыблацәақәа ааиқәылԥсан ус
иалҳәеит:
– Сара сгәы иаанагоит Доу ақыҭаҿы ақалақьтәи
сыԥсҭазаара еицәам аԥсҭазаара збап ҳәа...
Дариа илҳәаз ажәақәа рыла ҩыџьа бзиа еибабоз
арԥыси аԥҳәызбеи рыгәҭыхақәа акакәхеит. Рымҩақәа
еилалеит аӡымҩасқәа шеилалауа еиԥш.
Ааԥынра иашыкьымҭан, аҿа ҵысит. Агәаҩарақәеи
анаарақәеи бӷьы иаҵәала иҩычахеит, ашьхақәа рҿы
аҳаскьын қашәқашәо аара иаҿын. Алгьари иуасақәа
иманы ашьыжь дгәарҵуан, ахәылԥазы дгәарлон.
Анџьныр Аиҭымба иусуцәа ирццакуан астанциа аргылара иадымхаларацы. Анышәжцәеи ауасҭацәеи
аԥхьагылара еимаркуан. Дариа лбригадаҿы акәын аус
ахьиуаз Ҭемраз, аха ари абригада хәыҷӡак иаҵахашәа
анибалак Лео Гәыриели ибригада арҽхәара далагон аҭӡы газеҭ адаҟьаҿы, Дариа лбригада агхақәагьы
иҵәахӡомызт.
Дариа уаанӡа зегьы лзеиԥшын: Доу ақыҭа иалсны
инеиуа арҩаш акәзааит, ақыҭа маҟаҵас иакәыршоу ашьха хәыҷқәа ракәзааит – зегьы уи дрыхәаԥшуан баша, лус
рылаӡамшәа, аха уажәы мап... Ашьха ԥшӡақәеи арҩаши
ракәым, лара дышнеиуа ҵла махәҭак џьара икажьны илбаргьы, уи днахәаԥшуан илзааигәаӡоу акы акәушәа бзиа
ибаны, избан акәзар аҵла махәҭагьы Доу ақыҭаҿы акәын
иахькажьыз... Издыруада ари амахәҭа ԥызҟаз Ҭемраз
иеихакәзар ҳәа лгәы иаанагон.
Аԥҳәызба лыбзиабара лара илзааиз ааԥынра еиԥш
иԥшӡакәакәараӡа дагәылаҵәа дшыҟаз ауп астанциа
аргыларагьы ишалагаз. Ҭемрази анџьныри астанциа
адизельқәа русушьа гәарҭеит, ақалақь ахьынтә инеиз анџьнырцәеи араиком амаӡаныҟәгаҩи гәахәарыла
333

иахцәажәеит астанциа ҿыц. Зегь ззыԥшыз астанциа аусура аларгара акәын.
***
Маи аказы Доу ақыҭа даҽа аамҭанык еиԥшымкәа аха­
ҿы аԥсахит. Афлагқәа иҟаԥшьыуаркалеиуа ахыбрақәа ирхагылан. Аклуб плакатла иҩычан. Аҵаҩцәеи арҵаҩцәеи
рышкол аҿы еизаны ашәа рҳәон икәашон. Убри аҽноуп
Дариагьы адырра анлоу астанциа ҿыц еиҳабыс лара
дшыҟарҵаз. Аусуцәеи атехникцәеи ҳәсала хацәала еизеит аклуб аҿы. Амантиорра аҵаразы акурс иалганы
инеиз Самԥали, Ражьдени, Михеи аҭелқәа еидҳәалауа
аклуб аҩнуҵҟа аусура иаҿын. Ашьҭахьы Самԥал аклуб
аҿы дааныжьны Ражьдени Михеи арҩаш иахагылаз
ахра хәыҷы инаҿалеит. Ахра рацәак иҳаракырамызт,
аха уи ахыцәқәа уқәгыланы уԥшыр ақыҭа зегьы убон
унапсыргәыҵеиԥш. Ахра азқәа шәаԥыџьаԥла ибеиамызт, ҩба-хԥа ҵла ракәын изырԥшӡоз.
Ражьдени Михеи ахра азқәаҿы аҭел амҩангара
ишаҿыз анџьныр Аиҭымбеи Ҭемрази арадио рыманы
иҩхалеит.
Амш ахәларахь инеихьан, аколнхацәеи аусуцәеи ак­луб
аҿы иеизахьан. Аҭаҳмада Алгьари илахь ианыз ашәахс­
ҭа цырцыруа, иԥхьарца идҳәаланы азал дааҩналан, асцена азааигәара днатәеит, азал еиқәылашьцан. Ауаа
тәаны аицәажәара иаҿын: џьоукы еиҿахәыҭхәыҭуан,
џьоукы рыбжьы ныҵакны ашәа рҳәон, даҽа џьоукых зны
иҩагылон, нас инатәон.
Убри аамҭазоуп асцена хызҩаз аԥардақәа анааимҟьа,
афымца лашарагьы кәеикәеиуа азали асценеи анаарлаша. Сааҭыбжак аҟара ацәажәара даҿын анџьныр
Аиҭымба; уи ишьҭахь ицәажәеит Ҭемрази, Лео Гәыриели,
Елҟан Шарбеи. Аизара ашьҭахь Ҭемраз иҩныҟа
инеиԥхьеит Аиҭымбеи, Гәыриели, Елҟани. Дариа урҭ дрыцымцеит, усқәак сымоуп лҳәан, лыҩныҟа дцеит. Ҭемраз
идыруан исасцәа уахатәи аҵх астол иахатәаны ишыр334

хыргоз, убри азоуп асасцәа ргәы мҿыӷьрацы Алгьаригьы унеи ҳәа зиеиҳәаз. «Алгьари длакәҳәаҩуп, аҿаԥыц
бзиа иҿоуп, аԥхьарца аирҳәоит ибзианы. Сысасцәа ргәы
ирҿыӷьрым,»– абас игәы иаанагеит Ҭемраз.
Аҵх акырӡа инаскьахьан асасцәеи аԥшәмацәеи
акрырфон, акрыржәуан, аныхәаҿақәа аки-аки еишьҭа­
ланы имҩасуан.
– Ажәа имоуп Алгьари,– иҳәан аҭаҳмада днеиҿаԥ­
шит Ҭемраз.
– Мап, ажәа змоу иара иакәӡам иԥхьарцоуп, – асамыр­
ҟәл налеиҵеит Лео Гәыриели. Аиҭымба ҿымҭӡакәа Алгьари днеиҿаԥшит. Алгьари иижәыз аҩы иқьаф аныҟана­
ҵа, абжьааԥнеиԥш имыҳәаӡакәа иара ихала аԥхьарца
арҳәара далагеит. Ашәа хыкқәа маҷымкәа иаирҳәеит.
«Аиргь ашәа» даналга «Смыр Гәдиса» иашәала асасцәа
ргәы ирҿыхеит, нас «Арԥыси аԥҳәызбеи» рсамырҟәыл
ашәа анаирҳәа ашьҭахь иԥсы ишьарц иҭахызшәа ԥыҭрак
аҟара дтәаны дхәыцуан, нас иԥхьарца арахәыцқәа ааирхиан арҳәара далагеит. Аԥхьарца абжьы хааӡа игон,
«Ахра ашәа» зны игәынқьуан, иӷызуан, зны иҵәаауан,
ҩада аҽышьҭнахуан игәыҭшьаагаханы.
Асасцәеи аԥшәмацәеи иаразнакала игәарҭеит анџь­
ныр Аиҭымба илахь шеиқәҵаз. Аҭаҳмада арҳәара
данаҟәыҵгьы Аиҭымба длыхҿыхымхаӡеит, илахь еиқәын.
Ҭемраз ицәымыӷхеит анџьныр иҟазшьа. «Уажәраанӡа
ихәмаруаз, иччоз ауаҩ уажәы иҵалазеи, дзыргәаада,»
ҳәа ахәыцра даҿын уи.
– Издыруада ацәа уакызар, уиарҭа ҟарҵап,– Ҭемраз
анџьныр днеиҿаԥшит.
– Мап, ацәа самкӡеит, – иҳәеит Аиҭымба,– абыржәы
исаҳаз ашәа схәыҷра аасгәаланаршәеит. Алгьари
иԥхьарца нықәиҵан ицәажәоз днеиҿаԥшит. Анџьныр
Аиҭымба ацәажәара даҿын:
– Сара сыжәла Аиҭымба акәӡам... Санхәыҷыз
сани саби сцәыӡит, сеиҭымхеит, усҟан аменшевикцәа
335

сзырцәымцазаргьы, иахьа сыбаҩ ҵыҭәахахьазаарын.
Ари ашәа сан бзиа илбон, аԥсхыхра данаҿыз... Усҟан
Егры аӡымҩас ахықәаҿы акәын ҳахьынхоз, аха...
Анџьныр иажәақәа араҟа иааҿахҵәеит. Алгьари
дҩаҵҟьаны анџьныр иахь иҿынеихеит:
– Сԥа... Сраԥсҭан! Сымыш! – уаҳа ажәак изымҳәаӡакәа
анџьныр днеигәыдҳалеит Алгьари.
Асасцәеи аԥшәмацәеи ирзымбатәбараха анџьныри
Алгьарии ирыхәаԥшуан. Ахра иаҿадыргылаз арадио
ашәаҳәабжь харантәыла иааҩуан. Ԥыҭрак ашьҭахь Алгьари зегьы ааирӡырҩын ацәажәара дналагеит абас:
– Ари шыҟалаз абасоуп...

ҶЫҶЫКӘА
Санхәҷыз санду ажәабжьқәа салҳәалон. Урҭ ажәабжь­
қәа зегьы раҵкыс, сара сгәы иахәеит Нарҭ Сасрыҟәа
иҟаиҵаз ахаҵарақәа. Сгәы хәыҷы хыҭхыҭуан, «абас
хаҵарак ҟаҵаны сыҟазар ҳгәыларатәи сҩызцәа хәыҷқәа
иагьа исыцәшәаларын» ҳәа сгәы иаанагалон.
Ԥхынран. Ашоура митәыла иҟан. Акәуақәа рыхәдақәа
шшашшаӡа аӡмахқәа ирҭыҵны амра ԥхара иаҵатәан.
Сара наџьнатә аахысгьы сшьапы хырҟьаҟьа еимаада-еимсыда аныҟәара бзиа избон, аха уажәы, еимаада
шьаҿак ҟасҵаргьы сан илуамызт.
– Нан, уеимаақәа ушьаҵа, ушьапы уаԥшуа уныҟәала,
амаҭқәа рацәоуп, џьара рыцҳарак сақәумыршәан, – ҳәа
есымшааирагьы сан дсабжьон.
Сандуи сани сара исхырҟьаны ажәа анеимаркуазгьы рацәан, аха саб санду дахьлыдгылоз аҟынтә сан
илҳәоз рацәак сазыӡырҩуамызт. Санду лажәақәа иаҳа
сгәаҿынӡа иааиуан.
336

– Машәырк ухьуашәа анубалак ушзахәо уҳәҳәаны
аҩныҟа уҩла , – ҳәа салҳәон сан.
– Нан, Ҷыҷыкәа, амашәыр ануцәыхароу уҽа-цәыхь­
чала, ианузааигәахалак уаҿагыланы уақәԥала, – ҳәа
дсабжьалон санду.
Абарҭқәа ракәын еимактәыс ирымаз аҩыџьагьы.
Саб знызынла рылаҿиҭӡаломызт. Урҭ ажәа анеимаркуа, иара дтәаны дырхыччауа далагон, даҽазынгьы абас
нареиҳәалон:
– Иазхоуп уажәшьҭа, ахәыҷы дкәаԥӡа дтәоуп, илашә­
хузеи, шәидызцалазеи?..
Ҽнак зны ашкол аҿы аҵара ҳаналга, ашьыбжьышьҭахь
ҳарҵаҩы аҵаҩцәа дааҳалагылан абас ҳаиҳәеит:
– Иахьа инаркны хымз аԥсшьара шәоуеит, шәҽеи­
баркны шәныҟәала, абнақәа рахь шәцала, аԥсаатә ра­
шәаҳәабжь шәазыӡырҩ, ахәаҷа-маҷақәа кны урҭ закәу,
рыԥсы злаҭоу еилышәкаа, нас ижәбаз ишәаҳаз ақьаад
ианҵаны иаажәгар ҳахәаԥшны еилҳаргап.
Ахәыҷқәа зегьы раҵкыс, сара сгәы ҭгәырӷьаауашәа
збон. Избан акәзар ԥшь-класск срылган хәба рахь
сахыҵит, насгьы саб исеиҳәахьан: «уахьтәоу акласс ибзианы уалгар Аҟәаҟа узгоит» ҳәа.
Аиаша сҳәар ами, жәаха шықәса сырҭагылан, аха Аҟәа
ақалақь сымбаӡацызт, уи гәаласгьы исыман. Иаҳарак
сгәы ԥызжәоз абри акәын, ҳгәыларатәи хәыҷык (сара
саҵкысгьы деиҵбын) Аҟәа дцаны ҩынтә-хынтәгьы ибахьан, амаамынқәа гәеиҭахьан. Амшын, аӷба, амашьынақәа
уҳәа убас иимбацыз акгьы ыҟаӡамызт.
АКТӘИ АХӘҬА
I
Ҳгәылацәа руардынқәа ҵаҳәаны Аҟәаҟа идәықә­
леит – аџьықәреи ҭитәы ргон ҳәа сыҟоуп. Аҟәаҟа ицон,
сабгьы дрылан. Заанаҵ сҽеибысҭеит саргьы, сҽыскәа­
беит, сымаҭәа ҿыцқәа сшәысҵеит. Саҳәызба аҭра иааҭыс­
337

хын амақьа инықәсшь-ҩықәсшьын еиҭанҭасҵеит. Амҩа
ҳахьықәу саб иҭаххар ҟалоит сҳәан сан лысԥычкақәа
руакы сџьыба инҭасыршәит. Иааилашәшәуаны еиԥш,
ҳуардынқәа ааҵаҳәаны, аҿҿа рхырго амҩа ҳнықәлеит.
Саб, ауардын ахәда дықәтәаны, акамбашьқәа ҷын
ҟатала даарысуа инеицон. Сара сыхәхәаӡа ауардын саниалан, ажәҩан гәыкеикеи сыбла ҭраа саҵаԥшуа. Амза
ҭәын ишеишеиуа, ажәҩан иалан иӡсауа...
– Баба, – сҳәан саб снеиҿаԥшит; саб ибжьы ныҵак­
шәа ашәа ииҳәоз даҟәыҵны, даасзыӡырҩит.
– Абри амза уанахәаԥшуа ихәыҷӡоушәа убоит, иара
заҟараҵәҟьоу удыруазар џьышьатәуп... Адгьыл аҵкыс­
гьы еиҳауп...
– Ус уазҳәада, џьым! – иҳәеит саб, иблақәа ааҵаир­
хәын. – Иузымдыруа Анцәа уаҭеимҵааит... Амза хәыҷӡа
аҵкыс шәкы идууп ҳадгьыл.
Саб илахь-иџьымшь ааиӡатәын ажәҩан днаҵаԥшит.
Ԥыҭрак ашьҭахь, аԥсҭҳәа шкәакәақәа ажәҩан иааха­
лаз амза рҽыҩахадырԥан иаахырҩеит, аха дук мырҵы­
кәа амза еиҭаацәыҵлашеит. Саб исеиҳәаз иахысҳәаара
сзымдыруа амза сшаҵаԥшуаз инапала сыжәҩа ааир­
ҵысын иара иахь снахьеирԥшит:
– Иубома, дад, ани амза шаҟа иласны ажәҩан иалҟьа
ицауа, ҳадгьыл дуӡӡа иаҟарандаз изныҟәозар убарын...
– Уи ирласны иныҟәошәа узырбо сара иуасҳәап,
баба, – сҳәан саб иажәа снаԥыххылеит. – Уи, аԥсҭҳәақәа
ыҩны амза иаҵԥраа иахьцо ауп, амза убысҟак иласны
иныҟәошәа узырбо. Иугәалашәома ҵыԥх зны ҳҽыхәа
хыцәгьа уанымҵанарсыз... «Ахыкәалаа еиԥш инеиуан,
аҩнқәеи ашәаԥыџьаԥи сывҟьа иԥырны ицозшәа збон»
ҳәа зҳәоз уара уакәымзи? Убасоуп амзагьы.
Арҭ ажәақәа саб иааицәымыӷхеит, аха уаҳа дсы­
лам­цәажәаӡакәа наҟ иҿы наирҳәит. Саргьы, уаҳа
илаҿымҭӡакәа, сыхәхәаӡа ауардын саниалан.
338

Уи ашьҭахь акыр набжьысит. Амзагьы ажәҩан агәы
инхылан ишеишеиуа ауаатәыҩса ирылаԥшуан. Сара
исызгәамҭаӡакәа акыр ҳнаскьеит. Сахьынаԥшлакгьы
из­боз бнаран. Ааигәа-сигәа уаҩы дынхомызт. Егьырҭ
ауардынқәа аҿҿа рхырга еицырхашьшьы ҳашьҭахьҟа
иааиуан. Сгәы ҿыӷьуашәа анызба, саб азин ааимысхын,
зегьы рышьҭахьӡа иааиуаз ауардынахь сцеит, аха ауардын иақәтәаз дыцәахьан, акамбашьқәа дара рхала ауардын рыманы инеиуан.
«Сшьапқәа неиҵысхып» сҳәан ашьшьыҳәа сышнеиуаз, «аҿыв-в-в» арган аблақәа шашаӡа акы ааҳавҟьеит.
Азныказы иаасцәымыӷхеит: абга, ақәыџьма, амшә уҳәа
абна шәарахқәа исымбацыз акгьы ыҟаӡамызт. Аха ари
иаҩызаз, аиаша сҳәар ами, убасҟан ада исымбаӡацызт. Уи
сгыланы сшазыԥшуаз акәымкәа иаанҿасын ҩыџьаҟагьы
ауаа нақәҵит. Убасҟан ауп изакәыз аныздыр... Ауаа
рырныҟәага амашьына ҳәа саб зыӡбахә сеиҳәалоз акәын.
Амашьына ауаа шҭатәаз анызба «исыхьрызеи ана­
џьалбеит» сҳәан, иҵегьгьы ааигәа сазнеины са­хәаԥш­уа
салагеит. Амашьына иааҭыҵыз руаӡәы ҵаҟа даҵаланы
акы аҟаҵара даҿын, егьырҭ уаҟа ихагылан. Сара сырба­
ӡомызт. Избан акәзар дара ахьгылаз амашьына иарлашон, сара сахьгылаз алашьцараҿы акәын.
– Арҭ рмашьынагьы ҳуардын еиԥш асапын аҵрым­
шьыкәа изымныҟәаӡозаап, – ҳәа сгәы иаанагеит сахьгылаз.
Аамҭа акыр инаскьеит. Уажәы уашьҭан шысҳәоз
сҩызцәа сыцәцазаап. Аха амашьына сахьахәаԥшуаз, уи
иақәҭәақәаз ауаа рцәажәабжь ахьсаҳауаз сгәы хаҵа­хон.
Дук мырҵыкәа, сгәы рӷәӷәаны сгыла сызхәаԥшуаз
амашьына нықәхәаша ицеит. Сымала заҵәык аҵхыб­
жьон амҩаду агәҭа саанхалт. Абар аџьашьахә. Сабацои
уажәшьҭа?! Иаасыкәыршаны аӷдара еилачӡа игылоуп.
Ҵла хәҷыкгьы хачаҟьаӡа сахьынаԥшуа избоит. Ҩынтәхынтә раҟарагьы ҿысҭит, аха уаҩгьы ибжьы смаҳаит.
339

Сышзахәоз сыҩны ауардынқәа срышьҭалт. Сыбӷа
ашышкамсқәа ықәхәмараауа иқәызшәа еилыбзаауан.
Аҩадахьшәа игылаз аҵла хачаҟьа хәыҷы сназааигәа­
хон еиԥш «адыԥ» ҳәа снаҩс аӷдара акы аалԥан амҩа
инаныԥалт. Абар ақәыџьма! Снеилаууаа сцеит. Аха
санду лажәақәа: «амашәыр ануцәыхароу уҽацәыхьча,
ианузааигәоу уақәԥа» ҳәа исалҳәахьаз сгәалашәон.
Абар
амашәыргьы.
«Уаҿагыланы
уақәԥароуп»
рҳәеит, – узақәԥода? Саҳәызба акәын, уи шсымаз
схашҭит. Ақәыџьма гыланы исыхәаԥшуеит, сара иара
сахәаԥшуеит, амалакаҳа иаҵахаз ашшаӷьыч еиԥш сгәы
хыҭхыҭуа.
Ус, наҟ-ааҟ ҳшеиҿаԥшуаз акәымкәа даҽакы аӷдара
иаалԥеит, нас даҽакы, даҽакы... Ашьҭахьы излагәасҭаз
ала зынӡа ф-қәыџьмак ыҟан.
Снаҩыс игылаз аҵла хәыҷы ада уаҳа сзықәгәыӷуаз
ҳәа акгьы ыҟаӡамызт. Сыҩны аҵлахь сҿынасхеит.
Ақәыџьмақәагьы ыҩны инасышьҭалт. Сууаӡа сыԥан
аҵла амахә санынахьынҳала аамҭаз «атрым-трым»
ҳәа ақәыџьмақәагьы аасымҵаххит. Изулакгьы сыԥсы
рцәызгеит. Аҵла ацәқәаҿы сықәтәаны, акраамҭа ахәыц­
ра саҿын. Ақәыџьмақәа хырбзаҿырбзауа, иҟрымҿрым­­
уа исымҵагылан.
Аҵх акыр инаскьахьан. Ацәа сакуа салагеит. Аҵла
ацәқәаҿы сыцәар ақәыџьмақәа сышрымҭахәхоз здыруан азы, ацәа схасыршҭрацы, амахәҭақәа неимда-ааимдо,
абнацгәы еиԥш аҵла сықәтәан.
Аҵх лашан, агәыр каршәзар иубаратәы. Ҵаҟа
исымҵаӷыруа исымҵагылан ақәыџьмақәа, сахьрыхәаԥшуаз сгәы хыҭхыҭуан: рцәақәа ҟьаԥс-ҟьаԥсӡа, ахәы
рықәӡамкәа, аҟыҿысыҿы ҳәа инеицклас-ааицкласуа еилагьежьуа еилан. Сара уажәы-уажәы амҩаду ахь сыԥшуан
аӡәыр дызбозар ҳәа, аха амҩаду ккаӡа иҟан, аҭынчра
жәпаҳаҳараӡа сыкәша-мыкәша аԥсабара иахаԥан.
340

Ақәыџьмақәа исымҵаӷыруаз ргәы ҭҟьаны исымҵыс­
царц иақәскит: зны амахәқәа хыҵәҵәаны ирықәсыԥсеит,
атрышә сасит, зны схылԥа рықәсырххеит, аха урҭ џьеи
ишәарын. Санду ллакәқәа рҿы исалҳәахьан, ашәарх
амца иацәшәоит ҳәа. Ари ҵабыргызар збап сҳәан,
асԥычка ааихьысшьын икәеи-кәеиуа аҿанынасырха
«адых-сых» дырган ақәыџьмақәа шьҭахьҟа инеиҭаԥеит.
Сгәы ааҭгәырӷьааит. Даҽа сԥычкакгьы аҿыласырхеит,
нас даҽакгьы, убас жәабаҟа сԥычка былны ирықә­
сыԥсеит. Амца рбонаҵы ақәыџьмақәа шәаны аҵла
изамҵалаӡомызт.
– Иҟасҵарызеи?.. Амца рацәаны излеиқәысҵары­зеи,
– ҳәа сышхәыцуаз, еикәарҽны сџьыба иҭаз ақьаад­қәа
аасгәалашәеит. Ашәарахқәа иҟарҵо збап сҳәан ақьаад
рацәа амца рыцраҵаны рҿаныласырха, ақәыџьмақәа
неимбӷьыжәаа аӷдара инылалт. Уи ашьҭахь акраамҭа
сыԥшит, «еиҭааихуазар збап» ҳәа, аха рхабар сымбаӡеит.
Сгәырӷьаҵәа сҿыласхан аҵла ашьапаҿынӡа слеиит. Уаҟа
сааҭгыланы акраамҭа сӡырҩит, снаԥшы-ааԥшуа сгылан.
Ақәыџьмақәа рхабар анысымба, сааигәара иҟаз арасра
снадыххылан амца ацрасҵеит. Амцабз гылт. «Арҭ уажәшьҭа
ишәаны изааирым» ҳәа сгәы рҭынчны сшынаԥшыааԥшуаз, егьирахь амҩа нымҩахыҵ аӷдара аҟынтә «адыхсых» ҳәа еиҭаалеибаҳәан, сара сахь рҿаархеит. Аҵла
амахәҭа сеиҭанахьынԥашалт.
Ԥаса аҵкыс уажәы иаҳа сгәы ӷәӷәахауа иалагеит,
дареи сареи ҳаишьцылт, насгьы снаҩс амца агәгәаҳәа
аӷдара иацран. Амца аӡәы ибар дышԥамааири сҳәан
аҵла ацәқәахь схамлаӡакәа илаҟәӡаны сықәтәан.
Саҳәызба ааҭысхын ақәыџьмақәа иргәыдысҵашаз
алаба аԥҟара сшаҿыз акәымкәа, снапы самхаԥҟеит.
Иӷәӷәангьы иԥысҟазаап, ашьа гыланы ацара иалагеит;
ақәџьмақәа еибарҟрымҿрымуа исыҵаԥшуан, ршьапқәа
аҵла икыдыргыланы ашьацәыкәбарқәа дырбзауан,
341

ашьа ахьақәҭәоз аҟыҿыҳәа иацҳауан, аҵла ашьапы
ацәа ахыжәжәара иаҿын. Снапы иԥысҟаз насырҟәын,
ақәыџьмақәа руакы абӷа инахакны ацәыкәбарқәа
нақәсырҳәҳәит. Абри сҳәонаҵы «аҟыԥ-сыԥ» дырган
ашьа зықәҭәоз ақәыџьма илеи иласын еимӷәыцәаа
иқәырҵеит. Аха уи зызхахуадаз! Амшын иалаҭәаз
ацәыкәбар иаҩызан дара рзы. Ақәыџьмақәа хырбзаҿырбзауа исыҵаԥшуа иалагеит. Зегь реиҳа исзааигәаны
игылаз ақәыџьма снапы нахаскын, ашьацәыкәбарқәа
алымҳаҵәҟьа инақәсырҳәҳәит. Уигьы иаразнак акәхеит:
азныказы алымҳа ааҿырӷәыцәааит, нас иара ахаҭажә­­
гьы иалгеит зынӡак.
Сара сзыниаз уажәыраанӡа ишызџьабоз, уажәы
иаҳагьы сгәырӷьаҵәа сҟалеит. Аха рыцҳарас исыхьыз уи
ауп, снапы ахьԥысҟаз ашьа аара иаҟәыҵит, даҽаџьара
исызԥымҟеит.
Аҵх ашарахь инеихьан. Уажәраанӡа илашаз амзагьы алашара ацәмаҷхан, ицәышҟаҟараӡа ажәҩан гәы
икыдын. Аԥсабара иаҳа-иаҳа алашьцара иаҿын. Арасра
иацрасҵаз амцагьы рацәак аҽмырҭбаакәа ицәеит. Аха
уи агәхьаа сымкӡеит. Ақәыџьмақәа рҟазшьа сымхацәгьа­
хан срыхәаԥшуан. Х-қәыџьмак ааидгылан ишыхԥазгьы
акы иацклаԥшуа иалагеит. Гәҩарас иҟарҵаз ақәыџьма
лаҵҟьаны ианыҩ, егьырҭгьы ыҩны уи иашьҭалт. Уи анаангыла егьырҭгьы аангылт: руакы неины аԥынҵа иаф­
ҩит, – егьи аҵыхәа, даҽакы неин ашьапқәа ирфҩуа
иалагеит. Иҟарҵо збап ҳәа сшыԥшуаз, зегьы ихҭаркыз
ақәыџьма егьырҭ иаарылҟьан ахыкәалаа еиԥш иҩны
амҩаду инанылт. Иаанхазгьы уи инашьҭалт.
Сылаԥш шырхыз мацара акыр инаскьеит, нас аӷдара
иаҵәахит.
Уи ашьҭахьгьы, снапы ахьԥысҟаз чабрала иҿаҳәауа,
акраамҭа аҵла сықәтәан.
Ашара адәы иаақәлон еиԥш, аҵла слалбаан, ахә­
хәаҳәа сҿрҳасуа, амҩаду снанылт. Снаԥшы-ааԥшуа сыш342

гылаз, аблақәа ҭшашаӡа даҽа машьына хәыҷык архәа­
рахьтә иаацәырҵын сара сахь аҿаанахеит. Уажәшьҭа
сзыцәшәахуаз. Амашьына иақәтәоу ауаа сырбар ишԥаа­
нырымкылари ҳәа сгәы рҭынчны амҩа нымҩахыҵ сышгылаз, иаргьы аасыдгылт.
– Ари еиԥш иҟоу амашьына бзиа иақәтәоу дызусҭа
ианаџьалбеит ҳәа гәаныла схәыцуа сшазыԥшуаз, амашьына ашә ааиртын, иԥштәы ихыкәкәа сара сахь
иҿааихеит саб.
Ақәыџьмақәа млагамлашьуа иансымҵагылазгьы
убасҟак сымшәеит, уажәы сышшәаз еиԥш. Саб даасыдгылан, смахәар ааилаирӷәӷәеит.
– Уабаҟаз сымҳәеи?! – иҳәан илаӷырӡқәа аахажжылт. Амашьына иақәтәаз дырцәыԥхашьаны акәу, сара
срыцҳашьаны акәу здырхуада, уаҳа сылаҿымҭӡакәа
амашьына снақәиртәеит.
Ирҳәоз здырхуада, снаҩс амашьына иҭатәақәаз аҩы­
џьагьы еибарччо ажәабжьк аҳәара иаҿын, зны дара-дара еицәажәон, зны саб иацәажәон.
Дук мырҵыкәа амашьына аахынҳәын Аҟәаҟа аҿы­
на­нахеит. Саб уаҳа даасмацәажәаӡакәа, ҳуардынқәа
рҟынӡа ҳнаӡеит сааҭбжак аҩнуҵҟала.
II
Ақәыџьмақәа аҵла санықәырцалаз аахыс сан
дсыцәшәаны џьарамзар џьаргьы слышьҭуамызт. Уи сара
сгәы иалан цәгьаӡа.
Ҽнак шьыжьымҭанӡа сҩагылан амаҵурҭахь сыш­
неиуаз, амаҵурҭа аҟынтә цәажәабжьык саҳаит.
«Ари, шаанӡа даазгазеишь, анаџьалбеит» сҳәан
снахынҳәын сҿи снапи ӡәӡәаны, сымаҭәа ҿыцқәагьы
аасшәысҵан амаҵурҭа сныҩналеит. Аҳаҷаҳәа ажәабжь
ҳәауа дтәан ҳарҵаҩы.
– Макьана узыргылазеи џьым?! – лҳәан сан даасабашьит. Саб иахь снаԥшызар, уигьы иблақәа ҵархәны
343

дсыхәаԥшуан. Ҳарҵаҩы инапы ааимысхын, снеины санду сналыдтәалт. Ԥыҭраамҭак уаҩгьы ҿиҭӡомызт.
Санду лнапы сыхәда иаахылшьын, ацәажәара дала­
геит.
– «Нан Ҷыҷыкәа, уажәраанӡа Нарҭ Сасрыҟәа уиҵа­
шьыцуан, уажәшьҭа Сасрыҟәа иԥсы ҭаны дыҟазар, уара
дуҵашьыцратәы ахаҵара ҟауҵахит». Санду илҳәаз азнаказы иаасцәымыӷхеит. Ақәџьмақәеи сареи ҳҭоурых
ҳарҵаҩы ишиарҳәаз иаразнак издырт. Ишәцәызӡар
изхәарҭоузеи, уи аҵыхәала ҳарҵаҩы дсабашьырҳәагьы
сацәшәеит.
– Афырхаҵа Ҷыҷыкәа, уи цәгьоума... Ишәаргәындоу
хәҷызар иара убраҟаҵәҟьа ақәыџьмақәа дырфон,–
иҳәеит арҵаҩы. Сгәы ааҭгәырӷьааит. Нас сара сахь даа­
хьаҳәын, сацәажәара далагеит:
– Ҷыҷыкәа, ишудыруа еиԥш, даҽа ҩымз аԥсшьара
ҳамоуп ҳаԥхьаҟа. Уажәы аҵаҩцәа алагер ахь
идәықәырҵоит. Ҳара ҳашкол аҟынтәгьы хәҩык аҵаҩцәа
бзиақәа уахь идәықәаҳҵоит, уаргьы убраҟа урылоуп...
– Саргьы сцоит! – сҳәан сҩаҵҟьеит.
– Зны уара уҽаанкыл!
– Уеиҳабы дцәажәоит, уизыӡырҩы!– рҳәан сани
саби сабашьуа иалагеит. Иҟасҵаз шхәарҭамыз здырын,
сҟаԥшьыхәхәаҵәараӡа сааицрашәеит.
– Алагер ахьыҟоу хараӡам, Гагра араион аҿы ауп,
ӷбала шәаагоит, – ҳәа ацәажәара даҿын арҵаҩы.
Сангәырӷьацәа, сыԥсы алагаҩагара сцәыуадаҩхеит.
Саргьы ажәақәак сҳәар сҭаххеит, аха сани саби исар­ҳәа­
хьаз здыруан азы ҿымҭӡакәа стәан.
– Игәнаҳа шәықәшәааит, дзыхшәырҟьазеи, – лҳәан
санду сани саби днарҿаԥшит. – Ахәыҷы иҩызцәа ахьцо
дцар бзиа ибоит, днаԥшыааԥшып, акы ибап, акы иаҳап.
– Мап зҳәода, иҭахызар дцааит, – иҳәеит саб. Сан
ҿымҭӡакәа дтәан. Иара убас шакәызгьы, сан зегь раҵкыс
дрыцҳасшьон, зегьы дреиӷьасшьон. Иара уажәгьы ҿы­
344

лымҭуашәа анызба, снеины лыхәда снапы аахысшьит
дсыргәыбзыӷрацы.
– Аӡсашьа удыруоу, Ҷыҷыкәа? – иҳәан дсазҵааит
арҵаҩы.
– Аԥсыӡ даҩызами нанхеит.
– Уи азыҳәа сицәшәом.
– Ари, инаӡахаша иакәхааит, абырг иаҟара идыруеит,
дҟәышуп... Абас сдырҽхәауа иалагеит сҭаацәа.
– Уи ами азамана. Уаҟа амшын рзааигәоуп, есымша
рҽыркәабалап, нас ргәы бзиа, рхы бзиа, рыҩныҟақәа
рахь ихынҳәуеит.
***
Шәҩык апионерцәа ҳгәы хыҭхыҭуа асқьала ҳақә­
гылан. Аӷба знык абжьы гахьан, даҽазнык абжьы аргар
ҳшақәтәоз аадыруан.
Агәырқьҳәа ҳшышәҩыкызгьы акьыба ҳазыҩит.
Аӡәи-аӡәи ҳаицәхасуа, ҳаиқәԥауа, ишакәхалакгьы аӷба
ҳанҭалт. Уи ашьҭахь арҵаҩы акыр дҳабашьит, «аринахыс злеишәа зрыцәгьо дыхнырҳәны аҩныҟа ддәықәаҳ­
ҵоит» иҳәан, иҟаҳҵаз ҳаацәиршәеит.
Ашоура цәгьан. Схарԥ маӷра кьаҿ хәыҷи сеиқәа кьаҿи
рыда уаҳа сшәымҵаӡакәа, аӷба абарҵаҿы сықәгыланы,
ақалақь салаԥшуан.
Ишкәакәа-шкәакәаӡа амарда иаҿагылаз аҩнқәа
сырзыԥшуан. Нас сан сгәы дааҵалан, дыгәхьаазгауа
салагеит, уи сышлызхәыцуаз, ақәџьмақәа аасгәала­
шәеит... Ишакәхалакгьы, схәыцырҭақәа насырҭбаан, сылахь еиқәышьшьы сшыԥшуаз, ҩыџьа ҳҩызцәа хәыҷқәа
реицәажәабжь саҳаит.
– Араҟа сара стәарҭоуп, наҟ усҟәаҵ...
– Угыл акәымзар, арҵаҩы иасҳәоит...
– Иахьуҭаху уца... Снапы уамыхан, скаужьуеит, – ҳәа
аицәҳара иаҿын аҩыџьагьы.
345

Еиҟәыскуеит ҳәа сыҩны снарыдххылоны аамҭазы,
иҳаракны иқәтәаз ахәыҷы зқәала амшын далаҳаит.
Арахь иаанхаз ахәыҷгьы арҵәааҳәа дыҳәҳәан, егьырҭ
ахәыҷқәа иҽнарылаирӡит. Амшын иалаҳаз ахәыҷы аӡы
ихыҵәан, днапҟьа-шьапҟьо, дԥаҟьԥаҟьуа дхын.
Ашырҳәа схарԥ аасшәхысԥаан, сууаӡа амшын сна­
лаԥалт. Уажәыраанӡа амшын иахәаҽны аԥсра иаҿыз
ахәыҷы, сара саниба, даасылаҳәны сикит. Саргьы иаразнак дҩышьҭысԥааит, аха снапы дазнымкылазт амшын
деиҭасцәалаҳаит. Ахәыҷы даахьаҳәын сыхәда инапқәа
аакәиршеит, азныказы ҳҩыџьагьы ҳанҵаакәкәалт, нас
иаразнак хыхь деиҭаҩхазгалан, иԥсы исыршьоит ҳәа салагеит, аха дҩышьҭысхцыԥхьаӡа даасымҵасны сихәар­уа
далагон.
Ашьҭахь изласарҳәаз ала, аӡы иашьуа имаршәа
кны, уҽицәыхьчаны далумгозар, уаргьы аӡы уаиршьыр
ҟалозаап, избан акәзар аӡы иашьуа аҭәыц дамҵасуеит,
иԥсы даналԥшлак, «сыԥсы сызнырхандаз» ҳәа зегьы дрымҵасуа далагоит. Урҭқәа сара исыздырӡомызт.
Сирааԥсошәа анызба сшьапқәа рыла сыӡсауа снапқәа
рыла иара дыкны, сҿынасхеит.
Убри аамҭазоуп арҵаҩгьы аматросцәагьы ҳангәарҭа
(ҳҩызцәа хәыҷқәа еибарҳәҳәо-еибарҵәыуа иаламгар,
иара убасҟангьы ҳрызгәамҭар ҟаларын). Ахәыҷы дшыскыз аӷба аҟынӡа снеирц саџьанк шсыгыз, ҳарҵаҩы,
дыԥан дкаууа иҿааихеит.
Уи инаишьҭарххны атрым-срым ҳәа, иласыхәҵәаӡа
амшын иналаԥалт ҩыџьа аматросцәа.
Убри ашьҭахь акраамҭа апионерцәа дҳалатәаны,
ажәабжь ҳаҳәара даҿын аӷбаҟны акыршықәсқәа аус зухьаз акаԥдан. (Уи уажәы аакьыскьа Москва ақалақь аҿы
дызбон, Финлиандиатәи аибашьраҿы афырхаҵарақәа
иҟаиҵаз рзы аорден ирҭаз ӷьазӷьазуа игәы икыдуп).
Гаграҟа ҳанцоз ари акаԥдан ажәабжьқәа рацәаны
346

иҳаиҳәеит, аха зегь раҵкыс сара сгәы иахәеит ажәабжьк.
Абар иаргьы:
«Ԥасатәи аибашьраан аӷба ҳақәтәаны Одесса ақа­
лақь аҟынтә Шәачаҟа ҳхы рханы ҳҿааҳхеит. Ҳзықәтәаз
аӷба рацәак идуӡамызт, – иҳәан ацәажәара далагеит
акаԥдан. – Аԥша асуан. Ҳзықәтәаз аӷба ҟәараҟәанҽауа
алҩа ахылбб инеиуан. Крым аҿы иҟоу ақалақь ԥшӡа
Севастополь ҳәа изышьҭоу аҟны снаӡаанӡа ԥшьба-хәба
верс шҳагыз ҳаныԥшы еиқәаҵәаӡа, кәаԥк иаҟараны амшын ак хыланы ишаауаз аабеит. Изакәыз ҳзымдырит.
Ланарԥшыгала сыԥшын исызгәамҭеит. Избан акәзар
уи зны амшын цәқәырԥа иаҵәахуан, зны иаацәырҟьон,
даҽазных акраамҭа иҳамбаӡо амшын иналашәкәа ицон.
«Ари закәхарызеишь анаџьалбеит» ҳәа ҳшыԥшуаз
«ашхәа, ашхәа» иҳәан ҩынтә еиқәырццакны ааҳалаҿиҭит
аматросцәа руаӡәы. Аматрос ииҳәаз ҵабыргызаарын.
Дук мырҵыкәа саргьы игәасҭеит шышхәаз.
Амшын аныцәгьаха ацәқәырԥақәа ирзымиааикәа
амшын агәахьы иаланагалаз аӡәы иакәзар ҟалап сҳәан,
ҳзықәтәаз аӷба ашхәахь ахы насырхеит.
Ашхәа неимда-ааимдо, ампыл еиԥш иалахәмаруа,
инеигәыдҵа-ааигәыдҵо
ацәқәырԥақәа
ирыман.
Ҳашнеиуаз акәымкәа, ԥаҭлыкак ӡсауа амшын ихыланы
ишаауаз ҳалаԥш нақәшәеит. Аԥаҭлыка амшын иаалганы,
ҳаннахәаԥш аҩныҵҟа қьаадк еиларҵәины ишҭаз аабеит.
Ақьаад абас анын:
«... Севастополь ҳнапаҿы иҟоуп, Урыстәылантәи Ар
ҟаԥшь рааира ҳазыԥшуп. Врангель аҩада дыкҿаҳцалт.
Ирласны ацхыраара ҳашәҭ» ҳәа. «Ари ашхәагьы
зыргәаҟуа убри акәзар ҟалап» ҳәа сгәы иаанагеит. Аӷбаҿы иҟаз зегьы рыҽдырхиеит. Абзарбзанқәа
хырқәақәо абарҵа иқәгылан. Ԥҳәысгьы хаҵагьы
рабџьарқәа дырмазеит. Ус ҳашнеиуаз акәымкәа, аш­
хәа ҳнадгылт. Жәохә шықәса зхыҵуаз ҷкәына хәы­
347

ҷык иҩнапык рыла ажәҩақәа ашхәа иааҵшьуа,
ацәқәырԥақәа бӷарҵахьы драқәԥауа, аԥхӡы баа иҿа­
шы, дҭатәан.
Аӷбаҿы дыҩхаагалан ҳиазҵаауа ҳалагеит, анс-арс
ҳҳәеит, аха ацәажәара илымшеит, дааԥсаӡаны дыҟан.
Ҳиазҵаацыԥхьаӡа «уахь шәымцан, уахь шәымцан»
ҳәа дыҳәҳәауа далагон. Азнык азы иԥсы маҷхан
дааҳамҵаҳаит, ихы-иҿы еиқәаҵәаӡа ишәит. Ашьҭахь,
аҳақьым ибзоурала уҳәа ишакәхалакгьы ахәыҷы иԥсы
ҭалт. Акриҿаҳҵеит, акриҳаржәит.
Абарҭқәа рышьҭахь ауп аусқәа зеиԥшраз анҳаиҳәа:
Севастополь ақалақь знапаҿы иҟаз абольшевикцәа
ракәӡамзаарын. Аингьлыз еибашьыга ӷбақәа рҽырхианы
ҳнеира иазыԥшын. Аԥаҭлыка иҭаз ақьаадгьы зҩыз дара
ракәзаарын. Ашхәа иақәтәаз ахәыҷы иаб адырра ҳаи­
ҭарц иҽӡаны, даҽа шхәак дҭатәаны дышнеиуаз дыршьызаап. Убри ашьҭахь ауп ари ахәыҷгьы игәы иазымычҳа­
кәа ашхәа дақәтәаны дшаҳԥылаз.
Ҳаҩшьапыкгьы рыла ҳаҿадыршәрацы ацәҟьа ирҳаз
дара аҿаршәны ҳлықәхәаша ҳцеит, – иҳәан акаԥдан
иажәа даалгеит.
Уи ашьҭахь акраамҭа ари ажәабжь аимакра ҳаҿын.
Ашхәа иақәтәаны аӷба иаԥылаз ахәыҷы ихаҵарақәа
ҳгәы иахәеит.
– Ҷыҷыкәа, уара уакәзар абас узыҟаҵарызу? – иҳәан
сааирхыџхыџит ҳҩызцәа руаӡәы.
– Иумуӡозар уи аҵкыс еиӷьу ахаҵарақәа ҟаиҵа­
хьеит, – лҳәан сара даасыдгылт класск аҿы исыцтәаз
аӡӷаб хәыҷы.
– Ҷыҷыкәа ихаҵареи ашхәа иақәтәаз ахәыҷы иха­
ҵареи узеидкылом, – иҳәан иӡарақәа кны иҽхырч­чо
дааҳадгылт даҽа хәыҷык. Ҳаицәажәашьа лымхацә­
гьахазар акәхап, зегьы аууҳәа ҳанааилала, апионерцәа
348

ҳаиҳабы ааигәа дааины даҳзыӡырҩуа далагеит. Сара
ҿымҭӡакәа ицәажәоз сырзыӡырҩуан. Изықәшаҳаҭхоз
саҳар сҭахын.
Уи аамҭазы «аиаша шәҭахызар сара ишәасҳәап,» –
лҳәан, дааҳалагылеит уажәраанӡа иаҳзыӡырҩуаз аԥ­
ҳәызба. – «Ҷыҷыкәа дааурҽхәартә еиԥш ақәыџьмақәа
ихы рцәигеит, аҵх дуӡӡак азы дмыцәаӡакәа, аҵла
дшықәтәаз иршеит. Уи ҳәарас иаҭахузеи, хаҵароуп.
Аха ашхәа иақәтәаны, аӷба иаԥылаз ахәыҷы иҟаиҵаз
ахаҵара, – уи еиԥш аҟаҵара мариам, насгьы уи даҽа­
хаҵароуп. Избан? Избан акәзар, Ҷыҷыкәа игәы
шымҩаӡоз амашәыр дақәшәеит, уи амашәыр иара ихы
ауп иацәигаз – иара убас акәын уаҟа ишаҭахызгьы. Уаҟа
Ҷыҷыкәа дҳарҽхәоит. Егьи, алодка иақәтәаз ахәыҷы
итәы ҳҳәозар, – уи «сыԥсыргьы сыԥсааит, ажәлар акы
срыхәап», иҳәан амшын цәқәырԥа дажәлеит, дагьаиааит.
Иара убасала уи еиқәирхеит ауаа рацәа зҭаз ӷба дуӡӡак,
ареволиуциа ахьчаразы Амшын Еиқәа ихыланы инеиуаз. Ус анакәха ахәыҷы иҟаиҵаз ахаҵара ареволиуциа
иазеиӷьхеит, акырӡа иахәеит».
Аԥҳәызба илҳәоз ажәақәа сара сеиԥш зегьы ргәы
иахәазар ҟалап, амҵ ԥыруазар абжьы уаҳаратәы
ҳаиқәышьшьы ҳӡырҩуан.
– Уажәтәи ахәыҷқәа ус еиԥш ахаҵара рзыҟаҵа­­
рушь? – иҳәан аԥҳәызба даалҿаԥшит ҳҩызцәа руаӡәы.
– Уажәтәи ахәыҷқәа ба? – лҳәан ҳҩыза ииҳәаз
џьашьауа, дзацәажәоз цқьа длымбозшәа, лызнапык лылахь иаԥыракны, егьи лнапала лӡара кны даахынҳәит
аԥҳәызба. – Уажәтәи ахәыҷқәа уи аҵкыс еиҳаугьы
рылшар ҟалоит. Ахаҵара аҟаҵаразы амҩа ҟьаҟьаӡа иаартуп, ҳтәыла иахәаша иага хаҵара шәзыҟаҵаргьы
амҩа шәымоуп, аӡәы шәицәшәом, аӡәы шәинырҳауам.
Урҭ зегьы бзиоуп, аха иахьа шәҩыза апионер иԥсы
еиқәзыр­хаз – уи иҟаиҵаз хаҵараӡами? Уи уажәоуп
349

иансгәалашәа! Уи, закәызеи хаҵароума? – лҳәан зегьы
дааҳалаԥшит.
Ахаҵара иахҳәааны иҵегьы ҳцәажәалар бзиа иаабеит, аха ҳгәы шымҩаӡоз зыбжьы газ аӷба ҳажәа ааԥна­
ҟеит. Гагратәи асқьала ҳнадгылт.
III
Гагра ақалақь ахьгылоу аҭыԥ аҟара иԥшӡоу, даҽа
дгьылк ыҟоуп ҳәа сгәы иаанагом. Урҭқәа анеилыскаа
ԥыҭрак ашьҭахь ауп. Ашьха ҳарак дуқәа рҿы аҩны
шкәакәақәа аҿагылоуп. Ақалақь иалҟьа илеиуа аӡы
унацәа нӡааукылар ихнаҵәаратәы еиԥш ихьшәашәоуп.
Амшын акәзар – уи ахьачаҳәа аҟәара иаақәҭәоит,
игәазырҳагаха. Егьырахьтәи аганахь ашьхақәа иаҵә­
ҟаҟараӡа игылоуп, аҭаца леиԥш иԥхашьозшәа, урҭ
рхыцәқәақәа бӷьы иаҵәала иҭаҳәҳәаны. Мап! Гагра
еиӷьасшьо қалақь ыҟам. Аԥшӡаразгьы, уи зегь раԥхьа
игылоуп.
Ҳарҵаҩи аԥҳәызба иҳацызи ҳрыма рҿынархан, Гагра ахы иаркны аҵыхәанӡа иаҳдырбеит. Ԥаса аасҭа
сара сгәырӷьаҵәа сыҟан. Аҟәа шысҳәоз – Аҟәа збеит,
аӷба сақәтәеит, Гагра збеит – ажәакала исҳәозар, аҩныҟа
санхынҳәлак, сҩызцәа ирасҳәаша ажәабжьқәа акреизызгеит.
Аӷба ҳанақәтәаз апионерцәа руаӡәи сареи ҳаиба­
дырын ҳаицныҟәауа ҳалагеит. Сара сахьцоз иаргьы
дцон, иара дахьцоз сара сишьҭан. Уи уахьихәаԥшуаз,
ҷкәына шьҭаҟьаҟьа хәыҷык иакәын, аха цәгьаӡа дласын, ақәԥараҿы дыӷәӷәан, ишьамхы ҵарын. Насгьы хәкласск рҟынтә фба рахь дахыҵит. Ишакәхалакгьы, иара
аиҳабра шьҭыхны акәын дышсыцныҟәоз. Ҳанцәажәоз
акәзааит, ҳаныхәмаруаз акәзааит – ианакәзаалакгьы уи
сара саҵкыс аԥыжәара шимаз сирдыруан. Саргьы иара
сиқәшаҳаҭхон: иахьиҳәоз сцон, ииҳәоз ҟасҵон.
350

Ҽнак зны, алагер аҟнытә ҳҿынаҳхан, ҵыҵындра
ҟәшәара ҳәа ҳцеит. Акраамҭа абахәқәа ҳарҿан, афасара
ҳалан, аҳаскьын ԥшӡақәа ԥыҭк аҟарагьы еизаагеит. Алагер ахь ҳамнеиӡакәа, амшынахь ҳцоит ҳәа ҳашнеиуаз,
ҳнаҩс адәышшараҿы ар аҵара иаҿын. Урҭ џьоук
ацәҟьарақәа иреихсуан. Џьоукы аҽқәа инарықәтәаны,
раҳәақәа анахь-арахь имҩынҵауа, аҵәқәа хыҵәҵәауа
адәы ианықәла, сҩыза даасыцәхасын ус иҳәеит: –
«Иҟарҵо убама? Ирхароузеи, рызхара аҽқәа ирықәтәоит,
рызхара ихысуеит. Саргьы абыржәы урҭ сраҟаразар, сани
саби сырзымҵааӡакәа аррахь сцон».
– Саргьы убас акәын, – сҳәеит сахьгылаз.
Ҳҩыџьагьы шьҭахьҟа ҳҿынаҳхан ҳашнеиуаз, кәараҷ­
ҷа хәыҷык ҳныҽԥынгылт. Сҩыза, имаӷрақәа ааҵаиркәа­
кәан, иҿи инапи иӡәӡәеит, саргьы уи иҟаиҵаз ҟасҵеит. Нас
аҟәара ҳныҽԥынтәалан ҳшеицәажәоз акәымкәа, маҭӷра
хәыҷык кәыркәыруа, ацаҟьара инаҿшәан, аӡы инӡааҳалт.
Ашыр-сырҳәа ҳҩаҵибарҟьан, алабақәа аашьҭыхны амаҭ
хәыҷы аӡы инҭааган, ҳахәаԥшуа ҳашгылаз, «ш-ш-ш-шы»
ҳәа бжьык ҳааигәаӡаҵәҟьа иҳаҳаит. Ҳнаԥшы-ааԥшит, аха
уаҩгьы дҳамбаӡеит. Ҳӡырҩуа ҳгылан.
– «Ш-ш-шы» ҳәа абжьы еиҭагахт.
Иҟалаз ҳзымдрт. Ҳакәша-мыкәша уаҩгьы дыҟаӡам.
Зыбжьы гауа шәарахуп ҳҳәаргьы – уи еиԥш абжьы зхоу
ашәарах аӡбахә саргьы сҩызагьы иаҳмаҳаӡацт.
– Абжьы ахьго ҳәа акрузеилкаама Ҭархана? – ҳәа
сҩыза сиазҵааит. Ҭархана ҿымҭӡакәа ацаҟьара да­
ҿаԥшуан.
– Аџьашьахә ҟаҵаны ҳаҟоуп Ҷыҷыкәа, ҳхы ҳзахәозар,
абыржәы ҳаиӷьым, – иҳәан иԥштәы ихҟьа даасҿаԥшит
сҩыза. – Ари зыбжьы гауа маҭуп. Амаҭ хәыҷ иахыбааноуп анс заҳәо.
– Иабаҟоу нас иара? – сҳәан слышьҭасын хаҳәыкгьы
аашьҭысԥааит. Аха иҟасҵоз башан. Сгәы дыԥдыԥуан.
351

Амаҭқәа, рԥацәа ирхыбааны, амашәырқәа шыҟарҵа­
хьаз аадыруан. Уажәы ҳаҩыр, иҳашьҭалар ҳәа ҳшәоит,
ҳаанҿасыргьы цәгьаран.
– Иҟоуҵаша удыруоу, – иҳәеит Ҭархана, – ушыҵҟьара
уҽырхианы угылаз, сара амаҭ хәыҷ аҵәы иахарԥаны
иахькаҳазахь исыршәуеит, нас иаапкӡамзар, аԥа ныжь­ны
ишԥаҳашьҭалари?!
– Иԥамкәа иԥҳазаргьы акрудыруама, – сҳәеит
сааԥышәырччаны, аха исҳәоз сҿашәаӡомызт. Уажәыуажәы амаҭ аацәырҟьан сыхәда аҽакәнаршоит ҳәа
акәын сшыԥшуаз.
Ҭархана илабала амаҭ хәыҷы наҟ иршәрацы дшаҿыз
«ашыр-р-р» арган ахәачара иаалҵны еилаарцыруа
ацаҟьара иааҿалт маҭӷра дуӡӡак.
– Умшәан Ҷыҷыкәа! – иҳәан даасымҵаст Ҭархана.
Амаҭ ашыршырҳәа ишлеиуаз, ацаҟьара агәҭаны иаан­
ҿасын, иҳахәаԥшуа иалагеит.
– Алымҳарыҩқәа убоо, алымҳарыҩқәа! – иҳәан амаҭ
ахь инапы наирххеит Ҭархана.
Амаҭ ахы ҩышьҭнахын, абз хәыҷқәа иаҿыҵыҳәҳәоз
ыркәашауа, аблақәа камкамуа иԥшуан.
– Ҷыҷыкәа угәы уҽаныз, иаҳгәыдлар ҟалап, – иҳәеит
сҩыза.
Абар ҳамцахә ахьыцәаз, – сҳәан ахаҳә искыз аасырмазеиит. Цас иҳазнауазшәа, ҳаԥхьа икаршәыз
амаҭ хәыҷгьы ԥаҟьԥаҟьуа иалагеит. Ацаҟьара иаҿатәаз
амаҭ ду, иаҳа-иаҳа ахы шьҭыхуа, аԥара аҽазкны
итәан. Ҭархана илаба рхианы дгылан, амаҭ аҿаанахар,
дасырц игәы иҭан. Иҟасҵарызеи ҳәа сгәи-сгәи
шеилаԥшуаз акәымкәа, ахаҳә искыз ирууаӡа иршәны
амаҭ иагәыдысҵеит. Амацәыс еиԥш, абри сҳәонаҵы,
амаҭ аҿывҳәа иԥаны ҳаԥхьа аҟәара аҽааланажьит.
Даҽа хәыҷӡак ҳагәианхар, аџьышьахә ҳахьуан. Аха амаҭ
аҟәара аҽанныланажьҵәҟьа, даҽазнык аԥаразы аамҭа
352

амҭақәа, Ҭархана илаба рыхха абӷа ашшараҵәҟьа дасит. Саргьы уи иаақәырццакны ахәда сасит. Иара убасгьы аҽарцәгьауа иалагеит: азныказы аҵыхәа шьҭыхны
икыднаҟьеит, ахы нышьҭнахын иҳәазо иҳажәлеит,
аҽеикә­наршеит, аҽарҵәиит, абз хәыҷқәа аркәашеит, аха
хара иаҳмышьҭит.
– Асҵәҟьа ҳаиқәхоит ҳәа сыҟамызт, Ҷыҷыкәа, уара?!
– Саргьы убас акәын!
Акраамҭа ҳаицәажәон, нас амаҭ иаҳшьыз, аҵәҩан
инахаҳарԥан, ҳнаԥырҵит. Ҳаныԥшы афасара аӡәы
даалҵын, ҳара ҳахь дшааиуаз аабеит. Еигәышәк ихәда
иқәкын, деивҵаԥах деилаҳәан.
Ани ахҭарԥа ихоуи имаҭәақәеи шеинымаалаӡо убома, насгьы уахәаԥши ахҭырԥа шихоу еицаҟьаӡа – иҳәеит
Ҭархана дааԥышәырччан. Саргьы иааџьасшьеит. Гәҩарас
даҳкит иҽырҩашьаны дыҟазар ҳәа, нас ҳишьклаԥшуа
ҳалагеит. Ҭархана аурысшәа бзианы иҳәон, саргьы хәы­
ҷык аҟара саҳауан. Ари дзакәу еилаҳкаап ҳҳәан, иааи­уаз
данааҳадгыла, ҳаргьы ҳҽаанаҳкылеит.
Шәабаҟаз уара? – иҳәеит иааҳадгылаз.
– Аҵыҵындра ҳаҟәшәон, – иҳәеит Ҭархана.
– Ҽык збомызт, арахь акрыжәбазар?
– Изеиԥшроузеи? – диазҵааит сҩыза.
– Ҽызуп.
Сара ҿымҭӡакәа ицәажәоз сихәаԥшуан. Инапқәа
ҵҟәашаа-ҵҟәашааӡа, насгьы ибзианы дахьеилаҳәаз,
аԥсуа хҭарԥа ихаҵаны, аигәышә ихәда иахьықәкыз
ауаҩы гәҩарас дикыртә дыҟан...
Ҭарханеи иареи еицәажәауа, сара сгылан сыш­
рыхәаԥш­уаз акәымкәа, «аҵықь, аҵықь» ҳәа ахысбыжь­
қәа геит.
– Ари абыкәу?! – иҳәан днаԥшы-ааԥшуа далагеит
иҳацәажәоз.
– Араҟа ааигәа ар тәоуп, урҭ ракәхап, – иҳәеит Ҭархана.
– Шәара шәабанӡатәиқәоу?
353

– Аратәиқәоуп.
– Ари ақыҭа иахьӡузеи, – деиҭаҵааит иҳацәажәоз.
Сҩыза ҿымҭӡакәа днапырҟәҷы-шьапырҟәҷуа, иҳацәа­
жәоз диҿаԥшуа далагеит.
– Алаҳаӡыхь ҳәа иашьҭоуп, – сҳәеит сара сахьгылаз.
– Ы-ы, нас акгьы шәымбеит акәу?! – иҳәан иҳацәажәоз
днахынҳәны иҿынеихеит. Ҳаргьы ҳгыланы ҳаизыԥшуан.
– Абри иҽеиу уаҩым ҳәа сыҟоуп Ҷыҷыкәа, – иҳәеит
Ҭархана.
– Уаала ҳиазҵаап, – сҳәан сҿынасхеит.
– Ус акәым, уара уҽимырбакәа маӡала уишьҭал,
дахьцо еилкаа, сара ар рҟны сцаны ирасҳәоит, – иҳәан
Ҭархана дыҩны иҿынеихеит.
Иаҳзымдырыз ауаҩ сыҽӡаны сишьҭаланы снеиуан. Ус
сишьҭаланы сышнеиуаз ишьҭахьҟа данаахьаԥш сибеит.
Аҽыҵәахра сахьымӡеит...
– Арахь уабацои? – иҳәан сара сахь дхынҳәны
иҿааихеит.
– Аҵыҵындра сашьҭоуп,– сҳәеит.
– Уҩыза дабаҟоу?
– Ажәқәа ԥхьеицоит.
– Нас, ҳаи, ала иаҿашәааит, иабанеиуеи, – иҳәан,
уаҳа ажәак насамҳәаӡакәа, еигәышә аашьҭихын, дыҩны
иҿынеихеит. Саргьы снаишьҭалт. Ҩынтә-хынтә раҟара
даахьаԥшит сара сахь, аха сылаҿымҭӡакәа дыҩны
днеиуан. Абнаршәыра дазааигәахозшәа анызба «ари
дсыцәцоит убома» сҳәан сыбжьы иқәсыргеит. Иаразнак
даангылт.
– Уахь абнара уашьҭӡом, арстәи уца, – сҳәан, амҩа дуахь снапы насырххеит.
– Ааи, ала уаҿашәаит, узакәытә ҽузеи, – ҳәа дгәамҵхамҵуа даахынҳәит. Убри аамҭазы ҩыџьа асолдаҭцәа
архәара иаавҵҵит. Сара сгәы ааҭгәырӷьааит.
Ашьҭахьы ҳлагер аҿы ари ажәабжь ада уаҳа ажәабжь
354

рҳәаӡомызт. Уи аҽны ар рҟнытә ҳлагер аҿы инеиз ар
реиҳабы данцәажәоз абас иҳәеит:
– Ҷыҷыкәеи Ҭарханеи ахаҵара дуӡӡа ҟарҵеит. Ҳара
ҳтәылаҿы хәыҷгьы дугьы рхы иамеигӡакәа ҳ-Ар ҟаԥшь
ирыцхраауеит. Убас ҳаҟанаҵы ацәгьара ҳзеиҵазҟәаҟәо
ауаҩы дгәаҭаны ҳимиааирц залшом».
Ар реиҳабы убасҟан исиҭаз апатреҭ ҭыхга хәыҷы иара
уажәгьы исымоуп, зегьы иреиӷьасшьоит.
IV
Сани саби сгәырҩа иагон. Ашкол ахьынтә аҩны санааилак, сшьапы неиҵыхны уск сымуа салагеит. «Аус
зумуазеи» ҳәа аӡәгьы исеиҳәаӡомызт. Сышәҟәқәа
санрыԥхьалак ашьҭахь, сыҩуа сыԥо агәарабжьарақәа
срыбжьан. Саб арахәқәа анеилирго акәзааит, даҽа
уск данаҿу акәзааит – «усыцхраа» ҳәа ансеиҳәалак,
схьаԥшны сихәамԥшуа салагеит.
– Ҷыҷыкәа, унеины адәаҿы ишьҭоу аиха арахь
иҩнагал ҳәа ансеиҳәалак, – уара узҿузеи, ушьапқәа
ԥҵәоума? – ҳәа иасҳәон. Нас уаҳа ажәак самҳәаӡакәа,
сара иҟасҵашаз иара дҩагыланы иҟаиҵон.
Ҷыҷыкәа, аҳәарақәа рыҭра иҭакы иҳәар, – урҭ раха
сымам уажәы, – ҳәа сҽеиҵыхны ацәардӷә сықәиауан.
Ԥаса ихҭакны исымаз сышәҟәқәагьы, уажәы асаба
рыхьтата ацәардӷәы иқәжьын. Сгәы нзырхашаз ажәак
саб исеиҳәар, уи мчыбжьык исхашҭуамызт. Нас сан
дсыдтәаланы сыргәыбзыӷра далагон, сандугьы саб
диацәҳауа лҿаалхон. Ашкол аҿы саннеилак ахәыҷқәа
сыцәшәауан. Аӡәы ишакәым дсацәажәар, сҭаҷкәым
раҵәаны имҩанысҵауан.
Уажәраанӡа сзырҽхәоз, сыхьӡ ада хьӡы зымҳәоз
аҵәы сахаркьакьа сызмаз ҳарҵаҩцәа, апионерцәа
реиҳабы уажәы исхашшуа иалагеит. Саб данырбалак
«Ҷыҷыкәа ихьыз ҳгәы иалсит» ҳәа идышшылон. Саб355

гьы дыԥхашьаны днапырҟәҷы-шьапырҟәҷуа, ииҳәо
иҿамшәо даанхалон.
Ԥаса аасҭа сылахь еиқәҵаны сныҟәон, џьабатәыс
исымаз сыздырӡомызт, сҩызцәа срыдымгылауа, схы
раҭәасымшьауа салагеит.
Ҽнак зны ашколахь сҿынасхан сышнеиуаз, ҳгәыла­
ратәи ҽык аԥшаҳәа ишаваз збеит. Аҽы ашьапы шахала
ишьаҳан. Аҽы ашьаҳага аашьысхын, аҿы иҩаҿаҵаны
снақәтәеит. Ашьыжь инаркны шьыбжьышьҭахьынӡа саасуа, ирҩуа исыманы аԥшаҳәа саван. Ашьыбжьышьҭахь
аԥхыӡбаа алыҩруа иноусышьҭын, сааԥырҵуаны еиԥш,
аҽы зтәыз ҳгәыла даасыдгылт. Изулакгьы сара сыҩны
сицәцеит. Уи аҵыхәала саби иареи иԥсыр еибамҵәыуа
иҟеибаҵеит – сара исхырҟьаны еицәҳаит.
Ҩымш раҟарагьы аҩныҟа сымнеиӡеит. Саб ихы даасуа дсышьҭан, сан лакәын уи лӡамҩақәа цәылԥԥит,
санду рыцҳагьы, машәырк сыхьыз џьылшьан, дшәаны
дычмазаҩхеит.
Абарҭқәа зегьы анааидихәыцла саб, игәы иазымч­
ҳазт, уаҩы ишимбацыз ала сиамхапҟеит. Аҽны хәлаанӡа
аҵәыуара саҿын, сааигәара уаҩгьы даасышьҭомызт. Ианааилалашьца, саҳәызбеи саб иеигәышәи аашьҭысхын,
уаҳа сыхнымҳәрацы ҳаҩны саԥырҵит.
Аҵх лашьцан. Ақәаԥсата леиуан. Ариабжьарак ишеишеиуа, аҭыԥҳа ԥшӡа леиԥш, ажәҩан гәы иаҿаз амзагьы
ахабар ыҟаӡамызт. Алашьцара салахәхәа, напышьашәала
амҩахәасҭақәа ԥшаауа снеиуан, сахьцоз сыздырӡомызт.
Акыр санынаскьа, сыԥсы сшьар цәгьа исымбауа салагеит. Аха уԥсы абоушьо?! Ааигәа-сигәа хыбра гылаӡам.
Џьара хыбрак збозар ҳәа снаԥшы-ааԥшуа сышнеиуаз, ӡлагара хәыҷык снадгылт. Ашә аркӡамызт. Аӡы
ахьамҵәаз акәу здырхуада, аӡлагара аус амуеижьҭеи
мчыбжьык аҟара ҵуеит уҳәаратәы иҟан: агәам шьамхахьы иҩнажьын, алуқәа асаба рықәтатан, аҭӡамцқәа
356

абызкаҭаҳара ихнаҩахьан. Ацәардӷәы снықә­тәан
сышхәыцуаз акәымкәа, амла сакуа салагеит (шьжьым­
ҭан аахыс акырсымфаӡацызт) стәаны схәыцуан, сеиҭа­
хәыцуан:
– Исыхьзеи, сзыниазеи? Рацәак ҵуамызт – сани
саби сара снықәны аӡы ржәуамызт. Иагьа бзиара рбаргьы дара рхы иавганы сара исыдыркылон. Сшьапы
нкыдысҟьаргьы мчыбжьык ирхашҭуамызт, акьанџьеиԥш
сҭаҳәҳәа срыман. Саб дсықәцәҟьаргьы сани сандуи
рнапы сықәыртәаны сдыргәыбзыӷуан. Иара сабгьы
игәаара анихашҭлак дыхәмаруа, дыччо даасыдтәаланы
«иуасҳәазазы саҭоумҵан, Ҷыҷыкәа» ҳәа сиргәыбзыӷуа
далагон. Уажәы?! Иабаҟоу сан лажәа хаақәа?! Издыруада
саб иаҳәызба кны дсышьҭазар?!. Сандугьы лгәы ԥжәаны
дыԥсызар?! Уажәшьҭа исазҳәода ажәытә лакәқәа?!
Ацхеиԥш ихаакәакәараӡа сгәы икыдыз алакәқәа.
Уажәраанӡа сыӡбахә еимырҟьа измаз, «Ҷыҷыкәа
хаҵа» ҳәа ада уаҳа ажәак сазымҳәалоз ҳарҵаҩцәагьы,
уажәшьҭа сырхашҭзар акәхап. Схы зыхсырҟьазеи?! Уаан­
ӡеиԥш сыбзиахәха сыҟазарауаз... Сзықәшәаз Ҭархана
иаҳар иагьа игәы иалсрын. –Абас схәыцуа сыштәаз,
Ҭархана данаасгәалашәа, илеимаҭәаны аҵәыуара салагеит. Заҟаамҭа сҵәыуаз сгәалашәом, амала санҿыха,
амра ҵлакы ашәара иҩеихьн. Ашырҳәа сҩаҵҟьан, сҿи
снапи ааӡәӡәаны, сҿынасхеит.
Амла сеиқәыцәон. Сышнеиуаз акәымкәа џьоукы амҩа
ду иантәаланы ашьынкеи акарпыжәи шырҭиуаз снарыдгылт. Сеиха рыҭаны шьынкак рымысхуеит ҳәа салаган –
ирымуит, исыҵаҟьан сыԥхарҵеит:
– Ари зцәуӡаз игәеиҭар, ишԥаҳаиҳәои, – рҳәан
аҟырҟырҳәа аччара далагеит руаӡәы.
Иаҳа-иаҳа сымч кәадахон, сшьамхқәа сыҵаҟәалон,
сгәы ҿкааны ицон. Уажәы-уажәы аԥхӡы хьшәашәаӡа
иаасықәнаҭәон,
ҩынтә-хынтә
раҟарагьы
смаҟа
аасырӷәӷәеит, аха акгьы исмыхәеит.
357

– Еҳ-ҳ-ҳ, сан лышьқаԥ ааигәара игылоу ихароузеи –
сҳәеит сгәаныла. Иеиԥхьытта амҩа ду ианыз ауаа зегьы,
сара амла сшакуаз гәаҭаны, исхыччозшәа сгәы иабон.
Очамчыра абазар аҿы ауаа рацәан. Џьоукы ашәыр
рҭиуан, џьоукы ашыла, акәац, аџьықәреи. Ус баша
инеины иҟазгьы рацәан. Рџьыбақәа рнапы ҭакны,
инаԥшы-ааԥшуа абазар агәҭа иалагылан. Сеикәаӷа кны
схарахаԥшуа, сҿыҵаӡ ахәхәаҳәа илеиуа абазар сшалаз,
аӡәы даасыдгылт:
– Ари уҭиуама? – иҳәеит, сеиха инапы нақәкны.
– Исҭиуеит! – сҳәан сыбла ҭырхаха, сыҽрыцҳатәны
снеиҿаԥшит. Аха иаразнак, схы-сҿы асахьа аасыԥсахын,
гәырҩа сымаӡамызшәа снаԥшы-ааԥшуа салагеит. Сыҽ­
рыцҳатәны санихәаԥшуаз, амла сшакуаз гәеиҭазар ҳәа
сшәан, зызхара акрыфаны игылоу иеиԥш, схаԥыцқәа
аҵәы рыҵакшаны ирыцқьауа сгылан.
Исацәажәоз акраамҭа сеиха дахәаԥшуан.
– Уара, ари маӡарахзар? Изцәуӡаз ааигәа дыҟоума?
– иҳәан сеиха аасиркит. Сҟаԥшьӡа сааицрашәеит, убри
ажәа сеиҳәар аҵкыс аиха рыхха схы дасыр иаҳа еиӷьас­
шьеит. Аха џьеи ацкы иасҳәарын, сымгәа ахәыц еиҩнаҵәо
сгылан, иџьыбахь инапы дәықәиҵозар ҳәа уажәы-уажәы
инапқәа срыхәаԥшуан. Ус ҳшеицәажәоз, даҽа ҩыџьагьы
ааҳадгылт.
– Наҟ уаҟәымҵуеи, иазууазеи аиха маӡарахыжә! –
иҳәеит иааҳадгылаз руаӡәы.
– Исцәагозеи, еиха бзиакоуп, – иҳәеит исацәажәоз.
Уи иақәырҵаз ахә сара сақәшаҳаҭымхо, дара уаҳа
рзацымҵо – убас ҳаиҿыхо ҳашгылаз, «абыржәыҵәҟьа уеиха ансумҭа амилициацәа удсыркуеит,» – иҳәан днаԥшыааԥшуа, дысзааигәаӡаны даасҿагылт исацәажәоз. Уаҳа
ажәак мҳәаӡакәа инаисыркит. Аԥара исиҭаз ала уи
аҽны сызхара сфеит, ачеиқәаҵәа дуӡӡа иаасхәаз, даҽа
ҩымшгьы акырсҿанаҵеит.
358

Сара зегь реиҳа сгәы ԥызжәоз, «аиха маӡарахуп»
ҳәа исарҳәаз акәын. Ганкахьала саназхәыцлак иҵабыр­
гызшәа збон. Избан акәзар, уи саб имырбаӡакәа изгеит, ахә ыҵхны исфеит. Аха даҽакала сазхәыцыргьы, ус
сгәы иаанагон: «закәытә маӡарахузеи, ҳаиха акәын,
хыхьчагас изган, амла сакуа саналага исҭиит». Уи сҳәеит
ҳәа садызцалазеи, амла сазыркызеи, ԥасеиԥш скәаԥӡа
аҩны сызтәамзеи? Абарҭқәа убасҟангьы срызхәыцуан,
иара уажәгьы срызхәыцуеит, изхароу дсыздыруам, макьана уи аҭак сара еилсмыргацт. Издыруада мышкы
зны сҭаацәарахар, ааӡатәык дсоур – убасҟан еилыскаар
ҟалап.
Уи ашьҭахь акраамҭа сҟандааиуа ақалақь салан. Уахынла астанциаҿы сыԥхьон, ҽынла абазар салагылан.
Уахык зны астанциаҿы ҩыџьа ахәыҷқәеи сареи
ҳаибадырт.
– Шәызҿузеи? – сразҵааит ахәыҷқәа.
– Уара узҿу ҳаргьы ҳаҿуп, – рҳәеит.
– Шәани шәаби ыҟоума?
– Иҟамкәа иабацоз!
– Нас шәыҩны шәзыҟамзеи?
– Араҟа иаҳа еиӷьуп, – иҳәеит руаӡәы.
– Саб иҭаҷкәым ахьысымбо зегьы иреиӷьуп, – иҳәеит
егьи.
– Аус жәуама?– сеиҭаразҵааит.
– Аҟырҟырҳәа еибарччауа иалагеит. Рыԥшшәахәқәа
цәгьа-цәгьаӡа, ацәа рыгны, алымт рыхьтата, сахьры­
хәаԥшуаз зны сгәы ирыцҳанашьон, зынгьы абарҭ
ыҟамындаз ҳәа сгәы иаанагон.
– Акыр ҵуама ари амаҵура уалалеижьҭеи? – изблак
ааирлацәҟән, даасҿаԥшит руаӡәы.
– Ҩымшҟа роуп иҵуа, – ҳәа саақәыԥсычҳаит.
– Амла уакуазар акәхап, – рҳәан ауаткеи ачеиқәа­
ҵәеи аацәырыргеит.
– Аҳаҳаи, акы уацәымшәан, ахныҟәгашьа уаҵәы
иуҳарбап, – иҳәан аԥаҭлыка аасҿыҵеикит руаӡәы.
359

Ауха шаанӡа сыԥсызу сыбзазу сзымдыруа, сеиҵыхәхәа
астанциа ааҵра саваиан. Аҽны ашьжьымҭан абазарахь
ҳаиҭацахт. Акраамҭа ҳаицәажәо абазар ҳалан. Абазар
аҿы ауаа рацәаҩхаӡо ианалага, рҩызцәа руаӡәы ус
иҳәеит:
– Араҟа угыланы уаҳзыԥшла, ҳлаҵҟьаны ҳаныҩлак
уҳашьҭал. Аҩыџьагьы атрышә иасуа, рџьыбақәа рнапы ҭакны, арацәа рҿатата, еихьыжә-еикәыжә ауаа инарылалт. Сара сгыланы сырзыԥшуан. (Аԥхьаҩ, заанаҵы
шәеибасырдырырц сҭахуп арҭ аҩыџьагьы уаргьы. Руа­
ӡәы – иаҳа ижыцәшәа иҟаз – «Алым» ихьӡын, егьи –
«Ашьабсҭа». Арҭқәа зыхҿиааз уаргьы иудыруеит. Рыхьӡ­
ҵәҟьақәа араҟа изҳәатәузеи! Уажәы иуҭаххар «абарҭ
рныс» узҳәарым).
Сшырзыԥшуаз акәымкәа «Ашьабысҭа» иҿынеихан
ашәыр зҭиуаз аӡәы днаидгылт. Кырпыжәк аашьҭихын
дафҩуа, дацклаԥшуа далагеит. Алым иҽырхианы
ааигәа дгылан. Ашьабысҭа иикыз акырпыжә ырууаӡа
иршәын ианкаижь, аҭиҩы илаба аакыдиԥаан Ашьабысҭа
днаԥхеиҵеит, уи аамҭазы Алым, амацәыс еиԥш днықәсын,
аҭиҩ иԥарақәа аақәԥааны дныҵашәкәа дцеит. Аҭиҩ
даахьаҳәын аԥарақәа згаз данишьҭала, Ашьабысҭа
даахынҳәын ҩкарпыжәк аашьҭыхны иҿынеихеит. Саргьы сқәасқәасуа снарышьҭалт.
V
Амҟәыба есымшагьы аӡы аанагом. Нхаҩык шьжьым­
ҭанк зны дҩагылан, иаԥшырҭа далаланы дышнеиуаз,
жьа дук ҟәазӡа амхы ишалатәаз ибеит. Ажьа ҭахә­хәа
ицәан. Анхаҩы дахьгылаз игәы иаанагаз шәасҳәап:
«ажьа шыцәоу искып, ажьа ҭины кәтыки арбаӷьки
аҭнысхып, урҭ акәты рацәа анырхылҵлак, иҭины ҳәа бзиак аасхәап, аҳәа чахны исҭир, ԥшьба-хәба шьара рыхә
аҭнысхып, ашьарақәа ааӡаны исҭир, ҽык рыҭнысхып,
аҽы анаасхәалак, сақәтәаны «аҳаҳаи» ҳәа сыҳәҳәо,
360

ҳгәарабжьара сныбжьалап» ҳәа ихы данҩаха, ажьа
лаҵҟьан ахшьыра инҭакәкәа ицеит. Уи зцәшәаз «аҳаҳаи»
ҳәа ибжьы ахьиргаз ауп. Убри анхаҩы ихьыз ауп ҳар­гьы
иҳахьыз.
Дук мырҵыкәа, ақалақь ҳалҵны, даҽаџьара ҳамцар
ԥсыхәа ҳамамкәа ҳҟалеит. Уи шыҟалаз абасоуп.
Шьыбжьонк зны, ҳазхара ҳанышәарыца, ақалақь
ҳналҵын, ҵлакы амҵаҿы ҳнатәеит.
– Уара иааугазеи Ақәыџьма, – иҳәан Алым даасҿаԥ­шит
(ақәыџьмақәа сышрыцәшәоз, ақәыџьма сара сакәхеит).
Сџьыба аԥарақәа ааҭысхын инышьҭасҵеит.
– Уара?– иҳәан Ашьабысҭа иахь днахьаҳәит.
– Сара ашәыр шәзаазгеит, – иҳәан икәа иҭаз аҵәақәа
ааҭыхны инаҳамҵеиԥсеит.
– Саргьы абриоуп исылшаӡаз, – ҳәа дааԥышәырччан
ҳәызба дук иџьыба иааҭихит Алым. Аҳәызба ахьҳауз зегь
реиҳа ҳгәы иахәеит, иара убраҟаҵәҟьа иагьаҳаӡбеит
есымша аӡәаӡәа иныҟәаагаларцы.
Аҽны хәлаанӡа аҵла амҵан ҳтәаны ҳаицәажәон,
амш ахәлара ҳазыԥшын, ианаахәлалак, агагақәа реиԥш,
ҳбырбыруа ақалақь ҳналаларц, зџьыбақәа беиоу ауаа
«ҳарзышәарыцаларц». Аха уи аҽны иаҳаӡбаз аусқәа
акымзаракгьы ҳзынамыгӡеит. Уи зхароугьы абри ауп:
акраҳфоит ҳәа ҳанынатәа, Алым иџьыба ԥаҭлыкак
ааҭихын инаҳамҵаиргылт. Сара арыжәтә исызноухьаз
сгәалашәон, мап сҳәеит, аха сҩызцәа ирымукәа мчыла
исдыржәит, даргьы иржәит.
Арыжәтә ҳанханагала, ҳгәы ӷәӷәахан, ҳабжьгьы
ҳардууа ҳалагеит. Убасҟан ауп ҳангәарҭа. Ахәылбыҽха,
ҩыџьа амилициацәа ҳрыманы, ақалақь ахь ицеит.
– Шәабатәиқәоу?
– Шәыхьӡ, шәыжәла?
– Шәабантәааи?
– Шәызҿузеи? – ҳәа убас инаҳазҵаа-ҩаҳазҵаан,
адырҩаҽны ашьжьымҭан ҳхы ҳақәиҭыртәит. Убри на361

хыс ауп ақалақь ҳалҵны даҽаџьара ҳцарц анаҳаӡба. Аха
ҳабацои? Абри акәын хәыцырҭас иҳамаз.
***
Ҷыҷкәа иажәа абраҟа иԥаҳҵәап. Уи аҽны ахҩыкгьы
еиманы, амрагыларахь рхы рханы амҩа иқәлеит.
Ҷыҷкәа иани иаби данырԥырҵ ауха дрызгәамҭаӡеит.
Ашарԥаз аҩын ду ашә аартны, аԥшәма ԥҳәыс даны­
ныҩнаԥшы, дхышәҭны дкаҳарц аԥсык лыгхеит:
ацәарҭақәа, лара ишнықәлҵаз еиԥш уаҳа кьыск
рымаӡамкәа иқәын, егьырҭ аҩнымаҭәақәагьы рҭыԥқәа
рҿы иқәын. Ҷыҷыкәа иан илзааз лзымдрызт акәыкәыҳәа
дыҳәҳәеит. Ашара адәы иқәымлацкәа, аҭаацәа зегьы
ҩеибаргылан, хылагәыла иааилалт.
– Ари уара иухароуп... Сыԥшқа рыцҳа... Аԥскы
дыхҭоукын...
– Сара сакәым, аха бара боуп дыбжьызхыз...
– Убжьы сумырҳан анышә иагаша... Дабаҟоу сыԥшқа?
– Агәылара дцазар акәхап, иалыздыраауазеи сара!
Шьыжьхьанӡа аԥҳәыси ахаҵеи аицәҳара иаҿын.
Амра такәы ианыҩаскьа, Ҷыҷкәа иаб, илаба иҟәаҟәа
инықәҵаны, ашҭа дынҭыҵит.
Ҷыҷыкәа иан Кьакьала ԥҳәыс бзиак лакәын. Лыҩнқәа
унарыҩналар, уахьԥшра уздыруамызт. Аҩнымаҭәақәа,
афабрика аҟнытә иахьа иааргазшәа, есымшааирагьы
иҿыцҳаҳараӡа, ицырцыруа ауадақәа ирыҩнагылан.
Лцәарҭа акәзар – уи апаркь еиԥш ичны ихәаԥӡа ацәар­
даӷәқәеи ашәындыҟәрақәеи ирықәын. Амацқьашьацқьаразы Кьакьала уаҩы дирџьаратәы дыҟаӡамызт.
Иагарааны дубаргьы аус луан: зны аӡы аалгон, зны ауҭра
лҽон, зны, аҳәарақәа драԥхныҩло адәқәа дрықәын.
Ҷыҷыкәа иҟаиҵашагьы лара иҟалҵон.
Ҷыҷыкәа иара хәыҷ гәымтәак иакәын акәымзар, амра
анынҭашәалак нахыс ахәыҷы адәы дықәылҵаӡомызт,
«џьара гыгшәыгк иԥырхагахар, схы абазго» ҳәа есымшааирагьы длаӷырӡырқәақәо Ҷыҷыкәа дидтәалан. Аха
362

Ҷыҷыкәа иаҳа дзызхәыцыз ианду лажәақәа роуп: араҟа
иҟан «Нарҭ Сасырҟәа иажәабжь», ақәылара, арҳәра,
аӷьычра дуқәа ирызкыз ажәабжьқәа. Сасрыҟәагьы
длырҽхәон, ақәылаҩгьы ахаҵаӷәӷәа ҳәа изылҳәон,
аҽқәа зӷьычуазгьы «ифырхаҵаз» уаҩын. Ишакәхалакгьы,
Ҷыҷыкәа ианду илҳәоз ажәабжьқәа зегьы изаҳауаз
ахәыҷы игәникылон имырзаӡакәа.
Кьакьала лхаҵа Баҭагьы уаҩызаҵәык иакәын, аҩны
даныҟази даныҟамзи еиҟаран, ашьыжь дындәылҵыр,
ҵхыбжьонынӡа дхынҳәӡаломызт.
Ҷыҷыкәа ашкол аҿы даннеилак, иара уаҟагьы «игәы
дырхаҵон»:
– Шәанацәеи шәабацәеи шәацәҳауа иалагозар, араҟа
шәааины сара исашәҳәа, – ҳәа ахәыҷқәа даарылагылон
апионерцәа реиҳабы – аԥҳәызба.
Баҭа иҩны данындәылҵ, дышиашаз аусҳәарҭаҿы
днеит. Аха Ҷыҷыкәа дубар дааг! Ихабар аӡәымзараӡәгьы издырӡомызт. Убри аҽны инаркны Баҭа еимимдаз ҳаблакгьы ҟамлеит: иааиԥылоз зегьы дразҵаауан,
ахәыҷы дзеиԥшраз реиҳәон, рнапы даниҵон.
Хәылԥазык зны Баҭа, дхынҳәны иҩныҟа дшааиуаз,
сыԥсы сшьоит ҳәа ҵлакы амҵаҿы днатәеит. Акраамҭа
дтәан, аҭаҭын дахеит, ихҭарԥа ихы инаҵеиҵан, ҳамҭак­
гьы дықәиан. Илацәа нҭаауан еиԥш, иааигәараӡа
агәыр-гәырҳәа зыбжьы газ даақәнартәеит. Нхаҩык еидара амҿы иманы дышнеиуаз Баҭа даниба, «сыԥсгьы
сшьап, ҭаҭынкгьы саирхап», иҳәан имҿы нкажьны аҵла
днамҵалт.
– Бзиала уаабеит!
– Бзиа убааит, хәлыбзиа,–иҳәан Баҭа дҩагылт.
– Харантәи иаауа уаҩымкәа уҟам?
– Такәгьы инахароуп.
Аҩыџьагь неибартәан, аицәажәара иалагеит.
Баҭа дзықәшәаз арыцҳара атәы ҳәауа дыштәаз, егьи
анхаҩы, даақәыԥсычҳан, Баҭа иажәа дааԥыххылт:
363

– Агәырҩа мыжда ахы ахьыҵнахуа уҳәеит ҳәа! Ҳара
ҳҿы дынхоит Блаб Шьақьыр ҳәа нхаҩ шьахәк. Ҷкәына
заҵәык димоуп. Аҵыхәтәан Урыстәыла еибашьра дук
ыҟамзи? Шьақьыр иҷкәын иара иҭахны, «адабраволец» ҳәа изышьҭақәаз днарылалан убри аибашьрахь
дцеит. Ԥыҭрак анҵы ашьҭахь, аҷкәын иццаз иҩызцәа
хынҳәқәеит. Иара дыҟаӡамызт. Ани аби ҳаҷкәын ихьыз
аиаша ҳаҳароуп ҳәа аибарӷьыҵәыӷьыҵәра ианалага, рыҷкәын аибашьраҿы еиҿахысра бааԥсык аан
дшыбжьаӡыз рарҳәеит. Уи ашьҭахь аамҭа кыр цеит.
Ақырҭуа ҳәынҭқар дахырҳәеит. Иахьатәи ҳзакәан анааи ашықәсан, Шьақьыр иҷкәын дааӡа-дыхьча ҽнак
ашҭа дааҭалеит. Уара уҷкәын еибашьра дца џьушьо,
дыхнымҳәыр дабацои.
Баҭа хәыцра ҵаулак дҭанагалан даман.
– Уҷкәын ҳәа узҿу, машәырк имыхьзар дабаушьҭуеи,
– иҳәан ацәажәара деиҭалагеит анхаҩы, – амла дакыр
дмаашеи. Мчыбжьык аҟара ҵуеит... Очамчыра абазараҿы
снеит... Иршәым ирыҟәным, ршьапы хырҟьаҟьа, амла иакуа абазар иалаԥсоуп ахәыҷқәа... Иӷьычуеит, иқәычуеит...
Ҳаԥсы ҳшьуам ҳәа иаҿуп. Абри аиха хәыҷгьы змысхәҳаз
убас игәаҟуаз аӡә иауп...
– Иумҳәан џьушьҭ, – иҳәан иԥштәы ихыкәкәа аиха
даамҵасит Баҭа. Аха, дыԥхашьаху здырхуада, нас уаҳа
ҿымҭӡакәа, дӡырҩуа даатәеит.
– Аԥара анынеисыркы, длаҭрысны иҿынеихеит, саргьы, «ари дахьцо гәасҭап» сҳәан, сышнеиуаз дысцәыӡит
азныказы, ашьҭахьы, чеиқәаҵәа дуӡӡак даҵазза дышнеиуаз, сылаԥш наихьӡеит... Изхысҳәаауа – мачхәума
аҩни агәареи змаӡамкәа, имлага-млашьуа ақалақьқәа
ирылаԥсоу ахәыҷқәа; уара утәы ҳәа узҿу аҳаҳаи,
уицәымшәан, амла данаклак ара дубахра уҟоуп.
Баҭа ииҳәаша иҿамшәауа, ахаҳә еиԥш дышәны дтәан.

364

VI
Қарҭ ақалақь астанциа инаԥырҵыз адәыӷба авагон­
қәа руакы ахәыҷқәа рацәаны иҭатәан. Авагон аҩнуҵҟа
асаба ҩнататан, аҭаҭын цыблхақәа анаҟа араҟа икаԥсан.
Рацәак зхыҵуаз араҟа уаҩгьы дыҟаӡамызт, аха
ицәажәоз, блала игәамҭакәа рыбжьы уазыӡырҩуазар,
«ари авагон уаабыргла иҭәуп» ҳәа угәы иаанагон. Аҭа­
ҭыни арыжәтәи ибжьырххьаз ахәыҷқәа рыбжьы гәа­ҩагәаҩаӡа акәын ишгоз.
Алҩа ахыббы, аԥсӡы заҳаз аԥҳәыс леиԥш, арҵәаа ҳәа
иҳәҳәауа, Авҷалаҟа ахы рханы инеиуан адәыӷба.
Амш ахәларахь инеихахьан. Аԥша асуан, ақәа ауан;
ҽаҩраҭагалантәи амшқәа иреицәаз мшкы акәны иҟан.
Авагон иҭатәаз ахәыҷқәа знызынла алаба ааиларҵон,
уаҩы иҿы иамҳәацыз ажәақәа ԥшааны, аицәҳара иалагон, насх, ԥыҭрак анҵлак ашьҭахь, рыжәҩахырқәа рнапы кылибада, еибаргәыбзыӷуа, неиҿахәыҭхәыҭуа авагон
аҩнуҵҟа анеиааира иналагон.
Абџьар кны авагон ашә илагылаз аҭаҳмада, ацәа
изымычҳакәа, уажәы-уажәы дахьыхарҟәысуаз ихыччауа иалагон, алаф ихырҳәаауан, аҭаҳмада игәахы
еибаҳаркуеит ҳәа атрышә иасуан. Урҭқәа аҭаҳмада игәы
иалсӡомызт, избан акәзар, ауаҩы игәы ззынхаша ауаҩы
араҟа дшыҟамыз ибон, убри аҟынтә ихыччауа ианалагалак, даахьаҳәны ибӷа аареирханы днагылон.
Адәыӷба неиуан ахыкәалаа еиԥш.
Ажәҩан кәеикәеиуа, аиаҵәақәа аҿаӷӷа аԥсабара
иахагылазар, адгьыл уарҳалушәа еилыбзаауа ҵаҟа
ишьҭазар – урҭ ирхылҿиаауа аҭынчра заҟа игәазырҳа­
гахо аҟара, игәазырҳаганы иҟан ари аҵх. Избан? Амш
цәгьоупеи, аурҭ асуеитеи? «Ҽаҩраҭагалантәи амшқәа
иреицәаз акоуп» ҳҳәахьанеи?!
Абри абас закәхаз уажәыҵәҟьа еилаҳкаауеит, ахәыҷ­
қәа рцәажәабжь ҳаазыӡырҩыр.

365

– Амш иҵегьгьы аҽарӷәӷәандаз анаџьалбеит, – иҳәеит
руаӡәы.
– Саргьы убри сазыԥшуп, – иҳәеит егьи.
– Ақәыџьмақәа рацәоушь араҟа?
– Ирацәазааит ирҭахызар, урҭ ртәы сара издыруеит.
Аҳәызба умоума?
– Урҭ ртәы иалудыраахуеи, аныҟәашьа ануҵаз иацоупеи!
– Уахык шаанӡа аҵла сықәцаланы срыман.
– Уи ада амц умҳәаргьы иузхоуп.
– Ишыҟалаз уасҳәап иуҭахызар, – ҳәа ацәажәара
далагеит руаӡәы. Ҷыҷыкәа иажәабжь данаалга, итәаны
иӡырҩуаз ахәыҷқәа руаӡәы ашьшьыҳәа дҩагылт:
– Ҳаҭаҳмада дыцәеит, шәыԥшишь!
Еицәажәоз ахәыҷқәа ахҩыкгьы ҩеибаргылт. Егьырҭ
ахәыҷқәа рыбжеиҳараҩык ыцәахьан, имыцәацызгьы
рылацәа нҭаауан. Ҷыҷыкәа днеин аҭаҳмада дааиԥыра­
гылеит. Егьырҭ аҩыџьа ндәылеибаҳәеит.
Ақәабаа-сабаа илеиуаз еибарӡыӡо инаҵагылт хҩык
ахәыҷқәа. Ԥыҭрак ашьҭахь адәыӷба ашьҭагь-амҭагь
ыҟаӡамкәа инықәхәаша ицеит.
– Ҳабацари? – иҳәан иҩызцәа даарҿагылт Ҷыҷыкәа.
Аҩыџьагьы еибарқыџьқыџьуа аихамҩа инанылт.
VII
Абар шықәсык аҟара аамҭа бжьысхьеит Ҷыҷыкәа
иҭаацәа дрымбеижьҭеи. Ҷыҷыкәа иани иаби аԥсраҟны
инеит. Кьакьала дубар дузымдыруа дҟалеит. Аҭыԥҳа
леиԥш зӡамҩақәа кәеикәеиуа иҟаз, есымшааирагьы
згәы ӷәӷәаз, зшьамхы ҵарыз аԥҳәыс, – уажәы лӡамҩақәа
ҭаҳаит, ллакыҵақәа ҵшәааит, дантәалак аарлаҳәа
дҩагылон, данныҟәозгьы алаба лыцылмырхыраакәа
дызныҟәаӡомызт. Баҭагьы аҵкыс деицәахеит. Есышықәса
зымгәахә аарлаҳәа иаазрыхуаз ауаҩ, аныҟәара даахана366

галан, иаарыхра зынӡак имаҷӡахеит, аӡынра ааины рышә
илагылан, иара иадарак амҿы иашҭаҿы икаԥсаӡамызт.
Ажәакала – Баҭа инхара қьамҭажәк иаҩызахеит.
Уахык зны амш аҽарцәгьаӡеит. Ақәабаа-сабаа леиуан,
аурҭ асуан. Амлеи ахьҭеи абна илырцаз абгахәыҷқәагьы,
Баҭа иааҵраҿы инеины аҳәҳәара иалагеит.
Убри аамҭазы, алаӷырӡ цәыкәбарқәа ахәышҭаара
инылаҭәо, дхырқәақәо, лымалазаҵәык амца дахатәан
Кьакьала. Баҭа дыҟаӡамызт. Ашьжьымҭанӡа дынҽыжәлан
аҟәыдырԥаҩ иахь ҳәа дахьцаз дмааӡацызт. Баҭа данцоз,
«исарҳәо саҳап» иҳәан, акәты ажәыҩшәаҟьагьы иџьыба
инҭеиҵеит.
Баҭа уи ауха дмааӡаргьы, Кьакьала дышьҭаланы
дыцәарц лгәы иҭаӡамызт.
Кьакьала ацәа лзымычҳауашәа анылба, дҩагылан
днеиҩеиуа аԥацха дшыҩназ, ҽык ашьҭыбжь абарҵаҿы
игеит. Баҭа иакәхап лҳәан, аҽышьҭыбжь игаз рацәак
иаагәцарамккәа, агҿаҩра дыгҿан.
– Еи, аԥшәма, уҟоума? – иҳәан аӡәы ибжьы геит.
Кьакьала днеилыԥсааит. «Аҵх цахьеит, дызусҭда иана­
џьалбеит» ҳәа ашә аартны данындәылҵ, ҽыуаҩк абарҵа
дыҵагылан.
– Уҽыжәымҵуеи, нан?!
– Аԥшәма дыҟаӡами?
– Дмааӡацт макьана... Уҽыжәҵ, уҽааумырԥхари.
– Аԥшәма дыҟазар сҽыжәҵуан, сыццакуеит, џьара
сымцар ҟалом, – иҳәан иҽы аӷәра ааҿеикшеит.
– Нан, цәгьароу бзиароу? – лҳәан Кьакьала аӷьаҵәы­
ӷьаҵәра далагеит.
– Аҽыуаҩ азныказы Кьакьала лажәақәа имаҳазшәа
ҟаҵаны иҿынеихеит, аха ашьҭахь, деиҭааиԥхьхәыцаан,
ус иҳәеит:
– Мап, цәгьараӡам, ус баша, уск сыман, Баҭа дызбоз
џьысшьан, аха... – иҳәан, иажәа далымгаӡакәа, алашьцара иҽналаиҵәахит.
367

Кьакьала акраамҭа дхәыцуа дгылан, «ихьӡи ижәлеи
ма еилыскаарауаз» ҳәа гәаныла лыԥсахы ԥыжәжәо,
ахәышҭаара дныҽҳәатәеит.
Дук мырҵыкәа Баҭагьы дааит... Аха илахь еиқәын
цәгьалаӡа, уи аҽны џьара дышҵәыуаз мҩашьо, иблақәа
ҭыҟаԥшьааӡа иҟан. Арҭқәа ангәалҭа, Кьакьала аӡыӷӡыӷра
далагеит.
– Ҳаԥшқа иӡбахә уаҳама џьаракыр?.. Уахьцаз
иуарҳәазеи?.. Иԥсы ҭоуп рҳәама?!
Баҭа акраамҭа ихы кны дтәан. Кьакьала илҳәоз
дазыӡырҩуан, аха лылаҿиҭӡомызт, уи ала Кьакьала
илирдырырц иҭахын ажәабжь бзиа шимаҳаз. Кьакьала
диҟәамҵуашәа аниба, ихы дҩахан дналҿаԥшит:
– Аԥшқа бышԥеиҩызоу сабиц, бареи сареи иаҳхаа­
гахьоу аҵкыс еицәоу аамҭа уажәшьҭа ҳаниап ҳәа
быҟоума? Ҳасаби дыӡит... Уажәшьҭарнахыстәи башоуп...
Еишәамаҭәак бзыҟаҵозар бҽырхиа, аҵәыуара ҟаҳҵап...
Кьакьала акьажыҳәа инеимаҭәаны аҵәыуара далагеит. Баҭа иблақәа ааихмырсыӷьӡакәа, ахәышҭаара
дылаԥшуан.
Адәныҟа амш цәгьан. Ақәабаа-сабаа леиуан, аурҭ асуан, аҵх ашарахь инеигәахьан.
VIII
Ҷыҷыкәа иҩызцәеи иареи адәыӷба ианынаԥырҵ нахыс, акәты лашәы еиԥш, иахьцоз рзымдыруа, аҵх лашьца
иналалт. Аихамҩа ианыланы акраамҭа инеиуан, зныкҩынтә раҟарагьы адәыӷбақәа рԥылеит, амҩахьшьцәа­
гьы рымшьамбақәа рыҽҭаҳәҳәаны иахьылеиҩеиуаз
рбон, аха аӡәгьы изымҵааӡакәа рнапқәа ргәыҵаԥса,
еибарқыџьқыџьуа, абнаршәыра ирцәылахаз арахә рым­
бозшәа инаԥшы-ааԥшуан.
Ҵхыбжьонын. Ақәабаа-сабаа леиуан, аԥша асуан
авивиҳәа. Ҽаҩраҭагалантәи аҵхқәа иреицәаз акакәны
368

иҟан. Ҷыҷыкәа иҩызцәеи иареи маӡажәала еицәажәо
инеиуан.
– Еҳ, – иҳәан, иҩызцәа даарҿаԥшит Ҷыҷыкәа, – абарҭ
адәыӷбақәа иҳаҩсхьоу руакы Очамчыранӡа изцауа
иҟандаз, уаханатәгьы сымцозар жәбарын.
– Очамчыранӡа аихамҩа назгахуада, – иҳәеит, ашь­
ҭахьшәа инеиуаз ахәыҷы.
– Убри ами саргьы исҳәо... аихамҩа ыҟазар
ҳаиҭамцахуази Очамчыраҟа...
Ахҩыкгьы шнеиуаз амҩа нымҩахыҵшәа игылаз
абудка инадгылт.
– Ҷыҷыкәа, – иҳәан, дааҭгылт ашьҭахь инеиуаз ахәы­
ҷы, – сара уаҳа сызцом, абраҟа сыԥхьоит... Ахьҭа...
Ахҩыкгьы абудка иныҩналт. Аҩнуҵҟа лашьцан, ахьҭа
ҩнан митәыла. Ҷыҷыкәа, асԥычка ааиркын, аҭӡамцқәа
дныркыдԥшыла-аакыдԥшылеит, аха уаҩы дзеилаҳашаз
акгьы имбаӡеит: иахьабалакгьы абызкаҭаҳарақәа неи­­
лышь-ҩеилышьны икыдкнаҳалан, ахыӷәра асаба ықә­
татан, маҿак ажәпара аманы. Абудка агәҭаныҵәҟьа ҭана­
қьык ықәчаԥан, амҩасҩы, ахьҭа данаклак, днымҩа­хыҵны
амца еиқәҵаны иҽирԥхаларц.
Дук мырҵыкәа амца агәгәаҳәа еиқәҵаны, абудка
иныҩнатәеит ахҩыкгьы. Акраамҭа аҭаҭын иахон, ауатка ирымазгьы иалгеит, ачеиқәаҵәа иаацҳауа амцабз
ргәыҵаршы еицәажәон.
Ԥаса Ҷыҷыкәа иҩызцәа ирҳәоз дацныҟәон, рҳәатәы
хеиҵон, дрыцәшәон, уажәы аусқәа даҽакала иҟалеит,
Ҷыҷыкәа иҩызцәа рзыҳәан даҳхеит, илахь еиқәиҵар,
даргьы Ҷыҷыкәа игәы ҳахәап ҳәа рылахь еиқәҵаны
иааикәагылон, ииҳәоз иахыԥаны даҽак ҟарҵомызт.
Ҷыҷыкәа иажәа закәанс ирыԥхьаӡон.
Ахҩыкгьы неицхыраан амҿы маҷымкәа еизыргеит, абудка ааигәара иҟаз аанда ршәеит. Алыми ашьа­
бысҭеи амца ашыра анрылс ихәмарыр-иччар рҭаххеит,
насгьы ргәаҵәа хәыҷқәа ҿызблааз ауатка макьа369

на ирхымԥсааӡацызт, рыхлахаҵ ыргьежьуа рхы иҭан,
ишакәхалакгьы урҭ аҩыџьа, адунеи дара иртәызшәаҵә­
ҟьа, рқьаф ҟаҵаны иҟан.
...Аха Ҷыҷыкәа ҿымҭӡакәа дтәан. Иҩнапыкгьы ихы
иаҵыргәаны, ибла ҭраа ахәышҭаара дыҽҳәаԥшуан.
Алыми Ашьабысҭеи Ҷыҷыкәа иазҵаауа иалагеит, ихьыз
рзымдырт, игәы бааԥсхаз џьыршьеит, аха Ҷыҷыкәа,
ацәажәареи аԥсреи еиԥшны ибозшәа, ҿымҭӡакәа
дӡырҩуан.
– Амала баша ҳаиҩызцәоума, Ақәыџьма, – иҳәан
Ҷычыкәа днеиҿаԥшит Алым, – ацәа уакызар ушьҭаҳҵап,
ҳара уаҳҷаԥшьоит, угәы бааԥсхазаргьы иҳаҳә ԥсыхәак
ҟаҳҵап.
Ҷыҷыкәа илаӷырӡ ҭыҳәҳәы, ихы дҩахан, иҩызцәа
даарҿаԥшит:
– Абар шықәсык ҵуеит сан аҵәыуара даҿуижьҭеи,
сара сыԥсыз џьылшьозаргьы ҟалап... Саб игәхьаагьы
скым, уи сицәымӷуп, сибар сишьуеит ҳәызбала...
Зынзаҵәык сан лыблабарҭа соур исхараз... Агәырҩа даганы дыԥсхьазаргьы здыруада, – иҳәан инеимаҭәаны
аҵәыуара далагеит.
Иҩызцәа иарымҳәаз акгьы ыҟам, аха урҭқәа зегьы башан. Ҷыҷыкәа дцәажәон, дҵәыуан, игәы дҭасуан.
Иҩызцәа рҟытбжьы мыргаӡакәа итәаны изыӡырҩуан.
– Сан данаасгәалашәалак, сыхлахаҵ гьежьуа иалагоит, «нан, сызкәыхшоу» ҳәа ада ажәак салҳәомызт, сани
саби ргәы иахәаша уск аныҟасҵалак, адәқьанқәа рҿы
инеины ахәыҷымыҷ аахәаны исзааргауан, уажәы сара
сабаҟоу, дара абаҟоу! сара сӷьычуеит, ауаа рџьыбақәа
сырзышәарыцоит, мышкы ибзианы акрысфар, ҩымш
амла сакуеит... Зыҩны агәгәаҳәа амца еиқәҵаны иаха­
тәоу ихароузеи...
Ҷыҷыкәа ацәажәара дааҟәыҵын, асаба дызлатәаз
ихылԥажә
нылажьны, ихы
нықәиҵеит. Алыми
Ашьабысҭеи акраамҭа иеиҿахәыҭхәыҭуа итәан. Знызынлагьы иааҿарҳасуан.
370

Алыми
Ашьабысҭеи
рыбӷақәа
неидырҵан
рылацәа нҭааит. Амца агәгәаҳәа еиқәын. Ақәа ауан
иааҟәымҵӡакәа; аԥша иасуаз иаҳа-иаҳа аҽарӷәӷәон,
аҵлақәа ршьапы иҵыжәжәаны иагашазшәа.
Ҷыҷыкәа дааҳәацымцын, арҵәааҳәа дыҳәҳәаны
дҩаҵ­ҟьеит.
– Абааԥс сыршьуеит, сыршьуеит... Сангьы сылшьырц
даҿуп, – иҳәан, ихылԥажә аашьҭиԥааит.
Алыми Ашьабысҭеи ҩаҵибарҟьан, Ҷыҷыкәа има­
хәарқәа ааимлагәа иркит.
– Сабацари уажәшьҭа? Сангьы лаҳәызба кны дсышь­
ҭоуп... Ҳгәылацәа зегьы раҳәызбақәа кны сыршьырц
амҩа ишантәалаз снарыдгылт... Сшыԥшуаз акәымкәа зегьы ҩаҵибарҟьан иҩны исышьҭалт, сыҳәҳәарц иақәскит,
аха иамуит... Сыҩны сышнеиуаз санкаҳа, сан даасхаххын сылшьрацы аҳәызба аҿаалырхеит... Убасҟан ауп
санҿыха... Абарҭқәа зегьы саб ибон, аха аҟырҟырҳәа
дыччо дысзыԥшуан... Ишԥазури? Сабацари? Саб дсышь­
ҭалазар ҟалап, сибар симшьыкәа иуӡом...
Ҷыҷыкәа акраамҭа дгыланы аҵәыуара даҿын...
Аихамҩа зыхьчоз ашьжьымҭанӡа, амшьамба иҽыла­
ҳәаны, днеин «аҟыгә-ҟыгә» ҳәа абудка ашә данас,
иааицәымӷхан шьҭахьҟа днахынҳәит. Ашә аҩнуҵҟала
иаркын, ауатка афҩы «лаҳалаҳауа» игон, анаҩс аанда
цҟьаны икажьын.
Амҩахьчаҩ, даахынҳәын, дырҩегьых ашә дасуа да­
лагеит.
Ахәыҷқәа еибаршәан ианҩаҵибарҟьа рышьҭыбжь
цәгьахеит.
– Арҭ абрагьцәоуп, идәылҵыр сыршьуеит, – иҳәан,
амҩахьчаҩы атрышә дасуа далагеит. Уи ус игәы
иаанагаратәгьы дыҟан. Избан акәзар, уи ашықәсаны
абрагьцәа рацәаны абна илан, ацәгьара ҟарҵон, акгьы
зхараӡамыз ауаа ршьуан, идырҳәуан, ақәыџьма ԥсыцә­
гьа еиԥш, иблаҟыблаҵәо абнаршәыра иаман.
371

Амҩахьчаҩ атрышә данас ашьҭахь, дук мырҵыкәа Қарҭ
аганахьтәала иааиуаз дрезинак архәараҿ иаацәырҵит.
– Аҳы-ы-ы! Уажәшьҭа шәареи сареи иҳаибарбап,
заҟа шәуаа хацәақәоу абыржәы исымбашеи, – иҳәан,
иикыз аԥраҳәа ҟаԥшь афыр-фырҳәа иҟьауа, адрезина
днаԥыххылеит амҩахьчаҩ.
Аҭаҳмада ииҳәаз ҵабыргыз џьыршьан, адрезина
иааҭибаҳәан, абудка иаакәшеит хәҩык ар ҟаԥшьаа –
аҳәаахьшьцәа.
Амҩахьчаҩ-аҭаҳмада дқыџьқыџьуа, амҩа нымҩахыҵ
дгыланы дыԥшуан.
Аҳәаахьшьцәа реиҳабы днеин, абудка ашә амаа кны
ишилшоз данаха, ашә ҿыҩрын иааимҵаҳаит...
Аҳәынҵәраԥшь еиԥш, рыгәқәа хыҭхыҭуа, ашә иаалагылеит хҩык ахәыҷқәа...
Аҳәаахьшьцәа реиҳабы акыраамҭа ҿымҭӡакәа асаара дышьҭаԥшуа дгылан, егьырҭ аҟырҟырҳәа еибарччауа
ахәыҷқәа ирҿаԥшуан, иразҵаауан, иахьынтәааз еилыркаауан.
– Адрезинахь инажәг ахҩыкгьы, – иҳәан, иҩызцәа
днараԥысны иҭыԥахь иҿынеихеит аҳәаахьшьцәа
реиҳабы.
IX
Баҭа игәы каҳаӡаны дыҟан. «Аҵәыуара ҟасҵоит,
ашәаџьҳәаҩ ауаа дрыласҵоит» иҳәан, аха игәылацәеи
иҭахцәеи иадымраӡеит. Зегь реиҳагьы Баҭа дзызхәы­цыз
игәыларатәи аҭаҳмада шкәакәа иауп.
Аҭаҳмада Шьараԥ ижакьа шкәакәақәа қамызуа игәы
иаакыдҳалон. Иагарааны дубаргьы икәымжәы шкәакәа
иӡара ҭаҿаҳәаны, илабашьа ааиҵшьуа ашҭа дҭан днеиааиуа. Ихҭарԥа шкәакәа аҟаитан иаҵшьҭыз ихәда ихшьны, иеимс цәышқәеи, иеимаа ҟаԥшьқәеи ишьарҟаца
даазԥылалакгьы дааигәаԥхаратәы дыҟан. Дныҭгыла372

ааҭгыло, дмыццакӡакәа дцәажәон, иажәақәа кьаҿын,
ажәаԥҟа зламыз ажәак иҳәомызт, уаҩы ишимбацала
дҳалалын. Абарҭқәа рҟынтә уи аҳаблаҿы зегьы бзиа
дырбон, ҳаҭыр иқәырҵон, иҳәатәы харҵон.
Ҽнак зны Баҭа днеин аҭаҳмада-шкәакәа Шьараԥ
диазҵааит, «аҵәыуара ҟасҵару, иҟасымҵару» ҳәа.
Шьараԥ акыраамҭа дхәыцуа дгылан.
– Иҟоуҵаша удыруоу дад? – иҳәан, Шьараԥ илабашьа ныҵеикшеит. – Ауаҩы иакәым, аӡгьы зны шьҭахьҟа
ихынҳәуеит рҳәахьеит... Ԥыҭрак уааԥшы изуасҳәа­
заалакгьы... Аҵәыуара ҟаҵаны ҳхы ҳаасуа аншьан
ҳшахагылоу, дҿаԥхаҿаччо дааҳадгылар, уԥхамшьеи?!
Шьараԥ иажәа Баҭа игәы иаахәеит акы иеиԥшымкәа.
Убри аҽны нахыс ауп аҵәыуара ҟаимҵарц аниӡба.
Убри иаахҟьаны Кьакьалеи Баҭеи лассы-лассы еицә­
ҳауа иалагеит.
– Аҵәыуара ҟасҵом, сыҷкәын иԥсы шҭоу здыруеит...
Уи макьана иԥсы ҭоуп ҳәа Кьакьала лгәы ирӷәӷәарц
иақәикуан Баҭа.
– Иуҳәо ԥсажәоуп... Уҷкәын иԥсы шҭам аԥшҩгьы
иуеиҳәахьеит, аха азарал уацәшәоит, укаҷбеиуп, – лҳәон
Кьакьала длаӷырӡырқәақәо. – Зда дҳамаӡамыз ҳаҷкәын,
ҳнапы иқәыргыланы иҳааӡаз, ишьапы нкыдиҟьар ҳаԥсы
ҳхыҵуан... Уажәы иншьанҵәҟьа ҳзыҟамҵеит, ҳгәылацәа
ҳхыччоит.
Кьакьала лажәақәа Баҭа игәы ԥырҵәаанӡа дзыргәыб­
зыӷшаз ажәақәа леиҳәауан, аха урҭ игәы рықәҿыӷьуа даналага, аргәыбзыӷга ажәақәа рҳәара даҟәыҵит, уажәыуажәы длацәҳауан, илҳәоз даххәыцуамзыт.
Уахык зны, Баҭеи Кьакьалеи рхы ахьыргаша рзымдыруа иштәаз, аԥацха ашә аартны дааҩналт ақыҭантәи
арҵаҩы Омар.
Баҭеи Кьакьалеи раҟараҵәҟьа, Омаргьы игәы иалан
Ҷыҷыкәа иӡра. Омар ҷкәына қәыԥшк иакәын, арҵаҩы
ҳәа аусура далагеижьҭеи рацәак ҵуамызт. Арҵашьа
373

атәы цқьа издыруамызт. Раԥхьаӡа ашкол аҿы рҵаҩыс
даннеи, ахәыҷқәа дрықәымчны рыбжьара далагеит. Аха
уи қьар изалымхуашәа аниба, иҽырҳалалны ахәыҷқәа
иҽдирбеит. Ахәыҷы илеишәа анирыцәгьалак, Омар
иҵегьгьы дҳалалхо далагон. Аԥшқа агара данҵаны иан
данихатәоу еиԥш, Омар есымшааирагьы дычча-хәмаруа
ахәыҷқәа даарылатәауан. Хәмарра-ччарала ахәыҷқәа
иааӡарц иақәикит. Убри аамҭазы ауп Ҷыҷыкәагьы аҵара
азыҳәан ашкол аҿы даннеи. Ҷыҷыкәа аҵара бзианы
иҵауа далагеит. Шықәсыкала ҩ-класск дрылгеит, х-класск
рҿы даннеи нахыс Ҷыҷыкәа иӡбахә ада аӡәгьы иӡбахә
рҳәомызт. Ахәыҷқәа рҭаацәа ашкол аҿы ианааизалак,
Омар даарылагыланы Ҷыҷыкәа ирҽхәара далагон. Арҭ
ажәақәа заҳауаз ахәыҷы «сыбзиаӡазаап» ҳәа игәы иаанагон. Уахынла ашәҟә хҭакны даԥхьауа даналагалак,
«нан, уиаҟара уҽадумцалан, Омар уахимгар ҳәа ушәома,
ҳаҭыр шуқәиҵо узымдыруеи» ҳәа Ҷыҷыкәа «иабжьара»
далагон Кьакьала.
Уи ашьҭахь Ҷыҷыкәа ахаҵарақәа ҟаиҵауа далагеит.
Уи иҭаацәеи арҵаҩцәеи иҟарымҵаз акгьы ыҟам, амала
ирыгхаз акызаҵәык ауп: Ҷыҷыкәа ипатреҭ ҭыхны амҩа
ду аҟны икнарымҳаит, «ари апатреҭ иаҩсуа шәамҵа­
хырхәала» ҳәа аҩыра кыдрымҵеит. Убри ауп ирыгхаз.
Абарҭқәа зегьы бзиоуп, абри инахганы уаҳа хәыҷы
ааӡашьа ыҟаӡам ҳәа акәын иштәаз Баҭеи Кьакьалеи. Омар
иааҩналара акы еиԥшымкәа еигәырӷьеит аҩыџьагьы.
Избан акәзар, ақыҭарҿы аус ауа арҵаҩы зыбз хаау
асыс даҩызоуп, дахьнеилакгьы ҳаҭыр иқәырҵоит, бзиа
дырбоит. Ари абас изыҟоу аилкаара уадаҩӡам: ахәыҷы
аҩны даныҟоу иани иаби рылаԥш ихуп, ашкол аҿы даннеилак анысгьы абысгьы уи имоу арҵаҩ иоуп. Насх, урҭ
аҩыџьагьы рааӡашьақәа еимаданы, еинрааланы ахәы­
ҷы драаӡоит, ауаҩра илырхуеит.
Омари Ҷыҷыкәа иҭаацәеи Ҷыҷыкәа ааӡашьас ирҭаз
зеиԥшроу аԥхьаҩ еиликаап ҳәа сыҟоуп. Аха иага убас
374

акәзаргьы, урҭ аҩыџьагьы ракәын Ҷыҷыкәа иааӡара
иаҿыз. Ус анакәха Омар Ҷыҷыкәа изы абык диҩызаны
акәын дшыҟаз. Хаҵеи ԥҳәыси азнаказы ргәырҩақәа
аархашҭит. Омар дыхҭакны иацәажәо иалагеит. Кьакьала агҿыҩра дныгҿалан афатә цәырылгеит, Омар
акриҿалҵеит. Ианааилгақәа ашьҭахь, иааидтәалан
Ҷыҷыкәа иӡбахә аацәырыргеит.
– Ҷыҷыкәа акымзарак ихараӡам, зегьы зхароу ҳара
ҳауп, – шәаргьы саргьы, – иҳәан, даақәыԥсычҳаит Омар. –
Аха изхәарҭоузеи, ҳагәианхеит... Уажәшьҭа иаусымдырх.
– Нан, иаҳхарагәышьоузеи, Омар, ҳнапы дықәыр­
гыланы даҳмааӡози, – лҳәан, лылаӷырӡ ҭыкәкәа Омар
дааиҿаԥшит Кьакьала.
– Убри ами исҳәо саргьы. Ҷыҷыкәа ҳнапы дшықәгылаз,
ҳнапы ааԥсан дҳацәкаҳаит. Ус акәымкәа, уи иҩшьапык
рыла адгьыл дықәгыланы дҳааӡондаз, иахьа ҳазҭагылоу
ҳҭагылозар жәбарын.
Кьакьалеи Баҭеи неиҿаԥшы-ааиҿаԥшит, Омар ацәа­
жәара даҿын.
Ала Мура ашбжьы игаз Омар ацәажәара дааҟәнахит.
Баҭа дҩаҵҟьан ашәахь иҿанынеиха аамҭазы, апҟҟаҳәа
абарҵа дааҵаххит ҽыуаҩк. Кьакьалеи Омари аҟәардәқәа
рҽеины иаадыргылт. Баҭеи асаси, аҩныҟа аҩналара
еимакуа, ашә иаалагылеит. Кьакьала лыда уаҩгьы
дизымдырӡеит асас иааиз. Лара Кьакьалагьы илдыруаз
асас иҿаԥшыларакәын, уаҳа уи ихьӡ, ижәла, дахьатәиу
ҳәа акгьы лыздырӡомызт.
– Ари, уахык зны иааиз, аҽыуаҩ ҳәа сызҿыз иоуп, –
лҳәан Кьакьала Омар днеиҿахәыҭхәыҭит.
Ԥыҭраамҭак итәаны еицәажәон. Асас рацәак иҳәо­
мызт, дахьтәаз днаԥшы-ааԥшуан. Ԥыҭрак анҵы ашьҭахь
асас, Баҭа днеиҿаԥшын, даанапырҟәыҷы-шьапырҟәыҷит.
– Ари уара дуҷкәыноума? – иҳәан, Омар инапы наи­
қәирххеит.
375

– Ҳара рыцҳақәа аҷкәын дҳазҭада, – лҳәан, инеи­
маҭәаны аҵәыуара далагеит Кьакьала. Баҭа дыԥхашьан
ихы наирҟәит. Еиҳаб дук иҟны абас ахьԥалҳәеи ҳәа
игәы иаанамгакәа дыҟам, нас уаҳа, ҿымҭӡакәа дҩагылан
ашәахь иҿынеихеит.
– Дад, аҽы акәадыр ақәсхуеит ҳәа уаламгааит, –
иҳәан, асас дҩагылт.
– Уаха уабацахуеи нанхеит...
– Убла аҵәыршы ҭакызаргьы иубом, аҳәынҵәаха,
уажәшьҭа уабацои?! – рҳәан, аԥшәмеи аԥшәма ԥҳәыси
асас иааикәҟьашеит.
Баҭеи Омари ндәылҵын аҽы аҭыԥ иқәырҵеит, асаси Кьакьалеи еидашшылауа аԥацхаҿы итәан. Зегьы анааилатәа, асас дыззааз реиҳәарцы ажәа ахы
аацәыригеит.
– Уажәраанӡа аԥшәма ԥҳәыс исалҳәон, арыцҳара
шәақәшәаны шәыҟазаап... Еҳ, сабиц... Сыҷкәын ибараҳәа
Қарҭ сахьцаз, ажәабжьк саҳан инашәасҳәап ҳәа сааит.
Кьакьалеи Баҭеи рыблақәа ааҭырхаха асас инеиҿаԥ­
шит.
– Игәы цәгьазма уҷкәын, ихьзеишь?! – иҳәеит Баҭа,
исаҳарызеи ҳәа игәы хыҭхыҭуа дахьтәаз.
Игәы цәгьазма ҳәа уҵаахуама, дыԥсырц хәыҷӡак ааигхеитеи... Арра дыҟоуп... Абрахь ҳәынҭқаррак аҳәааҿы
дышгылаз, наҟтәи аҳәынҭқаррахь ала аӡәы дхысын
дихәит, данкаҳа дыршьыз џьыршьан жәаҩык раҟара
ауаа абџьарла рҽеибыҭаны иара иахь рҿаархеит.
Сааҭбжак аҟара аиҿахысра иаҿын... Аӡәызаҵәык ида
егьырҭ зегьы нирҵәеит. Ашьҭахьы иҩызцәа дрыманы
шьҭахьҟа ианца, дзыниази дзықәшәази рҳәара дшаҿыз
акәымкәа, дыԥсылмыткны дкаҳазаап. Ишакәхалакгьы
иԥсы ндырхагәышьеит, насгьы мидалума ак ирҭан
убрахь даҵазза ддәықәуп. Уажәы хар имагәышьам, Қарҭ
даарышьҭын дыҟоуп.
376

Урҭқәа ирылаҳхузеи, сыззааҵәҟьаз шәасҳәап, –
иҳәан асас иҭаҭыныжәга аиҵаҵара далагеит.
– Абыржәы аакьыскьа сыҷкәын исолдаҭцәа ԥыҭҩык
иманы дышнеиуаз, хәыҷқәак, ҭынха дызмамыз џьоукы,
амҩан имԥыхьашәан ишьҭыхны Қарҭҟа игеит, руаӡәы
аррахь ддәықәырҵеит, егьырҭ аҩыџьа школума акы
иҭарҵеит ҳәа даҿын. Жәахаҽнак аусҳәарҭаҿы сахьнеиз,
абас-абас Баҭа иҷкәын дыӡит ҳәа ансарҳәа, издыруада
џьара шьҭакы дысзықәҵозар сҳәан, инауасҳәарц сааит.
Асас ииҳәаз Баҭа усҟак агәхьаа имкӡеит, Кьакьала
акьыжыҳәа дҵәыуа дтәан.
– Қарҭынӡа ацара ани аԥшқа иакәым, ауаа заманақәа
ирцәыуадаҩхуп, ҳара ҳхәыҷы Қарҭ дызгахуадаз, – иҳәан,
ахәшҭаара, дныҽҳәажьцәеит Баҭа. Омар акы дазхәыцуа
иҽырҭынчӡаны дтәан.
– Нан, ишәыз, ихазҳәа акгьы уеимҳәаӡеи?
– Еихьыжә-еикәыжә иҟан, ауаткафҩы рхылҟьон ҳәа
даҿын.
– Нанхеит, ауатка акәым, аӡыҵәҟьа анижәуаз даҳмаз­
ҵаар иуӡомызт ҳхәыҷы.
Асас иага иҳәандазгьы Баҭеи Кьакьалеи ихарымҵауа
иалагеит. Уажәраанӡа ҿызымҭуаз Омаргьы, уажәы
ацәажәара даланагалан, аҳаҳаиҳәа ажәабжь ҳәара
даҿын.
АҨБАТӘИ АХӘҬА
Хәышықәса нҭакәкәа инҵәеит. Баҭеи Кьакьалеи ԥа­
сеиԥш уажәгьы рылахь еиқәын. Уаҳа хнырҳәышьак зма­
ӡамкәа ирцәыӡыз рыхҭылҵ заҵәы данааргәалашәалак,
уи данырцәыӡыз аҽнеиԥшҵәҟьа амамиқәара аархаԥон,
Кьакьала дҵәыуа ахәшҭаара дааҽҳәатәон, Баҭагьы ихы
кны, дхәыцуа дтәаны, Кьакьала лашшыԥхьыӡ дазы­
ӡырҩуа далагон. Абас мацара, еишәара-еиҵараха,
377

ашәиқәаҵәа рхарԥаны ишеилаз хәышықәса нҭакәкәа
инҵәеит. Арҭ ахәышықәса рыла Баҭа аколнхара далалт.
Азныказы Кьакьала илымуа далагеит, аха ашьҭахь ларгьы Баҭа дицрагыланы усура ҳәа зегьы ахьцоз дымцар
ԥсыхәа лымамкәа дҟалеит. Ашьыжь инаркны хәлаанӡа
аҩыџьагьы аколнхараҿы аус руан, усҟан ауаа рацәа
аџьџьаҳәа акреицура ианалагалак, Баҭеи Кьакьалеи
ргәырҩақәа аархашҭуан, зегьы ахьыхәмаруаз иахьыччоз
даргьы рхы наладырхәуан, ихәмаруа иччауа иалагон, аха
урҭқәа зегьы дук нҵыра роуӡаломызт. Кьакьалеи Баҭеи
дырҩегь ашәеиқәаҵәа аархадырԥауан.
Ҽнак зны аӡыни ааԥыни рҽанеилдыргоз аамҭазы
акәын, Баҭеи Кьакьалеи рҿынархан Очамчыраҟа ицеит,
аколнхара аҟнытә аԥарақәа ироуз рыманы. Очамчыра
ақалақь акырынтә иналс-ҩалсит, аха ирҭахыз акгьы рымбеит. Акыраамҭа амҩа ду иангыланы инаԥшы-ааԥшуан,
анахь-арахь ауаа ахьынеилыс-ҩеилысуаз ирыхәаԥшуан.
Баҭа дааҟәымҵӡакәа аҭаҭын ахара даҿын, Кьакьала
уажәы-уажәы Баҭа диазҵаауан: «анҭ зусҭцәада уара, арҭ
ариаҟара изырццакуазеи, ани амашьына шаҟа иласны
ирныҟәауа убома» ҳәа. Баҭа ҿымҭӡакәа дгылан.
– Иубома уара, арҭ урзыԥшишь, урҭ ранацәеи раба­
цәеи ирхароузеи, ирыбаргәызеи, – лҳәан, Кьакьала лнапы налырххеит ашколахь иҩны инеиуаз ахәыҷқәа рахь.
– Ҳара лахьынҵа змамыз ҳасаби заҵә дҳамазар, абанс
ҳаимеигәырӷьауази... Абанҭ санрыхәаԥшуа Ҷыҷыкәа
иблаԥшӡақәа снархыԥшылошәа збоит.
– Ҷыҷыкәа иԥсы ҭаны дыҟазар уажәшьҭа дхаҵа­
хахьазаарын, анҭ драҟарахоз џьыбшьома, – иҳәан,
даақәыԥсычҳаит Баҭа.
Баҭеи Кьакьалеи еидгыланы ишеицәажәоз дара здыруаз Очамчыратәи арԥыск даарыдгылеит.
– Астанциахь шәзымнеиуазеи Баҭа? – иҳәеит иааърыдгылаз.
378

– Макьана ҳцаӡом, дад, уара ушԥаҟоу умҳәои? – арԥыс
инапы ааимихит Баҭа.
– Мап џьушьҭ, амашьына станциахь акәым, адәыӷба...
Ы-ы адәыӷба Очамчыра иаазгахуаз, еихамҩада акгьы
изықәныҟәаӡом рымҳәахзи?!
– Аихамҩа Очамчыранӡа иаарымгеи Баҭа!
– Ассир уҳәоит џьушьҭ!
– Аихамҩа ҟаҵаны иалгеит адәыӷбагьы иахьа иаарц
иҟоуп, ишәымбои ауаа еибарццакны ишцо.
– Абар алакә, баалеишь бара! Ахҩыкгьы еиманы
астанциахь рҿынархеит.
Астанциа аԥхьа, ахыцәхәыц реиԥш, еилагылан ауаа.
Аԥсҭҳәақәа иаарывҵыԥхаз амра рыбла хнакуан, рылахь
рнапқәа аԥыракны амрагыларахь иԥшуан ауаа. Баҭеи
Кьакьалеи еилагылаз ауаа инарылсын, аихамҩа ахы
ахьнагаз ааигәараҿыҵәҟьа инагылт. Аихамҩа зыхьчоз
ауаҩ атрышә дасын, амҩа иазааигәаны игылаз зегьы наҟ
инаԥырицеит. Баҭагьы Кьакьала дахьылбоз зегьы ртәы
идыруазшәа иҽыҟаиҵон. Кьакьала лымахцәы кны амҩа
днаԥыригеит.
Дук мырҵыкәа, аԥсӡы заҳаз аԥҳәыс леиԥш, арҵәааарҵәаа ҳәа аҳәҳәабжь геит. Ауу зхырга игылаз ажәлар
рҟыт бжьы мгауа иааилагылт. Алҩа ахыббы, агәырқьагәырқь ҳәа еиҵасуа, архәараҿ иаацәырҵын астанциахь
аҿаанахеит адәыӷба.
Ажәлар агәырқь дырган рнапқәа аинҟьара иалагеит.
Амузыка хәмаруан.
Адәыӷба иақәгылаз арԥыс атыршә данас, ашьшьыҳәа
адәыӷба ааҭгылт. Акыраамҭа амузыка хәмаруан. Ҩыџьа
хҩыкгьы ықәгыланы ажәақәа рҳәеит. Баҭеи Кьакьалеи ирбаз џьашьахәыс иҟаҵаны, рыбла ҭраа иԥшуан.
Ишыԥшуаз акәымкәа, адәыӷба иақәгылаз арԥыс, ажәлар
даарылаԥшын, ацәажәара далагеит.

379

– Уӡырҩишь, уӡырҩишь уара, аԥсышәала дцәажәоит,
ииҳәо ҳаҳап, – лҳәан, Баҭа днаицкласит Кьакьала. Ар­
ԥыс ацәажәара даҿын. Баҭеи Кьакьалеи ааигәа инеин
ицәажәоз изыӡырҩуа иалагеит.
– Анышә иагаша сара, Ҷыҷыкәа ибжьы саҳауа
џьысшьоит, – лҳәеит Кьакьала.
Бшаҟәыҵра бдинаныс, ҵыск аҷыт абжьы гаргьы,
Ҷыҷыкәа ибжьы баҳауа џьыбшьоит.
***
Аҽны хәлаанӡа ныҳәан. Ажәлар астанциа иана­
ԥырҵгьы рҽеибаркны амҩа дуқәа ирнын, амшын ҿықә
аҿы игәлааиуан.
Баҭеи Кьакьалеи амагазинқәа анеимырда ашьҭахь
акраҳфап рҳәан Очамчыратәи акрыфарҭақәа руакы
иныҩ­налт. Хәылԥазын. Ана-ара ауаа астолқәа ирхатәа­
ны акрыфара иаҿын. Акәакьҭаҿ иҭацәны игылаз астол
инахатәеит иныҩналаз аԥҳәыси ахаҵеи. Алҩа газго
акрыфарҭа аҩныҵҟа иҩнан. Баҭагьы иҭаҭын аацәыриган,
абырқь ҳәа алҩа ихырббы даатәеит.
Акрыфо иштәаз акәымкәа, адәыӷба иақәтәаз арԥыс­
ки ԥҳәызбаки акрыфарҭа иныҩналт. Иҭацәыз астол анырымба, Баҭеи Кьакьалеи зхатәаз астолахь рҿынархеит.
Кьакьала лыбла ҭраа астол инахатәаз дырҿаԥшуан.
Арԥыс дааҟәымҵӡакәа ибжьы ныҵакны аԥҳәызба
длацәажәон. Алашара зыцәмаҷыз алампақәа алҩа
жәпа­ҳаҳараӡа ианаархачы, акрыфарҭа абжак аалашьцеит. Аԥҳәызба илацәажәоз арԥыс унацәа ивҵамкьакьо
деилаҳәан. Ихахә рҳәы еиқәаҵәамҳаҳараӡа ихы иқәы­зи
иԥаҵахәыҷқәеи иԥшӡара иацҵаны иҵегьгьы ддырԥш­
ӡон. Кьакьала илҭахын ари арԥыс иблақәа ааиҵыхны
днарыхәаԥшыр, насгьы днарацәажәар, аха арԥыс игәгьы
ихгьы аԥҳәызба илзышьҭны лацәажәара даҿын.
– Акырзыбымфозеи бара, – иҳәан Кьакьала дналҿаԥ­
380

шит Баҭа, арҭ аҩышықәса рыла иоуишьҭыз ижакьақәеи
иԥаҵеи днарыха-ҩарыхан.
– Схаԥыцқәа сыхьуеит, исҭахым, – лҳәан лкасала лхылҿы иҵегьгьы инҭалыҳәҳәеит Кьакьала.
Арԥыс дааҟәымҵӡакәа ацәажәара даҿын:
– Мызкаҟара ара сынхоит, аҩныҟа сцап ҳәа сгәы
иҭоуп, сҭаацәа сымбеижьҭеи акрааҵуеит, иҳәан, ичабра
ааиҿишьит арԥыс.
– Уаха акино ахь ҳашьҭы Ҷыҷыкәа, – лҳәан дҩагылт
аԥҳәызба. Кьакьала дахьтәаз арҵәааҳәа дыҳәҳәеит, Баҭа
имҳаҵә ааимҟәыҵыҩрын ачанах инанаҳалт. Аԥҳәызба
илзааз лзымдыруа дшанханы дгылан. Кьакьалеи Баҭеи
рылаӷырӡ ҭыҳәҳәы Ҷыҷыкәа идгылан, уажәы-уажәы
аҵәах ҳәа даагәыдкылауа.
Наро-Иарославль
1940–1941 шықәса

АДРАМАҚӘА
АДГЬЫЛ ДУ

Адрама 4 қәгылараки 7 сахьаки аманы
ИАЛОУП:
Уарчахан – дыԥҳәысуп, 50 шықәса лхыҵуеит
Фариза – дҭацоуп, 30 шықәса лхыҵуеит
Ҭаҭлан – Фариза дылԥоуп, 13 шықәса дырҭоуп
Тариал – Уарчхан лԥа, Фариза лхаҵа, Ҭаҭлан иаб – 33
шықәса ихыҵуеит
Аматрос – апартизанцәа реиҳабы – 30 шықәса
ихыҵуеит, дпартизануп
Самсон – 50 шықәса ихыҵуеит, дпартизануп
Заур – 23 шықәса ихыҵуеит, дпартизануп
Цицина –19 шықәса лхыҵуеит, дпартизануп
Џьаԥар – дсахьаҭыхҩуп, 40 шықәса ихыҵуеит
Абарон – Фон-Ҟлыич
Адиутант – Шмерке
Акомендант – Отто Франц
Кока – афашистцәа рповар
Ҩба-хԥа зҳәо ауаа: агестапо аҭарнак, афашист солдаҭ, итҟәоу
афашист, аҵыхәтәанӡа гәыԥҩык анхацәа.

Апролог

Ақыҭа абылра иаҿуп. Уа рч ха ни, Фа риз еи, Ҭаҭлан и
еибарҩны иаацәырҵуеит.

382

У а р ч х а н . Иубома, иубома, Ҭаҭлан? Узҭаз ашкол
абылра иаҿуп!..
Ф а р и з а . Ҳзықәшәазеи мшәан, ҳзықәшәазеи?
(Дӷьыҵәы­ӷьыҵәуеит.)
Ҭа ҭ л а н . Сан! Тариал сиццоит саргьы?!. (Иан дигә­
ҭасуа далагоит.)
У а р ч х а н . Шәцала, шәцала, иҳахьӡоит... ҳқыҭа
рыцҳа... (Амца ишахәаԥшуа иҩны ицоит. Самсон даа­
цәырҵуеит дыҩны. Аҵла даавагыланы атыршә дасуеит.
Иаацәырҵуеит: Тариал, аматрос, Заур. Аматрос инапы
хәуп, амшынуаҩ маҭәала деилаҳәоуп.)
А м а т р о с . Ан илыхшаз ауаҩы ишьа мукәа даангылашам. (Абылра дазыԥшуеит.)
С а м с о н (аматрос иахь). Акомандир ухаҵкы. Аны­
ҟәара улымшозар суҵалап? (Заур даарыхьӡоит.)
З а у р . Мап, мап, ус шәара шәымсааит... Иахьынӡа­
шәҭаху ижәбылла! (Иџьыба чабрак ааҭыхны ихы наирҟә­
уеит, уаԥсҵәык азна анышә ичабра инылаиԥсоит.) Араҟа
шәмагә шьхәақәа мгылаӡацт, адгьыл макьана ицқьоуп.
Абар, абар! (Ичабра илаҳәоу анышә дырбауа) абри
иамаҿоуп... Ари адгьыл ду иамаҿоуп, сшьа сымукәа,
сзааӡаз адгьыл сшықәымгыло сраҳаҭны! (Иҩызцәагьы
ачабра илаԥсоу анышә иагәӡуеит.)
З е г ь ы . Сыдгьыл ду иамаҿоуп сшьа сымукәа уара
узқәа сраҳаҭны сшықәымгыло. (Иҩны ицоит. Иаацәырҵ­
уеит; абарон, адиутант Шмеркер, акомендант. Урҭ
дкәылԥаауа дрышьҭоуп Џьаԥар, ашьҭа иаԥшуеит.)
А б а р о н (амцабз анибалак аҟырҟырҳәа дыччоит).
Ҳара ҳар рмагәшьхәа ахьнеиз былроуп, ҷыҷроуп! (Дыччоит.) Нас, ари амҩа араҟа инҵәома уара?
Џ ь а ԥ а р (акоменданти Шмеркери Џьаԥар ицәхас­
уеит, абарон ииҳәаз аҭак идырҳәарацы.) Адунеи зшаз
иныс, уара умсааит, ари амҩахәасҭа хара ишымцо. Уи нахыс шьхароуп, бахәроуп...
383

А к о м е н д а н т . Атанкқәа ҳамамкәа акы ҳаԥсам, аха
атанкқәагьы ашьха излакыдуҵарызеи.
А б а р о н (игәы нырханы). Нас аибашьра ҳаҟәыҵып!
Атанк ахьзымнеиуа асолдаҭ днеироуп. (Иҽыргәыбзыӷны.)
Абри адагьы гәазырҳага убарыма! (Амцабзахь.) Шыԥ­
шишь, гәазырҳагами уара! (Дыччоит.)
Уи аамҭазы асцена ашьҭахьынтә ахысыбжь гоит, абарон дка­
ҳауеит. Иҩызцәа еимбӷьыжәаа ицоит. Абарон ицәеи-ижьы
аагәаҭаны дҩаҵҟьаны днарышьҭалоит.

Актәи ақәгылара
Актәи асахьа
Ԥацхоуп. Аԥшәма ԥҳәыс Уарчхан амца еиқәҵара даҿуп, Фа риза асаркьа дадтәаланы лхы лҳәоит. Уахьынаԥшуа ашьхақәа
рыҵаҟа ақыҭа абжак былны иубоит.

Ф а р и з а (лыхцәы лҳәоит). Абас иаҳа еиӷьуп ҳәа
сыҟоуп?
У а р ч х а н . Нан, сҭаца, есымшагьы абарон иашҭа
бҭоуп, аха аӡәгьы гәҩарас бҟаимҵаӡацт, иахьагьы абри
бызҿу бааҟәыҵны уаанӡа еиԥш бхы ҳәаны бца.
Ф а р и з а . Амца рхысааит урҭгьы, изҭахыда… Аха
сыгәҩарахо салагеит. Акомендант сааникылан, абарон
иахь бнасышьҭуам, уаҩҵас бхы ҳәаны бсымбакәа иҳәеит.
У а р ч х а н . Ы-ы, бара быхцәы рӡбӷьыҭны бнеилома?
Ф а р и з а . Урҭ ирҭахуп дара рыҳәсақәа реиԥш
схагәҭаҿы сыхцәы ырқьақьаны иқәзарц... Ҳара ҳкультура
шәаҿыԥшла рҳәеит.
У а р ч х а н . Ных, ихыӡлааит наҟ...
Ф а р и з а . Сара сызреиҽырбо рдыруандаз сыхгьы
хырҵәахьазаарын...
У а р ч х а н . Сишь, дарбан ани ибалыбаҭо иаауа?
Ф а р и з а (дындәылԥшны). Мшәан Џьаԥарыжә уажә
дыббама, дгылҩызуа.
384

У а р ч х а н (дыццакуа). Аматрос адырра иҭишь, аӡәы
данааиуа иҭахӡам. (Фариза амҳарахьы днеиуеит. Аматрос адырра иҭаны даахынҳәуеит.)
Ф а р и з а . Илақәа шаҟьшаҟьауа, акы дашьҭазар
ҟалап. Стапанча деиҩаӡоит ҳәа сыҟоуп.
У а р ч х а н . Иазиухуазеи сыбгалаџыжә?
Ф а р и з а . Зныкгьы аӡбахә сеиҳәахьеит, аха...
У а р ч х а н . Нас?
Ф а р и з а . Мап скит, исымаӡам ҳәа...
У а р ч х а н . Џьаԥар ҳаишьаанӡа ҳамԥсааит.
Ф а р и з а . Мап, сицәшәаӡом, аха дангәаало бзиа избоит, дахьгаӡоу азы.
У а р ч х а н . Џьаԥар ҳара ҳзы цәгьа зхәыцуа уаҩым.
Ф а р и з а . Мап, исҭахым... Исҵәахыр иаҳа исзеиӷьуп.
(Лыкәа иааҭыхны атумбочка иҭаҵаны ацаԥха аркра
дшаҿу, Џьаԥар дааҩналоит, Фариза лахь дыԥшуеит,
иҟалҵо имбаӡошәа дааиасны днагылоит.)
У а р ч х а н . Умтәои мшәан, Џьаԥар?
Џ ь а ԥ а р . Стәами, шәтәақәа. Са сымтәара уадаҩым...
Аха азин сышәҭозар сагьтәаҵәҟьап.
Ф а р и з а . Аҵәы ҳаламҵакәа узаҳмацәажәозеи Џьа­
ԥар ҟадыџь.
Џ ь а ԥ а р . Ы-ы, нас сара сажәақәа аҟаҿыҳәа ибыцҳа­
уама?
Ф а р и з а . Ахы змоу уҳәар, исыцҳаӡом.
Џ ь а ԥ а р . Нас сажәақәа хыдоума?
У а р ч х а н . Бысҭыҳә, нан, ба ибусым!
Џ ь а ԥ а р . Былҟәаҵ ди, илҳәалааит, сгәы нхап ҳәа
бшәома?!
Ф а р и з а (дыччоит). Џьаԥар са сыуаҩышьа идыруеит... Уара, ари уԥаҷҷар зынӡак икоуҿаӡама?
Џ ь а ԥ а р . Сԥаҷҷар ада уаҳа бымбаӡеи?
У а р ч х а н . Нан, уи бара ибусым, бысҭыҳә!
Џ ь а ԥ а р . Усоуп, ауаҩы усда-ҳәысда аҩны дынхар
ибз шыцәгьахо.
385

Ф а р и з а . Уара узҿу аус дуқәа уӡсо урыламкәа уҟам.
(Дыччоит.)
Џ ь а ԥ а р . Уаԥхьа икаҳауа уихымыччан...
Ф а р и з а . Џьым сара суахәмаруеит, усзымгәааҵә­
ҟьааит.
Џ ь а ԥ а р . Бара быхәмаруеит, быԥшәма дыԥсхьоу
дыӡхьоу быздырӡом...
Ф а р и з а (лҽыргәааны). Уи уара иуусым.
Џ ь а ԥ а р . Џьоукы рхацәақәа иацы еибашьра ицеит,
дара иахьа иҽырбоит иқәԥрааны.
У а р ч х а н . Дасу ихы аҳаҭыр иара ибоит, нан.
Ф а р и з а . Усҟак ужәлар рыцҳаушьозар зегьы ахьцоз
узымцазеи?
Џ ь а ԥ а р . Сыԥсы сшьароуп? Нас сбымбари!..
Ф а р и з а . Есымша узбалоит акомендатураҿы, аусур­
ҭа уашьҭазар ҟалап...
Џ ь а ԥ а р . Сдокументқәа роуп сзышьҭоу.
Ф а р и з а . Хәышықәса ушҭакыз атәу?
Џ ь а ԥ а р . Нас уи адагьы...
Ф а р и з а . Даҽа шаҟа шықәса угыз Џьаԥар?
Џ ь а ԥ а р . Даҽа хәба.
Ф а р и з а . Мшәан узыхдырҟьазыз усҟан?
Џ ь а ԥ а р . Аколнхара аиҳабы дахьысшьыз акәын.
Ф а р и з а . Исгәалашәоит... (Уарчхан дындәылҵуеит.)
Џ ь а ԥ а р (ибжьы рмаҷны). Фариза, сыгәра бгома?
Ф а р и з а . Ибзианы уздыруеит.
Џ ь а ԥ а р . Сыгәра бымгаӡои?
Ф а р и з а . Уажәтәи аамҭала аиашьеи аиашьеи
рыгәра еибагаӡом. Иуҭахызыз?
Џ ь а ԥ а р . Абџьар смоуит, партизанра сцон...
Ф а р и з а . Партизанра ба? Иуҭахузеи уаҟа?
Џ ь а ԥ а р . Ишԥасҭахым, зегьы ирҭаху...
Ф а р и з а . Нас абџьар сара исымоу џьушьома?
Џ ь а ԥ а р . Бара ибымоу абџьар сара исыхәарҭам,
ихәыҷцәоуп.
386

Ф а р и з а . Ихәыҷугьы сымам, идуугьы.
Џ ь а ԥ а р . Бригадирс баныҟаз иныҟәбгалоз...
Ф а р и з а . Бригадирс баныҟаз ҳәа сгәы ԥуҵәеит,
есымшагьы иуҳәоит. Уи аахыс иҵуазеи?
Џ ь а ԥ а р . Фышықәса роуп.
Ф а р и з а . Уи аахыс сара сажәит.
Џ ь а ԥ а р . Абџьар сымамкәа урҭ рахь сызнеиуам.
Ф а р и з а . Нас сара исхароузеи?
Џ ь а ԥ а р . Ари шәысас имазар?
Ф а р и з а . Дарбан ҳасас?
Џ ь а ԥ а р . Уи азыҳәангьы мап бкыхыр...
Ф а р и з а . Дарбан узҿу? Ара зны ихәны иааиз иоума?
Џ ь а ԥ а р (деицакуа). Аиеи, ихәны иааиз...
Ф а р и з а . Уи дцеижьҭеи!.. Хымш заҵәык дыҟан...
Џ ь а ԥ а р . Апартизанцәа рахь дцама иара?
Ф а р и з а . Сизымҵааӡеит... Смоленсктәуп... Издыруада уахь дцазаргьы.
Џ ь а ԥ а р . Излаздыруа ала, апартизанцәа реиҳабыс
дыҟоуп рҳәеит.
Ф а р и з а . Иуазҳәада?
Џ ь а ԥ а р . Абна алымҳа амоуп...
Ф а р и з а . Нас зегьы удыруазар умцои уахь?
Џ ь а ԥ а р . Сымцашеи, аха абџьар сҭахуп. (Уарчхан
фархьцқәак кны дааиуеит.)
Ф а р и з а (Уарчхан лахь). Сара исабҳәар сымцози
мшәан.
У а р ч х а н . Са сшьапы ԥҵәоу џьыбшьома, нан.
Џ ь а ԥ а р (атумбочка дшахәаԥшуа, дҩагыланы). Бзиала. (Дцоит.)
У а р ч х а н . Мҩабзиа уақәшәааит...
Ф а р и з а . Абџьар дашьҭоуп, апартизанра салагоит
иҳәеит...
У а р ч х а н . Иҭабуп ҳәа зиабымҳәазеи? Сыбгалаџ
рыцҳа. (Аматрос Иаков дааҩналоит.) Ииҭахыз мшәан
ари?
387

Ф а р и з а . Шәара шәахь днеирц дыҟоуп.
А м а т р о с . Нас?
Ф а р и з а . Нас акгьы, аурысцәа ирҳәалоит еиԥш, иааигаз иԥынҵа иманы дцеит.
А м а т р о с . Иара убри иԥынҵагьы ҿжәазар акәын...
Абџьар изымԥшааит акәу?..
Ф а р и з а . Изҭода ари арыцҳа...
А м а т р о с . Изҭода? Фашисткгьы уаҳа димбаӡаци.
Ф а р и з а . Аӷа иабџьар уи ииҭома?
А м а т р о с . Хаала ииҭом, издыруеит, аха...
У а р ч х а н . Ари арыцҳа мчыла иурҟаҵахуазеи...
А м а т р о с . Ирыцҳау ауаҩы саргьы дысҭахым.
Ф а р и з а . Уи бзиоуп, аха унапы зҿаҳәамзеи?
А м а т р о с . Иазхоуп, уажәшьҭа сцалароуп саргьы.
У а р ч х а н . Макьана усзышьҭуам, сҳәатәы хаҵа...
А м а т р о с . Сыԥсадгьыл сыԥхьоит, сызтәом.
Ф а р и з а . Ушцаз иаҳар игәы иалсуеит...
У а р ч х а н . Ҳанирҵәоит, нан... Илеишәа цәгьоуп.
А м а т р о с . Дарбан шәынзырҵәо?
У а р ч х а н . Тариал игәы нхоит...
А м а т р о с . Тариал иахь ами саргьы сахьцо. Жәохә
мыш ҵуеит ара сышьҭоуижьҭеи, иазхоуп.
Ф а р и з а . Уаангыл мшәан, Ҭаҭлангьы даап.
А м а т р о с . Уи иоуп саргьы сыззыԥшу.
Ф а р и з а . Иаков, угәы ишԥаанагои? (Лыхцәы илырбоит.)
А м а т р о с . Зынӡак бреиԥшхеит... Ельзарааи, Марҭа­
рааи ргәалабыршәоит. Уаха ахәылбыҽха бцароуп уахь...
Аӷа итанктә ар цахьоу имцацу еилыбкаап. Самсонгьы
уахь дсышьҭит, иаара сазыԥшуп.
Ф а р и з а . Убриазами, мшәан, сыҽзеиласҳәо. (Ҭаҭлан
дааҩналоит.)
Ҭа ҭ л а н (ианду лахь). Мшәан, аведра зыхшьымзеи
агәараҿы?
388

У а р ч х а н . Дида, сыԥсааит, исхамышҭи, Фаризахеит,
иҳахьзеи?!
Ҭа ҭ л а н . Иахьатәи ашара ахәачара ҳалажьуп.
А м а т р о с . Анемеццәа ыҟаз џьушьазма? Иуцда?
Ҭа ҭ л а н . Самсони сареи ҳаицуп. Џьаԥар дыҟазма?
(Қьаадк аматрос ииҭоит.)
У а р ч х а н . Дуҿаҳазма, нан?
Ҭа ҭ л а н . Дысҿаҳазар иамои? Имышьҭа цәгьоума?
У а р ч х а н . Мамоу, нан, аԥсшәа иаҳәала данубо.
Уизымгәышлан.
Ф а р и з а . Амцхә иоумҳәалан, акы дуазҵаар исыздыруам ҳәала.
Ҭа ҭ л а н . Аиеи, Џьаԥар сицәшәоит!
Ф а р и з а . Ушәоит ҳәа акәым... Аха убысгьы...
У а р ч х а н . Мап, нан, уигьы ҳара даҳтәыми…
Ҭа ҭ л а н (аматрос иахь). Са суҭахымзар сцоит, Самсон даасышьҭуеит...
А м а т р о с . Аӡәы димбааит, уҽӡаны уааи ҳәа иаҳә. Тариал ашәҟәы сзиҩит! (Фариза дааиԥныххылоит.)
Ф а р и з а . Ииҳәазеишь?
У а р ч х а н . Иара зны даабжьысыр иауазеи… Игәы
мбылӡои уаҳа?
А м а т р о с . Аха имам сан... Есымша амца иалоу
ауаҩы аха изҭода? (Самсон дааҩналоит.)
С а м с о н . Аҩыза, акомандир! Адҵа исуҭаз насыгӡеит.
А м а т р о с . Атанктә дивизиа еибашьра ицарц аҽырх­
иа­ра иаҿуп. Абарон фон-Ҟлыич ир иманы араҟа иҽаани­
кылоит. Иахьагьы абрахь иаарц ргәы иҭоуп.
У а р ч х а н . Диида, абар ҳахьыҵабгаз!
А м а т р о с . Иацы узымааизеи сара сахь.
С а м с о н . Сеилахан!..
А м а т р о с . Умаҭәақәа рқәыршәра уаҿызма? (Дыччоит.)
С а м с о н . Мап, аибашьра саҿын.
389

А м а т р о с . Издыруеит! Ирласны Тариал иахь уца,
саргьы снеиуеит.
С а м с о н . Исаҳауеит, ухаҵкы! (Иҿынеихоит.)..
У а р ч х а н . Уаангыл, нан, акы унацҳап.
С а м с о н . Аха сымам сан, (дцоит.)
А м а т р о с (дхәыцуа). Уажәраанӡа аԥсуа жәлар ҽеила
исыздырӡомызт. Дзеиԥш хаҵоузеи абригьы!
(Имаҭәақәа реилаҳәара далагоит.) – Бзиала, сан, издыруада
сыԥсы ҭаны сҟалозар, аибашьра ҳаналгалак ашьҭахь
Смоленсктәи сан гәакьа быӡбахә ласҳәап, – уи илеиԥшыз
даҽа аныкгьы Аԥсынтәылан дшызбаз. (Дцоит.)
У а р ч х а н (лылаӷырӡқәа рыцқьауа). Тариал иеиԥшҵә­
ҟьа дызбон...
Ф а р и з а . Иҵегьгьы дааԥшыр ҟаларын, аха Ҭаҭлан
иааигаз ашәҟәы дарццакит... Нас афашистцәагьы...
Изышьҭоузеи здыхә нҵәаша.
У а р ч х а н . Дида, сара иԥсыша, с-Ҭаҭлан рыцҳа
ахәа­ча дылажьны дсымамзи... Баргьы ибгәалашәап ҳәа
быҟазу...
Ф а р и з а . Ибасымҳәеи мшәан, аӷацәеи Џьаԥар
иҩызцәа аҟьалақәеи анааиуа аведра амасар иахыхла ҳәа, Џьаԥар дшәарҭам, аха аӡәгьы игәра згаӡом.
(Аӷьалпалбжьқәа гауа иалагоит. Уарчхан дыҩны аведра
амасар иахылхуеит. Фариза аԥенџьыр ахь дыԥшуа.) Абар
дырҩегьых афашистцәа. Есымша абасоуп! Ҭаҭлан! Уа
Ҭаҭлан! (Абжьқәа гоит.)
А х а ҵ а б ж ь ы . Апартизан, апартизан! (Ахысыбжь
гоит.)
Д а ҽ а б ж ь ы к . Уиеихс иқәкны! Узыԥшузеи?
А ԥ ҳ ә ы с б ж ь ы . Хаас сара, дыршьит ҳәа сыҟоуп...
А ҭ а ҳ м а д а б ж ь ы . Дук мырҵыкәа агара игароугьы
апартизанцәа ҳәа иршьуа иалагоит.
А ԥ х ь а т ә и а б ж ь ы . Ааит, аҭаҳмада хырмыгәажә,
усҭ уаргьы! (Дхысуеит.)
390

У а р ч х а н . Есымчыбжьы абасоуп... Ари иахәода
мшәан...
Ф а р и з а . С-Ҭатлан деибгам... С-Ҭаҭлан деибгам...
У а р ч х а н . Деибгамкуа ихьуазеи! (Ацәажәабжьқәа
ӷәӷәахоит.)
Ф а р и з а (акылҳарахь). Быԥшишь, Џьаԥар дыҩны
дахьнеиуа.
У а р ч х а н . Ишьҭазар ҟалап рыцҳа.
Ф а р и з а . Нас дзырымкуази, быԥшишь! Дыҩны дышнеиуа рбоит, аха... (Ахысыбжь гоит.) Сишь иеихсит ҳәа
сыҟоуп, аха абар дыҩны дахьнеиуа, мап, уи дрыцәцеит.
У а р ч х а н . Са исымҳәази. (Иааигәаӡаны абжьқәа
гоит.)
Ф а р и з а (дыццакуа). Абни аҟәџьал хәыҷ иҭоу аҟәыд
ршьышьла бтәаны. (Фариза лыхцәы ааиҵыртланы лӡамҩа
арацәа ахьылшьуеит.)
Ф а р и з а . Ишәмаӡааит, даҽа ԥыҭк шәааԥшырауаз...
У а р ч х а н . Иҟабҵашаз?..
Ф а р и з а . Аматрос ииҳәаз бмаҳаӡеи мшәан? Ирласны ицар саргьы срышьҭалоит. Амала абарҭ иахьа еиҿаҳар
ҳқыҭа иаанхазгьы рбылуеит.
У а р ч х а н . Еибашьроуп, нан, иҟоу бымбои?!.
Ф а р и з а . Ҳпартизанцәагьы убри ами ирҭаху...
Еиҿаҳар ауп ирҭаху... (Ашә аӡәы ихы анҟьоит.)
У а р ч х а н . С-Ҭаҭлан!!! (Днаидххыланы.) Абри акәыз­
ма узыршуаз нан?!
Ф а р и з а . Схәыҷы! Сымыш!..
А д ә н ы ҟ а т ә и а б ж ь ы . Апартизанцәа ыҟоума?
У а р ч х а н . Мап, нан! Дҳазҭада апартизан. (Хҩык
ааҩналоит.)
Ш м е р к е (аҵыхәтәан иҩналаз инапы наиқәкны).
Аба­рон Фон-Ҟлыич! Кавказ агубернатор! (Абарон
даахыр­хәоит. Рыгәҭа игылоу инапы иқәкны.) Абарон
икомендант Роберт Франс! (Нас игәы инапы аадкыла391

ны.) Абарон иадиутант сара... (Ибжьы рпаӡаны.) Асолдаҭ
Шмерке!
Аҭаацәа хаҳәханы игылоуп.

А б а р о н (Ҭаҭлан иахь). Апартизан?
Ш м е р к е (Ҭаҭлан ихәдацәа кны дааирхыџхыџуеит).
Апартизан?
У а р ч х а н . Ари дхәыҷыуп... 10 шықәса роуп ихыҵуа!
(Лнацәақәа рыла 10 илырбоит.).
А б а р о н (Уарчхан лнацәақәа дрыгәҭасны). Иаб
дабаҟоу?
Ф а р и з а . Иаб... Иабу?
Ҭа ҭ л а н . Саб деибашьуеит... (Абарон изнапык ала
дицәхасуеит, Шмеркергьы дааиԥныххыланы магә-шьхәала дисуеит).
Ф а р и з а (лхәыҷы даалгәыҵаҳәҳәааны). Аџьнышқәа!
Дзыхшәырҟьозеи?
У а р ч х а н . Сара сышәшьы!
Ф а р и з а . Сара сышәшьы!
А б а р о н (аҳәсақәа рахь). Игәырҩа шәамган!
А к о м е н д а н т (иажәақәа хыжәжәауа). Еиҳагьы
изҳа­уеит! (Аҳәсақәа рхәыҷы ихагьежьуеит.)
У а р ч х а н (дара ирмаҳаратәы). Анра-ԥара шәзымгааит!
А к о м е н д а н т (егьырҭ апатреҭқәа ирыхәаԥшуеит).
Ишԥабҳәеи?
У а р ч х а н . Ҳаҷкәын заҵә дзыхшәырҟьозеи сҳәеит...
А к о м е н д а н т (ашьқаԥ дҭаԥшуеит). Ицәырга афатә!
У а р ч х а н (аҟәџьал ирбауа). Абриада сымаӡам.
А б а р о н . Ари закәызеи? (Дафыҩуеит.)
У а р ч х а н . Ари ҟәыдуп... Чаӷьоуп.
А б а р о н . Иахыҵуазеи? (Агьама ибоит.)
У а р ч х а н . Иацтәи ҟәыдуп!
А б а р о н (илгәыдиҵоит). Ааит, бгәы иқәырҭәааит!
392

А к о м е н д а н т (Шмерке иахь). Уеимдеи, акрубозар.
(Шмерке дцоит.)
У а р ч х а н . Ачаӷьа шәахымччан... Ҵасым...
А к о м е н д а н т . Ацҳәа лҳәома мшәан! (Дылҿасуеит.)
Ф а р и з а (Ҭаҭлан дааушьҭны). Дзыхшәырҟьозеи?..
Шәан дылҩызами!..
Ҭа ҭ л а н (лабак кны дырзыҵҟьоит). Шәырҟәаҵ!
Акомендант Ҭаҭлан илаба ааимԥааны ихы иақәԥиҵәоит.

А б а р о н (Фариза лахь). Ибхыҵуазеи? (Шмерке иахь.)
Еи! Шмерке!
А к о м е н д а н т . Сӡырҩуеит ухаҵкы!
А б а р о н . Шмерке дабаҟоу?
А к о м е н д а н т . Упату схы иқәуп, џьара дсышьҭит!
А б а р о н . Ухы иқәу сыздырам, аха аҩнуҵҟа ҭацәуп!
Абыржәыҵәҟьа лҿы лырӡәӡәа, мчыла!
А к о м е н д а н т . Бҿы ӡәӡәа!
Ф а р и з а . Исҭахызар исмыӡәӡәои! Усԥырҵ наҟ!
А к о м е н д а н т (итапанча кны). Иӡәӡәа сымҳәеи!
Фариза. Исыӡәӡәом, алымт абарақьаҭра ацуп!
А к о м е н д а н т . Акы! Ҩба! Ибмыӡәӡәаӡои?
У а р ч х а н . Фариза, нан... иӡәӡәа...
Ҭа ҭ л а н . Ди!
А к о м е н д а н т.
Ибмыӡәӡәаӡои? Абарон игәы
бахәаргьы быздыруам.
Ф а р и з а . Иласхузеи шә-Барон...
А к о м е н д а н т . Ибмыӡәӡәаӡои? Акы! Ҩба! (Дааҭгы­
лоит.) Хԥа! (Дымхыскәа дылҿасуеит.)
А б а р о н (даахьаҳәны). Аҩны еимдатәуп, абыр­
жәыҵәҟьа!
У а р ч х а н . Акымзарак ыҟаӡам, нан... (Шмерке дааиуеит.)
Ш м е р к е . Акымзарак ыҟаӡам рымҳәази? (Астол
инықәиҵоит афатәқәа.)
393

А б а р о н . Ахҩыкгьы ҭакы, Шмерке! Аҩны еимдатәуп.
(Аԥшәмацәа аҿаԥара иҩнаркуеит.) Џьаԥар излеиҳәаз
ала атапанча ҵәахуп абра џьара. Ари атумбочкеи, ачама­
данқәеи, ашьқаԥ хәыҷи, хаз-хазы ишәыргыл. (Атумбочка аҭыԥан – ачамаданқәа, ашьқаԥ аҭыԥан – атумбочка
ҟарҵоит.) Уаарыԥхь уажәшьҭа! (Шмерке даарыԥхьоит.)
Ф а р и з а (дшааиуаҵәҟьа атумбочкахь днаԥшуеит,
ианылымбалак блала деимдо далагоит, нас илбоит.)
Шәалгама? Акрыжәбама?
А б а р о н (Шмерке иахь). Атумбочка ԥҽны ашә аарты!
(Иԥиҽуеит, атапанча ааҭигоит.)
Ф а р и з а . Ари хаҵа санцоз исырҭазоуп.
У а р ч х а н . Ари напеимдахьуп, нан.
А б а р о н . Напеимдахь бзиоуп, аа! Аштабахь! Ангьы
ахәыҷгьы аштабахь! (Шмерке игоит, егьырҭ акрыфара
иалагоит, ауатка ржәуеит, солдаҭк дааҩналоит.)
А с о л д а ҭ (дахьшәаз ибз аҟәаҟәа ԥҵәоушәа). Ап... ап...
ап... апартизанцәа ааигәа иҟ-иҟоуп!
А б а р о н (ибжьы рыцәгьаны). Апартизанцәа ба? (Изнапык ала ԥаҭлыкак кны, изнапык ала акы даацҳауеит,
дыҩны дцоит. Ҩба-хԥа ԥаҭлыка аашьҭыхны, изнапык
ала иаҳәа кны дишьҭалоит. Урҭ анцалак асолдаҭ астол
даақәсны ацыфақәа исумка иҭеиҵауеит. Аԥаҭлыкагьы
иџьыба иҭаиргылоит. Уи аамҭазы Уарчхан дындәылҵны
аҩны ашә алыркуеит, ахысыбжьқәа гоит. Асолдаҭ дцарц
далагоит, аха дыздәылҵуам. Аҩны дыҩнагьежьуеит.
Ахысыбжьқәа гахуеит. Акылҳара хәыҷ дкылԥарц далагоит. Аидара имоу изкылгаӡом. Иеидара нышьҭаҵаны скылсуеит хәа дшаҿу имаҟҿаҳәара аҟынӡа днеихьан еиԥш
иааҩнашылоит Тариали Уарчхани.)
У а р ч х а н . Дабацеи мшәан? Абар, абар!
Та р и а л (дааидххыланы). Аҳы! Уаангыл, сара суцхраап! (Афашист имаҟа ҭарсны икуеит, диханы аԥацха
дааҩнаижьуеит. Асолдаҭ инапы дҩахоит.)
394

У а р ч х а н . Фаризеи Ҭаҭлан икны иргеит!
Та р и а л . Ишԥа мшәан? Изыхдырҟьазеи? (Дааиԥхь­
хәыцны.) Сан, акомандир арахь бааиԥхьа. (Уарчхан дцоит.)
А ԥ а р д а.
Аҩбатәи асахьа
Аԥацхаҿоуп. Ҵхыбжьонуп. Апартизанцәа рабџьарқәа рываҵаны
ицәоуп: Самсон, Заур, Цицана. Тариал акәакьҭаҿы дтәоуп
ихы инапы аҵыргәаны дхәыцуа; изнапык ала икуп иаҳәа.
Егьи акәакьҭаҿы итәоуп Уарчхани аматроси. Еицәажәоит.
Еицәажәо аҩыџьагьы Тариал изқәа инкыдыԥшылоит.

А м а т р о с (Уарчхан лахь). Ашацкыразыҵәҟьа Абарон иаҳҭынраҿы бнеироуп... Ихәы рхиа бамеигӡакәа...
Афронт аштаб иҳаднаҵеит Абарони ири нҳарҵәарц...
Ҳаԥсы ҳамеигӡароуп.
У а р ч х а н . Шәус аҿы иахәоны иҟазар, схы
сеигӡахуама, нан!..
А м а т р о с (Заур дирҿыхауеит). Уаҵә ауха уҽааиҭакны
аҳҭынра акәша-мыкәша амҩақәа гәоуҭароуп.
З а у р . Иара уажәгьы сцоит, иҟалозар... (Ила инапы хишьылоит.)
А м а т р о с . Уажәакәым! Уажәы ибзианы ацәа уалҵ!
З а у р . Исаҳауеит!
А м а т р о с . Насгьы уаха даҽа уск ҳамоуп. Ари асолдаҭ
ииҳәаз умаҳаи? Аҟарулрҭа мариаӡаны иаагароуп.
Та р и а л (даахьахәны, игәы акы шалоу мҩашьо).
Сара? Са сышәхашҭма?
А м а т р о с . Уаангыл зны, ажәа усымҭаӡеит...
Та р и а л (дҩаҵҟьаны). Иуҭаху сызу, исгәыдҵаны
сшьы!
395

А м а т р о с (ибжьы ырцәгьо). Уара уда аҭаацәа уаҩгьы
имаӡами? Сҭаацәа срымбеижьҭеи хышықәса ҵуеит...
Аха...
Та р и а л (ихы нарҟәны). Издыруада иршьхьазаргьы...
А м а т р о с . Иршьхьазар ба? Иршьхьазар ушьа уурц
ами абџьар узаҵоу... Кавказ ашьхақәа ҳрыдырцалеит,
амҩа ҳамам, уи атәоуп уажәы аус ззутәу...
Та р и а л . Нас соушәышьҭ, сшьа зымур шәымбари!..
Аматрос.
Иҟоуҵашази? Шәарҭ ашьха уаа
ианаҭахымгьы агәеибакра жәдыруеит. Иҟоуҵашаз?!
Та р и а л . Аксзыҟамҵаӡаргьы ма Абарон дысшьуан.
А м а т р о с . Абарон душьуан, иаанхаз уара уршьуан?..
Та р и а л . Сшьа зур, ирҭахызар сыршьааит...
А м а т р о с . Абарон душьыр ушьа ууит, усоума?!
Та р и а л . Сҭаацәа ршьа зуит...
А м а т р о с . Нас егьырҭ ҳтәыла дуӡӡа иқәынхо анацәа,
аԥшқацәа, ршьа зуада?
Та р и а л . Ршьа зуада ба?
А м а т р о с . Ашьа злыҵуа ҳаԥсадгьылгьы ашьа зуада?
Та р и а л . Урҭу?
А м а т р о с . Хақалақьқәа иццышәхаз, ҳқыҭақәа
иқәыб­лааз урҭ ршьа зуада?
Та р и а л . Сара сыԥсит ҳәа каамеҭ зыҟалом.
А м а т р о с . Ианаҭаххо уагьԥсыҵәҟьароуп.
Та р и а л . Нас уажә иаҭахӡами?
А м а т р о с . Уа узлацәажәо иахьазы иаҭахым.
Та р и а л . Уаҵәы?
А м а т р о с . Ҳахәаԥшып. Аҳҭынрахьы ҳнеиуазар
уҭаацәа рымацара рзакәӡам...
У а р ч х а н . Шәҩыла игәаҟуеит, нан, сыҷкәын, Фаризеи Ҭаҭлани иацоуп ианырга, егьырҭ?.. Ҩба-хԥа мза
ҵуеит. (Тариал изқәа реирханы днатәоит.)
А м а т р о с (Тариал иааигәара днатәоит, инапы Тариал ижәҩа инықәиҵоит). Иуҭахызар, уаха ҳаиццап
«шәарыцара?» (Илаҵыхәала акы иирбоит.)
396

Та р и а л (даалҟьаны.) Уаха ба? Анахьу?
А м а т р о с . Рҟарулрҭахь…
Та р и а л . Ибзианы еилкааума, иаҳкыз асолдаҭ
ииҳәаз агәра агара цәгьоуп.
А м а т р о с . Сшыҟоу усгьы иудыруеит... Бжьынтәы
исшәоит, знык иԥысҟоит... Уи ииҳәаз ашьҭахь Самсонгьы ддәықәысҵеит, уи аиаша еиликааит. (Самсон
дааирҿыхоит.) Абџьар шьҭых! (Самсон амацәыс еиԥш
дҩаҵҟьоит.)
З а у р (дихыччауа). Уҿырпын нумыжьын! (Самсон
ажәак мҳәакәа иҿырпын имагә ишавҵоу дирбоит.)
А м а т р о с . Аҟарулрҭаҿы шаҟаҩы ыҟада?
С а м с о н . Афашистцәоу? Ҩажәеи-хәҩык. Рнаҩсшәа
аповаргьы рхәы ҟаиҵоит...
Та р и а л . Зеиӷьаҭамоуп...
А м а т р о с (Заур иахь). Иахьа ишәкыз асахьаҭыхҩы
даагеишь арахь... (Заур дцоит.)
У а р ч х а н . Џьаԥар рыцҳау?
А м а т р о с . Ааи!
Та р и а л . Аҟәраан еиԥш дыԥшшаӡа... Уигьы аибашьра дацәыҩуазар акәхап.
У а р ч х а н . Зыӡбахә уҳәода нанхеит, уи деибашьны
иҟаиҵараҳа...
А м а т р о с . Деибашьцәап.
У а р ч х а н . Џьаԥар деибашьуазар саргьы сеибашьуеит, сара аҭакәажәгьы.
Та р и а л . Ус ихы шәирбоит сан... Дызҭакызыз
зыбгәахәа...
У а р ч х а н . Наҟ, наҟ, амала ауаԥсқәа рцәа ирӡуеит.
(Цицанеи Самсони абџьарқәа дрыцқьоит. Заури Џьаԥари
ааиуеит.) Абар иаргьы.
Џ ь а ԥ а р . Бзиа шәҳәеит.
Та р и а л . Уааишь, уааишь, ахаҵа!
Џ ь а ԥ а р (ишьапы ыҵаркьакьа.) Иуҳәо саҳауеит
ухаҵкы.
397

Та р и а л . Уқьафқәа шԥаҟоу ?
Џ ь а ԥ а р . Ақьафқәа ракәым, сара ауаҩы дысхыччар
зуам.
А м а т р о с (дааиҿагылан). Иухыччада?
Џ ь а ԥ а р (Заур иахь). Абџьар кны сиаԥца сааигеит...
Та р и а л . Ашәақь шьхәала увара дахьаӡӷамсыз
иҭабуп ҳәа зиоумҳәазеи?
Џ ь а ԥ а р . Са смышгагоума?
А м а т р о с . Ҳаԥсадгьыл ахьужьаз...
Та р и а л . Угылҩызуа уахьаваз, абџьар ахьумам.
Џ ь а ԥ а р . Абџьар сырымҭеит...
Ц и ц а н а , С а м с о н (еицҿакны). Ахчи ахызеи уҭа­
хызҭ­­гьы?..
Та р и а л . Абџьар ба? (Цицана лахь.) Бабџьар бызҭада
Цицана?
Ц и ц а н а . Афашист ицәызымгеи.
Та р и а л . Уара утәы узҭада Заур!.. Уа утәы узҭада
Самсон...
З а у р . Аполковник ицәызгеит...
С а м с о н . Аҟарул ицәызгеит...
А м а т р о с (Џьаԥар иахь). Убома? Хәыда-ԥсада аб­
џьар заманақәа дырхиеит.
Та р и а л . Абар, ҳаӷа Кавказ ашьхақәа дрыҵаԥшуеит,
уара макьана абџьар уашьҭоуп.
А м а т р о с . Егьаурым, уаханатә дҳаццароуп...
Та р и а л . Ахақәиҭреи Аԥсадгьыли рзы ақәԥашьа
ибап.
З а у р . Ари анархиступ ҳәа сыҟоуп...
Џ ь а ԥ а р . Анархьист дубар дудыруоу?
З а у р . Уажәраанӡа дсымбаӡацызт...
Џ ь а ԥ а р . Нас уажәы?
З а у р . Уажәы уара усымбеи...
Џ ь а ԥ а р . Са сгәы иҭоу уара иалудыраауазеи?!.
З а у р . Угәы иҭоу адырра аҭахӡам, уҟазшьа иснар­
боит...
398

Џ ь а ԥ а р . Ишсоуҳәара, анархьист дзеиԥшроузеи?..
Та р и а л . Амыцхә ацҳәа умҳәан...
А м а т р о с . Анархьисту? Уи аӷагьы дицәшәоит
дызлыҵызгьы дрыцәшәоит.
Џ ь а ԥ а р . Афашист уи сара саӷа иоуп...
З а у р . Апартизанцәа анааигьы ҩ-сааҭки бжаки
ахәача улажьын...
Та р и а л (даахьаҳәны). Ҳа дҳамбаргьы даҽа хә-сааҭк
дылажьзаарын.
А м а т р о с (Џьаԥар иахь). Ԥсажәоуп иуҳәо. (Акарта
иџьыба иааҭыхны), Тариал! Самсон... Шәааишь зегьы
арахь... (Зегьы ааикәшоит.)
Џ ь а ԥ а р (акарта дахәаԥшуа). Ари аҩыза саргьы
иҭысхуеит... (Абас ҳәаны дшәазшәа днеиҭаԥоит.)
А м а т р о с . Асахьа ҭыхшьа удыруама?
Џьаԥар
(дгәырӷьаҵәа). Исымдыркәа, жәеиза
шықәса ҵуеит асахьа ҭысхуеижьҭеи. (Иџьыба иҭихуеит
асахьақәа.)
Та р и а л . Арҭ закәызеи?
Џ ь а ԥ а р . Арҭ... афашистцәа санырк абас аҭыхра салагеит... (Акакала идирбоит.)
... Ари анцәа Саваоф исахьоуп.
... Ари Есҭа Қьрысҭа исахьоуп.
... Ари амаалықьцәа...
Та р и а л . Арҭ маалықьцәаӡам...
Џ ь а ԥ а р . Амаалықьцәа саргьы исымбаӡацт... аха...
Та р и а л . Арҭ афашист ҳәсахәыҷқәа – Марҭараа Ельзараа рсахьоуп. Анемеццәа рплакат иахҩылаауп.
А м а т р о с (акарта дахәаԥшуа). Уи акәым ҳазлацәа­
жәаша... Ари жәбома... (Џьаԥар иахь.) Ҳахьцо уҳаццома?
Џ ь а ԥ а р . Сымцакәа, сыԥшыхуама... Уажә избама аибашьышьа...
399

А м а т р о с . Урҭқәа уашьҭан иҳауҳәап! (Иҩызцәа
рахь.) Абар ахсаала: абраҟа мҩадууп, ԥслымӡроуп.
Та р и а л . Иагараангьы сымҩасхьан, санбригадирз...
А м а т р о с . Амҩа ду нымҩахыҵ бнаршәыроуп,
уаҟоуп даргьы ахьыҟоу. (Уарчхан лҽеилаҳәара даҿуп.)
Та р и а л . Уи бнаршәыроуп, аха...
А м а т р о с (астол даахагыланы). Абри мҩа дузааит... Абри бнароуп... Аброуп аҟарулрҭа ахьыҟоу...
Еилышәкаау?
З е г ь ы . Еилаҳкааит. (Цицана дааҩналоит.)
Ц и ц а н а . Аҟарулцәа рҭыԥаҿы иҟоуп, ҭынчроуп!
А м а т р о с . Ибзиоуп, баргьы бӡырҩы! (Астолахь)
Абраҟа афашистцәа рхәуҩы икәыхәна иманы дгылоуп,
афатәқәа рыскладгьы уа иҟоуп.
С а м с о н . Асклади акәыхәнеи сара срықәлоит, сазхап.
А м а т р о с . Уи уашьҭан... Уажәы аҟарулрҭа ҳаакәшаны
иаҳҳәынҷоит... Сареи даҽаӡәи гранатала иаабылуеит
аҟарулрҭа...
З а у р . Са сакәымзи бзиа избоз гранатала аибашьра...
А м а т р о с . Бзиа иубозар, сара усыццап...
Ц и ц а н а . Саргьы.
У а р ч х а н (даарылагыланы). Абар саргьы сыхиоуп,
сыҷкәынцәа...
Та р и а л . Сан, Абарон ифатә бзианы ибырхиама?
У а р ч х а н . Уазымҵаан нан...
А м а т р о с (Цицанеи, Заури, Самсони, Џьаԥари хазы
еицәажәоит). Раԥхьаӡа еилыбкаауеит – атанктә ар цахьоу, имцацу. Нас Фаризеи Ҭаҭлани ирыҟазшьоу... Абарон
ифатә ахәшә аласҵоит ҳәа баламгааит.
Та р и а л . Мшәан ҳазиеигӡозеи аҩыза акомандир?!
А м а т р о с . Абарон ишьра акәӡам ҳара иаҳҭаху.
Та р и а л . Нас даҳчахуама!?
400

А м а т р о с . Уара ианакәзаалакгьы аццакра умоуп.
Та р и а л . Аҟәараҟәанҽара сҭахым.
А м а т р о с . Са соуп акомандир, исҳәо уазыӡырҩ!
Та р и а л . Сӡырҩуеит.
А м а т р о с . Абарон дыктәуп! Иидыруа ирҳәатәуп!
Нас дышьтәуп!
У а р ч х а н . Дырҩегьых сыҷкәын иаҵкыс хшыҩла
уеиӷьуп, нан.
Арбаӷь ҿнаҭуеит.

А м а т р о с . Амҩа бзиа бықәлааит, ди!
Та р и а л (иан дгәыдикылоит). Ашьжьымҭан бзыхын­
ҳә­уазар, бышиашоу ҳқьалақәа рахь бнеи, ди.
У а р ч х а н . Сышзахәо еиԥш, нан. (Дцоит.)
А м а т р о с (Заур иахь). Уца, ҳҩызцәа рыҽдырхиалааит.
З а у р . Уажәыҵәҟьа! (Иҿынеихоит.)
Та р и а л . Акымзарак нырмыжьроуп... Қьаадбӷьыцк
иадамзаргьы.
А м а т р о с . Аҭаҭын ианахауа рнапы иааҵарклааит...
(Џьаԥар иахь.) Уара? Усгьы исзеилымкааит, абџьар зумамыз?
Џ ь а ԥ а р . Акымзарак схараӡам, абџьар сырымҭеит.
А м а т р о с . Уажәраанӡа узҿыз?
Џ ь а ԥ а р . Аус зуан амашк еиԥш, сыԥсы сшьон немношко, аха аҳаирпланқәа сыԥсы сдыршьом. Уажә аакьыскьа иҟалаз абомбиожка, хәыҷык саршәеит, «немношко», аха, уи азыҳәа сџьабар, нас исазҳәода– наш
Џьаԥар!?.
А м а т р о с . Нас! Нас! Зны уҭакын ҳәа сыҟоуп?
Џ ь а ԥ а р . Сара ианакәызаалак суаҩ татоуп, ауаҩ
иргәааразы са скәадоуп.
А м а т р о с (ибжьы рыӷәӷәаны, Џьаԥар иахь). Уара алаф
уҳәоит, ҳара ҳтәыла шьамхахьы ашьаарҵәыра илагылоуп... Шәара џьаԥарраа шәгьалдызуа ақыҭа шәалоуп...
401

Та р и а л . Афашист дааир шәҽыжәӡоит, апартизанцәа
шәырцәыкәараҵоит...
А м а т р о с . Мышкызны иуазҵаар: – ҳ-Аԥсадгьыл
хәарҭарас иазыҟауҵазеи ҳәа, – ируҭоузеи аҭакс?
Та р и а л . Ихы имыхьчеи!
А м а т р о с . Аиашаҵәҟьа, ихы ихьчеит...
Та р и а л . Иара уаханатәгьы дҳаццароуп... Ихы
ҳирбааит...
Џ ь а ԥ а р . Мап ацәыскуам!
А м а т р о с . Ҳузҵааӡом, мап укуама ҳәа, (Тариал иахь),
ахсаала бзианы иаҳзыҟаиҵааит.
Та р и а л . Иаҳзыҟаиҵароуп... Дызҿузеи уаҳа.
Џ ь а ԥ а р . Сааҭкала зегьы ҟасҵоит, сааҭкала (Заур
дааҩналоит.)
З а у р . Зегьы рхиоуп, аҩыза акомандир!
А м а т р о с . Изаманоуп, рҟарулрҭахь, аҩызцәа!
(Дҩагылоит.) Шәабџьарқәа шәрыцқьама?
З е г ь ы . Зегь рыла ҳахиоуп.
А м а т р о с (Џьаԥар иахь). Бџьарда ухнымҳәын,
иуаҳау?
Џ ь а ԥ а р (ицәа дааҭаӡыӡаны). Исаҳаит ухаҵкы.
А м а т р о с (Тариал иахь). Аотриад уманы абнар­
шәырахь уҿынаха, еилукаау изысҳәаз?
Та р и а л . Еилыскааит. (Иҿынеихоит.)
А м а т р о с . Самсон, уаанҿас зынзаҵәык. (Аматроси
Самсони рыда зегьы цоит.)
С а м с о н . Уажәы ҳашиашоу ҟарулрҭахь ҳцоз
џьысымшьази?
А м а т р о с . Нас ҳабацои?
С а м с о н . Абнаршәырахь ҳәа акы уаҿын...
А м а т р о с . Аӷа дужьалароуп есқьынагьы: алада
уцарц уҭахызар, аҩада уцошәа иурбароуп.
С а м с о н . Еилыскааит.
А м а т р о с . Уаҵәы ашьжьымҭан ақьалақәа рҿы уан­
неилак Цицана дуцырхрааны аштаб ахьчара еиҿукаа­
402

роуп... Издыруада шәышмаҷу дырны ишәықә­­лар ҟалоит,
уаҵәашьҭахь ашьжьымҭан ҳаргьы ҳхынҳәуеит. Еилукаау?!
С а м с о н . Еилыскааит аҩыза акомандир! Уаха
афашистцәа ркәыхнаҿы сышәзыԥшуп.
А м а т р о с . Ашнаԥс узықәыргылозар ҳагьнеиҵәҟьоит.
(Ицоит.)
Аԥарда
Аҩбатәи ақәгылара
Актәи асахьа
Амҩаду азааигәароуп. Бнароуп. Абнараҿы акәыхниа давагьежьны ахәы ҟаиҵоит анемеццәа рповар Кока. Ихцәы аууп,
иҵакуп. Имахәарқәа еилыхуп, изганк иадҳәалоуп акәапеи,
егьи изганк – автомат.

К о к а (аԥхӡы иларбо). Сзыдхалада мшәан, уаха
ахәыҟаҵара салагаз аахыс хә-ҩык аҳақьымцәа аахьеит,
аӡәы аҵаара збароуп иҳәан – ҟәџьалк азна сцәифеит,
егьи – аҳәнаԥшьыга ауҭазаргьы ҳаздырам иҳәан, –
х-саанк рызна ихәлабгеит. Егьырҭгьы убас. Асолдаҭцәа
ирзымхар са соуп иркуа, (акәыхниа даахагыланы
икәапеи азна аарҭәны акрыфара далагоит, даналгалак).
Ссолдатцәа сырҭхаџьит. Урҭ ирзыҟасҵаз афатә Абарон
ибар исҿеиҭәоит, аха асолдаҭ рыцҳақәа имлашьуа иҟоуп,
заҵа ҽԥныҳәа сырымҭара, рнацәақәагьы ацырфар
ҟалап. (Афатә дафҩуеит.) Фу! Ажьабаа фҩы ахышәшәа!
(Акәыхниа ааигәара иҵәахыз ашнаԥс аацәырганы
«аҟылԥ» ҳәа ижәуеит.) Уаҵәы ашьжьымҭан инаркны
иаахәлаанӡа амаалықь иеиԥшҵәҟьа сыцәароуп. (Аҩы
дшашьу удырратә дыҟоуп), уабацеи мшәан сыҷкәынра...
Ееҳ, с-Жанна сылбондаз уажәы... рыцҳа... (Игәы аџьыба
апатреҭ ааҭыхны) с-Пиер соуԥашәыл; хышықәса рыла
403

узҳазар ҟалап, сы-Франциа рыцҳа!.. (апатреҭ ҵәахны,
илақәа иԥраҳәа рыхшьыло), Хаил, Гитлер! Афашист солдаҭ
дҵәыуаӡом. Умшәан с-Пиер! Аурыс хәшала усырчап...
(Абнара даалҵуеит Шмерке. Аповар дшәоит.)
Ш м е р к е . Уа узыцәшәазеи, узгап зугәахәуазеи?
К о к а . Иага умҳәан, бнароуп, тәым дгьылуп.
Ш м е р к е . Тәым дгьылын зны, уажәы ҳа иаҳтәуп.
Ҳадгьыл ду!
К о к а . Аа, усоуп, ҳа иаҳтәуп... Аха агыгшәыгқәа
рацәоуп... Еҳ! Ҳадгьыл ду!
Ш м е р к е . Уа уеиԥш иҟоу агыгшәыг дазгаӡом,
ухьамҭоуп цәгьала. (Акәыхниа дафҩуеит.)
К о к а (Шмерке имаҳаратәы). Уаргьы скәыхниа
уеиҽырбоит, аха ҳампалгьы узгом.
Ш м е р к е . Афҩы хаауп, Анцәа ишьааит.
Кока. Хар амам, абзиаҵәҟьа абаҟоу.
Ш м е р к е . Сламгәа ҭаҿаҳәа уахантәарак сдәықәуп.
Кока. Ааи, цәгьа урыцҳасшьоит...
Ш м е р к е . Абарон имырбакәа акы уацҳап ҳәа уҟоу.
Кока. Иҟауҵагәышьарызеи?
Ш м е р к е (акәыхниа дахафҩуа.) Афҩы мацара
зыԥсабоузеи?!
Кока. Еиҭаҳәатәыми.
Ш м е р к е . Илаҳалаҳауа, ихаакәакәараӡа...
К о к а (Шмерке имаҳаратәы). Аҽадаԥс ажьы еилаҳаз,
аҳәажьы ҟәымшәышә убар ухы еилагар ҟалап. (Шмерке
иахь.) Ааи, ихаакәакәараӡа унацәкьыс адхуҵәалап...
Ш м е р к е . Гьамас иамоузеишь?..
К о к а (имаҳаратәы). Уажәы агьамахь диасит. (Ибжьы
рдуны.) Гьамалагьы ихазыноуп.
Ш м е р к е . Ааи, афасааит, сҿыҵаӡ аанамгеи!
К о к а . Саргьы сҿаӡы кахәхәа иаауеит, аха ишԥазури...
Ш м е р к е . Узеигӡозеи, уаргьы иуфар, саргьы сқьышә
инықәукыр...
404

К о к а (имаҳаратәы). Рацәа сыгәхьаа уагоит! (Ибжьы
рдуны.) Абзиара узыҟалааит, аха уашьҭан ирызхом.
Ш м е р к е . Абыржәы акранысымфа, аҳҭынранӡа
сзымнеир ҟалап.
К о к а (имаҳаратәы). Узгаша уфааит, (ибжьы рдуны). Кәапеик азна усҭоит, уаҳа соумҳәан. (Шмерке
дгәырӷьаҵәа.)
Ш м е р к е . Ҳаи, укәыхниеи уареи шәеидажәлааит.
К о к а (асуԥ иҭаны). Усҭ, угәы урхаап. (Имаҳаратәы.)
Алеишьа аҩеишьахааит. (Кока иҿынеихоит.) Саанӡа
џьаргьы умцан, фархьқәак аазгоит.
Ш м е р к е . Џьарамзар џьаргьы. (Кока данцалак),
аман сурҳәеит, аха иузызуа убалап. (Акәыхниа даахаланы асаан азна аниҭәалоит, дыццакны ифоит.) Хымштәи
схәы иахьа исымфозар умбари! (Еиҭеигоит.)
К о к а (ифарахьқәа кны). Ааит, уфашьоузеи «аҟыԥҟыԥ» ҳәа! Ар ушьҭоума уара?
Ш м е р к е . Исуҭаз ахәыҷгьы ҽеила исзымфеит…
Цәгьа ицоуп.
К о к а (Шмеке исаан дӡааԥшыло). Ари закәызеи
мшәан?
Ш м е р к е . Изакәи?
Кока. Асуԥ иусҭаз иазҳауеит ҳәа сыҟоуп.
Ш м е р к е . Уи сырхьшәашәарц аӡы хьшәашәа алас­
ҭәеит.
К о к а (имаҳаратәы). Иуҿнаҳәааит. (Акәыхниа дахаԥш­
уеит.)
Ш м е р к е . Акруҳәазма Кока?
Кока. Исурҳәахуазеи, иузыҳалалхааит сҳәеит. (Шмерке
акранифа иҿынеихеит.)
Ш м е р к е . Асабаԥ урҳаҵәҟьеит, иҭабуп.
Кока. Иузыҳалалхааит! (Данцалак.) Уԥнажәааит.
А б ж ь ы. Кока! Кока! Уабаҟоу мшәан?
Кока. Абгахәыҷқәа реиԥш, акәыхниа афҩы рымки
уара! (Ибжьы рдуны), ҳаи, ҳаи, уарбан изҳәо?!
405

А к о м е н д а н т (Абнара даалҵны). Амла сыԥсуеит!
К о к а (имаҳаратәы). Абар аџьашьахәы, иадырбалазеи?
А к о м е н д а н т . Кока уабацеи мшәан?
К о к а (дааҵҟьаны). Ара сыҟоуп. Акомендант ухаҵкы!
А к о м е н д а н т . Ак насҿажьишь, сеиқәыцәоит...
К о к а (имаҳаратәы). Уара ианакәызаалакгьы уеи­
қәыцәоит. (Ибжьы рдуны.) Иуҭахузеи, сылашара?
А к о м е н д а н т . Иуԥыхьашәо акы...
К о к а (имаҳаратәы). Амасҭхәага уӷрагылоушәа, абна
улӡааит. (Ибжьы рдуны.) Аԥылгыды уҭахызар – исымоуп.
А к о м е н д а н т . Уаҳа?!
Кока. Ажәҩашәаҟьа уҭахызар?..
А к о м е н д а н т . Уаҳа?!
Кока. Аҽада аҟырҟы, ахәдаџьал, ажьышә...
А к о м е н д а н т . Нас уаҳа ?!
К о к а (имаҳартәы). Ари дзышьҭоу ашшароуп, аха
аҽадақәа акьаԥа аархәаӡом. (Ибжьы рдуны.) Абыҩлаша
змоу абаҩ, абз...
А к о м е н д а н т . Абз уҳәоу? Уи сфар ҽадаҵас аҟаара
салагар, уара! (дыччоит.)
К о к а (имаҳаратәы). Аҽада аҵкыс узлеиӷьузеи?!
А к о м е н д а н т . Акруҳәазма, са сахь?..
Кока. Мап, ашоура сакуеит сҳәеит.
А к о м е н д а н т . Аџьабаа убагәышьоит. (Акәыхниа
днахалоит.)
К о к а (имаҳаратәы). Сгәырҩа уагоит, абна улӡааит...
А к о м е н д а н т . Абри сызҭыгеи, абри, иԥсылоуп ҳәа
сыҟоуп.
К о к а (имаҳаратәы). Уԥсы иасҭааит. (Днаидыххыланы), абыржәыҵәҟьа ухаҵкы! (Жьыхәҭак наииҭоит.)
А к о м е н д а н т (днатәоит, Кока дихәамԥшӡакәа
крифоит). Еҳ, абыржәы ҿамҩак ауатка зыԥсоузеи!
К о к а (иҿы абнахь инарҳәны, имаҳаратәы). Ари
аџьныш, суатка афҩы иаҳауазар ҟалап. (Акомендант
406

иахь) ажәра акәым афҩы мацара миллионк иаҩысх­
уеит.
А к о м е н д а н т (дҩаҵҟьаны). Ишԥа уара? Ажәырҭа
уақәымшәаӡаци џьаргьы?
К о к а . Исызҭагәышьода ?
А к о м е н д а н т (абаҩ иикыз Кока ишьклаижьуеит).
Арыжәтә урҭаӡом, усами?
К о к а . Арыжәтә сымбеижьҭеи акрааҵуеит...
А к о м е н д а н т . Афыҩгьы умаҳацт, ус ами?
К о к а . Усоуп! (Имаҳаратәы.) Сыршәаны исцәуго
џьушьоит, аха уаҳа умԥсит.
А к о м е н д а н т (иблокнот акы аниҵоит). Нас, уаҳа
узхашшаауазеи?..
К о к а . Акәаци ачеи ирыцҵатәуп, асолдаҭцәа ирызхом.
А к о м е н д а н т . Нас, нас, уаҳа? (Кока дхәыцуеит.)
К о к а . Егьырҭ сгәалашәом...
А к о м е н д а н т (дҩагылоит). Ибзиоуп! Уажәыҵәҟьа
ауаҩы даасышьҭуеит. (Инапы ианырҵаны дцоит.)
К о к а . Издыруада сызиҳәаз сиҭаргьы... (Дхәыцуа.)
Аха аԥылгыды зысгәыдиҵазеи... (Дхәыцуеит.) Аҳы,
исгәалашәеит! (Деиҭахәыцуеит.) Акыр ахиҿасҵаз
џьара џьшьарак сиҭар ҟалап. Аԥылгыды зсышьклеиҵаз
уи сшәоу сымшәоу еиликаарц акәхап. Издырт, издыр.
(Акәыхниа дахагыланы акрифоит, ауатка ижәуеит. Нас
даахыҵны дгандалеиуа ашәа иҳәоит):
«... Бом-бах, бом-бах,
Абџьар шьҭыхны ԥхьа ҳцалап,
Уабџьар шьҭых! Уаԥса уҩах,
Иҳажәлам ажәлар ршьа цалап!
Бом-бах, бом-бах!
Уабџьар шьҭых, уаԥса уҩах!»
(Абнара даалҵуеит фашистк,
цәгьоуп.)
407

дкьаҿуп,

илакҭа

И а а и з . Кока! (Кока даахьаҳәуеит). Кока ҳәа
изышьҭоу уара уоума?
К о к а . Сара соуп, уҳаҵкы!
И а а и з . Гестапо аорган ахаҭарнак соуп!
К о к а . Даараӡа суеигәырӷьеит, акруфарц уҭахызар
ухаҵкы?
И а а и з . Уара ифала! Сызуазҵаауа аҭак ауп сара
исҭаху...
К о к а . Сыхиоуп, ухаҵкы!
И а а и з . Исышьам, исхам, сыгәнаҳахеит ҳәа зегьы
ишраҳауаз иумҳәеи?
К о к а (иџьашьауа). Уажә иуҳәоит исаҳауеит...
Ианбыкәу?..
И а а и з (диԥыҩланы). Циц! Ажәамцхә умҳәан?
К о к а (дқыџьқыџьуа.) Исаҳауеит, ухаҵкы!
И а а и з . Асолдаҭцәа афатә рымам, имлагоит умҳәеи?
К о к а . Ааи, ааи, исаҳауазеи?!
И а а и з . Циц!
К о к а . Сӡырҩуеит, ухаҵкы!
И а а и з . Абарҭ иуҳәақәаз рзыҳәа уаҵәы шьжьымҭан
ашҭраф баталион ахь уцоит!.. Бзиала! (Дцоит.)
Ко к а .
Акымзарак
сзеилымкааит...
Сызцо
сыздырӡом... (Акомендант дааҩналоит.)
А к о м е н д а н т . Ашьжьымҭан азыҳәа уҽырхиа!
К о к а . Сызхурҟьозеи скомендант! Исҳәаз нар­
ҳәаарҳәны изиоуҳәазеи!
А к о м е н д а н т . Ҿумҭын сымҳәеи! (Днеиԥырҵны.)
Уара амш узгом, сара счын иацырҵарц сгәыӷуеит.
К о к а (имаҳаратәы). Сыцәгьа ҳәаны учын иазурҳарц
угәы иҭоуп... Аџьныш! (Днатәоит.)
А к о м е н д а н т (даахынҳәны). Угыл сҳәеит! (Кока
дҩаҵҟьоит.)
К о к а . Сӡырҩуеит, ухаҵкы!
А к о м е н д а н т . Анемец офицер дангыло асолдаҭ
дтәарц ихәҭоума?
408

К о к а . Сыԥсылмыткуеит, ухаҵкы!
А к о м е н д а н т . Анаказаниа иуқәырҵаз даҽа мызкы
ацысҵоит.
К о к а . Исаҳауеит, ухаҵкы! (Акомендант дцоит.)
Иашәиу-шәиу!! Схәаҽуеит! Схәаҽуеит! (Ахысыбжьқәа
гауа иалагоит! Кока ихы еилагазшәа дгьежьуеит, Самсон
даацәырҵны дикуеит, еиқәԥоит).
С а м с о н (Кока дҿаҳәауа.) Уаангыл сбажәгьалам!
К о к а . Капут, капут!
С а м с о н . Уара иумҳәаргьы умца шыцәаз саргьы издыруеит.
К о к а (аҟәараҳәа деиҵасуеит). Аге-агенерал, ухаҵкы!
С а м с о н . Уиаҟара усхымыччан... Уа узы сара сгенералуп.
К о к а (дқыџьқыџьуа). Ԥхыӡ избома мшәан?
С а м с о н (днаиртәоит дҿахәаны). Мап, уи лабҿабоуп.
К о к а (дқыџьқыџьуа). Ах, рацәа ихьҭоуп.
С а м с о н (днеиҩеиуа). Ихьҭоуп ба! Иубома аԥхӡы
шсылҵуа?!
К о к а . Пан ухаҵкы, сыԥсы ҭумхын! (Инапқәа рыла
иирбоит ахәыҷқәа шимоу.)
С а м с о н . Ашиԥка умоуп хәыҷык: акы, – сара
спанӡам, спартизануп, ҩба, – уара уеиԥш ҳаргьы ҳҭаацәа
бзиа иаабоит, ҳхәыҷқәа ҳрыҿҳәарахоит.
К о к а (аҟәара деиҵасуа). Еҳ, агәаҵәыхь сыхьыр ҟалап!
С а м с о н . Умшәан, ахәшә сара исымоуп.
К о к а . Ааи, ааи, ахәшә ахәарҭам!
С а м с о н . Умшәан, ааҵәак азна ачабаба уаҵаҵаны
аҟамчы кны снаушьҭалар, иаразнак убзиахоит.
К о к а . Иумҳәан џьушьҭ.
С а м с о н . Уара умсааит.
К о к а . Ахьҭа сагоит, пан.
С а м с о н . Пан ҳәа соумҳәан ҳәа сымҳәази!
К о к а . Сминауаҭуп, пан-партизан!..
409

С а м с о н . Усҭыҳә сымҳәеи! Усклад абаҟоу?
К о к а . Абар, ухаҵкы! (Иирбоит.)
С а м с о н . Ашнаԥс зыҟамзеи? (Ашнаԥс ахьыҟоугьы
иирбоит.) О-о, ари бзиоуп! (Ҿамҩақәак ижәуеит.)
К о к а (иҽырҵәыуа). Пан-партизан!
С а м с о н . Уаанӡа уара ухәакәын, уажә сара схәоуп.
(Ижәуеит.)
К о к а (дқыџьқыџьуа). Слаҳәит пан-партизан, слаҳәит.
С а м с о н . Уаџьал ааиаанӡа акымзарак ухьуам! (Ауатка ииҭоит, Кока ижәуеит, уи ашьҭахь асуԥ
иҿаирхәхәоит, аха Кока иқьышә абылуеит.)
К о к а . Ои, сыблит!
С а м с о н . Умшәан, саҭәҳәаны иусҭоит! (Ауатка
ииҭауеит.)
К о к а (ауатка илсуеит). Пан-партизан, снапы ԥыртла,
иахьарнахыс суҩызоуп. Гитлер капут!
С а м с о н . Уаангыл, дад, ақәыџьма иаҳәазоуп уаргьы
иуҳәо!
К о к а . Гитлер капут!
С а м с о н (ауатка ииҭоит). Ижә дырҩегь! (Ииржә­
уеит.)
К о к а . Оҳ, сгәы иахәеит, Гитлер капут!
С а м с о н (акәыхниа иҭоу аҵаара ибоит). Апырпыл
агуп!
К о к а . Ари суатка аҵаара убахьоума? Ои, схы еилагоит!
С а м с о н . Сахьымӡари. (Ача шкәакәа ԥиҽырц далагоит.) Ари парпантала икылумҵәакәа аԥҽра уадаҩзаап.
К о к а . Уи ӡыршыла иумырԥсаауазар...
С а м с о н . Ажәа усымҭаӡеит... Азин сымхны уцәажәала.
К о к а . Сҵәажәар ҟалома? Ои, ои! Сыблахаҵ гьежьуеит!
С а м с о н . Иуҭахузеи? Уи аха сымам уажәы! (Акәац
аҵаара ибоит.) Ари ҽҵыс жьу, қьақәажьу?
410

К о к а . Ари алымҳа ду змоу... Ахьӡ схамышҭи?..
С а м с о н . Ҽадажьума уара?
К о к а . Ахьӡ схамышҭи ахаҭа рацәак идуӡам, алымҳа
дууп...
С а м с о н . Абжьы уаҳахьоума?
К о к а . Аиеи, аиеи! Абжьами иаргьы зқәыӡыз...
С а м с о н . Абжьы зеиԥшроузеи?
К о к а (аҽадабжьы ихаҵаны дхәаауеит). Ҟаа-ҟи, ҟаа-ҟи.
С а м с о н (дкажьцәоит). Еилыскааит уажәшьҭа! (Ача­
бабақәа асакь иҭеиҵоит. Аԥаҭлыкақәагьы ԥхеиуеит. Нас
Кока днаидтәаланы.) Шәрацәаҩума араҟа? Шәызҿузеи?
К о к а . 35-ҩык ҳаҟоуп, Акомендант дынҳалаҵаны.
С а м с о н . Шәызҿузеи?
К о к а . Амҩаду ҳахьчоит! (Ахысбыжьқәа гауа иалагоит.)
С а м с о н (дааҵҟьаны). Ҳцалап! Угыл!
К о к а . Снапқәа ԥыртла, пан-партизан! Џьаргьы сцом.
С а м с о н . Сцоит ҳәа уалагондаз анышә уамахгьы!
(Дыԥиртлоит.) Уаҵал ари ааҵәа.
К о к а . Ои, ихьанҭоуп!
С а м с о н . Ишԥааури! Аҽада ишәымаз ахәда ԥышә­
ҟеит! Иуаҭәасшьоит, аха уажәы уҽадахароуп. (Аҽада
лымҳақәа инапала иирбоит.)
К о к а (Ааҵәа шьҭыхны). Ҳабацои пан?
С а м с о н . Сара издыруеит, усаԥыс! (Тариал дыццакыццакуа даацәырҵуеит.)
Та р и а л . Самсон, шәабацои? Ари дарбан?
С а м с о н . Ари ҳҽадахәыҷ иоуп.
Та р и а л . Ишԥа?
С а м с о н . Аҽада ирымаз ршьит, уажә аиадара злазго
сымаӡамызт... Шәара иҟашәҵазеи?
Та р и а л . Ҳусқәа бзиоуп, Заур дцеит аԥыԥшра,
аҳҭынраҟынӡагь днеирц игәы иҭоуп. (Аматрос дыҩны дааиуеит.)
411

А м а т р о с . Самсон, иаарласӡаны Цицанагьы уаргьы
аштаб ахь шәгьежьыроуп. Ари дарбан?
С а м с о н . Ари дповаруп... (Ибжьы аарԥшқаны). Коо-о-к...
А м а т р о с (Тариал иахь). Уара уҩны анҭ ҳҩызцәа
урышьҭал, ҳара арыстәи ҳцоит...
Та р и а л . Исаҳауеит, ухаҵкы! (Дыҩны дцоит.)
А м а т р о с . Шәсышьҭал!
Итапанча кны иҿынеихауеит. Асцена ккаӡа иҟоуп. Ацәа­
жәабжьқәа гоит. Шмерке дааиуеит дшәаԥырҳаԥуа, игага дацәшәоит, амҩа ду аҟны днеины рышьҭа даԥшуеит. Нас
дыҩны иҿааихоит шьҭахьла.

Ш м е р к е . Мап урҭ мцаӡацт! Рышьҭа наҟ игаӡам!
(Дцоит дыҩны. Абарон Фон-Ҟлыичи Шмеркеи ааиуеит,
ишәаԥырҳаԥуа.)
А б а р о н . Рышьҭа гаӡам ба? (Амҩа ду ахь рҿынархоит.)
Ш м е р к е . Абарон ухаҵкы, урҭ макьана ара иҟоуп!
(Рышьҭа иаԥшуеит, нас иаахынҳәны...)
А б а р о н . Иуҳәаз иашоуп... Уажәыҵәҟьа ари абнара
иакәшароуп асолдаҭцәа! Аҟарулцәа абаҟоу?
Ш м е р к е . Аҟарул ҳазҭада, ухаҵкы?
А б а р о н . Иабацеи уара, инҵәама?
Ш м е р к е . 35-ҩык ыҟан. 15-ҩык иаанхаз рхы ахьынахаз ицеит.
А б а р о н . Егьырҭ абаҟоу?
Ш м е р к е . Рыԥсаҭа бзиахааит...
А б а р о н . Абыржәыҵәҟьа уиԥхьа акомендант!
Ш м е р к е . Дытҟәаны дыргеит, ухаҵкы!
А б а р о н (Шмерке диҿасуеит). Ишԥоуҳәеи? Иуаз­
ҳәада Германиатәи афицар дытҟәаны дыргеит ҳәа?
Ш м е р к е . Сыблақәа рыла дызбеит, ухаҵкы!
А б а р о н . Ишәхацәама нас зынӡак? Ар инхаз абыр­
жәыҵәҟьа амаақәа ркыроуп, абнара шәакәша! (Дцоит.)
412

Ш м е р к е . Ихы аҭыԥ иқәым ҳәа сыҟоуп... Абнара шәакәшароуп иҳәеит... Сара сымала соума иакәшо.
(Акәыхниа ахҩа аахыхны.) Рацәа ианаамҭаз исыхьӡеит.
(Акрыфара далагоит. Кока дшыҟам анибалак.) Ари дабацеи? Џьара хәачак дылажьымкәа дыҟам, (дшәаԥырҳаԥ­
уа дааҩналоит Џьаԥар) уарбан сымҳәеи! (Иаҳәачаԥа
ааҭиԥаауеит.)
Џ ь а ԥ а р (изнапык ала иҿы еихагәо). Шь-шь-шь! Ари
са соуп.
Ш м е р к е . Уара уарбан сымҳәеи?
Џ ь а ԥ а р . Анцәа исахьа ҭыхҩы, Џьаԥар!
Ш м е р к е . Џьаԥар?! Усгәалашәоит! Зынзаҵәык
уааԥшы. (Дыҩны дцоит. Џьаԥар акәыхниа дахаланы акрифоит.)
Џ ь а ԥ а р . Рацәа хаҵашәа схы рцәызгеит... (Абарони
Шмеркеи ааиуеит.)
А б а р о н . Нас иҟауҵазеи?
Џ ь а ԥ а р . Рхыԥхьаӡара еилыскааит, реиҳабы исахьа
ҭысхит...
А м а т р о с . Шаҟаҩ, ыҟада?
Џ ь а ԥ а р . Араҟа иҟоу баталионкоуп. Егьырҭ Ԥсҳәы
иҟоуп.
А б а р о н . Изҿузеи?
Џ ь а ԥ а р . 30-ҩык аштаб рыхьчоит, егьырҭ еибашьуеит.
А б а р о н . Иабацеи уажәы?
Џ ь а ԥ а р . Уи сыздырам, исарымҳәеит...
А б а р о н . Рыштаб ахь уца, абыржәыҵәҟьа! Иҟарҵо
адырра сыҭала.
Џ ь а ԥ а р . Исаҳауеит, аха...
А б а р о н . Аха захьӡузеи?
Џ ь а ԥ а р . Бџьарда уаар уаҳшьуеит рҳәеит...
А б а р о н (Шмерке иахь). Иреиӷьу абџьарк иҭ лассы!
(Шмеркеи Џьаԥари цоит.) Аҳы, ...Асахьаҭыхҩы излеиҳәаз
413

ала арҭ абнауаа қәылара ицеит... Ибзиоуп! Рыштаб зыхьчода нас?! 30-ҩык роуп?!. Ҳаицәажәап даргьы саргьы.
(Дыҩны дцоит.)
Аԥарда
Ахԥатәи ақәгылара
Актәи асахьа
Абахәқәа ршьапаҿы ауп. Аҵлақәа рацәоуп. Анаҩсшәа
абахәқәа уаҩы ибоит. Инарылганы игылоу аҵла ду ашьапаҿы,
ашәақь кны дадгылоуп аҟарул. Аҵлақәа рымҵаҿы ақьалақәа
гылоуп. Аҵла ашьапаҿы дгылоуп Кока. Џьаԥар ишәақь кны
уи дидгылоуп.

Џ ь а ԥ а р (днаԥшы-ааԥшны). Аиаша соуҳәароуп
акәымзар, ушеибгоу улбааздоит!
К о к а . Сгәы иҭаз сҳәеит, сара афашистцәа иана­
кәызаа­лакгьы исцәымӷын... Сара сфранцызуп.
Џ ь а ԥ а р . Нас узрыцныҟәозыз арҭ?
К о к а . Мчыла сыргеит...
Џ ь а ԥ а р (Кока диҿасуеит). Амч ззырҳәо абри ауп, ус
ами?
К о к а . Усоуп, аа... (Ихы ибыӷуеит.)
Џ ь а ԥ а р . Нас уаргьы ишуҿасуаз ургеит, ус ами?
К о к а . Сыламыс ишаҿасуаз...
Џ ь а ԥ а р . Нас афашистцәа уҭахӡами?
К о к а . Франциа азыҳәан цәгьарамзар бзиа
ҟарымҵаӡеит.
Џ ь а ԥ а р . Франциа ахы иақәиҭызтәыз афашистцәа
рами?
К о к а . Франциа ауӷә ақәызҵаз дара роуп...
Џ ь а ԥ а р (Кока имаҳаратәы). Издыруада дсыцәшәаны
иҳәозар... (Кока иахь.) Иаҳа иузеиӷуп усықәшаҳаҭхар...
Уҭахызар ҳабналап.
414

К о к а . Ҳабацои?
Џ ь а ԥ а р . Абарон иахь...
К о к а . Мап, уара цас иуҳәоит...
Џ ь а ԥ а р . Сыблақәа реиԥш иҵабыргуп.
К о к а . Ахан сыҩнеиҵауазаргьы имԥын сықәлом.
Џ ь а ԥ а р . Ус аума?
К о к а . Усоуп, шәеиҳабы исеиҳәеит...
Џ ь а ԥ а р . Ишԥа?.. Изакәызеи иуеиҳәа?..
К о к а . Москваҟа сишьҭуеит, уаҟа афранцызцәа
ыҟоуп... Нормандиаа ыҟоуп.
Џ ь а ԥ а р . Нормандиа дгьылуп, Франциа амраҭашәа­
реи аҩадеи ирыбжьанакыз дгьылуп.
К о к а . Уажә избама! Саргьы уброуп сахиз.
Џ ь а ԥ а р . Нас Москва иҟоу арбан?..
К о к а . Нормандиа ахьӡ зху ар... Уахь сишьҭуеит.
Џ ьаԥар. Сара даҽаџьара усышьҭуеит... Усаԥыз!
(Ақьалақәа днарылганы дигоит, нас ахысбжьы гоит, Самсон дааиуеит, илақәа инапы рыхшьылауа.)
С а м с о н . Ԥхыӡ избама мшәан? Ахысбыжь газ
џьысымшьази?
Џ ь а ԥ а р (асцена даақәыххны). Шәеилаххаа шәы­
цәоуп... Сыҟамзаргьы шәыфранцызажә дыбналон..
С а м с о н . Кока дыбналарцу?
Џ ь а ԥ а р . Дыбналахьан, ԥыҭк игын...
С а м с о н . Дабацеи уажәы?
Џ ь а ԥ а р . Ахысыбжь игаз умаҳаӡеи?
С а м с о н . Нас дабаҟоу сымҳәеи?
Џ ь а ԥ а р . Џьыкаагара дсышьҭит.
С а м с о н . Азин узҭадаз?
Џ ь а ԥ а р . Ибнало ауаҩы...
С а м с о н . Исызхаҵом, Кока дыбналомызт.
Џ ь а ԥ а р . Ишуҭаху. Сара иуасҳәеит дыбналон ҳәа...
(Дцоит.)
Самсон. Адабла исааит, издыруада сыбналоит ҳәа далагазаргьы... (Ақьала дныҵалоит. Иашәаҳәабжьы гоит.)
415

Арахә срыцын, ашьха скыдын... Нас сшәарыцон сыблаҟьа,
ҵыси-ҳәыҳәи рыбла ҭысхуан, ашәарахқәа сыршәахьан...
(Даацәырҵуеит афырахьҵәқәа игәыдкылоуп. Агранатақәа
иҟәынҳәалоуп. Ашәа шиҳәац ихәоит.) Еи, аҟарул! Апаркь
еиԥш дхәаԥӡа аҵла дадгылоуп. (Ахьурӡы дацхоит, нас
иџьыба каканк ааҭыхны лабала иԥысҽуеит ҳәа далагоит, нас хаԥыцла, аха иауам. Гранатала аԥҽра далагоит.
Уи аамҭазы аҟарул Џьаԥар диԥсахуеит. Ԥасатәи аҟарул
дшааиуа Самсон иҟаиҵо анибалак даидххыланы.)
Ц и ц а н а . Ужәҩа ҭҟьама џьым! (Аграната ааимылхуеит.)
С а м с о н (аграната аалымԥааны). Ари фрицаа
ртәоуп, еиҵаӡам. Бабакәызма мшәан иахьантәарак аҵла
иадгылаз?
Ц и ц а н а . Уи бзиоуп, аха ари какан ԥҽыгоума? Атәы
уздырам, амаа уздырам...
С а м с о н . Бара шбакәыз здырыр, бхәы ҟаҵаны инасымгози.
Ц и ц а н а . Аӡәы ар иҳәон, аӡәы амажәа иҳәон...
С а м с о н (илҳәоз ҽеила имаҳазт). Ишԥа? Амажәа ба?
Амажәа сымаӡам... Ача шкәакәоуп исымоу... Шнаԥсгьы
ацуп.
Ц и ц а н а . Шнаԥс уара иумаз... Аха...
С а м с о н . Сароу? Бара ибҭахӡами? Мап, уи сақәша­
ҳаҭым, ахаҵа маҭәеи ахаҵа бџьари анышьҭыбх, хаҵаҵас
ибжәыроуп.
Ц и ц а н а . Уара аҩсҭаа, ҿыла ус уҳәоит, аха гәыла
Анцәа уиҳәозар ҟалап, ари сзырбаз ухьышьаргәыҵа
сакәыхшааит ҳәа... Ижә са сыхәҭаа...
С а м с о н . А-а-и, бхьышьаргәыҵа са исықәԥалааит,
бышԥаҟақәоу. (Агҿаҩра аҟнытә ача шкәакәа ааҭигоит.)
Амала бхаԥыцқәа ӷәӷәамзар афара уадаҩуп... Жәаҩа
шықәса ахыҵуеит... (Иналиҭоит. Цицана дацҳауеит, аха
илзыԥҽуам.)
416

Ц и ц а н а . Ацәымса иаҩызоуп, изларфозеи алажә­
қәа?
С а м с о н . Изларфозеи ба? Уи мариаӡоуп... Аӡы
ахәара-хәараҳәа иааршны ача аҟылԥ ҳәа инҭаужьуеит,
уаҳа акгьы.
Ц и ц а н а . Уара иҟоуҵахьоума ус?
С а м с о н . Ишыҟарҵоз сымбеи, фрицаа иҟарҵон...
Ц и ц а н а . Исхашҭыз, уаргьы унеизма рааигәара ?
С а м с о н . Рааигәара закәызеи ркәыхниа аҟынгьы
сыҟан.
Ц и ц а н а . Уара мыжда, есымшагьы акәыхниа угәы
иҭоуп. Уаҩҵас исаҳәишь ушнеиз?..
С а м с о н . Уи мариаӡоуп. Уаҩҵас ами ишбасҳәаз...
Ҳашнеиз усгьы ибдыруеит, сара сҳәазауа, абри сымгәацәа
сақәҳәазо, сақәҳәазо мацара акәыхниа ааигәара снеин
сааԥшит. Шәара ахысра шәаналага, саргьы аҵла саавԥан
аповар ихәдацәа скит еимлагәа. (Цицана лыхәдацәа икуеит ишыҟасҵаз лсырбоит ҳәа.)
Ц и ц а н а . Са сповару џьушьома... Нас... Нас...
С а м с о н . Уи мариаӡоуп... Нас ҳааиҵагежьны
ҳаиқәԥеит. Аха дпакьмакьуа, ажәхьа бзиа еиԥш,
ихсырҵуазыз? Раԥхьаӡа дҿасҳәеит, нас дсыпҟеит, аусқәа
аныҟасҵа, азнык азы афатәқәа зегьы рҵаара збеит. Иара
изыҳәа иҵәахны имаз ашнаԥс снаҵашьшьын ԥшьбахәба ҿамҩа аҟылԥ-аҟылԥ ҳәа инҭасҭәеит. (Ацәажәара
дынханагалалак, имбаӡакәа Цицана лшьамхы ааигәа днеиуеит.) Насгьы снатәаны какалк скып сҳәан... (Цицана
лшьамхы днықәтәоит.)
Ц и ц а н а . Ҿыла убарбарла, аха унапқәа ахақәиҭра
румҭан.
С а м с о н (лшьамхы ноужьны). Быпату схы аҟьашра
иқәуп. (Ихылԥа ааихыхны дхырхәоит...) Нас какал шыскуаз сбаандаҩы аҵәыуара далагеит «кьындара, кьындара»
ҳәа. Акьантыр сымаӡам, апатын, сынтәатәи суҭра цқьа
417

иҟамлеит сҳәеит, аха иара «акьындара» ҳәа аҳәҳәара
даҿын. Нас ахысбыжьқәа агара иалагеит. Саргьы ааҵәак
азна ача шкәакәеи афатәқәеи днарыҵасҵан дсаԥца даазгеит.
Ц и ц а н а . Заур дахьыҟоу здырхуада уажәы?!.
С а м с о н . Акы бицәымшәан, дхаҵоуп.
Ц и ц а н а (дҩагыланы ахра даҿаԥшуа ашәа лҳәоит).
Аҭоуба суҭон ихааӡа,
Ажәа иуҳәаз амца иеиԥшын,
– Бзиа бызбоит, ихаҵа,
Сыбла аимхәыц беиԥшуп.
Цицана лгәы ҟасҵоит ҳәа лашәаҳәабжь дазыӡырҩуеит Сам сон, иҽырччархәны, ла дылбаӡом. Лара дхәыцуеит, Џьаԥар
аҟарулра дахьаҿу аӡәы днеины қьаадк ииҭоит. Самсон
игәеиҭауеит урҭқәуа. Дыҩны Џьаԥар иахь дцоит, ашәҟәы имхны дахәаԥшуеит, асценахь днеиуеит.

С а м с о н . Ҳаи сабиц... Ҳаи сабиц... (Дгылоуп.)
Ц и ц а н а . Ианузеи уара?
С а м с о н . Заур дыркызаап.
Ц и ц а н а . Ишԥоуҳәеи уара?
С а м с о н . Иара дызбоз ԥҳәыск илҳәеит...
Ц и ц а н а . Уцәыгькыма уара?!
С а м с о н . Сцәыгькызшәагь сыҟандаз, иара дрым­кы­
кәа.
Ц и ц а н а . Аи, сара мыжда! Ашәҟәы аазгада?
С а м с о н . Аԥыԥшҩы иааигеит...
Ц и ц а н а . Исызхаҵом... Ои, сара мыжда.
С а м с о н . Издыруада имцымзаргьы.
Ц и ц а н а . Мап, уи деибганы ихы риҭомызт.
С а м с о н . Ҳәарас иаҭахузеи, аха уи уадаҩым... Дыркызаргьы иаразнакҵәҟьа дыршьышам, зны дырхәышә­
тәышт, рхы дадырхәарц, ичанаба иҿырхырц, иара
418

ҳамаӡа­усқәа акы иԥсы иахирбаауам... Заур дыздыруеит ба беиҳагь. (Цицана лылахь еиқәҵа дгылоуп. Лгәы
ирӷәӷәарц далагоит.) Сымра, ибыхьзеи, былахь еиқәп.
(Дыҽхырччауа), амшын нырцә иҟоу дыбџьабома, аарцәҟа
инхаз дыбгәырҩома?
Ц и ц а н а (даахьаҳәны). Сымра лаша! (Ларгьы дыҽ­
хырччауа.) Бзиа субома?.. Иуасҳәо ҟауҵауоу?
Самсон
(Дгәырӷьаҵәа). Бара бзы аӡыршы
сыхәдацәахьы сҭагылоит, бара бзы ари абахә ацәқәантә
сыԥоит, бара бзы...
Ц и ц а н а . Уаангыл сыбгалаџ!..
С а м с о н (итапанча ааҭыхны). Абга аауеит бҳәама?..
Иабаҟоу?
Ц и ц а н а (диахәмаруа). Умшәан абааԥс, ара сыҟоуп...
С а м с о н . Дунеи ахаан сымшәаӡацт, насгьы бара
бансыцу...
Ц и ц а н а . Сара суахәмаруеит, угәы зеиԥшроу здыруеит... Уи акәым иуҳәаша... Са сахьцо усыццару?
С а м с о н . Ба бахьԥсуа сыԥсыроуп...
Ц и ц а н а . Уара иаразнак аԥсра атәоуп иуҳәо...
Ҳаԥсырц аума абнаршәыра ҳзылоу... Аԥсра ахҳарԥарцоуп
ҳазҿу... Самсон! Заур дырцәаагароуп.
С а м с о н . Уи мариаӡоуп... Аха уи сҳәеит ҳәа... Ишԥа уи?
Ц и ц а н а . Уи мариаӡам, Самсон, уи зегьы иреицәоуп...
Уи иаҭаху агәыжәла бзиоуп, абџьар аҭахӡам.
С а м с о н . Уи мариаӡоуп, сара аҿарпын асырҳәалап,
бара ашәа бҳәалап...
Ц и ц а н а . Уара иуазҳәада сара сгәы иҭаз?
С а м с о н . Исазҳәада? Уаргьы саргьы ԥсык еицаҳхоуп
бымҳәази... Абар, бара быԥсы иаҭаххаз, саргьы сыԥсы
иаҭаххеит. (Ашәа иҳәоит):
Арахә срыцын, ашьха скыдын,
Нас сшәарацон сыблаҟьа,
419

Ҵыси ҳәыҳәи рыбла ҭысхуан
Ашәарахқәагь сыршәахьан.
Цицана иааимылдоит ашәа ҳәо.

Цицана.
Ҭоуба ансуҭаз ихааӡа,
Ашәа мҳәакәа сгәы былуан,
Ус анакәха уара, ихаҵа,
Суал сықәны сара изуӡом.
Аҩыџьагьы:
Амра ԥхахуеит илаша,
Абзиабарагьы нацгылоит,
Иахьа икашәҭәо ҳара ҳшьа,
Абзазара уаҟа иацлоит.
Чари, чари чарирама,
Ацәгьа зузгьы дҭахароуп,
Чари зҳәаша ҳара ҳами,
Аиаша дырны иҟаҳҵароуп.
С а м с о н (даагыланы). Сишь! Аҟарул инапы иҟьеит.
Аҩыџьагьы рабџьарқәа шьҭыхны аҟарул иахь ицоит. Асцена
ҭацәхоит, аха иҟарҵо уаҩы ибоит. Ахҩыкгьы рҽышьҭаҵаны
иԥшуеит. Дара дрызгәамҭаӡакәа асцена даақәгылоит Тариал.

Та р и а л . Арҭ абацеи мшәан, рқьалақәа ныжь­
ны?(Атрышә дасуеит. Самсон дыҩны дааиуеит.)
С а м с о н . Тариал, уара, нахьхи ашьха ашьапаҿы инеиуа ҳа ҳтәқәа роума?
Та р и а л . Ҳа ҳтәқәа роуп! Шәа шәышԥаҟақәоу? Заур
иӡбахә ҳаҳаит...
С а м с о н . Ных, џьушьҭ! Нас, нас?
Та р и а л . Нас, абасоуп аусқәа шыҟоу. Абарон ибахҭа
дҭакуп рҳәеит... Ар рацәаны иҟоуп. Атанкқәа рацәоуп,
420

аха иахьеи уаҵәи еибашьра ицоит, иаанхауа ҳамч
рықәхоит...
Цицана даарыдгылоит.

Ц и ц а н а . Иԥсы ҭоума, дабаҟоу!
С а м с о н . Иԥсы ҭамкәа, иԥсы ҭоуп, адгьыл ду аҟәых
аиуа еилаҳәаны иџьыба иҭанаҵы акы дагом. Дыԥсыргьы
хаҵала дыԥсуеит!
Та р и а л . Самсон! Ҳкомандир дырхәит, рацәак
дшәар­­ҭам. Ииарҭа рҽеишәа иҟаҵеишь.
С а м с о н . Уажәыҵәҟьа! (Тариал иахь.) Ҳҩызцәа амла
иакуоушь? Шәхәы мазеиуп.
Цицана дхәыцуеит.

Та р и а л . Апартизан абџьар зирҭаз амла дамкырцоуп... Насгьы амашка-ҳәа дуӡӡакгьы сышьҭахьҟа иааргоит.
С а м с о н (Иаҳәызба ду инапы иқәшьуа.) Уи мариаӡоуп!
Сыҭхаџьит, скәыхниа акәац амҵәарым.
Самсон иаҳәызба ду кны днеиҩеиуеит, Тариали Цица неи маӡала еицәажәоит. Цицана дԥышәрыччо Самсон
дихәаԥшуеит. Ҩыџьа апартизанцәа шьаршьафк дылаҳәаны
фашистк дааганы днышьҭарҵоит.

Р у а ӡ ә ы . Цқьа шәихылаԥшла! (Ицоит.)
С а м с о н . Ари аԥсы ҭоума? (Артлара далагоит.) Ашьа
ахьшьызшәа анызба ахәда ԥҟаны иааргаз џьысымшьази.
Та р и а л . Самсон, уара уԥсылманума?
С а м с о н . Ҟаи, џьушьҭ!
Та р и а л . Нас аҳәа ахәда ԥҟоума ҳәа узазҵаазеи?
Цицанеи Тариали акы ааибырҳәан ицоит.
С а м с о н (ианааиртла). Коҳ! Ари закәызеи анаџьал­
беит?! (Анемец даақәтәоит.) Уставаи! Уставаи! (Анемец
дҟәызгаӡа зегьы дырзыԥшуеит.) Иаууеи сабиц... (Иџьыба
421

картошкак ааҭганы аихырссара далагоит.) Ари убома?
Угыл акәымзар абас уеихырссаны укасыжьуеит... Уставаи
сымҳәеи!
Тариали Цицанеи харантәыла изыԥшуеит, еицәажәауа,
ихыччауа.

А н е м е ц . Шәара акультура змоу уааӡам.
С а м о н . Ишԥа-ишԥа, ишԥа уара? Акультура уҳәа­
ма? Уи ахьуҳәазгьы џьашьахәыс иумбакәа уҟам... Акультура уҳәеит!.. (Дыччоит.)
А н е м е ц . Хаил Гитлер! Германиа – цивилизациа!
Цицанеи Тариали цоит.

С а м с о н . Су, су! Уфҩы умырган. (Ихы дацәажәоит.)
Уажәшьҭа ҳаилибакаап уаргьы саргьы. (Анемец иахь.)
Ишсоуҳәара: абри шә-Гитлер ихы еивысуп рҳәеит,
ҵабыргума?
А н е м е ц (ашырҳәа дҩаҵҟьаны). Хаил Гитлер! (Дқыџь­
қыџьуеит.)
С а м с о н (ибжьы рыӷәӷәаӡаны). Утәа сымҳәеи!
Сгәахы еибаумыркын акәымзар!.. (Анемец ашьшьыҳәа
шьҭахьҟа дцоит, Самсон уи дихабабаны.) Утәа сымҳәеи!
Утәа сымҳәеи! (Самсон играната анааҭиԥаалак анемец
деизҟәыҿны длатәоит.)
А н е м е ц . Ари культураӡам, ари культураӡам...
С а м с о н . Акультура аӡбахә уҳәахуама! (Анемец икәа
ажәжәаҳәа дҭыхоит, ицәа дахауа далагоит.) Уԥшишь!
(Анемец иахь.) Уи бзиоуп, уара уиашазааит... Аха ари
иҟоуҵо иахьӡузеи? (Иаргьы ицәа дахауа далагоит, анемец исырбоит ҳәа.) Европа, Азиа, Америка, акультура,
ацивилизациа, хаил Гитлер... (Урҭ ажәақәа иҳәацыԥхьаӡа
ицәа дахоит анемец дихыччаны.)
А н е м е ц (дҩаҵҟьаны). Хаил Гитлер!
422

С а м с о н (ибжьы рӷәӷәаны). Усҭыҳә! (Анемец дла­
тәоит.) Изакә уааузеи уара арҭ? Изықәгәыӷуада уҳәара­
уазеи?
А н е м е ц . О, о, уи рацәоуп: Франциа – ҳара, Иугославиа – ҳара, Грециа –ҳара, Европа зегьы – ҳара...
С а м с о н (диԥныххыланы). Усҭыҳә ашҳам! (Играната
ааҭиԥаауеит.) Еуропас иумоу сыздырам, аха уԥсыжә
снапаҿы иҟоуп. (Аӷьалпал бжьы гоит.) – Иазхоуп!
Самсон дӡырҩуеит, ацәырҭа армазеира далагоит. Анемец
ақьалахь диҵәаауеит. Аматрос иҵагыланы дааргоит апарти­
занцәа: Цицанеи Тариали роуп иаацәырҵхьоу, урҭ дыркуп.

А м а т р о с (ишьҭахьҟа даахьаԥшны). Са шәысҭахӡам,
шәҭыԥқәа рахь шәца. Аҟарул шәырӷәӷәа.
Днатәоит, Цицана ихәра ҿалҳәоит. Ахәрашәа рҳәоит ԥыҭҩык.
Дыцәоит. Џьаԥар дааиуеит.

Та р и а л (ибжьы рмаҷны). Самсон.
С а м с о н . Иуҭахузеи?
Та р и а л . Уара уԥсы ушьеит, аҟарулцәа рҿы унеины
цқьа урабжьа... Аҷыт бжьы иазыӡырҩлааит.
Цицана лхы кны дтәоуп.

С а м с о н . Уи мариоуп! Уажәыҵәҟьа... (Иҿынеихоит,
иаҳәызба ду ахџыџ инықәиҵоит.)
Ц и ц а н а . Саргьы сиццоит! (Дцоит.)
Та р и а л (ихцәқәа еилагәа икны). Заур игәаҟра
акәхап дзырчмазаҩуа. Абас акәын аибашьра ҟалаанӡа
соуԥашәыли сареи ҳшеибабоз. Џьаԥар ари анемец
уидгылаз, дуцәымцааит. (Аҵла днадгыланы) аха... Дубар
дааг... Издыруада рыԥсы ҭамзар; Ҭаҭлан хәыҷы дабаҟоу?
Ацхыраара иазыԥшызаргьы... Изхарада дад! Баала,
баала ҳәа басҳәан... Аха мап. (Цицана дааҩналоит. Тариал ицәажәабжь анлаҳалак дааҭгылоит.) – Сҳәатәы
423

халымҵеит... Уахь аҵкьыс абраҟа маӡала аус еиҿыскаап
лҳәеит. Еҳ, соуԥшәыл – ашьха ҭыԥҳа... Абраҟа бсымазар
бара бҽызлабкәабо аӡы ахәырп-хәырп ҳәа исымжәуази!
(Цицана деимҳәоит, Тариал даақәгьежьуеит.)
Ц и ц а н а . Тариал аҟарул еиҳабы дуԥхьоит. (Тариал Цицана дышлыхәаԥшуа мацара ажәак мҳәакәа дцоит.) Акомандир рыцҳа... Дкарахаӡаны дыцәоуп... Шаҟа
драҳаҭны дыцәоузеи. Ианакәзаалакгьы амца раԥхьа
иҽаҿаижьуеит. Ари уажәы дзырҿыхауа џьаҳаным
дқәаџқәаџуа дцоит... Еҳ с-Заур! Уаргьы уажәы уахьыҟоу
здырхуада? (Аматрос дҿыхоит, аха ибжьы иргаӡом.) –
Адгьыли ажәҩани асал рбжьамӡауа иҟаларгьы уара
ухырхарҭа еилыскаароуп. Сара схаҭаҵәҟьа сушьҭалоит.
(Аматрос ихы дҩаханы лызқәа днадԥшылоит, аха иаразнак ихы нықәиҵоит.) Жәахаҽнак амзи ҭоуба ансуҭоз!
Ҳаибашьра ҳалгар, ҳаибашьра ҳалгар ҳәа ихҭакны иуман.
Асценаҿы алашара маҷхоит. Цицана лхы нықәылҵоит. Дук
мырҵыкәа Самсон дааиуеит.

С а м с о н . Соуԥшәыл ҟәымшәышә, улыхәаԥшишь,
ажьаԥш­қа еиԥш дшыцәаз. (Ҭынчроуп. Анемец дахьыцәоу
ихәда бжьы гоит. Самсон ихы нықәиҵоит, анемец ибжьы
дазыӡырҩуеит. Џьаԥар анемец дихагыланы диҿаԥшуеит.)
Ааи, уара уӡхызгаз аӷба ӡааҟәрылааит. Аҳәажәеиԥш ухырхыруа. (Џьаԥар иахь.) Ари игәра умган, арҭ маҳагьақәоуп.
Ибзианы дыхьчала.
Самсон дыцәоит, асцена алашара маҷхоит.

Аԥарда

424

Аҩбатәи асахьа
Асцена шырхиац ирхиоуп. Џьаԥар ида зегьы еилаххаа ицәоуп.
Џьаԥар адәныҟа дындәылҵуеит. Ицәоу днарылаԥшуеит,
днаԥшы-ааԥшуеит. Нас анемец шьапыла дааирҿыхоит;
дыԥиртлоит, аҳәызба иирбоит.

Џ ь а ԥ а р (анемец дирҿыхоит). Абыржәы ҳаиӷьым,
Акомендант ухаҵкы.
А н е м е ц (днаԥшы-ааԥшуа). Уажәыҵәҟьа...
Џ ь а ԥ а р . Усышьҭал! Ари убома? (Аҳәызба иирбоит.
Иара дцоит.)
А н е м е ц . Шь-шь-шь! (Дҳәазоуа аҳәызбахь иҿы­
неихауеит. Аҳәызба кны аматрос иахь днеиуеит. Днаԥшааԥшуеит. Аматрос днихагыланы ахәызба илиҳәарц
аҿанааирхалак Тариал адәныҟантә дшаауа дибоит. Аматрос дицәишьыр ҳәа дшәаны ҿиҭуеит унапы уҩах ҳәа.
Дхысуеит, нас дыҩны дааихаԥаны диҳәынҷоит. Зегьы
ҿыхоит.)
Та р и а л . Уҽумырҵысын!
С а м с о н . Дсышәҭ, дсышәҭ, дысфоит абыржәыҵәҟьа!
А м а т р о с . Уажәтәи башоуп, Самсон! Уаҩҵас
шәихылаԥшыр акәын.
Та р и а л . Џьаԥар дабаҟоу?
З е г ь ы . Џьаԥар иҽкажьны дыцәазар акәхап.
А м а т р о с . Дшәыԥшаа абыржәыҵәҟьа. (Арбаӷь
ҿнаҭ­уеит.)
С а м с о н . Абзиара уҳәозар даҽа знык ҿыҭы. (Зегьы
даарылаԥшуеит, аха аӡәгьы ҿиҭӡом.) Џьаԥар дыҟаӡам,
аҩыза акомандир!
А м а т р о с (даарылаԥшны). Ари ала ақьала ааигәара
дыртәаны уидгылаз, Самсон. (Анемец днартәаны Самсон
днаидгылоит, абџьар кны. Цицанеи Тариали рахь), аӡы
иаанаго аԥша иагоит ҳәа, ашьа каҭәаны иаагаз аԥхасҭа
ҟаҵаны дҳацәцон. Аха уи ҳа ҳзы рҟәышгоуп. (Аматрос
425

имбаратәы Самсон анемец дивҵхауа далагоит, ижьы
исырцоит ҳәа. Инапала анемец иирбоит: усшьуеит, усшьуеит ҳәа. Арҭ анибалак анемец аҵәыуара далагоит.)
Самсон, ишәыҵалазеи уаҟа?
С а м с о н (диашахәҵәаӡа). Акымзарак, аҩыза акомандир, иара ибз кылырҳәҳәаны исирбоит, нас ус ҟоумҵан
акәымзар убз ҭахысҵәоит анысҳәа ҵабыргыз џьишьан
аҵәыуара далагеит.
А м а т р о с . Абасоума ишеибашьуа? Ҵабыргуп, ҩымз
рыла 18 дәыӷбеи, 10 нызқь-ҩык афашист солдаҭи ҳаԥсы
иаҳҭахьеит... Аха уи рацәаӡам...
Та р и а л . Уи рацәаӡазаргьы ҳа ҳадҵа нагӡаӡам макьана.
А м а т р о с . Ахрақәа ҳрыдырцалеит, абарон ир иманы агәашә даԥырагылоуп...
Ц и ц а н а . Абарон ир нмырҵәакәа уи агәашә
ҳазҭыҵуам.
А м а т р о с . Шаҟаҩ гәаҟуа ҳара иаҳзыԥшузеи, абарон ибахҭаҿы ҳажәлар нҵәоит...
Та р и а л . Иаарласны х-уск наҳагӡароуп...
А м а т р о с . Саԥхьа рахә уоухьеит, убриоуп саргьы
исҭаху.
Та р и а л . Раԥхьаӡа абарон игәашә ааҳартыроуп...
А м а т р о с . Игәаҟуа рхы иақәиҭаҳтәып, Санчара
акаҵәарахь насоуп ҳанцаша...
Ихәра даргәаҟуа далагоит.

Ц и ц а н а . Абыржәыҵәҟьа уқәиа, аҩыза акомандир!
А м а т р о с . Илҳәо закәызеи мшәан? Са сакәу ба
бакәу акомандир?
Ц и ц а н а . Уԥсы аиқәырхара здырҵаз сара соуп.
Аматрос днықәиоит.

426

А м а т р о с . Ишԥазури, сбықәшаҳаҭхар ауп... Макьана аԥсра сҭахым... Кавказ «аԥшәма» ҿыц Фон-Ҟлыич
иԥсы ҭанаҵы аԥсра сҭахым. Заур иҟамзаара цәгьа
иаҳԥырхагоуп.
Та р и а л . Са изласҳәазала, дышнеиуаз икәшазаап
агацәа. Иаанхаз ахызаҵә сара истәуп, – иҳәан игәы
ианааҵеик ишьҭахьҟала анемец иҽиқәыжьны дикит...
Ихы дамыхәо дыхәны дыҟан.
Цицана лҿы абнахь ирханы лыблақәа лрыцқьоит. Самсон
ифицер ижьы иирхьуеит, уи аҟаара далагоит.

С а м с о н . Уара уаазгаз аӷба ҵааҟәрылааит.
А н е м е ц . Ҳара ҳмааиргьы амла шәагон...
Та р и а л . Шәара шәмааир хәдарцәахьы ача ҳала­
гылазаарын.
С а м с о н . Шәа шәмааир сырахә саԥца «ррет-қьеоу»
ҳәа ашьха скыдзаарын.
А м а т р о с (иџьыба апапирос ааҭигоит). Уах!
А н е м е ц . Ари ҳсигаретоуп. (Иааимихуеит.)
Та р и а л (асԥычка ааҭыхны анемец ииҭоит). Уҭаҭын
амца аркы!
А н е м е ц . Данцигтәи афабрика иҭнажьыз ауп.
Асԥычка нарҳәы-аарҳәуа.

А м а т р о с . Усоуп, усоуп, шәара ҳадгьыл шәықәнаҵы
цыфа бзиак хаала ишәҿаҳҵом. Абри сеиқәаҵәҟьагьы
шәара ишәыӡахымҭоуп.
А н е м е ц . Ашьа залататоузеи, ишушьаз урхәыма?
А м а т р о с . Мап, ус акәӡам, ԥаса изшьаз африц
даҳшьит...
А н е м е ц . Уи саҳауеит, аха...
А м а т р о с . Иазхоуп, иухьӡузеи зуҳәаз?
А н е м е ц . Роберт Франс.
А м а т р о с . Удокументқәа...
427

А н е м е ц . Иԥызыжәжәеит.
А м а т р о с . Фон-Ҟлыич дудыруазар акәхап.
А н е м е ц . Абарон иаҳҭынроуп иаҳахьчо.
А м а т р о с . Шәрацәаҩума?
А н е м е ц . Ахьчара иазхаша ҳамоуп... Пан.
А м а т р о с . Бџьарс ишәымоузеи?
А н е м е ц . Иҳазхаша...
А м а т р о с . Чынс иумоузеи?
А н е м е ц . Ссолдаҭуп, пан.
А м а т р о с . Агәра згом.
А н е м е ц . Ишуҭаху.
А м а т р о с . Аакьыскьа аӡәыр дыкнашәҳахьоума?
А н е м е ц . Харада аӡәгьы дыкнаҳҳаӡом.
А м а т р о с . Харас ишәԥхьаӡозеи?
А н е м е ц . Ақәылара, ашьра, ақәнамгаҟаҵара, абрагьра...
А м а т р о с (ибжьы рӷәӷәаны). Нас уара узкнаҳамзи?
А н е м е ц . Са сшәықәымлаӡеит, иқәыло шәара шәоуп.
А м а т р о с . Умала уакәӡам, германиатәи ар зегь ҳақә­
леит, ҳгәы шымҩауаз, икнаҳатәу дарбан нас? Ишәыз­ҭада
ари ача?
Ц и ц а н а . Украинатәи чоуп;
А м а т р о с . Ишәызҭада ари асԥычка?
Та р и а л . Белоуруссиатәи афабрика астанокқәа
ижә­ӷьычыз... Ус ами?
А м а т р о с . Фон-Ҟлыич ибахҭаҿы ирацәоума игәаҟуа
ажәлар?
А н е м е ц . Харала иҭаку рацәоуп. (Ахысыбжь гауеит.)
А м а т р о с . Самсон! Иҟоу гәаҭишь, (Самсони Цицанеи
цоит.) Узлазбауала абарон ишьапқәа рышҵа урбзоит
ҳәа сыҟоуп?
А н е м е ц . Абарон исолдаҭ соуп.
А м а т р о с . Ҵарас иумоузеи?
А н е м е ц . Леипцигтәи ауниверситет салгеит.
428

А м а т р о с . Генрих Геине иҩымҭақәа урыԥхьахьоума?
А н е м е ц . Иӡбахә смаҳаӡацт... Аха мап, уи узҿу ауриа иами, акоммунист... Уи дҭакуп.
А м а т р о с (Тариал дыччоит). Некрасов иҩымҭа уаԥ­
хьа­хьоума?
А н е м е ц (ихы раҳаны дхәыцуеит, акы игәала­
шәазшәа). Ҵыԥх Москва ааигәара ҳаныҟаз аполков­
ник Фон-Трус иприказ аҿы Некрасов ихьӡгьы арбан,
исгәа­ла­шәоит Фон-Трус ус априказ дахьаԥхьоз аҟәарааҟәараҳәа деиҵасуан... Ҵабыргны аҵаагьы ыҟан, аха
убра ажәақәак аҳәон, ҳахьгылаз ҳаиҵасуан. Фон-Трус
излеиҳәаз ала, уи ашәҟәы хаир зқәым шәҟәуп, изҩызгьы
ари нахыс уаҳа имҩуа дҭаркит.
А м а т р о с . Николаи Некрасов дҭашәкит акәу?
Имашәкузеи, дпартизанзма?
А н е м е ц . Уи иҭакра са салаӡам, уи дҭазкыз Зондер
командаа роуп. (Ахысыбжь гауеит.)
А м а т р о с (Тариал иахь). Имаҟа имӷхны ақьала
дыҵашәк. (Афашист имаҟа имӷхны ахџыџ иқәырҵоит.
Аматрос амаҟа аашьҭыхны дшахәаԥшуа амаҟа ашҵаҿ
иҩу ахьӡи ажәлеи ибоит, даԥхьоит, афашист днеиуеит
ақьалахь. Тариал дишьҭоуп. Аматрос ҿиҭуеит) Карл
Вернер!
А н е м е ц (даақәгьежьуеит. Аматрос илақәа ырцәгьа­
ны днаидгылоит). Акруҳәазма, пан?
А м а т р о с . Иухьӡузеи, насгьы чынс иумоузеи?
А н е м е ц . Роберт Франс, асолдаҭ.
А м а т р о с . Афашист! Карл Вернер!
А н е м е ц (ихы ларҟәны). Иуазҳәада? Культура змоу
амц иҳәаӡом.
А м а т р о с (имаҟа аашьҭыхны даԥхьоит). Вернер
Карл, унтер офицер.
Афашист ихы лаирҟәуеит. Аматрос маҟала диҿасуеит. Асцена
иаақәлоит Самсони Цицанеи, ԥҳәыск дыркуп алымт лҿатат.

429

Ц и ц а н а . Дыжәбар дыжәдыруоу?
Та р и а л . Сан!! (Даалԥныххылоит.)
А м а т р о с . Иҟалазеи ҳан?.. (Ичабра лыҿшьуа.)
У а р ч х а н (ахџыџ дықәтәаны даарылаԥшуеит). Аарла
сыԥсы рцәызгеит... Абысҟак са сыԥсы шәара ишәыхәар­
ҭамкәа иҟазар џьара қәыцрак аҿы снатәаны саџьал
сназыԥшуан... Аха ишәасҳәахьаз здыруан... (Афашист
дангәалҭалак) дсышьҭаланы даама ари аџьныш... Избозеи мшәан, ашоура сҭоума? (Лыблақәа лнапы рыхшьыло,
нас дҩаҵҟьаны), аџьныш дсышьҭоуп, аџьныш, аџьныш.
(Апартизанцәа даарылаҵәаны), сылақәа амса рхушәоуп
ишызбо, мап... Мап... Аџьныш... Сԥацәа! Сишәымҭан!
А м а т р о с . Ҳан, акы бацәымшәан, ҳара ҳаҟоуп...
(Афашист инапы наиқәкны.) Ари дыбдыруама?..
А н е м е ц . Акымзарак сзеилымкааит... Илҳәо закәы­
зеи мшәан?
У а р ч х а н . Иузеилымкааит... Ы-ы? Ардәынагь абас
аҳәон... Шә-галабак здыруан, аха ахьшьыцба схы иа­
нықәс, издыруаз зегь схашҭит ҳәа. Усами?
А м а т р о с . Фон-Ҟлыич иаҳҭынраҿы дыббахьазма
ари?
У а р ч х а н . Ариу? Уажә дызбама? Акомендант
апарти­занцәа даныршь, иара комендантс дҟарҵеит...
Карл ҳәа акәу иарҳәоит... (Иара иахь.) Аџьныш! Иабоугеи смоҭеи сҭацеи... Дзыхурҟьазеи смоҭа? Дыԥшқамзи?
Илымашәкәызи сҭаца... Уара уакәымзи 25-нтә
сзыпҟахьаз... О-о-ҳ! Аџьныш... (Тариал иԥсы еилалоит.)
А м а т р о с . Нас бызларыцәцазеи? Заур дыббазар?
У а р ч х а н . Заури Фаризеи аҵлақәа ирыдҿаҳәалоуп...
Смоҭа дыршьит, аԥса дахаркьакьа. (Тариал дҩаҵҟьоит,
аха дныркылоит)... Абар дызшьыз! Саргьы арҭқәа анызба сдәықәлеит маӡала... Аҳҭынраҿы баагыл аус булап
рҳәеит... Сара сыҟанаҵ 15-ҩык ркит аҳәсеи ахацәеи.
Аҳҭынраҿы аусура зҭахымыз ирысны ирыпҟон, абахҭа
430

иҭарыжьуан. (Анемец иахь.) Дааг смоҭа! (Лҭаҷкәым
раҵәаны.) Смоҭа дааг сымҳәеи! Дида хаас, ауаҩы
ишьа ихьтата дзеиԥшроузеи, наҟ, наҟ! Дсышәмырбан!
(Лнапқәа рхаха.) Ари дарбан!? (Лхы раҳаны лнапқәа
рхаха лҿыналхоит.) Ҭаҭлан! Ҭаҭлан! Смоҭа! Суҭахӡами!
Нан Фариза, бзысхыччозеи, сцәыршәагоума абасҟак?!
(Даахьаҳәны.) Ари дызусҭа аиха кны исхагылоу? (Дшәаны
дыҭрысуеит.) Сԥацәа, сԥацәа! Сныжьны шәцама? Еҳ,
сԥацәа, сишәмыршьын! Аиха кны игылоу сишьуеит! Тариал дабаҟоу?! Сыҷкәын уамзи?
А м а т р о с (лмахәар аанкыланы). Сан, ара ҳаҟоуп,
баҳцәымшәан! (Дицәцарц далагоит, аха дишьҭуам.) Ҳан,
акы бацәымшәан, абар бԥацәа зегьы, ибыкәша игылоуп...
У а р ч х а н . Сԥацәа, сара сышәԥырҵуеит, аха сҳақ
мшәакәа шәымун!
Уарчхан дкаҳауеит, краамҭа ишьамхнышланы илхагылоуп.
Алахьеиқәратә мелодиа абжьы гоит.. Тариал иан лгәы ихы
ықәиҵоит.

А м а т р о с (дҩаҵҟьаны). Ҳара зегьы иҳаныз, ан
лгәыбылрала ҳзырԥхоз, ашьоуцәа ран, Уарчхан лыбаҩ
иамаҿоуп сыԥсы ҭанаҵы, аӷа ҳадгьыл дықәнаҵы, ашьаура акәымзар даҽакы занааҭс ишыҟасымҵо! (Иҩызцәагьы
ҩеибаргыланы раҳәачаԥақәа еидыкшало ҭоуба руеит.)
Та р и а л (афашист иахь). Усаԥыс! (дигоит.)
А м а т р о с . Ҳқьалақәа днарылганы џьыкаагара
дышьҭы!
Цицанеи Самсони аԥсы дыргоит. Ахысбжь гоит.

С а м с о н . Џьаҳаным уҭыԥхааит! Ари Тариал итапанча абжьоуп, аҩыза акомандир, аказы суҳәоит...
Ц и ц а н а . Саргьы акы еиԥшымкәа суҳәоит... Аҩыза
акомандир!
431

А м а т р о с . Издыруеит, издыруеит! Сгәаҵәа жәпоу
џьушьома, издыруеит ишәҭаху... Сақәшаҳаҭуп... Заур
шәызиацәажәозар бзиан... Ихы еилагазшәа иҽыҟаи­
ҵааит... Нас адырра сышәҭ.
Ц и ц а н а . Мчыбжьык ала ҳхабар убап...
С а м с о н . Сара сыхәҭаахьала, зны санхәа лбара санцозгьы абас сгәырӷьомызт, аиаша уасҳәар ами!
А м а т р о с (длеиҩеиуеит). Ашьыжь шаанӡа игылаз
ауаҩы иҽан аҽаба аҵеикит рҳәоит. Фон-Ҟлыич макьана идац имырӷәӷәаӡацт, иагьизырӷәӷәаӡом. Иара убасгьы шаҟа иласны ҳиҵалауа аҟара ҳара иаҳзеиӷьуп.
Иахьа хәлаанӡа аҿҳәара шәысҭоит... Шәҽазыҟашәҵа,
шәҽеидыжәгал. Фон-Ҟлыич иԥсҭазаара ҳара иаҳтәха­
роуп... Самсон уҿырпын ашәа аурҳәароуп... (Асцена
даақәлоит.)
Та р и а л (қьаадк икуп). Ари жәбома?.. Ҳсахьа ҭыхҩы
иҟаиҵаз? (Аматрос исахьеи ақьалақәа рсахьеи дирбоит.)
Џьаԥар ҳаиҭиит...
А м а т р о с . Арҭ удызгалада?
Та р и а л . Афашист иџьыба иҭысхит...
А м а т р о с . Заур ицәыргазар?
С а м с о н . Ус акәхап...
Та р и а л . Иаарҳәны шәахәаԥши?
А м а т р о с (даԥхьоит). Ҳаҳ, Кавказ агубернатор ҿыц
Фон-Ҟлыич! Исуҭаз азаказ насыгӡеит!.. Аҳәынаԥшьыга
рхиоуп, иудкыл. Џь... (Ақьаад шику инапы нхьышьшьуеит,
ахџыџ днықәтәоит.) Џьаԥар бзиахә, рацәа хәмариала
уԥсадгьыл уҭиит. (Дҩаҵҟьаны.) Сҩызцәа! Акьанҷ ҭаԥсоуп.
Ажәа шәымоуп!
Ц и ц а н а . Ҳажәа ҳәоуп, даҽажәак ҳамам.
С а м с о н . Ахәлара ҳазыԥшып... Еҳ, шаҟа имццак­
уазеи ҳамш!
Та р и а л . Амҩа иреиӷьу шәзыԥшыз... Ҳаргьы ҳнеи­
уеит!
432

А м а т р о с . Адыргақәа шәхашәмыршҭын: абарон иҩны даныҟоу ашьаршьаф еиқәаҵәа агәараанда
ихышәшь, аҩны даныҟам – ашкәакәа. Џьаԥарраа
рацәаӡам, ижәдыруеит, уимоу аҭаацәа бзиа рҟынгьы
агра змоу аӡәы дрылашәоит. Урҭ шәарҭам. Ҳаԥсадгьыли
ҳаӷеи еинааларц иҟаӡам. Уи моу ԥасашәа зны ҳаӷа
абахә данаҿала ахаҳәқәа хыхьынтә иқәҳауа далагеит.
Ижәбома, абри ҳазҿаԥшуа абахәгьы ҳаӷа днанашьҭрацы
агәы иҭаӡам... Абаагәара еиԥш игылоуп. Агҿаҩра
ҳагҿацаланы ашә дахьаԥырагылаз акәхап ФонҞлыичгьы дзыбадақьуа.
С а м с о н . Уи аума, аӡын асы ӷәӷәаны иаур амла иасыргап арҭ аџьнышқәа ҳәа даҳзымақаруеит.
Та р и а л . Абарон изхара ифонаҵы ҳаргьы иаҳфа­
лароуп.
Ахысыбжьқәа ааҩуа иалагоит, зегьы рҽеибырҭоит. Тариал
дыҩны дцоит.

А м а т р о с . Самсон! Уи башоуп, амш ргоит, амала
шәхышәҿы зынӡак еицашәкроуп!
Тариал асцена даақәлоит.

Та р и а л . Аҩыза акомандир! Ротак анемеццәа
ҳҟарулрҭа иақәларц иаҿуп!
А м а т р о с (ашьшьыҳәа дымццакӡакәа). Иҭабуп ҳәа
роумҳәои, иабахәа... Иахьатәи ашара ҳгәы ҿыӷьуа ҳтәан.
Абџьар шьҭыхны иҿынеихоит.

Та р и а л . Ҳҩызцәа адырра рыҭатәӡами?
А м а т р о с . Акымзарак, 30-ҩык ҳаҟоуп, ҳазхоит. 20ҩык еибашьлааит, 10-ҩык рыԥсы ршьалааит.
Та р и а л . Исаҳауеит, ухаҵкы!
Дцоит. Аматросгьы иҩызцәа иманы иҿынеихоит

Аԥарда
433

Аԥшьбатәи ақәгылара
Актәи асахьа
Фон-Ҟлыич иаҳҭынра. Аҭӡамц аҿы апартизанцәа рраион ахсаала кыдуп. Ателефон. Аҳәачаԥа кнаҳауп. Адиван аҿы Џьаԥар
дыцәоуп. Ахырхырра даҟәыҵын изшьапык ала аҵыгьра далагоит, акәыбырқәа иҟәицошәа. Дышҵыгьуа мацара дкаҳауеит.
Рацәак дышьҭамхакәа дҩаҵҟьаны аҳәачаԥа аакнихуеит,
дахьыҟоу ихашҭуеит. Иаҳәачаԥа афырфырҳәа иҟьоит.

Џ ь а ԥ а р (иҽааиқәыкны). Заур иеиԥш саргьы схы
еилагеит ҳәа сыҟоуп. Иҿҟьаса исышьҭамкәа иҟам...
Урҭ апартизанцәа... Закәытә ԥхыӡ ссирузеи избаз:
рматросыжә раԥхьа дыргыланы еидҿаҳәалазшәа...
Ишьамхнышланы Анцәа иҳәозшәа... Сара саҳәачаԥа кны
сырхагылазшәа. Ааи-ааи, џьанаҭынтә саауеит. (Дкәашоит,
ашәа иҳәоит):
Аӡыршы салҵын амца салалт,
Аҵәыршы сылҵын азҩа сылалт,
Аҩсҭаацәа са схы рцәызган
Аџьныш имцаҿ са схы назгеит.
Ҳаи-ҳаи шәыԥсындаз ҩынтә
Сара соума шәаргәында.
(Даақәгьежьны аҭӡамц данахәаԥшлак ахсаала ибоит, дацәшәоит, шьҭахьҟа дцо далагоит. Иаҳәачаԥа
имҟәыҵҩруеит.) Исыхьзеи мшәан, издыруада сыбзоурала абарон иишьҭыз ир апартизанцәа зегьы ндырҵәазар...
Усҟан акәын чын-хәҷык сыжәҩа ианықәкьакьоз. Аха ус
акәымкәа... Су! Су! Сгәы иҭашәақәозеи... Аҩсҭаа илымҳа
џьгәоуп. Мап, џьоушьҭ, абарон ир бџьар бзиала еибыҭоуп,
(иаҳәа аашьҭԥааны), мап, апап иԥа Џьаԥар аразҟы иоуроуп. (Ашьшьыҳәа дааҩналоит абарон, дааҭгылоит.
Џьаԥар абарон дибаӡом.) Сара сгәы иҭоу абаронгьы
идыруа џьишьоит... Хыхьтәи сцәа схихыр, агызмалцәа
434

сзынхоит; уи схихыр, исзынхоит амаҭцәа; апап иԥа
Џьаԥару!.. (Абарон ашьшьыҳәа днатәон еиԥш Џьаԥар
дгәеиҭоит, иаԥхьа игылоу асаркьа динарбоит. Дшәоит.
Ихы ирқьиарц далагоит. Дихәамԥшӡакәа апатҟалеира
далагоит.) Сызкәыхшоу абарон ибзоуралоуми аӡәы
сиеицәамкәа сызлаҟала... Ихьышьаргәыҵа сакәыхшоуп.
Уи иԥырхагахаша абри аҳәачаԥа дахәхароуп, уи
даныԥсыша, саргьы сыԥсыроуп. Уи дсымамкәа ԥсҭазаара
збом. (Аҳәачаԥа кны.) Сбарон, ишьҭоу абнауаа еихырссо, абас Анцәа исирбароуп. (Иаҳәа кны данаақәгьежьлак
абарон дибоит. Аласбеиԥш иҵыхәа иршо далагоит.)
Саҭоумҵан... Спатҟалеиуан, сгәы иҭаз сҿы иасырҳәон...
Абарон
(иҭысԥыҳә ырхәмаруа, дԥышәырччо,
иҽыргызмалны). Иуҳәоз саҳауан... Цәгьа бзиа субозаап,
хаир уқәлааит. (Дҩагылоит. Днаидгыланы.) Акы умҵааумԥшаа суадаҿы уахьыбарбаруаз азы усҭ! (Диҿасуеит.)
Ҩба, саҳәачаԥа амш ахьалоуго азы, (Диҿасуеит.)
Џ ь а ԥ а р . Исаҳауеит, сгәы иахәеит, ухаҵкы!
А б а р о н . Хԥа, амц саҳәаны сыр ахьымыӡӷ ахьыдургаз азы. (Диҿасуеит.)
Џ ь а ԥ а р . Абриак сгәы иахәаӡеит, ухаҵкы! (Абарон
имаҳаратәы.) Даҽазнык дысҿасыр издыруагьы схашҭыр
ҟалап.
А б а р о н (Џьаԥар иикыз аҳәа ааимԥааны). Усшьуеит,
алахәымга! (Дизыҵҟьоит, Џьаԥар астол дахагьежьуа далагоит.) Сзужьазеи сымҳәеи, алажә?
Џ ь а ԥ а р (астол аҿацә даахагыланы). Узымжьаӡеит,
сылашара! Узымжьаӡеит. Са ишуасҳәазоуп ишыҟоу...
Зегьы-зегь иреиҳау аматрос днарылаҵаны алагер зыхьчоз 30-ҩык ракәын. (Шмерке дааҩнашылоит.)
Ш м е р к е . Абарон ухаҵкы, ари аџьныш уажәгьы
иԥсы ҭоума... Сара силгоит уажәыҵәҟьа...
А б а р о н (иаҳәачаԥа астол инықәҵаны). Уаангыл
зны! (Днатәоит.) Уааишь арахь, ахәымгажә!
435

Џ ь а ԥ а р (дшәаԥырҳаԥуа). Сузыӡырҩуеит, ушьапашҵа
сакәыхшоуп!
А б а р о н . Шаҟаҩы ыҟадаз апартизанцәа?
Џ ь а ԥ а р . Аматрос дрыланы 30-ҩык.
А б а р о н . Егьырҭ абацеи нас?
Џ ь а ԥ а р . Егьырҭгьы Ԥсҳәыҟа илбааит рҳәеит.
А б а р о н (Шмерке иахь). Нас ишәыхьзеи мықәшәа­
тәыс?
Ш м е р к е (ахәыцра дшаҿыз даалҟьаны). Акымзарак ухаҵкы... Ҩышәҩык асолдаҭ сыманы срыжәлеит,
асолдаҭцәагьы алым реиԥш иқәԥон, аха 100-ҩык роуп
исыцхынҳәыз, дара урҭгьы рыбжаҩык хәуп... Аџьнышқәа
реиԥш уаҩгьы ибаӡомызт дара, аха иааҳакәыршаны
ахысра иаҿын.
А б а р о н . Иҳакәшеит ба уара? Ҳара ҳтактика даргьы
ирҵама?!
Ш м е р к е . Аиеи мшәан.
А б а р о н . Нас шәызларыцәцазеи, мчыла иԥыжәжәа­
ма ишәыкәыршаз амч?
Ш м е р к е . Мап, шьҭахьҟа ҳанаауаз аӡәгьы дҳамба­
ӡеит... Рыбжьқәа ҳаҳауан акәымзар.
Џ ь а ԥ а р . Сара исымҳәази, амц шәыржьеит, ира­
цәазшәа рхы шәдырбеит, Пан адиутант, ицәажәашьа
злазбауала…
А б а р о н . Излазбо ала акы уаԥсам Шмерке. Сфицаруп ҳәа баша убадақьуеит. Ари аччиа ииҳәо иашоуп.
(Апапирос ааҭыхны Џьаԥар ииҭоит.) Уах! Угәы аршшап.
(Џьаԥар дгәырӷьаҵәа игоит.)
Џ ь а ԥ а р . Уи сара саԥсаӡам ухаҵкы!
А б а р о н . Уаԥсахароуп, уаԥсахароуп, са саҳҭынраҿы
баша аӡәгьы акримфалароуп. Уаалаганы апартизанцәа
рахь уца, уҽырҩашьаны... Абыржәыҵәҟьа! Иуаҳау?
Џ ь а ԥ а р (ииҳәо иҿамшәо.) Сароу... Уи хазынами, аха
ргәы рҽануп цәгьала, исыҵырхыр сыкнарҳауеит. Сцәа
схыхны аџьыка ҭарԥсоит.
436

А б а р о н . Уԥсадгьыл азы уԥсыр иаҳагьы ихьӡуп.
Џ ь а ԥ а р (абарон имаҳаратәы). Аԥсра мцацәа
сацәшәоит. (Абарон иахь.) Уара узыҳәа аӡыршы салаԥа­
ларгьы «еҳ» сҳәом. (Абарон имаҳаратәы.) Аԥсадгьыл
сызҭада сара мцацәа?! Аԥсадгьыл сызҭада?..
А б а р о н . Афырхаҵа! Абзиарақәа иаҳзыҟауҵахьоу
Фиурер илымҳа инҭысшьып сыԥсымзар. (Шмерке иахь.)
Уца, ар рыԥсы ршьааит, насгьы уара иахьарнахыс комендантс уҟасҵоит... Адиутантк дысзыԥшаатәуп.
Ш м е р к е (дгәырӷьаҵәа, Абарон имаҳаратәы). Аӡәы
дымԥсыкәа аӡәы бзиа ибом.
Дцоит.

А б а р о н (Џьаԥар иахь инацәкьыс ырмақаруа).
Апартизанцәа рхыԥхьаӡара еилкаатәуп! Ирҳәо, ргәы
иҭоу зегьы еилукаароуп... Хымш усҭоит ҿҳәарас.
Џ ь а ԥ а р . Даараӡа ихазыноуп, ухаҵкы
Шмерке дааҩнашылоит.

Ш м е р к е (Абарон иахь). Иуҳәаз ҟасҵеит, ухаҵкы...
Нас арҭ иҭакны иҳамоу аччиацәа ҳхы иаҳархәар иаам­
ҭоуп уажәшьҭа. Излазбо ала уаа қьиақәоуп. Хымш ҵуеит
срызкылԥшуеижьҭеи, аха уаа қьиақәоуп.
А б а р о н . Арахь уаарыԥхь! (Шмерке дцоит.)
Џ ь а ԥ а р . Абарон ухаҵкы, сымгәа ахәыц еимна­
ҵәоит... Иҟалозар... (Астолахь дыԥшуеит.) Иахьеиԥш
амла самкыцт.
А б а р о н (иҭысԥыҳә кны). Амла сакит ба! Абольше­
викцәа рнапаҿы уаныҟаз шықәсык ала шаҟантә акруфахьазыз удинаныс?
Џ ь а ԥ а р . Уажәы исгәалашәом, ухаҵкы! Мышкала
3-нтә, 4-нтә...
А б а р о н (дҩаҵҟьаны). Ишԥа-ишԥа? (Диҿасуеит.)
Џ ь а ԥ а р . Мызкала 3-нтә, 4-нтә сҳәеит ухаҵкы.
437

А б а р о н . Уи акы иамусуп... Акәымзар мышкала
3-нтә, 4-нтә крысфон ҳәа асолдаҭцәа ироуҳәар имбунтуеи... Амалагьы рҿыҵаӡ кахәхәа илеиуеит. (Шмеркеи
«аччиацәеи» асцена иаақәлоит. Џьаԥар иахь.) Ԥсит!
Акьыбаҵаҟахь! Уааи ҳәа уасҳәаанӡа ухы сумырбан.
(Шмерке иахь.) Арахь! Арахь! Сааигәа уаарыԥхь!
Ш м е р к е . Абарон ухаҵкы, арҭ ирылоу аҟыбаҩ убар
иага угәырӷьап.
Абарон дҩагыланы дрыцклаԥшуеит, иҟамчала имырдукәа
рыбӷақәа дрысуеит.

А б а р о н . Мап, арҭ уаақьиақәоуп, хымш ҵуеит
срышьк­лаԥшуеижьҭеи... Сгәы иахәоит. («Аччиацәа» аӡәиаӡәи еиԥыҩланы ажәа рибамҭо ицәажәоит.) Шәаба­
тәиқәоу? Ишәыхьӡузеи?
Кәаџьын-Самсон. Сара Кәаџьын сыхьӡуп, аҿарпын
ашәа асырҳәоит.
Р а ԥ к а - Ц и ц а н а . Раԥка сыхьӡуп, абжьыҵар сы­
моуп, ашәа сҳәоит... Снапы ҟазоуп, цәгьа сӡахуеит...
К ә а џ ь ы н . Адалақь сымоуп, аԥаҵа ссоит.,.
Р а ԥ к а . Мыркатыллагьы ахы сырҟәыдуеит...
К ә а џ ь ы н . Трали-вали са сазҟазоуп...
Р а ԥ к а . Вали-трали снапы иакуп...
А б а р о н (дара ирмаҳаратәы). Аа-и шәара аҳәыз­ба­
қәа шәыркны схы шәықәысҵаанӡа... («Аччиацәа» рахь.)
Уи бзиами... Ари закәызеи? (Аҿырпын ааимхны иқьышә
ааигәара иадкыланы иҿыҵамкӡакәа.) До-до – о-о, до-до,
о-о, (Џьаԥар дахьтәоу акыркырҳәа аччара далагоит ибжьы рпаны. Цицанеи Самсони данырбалак иҵәылихыр
ҳәа ишәаны рызқәа иеиарханы игылоит; Џьаԥар
даҟәымҵӡакәа дыччоит.)
Ш м е р к е (Абарон иахь). Сақәиҭутәуазар аччара
даҟәысхуеит. (Абарон ихы ирҵысуеит, сақәшаҳаҭуп ҳәа.
Џьаԥар дааргыланы ипҟара далагоит. Ирпҟо ижьы аницалак акаԥара далагиот.)
438

А б а р о н . Шәыхәмаруама уара?!
Ш м е р к е (ирӷәӷәаны дисуеит, Џьаԥар дкаҳауеит).
Шаҟа ирԥшӡаны уччозеи!
А б а р о н (аччиацәа рахь). Шәгәы шәмышьҭын. Ари
дсахьаҭыхҩы бзиоуп, шаҟа дупҟо аҟара изҳауеит...
К ә а џ ь ы н . Ҵабыргуп, џьоукы-џьоукы шаҟа иупҟо
аҟара рқьаф ҭалоит, иԥсылахоит. Са сыхәҭаахьы апҟара­
ҟынӡа схы назгом.
Р а ԥ к а . Саргьы убас! (Абарон длахҿыххоит.)
К ә а џ ь ы н . Уеиҳабы игәы доумыргароуп!
Р а ԥ к а . Уеиҳабы ишьапашҵа урбзалароуп...
К ә а џ ь ы н . Уеиҳабы ибла ирцәгьар, ажәҩан уалалароуп.
Р а ԥ к а . Уеиҳабы даныцәоу уихатәаны амҵқәа
иҟәуца­ла­роуп. (Абарон дгәырӷьоит.)
А б а р о н . Шмерке, ари сзырбаз Анцәа ду иоуп... Сгәы
иахәеит. («Аччиацәа» рахь.) Ашәаҳәашьа жәдыруазар
ишәҳәеишь! (Самсон аҿарпын ашәа аирҳәоит, Цицана
ицылҳәоит. Самсон ашәа ҳәауа дкәашоит. Абарон дшанханы дизыԥшуеит.) Арҭ акәыхниахь инаганы иубо акы
рҿаҵа, (акәыхниа аӡбахә аниаҳалак Џьаԥар дҩаҵҟьоит, аха
Шмерке дицәхасуеит.) Џьаԥар! Уџьабаақәа кыр ирацәоуп.
Усҭ ига! (Астол иқәыхны ԥылгыдык наимҵаижьуеит,
Џьаԥар аласбеиԥш, иҽақәыжьны икуеит.)
Џ ь а ԥ а р . Ари сзырбаз ухаҵкы! (Абарон астол дахагыланы акрифоит. Абарон имаҳаратәы.) Издыруада
сразҟы абзиарахь ихынҳәызар... (Акрифоит.)
Абарон (даҽа кәацк Џьаԥар иахь иршәуеит). Усҭ
дырҩегьых... Шьҭа уца! Шмерке иаҳәаны уца, хымш
рыла узбароуп.
Џ ь а ԥ а р . Исаҳауеит, ухаҵкы. (Абарон имаҳаратә.)
Еҳ, минуҭ бжак иадамзаргьы устол сақәиҭындаз. (Дцоит,
ателефон абжьы гоит.)
А б а р о н . Алло! Алло! Алым ӡырҩуеит. Ишԥа?!.
Апарти­зан­цәа ба? Ишԥа? Ухы еилагама уара! Исҳәо
439

уаҳауама? Шмерке! Убз ухәлахама уара? (Итрубка
илымҳа иаадхны.) Хаир зымбаша Џьаԥар...30-ҩык роуп
иҟоу имҳәази! Шмерке! Шмерке! Аҭӡы дасуеит. (Атрубка илымҳа иадкыланы.) Шмерке, Шмерке ишәыҵалазеи
уара? Ирацәаҩума? Абар аџьашьахәы. Алло! Алло!
(Атрубка нықәҵаны.) Абар иахьаҳхацәаз! (Шмерке
дааҩна­лоит.)
Ш м е р к е . Акруҭахызма, ухаҵкы? (Иқьышә рыцқьо.)
А б а р о н . Ааит, убз уқьышә иқәшьуа аласбеиԥш,
амӡанражә!.. Џьара ҟәџьалк ухы иҭарԥаны иурбзон ҳәа
сыҟоуп... Иабаҟоу «уччиацәа»?
Ш м е р к е . Уажәыҵәҟьа саарыԥхьоит, ухаҵкы! (Дцоит.)
А б а р о н (ихы еилагазшәа дгьежьуеит.) Иабаазгои
сара асолдаҭцәа! Исцәуама! (Шмеркеи, Самсони, Цицанеи
ааҩналоит.) Абыржәыҵәҟьа «Н» ақыҭаҿы иҟоу апалициа
аиҳабы адырра иуҭароуп... Арахь исзааратәы. Аказақцәа
ратамангьы ихаҭаҵәҟьа даароуп.
Ш м е р к е . Исаҳаит ухаҵкы, сара сцару, аҽаӡәы
дсышьҭру!
А б а р о н . Уара уакәымкәа даҽаӡәы!
Ш м е р к е . Аӡәымзараӡәы дыҟаӡам ухаҵкы!
А б а р о н . Иабацеи уара, еимбӷьыжәаама?
Ш м е р к е . Ааигәа қыҭак аҿы хысрак ҟалан, уахь
ицеит ҳәа аҟарул исеиҳәеит.
А б а р о н . Абар аџьашьахәы! Сара исамҳәаӡакәа!
(Самсон инапы иқәкны.) Уара аҽақәтәашьа удыруама?
К ә а џ ь ы н (иҽырччианы). Анкьа сақәтәалон, ҳаҳ,
ухаҵкы!
А б а р о н . Шмерке, иҟоу удыруама? Ари илоу
ԥысшәарц сҭахуп! Дышьҭы! Уажәыҵәҟьа априказ зҩуеит.
Ҳамаҭәала деилаҳәа ибзианы... Абыржәыҵәҟьа! (Шмеркеи Самсони цоит. Цицана дҟәиҭӡа агҿаҩра дыгҿагылоуп.
Абарон дибаӡом.) Схы еиларымгеи... Ишԥазури уара... Арҭ
абнауаа сыхдырҵәарц иаҿуп. (Цицана данибалак.) Бара
440

аччиажәгьы ара бгылоума? (Ибжьы рыцәгьаны.) Урҭ абнауааи сареи иҳаибарбап. (Ибла ихаччо.) Уаҩҵас бааӡазар
хар бымамызт баргьы! Иара усгьы беилаҳәазар, уаҩ
игәы бақәшәар ҟалоит. (Дааиԥхьхәыцны.) Скарандашь
абазгеишь? (Аҩра далагоит.)
Р а ԥ к а - Ц и ц а н а . Сыԥшәма хара душьҭуама, ҳаҳ?
А б а р о н . Бара ибусым! Ахәылбыҽха даауеит.
Абарон аҩра далагоит, Шмеркеи Кәаџьыни ааҩналоит,
Кәаџьын немецмаҭәала деилаҳәоуп.

Ш м е р к е . Дубар дудырру, Абарон ухаҵкы...
А б а р о н . Ԥаса зны ҳаӷбақәа рҿы дызбалон аӡәы...
Кок ҳәа ишьтан. Убри дихнысшьалоит. (Дԥышәрыччоит.)
Усҭ априказ! Ихуртлар укнасҳауеит.
К ә а џ ь ы н . Саҳ, сахьушьҭуа хымԥада снаӡоит,
сыззушьҭуа иацҵаны инасыгӡоит! (Иҟамчы ишьхәа
инахҟьаны дцоит.)
А б а р о н . Иацҵаны инасыгӡоит иҳәеит, аччиажә,
акоммунист бызшәа ансаҳауа сархагоит: иацҵаны
анагӡара, аицлабра, аплан, асоциализм, сгәы хынҳәуеит!
Шмерке! Ахага иахь унеихьоума иахьа?!
Ш м е р к е . Ашьжьымҭан дызбон, аха сгәы излаанагауа ала, цас иҟаиҵоит ҳәа сыҟоуп. Ауаԥс ԥҳәыси иареи
аицәажәара иаҿын, са ианызбоз.
А б а р о н . Са санразҵаауа аӡәы ихы еилагоит, егьи
дыԥсылмыткуеит. Абыржәыҵәҟьа улыԥхь ани аԥҳәыс
еилагажә!..
Ш м е р к е . Уажәыҵәҟьа, ухаҵкы! (Иҿынеихоит.)
А б а р о н (Раԥка лахь). Беиџьыԥӡа бызгылоузеи?
Быччиажә дахьысышьҭыз бгәы иалоума?
Р а ԥ к а . Ишԥоуҳәо саҳ ду! Амала акы салакьысыр
ҳәа сшәоит, аҳҭынра атәы сыздырам, амаа сыздырам.
А б а р о н . Аҩнеилыргашьа бымдыруеи! (Лыжәҩа
инапы аақәиҵоит, Цицана дацәхасуеит.)
441

Р а ԥ к а . Избахьеит, иагьеилсыргахеит...
А б а р о н (игәы нырхауа). Астол еилыргеишь, ишыҟаб­
ҵо аабап. (Раԥка дықәгьежьуа астол еиллыргоит, Абарон дылзыԥшуеит.) Аҩныҳәсақәа исзаанагахьоу зегьы
бара брылысхит. Дук мырҵыкәа саҳкәажә дыбзаазгоит
дышныҟәыбго збап.
Р а ԥ к а . Лшьапы аӡаӡа иламырсӡакәа акәын дыш­
ныҟәызгоз, саҳкәажә, сымыш.
А б а р о н . Ба бабанӡатәиу?
Р а ԥ к а . Сара Тҟәарчалтәуп, сан даԥсыуоуп, саб дқырҭ­
уоуп, ауаԥсқәа срааӡеит, аурысцәа аҵара сдырҵеит... Аха
иахьа сыччиахеит акәымзар... Аибашьроуп изхароу.
А б а р о н . Аибашьра ба? Ауриацәеи акоммунистцәеи
рыбзшәа сыбмырҳан... Ба бзырччиаз акоммунистцәа
роуп, иббома бзеиԥшроу. Бан даҽа шьак лылоуп, баб
даҽаӡәуп. Бзакәытә милаҭу баргьы ибыздырам. Аџьынџь
бымам.
Р а ԥ к а . Аныс исымаз уажәраанӡа сыԥсадгьыл акәын,
абыс исымаз схақәиҭра акәын.
А б а р о н . Ԥсит! Аусура балага!
Шмеркеи Фаризеи ааиуеит. Шмерке Фариза длыгәҭасны
асцена дықәижьуеит. Аха лара дҩагылоит.

Ш м е р к е (Абарон иахь). Иуҳәаз насыгӡеит, ухаҵкы!
(Диашахәҵәаӡа даагылоит. Фариза Цицана данылбалак
даазыҭрысуеит, аха лҽааиқәылкуеит. Цицанагьы Фариза
лыгәхьаа лыкӡамшәа аусура далагоит.)
А б а р о н . Иахьа бқьафқәа шԥаҟоу бымҳәои?
Ф а р и з а . Схәыҷы дабажәгеи сымҳәеи, схәыҷы?..
А б а р о н . Бицәымшәан, нарцәыҟа шәеибабахп! (Фариза дгәаарц далагоит, аха Цицана лыблақәа анылбалак
лҽаанылкылоит.)
Ф а р и з а . Дахьыҟазаалак дысшәырба!.. Ои, с-Ҭаҭлан...
(Аҵәыуара далагоит.)
442

А б а р о н . Ԥсит, сымҳәеи!.. Шмерке! Ари ахагажә
ааҵра днавагаланы лыҷкәын иахь амҩа дықәҵеишь.
Исҳәаз еилукаау?
Ш м е р к е . Исаҳауеит, ухаҵкы! (Фариза лахь иҿынеи­
хоит.)
Раԥка-Цицана. Саҳ, сукәыхшоуп, зынзаҵәык уаангыл, иахьа хәашами? Амҽышанӡа ари аԥҳәыс са
саҵкьысгьы умаҵ луа дҟасҵоит... Ус ансзыҟамҵа –
ҳҩыџьагьы ҳакнаҳаны ҳшьы.
А б а р о н . (Фариза дшылҿаԥшуа мацара. Ари ахәым­
гажә дҭакны, зхы еилагаз уааиԥхьеишь. (Ицоит Раԥка
лахь.) Аус ду бхы иадыбҵеит. Ибҳәаз бзынагӡозар ҳаҭыр
бықәсҵалап, мамзар, бхы хысҵәап.
Р а ԥ к а . Иҟасҵоит анысҳәа иҟасҵоит.
А б а р о н (игәы еилашәауа). Ибзыҟамҵар абас
быхьуеит... (Икарандашь агәҭа ааԥиҵәоит, Раԥка
длыгәҭасуеит.) Ԥсит! Бықәгьежьны аус ула. (Абарон
дҟәындҟәындуа асценаҿы длеиҩеиуеит, ашәа иҳәоит ибжьы мырдукәа):
... Бом-бах... Бом-бах...
Абџьар шьҭыхны ԥхьа ҳцалап,
Уабџьар шьҭых, аԥса уҩах
Иҳаиуам ажәлар ршьа цалап...
Бом-бах... Бом-бах,
Уабџьар шьҭых, уаԥса уҩах!
(Шмеркеи Заури ааиуеит, Заур драԥца дааргоит.)
Шмер­ке. Апартизан хага даагеит, ухаҵкы!
Цицанеи Заури рылаԥшқәа анеиқәшәалак Цицана дшәоит,
дааҭрысуеит. Заургьы иҿынеихоит лалахь, аха иҽааникылоит.
Абарон зны Цицана длыхәаԥшуеит, зны Заур дихәаԥшуеит.

А б а р о н . Бзыцәшәазеи абысҟак?
Р а ԥ к а . Сабамшәои, ҳаҳ ду! Иблақәа... Иблақәа
срыцәшәоит...
443

А б а р о н (Шмерке иахь, уи аамҭазы Цицанеи Заури рыблақәа рыла еицәажәоит). Илҳәо уаҳауоу уара?
Апартизан блақәа дрыцәшәоит. (Заур иахь.) Иужәлоузеи,
иухьӡузеи?
З а у р . Амра сыжәлоуп, Амза сыхьӡуп, адгьыл ду са
саԥоуп. Сашьа ихьӡуп Сасрыҟәа, саҳәшьа илыхьӡуп
Гәында ԥшӡа. Са сиит Базырџьыҟәа ааигәара, Лаҳлар
аԥсҭаҿы са срааӡеит...
А б а р о н . Са суазҵаауеит уаҩҵас! (Ибжьы ирӷәӷәоит.)
Занааҭс иумоузеи?
З а у р . Аибашьра ҟалаанӡа ахьтәы уардын ҵаҳәаны
ахрақәа сыркыдын; (ашәа иҳәоит):
Ои-ои, ахьтәы уардын,
Ахра санықәыз исыбаргәыз;
Амза сыхьӡын, Амра сыжәлан;
Акаԥкаԥқәа са срыжәлон!
А б а р о н (Шмерке иахь). Ихы еилагаӡам умҳәази?
Ш м е р к е . Сӡырҩуеит ухаҵкы!
А б а р о н . Аӡырҩра ауп иулоу, уаҳа акгьы. Абанҭ
абахәқәагьы ӡырҩуеит. (Игәы нхоит.) Уаҳа исоуҳәозеи?
(Заур иахь.)
З а у р . Уаанӡа иуасҳәоз уажәгьы иуасҳәоит,
Уаанӡа ушызбоз уажәгьы узбоит,
Иацы маҭаԥшьшәа уара узбон,
Иахьа уҷарыхәп уӷраӡа.
А б а р о н . Иҭыԥахь дыжәга! (Дыргоит.) Иԥсы ҭаз
амҽышанӡа! (Раԥка лахь.) Ашнаԥс сзааг! Лассы, сызлахазеи мшәан? Сара схгьы еилагар ҳәа сшәоит. (Ауатка
ижәрацы дналагон еиԥш аӷьалпал быжьқәа адәныҟантә
иааҩуа иалагоит. Нас иуатка нықәыргыланы.) Ари
закәызеи? (Дҩаҵҟьаны исааҭ днахәаԥшуеит). Быччиажә­
гьы х-сааҭк рыла саауеит иҳәан, абар хә-сааҭк ҟалеит...
Анаҟа зыбжьы го закәызеи? (Дындәылҵуеит.)
444

А б ж ь ы (аматрос ибжьы). Уа мшыбзиақәа ФонҞлыич.
Р а ԥ к а (лгәы дҭыхауа). Аматрос ибжьы! Ои, Иаков
ибжьы! (Аԥенџьыр дынкылԥшуеит) Самсон, уа Самсон!
(Лнапала лҿы еихагәаны.) Диида, иԥсыша сара, Самсон
ҳәа исҳәо закәызеи! (Ҿылҭуеит.) Кәаџьын, уа Кәаџьын!
Самсон дааҩнашылоит.

С а м с о н - К ә а џ ь ы н . Соуԥашәыл! Акы бацәым­
шәан! (Ибжьы ныҵакны.) Абарон иприказ шынасыг­ӡаз
бымбаӡои? Иацҵаны инасыгӡеит. Сҩызцәа зегьы аазгеит.
Абаронгьы апалициа изааз џьшьа дгәырӷьаҵәа дыҟоуп...
Сыԥшӡа... Ашьшьыҳәа быҟаз... Амцхә бымцәажәалан...
Уаха абарон иидыруа зегьы иҳарҳәарц ҳгәы иҭоуп.
Ц и ц а н а . Нас арахь имааиӡои?
С а м с о н . Абарон искладқәа дирбарц игеит. Ҟах, саргьы сцароуп, сынхеит. (Дцоит.)
Ц и ц а н а . Оҳ, сыԥсы сгәы икылахоит... Заури сареи
ҳанбеибабо мшәан!.. Мап, исзычҳауам, исыҵырхааит
рҭахызар! (Лҿыналхоит.)... Аха мап. Издыруада Заур
изеицәоу ак ҟасҵозар... Сылашара с-Заур... Уара
Аԥсынтәыла уааӡеит, сара Қырҭтәыла сааӡеит... Аха сашьа
иаҵкыс бзиа узбоит... Уара узами ччиаҵас сҽыҟаҵаны
аҳҭынра сзыҩналаз... Уара иумаз ахақәиҭра азами...
Уразҟазами... (Самсон дааҩналоит.)
С а м с о н . Соуԥашәыл! Аӷьараҳәа бҽазыҟаҵа, уаха
ачара ҳамоуп. (Дыччоит.)
Ц и ц а н а . Узырччозеи?
С а м с о н . Сабамыччои... Аматроси Тариали ирҳәаз
баҳандаз, бшыччо быжәӡы леира иҟан.
Ц и ц а н а . Ирҳәазеи уара ?
С а м с о н . Абарони аматроси анеибадыруаз, аматрос
аказакцәа ратаман Ҟазылбақь соуп, – иҳәеит...
Ц и ц а н а (дыччоит). Тариал ииҳәазеи?
445

С а м с о н . Аԥснытәи аҭауад Таташь! – иҳәан абарон
инапы имихит Тариалгьы. Ачча сызнымкылазт арахь
сыҩт саргьы. (Дыччоит.)
Ц и ц а н а . Сишь, аӡә даауеит!
Цицана аҩныԥссара далагоит. Шмерке дааҩналоит.

Ш м е р к е . Анцәа иџьшьоуп. Ссолдаҭцәа рыԥсы дсыршьап уажәшьҭа.
Ц и ц а н а . Ишԥа уи?
Ш м е р к е . Апалициа сзааит, урҭ срыхьчалап... Аха уи
бара ибусым... (Ибжьы рӷәӷәаны.) Аԥсуа ҭауади аказақцәа
ратамани уаха исҭоуп. Урҭ абнауааи сареи иҳаибарбап...
Аматрос аџьныш ишьапала дсызкнамҳауазар ибап...
Акнаҳарҭа сырхиеит... Бықәгьежьны сымаҵ уы! (Дцоит.)
Ц и ц а н а (лыбжьы ырмаӡаны). Аматрос Иаков уара
уеиԥш иагаҩы ижьахеит.
А д ә н ы ҟ а т ә и а б ж ь ы . Раԥка! Раԥка!
Ц и ц а н а (дихыччоит). Сбарон хәыҷ иакәхап исыԥ­
хьо... (Дыҩны дцоит.) Аматроси Самсони ааҩнаххны
аицәажәара иалагоит.
А м а т р о с (иажәа ласуп). Дук мырҵыкәа, хә-ротак
ааирц иҟоуп. Урҭ рааира уазҿлымҳаз. Ишааилак адырра
суҭоит. Урҭ рыҽшашәа иаауеит. Зныказы шаҟа рота ааиуа
рхыԥхьаӡара апапирос саԥхьа иқәҵала. (Пачкак апапирос наииҭоит.) Иаҳҳәап: ҩ-ротак ааир–ҩ-папироск, хԥа
ааир – х-папироск... Еилукаау?
С а м с о н . Сыхәнацәак реиԥш еилыскааит.
А м а т р о с . Иуаҳаит нас?
С а м с о н . Ашәақь хысреиԥш, ухаҵкы!
А м а т р о с . Уажәы иҳацу аҩызцәа маҷуп...
С а м с о н . 25-ҩык роуп.
А м а т р о с . Издыруеит...
С а м с о н . Анемсаа иҟарҵозеи уажәы?
А м а т р о с . Рыԥсы дҳаршьоит...
446

С а м с о н . Ҩаха-ҩымш ҳмыцәаӡацт ҳәа ишҵәыуаз.
А матрос. Егьаурым, зынӡаскгьы иҳарцәап. Заури Фаризеи уанрыԥхьаша сара адырра усҭоит. Еилукаау?
С а м с о н . Еилыскааит! (Дцоит.)
А б а р о н (адәныҟантә). Шәааи арахь, акраҳфап.
(Дааҩналоит.) Уажәшьҭа ҳҽырҭынчны краҳфап, акраа­
жәып, ашәа ҳҳәап... Хзыцәшәода, ҳазцәыԥхашьода!
(Еишьҭагыланы иааҩналоит, «Заурбақь», Тариал, Шмерке, Самсон.) Еи, Кәаџьына! (Астол даахагылоит.) Атамани
аҭауади рымаҵ ула аӷьараҳәа. Шмерке! Са сахь, уааскьаны утәа! Уи акәмызт, сара исҭаху, Кавказ иаарласны агароуп! Наҟ-наҟтәи рацәак ибаргәым... Фиурер излеиҳәаз
ала, Кавказ анаагалак, нас амшын ҿықәк аҟны анхара
ҿыц ҟасҵон... Аха... (Ауатка ижәуеит.) Макьана ҳусқәа
ласхом. Иҟалалакгьы ари аӡынрала Кавказгьы ҳалгароуп.
Та р и а л (аҵәца аақәхны). Ҳус ҳзышьҭоу ҳақәҿиааит,
аринахысгьы! (Ижәуеит, Цицана аҩы лнаҳауеит. Самсон
иаҳәачаԥа ахы кны дгылоуп.)
А м а т р о с . Ҳамҩа иаԥгыло ауаҩы Кавказ ашьхақәа
рышәшьыраҿы ԥсырҭас иауааит. (Ижәуеит.)
А б а р о н . Ишәҳәаз адоуҳа иқәшәааит!
Ш м е р к е . Амин! (Дыццакы-ццакуа акрифоит.)
А б а р о н . Аҳы, уи сгәы иахәоит... Аҟарулцәа гәаҭатәуп.
А м а т р о с (Самсон иахь). Ундәылҵишь, аҟарулцәа
ирыԥсҭазаашьоу гәоуҭап. Абахҭа ашәгьы рӷәӷәаны иарку
иаркыму гәоуҭап.
С а м с о н . Имариаӡоуп уи! Уажәыҵәҟьа! (Дцоит.)
А б а р о н (аҩы илсуеит). Агәаҽанызаара аҭахуп... Са
санхәыҷыз аахыс исымоу агәаҽанызаароуп.
Ш м е р к е (имгәацәа кны). Амцхә сфацәеит, исзыҳа­
лал­хааит. (Аматрос иахь.) Ҵабыргуп абнауаа ҭаха ҳарҭом,
ҳакәша-мыкәша зехьынџьара инеихьеит...
А б а р о н . Аха сашҭаҟны имааицт, иагьзнеиӡом. Амала ус имлашьуа ҳааигәара инеилоит...
Ш м е р к е . Аԥхасҭагьы ҳарҭахьеит ирацәаны.
447

А б а р о н . Урҭ рҵыхәала ҳсолдаҭцәагьы есуаха хәҩык
анрыгымхауа ыҟаӡам.
Ш м е р к е . Ҟарулк днаургылар, сааҭк ашьҭахь дуба­
ӡом.
А б а р о н . Ари сбахҭа иҭакугьы урҭ дреиуоуп...
Ҳсолдаҭцәа зықәиршәазеи уҳәаруазеи?!
Ш м е р к е . Ҩынҩажәи жәабаҩык икәшеит, иԥсы шҭоу
даагоит ҳәа. Жәохәҩык роуп иара иҟынӡа инеиз, егьырҭ
иҟәаҟәеит.
А б а р о н . Уи азоуп уажәы амҽышазы ажәлар реизгара сгәы изҭоу...
А м а т р о с . Уи шԥа ?
А б а р о н . Идсырҟаҵаз акнаҳарҭа ҿыц умбаӡаци?
А м а т р о с . Уи збеит, даараӡа ицқьаны иҟоуҵеит. Абнауаа ракәым, хар змам ауаҩдугьы даҿыҵашәар дашьҭуам.
(Абарон дыччоит, аматрос ииҳәаз еиликаазшәа, абарон
аҵәца ииҭоит.)
А б а р о н . Амала иага ихҭысхындазгьы уаҩҵас ажәак
сзимырҳәеит. Уажәы агәра злазгаз ала, ихы еилагазаап.
А м а т р о с . Ихы еилагаргьы ҟалоит...
Та р и а л (абарон иахь). Уԥсы еиларҵаҵәҟьеит ҳәа
сыҟоуп, угәы ԥыржәазар ҟалап?
Ш м е р к е . Егьаурым, сгәы ԥызжәаз иами ашәақь
ԥынҵа иахаркьакьа ашҭа исыма сҭаз... (Тариал дааҭрыс­
уеит.)
А б а р о н . Иан аҭакәажәгьы сылбацыԥхьаӡа сыҷкәын,
сыҷкәын дсышәҭ ҳәа аҳәҳәара далагоит.
А м а т р о с . Нас шәыззыԥшузеи?
А б а р о н . Саргьы хаз политикак сымоуп. Есымҽыша
ажәлар рацәаны еизалоит, акраархәоит акрырҭиуеит...
Ирацәаны ианааизалак аамҭазы хәҩык раҟара кнаҳаны
исшьырц сгәы иҭоуп...
Та р и а л (игәы шихьыз аҟара уаҩы идыруеит. Аха
иҽааникылоит.) Уи збауа ажәларгьы цәгьарак аринахысгьы ргәы иҭарымкларц?
448

А б а р о н . Абас, абас!
А м а т р о с . Уи хшыҩ дула иуӡбеит...
А б а р о н . Исцәагозеи, икнаҳазааит еидыҽырбало,
икәаталеиуа... (Шмерке акрыфо аҩы ижәуеит.)
Ш м е р к е . Са скомендантуп... Аха изхәарҭоузеи...
Хымш рыла х-ҩык акомендантцәа рышьхьеит... Аҟәыдыр­
ԥаҩ изласеиҳәаз ала хҩык анԥслак аԥшьбатәи адунеи
дақәлахоит... Аха сеидроу... Сыԥшлап.
Цицана адәныҟа дыԥшуеит. Самсон дааҩналоит.

С а м с о н . Атаман, ухаҵкы, шәарҭак ыҟаӡам. Асолдаҭ­
цәа иузаарышьҭит. (Хә-папироск астол иқәиҵоит.)
А м а т р о с . Иҭабуп, ҭаҭында сыҟан... Абахҭа ааигәара
уҟазма?
С а м с о н . Сыҟан, насгьы хаҵаки ԥҳәыски арахь иааир рҭахуп, иаадыруа зегьы ҳҳәоит рҳәеит.
А м а т р о с . Иааиааит нас арахь... Зегьы рҳәозар...
(Аӷьалпал бжьқәа гоит.)
А б а р о н . Атаман ухаҵкы, уажәшьҭа акәашара, аччара, ахәмарра ҟаҳҵап. Ахагацәа ҳрыхьӡахп... Урҭ са
снапаҿы иҟоуп. Кәаџьын уабаҟоу? Иарҳәа упипи!
А м а т р о с . Аиашаҵәҟьа уҳәеит, ҳахәмарп, ҳаччап.
(Самсон иҿырпын ашәа аирҳәоит. Егьырҭ аинҟьара иалагоит. Цицана дкәашоит. Акәашара иаҟәыҵуеит. Самсон
ашәа иҳәоит.)
С а м с о н . Чари-чари, чари рама,
Ацәгьа зузгьы дыҭахароуп.
Чари зҳәаша ҳара ҳами,
Аиаша дырны ҳара иҟаҳҵароуп.
Арахә срыцны ашьха скыдын,
Нас сшәарыцуан сыблаҟьо.
Ҵыси ҳәыҳәи рыбла ҭысхуан,
Ашәарахқәагьы сыршәахьан.

449

С а м с о н и Ц и ц а н е и . Амра ԥхахуеит илаша,
Абзиабарагь нацгылоит.
Иахьа икаҳҭәо ҳара ҳшьа
Абзазара бзиахә иацлоит.
А б а р о н . Сгәы ҿыхауа салагеит... (Дзазо дгылоит.)
А м а т р о с . Умшәан, Кавказ ашьхақәа угәы дырҿы­
хара иҟоуп.
А б а р о н . Аҟармаҵысқәа ашәа рҳәоит рҳәеит...
А м а т р о с . Иаҳаракгьы уара уанкнаҳау ауп аҵар
ашәа анырҳәо...
А б а р о н . Изакәытә џьанаҭ гәҭлыхузеи исгәалаур­
шәаз... Ҩ-ҵлак рыбжьара асетка бжьданы саныгьалауа
атәы ами уаргьы узҿу?
А м а т р о с . Уи ауп, аа.
А б а р о н . Урҭқәа збарц макьана акыр сыгуп.
Акаҵәарала Аԥсныҟа инеиуаз ҳаргьы мчымхарак
ҳақәшәеит рҳәеит... Еҳ, макьана иласхом сусқәа...
А м а т р о с . Ирықәшәазеи мшәан имаҷӡамызтеи?
А б а р о н . Аха егьаурым! (Ирмаӡаны.) Ари ажәохәымш
рыла атамантә дивизиа Италиантәи иаауеит...
А м а т р о с . Аиаша?!. Ишԥа уи?!.
А б а р о н . Ара зегьы ҳара ҳауп... (Самсони Цицанеи
рахь.) Знызаҵәык шәындәылҵишь. (Индәылҵуеит.)
А м а т р о с . Нас, нас?
А б а р о н . Абар, Фиурер иприказ! (Идирбоит.) Ари
амзкала адивизиа ҿыҵ насышьҭуеит, Венециантәи
ади­визиа... Уиак мацароума? Уӡырҩла, атаман, убри
анаҩсгьы Франко иааишьҭыз адивизиақәа...
А м а т р о с . Уи шԥа?! Франко деибашьӡом рымҳәази?!.
Абарон. Адипломатиаҿ дҭынчуп, аха ҳара дҳацх­
раауеит... Абар, урҭгьы абарҭ аҩымчыбжьак рыла иааироуп. (Шмерке дындәылҵуеит.) Нас ишԥа... Саргьы дук
мырҵыкәа Краснодарҟа сцоит...
А м а т р о с . Ухатә ус азакәхап...
450

А б а р о н . Мап! Ар исымоу сызхом... Адивизиақәа
анааилак ҩба-хԥа баталион рымысхырц.
А м а т р о с . Краснодар аума реизшарҭа? Саргьы
срыҳәароуп...
А б а р о н . Уаҟоуп, ааи. (Заурбақьи Тариали рыблақәа
еибадырбоит.) Шәааи уажәшьҭа! (Цицанеи Самсони ааиуеит.)
А м а т р о с (Самсон иахь). Арахь иааирц зҭахыз
уаарыԥхь!
Самсон дцоит.

Ш м е р к е (дааҩнашылоит). Агазеҭ ҿыц соуит!
А б а р о н . Иааг арахь! (Даԥхьоит.) «Апартизанцәа
рҭархара!» Абар сара изҩыз астатиа. (Даԥхьоит.) Кавказ ахьчара иаҿыз апартизанцәа аӡә даанмыжькәа
инырҵәоуп, реиҳабы дыкнасҳаит... Ишԥа мшәан? Ари са
ишызҩыз акәымкәа даҽакала ирҩит...
Та р и а л . Уара ишԥоуҩыз?
А б а р о н . Сара изҩит «Дук мырҵыкәа апартизанцәа
рнырҵәаразы срықәлоит» ҳәа.
А м а т р о с . Арҭ икнаҳаугьы дара рами, ибзианы
иҟауҵеит. Зегьы акоуп... Усгьы иншәырҵәоит. Рсахьа
ҭызхыда?
А б а р о н . Заказуп, абар иҭызхызгьы (Џьаԥар дахькажьу дирбоит. Фариза абарон диҿасуеит. Раҳәақәа
ҭырхуеит. Еилагьежьуеит. Шмеркеи Тариали шеисуа
Шмерке дкаҳауеит. Џьаԥар дыҩырц далагоит, аха дыркуеит.)
А м а т р о с . Уаҵәы мҽышоуп абарон!
Та р и а л . Акәты ашьыга ашьапхыц иҵнахуеит...
А м а т р о с . Ажәлар рацәаҩны реизара уазыԥшын
ҳәа сыҟоуп, ухаҵкы, Абарон. Аҟармаҵарақәа рашәа
ушеилаҳауаз. Ари акнаҳарҭа ҟазҵада зуҳәа?
451

А б а р о н . Џьаԥар иоуп, Џьаԥар!
Џ ь а ԥ а р . Ыы, иҟаҵа ҳәа сазҳәаз, уара уами?
А б а р о н . Шмерке иакәын...
Џ ь а ԥ а р . Аиашаҵәҟьа, Шмерке иакәын...
А м а т р о с (ибжьы рдуны). Ҿышәымҭын, зегь ԥсык
еицышәхоуп, шәарҭ амаҭ еиқәаҵәақәа!
(Абарон иуааи иареи рҳәынҷоит.)
Аԥарда

САҬБЕИ

Ԥшь-қәгыларак змоу апиеса
ИАЛОУ:
А л г ь е р и – ҭаҳмада шкәакәак, цәажәаҩык, егьараан дубаргьы лабашьак икуп. Икәымжәи икабеи
ааишәихшам, иҟама ӷьазӷьазуа иҟәнуп.
У а р ч х а н – Алгьери иԥҳәыс лоуп. Ԥҳәыс ҵаруп,
дышҭакәажәугьы аҿаԥыц лҿоуп, ԥҳәыс аукы, ԥшӡакы,
лхы лҿы шьал еиқәаҵәала иҭаҳәҳәоуп.
С а ҭ б е и , урҭ рыҷкәын, аԥсуа маҭәала деилаҳәоуп,
аҵара имоуп, уахьихәаԥшуа имч иланы, дыӷәӷәаӡа
дыҟоуп. Данцәажәо иажәа кьаҿуп, ииҳәо цқьоуп, еилгоуп.
Ш ь м а ф . Алгьери дигәылоуп, дынхаҩуп.
С е л ы м х а н . Шьмаф диԥҳауп, Саҭбеи дҳәаны
дизтәоуп.
Џ ь а ԥ а р , ақыҭантәи акулак диԥоуп, аӡлагарақәа
дреиҳабуп.
М а д а к ь а , агәыларатәи ԥхәызбоуп, Селымхани
Саҭбеи рус аицаҟьара дашьҭоуп, Џьаԥар дивасҳакьуеит,
аха уигьы диҭахым. Цәгьаҳәаҩуп.
В а н о , дқырҭуоуп, Саҭбеи диҩызоуп, аҵара имоуп,
дкоммуниступ.
А р з а ҟ а н , шәпакы, аукы, кәымжәы маҭәала
деилаҳәоуп, данцәажәо иажәа аӡәгьы агәра игаӡом ауаа
рыбла дхыԥшылар иҭахӡам.
Х а м б а , гәыԥк ар (ҽыла, ҽадала иҟаз) дреиҳабуп.
Ҳ а с а н А ч б а , уаҩы кьаҿк, гызмалк, ажәа ԥшӡақәа
ҳәаны, ауаҩы дхысхуеит ҳәа иаҿу аӡәы иоуп.
Ш ь а р д ы н , нхаҩуп, хәмарҩык, ччаҩык, иԥаҵа
азҿацәк кьаҿуп, егьи аууп.
453

Қ а м ч а , нхаҩуп, ҟуҵәыуаҩык иоуп, дкаҷбеиуп,
ҷапырхәак азыҳәан ауаҩы дызҭиуа аӡәы иоуп.
Д а м е и , ҷкәына қәыԥшуп, жәибжь шықәса ихыҵуеит,
Шьмаф диԥоуп.
М и қ е л а , уаҩы аԥшьык, иԥаҵеи ижакьеи
узеиҩымдыраауа дыҟоуп, деиҵалахьеит, дыҷкәыноуп,
анцәа дхазҵо уаҩуп. Егьараан дубаргьы аныха
дамҵагыланы, илахь-иџьымшь иӡатәуеит.
А п а п , уаҩы ҵарык иоуп, аҩыжәра бзиа ибоит.
А ҟ а р у л , аԥсуа ҷкәыноуп,
Анхацәа ԥыҭҩык.
А р р е и ҳ а б ы , дменшевикуп.
Аԥҳәыс баандаҩы.
Ԥыҭҩык афицарцәеи асолдаҭцәеи.
Абахҭа амаҵуцәа.

Актәи ақәгылара
Актәи асахьа

Аҟәаԥаҿаԥа иаҿганы илбаагоу амҩахәасҭа ахы нагоуп
ӡыхьк аҿы. Аҵлақәа рацәаны аӡыхь акәша-мыкәша игылоуп. Ахәларахь инеихьеит. Аӡыхь акәша-мыкәша аҟәардәқәа
гылоуп. Ԥҳалк кны, амҩа даҿаланы длеиуеит Селымхан.
Лныҟәашәа еицакуп, ҵаҟа дышьҭаԥшуеит, акы дшазхәыцуа
уаҩы ибаратәы иҟоуп. «Бзиа избоит аԥсуа ԥацха» амотив ала
амузыка бжьы гоит. Селымхан аӡыхь дынхықәтәаланы амузыка ашәа ацҳәара далагоит.

Селымхан
еиқәҵа).

(лхы-лҿы лнапы аҵыргәаны, лылахь

...Бзиа избоит аԥсуа ԥацха,
Р-е-ро, уа-ри-ра, о-о-и!
Ӷәы зыдгалам, ҟауар зқәым,
Р-е-ро, уа-ри-ра, о-о-и!
Зышыш даҟьа ҵәҩанда иҩагоу,
Р-е-ро,. уа-ри-ра, о-о-и!
454

Аблеиқәара са дзыҩнызбааз,
Р-е-ро, уа-ри-ра, о-о-и!
Бзиа избоит аԥсуа ԥацха,
Р-е-ро, уа-ри-ра, о-о-и!
Ажәақәа мҳәаӡакәа, лыбжьы ааргәаҩаны, амузыка ашәа
ацылҳәо далагоит. Дук мырҵыкәа, аԥҳал лыманы амарда
днаҿалоит Мадакь а. Уи дышнеиуа Селымхан дыштәоу
анылбалак, «Саҭбеи дизыԥшызар ҟалап» ҳәа лгәы иаанагоит.
Иҟарҵо збап ҳәа лҽылҵәахуеит.

М а д а к ь а . Сырзыԥшлапишь абрантәи.
С е л ы м х а н (днаԥшы-ааԥшуа). Ари дсеижьама,
мшәан, иҟаиҵозеи, аӡыхьаҿы сырԥшны симоуп.
Дҩагыланы днаԥшы-ааԥшуеит, уаҩы данылымбалак лыԥҳал
аӡы нҭаҭәаны иҩышьҭылхуеит. Уи аамҭазы Саҭбеи даалыдыххыланы лыԥҳал аалымиԥаауеит. Акәыкәуҳәа дыҳәҳәоит, нас
Саҭбеи шиакәу анылбалак дааԥышәырччоит.

С а ҭ б е и (Селымхан лыжәҩақәа кны). Даҽа аԥсык
смааиргьы, аџьашьахә...
С е л ы м х а н . Цасҳәа иҟауҵаз џьысшьеит... Аха...
С а ҭ б е и . Зныкыр цасҳәа сныҟәахьазма?!
С е л ы м х а н . Иалыздыраауазеи, амашәыр аҳампал
иалоуп рҳәахьеит...
С а ҭ б е и . Уи зҳәаз, аҳампал анихәлахоуп ус аниҳәа.
Селымхан, избасҳәазаалакгьы, уаҵәы аҽырыҩрахь бымнеин.
С е л ы м х а н . Избан? Уара умцаӡои?
С а ҭ б е и . Издыруада, сымцаргьы ҟалап, сусқәа аԥра
иаҩызоуп – инаҳәы-ааҳәуеит.
С е л ы м х а н . Ҵабыргны иуҳәома? Сымцаӡаҵәҟьои?
С а ҭ б е и . Избасҳәазаалакгьы...
С е л ы м х а н . Уара ишуҭаху...
С а ҭ б е и . Селымхан, жәохә мшы заҵәык роуп ибжьоу.... Бгәыбҽаныз... (Акы, ҩба, хԥа ҳәа жәохә рҟынӡа
инацәақәа харҟәало иԥхьаӡоит.) Макьана акыр набжьоуп.
455

С е л ы м х а н (лгәы дҭахәыцуа). Џьаԥар сицәшәоит.
Саҭбеи, издыруада уашьҭан рыцҳарак...
С а ҭ б е и (ибжьы рӷәӷәаны). Селымхан! (Ибжьы
аармаҷны.) Бара бышнеи-шнеиуа агара илоу ахәыҷқәа­
гьы брыцәшәо балагоит.
С е л ы м х а н . Сара схы сацәшәом, Саҭбеи. (Аҩыџьагьы
ҿымҭӡакәа игыланы еиҿаԥшуеит. Мадакьа лхы дҩаханы
дкылыԥшуеит, иҟарҵо збап ҳәа. Нас ирҳәақәо лаҳарц,
дҳәазаны ааигәа дрызнеиуеит.)
С а ҭ б е и . Бара санбызхәыцуа, Селымхан, аԥсра
адунеи иқәуп ҳәагьы сыҟаӡам. Исидор Рамишьвили
иџьандармцәа сытҟәаны саныргозгьы, сҿаԥхаҿаччон,
саԥхьа бгылазшәа бызбон.
С е л ы м х а н . Усҟан сара слаӷырӡырқәақәо агәараб­
жьара сыбжьан...
С а ҭ б е и . Аҳаҳаи, акы бацәымшәан... Селымхан, амра
гылахуеит ижжаӡа дырҩагьых (амрагыларахь инапқәа
рхханы), амра гыларц иҟоуп, абан, ашәаԥшь ахьҩеиуа
иҟаԥшьӡа! Аԥҭа еиқәарақәа зынӡаск ирымҵәахӡеит
уи, амшынгьы иахәламбгаӡеит... Абан! Абан, иббома,
ашәаԥшь ахьҩеиуа иҟаԥшьшьӡа?! (Ашәаҳәара далагоит,
Селымхан амрагыларахь дыԥшуеит.)
Амра шаша ҳа иҳазгылоит,
Аԥҭа еиқәарақәа цҟьауа,
Ҳазну амҩаҿ инаҳԥылоит,
Алашара ҳарбауа.
(Еицырҳәоит.)
Арԥыс хаҵа, учча-хәмаруа,
Узбалароуп есқьынгьы,
Аиаша мҩазго, аиаша дақәшәоит,
Дгьыли жәҩани ара ишаҳаҭуп.
(Еицырҳәоит.)
Шәнеила, шәнеила, аҿар хацәа,
Амра игыло шәа ишәҿаҷҷап,
456

Иахьа игыланы иҿарҳасуа,
Уаха дзыцәом дыԥхаӡа.
С е л ы м х а н . Закәызеи абнаҟа аҿҿа-ҿҿаҳәа зыбжьы го? (Мадакьа дҿаԥхаҿаччо дтәаны дӡырҩуеит.)
С а ҭ б е и . Ари абна дуӡӡа иага гыгшәыг ылоуп.
Аԥхьашәа, абнаҟа сшааиуаз, қәыџьмак аасҿаҳан, ахысха
самраӡакәа исыцәцеит.
Мадакьа дшәаны дҩаҵҟьоит, днаԥшы-ааԥшуеит, дшәаԥыр­
ҳаԥуа деиҭанатәоит. Харантәк аӡәы ишәышәбжьы ааҩуеит.
Саҭбеи аҟәардәқәа руак днықәтәоит. Селымхан лыԥҳал
днахагылоит. Шьардын дшәышәуа даацәырҵуеит, иԥаҵа
аҿацә кьаҿуп, иблуз аԥхьа лаҟәуп, ашьҭахь ҳаракуп, шахак
имӷоуп. Саҭбеии Селымхани ангәеиҭалак, иԥаҵа аҿацәқәа
дларыха-ҩарыхоит, дара рахь днеиуеит.

Ш ь а р д ы н . Алеи абгеи ирымҭахәхааит, иабацеи
уҳәарауазеи, уаҵәы исырхәмарып ҳәа сгәы иҭан.
С а ҭ б е и (даагыланы). Уҽыз хәыҷы бзианы иазыҟаум­
ҵакәа уҟам, Шьардын.
Ш ь а р д ы н . Уара алаф уҳәоит, аф уст, изакәытә
ҽазыҟаҵароузеи, жәохә мыш ҵуеит исымбеижьҭеи,
амгәа асаара инаӡоит.
С а ҭ б е и . Абанҭ идумырбан, абанҭ... Ифҩышәо
идәықәуп... Ирымԥыхьашәар...
С е л ы м х а н . Жәахагьы хҩык аменшевикцәа Ҳасан
Ачба дрыцны иаакылсын, иаарбоз аҽқәа рыманы ицеит.
Ш ь а р д ы н . Саргьы избеит ианыргоз, аха ари
ақыҭаҿы уаҳа шәцәаагом ҳәа ҳарҳәеит.
С а ҭ б е и . Ари Ҳасан ииҭахузеи?! Аменшевикцәа
ҳақәлаанӡа, ахәша даҩызан, уажәы...
Ш ь а р д ы н . Уажәы, аӡлагара ҳәынаԥ еиԥш, дым­
кәараҵеи, дадхеит. Ари аҽырыҩра зыҟарҵозеи зугәахә­
уа? Аҽқәа рыбаҩ гәарҭоит, нас...
С а ҭ б е и . Убри ҟарҵароуп саргьы исҭаху, Ажәлар
ргәы ԥҵәеит, ирзычҳауам.
С е л ы м х а н . Нас иҟауҵашаз?! Унацәкьыс ала абаа
уагәҭасуазма?!
457

Ш ь а р д ы н . Абаа уагәҭамсӡакәа ахала ианеила­
ҳауагьы ыҟоуп. (Шьардын дшьацәхныслауа иҿынеихоит,
дшәышәуа.)
С е л ы м х а н . Исҳәо уаҳауама, Саҭбеи, сыхәда
ааԥумҟакәа, уаҵәы усышьҭуам аҽырыҩрахь. Уаҵәы уахь
уанца, нас акымзаракгьы...
С а ҭ б е и . Џьаргьы сцаӡом, Селымхан, сасык дысзаараны дыҟоуп...
С е л ы м х а н . Вано иакәхап, убригьы игәра зго
џьушьома. Угәы иҭоу уҿы иарҳәаны, нас уцәгьа зҳәашагьы
дубап...
С а ҭ б е и . Ибҳәо сақәшаҳаҭуп, Селымхан, аха аҩы
ахкы мбакәа аҳаԥшьа иҭазҭәо дыббахьоума. Ақырҭцәа
зегьы меншевикцәаӡам, ҳара иҳаӷоу абраҟа иааины
ҳабӷа иқәтәаз роуп. Ақырҭуа жәлари ҳареи наџьантә
аахысгьы бзиа ҳаибабон... (Мадакьа дааскьаны аӡырҩра
далагоит.)
С е л ы м х а н . Ихы дацәшәозар, аӡәы дудимбалааит
акәымзар, ацәгьа рҳәоит. Ауаа рыбз рҿыҵхьеит. (Мадакьа дахьгылоу лхы лырмақаруа далагоит.)
С а ҭ б е и . Вано игәы иҭоу макьана ирыздырӡом, уи
азоуп иаргьы дымшәаӡакәа дызныҟәо.
С е л ы м х а н . Уаҵәы аҩны уҟалоит нас, Саҭбеи?
Џьаргьы уцаӡом?
С а ҭ б е и . Вано уаха даауеит Қарҭынтәи, издыруада
иара абраҟа ҳаизаргьы. Ажәабжь ҳзааигоит.
С е л ы м х а н . Диида, ишԥасцәыхәлеи, аҩныҟа уца
уаргьы. (Саҭбеи аԥҳал аашьҭыхны иҿынеихоит, Селымхан уи днаишьҭалоит. Амыркыџьқәа лылыҟәшәо, лыԥҳал
лыманы абнара даалҵуеит Мадакьа).
М а д а к ь а . Амыркаџьы садмыргеи... Шәлымҳақәа
саркьада ижәбараҳа шәеибасырбарым! (Хыма-ԥсы­
ма аӡы аатаны, дыҩуа анаара днаҿалоит.) Џьаԥар
дшәықәмақархьеит, уи дыԥсӡамзар, ихаҵара шәирбап...
Дцоит. Ԥыҭрак асцена ҭацәуп. Амузыка абжьы гоит. Саҭбеи
амҩахәасҭала амарда днаҿысын аӡыхьахь днеиуеит, инапы
ӡәӡәауа дышгылоу Шьардын даацәырҵуеит.

458

Ш ь а р д ы н . Иҟоузеи, иуаҳауазеи, Саҭбеи? Ҳанбеи­
зыжәго?
С а ҭ б е и . Убри азы снауацәажәап ҳәа акәын. Алгьери Аҟәаҟа дыҟоуп, аизарахь ҳәа дцеит. Иахьа шьжьымҭан
аҩны дҟаларц акәын, дынзырхаз сыздыруам, уахазы
дышԥамаари... Абраҟа ҳаизап ҳәа еибаҳҳәеит... Аҵхгьы
лашоуп.
Ш ь а р д ы н . Ак сҳәашан, Саҭбеи, уара абарҭ уаа гәар­
ҭак ыҟоуп... Ҳара, рыцҳақәа, иҳалшап зышәгәахәуазеи?
С а ҭ б е и . Ас ахьԥоуҳәои, Шьардын, ҳара аҩыза
дҳамамзар, нас дызмада! Даӷьсҭанаа ҳара иҳадгылозар,
ачачанцәа реиҳабы Асланбақь Шарипов ир драԥгыланы
зымҩак ҳҟәикуазар... Даҽа ԥыҭрак ашьҭахь Ар Ҟаԥшь
ара иубара уҟоуп, нас уара иузымдырӡои Ленин ҳара
дышҳадгыло?
Ш ь а р д ы н . Ных, џьоушьҭ! Ани зыӡбахә рҳәо иоума
узҿу? Уи дҳадгылозар, егьырҭ еиқәуԥхьаӡақәаз рыгә­
хьаагьы скым... Уаҩы ӷәӷәак иоуп, рҳәоит. (Саҭбеи ибла
ҭраа Шьардын дихәаԥшуеит.) Ҳзықәшәазеи, уххь згеит.
Иҟоу-ину ҳәа акы здыруа сыҟам.
С а ҭ б е и . Иҟоу-ину убахра уҟоуп, Шьардын, уаха
ҵхыбжьон уаргьы уҳаниароуп.
Ш ь а р д ы н . Саҭбеи, абри ҳазҿу ҳабакылнагои
зугәахәуа? (Дацәыԥхашьашәа.) Уажәшьҭа схәыҷӡам саргьы, сара исҩызоу аӡәы... ҭакәажәызаргьы, аӡәы саалыхар ҳәа акәын...
С а ҭ б е и (дыччоит). Нас, нас, Шьардын, уззыԥшузеи...
Акы деиԥшшәа дыҟоума лара?
Ш ь а р д ы н . Дзеиԥшрахузеи, уаргьы дудыруеит, аф
усааит... Абни, аладахьтәи ҳҟәыдырԥаҩ лыԥҳа лоуп. Заманак лакәушәа збоит сахьлыхәаԥшуа. (Ԥыҭрак дхәыцуа
дгылоуп.) Аха изхәарҭагәышьоузеи, ҳаамҭа зеиԥшрахаз
убоит. Ԥҳәыс дааугозар, ушхаҵоу дырны адәы уқәзароуп,
арҭ ауаа рҿы ахаҵара акәым, ауаҩхараҵәҟьагьы азин
ҳамам...
С а ҭ б е и (ихы ырмақаруа). Иуҳәаз ахәшеиԥш сгәы
иахәеит, Шьардын. Убас аамҭак ҟалахра иҟоуп, аԥҳәыс­
459

аагарагьы ҳацәымшәауа, ахшара рзыҳәангьы ҳгәы
дуны... Иҟаҳҵо ҳԥылауа, иаҳҳәо пату ақәны, урҭқәа
ҟаларц рацәак бжьам, иуасҳәоит, Шьардын, ихаҵаны иумаз.
Ш ь а р д ы н . Уи хьӡыс иамоузеи, дад?
С а ҭ б е и . Ареволиуциа!
Ш ь а р д ы н . Иаԥшшәахәузеи?
С а ҭ б е и . Иҟаԥшьуп.
Ш ь а р д ы н . Ак уасҳәашан, дад... (Инапқәа ицырхырааны, акы иҳәарц далагоит, аха изҳәом, нас изнапык иганахь имҩанҵаны даақәыԥсычҳауеит.) Уи егьоурым, уаха еилыскаап. (Реиҳа иауз иԥаҵа аҿацә длаханы
иҟаҟауа, дхьаԥшкәаԥшуа иҿынеихоит. Саҭбеи дгыланы
дизыԥшуеит.)
С а ҭ б е и . Абарҭ зегьы ацәа иалхны иҟазар (инапқәа
амрагыларахь ирхханы), нас акәын ҳамра иҭашәазгьы
ангылоз ижжаӡа! (Ихысга нацәа илахь иадкыланы.) Мап,
Урыстәылатәи амра ашәахәақәа ҳаргьы иҳалаԥхароуп!
Аԥарда

Аҩбатәи асахьа
Ҵхыбжьонуп. Амза лашоит. Аӡыхь ихықәтәалоуп хҩык анха­
цәа. Аӡәи-аӡәи еицәажәаӡом. Рнапқәа рхы иаҵаргәаны асаара
ишьҭаԥшуеит. Даҽа ҩыџьа анхацәа ааиуеит, даҽаӡәы дааиуеит, нас даҽаӡәых. Жәаҩык раҟара еизоит. Урҭ ирылаҳбаауеит
Шьардын, Алгьери, Шьмаф, Вано, Саҭбеи. Вано сахҭан
палта кьаҿк ишәуп, аԥштәы цахьеит, иԥаҵақәа аакьыскьа
ишимсац мҩашьо, деиныланы дыҟоуп. Хҩы-ԥшьҩы анхацәа
неидтәаланы, рыбжьы рмаҷны ашәа рҳәоит, Вано даагыланы
алеиҩеира далагеит, ашәаҳәара иаҟәыҵуеит, зегьы Алгьери
иҿаԥшуеит.

А л г ь е р и (илаба аԥынҵа адгьыл иҵақшауа). Сара
шәызсазҵаауазеи, дад, иҟоу шәаргьы ижәбоит. Мчыбжьык ҵуеит Аҟәа сықәтәоуижьҭеи, аизара ду аҿы сыҟан,
аха сара исазҵаауадаз, сыгәхьаа зкыдаз... Аменшевик
ир Тҟәаԥсынӡа инеирц маҷк ауп ирыгу. Убригьы ҳара,
460

аԥсуаа, иаҳҭахызшәа ҿарԥас иарҭарц иалаган, аха ҳара
ҳус алам ҳәа ҳақәгылеит.
Ш ь а р д ы н . Нас? Ибзиоуп, ҳаҟәыҵуеит рҳәама?
А л г ь е р и . Иаҟәымҵкәа, иаҟәыҵра иҟоуп! Мап
ҳәа разҳәоз, сара сҩызцәа аҭаҳмадцәа, икны иҭаркит.
Матахьҟа идәықәырҵеит ҳәа саҳаит. Арҭқәа анызба, ҿымҭӡакәа срылатәан. Аԥсны аҳәаақәа еиларгарц
иаҿуп…
Ш ь а р д ы н . Дад, Алгьери, ажәала иага сҳәап саргьы. (Илабашьа аҵла иаҵарԥшуа.) Усҭ иумаз, абни аҵыс,
абнаҟа аҵла ацәқәа иқәтәоу...
Ш ь м а ф . Ԥыҭҩык рҽааидкыланы, «Мап!» ҳәа еицыр­
ҳәар, иҟарҵоз ҳамбарызи.
А л г ь е р и (ижакьа шьышьуа). Ухаҵаҵәҟьоуп, унеины ажәак уҳәозар. Ушьҭахьҟа унаԥшыр – аказақ ашәақь
ырмазеины духагылазар, уаԥхьаҟа унаԥшыр – лакҭа
гызмалымзар акгьы уҭамԥшуазар... нас узацәажәода?
Исаҳәишь? Рамишьвили рҳәама, аӡәы, уик амц шҳаиҳәоз
данааԥса, ҿымҭӡакәа дтәан. «Ҳара аԥсуаа ҳрыцхраауеит,
Аԥсны еиқәҳархарц ауп аказақцәа араҟа изаагаз», –
иҳәеит.
В а н о (Алгьери иажәа даԥыҩланы). Иабантәааи урҭ
аказақцәа ҳәа узырмазҵаазеи? Ареволиуциа иацәшәаны,
зҭаацәа кажьны ибналаз ауаа роуп урҭ.
А л г ь е р и . Акраадыруама, дад. Иҳазҳәагәышьодаз?!
С а ҭ б е и . Уажә аакьыскьа аинрал Канев ир абзыԥцәа
ирыцҟьахьан, уажәы Џьуӷьел ир иманы дыӡхыҵырц игәы
иҭоуп рҳәеит.
А л г ь е р и . Ус акәзар, ҳарԥарцәа, ишәылшо ҳамбашеи.
Сҭампылтәи аизара ду ахь идәықәаҳҵеит ҩыџьа аԥсуаа.
Иҟоу-ину еилышәкаа ҳәа раҳҳәеит. Ҳзыниаз рашәҳәа
ҳәа ҳрыҳәеит. Иҟарҵо аабап.
В а н о (Алгьери дааиԥыххыланы). Руаӡәы аҳәааҿы
дыкны дҭаркит, егьи дрыцәцеит.
А л г ь е р и . Нас иаҳзамуит уҳәар, смаҳаи, дад.
В а н о . Изаҳзамуазеи, иахьаҳзоурагьы убарым.
Абраҟа ҳзеизазгьы убри азоуп. Агерманиа ир ӡхыҵын,
461

Қырҭтәыла иҟоуп, рҳәоит. Урҭқәа аниба, Џьорданиагьы
ижакьақәа иҟаҟо далагеит, аха иҟалашаз ҟалеит. «Уҭисыҭи» шеишьҭоу идыруеит уигьы, дгаӡаӡам.
А л г ь е р и . Дад, сжакьақәа ҟәашӡа ишлахьеит, аха
абри еиԥш аамҭа еиқәаҵәа саламԥшыцт. Ари аҳәынҭқар
рацәак зхыҵуа уаҩым. Даҽа ԥыҭк даанхар, ишԥаҟала­
шеи, анаџьалбеит.
С а ҭ б е и . Ахәыҷы иаамӡаша, агара данӡалом, рҳәоит.
В а н о . Алгьери аҵабырг иҳәоит. Арҭ даҽа ԥыҭрак иаанхар, амцабз ҳажәырҵоит.
А к т ә и а н х а ҩ ы (ацәа даалҟьазшәа). Уара убарҭ
ирҭаху сара исзымдырт, шәырахә рҳәан – ираҳҭеит,
шәмал рҳәан – шәхаҵкы ицеит ҳәа раҳҳәеит...
Ш ь а р д ы н . Уажәы шәхаҭақәагьы шәааи, рҳәеит,
иумаҳауеи?!
Аҩбатәи
а н х а ҩ ы . Уара акы уасҳәашан,
ҳхаҭақәагьы ҳаргар, нас дара рзы ихандеиуада?
А л г ь е р и (илаба ныҵакшаны). Адунеиажә уазҵаара­
уазеи! Ҳнарҳәы-аарҳәуа ҳазмоузеи ҳәа уамазҵаауеи!
В а н о (аҩбатәи анхаҩ иахь). Ирзыхандеиуада уҳәа­
ма? Арзаҟан! Уи ишьҭамҭа!.. Мачхәыма... Уара, сара,
Шьмаф, ҳара ҳҩызцәа – зегьы дара рзы ҳхандеиларц...
Иуасымҳәеи, ԥаса ҳазҭагылаз, аҵкыс ҳаицәартәуеит.
Ш ь а р д ы н . Ас мацара ҳцозар, Алмахсиҭ ихаан
иҳабаргәыз ҳәа ҳаидашшылара ҳаҟоуп.
Қ а м ч а (аччиа бжьы ихаҵаны). Дад, ауаҩы ихьаа
иҳәар, игәы ҭынчхоит, саргьы акы сазҵаарц сҭахуп. Аҟәа
ақалақь аҿы асԥычка маҷуп, рҳәеит, иҵабыргума?
С а ҭ б е и (дгәамҵуа). Аӡәы ар иҳәон, ҽаӡәы – амажәа.
Қамча, удинаныс ушаҟәыҵра, уи ада уаҳа ус ҳамамшәа...
Қ а м ч а (дацраланы). Дад, Саҭбеи, ауаа зегьы еиҟа­
рам, ауаҩи ауаҩи акыр рыбжьоуп. Уара угәы гәызар,
сара сгәы ҭацәуп. Смал иԥхасҭахо сгәы иалоуп. Уахынла
аҳәынаԥқәа ҭаха ҳарҭом, агәгәа рыхга агҿаҩра игҿоуп,
цхыбжьон снагыланы иҟоу збап сҳәаргьы акәаҷаб зласыркуа асԥычка соуам. (Анхацәа неиҿаԥшы-ааиҿаԥшуеит,
Ванои Саҭбеии еибарччоит.)
462

А л г ь е р и (иҽыргәааны). Изумҳәозеи, дад, џьоукы
ахьаԥарч шәаҩызоуп. Шәцәа шәҭалоит, шәҭыҵуеит.
Ԥасашәа ҳаԥсы еивганы ҳанааҟалаҵәҟьа ацхыраара сышәҭ ҳәа зегьы раԥхьаӡа ҳусҳәарҭаҿы ухалеит. Уажәы ажәлар ҳанрыцҳаха, уара, Џьаԥар агызмал
уишьҭагьежьуа уишьҭоуп, џьара шыла ԥуҭк сызицәгозар
ҳәа.
Ш ь м а ф . Иара абраҟагьы уск ҳацыӡбаны, акы
дҳахәозар ҳәа дахьаагаз, асԥычка сымам ҳәа аҵәыуара
даҿуп.
А к т ә и а н х а ҩ ы (Қамча ииҳәаз дахыччаны). Нас уи
амц иҳәаз џьушьома, алашьцараха, агҿыҩра дыгҿаҳар,
хьымӡӷыми.
Қ а м ч а (иҭаҭыныжәга иҿы аварала иҿыҵакны,
ибз ахы дықәцәажәауа). Нас смыцхәызар, сымцои.
Феидас иалызгазеи ари шәеицәажәара... Џьара ныгак азна иадамзаргьы, ари иалҵны шылак соухьазар, исхараз. Уиаҵкыс уаха сызхара сыцәаны, уаҵәы
сеимдауа агәарабжьара сныбжьалар, икаршәны ма
џьара ҷапырхәак шԥасымбари. Уи абарҭ сеимсыжәқәа
алаҿасымҳәари.
С а ҭ б е и (дҩаҵҟьаны). Нас угәы ишԥаанагоз, Қамча,
Џьаԥар иӡлагарақәа реиԥш, ахақәиҭра ҟаҟаны иуаҳҭап
ҳәа уҟазма?!
А ҩ б а т ә и а н х а ҩ ы . Уаа, шәиҟәаҵ уара! Шәиҟәаҵ!
Абри абра дыштәоу игҿыҩраҿы аҳәынаԥқәа машәырк
ҟарҵар, зынӡаск ихы еилагоит.
Ш ь а р д ы н (иԥаҵаҿацә рҟәыҷуа). Дад, Қамча
иеиԥш иҟоу арахь зынӡакгьы дааԥхьатәӡамызт. «Амин»
ишәырҳәарц аума ишәҭаху. Ацуныҳәараҿ ҳтәаӡам араҟа.
(Деимсоит.) Исҳәаз ҵабыргызаап, сагьақәеимсеит.
Қ а м ч а . Изумҳәозеи, џьым, сынхарҭа қьаԥҭажәхаргьы
цәгьа иубарым.
Ш ь а р д ы н . Аџьашьахә уҳәоит, Қамча. Бзиаӡак сымамзаргьы, аҷапырхәақәа рацәаны сара сԥацхажә
аҿгьы иҟоуп.
А л г ь е р и (дхәыцуа, уажәы-уажәы ихы ырмақаруа
463

дыштәоу, ихы дҩаханы даарылаԥшуеит, зны агылара иҽазикуеит, нас илабашьа ныҵакшауа). Иазхоуп,
Шьардын! Иазхоуп, уиаҟара цәажәара аҭахым. Ауаҩы
иҿаҵақәа еиҟароу аҳа, ауаагьы ҟазшьала еиԥшым.
Шәгәы зыншәырхозеи... Қамча ихшыҩ хныҟәгашьа бзиак аӡбозар, мап ҳәа иазҳәода. Иара итәала – иара, ҳара
ҳтәала – ҳара.
С а ҭ б е и . Амала баша аамҭа ҳацәцоит, ҳусқәа
рацәоуп. Ашьхыцқәа реиԥш, иууаӡа ақыҭақәа ирылоу
аӡәы ҳаибар – ҳазҿқәоу башахоит. Ҳаззеизазеи иахьа? Ҳашьцәа ақырҭуа жәлар «аҳы» анырҳәо ҳахианы
ҳарԥыларцоуп. Урыстәылатәи Ар Ҟаԥшь ацхыраара
ҳарҭоит. Ҳаргьы ҳхы ҳацхраароуп. Абџьар ҳауеит. Вано
дыҟоуп, сара, зҳәаз иеиԥш. Аҟәантәи ишәзаагоит. Аха
абџьаргьы ахала ишҭымҟьо дырны ишәымазааит.
В а н о . Ииашоуп Саҭбеи ииҳәауа, Ҳахиазароуп. Сара
ҳәа шәызҿу, сқырҭуоуп. Ақырҭуа жәлар срылҵит. Сара
сзыҳәа аԥсуагьы, ашәамахьгьы, ақырҭуагьы аӡәы роуп.
Аџьажәлар ирҩызоу саргьы сиҩызоуп. Аменшевикцәа
аԥсуа жәлар шасыс иҿаҵаны Тҟәаԥс ргарц иаҿуп,
амилаҭ маҷқәа еибадырфоит. Даӷьсҭанааи аԥсуааи
рымч еилаҵаны ҳақәԥоит анырҳәа, «аԥсуа жәлар рхы
еилагеит, ақьырсианра кажьны, аԥсылманра шьҭырхит»
рҳәан ацҳаражәҳәацәа шәзаарышьҭуа иалагеит. Цҳа­
ражәҳәаҩыс араҟа иаарышьҭқәаз зусҭцәада? Аинрал
Габаеви аҭауад Ниџьараӡеи инадыркны апапцәа жакьа қамсақәа рҟынӡа. Усҟан аиаша рымҳәеи аԥсуаа:
«Уԥсылманрагьы уқьырсианрагьы уара иумаз, ҳара
ҳабӷа аиҵыхха ҳаҭ» – рҳәеит. Уажәы иҟарҵахуа жәбоит.
Аказақцәа рыр ааганы ишәыларҵеит. Ареволиуциеи ахақәиҭреи ирыцәшәаны, Қәбан кажьны ибналаз
аказақцәа... Уаҟагьы аказақ жәлар ареволиуциа ҟарҵеит.
Хәыҷӡак ауп инхаз Ленин имра шаша ҳтәыла дуӡӡа
иахаԥхарцы. Уи амра ацеицеира, ашшеиԥш, иарӡыҭра
иҟоуп араҟа иааины ҳахәда иқәтәоу аменшевикцәа.
Уажәы аусқәа цәгьоуп. Џьуӷьелиа ир иҟарҵо жәбоит...
Қ а м ч а (Вано иажәа дааԥыххыланы). Ҳара ҳзыҳәа
464

зегь акоуп. Џьуӷьалгьы-муӷьалгьы зегьы ҳзеиԥшуп. Џьара
хәыҷы-мыҷык ҳзаазго, иҭабуп ҳәа иаҳҳәоит.
А л г ь е р и (иҽыргәааны). Ушаҟәыҵра, Қамча, удинаныс. Аӡәы ар иҳәон, ҽаӡәы амажәа иҳәон ҳәа... Ҳаӷоу
иламыс кьаҿхеит.
Ш ь а р д ы н . Амшә аҳарҭ злам акгьы афом зырҳәогьы
абри азоуп.
Қ а м ч а (дҟәуҵәыуошәа). Нас сыбжьы сымышәхырц
шәаҿума?! Сымцәажәаӡар акәхеит.
Арҭ анеицәажәо аамҭазы Саҭбеии, Ванои, Қамчеи акы
еибырҳәо иалагоит.

В а н о (ԥаса ииҳәоз ажәа инацҵаны). Иаабахьоу акы
еиԥшхом, ари дырны иҳамазароуп. Зегьы раԥхьаӡа,
абџьар ҳмоур ԥсыхәа ҳамам. Абџьар атәы абасоуп
ишыҟоу...
Вано иажәа далагаанӡа атрышә бжьы гоит. Иажәа
даҟәнахуеит. «Баба! Баба!» ҳәа ҿыҭуа дааиуеит Дамеи. Зегьы
ҩеибаргылоит.

Д а м е и (иԥсы ихәлахауа). Ҳҽы ргеит, баба! Селымхан
аҵәыуара даналага, илыгәҭасны дкарыжьит.
С а ҭ б е и (ибжьы рыӷәӷәаны, Дамеи ижәҩақәа ҭарс
икны). Ишԥоуҳәеи?! (Даазыԥхашьашәа.) Ҳҽы ргеит
уҳәама? Хара ицахьоума?
Ш ь м а ф (иԥсы ԥыжәжәауа). Уаҳа акыр ргама, дад?
Ала иаҿашәаша ҽы мыжда, аҩныҟа изгәарлазеи уаха?!
Уан дызҿузеи, џьым?
Анхацәа зегьы рҟамақәа рхы кны еилагылоуп ҵаҟа ишьҭаԥшуа.
Саҭбеи уажәы-уажәы амардахь дыԥшуеит. Дук мырҵыкәа
ацәажәабжьқәа ааҩуеит.

А б ж ь ы . Арахь, арахь! Астәиала дцеит.
А л г ь е р и . Арҭ џьара акы шыҟаз рдырын, Дамеи
ишьҭа ихылеит.
В а н о (итапанча кны). Шәхы дышәмырбан. Шәыҽша­
ны абнара шәылал. (Дыҩны иҿынаихоит, ԥыҭҩык
465

наишьҭалоит, егьырҭгьы зымҩа ицоит. Қамча асценаҿы
иҽааникылоит.)
С а ҭ б е и (даахынҳәны Қамча днаидыххылоит иҟама
ахы кны). Қамча! Уҽызнукылазеи араҟа?! Ҳадуркырц
аума угәы иҭоу?!
Қ а м ч а (ибла ҭырхаха). Ишԥа, ишԥоуҳәеи, дад? Сма­
ҳагьоу џьушьома?!

Асцена ҭацәуеит. Ԥыҭрак ашьҭахь ишьацәхыԥқәа дрықәгыланы,
иҽӡауа даацәырҵуеит Џьаԥар.

Џ ь а ԥ а р (ишьҭахьҟа дынхьаҳәны). Арҭ ара иҟамкәа
ҟалаӡом.
Хҩык ауаа аацәырҵуеит. Раԥхьа игылоу, иԥаҵақәа кьацәкьацәӡа, фезхылԥаҵас, хылԥа-қәацәк ихоуп, ибзианы
деилаҳәоуп, егьырҭ еиҳа иуаажьакцақәоуп. Ртапанчақәа
ҭыхны иркуп.

Руаӡәы. Хамба! (Раԥхьа инеиуа даахьаԥшуеит.)
Абыр­жәы аакьыскьа абраҟа ауаа тәан, иубома аҭаҭын
цыблыхақәа алҩа рхылҵуа иахькаԥсоу?
Д а ҽ а ӡ ә ы . Сишь, цәажәабжьык саҳаит! (Ахҩыкгьы
наҟ инцәыралоит, Џьаԥар урҭ хара-хара дрышьҭоуп).
Аԥарда

Ахԥатәи асахьа
Алгьери иԥацха. Архнышьна аҵәаҳә чуанк аҿарԥоуп.
Саҭбеии Ванои астол иахатәоуп. Агазеҭ «Аԥсны» иахәаԥш­
уеит. Уарчхани Алгьерии иҟаӡам. Аҭӡамц аҿы чамгәырк
кнаҳауп.

С а ҭ б е и (даагыланы, днеиааиуа). Иумаҳаи, иумаҳаи
ирҳәаз?! Аԥсны аҳәаа Тҟәаԥсынӡа инаӡароуп, рҳәеит.
Аҟәеи Тҟәаԥси Аԥсны аҳра еимаркуа иҟалароуп,
рҳәеит. (Астол дахагыланы агазеҭ инацәа ақәырххуа.)
Ари ҳгазеҭ зынӡаск ацәа ԥырҽуа иалагоит, ԥахьашәа
зны иаалахҿыхшәа иҟалан... уаҩы даԥхьартә...
466

Иугәалашәома, Вано, амшын аҿықә аҿы ҳтәаны
ажәеинраалақәа ҳанрыԥхьоз?
В а н о . Усҟан ари агазеҭ ҭзыжьуаз уажәы дабаҟоушь...
С а ҭ б е и . Агазеҭ сырҿыхоит ҳәа даналагами данамырхыз. Уи иажәеинраалақәа шаҟа анхацәа ргәы
иҭиҳәаауаз. Уажәы анҭ ашәарыццәа, кылԥш-кылӡырҩуа
ишьҭамкәа дыҟам. (Ԥыҭрак ацәажәара даҟәыҵны
днеи-ааиуеит.) «Тҟәаԥс Аԥсны иатәуп. Аԥсны аҳәаа –
Тҟәаԥсынӡа» ҳәа ирҳәо уаазхәыцыр, арҭ ашоура чмазара рыхьма ҳәа угәы иаанагап.
В а н о (дҩаҵҟьаны). Иҟарҵо акәым иуҳәаша, азин
рызҭада атәым дгьыл иақәланы иргарацы. (Инапы
ырмақаруа.) Арҭ қәылаҩцәоуп, уара, ақәылаҩцәа! Арахь
урзыԥшыр, «ахақәиҭра, ареспублика» ҳәа ршәах рҿыҵач
аҳәҳәара иаҿуп. Иабаҟаз ареспублика?!
С а ҭ б е и (дындәылԥшны). Ақьаадқәа наҟ иԥхьакишь,
аӡәы даауеит. (Вано иқьаадқәа иманы аҿаԥара дныҩ­
налоит, Мадакьа чанахк кны дааиуеит.)
М а д а к ь а (лхы ырмақаруа). Шьыжьбзиа, арԥыс!
Арԥыс бзиа убасоуп ишыҟаиҵо!
С а ҭ б е и . Закәызеи, Мадакьа, иаха ԥхыӡла сыббама?
М а д а к ь а . Ԥхыӡла акәым, аха лабҿабаҵәҟьа,.
С а ҭ б е и . Бгәы нханы быҟазаап, Мадакьа. Уи
акәзаарын ҵангьы-мцынгьы бзымааиуаз.
М а д а к ь а . Сзышьҭоузеи уара уҿы, уара иузааилаша
аԥҳәызба думоуп.
С а ҭ б е и (дыҽхырччауа). Абас ахьԥабҳәои, Мадакьа.
Бара ибеиӷьасшьо уаҩы дсымам ҳәа басымҳәахьеи.
М а д а к ь а (даалахҿыхханы). Ишԥа, ишԥа? (Асаан илку
астол иқәлыргыларц аҿаныналырхалак, илыцәкаҳаны
иԥҽуеит, аха уи агәхьаа мкӡакәа.) Иуҳәаз еиҭаҳәеишь,
сужьоит ҳәа сыҟоуп, сужьозар...
С а ҭ б е и . Ишԥабҳәои, Мадакьа, бара бызжьозар,
ахаҳә еиԥш сӡыҭааит.
М а д а к ь а (Саҭбеи ииҳәо дазымхәыцӡакәа). Диида,
анцәа иуҟәырхааит, ухы зушәиуазеи. Усҟан аамҭазы уангьы саргьы ҳҳашҳатәарахааит.
467

С а ҭ б е и (иччаԥшь нкылауа). Џьаԥари бареи шәусқәа
зеиԥшроузеи, Мадакьа?
М а д а к ь а . Саҭбеихеит, Џьаԥар имал сацымцозар, уаҳа уи идызбаларызеи! Иахантәарак, абрахь
џьоукы дрыцны абна дылан, рҳәеит. (Саҭбеи илымҳақәа
кыдҵаны дылзыӡырҩуа даагылоит.) Сгәы ихшәеит. Есымша дыҽхәоит, ауаа дрықәмақаруеит, арахь иҟаиҵаз ҳәа
акгьы сымбаӡеит.
С а ҭ б е и . Дзықәмақархуада?
М а д а к ь а . Уаргьы дуқәмақаруеит. Селымхан
дицәугар ҳәа дшәоит.
С а ҭ б е и . Дгаӡоума, мшәан, абни. Селымхан ус
иналацәажәалак диццома!
М а д а к ь а (даалҟьашәа). Селымхан дышдырԥхашьаз
умаҳаӡаци? (Саҭбеи ибла ҭраа хара дыԥшуеит,
дазхәыцуеит, Мадакьа рацәак дылзыӡырҩуам.) Хамба
инапы рыхха данлыгәҭас, агҿыҩра дыгҿаҳаит. Агәылацәа
зегьы ираҳахьеит, сгәы далоуп.
С а ҭ б е и . Бгәы иалсра Анцәа ибзааимгааит.
М а д а к ь а . Саҭбеи, иуҭаху мсааит, абыржәы сшубо
сыԥсааит, исоумҳәарызар...
С а ҭ б е и . Анцәа ибҟәырхааит, џьоушьҭ, бхы
зыхбырҟьозеи...
М а д а к ь а (лнапқәа рҟәыҷуа). Селымхан бзиа
думбаӡози уажәраанӡа?
С а ҭ б е и . Уажәы дысцәымыӷхеит ҳәа базҳәада?
М а д а к ь а . М-м! Сара?.. Уажәраанӡа исоуҳәоз
закәызеи?
С а ҭ б е и . Бзиа бызбоит ҳәа басымҳәеи...
М а д а к ь а . Ҳҩыџьагьу?
С а ҭ б е и . Сара бзиа избо рхыԥхьаӡара рацәоуп. Знапала акрызуа, аџьа збауа зегьы сырҿынҵәаауеит.
М а д а к ь а . Ус акәым, џьоушьҭ, егьысала, егьысала...
(Алгьери дааиуеит.)
А л г ь е р и . Ари закәызеи, уара?! (Ачанах иԥҽыз илаба ақәырххо.) Шәеисуазма? (Саҭбеи дааԥышәырччоит,
иааҩналаз аҭаҳмада Мадакьа илгәамԥхаӡакәа дихәаԥш­
уеит.)
468

М а д а к ь а . Џьымхеит, исыцәԥимҽи...
С а ҭ б е и (ашьқаԥаҿ саанк ааҭганы). Бысҭ, абри (ибжьы
рхәыҷны) салабгәалашәалап. (Мадакьа дыԥхашьаԥхаҵо,
асаан кны дындәылҵуеит. Алгьери агҿыҩра даакҿыҵуеит.)
А л г ь е р и . Абри аӡӷаб лхы иҭоу бызкаҭаҳароуп ҳәа
сыҟоуп.
Дааиуеит Вано.

С а ҭ б е и (Алгьери даақәыԥсычҳаны астол днаха­
тәоит, илахь еиқәуп.) Саб ашәак наизҳәаны, игәы
ааҳмарҿыхозар, амҩа шәахьықәлауа угәы ирҿыӷьыр
ҟалап, Вано.
Вано ачамгәыр аакныхны Саҭбеи инаииркуеит. «Бӷажә Салуман» иашәа аҳәара иаҿуп, амузыка ирыцнаҳәоит. Алгьери
еиҳа-еиҳа длахҿыххо далагоит.

А л г ь е р и . Еҳ, сабиц! Дзакә хаҵаз убригьы! Абыржәы
дызбо џьысшьоит Бӷажә Салуман.
С а ҭ б е и . Вано иахьатәиашара дузыԥшуп.
А л г ь е р и (Вано иахь). Уажәыҵәҟьа, дад. Насгьы ажәмыжәқәак ушәуҵароуп, мамзар шәрышьҭуам.
В а н о . Урҭ зегьы хиоуп.
С а ҭ б е и . Уи иахҳарҵып зугәахәуазеи.
Аҩыџьегьы аҿаԥара иныҩналаны ԥыҭрак ашьҭахь иаадәылҵ­
уеит. Вано џьмахьча маҭәала деилаҳәоуп. Ҳәызба дук иҟәнуп.

А л г ь е р и (Саҭбеи иахь). Дад, ҳуардын џьара ихышә­
ҭыр ҳәа сацәшәоит. Џьара ӷьатамақәакгьы ҳзуԥшаандаз.
С а ҭ б е и . Акы шәацәымшәан, саб, зегьы рхианы
иҟоуп. Вано, абџьар уаҩы имбаратәы шәныҟәароуп,
ԥҳәызаргьы, ҭәазаргьы, акы шәхы иашәырхәароуп.
А л г ь е р и . Ҳдәықәлап, дад.
Аҩыџьегьы еибарццакны индәылҵуеит, Вано иџьыба қьаадк
ааҭыхны Саҭбеи инаимҵаиршәуеит. Саҭбеи имала аҩны
дааҩнахоит.

469

Саҭбеи.
Иҩны-игәара
кажьны,
Қырҭтәыла
дуӡӡа далҵны, абраҟа даҳзааит ахақәиҭра азыҳәа
дҳацықәԥарц. Рабџьарқәа ҭыхны ишьҭоуп. Дырбар дыршьуеит. Аха урҭқәа гәырҩас иҟамҵаӡакәа,
аӡырши амцабзи дрыцәцеит. (Вано икаиршәыз ақьаад
аашьҭыхны даԥхьоит: «Иахьа мҽышоуп, анхацәа
рымшшьара шәхы иашәырхәа. Аӡыхь аҿы шәеиза.
Вано». (Сеилымхан дааҩналоит. Саҭбеи иқьаад икаба
аҵырҟьа иныҵаиџьгәоит.) Аҭыԥҳа бзиа убасоуп ишылуа.
(Иҽыргәааны.) Иаха асасцәа бҭан ҳәа саҳаит. Иаҳҳәоз
башазаарын. (Селымхан азныказы Саҭбеи иажәақәа
ааџьалшьоит.) Хамба аҿа иабҳәеит ҳәа саҳаит.
С е л ы м х а н (лылахь еиқәуп). Уара алаф уҳәоит, сара
сцәа дырӡит. Ирҿашәо ҳәауа ақыҭа иалоуп. Мадакьа
ишԥалоуҳәаз? (Саҭбеи дыччоит.) Селымхан дҳәаны дынижьт ҳәа илҿашәо ҳәауа...
С а ҭ б е и . Селымхан, Мадакьа илҳәо хабҵозар…
С е л ы м х а н . Ус акәым, Саҭбеи, аха изаҳауа ишԥар­
ҳәои...
С а ҭ б е и . Мадакьа дыззымдыруа ҳҳаблаҿы уаҩгьы
дыҟаӡам. Селымхан, сара сыбзиабара гәазырҳаганы
иҵәаху џьысшьоит бгәаҿы.
С е л ы м х а н . Абзиабара гәазырҳагагьы угәы унархьыр алшоит.
С а ҭ б е и . Ус анакәха, абзиабаҩ димыраргамароуп
бзиа иибо. (Селымхан аччара далагоит.)
С е л ы м х а н . Анапеимдахь еимаадеит ҳәа асаан
илуҭаз кны иахьа хынтә днеихьеит.
Саҭбеи днеины ачамгәыр аакныхны ашәа ациҳәоит.

С а ҭ б е и (ачамгәыр ишьамхы иқәкны). Аӡәы игәы иҭоу
даҽаӡәы идыруазар, абри аҟара қәнамга адунеиаҿы
иҟаломызт.
С е л ы м х а н . Ахаҵа игәы иҭоу адырра цәгьоуп. Март
мза даҩызоуп, днаҳәы-ааҳәуеит.
С а ҭ б е и . Вано есымша иҳәалоит ашәак... ажәытәӡа
иҟаз шәҟәыҩҩ дук иҳәамҭоуп ҳәа... Уи ануҳәо ухәыжьы
470

ааилагылоит. Излеиҳәо ала, иҵегьы даныҷкәыназ,
аԥҳәыс лымцҳәара иаргәаҟыз уаҩуп ҳәа сыҟоуп.
Ачамгәыр арҳәара далагоит.

Аԥҳәыс хара узлыцәгылозар, даара ибзиоуп,
Улыргәыбзыӷуеит, ухылхуеит, угәра лгоит,
Нас лыгәра уара иулыргоит,
Ус дышнеиуа, иаалырҟьаны днауеижьоит,
Угәы ԥылжәоит,
Убри аҟнытә аҳәсақәа умаӡа роумҳәар, еиҳа еиӷьхоит.
Саҭбеи ичамгәыр аԥҳәызба иналиркуеит. Селымхан ишыл­
гәамԥхаӡо арҳәара далагоит. Аҩыџьагьы ашәа еицырҳәоит.
Мадакьа дааҩналоит.

М а д а к ь а (лыҩнапык рыла лхы еимлагәа икны).
Диида хса! Ари аԥҳәызба дыԥхамшьаӡакәа дабанӡааи!
(Лӡарақәа кны Саҭбеи дааиҿагылоит.) Саҭбеи, исоуҳәахьаз ухашҭма?
С а ҭ б е и . Бзиа бызбоит сымҳәахьеи, мшәа.
М а д а к ь а . Нас ари?!.
С а ҭ б е и . М-м! Агәылара ауаа набмышьҭуеи бара?
Уаҳа ажәак мҳәаӡакәа, Мадахьа лҽыргәааны дцоит.
С е л ы м х а н . Лыда ухамшәалааит абри, улыдызцалазеи!
С а ҭ б е и (ибжьы ныҵакны). Сыцәгьа лҳәар ҳәа
сшәоит. Џьаԥар ақамсажәгьы дкаҳабӷало длышьҭоуп,
илдыруа лсырҳәоит ҳәа. Уи иаха шаанӡа џьоукы иманы
абна дылан лҳәеит.
С е л ы м х а н . Нас иаха ишәышьҭаз Џьаԥаргьы дрыцызма?
С а ҭ б е и . Дрыцзар акәхарын. Бымбои илҿаҳауа
шылҳәо. Сара дсыцәгәааргьы, убасоуп сыцәгьа шылҳәо.
Иахьа аԥсшәа лазҳәаз, уи ешьас дҟалҵоит, лгәы нзырхазгьы мыждароуп дзықәлыршәо.
Мадакьа дааҩналоит лсаан кны.

471

М а д а к ь а . Уара иужьац джьала! (Асаан ыршәны
астол иқәлыжьуеит.) Сара абас суқәгәыӷуамызт!
(Селымхан аҿаԥарахь акы лҭахушәа дныҩналоит.)
С а ҭ б е и (игәы инапы адкыланы). Сгәы хәарҭам, Мадакьа. Издыруада, саџьал аазар. Ак сыхьгәышьар, нас
бҭынчхап баргьы, (Аччара нкыло.)
М а д а к ь а (аԥшқа бжьы лхаҵаны). Аԥсра уҟәыблаауп,
Саҭбеи. Макьана уарԥысуп. (Саҭбеи икәымжәы ишәыхра
далагоит. Имаҟа анимӷихлак, иҵырҟа иавҵаз ақьаад
нкашәоит. Мадакьа игәалҭоит. Саҭбеи акәымжәы
кнеиҳарц иҿанынеихалак, ақьаад аашьҭԥааны лмаӷра
инавҵалҵоит.)
С е л ы м х а н (гәыблаак азна ашыла кны даадәылҵуеит).
Уарчхан исызлаҳә, Саҭбеи, гәаблаак азна ашыла
згоит, сылзыԥшуеит сҳәаргьы, сынхацәоит. (Дцоит.)
Мадакьа лыблақәа ырцәгьаны Селымхан дылзыԥшуеит,
Селымхан наҟ данынцәыралалак, Мадакьа лнапы аалҟьоит
датәамбашәа.

М а д а к ь а (лыҽхырччауа, дазымақаршәа). Сышәԥыр­
ха­га­хеит, ус ами, Саҭбеи?
С а ҭ б е и (ихы ахьигара изымдыруа). Усоуп. (Ииҳәаз
даазыҵҟьашәа.) Усоуп сҳәама... Баҳԥырхагамзар –
баҳԥырхагаӡам... (Иажәақәа даҽакала еиҭеикрацы далагоит, аха Мадакьа илзеилмыргазшәа анибалак, ҿиҭӡом.)
Ибзеилымкааӡеи исҳәаз?
М а д а к ь а . Схәыҷу џьушьома. Ишԥеилысымкааи,
аха сара санубо, аԥсшәа соуҳәоит, абжьааԥны Селымхан
улыдтәалоуп. Илыдубалазеи убри. Лыпату бжьысит, сара
ахьӡ исымоу абжакы лара илымаӡам. (Адәныҟала Уарчхан дааиуеит афырмахьҵә лгәыҵаҳәҳәа, нас дааҭгыланы
Мадакьа лыбжьы дазыӡырҩуа далагоит.) Лыԥшра акәзар
узҿу, уи сара саҵашьыцӡом, аҭәырӷәгьы еилоуҳәар,
иԥшӡахоит. Ахшыҩ ауп аус злоу.
С а ҭ б е и . Ахшыҩ ахьӡ дырны ахаҭа уцәмаҷзаргьы,
еицәоу акрыҟоума...
М а д а к ь а (Саҭбеи иажәақәа ирыҵаркуа еилмыргаӡа­
472

кәа). Абриами исҳәо, Саҭбеи. (Уарчхан адәны дахьгылоу
дыччоит, нас лҽыргәааны дааҩналоит.)
У а р ч х а н (афырмахьҵә нкаԥсаны). Мадакьа, иахьарнахыс абраҟа бсымбароуп!
С а ҭ б е и . Сан, сан! Абас ахьԥабҳәо, мшәа?!
У а р ч х а н . Убжьы сумырҳан, нан! Жәларык иреиӷьу
аԥҳәызба лцәа лхыхуа ақыҭа далоуп.
Мадакьа иҟалҵара дақәымшәо дгылоуп, Саҭ беи агазеҭ
аашьҭыхны даԥхьауа далагоит. Агазеҭ ихы аавырҳәҳәаны зны
иан лахь, ҽазны Мадакьа лахь дыԥшуеит.

Лхы абанӡаналгои, дзацлабуада ари уҳәарауеи?
М а д а к ь а (дгәааны). Ҳҩыџьагьы ҳзакәу ажәлар
ирдыруеит. Жәаха ҽнакгьы аменшевикцәа идырҽхәоз,
Џьаԥар шәиазҵаар ишәеиҳәап. (Дындәылҟьаны дцоит.
Саҭбеи дналышьҭаххуеит, аха даахынҳәуеит.)
У а р ч х а н (даӷьуа). Аԥаршеицәа ҳалалт, ҳаҷкәын
џьара дызнеиуам, ҳаӡӷаб дшәаны дыздәылҵуам.
Аменшевикцәа ракәын, иаарымԥыхьашәо ҟәшәаны
иргоит. Аџьықәреи млараха, дара аӡлагара аџьықәреи
ахыхны рыҽқәа ирырҭоит. Уи зтәугьы амла днымҵәеи
уажәшьҭа.
С а ҭ б е и (икәымжәы ишәҵауа). Егьа рзыҟаҵозаргьы
иҟарҵалааит, сынтәакоуп, ма дара, ма ҳара!
У а р ч х а н . Рҽыхәа дуқәа ҭоукра уҟоуп. (Амца
аиқәҵара далагоит.)
Саҭбеи
(икәымжәы аҳәынҵәрақәа еибаркуа).
Анахь аӡәы ибжьы гоит, ала дамкааит, сан! Рацәа
сцәышьыбжьааит, афасааит!
У а р ч х а н . Уабацахуеи еиҭа?!
С а ҭ б е и . Ааигәа снеиуеит. Лассы схынҳәуеит.
(Иҵырҟьахьы инапы ндәықәиҵоит, ақьаад шицәыӡыз
гәеиҭоит. Деимдо далагоит.)
Д а м е и (ашә даалагылоит, дыццакуеит). Абнахь
џьоукы аауеит, анҭ роуп ҳәа сыҟоуп!
У а р ч х а н (Саҭбеи дигәҭасуа, дӷьаҵәыӷьаҵәуа).
Ухы ԥхьак, нан, ухы ԥхьак. Сара ҭакәажәык исзы473

руп зугәахәуазеи! (Саҭбеи дцоит. Дамеи иаҳәызба
ааиҟәнихуеит, иџьыба инҭаиршьшьуеит.)
Аԥарда

Аԥшьбатәи асахьа
Асцена шыхиац ихиоуп. Уарчхани Дамеии аанхоит. Уарч хан амаҭәақәа ныԥхьакуа аҩны дыҩноуп, Дамеи иаҳәызба
ааҭыхны дахәаԥшуеит.

Д а м е и . Рҽыдрыцәгьо иалагар... Саргьы…
У а р ч х а н (дшәаԥырҳаԥуа). Иааир ицап, нан, урыдызцалазеи.
(Селымхан дааҩнашылоит.)
Д а м е и (иҽырхаҵаны). Бара бзышьҭоузеи, ҳаҩны
бамкуеи?!
С е л ы м х а н . Сызлоуԥырхагоузеи, уаргьы ара уҟами.
(Адәныҟа дыԥшуеит.) Абан иахьаауа.
Иааҩналоит ԥшьҩык аменшевикцәа. Солдаҭ маҭәала
еилаҳәоуп. ҨЫџьа асолдаҭцәа ршәақьқәа харшаланы ашәаҿ
иаагылоит. Егьырҭ аҩнеимдара иалагоит. Уарчхани, Селымхани, Дамеии акәакьҭаҿы еикәагылоит. Ажәак мҳәаӡакәа,
аменшевикцәа
аҩнеимдара
иалагоит.
Ашәындыҟәра
иааҭырхуеит агазеҭ «Правдеи», Ленин ипатреҭи.

Х а м б а (Ленин ипатреҭ кны). Араҟа акоммунистцәа
рыштаб шәымазаап! (Иҽхырчаауа.) Агазеҭқәагьы
шәрыԥхьозаап! Ишәзаазҭида шәымҳәоишь?!
У а р ч х а н . Нан, агазеҭ иаԥхьагәышьода, аҵара змоу
уаҩы дҳамаӡамеи?!
Х а м б а (ибжьы еицакны). Уи иашоуп. Аха Саҭбеи
дабаҟоу бымҳәоишь?! (Иажәақәа ихала иџьашьауа
иҩызцәа даарҿаԥшуеит.)
У а р ч х а н . Сыздыруам, нан, дындәылҵит.
С е л ы м х а н . Ҭакәажәык шәлыдызцалазеи?! Усоума
474

ахаҵа ишиуа. Аҳәсеи ахәыҷқәеи ирылышәхуазеи! (Дамеи даалыдылхалоит.)
Х а м б а (Селымхан лахь). Ари аԥҳәызба џьара дызбахьеит. (Селымхан лхы налырҟәуеит, Хамба днеины лхы
дҩахауа далагоит. Дамеи Селымхан иҽаалымҟәыҵжәаны
иаҳәызба дамҵасуеит.)
Д а м е и . Улыламкьысын акәымзар...
С е л ы м х а н (Дамеи дааилагәаны дыкны). Дамеи! Дамеи! Уеилагама?!
У а р ч х а н (лкасы аҿацә лыбла иҭшьуа). Ишәҭахузеи,
нан, аҳәса рҿы? Амла шәакуазар, акрышәҿаҳҵап,
акрышәҭахызар ижәга... (Хамба иҩызцәа илақәа дирбоит, урҭ рҿаархоит.)
Х а м б а . Нас ишәымҳәаӡои?! Саҭбеи дабаҟоу?
(Аҳәсақәа
ҿырҭӡом.)
Ишәымҳәаӡои?
Ишәыман
шәдәықәла! (Асолдаҭцәа аҳәса рмахцәы ҭарс иркуеит,
Дамеи иҽирххо даналагалак, инапқәа ҿарҳәоит. Уарчхан
азнык азыҳәан дкаҳауеит, нас даашьҭырхуеит, ахҩыкгьы
рыманы индәылҵуеит.)
Аԥарда

Аҩбатәи ақәгылара
Актәи асахьа
Аӡыхь аҿоуп. Ԥаса асцена шырхиаз еиԥш ирхиоуп. Гәыԥҩык
анхацәа: Шьмаф, Саҭбеи, Шьардын, Актәи анхаҩы,
Аҩбатәи анхаҩы.

С а ҭ б е и (зегьы ааидиԥхьалоит). Ишысҳәаз еиԥш,
абас иҟаҳҵароуп, мамзар ас аӡәы ибахьоума?! Шәара
шәазхәыц, ҭынч ҳаҩны ҳазтәом, ҳазгылом, аԥсцаха
ҳарҭом...
Ш ь м а ф . Иаха ԥшьынтә-хәынтә раҟара сҭаацәа
сдыргылт. Цәажәабжьык раҳар, абар иахьаауа ургарц
ҳәа иӷьаҵәыӷьаҵәуа ишаасхаххуаз, сгәы ԥырҵәан уаҳа
сылам.
С а ҭ б е и . Қамҷа дзыҟамзеи иахьа?
475

Ш ь а р д ы н . Аӡлагарахь дцеит.
С а ҭ б е и . Иацакәымзи хԥа-ԥшьба ԥуҭ лаганы ианхеигалаз?!
А к т ә и а н х а ҩ ы (дышхәыцуа акәымкәа, ацәа даал­
ҵызшәа, ихы дааҩаханы). Аӡлагара сыздыруам, аха убри
џьара ҟьашьрак ҟаимҵондаз...
А ҩ б а т ә и а н х а ҩ ы . Убри саргьы сацәшәоит.
Ш ь а р д ы н . Ицәажәашьа зынӡак исгәаԥхаӡом.
С а ҭ б е и . Уажәшьҭа иаҳҳәо зхәарҭагәышьоузеи.
Ианакәзаалакгьы уи ҳара ҳаҩнуҵҟа иҟазаара сгәаԥха­
ӡомызт, аха урҭқәа дрыхьхәра дыҟоуп. Џьаԥар акулак иԥа
ишьацҳәа даиршьаҳарц игәы иҭоуп. Ҳара урҭқәа гәырҩас
иаҳкрым. Ӡигәа иҟаиҵо шәымбои?! Самырзаҟанаа уи
иӡбахә ада ҳәатәы рымам. Ӡигәа ихьӡ аменшеникцәа
рзыҳәан азҩаҿкы иаҩызахеит. Урҭ ыҟоуп ҳәа ахьиаҳауа,
иҩызцәа иманы даннақәлалак, аменшевикцәа ҵыԥх
иԥсызшәоуп ркәыкәылах шықәихуа. Ҳара ҳзыԥшузеи?!
Иҳалшо ҟаҳҵар, егьырҭгьы ирылшо ҟарҵап. Аӡәы заҵәык
имацара илшозеи?!
Ш ь а р д ы н . Ҳара ҳҟнеиԥш даҽаџьара ажәлар
гәаҟӡом. Шьаҿак ҟаҳҵацыԥхьаӡа, дара ҳашьклаԥшуеит.
С а ҭ б е и . Аҵкысгьы еицәан Самырзаҟанаа, аха...
А к т ә и а н х а ҩ ы . Уӡамҩа рымҵоукыр ишуҿасуа
узымдырӡои, Шьардын.
Ш ь м а ф . Уажәшьҭа иаамҭоуп ҳӡамҩа ацынхәрас,
ҳлакҭа дҳарбарц.
С а ҭ б е и . Уаанӡагьы абас ҳҳәар акәын.
Ш ь м а ф . Нас изаҳамҳәозеи?
С а ҭ б е и . Изаҳамҳәозеи уҳәахт! Изҳәода? Уареи сареи ҳамацароу?! Иахьа абраҟагьы ҳаҟара зҳацымзеи?!
Урҭ зегьы зхароу ҳара, анхацәа ҳауп, ҳхы ҳацәшәоит, ҳмал
хәыҷ ҳацраҳәоуп, уи ҳахыбаауеит, хнаԥырҵны шьаҿак
ҟаҳҵом. Арахь уҳахәаԥшыр, хьымӡӷыла ҳаиҵаҭәуп. Абар
Вано ииҳәауа. «Ахьымӡӷ ганы адәы ҳақәзар аҵкыс,
хьыӡла ҳаԥсыр еиҳа еиӷьуп!» Ари ҵабыргӡами?
Ш ь м а ф . Вано изымҳәар ҳәа ҳаушәахуа, аиаша
иҳәеит. «Абан иахьаауа, шәхы шәыхьча» ҳәа ҳаҳәсақәа
476

ааҳадгылар, дара кажьны ҳара ҳаҩуеит. (Игәахы ԥыжәжәо
дҩагыланы.) Иара уажәгьы изҿу аллаҳ идырп. Бӷарҵахьы
аиқәԥара ҳаздыруам. Нас ҳхацәоуп ҳәа ахаҵеиқәа
ҳашьаҵаны аҩны ҳазланеиуазеи?!
Ш ь а р д ы н (дҩаҵҟьоит, алаба зхы иаҵыргәаны
итәоу Актәи анхаҩы илаба анааимиԥаалак, Актәи
анхаҩы дкаҳарц хәыҷӡак игхоит. Шьардын илаба ныҵакшауа ацәажәара далагоит). Сара, дадраа,
абарҭ сԥаҵакьыбжақәа рыда згәырҩа сагауа ҳәа
уаҩгьы дсымаӡам, дара урҭгьы зеиԥшроу жәбоит, аха
сахьынаԥшуа избозеи? Саҭбеи Шьмафи ирҳәо зегьы еицаҳҳәар, убри Ӡигәа ҳәа шәызҿу илшаз ҳаргьы
иҳалшоит. Шәааи уара ҳзыԥшузеи?! (Даарҿаԥшыаарҿаԥшуеит исҳәаз иахырҳәаауеишь ҳәа. Зегьы ауу
ҳәа иааилалоит. Убри аамҭазы «Саҭбеи! Саҭбеи!« ҳәа
дыҳәҳәо, амарда даҿалоит Дамеи. Ашьа иҿашуп. Инапы
шьаарҵәыраха иҟоуп. Зегьы наиԥыххылоит. Дамеи иԥсы
илшәшәоит.)
С а ҭ б е и . Аӡы аажәги, аӡы!
Акәмызцәа хылԥа иҭаҭәаны аӡы ааигоит нхаҩык. Дамеи аӡы
иҿаирхәхәоит Саҭбеи. Дамеи даақәдыртәоит.

Д а м е и (ибжьы аарла иҭкаауа). Ҳҿаҳәаны ҳашнаргоз
срыцәцоит ҳәа салаган, нас сырмышьҭуашәа анызба, ҳәызбала аӡәы сисит, ашьҭахь... (Иԥсы маҷхоит.)
Ашьҭахьы… Сыҩны сандәықәла дсеихсит... Снапы... (Инапы аашьҭыхны идирбоит.) Ажра сыҽҭажьны срыцәцеит!..
Саҭбеи
(Дамеи
днеихыԥаны).
Иргақәада,
иргақәада?! Уаҳа иҟадаз уара уда?
Д а м е и (зыхьӡ иҳәарыда ҳәа зегьы шәаны иҿаԥшуеит).
Уарчхан... (Саҭбеи иҟама ахацәа даамҵасуеит.) Селымхан... Селымхан дыргеит! (Дамеи аӷьаҵәыӷьаҵәра далагоит.)
С а ҭ б е и (дыццакы-ццакуа). Шьмаф! Шьмаф! Шәымш
аабзиахт. Ара шәыҟаз, ари шәиԥырымҵын! Сара сыӡбахә
лассы ишәаҳап! (Дыҩны амарда днаҿалоит. Шьмафгьы
азныказы уи днаишьҭалоит нас деиҭахынҳәуеит, Да477

меи днеихаххуеит, иҿынеихахуеит, аха деиҭахынҳәуеит,
дшәаҟьоит.)
Шьардын. Шьмаф! Саҭбеи уишьҭал! Ари сара дызгоит аҩныҟа, уаҩы дицәшәаратәы дыҟам. Ихьаа рацәак
даргәаҟуам.
Шьмаф азныказы Дамеи дааихаххуеит, нас дыҩны амарда
днаҿалоит, Актәии Аҩбатәии анхацәа Дамеи дҩышьҭырхуеит,
аха деиҭанышьҭарҵоит, Дамеи ақьра даҿуп, Шьарды ни егьырҭ анхацәа ҩыџьеи Дамеи инеихатәаны ахәрашәа
аҳәара иалагоит. Дара анаалгалак амузыка иаарымнадоит.
Аԥарда ашьшьыҳәа илеиуеит.

Аԥарда
Аҩбатәи асахьа
Иҟәаԥаҿаԥароуп. Аҵлақәа аҿагылоуп. Аҟәаԥаҿаԥарақәа
иаарылыҳәҳәоит дгьыл кәаԥрак, уи акьоукьоураҟынҵәҟьа
амырхәага ықәԥхоит, убарҭқәа инрылганы мҩахәасҭак лбаагоуп. Амҩахәасҭа ахы ахьналбаагоу дәышшароуп. Саҭбеи
итапанча инацәа аҵакны адәышшара даақәлоит, днаԥшыааԥшуеит, дӡырҩуеит, Зны игәы дҭасуеит, зны ихахәы дахоит,
дыцәҳауеит.

С а ҭ б е и . Знызаҵәык шәылабарҭа соур!. Знызаҵәык...
Сан аҭакәажә рыцҳа... Селымхангьы дыҟоуп, иҳәеит...
Ари закәызеи мшәан, ԥхыӡ избома... Селымхан знапы лкьысыз дарбан?! Исырбап шаҟа дхаҵаӷәӷәоу, сан
аҭакәажә... (Игәы дҭасуеит, итапанча дахәаԥшуеит.
Ахы дҭаԥшуеит. Дахьцаша изымдыруа дшаҟьшаҟьо адәы
дшықәгылоу Шьмаф дыҩны дааидыххылоит.)
Ш ь м а ф , Амҩаду ахь! Амҩаду ахь! Ара узгылоузеи?!
С а ҭ б е и (дахьааԥсаз аҟнытә иԥсы аарла иҭкаауа).
Уаанҿас, уаанҿас, Шьмаф. Урҭ рымҩа сара издыруеит,
(Инапы ирххоит аҟәаԥаҿаԥа иаҿагалоу амҩахәасҭахь.)
Шьмаф, уара уҽнукыландаз. Дамеи дхәарҭам. Арҭу?! Арҭ
сара...
478

Ш ь м а ф . Уаангыл, Саҭбеи! Исҳәо уазыӡырҩы. Издыруада хаала ҳрацәажәар руазар...
С а ҭ б е и . Шьмаф! Акы еиԥшымкәа суҳәоит,
усԥырхагамхан, схы еилагар ҳәа сшәоит, убасҟак сгәы ԥжәоит,
сгәы! (Игәы дҭасуеит, Актәи анхаҩы дыҩны асцена
даақәххуеит.)
А к т ә и а н х а ҩ ы . Саҭбеи! Саҭбеи! Учамадан еимырдеит, иҳәеит Дамеи, игәарҭазар акәхап...
С а ҭ б е и . Ачамадан уҳәама?! Арҳәцәа!
Харантәыла иааҩуеит ауаа рыбжьқәа.

Ш ь м а ф . Шь-шь-шь!
Саҭбеи амарда днаҿаххуеит. Нас ақәаԥра ҳаракы днаватәоит.
Шьмафи Актәи анхаҩи наҟ-ааҟ еиҿаԥшуа рҽырҵәахуеит.
Саҭбеи зны дҩагылоит, зны днатәоит, Абжьқәа еиҳа-еиҳа
иааигәахоит.

А б ж ь ы (хаҵабжьуп). Бныҟәа! Бныҟәа! Бныҟәа
сымҳәеи!
А ҩ б а т ә и а б ж ь ы (ҷкәына бжьуп). Акымзарак
лыхьӡом, сара исымдыруеи.
С а ҭ б е и . Ааит, Џьаԥар ақамсажә! Уаргьы саргьы
Анцәа ҳаибарба, Џьаԥар, арԥыс Џьаԥар.
А х ԥ а т ә и а б ж ь ы (ԥҳәыс бжьуп). Иҟашәҵозеи,
абааԥс­қәа! Ԥҳәыс илыхшаз уаҳа уаҩгьы шәыҟаӡами?!
С а ҭ б е и (дҩаҵҟьаны). Сан! Сан аҭакәажә. (Акәаԥра
днавҟьаны, амҩахәасҭа днанылоит, аха Шьмаф инапы
иҟьауа даналагалак, иҽааникылоит.)
А х а ҵ а и б ж ь ы . Бныҟәа сымҳәеи! Бзыртаатиуазеи
уаҟа! Аҽы аҵыхәа бадысҳәалароума ибҭаху!
А ҩ б а т ә и а х а ҵ а б ж ь ы . Хамба! Хамба! Ари
аҭыԥҳа аԥхӡы лылҵыр ҳәа дшәаны дныҟәаӡом.
Х а м б а и б ж ь ы . Лаҳаҭыр башәа днагала, иҟалоит
сгәаҿы дааиргьы.
Абжьқәа ааигәаӡахоит, дук мырҵыкәа иаахықәгылоит.
Џьаԥари Қамчеи амҩа дырбауа раԥхьа иааиуеит. Ҩыџьа
асолдаҭцәа аҳәсақәа ирыгәҭасуа инарцоит. Хамба итапанча

479

кны дрывагылоуп. Даҽа хҩык асолдаҭцәа ршәақьқәа харшала
икны рышьҭахь игылоуп.

X а м б а . Иаша шәылбаа, иаша!

Аҳәсақәа амарда инаҿатәоит.

С е л ы м х а н (лнапы Уарчхан лыбӷа иаҵаргәаны). Уаҳа
ауаҩы ишьа шәылаӡами, абааԥсқәа?! Дзыхшәырҟьозеи
ҭакәажәык!
Саҭбеи дшыҵҟьара дшьамхнышгыланы дӡырҩуеит.

Х а м б а . Аԥхӡы былҵзар акәхап, аԥҳәызба! (Инапы
Селымхан лылахь инадикылоит. Аԥҳәызба Хамба инапы
днасны наҟ илҟәылҟьоит.)
С а ҭ б е и (ибжьы рӷәӷәаӡаны). Хамба ахаҵа! Аҳәса
ириааиз! Саҭбеи уаԥхьа дахьгылоу умбаӡои?! Ухаҵазар,
аҳәса урԥырҵ!
X а м б а (ацәа даалҟьазшәа). Уарбан зыбжьы го араҟа?
Саҭбеи ибжьы ахьгаз ахь итапанча ахы рханы дхысуеит.
Қамчеи Џьаԥари иблаҟьаблаҭо иалагоит. Изцу ауаа ирымбакәа
ицарц иақәыркуеит. Қамча шьҭахьҟа даныҩлак, Хамба дхысны уи дишьуеит. Урҭқәа анибалак, Џьаԥар даахынҳәуеит
дшәаԥырҳаԥуа.

Саҭбеи (итапанча рхханы амҩа даныԥалоит). Ухаҵазар,
аҳәса урԥырҵ, Хамба! Ахацәа ахьыҟоу арахьоуп!
Дхысуеит. Солдаҭк дкаҳауеит. Шьмафи Актәи анхаҩи
аацәырҵуеит. Хамба итапанча кны акәаԥра даақәххуеит.
Шьмаф дхысны дналбааигоит. Итапанча хазы икаҳауеит,
иара хазы Аиҿахысра иалагоит. Аҳәсақәа еибарҳәҳәаны
рҽырҵәахуеит. Џьаԥар дшәаԥырҳаԥуа дышгылоу длаҵҟьа­
ны дыҩуеит. Егьырҭ акраамҭа еиҿахысуеит. Актәи анхаҩы
дыршьуеит. Даҽа ҩыџьа асолдаҭцәа Саҭбеи ишьуеит. Иаанхаз асолдаҭцәа руаӡәы Саҭбеи ишьҭахьҟа диасны дисырц
иҿанааихалак, Саҭбеи даақәгьежьны, иҟамала асолдаҭ
дишьуеит. Уи аамҭазы Шьмафи егьи асолдаҭи рҟамақәа

480

рыла аисра иаҿуп. Ари ангәарҭалак, Селымхан Хамба
итапанча кны, аҵлақәа лыҽрывак, Шьмаф еисуа асолдаҭ
днаидыххыланы диеихсуеит. Ахысра иаҟәыҵуеит. Саҭбеи
дыҩны амарда дыҩхаԥалоит. Наҟтәирахьала Уарчхан
дкаҳабӷало даацәырҵуеит. Селымхан лаб Шьмаф лнапқәа
ааикәыршаны дылкуеит. Саҭбеи иан длыҵагыланы ҵаҟа
длалбааигоит. Уи инапы шьала ишыкәабоу анылбалак, Уарчхан лыԥсы лылшәшәоит. Саҭбеи иан лхы инапы наҵиргәоит,
нас ихҭарԥа лхы инаҵеиҵоит. Селымхан лаб игәы лхы адҵан
аҵәыуара даҿуп. Амузыка абжьы гоит, ахаҵарашәа ҳәауа.
Шьмафи Селымхани Уарчхан иаалхагылоит. Саҭбеи
дҩагыланы иӡарақәа кны днаԥшы-ааԥшуеит.

С а ҭ б е и . Иага сҳәандазгьы, сгәы ишаҭахыз
изыҟамлеит. Џьаԥар ахаҵа дшәаны дыбналт. Уԥсаҭа
цәгьахааит Қамча, рхы уархәаны уҵыхәтәа шԥаԥырҵәеи!
Уарчхан лыбӷа даақәтәоит.

У а р ч х а н . Нан, Саҭбеи, Џьаԥар ацәгьа иҳәеит. Уа
дыдиркырц игәы иҭоуп.
С а ҭ б е и . Сан! Акы бацәымшәан. Сԥыруазаргьы,
Џьаԥар иаԥхьа уаҟа сыббап.
С е л ы м х а н . Уҽыдуркуама?!
С а ҭ б е и . Срымкыртә сныҟәозароуп.
Ш ьмафи Уа р чхани аицәажәара ианналагалакь, Саҭбеии
Селы мхани рылаԥшқәа ааиқәшәаны еихәаччоит.

С а ҭ б е и . Сара Аҟәаҟәа сдәықәлоит, Шьмаф. Амҩадуи
аҭшәарақәеи хьчатәуп. Аӡәымзар аӡәы Аҟәаҟа ихы
имырхароуп. (Дыҩны амардарахь иҿынеихоит.)
Аԥарда
Ахԥатәи асахьа
Аҟәатәи аҩнқәа руак ауадаҿы. Ауада иҩнагылоуп апианина. Акәакьҭаҿы игылоу аишәа афатәи арыжәтәи ықәгылоуп.

481

Ахыӷәраҿы ауарҳал каршәуп. Ауада агәҭаншәа игылоу аусуга стол телефонк ықәгылоуп. Астол дахатәоуп Миқьела.
Аҭӡамцаҿы ахсаала кнаҳауп. Аҭӡамц икыдкнаҳалоу асааҭ ду
астрелкақәа ааба рҿы иқәгылоуп.

М и қ ь е л а (ихы кны астол дшахатәоу дҩаҵҟьаны
аныха днамҵаххуеит. Илахь-иџьымшь иӡатәуа далагоит.
Убас ҟаҵауа шьҭахьҟа дцоит, ԥхьаҟа дааиуеит, ашәаҵас
акы иҳәоит, дпатҟалеиуа.)
Са санҿыхо
Са исыгәҭыхоуп,
Сынцәа рныха,.
Аха-а, уха, аха-а. (Алерс шиҳәо дааҭгыланы.) Тҟәаԥс
ҳара ҳахь (Ахсаала днадгыланы). Аҟәа ҳара ҳахь... Гагра... Шәача… (Инацәкьысала зыхьӡ иҳәо ақалақьқәа
иԥшаауеит ахсаалаҿ, Ибаӡом, иахьыҟаӡам џьара деимдоит.) Арҭ ахьыҟоу аллаҳ идырп. Тҟәаԥс, Тҟәаԥс, Тҟәаԥс!
Иабаҟоу уи араҟа? (Бақәа ааигәара деимдо далагоит.
Изыԥшааӡом.) Абраҟа џьара иҟазар акәхап Тҟәаԥс мыжда. (Иахьыҟаӡам џьара инацәа нақәикуеит. Изыԥшаауам.
Ахсаала днаԥырҵны, астол днавагылоит. «Исзымдыруа Анцәа саҭоумҵан» ҳәа илахь-иџьымшь ӡатәуа,
аҵәыцак ауатка нҭаирпҟоит.) Иахьа аӡәгьы дыҟаӡам,
ирықәшәазеи арҭ?! (Ателефон абжьы гоит. Дыҩны астол
днадыххылоит. Атрубка аарҳәны аҵыхәала илымҳа иадикылоит.) Сара соуп, сара, Миқела! Сӡырҩуеит. Бзиа убааит! (Ателефон илымҳа иаадхны.) Ари иаҳәо акымзарак
саҳаӡом, гәныхәҵысҭалоуп сышцәажәо. «Бзиа убааит»
сҳәеит, аха иара «мшыбзиа» мҳәакәа, сан дицәҳазаргьы
сыздыруам. (Атрубка илымҳа иадкыланы.) Уарбан изҳәо,
уарбан?! Акымзарак саҳаӡом... (Атрубка еиҭа ахы ларханы илымҳа иадикылоит.) Абри ахи аҵыхәеи есымшагьы исцәеилагоит, амца иагаша! Сӡырҩуеит, сӡырҩуеит
ухаҵкы! Ателефон бжьысшәа иҟалан... Исырҽеиуан.
Исаҳауеит, исаҳауеит. Зегьы рхианы астол иқәгылоуп. Ааи,
ааи! Ашкәакәагьы ыҟоуп, аха маҷк агьама бжьысшәа из482

боит, иҵегь иџьбаразар акәын. Мап! Ишԥоуҳәо, ухаҵкы!
Уи агьама гәаҭаны азаара сзааз џьушьома?! Аа! Нас
ишыџьбарам злоудыруазеи уҳәама? (Атрубка илымҳа
иадхны.) Рацәа ишьацҳәа саҿаиршәит, иасҳәарызеи
ари? (Атрубка илымҳа инадкыланы.) Аԥштәы хәарҭамшәа
збоит, ухаҵкы! (Атрубка илымҳа иаадхны.) Ари абысҟак
ибжьы рдуны дызхыччо дарбан?! (Астол даахыҵны.)
Иахьатәи ашара аҩыжәра даҿуп. Е-е-ҳ! Арзаҟан, фу!
Исамхаҳәазеи! Аинрал-губернатор? (Ашә аӡә дасуеит.
Миқела иҽаарҽеины, иԥаҵа длаха-ҩахоит.) Уарбахын
уаҟа ашә иасуа?! Уҩнал!
Џьаԥар дқыџьқыџьуа дааҩналоит. Миқьела иҽырԥагьаны
днеиааиуа далагоит.

Џ ь а ԥ а р . Аиҳабы ҳәа зыӡбахә рҳәо уара уоума...
аинрал…
М и қ ь е л а . Изакәызеи узышьҭоу?! Аиҳабы сара соуп,
иумушази?! (Днеиааиуеит.)
Џ ь а ԥ а р (дшәаны). Хамба иҩызцәагьы иаргьы
Саҭбеи инирҵәеит. Шәҩык раҟара ар иманы амҩа
ҳзикын... Сара аарлаҳәа срыцәцеит.
Арзаҟан дааҩналоит.

М и қ ь е л а (инапы ихы иадкыланы). Зегьы иахьырҭыԥу
иҟоуп, ухаҵкы!
А р з а ҟ а н (днаԥшы-ааԥшуа, дыццакы-ццакуа). Урҭ зегьы иахьырҭыԥу иҟоуп, аха уара иахьуҭыԥу уҟам! (Џьаԥар
иахь.) Ари ииҭахузеи?
М и қ ь е л а . Аинрал-губернатор ухаҵкы... Хамба
дыршьит, иҩызцәагьы ршьит, Саҭбеи ҳәа аӡәы ҵҩа змамыз ар иманы, амҩа рзикын... Абас сеиҳәеит абри...
(Џьаԥар инапы наиқәикуеит.)
Џ ь а ԥ а р . Сара сааит... Саҭбеи.... Шьмаф… Егьырҭ
сгәалашәом, арымӡааҩ ыҟан...
А р з а ҟ а н (иҽыргәааны). Миқьела! Уцаны адырра иҭ
аказакцәа реиҳабы! (Миқьела дыҩны иҿынеихоит.) Уаангыл! (Қьаадк ҩны ииҭоит. Миқьела дцоит). Анхацәа
ирҳәозеи? Еибарҵәыуоит акәу?
483

Џ ь а ԥ а р . Есыуаха аизарақәа ҟаҵо абнақәа ирылоуп,
ирҳәо аллаҳ идырп. Џьоукгьы Аҟәаҟа идәықәырҵеит...
усқәак рнапы ианҵаны, рҳәеит... Абџьаруп изышьҭоу
рҳәеит. Абар Саҭбеи иҩнаҿы иаҳаԥшааз ақьаад.
Иџьыба қьаадк ҭыхны Арзаҟан ииркуеит.

А р з а ҟ а н (ибжьы рдуны ақьаад даԥхьоит). «Иахьа мҽышоуп. Аӡыхь аҿы шәеиза. Анхацәа рымшшьара
шәхы иашәырхәа. Вано». Ари араҟа дабаанагеи? Ари
акәиц ааганы араҟа ирылазҵада?!
Ателефон трубка шьҭихуеит, инықәиҵоит.

А р з а ҟ а н . Уца уажәшьҭа!
Џьаԥар дцоит. Арзаҟан астол днахагыланы ҩба-хԥа ҵәыца
ауатка нҭаирпҟоит. Саҭбеи дааҩнашылоит. Ажәмыжә маҭәала
деилаҳәоуп иҽырҩашьаны. Уаҩы дидырратәы дыҟам.

А р з а ҟ а н . Иуҭахузеи, узышьҭоузеи?
С а ҭ б е и (ибжьы еицакны). Аа, дад, сааухаҵкуп...
(Дқыџьқыџьуа.) Сара исҭахуп... иу... иу... иуасҳәарц...
(Дшәазшәа ақыџьқыџьра даҿуп.)
А р з а ҟ а н (дгәааны). Иуҳәарц иуҭахузеи? Иҳәаны
уалга лассы! (Инапы рыхха астол дасуеит.)
С а ҭ б е и (дқыџьқыџьуа, аныха днахәаԥшны, илахьиџьымшь ӡатәуа). Ҭаха ҳаиҭом... Ҳқыҭа аӡәы далалар,
амҩа изкны дирҳәуеит, мамзаргьы дишьуеит...
А р з а ҟ а н . Дарбан, дарбан ус ҟазҵо?!
С а ҭ б е и . Дарбаных... Саҭбеи иами, уаҳа дарбан. Иаб аҭаҳмада агәырҩа даганы аԥсра даҿуп, аха
ишԥаиури...
А р з а ҟ а н . Уи иӡбахә саҳахьеит, уаҳа иудыруада?
Аҩызцәа рацәаҩны имоума?
С а ҭ б е и . Шәҩык-ҩышәҩык ракәзар, акы иамусын,
дад. Шаҟаҩы ыҟоу аллаҳ идырп. Ӡигәуа рҳәама, аӡәы
дицхраауеит, рҳәеит.
А р з а ҟ а н (ихы ааимлагәа икны). Ишԥа-а?! Ӡигәуа
иҟынӡагьы днаӡахьоума?! (Ателефон абжьы гоит.)
484

Сӡырҩуеит. Уарбан изҳәо?! Нас, нас... Шаҟаҩы ыҟада?
Умала уоума иҟоу? Арахь иуманы уааи, сузыԥшуп... Уласы. (Атрубка ықәҵаны анеиааира далагоит. Астол днахагыланы ауатка ижәуеит). Уаҳа иудыруазеи?
С а ҭ б е и . Уаҳа акымзарак, ухаҵкы! (Дцарц иҿынеи­
хоит.)
А р з а ҟ а н . Уаангыл, џьоукы ааирац иҟоуп, иудыруа
ракәзар убап.
Миқьела дааҩнашылоит.

М и қ ь е л а . Арахь саарыԥхьарыма, ухаҵкы?
А р з а ҟ а н . Иабаҟоу дара? Адәаҿы иаанужьзар, ибнамлои!
М и қ ь е л а . Ибналаратәы иҟаӡам, ухаҵкы! Руардын
иадгылоуп. Абџьар ақәуп. Акарул дыҟоуп.
А р з а ҟ а н . Уаарыԥхьа арахь.
Миқьела дцоит, Арзаҟан длеиҩеиуеит. Дук мырҵыкәа Ал гьерии Ванои ааҩналоит, Миқьела ашәақь харшаланы
дрышьҭагылоуп.

А л г ь е р и . Хәлыбзиақәа, дадраа!
А р з а ҟ а н (иибаз џьашьауа). Алгьери! Уажәымҭыҽха...
Ҳаизарақәа рҿы уара уажәақәа шаҟантә ҳарзыӡырҩхьаз.
Ууаҩыз џьаҳамшьоз! Иуцу дызуҭада?!
А л г ь е р и (дҿаԥхаҿаччо). Дадхеит, абыржәы уара
уаасықәымшәаргьы, ахьымӡӷ згон. (Вано инапы наиқәк­
ны.) Ари иахьа абазараҿы, дызбеит, сыџьмахьчоуп
иҳәеит, уардынла дыҟоуп. Аӡәи иареи шеицәажәоз ргәы
еизынхошәа анызба, саргьы снарыдгылт. «50 ҿаҳәара
аԥҳә Кәыдрынӡа исзугароуп» иҳәеит уи иацәажәоз.
(Вано днаихәаԥшуеит.) Ари ахә-ага ԥса рацәана исыҭ
иҳәеит, егьи мап иҳәеит...
А р з а ҟ а н . Нас дызусҭаз узымдырӡеи?
А л г ь е р и . Аллаҳ дидырп, дад. Аратәӡам иара,
ашьҭахьы, ишеицәҳауаз санынарыдгыла...
А р з а ҟ а н . Вано ҳәа зыӡбахә рҳәо дубахьоума?
А л г ь е р и . Мап, дад. Амц сызҳәом, уи сара дсымбацт.
Ишысҳәоз саҟәыҵит, дад. Ашьҭахьы санынарыдгыла, ари
485

ус иасҳәеит: «Иухьлакгьы, Кәыдрынӡа аидара изга» ҳәа.
Саргьы ауардын саццарц сыӡбеит. Нас иҩызаки иареи
ҳара аӡәгьы ҳаламыркьысӡакәа ауардын аԥҳә ақәҵаны
ицеит, Кәыдры ацҳаҿы ҳшәыниоит, рҳәеит. Абасоуп, дад.
Ҳҽырҭынчны агәаҭақь ҳәа амҩаду ҳаныла ҳашҩеиуаз
ауп ари арԥыс ҳшааникылаз. (Миқьела инапы наиқәкны.)
М и қ ь е л а . Аԥҳәқәа еимдо сышнеиуаз ԥҳәҿаҳәара­
цыԥхьаӡа шәақьк-шәақьк шыргәылаз збеит.
Абарҭқәа анеибырҳәо аамҭазы Саҭбеии Ванои блала
еилацәҟәуеит, акы еибырҳәоит.

А р з а ҟ а н (ишьамхқәа неиқәыжьны), Утәа, Алгьери.
Ԥасашәа зны еизарак аҿы угәы нырханы уцәажәеит, аха
макьана, абаа ду еиԥш ҳуқәгәыӷуеит. (Саҭбеи иахь.) Ари
дудыруама?
А л г ь е р и . Дсымдыркәа, дадхеит, зынӡак ҳаи­
зааигәа­ӡами.
Ателефои абжьы гоит.

А р з а ҟ а н (Миқьела иахь). Ушәақь кны узгылоузеи, Алгьери ииҳәаз умаҳауеи?! (Миқела ишәақь
ныкнеиҳауеит, Арзаҟан атрубка аашьҭихуеит.) Уарбану изҳәо?! (Даазгәырӷьашәа.) Аиаша уҳәома? Ауаа
рацәоума? Аҳәса, ахацәа... Уажәыҵәҟьа снеиуеит. (Атрубка нықәҵаны.) Миқьела! Сааҭк ала ара сҟалоит, издыруада
даҽаӡәы даарышьҭыргьы ҟалап. (Ӷбак абжьы гоит.) Ари
абатәиу? (Дааҭгыланы дӡырҩуа.) Миқьела! Ани ҳазҿыз
акәымзааит... Шми-идт... (Зны итапанча днахәаԥшуеит,
зны иҟама ахы ааиларӷәӷәа икуеит) Миқьела! Ауардын
иақәу уаламкьысын, адырра усҭаанӡа. (Алгьери иахь.)
Уаргьы ауардын уазԥшызар акәхап. (Саҭбеи иахь.) Уаргьы? (Арзаҟан дыццакны дцоит.)
В а н о (Миқьела иахь). Дад, ак уасҳәашан...
Ахысыбжьқәа гоит.

М и қ ь е л а . Ари закәызеи! Аҟарул иқәлазар ҟалап.
(Ашәақь аакынԥааны иҿынеихоит.)
486

С а ҭ б е и . Абыржәы ҳаиӷьым... Аҵх лашьцоуп.
Зегьы ҩеибаргылоит.

В а н о . Дышьны ҳуардын ҳама ҳцоит, уаҳа акгьы.
А л г ь е р и . Дад, Саҭбеи, иҟалазеи? Шәеибгоума?
Хамба...
С а ҭ б е и . Хамба иҩызцәагьы иаргьы џьыкаагара ицеит. Анхацәа ҳара ҳнеира иазԥшны итәоуп. Ҳашнеилакҵә­
ҟьа абџьар аашьҭырхуеит.
В а н о . Гәдоуҭаагьы рҽырхианы итәоуп. Ари амшын
ҿықә иавоу аӷба иацы ҳаззыԥшуаз «Шмидт» ауп ҳәа
сыҟоуп. Ус анакәха, уи ԥыҭрак арҭ ҳаҟәнакуеит. (Миқьела
дыҩны дааҩналоит.)
М и қ ь е л а . Ар Қаԥшь Аԥсны иалалеит, рҳәеит,
Қарҭгьы митәык ҟалеит ҳәа аӡбахә рҳәоит. (Иҟаиҵара
изымдыруа днеиааиуеит.) Қырҭтәыла зегьы абунт ҟалеит
рҳәеит...
В а н о . Ареволиуциа рҳәазар?..
М и қ ь е л а . Акраадыруама... Арҭ аҩыжәрада акы
рыздыруам... Ари дрыхныҳәароуп. (Ателефон атрубка
аашьҭихуеит.)
С а ҭ б е и (итапанча ааҭԥааны). Унапы уҩах!
В а н о . Уҽумырҵысын!
Алгьери днеины Миқ ьела ишәақь аакҿиԥаауеит. Миқьела
инапқәа дырҩаханы ашьшьыҳәа ашәахь анеира даҿуп.
Ашә даназааигәахалак, длаҵҟьаны дыҩуеит, аха ианиеихслак, дкаҳауеит. Вано днеины астол амгәа иҭоу ақьаадқәа
ааҭиԥаауеит. Ахҩыкгьы ндәылибаҳәоит. Адәныҟа ахысыбжь­
қәа гоит. Абжьы ааҩуеит аӷба. Ателефон атрубка аашьҭих­уеит
Саҭбеи.

С а ҭ б е и . Аштаб! Аштаб! Ар рыштаб! Изҳәода
уҳәоу? Изҳәода... Арзаҟан соуп. Абыржәыҵәҟьа агарнизон ырхынҳәны идәықәшәҵа! Қарҭынтәи ателеграмма ҟарҵеит. Абыржәыҵәҟьа! Абыржәыҵәҟьа! (Атрубка нықәҵаны еиҭаақәихуеит.) Астанциа! Астанциа!
Астанциоума ари? Аидара шьҭыхга машьынақәа руак
487

аашәышьҭ аинрал-губернатор иштаб аҟынӡа, акомендант соуп изҳәо! Изаҳҭаху иазыжәуазеи! Абџьар
ақәаҳҵоит... Уачамчыраҟа... Азамана, азамана!.. (Дыҩны
дындәылҟьоит).
Аԥарда
Аԥшьбатәи асахьа
Асцена шырхиац ирхиоуп. Ауада ԥаса аҵкыс илашьцоуп.
Аҭӡамц икыдкнаҳалоу асааҭ ҩба рҿы инеихьеит. Амузыка
абжьы ныҵакны игоит, «Ахәрашәа» рҳәоит. Ԥыҭраамҭак асцена ҭацәуп. Иаалашоит ԥаса аҵкыс. Ателефон абжьы гоит
иааҟәымҵӡакәа.

Миқьела
(акәакьҭа
дахьыкҿажьу
дааҳәыцымыцуеит). Ааи! Аллаҳ, аллаҳ! Сабаҟоу, мшәан?
Ацәа салоума? (Ихы дҩаханы.) Ԥхыӡума ари? Ааи, а-а-и,
сыԥсит! (Деиҭанықәҳауеит, дҳәазаны ателефон ахь днеирц далагоит. Ашьа иҿататоуп, инапы иахьшьуп. Ателефон ахьықәгылоунӡа днаӡарц далагоит, аха астол
дахьыҩрны дкаҳауеит. Ибӷа астол ашьапы инадиҵоит.)
Сызшьыз дарбан?! Сзыхирҟьазеи? Сани саби сара сыда
ишԥарыԥсыхәоу уажәшьҭа. Зыӡбахә кацәаша Исидор-аменшевик! Аԥсныҟа уҳаццозар, амшын қашьны
иуҳарбоит имҳәози... (Ихы кны аҵәыуара далагоит, нас
дықьуеит, дӷызуеит. Арзаҟан дааҩналоит.)
А р з а ҟ а н (аҩы ыжәны дыҟоуп). Миқьела! Иҟалазеи?
Ауардын... Абџьар абаҟоу? (Миқьела дахькажьу днеихаххны.) Миқьела! Миқьела! (Миқьела дааӷызымызуеит.)
Абџьар абаҟоу сымҳәеи! Алақамсажә! (Итапанча
ааҭиԥаа­уеит.)
М и қ ь е л а (ибжьы аарлаҳәа иҭкаауа). Сыршьит,
сыршь... аҟарулгьы... Абџьар ргеит.
А р з а ҟ а н (днаԥшы-ааԥшуеит). Абџьар ргама? (Итапанчала Миқьела диеихсны иԥсы ааҭихуеит.) Алгьери
ахаҵа!.. Уаргьы саргьхандаз! Рацәа маанала усиааит.
488

(Ателефон ахь дыҩуеит.) Аштаб! Аштаб! Арзаҟан соуп
изҳәо... Аусҳәарҭа иақәланы идырҳәит. Аҟарули акоменданти ршьит. Алгьеригьы дрылоуп ацәгьара ҟазҵаз.
Ар рышьҭаҵатәуп ирласӡаны. Ишԥа?! Ишԥа? Гәдоуҭаҟа
уҳәама? Уахь иҟалазеи? Сароу? Сара ианбашәасҳәаз?!
Уеилагама?! Рацәа ҳаршьит. Ешыранӡа инеихьеит
уҳәама?! Абыржәыҵәҟьа ҽыла ауаа рышьҭаҵатәуп.
Урҭу? Уи ақыҭаҿы инхауа зегьы рыхьӡқәа Џьаԥар идыруеит. Аԥара-ашьара шәҳәа, дышәжьа, дхышәх! (Атрубка
нықәҵаны астол амгәа дынҭаԥшуеит, нас азаара ззааз иеиԥш, ихы еимлагәа икуеит.) Миқьела! Сқьаадқәа!
Сзырҳәыда?! Сымаӡақәа цәырызгада?! (Миқьела днаихаххуеит.) Дыԥсызаап... Џьаҳаным уҭыԥхааит!
Ар

реиҳабы

дааҩнашылоит. Ҩыџьа
ртапанчақәа кны.

афицарцәа

ицуп,

А р р е и ҳ а б ы (дыццакы-ццакуа). Абри акәын исҳәоз,
Арзаҟан. Аизара иалатәаз аԥсуаа шәрысны ианҭашәкуаз,
ари бзиарак ахылҿиаауам сымҳәоз? Иубама иҟалаз!?
(Арзаҟан ихы кны дгылоуп.) Уажәшьҭатәи шәарҭоуп.
(Миқьела дангәеиҭалак.) Ари дызусҭда? (Афицарцәа ибла
дирбоит. Аԥсы дрыманы индәылҵуеит. Ибжьы ныҵакны.)
Иҟаҳҵо башоуп. Қарҭ иҟалаз уаҳама? Ар Қаԥшь Аԥсныҟа
идәықәлеит. Абарҭ ауаа ԥшааны ианҭаҳамк...
А р з а ҟ а н (ибжьы рӷәӷәаны). Аҭакра акәым, сна­
палаҵәҟьа икыдҵаны исшьуеит.
А р р е и ҳ а б ы . Умыццакын, иаҳа еицәоутәуеит.
А р з а ҟ а н (итапанча ҳаракны ишьҭыхны). Уаҵәнатә
ақалақь сналалоит, иаасымԥыхьашәо акоммунистцәа зегьы иларгәыдҵаны ишьуа.
А р р е и ҳ а б ы . Зны амшын ихгылоугьы уазхәыц.
Тҟәаԥстәи ҳусқәагьы акы ишаԥсамхаз дырны иумаз...
А р з а ҟ а н . Нас, уааи, акьаброу ҳаслап.
А р р е и ҳ а б ы . Ар сыманы ақыҭа салалоит. Ақыҭа
амца анацраҳамҵа, урҭ амца ҳара ишҳацрарҵо дырны
иумаз.
Афицарцәа ааҩнашылоит.

489

А р з а ҟ а н (ихы дымҩахаӡакәа). Кәыдрыҟа аказақцәа
дәықәҵамзар ҟалом. Аӡәымзар аӡәгьы Кәыдры дырсны
иҟамлароуп. Абзыԥқәеи абжьуааи еибарбатәым.
Ар реиҳ абы днахынҳәны дцоит. Афицарцәагьы наишьҭалоит.

А р з а ҟ а н (иарма нацәхыԥ аҵырҟа иавҵаҵа, иарӷьала
иҟама ахы кны, ихы рҵысуа.) Абас мацара ианбанӡа?!
(Аныхахь.) Ма уара акы уҳахәарауазеи! Еҳ! Ҳусқәа башоуп!
Аԥарда
АХԤАТӘИ АҚӘГЫЛАРА
Актәи асахьа
Аҩбатәи ақәгылара аҩбатәи асахьаан асцена шырхиаз ирхиоуп. Аҟәаԥаҿаԥеи адәы ԥшӡа хәыҷи иаарыкәыршаны
бнароуп. Адәы аҵыхәаны абџьар еизганы дрыдтәалоуп
Вано. Аҟәаԥаҿаԥа иаҿгоу амҩахәасҭа ахы ахьыҩхагалоу
акьоукьоураҿы ашәақь кны дгылоуп днаԥшы-ааԥшуа аҟарул.
Нхаҩ ҷкәынак иоуп, дагьеилаҳәоуп нхаҩы маҭәала. Амза кеикеиуа ажәҩан агәы икыдуп. Вано днеиааиуеит.

В а н о (Дааҭгыланы). Мап, сынтәатәи ҳааԥынра зегь
рыла ибзиахарц иҟоуп. Аӡынрагьы бзиахон абнаҟа, Аҟәа,
инеины иқәтәоу акьанџьақәа ракәымзар.
Аӡәы атрышә дасуеит. Атрышә дасуеит Ваногьы. Саҭбеи
даацәырҵуеит.

С а ҭ б е и (амгьал иику абжакы Вано инаииркуеит).
Иуацәажәаз дарбан?
В а н о . Мап, аӡәгьы, схала сцәажәон. Абанҭ акьан­
џьа­қәа рыӡбахә акәын. Аӡәыр ибахьоума, ҳәынҭқаррак
аҿы ҩ-мчык аҳәынҭқарра еиҳабны?!
С а ҭ б е и . Иабаҟоу ҩ-мчык? Асоветқәа роума
узҿу? Советс урҭ ирылоу ҳәа егьыҟам, амала уи ахьӡ
дырцәгьоит. Убри ауп ирылшаӡазгьы.
490

В а н о . Уажәшьҭатәи мариоуп. Ақырҭуа жәлар
ирҳәараны иҟаз ажәа рҳәеит, Цхакаиеи Махараӡеи
Қарҭ иҟоуп, рҳәеит. Ар Ҟаԥшь араҟа иубара уҟоуп дук
мырҵыкәа. Мап, акы сацәшәом уажәшьҭа. Ленин ихаҭа
дҳацхраауеит. (Ихы ырмақаруа, иӡарақәа кны.) Арҭ
шҿырымҭуа убауоу?
С а ҭ б е и . Уи саргьы сазхәыцхьеит. Абар хымш ҵуеит
абџьар аагеижьҭеи, аӡәымзар-аӡәгьы ихабар ыҟаӡам.
Акы ргәы иҭамкәа иҟам. (Вано диҿаԥшуа.) Вано, абарҭ
ажәабжьқәа уазҳәада?
В а н о (инапқәа Саҭбеи ижәҩа инықәҵаны). Е-еҳ,
Саҭбеи, ҳара ҳаӡәыку џьушьома! Ҳҩызцәа шаҟа ирацәоу
удыруама, иара Аҟәа ақалақь аҟныҵәҟьагьы. Аԥсуа, аурыс, ақырҭуа, ашәамахь... (Ибжьы ныҵакны ашәа аҳәара
далагоит, Саҭбеи ициҳәоит.)
В а н о . Џьаԥар дахьцаз узеилымкааӡеи?
С а ҭ б е и . Џьара дҳазкылԥшуазар акәхап. Арҭ рхы
иацәшәаны иҳашьҭамлаӡеит ҳәа сыҟоуп. Ҳара араҟа
ҳрацәаҩӡаны ҳаҟоушәоуп адырра шрымоу.
В а н о . Иушьҭамлозар умбари, Саҭбеи. Урҭ гаӡақәоу
џьушьома, ҳгәы шымҩаӡо...
С а ҭ б е и . Хамба иԥсрагьы рзымдыруа џьушьома.
Аҟарул ибжьы гоит. Харантәи ахысыбжьқәа ааҩуеит хынтәԥшьынтә раҟара.

А ҟ а р у л . Еи! Еи! Уарбан?! Уаангыл сымҳәеи!
Ахысыбжь гоит, Саҭбеи В анои абџьарқәа аашьҭырхуеит.

С а ҭ б е и . Дарбан уара узеихсыз?
А ҟ а р у л . Џьаԥар иакәзар ҳәа сыҟоуп, дыҩны дцеит.
Вано инапы иҟьоит, аҟарул атрышә дасуеит, анхацәа
еибарыҩны амарда иаҿалоит, Шьмаф, Шьардын, Аҩбатәи
анхаҩы, Алгьери, даҽа ԥыҭҩык ыҟоуп.

А л г ь е р и . Дад, Саҭбеи, ар ҳақәлеит. Ар... ҵҩа змам
ар ыҟоуп.
Ванои Саҭбеи, Алгьери иажәа ацымхәра иамҳәаӡакәа,

491

абџьар рыҭара иалагоит. Аҟарул дахьгылоу ацәа иқәҳауеит,
уаҳа изычҳауам, дхырқәақәоит, уаҩгьы дгәеиҭаӡом, зегьы аилыхара иаҿуп. Дук мырҵыкәа аҟарул ихы нкыдҵаны илацәа
нҭаауеит. Анхацәа зегьы асцена инықәҵны наҟ инцәыралоит.
Асценаҿы акарул ида уаҩ дыҟаӡам. Уи дыцәоуп. Абжьқәа гоит:
«Арахь шәааи, арахь!», «Шьардын, уабаҟоу?», «Зны араҟа
ҳааԥшып, зны!» ҳәа. Зегьы еиҭаацәырҵуеит.

Ш ь а р д ы н . Дамеи асҟаамҭа дынзырхазеи, Шьмаф?
Ш ь м а ф . Акрыздыруама, дад? Џьара дрымԥыхьа­
шәазаргьы сыздыруам.
Аҟарул аҵла ибӷа адҵаны дыцәоуп.

С а ҭ б е и . Егьырҭ аҷкәынцәа
ҳхьанҭоуп азыҳәан ами…

зыҟамзеи?

Абас

Ванои Алгьерии хазы инеибаԥхьаны еицәажәоит.

Ш ь а р д ы н . Аҷкәын дызусҭада, дадхеит, бжаҩык
абна илоуп, бжаҩык Ӡигәа ир рахь ицеит. Ҳаҷкәынцәа
абаҟахыз...
Ш ь м а ф . Сишь, сишь... (Ахысыбжьқәа гоит.) Абраҟа
ҳашгылоу иҳақәлоит иҳамбаӡакәа.
В а н о (даахьаҳәны). Ишԥоуҳәо, Шьмаф, аҟарул
дахьгылоу умбаӡои... (Аҟарул ацәа даалҵны днаԥшыааԥшуеит, аха деиҭацәахуеит.)
С а ҭ б е и . Ҳласхароуп, Вано. (Вано анхацәа ааидиԥхьа­
лоит.) Даҽа мчыбжьык, жәамш роуп, абааԥсқәа, нас
ҳагәқәа рҭынчны ҳацәаӷәатәқәа ҳрылагоит, ҳразҟы
ҳнапаҿы иҟалоит, ақырҭуа жәлар иҟарҵо аҩыза ҳаргьы
иҟаҳҵароуп.
Ш ь а р д ы н . Уи ами нас ҳазҿу.
В а н о . Макьана уиҵәҟьа ҳаламгаӡацт, Шьардын. Аха иаарласны ҳалагоит. Урыстәыла дуӡӡа ҳара
иҳадгылоит. Ари мцым, иҵабыргуп, убас иҵабыргхааит
абарҭгьы. (Иблақәа дирбоит инапқәа рыла.) Ӡигәеи ҳареи
ҳаицәажәеит, абар Қаҷараа Никәа дахьыҟоу, уи иоуп
цҳаражәҳәаҩыс иҳамоу.
492

Вано ацәажәара данналага нахыс ҩыџьа асолдаҭцәа,
рҟамақәа кны, иҳәазауа, аҟарул иахь анеира иалагоит: зны
иҳәазоит, зны ишьамхнышлоит, рҟамақәа цаӷьцаӷьуа иркуп, аҟарул дшыцәоу ангәарҭалак, руаӡәы ихылԥа ааихыхны
инеиҿеигәоит, егьи иҟама рхха аҟарул игәы дҭасуеит, иаразнак дырҳәазаны наҟ днаскьаргоит. Аҟарул имаҭәақәа руаӡәы
иааишәҵаны аҟарул иҭыԥаҿы днагылоит, егьи дцоит.

А л г ь е р и . Дад, Саҭбеи, Дамеи ихьыз гәоуҭандаз,
ҷкәына мыжда, ак ихьзар ҳәа сшәоит.
Ш ь м а ф . Сыҷкәын деибгам, Алгьери.
Дамеи дҳашҳашуа абнара даалҟьоит. Изнапык ҿаҳәоуп.

А л г ь е р и . Уабаҟаз, дад?
Ш ь м а ф . Дамеи! Уабаҟаз, џьым?
Зегьы ааикәӷӷашоит.

Д а м е и . Санынаԥш арахь рхы рханы ишааиуаз збеит,
даргьы сгәарҭеит... Снапы сыхьуан усгьы, аха сшьапгьы
сыхьуазшәа, ацыркьра салагеит. «Иухьзеи?» анырҳәа,
«аҽы сканажьт» сҳәеит. Нас ршәақьқәа аасҿаркит.
Абыржәыҵәҟьа анхацәа абџьар рыманы иахьыҟоу
ҳауҳәароуп, рҳәеит. Исыманы сҿынасхеит. Амза каҷҷа
иахьыҟаз акгьы сылымшеит, атыша ду абнараҿы ианназга, рыҽқәа абнара изыламлеит.
А л г ь е р и . Убранӡагьы ижьаны иугама, дад?
Д а м е и . Руаӡәы дынҽыжәҵын, ҳаиманы абнара ҳнылалеит. Дуцәыҩуеит, рҳәеит, аха исыцыз уссгьы иҟаимҵеит. «Ари дкәылԥаауа дабанӡасыцәцап
зышәгәахәуа», – иҳәан, иҩызцәа ааирччеит. Абнара
ҳанылала, џьеи схы исырбарын. Слаҵҟьаны сыҩит.
Алашьцара сҽаҭаны сцеит. Убрантәи ауп сшаауа.
В а н о . Ирацәаҩума дара?
Д а м е и . Шәҩык раҟара ыҟоуп. Абрагьцәеи дареи
еиҿаҳан, аилахысрагьы ҟарҵеит.
С а ҭ б е и . Зегьы жьаны иугама нас?
Д а м е и . Ҩыџьа асолдаҭцәа амҩан иҳацрыҵт. Иахьцаз сеидроу.
493

А л г ь е р и . Убарҭ ракәзар ҟалап аҟарул дзеихсыз
ҳәа шәызҿугьы.
Ш ь а р д ы н . Ракәзаргьы ҟалап.
Аҟарул дахьгылоу иҩыза даахалоит, днаԥшны атрышә дасуеит, ар ыҩны, «Ура!» ҳәа анхацәа ирыжәлоит, аилахысра иалагоит. Абжьқәа гоит. Асценаҿы уаҩы иибауа аӡәык-ҩыџьак роуп.
Егьырҭ рхысыбжьқәа гоит. Абжьқәа: «Уаангыл, уаангыл!», «Умхысын зны», «Аҩадахьала уакәша, аҩадахьала!». Уи аамҭазы
Шьардыни фицарки рҟамақәа кны асцена иаақәххуеит.
Ҟамала еисуеит, акраамҭа иадхалоит. Ахысыбжьқәа шгац игоит. Дамеи асцена даақәххны, Шьардын иеисуа диеихсны дишьуеит. Дамеии Шьардыни цоит. Аҩбатәи анхаҩи даҽаӡәи
ҟамала еисуа асцена иаақәххуеит. Ԥыҭрак ашьҭахь Аҩбатәи
анхаҩы дкаҳауеит. Асцена даақәххуеит Вано. Афицари иареи
ҟамала еисуеит. Афицар дкаҳауеит. Вано дыҩны дцоит. Ахысра иаҿуп. Абжьқәа: «Саҭбеи! Саҭбеи! Уишьуеит ушьҭахьала!»,
«Вано дыркыма?!», «Арахь, арахь!». Абжьқәа еихсыӷьуеит.
Анхацәа баандаҩыртәуеит. Асцена иаақәлоит Вано, Алгье ри, Шьмаф, Шьардын, ҩыџьа анхацәа. Зегьы рнапқәа
еидҿаҳәалоуп. Ар реиҳабы инапы ҿаҳәаны игәыдкылоуп.
Ԥыҭҩык асолдаҭцәа, ршәақьқәа кны, абаандаҩцәа наргоит.

А р р е и ҳ а б ы (егьырҭ асолдаҭцәа рахь). Аҽқәа
шәы­ма­ны амҩа ду ахь шәкылс, амҩа ду ахь!
Амардахь рҿынархоит.

Ш ь м а ф (ибжьы ныҵакны). Дамеи дыршьыма?
В а н о . Деибгоуп, сара дыбнасҵеит. Саҭбеии иареи
еибаԥшаауеит.
Ар реиҳабы итапанча Вано инаиҿеикуеит.

Аԥарда
Аҩбатәи асахьа
Алгьери иҩны. Ацәарҭа ахчы харабӷьар иқәуп. Ашәындыҟә­
ра иҭаз амаҭәақәа ҭыхны икажьуп. Астол хыршәҭны аҩны

494

иҩнажьуп. Аԥенџьыр хәыҷы дкылԥшны адәныҟа дыԥшуеит
Уарчхан. Лылахь еиқәуп. Иныҵакны «Агәаҟ ашәа» аҳәоит.
Уажәы-уажәы лшьал аҿацә лыблақәа иаарҭылшьуеит.
Абжа мыткәманы, абжа ашәаны акы аҳәара даҿуп. Нас лхы
нықәҵаны аҵәыуара далагоит.

У а р ч х а н (лыҩнапык ааидкыланы ауаԥсҵәы рылхны). Нас, зҿы абҩа-рҭәа ҭдыршаша! Сынасыԥ иақәԥалаз
дарбан?! Џьаԥар амаҳагьа. (Лхы аԥенџьыр иқәҵаны,
деиҵасуа аҵәыуара далагоит. Лхы дааханы.) Исыхьзеи, мшәан, ажәлар рымцхәгьы сҳалалын. Сыҳалалра
аҵлаҩаҵәҟьагьы аԥсы ҭанаҵоз џьысымшьози...
Ихы-иҿы хҭарԥала иҭаҳәҳәаны аӡәы дааҩналоит. Ишәақь
нкыдыргыланы ихҭарԥа ааихихуеит. Уарчхан лыбла ҭраа
диҿаԥшуеит.

Саҭбеи! Уԥсы ҭоума, нан?! Уаб аҭаҳмада дҭаркит.
(Аҵәыуара далагоит.)
С а ҭ б е и (иан дыргәыбзыӷуа). Сан, сан! Алгьери
бицәымшәан! Амӷ ааицрыхо абнара дылазар аҵкыс,
уажәы дахьыҟоу еиҳа еиӷьуп. Вано иоуп зус цәгьоу, хаҵа
бзиак иакәын.
У а р ч х а н . Уара, нан? Уара, уара ушԥаҟоу, нан?
С а ҭ б е и . Сара стәы гәырҩатәума, сан! Саб дын­
баандаҩыртә, саргьы ма схы цәырызгон, ма схы дсыршьуан, аха урҭ иргаз рыԥсы еиқәсырхарцоуп абна сзылалаз. Сан, бара Шьмафраа рҟынӡа бца. Шьмаф иԥҳәыс
аҭакәажәгьы цәгьала дгәырҩоит. Дамеигьы дыҟаӡам. Уи
сара дышсыцугьы налабҳәап. (Уарчхан дааԥышәырччоит.)
Сан, абас бзыҟоузеи... Акы агәра жәгаӡом шәарҭ, аҳәсақәа...
У а р ч х а н . Нан, бзиала еибабаша, мап зҳәада, нан!
Шәара шәанеибабо, сара саҟара сыцлоит.
Саҭбеи иан дналԥырҵны агҿыҩра дныгҿалоит, акы
днацҳауеит, нас ишәақь ахәаԥшра далагоит. Уарчхан лшьал
налхарԥаны дцоит.

С а ҭ б е и (Вано ипатреҭ дахәаԥшуа). Ажәлар
ирзеиӷьу аҟаҵара азыҳәа зҭаацәа ирԥырҵны зхы
495

амашәыр иазҭаз... Е-еҳ! Вано! Мап! Сара сыԥсуазаргьы,
уи иԥсы еиқәсырхароуп!
Дамеи дааҩналоит.

С а ҭ б е и . Иҟоузеи, Дамеи?
Д а м е и (длахҿыхӡа). Ахысыбжьқәа игоз умаҳаӡеи?
Харантәыла иааҩуеит. Ӡигәуа ир роуп, рҳәеит.
С а ҭ б е и . Арҭ, ҳқыҭа иалоу, аӡәыр дуҿаҳазар? Сишь!
(Дӡырҩуеит.) Иҳакәшеит, Дамеи! (Ишәақь аакыдԥааны
иҿынеихоит. Уи аамҭазы наҟҭәирахьла ршәақьқәа
харшалакы иааиҿагылоит хҩык асолдаҭцәа – ԥаса
абаандаҩцәа згоз. Дамеи дырбаӡом. Саҭбеи иааикәшоит.)
А к т ә и а с о л д а ҭ . Унапы уҩах!
А ҩ б а т ә и а с о л д а ҭ . Унапы уҩах!
С а ҭ б е и . Снапы сцәыхьамҭаӡам, абџьар шәҭахызар,
ижәга! (Ишәақь нариҭоит.)
А к т ә и а с о л д а ҭ . Усаԥыс!
Саҭбеи драԥцаны рҿынархоит. Убасҟан Селымхани
Уарчхани асцена иаақәлоит. Уарчхан дыҳәҳәоит. Лыԥсы
маҷханы дкаҳауеит. Селымхан дҵәыуо дналхатәоит. Дамеи
даацәырҵуеит.

Д а м е и . Уажәшьҭа агара илоу аԥшқацәеи сареи
ҳауп инхаз.
С е л ы м х а н (лчабра лыбла иҭшьуа). Уара узыхҟьазеи,
џьым, Дамеи, уԥшқамзи макьана?! (Дҩагылоит. Уарчхан
даақәтәоит.)
У а р ч х а н (лыбжьы аарла иҭкаауа). Шәара шәахь
саннеиуаз, ҳӡыхь аҟнытә дыҩны, ихы кажь-кажьуа
аҩныҟа дцон Џьаԥар. Сыцәгьа еиҭа имҳәахи, нан,
срыцҳара изымгароуп. (Дамеи иахь.) Џьым, уара араҟа
узгылоузеи? Уаргьы ургарц аума иуҭаху?
Ҩынтә еиқәырццакны ахысыбжьқәа гоит. Дамеи ишәақь
шьҭыхны дцоит. Аҳәсақәа иҟарҵо рзымдыруа ишеиҿаԥшуа
иаанхоит. Уарчхан дгарыгаҽо аԥацхахь лҿыналхоит,
аха дкаҳауашәа анылбалак, аԥацха аҭӡамц лыҽнадҵакы
дааҭгылоит. Селымхан лыблақәа кыдхаланы дыԥшуеит.

496

С е л ы м х а н (лхы ырмақаруа). Абриаҟара шәақь хы
иҭҟьахьоу абни уаҳа акы дышԥаԥыхьамшәеи! Абни,
аӡлагара ҳәынаԥ!
У а р ч х а н . Нан, Саҭбеи, узышьҭазеи арахь? Ухазцалазеи аҩныҟа, уаџьал аума, нан? Сгәаҟра даҽа гәаҟрак
зацуҵазеи, џьым? Амла уакны уааизаргьы здыруада,
сара хса! (Аҵәыуара далагоит. Селымхан днеины Уарчхан
даалыҵагылоит. Џьаԥар асцена даақәлоит.)
С е л ы м х а н . Ари агызмал дзышьҭоузеи арахь?
Ацәгьаҳәаҩ...
У а р ч х а н (лнапқәа ҟьауа). Наҟ! Наҟ! Дсышәмырбан!
Аҵыбра зцәымӷу иԥынҵа иҭиаауеит... Алагызмал...
Дсышәмырбан!
С е л ы м х а н (дыҽхырччауа). Ахацәа аныҟаз маҳәра
ҳзиуан. Уажәы аҳәса ҳхала ҳанеилаха, дымшәаӡакәа
дшааиуа бымбои.
Џьаԥар

днаԥшы-ааԥшуеит иџьыбақәа инапқәа рҭакны.

У а р ч х а н . Џьаԥар... Мадақьа... Закәызеи исҿашәаз!
Ԥхыӡ избома, мшәан, ари? Амаҭ хьыӡқәа: Џьаԥар,
Мадақьа...
Уарчхан аԥацха дыҩналоит.

С е л ы м х а н (Џьаԥар данаалыхәаччалак). Уԥш ԥа­
са ҟалазшәа, узырччозеи! Ацәгьа шуҳәаз аадыруеит.
Ацәгьаҳәара аԥшқагьы илшоит.
Џ ь а ԥ а р . Селымхан! Блымҳа саркьада иббараҳа,
Саҭбеигьы...
С е л ы м х а н (дгәааны). Усҭыҳә! Амаҭ еиԥш уахьырбо,
узышьҭоузеи!
Џ ь а ԥ а р . Сымра гылеит, Селымхан, сҳәатәы аахаб­
ҵар, иаҳа еиӷьуп. Уажәтәи амлакраха, сцақәа џьықәреила
иҭәуп.
С е л ы м х а н . Аӡлагара ҳәынаԥқәагьы ашыла
иалахә­маруеит.
Џ ь а ԥ а р . Мап бҳәома?!
497

С е л ы м х а н (дгәааӡаны). Наҟ удәылцқьа, Џьаԥар!
Ауаҩы иакәым, алагьы ԥхашьоит.
Урҭ шеицәажәо Дамеи иангәеиҭалак, дааҭгыланы дырзыӡырҩ­
уеит. Иара дгәарҭаӡом.

Џ ь а ԥ а р . Селымхан! Уи уажәшьҭа дыббом, идырны
ибымаз. (Дылзааигәахоит.) Селымхан! Саб имал зегьы
бара...
С е л ы м х а н . Иазхоуп, Џьаԥар, сыла уҽоумырбан!
Џ ь а ԥ а р . Зегьы бара ибысҭоит!
С е л ы м х а н . Аӡлагарахьча аҿа иасымҳәеит сара.
Џ ь а ԥ а р . Ишԥа?! Саҭбеи сара саҵкыс дбеиоума?!
Ихаангьы имгәахә ааимрыхӡацызт.
С е л ы м х а н . Аӷьыч дыҟанаҵ, ақьиа дышрыцҳау
узымдырӡои?! Амала убарбаруеит. Анаԥхыц уаԥсам.
Уара уҵыхәала саб, сашьа...
Џ ь а ԥ а р (иҽхыршәааны). Усоума, Селымхан?! (Иҟама
абжакы дҩаханы.) Ус аума, Селымхан?!
Дамеи дшыҵҟьара дгылоуп.

С е л ы м х а н . Убасҵәҟьоуп! Иуҭаху ҟаҵа. Иага
уҳәаргьы, ахацәа рахь усзыԥхьаӡом сара.
Џ ь а ԥ а р (ибжьы рӷәӷәаны). А-а-а-ит! (Иҟама ааҭԥаа­
ны иҿынеихоит, Уарчхан дааҩынҟьаны рыгәҭа дныбжьа­
ԥа­лоит. Џьаԥар иҟама данҩахоз аамҭазы Дамеи асцена
даақәххуеит.)
Д а м е и . Унапы уҩах!
Џьаԥар иҟама импыҵыҩрны икаҳауеит. Инапы дҩаханы
днахынҳәуеит. Дамеи ишәақь харшала днаишьҭалоит. Уарчхани Селымхани рнапқәа рхаха игылоуп, ахаҳә еиԥш,
еихашәны.

Аԥарда

Ахԥатәи асахьа
Арзаҟан иштаб. Ар реиҳабы аԥенџьыр дадгыланы дыԥшуеит.
Иџьыбақәа инапқәа рҭакуп. Ателефон абжьы гоит.

А р р е и ҳ а б ы (даақәыԥсычҳаны ателефон ахь
иҿынеихоит). Ара сыҟоуп, исаҳауеит! Арзаҟан иԥсышьа
ҳаӷоу иԥсышьахааит. Дрымԥшаар рымуит. Ишԥарзызуеиба? Иҭакызааит макьана. Қарҭынтәи адырра иҳарҭо
ҳазыԥшуп. Ванои Саҭбеии кнаҳатәуп. Қарҭынтәи адырра
шаасоулак, нас уахыкгьы иҭасырхом!
Ашә ааимԥааны фицарк дааҩналоит. Ар реиҳабы атрубка
нықәиҵоит.

А ф и ц а р . Аинрал ухаҵкы! Кәыдрытәи аусуцәа бунтуеит.
А р р е и ҳ а б ы . Абыржәыҵәҟа аказақцәа дәықәшә­
ҵа!
А ф и ц а р (илахь инапы надкыланы). Исаҳаит! (Дцоит.)
Ар реиҳабы (атрубка аашьҭыхны). Астанциа! Астанциа!
Даҽа фицарк дааҩналоит.

А ф и ц а р . Аинрал ухаҵкы! Ачаӡырҭа зауад аҿы
аусуцәа аусура иаҟәыҵит!
А р р е и ҳ а б ы . Ар дәықәшәҵа!
А ф и ц а р . Исаҳаит! (Дцоит.)
А р р е и ҳ а б ы . Астанциа! Арҭ дагәахама? (Атрубка
кыдиҟьо далагоит. Асолдаҭцәа руаӡәы дааҩналоит.)
А с о л д а ҭ . Аинрал ухаҵкы! Аинрал ухаҵкы! Аба­
ӷәазаҿтәи аусуцәа аӷба аидара ақәхра мап ацәыркит,
аначальник дрыпҟеит...
А р р е и ҳ а б ы . Шәара шәызҿузеи уаҟа?! Шәыцәоу­
ма? Сааҭк аҿҳәара шәысҭоит! Аӡи амцеи анеиқәы­
шәымҭәа!..
А с о л д а ҭ . Исаҳауеит, ухаҵкы!..
А р р е и ҳ а б ы (ибжьы рӷәӷәаны). Уаангыл, аҽадажә!
Иуаҳауа мацара зхәарҭоузеи. (Акы иҩуеит.) Усҭ, абри
499

схаҭыԥуаҩ иҭ, ишуеиҳәо уныҟәа! (Асолдаҭ дцоит.) Абар
хымш ҵуеит, Қарҭынтәи адырра смоуижьҭеи?!
Иааҩналоит Уарчхани Селымхани, Ар реиҳабы ибӷа
реиарханы дгылоуп, иҩналаз зусҭцәоу гәеиҭаӡом. Аҳәсақәа
иахьааҩналаз игылоуп. Ар реиҳабгьы ҿымҭӡакәа дгылоуп,
ишьҭахь реиарханы.

Узгылоузеи уаҟа, ахҿыҿ еиԥш?! Иуҭахузеи?
(Аҳәсақәа ҿырҭӡом.) Исҳәо умаҳауеи?! (Данаахьаԥшлак
ицәымыӷхоит, дреихырхәоит.) Ишәҭахузеи, патынраа?
У а р ч х а н (лыбла лшьал аҿацә ныхшьылауа). Нан,
сыҷкәын Саҭбеи дсымбар, ԥсыхәа сымам. Нас, сгәы
ԥжәаны сумшьын.
А р р е и ҳ а б ы (иџьашьауа). Ишԥа-а? Саҭбеи бара
дбыҷкәынума? Алгьери иԥшәма... (Дгыланы дхәыцуеит.)
Ари бара дыбҭацоу...
У а р ч х а н (иажәа алгаха имҭакәа). Аиеи, нан, аиеи!
Селымхан дыԥхашьоит, лхы ахьылгара лмоуа дҟалоит.

А р р е и ҳ а б ы . Иахьеи уаҵәи иҟалом, уаҵәашьҭахь
шәҭаца даашәышьҭыр, азин лысҭап. (Аԥҳәызба длыхәаԥш­
уеит ибла ааихмырсыӷьӡакәа. Аҳәсақәа цоит.) Рацәа
дыԥҳәызбоуп. Аԥшаҟәанда даҩызоуп.
Ԥаса иааиз асолдаҭ дыҩны дааҩналоит.

А с о л д а ҭ . Аинрал ухаҵкы, абаӷәазаҿтәи аусуцәа
аначальник дыршьит! Асолдаҭцәа рказарма рыблит!
А р р е и ҳ а б ы . Уаанҿас, аҽадажә! (Атрубка аақәих­
уеит, аха аӡәгьы данимацәажәалак, атрубка нкыдҟьаны
дцоит, асолдаҭ уи днаишьҭалоит.)
Аԥарда

АԤШЬБАТӘИ АҚӘГЫЛАРА
Актәи асахьа
Абахҭаҿы. Рацәак илашаӡам. Алҩа ҩначуп. Аҭӡамцаҿы
инаҳаракны ԥенџьыр хәыҷык амоуп. Аихатәы лабақәа неихда-ааихда аԥенџьыр чаԥоуп. Араҟа иҭакуп Алгьери,
Шьмаф, ԥыҭҩык анхацәа, ԥҳәыск лыхцәы аушьҭны лыжәҩа
иқәԥсоуп, Вано инапқәа ишьҭахьала иҿаҳәоуп. Аԥҳәыс
саҟәак дықәгыланы, аԥенџьыр дкылԥшны дыԥшуеит. Шьар дын Вано ишьҭахь хаҳәла адаҷ аԥҵәара даҿуп. Алгьери
дааҟәымҵӡакәа деимҳәоит, зны дықәиоуп, зны дтәоуп, агәаҟра
даҿуп. Инеимда-ааимданы аԥсуа шәақәа рҳәоит.

А л г ь е р и . Ааи-ааи! Аллаҳ, аллаҳ! Сыԥсуеит. (Даа­
ҟәымҵӡакәа деимҳәоит. Зегьы иара ихәаԥшуа иалагоит. Аԥҳәыс лхы ырмақаруа аҵәыуара даҿуп.) Аа-и, аа-и!
Аллаҳ! Аллаҳ!
А ԥ ҳ ә ы с . Аԥшқа дсымоуп... Сзыхдырҟьазеи...
Дҿажәкны дыԥсуазар сыздыруам. Мчыбжьык ҵуеит
сыԥшқа акриҿасымҵеижьҭеи. (Лгәы лнапы адкыланы
аҵәыуара даҿуп.)
А л г ь е р и (аарла ибжьы ҭкаауа). Зныкыр адунеиажә
иабахьазма аҳәсеи ахацәеи еиларкуа... Аа-и, аа-и, аллаҳ,
аллаҳ! (Аимҳәара далагоит.)
В а н о . Алгьери, ухәра маҷк еиӷьӡами?
Алгьери

инапқәа рыла идирбоит ихәра шихьуа, нас
«Ахәрашәа» аҳәара далагоит.

А л г ь е р и . Даҽа ԥыҭрак саанхап ҳәа сгәыӷуан,
сыҷкәын заҵә игәырӷьара баны, сылацәа еиқәысԥсоз
џьысшьон... Аха саџьалажә ццакит. Аамҭажә ҳәазауа
амҩа иануп...
Адәныҟантә аӷьалпалбжьқәа гауа иалагоит, абахҭахьчаҩ ашә
аартны дааҩнашылоит, деиҭандәылҟьоит. Аԥҳәыс длалбааԥаны
ашә дасуа далагоит.

А ԥ ҳ ә ы с . Иаарты сымҳәеи! (Ашә дасуеит.) Схәыҷы
дҿажәкуеит, абааԥсқәа!
501

Абахҭахьчаҩ дааҩналоит.

А б а х ҭ а х ь ч а ҩ (аԥҳәыс дналыгәҭасны). Заанаҵ ибдырыр акәын бхәыҷы дышҿажәкуаз.
Ҩыџьа асолдаҭцәа Саҭбеи дрыманы иааҩналоит. Зегьы
ҩыҵибарҟьоит. «Саҭбеи, иухьзеи, Саҭбеи?!» ҳәа абжьқәа
гоит. Абахҭахьчаҩи асолдаҭцәеи дәылҵуеит. Аԥҳәыс дҵәыуо
аԥенџьыр днадгылахуеит.

А л г ь е р и. Уара уакәын иҳагыз... Ҭакәажәык лымала аҩны дааҩнахоит. Дад, сара сыԥсгәышьоит... (Саҭбеи
дшьамхнышланы иаб дихагылоуп, егьырҭ Алгьари
икәшаны игылоуп.) Амш ахәлара иагузеи, дад?
С а ҭ б е и . Аҵх агәы еиҩнашахьеит, саб.
А л г ь е р и . Анаџьалбеит, ашара адәы инықәлаанӡа
сымԥсуандаз.
Аԥенџьыр аҟнытә қьаадк аӡәы иҩнаиршәуеит. Саҭбеи ақьаад
аашьҭыхны даԥхьоит.

С а ҭ б е и . «Ванои Саҭбеи рус цәгьоуп. Уачамчыраҟа
иргоит. Маанак ҟарҵароуп. Қырҭтәыла зегьы аҿы ареволиуциа ҟалеит...» Ишәаҳау!? Ииҳәаз шәаҳау?!
Аԥҳәыс длалбааԥоит.

Ареволиуциа!
Зегьы ааилагыланы «Аинтернационал» рҳәоит.

А л г ь е р и . Умш аабзиахааит, Саҭбеи! (Дқәаџқәаџуа
дҩагылоит. Ҩыџьа анхацәа иҵагылоит. Игәы дҭахәыц­
уеит. Ибжьы аарҿацаны.) Анцәа, уҟаӡами уаҳа. Сара,
ҭаҳмадак сугоит, аха абри арԥыс... (Ванои Саҭбеи рахь.)
Абарҭ арԥарацәа ирымоукузеи?! Шәымш аабзиахааит,
дадраа, сыҷкәынцәа!
Адәныҟа аҳәса рыбжьқәа го иалагоит: «Иҟоуҵозеи, нан?!»,
«Ууаҩӡами, абааԥсы!» ҳәа.

С а ҭ б е и . Сан лыбжьы гоит. Аҵхыбжьонха... (Ашә дасуа далагоит. Абахҭахьчаҩ итапанча кны дааҩналоит.
502

Уи ицуп ԥыҭҩык аџьандармцәа, ршәақьқәа кны. Ашә даалагылоит Уарчхан. Вано инапы адаҷ шахырхыз гәарҭар
ҳәа дшәаны ишьҭахьҟа инапқәа иҵәахуеит.)
А б а х ҭ а х ь ч а ҩ (ақьаад кны даԥхьоит). Саҭбеи,
Вано, шәдәылҵ!
С а ҭ б е и . Иҟалозар, сан аҭакәажә дыҩнашәҵа, аԥсра
иаҿу лыҭаҳмада дылбааит.
Уарчхан лыжәҩа зку аџьандарм лҽааимҟәыҵжәаны Алгьери днеихаххуеит. Аҭаҳмада деимҳәоит дшеимҳәац. Абахҭаҿы
зынӡак ҭынчрахоит. Амузыка «Агәаҟ ашәа» аҳәоит.

А б а х ҭ а х ь ч а ҩ . Вано, Саҭбеи!
Уарчхан лхы дҩаханы даарылаԥшуеит.

С а ҭ б е и . Уажәыҵәҟьа! (Вано днеиҿаԥшуеит.) Уа­
жәыҵә­ҟьа! Уажәыҵәҟьа. (Абаандаҩцәа еикәшаны иааилагылоит. Уарчхани егьи аԥҳәыси рыгәҭа игылоуп.)
Аԥсуа ашәак ҳәаны ҳаиԥырҵып, афырхацәа. «Хьӡыда
аԥсҭазаара аҵкыс хьыӡла аԥсра!»..: Гәырҩак ҟашәымҵан.
Ашәак ҳшәырҳәа! (Вано днаилацәҟәны, Шьардыни Шьмафи днарҿаԥшуеит. Уарчхани Саҭбеии ашәа еимданы
ирҳәоит. Уарчхан лыбжьы мыткәмаҵас игоит.)
С а ҭ б е и . Са-ан! Уачамчыраҟка сыргоит, сан-аа!
У а р ч х а н . Н-ан, уара ургар, уан илымада, Саҭбеи!
С а ҭ б е и . Са-ан, суеи сықәлеи бымами, сан-аа!
У а р ч х а н . На-ан, уыуеи уқәлеи зласыхәарҭозеи,
Саҭбеи!
С а ҭ б е и . Са-ан, ажәлар рзыҳәа сабаԥ ҟасымҵеи,
сан-аа!
У а р ч х а н . На-ан, сгәы ԥумжәан, Саҭбеи…
Рнапқәа еинҟьаны ашәаҳәара иалагоит, Саҭбеии Ванои
еицыкәашоит аԥсыуала. Акраамҭа икәашоит. Аџьандармцәа
дара-дара аицәажәара иалагоит. Аҩыџьегьы шеицыкәашо
аџьандармцәа ианырзааигәахалак, блала иааицәажәаны,
Саҭбеи дыԥаны руаӡәы иабџьар имиԥаауеит. Ваногьы
убас ҟаиҵоит. Анхацәагьы аџьамдармцәа ирыжәлоит. Зегьы

503

аиқәԥара ианалагалак, абаандаҩԥҳәыс асаҟәа аашьҭыхны
аџьандармцәа руаӡәы дисны дцоит. Уарчхан Алгьери длыманы акәакьҭахь днеиуеит. Аџьандармцәа руаӡәи Саҭбеии
анааидыххылалак, Саҭбеи ишәақь рхха дыкшоит, егьи
дкаҳауеит, иаанхаз аџьандармцәа ҿарҳәоит.

У а р ч х а н . Саҭбеи! Саҭбеи! Уаб дыԥсуеит, умбаӡои!
Алгьери аихәласра дшаҿу иԥсы ихыҵуеит. Уарчхан
амыткәма аҳәара даҿуп. Амузыка абжьы рхәыҷны илыцаҳәоит.
Зегьы рыхҭарԥақәа рхыхны аԥсы ихагылоуп. Аԥшаасбжьы
ааҩуеит.

С а ҭ б е и . Саб! Уара уԥсы зыхҭнуҵаз сара ишына­
сыгӡа­уала ҭоуба зуеит!
З е г ь ы . Ҭоуба ҳуеит уара узышьҭаз аус шынаҳагӡо
ҳәа!
Зегьы рнапқәа ааилыршьуеит.

Аԥарда
Аҩбатәи асахьа
Арзаҟан иштаб. Ар реиҳабы. Хәҩы-фҩы афицарцәа. Ҳасан
Ачба. Зегьы астол иахатәаны еицәажәоит. Апап днеиааиуеит.
Илахь-иџьымшь иӡатәуеит. Уажәы-уажә аныха дахәаԥшуеит.
Аԥшасра иаҿуп иааҟәымҵӡакәа. Знык-ҩынтә раҟара адыд
абжьы гоит. Апап иџьыбақәеи имгәацәеи дрысуеит. Илахьиџьымшь иӡатәуеит.

А р р е и ҳ а б ы . Ари змааноузеи, апап? Адыдра ианалага, уџьыбақәеи умгәеи урысуа уалагеит...
А п а п (длахҿыхӡа ишьхәа даақәгьежьны). Ари, дад,
раԥхьаӡатәи адыд бжьы ангалак, абас ҟауҵар умгәа
мла иакӡом, уџьыбақәа ԥара рҭанҵәаӡом, (Иҽаареиџьны,
инапқәа игәыҵаԥса, ихы-аҿы аччаԥшь ықәыжжы, исҳәаз
аҭакс исеиҳәарызеишь ҳәа Ар реиҳабы диҿаԥшуеит.)
А р р е и ҳ а б ы (дааԥышәарччаны). Апап, издыруада
рыцҳарак ҳақәшәар иҟауҵаша умдыруеи?
504

А п а п (аччиа бжьы ихаҵаны). Зегьы здыруеит, зегьы, ари сыхәда ихшьу аџьар исханаршҭуам. (Шьҭахьҟа
днеиҭаԥоит.)
А р р е и ҳ а б ы (афицарцәа даарылаԥшны). Кәыд­
рын­тәи адырра смоуӡацт, ар иҟарҵаз аллаҳ идырп,
Гәдауҭантәи ажәабжьқәа хәарҭаӡам.
А к т ә и а ф и ц а р . Абунт ҟарҵеит, аинрал ухаҵкы.
Араҟа ҳзыԥшу сыздыруам.
А р - р е и ҳ а б ы (инапы рыхха астол дасуеит, актәи
афицар дҩаҵҟьоит). Ҳамԥшыкәа, хабацои?! Ҳшьапқәа
хтны амшын ҳхыларыма?! Утәа! (Аҩбатәи иахь.) Уара
иуаҳауазеи?
А ҩ б а т ә и а ф и ц а р (дҩагыланы). Цәгьарамзар
бзиа ыҟам, ухаҵкы!
А р р е и ҳ а б ы (инапала астол дасны афицар дир­
тәоит. Ахԥатәи иахь). Уара?!
А х ԥ а т ә и а ф и ц а р . Исаҳаз гәаӷьны аҳәара
цәгьоуп, ухаҵкы!
Ар реиҳабы дгәааны дҩаҵҟьоит. Анеиааира далагоит. Апап
иџьар кны уи дишьҭоуп, Зны-зынла наҟ днаиԥырицоит.

А р р е и ҳ а б ы . Нас уаҳа уаҩы дзықәгәыӷша акгьы
шәмаҳаӡеи? (Аӡәгьы ҿиҭӡом.) Зҿышәымҭуазеи? Шааргьы шәбунтуама? (Астол дасуеит. Ҿырҭӡом.)
Ҳ а с а н А ч б а (дҩагыланы). Аинрал ухаҵкы! Баша
амала араҟа ҳтәоуп. Саҭбеии Ванои ар рыманы иааирацы иҟоуп. Қарҭынтәи идәықәлаз аешелон аихамҩа
ахьаанҵәаз ар ақәҵын шьапыла идәықәлеит.Уачамчыраҟа
амҩа куп. Анхацәа ракәын иаарымԥыхьашәаз шьҭыхны
итәоуп, аҳы анырҳәо иазхианы, иахьа-уаҵәы араҟа иааиуеит.
А р р е и ҳ а б ы . Амитә ҟалама, нас, амитә! Амитә
ҟала­зар, митәыла ҳаԥсыроуп абраҟа.
Апап дгьежьуа дыҩноуп. Уажәы-уажәы аныха дамҵамата­
неиуеит. Афицарцәа иҟарҵо рзымдыруа еилагылоуп. Ҳасан

505

иԥаҵа аҿацә аҟаҟара даҿуп. Ахысыбжьқәа ааҩуа иалагоит. Ар
реиҳабы атрубка аашьҭихуеит.

Алло! Алло!
Ахысыбжьқәа ӷәӷәахоит, Аинрал дааҟәымҵӡакәа «Алло!
Алло!» ҳәа аҳәҳәара даҿуп. Апап зны ашәахь дыԥшуеит, зны
астол даҵаԥшуа далагоит. Ахысыбжьқәеи ауаа рыбжьқәеи
ааигәахоит. «Аинтернационал» ааҩуеит. Саҭбеи ашә
ааимԥааны дааҩнашылоит.

А р р е и ҳ а б ы (атрубка нықәыжьны). Вот тебе, алло!
Алло!
Зегьы рнапқәа иҩарыхоит. Апап иџьар Саҭбеи иҿакны
дышгылоу, Саҭбеи ишәақь аԥынҵала аџьар дасны икаижьуеит. Апап дшәаны астол дхәыҵалоит. Иааҩнашылеит Шьмаф.
Шьардын, Вано, Дамеи, егьырҭ анхацәа. Иааҩнаалақәо
руаӡәы жьаҳәак икуп, Шьардын маганак имӷыҵроуп.

И г о и т а б ж ь ы . Абџьар шьҭашәҵ!
Рабџьар шьҭарҵоит. Џьарак иааилагылоит, Ҳасан маӡала
дцарц дшаҿу Дамеи дникылоит. Иааҩналаз асцена агәҭан
иааилагылоит. Шьардыни ажьаҳәа зку аусуҩи зегьы раԥхьа
инеины инагылоит. Ванои Саҭбеии еидгылоуп. Лыхцәы
аушьҭны илықәԥса, лшьал лыжәҩа иқәыршәны, ашыршырҳәа
дааҩналоит Уарчхан. Еилагылоу днарылагылоит.

С а ҭ б е и (раԥхьа дааиасны). Урыстәылеи Қырҭтәылеи
рҿы еиԥш, ҳ-Аԥсынраҿгьы иахьа инаркны амра гылеит ихааӡа. Ашьа икаҳҭәаз иалху Абираҟ Ҟаԥшь Аԥсны
иахагылт иԥырԥыруа! (Ашьҭахьҟа игылақәоу руаӡәы
абираҟ ҳараикуеит. Асцена иҵегь иаалашоит.) Амилаҭқәа
реиҩызареи риешьареи, аӡахәеи аҵлеи реиԥш еикәшеит
еилымшәахуа! Аусуцәеи анхацәеи рымч аиааира агеит!
Шьарды ни аусуҩи, амаганеи ажьаҳәеи ҳаракны
иааихырдоит.

506

У а р ч х а н . Нан, Саҭбеи, уажәшьҭа ҳкыҭахь анеира
ҳақәиҭума?!
В а н о (еилагылоу даарылҵны). Ақыҭаҿ аԥшәымас иахьарнахыс шәара шәоуп иҟоу!
С а ҭ б е и . Адунеи зегьы аҿгьы ҳаԥшәымахарц
ҳаҟоуп дук мырҵыкәа.
В а н о . Избан акәзар Ленин ипартиа ԥхьаҟа ҳагоит
ҳамҩа ырлашауа!
«Аинтернационал» рҳәоит.

Аԥарда

АХҚӘА
Қьаазым Агәмаа. Џь. Аҳәба......................................................3
Қьаазым Агәмаа. Хә. Бӷажәба..................................................6
Қьаазым Агәмаа. Ш. Инал-Иԥа...............................................10
Ажәеинраалақәеи апоемақәеи
Ԥхьа ҳцоит........................................................................... .36
Тҟәарчал .............................................................................. 37
Аҩыза Димитров...................................................................39
Акомҿар рашәа.....................................................................41
Асалам сан лахь....................................................................42
Амҳаџьыр..............................................................................45
Ленин ...................................................................................48
17-тәи апартеизара ду гәамч дула иззеизауа………….............50
Абыржәоуп ахаҵара..............................................................52
Гыд иҭаацәа...........................................................................54
Ҩыџьа аашьацәа…………………………………………………...........55
Ахьырԥар...............................................................................58
Аԥсны....................................................................................60
Ҟәбыз.....................................................................................61
Амаца иасуа ауаҩы абар Гәыда ныҟәаҩы………………............65
Аҵх лашьцан................ .........................................................69
Ашьамҩа................................................................................78
Ачара ................................................................................. 102
Акомҿар..............................................................................103
Уахылатәи сахьақәак..... ..................................................... 104
Уо рерашьа, Пышә абаша.................................................... 105
Колхида....... ....................................................................... 107
Ибадақьуаз амшә................................................................ 109
Илоуҵароуп ианааурыхуа................................................... 110
Са сгәаԥхара....................................................................... 112
Аколнхацә рашәа................................................................ 113
Ауаҩы аԥсаатә.....................................................................114
Угәырӷьа амшын ду.. ...........................................................115
Апарашиутист......................................................................116
Ашықәс ҿыц.......... ..............................................................117

508

А. М. Ҷоҷуа ..........................................................................118
КәасҭаХетагәуров................................................................119
Асалам Аҟәаҟа ...... ..............................................................120
Амш цәгьоуп аха........ ......................................................... 121
Зны ҵхыбжьонк азы... ......................................................... 121
Ажәҵыс................................................................................122
Бзиа избо лахь....................................................................123
Сиаҵәа................................................................................123
Аԥсадгьыл азы ашәа.. ........................................................124
Быхәмар, сыԥшӡа, сылашара...............................................125
Аҿарпын (абалада)..............................................................125
Бзиа бзызбо абриазами.......................................................129
Бысԥыл агәашә аҿы ............................................................130
Са соума изаҵәу...................................................................131
Изаамҭахаз агәыкра ...........................................................131
Аиааира згаз ашықәс..........................................................132
Владимир Маиаковски .......................................................133
Аныҳәаҿа............................................................................134
Сҩыза..................................................................................136
Акаршәра дықәла днеиуан сҩыза........................................137
Ахрашәа...............................................................................137
Шарԥазыла абаҳчараҿ.... ................................................... 145
Урҭ рымаӡа........ ..................................................................146
Асолдаҭиҳаҭгәын.................................................................147
Ҳразҟазы ашәа.. ..................................................................147
Ашәа................................................................................... 148
Аԥснытәи ашьхақәа.............................................................149
Уара уашәақәа......... ...........................................................150
Лара лахь............................................................................151
Ашәҟәыҩҩцәеи аҟазацәеи..................................................151
Ҳныҳәақәа...........................................................................152
Аиааирақәеи алшарақәеи....................................................152
Ашахтиор иашәа.... .............................................................152
Аԥсҭазара ашәақәа..............................................................153
Кремльтәи аиаҵәа...............................................................155
Ашәҭқәа рықалақь...............................................................155
Ан .......................................................................................156

509

Авлабартәи аҵеиџь..............................................................160
Ахҳәаақәеи асахьақәеи.......................................................161
Аԥсадгьыл азы ашәа....... ....................................................162
Риҵа....................................................................................163
Ашәҭыц........... ....................................................................165
...Ан агара лырҵысуан…......................................................166
Ашьхаруаа рашәа ...............................................................167
Тариал Рашьба.....................................................................168
Ажәлар рымч... ...................................................................175
Апроза
Селым.........................................................................176

Абаҳча ҿыц................................................................190
Аӡыхь………................................................................198
Икамшәаз алаӷырӡ ....................................................220
Абаандаҩы................................................................ 223
Ан лгәыбылра............................................................. 267
Уахык зны ..................................................................283
Абзазара аҟынтә ажәабжьқәа.................................... 296
Аӡлагараҿы ...............................................................318
«Ахра ашәа» ..............................................................320
Чыҷыкәа.....................................................................336
Адрамақәа
Адгьыл ду ..................................................................382
Агәаҵа иҭыҵуа...........................................................453
Саҭбеи........................................................................460

Қьаазым Ҟараман-иԥа Агәмаа

ИАЛКААУ

Киаазым Караманович Агумаа

ИЗБРАННОЕ
На абхазском языке

Аредактор В. Касланӡиа
Акорректор Ф. Быҭәба
Асахьаҭыхҩы Р. Габлиа
Компиутерла еиқәлыршәеит А. Аџьынџьал

Аформат 84х108/32. Атираж 300 ц.
Иҟаҵә. акь. бӷь. 16. Инықә. акь. бӷь. 27.
Аҿаҵаԥҟа №


