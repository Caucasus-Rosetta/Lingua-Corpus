Иаҳхысыз аӡынра ҳанааӷыҵалоз, сабшак хулбыҽха, аҭаацәа ааилатәоны,
Уарда ақыҭантәи ҳаҩны даакылсит, анкьа арҵаҩратә институт
аҟны аҵара сыцызҵоз, иахьа аҭыԥантәи абжьаратә школ аҿы
директорс аус зуа Қарбеи Барчан. Усҟа ҳаҩны дааихьазу, дсымбеижьҭегь
кыр ҵуан, имҩахыҵра сеигурӷьан, атәаха иамраӡакуа, ушԥаҟоу-ушԥану ҳәа еихьымӡа-еиԥымӡо азҵаарақуа рҿынасырхеит.
Аха Қарбеи дыццак’уан, сааҭ бжак ала ҳаҩны иаадгылараны иҟан.
Уардаҟа дызлахынҳәуаз раикомаа рмашьына, убри аҟнытә, ҳаицәажәара
иҽаламгалакуа, ипортфель ҩаза дынҭаԥшын, напҩырак ааҭиган изгулаз
апапка цәыш аартны даахан, саԥхьа иаақуиҵеит.
– Абри анапҩыра ԥсҭынхоуп, – даасацәажәеит иара, – даара ухшыҩ
азышьҭны, насгьы уҽадмырхалакуа уаԥхьар сҭахын. Абар ҩажәи
жәеиза шықуса раахыс, хыҭӡык рнааҩс ҳгулара инхоз, саб иаҳәшьа гуакьа
Татал лшәындыҟура иҭаҵәахын. Дызусҭзаалак аӡәгьы имбацызт,
аҭакуажә би ашәындыҟура ашә аалыртуа. Ҩымҷыбжьа рышьҭахь
дыԥсит лара. Анышә даҭан ҳанаахынҳә, адырҩаҽны ауп иангуаҳҭа.
Изҭаз абри иубо апортфель ҩаза ҳҩахан, иахьыҵәахыз ианааҭаага, н
акукуҳәа дыҳәҳәеит, илгуалашәеит, иахьа зыԥсы ҭам Татал лыҷкунзаҵә
Шәарах, аибашьра аламҭалазы иан лҿы ԥсшьара даан даныҟаз,
ари анапҩыра ожә изҭысхыз инҭаҵаны, инапала ашәындыҟура ишҭаиргылаз.
Шәарах ианҵамҭа ишубо еиԥш, акраахыҵуеит, аха иахьагьы уи
ажәит ҳәа узҳәо иҟам. Уи ауаҩ цәала-жьыла дысзааигуан мацара ҳәа
акум сара сыззааиуа, аҩымҭа кыр иаԥсаны иҟазар, ус акы иалаҟоушәа
збоит сыхуҭаахь ала, ас иҵәахны ианбанӡаҳамазаауеи, акьыԥхьра даара
иаҳҭахыуп, ацхыраарагьы ҳаг’ужьып ҳәа сыҟам.
Абри акухеит, Қарбеи Барчан дҩагыланы дцеит, ҩажәи жәеиза
шықуса раахыс ан лшәындыҟура иҭаҵәахыз абри апапка, наҟ-наҟ иара иазыԥшыз алахьынҵа сыламыс ианажьны. Анапҩыра
хыстуеит хәа снапы ахьсыркьысаанӡа, адыр-дырҳәа цәалашәарак сааимнадеит.
Уи, иаалырҟьаны иаасыԥгылаз аҭакԥхықура акун, аӡә иакунда,
ҩыџьа анышә иамоу рҿаԥхьа.
Нас саахан иаасымҵасҵан, зназы ахы инаркны аҵыхуаҟынӡа иаразнак
снахҟьеит, ишырҳәо еиԥш, зныкҟьара инылбааздеит. Уи азхозма,
ашьҭахь знык, ҩынтә сеиҭазыхынҳәит, ожәы сааҭгыла-ааҭгыло
саԥхьон, ус иаарласшәа инықурсны иҳәаз аҭыԥқуеи, мамзаргьы иҟам-иным иазааигуаз ахҭысқуеи цқьа срызхуцуа.
Ари анапҩыра иара аԥызҵаз илахьынҵа еиԥш, иааџьоушьаша акы
акуны избеит аҵыхутәан.
Шәарах Куаӡба хаҭала  дсымбацызт, аха иаҳхысыз аибашьра
ҟалаанӡа акырынтә иӡбаху саҳахьан. Уи Қарбеии сареи ҳаҵкьыс хубаҟа
шықуса деиҳабын. Диит 1909 шықуса рзы Уарда ақыҭан, анхаҩы Луман
иҭаацәараҿы. Аҭыԥантәи ашкол ашьҭахь, диасуеит ҟҟ зны дҭалт
аԥсуа школ, нас арҵаҩратә техникум.
Уи даналга, дцоит Ленинградҟа, дҭалоит Мрагыларатәи абызшәақуа
р-институт, иагьалих’уеит Кавказтәи абызшәақуа рфакультет, дырзыӡырҩуеит
академик Н. Марр илекциақуа. Аинститут даналга, иара уа
дҭалоит аспирантура, иҽазҟазеитәырц иҭахыуп Кавказ аҩада-мраҭашәарахьтәи
абызшәақуа, даҽак ала иуҳәозар, аԥсуа-аидыгьатә гуԥ
иатәу, ҷыдалагьы аублаа бызшәа. Уи агуԥ иаҵанак’уа абызшәақуа наукала
инарҵауланы рыҭҵаара мацара адагьы, Кавказ ашьагуҭ бызшәақуа
зегьы реигуцхура, реизааигуара аилкаараҿы аублаа бызшәа адырра,
ҳәара аҭахыума, шьардаӡа иаԥсан.
Ленинградтәи арҵаҩцәа еицҿакны Шәарах Куаӡба иәлаихцәажәаз
ала, абызшәақуа рҵараҿы иааирԥшуазаарын агурҵҟул ҟаимаҭ. Убри
иабзоураны Шәарах иаузар акухап, усҟантәи аамҭаз уарла-шәарлада
иҟамыз, наука мҩала аҳәаанырцәҟа ацара азин.
Анаука усзуҩы аибашьра аламҭалазы ҩымз инареиҳаны деимдодрылан
Ҭырқутәылан, нас Ааигуатә Азиа иаҵанак’уаз тәылақуак. Уи
гуҭакыс иман аублаа бызшәа аԥсы ахьҭоу аԥшаара. Аублаақуа аҩыра
зларымамыз ала, урҭ дрынианы даныҟала, иармарион рыбызшәа аҵара.
Аибашьраан даара иуадаҩын аӡәи-аӡәи реигуныҩра, уи дзацәымцеит
Шәарах Куаӡбагьы. Аӡә иҟнытә исаҳаит, иҟалап уи сазҳәаз
Қарбеи Барчан иакузаргьы, анаука усзуҩы Ленинград дшыҟаз аибашьра
иалагеит, адырҩаҽныҵәҟьа рра дцеит, иаарласынгьы ӷуӷуала дырхуит.
Агоспиталь ашьҭахь, афронт ахь деиҭахынҳәуеит, аха 1942 шықуса
инаркны уаҳа ихабар ҟамлеит, дыбжьаӡит. Иниасит жәаф шықуса,
1958 шықуса рзы, Аҟуа иааҩит Шәарах Куаӡба ихабар: хараӡа Италиа,
Черменате ҳәа изышьҭоу аҭыԥ иналганы, Комо аӡиа азааигуара, апрель
мза 1945 шықуса рзы, аибашьра алгамҭа аҵыхутәантәи амшқуа
раан иҭахаз италиатәи апартизанцәа дрылажызаап аԥсуа ҷкунгьы. Урҭ
рыхьӡи рыжәлеи анпыҟҟала изну, азеиԥш ҳаҭгун иахагылоу ахаҳә еизыхухуаҿы,
латин алфавитла иануп Шә. Куаӡба ижәлагьы, анбан «ӡ»
заҵәык еилаганы. Дназгазеи Шәарах Куаӡба хара Италиа? Иара иеиԥш
алахьынҵа змаз реиҳараҩык зыниаз иԥеиԥшхазар акухап. Италиа
аҳәаа иахьазааигуаз, Австриа атәылаҿы иҟан итҟуаз аибашьцәа рзы
афашистцәа рлагер, убрантәи дыбналеит иара. Ижәла ахьаныз нбанзаҵәык
еилагазаргьы, гуҩбарада, аҳаҭгун хаҳә аҿы зыӡбаху аҳәоз
Уарда ақыҭа иалиааз Шә. Куаӡба иакун. Данҭахаз арыцыху – ҩажәи
ԥшьба апрель 1945 шықуса – шаҳаҭра ауеит, аибашьра анҵәамҭахь
инеиаанӡа афашистцәа дырҿагыланы дышрабашьуаз, ҩымчыбжьазаҵәык
рыла дшахьымӡаз аиааи мшы!
Абри аҟынӡа ауп макьана еилкааны исымоу Шәарах Куаӡба илахьынҵахаз.
Анапҩыра аҭоурых ҳалацәажәозар, хуба-фба мзы рыҩнуҵҟа,
акьыԥхь азырх’иара сахьынӡаҿыз, акырынтә дсықушәеит Қарбеи Барчан,
исеиҳәазгьы рацәоуп.
Шәарах Куаӡба аҳәаанырцәнтәи даныхынҳә, мызки бжаки аԥсшьара
ирҭан, Аԥсныҟа дааит. Уи ҟалеит, зқьи жәшәи ҩынҩажәа шықуса,
аԥхынра анҵәамҭазы.
Урҭ амшқуа раан, Шәарах Куаӡба ԥсшьарас иҟаиҵаз акгьы ыҟам,
иан лҿы, уахи-ҽни ихы адрыԥсыланы, иҩит хушә инарықугуӷ’уа бӷьыц.
Дцо даналага, абӷьыцқуа ааиқуршәаны апапка инагулеиҵеит, апапка
апротфель инҭеиҵеит. Иан длыҳәан, ацаԥха аалымихын ашәындыҟура
аҵа апротфель нҭаргыланы, инапала аҷараҳәа ашә наиркит, нас
ацаԥха иан иналыҭауа, усгьы ҿааиҭит:
– Сан, сара схынҳәаанӡа, бшәындыҟура итаҵәахызааит, сгуабылра
ӷуӷуала изду абарҭ анапҩыра қьаадқуа! Ашәындыҟура аартра сара
сыдагьы аӡәгьы азин имамзааит. Ишыҵәахыугьы, шәара аҳәсақуа аҩыџьа
шәыда, аӡәгьы изымдыруазааит!
Ҩыџьа ззиҳәаз, абри аус иахҭыгулаз Қарбеи иан лакун, лыԥсы
ҭоуп иахьагьы.
Уи акухеит, иаргьы дцеит. Аха уи аҵыхутәантәи мҩазаарын
дызқулаз, уаҳа еибамбарц иҟазаарын иани иареи, наӡаӡа
даԥырҵуазаарын дахьааӡаз иҩны, игуара, изхара изымбаӡоз итәыла
бырлаш – Аԥсны.
Аҳәсақуа аҩыџьагьы ираҳаз ажәа рыԥсы иахыдмырӡааит, ргуы иҭаҵәахны
ирыман. Арԥыс иџьабаа ӷуӷуала издыз ақьаадқуа ҵәах’уа иан данлацәажәауаз
аҽны, ибжьы иагулшәшәозар акухарын убри еиԥш гурахаҵарак,
уи заҳауаз ҩыџьа аҳәсақуа ирылнаршеит анапҩыра шыҵәахыз
уаҩы иарымҳәартә еиԥш, убри аҽны инаркны, дара-дара анеицәажәалозгьы,
уи аӡбаху ргуаладмыршәартә еиԥш. Быҷкун ихабар ыҟам дыбжьаӡит
ҳәа анларҳәазгьы, уи ашьтахь, хараӡа, хараӡа џьара, азеиԥш ԥсыжыртаҿы,
Шәарах ихьыӡ ишаԥхьоз ала адырра аныҟалагьы, Татал
апортфель аӡбаху ала ажәакгьы лҿалмыршәеит. Амала, лыҷкун дзықушәаҵәҟьаз
анлаҳаз аҽны, дааӷьаҵәы-ӷьаҵәны ус даацәажәеит:
– Нан, Шәарах иуацәа-иҭахцәа ҳәа аӡәыр шәыҟазар, ишәымоу зегьы
шәҭиуазаргьы, иан жәымҭа ҟыргу даашьҭыхны дыжәга, илшәырба
уи дызмадоу адгьыл! Знык, сара еиҭамҳәа, сыҷкун иҳаҭгун снапы нықусшьыр,
дҩагылан арахь дсыцааларашәа збоит!
Уи заҳаз, џьара лыгушәы-мшәык аҷыдахаз, лара ишылҭахыз аҭак рзыҟамҵоушәа
анылба, убри инаҿаршәны, уи атәы уаҳа даламцәажәеит.
Уаҳа дқьып-шәыпуа, лыбжьы ҭганы дҵәыуо, ма мыткумак лҳәогьы уаҩы
имаҳацызт, лылабжыш мацарақуа ракун лӡамҩа иахьыжжуаз. Иҟалап,
лыҷкун дахьжыз лыблақуа рыла ианылымба, иҭахара агура
лзымгозҭгьы. Анс аку, арс аку, уи лыԥсы ахьынӡаҭаз, ашәындыҟурахьтә
апротфель цәырылго уаҩы имбацызт: мшәан, иара дхынҳәаанӡа, аӡәгьы
дшаламкьырра ҳәа ажәа нимыжьхьази лыҷкун! Зеиԥш ҟамло иҟоузеи
ҳәа, здыруада, гуӷрала лыԥсы ҭазҭгьы аҭакуажә Татал? Уи гуаҭан
Қарбеи иангьы аԥсҭынха алацәажәара лҭахымзар акухарын, ус, ус,
аамҭа иамфо иҟоузеи, зынӡагьы илхашҭит, лара илҳәан еиԥш, «лхы
инҭыкукуеит!» Татал ақура змаз ԥҳәысын, аҵарагьы лымамызт. Аха
Қарбеии сареи иагьарааны уи апортфель аӡбаху ҳалацәажәаргьы,
аҭакуажә лыгухаштра мацарахь иаҳзырхомызт уи аҭаҵәахра.
Хыхь ишазгуасҭаз еиԥш, Шәарах Куаӡба инапҩыра хушә инарықугуӷ’уа,
иаҳа инҭырҳәыцааны иуҳәозар, ԥшьышәи ԥшьынҩажәи ҩба
бӷьыц ыҟан. Инеиԥынкыланы уахуаԥшуазар, анапҩыра ԥырхагак
амамкуа еиқуханы иҟан, еивҵаԥсаны нбан ссала, анҵәамҭахь унаскьа-цыԥхьаӡа иаҳа ирццакны, аха ирԥшӡаны, аԥхьажәагьы маншәаланы иҩын...
Анапҩыра агуҭахьшәа иагулан ҩ-даҟьак машьынкала икьыԥхьны,
Шә. Куаӡба аибашьрахь дцаанӡатәи иавтобиографиа. Арыцхугьы аҵаҩын:
нанҳәа 1940 шықуса. Убри иацын напыла иҩыз, абызшәадырҩы
қуԥш аҳәаанырцәтәи даныхынҳә аинститут аҿы иҟаиҵаз анаукатә ҳасабрба
атезисқуеи, аублаа ҭаҳмада иҳәамҭақуа: абҩатә быкьи, аӷуакиа
ҟамеи наӡаӡа ҵәахтәыс Шә. Куаӡба имҭаны Аԥснытәи аҳәынҭқарратә
музеи ишаҭоу ала аршаҳаҭгеи.
Сара исыздыруам аӷуакиа ҟама ахьагаз, аха ани аублаақуа ирҷаныз
абҩатә быкь, ҳмузеи афондқуа зегьы иаарылукаартә иҟан, иагараангьы
садгылан сахуаԥшхьан, аха Шәарах Куаӡба имҭаны абра
ишаанагаз сыздыруамызт.
Иаҳасабрба атезисқуа рҿы, ари анапҩыра иаҟалашьахаз дахцәажәо,
Шә. Куаӡба иҩуан: «Аублаа жәлар ртрагедиатә ҭоурых аҭҵаараҿы,
макьана еилкаашьа рымамкуа амымиқуара зхарԥоу, абжьышәарақуа
алашара рықузырԥхаша акы акуны иҟоуп ари ахьхьаҳәа ицәажәо
амаҭәар». Иара убри аамҭазгьы, автор иазгуеиҭоит анапҩыра акьыԥхь
ахь ацәыргара ишазх’иам, иара азыҳәа иҟаҵоу акомментариақуеи, азгуаҭақуеи
шазымхо, макьана еилкаамкуа ишыҟоу акыр адгьыл ҭыԥ
хьыӡқуеи, амаҭәар анҵараан зыӡбаху кырџьара ицәырҵыз аҭоурыхтә
хаҿқуеи. Аха урҭ инарҭбааны рыҭҵаара даламгеит уи. Ма раԥхьа
иахуҭаны иԥхьаӡеит. иԥыхьашәаз аҳәамҭар инеиԥынкыланы ашәҟуы анҵара,
уашьҭан наукала аус адуларазы армазеира.
Абас иҟаз акы акуны иааԥшит, аҵакы уаназхуцлак, зынҵәамҭа
ааигуаӡаз, аха зынӡа иалгаанӡа иҿахҵәаз, акыр шықуса ашәындыҟура
иҭаҵәахыз анапҩыра.
Шәарах Куаӡба инапҩыра, уи ада ԥсыхуа амам ҳәа ԥхьаӡаны,
џьара-џьара ҭыԥқуак снапы нархысымгазар, ишаасыднагалаз иҟоуп.
Ожәы аԥхьаҩ иахь ицәырызгаанӡа, ҩбаҟа ажәа ахысҳәаарц сҭахыуп
иаанарԥшуа, атема.
Уи – ашьҭамҭа беиа, ашьҭамҭа наскьа змаз жәларык шәышықуса
рыҩнуҵҟала, дара иалырхыз амҩа ҭоурыхла иахьиашамыз иахҟьаны
адунеи ишаныӡааз атәы зҳәо, иԥхаҵәы-ԥхаҵәо ҭоурыхтә даҟьоуп.
Ишаабо еиԥш, иактуалдоуп узҳәо иҟам атема...
Аублаақуа!..
Урҭ, жәытә-натә аахыс, мраҭашәаратәи Кавказ аахыҵ, ашьхақуа
ршьапаны, Хуасҭеи Шахеи аӡиасқуа рыбжьара, агаҿа инаваҵаны, инхоз
жәларын. Кавказтәи аибашьра анҵәамҭазы, аублаақуа ишьҭырхыз
анымшәара рхаҿы иааганы, ахәынҭқар иеиҳабыра, аублаақуа рԥызацәа
ирыдырҵеит, ицәгьаӡаз ҩы-мҩакы ралхра: ма, иахьынхоз иахыҵны,
Кавказ нхыҵ, Ҟубина архаҟа илбааны анхара, ма мҳаџьырра
Ҭырқутәылаҟа ацара. Аублаақуа рԥызацәа иалырхит, ҭоурыхла ииашамыз,
нарха змамыз – аҵыхутәантәи. Аублаа жәлар 1864 шықуса рзы,
рԥызацәа ирхьыԥшны, ишҳәыԥыз мҳаџьырра ицеит Ҭырқутәыланҟа.
Зны уа иҟан, нас афырҭын бааԥс еимнарбӷьыжәааз, ахьҭа иарчалан
иҟаз аԥсаатә реиԥш, рлахьынҵацәгьа иҟьаны ирыланаԥсеит Ааигуатәи
Азиа атәылақуа жәпакы.
Убри аахыс ҳара ҳтәылаҿы дыҟам аублаа бызшәала ицәажәо аӡәызаҵәыкгьы.
Урҭ рыбызшәеи рҭоурыхи, Кавказдырраҟны шьарда шаҵанак’уазгьы,
иахьынӡахуҭоу ҭҵаашьа амоукуа, цәышьхуа зымбац акуаза
аиԥш ишьҭоуп иахьанӡагьы.
Жәохуҟа шықуса ожә аԥхьа, исԥыхьашәеит, зыхьыӡ дыру Европатәи
Кавказдырҩык, профессорк иаацҳамҭа. Уи ишиҩуаз ала, Кавказ
агаҿантәи амҳаџьырра зҽазҭаз аублаақуа ирхылҵыз, Ааигуатәи Азиа
тәылак аҿы, ҩ-қыҭа паҿкуак ирыланхо ауааԥсыра рхыԥхьаӡарахьтә,
зхатәы бызшәа здыруа жәафҩы заҵәык шракуу.
Абри жәоху шықуса зхыҵуа аацҳамҭа иаҷыданы зхатәы бызшәала
ицәажәо аублаақуа рыӡбху зҳәо даҽа нҵамҭак уаҳа џьаргьы исԥыхьамшәеит.
Абарҭ зегьы анеидухуцлалак, ари зда маҷу, кыр инеиҵыхынгьы
жәлар рлахьынҵа зныԥшуа анапҩыра, аԥхьаҩ иахь ацәыргара уахымыццакыр
залшом. Ари, Заурҟан захьӡыз, Золак зыжәлаз, аублаа ҭаҳмадак иҳәамҭаны, 1940 шықуса рзы, абызшәадырҩы, Шә. Куаӡба ианҵамҭақуа
ракузаап.
Уи анаука усзуҩы, ҩымз инрыкугуӷ’уа Сириа, Ҭырқутәыла уҳәа,
атәылақуа еимдо, аублаақуа дрышьҭаланы дҵаауа-дыԥшаауа дшааиуаз,
дшымгуӷӡоз диқушәеит, абри, шәышықуса ирҭагылаз аҭаҳмада.
Мызкы инеиҳангьы иҩны дыҟан.
Заурҟан Золак иҳәамҭақуа уанрыԥхьауа, уаԥхьа даагылоит,
адауаԥшь иеиԥш агуамчи ахачҳареи змаз, гуалашәара ҷыдалагьы еиқушәаз
аҭаҳмада ссир, Уи шьеи-лаӷырӡи дрылагыланы инымҵәаӡоз амҩа
дахьықуз, хаҭала ихигаз, иаҳаз-иибаз, Шә. Куаӡба дидтәаланы уасиаҭк
аҳасабала, мзынаҟьак дааҟумҵӡакуа уахыи-ҽни иаҳәара даҿын.
Аҭаҳмада игуалашәараҿы ахҭысқуа аницәеилаҩашьозгьы, ма
ииҳәақуоз иҟам-иным ианазааигуазгьы, акгьы бжьаижьуамызт Шә.
Куаӡба.
Абас иааиаҳауаз зегьы дрыхьӡаны знык шәҟула изышьҭыхыр, уашьҭан
ҭынч амцхуқуеи аҵабырги еилихырц игу иҭазар акухарын абызшәадырҩы.
Анцәа иџьшьаны, имыӡкуа, маҷ-саҷк рыда еибганы ҳара хҟынӡа
иааӡеит уи анапҩыра.
Уи наукала аҭҵаара макьанагьы иахыԥамзар ҟалап раԥхьаӡагьы
иахуҭоуп ҳәа иԥхьаӡатәуп, анапҩыра иаанарԥшуа аҭоурых фактқуеи,
иара ицәырнаго абзазареи уҳәа ирыцклаԥшны блаҵарыла аилыргара.
Аха уеизгьы, анаука аганахь ала џьара-џьара малырқуак амазаргьы,
сара сгуанала, уи анапҩыра, зегь рааԥхьаӡагьы иара зҿыцҳәацәаз, алахьынҵа
ҷыда змаз; иуаҩра амҽхак аазырԥшуа документуп. Ианызҵоз
иакузар, уигь даныԥшуеит аҩымҭа. Аҭаҳмада иахьтә иаҳауаз игу еибадырфон,
џьара-џьара хьаҵрақуак иҟаиҵоз иҽрымҭакуа, раԥхьаӡагьы
хықукыс иман, иаҳауаз акы иаҩмыршәакуа шәҟула рышьҭыхра. Ус
дымныҟуар, иахьа ҳнапаҿы иҟалозма жәларак адунеи ишаныӡааз
меижьарада агура узырго аҭоурыхтә даҟьақуа.
Ожәшьҭа иаамҭоуп, ихаҳтып анапҩыра. Аха знызаҵәык, аԥхьаҩ,
иудыруазар сҭахыуп: еивҵаԥсаны иҩу, бӷьыцла ԥшьышәи ԥшьынҩажәи
ҩба даҟьа инаӡо анапҩыра, ожә уаԥхьа ишықуу еиԥш, ажәабжьқуа
хуҭа-хуҭала ишамызт, урх ахқуагьы рымамызт, уимоу џьарамзар џьаргьы
абзацҵәҟьагьы ықургыламызт. Иҩашьом ианызҵоз хықукыс имаз –
иааԥымҵәаӡакуа иаҳауаз ажәабжьқуа, аамҭа кьаҿк иалагӡаны, акы
аабжьамыжькуа анҵара мацара.
«Ацынҵәарах» ҳәа аҩымҭа ахьыӡ узыԥхьазгьы, ажәабжьқуа ахқуа
ирыҭоугьы, аҩымҭа х-шәҟукны ашарагьы, аԥхьара иаҳа иарманшәалап
ҳәа, Шәарах Куаӡба иакуӡам, сара соуп изыбзоуроу, сара сыламыс иамаз.
Аҽыуардын сахьаақуҵыз сгылоуп, снаԥшы-ааԥшуа, схы ахьсырхара
сзымдыруа. Аӷьӷьа-агугуа ахга, ҽы заҵәык зҵаҳәаз алаӷьара инҭалаз
аҽыуардын, иаҳа-иаҳа анаскьара ишаҿызгьы, уи ашьҭыбжь акуӡан
макьана аҭынчра еилазгоз. Амш шьыбжьышьҭахьрахь инеихьан, аҽны
ашоурацәгьа иҟаз маҷк аҟара ихҽхьан, зны-зынла аладантәи ацәҳәыра
иқусны иааиуаз аԥша ҟуанда, аԥхӡы азырбомызт, амҩақуа рҿы бла
иамбо ҳәымсаг дуӡӡак еиԥш асаба ныԥхьанаҳәҳәон. Саԥхьаҟа харацәамкуа
қыҭак салаԥшуан, алашбыжьқуеи арбаӷь быжьқуеи еилыкка
исаҳауан. Сармарахь шәаԥыџьаԥ зықугылаӡамыз хук саҿаԥшуан, џьара-џьара ҿыбгаран, џьара-џьарагьы аҭҳәаақуа иалдаз ҭыҿҿа-ҭыҿҿа
еимамло ашәахсҭа еиԥш улаԥш иҵашәон. Егьырахьҟа иаасыкуршан
сылаԥш ахьынӡазхоз уарла-шәарла ҵлақуак рыда, шәаԥыџьаԥ зықугылаӡамыз
каршәран.
Сгылоуп ахаан сахьымнеиц, сахьазымдыруа тәым тәылак аҿы.
Иџьасшьоит, сахуаԥшуеит, сеиҭахуаԥшуеит сзықугылоу адгьыл. Абри
аума нас рыԥсадгьыл ԥшӡа зыхҭнырҵаз аублаа мҳаџьырқуа? Абри
анышә аума рыбаҩқуа згуҵаҳәҳәоу? Схуцрақуа ӡыбларан рҿынархеит,
рынкылара уадаҩны.
Ус, акыу-кыуҳәа слымҳа иааҭасит аԥсангьари иаахоз жьаҳәа
бжьык. Исывагылаз счамадан аашьҭыхны, ҳаи, рыцҳа, уи ажьирагьы
сазааин сыҟазаап аасгуахун, уахь сҿынасхеит. Нымҩахыҵ еиқуаҵәҳахараӡа
ажьҵаа еиԥш алҩақ злысхьаз ажьира сыҽнадысхалон, уи даадәылҵны
даасԥылеит, рысса-рысса дныҟуо, рацәак даумкуа хаҵак,
еилаҳәарак иҩыҵракны.
– Уа мшыбзиа! – сҳәеит ҭырқу бызшәала, счамадан наргылауа.
– Салам, салам! – ҿааиҭит иара. Ихуда аласыҟуны, хумаа-жьымаак,
ибла хуҷқуа аимхуц еиқуаҵәақуа реиԥш иҭышәшәааӡа санырхыԥшыла,
уаанӡа иӡбаху шсарҳәахьаз ала, «абри иакузаргьы здыруада?»
– ҳәагьы саахуцит.
Ииашаҵәҟьаны, уиқушәар уирманшәалоит ҳәа зыӡбаху сарҳәахьаз
Бирам иакузаап. Сара сзын шьапымшла ддәылҵуан уи ажьира, иареи
сареи ҳаимҩалацәахеит, иаргьы дцозаарын, сара хықукыла сыззаауаз,
аублаа ҭаҳмада Заурҟан Золак иахь. Амҩа ҳнеицықулеит, хыхь-хыхь
акузаргьы ҳаибадырит.
Ҳшынеицәажәа-ааицәажәоз уи аху ӷьаш алҭаԥҵәарҭа ҳнаҵагылеит.
Зымҩарак, ҭыҳәҭа ҭбааны, ҩаршьҭраны илашьҭын, егьирахьҟа
ҿаҟьаны иҩаган, қыцә-мыцәқуак рыда, аҳаскьынҵәҟьагьы узықубаауамызт,
амра цаҳә-цаҳә иабылхьан, аӡын ирӷьеҩны ианҵаауаз, аԥша
ҵәыҵәы иархуашахьан.
– Абар, Заурҟан Золак инхарҭа! – иҳәеит Бирам, аҿаҟьахьы инапы
нарханы. Снаԥшит, аха хыбра ҳәз акгьы сылаԥш иҵамшәеит. –
Уахь акум, анирахь унаԥшы! – ҩаԥхьа инапы наирхеит аҿаҟьа аҩхаԥаларахь.
Убасҟан ауп иангуасҭа ҳазҭааран иҟаз аԥшәма «иҩны». Аху ӷьаш
алҭаԥҵәарҭаҿы иамазар акухарын рацәак иҟамыз ҳаԥык. Убри аҿышәҭа
иадҟаҵалан хыбрак, азыбжак аҳаԥы иҵахалан, егьи иаанхаз, алҩақ
ахьыкукуа, ӷуу, ҟауару закуу узымдыруа, акала ихыбын. – Ара уаагыл,
Заурҟан дыҟазар еилыскаап, атаҳмада, изуцәызӡозеи, дыхжәоуп,
имаршәа ҳамкыр, дхьаԥшны дҳахуамԥшыргьы ҟалоит. Дыҟамзар ҳәа
сшәоит, дыҟазар, ожәшьҭа ила ҳгуанаҭахьазаарын...
Иажәа алгаха имҭакуа, лак аахықугылан ашра иналагеит, аҳаԥшьа
иҭыҩуашәа, абжьы гуаҩан, хараӡа ииасхьоу рыцҳарак алышәшәоушәа,
хнырҳәышьа змам ашқусқуа ирыхьҵәыуазшәа саҳауан...
Бирам днасԥырҵын, анышә мардуанқуа днарҿалеит. Хыхь имариаша
игылан, ахы аҩада ирханы ашра иаҿыз ала еиқуаҵәа, азааигуара
даннеи, инацәақуа наҿаирхумарын, иааиргубзыӷит, ажәақуагьы нақуҳәауа,
абӷа инапы нықуишьит. Ала ашра иааҟуҵын, инаскьаны аҵыхуа
аҵарҽыланы иаатәеит, сара сахь иааԥшуа. Ишызбоз, Бирам ашә тиқуаҵәаара
днаҵәахит.
Ӡбахула сыззааз, уаҩ иламҩашьаӡо, дзеиԥшроузишь Заурҟан? Сидимкылар
ишԥазуеи? Иаҵанакӡозеи абызшәаҵара анауказы аҭаҳмадеи
сареи ҳаиқушәара! Издыруада, сааишьа иашамзар? Бирам иакумзар
уахь инашьҭтәыз, уи дышиацәажәогьы сеидроу?
Сылаԥш ааихмырсыӷьӡакуа уи ашә ҭиқуаҵәаара сазыԥшуп, аха
макьана аӡәгьы дцәырҵуам. Дынзырхазеи, мшәан, Бирам?
Сывараҿ ишьҭаз ахаҳә ду снықутәан, сыкуша-мыкуша сылаԥш нахызгеит.
Ара ҭаҳароуп, лаҟуроуп, ақыҭа иалкыуп, уиазы акухап лашбжьи
арбаӷь ҿыҭбжьи уаҳаӡом. Акаршәра иахыкны, хараӡа ажәҩан
аҵаҿы аԥша икҿанаҳәаз ԥсҭҳәақуак, абамба ԥыжәжәахақуа
реиԥш игуасҭоит.
Абар Бирам, дхыџь-хыџьуа амардуан дааҭалеит, исеиҳәарызеишь
ианаџьалбеит ҳәа, саргьы сыццакны снеиԥылеит.
– Заурҟан аҩны дыҟоуп, ожәы дықуиоуп, иԥсы ишьоит, дҩагылар,
уидикылоит, – иҳәеит Бирам, иаҳа длах-ҿыхны.
Анышә мардуан ала ҳаҩхалан, аҩны аԥхьа ҳаагылт. Ала ҩагылан,
ҳара ҳахь аҽаарыххан, нас абарҵа иныҵалан, аҽырқьақьаны иаатәеит.
Ҳахьгылоу мӡырхоуп, ус узахьӡҵозар, иҭшәоуп, аганқуа рҿы наҟ-ааҟ,
имахуажә-шьахуажәӡа хы-ҵлак гылоуп. Руак ашьапаҿы атәарҭа адҟацалоуп,
убра ҳнықутәеит ҳҩыџьагьы. Бирам аҭаҭын цәыригеит, ҿыц
иҵозшәа кыраамҭа арҳәра даҿуп.
– Сгу иаанагоит, аԥшәма,  ишуҭахыу уидикылап ҳәа, – дналагеит
иара, ҵаҟа дышьҭаԥшуа. Лассы-лассы ԥсыԥла ицигар аццышә
нықуиҭәҳәоит.– Дыхжәазаргьы губӷанс иуҭозеи, гуаҟрас икоу зегь
зхызгахьоу, адгьыл иақулоу ауаҩы, – даҿуп Бирам ацәажәара, сара
сахь хырқьиарак иҭахыәшәа. – Саныныҩнала иара дышьҭан. Исыдуҵаз
узаазгеит ҳәа аилаҳәара неисырбеит, аха ҿиимҭит. Убас ауп, бжеиҳан
ҿиҭӡом. Нас снаидтәалан, ухы-уҵыхуа, уахьынтәаауа, саламлакуа,
асас дахь дуҭоуп ҳәа иасҳәеит. Уи бзианы иҟасҵеит ҳәа сгуы иаанагоит.
Иареи уареи шәхала шәеизынсыжьыр иаҳа еиӷьхап. Шьҭа имӡакуа
иуасҳәап, сара саб дысгуалашәаӡом, абыс сара сзааӡаз Заурҟан
иоуп. Ҵоуп, хазы-хазы алҩаҵә ҩаҳашьҭуеит, аха аби-ԥеи реиԥш ауп
ҳшыҟоу, сара сыдагьы уаҳа аҭынха ҳәа аӡәгьы дизнымхеит. Умацара
уахьаансыжьуа губӷан сумҭан, аха маҷк сыццак’уеит.
Ҭаацәак, Заурҟан дналаҵаны, жьи махуҿала иныҟузгоит. Сыццак’уеит,
сжьира ашә аасыртыроуп, ес ожәааны ачаландарқуа мрагылараҟа
ииасуеит, иаадгылар ҟалоит, ҽык ашьапы чаԥатәхар ҟалоит. Ахулбыҽха,
хымԥада, саадгылоит, уԥхьара ара иалшартә иҟоуп, уфатә-ужәтә а
исылсыршап...
– Даара иҭабуп, Бирам, анцәа усзааигазшәа ауп а ушсықушәа,
сусқуа урманшәалеит, уџьабааԥса сырӡрым, – сҳәеит сара.
– Ахулԥаз саауеит, урҭқуа рызгьы ҳаицәажәап, амала, Заурҟан
џьара ак исҭоит ҳәа уаламган, дуцәгуаауеит. Уи асас анцәа дысзааишьҭит
ҳәа ауп дышихуаԥшуа, уареи сареи хазы ҳнеицәажәап, абзиаразы!
– иҳәан, дҩагылан дцеит.
Саанхеит сымацара. Абарҵа иҵатәоуп ала, зны ицәоушәа алацәа
неикунаԥсоит, алымҳацәқуа нхьашьшьуеит, зных, аламҵ иандыргуаҟлак,
ицәарҳазшәа иааҭрысуеит, амҵкуа иахьырзыҭрысуа «аҿақ-аҿақ»
ҳәа ацламҳәа аихакша бжьы гоит.
Сыбла ҭраа сылаԥшуеит иҟьаҟьаӡа иаарту аҩиашә. Данбацәырҵуеи
збара сахгуаҟ’уа аԥшәма? Иҟазма зныкыр ара аҭаацәара? Мамзаргьы,
ихала мацара дахызма? Бирами иареи ирыбжьоузеи? Ожәы хазы-хазы изыҟоузеи? Аҳаԥы иҵыҳәҳәо ахыбра омажә ахыҵуазар ҟалап,
изыргылада, ианбадыргылеи? Иԥсы шҭаз адамреиԥш иҟоу аҳаԥы
нхарҭас изалихзеи?
Абарҭ реиԥш ахуцрақуа сышрылаз, «ҟаҳы, ҟаҳы» ҳәа еимҳәа
бжьык ааҩныҩит аҩны. Адыр-дырҳәа сцәа аасхыбзааит, ддәылҵуазар
акухап Заурҟан ҳәа сгуы иаанаган, сҩагылеит ахьшәҭҳәа.
Ҵабыргыҵәҟьаны, рацәак мырҵыкуа ашә даалагылт иара. Уаҩ
нырҳара дук, жәҩахыр ҭџаџак, ихы-иҿы аазыхухуаны, иблақуа ҭбааны,
игушԥы илықусуаз ижакьа аӡшәах еиԥш ишкуакуан. Кабазаргьы акабарахь
иузмырхо, ишьамхы илахысуа, ишкуакуаӡа акы ишәын, амыӷрақуа
ҭбааҭыцәӡа, акалҭ еилаԥсауа. Иарӷьа напы иакын аиха 
зхарсыз лабашьак. Ашә дахьаадәылҵыз дгылан, сара дысзыԥшуа.
Ала неин инаидҳәазалеит, аха ибжьы ақумыргакуа, изшьапык ала инаԥхьаҳәҳәаны,
сара сахь иҿааихеит. Ишьаҿақуа реихгашьеи, ииашаӡа
ихажәҩабжь артәашьеи рыла макьана рацәак иныԥшуамызт уи ишықусқуа
рыхьанҭара.
– Бзиала уаабеит! – иҳәеит уи, ҭырқу бызшәала, дшааиуаз дааҭгыланы,
иарӷьа напы аараҵәаны игушԥы аҟынӡа ишьҭых’уа.
– Бзиара убааит! – сҳәеит саргьы, иара уи абызшәала. Акырӡа
дҩасхыҳәҳәо дахьгылаз ажәҩан иаҵәа иаԥшшәылаз ибла ҟуазқуа рыла
схы инаркны сшьапы аҟынӡа сааимидеит, нас дааскьан, асаҟуа днықутәеит,
сара сахьгьы утәа ҳәа инапы неиҟьеит. Уаҳа акы мҳәаӡакуа,
снатәеит саргьы. Илабашьа аҵла хаџьаџьа ашьапы аҽыҩҳәа инадырсыланы,
иџьыба иааҭигеит иҭеисԥыҳә.
– Иахьа цәгьаӡа ишоуран, Аллаҳ злыԥха ҳаура, уԥшишь, ани
амаҵәҳа шыԥнаҵәаз! – иҳәан, снаирԥшит махук ахь, аха сара акгьы
сызгуамҭеит.
– Аа, иахьа даара ишоуран! – сҳәеит саргьы иааркьаҿшәа. Ԥыҭрак
иааҭынчрахеит, аҭеисԥыҳә аимхуцқуа ахьеиҿаԥсоз ада бжьык уаҳаӡом.
Сышԥалагари ацәажәара, – схуцуеит сара, – раԥхьаӡа сзызҵаарызеи?
Хылаҵәҟьа сзышьҭоу макьана ицәырызгарыма? – сгуи-сгуи
еилаԥшуеит. – Заҟа шықуса ухыҵрызеишь, Заурҟан? – насҿыҵҟьеит,
зынӡак сшазыԥшымыз.
– Сықуразы акухап, уаҳа уззаарыз ҳәа исымоузеи сара? Шәкы
сырҭыст сынтәа! – ҿааиҭит аҭаҳмада, дааԥышәырччашәа.
– Иабыкуу уара уахьиз?
– Сара сахьиз аракуӡам, ихароуп! – иҳәеит уи, ихы леикуажьны.
Сара ишыздыруа цәырымгакуа, иҵегь еилырганы иҳәарц сҭахыуп
сызҵаара аҭак. Аха уаҳа иҽаламгалакуа, иаалырҟьаны, иҭеисԥыҳә
арҟыҵы-мыҵрагьы дааҟуҵын:
– Дад, уара уабатәида, уабантәаауеи? – даасазҵааит.
Иҟалалакгьы ожәшьҭа сыҽцәырсымгар ԥсыхуа амам.
– Сара шәара шәҳәынҭқарра сеиуам, Асовет Еидгылантәи саауеит!
– Ишԥа? – дҵаахт уи, илымҳа инапы надкыланы.
– Асовет Еидгыла... Урыстәыла... Кавказ... Аԥсны... – ҭыркушәала
инеиқусыԥхьаӡеит, акы изымдырыргьы, акы идырп ҳәа ҳасаб ҟаҵаны.
– Кавказ уҳәама... Аԥсны! – ашырҳәа дҩагылеит аԥшәма.
– Ааи, Кавказтәуп, Аԥснытәуп сара, – нацсҵеит, саргьы сҩагыланы.
– Узмилаҭда, нас уара? – дааццакны ибжьы неиҵихит аҭаҳмада,
исымҳәар ҳәа дшәозшәа.
– Саԥсыуоуп сара, Аԥснынтәи саауеит!
– Саԥсыуоуп уҳәама? О, Аллаҳ, Аллаҳҭаала шьарда зымчу, изакузеи
исаҳауа! – абарҭ ажәақуа иҳәеит ицқьакуакуараӡа аԥсышәала.
Ажәҩан даҵаԥшуа, инапқуагьы уахь иҩарханы дгылан.
– Ааи, саԥсыуоуп, Аԥснынтәи саауеит! – еиҭасҳәеит сара, аха
ожәы аԥсышәала.
– О, изаку гурӷьароузеи иаалырҟьаны, иахьатәи амш исзаанагаз!
Заҟа ҵуазеи аԥсшәа смаҳаижьҭеи, заҟа ҵуазеи аԥсыуак ибла сынҭамԥшиижьҭеи!
Сысас дахь, сызкухшоу, уара уаԥхьа игылоу аҭаҳмадажә
дшуцәтәымуаҩым удыруазааит! Сара аԥсуаа ржьы салҵит, сан разҟыцәгьа
даԥсыуаҭыԥҳан, Ҵабалтәын, Шаҭаа дырҭыԥҳан. Уааскьеишь,
саншьа, сызкухшоу! – абас ҭынчхашьа имамкуа дцәажәауа сааигудҳәҳәалан
сыблақуа ааимданы дыргуӡит. – Иԥсыз ауаа гылан адәы
иқулар аҳа ԥсыуак дызбоит, аԥсышәак саҳауеит қәа сыҟамызт.
Ԥхыӡума, мшәан? Макьанагьы агура сызгом! –даҿын аҭаҳмада. Инапы
сыжәҩа иахьықукыз иҵыс-ҵысуан... Ибла ҭбаақуагьы шаҟь-шаҟьон,
куицқуакгьы нарыхшәалон, уажәраанӡа исаҳауаз акумызт ибыжьгьы...
Иҭеисԥыҳә неиҵәахит, сара сиҭанаҵы дацәԥхашьозшәа уаҳагь
ицәыримгеит, илабашьа аакыдихит.
– Агуаҟреи агурҩацәгьеи идырҩаз агугьы зны игурӷьарц иҟазаап.
Сашҭа иҭалаз дызусҭу уҳәарауазеи! Иухьӡузеи, иужәлоузеи саншьа, дад?
Иасҳәеит сыжәла, сыхьыӡ, сабхьӡ.
– Утәа, дад, Шәарах, утәа, уара ахаҵгылара унаалом, амчра уара
иумоуп, уаншьоуп. Уахаҵәҟьа иаасықушәан сыԥсыргьы, акаҩҳәа ашәа
ҳәо, нарцәы сҭалоит, сахьнеиуагьы жәларык сзыԥшуп, аԥсуаа еибганы
адунеи ишықуу расҳәап! – иҽизеиқук’уамызт аҭаҳмада, ихы еилагазшәа
адәы днықулеит. Зны дышиашоу аҩны дныҩналарын, уа арымӡааҩ
тәазшәа ак нареиҳәаларын, уантәи амӡырха даақулон, аҵлақуа днарыдгылан,
драцәажәауа, инапы нарыкуиршон, уахьынтәи сара сахь дааиуан,
абас ҳәауа, еиҭаҳәауа: – Асас ду дысҭоуп, сахьиз, сахьааӡаз адгьыл аҟынтәи дааит, сибарц дааит: ҳжьы иалҵыз адгьыл аҵыхуан џьара
дкаршәуп ҳәа геи-шьхеи дырхысын, иԥсҭазаашьа збоит ҳәа дааит.
Утәа, дад, Шәарах, утәа, агылара уара иуҭәам! Еҳ, сабиц, аублаақуа
асас идкылашьагьы рдыргушьон, аха иахьа уаҩ дуқумшәар ҳәа сшәоит.
Ус сҳәеит ҳәа ԥсыхуак уаҩы иҟаиҵап, џьушьҭ. Ҳҿи-ҳнапи еиқуԥсаны
ҳаншьа ҳихуаԥшуама?
Абас, аҭаҳмада уаҳа ҭынч мҩа имамкуа дшыгьежьуаз, дшыхынҳәуаз,
амра лҭашәан, ахулара иалагеит. Алашьцара ҳхьымӡаргьы иҟаиҵашаз
сеидрума!
Аҩны дныҩналан ацәашьы аиркит, амцагьы ахы неихулеиҵеит, саргьы
даасыԥхьан уахь сныҩнеигалеит. Аха деиҭандәылҵит сара сааныжьны.
Аҽҳәа нырцә-аарцә аҟуардә лаҟуқуа гылоуп, зымҩарак ацәардаӷу
икҿоу, аԥшәма ишьҭаларҭа шакуу ҩашьом, аиарҭа ҟаҵоуп, ахыза ԥхьаршәҭуп,
аԥхьа аимаа ҵаԥалақуа каԥсоуп. Анаҩсҟа ашә ҿоуп, даҽа уадак
амазар акухап. Аҩны ицқьакуакуараӡа еилыргоуп. Цхырааҩыс имада
Заурҟан? Бирам иакузаргьы аџьшьара иҭатәуп. Ус аԥшәма дааҩналоит
гудкылак афархь иманы, амца ианнақуиԥса, аԥырқьҳәа амцабз
ҩаҵҟьеит, аҩны иаҳагьы иааҩналашааит.
– Ус ауп, дад, Шәарах, ус ауп! – дналагеит аҭаҳмада, изхыиҳәаауа
узымдырӡо, – иубома ужьы иалҵыз аублаакуа рцынҵәарах имца
ахьеиқуу, аԥсшәа схамышҭызаап, рыцҳа, џьара маҷк исцәыхуанчаргьы
губӷан суҭарым. Сан Наси лакун уи сзырҵоз. Уи лыбжьы аккаҳәа
сгуы иаақуҩызшәа сҟалеит уажәы...
Уаҳа ҭынчхашьа имам Заурҟан, араҟагьы днатәоит, дҩагылоит, адәахьы
дындәылҵуеит, дааҩналоит, џьара иҽеиқукны даатәар, сиацәажәарц
сҭахыуп, аха иабаҟоу дзышьақугылом. Зны ихы дазҵаауеит, зны
џьоук рахь иажәа ирхоит, дҟунд-ҟундуеит. Амца бзианы ианеиқуиҵа,
ашьҭахьтәи ауада ашә аартны дныҩналеит, кыраамҭа ддәылымҵит, ишьҭыбжьгьы
саҳауам. Счамадан сынҭаԥшны сҩыгеи сқьаади еиқусыршәар
цәгьа избом, аха аԥшәмеи сареи макьана сыззааз азы аицәжәаха
ҳмоуц, ус акы ҩ сналагар, игуы иаанаго сеидру.
«Ҩымз ҵуеит абар Ҭыркутәыла, Сириа ухәа еимдо саауеижьҭеи,
аха Заурҟан заҵәык ида аублаак дсықумшәац, здыруада аҭаҳмада диашазар,
жәларык дырцынҵәарахзар?» – схуцуан сара.
Ус даацәырҵуеит Заурҟан, ожәы еиқуаҵәа маҭәала деилаҳәоуп,
ихылԥарч ихоугьы ақу ҳаракыуп, абзқуа разынԥсараха кавказ маҟак
имӷоуп, аҭреи амҳасҭеи еиқуаҵәҳаҳараӡа жәытә ҟамак иҟунуп.
– Ари убома, дад! – ҳәа иааган иаасирбеит, аҭаҳмада, иаазыхухуаны,
махуарк аҟара аура аманы, ажьакца цәыиаҵәа аҳьыкукуа абҩатә
быкь:– ара иаанханы иҟаз аублаакуа қурала зегь иреиҳабыз Соулах,
иҵәахны иман, аԥсра даналага, сара исиҭеит, абри исымӷоу амаҟагьы,
аҟамагьы. Амаҟеи аҟамеи иара ихатәын, абыкь – жәларык ирҷануп. Иахьа
ишубо сара исзынханы иҟоуп, сара сышьҭахь дегьызмаха иргозар
акухап. Абри еиԥш абыкь, аублаатәыла ҳанынхоз, саб Ҳамырзагьы
иман. Исгуалашәоит, ҳаншьцәа Шаҭаа Ҵабалнтәи ҳаҩны ианааҽыжәҵуаз,
уаҩы ишимбац гурӷьарахон. Агула-азла, аҭахцәа адгаланы, саб
ачара иуан, аха еизгагас ирымаз абри абыкь акун, Уи абжьы ангалакь,
ҳазлатәаз зегьы ирдыруан, Ҳамырза харантә иааз асасцәа шиҭаз. Н
иахьагьы игароуп, усҟан еиԥш, абри абыкь абжьы, аублаақуа ирдырроуп
асас дахь, зжьы салҵыз саншьа бзиаху дшысҭоу! Еизароуп, усҟан
еиԥш агула-азла, иаауроуи аҵаул чара!
Абасгьы ҳәаны, абыкь иманы дындәылҵит аҭаҳмада, сагьы снаишьҭалеит,
иҟаиҵо омашәа ибо. Дышиашаз амӡырха ахықу дықугыланы,
абыкь еиҵыхны инеиҿеикын, с далагеит. Убри аҽны ада абыкь
абжьы схаангьы исмаҳацьызт, ахы зықәушәаз алым ахуаа-бжьы акыр
иеиԥшын иара. Ицон уи аҩны ахыбра иахылҵуаз алҩаҵә еиԥш, аҳауа
иалахухуа, ишаҵәы-шаҵәуа, игуаҟ-ҵәаҟ’уа. Иҵегь издуумзеи, иҵегь иргуаҟганы
изымгозеи уи абжьы, изаҳауаз зегьы аҽыр-ҽырҳәа иарҵәыуартәы?
Иахуҭаӡами нас, ауаатәыҩса зегьы, минуҭқуак ирыдамзаргьы,
агурқьҳәа рхылԥақуа аархыхны ршьапы иқәгылан иџьабар? Избанда,
шәышықуса рыҩнуҵҟала, изыхҟьазалакгьы инҵәеит, ииасит аҭоурых
наскьа змаз, хаҵара згымыз ихуҷы-иду жәларык. Игоит, адунеи иқуҩуеит
аҵыхутәантәи аублаақуа рбыкь абжьы. Дасуеит аҵыхутәантәи
асолдаҭ, аҵыхутәантәи абду, аҵыхутәантәи аԥшқа, аҵыхутәантәи
ашәаџьҳәаҩ, ацынҵәара!...
барҭ ахуцрақуа сышрылаз, еиқутәоит абыкь-бжьы. Заурҟани
сареи аҩны ҳааҩналан, нырцә-аарцә амца ҳныҽҳәатәахт. Ари –
аҵыхутәантәи аублаа рымцоуп. Сихуаԥшуеит нырцә сҿаԥхь итәоу
аублаақуа рҵыхутәа, илахь ианпыҟҟалоу акыҷырақуа, ишьамх икукыу
инап дуқуа, ишьахуар ҩаскьагақуа, ижәҩахыр ԥџаџақуа, ихахуда ҳарак
– егьа ддауаԥшьын, анаџьалбеит, даныҷкуназ.
– Харатә иаауа уаҩуп уара, – аҭынчра ааилеигеит Заурҟан, –
уск уашьҭамкуа уҟам, саргьы џьара аказы усзааизар акухап, аха, суҳәоит,
дад, Шәарах, уахатәи ала угуы азкаршә, акы уаламцәажәан, уԥсы
шьа, исылшаз хуашак иадамзаргьы унацҳап.
Ус ашә даахыҵит, ишьҭыбжь мыргаӡакуа Бирам. Сара сааихаҵгылеит.
– Утәа, дад, утәа! Уи уртқуа здыруа иакуӡам! – иҳәеит Заурҟан,
уаҳа дхьаԥшынгьы иааҩналаз дихуамԥшит. Бирам, дымтәакуа инапы
ааӡәӡәаны аилаҳәара иааигаз агҿыҩрахьы инаганы, афатәқуа иҭаз
ааҭыхны, астол рықургылара дналагеит. Уи есымша дыччошәа ихаҿы
ажьы еибархханы иҟоуп, иқьышәқуа еихагылаӡом, аҭаҭын лҩа иашәыз
ихаԥыцқуа ааԥшуеит иҩеижь-ҩеижьӡа. Зны-зынла Заурҟан днаидгыланы,
тырқу бызшәала дхутхуҭуа ажәақуак наиеиҳәоит. Уаххьа архиара
акухап измааноу.
Аҭаҳмада дтәоуп ожәы иаҳа иҽырҭынчны, Иӡшәахха игушԥы иқучыз
нжакьа инапы налишьуеит. Сыбла акы хшәалан ихыихырц иҭахыушәа,
икылкааны сыблақуа дырхыԥшылоит. Иахьагьы, адунеи сықунаҵы
исхашҭуам уи илаԥш: зны, ҵа змам амшын еиԥш иҵаулан, зны иџьбаран,
ачҳара уадаҩны, зныхгьы – иҳалалын, иразын...
– Абыкь абжьы баша имгеит саншьа, дад, Шәарах, – дналагеит
аԥшәма, илаԥш џьбара насыҟуганы, – сҿыҭыбжьы заҳаз ҳгулацәа-ҳазлацәа агурқьҳәа ашҭаҿ рҽеиндыриеит. Зегьы акака ирылагеит, џьоук
аӡарақуа шьны, ирыцқьаны, арасаҵә дуқуа ирхаҵаны иаҳзырӡуеит,
егьырҭ ацә мажәраху кажьны иршьын, акуац еиҿыҟьҟьа ақуабқуа
ирҭарҵеит, егьырҭ иаанхаз– ачуанқуа ықургыланы абысҭа хасас дахь
ҳәа аԥсшәа уарҳәараны иҟоуп Аублаатәылатәи ҳбыргцәа бзиахуқуа,
иахҳәап, Сиҭ, Башныху, Дауҭ, Ҭаҭласҭан, Соулаҳ... Урҭ ркалҭ инҭаԥало,
сара сеиԥш еилаҳәоу џьушьома? Ркумжәқуа ирҭабаҟа, рҳазырҭрақуа
хьаша-ԥаша икнаҳаны, раҳәа лакьқуа рыдҳалауа, рӷуакьиа
ҟамақуа рыдҳәаҵала... Кавказтәык абас ҳаҩны ашә дхыҵны ианыҟала,
ҳаиқушәараны еибаҳҳәахьеит дареи сареи!
Аҭаҳмада сизыӡырҩуеит, исаҳауа џьасшьоит, иахысҳәаара сыздыруам.
Абар дҩагылоит Заурҟан, акҿаҩра дныкҿалан иман дааиуеит
ацәымза, куасҭӷак аашьҭыхны инаирк’уеит, нас инаганы, Бирам ирхиаз
астол акьлымшь инықуиргылоит. Нас иӡара кны аҩны агуҭа даагылан,
усгьы ҿааиҭит:
– Аҳы, дадраа, ахьырԥар, ҳнапы ҳзырӡәӡәаша ҳәсахуҷқуак шәаарыԥхьа!
– дышиашаз адәахьы дындәылҵын, амӡырха дықуланы, аханынӡа
днаскьеит, иҟаиҵарызеишь ҳәа сахьаадәылҵыз сгыланы сизыԥшуеит.
Адәахьы ишылашьцара илашьцахьан, аеҵәақуа куалы-куаџьо
ажәҩан ҵам-ҵам дырхиахьан, иҭынчран.
– Уа, Сиҭ, Дауҭ, Соулаҳ, Ҭаҭласҭан, Зосҳан, Аҳмеҭ, шәарт ҳбыргцәа
бзиахуқуа, ҳасас дахь дшәыман шәааскьа, шәыххь згеит, ҳнапқуа
ӡык рықуаҳҭәап!.. – даҿуп Заурҟан, ибжьы акыр иҩеиҵыхны, ашҭа
иазымк’уа аџьар дрылагылазшәа, днаҳәы-ааҳәуа. Нас дааскьан, аҵла
хачахь хуҷы даамҵагылеит, инапы накуршаны.
– Ибуазеи, н Наси, цқьа былахь еиҵыхымшәа збоит, бнеи, бикуша-бизӡатә Аԥснытәи иааз ҳаншьа. Атәым-тәыла асакара ҳҟьала-ԥалаха ҳанықуз, зны-зынла гу-рыӷуӷуагас аԥсуа хаҵашәақуа ҳзыбҳәон. Ҳара
ианаҳмаҳауаз, зхабар бымбаӡаз башьцәа Шаҭаа гухьааганы ԥсышәала
акун амыткума шыбҳәоз. Бара дбашьахаҭамзаргьы, аԥсыуак
ҳаҩны дааит, бнаидгыланы биацәажәа, издыруада, бҭахцәа згурҩа багаз
рхабарк беиҳәаргьы быздыруам.
Саб, Ҳамырза, иҵегь угурӷьоз џьысшьон, ҳасас цқьа пату ҳазиқумҵар
ҳәа ушәама? Уабхундцәа гуакьақуа ракум, иара ус ԥсыуак уҩны
данымҩахыҵлак, дқуԥшзаргьы, умтәакуа маҳәра изууан, акы ахуда
изхымҵәакуа, агула-азла идмыртәалакуа душьҭуамызт, данцозгьы
Мзымҭа дырымгакуа ухынҳәуамызт. Нас иахьа иаҳҭааз ҳасас, аԥсуа
гуҭылса, Шәарах Куаӡба цқьа дҳадҳамкылар ԥхашьарами! Уи адунеи
ҳшаныҵыз ала шәаџьҳәара иурц акузаргьы ҟалап, ҳшьаркуасҭа дхыланы
дзааз!
Даахынҳәын, аҩныҟа ихы рханы иҿааихеит Заурҟан, ашҭа агуҭаны
даиааи, дырҩагь ибжьы ҩеиҵыхны ҿааитит:
– Аҳы, дадраа, шәнапқуа ӡык рықушәҭәазар, шәеидымхалакуа,
асас дшәыманы, ашьаԥа шәааҵал, шәыххь згеит.
Нас дыкуҵәиаауа ажәлар икушан игылазшәа, рацәажәара дналагеит
аублаа бызшәала. Аӷьаца-ӷьацаҳәа ибжьы алыҩуеит алашьцара.
Шәышықуса рыхьанҭарақуа зыбӷа икужьу, аха зынӡакгьы иазмырҟуз
аҭоурых цәқурԥа гумбылқуа изрылымҵыз аублаа жәлар рцынҵәарах,
уаҳа уаҩы изымдыруа ихатәы бызшәала дцәажәоит.
Сылаԥш нархызгеит еилаарцыруа аеҵәақуа, еиҩаҳаҳа, саԥхьа игыланы
аԥсцәа ирацәажәауаз аҭаҳмада снаивыԥшны снықуԥшуеит алашьцара
хьанҭаӡа изнаҳалаз акаршәра. п, ажәҩангьы адгьылгьы ирызныҟумгеит
аублаа жәлар рзыҳәан самарҭалк.
– Дад, Шәарах, ҳлашьҭы аҩныҟа! – хәа бжьык анаасаҳа, схуцра
саалҵит. Саԥхьа дгылан аԥшәма изнапык сара исывакны, егьи инапы
аҩны ашәахь ирххо. Аҩны аԥхьа Бирам ҳнапқуа ааҳирӡәӡәан, ҳааҩналан,
астол еицарса лаҟу ҳнахатәеит.
– Анцәа иҳаҭәеишьаз акы ҳнацҳап, дад, унапы аркы. Ԥсымиллах!
– ихәан, аԥшәма акрыфара дналагеит. Ҳаԥхьа иқуу афатә, изакузаалак
кавказаа зышьцылоу чысым, еиқухьшәашәа ахрыӷ мгьал
алоумҵозар
Бирам аџьам гуаҩақуа рыла, ирҟас-ҟасо иааҳамҵаиргылаз, ҳаҭыр
ақуҵауа, инацәа нақуикын:
– Ари цәгьаӡам, – иҳәеит иара ҭырқу бызшәала,– пакла чарбасы
ҳәа иашьҭоуп, цәгьа игурхаагоуп! – Нас днагьежьын, анышәаԥшьтә
саан ҟьаԥсқуа рыла даҽа хкык наҳамҵаргылауа, деиҭаацәажәеит:
Шә. Куаӡба ианҵамҭақуоуп.)
– Ари Буӷли-буӷлама ҳәа иашьҭоуп, уаххьазы ифатәы цәгьам!
Заурҟан алаҿимҭит, амала иудырратәы ихы-иҿы тәамбашақу ччаԥшьк
нықуҵәрит, «дызлаҽхуо убоит усгьы!» – ҳәа акухарын иаанагоз.
Акрыфара ҳаҿуп.
«Сызҭоу аԥшәма Аллаҳ иоуи дызҵаныҳәо, аха анцәагьы дихамышҭызаап!»
– аасгуахут аҭаҳмада иажәақуа: «Анцәа иҳаҭәеишьаз»,
«ԥсымиллаҳ» анаасаҳаҵәҟьа. Уара иарбан дину иумоу ҳәа дсазҵаар ҳәа
сшәоит, аха анцәа иҟнытә Заурҟан уи далацәажәаӡом, сара акгьы шхасымҵо
идыруазшәа.
Бирам днаскьаны акҿаҩра дыгҿатәеит, ҿиҭуам-ԥсишьуам, илацәа
еиқуԥсоуп, дыцәазаргьы ҟалап. Ҩыџьараны иаркыуп ацәашьқуа, аха
цқьа иԥхарц рҭахымшәа рыблақуа ҭаауп. Аҿыцәаара иаҿу ахушҭаара
амца макьана ихуажжаӡа иааԥшуеит. Аиаша сҳәарами, схы омашәаҵәкьа
избоит, лакуны исаҳаргьы ихасҵарымызт иахьа сзықушәаз. Аԥхыӡ
изалымҵуаз иеиԥш ауп схы шызбо.
Заурҟан акраамҭа ихы ақурԥсны акрыфара даҿын, ибла гуҭбаа
џьбарақуа сара сахь иааирхомызт ожәы. Зны ҳазхатәаз астол инықуирԥшуан,
даҽазныхгьы ахушҭаарахьы аҿынаирхон. Ихаԥыцқуа реиҳарак
шеибгоу ҩашьом, аӷурџ-ӷурџҳәа ицламҳәа абжьы саҳауеит. Инапсыргуҵақуа
нада-аада иуаҭәа шәпара инықурсны, дышҩаҵҟьара, иаԥхьаҟа
ак гуеиҭазшәа ихы ҩеиҵыхны аԥшра дналагеит, нас ашырҳәагьы дҩагылеит.
– Нарчоу, уааскьеишь, уххь згеит, Нарчоу! – ҿааиҭит иарӷьа напы
еиҵыхны иҟьауа. – Итәараны иҟаз зегьы шәыртәама? – «Изықунагоз
зегьы ҳартәеит. Заурҟан, ашьаԥагьы ҭәит, абысҭа анҵо ҳаауеит,
акуац-шацәагьы урҭ ирышьҭоуп, аҩынаҳацәа заа крырҿаҳҵеит,
ожәы реирыӡқуа кны, ашьаԥа ахашәара-аҵашәара рыҽшаны иааҵагылт.
Аҵәцақуа шәаԥхьа иқугылоуп, ожәшьҭа анцәа улыԥха ҳаҭ ҳәа
аҩы акака аанышәкыларгьы қунагоуп». – Убас, амарџьа, Нарчоу
сасгьы-аԥшәымагьы цқьа шәылаԥш рхыз, ианаамҭау ажәыҩшәаҟьа
зымҵашәҵаша усгьы шәара дыжәдырып. Ожәы, дадраа,
сасгьы-аԥшәымагьы маҷӡак шәаасзыӡырҩырц сҭахыуп.
Аԥшәмацәа рганахь ала, рацәак саԥсамзаргьы қурала сеиҳабуп, убри
аҟнытә, аҽагажә ала аҳаԥшьа хыртуеит ҳәа, ҳазхатәоу ачара хыстырц
сҭахыуп. Уа, анцәа улыԥха ҳаҭ, иаҳҭоу уныҳәаз, иаднагалазгьы абзиара
шәыгымхааит. Ажәлар шәыххь згеит, уаха иаҳҭоу ҳасас иаҟара амчра
змоу даҽаӡәы ҳара ҳаҩны дымҩахыҵран дыҟам. Уи даншьоуп, иаҭәам
акгьы ыҟам, аха имҵаҳҵаз ҳчеиџьыка хуҷы ҳазыразны имҵаҳҵеит,
ҳалалс иауааит! Иаанышәкыл, дадраа, шәаҵәцақуа!
Заурҟан дгылоуп, ихы ҩышьҭыхны ашьаԥа еиҵых дыҵаԥушуашәа,
астол иахатәоу ажәпаҩ раҵәцақуа шышьҭырхыз, ишыржәыз гуеиҭарц
иҭахызшәа. Бирам агҿыҩраҿы дтәоуп дыштәац, уаҳа ҽырҵысра имам.
Сшанханы сихуаԥшуеит аҭаҳмада, ииҳәақуо, иҟаиҵақуо убри аҟара
ирцабырг’уеит, саргьы ихасҵаҵәҟьама сҳәо аҟынӡа снеихьеит.
Уажәы Заурҟани сареи Ааигуатәи Азиа тәылак анаӡраҿы, цәҳәырак
аханы, ацәышлампырқуа реиԥш нышә ҭыжаак ҳшыҵатәоу схашҭит.
Нахьхьи, Амшын Еиқуа нырцә, шәышықуса рышьҭахь аублаақуа еибганы
ианыҟаз рқыҭак аҿы чарак сахатәазшәа ауп схы шызбоз. X-ҩык
ахацәа ҳакуӡам иҟоу ара, ҳазҵатәоугьы ҳаԥӡам. Уаа шәҩык зҵатәоу
шьаԥоуп. Абар иааргеит алҩаҵә рыхҟьо акуаци абысҭеи. Аҩы ԥхеи-ԥхеиуа аҵәцақуа ирҭарҭәоит. Аныҳәаҿақуа неимырда-ааимырдоит, сырҿашԥуеит
ахаан исымбацыз, аҭаҳмадцәа: Сиҭ, Соулаҳ, Дауҭ, Ҭатластан...
Кумжәыла-кабала еилаҳәоуп. Адунеи ианыҵит, уаҳа иҟам шырҳәоз,
абар аублаақуа аҿҿаҳәа ирҳәоит рбызшәа, игоит аӷзааҳәа ачарашәа...
Аԥшәма Заурҟан игуаԥхарала, ачара толбашьс, иара бчараҳс
ҳәоуп ишиҳәаз, далхыуп Ԥарна, аԥшькы, аукы, икумжә аԥшьқуа
ԥхьаршәҭшәа имӷыҵроуп, ус ауп гуаныла дшызбах’уа. Раԥхьаӡа аҵәца
аақухны сара синыҳәеит, агурқьҳәа ҷкунгьы ҭаҳмадагьы схаҵгылеит.
Даара сҽысшәеит, аха дызусҭзаалак аӡәгьы дсызмыртәеит. «Ҳказза
ҳтәаны уныҳәаҿа шԥашьҭаҳхри, дад, ҳасас! Сжьы иалҵыз дызбоит ҳәа
Аԥснынтәи уахо уаҳзааит» ҳәа игыланы сныҳәаҿа шьҭырх’уеит.
Заурҟан иажәақуа ракун абарҭ зегьы сахьаны срылазырхууаз. Ус
ицәажәара анааихсыӷь, сҿыхазшәа сааҟалеит. Саԥхьа дтәоуп избац
аԥшәма, ибӷа аҭӡывара инкыдҵашәа. Исзеилкаауам Бирам ихымҩаԥгашьа,
дтәоуп ак имбазшәа, акы имаҳазшәа, иҽыԥхьакны. Издыруада,
арҭ реиԥшқуа уахадагьы игу кыдырххьазар?
– Дад, уахала уаҳа усыргуаҟ’уам, амҩа уқун, уааԥсамкуан уҟам,
ушьҭал ожәшьҭа. – иҳәеит Заурҟан, акаҳуа ыжәны ҳаналга. – Цәамҭхаа
уоуааит, саншьа, дад! Сара ашьаԥа сныҵалап, макьана имгылац
рацәаҩуп, агула-азла аџьабаа ҳадызбалазгьы снархылаԥшып! – иҳәан,
илабашьа аакыдхны ашьшьыҳәа адәы днықулеит, саргьы сҩагылан
шьталара ҳәа Бирам иахьсирбаз егьи ауаҭах сныҩналеит.
Ауха лацәааихьшь сзыҟамҵеит. Аҭаҳмада ишьҭыбжь саҳауан, адәы
днықулоит, деиҭааҩналоит, ихы дацәажәоит, зны ибжьы ҩҭицоит,
зны хрыжь-хрыжь дналагоит. Ианаацәылаша, дааԥсазар акухап, ихы
нықуиҵеит, аха сара ожәшьҭа сзыцәозма, сыблокнот счамадан иааҭыхны
аҩра сналагеит, иац ҳанааиқушәа инаркны ҳаиԥырҵаанӡа, исаҳаз
аҭаҳмада иажәақуа, идызбалаз аҟазшьақуа ак сцәыбжьахар сҭахым.
Ианысҵон, арахьгьы схуцуан: аҽазеиқуқрыма иахатәи аҭаҳмада
игуеилашыҩкра, сиацәажәартә дҭынчны синиарыма иахьа?
Аха ибашазаарын сгуеиҩ-ҿеиҩрақуа.
Шьыжьхьа анаҳфа ашьҭахь аҭаҳмада днеины аҵла хаџьаџьа днаҵатәоит,
саргьы сқьаади сҩыгеи еидкыланы, сааиасны иварахь асаҟуа
ишьҭоу снықутәоит. Раԥхьаӡа урҭ сҩыгақуа анцәырызга, аԥшәма ицәажәара
хынк’уан, алак-ҩакра иныԥшуа далагон, аха ожәы дашьцылазар
акухап, ус акгьы идызбалом. Иџьабаазы маӡала сиацәажәеит Бирам,
кыргьы иаармариан ҳаилаӡеит. Мышкы знык, еиҳарак ҩынтә дааиуан,
иҳазхаша афатә ҳазныжьны днаҳԥырҵуан.
Ҳанааиқушәа аҽны инаркны ҳаицрыҵаанӡа, Заурҟан Золак, Аԥсынтәылазы
дыззымҵааз ҳәа иҟоузеи?
– Дад, Шәарах, саншьцәа гушьақуа Шаҭаа рхабарк аасоуҳәарауазеи?
Рыжәла нҵәаӡама зынӡак? Урҭ ирыҵкарыу лашәык, цыркьык идамзаргьы,
џьаракыр ӡәыр дынханы дыҟоума? – деиҭасазҵаауаи иа
уаанӡа иасҳәахьаз азмырхакуа, урт рыӡбаху есымшагьы иаҳаларц иҭахын.
Сара сналаган еиҭиасхәах’уан, Шаҭаа рыжәла Ҵабал уаҩ дышнымхаз,
аха егьырҭ ақыҭақуа рҿы, уарла-шәарла акузаргьы дара шынхо,
аҵара змақуоугьы шыҟ Урҭ рахьтә издырқуоз рыхьыӡқуа, иахьынхоз
ақыҭақуа зегьы неиқусыԥхьаӡар акун, уаҳа дҭынчхомызт.
Нас синасуан, иара данхуҷыз дахьнеихьаз аԥсуа қыҭақуа иахьатәи
рыԥсҭазаара, иара ихаан иҟамыз ақалақьқуа шрызҳаз, аихамҩа
шииргаз, ашыӡ аҵыхуа шыԥҵәаз, аԥсуа школқуа шыҟоу урҭ зегь лакуҵас
ибаны дырзыӡырҩуан, иҩашьомызт ахаҵара шицәыуадаҩыз. Асовет
Автоном Республика захьӡу, уи зинқуас иамоу – иага иҭаххаргьы
зынӡак ихаҿы изаагомызт.
п, аԥсҭазаараҿ аманшәалара шыҟоу даҽа зныкгьы гу згеит.
Археолог зны даара дахьақугуӷ’уа ҭыԥк аҿы адгьыл аарҳәны икаижьуеит,
аха изакузаалак аҭоурых аҿы шаҳаҭра зуша ҟурҷахак иԥыхьашәом,
ихы имагухьха наҟ днаԥырҵуеит. Даҽазных, зынӡак игуиҽанӡамкуа
ҩ-жыга ҿык рыда анышә имжыцкуа, иааигудҳалоит анасыԥ,
иԥыхьашәоит убри еиԥш аԥшаахқуа, убри аҽнынӡа аҭоурых аҿы аҵарауаа
ишьақудыргылахьаз аилкаара зынӡак иаазырҳәуа.
Убас еиԥш анасыԥ сгудҳалеит саргьы. Аублаақуа рыԥсадгьыл аҿы
иеибганы ианыҟаз ҩажәи ԥшьба шыкуса зхыҵуаз, иара ихатәы бызшәа
еиԥшҵәҟьа аԥсшәеи аидыгьа бызшәеи здыруаз ауаҩы еиднагалеит.
Заурҟан урҭ абызшәақуа изымдыруазар, акыр суадаҩхон сара, избанда,
салацәажәартә аублаа бызшәа сзымҵацызт макьана. Инеиужьӡаз иԥсҭазара
амҩа хьанҭаҿы иара хаҭала ихыигаз, иибаз иаҳаз зегьы игуалашәара
ҭаҵәах’уа иман дааиуан сара сықушәара дазыԥшыашәа.
Саҿуп аублаа бызшәа аҵара, зеиԥш ыҟаӡам арҵаҩы саԥхьа
дтәоуп. Иҟалап, ари абызшәа аҵкыс аԥсшәа иазааигуоу даҽа бызшәак
адунеи аҿы иҟамзар! Абызшәақуа реигуцхура ҳаналацәажәо, ишдыру
еиԥш, аԥхьа игылазар ауп аграмматикатә шьақугылашьа, аха ажәар
еилазаарагьы высшьа амам, еиҳараӡакгьы ажәытәӡатәи ажәақуа ршьагуҭкуа.
Абар арҭ абызшәақуа еицырзеиԥшу шьагуҭкуак: «а-мыџье» –
«а-мца», «а-ме-ӡы» – «а-мза», «а-кку» – «а-қуа», «бзы» – «аӡы»,
«а-дла» – «а-бла», «а-ԥҳәеишь» – «а-ԥҳәыс», «џьы» – «а-џьыка».
Игуцаракны исымоуп аублаа фонетика, аԥсуа цыбжьыҟақуа иреиԥшым
макьаназы игуасҭахьоу ҩы-шьҭыбжьык роуп. Иамазма иара аублаа
бызшәа ахатәы диалектқуа? Уи еилкаашьа сзамҭар ҟалап, сара
сзацәажәо, Шәача аӡиас амшын иахьалалоз ху километрак иҩацәхыкны
инхоз уаҩуп. Уи Аублаатәыла агуҭа акун. Наҟ Тҟуаԥс аганахь, ма
ҳаракы аҟуаԥа-ҿаԥа иҭанхоз ирцәажәашьаз сеидру?
Есымша шьыбжьонынӡа Заурҟани сареи аублаа бызшәала ҳаицәажәоит,
уи абызшәа иԥсыҽӡан иахьыздыруа аҟнытә, сахьаҿахо, аԥсшәа
схы иасырхуоит.
Шьыбжьышьҭахьи уахынлеи ԥсышәала ҳаицәажәоит, иаҳа ииашаны
иаҳҳәозар, Заурҟан аԥсышәала дцәажәоит, ииҳәо сара ашәҟуы ианысҵоит.
Уи, аккаҳәа шәышықуса иаарҭысыз ауаҩы, ихуҷра, идура, дзықушәаз,
дзынԥаз, иибаз, иаҳаз, дызхысыз, дызҵысыз, иара иҳәан еиԥш,
иҭоурых ауп инеиужьны ашәҟу ианысҵо.
– Ианҵала, дад, Шәарах, умыццакыкуа ианҵала! – иҳәалон
Заурҟан зны-зынла, сара исҭахыз анеиликаа ашьҭахь, – мышкы зны
аӡә даԥхьар, аӡәы иаҳар, агура игап, ауаҩытәыҩса ицәа иҭамӡо акгьы
шыҟам.
нҵ аҟынгьы шаҟа сирманшәалауазеи, хрыжь-хрыжь дынҭгыла-ааҭгыло, ииҳәаша цқьа дазхуцны, игуаламшәақуазгьы цқьа игуаларшәауа,
зны-зынлагьы дышьҭрақуланы, иихәац еиҭаҳәауа акун уи
иажәабжь анагӡара дшаҿыз.
Инеидкыланы аҭаҳмада ицәажәашьа уахуаԥшуазар, ицқьаны
ихәон аԥсшәа, аха зны-зынла ажәақуак анизымхоз ыҟан. Усҟан ҭырқуа
ажәак, ма аублаа ажәак ицәажәара иналаиҵон. Ашьҭахь иаҳа даҟуҵқуеит
акумзар, неидтәалаҵәҟьа, ҳәоуқуак, ма ҭырқушәала ма араб
бызшәала еиҭаганы иансеиҳәалоз ыҟан. Зныхгьы ра исҳәаз изеилымкаауа
даақухалон. Ашьҭахь игуасҭеит, иара изеилымкаауаз ажәақуа
иҿыцны аԥсшәа иаланагалаз, ма аҵакк ҿыц шьҭызхыз ракузаарын.
Аҭаҳмада даныцәалак, ҳаицәажәара аан сызхьымӡаз ранҵара сналагон. Зны-зынлагьы иааркьаҿӡаны, уашьҭан исхамыштырц азы згуаҭақуакгьы
ныҟасҵон. Аха хра зланы иҟаз, ҭабара зқумыз игуалашәарахьтә
иааигоз инымҵәаӡоз Заурҟан иажәабжьқуа ракун.
– Дад, Шәара ауаҩы даныхуҷу иан лкыкахш иадкыланы ииҵаз
абызшәа, амала ирҳәоит акумзар, уан узхылҵыз духашҭраҳа, уи хашҭшьа
аман иҟам. Абызшәақуа рдырра, издыруада, абеиарақуа иреиҳазаргьы
ҟалап ауаҩы изы. Ҳарҭ аублаақуа ҳаԥсадгьыл иааннакылоз
аҭыԥ иабзоураны, иаҳзымариан абызшәақуа рҵара. Ҵоуп, ҩнаҭала,
ҭаацәала акун акумзар, џьара ҵарак ахьаҳҵашаз ҳәа акгьы еиҿкааны
иҟамызт. Мраҭашәарахь аидыгьқуа ҳгулацәан, мрагыларахь – аԥсуаа.
Аублаақуа неиҩымсрада ирдыруазар акун, иагьырдыруан наҟ-ааҟ ргулцәа
рыбызшәа.
Иухоумыршҭын, дад, абызшәа, иузырҵази, иануҵази, иахьуҵази,
даара акраҵанак’уа ишыҟоу. Аублаа бызшәа уеизгьы схатәы бызшәа
акун, санҩаҵшәа инаркны, иара саҳауан ҳаҩнаҭа анҭыҵгьы, исымҵар
ҟалозма.
Санду ԥҳәыс шәпакы, кьаҿк, лыбла агуҭбаақуа, ожәы избо џьысшьоит,
абҳәа еиқуаҵәақуа реиԥш инҭыҵәры-ааҭыҵәруа, мыцху слыдкылан
слыман, аидыгьа бызшәагьы слырҵон. Уи аидыгьа лакуқуа илҳәоз
ҵыхуаԥҵәа рымамызт. Лакук ҳәо дышнеиуаз, ажәа ԥшаахк налашәар,
изакуу цқьа еилыскаанӡа дысҟуаҵуамызт. Зны убз ԥнаҽуеит ҳәа
ажәа ццакқуа слырҵон, лареи сареи ацу ҳфаларын, зныхгьы аҭаацәа
анааилатәоз сықургыланы слырцәажәаларын.
Исгуалашәоиг, санду лдарды хацыркны, ачарыц зҭаз аҳаҭа цәыш
хуҷы лхы иқуҵаны, слыварԥало, ҳнаҩс лбаа илеиуаз арҩаш иҭаз аӡлагарахь
санылгалоз. Амҩангьы уи ислырҵоз абызшәала дсацәажәон.
Зны, сандуи сареи ҳашнеиуаз, дааҭгыланы лнапы нарықукны ислырбеит,
ашышкамсқуа еишьҭахухуа амҩахуасҭа еихҵәаны ацара ишаҿыз.
– Арҭ ныҟуара амҩа иқууп, аха уара иулшару, нан, урҭ ахьцо
реиԥырҟьара? – дҵааит санду.
– Ишԥасылымшои, аа, ибсырбап бҭахызар! – сҳәан, сшьапы
ҩышьҭысхит, ашышкамсқуа снарыӷрагыларц, аха санду саанылкылт.
– Ашышкамсқуа ушыриааиуа сурбарц аума иуҭахыу? п, уи хаҵарам!
Абыржәы уареи сареи ҳашнеиуа ҽцәак еиқуных иааҳԥылар, урҭ
ҳҩыџьагьы иаҳиааиуеит, ҽышьапхыцла анышә ҳлылакуаҳаны инаҳхысыр
ишԥоубарыз? п, мап, зынӡак иҳақӡам аӷуӷуа харада-барада аԥсыҽ дахьыԥсыҽу азы мацара дишьуазар! Зны-зынлагьы иҟалалоит убас,
дхуҷны, дыԥсыҽны, арахь ахшыҩ ду иманы.
Абри инахылҳәаан, санду исалҳәеит аидыгьа лакук.
Сыхшыҩ храӡага икылмыкукуазар, уаазыӡыраишь, дад, Шәарах!
«...Дыҟазаарын аӡәы, адунеи аҿы ԥсы зхоу зегьы рыбызшәақуа
здыруаз. Зны дышнеиуаз, изгуамҭаӡакуа шышкамск днаӷрагылт.
– Уабатәи уаҩагоу, ушьапы ахьургыло узымдыруа амҩа иану! –
агуы нырханы ицәажәеит ашышкамс.
Ани абызшәақуа зегьы имаҳауазм, ашышкамс аашьҭихын, днахуаԥшит.
– Мшәан, арахь ухуҷны, ухы заҟа иҟуазузеи? – иҳәеит иара.
– Иҟоуп нас уи зырҭәыша ахшыҩгьы!
– Уӡарагьы заҟа ипоузеи, мшәан, акрыфара уаҟуҵыма, зынӡас?
– Исфозаргьы, сызхара ауп исфо, зымгуацәажәқуа еиҵызҳәо среиуам!
– Ус акузааит, аха шықусык заҟа узыфарызеи усгьы?
– Иага сҽысшәаргьы, ча рыц заҵәык ада сзыфом шықусык!
– Иаабап нас ус акузар! – иҳәан, ани ауаҩ ашышкамс ча рыцк
намҵаршәны, куалаԥк инҭахиҩеит.
Шықусык ниасит, аха ани ауаҩ ашышкамс ихашҭит, Ус зны иааигуалашәан,
акуалаԥ аартны дылҭаԥшызар, ашышкамс чарыцбжак ауп
иафаз, егьи ус иҟан.
– Уаҳа шԥоузымфеи? – дҵааит ани ауаҩ.
– Сҽааиҿасымкыр ԥсыхуа ҟамлеит, – иаацәажәеит ашышкамс. –
Избанда, шықусы-наҟьак харада-барада абахҭа лашьцара сҭаршәын,
сагьугуаламшәеит, иара убас даҽа шықусыкгьы сугуаламшәар ҟалон,
усҟан азы иаансыжьит егьи азбжа».
Оҳ, анаџьалбеит, заҟа шықус цахьоузеи ари сҿы иааҭыхны аӡәы
иасымхәеижьҭеи. Инымҵәаӡоз амҩа ҭаҟу-ҭаҿа сахьаныз, анышә сныларкуаҳарц
амч аумагақуа иаасԥаҳалоз рҿаԥхьа, ашышкамс сызлеиԥшыз
рацәаӡамзи, уи акухап санду ллакугьы зысхамышҭыз, аха схачҳареи
сымч ӷуӷуеи ракун есымша сыԥсы ҿызх’уаз, сымч иацназгоз ахшыҩ
сымазҭгьы, сыԥсҭазаара даҽакхаргьы ҟаларын...
н, зыԥсаҭа бзиахаша, ишуасҳәаз еиԥш, даԥсыуа ҭыԥҳан, Ҵабалтәи
Шаҭаа ирылҵыз лакун. Уи лхатәы бызшәа акун усгьы – аԥсшәа
слырҵон. Агарашәа аԥсышәала исзылҳәон, лкыкахш иадкыланы уи
агьама слыркит. О, уи лыбжьы хаа иалҩуаз лажәақуа блас исылҭеит
адгьыл аҿы ԥштәыс иҟаз зегьы снарбартә еиԥш, лымҳас исылҭеит ашьҭыбжьқуа
зегьы еилсыргартә еиԥш, ԥсыс исылҭеит адунеи сықунаҵ уи
абызшәа схамышҭыртә еиԥш.
Санхучызгьы, саныҩеидасгьы саншьцәа рахь сыргалон аанҿасра.
Урҭ ҭаацәа ҭбаан, асас-ацәас рыгмызт: лассы-лассы уа иеиқушәалон
иеицырдыруаз ажаабжьҳәаҩцәа, ашәаҳәацәа. Аӡын ҵыхқуа раан
инеимда-ааимдо ажәала ишеисоз мацара егьарааны иҟьаҟьаӡа идыршахьан.
Саргьы шәы ҵхык еихаларгьы сыбла цәа хыломызт, слымҳа
кыдҵаны сырзыӡырҩуан нарҭаа рлакуқуеи Абрыскьыл фырхаҵа иажәабжьи.
Цәажәаҩык ддырҽхуарц анырҭаххоз, ажәала ақуаб зыршыз анарҭ
дидыркылон. Иуаҳахьоума, дад, Шәарах, уи атәы? Зны, нарҭаа дуқуа
ахацламҳәаҿ иҳаиӷьыу даабап ҳәа еисеит. Қуаб дук ӡыла ирҭәны инықудыргылеит.
Ацәажәаҩцәа аӡәаӡәала иааин ақуаб инахагылан ицәажәон,
аха аӡы ҟуазгаӡа иҭатәан. Ус нарҭаа рмаҵуҩы Бжаҩа-бжашла
ҳәа изышьҭаз ақуаб даахагылан ацәажәара далагеит, иажәа агуҭаны
даннеи, ақуаб алҩаҵә ахыззит, инагӡангьы даалгеит, ақуаб иҭаз
аӡы шын, агуара-агуараҳәа иааилаҭәеит. Избанда, нарҭ Бжаҩа-бжашла
иажәа убри аҟара еиҿкаан, убри аҟара иҳақын, иҵабыргын...
Абас, урҭ саншьцәа рыҩнаҭа ачеиџьыка ҟ ахацламҳәагьы
ҳаҭыр ақун.
Ных, ных, иааҟанаҵозеи иахьа слаԥықушәарҭа, иахеижьҭеи сабацәа
гушьақуа рыӡбаху ахьысҿакыз акухап.
Ахаҳә ҭыҿҿаны аҩыра анызар, қуеи си ирзаных’уам, зықьнашықуса
царгьы, аҿҿахәа мшаҽны еиԥш ицәажәоит. Саныхуҷыз ԥсыԥ хаала
исыхуалырҭәҳәаз, сгу рҟьаны иҭарҵаз, сыԥсы иаларыӡрыжәыз абызшәа
хашҭшьас иамахзи! Џьашьатәысгьы избатәузеи, уи, дад Шәарах!
Абарҭ зыӡбаху ҳҳәаз ирҷыданы, аҭырқу быәшзеи араб бызшәеи
срылацәажәартә еиԥш издыруеит. Урҭ аԥсҭазаара бааԥс сызҭашәаз
исықуӷуӷуаны мчылаҵәҟьа иснарҵаз роуп. Аха урҭ сзымдыруазар, издыруада
араанӡа сзымааиргьы ҟаларын.
Иацы зны, Кавказ аублаақуа шәыԥсадгьыл аҟны, шәыбызшәа зҳәо
уаҩ днымхеит, арахьгьы даара сеимдахьеит, аха уи здыруа уара уда
уаҩ дсықумшәац ҳәа уалацәажәеит; уажәа ахы ахьцо сзеилкаазар,
иҟам, иӡит, инҵәеит ҳәа ауп иуҳәарц иуҭахыу аублаа бызшәа. п, дад,
уара иуҳәо ииашаҵәҟьазаргьы, зегь акоуп сара сзы иҵабыргым. Уа
нахьхьи, Кавказ, Аублатәылан, ԥырхага амамкуа ишеибгоу, ҳабызшаа
аанханы иҟоушәа ауп ишызбо сара...
Унеихьоума, зныкыр уара Аублатәылан, закузеи шәгулара ами,
Саӡны уналсны, Хуасҭа аӡы уныруеит. Унеихьазҭгьы, нас иуанаҳәазеи
Шәача аӡиас уназхықугылаз? Уи ҩаскьа аиҩхаақуа ҭырцәажәо ахаҳәқуа
ирыбжьаҽҽо, амшын ахь иҩуа, икуараҵо иахьнеиуа, иааҟумҵӡакуа
ацәажәара иаҿуп, аха иаҳәо узеилкаама уара? Иара аӡыршьҭра цәыкубарк
ҭаршәымкуа ианааҭабо, усҟан абжьгьы ааиқутәоит. Уанӡа уи
цәажәоит, жәларак ҳҿаху иара иаҳәоит.
Аублаатәылаҟа унықулозар, уара иумбарц залшомызт аублаа ҳацқьа
ныҳәарҭақуа. Егьырҭ зегьы шыҟазаалак, иумбарц залшомызт шьарда
зымчу, аублаа жәлар ҳныха ду – Быҭха.
Ишԥаузгуамҭеи, ԥхынгьы-ӡынгьы шьац иаҵәала иҭаҳәҳәоу ашҭа
ԥшӡа заԥхьа ишьҭаршәу ахуы ҳарак? Уи ахуаҿы аџь ҵлақуа быжьба
еихышәашәо, злыԥха ҳаура Быҭха иахагылоуп. Уиеины урымҵагылазар,
ишԥоумаҳаи урҭ еибырҳәоз? Зны-зынла рымахуқуа неидыкшалоит, рыбӷьыцқуа
шәыршәыруеит. Ршьапқуа унарыдгыланы игуоумҭеит акумзар,
ҵҩа змамыз ашәахсҭақуа рнубаалоит. Урҭ ахурақуа ҿаҳан ҳәа аума
исоуҳәаран угу иҭоу? Абиԥарак ниасыр, даҽа абиԥарак, зқьы-шықусала,
ес-ааԥынра хуҷи дуи еицырхухуа уахь инеиуан. Аџь шьапқуа инарыддырҷаблон
рцәашьқуа. Урҭ ныҳәон, иныҳәон аныха аԥхьа ишьамхнышланы.
Уи ахуы ԥшӡа азганк аҿы улаԥш адымхалар залшомызт
ажәытәӡатәи баа хыҽҽырак. Уи злыԥха ҳаура Быҭха атәарҭа ауп.
Ааигуара игуаӷьны узымнеизаргьы, усгьы игуоуҭарын акуша-мыкуша
икаԥсаз аиха-маҷа. Иаҳҳәап, ажьҵәқуа, аихацқуа, архнышьнақуа,
ахыци ахҿақуеи. Нас убарҭгьы уаҳа акымзаракы сарымҳәаӡеит уҳәашама?
Уа ҳаибганы ханыҟаз, аҭаҳмадцәа рыбла иабазшәа иагарааны
ирҳәо саҳахьан, злыԥха ҳаура аҭра ишҭыҵуаз... Уи аҵықьҳәа ихысны,
ацыԥхь ацрыдды, ижжаӡа, зны ашьхаҟа идәықулон, ҩымз-хымз рышьҭахь,
иара убасҵәҟьа аҭрахьы ихынхәуан. Аԥхынраз акун ус аныҟалалоз.
Зышықусан мҳаџьырра ҳдәықулоз, аӡын гуҭаны хулбыҽхак, ажәҩан
каххаа еиҩжәаны аҵаара ианаҿыз аамҭазы, иаалырҟьаны аҵықьҳәа
адыд-хысбжьы геит ашьхарахьтә. Хуҷи-дуи ираҳаз рзымбатәбарахан,
рыҩнқуа иаардәылҵны инаԥшызар, ҳныха аҭыԥахь иаауан аҵықь-ҵықьҳәа ихысуа, ацыԥхь ацрыдды. Аӡын гуҭаны аныха жжаӡа имҩасуа
аублаақуа рҭоурых иамбацызт. Рыцҳара дук ҳшақушәоз зегь
гуҩарас иҟарҵеит.
Урҭ аџь дуқуа рыҵаҟа иҭоуп ахаан ҭабара зқум, ҳабацәа «Аԥшьаӡы»
ҳәа изышьҭаз аӡыхь. Нас уара уи аӡыхь унхықугылар, иҿаҳахама
уаҳа акгьы уанамҳәаӡо? Ахаҭа умбацзар, аӡбаху шԥоумаҳац Мцазҭоу
аӡрыԥха? Убри ҳаԥсадгьыл жәытә аахыс азалымдарақуа изықушәақуоз
иарҳаз алабжышқуа роуп. Агугуаҳәа, алҩаҵә ахылззуа адгьыл
иҵыҩрны иахьаауа уаҳа акы аҳәаӡом уҳәар, аӡәгьы ихеиҵашам.
Ибзиоуп нас, урҭ зегьы умбазааит, Аублаатәыла унеихьазар, агаҿа
уқумсыр ҟаломызт, нас уазыӡырҩыма уи иаважьу амшын иаҿыҵҳәацәоз?
Алым аԥа ианахумаруа еиԥш, уи ацәқурԥақуа зны агаҿа иаҿахумаруеит,
иргубзыӷны идырбзоит, иҟунд-ҟундуа. Зныхгьы ахы Аублаатәыла
инкыдҵаны, агушԥы ӷьазӷьаз амра иаҭаны ицәоит. Даҽазныхгьы
ихагахаз адомбеиқуа реиԥш ацәқурԥақуа шьҭызазан, агаҿа аԥаҩқуа ирысуеит, рыхқуа надԥыххаало ицоит, нас уаҳа акгьы уарымҳәаӡеи
урҭ рыхуаабжьқуа?
Аҳаҭгунқуа, ееҳ, анаџьалбеит, ҳабацәа гушьақуа рҳаҭгунқуа! Аублаатәыла
инеихьоу урҭ гуамҭакуа дзықуҵуам, ахаҳәқуа ашыцламшә
рхьыссы, ижу рхани ршьапани иарсуп, ма аҵангуара рыкуршоуп.
Урҭгьы ҿаҳам-идагуам, аҿҿа ицәажәоит ҭоурых бызшәала.
Ма урзыӡырҩзар, ара зхабар умбо уатәи аԥсаатәқуа? Иумаҳаӡеи
нас, рашәа хаақуа зларҳәо рыбызшәа?
– п, дад, саншьа Шәарах сызкухшоу, уара угуы ишаанаго еиԥш
ус иаармариан абызшәа бжьаӡуам. Уи ауаҩ ибз анҵәамҭаҿ адагьы,
иҵәахыуп игуаҿы, иара убас иҵәахны ирымоуп адгьыл, аӡы, ахаҳәқуа.
Агура ганы сыҟоуп сара, аублаақуа рышьха ӡышқуа, рӡиас еижәхыслақуа,
рбаа рыҽҽырақуа, рныҳәарҭақуа, рҳаҭгунқуа, дара-дара еиқуҿырҭуеит,
дара-дара иахьагьы ахьхьаҳәа ицәажәоит, урҭ ԥсадгьылс измаз
рыбызшәала!
Сызхылҵыз сабацәа нхацәан. Сабду сихьӡаанӡа дыԥсхьан, ирҳәоит
аамсҭак иҿы чнырс дыҟан, убра иааихашәалоз ала иҭаацәа ныҟуигон
ҳәа. Саб, Ҳамырза адгьыл қуаарыхра нап аиркит. Уаҩы хандеиҩык,
иакун, ашарԥаз иҩагылоз ахулара иааимнахаанӡа тәамҩаху имамызт.
Ҳагьҭаацәа маҷмызт ҳара: саб Ҳамырза, сан Наси, саҳәшьа еиҳабы
Ааишьа, уи лышьҭахь сара, сара исышьҭанеиуаз – сашьа Мата.
Уи иаҵкыс еиҵбацәан уахык иеициз саҳәшьцәа аҩыџьа Џьунеи Қунеи.
Ааишьа заҵәык хаҵа дцахьан, рацәак иахьҳцәыхарамыз Ԥшьад
ақыҭаҿы Ҳарун захьӡыз аублаа арԥыск диман.
Сашьеи сареи аҽага ҳкыртә ҳаныҟала, ҳаргы ҳусуцәа шьахуқуан
ҳаб ҳааивагылт. Аши ахуӡи каҳаԥсон, аха еиҳарак аџьықуреи лахҵон.
Шьхагуара маҷкгьы хаман. Ашықусан зны, ҳамгуаху иахаршәаланы,
џьықуреи ԥыҭки, ацхеи ацәеи ҳзыҭигушьар, џьыкаки, сапынки, иара
убас ацәамаҭәеи, нас зегь реиҳа хзыргуаҟ’уаз ашәақь хушәи аҭнаҳхгушьон,
уаҳа изакузаалак даҽак аагарҭа ҳамамызт.
Сани саҳәшьцәеи ракузар, урҭгьы хҭацәыха рымамызт. Ауҭраҭых
ларҵон, абамба аадрых’уан, ихахом, исуан, ирышҳауан, ачаҩыр дырҵәуан,
абацә ҟушәаны ажьырӡы еиҵарҵон. Ахацәа аибашьрахь, ма
дгьыл харак ахь ныҟуара, ма шәарыцара ҳанцалоз, ахацәа русгьы да
рнапы алакын.
арҩареи аӡысаамҭеи ҳаурақуа анықунахлоз ыҟан. Усҟан саби сареи,
сашьеиҵбы Мата аҩны дааныжьны, Шәача аӡиас аԥсҭаҿ
хьы шыц ԥҟара хҩаскьалон. Иԥаҳҟозгьы, ауардын мҩа абаҟаз,
ҟиарла ҳахан агаҿахь икылаагон ҳхаԥсыраҵәҟьа ибаны, арахь
капеиқуак ракун аҭырқу ҭуџьарцәа ихамҵарыԥсоз, аха ҳабацарыз,
уаҳа ԥсыхуа ҳамамызт, ҳҳеи хҷышьеи неиԥшьуа ҳааиуан, ҭаацәак
амла иаҳаргомызт. Уи ашыц 80 зтәыз аамсҭа Алоу-иԥ Шьардын
абаџь ҳиршәон, ҵоуп, егьырҭ анхацәа раасҭа иаҳа ирмаҷны.
Уи зыхҟьозгьы башамызт.
Аԥсны еиԥш Аублаатәылагьы жәытә-натә аахыс иҟан, аиуарақуеи
аҭахрақуеи зегь раҵкыс мчы змаз, ҳаҭыр зқуз ҳәа иԥхьаӡаз – ааӡара:
аамсҭцәа рыхшара ааӡара анхацәа иргон. Дара анхацәа ракун уи еиҳаракгьы
иаԥшьызгоз, ахшара диаанӡагьы аамсҭа ажәа инырҵон икалҭ
акра азин сиҭозар, иуара сҭахыуп ҳәа. кыр зылшоз, акыр зымҽхакыз
ауаҩы данрыуахалак, ишәшьыра рҽыҵарк’уан, қунамгак иақушәар ҳҿихып
ҳәа иқугуӷ’уан, ажәакала, лыԥха рызҭашаз ауаҩы дырҭахын.
Аха аамсҭагьы длаԥушуан, иахьабалакгьы диҭиуамызт ихшара, уи
ҳасаб азиуан иуаҵәахаран иҟаз рыжәла, рхы-рҵыхуа, рыуа-рҭахы.
Атәи, ахашәалеи, ахьԥши – ари ақьабз аныҟугара азин рымамызт. Аамсҭа
жәаҩык ахшара имазаргьы, жәаџьара иҭиуан, избан акузар, убри
аҟара ауацәа гуакьақуа, дгылаҩцәа ирҳауан.
Ҳара аҭаацәагьы дҳаман, санду гуакьа лааӡамҭа ахуԥҳа, аамсҭа,
Алоу-иԥа Шьардын. Уи ҳара аҭаацәа ҳадагьы, Золакаа зегьы хуԥҳас
дрыԥхьаӡон, дрыуа гуакьан
Аублаатәыла аамсҭцәа шамахамзар зегь реиԥш, Алоу-иԥа Шьардынгьы
баатәы ҩнык изгыламызт, ахьатә ӷу иалхын исасааирҭа-куасқьа.
Иман адгьыл, абна, ашьхатәыла – араху ҳәырҭа, уахьтә илих’уан
абаџь. Ихьшьцәа аԥсаса гуарырх’уан, ауахьад изанын. Иара инапы
аҵаҟа иҟаз ақыҭа иаланхоз уааҳә уны имхқуа лаҳҵон, иаҳрашәон, егьҭаагалон,
иара убас иқуаҵақуа ҭааны аҩы изҭаҳхәон. Есымшаԥи хьачхуамеи
иабраа ҳажәланытә зегьы иху наагон, иаҳҳәап: аӡыс, ауаса чах,
аџьма шьтәа, ацә, иара убас аҿа-маҿа иҟалоз: акакан, ацха, аҩы уҳәа
дасу илшара зеиԥшраз еиԥш. Ожәы саназхуцлак излеилыскаауа ала,
аублаатәи аамсҭа зегь раԥхьаӡагьы – деибашьҩын, иахьеи уахеи иҽи
икуадыри еиқун, иабџьар даҵан,зны мшынгула дҳәынҷауан, зны
шьха нхыҵ дқулауан, аиқулареи-аиқуҵреи ҳара ҳтәыла иамҵәаӡомызт
усгьы, дахьцалакгьы, аизарахь икылсрагьы налаҵаны, иабраа Золакаа
иреиӷьыз иарӷьажәҩаны ицҽыжәзар акун. Цәгьарак дақушәаргьы рхы
ихҭнырҵон, ишьа утәызаргьы – ируан. Саб Ҳамырза итәы усгьы изхәатәузеи,
Алоу-иԥа Шьардын ибзыцәашьа гуакьа иакун, ныҟуара дгьыл
харак ахь данцалоз имаҟа дадҳәалан.
Алоу-иԥа Шьардын иҩныҵәҟьа иаанкыланы иман ху-ҩык, ф-ҩык
раҟара амаҵуцәа, урҭ, ма иихуҳақуаз, ма қулара дахьцаз ихашәалаз,
ма иара иеиԥш даҽа аамсҭак ҳамҭас ииҭақуаз ауааԥсыра ракун. Урҭ
наунагӡа иара дрықуиҭын, ишьыр ауан, ихир ауан, иааи-хаххалак рылаигӡон.
Аамсҭацәан Аублаатәыла амчра зкыз, ҵоуп, урт рахьтә иҟан иаҳа
аԥыжәара змаз, иахҳәап, Бырзықьаа реиԥш, аха шәара шәҿы Аԥсны
ишаԥыз еиԥш, ҳара ҳаҟны иҟамызт аҭауадцәа, иара убасгьы ҭауад лаша
шьҭрала дыҟамызт аҳгьы. Егьараан ҳабацәа ирҳәоны исаҳахьан,
ажәытәӡа Аԥсҳа ихаан, уи ашьҭахьгьы, иаҳҳәап, Қьалышьбеи Чачба
иеиԥш џьоукы-џьоукы Аԥсны аҳцәа рхаангьы, Аублаатәыла дара раҳра
иаҵанак’уан, ича сара схаан Аублаатәыла ахала иҟан.
Саб Ҳамырза дызлаз хаҭыр иқурҵон, хар змам аӡәы ҳәа дрыԥхьаӡан,
дуаҩыразын, анцәа ииҭаз ичеиџьыка хуҷы инапы иқуҵаны дгылан,
иҿцәажәарагьы хаан. Иамуӡакуа, ацәгьарахь, аҳәа ҭыхрахь анеира
аниқушәалак, саб дузымдыруа иҽеиҭеик’уан. Ибжьы мацара ҳауп зҳәо
аӡәы анышә дыҵанацало иҿацахон, илакҭа ҭахулак’уан, шьҭахьҟа гьежьышьа
змамыз уаҩын. Убас агумшәара ҳадыԥхьало ҳиааӡон сашьагьы
саргьы. Ҳшыхуҷқуаз ахәа аҟьашьеи, аҽықутәашьеи, ахысшьеи хирҵахьан.
Аӡын иаҳа асы еиқуцә ианышьҭаз, ашәаҩақуа ҳашьаҵаны, ашьха
ҳаҿеигалон. Зны-зынла, аӡәаӡәала, ма, ҳҩыџьагьы ҳаицны, аӡын ниасаанӡа,
бназара ҳдәықуиҵалон. Ацәҟьақуа ргыланы ахуԥшқақуа хк’уап,
абна бызшәа заа иаҳирҵахьан, уа ҳаныҟаз иара ала акун ҳазлеицәажәозгьы.
Рацәак иаҳцәыхарамызт амшынгьы. Ҳаб уахь дҳаԥгылан ҳнеигалон,
ҳшыхуҷкуаз аӡсашьа ҳирҵеит, ҳаныҩеидасгьы, иара инапала иҟаиҵаз
ашхуа ԥынҵаҵәырқуа ҳрықутәаны амшын агу ҳхиҵалон... Ажәҩа
аҟьашьеи, аԥра ахаргылашьеи, аԥсҟы акышьеи, иара убас амшын
аныцәгьахаша амаӡақуеи уҳәа, иҳаимырҵоз ҳәа иҟазеи, саб-гушьа.
Урҭқуа ззымдыруаз дхаҵоуп хәа дыԥхьаӡамызт, избанзар шәарҭ
аԥсуаа шәеиԥш ҳаргьы иҳаман аԥраӷбақуа, ашхуақуа, анышьқуа,
аканџьақуа. Урҭ аублаақуа, ааигуа-хара ирыланыҟуон, аԥсыӡкраҿы
рхы иадырхуон. Урҭ рылагьы Аԥсны агаҿаҟа, ма ҳҩадахьыҟа инхоз аидыгьаа
жәлақуа рахь ицаны ақулара ҭарҵон. Мшынгула амал зман
иаауаз аҭырқу ҭуџьарцәа рыфликақуа дырҳәуан.
Сан Наси, даныӡӷабыз дхаҵамԥҳәысын, дҽыжәланы аҽы аапкқуа
лырхумаруан, лашьцәа ныҟуара, шәарыцара Ерцахуҟа ианцалоз, хаҵамаҭәала
лҽеилаҳәаны дрыццалон. Дхысыр лхы баша икашәомызт.
Ашьҭахь ҳара зегьы ҳанлыхша, ачымазара дыхҭакны дшамазгьы, ауаа
рӷьычреи амҵарсрақуеи шыҟазгьы, дыҩҽыжәланы, хаҵа еибӷьаак
иеиԥш абџьар лҟунҵаны Ҵабалҟа дцалон, лҭаацәа лбаразы. Егьараангьы
ҽхьынҵала сылгахьан.
Зны-зынла сылацәа анаахызҩалак саԥхьа дааины даагылоит,зыӡырҭеи зыԥсырҭеи сзымдыруа н жәымҭәеиқуаҵәа. Аукы, шкуакуак,
лыбла ӷрақуа есымша ичча-ччо, аразра рхыҳәҳәыла, лыхцәы хьаԥшшәала,
асаара ишьҭасуа, лыбжьы хаакуакуараӡа, ожәыгь ашьха каԥ-каԥ абжьы еиԥш сгуы иқуҩуеит.
Абас, ҳахныҟугашьа шуадаҩзгьы, ҟык-ҿыҟ ҳаламкуаны, ҳаидгурӷьало,
ҳхатә џьабаала иааҳрых’уаз ҳху ҳахатәаны ифауа ҳааиуан ҳара
аҭаацәа. Аха ҳаԥхьа ишьҭазаарын, лакуны иҳаҳаргьы ихаҳамҵоз алахьынҵа
еиқуаҵәа. Ҳаҩны уаҳа иҩнымҩырц иҟазаарын ашәаҳәабжьы,
ҳашҭаҿ иҟамларц иҟазаарын ачара. Ҳаби ҳани ирымбарц иҟазаарын
дара иахьеи уахеи иззыԥшыз аҭацацәеи амаҳәцәеи.
Аԥсҭазаара шәҭы хаарас иамоу – аҷкунреи аӡӷабреи иацу агурӷьара
ҳлахьынҵа ианымызт. Иаҳа ҳзыргурӷьашаз амшқуа шьалеи лаӷырӡылеи
ҳарԥылеит. Сара сызхара сҽы марқаԥа сзақумтәеит, сызхара
ашәа сзымҳәеит, сзымкуашеит сҩызцәа рыгуҭаны.
Сашьеи сареи абџьар кны, ҳаб ҳивагыланы рра ҳцаратәы ҳаҟан.
Ҩынтә-хынтә жәпаҩык аублаақуа ҳрылагыланы қулара Аԥсныҟа,
Ашәыҟа, Аедыгьтәылаҟа ҳцахьан... Убри аамҭа иақушәеит аублаақуа
ирхыргахьаз акы еиԥшымыз аамҭа хырзаман: аурыс ҳәынҭқар дҳабашьуа
иҿааихеит. Уи шықусык акумхеит, ҩышықуса ракумхеит, аҭаҳмадцәеи
ачымазцәеи рыда, хацәа зхылаҳәаз зегьы иахьеи уахеи абџьар иаҵагылан.
Хаҵак уахыкымзар уахык оҳ гушьа ҳәа иҽыртланы ииарҭа дылаиауа,
ашьыжь дҩагылар, ажәжәаҳәа иус диалагауа ҳәа иҟамызт. Ус
аӡә машәыршәа иҩны, даанхаӡаргьы, арашәара дахьаҿыз иабџьар маҭәеи
имҩаныфеи хианы, ҳаи, рҳәар, дышнацҟьара иааигуара ихшьызар акун.
Ааи, ааи, дад, Шәарах. Аиашаҵәҟьазы, уи аамҭа цәгьан! Аҽы куаша
зырӡсашаз ашьарҩаш каҭәеит башаӡа, цәгьарамзар бзиаракгьы
рзаанамгеит аублаақуа.
Урҭ еилкааны ирымамызт изеибашьуаз имчхареи ихы-иҵыхуеи.
Иара убасгьы урҭ ирыздыруамызт аханатәгьы уи аибашьра иадызцалоз
аҭырқу Сулҭан игу иҭаҵәҟьаз еилкааны.
Шәарах, дад, ауаҩы данԥслак аккаҳәа ихатәаны амыткума рҳәоит.
Уи аԥсы иабаихуарҭоу, рыцҳа, аҭахы игу алаиҟычуеит, уаҳа акгьы. Ус
акуӡами, дад, сара сажәамҭагьы шыҟоу?
Сабгьы, сашьагьы, саргьы абџьар шьҭаҳхит.
Аублаатәылан ахаангьы ҭынчрамызт: еиқуларан-еиқуҵран, еимҵәаран.
Ауааԥсыра ӡаны, аҿаԥа рҿаҵаны мшынгула рырӡра, ажәларқуа
наҟ-ааҟ реиӷара, рықуибахра, аҳәсақуа рымҵарсра уҳәа жәлар змырӷьацоз
рацәаӡан. Абас аублаақуа рыҩнуҵҟа аӷыӷеибагарақуа шрымазгьы,
рыԥсадгьыл ашәарҭа ианҭагылоз, абџьар шьҭырх’уан.
Аублаатәыла, Аԥснеиԥш иԥшӡан, тәыла беиан. Иагьараан сабацәа
ирҳәоны исаҳахьан ари адгьыл иеилаҳан иртәыртәырц, иршьаҟьарц,
амазара иамаз қьаф аларурц жәпаҩык атәым-сасцәа шықунагалахьаз:
аурымқуа, арабцәа, аҭырқуцәа. Урҭ Аублаатәыла аамҭала ирымҟуҵарклар
рылшон, аха дара иртәыҵәҟьаны, ахаангьы иҟамлацызт. Аублаақуа
бзиа ирбон ахақуиҭра, жәытә-натә аахысгьы ирылшон уи ахьчара.
Иаагылеижьтеи аибашьра иалагылан, еибашьрала иааӡан.
Зшьамхы инанагоз, абџьар зкыртә иҟаз зегьы, аибашьра руалын.
Уи мап ацәызк’уаз дҟаломызт, ус аӡәы дцәырҵыргьы, нхашьа-нҵышьа
имамызт жәлар рыгуҭа, ижәла ихьырх’уан, жәлар ргурԥса иҭаны,
атәыла далырцон.
Аибашьра ауал абшьҭрала иааиуан: аб дыԥсыр, ма дҭахар, иҭыԥаҿы
аԥа днагылон. Архуҭақуа реилазаара шан қыҭала, ҳаблала.
Аҳабла ахацәа ааизаны далырх’уан жәаҩы рхы, урҭ жәаҩрыхцәа еизаны
далырх’уан шәҩы рхы. Урҭх хазы-хазы еизаны далырх’уан зықьҩык
рхы. Нас зықьҩыла ар хуҭақуа зегьы еизаны далырх’уан, аҳәа цырцыр
зныкымкуа иҩынтәымкуа иаҿаԥшхьаз, ахачҳара змаз, хшьҩла икуадамыз,
хьӡи-ԥшеи згымыз аԥыза. Ар рԥыза ииҳәоз даамсҭаз, дынхаҩыз –
аибашьцәа зегьы рзы изакуанын, зықьҩык рхы ииҳәоз зықьҩык
ацныҟуон, иара убас иҟан шәҩырыхгьы, жәаҩрыхгьы.
Ар рԥыза иԥиҵәон аҿҳәара, иалих’уан аизарҭа аҭыԥгьы. Аҿхәара
иахымгакуаны уа иеизон, ма шьапыла, ма ҽыла, ма урҭгьы, анҭгьы
рҽеилархуны. Ар зегьы еицныҟуон, ҩыџьа-ҩыџьала иеивагыланы. Дасу
дызҵаз аида иара игалар акун. Аӡәы заҵәык – аԥыза еидара имамызт.
Аублаақу ныҟуара иандәықулоз мҩаныфас ишьҭырх’уан: ацхамажәа,
ажьҵаа, ашәхаҩа, аџьыкахыш, аџьыкаҵәаҵәа. Дасу дызҵаз ишәыз ицәамаҭәа
анаҩсан ишьҭих’уан: ажәцәеимаақуа рҵәны ҩба-хԥа, акумызцәа еимсы,
ашьамхҭырԥа, акумызцәа қлаԥадқуа, ахҭарԥа, акумжә кьаҿ, ауапа.
Амҩан ацҳақуа хҵатәхар, ахра амҩа аҿгатәхар, ақалақьуа ргылатәхар,
убарт зегьы рзы еилахарак ҟамларц хазы иалхыз ар
хуҭа шьҭырх’уан: аихақуа, аигушәқуа, ахуархьқуа, аҵыркантқуа, ажыгақуа,
ацәҳар ршақуа, ашахақуа.
Аԥшыхуцәа ашәарҭа ааигуоуп ҳәа адырра аныҟарҵалак, ар зегьы
рҽыршон хыџьараны: ажәылацәа ԥхьаҟа инагылан рҿынархон, урҭ
ирышьҭагыланы, ацхыраара рыҭауа инҽиуан аҩбатәи ахуҭа. Ахԥатәи –
аҵыхуахьшьцәа ҳәа ирышьҭан, шәарҭа дук ҟалаанӡа шьҭахьҟа иҟазар акун.
Аублаақуа жәа-шықусала хьы-бираҟҵас ираԥгылаз, аибашьра-еидыслара шәарҭақуа хьыӡла-ԥшала акырынтә ирылҵхьаз, Адагуа-иԥа
Ҳаџьы Бырзықь ду аҳәынткар иеинралцәа мчыла иаиимыхуа, ма гьангьашрыла
дҳазҭархозар ҳәа ишьҭашәарыцо ишьҭан. Ихы хҵәаны ирзаазго
изыҳәан зықь мааҭ аразын. ԥара азоурыжьхьан, аха урҭ дырԥыхьамшәакуа
насыԥла дааиуан. Ашьҭахь, уи изыхҟьаз-изынԥаз еилкааҵәҟьаны
исыздыруам, ихатә гуаԥхарала уи ахаҵа ишьҭеиҵеит аублаа жәлар
рԥызара. Иҟалап, имч ахьишәахьаз акузаргьы изыхҟьаз, мамзаргьы,
уи аамҭацәгьа аан, ихатәы жәлар русқуа иара ишиҭахыз имцоушәа баны
иҽаԥыригазар? Ишакухалакгьы, уи мыцху аџьабаақуа здибалахьаз
ажәлар рус даԥырҵны, иҩны иҽаанкыланы дшыҟаз, ихы ныкуҵаны
дыԥсит. Ари ҟалеит аҭырқуцәа идырҵысыз аибашьра ду ианалга
адырҩашықусан.
Аублаа жәлар ԥызада иаанхар ҟалозма, еиҳаракгьы уи еиԥш
ауадаҩра иаиҭагылаз аамҭазы! Шьҭрала аԥызара зықунагоз Адагуа-иԥа Ҳаџьы Бырзықь иашьа гуакьа иԥа Ҳаџьы Кьарантыху иакун. Ажәлар
зегь еицҿакны ирҭахӡамзаргьы, уи иҿы иааигылар акухеит. Иара
Кьарантыху ихаҭагьы уи дазԥшызар акухарын, дацԥыҳәаны идикылеит.
Ҿыц иҟарҵаз аублаақуа реиҳабыра хадас Ҳаџьы Кьарантыху данаахагыла
аҽны инаркны, уи ахаҵа ҳтәыла ахы иақуиҭзар ауп, ҳмеибашьыр
ҟалом ҳәа, уаанӡа ажәлар дшырбахьаз акумкуа, дԥаԥашькны
даақугылеит.
Хаџьы Кьарантыху, знык инапаҿы амчра анааига, иҭаххазар акухап
уаанӡа акырӡа илаҟуны, иҟаз иаҳаҭырқуа шьҭихырц, жәлары зегьы
рҿы лҭамӡо, дырзаӡаны дҟаларц.
Ииашаҵәҟьаны, Хаџьы Кьарантыху ичкунра ихьӡан акуу, гуамала
аӷуӷуара игиы акуу здырх’уада, аха аихабыра аԥсҟы икаанӡа ихымҩаԥгашьақуа
даараӡа уаҩ даарыԥәшәартә иҟан: аибашьра ду аԥхьа
аҳәынҭқар иеинралцәа дырнаалеит, иагьақуирӷыит ацхыраара шриҭо
ала, уи азы ачыигьы ирҭеит ауалафаху нацҵаны. Иаб иашьа ду
ар драԥгыланы аибашьра амца даналагылаз, иара ичынқуа ӷьазӷьазуа,
ауарҳал хубаба иҵаршәны, ашәшьыраҿы анард дасуан.
Уи аибашьра ду мҵысыр, издыруада ҳара аублаақуа ҳлахьынҵа
усҵәҟьа имитәымхаргьы. Аҳәынҭқар ир ауадаҩра ианҭагыла, аамҭала
хара ҳагаҿа еиԥш, Аԥсны агаҿагьы аанырмыжьыр ԥсыхуа рмоуит.
Аҭырқуцәа рыр рхада Омар-ԥашьа Аҟуа дыӡхыҵит, ҳара ҳахьгьы
иааишьҭит ир хуҭак. Дырҩегь қыҭацыԥхьаӡа иҳалаԥсеит амулацәа,
ахуаџьацәа. «Аурысқуа аибашьра иаҵахеит, ожәшьта арахь уаҳа рхаб
жәбарым, ҳара хашәзааит наӡаӡа, шәышьхақуа ирхаҳаргылоит
Аллаҳҭаала изаҵәу Асулҭан ду имзаҿа зну абираҟ!» ҳәа наҳалаҳәо,
урҭ иахьеи уахеи ажәлар дыртынчуамызт, џьоук ржьаларын, џьоук
хырхларын.
Аублаатәыла аԥхьагылацәа рахьта, ари еиԥш аҭагылазаашьа иарбжьажьаз
ҟалақуеит. Урҭ дреиуан Хаџьы Кьарантыхугьы. Аԥснытәи аҳ
Ҳамыҭбеи Чачба иеиԥш дзыӷуӷуамхеит, убама! Ижәҩа иқуихит уаанӡа
ирҭахьаз аҳәынҭқар ичын, ауалафахугьы мап ацәикит.
Ус рацәак мырҵыкуа, аҽхуара иаҿыз аҭырқуцәа рыр хуҭақуа рымч
шымхоз анырба, излацаз ҳамбаӡакуа амшын инхыхуашала ицеит,
аҳәынҭқар иеинралцәа иааныркыларц иашьҭалт аамҭала изԥырҵыз ахрыӷуӷуарҭақуа.
Аха ҳамԥынҟа шәықумлан ҳәа дықугылт Ҳаџьы Кьарантыху.
Еиҭаҵысит аибашьра, ишысҳәаз еиԥш, уи ахаҵа иаԥшьгарала.
Лассы-лассы ҳагаҿа иаваныҟуо рҿаархеит аҳәынҭқар иеибашьыга
ӷбақуа. Зны Тҟуаԥс илаҵакны ар ӡхыҵларын, даҽа зных – Шәача, нас
иаалырҟьаны Рыдлар шыҟоу рҿаархаларын даҽа рыхуҭак.
Урҭ макьаназы хаха ҳтәыла иалаломызт, иахьааӡхыҵыз ахрыӷуӷуарҭақуа
рыҟаҵара иаҿын, аха усгьы уаҩы игуеиҭартә иҟан, аамҭақуак
ниасыр, цқьа рҽеибыҭаны инеиԥынкыланы ажәылара ргуы ишҭаз.
Уи шьахула еиликаауан ҳара ҳар рхада Ҳаџьы Кьарантыхугьы. Аамҭа-аамҭала урҭ рыхрыӷуӷуарҭақуа дрықулон, ар ҿыц рыӡхыҵра даԥырхагахон.
Аиаша ҳҳәарами, дад, Шәарах, ажәлар рыԥсаҟны инеины иҟан,
бзиарак, цәгьарак аҿы ргуы каршәны изеиқушәомызт, иларҵаз арашәаха
роуамызт, идрашәаз аҭагалаха раӡомызт.
Е-е-ҳ, анаџьалбеит, иҵӡозеи уиаахыс! Адунеиажә заҟаџьара аҽеиҭанакхьоузеи!
Амшын еиԥш ауп ишыгазго аԥсҭазаарагьы, иеизыҵәан
ижәылалап иара ацәқурԥа гумбылқуа џьара ӷуӷуарҭас иҟоу зегьы рыбгауа,
иҟанаҵаша аныҟанаҵалакь, нас иӷӷарахоит, ишнеих’уа аԥслымӡ
шыра иалабаз аӡы еиԥш, џьоук рыԥсҭазара нықурӡыҭны ицоит. Ус ауп
аублаақуа иҳахьызгьы, акакала исызҳәозар, уазыӡырҩла, дад!
Ҳшымгуӷӡоз Аублаатәыла иаалаҩит ажәабжь шьахук: иҳабашьуаз
аинралцәа аинаалара рҽазыркит, ацҳаражәҳәацәа, рацәак мырҵыкуа
аублаақуа рԥыза Хаџьы Бырзықь Кьарантыху инырҵаран иҟоуп. Аԥснытәи
аҳ Ҳамыҭбеи Чачба, аублаақуа рааӡамҭа, наҟ-ааҟ дыбжьаҟазоит,
мҽышак цаны егьи азы, Мзымҭа аԥшаҳәа апаран ахьхыу аублаақуа
рԥыза диқушәаран дыҟоуп, аҳәынҭқар ихаҭа иахьтә ҷыдала
адҵа змоу еирал дук...
Уи ажәабжь, ҿык иҭыҵыр, шә-ҿык ирҭалон, ааԥын ԥша хаа еиԥш
еимдауа аублаа қыҭақуа ирылан, шьардаҩ ирызнарҵысуан ҭынч, ҟыкда-ҿыҟда, ашьа-ҟуада зыхьшым аԥсҭазааразы агуӷра...
Ҳаџьы Кьарантыху уажәы, аибашьраҿы агумшәара иааирԥшуаз
иабзоураны, дбарфын бираҟха ижәлар днараԥгылеит. Аублаатәылаҿы,
аӡәык-ҩыџьак аҳцәа иреиуаз неиваслон акумзар, жәлары зегьы, зны акы
игхазаргьы, иахьа ида ԥсыхуа ҳамам ҳәа дрыдыркылеит, игура ргеит.
Қурала иуаҩыбжара аҟынгьы дымнеицызт, шәагаала доуцәамкуа, аха
дахьынӡаҟаз уаҩы еинаалак, амцабз аԥыр-ԥырҳәа иҿықуҳәҳә, е-е, ожә
дызбо џьысшьоит, ибла џьбарқуа рычҳара цәгьаны, еиламгылак,
бжьы ҿацак.
Аублаа хьырԥар аӡәырҩы реиԥш, Ҳаџьы Кьарантыху ихаҵарақуеи,
ишьҭыҵыз ихьӡ-иԥшеи сырԥеиԥеиуа схыхны срыман саргьы. Убасҟак
бзиа дызбон убри ахаҵа, иара изын ахымҩас куалаауа иааиуазар сара
сыбла еихамырҟусӡакуа инаԥыскылар сылшон сгушԥы.
Уи ааигуаны дыздыруан, х-шықуса наҟьак шькылкҩыс симан,
дахьцалакгьы имаҟа садҳәалан. Ицәажәашьа, иҽыжәлашьа-иҽыжәҵшьа,
игылашьа, итәашьа зегь рзыҳәа иара акала сиеиԥшзар сҭахын.
Аха ожәы, жәа-шықусала аамҭа аниас ашьҭахь, ун ииуқуоз, ииҳәақуоз,
цқьа иҭыршәшәаны ианысшәалак, ианыззалак, хара анаԥшра згыз,
зычҳара маҷыз, згуы заԥысуаз, иџьбарацәаз, инамцхунгьы зхы зымхабзиаз
уаҩызар ҟаларын ҳәа сгуы иаанагоит Ҳаџьы Кьарантыху. Усҟан
сҟатаӡа саныҩагылаҵәҟьа акумзи, урҭқуа сызгуаҭомызт.
Еҳ, аҷкунра ҟадыџь! Сшьамхы ааԥсарак ақумызт, сгуамч ҳазватәаз
амшын гуеиужь ду ихӡаломызт, иҳачхынгаз ашьха еихык-еиҵыкқуа
ирықуӡомызт. Исыбаргуыз, насыԥ сыман сара, усҟан, сыбзиахуха
аҷкунра амаху бзиаху сықугылан, сыҵаҟа ҵа змамыз тышак ыҟоуп ҳәа
сыҟамызт. Аҽыбӷа иалаз ԥысшәахьан, егьараан Ашәтәыла анаӡарантәи
ауахьад ԥҵәаны иаасцахьан, аибашьра аҟынгьы ашәақьымца ихатәалоз
салсны, егьараан саҳәа ҭкуцәаа ажәыларахь снеихьан, аԥср мцахуцәа
абла цымцымра сҭаԥшуа.
Мҽышан. Ааԥынра иасакьаҳәымҭан, аха аҽны, абжьааԥны еиԥшымкуа
иаҳа ихьшәашәаран. Шьарда зымчу Быҭха амҵа ҳәа иахьашьҭаз
ашҭа еиужь аҿы рҽы ҭуӷанқуа ирықутәаны, еиқуных, зқьи
хушәҩык Аублаатәыла жәҩахырла иалырхыз аибашьцәа ишнаҵҟьара
рыҽрыхиа игылан. Урҭ азԥшын, рԥыза Ҳаџьы Кьарантыху барфын
бираҟҵас ицәырҵра.
Насҭха, ашҭа агуҭаны аџь дуқуа рымҵаҿы еидтәалан Ҳаџьы Кьарантыху
хадас дызмаз аублаа жәлар реиҳбыра. Шьыжь аахыс рхы
еидшыланы еимҵарк’уаз аус аҿы ожәы еиқушаҳаҭхазар акухап, агурқьҳәа
зегь ҩеибаргылеит.
– Абри аҟара аҽцәа рҵысны убрахь амҩа ақулара аҭахны избом.
Шәыххь згеит, аиҳабыра, азин сышәҭозар, закузеи, ҳхы ҳацәшәома
ҳара нас, исҭаххаша жәа-ҩык раҟара аалхны амҩа сықуларц сҭахыуп! –
ҿааҭит Хаџьы Кьарантыху, заԥхьа дгыланы дааиуаз рахь даахьаҳәны.
– п, дад, Кьарантыху! – иниаҭаркит уи заҳаз еицҿакны. –
Уара узқуло амҩа, акырӡа ишәарҭоуп, аинаалара ҳшақугуӷ’уа,
ацәгьарахь икылсыргьы ҟалоит. Аҳәынҭқар иеинралцәа рыгурагара уадаҩуп.
Иудыруазеи ацәҟьа узҳаны ирымазар? Урҭ ожәы ирымбеит,
ҳарт ашьхаруаа хаԥхьагылацәа ӷьеҩқуа аӡәаӡәала иеибамырбаӡакуа
итҟуаны Сибра ҵааршәырахь  Ицәгьарахаргьы, ҳара жәларак
ҳԥыза дзықугуӷ’уа амч имазар ауп!
Ахьуҳәа дҽыжәлеит Ҳаџьы Кьарантыху, агурқьҳәа инаҵысыз ар,
дҽырԥа-ҽырқуашо драԥгыланы дцоит Мзымҭаҟа ихы рханы. Уа иеиқушәараны,
иеицәажәараны иҟоуп аурыс еинрали, Аԥсны аҳ Ҳамыҭбеи
Чачбеи иареи.
Иҟаларызеишь, иеибырҳәарызеишь, иеинааларыма? О, анаџьалбеит,
ашьаӡа-гуаӡа ҳалҵны, ҳаҷкунцәа ҳрааӡап, хаиԥсуагьы ҳаржып
ҳәа хзықугуӷ’уа, иҳавагыланы, ахухуаҳәа ицәаӷуо, ахуз-хузҳәа ирашәо,
аамҭак аабарымашь ҳәа, хацәеи-ҳәсеи еилагужәажәо, абри амш ахулара
иазыԥшын.
Ари аҟара аҽцәа жәпаҩ еиқуных рыԥсадгьыл иалалан иахьнеиуаз,
абжьааԥны акузар, аӷзааҳәа ар рашәа аацәырыргон, уи гуҟаҵаган,
шьамхы ырҵарыган, аҽқуаҵәҟьагьы уи рдыруан, ашәа ахапа шаацәырыргалак
аҟаҿыҳәа раӷурақуа ирыцҳауа, аԥашашара иалагон. Аха
иахьа амҩа иқуз еицырхашышьы инеиуан.
Ус иаалырҟьаны, иҽы аӷура наҿеирххеит, адыхҳәагьы дылҽыжәԥан,
ажәҩан ахь дыԥшуа даагылеит зегь ҳазхьыԥшыз ҳԥыза. Иеицыз
ҳазынтәыкгьы ҳалҽыжәҵын, ҳахқуа ҩышьҭыхны ҵәҩанҵәыҟа ҳҩаԥшызар,
ҵҩа змамыз алаҳәа, цәаҳәак ажәҩан ырлашьцо мраҭашәарахь ишцоз
аабеит. Аиашазы, зегьы ирцәымыӷхеит, аха аӡәгьы ҿиҭуам, хԥыза
иахиҳәаарызеи ҳәа иԥшуп.
– Саҳаҭкьери шәааиԥхь! – иҳәеит Ҳаџьы Кьарантыху, ажәҩан
иблақуа шалаҟацаз, дымхьаҳәкуа. Аибашьцәа рыжәпара дҩалсны аԥызаҩ,
иаԥхьа даагылт Аублаатәыла, амсылман дин ахада, аиҳабыра иалахуз
Саҳаҭқьери. Бџьар иҟунымызт уи аӡәк, аукы, абаакы хумаажьымаак,
асарақь шкуакакуа ихан.
– Измаанахарызеи ари? – ҿааиҭит ҳԥыза, жәҩангула еицырхухуа
инеиуаз алаҳәақуа инапы нарықукны.
– Саҳ, уххь згеит, ари бзиарак иатәым!
– Уи саргьы избоит! – дахьԥшыц дыԥшуа даацәажәеит зегь ҳазцыз.
– Хахьцогьы иаабагушьози, ҳаӷацәа ҳамҩақуа ԥырҟеит, иахьатәи
амш ҳара ҳзы илашом, иахьа иеиԥшхоит уаҵәгьы. Исҳәахьеит, урҭ
агьааурқуа ари адгьыл аҿы уаҳа нхамҩа ҳарҭом! Иахьа иахҳарԥаргьы
уаҵәы, ма уаҵәашьҭахь ахҵәара ҳақумшәар ауам, ус Аллаҳҭаала ду
иаҳзеиӷьеишьазар акухап! – аныҳәара даҿызшәа акун абарҭ ажәақуа
шиҳәоз Саҳаҭқьери.
Ҳаџьы Кьарантыху ихы ларҟуны дхуцуа дгылан. Ҭынчран, еиқушышьы
иԥшын зқьи хушә-ҩык ауаа. Аҽқуа ракун хыр-сырҳәа зыбжьы уаҳауаз.
Абӷьааҳәа, ишькыл акыхаҵәҟьагьы ҳахьымгӡакуа, дыҩҽыжәлаит
ҳԥыза. Агурқь дырган, иҩаицҽыжәлеит егьырҭгьы. Хуасҭа аӡы ҳарны
таку ҳанынаскьа, амсылман дин хада иажәақуа ирыхҟьоу здырх’уада,
аԥызаҩ уаанӡа игу ишҭаӡамыз, иаҳа ишәарҭадахап ҳәа ӡбаны, хыџьараны
ишеит аҽцәа-еибашьцәа. Џьоукы гаҿала Мзымҭа аӡы амшын иахьалало
шыҟаз рымҩа ирхеит, егьырҭ аӡымҩас ахахьы иааскьаны амҩақуа
ркыит, ҳара иаанхаз, ҳԥыза дышҳаԥгылаз Мзымҭа аԥшаҳәахьы ҳалбааит.
Мзымҭа ахықу аҿы аӷш дуқуа рымҵан, ҳԥыза иааҭгыларҭаҿы
ақьала дыргылахьан. Иара данааҽыжәҵ, ҳбираҟ наган, акьан ҳарак
иахарсны, ақьала аԥхьа ишәыршәыруа инадыргылеит. Ҳахьԥшуаз
нырцә мшьамбала иҭалаҳаны ҩ-қьалак ҟаҵан, бираҟк-бираҟк раԥхьа
ишәыршәыруан. Акы – Аԥсны аҳ Ҳамыҭбеи Чачба ибираҟ акун, егьи –
ацҳаражәҳәаҩ аинрал ир хуҭа абираҟ акун.
Рацәак мырҵыкуа аԥхаражәҳәацәа наҟ-ааҟ ирыбжьысит, еикушахаҭханы
ирыӡбеит асасцәа дуқуа аарцәҟа ирраны.
Ҳшыԥшыз, паранла аӡы иаарит дара, аԥхьа дгылан ах Ҳамыҭбеи
кумжәыла деилаҳәаны. Уи усҟан адагьы ҩынтә-хынтә дызбахьан, аха
уи аҽны, иабаӡӡеи ду Адагуа-иԥа Ҳаџьы Бырзыкь данԥсы, игуы дҭасуа
дихагыланы даниҵәыуаз аҵкысгьы иеицәан иҿаԥшылара. Деихаԥсы-еиҵаԥсы, аныҟуара ицәыхьанҭазшәа дааиуан. Уи дицын шәпа-жәпак,
рацәак даумкуа, шкуакуак, ижакьа хыҟаԥшьаан, ичынқуа ӷьазӷьазуа
еинралк. Убри аҽны адагьы абас дааигуаны еинралк дсымбацызт, насгьы
урт гьааурқуоуп ҳәа рыӡбаху митәла ирҳәауан, дзакуу збандаз
ҳәа икылкааны снеизыԥшит, аха ичын ӷьазӷьазқуа рыда ауаа дызлареиԥшымыз
ҳәа акгьы сымбеит, уимоу, иблақуа ҳалалызшәа снархыԥшылеит.
Хаџьы Кьарантыху иҩызцәеи иареи асасцәа дуқуа инарԥылеит. Аҳ
Ҳамыҭбеи дшааиуаз, егьырт аԥсшәа реиҳәаанӡа, ихы ларҟуны, иара
ишихуҭаз еиԥш, ибзыцәашьа Кьарантыху игу днагуӡит.
Иааикушаны иаатәан, иалагеит аицәажәара. Иеибырҳәоз шьахула
исаҳартә еиԥш ааигуа сыҟан. Е-е-ҳ, анаџьалбеит, заҟа мши-ҵхи цахьоузеи
уиаахыс, аха уи амш мшаҽны еиԥш иккаӡа избоит иахьагьы.
Уи, сара хаҭала сызлахуз, шаҳаҭсгьы сызмаз, Аублаатәыла алахьынҵа
зыӡбауаз амшқуа ируакын.
Исгуалашәоит, аҳаскьыни амхыи рыц еилаханы ианыҟаҵәҟьаз
акун, амра цәырҟьа-цәырасуан, ианаашәшьлак, иҿыхьҭаӡа ԥшак
аҿаанахон, иаақуашарпыҟҟон, ашьхарԥы алакыҵа ҭахулак ишыҟоу,
аҽыԥҳәа амацәыс нхуҵҟьаларын, агур-гурҳәа адыдгьы аԥсҭа инҭадыдлон.
Иеиқушәаз ауаа дуқуа иаҳа-иаҳа еидымшылозар, иеиқутәомызт
реицәажәара. Зны-зынла, афархь зқуԥсаз амца еиԥш, рыбжьы ааӷуӷуахон,
нас иааихсыӷьх’уан.
Ҳаџьы Кьарантыху ианакузаалакгьы дуаҩы еилаххын, дуаҩы ццышәын,
аха уи аҽнык игуы зынӡак иҵаӷан, аҽуыра иақутәоу иеиԥш,
ичҳара изынкыломызт. Иҿаԥшыларагьы акыр аҽеиҭанакн иҟан, ожәы-ожәы деицрашәон, илаԥш амацәыс еиԥш инхуҵҟьа-аахуҵҟьон. Сахьынаԥшуаз
избон илҵны ишыҟаз илахь ада, уи шьанас иаман цәгьарак
анимпыҵҟьашаз. Иаҳәа ткуцәаа дрылагьежьуама, ианаџьалбеит ҳәа
ҳара ицыз зегьы ашәара ҳахҭакны хаман.
Ҳаџьы Кьарантыху иарӷьарахь дизааигуаны дивагылан Бараҟан-иԥа Ӡаԥшь Аҳмеҭ. Уи усҟантәи аамҭазы, Кавказ нхыҵ-аахыҵ инаԥш-ааԥшхьаз, ашьхарыуаа зҳәатәы иазыӡырҩуаз, ҳаҭыр зқуз уаҩын.
Адагуа-иԥа Ҳаџьы Бырзықь ихаан аахысгьы Аублаатәыла адәныҟатәи
аусқуа инапы ианын, шьахула, иеиламырцҳакуагьы иныҟуигон. Даныҷкунӡаз
Сҭампыл аҵара дызҭаз изынамыгӡазаргьы, атәым бызшәақуа
ахьхьаҳәа дрылацәажәартә еиԥш иҵахьан.
Ҳәынҭқар дук диацәажәозаргьы ихы аҳаҭыр аҳаракышьа дақушәон,
ажәала дарбанзаалакгьы иргубзыӷра изымариан, амаҭ бзы
иҿоуп ҳәа шзырҳәозҵәҟьа дыҟан. Дыхԥаразаргьы – ҟуӷа-хԥаран,
дыццак’уазаргьы ианаамҭоу аҽынкылашьа дақушәон. Хырԥашьа змамыз
Аублаатәыла аусқуа рзы акырынтә Асулҭан диҭаахьан, иара ишиҭахыз
аусқуа рҭыԥ иқуҵаны дхынҳәхьан. Аублаатәыла аусқуа рзы
днеихьан Лондон, Петербург. Абасала, Бараҟан-иԥа Аҳмеҭ машәыршақу
дааԥхьамызт ара.
Сара, саҳ иҿы иҭшәарызеи ҳәа сҽеиқуршәаны сгылан, иеибырҳәозгьы
сазҿлымҳан, ажәак камыршәӡакуан исаҳаларц сҭахын, аха зегьыҵәҟьа сара сҟынӡа иааҩуамызт, аҭырџьманцәа ҩыџьа иҟаз руаӡәк,
изыхҟьаз здырх’уада, ибжьы ларҟуӡаны акун дышцәажәоз.
Аҳәынҭқар еинрал акыр инақурӷуӷуа-нақурӷуӷуаны дцәажәеит
ԥыҭрак ашьтахь.
– Уара, Ҳаџьы Кьарантыху, зламыс дуу, жәытә аахыс иеицырдыруа
ашьҭра еицамк Бырзықьаа ирылҵыз, иуқунагомызт абас анаҳә-ааҳәра! Урыстәыла зегьы зымпыҵакыу аҳәынҭқар лыԥхала дузныҟуеит,
иуиҭеит ачин, иузԥицәеит ауалафахуы. Аха урҭ зегьы урԥсамхеит
уара! Ааигуатәи аибашьра аан ҳаӷацәа рнаалара аԥшьугеит, ужәҩа
иқуухит учынқуа, мап ацәукит уулафахугьы. Иеилаумгозар, инаугӡом
ҳара ҳахьтә а иудыз аԥҟарақуа: абџьар иаҵаургылаз шаҵагылам
иаҵагылоуп, ҳхырӷуӷуарҭақуа ушрықулац урықулоит, маӡала аҭырқуцәа
урацәажәан, абџьар аӡыхгара уаҿуп!..
– Аинрал, уххь згеит, маҷк уҿы уаԥшны уцәажәалар ухуҭоуп.
Узацәажәо сара ушәарыцалақуа саарымцеит, макьана сыԥсадгьыл
сшьапы ықугылоуп, ашьамҭлаҳәқуа сышьам, сабџьар сымхым! –
ҿааиҭит Кьарантыху, ашырҳәа дҩаҵҟьаны.
Аҭырџьман еиҭеигаанӡа аинрал дыԥшны, нас деиҭаналагеит:
– Урҭқуа рҿгьы уаанымгылт уара! Ԥыхьа еиԥш ожәтәы уиқугуӷ’уеит
Асулҭан, ҳара мҩашьарада иаадыруеит, маӡала ауаа унҵаны
ишимоу, ианаҭаххо аамҭазгьы уи иахьтә ушазыԥшу арратә цхыраара.
Уи иаҟара мычхарак змоу адунеи аҿы даҽа ҳәынҭқарк дыҟам ҳәа
агура ганы ушыҟазгьы, уиаҩсит, дузымхеит. Шықусқуак рышьҭахь
уажәы ара иувагылоу Бараҟаи-иԥа Аҳмеҭ раԥхьа днаргыланы, узықугуӷ’уаз
ауаа дәықуҵеит Англызтәылаҟа. Урҳ ыҟан Лондон, ҳаҭыр
рықуҵаны ирыдыркылеит. Англыз еиҳабыра урыҳәеит абџьарла ацхыраареи
ахылаԥшреи угырмыжьырц. Европатәи агазеҭкуа уи ада ҳәатә
рымаӡам иахьанӡагьы. Ожәы ааигуаӡа Аҟуа итәоу англыз консул
ашәҟуы изуҩыз ҳара иаҳԥыхьашәеит, иаҭаххаргьы ара иҟоуп, ицәыраагап,
нас убриҵәҟьагьы мап ацәук’уама, уххь згеит, аублаақуа рԥыза
Ҳаџьы Кьарантыху? Иагьа ирԥшқаны исҳәап ухәаргьы, аԥсахра ада
даҽак узахьыӡҵом уара ухымҩаԥгашьа!..
Ҳаџьы Қьарантыху еихатә гуашьан дадырсызшәа дахьынагылаз
диашаӡа дгылан, изнапык ала иӡара ҭарбаӷьа икны, егьи изнапык иаҳәа
амҳасҭа хуш иақукны, иблақуа иаԥхьа итәаз иҩархыганы, наҟ
аԥсҭҳәа зҿачыз ашьхарԥыҟа ирхан. Ихуаԥшлакгьы, иаԥхьа итәоу
асасцәа дуқуа ирҳәогьы даргьы зынӡа усс имаӡамызшәа ибон. Зны-зынла
илаԥш џьбара, иҿагуа-ҿасуашәа ицәажәоз егьи аҭарџьман инҽигудиҵон,
ирццакны изеиҭеихәарц иҭахын, аха уи иаҳагьы даҿахо далагон. Нас
даахьаҳәны аинрал бла џьбарала дааимидан, аҭырџьман алгаха имҭакуа урыс бызшәала днаиԥылеит, аха аԥхьан еиԥш дыҵҟьан акумкуа,
иаҳа иҽырҭынчны.
– Ииашаҵәҟьаны сыԥсахҩхон, тәылақуак раҳцәа џьоукы-џьоукы
реиԥш, шәара шәҳәатәы хаҵаны, ачыни амали рзы сыжәлари стәылеи
сҭир. Аха аллаҳ иџьшьоуп, ишубо еиԥш, урҭқуа срызхымхит. Суазҵаарц
сҭахыуп, аинрал, уххь згеит, жәытә-натә аахыс аублаақуа зқунхоз
рыԥсадгьыл – ари шәара ишәтәым, наҟ шәахымҵыр ҟалом ҳәа
ҵҩа змам ар иманы дааин иҳадгылаз ауаҩы ихьӡузеи?
Аибашьра ду аан ишаҳзыжәуаз еиԥш, ианаацәгьарахалак, ҳалкажьны
шәцоит, нас шәыԥсы аныжәгалак, шәаахынҳәны, шәыԥсахцәоуп
ҳәа ҳашәк’уеит...
Актәи аҭырџьман арҭ ажәақуа аурыс бызшәа змаҳауаз рзы ианеиҭеига,
Ҳаџьы Кьарантыху ихатәы бызшәала дналагеит:
– Исоуҳәар ҟамлари нас даҽакгьы, адунеи аҿы егьырҭ аҳәынҭқарцәа
дуқуа ааизаны, уара змаҵ ууа шәҳәынҭқар днаԥхьаны, уара абри
зықухра уаҿу аублаақуа иҟарҵахьоузеи цәгьарас, аарас ирыдукылозеи,
адунеи иахьықуу мацара уцәымӷымзар ҳәа иазҵаар, иреиҳәараны иҟоу
аацәыргеишь, аинрал, уххь згеит! Ҵабыргыуп, зны азыҳәа ҳхы шәымаадеит
ҳара, ҳақугуӷ’уан ҳаԥсҭазашьа еиӷьхап хәа. п, ҳаицәамхазар
ҳаиӷьымхеит. Хара жәытә-натә аахыс мшынгула ахуҳахутра
хныҟугагас иҳаман. Шәара шәаалаган ҳагаҿахь ӷбак зымааиуа амҩакуа
шәкит. Хьышьҭрала, иааиуаз ҳаамсҭцәа рыҳәцәоуп, қулацәоуп ҳәа,
анхацәа иреиԥштәны шәырхыччоит. Ҳарҭ аублаақуа ҩнуҵҟала ҳаиҿкаашьа
даҽакыуп, анхацәи ҳареи ҳаиларсуп ааӡареи ахуԥҳареи рыла.
Урҭ зегьы ныԥхьаҳәҳәаны, шәара иааганы ауӷу еиԥш ҳахуда иқушәҵарц
шәаҿп, ҳара зынӡаск иаҳзымдырӡо шәара шәзакуан. Ҳамсылман
дин ҳхышәхырц шәашьҭоуп, шәнапаҿы ҳшааҟалалак, ҳхуҷқуа лкагуаны
риаҭра шәалагашт. Абарҭқ зегь рышьҭахь еинаалашьас иҳамоузеи,
ухыхь згеит, аинрал?
Аинрал иаҳаз ажәақуа рылаҿымҭӡақуа, ичабра ааҭиган
наҟ-ааҟ еимданы илахь ԥсыла инықуишьит, нас дҩагылан, ишьҭахь
инапқуа ҟаҵаны шьаҿақуак днаскьеит, дназдгылаз аӷш ашьапы днахуаԥш-аахуаԥшит, иара дуасҭаны маҭәахус иҟаиҵарц иҭахызшәа. Нас
даақуҵәиаан, дааин Бараҟаи-иԥа днаидгылан, усгьы ҿааиҭит:
– Иҟалазеи, Бараҟаи-иԥа Аҳмеҭ, уххь згеит, ҿуҭуам, уԥҟьаԥцак
саҳаӡом, исҭахыуп  ажәытә-аҿатә имҩаԥугахьоу аусқуа уаарызхуцны,
иахьатәи ҳаицәажәараҿы хаҭала угуы иаанаго саҳарц.
Бараҟаи-иԥа Аҳмеҭ диашахуҵәаӡа дахьгылаз, дааҳәыцы-мыцит,
игуасҭеит ҭырџьманда иеиликааз арҭ ажәақуаа шааицәымыӷхаз, аха уи
зынӡакгьы инирԥшырц иҭахӡамызт.
– Аилибакаара ҳагыуп, аинрал, уххь згеит, аилибакаара! –
ҿааитит уи иааркьаҿӡаны.
Ҳаџьы Кьарантыху гуеибакрыла иблақуа аашаҟь-шаҟьеит, игу инамӡеит
Бараҟаи-иԥа иажәа. «Ҳара иаҳхароузеи, нас, дара ракузар ҳаззҽилымкаауа?»
ҳәа шигуахуз ҩашьомызт.
Аинрал иҭахӡамкуа дааԥышәырччан:
– Аҭыԥантәи ажәаԥҟа ишаҳәо: «Аҵәгьы мбылуа акуацгьы ӡуа!» –
абасшәоуп ушцәажәаз Бараҟаи-иԥа! Аибашьра еилашыҩкны ианцо уи
еиԥш ҩ-ганк рыҽрыдрымкылара уаҩ акгьы инаҭом! – иҳәан, ҩаԥхьа
ишьҭахь инапқуа ҟаҵаны, ашьшьыҳәа анеиааира дналагеит. Дшааиуаз
Ҳаџьы Кьарантыҳу иааигуара дааҭгылан, ибжьы ҩеиҵихит. –
Иара ихьӡ дуӡӡара, адунеи абжак зымпыҵакыу, Урыстәыла
зегьтәи аҳәынҭқар ду Алықьсандр Николаи-иԥа убраанӡа днажәгеит,
зегь иреицәаӡоу шәҭамгылар амуа. Егьырҭ ашьхарыуаа хҿыхшьак рыԥшааит:
џьоукы мҳаџьырра алырхит, егьырҭ аинаалара иашьҭалт. Шәара
абџьар кашәԥсом, шәеибашьуеит, асулҭан иахьгьы ахьаԥшра шәзаҟуҵуам.
Сара исуалуп иахьа даҽазнык, иагьҵыхутәантәихоит ҳәагьы
сгу иаанагоит, иугуаласыршәарц, ҵыԥх аҳәынҭқар Кавказ даныҟаз
ишәыдиҵаз хырԥашьа змам азакуан ԥҟара: «Сара аублаақуа ирысҭоит
мызкы аҿҳәара уи аҩнуҵҟала рхы зқурк’уа рыӡбароуп: ирҭахызар ара
иахыҵны ицааит Ҟубина архахьы, уа наӡаӡа ироуеит адгьыл, дара ишрымоугьы
ирзаанхоит жәытә-натә аахыс ршьақугылашьа, аӡбарҭагьы
налаҵан, уи рҭахымзар, иқуҵааит Ҭырқутәылаҟа!» – Аинрал уаҳа акгьы
ацымҵакуа днеин иҭыԥ аҿы днатәеит.
Ҵоуп, арҭ аԥеиԥш ажәақуа уа иеилатәаз зегь рзыҳәангьы иҿыцмызт.
Аҳәынҭқар аупа зқуршәыз ахџыџ лаҟу дықутәаны даицәажәоз
жәлар икушан игылаз инадыркны, Кавказ нхыҵи-аахыҵи уи ада ҳәатә
рымамызт убри аҽнынӡагьы. Аха ожәы игахт урҭ ажәақуа, дыдрак еиԥш,
иоумагаха. Урҭ иеицәажәоз рымариаша, нахьхьи амшын ихгылаз аибашьыга
ӷба иҭыҳәҳәоз абзарбзанқуа агурқьҳәа еицыҭҟьаргьы, уи аҵкыс
иеицәаны изгарымызт.
– Ҟубина арха наӡара усҟак ибзиазар, ожәраанӡагьы иҭацәны
иаанхарымызт. Ҳара мшынгула ҳхуҳахуҭуеит, шьхагула араху ҳааӡоит,
ҳшәарыцоит, ҳабназоит. п, аинрал, уххь згеит, уахь ҳхы ҳзырхом,
уи еиԥш ацәҟьа ҳхы ҳзарк’уам. Знык ҳара ҳхыхьчарҭа, ҳашьха баагуарақуа
ҳрыхцаны Ҟубина арха ҟьантазра ҳашәзықуцалар, – аҳра-тәра
еимыхыуп, ожәшьҭа итәу дыҟаӡам, шәхы шәақуиҭуп ҳәа ҳара ҳабаӡӡеицәеи,
ҳабзыцәашьцәеи анхацәа инарылашәҳәашт, шәнхарҭа
дгьылқуагьы аашәхуароуп ҳәа шәнарыдгылашт. Уи злымшаз анхацәа-мҳаџьырцәа раамсҭцәеи дареи ишеибааӡахьоу рхашҭны, реихаҵгыларақуа
рцәыӡны, еиҟара уааны, ҷан-ҷаны рыблақуа ҭибах’уа инеилалашт. Нас ишәҭахыугьы ҳалашәыгӡашт иаразнак! – даацраланы деиҭаацәажәеит
аублаақуа рхада. Аха аинрал алаҿимҭит.
Уаанӡа егьырҭ рааста иаҳа зҽырҭынчны итәаз аҳ Ҳамыҭбеи ожәы
даауалыуашеит, аӡә дибарц иҭахызшәа анаԥш-аааԥшра хҭеикит.
– Акаҵәара хыҵырҭак ада хыҵырҭа амамзар, арахь ухымҵыр ада
ԥсыхуак ыҟамзар, нас уи амҩа уанымлар ҟалома? Амца зкыз аӷба
ишзахуо ирццакны агаҿахь идәықумлар уаҳа ахы абархари? О, сыбзыцәашьа,
кыр исзаԥсоу, сарӷьажәҩа, угу иалымсын иаахтны иуасҳәоит,
еиӷьу-еицәоу аамҭа алхра иҭагылам уара заԥыз аублаақуа! –
ибжьы мырдуцәакуа ԥсышәала дцәажәон аҳ, икумжәы ау аԥшьқуа
ишьамхы инықуршә-аақуршәуа.
– Иаҳзеибаулакгьы аинралцәеи ҳареи ҳаиужь, уара наҟ унҳабжьыҵ,
аҳ, уххь згеит! – ҿааиҭит Кьаранты иаалырҟьаны, аха Ҳамыҭбеи
уи имаҳазшәа, иажәа анагӡара даҿын:
– Згуԥҳәыхш сааӡаз аублаақуа цәгьарак иақушәар сҭахым, аҳас
сызхадоу аԥсуаа ирзеиӷьасшьо дар рзынгьы исҭахыуп, исылшо азыҳәангьы
схы сеигӡом.
– Аҳ, уххь згеит, иуҳәо агурахаҵара цәгьоуп. Аублаа жәлар ирхашҭран
иҟаӡам аҳәынҭқар еинралцәа урылагыланы изныкымкуа уара ушҳабашьхьоу.
Иуҭахы-иуҭахым иеилоуҭәеит акыкахши ашьеи! Насгьы,
аиаша хҳәап, аԥсуаа рахьалагьы узлаҽхуаша рацәак иумоузеи? Дали
Ҵабали ашьаӡа-гуаӡа ҭыркьасо уҭысхьеит, уара утәқуаҵәҟьа урмеигӡазар,
умала ужьы уфеит п иаанаго! Зыԥсаҭа бзиахаша уабду аҳ
Қьалышьбеи, зегь ҳаидкыланы ҳазмаз, иахьа даҳхагылазар аԥсуаагьы
ҳаргьы абри еиԥш арыцхара ҳҭагыломызт. Уи ахшыҩ ҷыдеи, агуаӷьреи,
агуамчи згымыз, имԥшаар иуамызт ахушә, аха дабаҟоу! Иара данҭахоз
аҽны гуҭакыс имазгьы наҟ иццеит! Иара ишьҭахь уи хьыӡла-ԥшала иназыгӡарыз
ҳәа уаҩ диҭнымхеит. Уара уаб, Сафарбеи дҩагылан ижәлар
дырзымҵаа-дырзымԥшаа, аҳреи ачыни рзыҳәа, шәақь ҭмырҟьаӡакуа,
Аԥсны аурыс ҳәынҭқар ииҭеит. Ожәы уара уааны, узааӡаз аублаақуа
аҳәынҭқар иҟуараӷ рхоуршәырц уашьҭоуп. Ссиршәа иубаша, аӡы иаго
ҳәҳәабжьы иаҳаӡом ҳәа, арахь џьоукы урабжьоит, уара узҭагылоу зумбозеи?
Ҵоуп макьана аҳ ҳәа иушьҭоуп, уеиқушәоуп малла, чынла, аха
угу иалымсын, ҳааӡамҭа, уара уаҳӡам, уара укьанџьоуп! Ани ожәы ҳаҭыр
ду уқуҵауа иуцу аинрал иаарласны ара уахганы имаҭацәа
урзиҭираны дыҟоуп хумаргас, нас урҭ тәаны акьанџьа еиԥш, уларха-ҩархо иулахумарлап! – дыццаккы-ццак’уа алеи-ҩеира дахьаҿыз, абас
иажәақуа ахы еиԥш идәықуиҵон Ҳаџьы Кьарантыху. Аурысшәахь иеиҭазгоз
аҭырџьман дахьӡомызт.
Аҳ Ҳамыҭбеи дахьынатәаз дтәан ихы ларҟуны, иара иахь ихы
џьбараха икшоз ажәақуагьы рыгухьаа икӡамызт, алыҵҟьа-ҩыҵҟьара
иаҿыз Ҳаџьы Кьарантыху дызлаирҭынчшаз атәы азхуцра мацара даҿызшәа.
– Ҳара ҳадгьыл уаараны аӡәгьы иҳаимҭеит, –даҿын аублаақуа
рԥыза, алеиҩеира дахьаҿыз, – ҳаԥсыр нас анышә ҳалал ҳафап акумзар,
ҳаԥсы ҭанаҵы аӡәгьы иҳазиҭом! Изаҳарц зҭахыу ишәаҳа, аӡәгьы
иҳазиҭом! Аинрал, уххь згеит, анҭ убзарбзан хҭыккақуа амшын ахьтә
иааԥшуа ҳрыцәшәо џьумшьан! Уи азы акухап иааган аӷбагьы ара изхықуургылаз.
Хаала ҳаилгар, ҳаилгеит, мап анакухагьы ҳаибашьуеит! –
абас иажәақуа лҿахиҵәеит Ҳаџььы Кьарантыху, изнапык ала иаҳәа
амҳасҭа рыӷуӷуаны икын, егыи – иҭӷуцәааз аҳәа аҿы еиԥш ииашаӡа
ажәҩан ахь ирхан.
Аҭырџьманцәа еихьымӡа-еиԥымӡо аиҭагара иаҿын, сыбла ааихмырсыӷьӡакуа
аинрал сихуаԥшуан, сыԥшын, ожәы-уашьҭан иааилахуар,
саҳәа тӷуцәаа, зышькыл скыз снеивагылап хәа. Ус, аинрал, Ҳаџьы
Кьарантыху днеихуаԥшын, зегьы ирбартә еиԥш, дааԥышәырччеит.
– Ибзиоуп, нас, аибашьра анакуха – еибашьраз! Амала, даҽакы
суазҵаауан, саҳ, уххь згеит! – дналагеит аинрал,– иаҳҳәаи, ишәымоу
шәҭиуазаргьы абџьар шәыгшәырхарым, аҭырку туџьарцаа рзандалқуеи
аконтрабанда иаҿу англыз ӷбақуеи уи азы шәеиҵадырхараны иҟам.
Рацәак ҵуам, Англиантәи уара иузаарҭиит агуцәҭҳәаа змоу абзарбзанқуа
хуба, аа-ҩык урҭ рылахысшьа шәзырҵашаз ацҵаны. Аха абџьар
ишәоуа, иаҵашәыргылаша ауааԥсыра, аибашьцәа абашәзыԥшаауеи,
шәшызынтәыкыу зегьы уаԥсҵәык азна шәоуп иҟоу, шәхы зышәзымдыруазеи,
баша ашьа зкашәҭәозеи, ҳарҭ ишәабашьуа ҳамчи ҳхыԥхьаӡареи
згуашәымҭозеи?
Ҳамҭак иеиқуӡырҩуа иаанхаз зегьы, ииҳәарызеишь ҳәа Ҳаџьы Кьарантыху
иакун иззыԥшыз. Уи тәамбашақу аинрал днаихуаԥшын, ибжьы
ҩыҭганы ҿааиҭит:
– Гурҩас иҟоумҵан, аинрал, уххь згеит, ахаҵареи агумшәареи хыԥхьаӡарала
уаҩы имшәац макьана. Ҳара, уххь згеит, абџьаргьы ҳамоуп,
уи иаҵагылаша аибашьцәагьы ҳамоуп, аха, издыруада, ауааԥсыра
ҳзымхо ҳалагар, збаҩ зтәым ҳаҳәсақуа ҟамала рымгуақуа аарҟьаны,
ҳанҭасны аҷкунцәа ааҭыганы, абџьар инаҵаргыланыы ишәгудаҳҵап!.. Аҽқуа
шәаарых, уара, аҽқуа! – нациҵан, харак сымазшәа даасықумчит
Ҳаџьы Кьарантыху,  сахь даахьаҳәны.
Зегь ҩеибаргылеит. Аинрал аҳ Ҳамыҭбеи днаихуаԥшит. Ҳдәықуҵа
шьҭа, ҳаицәажәара ишубо усгьы акгьы алымҵит ҳәа акухарын уи
илаԥш иаҳәоз. Аха аҳ инапқуа игуҵаԥсаны дгылан, дырҩагь ажәақуак
иҳәарц игу ишҭаз мҩашьо, илаԥш хьанҭа ҟьалон, изқуикрыз иадыруамызт.
– Кыр исзаԥсоу, сыбзыцәашьа, Кьарантыху, даҽазныкгьы маҷӡак
аҟара уаасзыӡырҩырц сҭахыуп, – дналагеит и, дмыццакӡакуа, иажәақуа
цқьа дрызхуцуа,– жәлар рус аҿы аццакра арыцҳарахь икылнагар
ҟалоит! Дырҩагь аҳәаҭыхра, дырҩагь ажәылара, дырҩагь ашьарҩаш
акаҭәара – арҭ зегь ақуӡаароуп изызкыу. Ус хьамҭак аӡыбраҿы,
амчқуа иеиҿагылоу шәатәуп-изатәуп, иазхом хаҭала гуаанагарак
мацара. Даӷьсҭан аибашьра аҵыхуа ԥҵәеит, нхыҵаа рабџьар карԥсеит.
Кавказ аурыс ҳәынҭқар инапаҿы иааигоит абар,абар! Уи иаҵамгылаз
ашьхарыуаа рахьтә шьардаҩгьы амшын ихылеит. Шәгу иаанамган
уа бзиак рԥеиԥшуп ҳәа. Ожәшьҭа анцәа иҳәозар, ажәларқуа ҭынч
аамҭак рзыҟалап ҳәа уаҩ дақугуӷыртә иҟоуп. Издыруада иахьа
ашьаарҵәыра илагылоу аублаақуа ргу ахьшу иахҟьаны абарҭқуа зегьы
цқьа иеилкааны ирымамзар? Кыр исзаԥсоу, сыбзыцәашьа бзиаху, сзааӡас
сабаӡӡеи, жәлары зегьы ҳхьы бираҟ ҳәа изышьҭаз Адагуа-иԥа Ҳаџьы
Бырзықь ду иԥсы сыманы суҳәоит аублаақеи сареи ҳаиқушәара
уазыразхарц.
Аублаатәыла хыла-ҵыхуала аҳәҳәацәа алаҵа, иеизга заиӷьа ыҟам
ауаа ҟуӷақуа, аҵыс ашьапы ахьԥҵәоу здыруа, аԥсы ажәала дыбзазтәуа,
аху изы зажәа хурбӷьыцу, иахьа иаԥшны уаҵәы иҟалаша здыруа.
Аинралгьы дназгом, ҩыџьа-хҩык ҩызцәас иаашьҭыхны, схалазаҵәык
снеиуеит. Уараи сареи ҳнарыдтәаланы ҳарзыӡырҩып, ҳаилибакаап,
иҳарҳәо ҳазхуцны, мҩакы ҳаицықулап! Исоуҳәозеи, нас, сыбзыцәашьа,
ҳаиирыҵымҭаз?
– Адагуа-иԥа Ҳаџьы Бырзықь ду иԥсы уманы усыҳәеит, уи ала
сԥахны сҿоуҳәеит, иуасҳәагушьозеи? Унеи, нас, кыкахшыла узааӡаз
иуарҳәо уаҳап, амала ари амчыбжьык иах’умырԥан! Шәымш аабзиахеит!
–иҳәеит Ҳаџьы Кьарантыху, игу инапы инадкыланы аарла иудырратәы
даахырхуаны, нас ашырҳәа иҿааихеит аҽқуа рахь.
Аҳгьы амнралгьы иахьгылац игылан, нас аҳ Ҳамыҭбаи иахь ихы
рханы аинрал даацәажәеит:
– Аҭауад лаша, абзиара згымхаша, изқуукыз нагӡа, саргьы сақушаҳаҭуп,
баша ашьакаҭәара шысҭахым усгьы иудыруеит, амала уџьабаақуа
мцурахар ҳәа сшәоит!..
Абас инеицәажәо ашышьыҳәа апаран ахь албаара иналагеит.
Ишнаиуаз, ирыцызгьы даргьы апаран инақутәан Мзымҭа инхылеит.
Уи гуарҭазар акухап, нырцә агур-гурҳәа адаул абжьы аагеит. Абжьы
ҿаца назлаҩыз архуҭагьы ааилаҭырит, рҽыриашара, рҽеиқуршәара
иналагеит.
Ҳаџьы Қьарантыху иҩызцәеи иареи ҽыжәлахьан. Ар рԥыза иҟамчы
данҩаха, абыкь абжьы ажәҩан кылнаҵәартә иаагеит. Уи ладагьы-ҩадагьы
аублаақуа иранаҳәон Мзымҭа аԥшаҳәаҿы аилацәажәара иҟаз
шеиԥҟьаз. Ашәақь зкыу ихаршаланы ухысга мацәа аҵакыз, аҳәа зыҟуну
амҳасҭа ҭарбаӷьаны икыз – абас аҿыҳәацәон ахуаара иаҿыз абыкь.
Хаҭала салахумызт ожәы зыӡбаху цәырызгаран иҟоу ахҭыс, аха
Ҳамыҭбеи Чачба ҳара ҳахь инеира, усҟан ажәлар убри аҟара еимырҟьо
ирыман, ашьҭахь ҳахҵәангьы хараӡа ҳанцагьы кыраамҭа ирхадыршҭуамызт,
иудыруазаи, здыруада, сгуалашәара аҵа ҭылашьцараҿ џьара
цәыкубарқуак ҭаханы иҟазар, акы ҭамыжькуа зегьы узхазгалап!
Ажәазаҵәык иадамхаргьы  иаасгуалашәалак а иудырран
иахуҭоуп, дад, Шәарах, избан ухәар, аублаақуа ҳахуԥҳа, иҩызцәа нагақуа
драԥгыланы ҳадгьыл аҿы иҽыжәҵра, изыхҟьазаалакгьы насыԥкны
илаҳамҟуҵшша ицаз амшқуа рахь иԥхьаӡатәуп. Ҳара ҳазнылаз ашьаҭарӡга
амҩа акумкуа, даҽак алҳхыртә еиԥш аамҭа анҳамаз аҵыхутәантәи
амшқуа ируакны иԥхьаӡатәуп...
Аиашаҵәҟьа ҳҳәозар, уи ахулбыҽхазы, Заурҟан Золак цәыкубарк ҭамыжькуа
иҭаирцәит игуалашәарақуа рыҵалашә. Аҵыхутәанӡа Ҳамытбеи Чачба
Аублаатәылан инеиреи, Заурҟани сареи ҳанеицәажәоз аамҭеи ирыбжьысит
хынҩажәи жәибжь шықуса, абасҟак инаскьаз, аҭаҳмада ҳәанҳәахла мацара
иидыруаз ахҭыс, агуаларшәара имариоу усмызт.
Ҳаидтәала аахыс игуасҭахьан, иагьџьасшьахьан, Заурҟн иара дызлахуз,
иблала иибаз ртәы ансеиҳәауаз игуалашәара ҭабарак ақумызт. Аха ара дызлақәажәоз
ахҭыс даҽак ала иҟан, иара ихаҭа ишазгуеиҭаз еиԥш уи иара далахумызт,
иблала имбеит, ус ҳәанҳәахла иаҳауаз, уи ахҭыс иахҳәааны игуараз
ажәабжьқуа, ишнеи-шнеиуаз илакухахьаз, ма иашәахахьаз рцыԥҵәахақуа ракун.
Убри аҟнытә, Заурҟан иаасеиҳәоз мацара анҵауа аханатә сшааиуаз еиԥш
акумкуа, ожәы сара сажәақуа рыла еиҭасҳәарц сҭахыуп, аԥсуааи аублаақуеи
рҭоурых аҿы адаҟьа замана аазырԥшуа уи ахҭыс. харҭәаарагьы сылшоит,
избанда, аҳәаанырцәҟа сдәықулаанӡа, уи аамҭа иазкыу аҭоурых нҵамҭақуа акрышьҭысххьан.
Ҵоуп, урҭ зегьы ара ызрыхцәажәом, иалсхырц сҭахыуп иаҳа
ииашоуп ҳәа исыԥхьаӡо. Амала, абри ахы анҵәамҭа хрыкушахоит Заурҟан ишиҳәаҵәҟьаз
ианысҵаз ажәабжь ала, уи иага алакуцәа ахазаргьы, аҭоурых аҿы иҟалаҵәҟьаз
акоуп.
Аԥснытәи аҳ Ҳамыҭбеи Чачба Аублаатәылаҟа амҩа дықулеит, иара ихы
иадиҵаз абжьаҟазара, Мзымҭа аԥшахәаҿы акгьы аналымҵ ашықусан, аԥхынра
анҵәамҭазы. Иахьа дызқулаз амҩа мариамызт. Аҳ шьахулаҵәҟьа идыруан,
уи еиԥш аамҭа еилаҩынт аан, иара ихала иаԥшьигаз аус хьанта, аус уадаҩ
имҟуҵаманшәаламхар, Кавказ анаместник ҿыц Михаил Николаи-иԥа иҿаԥхьа,
иара ихаҭа иҭагылазаашьа азыҳәангьы акыр ишгуӷьыуацәаз. Убри азоуп уи
ицҽыжәлар зитахыз хаҭала дзықугуӷ’уаз, уа Аублаатәыла иахьнеиуазгьы зыгура
хымԥада иргашаз, Аԥсны еицырдыруаз ауаа нагақуа: Самырзаҟанынтәи –
Алгыд Емхаа, абжьыуаа рахьтәи – Гьыргуал Чачба, Бзыԥынтәи – ԥшьынҩажәижәаба
шықуса ирҭагылаз Маан Кац, уи уеизгьы Аԥсны адәныҟатәи аусқуа
инапы ианын, аҳ ҳәынтқарра уск даналацәажәоз дахьцалакгьы дааицрымшәо
дицын.
Ҵоуп аҳ даара иҭахыҵәҟьангьы ҩызыс ддәықуимгалеит, избан акузар.
Маан Кац иара аҳ ихаҭа иеиԥш, аҳәынҭқар иеинралцәа дрывагыланы аублаақуеи,
асаӡқуеи, далааи, ҵабалааи драбашьхьан. Убарҭқуа рҿы илиршаз азын
мацара акуӡоуп аҳәынҭқар аинрал чын зианеишьазгьы. Ожәы, уа иахьнеиуаз
Маан Кац ицәырҵра аублаақуа иргуаланаршәар ҟалон уи ашьа ус, аха иара
давагьыжьынгьы аҳ уи амҩа дзықуломызт, избанда, Маан Кац, иара иаҵкыс
хынтә рыла иеиҵбыз, абрыла изыҟаз иаҳәшьа, Ҳаџьы Кьарантыху ԥҳәысыс
диман. Абхунда иҳәатәы амаҳә ихеимҵо далагаргьы, аиаҳәшьа кыр лылшаргьы
ҟалон.
Далааи ҵабалааи, рахьынтәи аҳ дицҽыжәлар акун Маршьан Алмахсиҭ,
аха уи шәарыцара дахьцаз дзыхнымҳәызшәа ҽыҵгас иҟаҵаны ихы ахигеит,
ун алагьы аҳ даҽазнык иирдырит рацәак дшихымхуцуаз.
Саӡтәылан ишнеиуаз, ирымҩатәны иныдгылан Гьач Рашьыҭ дышьтырхран
иҟан, аха убригь сгуы бзиам иҳәан, дрыцымцеит, уи аҽыҵга змааназгьы адырра
даҩымызт, аҳ иахь аҵкыс Ҳаџьы Кьарантыху иахь иаҳа иадицәылон, иаацәгьарахаргьы
уи дидгылон.
Аҳ Ҳамыҭбеи Чачба, арт аҩыџьа рхымҩаԥгашьа иара изы иҿыцмызт,
аха иахьа амҩа хьанҭа данықулоз ицҽыжәлар, уа иахьнеиуазгьы игу иҭаз
ицырҳәар, аублаақуа иаҳа ишзыӡырҩуаз идыруан. Ус аныҟамла, илахь еиқунаҵеит,
ахуцра хьанҭақуа издырҵысит.
Аԥсны аҳ драԥгыланы, атуӷанқуа ирықутәаны инеиуаз аҽцәа. Мзымҭа
аӡиас инырны, мраҭашәарахь рхы рханы, агаҿа инавалеит. Амшын ацәа хаа
иҭахәахны иамазшәа, изакузаалак шьҭыбжьык ахылҩуамызт, еиқураҳаҭха иҭатәан,
агуеиужьра ккаӡа, улаԥш ахьынӡанаӡааӡоз, ԥсыӡкҩык иканџьаҵәҟьагьы
хыубааломызт.
Агуды-гудыҳәа аҽқуа ршьапышьтыбжьы анаҩсан амҵ ԥыруазар уаҳарын,
иҭынчран амш каууа. Ҭагалан аналагамҭазыҵәҟьа акун, иудырратә ашоура
хҽхьан. Амхырҭақуа рҿы, џьара-џьара, аџьықуреи иҭнагаз ахҳәаҵәқуа ахҭырԥа
ачыхуқуа реиԥш улаԥш иҵашәон. Џьара-џьарагьы, ҵлақуак рҿы, ардәына
еиқуаҵәақуа рҽеидкыланы ишааиуаз инарықуҳазшәа, ажь еиқуаҵәҳаҳараӡа
амахуқуа ирылубаауан.
Ус аҽцәа, шәаԥыџьаԥла ихҩаны, акыр амшын иалахалаз ашыҵәра хықу
ҳарак архуара ианаавшәа, рылаԥш наахеит, ишзахуоз агаҿа ныжьны, амшын
агуахьы анаскьара иаҿыз фликак. Аҳ иҽы аӷура даахеит, инеихьӡаз имҩалацәа
усгьы днарызҵааит:
– Изтәхарыдашь, ари афлика?
– Ишәаԥырҳаԥуа излацо ала, иҩашьом аурысқуа ишыртәым! – даацәажәеит
Маан Кац, ишькыл днангыланы, илахь инапы надкыланы амшын
дхыԥшылауа.
– Ҭырқуа ҭуџьарк итәхап, – ма англыз контрабанда ныҟуцаҩык, –
даацәажәеит Гьыргуал Чачба. – Нас, аиаша ҳҳәозар, губӷан злаиуҭарызеи
Ҳаџьы Кьарантыху, аублаақуа ак рымҭир, ак аарымхуар ԥсҭазашьас ирымоузеи?
– Шәыԥшишь, шәыԥшишь, анҭ жәбома, еиҭаӡхыргеит, убама, англыз
џьаԥҳаны! – ҿааиҭит аҳ Ҳамыҭбеи, наскьа анаара икыдгалаз амҩахуасҭахь
инапы нарханы. Џьоукы, абџьар иаҵаз аҽқуа раӷурақуа ирынкны, инакуараҵа-аакуараҵо, иццакы-ццак’уа абнарахь ахалара иаҿын. Урҭ абнара иаҵәахаанӡа,
аҳ иҩызцәеи иареи гылан ирзыԥшуан.
– Ари хуарҭам, даара ихуарҭагушьам. Сара исыздыруам уи абџьар аазхуаз
иахҭниҵаз ахьиԥшааз, аха аублаақуа ршьа ахҭнырҵаран иҟоуп. Кьарантыху ҟадыџь, дзықугуӷ’ хәа имоузеи, ианаџьалбеит, ихаҭа имацара иакунда,
ажәларгьы акуӡыр ҟалоит! – даацәажәеит Ҳамыҭбеи илахь еиқуршьшьы.
Нас иҽы ишьхуа наирбан, иҿынеихеит.
Ицҽыжәыз иҿаҳәатәы ҟалозшәа игуныркылт абарҭ ажәақуа. Ишакухалак,
ус акун ажәабжьны ашьҭахь аҭаҳмадцәа ишырҳәауаз, иара убас ауп, ҳара ҳазну
ашәықуса алагамҭазы ашәҟугьы ишанырҵаз.
ԥснытәи ҳазлацәажәо ахҭыс ҟалаанӡа таку шыбжьазгьы Аԥснытәи аҳ Ҳамыҭбеи
Чачба иоухьан аинрал-адиутант чини, иара убасгьы имаҷымкуа арратә орденқуеи.
Иара иаҳра иадымҳәылоз, аҳәынҭқар иуӷугьы зҭахымыз, иаҳҳәап: далаа,
ҵабалаа, ԥсҳәаа, иара ишиҭахыз инапаҿы раагаразы аинралцәа рыр хуҭақуеи,
иара еиҿкааны имаз амилициеи драԥгыланы, ашьхарыуаа рыԥсҭақуа ашьарҩаш
ҭыкьасо иахьыҟаиҵаз азами, аҳәынҭқар, чынлеи ҳамҭалеи дзиҩычаз.
Ожәы Аублаатәылаҟа амҩа данықуз аинрал-адиутант чын даҵаҽырбо, игушԥы
зегьы «Анна цқьа», «Ауарб шкуакуа», «Александр Невски» уҳәа аорденқуа
рыла ихҟьаны, аублаақуа даарылагылар, рыблақуа ашьа хдырҵәалар ҟалон.
Убарҭқуа дрызхуцны, иахааану изларгуалашәо ала, ожәы, ашьхарыуак ишинаалоз
еиԥш, кумжәылеи кабалеи деилаҳәан.
Имҩалацәа ракухап изҳәамҭаны инхаз: амҩанык Аԥснытәи аҳ гуаҳәара
имамызт, лахьеиҵыхра ирҭомызт ахуцра хьанҭақуа ихаԥаз.
Иҟалазеи, нас, абриаҟара ахуцрақуа иқупапан дзыркрызеи аҳ, Аублаатәылаҟа
амҩа данықуз? Уи аҭак аҟаҵара сҽаламгалакуа, аԥхьаҩ
игуаласыршәарц сҭахыуп, аҳ Ҳамыҭбеи Чачба ибиографиа ахьынтәи
крызҵазк’уа хҭысқуак, ҳәара аҭахымкуа, урҭ идыруадаҩуан, иара усгьы акыр
ихуарҽхахьаз аҳ иҭагылазаашьа адагьы, аублаақуеи иареи ироуран иҟаз
аицәажәара. Абри амҩа данықуз аҽны, сеидру урҭ ракузу, даҽакызу
аҳ ихы зыршаҟуоз, аха уеизгьы уи дзызхуцшаз иман. Крымтәи аибашьра ҟалаанӡагьы,
Ҳамыҭбеи Чачба аҳәынҭқар иеинралцәа дрыдгыланы, ишаҳҳәаз еиԥш,
ашьхарыуаа драбашьит, убри алагьы иаҳраҿы имчра ирыӷуӷуеит. Аха Крымтәи
аибашьра аан, Аԥснытәи аҳ ауадаҩра бааԥс дҭагылеит.
Урҭ амш гуамҵхамҵқуа руак азы, Ҳамыҭбеи Чачба дгылан уисыр шьакуармак
илымшәо. Иаԥхьа ииасны Мрагыларахь ацара иаҿын шьапыла иҟаз, ҽыла
иҟаз ар хуҭақуа, аҽқуа ирыхо инаргон абзарбзанқуа, асқьалақуа ирыдҵуаз
аӷбақуа, ма Новороссискҟа, ма Ԥуҭҟа рыхқуа дырхон... Аҳәынҭқар иеинралцәа,
астратегиа ҳасаб азуны, аамҭала Аԥсны агаҿа иқургон ар хуҭақуа... Аԥсны аҳ
изыҳәангьы ожәшьҭа  аагылара шәарҭан. Мышқуак, иабхуараа аҭауадцәа Дадианаа
рахь Агыртәыланӡа днаӡазаргьы, дзаанымгылт, ихьлакгьы иаҳраҿы дыҟазарц
иҭаххеит.
Аҟуа ааигуара дааихьан, данԥшы хараӡа амшын гуы хырҩаԥшьаа рмызгуҭқуа
хаххала ааскьара ишаҿыз ибеит асулҭан иеибашьыга ӷбақуа... Аҳтны даннеи,
иԥсы ааиҭакха имҭакуа, сасцәак игуашә иаалагылт.
– Изусҭцәада? – дҵааит аҳ.
– Шамиль инаиб Магомеҭ-Амин дышиашоу Сҭампылынтәи даауеит!
– Ихала дыҟоу, аӡәыр дицу?
– Уи дицуп «аидыгьа аиҳабыра рхада» ҳәа зхы зыԥхьаӡо, ҳарҭ аԥсуаа
Ахан-иԥа ҳәа ҳзышьҭоу, аидыгьа ҭауад Сефербеи!
– Ари еиԥш аамҭа еилаҩынтразы, урҭ мраҭашәарахьтәи Кавказ иқунхо
ашьхарыуаа ҟазаутла аибашьра рылазырҵәоз, бзиарак иаанамгеит! – иҳәеит аҳ.
Асасцәа аӡә даалгар егьи дналаго, нап адыркит Аԥснытәи аҳ Асулҭан ишҟа
ихьарҳәразы «иҿыбаара». Иаур – хаала, иамур – мчыла ҳәа иақукны ирыман,
аха Ҳамыҭбеи Чачба иикыз ӷуӷуаны икын, ирбжьажьара рылымшеит.
Урҭ нықуҵны ианца, ирышьҭахх Аԥсныҟа рҿаархеит алаҳәажәқуа реиԥш
еишьҭахухуа, зеиуа уҭахыу аҭырқу-англызтә ԥшыхуцәа – ацәгьахушьадцәа.
Урҭ зегь раԥхьа аҳ диҭааит ожәы адагьы Аԥсныҟа иаахьаз Асулҭан иахьтә
Кавказ аусқуа знапы ианыз Омарбеи.
– Аҳ, уххь згеит, ари ашәҟу, Кавказ ашьхарыуаа Ҟазауҭ бираҟ иаҵагыланы
агьааурқуа ирабашьларц авизир ду иҟаиҵаз ааԥхьара ауп, исыдуп хаҭала
унапы иасыркырц! – иҳәан, мшын нырцәтәи асас аҳ иаԥхьа ашәҟу нықуиҵеит.
– Сара сқьырсиан иашоуп! – Ҳамыҭбеи Чачба идимкылт ашәҟуы.
Омарбеи агуашә аҭыҵха имҭакуа – даҽа сасык амшын дааӡхыҵит ҳәа аҳ
адырра ирҭеит.
– Дызусҭоу еилышәкаа! – нарыдиҵеит аҳ.
– Маҳмедбеи ихьӡуп, аха ҳахьихуаԥшуа даҭырқуам, европатәзар ҟалап, –
аҭак ирҭоит аҳҭныуаа.
Ҵабыргыҵәҟьан, ахьӡ Маҳмедбеи, ихаҭа дзакуҵәҟьаз алахиҩон акумзар
     ҳәа адунеи ианыз, Кавказ азы «Европатәи ар
ркомандаҟаҵаҩы» ҳәа зхы зыԥхьаӡоз, еицырдыруаз авантиурист Бандиа иакун.
Инҭырҳәцааны иҟазшьа К. Маркс излазгуеиҭаз ала. «Уи арԥыс, Мраҭашәараҿ
ироль шихумарыз аниба, Мрагыларахь диасит ироль ҿыц ихумарырц».
Егьырҭ асасцәа раиԥш абригь иҽазикит инап ианыз аусқуа рырманшәалара.
«Британиатәи алыми асулҭан имзаҿеи рымчқуа анеибырҭа, дызусҭда уи аҿагылар
зылшо!» – ҳәа далагеит иара. Иреиӷьӡо абџьар	хыкқуа... афинанстә
цхыраара... амал... ахьӡ-аԥша... зҟ рыуахк дақуиргуӷзеи уи Аԥсны аҳ. Бандиа
ицдырӷызуан егьырҭ англызтә ԥшыхуцәа Лапински, Браун. Аха урҭгьы амыхуеит,
иаҳа-иаҳа аҳ «иҿыбаара» уадаҩхон.
Аха ус Ҳамыҭбеи Чачба изнаргеит ажәабжь бааԥсы: «Аҟуа асқьалахьы иааскьоит
англыз ӷба «Циклоп». Уи иахагылоуп акомандахадаҟаҵаҩы ибираҟ».
Лассы дааӡхыҵит сардар-екрем  Омар-ԥашьа. Убри инақуршәаны Аԥсны
агаҿа иахьабалак аҽықухалара иналагеит асулҭан ир хуҭақуа.
Аԥсны аикурхаразы иҟам ожәшьҭа гуӷырҭақ уҳәартә иааҟалеит зназы. Уи
еиԥш аамҭа иазԥшыз, Ҭыркутәылаҟа адцәылаҩцәа ҭауади-аамсҭеи ьтә гуԥҩык,
лассы-лассы аҳҭныҟа неирҭас ишьҭырхит. «Иууазеи, уара улашәхама, амчра
ахькыдҳалаз умбаӡои!» ҳәа, Ҳамыҭбеи Чачба ԥсгаха имҭо, икушаны дыркит.
Аха урҭгьы иҽримҭеит, амҟуҵахалаҩ ишиҭахызгьы дзымныҟуеит Аԥсны аҳ.
Абас иуадаҩӡаз усҟантәи аамтазы, Аԥснытәи аҳ аӷуӷуара илзыршаз
ҳанахуаԥшуа, хра злоу ҳәа иалҳкаар ахуҭоуп ҩба: уи икуша-мыкуша игылаз
аӡәырҩы реиҳа еилкааны иман аурыс бџьар амчхара, Ҟрымтәи аибашьра аан,
аурыс ры аҵахарақуа ишрықушәазгьы, урҭ Аԥсныҟа ишхынҳәуаз аҳ агура ганы
дыҟан. Насгьы аҳ игуаҳәара шьҭнамхыр залшомызт, аԥсуаа рахьтә аӡәырҩы Қавказтәи
афронт аҿы, аурыс ир ирылагыланы хаҵарыла аҭырку мҵахалаҩцәа иахьрабашьуаз.
Абас аурысқуа меижьарада гук ала данырзыҟала, уи иаанагон: уашьҭан,
аибашьра ашьҭахь, аҳәынҭқар иимпериа аҩнуҵҟа иаҳра кьыс амамкуа иаанхауа,
идԥхьаӡалаз идгьылқуеи ибнақуеи, ишьхақуеи ишитәыц иара итәны,
шықусык ахь жәа-нызқь мааҭ разныла аулафаху аимпериа ахазынарҭахьтә,
ожәраанӡа ишиоуаз еиԥш иауа... Абри акы.
Ҩба: аурысқуа рахь, иахьадицәылоз зҭахымыз аԥсуаа рыҩнуҵҟа ԥыҭҩык
шыҟазгьы, Хамыҭбеи Чачба заманала идьлруан, Асулҭан ишҟа ихы анкыдиҵа,
ихаҭа ишиҿагылоз аԥсуа жәлар. Урҭ хышә-шықуса рыҩнуҵҟала ԥсыла, цәалажьыла иԥыршәахьан Асулҭан имчра «ахазынара». Убарҭ зегь рыгухьаа мкыкуа
аҳ асулҭан иахь дықуҵәиаар, аԥсуаа рабџьар кны агурқьҳәа иҩагылон, усҟан
аҭырқуцәа аҳ идымгылакуа, дрыԥшаар ҟалон иаҳа иԥсыҽыз, дара рҳәатәы
мацара ада, зхатәы зызныҟумгоз даҽаӡәы.
Убри ҳазлацәажәо аамҭа аҭоурых анысҵоз, Аԥснытәи аҳ усҟан иҭагылазаашьа
аилкаара иахуо сԥыхьашәеит Лондонтәи агазеҭ "Таимс" аҟныҵәкьагьы.
Уи акорреспондент урҭ амшқуа раан Аҟуантәи иҩуан: «Гуҩбарада уаҩы
ибартәы иҟоуп, араатәи аԥсацәа аҭырқуцәа шырцәымӷыу... Урҭ ҳара ҳацхыраара
аҭыԥаны, ҳныҟуара зырманшәалашаз кыр цҳақуа ԥырххааит, иахьрылшо
амаҩқуа дырбгоит. Ҭауади-аамсҭеи ракузар, ирӡаӡом Урыстәыла шеиӷьыршьо
иагышадҳәыло, атәыла рымҟуҵархаларц атырқуцәа рыӡхыҵра – хырзаманк
еиԥш ауп ишырбо».
Абас Аԥснытәи аҳ игуамчӷуӷуара набыцра ахьамоуз, ашьҭахь лыԥха бзиа
инаҭеит иаргьы. Аурысқуа хынҳәит Аԥсныҟа.
Убри ашьҭахь, ԥыҭраамҭак акузаргьы, аҳәынҭқар изакуан амҩаԥгаҩцәа
рыцхыраарала, Ҳамыҭбеи Чачба, «даҳаҵәҟьаны дыҟан Аԥсны».
Аха Кавказтәи аибашьра, мраҭашәарахьтәи аҿацә ада иалгон абар, абар,
Шамиль абџьар шьҭеиҵахьан. Аҳәынҭқар иеиҳабыра ожәшьҭа рацәак қьар аҵам
ҳәа ирыԥхьаӡо иалагахьан, уаанӡа ашьхарыуаа рабашьраҿы рхы иадырхуарц
ирыдкылан ирымаз аҳцәеи ахан-иԥацәеи. Урҭ абри инықуныҟуаны, Аԥсны заҵәык
ада, егьырҭ Кавказ атәылаҿацәқуа рҿы ҳрақуа аԥырххьан. 1862 шықуса
рзы, Аԥсны аҳра амхра анықугыла, еиқурхашьа амоургьы ҟаларын, усҟантәи
Кавказ анаместник, аҭауад Бариатински, аҳ Ҳамыҭбеи Чачба дыхьчауа,
аҳәынҭқар ихаҭа иахь, абас зхәоз ашәҟуы имҩыргьы: «Уи инырра Аԥсны адагьы
егьырҭ агуларатәи ажәларқуа рҿы, сара излаздыруала, макьана даара акры
аҵанак’уа иҟоуп. Убри аҟнытә, уи ауаҩ ҳара даҳзыбзиан иҟаҵара, даараӡа
ихуарҭаны исыԥхьаӡоит".
ха ҩ-шықуса рыҩнуҵҟала аамҭақуа рҽырԥсахт иахьеицәаз ахь. Кавказ
анаместник ҿыц аҭауад ду ихаил Николаи-иԥа, иара зҭыԥ аҿы дааиз иеиԥш
акумкуа, даҽакала дахуаԥшуан ари аус. Уи, Аԥсны аҳ ифункциақуа нагӡоуп
ҳәа иԥхьаӡон, дагьахыццак’уан, – аҵыхутәанынӡа иааныжьны иҟаз аҳра, рацәак
аҭыӡшәа мыргакуа аҵыхуа аԥҵәара. Аԥснытәи аҳра – ахьыӡҵәҟьагьы
игу иалакьакьон, џьара хьымԥшрак азыннажьуазшәа инарбозар акухарын.
Аԥснытәи аҳ иҿынӡа иааҩуан абарҭ ажәабжь бааԥсқуа, иаҳагьы игуҭҟьагаха
убарҭ инарыцлон. Урыстәылан зымҩаԥысра иалагахьаз аҳра-тәра аимыхра.
Аҳ издыруамызт ари аус Аԥсны ишымҩаԥысшаз, ианымҩаԥысшаз... Аҳ итәыла
аҩнуҵҟагьы аусқуа рышьақургылашьа даарак ихы-игу ҭнаргурӷьо иҟамызт.
Ҭауади-аамысҭеи иара идымгылоз рацәаҩын, урҭ хама-хама реихарақуеи, реиқуларақуеи
имчра дыркуадон.
Абарҭ зегьы издырҵысуаз ахуцрақуа ирҟуганы изыҟаломызт ихатә лахьынҵазы
имаз агуҭыхақуагьы. Уи, алымҩанык игу иҭиҳәаауазар акухарын абас:
«Хаҭала ожәшьҭа сху сфахьеит, сху згахьеит исыхьлакгьы, аха сыҷкунзаҵә аҳ-иԥа Гьаргь лахьынҵас изыԥшузеи? Аԥсны аҳра анацәыӡлак иԥсадгьыл дықурцар,
зинда, малда, ихы здикылара дизымдыруа адунеи данхалозар акухап. Нас
ишԥеиԥсыхуоу? Иара иҿы инҵәараны иҟоума жәытә-натәаахыс Чачаа зхадаз
аҳра аҵыхутәа?»
Аурысқуа рабџьар мычреи рынархеи цқьа еилкааны издыруаз Ҳамыҭбеи
Чачба, гукала иҭахын кыкахшыла дзааӡаз, хаҵара згымыз аублаақуа хуҵәықухрадеи,
баша рҩашла шьакаҭәарадеи лыҵшәа змамыз аибашьра иалигарц. Абри
еиԥш асамарҭал мҩа аҳ данықулоз изымдырырц залшомызт, ибзыцәашьа гуакьа, Ҳаџьы Кьарантыху иҵҩақуагьы: иаԥхьан зыӡбаху ҳамаз, аҳ "иҿыбаара"
иамыхуаз аҭырқу-англызтә ԥшыхуҩцәа, ожәы Ҳаџьы Кьарантыху икуша-мыкуша
рыҭрақуа ҳаны ирыман, урҭ ракухарын аублаақуа рԥыза дымҩахызҟьозгьы,
ари – иарԥсыҽуан Ҳамыҭбеи Чачба ибзыцәашьа иахь имаз абзиабара.
Ҳаџьы Кьарантыху гумшәара игым, аха изхуарҭагушьоузеи, хара анаԥшра
ицәмаҷуп: уи иабџьар анышьҭеимҵа, ҭынчхашьа роушам, дара аублаақуа рхаҭақуа
рыдагьы, иара инырра змаз, Аԥснытәи аҳ зынӡакгьы ихымхуцуаз аԥсуаагьы,
иаҳҳәап: асаӡқуа, аҳҷыԥсаа, ԥсҳәаа, далаа, ҵабалаа. Абарҭ зегьы, Ҳаџьы
Кьарантыху ихҟьаны, рабџьар шьҭыхны ианыҩагыла, иубаз еицәа убеит
ҳәа, Ҳамыҭбеи Чачба иусқуа иахьакуӡам икылсуеит. Убарҭқуа зегь рыҟнытә,
ҭах гуакьак ишихуҭоу еиԥш, аҳ дзааӡаз аублаақуа гуҭыӷьӷьала днарылатәаны
драцәажәар, ргу кыдгылахьеит, абџьар шьҭарҵар ҟалоит. Усҟан, иара аҳ
ихымхуцуаз ԥсыуа жәлақуакгьы рҽеиқуркышт.
Абас, Ҳамыҭбеи Чачба, мызқуак рышьҭахь аурыс генрал Мзымҭа аԥшаҳәаҿы
илымшаз аинаалара, иара имҟуҵаманшәалахан ианыҟала, анаместник
иҿаԥхьа иаҳаҭыр шьҭыҵышт, аџьшьарагьы иаушт, усҟан, Аԥсны иазынхан иамоу
аҳра амхра азҵаара зынӡакгьы иқумгылаӡар ҟалоит, иқугылаӡаргьы
Ҳамыҭбеи Чачба ихаан акухом...
Абра, инеиԥынкыланы Заурҟан Золак иажәабжьқуа рынҵара сааҟуҵны,
ахьаҵра иҟасҵаз ала, исҳәарц исҭахыз гуҭакы заҵәык акун: Ҳамыҭбеи Чачба
Аԥсны аҩнуҵҟа ҭоурых хаҿыс дыԥхьаӡоуп, убри изкны акык-ҩбак иаасԥыхьашәаз
аҭоурых маҭәарқуа неиҿырԥшны, еилыскаарц сҭахын, аублаақуа зыниаз
атрагедиа аламҭалазы, драцәажәарц, раԥхьа ишьҭаз ацәгьара иалигарц амҩа
шәарҭа дзықулаз, уи мзызс иамаз, ихатә ԥсҭазаараҿгьы ҭыԥс иааннакылоз.
Аԥсны аҳ иаԥшьигаз аус мҩаԥысшьас иауз, насгьы аҵыхутәа ахькылсыз,
иахааныз ргуалашәараҿы иаанхеит, убри азоуп, шамахамзар ихаҭәааны Заурҟангьы
аҳәара зилша, саргьы, хыхь ишысҳәаз еиԥш, абри ахы, аҭаҳмада иажәақуа
рыла мацара ихсыркушарц зысҭаххаз.
Еиҭасҳәах’уеит, аладахьы ианысҵо, иага алаку-цәа аханы иҟазаргьы, ҵаҵӷус
иамоуп аҭоурых ԥсҭазара, ишырҳәо еиԥш, иҟалахьоу ажәабжьуп.
– Ихаҵа, иуҭаххаргьы ихоумҵан, дад, Шәарах, аха аӡә иакум,
ҩыџьа ракум уи иалацәажәоз, знык еиԥшгьы ҩынтә-хынтә исаҳаит иара,
Ҳамыҭбеи Чачба, иаҳҭны ахьгылаз Лыхны ашҭа инаркны, Аублаатәыла
днеиаанӡа, ҩаха ҩымш амҩа дахьықуз, знызаҵәык акузаргьы ихы
ҩеиҵыхны иҩызцәа дырҿамԥшит, дҿаҳахазшәа ажәакгьы ихулымшәеит.
Аха знызаҵәыкгьы ихы аныҩеиҵих, рацәак набжьамкуа ҽыхуа иаҵәак,
ашьхынгылара дуны, аӡара еиҩаҳаҳа, ави-виҳәа аҵыхуа ҟьо, «хырр-хырр» амшха, анаара дәы иаҵәа иаҿагыланы аҳәра ишаҿыз ибеит. Дааилаҳаит
иара дҽыдазшәа. Иаӷура даахан даангылеит, имҩалацәа ааихьӡар,
аҽыхуа дирбарц. Иҩызцәа, рыҽқуа инарысны, аддыҳәа ианааидххыла,
аҽыхуа, лаԥшҵашәаразаарын, иныҵаба ицеит.
Убасҟан, аҳ Ҳамыҭбеи Чачба, ҩаха-ҩымш ҿымҭӡакуа амҩа иқуз,
имҩалацәеи иареи адәы иаҵәа иахьықугылаз, раԥхьаӡа иааихыихыит
иҿы, дналагеит абри еиԥш ажәабжь:
Усҟангьы ари амҩа акун дызқуз, аха амрагыларахь уи акун ахьхаз.
Ҳамыҭбеи хуҷы быжь-шықуса дышрықузгьы, арԥыс наӡак иеиԥш
дҽыжәын. Иԥшашо ҽыхуа иаҵәа ҳаракык иақуз акуадыр ашькылқуа
ркьаҿны дантәалан, иҳазырҭра хышқ хьаша-ԥаша, акумжәы шкуакуа
ишәын, ахылԥарч ихан, абарфын хҭырԥа шкуакуагьы шәыршәыруа
ишьҭахь изқуа икыдыршәылан. Уи дзааӡаз иабаӡӡеи Адагуа-иԥа Ҳаџьы
Бырзықь иҽеиқуа цыҩ-цыҩ иҵакуашо, иааӡамҭа дивагылан, аӷура
кышьеи аҟамч ҟьашьеи ирбауа. Рышьҭахьҟа шәҩык аҽцәа иреиҵамкуа,
Аублаатәыла еиуаз ауаа нагақуа, аҟуҟуаҳәа ихысуа, аӷзааҳәа ар рашәа
ҳәо иааиуан. «Иҟоузеи, иҟоузеи?» ҳәа ажәлар еизҵаауан, издыруазгьы
аҭак нарырҭон: «Аԥснытәи аҳ Сафарбеи иԥа аублаақуа ааӡара
ирымаз, дааӡа-дыхьча иаб иахь ддыргьежьуеит. Уҵеи мшхеит, уара ах
иԥа инеиуа! Уанаҳхалак, уаҳра умпыҵаамӡааит, ажәлар рылыԥха умазааит!»
ҳәа дырныҳәон, дырныԥхьон дызбауаз.
Абаӡӡеи иааӡамҭа ауԥшәыл хуҷы амҩа хара дашәар ҳәа дшәаны,
дыццак’уамызт. Аҽцәа-жәпа иеицыз Мзымҭа ираанӡа имҩахыҵит аҭауадцәа
Рыдаа рҿы, уахык уа иԥхьеит. Изықунагоз ауаа рыцҽыжәлан,
адырҩауҳа рыԥхьара наргеит Асԥа ақыҭа, аҭауадцәа Иналаа рҿы.
Иахьнеилакгьы сасцәа дахьқуан, чаран-жәран. Уаҟагьы иреиӷьыз
нарыцҽыжәлан, идәықулеит Лыхныҟа, аҳҭныҟа..
Аԥснытаи аҳ Сафарбеи Чачба иҷкун дааӡа-дыхьча дизаазгаз иуацәа
гуакьақуа ишрықунагоз дырԥылеит. Ҳаха-хымш, Аԥсны зегьынџьараитә
хар змамыз ауаа адгаланы, чаран-жәран, хумарран, куашаран.
Напы мацара идәықуиҵозма иҷкун дизызааӡаз иуацәа. Абаӡӡеи раԥхьа
днаргыланы, иеицыз зегьы аӡә даанмыжькуа ҳамҭа ԥшаахла иҩычҽит.
Хамыҭбеи хуҷы, абраҟа ауп уара ушьҭаларҭа ҳәа аҳҭны ахан еихагылаҿы
иреиӷьыз уадак даныныҩнаргала, Аублаатәыла инижьыз ианаӡӡеи
дааигуалашәан, акьжыҳәа аҵәыуара дналагеит, иара дзыхшаз
ианҵәҟьа дидгьежьылон, аха дылзыжьжьомызт. Иабаӡӡеи иҩызцәаи
иареи ҽыжәлан, агугуаҳәа Лыхны ашҭа ианынҭыҵуаз, Ҳамыҭбаи хуҷы
дырзынкыломызт, сабаӡӡеи сиццоит ҳәа иҽишьуан...
– Гуӷырҭалеи насыԥлеи ихыхухуа итәыз схуҷра ашықусқуа! Заҟа
 шәнаскьазеи, аԥсҭазара аҟыба-ӡыбеи ахьанҭарақуеи сырзааныжьны...
Абар, ҩынҩажәа шықуса инареиҳауп, лахьынҵала сабацәа ртәылаҿы
аҳра снапы ианижьҭеи! Аӡеибафара иаҩызаз аамҭа бааԥсқуа
кыр схызгеит, аха зыԥсҟы скыу сыӷба макьана иаазгоит ацәқурԥа
млашьқуа ирылганы. Анкьатәи сылшара сымам, сажәит, уажәшьҭа
схуарҽхеит, сгуамчгьы куадахеит. Иаасыкуршаны ҭынчрам, аԥша иаҟьаз
аҵла еиԥш, игазҽазуеит Аԥсны!
Абас далгеит Ҳамыҭбеи Чачба иажәабжь.
Аҳ ихуцрақуа шыхьанҭаз, иахьа рацәак гуаҳәарагьы шимамыз имҩалацәа
игуарҭахьан, уи азы акун даргьы рыҽхьакны изааиуаз, акы
еибырҳәозаргьы ҳаиԥырхагахарым ҳәа рыбжьы ныҵакны изеицәажәоз.
Ожәы ари ажәабжь иреиҳәазгьы рацәак игурҿыхаган иҟамлеит.
Ус, иахьнеиша рҽадырхало ианалага, аҭ игу дырҿыц, игу ихадыршҭырц
иақуркит ицҽыжәыз. Руаӡәык «чоу!» ҳәа иҽы даасын, адәышкуаӷьаз
днықухумар-аақухумарит. Маан Кац икьараху ааҭиган, нымҩахыҵ
амаху иалԥшуаз аҵәа ҟаԥшь инақуикит. Ахысбжьгьы геит,
аҵәа ҟаԥшь ҿаӡамызшәа инҿицҟьааит. Лафқуакгьы неибырҳәа-ааибырҳәеит.
Рызхара ианеибарчча ашьҭахь, Гьыргуал Чачба дцәажәаҩ ҟазан,
иацәыригеит, амҩа ркьаҿга, ажәабжь лахҿых...
Аублаатәыла агуҭа иалалан инеиуан. Еилблаа-еилблаауаз амра
акыр инҭагьалахьан. Аԥснытәи аҳ Ҳамытбеи дзаԥгылаз аҽцәа, Быҭха
ашҭа ҳәа иахьашьҭаз адәеиҵых аԥынҵа ианаақугылоз, иара убраҟа
акун аублаа жәлар рхаҭарнакцәеи дареи еиқуршәаны, иеицәажәараны
иахьыҟаз.
Аҳ Ҳамыҭбеи иҽы аӷура даахан, дааҭгылт, омашәа ибаны ашҭа
дықуԥшуа. Уи ҭацәын, аганахь иҳәуаз рахуқуак рыда, агуҭаны аџь
ҵла дуқуа рыҵаҟагьы ҵыкка иҟан.
– Иҟалазеи, уаҩ дызбаӡом, ари змаанахарызеи? – иҳәеит аҳ,
днаԥшы-ааԥшуа.
– Абзиа убар, иудырп! – дналацәажәеит Маан ац, иҽы марқаԥа
аарла ишьақук’уа.
Аҳ иҽы ишьхуа наирбан, дышиашаз адәы днықулеит, имҩалацәагьы
агурқьҳәа инапшьҭалеит.
Ашҭа абжаранӡа имнеицзаргьы ҟаларын, наҟ наскьа адәы аханы
шыҟоу, зназы изакуу рзеилымкаауа, еиқуаҵәарак еибарлаҳауа ишааскьоз
гуарҭеит. Даҽа маҷк аҟара ианынаскьа, – уаӷеимшхара, шәҩык
иреиҵамкуа аҳәсақуа, рхы инаркны ршьапы аҟынӡа ашәы-еиқуаҵәа
иаганы, аџьабара иалагылоу реиԥш рыхцәы ԥыртланы ирықуԥсаны,
жәҩахкыла иеидгыланы адәы рымҽхак ааскьара иаҿын.
Аҳ Ҳамыҭбеи иара уаҵәҟьа ицызгьы иаргьы лҽыжәҵит. Рыҽқуа
ашькылкцәа инарыҭан, иԥсҭҳәа еиқуаҵәаха иааиуаз аҳәсақуа рахь: –
Иҟалазеи, анаџьалбеит, иԥсыда? Арт абацои? – ҳәа еибыҳәауа рҿынархеит.
Ашәы зхьыкукуо иааиуаз аҳәса жәпа раԥхьа дгылан, аарлаҳәа
игуагуоз аҭакуажә, лыхцә ӡыш ҵаӷа льқуԥсан. Адагуа-иԥа Ҳаџьы
Бырзықь иԥшәма, аҳ Ҳамыҭбеи гуԥҳәыхшла дзааӡаз ианаӡӡеи.
Ақ Ҳамыҭбеи ианаӡӡеи дшаагуеиҭазҵәҟьа, изымбатә-барахан:
– Ҳаи, санаӡӡеи аҳкуажә, иҟалазеи? Бзықушәазеи? – иҳәан, иаарццакны
дналԥыххылеит. Аҭакуажә аԥсы дихатәазшәа аккаҳәа амыткума лҳәон, рзаа-рзаа егьырҭ аҳәсақуагьы қызқызуан. Лааӡамҭа зынӡагьы
лыбла дыхмырԥшылакуан, лмыткума усгьы налалҵеит:
Нан, нан, уабатәида, сара усыздырӡом?
Нан, нан, иуаҳахьоума сара ишысхацәаз?
Гуԥҳәыхшла исааӡаз, соуԥшәыл хазына,
Аҳцәа ирылҵыз, ахра иазшаз Ҳамыҭбеи,
Дыԥсит, аха дышԥаԥси, сара хгуаша,
Нышә даднамкыло, лаӷырӡык имоуа!
Аублаақуа дырцәыӡит рыхуԥҳа хазына,
Аԥсуаагьы дырцәыӡит раҳ изықугуӷ’уаз!..
Аилақьызқьызра иаҿыз аҳәсақуа рыжәпара даалҵыгн, ҭаҷкумла
аҿыгу-ҿыгуҳәа лхы дасуа, аҳ Ҳамыҭбеи днеидгылеит, лыхцәы дашьаҳауа,
иара ибзыцәаҳәшьа гуакьа. Лан аҭакуажә амыткума аалымданы,
усгьы налалҵеит:
О, ишԥалури, убзыцәаҳәшьа, Ҳамыҭбеи,
Уалафахуки чынки рзыҳәан аума,
Узааӡаз аублаақуа ржьы узаӷрагылаз?
Уԥсит, аха ушԥаԥси, о, сара хгуаша,
Зда дыҟам шуакуз, уиасит хьӡыда-цәада!
Иаҳагьы рыбжьы ҭганы аҳәсақуа ааилақьызқьызит. Ҳамыҭбеи
рыгуҭа дҳашҳатәараха дгылан, ихы икуаҽны, иԥсы алага-ҩагара ицәыхьанҭаны.
Иага рыцҳара дрықушәахьан, аха, абри еиԥшҵәҟьа саниоит
ҳәа дыҟамызт. Ҳаџьы Кьарантыху, бзыцәашьак иеиԥш акум, аӷа иеиԥш
диԥылеит иахьа. Аҳ дааҿыхазшәа аҳәсақуа днарылҵын, аҽқуа еиқухарԥа
иахьгылаз шыҟоу иҿынеихеит. Имҩалацәа ишькыл акырҭа рибамҭо
иааидгьажьылан, дынҽыжәырҵеит, даргьы ахьыу-сыуҳәа рыҽқуа
инарықутәеит.
– Бҵәыуала, санаӡӡеи, шәҵәыуала, сыбзыцәаҳәшьцәа! Ушьҭан шәахьымӡар
ҳәа сшәоит! Шәааӡамҭа, саргьы сшәыцҵәыуоит! Уаҳа иҟалом,
иалгеит Аублаатәыла! Жәлар рыгунаҳа узымгааит, Хаџьы Кьарантыху!
Абасгьы наҳәаны, илаӷырӡ икуаашо, дызлааз амҩа днықулеит
ҽырххыла, ақьыз-қьызреи амыткумеи ахьсмаҳауа снаӡанда ҳәа дыццак’уа.
Ицҽыжәызгьы еихьыс-еиԥысуа ишьҭан.
Аҽны, аибашьрахь иҟаз сашьа еиҵбы Мата ида, аҭаацәа зегьы
аҩны ҳаиқушәаны ҳаҟан. Саб, Ҳамырза, хымш рышьҭахь иарӷьа напы
ахы ақушәан, имжьыжькны ишыҟазгьы дышьҭамлакуа, игудҳәаланы
аҩны дыҩнан. Сани саҳәшьцәеи аҩыџьеи агулара ҩнарҭак аҿы, аҳабла
ҳәсақуа еизаны, аибашьцәа рзы акумызцәа асреи афатә ҟаҵареи иахьаҿыз
рҽахаршәаланы, аҩны иааин, аӡаагареи акруреи иалагахьан. Кьарантыху
сицны ари абжьарак аибашьра мца ҳалагылан, иацоуп ҳаныхынҳәы,
ожәы аизара ахьынтәи ҳԥыза иаҳҭныҟа днаганы, сҽысыԥсахырц
аҩны саакыдгыланы сыҟан.
Иааҳакуршан аибашьра иаҿын, абџьар иаҵагылартә иҟаз ахацәа
зегьы амца иалагылан.
Ӡнын. Амш шыбжьышьҭахьрахь инҽихьан, иеимагыланы илеиуаз
асы аахкуеит. Ус ҳгуашә дааҭалеит игужь лаҟу дақутәаны санду лааӡамҭа,
ҳахуԥҳа Алоу-иԥ Шьардын.
Снеиԥыххылан, ишькыл кны дааҽыжәысхит, аҭаацәагьы агурқьҳәа
уахь рҿынархеит.
– Ухура шԥаҟоу, сыбзыцәашьа? – дҵааит асас, саб данааидгыла.
– Ибаргуу егьсымам, ухаҵкы сцеит, Шьардын! – иҳәеит сабгьы,
хьаак змаӡамыз иеиԥш дыхха-ччо, игудҳәалаә инапы дацәыԥхашьаны,
ишьҭахьҟа иҵәа’
– Хахуԥҳа бзиаху, ҳгуӷырҭа ду, уара адунеи ушықуу  сыԥсааит!
– сан лнапы ыргьежьуа, днеиԥылеит Алоу-иԥа Шьардын, хынтәгьы
днеикушаны, игу днагуӡит. Уи лышьҭахь игылаз саҳәшьагьы,
иԥхашьа-ԥхаҵо, сан идлырбаз ныҟарҵеит.
Ҳахуԥҳа ҳишьҭагыланы зегьы аҩны ҳааҩналт. Ихылԥарчи иуапа
хулдеи ааимсхын, аҭӡаҿы иныкнасҳаит. Алоу-иԥа Шьардын рацәак
даумызт, дбаҟы-саҟ’уа, шәпа-жәпак, ижакьа еиқуаҵәа цыҩ-цыҩуа,
анҵәамҭа лакьытаӡа, игуышԥы илықусуан. Агугуаҳәа иеиқуз амца аԥхьа,
иара данааилоз азыҳәа мацараз сан иҟаҵаны илымаз ацәыш хчы
ахьнықулҵаз днықутәеит. Ҳарҭ аиҵбацәа усгьы ҳхаҵгылазар акун, аха
сани саби, ҳахуԥҳа иаҵкьыс қурала ишеиҳабацәазгьы, рыхазына ду иаԥхьа
иказза итәомызт, иԥхаршьон...
Сан ишыҟалҵац еиԥш, абӷьааҳәа ахьурӡы ныкналҳаит, сабгьы
асыс чах аҩны иҩназ шьы ҳәа иблақуа аасирбеит, аха Алоу-иԥа Шьардын
нҽаԥсреиҭан, мчылацәҟьа ҳакуихит.
– Акрыфахеи атәахеи сымаӡам, сыццак’уеит. Ушырхуз здыруан,
сыбзыцәашьагьы дызбап, аҭаацәагьы снарылаԥшып, сҳәан, сҿаасхеит.
Ари абжьарак усгьы схуцырҭақуа рацәахашәа сыҟоуп, сгуы шәааҵалеит.
Аамҭа бааԥсык ҳҭагылеит. Аҭахыи аҭахыи крыззеилоу инеидтәаланы
ҭаацәашәала реицәажәара ожәы акумзар, нас ианбаҭахыу. Шәара
аҭаацәа ишәыласҵо сара уаҳа ҭах дсымам, саргьы бзиа сшыжәбо здыруеит.
Саашәылатәан ак нашәабжьызгар сҭаххеит...
Абас ацәажәара даҿын Алоу-иԥа Шьардын, абжьааԥны еиԥш
акумкуа, иаҳа игуы ԥшқаханы, аԥсшәа карҵәо. Анаџьалбеит, уи змаанахарызеишь
ҳәа схуцуан сахьгылаз.
– Ари еиԥш аамҭацәгьа аублаақуа ҭагылахьеит ҳәа сыҟам, зыцкы
дсымам сыхуԥҳа ухаҵкы сцеит! – иааимидеит саб Ҳамырза. – Ҳара
аҭаацәа уаҳҟуаҵ, ари ақыҭа зегьы рыбла ҭырхаха иузыԥшуп, иҳаиҳәарызеи,
мҩас ҳазқуиҵарызеи ҳәа. Абри еиԥш амыҟумабара аамҭазы
ҳашҭаҿ уара уҽыжәҵра абарҭ эегьы ҳзын насыԥуп!
– Ишыжәдыруа еиԥш, – дналагеит хахуԥҳа, аҭаҭын ицәыригаз
амца наркны, – мчыбжьык аахыс Ҳаџьы Кьарантыху хадас дызмоу
аублаа реиҳабыра тәоуп, еимҵактәыс, ӡбатәыс ирымоуп аублаа жәлар
иахьа изҭашәаз рҭагылазаашьа, аха макьана иеицҿакны хырхарҭа
рзамҭац. Уаҵәы иеиҭатәах’уеит, иахьазкылсуа усгьы ишәаҳап. Ожәы
хаҭала сара сгуаанагароуп ишәасҳәо: аҳәынҭқар иеинралцәа араҟа уаҳа
нхашьа ҳарҭом, ижәбоит, иааҳакуршан, амца қьоуқьад ҳажәҵара
иаҿуп. Аԥса ҳахаԥсыр аҵкьыс,иеиӷьӡами ҳаԥсы еиқуҳархар? Аллаҳҭаала
изаҵәу аҭырқу сулҭан ду ҳрыцҳаишьоит, ҳхы имаадар, имчхара
ду ҳашԥазымхьчари?!
Жәаха Сҭампылнтәи иааз ҭырқуа ҭуџьарк дысҭан, иареи сареи
ҳаибадыруеижьҭеи акрааҵуеит, ҳагура еибагоит, амал ду импыҵакыу
адагьы, уи аиҳабырахь диагоуп, ахуҳахутра мацара азыҳәан акумхаргьы
ҟалап ҳара ҳашҟа дзыӡхыҵыз, Уи ожәыгь дыҟоуп, дымцац.
Хгуашә данааҭала, иџьыба иааҭганы салам шәҟук насиркит. Снахуаԥшызар,
абар ассир! Уи Ҭырқутәылаҟа мҳаџьырра ицаз, мраҭашәарахьтәи
ҳгулацәа наҭхужәаа иреиуоу, сыуа бзиа Мураҭ иакузаап
изыҩуаз. Аа, иаргьы ахьыҟоу! – иҳәан, Алоу-иԥа Шьардын қьаад
бӷьыцк ааиҵихын, икушан игылаз аҭаацәа иааҳамҵеикит, аха иаԥхьагушьодаз,
нбан здыруаз, ҳара аҭаацә уаҳҟуаҵ, ҳқыҭа зегь еимударгьы
аӡәгьы дуԥыхьашәомызт. Иара ҳахуԥҳа ихаҭагьы аарла-аарла ҳәа акун
дшаԥхьоз.
– ҭуџь иҳәар, уаҩы ихеимҵар ҟалон, аха ҳашьхақуа згуы ҭганы
ирааӡаз, урҭ ргу макьана измымҟьац, зыламыс ҳаракны изкыу наҭхуажә
Мураҭ ииҩуа лакуҵас иҟазаргьы, хамҵашьас иҳамоузеи?даҿын
ҳахуԥҳа, ақьаад бӷьыц данԥшыло. – Абар Мураҭ ииҩуа, иара
ҭырқушәала иҩуп, аха ишәзеиҭазгап «Асулҭан иажәа дамеижьент, ҳнацәа
нақукны иалаҳхыз анхарҭа ҳаиҭеит. Џьанаҭ ада акы иузадкыло
иҟам уи адгьыл: ишоурам, ихьҭам, есымша ааԥынроуп Уаҩы иҿы
иҭеиҵо изакузаалак уа иқумиаауа ҳәа акгьы ыҟам, ахьажьҵәҟьа ԥырны
ишнеиуа, аџьықуреи рыц аҿыҵшәаны иахьынкашәо, цәаӷуара аҭахым,
рашәара аҭахым, аџьықуреи шьап џарџаруа иҩахылҵуеит, бӷьыц
цыԥхьаӡа лапҟьак-лапҟьак аҿалоит. Џьара ҵактәыс акумзар, ахьарыжәтә
азы араху анырҵаӡом, изырҭахыузҽи рху ҭаҵо, руац ҭго. Ҳара
ҳҿы алқуа шырацәоу еиԥш, ара иахьабалак игылоуп ахш ҵлақуа. Аныга
уман унадгылап, аҳәызба налоуҵеит, ахьхьаҳәа ахш аҿаанахоит, иара
уа ушгылоу ашәаҟьа хчыла уныга урҭәуеит. Иурҵәырц уҭахызаргьы,
унапы ҩаркӡаны, уи аҵла хазына бӷьыцк ааҿыршәаны аныга иҭауршәуеит,
аҩны иааугаанӡа, аҳәызба узаламҵо ахьырҵәы ҵәуеит. Аҟабақҵәҟьа
убри ҟра иҟуазхоит, аихала ахы хсаны агуы иҭоу фатәыс ианҭырхлак,
акамбашьқуа ҭаланы иҭатәоит ахуапаҳәа ижаҳәо.
Унапы аҵаҟа иҟоу ауаа уманы арахь узыӡхыҵгушьар, қьафла аԥсҭазара
шузыԥшу удыруазааит». Абас инҵәоит сыуа бзиа Мураҭ исалам
шәҟу.
Нас уи ауаҩ бзиарак данымиакуа, абас ихы иҭҳәааны изыҩрызу?
Ҳзижьарызеи ҳара иашьцәа? Мураҭ, ара даныҟазгьы уаҩ наган, уа дахьнеизгьы
аиҳабыра дырзааигуахеит, малк-шьалк дазгуаҟ’уа дыҟам.
Иаҳзыԥшузеи, мшәан, уахь ҳхы ҳмырхар? Аинралцәа цәгьагьы
ирбаӡом, ацхыраарагьы ҳарҭоит, Ҟубина арха анаӡарахь ҳахыҵыр. Ара
абна ҳшагулатәоугьы ахьҭа ҳак’уеит, уи акаршәра ҭацәыраҿы асыҭәҳәа
ҳацәтәаланы иаҳзыхгома ҳара? Амҵ реиԥш ҳанҵәараны ҳаҟоуп!
Ҳахҵәаны, уа ҳаннеи, хдингьы шьҭаҳҵар акухоит, ҳаҷкунцәагьы наҳхыҟушәаны
иахьымаара солдаҭра иргалашт. Насгьы ишәаҳахьазар
акухап, Урыстәыла аҳра-тәра еимырхит, анхацәа зегьы адгьыл аахуара
рықушәеит. Ихҵәаз-ихыԥсааз ҳара ҳанхаҩы илшома нас адгьыл аахуара?
Нас дгьылда анхаҩы ԥсҭазаашьас имоузеи? Бзык шәамжьааит,
ажәак шәыхнамхааит!
О, сыбзыцәашьа бзиаху, Ҳамырза! Уареи сареи, иашоуп, ӷрак ҳаицҭымшааит,
аха гуԥҳәык ауп ҳзааӡаз, иуасҳәаз уаҳаит, ожәшьҭа уара
сузыӡырҩырц сҭахыуп!...
Саб инапы игуҵаԥсаи, аҵла ҩа еиԥш дҩанҭхьӡа дгылан. Ҳамҭак
ҭынчран, ахьаца мца иеиқуз, агугуаҳәа аибаха-еибафара иаҿын. Уаҩ
дхызхшаз ассирқуа шиҳәазгьы, Алоу-иԥа Шьардын иажәа зегь ҳаргачамкит,
аӡын агуҭан, иаалырҟьаны дыдрак еиԥш ҳгу ҭнаҟьеит. Уи
акухап сабгьы лассаамҭа иҿы зизеихымх’уаз. Нас, дмыццакыкуа, дналагеит.
– Сыхуԥҳа, сгуӷырҭа ду, уара унаԥш-ааԥшырҭа шьардоуп, ахшыҩ
ҷыда умоуп, еиӷьу-еицәоу уара уаҟ избарҭада! Уара уахьцалак
сҭаацәеи сареи ҳуцуп, умаҵ аура, ушәшьыра аҵагылара ҳара ҳзы насыԥуп!
Уаҳа иуасҳәагушьозеи, цәаӷуареи рашәареи рыда акгьы ззымдыруа
сара анхаҩы шьҭаха. Амала, сыхуԥҳа, губӷан сумҭан сахьуазҵаауа,
аублаақуа зегьы рзы иԥҵәоума абри ахҵәара аус?
– Аублаақуа зегь ртәы саламцәажәеит, сара схатә гуаанагара ауп
ишәасҳәаз, изасҳәазгьы сгуакьацәа шәоуп! – аҭак ҟаиҵеит Алоу-иԥа
Шьардын маҷк даацралашәа.
– Ус акузар, зегь ирыхьуа еицҳахьыр еиӷьӡами, сыхуԥҳа, сгуӷырҭа!
– деиҭаналагент саб Ҳамырза. – Ҳажәлар амца ишалагылоу, зегь
раԥхьа ҳабџьар каԥсаны, амшын ҳазлахыларызеи? Ҳнапала излаҳарцәарызеи
ҳабацәа рхушҭаара? Изланҳажьрызеи ҳаҩны, ҳгуара, ҳаԥсцәа
рҳаҭгунқуа? Ҳаԥырҵны ҳцома нас уи шьарда зымчу Быҭха?
Ххатәыдгьыл ҳшықугылоугьы, дгьыл ҽацәқуак шҳамоугьы, ҳхы аарла
ҳәа иныҟуаагоит. Иҳамоу зегь кажьны Ҟубина арха наӡараҿы ҳаннеилак,
уара уиашоуп, адгьыл злааҳхуо иахҭнаҳҵо иҳамоузеи? Ҭырқутәылангьы,
ҳзықушәо сеидру, издыруада уаҟагьы адгьыл аахуара ҳақушәар?
– Дида, дида, сара хгуаша! – дааӷьаҵәы-ӷьаҵәит сан, саб иажәа
анагӡаха имҭакуа. – Уа Ҵабал сашьцәа зҭагылоу здырх’уада? Урҭ
арахь иааныжьны, амшын сызлахыларызеи, нас сара? Дида, дида,
ари еиԥш ахырзаман даламԥшыкуа заанаҵ иԥсыз илыбаргуузеи? –
инеимаҭәаны дҵәыуон сан, саҳәшьцәагьы рылаӷырӡ рыкуаашо сан иналыдеибаҳәалан,
рыхқуа наҟ-ааҟ лыжәҩахыр инқыдҵаны, еиҵақьны
аҵәыуара иналагеит.
– О, сҭаца бзиаху, ахаҵам-ԥҳәыс бакун, ожәы иҟабҵо бара ибаҭәам!
Ҵабалаа ианакузаалакгьы ихацәан, урҭ аинрал имагушьхуа изҭацаларан
иҟам. Адырра зласым ала, урҭгьы ҳара иаҳзыԥшуп, иҟалап
ожәшьҭа амшын ихылахьазаргьы. Башьцәеи бареи дук хара имгакуа,
шәеибга-шәызҩыда, Аллаҳҭаала иалихыз џьанаҭ дгьыл аҿы
шәеибабараны шәыҟоуп... Ҳамырза, уа худа-ԥсада адгьылқуа ҳауеит,
ақьаф аамҭақуа ҳзыԥшуп!
Абас акыр аамҭа ргубзыӷга, гурӷуӷуага ажәала дцәажәон Алоу-иԥа Шьардын. Аҳәсақуа маҷк рҽааиқуркшәа ианыҟала, саб иахь днаҳәын
деиҭаналагеит:
– О, уара абзиаху збаша, сыбзыцәашьа, иуҳәо саҳауеит, урҭқуа
сырзымхуцхьоу џьумшьан, зхала ахҵәара зҭахыда! Аха суазҵаауеит,
иаҳа еиӷьума нас агьааурқуа наҳажәлан иршьуагьы шьны, ҳаҩнқуа
ҳгуарақуа ццышәтәны, иаанхазгьы араху реиԥш инеидцаланы Сибра
аҵааршәырахь хахыргар? Ҳдин ҳхырхыр, иҳахшаз кагуаны ирнаҭыр?
Иажәа алгаха имҭакуа, ҳаҩны иааҩнаҳаит агур-гурҳәа игуҭҟьагаха
агаҿантәи бзарбзан хысбжьқуак. Агулшьап хырзаман ац еихҳәа, ахушҭаара
агу рыбганы, амца иҽҳәатәаз иааҳалагьежьызшәа, ҳааиланарӡыӡеит
иҳаҳаз.
– Уара, ажәымҭа ҟыргу, хык саҵкуеит ҳәа унапы угудҳәалан аҽҳәа
уҽҳәатәоуп, ҳаҷкун,  егьзымбаша, бзарбзан хыртҟуацк даԥыхьашәазаргьы
уздыруам! – даҿын сан Наси, уи ожәы аҵәыуара-ақьыпшәыпра
даҟуҵын, дгуааны, лыблақуа ҭыҵны ицон.
– Ибуазеи, бара, уаҳа чҳара бымаӡамкуа, иахьа еиԥш ахаан бсымбац!
– налҿаирхьит саб.
– Абри ауп, дад, саргьы ишәасҳәо, агьааурқуа рыбзарбзан мца
ҳаблырц шәҭахымзар, уаханатәгьы аҽырхиара шәалага, лассы ҳхылароуп
амшын, уахь, Ҭырқутәылаҟа! Уара, дад, Ҳамырза, уԥсырҭа ара
икоуҵозар, иҟаҵа, зынӡагьы суазҵааӡом, сара санаӡӡеи зыԥсаҭа бзиахаша
лмаҭацәа рынасыԥ сырцәгьарц сҭахым, ҳахьԥсуа ҳаицыԥсып,
сахьцо изгоит! Издыруада Ҟубина архаҟа албаара иаҳа еиӷьушьозар?
– Уара, дад, Заурҟан! – Сара сахь даахьаԥшит Алоу-иԥа Шьардын,
– Ҳаџьы Кьарантыху ишькылқра, изааигуахара зҭахыз мачхузма
ҳарԥарцәа, аха уара уоуп уахь инеиз, иудыруеит уи сара сымшала
ишыҟалаз. Ҳаџьы Кьарантыху ҳхы дархуаны, сабраа Золакаа шәыжәла
ашьнаҟумарахь сҩахарц сҭахын...  ишыжәбо, аамҭацәгьа ҳԥырхагахоит.
Ожәшьҭа уиԥырҵыр цәгьам. Уигь имҳәа-мырза Ҭырқутәылаҟа
адәықулара игу иҭоуп, иуацәа-иҭахцәа еидигалоит. Аиаша уасҳәап,
сара сыбзыцәашьа гуакьа ихҭылҵ зынӡак гуаблыс дызмам аӡәы дааихыкуласуа
маҵуҩыс димазарц сҭахым! Сара снапаҵаҟа уҟазар еиӷьасшьоит...
– Ҳаџьы Кьарантыху иԥсы ҩыҭшәаанӡа деибашьуеит, ишәан
ихьаҵқуо дреиуаӡам. Сара уи сааицыршәаны иҟалом, ҭоуба зухьеит! –
саацәажәеит сара, Алоу-иԥа иажәақуа аҟама аҵарра еиԥш сгу иалаҟацаз
сзымчҳакуа.
– Ишәыхьзеи уара, аби-ԥеи шәцәажәашьа сгуы иахуом! – иблақуа
шаҟь-шаҟьо, игу нырханы ҿааиҭит ҳахуԥҳа.
– Қыр иаҳзаԥсоу ҳахуԥҳа, губӷан сумҭан абас суҿазаа сахьуацәажәо!
– снацралеит сара. – Ари еиԥш ааҳәышьа уаҩы ибахьоума?
Агу ҽуабҵаршәым иахьынаурҳәы-ааурҳәлакгьы ауа! Шәара шәакуӡамзи,
мшәан, агьааурқуа хақулеит, Ҟазауаҭ хәа ҿызҭуаз! Ҟазауаҭла ишеибашьуа
иҭахаз џьанаҭ агуашә ҟьаҟьаӡа изаатуеит ҳәа ҳазҳәоз, ҳаԥхьа
шәгыланы аибашьрахь ҳназгоз! Ожәы еибашьрада аџьанаҭ шәыԥшааит,
уи Ҭырқутәыла акузаап, уахь шәаала, амшын ҳхылап қәа шәааин шәааҳадгылт.
Ожараанӡа шәабаҟаз, шәарҭ ҳаиҳабацәа? Ашьарҩаш икаҭәаз
аху зшәода? Ҳхацәа ӷьеҩқуа башаӡа иҭахаз рыгунаҳа здызкылода?
Саб, уара уакумзи, ҳшыхуҷқуаз акыкахш иадкыланы ахаҵара ҳалазҵоз,
аԥсадгьыл зхы ақузҵаз жәлары дырхашҭуам, насыԥ имоуп ҳәа
ҳзааӡоз, – саҿын сара ацәажәара, схы аҟажара даара исцәыуадаҩны.
Убри аҽны адагьы, ахаан заԥхьа смиасыцыз ҳахуԥҳа ду уиҟҵ,
сзыхшаз сабҵәҟьа иҟынгьы абас ҿыӷуӷуала сцәажәо сыбжьы уаҩы имаҳацызт.
– Уҽаанкыл, аҷкун, иуцәажәашьоузеи! Сара акгьы сурым, аха
уаԥхьа итәоу ҳгуӷырҭа ду дызгуоумҭозеи? Ҳара ҳаиҭахымзар ари еиԥш
ахьҭаха аранӡагьы дасуа даарымызт. Дад, Шьардын, хара мдырқуак
акы ҳҳәазаргьы, уара уоуп изаҳҳәаз, угуы иалумырсын. Уара уҳәатәы
хаҳамҵар, уаҳа ҳаззыӡырҩрыда? Ҭырқутәылан бзиарак шаҳзыԥшу агура
гаҵәҟьаны уҟазар, ҳара ҳгуакьа уами, дад, сҭаацәагьы саргьы уара
иахьуҳәо хаҟоуп, – даҿын саб, Алоу-иԥа Шьардын дахьтәаз иааигуарахь
днаскьаны; игуы нхеит ҳәа дшәозар акухарын.
Асас, иудырратәы иаха даалахҿыххеит, иҟамчы еиҩырҵәаны инаҩс
ацәардаӷу иқуз аақуихын, дҩагылеит. Аҭаацәа дааҳалаԥшын, усгьы
ҿааиҭит:
– Ожәшьта зыԥшра ҟамҵакуа аҽырхиара шәалага. Саргьы, сымаҭәа-сҩыҭәа, ацхыраара сҭахыуп, сгугуҭашәмыжьын. Уара, Ҳамырза, излазбо,
ухура уиаҟара ибаргум, улаба аакыдхны, уашьцәа-ужәлантә
хынҩажәа ҭӡы инаӡо унарылал, урт қурала зегьы уреиҳабымзаргьы,
раԥхьа удыргылоит, уажәа иазыӡырҩуеит. Иаҟуҵааит аибашьра, баша
ашьакаҭәара. «Тәаха-ԥшыха ҟашәымҵан, амшын ахылара шәҽазшәырхиа,
шәыхуԥҳа, Алоу-иԥа Шьардын шәаԥхьа днагылоит, акы шәацәымшәан!»
– ҳәа зегьы исызраҳәа. Ҟубинаҟа ахыҵразы џьара цәажәарак
ҟалозаргьы, ироуҳәаша удырп!
Абас ҳазқумгуӷӡоз амҩахь ҳхы рханы, хырԥашьа змамыз адҵақуа
наҳаҭаны ҳахуԥҳа игужь днақутәаны дцеит. Ус иҟан Аублаатәыла,
ҳаамсҭцәа рқыҭа аҩнуҵҟа мацара ианныҟуоз агужь иақутәон, иаҳа абӷа
ҭынчуп ҳәа ирыԥхьаӡон.
Аҭаацәа, алԥсаа дызлыргаз реиԥш, ҳхы ҳамагухьха ҳааилахеит.
Дасу иҳақушәацәгьан, ҳахьынатәаз ҳтәан, ахуцра мамиқуара ҳхаԥаны.
Адәахьы иаалашьцеит. Џьуна дҩагылан, ацәашьы налыркит. Сан, абжьааԥны
еиԥш, ахьурӡы кналымҳаит, акутқуа ҭалымкит лҭаҭқум
лхарԥаны акҿыҩра дыкҿатәан. Саб араху еилимыргеит, ажәқуа имхьеит,
аҳәарақуа шҭакыз, ус еибарҟаауа иаанхеит. Инапы игуҵаԥса
иеихулацәаз ахушҭаара дыҽҳәатәоуп, илахь акыҷырақуа иаҳагьы ирацәахазшәа
збоит, ожәы-ожәы ипҟыш-пҟышӡа аԥхӡы цәыкубарқуа иӡамҩа
инахьыжжылоит, икумызцәа хҭарԥа аҿацә нықушьны иааирыцқьалоит.
Ҿымҭ иеиқушьшьы итәоуп зегьы. Ацгу заҵәык, амла иакызар акухап,
икьииуеит, икьииуеит, аха цыхҳәа аҵаҟьараҵәҟьагьы аӡәгьы илшом.
Знызынла, агаҿантәи абзарбзан хыс быжьқуа иоумагаха ҳахьтәоу
аԥацха иааҩнаҳауеит. Уи заҳаз ҳла ҵыхуа кьагуа ааҵра иҵатәаны
аҟыура иаҿуп. Абжьааԥны акузар, саб, ҭиҭ, иаапкааит, иҳаднабалазеи
ҳәа егьарааны даҵаҟьахьазаарын, аха ожәы усс имаӡам.
Ахулбыҽха аҳәарақуа зҵарымҵаз ажәқуа еибарҟаауеит, ҳныжьны
шәцома ҳәа иӷызы-ӷызуашәа саҳауеит. Акутҵара изҭамлакуа, аҵла
иқулаз арбаӷьқуа акыи-кыиҳәа еиқуҿырҭуеит, Аублаатәыла иаладырҵәошәа
макьана уаҩы имаҳац ажәабжь бааԥс – ахҵәара. Адәахьы
иеиҩжәаны иҵаауеит, ахьҭа цәгьоуп. Аҩныҟагьы ахьҭа ҩнаҳаит, аха
аӡәгьы дҩагыланы иҿыцәааз амца еиқуиҵом, ишылаҳәызгьы рызгуаҭом.
Наҟтәирахьтәи акҿыҩра сыкҿатәоуп саргьы снапқуа сгуҵаԥсаны.
Аҭаацәа ргу зырӷуӷуаша ак аацәырызгарц сҭахыуп, аха исҳәаша сҿашәом.
Ашыш-ҭӡывара скыдыԥшылоит, алҩақ иареиқуаҵәаз алыӷура
снаҵаԥшуеит, нас, хабацәа ирықулоу, ахушҭаара иахакнаҳау архнышьна
сназыԥшуеит, сылацәа аахыстзар избац п урҭ зегьы, аха ожәы
сара сзы иҿыцбарахыуп. Урт иаҳагьы игуакьахеит, иԥшӡахеит, иҳалалхеит...
Изылшода абарҭ зегьы рааныжьра? Иҟазҵада уи еиԥш азин,
ҳабацәа рабацәа ахьиз, иахьааӡаз, иахьԥсыз, иахьыҩнарҵәыуаз рыҩнаҭа
деигьызмаха џьоук рзааныжьра?.. Абас иеилаҩынтуан схуцрақуа,
адгьыл ҵыс аан еиԥш, ҳаҩны газҽазуашәа збон.
Ус ашәхымс даахыҵны аҩны дааҩнашылазшәа сыбла даахгылеит
аԥҳәызба ссир Фелдышь. Нас, уа днеиҭаҵны сахьынаԥшлакгьы
иахьабалак лара даацәырҵуа лҿаалхеит. Фелдышь ҳнаҩс ақыҭа
аҟнытәи нхаҩык диԥҳан, лареи сареи ҳаԥсы еилаҵәаны бзиа ҳаибабон,
аха уи макьана аӡәгьы издыруамызт. Лассы-лассы маӡала ҳаиқушәон,
ҳагуҭыхақуа еибаҳҳәахьан, ҳазԥшын ҳанасыԥқуа анеилаҳҵо амш. Уигь
харамызт, ҳаԥхьа иааиуаз ҭагалан иахҳмырԥарц ҳаӡбахьан. Сҭаацәа,
гуҩарақуак зларымаз ала, хуҷы-хуҷла ачара аҽазыҟаҵара иалагахьан.
Фелдышь – "Ожәшьҭа шиԥаҳаԥсыхуоу? – ҳәа дҵаауазшәа саҳауан. –
Иулшарыма сара сааныжьны амшын ахылара?" – дӷьаҵәыӷьаҵәуан
лара. Сара урҭ лызҵаарақуа рҭак аҟаҵара сылшомызт, сгуаҟ’уан.
Исыӡбеит, уаҵәы шаанӡа сыҩҽыжәланы, дахьыҟазаалакгьы дыԥшааны
слацәажәарц.
Сашьа Мата иӡбаху ҳәаны н рзаа-рзаа лыӷызы-ӷызрақуа схуцра
саалырхлоит. Сан илыцдырӷызлоит саҳәшьцәагьы. Саб заҵәык ҟыт ихулшәом,
дхаҳәшәыгухазшәа арымӡ дықуҟацоуп. Аӡын ҵых ықуҳан ацара
иаҿуп, аха ацәара згуалашәода! Ус иҟьаҟьаӡа иҳаршозар акухарын, аха
ахыу-хыуҳәа иаалырҟьаны ҳла шит, џьоук ааигуа ишабаз ҩашьомызт.
Ашә ааимԥааны санындәылҵ, абарҵа иааҵалахьан ҩыџьа арԥарцәа
нҟ-ҟ сашьа иҵагыланы. Аҩны данааҩнаргала, иоура-зоуроу аҟуада
ихьшын. Сани саҳәшьцәеи еибархьыу-сууа иааикушеит. Иҵагылаз иҩызцәа
руаӡәы:
– Шәымшәан, абааԥсы, дызгаша акгьы имыхьит, иуаҭәа
ашшара хууп, ацхыраара ишәҭ, ҳарҭ ҳашьҭахьҟа ҳахнымҳәыр ҟалом! –
иҳәан, аху днаган ацәардаӷу днықуҵаны, аҩыџьагьы рышьҭахьҟа инагьежьит.
– Амца шәҩаҵха, аӡы кнашәҳ, аӡыршы ҳҭаххоит, ишәырлас! –
аҭаацәа ибжьы нарылаиргеит саб. Сара даасыԥхьан, Мата ишьа илабан,
анарма еиԥш дышкуакуаӡа дахьықуз ҳнеихалан, имаҭәақуа ҳаԥсахит,
ихура хаҳтит, саб изнапык усгьы ихуомызт, сара сицхраауан, ахура
ҿаҳаӡәӡәааит, ашьанкылага ахушә нахьишьит. Ҳамырза урҭқуа илан,
нас ахурыбӷьыцқуа нақуҵаны ахура ҿеиҳәеит. Зны ахырҵәы ӡҩаны
идыржәит, нас ацхарпа ҟаҵаны иҿаҳҵеит. Зыԥсы еихулаханы иҟаз ахаҵа
хуҷы-хуҷла иԥсы ааҭалеит, ибла ҭырхаха аҭаацәа дааҳалаԥшит.
Саб иҟуардә днахан, ачымазаҩ иаԥхьа днатәеит.
– Дад, умшәан! – иҳәеит иара, ибжьы хаакуакуараӡа, – ишәарҭоу
акгьы ыҟам! Ууаҭәа абаҩ еибгоуп, анцәа урыцҳаишьеит, уеибганы
аҩныҟа ухынҳәит!
– Сыхнымхәыр акумзи ибзиаз, саб! – ацәажәара шилымшозгьы,
сашьа дгуамҵ-хамҵуа дналагеит: – Ахьымӡыӷ усыргеит, сҩызцәа
ԥшаахқуа ахьҭахоз сҭахар акун саргьы! О, саб, уахь цәгьарамзар бзиарак
ыҟам, ҳаӷацәа ҳҟуаҟуаса ҳақурҵеит, инкыланы иҳамаз ҳахрыӷуӷуарҭа
ԥсыбаҩла ихҟьаны ҳаԥырҵит. Иаанхаз, сара сназлаз, жәиԥшьҩык
аҽцәа ар ҳакушаны џьара ҳкыдырцалеит, ахыи ахушәи анҳамҵәа,
ҳаҽраҳамҭар ԥсыхуа амоуа ҳҭагылеит. Аха уи згуаӷьуадаз! Арҵәаа-сырҵәааҳәа ҳаиԥхыҳәҳәаны, ҳаҽқуа ҳаарысны аӷацәа рыжәпара ҳнажәлеит.
Ҳҽы аԥырцәқуа збылуаз ашәақь мцеи, ақуршаҩы еиԥш ахыртҟуац
иааиуази ҳнарылсын, амшын ахықуахь ҳдәықулеит. Сара, ишыжәбо
еиԥш, суаҭәа ахы ақушәеит, уи иалҟьаз ахы сҽы сыҵнашьааит. О,
сҽы марқаԥа Хакула ҳәа зегь иеицырдыруаз, иаразнак илеизҟуҿит,
сара сахҟьаны асы снылаҳаит, суаҭәа дысны иаасыцрахеит, аха уеизгьы
сҩеиханы саақутәеит, уаҳа саузгылах’уаз. Санынаԥш, иеихьььс-еиԥысуа инеиуаз сҩызцәа нықуххит Ҵәаҳәыркыра ҳәа иахьашьҭоу амшын
газго изҵажьу абаху ҳарак. Ҩаԥхьа арҵәаа-сырҵәааҳәа инеиԥхыҳәҳәан,
рыҽқуа аҟамчы нарыжәҵан, аҳаракыра ахьынтәи, абаху иаҿаапкны
адсылара иаҿыз, иблаҟы-блаҵәоз амшын рыҽнарҭеит. Сыблақуа
абри рымбакуа, суаҭәа иакушәаз схы акумаҷира иҭашәар акумзи!
Сҩызцәа ԥшаахқуа ожәшьҭа иабаҟоу, амшын иахуаҽит, сара сгуы ҩарханы
сыбзиахуха аҽҳәа сыҽҳәаиоуп, сан лқашь ыфауа. О, саб, агумшәа,
ари хьымӡӷыуп, изысҭахыузеи ожәшьҭатәи аԥсҭазаара?!
Абри ашьҭахь ҳарҭ иҳабашьуаз абри иҟалаз рзымбатәбарахан
акуу, уаҳа изеихсуаз уаҩ дрымбаны акуу, ашәақьымца ааныркылт. Сара
саазгаз ҳгула ҷкунцәа ҩыџьа, аԥса абабара иалатәаны, ҳара аҽцәа
иҳацхраауа, ҳаӷацәа иреихсуан, сышкаҳаз ангуарҭа, аимга-еимцара
рхы иархуаны, саашьҭкуцәааны, бахуҩыҵала срыманы, амҩа иқулеит!...
– Уҭынчха, сыҷкун, дад, уҭынчха, уара хьымӡӷ умаӡам, ууал-ԥшьа
наугӡеит. Аибашьраҿы усоуп ишыҟоу, џьоук ҭахоит, џьоук хынҳәуеит
рыҩныҟа. Уҭынчха, дад, ҳамҭак аҟара улацәа узеихьшьыр, аԥсгара
унаҭоит, – Мата ихы шьышьуа, иргубзыӷра, игушәымшә аҳәара даҿын
саб. Ачымазаҩ илацәа нҭааит. Ҳара аҭаацәа, лацәеихьшь ҟамҵакуа
ҳшеилатәац ҳаилатәан.
Ус ша адәы иаақулеит. Дук мырҵыкуа, асы еиқуцә изқужьыз
ашьхара иҩавҵын, амра хаакуакуараӡа, гурҩеи гуаҟрылеи иҭәыз ҳаҩны
абарҵа иааҵаҷҷеит.
Саб иаха еиԥш акумкуа, иаҳа длах-ҿыхын ожәы, аҭаацәа днахаҵаҟьан,
аҳәсақуа акыр дируит. Аишәа хлахартәаны мчылаҵәҟьа акрааҳҿеиҵеит.
Ачымазаҩгьы маҷк деиӷьшәа дааԥшит. Саб иҽеилаҳәа-иҽеилаца
дааин, аҭаацәа дааҳалатәан ус даацәажәеит:
– Уарбанзаалакгьы, дыԥҳәыс-дхаҵа, гукажьра шәмыхьроуп! Ахаан
ҳазкумгуӷ’уаз ҳзыҟалеит. Диашоуп ҳахуԥҳа, ҳхымҵәар ҟалом, ҳаԥсы-ҳанха еибашьрак ахьыҟам дгьылк ҳзыԥшаауазар ҳдәықулап. Уаҳа
шәымԥшын, шәалага аҽырхиара!
– Ишԥа? Ҳашԥахҵәо, саб, закузеи иуҳәо? – ихурагьы агухьаа
мкыкуа атҳарцәҳәа ииарҭа даақутәеит сашьа, иахешжьҭеи ҳара ҳазмырцәоз
агуҭыха уажәада измаҳацыз!
– Уҽырҭынч, дад, Ҭырқутәыла џьанаҭ дгьылуп рҳәоит, Асулҭан
даҳзыбзиахар, џьара дгьыл ҿацәк шԥаҳмоури, ҳанхап-ҳанҵып, амлеи
ахьҭеи ҳҽаҳаргарым. Ҳдәықулап ҳахуԥҳа ишәшьыра ҳаҵагыланы, уи
акыр зылшо уаҩуп, хылаԥшра ҳагижьрым! – абас даҿым саб, иаха
дшызбоз акумкуа, иахьа Алоу-иԥа Шьардын икуал дҭагыланы.
– Иууазеи, саб, уажәымҭа цәгьахама? – ҿааитит Мата, ҩаԥхьа
ииарҭа даақутәаны. – Уара уакумзи аибашьра ҳадызцалоз, нас узҟаҭәада
иахьа? Иугуаларшәа заҟаџьара уеибашьхьаз, иԥхьаӡа заҟаџьара
иҿаҿаӡа иуну ухура шәахсҭақуа!
– Иҟоуҵозеи, Мата, улыҵҟьа-ҩыҵҟьо, ашоура умоуп, ацәажәара
узеицәоуп. Исгуалашәоит, дад, исхашҭрангьы сыҟам урҭқуа зегьы, аха
шьҭарнахыстәи ашьакаҭәара шьаҭарӡгоуп!
– п, мап, жәлары зегьы ус ихуцӡом! – саб снеиҿаԥеит саргьы, –
егьырҭ зегьы ҳшыҟазаалакгьы аублаақуа ҳԥыза Ҳаџьы Кьарантыху,
Алоу-иԥа Шьардын иеиԥш иабџьар шьҭеиҵом, иԥсы ҭанаҵгьы идгьыл
гуакьа нижьырцгьы дыҟам! Саб, аҳаҳаи, акы уамжьааит, иухшазгьы
иахьакум ҳхы умырхан!
Абас акыраамҭа сгу ԥыжәжәо ацәажәара саҿын, сара саалгар
Мата дналаган, ҳҩыџьагьы аҳәашьҩы иеиԥш ҳаб ҳаиҿагыланы, игу иҭеикыз
иаԥырҟуҟуаара ҳаҿын. Иара дтәаны даҳзыӡырҩуан, иҳамеик’уамызт,
аха уеизгьы ҳаргьы дҳақушаҳатхомызт. Нас дҩагылан, илабашьа
аакыдихын, ашә дхыҵаанӡа даагьежьын, аҭаацәа деиҭанаҳалаԥшит.
– Жәлары зегьы ирҳәо ҳаҳап, ҳамацара зегьы хрылгугуа ҳауцах’уа!
– даацәажәеит иара. Нас, сара даасыхуаԥшын, абасгьы нациҵеит:
– Заурҟан, дад, уара умаҵурахьы уца, Ҳаџьы Кьарантыху аизарахь
дноугозар акухап, уалаӡырҩы, анс аку, арс аку, иахьеи уаҵәи ҳаиҳабыра
акы рмыӡбар ԥсыхуа ыҟам усгьы. Сара ақыҭа сналалап, снарацәажәар стахыуп ҳажәланытәқуа. Урҭ ирцәызӡарым, ирасҳәап Алоу-иԥа Шьардын ирзынижьыз ажәа – ахҵәара шырзыԥшу. Ирҳәо саҳап, нас!..
– Ҳаи, саб, ушыбзоу уҽумшьын! Акаамеҭ ҟалоит анырҳәа ахуац
абла ҭнахит ҳәа, зда ҳамам аублаақуа рфырхацәа шьамхахьы ашьаӡа
еимгуҳәауа, ахы ианаҿагылоу аамҭазы, ҳахҵәоит ҳәа улабаркыгууа
ақыҭа ушԥарылалои? – атахҳәа иажәақуа рҿааирхеит сашьа.
– Уеилагама, наҟ уҽырҭынч сымҳәеи! – Мата днаиқуцәҟьеит саб.
– п, уи диашоуп, џьаргьы умцароуп, саб! – сааҵҟьеит саргьы.
– Уара узқуыло ԥсахра мҩоуп, сумшьыкуа усзышьҭуам! – иҳәан,
сашьа ихыза наԥхьаршәны, аӡәгьы ҳааизыбзиамхаӡакуа, инапқуа неиҵыргуаны
дҩагылеит, аха иҽизнымкылакуа «ы-ы-ы, Аллаҳ, Аллаҳ!» –
ҳәа дааҩныҵәаан, иԥсы илышәшәаны, ацәарҭа днылаҳаит. Сани саҳәшьцәеи,
сареи ҳаххымшақу ҳнеихаххит.
Саб уаҳа дҳазхьамԥшыкуа, дындәылҵны дцеит.
Ҳаџьы Кьарантыху хадас дызмаз Аублаатәылатәи аиҳабыра, знызынлагьы
меџьлис ҳәа изышьҭаз, зынӡак жәохуҩык ракуӡан иалахуз.
Урҭ рахьтә ҩ-ҭыԥк, сара санаҿу аамҭазы, Аԥсныҟа аҵкыс аублаауа
рахь зхы кыдыз аԥсуа жәлакуа аҳҷыԥсааи асаӡқуеи иртәын.
Мзымҭа аӡиас аԥсҭа иҭанхоз аҳҷыԥсаа рахьтә уи аҭыԥ изалхын,
урҭ ԥызас ирымаз, аԥсаса рацәаны иззаныз, анхаҩы Баӷ Кьаӷуса,
Бзыԥи Хуасҭеи аӡиасқу рыбжьара инхоз асаӡқуа рахьтә – аамсҭа
Рыд Уахсиҭ.
Аублаатәыла ахаҭаҵәҟьа жәеиза ҿацәк рыла ишан. Ҳахҵәара
жәабаҟа шықуса шагыз ауп ус ашарагьы шыҟалаз, Ҵабыргны, уи еимакхеит,
еиҿакхеит, аҭыӡшәа ӷуӷуа ахылҵит. Џьоукы-џьоукы аҭыԥантәи
аамсҭцәа хазы-хазы аҳрақуа ирымаз рцәыланарҟуыр ҳәа ишәаны
иԥаԥашыкны, ари ҳара иаҳтәым, ҳабацәа рхаангьы иҟамызт, иаҳҭахым
ҳәа иқугылеит, аха иара аԥшьызгаз Ҳаџьы Кьарантыху нас Бараҟаи-иԥа Ӡаԥшь. Аҳмеҭи атәыла ахьчараҿы, жәлар реиларҵәара азыҳәа уаҳа
ԥсыхуа ыҟам ҳәа ианаҿагыла, иамазк’уазгьы акгьы рылымшеит,
дара ртәы иадыргеит.
Тәылаҿацәцыԥхьаӡа аԥызацәа иазалхыз зегьы неиҩымсрыда аиҳабыра
иалахун. Урҭ рахьтә, иаҳҳәап: ҳара ҳахуԥҳа Алоу-иԥа Шьардын,
аиҳабы еиҵбы Бараҟаи-иԥацәа Аҳмеҭи Ноурызи Ӡаԥшьаа, Зоурым-иԥа Ҟасым, Бақьыр-иԥа Џьантемыр, Нарчоу-иԥа Сеидыҟ уҳәа, реиҳараҩык
аамсҭцәан. Аӡәык-ҩыџьак анхацәагьы рылаԥсан. Урҭ уала-ҭахыла
Ҳаџьы Кьарантыху изааигуаз, ма егьырҭ аамсҭцәа нагақуа рабаӡӡеицәеи
рыбзыцәашьцәеи ракун.
Атәылаҿацәқуа рԥызацәа иреиуамкуа даҽа ҩыџьагьы аиҳабыра иалахун.
Аӡәы – амсылман дин ахада Саҳаҭқари, егьи – аиҳабыра
ирыӡбоз рықуҵарақуа шәҟула ишьтызх’уаз адефҭарҩҩы Мыса иакун.
Уи аишәахьча имҵаргыланы, иҵысху ҩыгақуа еихырӷӷа иаԥхьа иқуҵаны,
ак шьҭаҵо, ак шьҭых’уа, аизараҿы иқугыланы ицәажәоз ирҳәақуоз,
иеимарк’уаз-иеиҿарк’уаз, нас аҵыхутәан иеиқушаҳаҭны ирыӡбоз уҳәа,
ҭырқушәала арыӷьарахьтә арымарахь анбанқуа еивҵаԥсо, ихы адырԥсыланы
анҵара даҿын. Иара ихаҭа уи еизарак аҿы дықугыланы дцъажәо
уаҩы имаҳацызт.
Аиҳабыра тәарҭас иалхны ирыман Бырзыкьаа рынхарҭа, Быҭха
ашҭа ҳәа изышьҭаз ахьыҟаз Мыҭҳас ақыҭаҿы. Ԥхнызар – аиҳабыра
еизон, ашҭа еиҵых агуҭа иқугылаз, ажәҩан хыла иҵызԥссоз аџь дуқуа
рымҵаҟны, ӡнызар–ашҭа аган аҿы, зеиԥш ҭаӡам аӡыхь азааигуара
амеџьлис азын мацаразы иҟаҵаз аӷутәы ҩны аҿы.
Убри ахьатә ӷутәы ҩны аҿы ауп иахьымҩаԥысыз аҵыхутәантәи аублаақуа
реизара. Убраҟа ауп иахьыӡбахаз шьҭанкыла ҳақузхыз, амҳаџьырра
ацарагьы.
Март аналагамҭазҵәҟьа акун. Уи амза Аублаатәыла ахьаҳәхьачара
адыруеит, мышкы ала ҩынтә-хынтә аҽеиҭанак’уеит: зны амрахуага хаакуакуараӡа,
зных аԥша ҵәыҵәы, ақуабаа-сабаа аланы, нас ақуа мацара
ахаҽаҳәа икыдҵәаны ацара иналагоит.
Асы еиқуцә ишышьҭаз, ауха ақуоура иаахҭанакын, џьара ҭыҳәҭақуак
рыда, асы инықуӡәӡәаа иагеит.
Ашьыжь икаххаа ажәҩан еилганы ишыҟаз, иаразнак иаашәшьын,
зны ақуа шлеиуаз, асгьы нацнаҵеит. Ақуцқуа хьзырнаауаз аԥша-ӷьы
аҵламаху ҟьантазқуа ианаарыласлак, аԥсабара қьы-ӷызуазшәа уаҳауан.
Уи аҽны, адәныҟа уск иаршаҟьоз ида, амца аҽҳәыҵра уадаҩн.
Шьыжьнаҵы аиҳабыра еиҭатәахран иҟан. Ҳаџьы Кьарантыху сицны
ашьыжь аусҳәарҭа аԥхьа ҳанааҽыжәҵ, аиҳабыра иалахуз рыдагьы
имаҷымкуа ажәлар еизахьан. Абжьааԥны ас ажәлар анеизалоз ари
аштаҿы гурӷьарахон, ашәаҳәара, акуашара, ацәҟьара кыдҵан ахысра,
аҽырхумарра... Урҭ абаҟахыз ожәы, аԥсраҟны аџьабара иалатәазшәа,
зегь рылахь еиқуршьшьы, насҭха-аасҭха, гуԥ-гуԥла рыҽшаны, рыбжьы
ныҵакны иеицәажәо еилагылан.
Аусҳәарҭа абарҵа иҵатәаз аиҳабыра агурқьҳәа иҩагылан, ахада
иааиԥылеит, аԥсшәақуа анааибырҳәа ашьҭахь, Ҳаџьы Кьарантыху
днараԥгыланы, инеибарԥшы-ааибарԥшны, аизарахь иааԥхьаз зегьы
ауада ҭбаа иныҩналеит.
Ҳаџьы Кьарантыху дышиашаз арымӡ ҟьаҟьа дуқуа днарыбжьысны,
аханы змацара игылаз аҟуардә днықутәеит, ишьҭагылан инеиуазгьы
наҟ-ааҟ неиҿаԥшуа, арымӡқуа рҿы рҭыԥ ааныркылеит. Аублаатәылатәи
ауаа ҟуӷакуа, ашьауардын ахшыҩ змаз, ҳныхаԥааҩ Соулаҳ раԥхьа
днаргыланы, аизарахь иааԥхьаз зегьгьы агурқьҳәа, ауада ҭбаа иазк’уаз
аиҳабыра ирыкуӷӷаша иаагылеит.
Саргьы, аиҳабыра хада ишькылкҩы зласакуз ала, анеира сақуиҭын,
иҩналоз сыҽрыларӡны, куакьҭак аҟны саагҿагылт.
Зегь рышьҭахьӡа дааҩналеит адин хада Саҳаҭқьери, асарақь шкуакуа
иханы, ишьапы зықуиргылоз адашьма ҭабгар ҳәа дшәозшоа, ашьшьыҳәа
ишьеи-ишьеи еиқуҵо, аҵәца азна аӡы ихы иқугылазаргьы џьара
икаҭәарымызт, диашаӡа дышнеиуаз, Ҳаџьы Кьарантыху изааигуара
арымӡ аханы днатәеит.
ҟ-ҟ арымӡқуа рҿы ибжьаҿа-бжьаҿаӡа ҭыԥк-ҭыԥк ҭацәын. Урҭ,
аизарахь икылымсыз, Ахҷыԥсынтәи Баӷ Кьаӷусеи, Саӡтәылантәи Рыд
Уахсиҭи рҭыԥқуа ракун.
Уаала иҭәыз ауада акыраамҭа иԥшын иӡыҩҩӡа. Итәазгьы, игылазгьы
рыблақуа аиҳабыра рхада Ҳаџьы Кьарантыху изырхан.
Уи дтәан, инапсыргуҵақуа ишьамхы иқукны, икылкааны иаԥхьа
адашьма дықуԥшуа, акыр ҵхи-мши ҭынч ихы нықуҵан дышмыцәацыз
мҩашьо, иблақуа ҭчааны, илакыҵақуа ҵшәааны, иԥшшәы ихыгга.
Нас дҿыхазшәа ихы дҩахан, итәаз даарылаԥшын, ашырҳәа дҩагылеит,
илахь маҷк иҭахалан ихаз ихылԥарч еиқуаҵәа цыҩ-цыҩ ихагуҭахь
иҩаскьаганы, еицырнааны иҟуныз иӷуакьиа ҟама аариашаны, инапқуа
еиларшәны амҳасҭа инықуиҵан, ихы ҩышьҭыхны, акы иԥхьаӡозшәа
аҭуан днаҵаԥшит. Абжьааԥны дшашьцылаз иажәақуа ахыртҟуац
анаауа еиԥш еицыргыланы идәықумҵакуа, иахылнӡазалшоз иҽырҭынчны
даацәажәеит:
– Аиҳабырагьы, аизара иаднагалаз ажәларгьы, абзиара шәықузааит!
Иацынӡа ҳаибашьра усқуа зеиԥшраз усгьы ижадыруеит, ҿыц
акгьы сзацҵом. Аибашьра еилашуеит, еихсыӷьшьак амаӡам. Аурыс
хәынҭқар ир иахьабалак иааҳакуршаны ажәылара ишаҿыц иаҿуп.
Хашьҭахьҟа ҳнеиҭаҵыргьы абаагуара еиԥш ҳзықугуӷ’уаз ҳашьхакуа
ракун, уахь алагьы ишәарҭахеит. Иаха аҵхыбжьон аԥшыхуҩ иааз
излаҳаиҳәаз ала, ҳаӷацәа рыр хуҭа ӷуӷуак Ашәынтәи ҳашьхақуа иаарыҵагылеит,
ахыҵра ргу иҭаны. Амраҭашәарахьтәи, ишыжәдыруа, аинрал
Геиман аагылашьа имамкуа ажәылара даҿуп.
Жәацы зегь ҳаицҿакны, уи аинрал иахь аинрааларазы идәықуаҳҵаз
сара саб иашьа Бырзықь Арсланбеи, ишыжәбо еиԥш, макьана ихабар
ыҟаӡам, дыршьу, дбаандаҩртәу ҳаздыруам. Шәара шәыблала ижәбоит, Баӷ Қьаӷусеи Рыд Уахсиҭи жәацгьы ҳаизара иалахумызт, иахьагьы
икылымсит. Ари змааноузеи? Аханатә абџьар кны иҳадгылаз асаӡақуеи
ахҷыԥсааи рыҽхьаркит, урҭ цәгьара дук ргуы иҭамзаргьы, алакҩакра
ихҭакны ишамоу ҩашьом! Мраҭашәарахьтәи ҳгулацәа шаԥсыӷаа
ракузар, ишшәаҳаз еиԥш, рабџьар шьҭарҵеит. Рыбжаҩык наҭхуажәаа
реиԥшҵәҟьа, амшын ахылара иаҿуп, иаанхаз лакҩак’уеит, изқуркра
рыздыруам, издыруада, ҳара иаҳзыԥшызаргьы ҟалап! Аԥшыхуцәа
ихынҳәыз изларҳәо ала, далааи, ҵабалааи, ԥсҳәааи, ҩаԥхьа аҳ Ҳамыҭбеи
Чачба дырԥырхагамхозар, иҳарҭахьоу ражәа еижьом, иахьеи-уаҵәи ирхымгакуа ар ҳзаарышьҭып ҳәа ҳгуӷ’уеит.
Ҟуӷареи хаҵареи згым аублаа раԥхьагылаҩцәа, шәыххь згеит,
сара ишәасымҳәаргьы шәара ижәымбо иҟам иахьатәи амш, аублаа
жәлар зԥылахьоу амшқуа ишреиԥшым. Иахьатәи амш иаӡбароуп аибашьреи,
аҭаслымреи, атәреи, ахақуиҭреи, ахҵәареи руакы. Хуҷи-дуи,
хацәеи-ҳәсеи ҳажәлар зегьы, итәаз аиҳабыра иаҳзырӡбарызеи ҳәа абри
аҩны иазыԥшуп! Абри дырны, шәааи нас, шәыххь згеит, ҳхы неилаҳҵап!
Хырԥашьеи зыԥшышьеи уаҳа ишыҟам усгьы изҳәатәузеи?
Ацәажәара данаалга, ибла џьбарақуа рыла итәазгьы, игылазгьы
ааимидеит. Нас ашышьыҳәа днатәеит, иаԥхьан еиԥш, инапсыргуҵақуа
ишьамхы илықурӷуӷуаны, адашьма дықуԥшуа. Зназы иааҭынчрахеит.
Игыларыдашь ожәшьҭа ҳәа агҿыҩра ахьынтәи сгу хыҭ-хыҭуа итәоу
срылаԥшуеит, аха макьана ҽырҵысра рымаӡам, анаҳә-ааҳәраҵәҟьагьы
рылымшошәа ауп ишызбо. "Алоу-иԥа Шьардын Ҭырқутәылаҟа ахҵәара
усгьы иӡбахьеит, ара ианаацәырига, Ҳаџьы Кьарантыху избац иакузар,
урҭ аҩ хацәак еидымсылар ԥсыхуа амам" ҳәа сгу сааҭахуцын,
ҳахуԥҳа дахьтәаз гуаҭаны снеизыԥшит. Уи, ара ирҳәо, ируа акы усс
имаӡамшәа иҽырмашьцаны, ижакьа еиқуаҵәа ахыџьгугунра инацәкьарақуа
алархумаруа, иаԥхьа атӡыварахь џьара иблақуа кыдхалон.
Ахьшәҭҳәа, аидара хьанҭак наиқуҳәаны инкаижьызшәа дҩагылеит
амулацәа рхада Саҳаҭқьери. Инапсыргуҵақуа неиҿаԥсаны, ижакьа
ӷарԥшар инаҵакны:
– О, Аллаҳҭаала, шьарда зымчу, унапы ҳануп, улыԥха-угуԥха ҳагыумыжьын, хара ҳамазаргьы ҳаҭоумҵан, иахьатәи
амш ҳара ҳзы ирманшәал! – аныҳәара даҿын уи аҭуан даҵаԥшуа,
ибжьы ҵыс-ҵысуа. Ашьҭахь, имахуарқуа неихышьны игушԥы инадҵаны,
иаԥхьа еилаӷуаа итәаз аиҳабыра ашьшьыҳәа илаԥш нархигеит: –
Аӡәгьы дзахыԥаран дыҟам, адунеи ҳшаны ҳақузҵаз Аллаҳҭаала
ду ҳалахь ианиҵаз. Уи зегьы ирзеиҳшуп, зегьы ирзыԥҵәоуп!... Ԥеиԥшхус
ҳажәлар ирымазар акухарын аамҭала акузаргьы ари адгьыл аныҵра.
Аллаҳҭаала иаҳзалихыз алахьынҵа мчыла аҿагылара гунаҳауп,
ҳара иаҳуалуп ҳазшаз иҿаԥхьа аҽырраҳаҭра! Сыбла самжьо иҟьаҟьаӡа
санԥшылоит амшын ирганы инагоу, агьааурқуа иаадмырбыз ҳара аублаақуа ҳамҩа ҿыц! Уи нагоуп Аллаҳҭаала изаӡәу, адунеи абжак зымпыҵакыу
Асултан ду имзаҿа иаҵашәҭуа адгьыл ԥшьахь, Ҭырқутәыланҟа.
Иахьшоурам, иахьыхьҭам, ныҳәарада шәии-ԥшьиира ахьырзымдыруа,
ҳақымзар гунаҳа ахьыҟам, иашамзар залымдара ахьуԥымло, аҳра
змоугьы атәитәыхгьы ақьаф ахьырзеиԥшу, еиӷарада ауаа рнапы еибаркны
илеи-ҩеиуа, хьаа-баада, амсылман баҳча шәҭышра иахьыҵоу. Уи
адгьыл хазына, Ҭырқутәыла, шәааи амсылманцәа сара сахь ҳәа, анапы
ыргьежьуа игылан иаҳзыԥшызар, нас аиҳабыра сшәазҵаауеит, иарбан
ҳара ҳнызкыло. хаззыԥшу?
Ҟубина архаҟа шәахыҵ ҳәа аинралцәа иҳадыргало зынӡакгьы ҳхахьы
иааҳамгароуп! Иҭаҳх’уазеи ҳарҭ амсылманцәа агьааурқуа рҭыҩра!
Дарбан џьанаҭ ԥсыршьага баны, џьаҳаным еилашыра алызххьоу?..
Абас ибжьы ҵаӷа ныхҵа-аахҵо, иажәақуа цқьа игулыршәа-гулыршәо
дцәажәозу, аматанеира даҿызу узеилымкаауа, акыраамҭа дгылан
амула. Изаҳауаз рзы иҿцмызт Саҳаҭкьери игуҭакы, уи иахьанӡагьы,
асҵәҟьа ихтны акумзаргьы, акырынтә ажәлар адиԥхьалахьан Ҭырқутәылаҟа
ахҵәара. Аха уаанӡа уи заҳар змуӡоз Алоу-иԥа Шьардын днарылаҵаны
аӡәырҩы ожәы иныҵакны рцәажәашьеи, рҿаԥшылара злаҟаз
алеи, гуахуала ишрыдыркылаз ҩашьомызт. Ҵоуп, иҟан егьмаҷҩымызт
уи иадымгылозгьы.
Дакӡамшәа адыххәа дҩаҵҟьеит Бараҟаи-иԥа Ӡаԥшь Ноурыз,
кьаҿк, еиқуакы, еилацалак, ихаз ахылԥарч куахь ааихкуцәааны агуаԥҳәа
иаԥхьа адашьма илықуижьит, ибла ҭысамсал ашкуакуарақуа
иџьымшь хуамсысқуа аҽыԥ-аҽыԥҳәа амацәыс еиԥш инарыҵацырцырын,
арҵәаа ааҭиргеит.
– Ари ахацәа иреизарам! Ари, зеизароу, ихашәҵозар, аҭакуажәцәеи
аҟудырԥацәеи роуп! Мчыбжьык аахыс ҳабла ҭкуку ҳаидтәалоуп,
ахы иҳаӡбаз ак сашәҳәозар? Ҳажәлар ашьа илагылоуп, арахь ҳарҭ
ҳаидтәаланы, аҟудырԥара ҳаҿуп. Уара, шәааи нас, ҳхацәа маҭәақуа
лаҳшәыхны, ԥҳәыс маҭәала ҳҽеилаҳҳәап, ҳабџьарқуа ҳаҟуныхны атыша
илҭажьны, амҳабсҭақуа шьҭаҳхып, агьааурқуа ртәаны крырҿаҳҵалап,
ҳақугьежьааны рымаҵ ааулап! Ҳарҭ аамсҭцәа, шәыххь згеит, ожәшьҭа
анхацәа раԥхьа ҳазлагыларызеи, ргу ҳахшәазар акухап, ажьыӡаҵәҟьа
ашәара иаҟуҵит. Аҽы зтәыз, аҽы уаара даҳәон ҳәа, ҳара адунеи
ршеижьҭеи ҳхатәы дгьыл ҳамоуп, нас ҳзаҳәарызеи џьоук рыдгьыл!
Ҳарҭ иаҳхароузеи, нас ҳадгьыл ԥшӡазар, ибеиазар? п, дадраа, ҳара
ҳаҩны ҳаҟоуп. Ҟубангьы ҳҭахым, иара убас Ҭырқутәылагьы! п, мап,
дырҩагьых мап, ашәыргундақуа иахьырҭахыу ицааит, аӡәызаҵәык иҟны
ҳнеиаанӡа ҳаибашьуеит!..– ихылԥа аашьҭыхны асаба нақуршәшәаны,
ихамҵакуаны ус инаиваҵаны днатәеит Ноурыз.
– Диашоуп Ноурыз, диашоуп! – иаагеит абыжьқуа.
– Тәыс ҳаҟамызт, ҳагьыҟалом! Ҳазхылҵызгьы хацәан, дарбанзаалак
аӡә иаԥхьа рхы ладмырҟуцызт, нас иарбан ҳара ҳзыцәшәо, ҳаӷуӷуацаӡа
ҳаԥсадгьыл ҳшьапы ықугылоуп! Агурқьҳәа иҳацгылап, ҳара
ҳхацәахар, аҳҷыԥсаа, асаӡқуа, далаа, ҵабалаа, Аԥсны зегьы! – абас
аӷьаца-ӷьацаҳәа даацәажәеит, Ноурыз ииҳәаз дацԥыҳәаны, иӡара
ҭарбаӷьа икны дахьгылаз, Хьрыԥс-иԥа Мураҭгьы. Уи аукы, фархьк,
ихы ҷаԥшьӡа ҿыц исаны иахьыҟаз ижакьа еиқуаҵәа иаҳагьы ихы-иҿы
ианчылазшәа убон.
– Ҳаибашьуеит, ҳаибашьы! Аԥсцәеи абзацәеи иахьа еилҳаргароуп!
– днаҵаҳәҳәеит, дарбан сгуалашәом насҭхашәа итәаз даҽаӡәгьы.
– Дадраа! Шәаагыл, ишәыхьзеи? «Ҳаит, амарџьа!» ҳәа аҵҟьара
ианхуҵәықухгоугьы ҟалоит! – ныбжьеигалеит Ҳаҭхуа-иԥа Сиҭ. Уи ҳара
аҭаацәа иҳазгуакьаз уаҩын, саб иаҳәшьаҵәҟьа диман, дцәажәаҩын,
аиҳабыра даламзаргьы анхацәа рахь аӡәы ҳәа иршьоз хаҵан, Ҳаџьы Кьарантыхугьы
дизыӡырҩуан, ҳаҭыр иқуиҵон.
Сиҭ ибжьы шаараҳаз, зегьы ацәажәарақуа иаарҟуаҵын, инеизыԥшит,
аха иара дгылан уаҳа акгьы мҳәаӡо.
– Сиҭ, уара ахшыҩ ду змоу уаҩуп, иҳауҳәозеи, уажәа ааҳалоуҵар
ҳҭахыуп! – ҿааиҭит Ҳаџьы Кьарантыху.
– Ишәасҳәоузеи, дадраа, сара сыхшыҩ хуҷ иазышьҭых’уам ари
еиԥш жәлары зегьы ирзеиԥшу аус ду. Сара схатәы ауп ишәасҳәо, сыҷкунцәа
ахҩык иахьа аибашьра иалагылоу рыԥсы ҭагушьазар, урҭгьы
налаҵаны, анс аку, арс аку, абарҭ шәеиԥш зда ҳамам анагақуа иӡбаны
ишьҭышәх’уа ҳадгылоит. Далаа Хылԥацәгьа-иԥа дрывасҳакьуан ҳәа,
шәара шәҳәатәы ҳавагыло ҳаҟам! Амала, дад, Кьарантыху, амра агыламҭаз
ашәаԥшь ҵнагоит, ианҭашәоугьы ашәаԥшь ныжьны иҭашәоит.
Сара ожәы избо мраҭашәан шьҭахьтәи ашәаԥшь ауп, иара уигьы
шьаԥшшәалоуп, алаӷырӡ хьшәашәа ахулыкукуоит!..
Иаанагозеишь аҭаҳмада иажәамаана ҳәа ихуцуазар акухарын аизара
иалахуз, ҳамтак иҭынчран, аха нас итәазгьы, игылазгьы аууҳәа
иааилалеит. Ҳахуԥха Алоу-иԥа Шьардын иахь сеиҭанаԥшыхит, уи
дшынатәаз еиԥш деиқупата, изакузаалак ҽырҵысра имамкуа дтәан,
ибӷа аҭӡывара инадҵаны. «Ишәҭахыу шәҳәала, сара стәы усгьы иӡбоуп»
рҳәозшәа акун иблақуа шынаԥшуаз. Еиҳарак сара хуаԥшырҭас
исымаз, баа дуҵас сзықугуӷ’уаз, наџьнатә зыгура згоз Ҳаџьы Кьарантыху
иакун. Уи ожәы иаҳа длах-ҿыхызшәа збеит. Инапы анҩышьҭих,
ауада иҩныҩуаз аӷьал-пал бжьы хуҷы-хуҷыла иааиқутәеит.
Убасҟан дҩагылеит Бараҟаи-иԥа Ӡаԥшь Аҳмеҭ, иаԥхьан игу анеилахх
зхылԥарч зыхԥааны икажьыз Ноурыз иашьа еиҵбы. Шьхынгылак,
еинаалак, иӡара мыркытылла ихыуҵәарын. Ичоуҳа кумжәы цьҩцыҩуа,
икаба шкуакуа аҵԥшуан, бџьарс акумкуа ус асифаҭаз иныҟуигозшәа
иразныԥсараха ҟама хуҷык иҟунубаауан. Икумжәы иаԥшшәалаз ихылԥарчгьы,
наҟ-ааҟ ажәҩақуа ылганы, ожәымзар-ожәы иааихшәартә
еиԥш ихы ашьҭахьҟа инаскьаганы ихан, ибарфын жакьа иаазыркьаҿны
иҵырффан.
Ҳаџьы Кьарантыху уи ауаҩ дбаны адунеи дықугыломызт,
аха ԥсыхуа ахьынӡамаз иҵәах’уан, диҟуиҟьарц иҭахымызт. Ихтны иааимацәгьахар,
Бараҟаи-иԥа Аҳмеҭ аурысқуа рахь дицәыиасыр ҳәа дшәон.
Ожәы Бараҟаи-иԥа Аҳмеҭ дшыҩагылазҵәҟьа иаразнак ацәажәара
даламгеит; ихьтәы сааҭ ааҭиган, днахуаԥшын, аҷақҳәа ахҩа наиркын,
наҟ инаиҵәахит, иҳазырҭрақуеи икумжәы аԥшьқуеи днарыхуаԥш-аарыхуаԥшын, иааирҽеит, нас ипатреҭ ҭих’уазшәа, иарӷьа напы игушԥаҿы
икумжә арҟьара инавҵаҵаны, диашахуҵәаӡа даагылан, ибжьы
мырдуцәакуа ҿааҭит:
– Иагарааны ҳҳәахьазаргьы, абыржәы еиԥш аублаа жәлар амахуҩа
иқумгылац! Лассы ҳазлаҟоу ҳзымԥсахыр, ҳзықугылоу ҳаҵаԥҵәоит,
ҳшыжәлару зегьы хланҵы ҳцараны ҳаҟоуп! Изхарада? Раԥхьа иргыланы
– ҳара. Шәааи, иаахтны ҳаицәажәап, ҳазҩа ааӡарым; аурыс ҳәынҭқар
ир рабашьра ҳаламгаран халагеит, хара ҳнаҩс егьырҭ ашьхаруаагьы.
Шәгу иалымсын, шәыххь згеит, ҳабацәагьы ҳаргьы, анаԥш-ааԥшрақуа
ахьҳагыз иахҟьаны, ҳахгьы ҳазгуамҭеит, иҳабашьуазгьы имч
ҳзымдырит!
– Уанбаҿыхеи, Бараҟаи-иԥа! – изымчҳакуа дныҩныҵәааит Ҳаџьы
Кьарантыху ахышәҭҳәа дҩаҵҟьан. – Уара уакумзи, мшәан, Ҳаџьы
Бырзықь бзиаху ҳаԥхьа дангылаз аахысгьы ҳажәлар аибашьра иадызцалоз,
ӷбала аџьаԥханы ӡхыгоз? Нас, иахьа уима, уабаҟаз?
– Ожәы имбеит Бараҟаи-иԥа ажьа еиԥш ишьҭа арӡра! – ныбжьеигалеит
Саҳатқьери дахьтәаз, дшаҵәы-шаҵәуа.
Ауада ҭынчхаанӡа ус дгылан ацәажәаҩ иҽеидыԥсала аӡәгьы
диламцәажәаӡо, нас зхы ларҟуны итәаз аизара ахантәаҩы днаихуаԥшын:
– Иухәо иашоуп, Ҳаџьы Кьарантыху, уххь згеит, абарҭ зегь
шәеиԥш саргьы исымоуп агха. Усҟан сыԥсадгьыл ахақуиҭра сыхьчоз
џьысшьон, хаҭалагьы, ижәдыруеит, заҟантә аҳәаҭыхла ҳаӷа сиԥылахьаз.
Аха урҭ зегь ҳара хзы шьаҭарӡгахеит. Ижәдыруазааит, раԥхьатәи
ҳшәақь аурысқуа рахь ианааҭҟьа инаркны, ҳара иҟаҳҵеит риашашьа
змамыз агха. Баша хҽықуаҳхит, ҳҽыххарҵәеит! Абааш хаҳә еилаҭәахра
хагула ҳасит, ҳхы акутаӷьқуа реиԥш инадԥаҳҽылеит, – уаҳа
акгьы! Губӷанс ираҳҭоузеи аурыс аеинралцәа? – Ахмеҭ иажәақуа
наигӡон. – Аублаа аиҳабыра иалахуз џьоукы зны ҳарнаалеит, ачынқуагьы харҭеит, нас изааӡарызеи, Асулҭан ҳиқугуӷны ҳаахәит, абџьар
шьҭыхны хнарҿагылеит. Усҟангьы иахзымдырт, иахьагьы иеилкааны
иҳамам, адунеи аҳәынҭқарракуа зегьы, ҳара даара хзықугуӷ’уа аҭырқу
Сулҭангьы дналаҵаны, аурыс ҳәынҭқар ишиххуцуа, ихтны ирымҳәозаргьы
ишицәшәо! Раԥхьаӡа ршьапы ҳадгьыл ианнықудыргыла аҽны инаркны,
аинралцәа ҳарнаалар, ҳаҽраҳҭар акун!
– Уара ухы ԥҽыҵәҟьаны укылсит иахьатәи аизарахь, сашьа, аха
издԥуҽлаз ауп исзымдыруа! – дыҩнаҟааны, дааҵҟьахит Бараҟаи-иԥа
аиҳабы. – Уҿы излаҭыҵӡазеи, агьааурқуа ҳарнаалоит ҳәа? Ара итәоу
џьоукы акы иақуркыргьы, уареи сареи анкы илыхшаз, аинралцәа
рнаалашьас иҳамоузеи, суазҵаауеит, Аҳмеҭ? Еиӷырҟаны иказыжьда
ҩыџьа ҳашьцәа бзиахуқуа? Нас урҭ ршьа зураны иҟада, уареи сареи,
дара зшьыз агьааурқуа ҳарнаалар? Мап, мап, саб иԥсаныс анысҳәа,
ихаҵа, аинышәаразы даҽа ажәак ануҳәа, ҩыџьа аишьцәа ахьеидыԥсылаз
рҳәо, схы шудысшьыло! Уанӡа сноумган, наҟ уҳалҵ, наҟ!
Абас аҟама аҭыхра аҟынӡа днеит афра гужәлацәгьа Ноурыз, ҩыџьа
ахацәа неин, деимырхха дааныркылеит.
– Ашьра зқуугьы џьара ажәак ирҭахьеит! Иҟалазеи,  сажәа
анагӡаха сышәҭа!
– Иуҳәаша уҳәахьеит, ожәшьҭа уаҳа иацуҵарызеи?
– Ишәыхьзеи уара, ҳааизыӡырҩып нас, шәҽааиқушәк!
– Ишыжәдыруа, ақырҭқуа ҳара ҳаҵкыс хыԥхьаӡарала ирацәоуп,
аха рабџьар шьҭыхны, аурыс ҳәынҭқар иҿамгылеит, – дналагеит ҩаԥхьа
Баракаи-иԥ Аҳмеҭ, аҭынчра иааҟалаз ихы иархуаны. – Қырҭтәыла
зегьы ҳаҟуҵып, иаагап Егры уахьныруа инхо агырқуа. Аханатә иеинаалеит
аурысқуеи дареи. Хаҭала ахьымԥшра рцәыӡзаргьы, ауааԥсыра
еиқудырхеит, асӡа ицарым, мышкы зны мыш лашарак рзааԥшыр ҟалоит!
Ҳара аибашьреи, аҽықухреи ҳаҿнаҵы, дара аҳәынҭқар иуӷу
хьанҭа ишаҵазгьы, уи изакуан рхы иадырхуеит, алахтрахь рхы дырхеит,
уарла-шәарла акузаргьы, урҭ рыхшара аурыс ҵарақуа ирҭоуп!
– Уаангыл, Бараҟаи-иԥа Аҳмеҭ, уаангыл! –дҩаҵҟьеит адин хада
Саҳаҭқьери, – зегь еилоугаргьы, оо, Аллаҳҭаала дшаҳаҭуп, удин еилоугоит
ҳәа сыҟамызт, абааԥсы! Ҳаздукылада ҳара? Ақырҭқуеи аурысқуеи
қьырсианцәан, урҭ еилибакааит, ҳара ҳаԥсылманцәоуп, агьааурқуа
ҳраӷоуп!
– Ҳақлаҵәҟьа ҳцәажәозар, уххь згеит, Саҳаҭқьери, ҳаргьы зқьы
шықуса рышьҭахь зны иҳадаҳкылт ақьырсианра. Ҳаԥсылманцәоуп ҳәа
ҳхы шыҳаԥхьаӡогьы уи адин ҳалаҽны ҳаҟоуп иахьа ожәраанӡагьы!
Дарбан блаау нас хьачхуамеи мшаԥи ныҳәас измам? Уахьалагьы,
Саҳаҭқьери, уххь згеит, ишуҳәо аурысқуеи ҳареи ҟ ҳабжьалартә
иҟамызт!
Ҩаԥхьа ихылԥарч қуахь ихкуцәааны, адашьма илықужьны, дҩаҵҟьеит
Ноурыз, иҟамагьы цырцыруа иҩҭиԥааит.
– Ҳԥыза, уххь згеит, саб иԥсаныс анысҳәа ихаҵа, абри ауаҩ,
наҟ данҳалшәымга, араху еиԥш иӷра ҭырбганы дышкасыжьуа! Иахьарнахыс
уара Бараҟаи уиԥам,  усашьам! Иаҳзымдырӡакуа
аинралцәа урнаҭхьазаап! Уҳалҵ, уҳалҵ! Аԥсахҩы, здин еилазгаз амаҳагьа!
– деимырхха, инкылара иаҿын Ноурыз.
Ҳаџьы Кьарантыху дҩагылан, дхаҵәи-хаҵәиуа анеи-ҩеира дналагеит.
Нас ишшәырӡа игылаз Бараҟаи-иԥа Аҳмеҭ днаидгылан:
– Уаҳа иуҳәарц иуҭахыузеи? Издыруада аурыс еинралцәа узлахырхыз
цәыругарц угу иҭазар? Англызтәыла уаныҟаз, уатәи аиҳабыра
хьы-раӡныла иҩычаз афрангь аҳәа урҭеит, уи адагьы урҭ узлахырхрыз
мачхузма! Арахь урҭ абџьар цхыраара ҳарҭоит ҳәа, ашьаарҵәыра илагылаз
ужәлар гуакьа жьаны, аҳәынтқар ир иргудуҵон. Иахьа агуаҟрацәгьа
ҳанҭагыла, зегьы ухы рылуршәшәарц уаҿуп, аха угьангьашра
ҟьаҟьаӡа ихтит! Еи, геди, зауалеи, Аҳмеҭ уҿҳәара ааины убӷа икыдгылеит
ҳәа сыҟоуп, уҿҳәара!
– Зегь ҳаҿҳәара ааины иҟоуп, уххь згеит, Ҳаџьы Кьарантыху, уара
ухаҭагьы раԥхьа унаргыланы! – иҽырҭынчны дналагеит Бараҟаи-иԥа
Аҳмеҭ. – Англыз еиҳабыра рҿаҳәатәы нармыгӡазар сара губӷанс исымоузеи?
Амала, иаҳхаҳарштрым, контрабандала акузаргьы англыз бџьар
маҷымкуа ишҳауз. Урҭ, усҟангьы ожәгьы, ҳара уаԥсҵәык азна иҟоу
ҳзы аурыс ҳәынҭқар ддыргуаауам. Дара рзы ҳара ҳазусҭцәада? Афра
аҽырхықумҵақуа, ауаа шьҭахакуа ҳәа ҳрыԥхьаӡоит. Исгуалашәоит,
Лондон ҳаныҟаз, ҳара ҳзышьҭаз ҳус аҵкыс, лалабатәыс ирыман
ҳаилаҳәашьеи ҳабџьар маҭәеи!
Зынӡак аҽрыцҳатәрагьы хуарҭам. Арҭ аинралцәа бџьарла ирымпыҵархалаз
атәыла ҿацәқуа рҿы шьаҭанкыла ажәлар ндырҵәеит ҳәа уаҩы
имаҳац. Даӷьсҭан иҟалаз шәаҳахьеит усгьы. Шамильҵәҟьагьы дрымшьит,
дытҟуаны дахыргазаргьы, Урыстәыла дынхоит, млакыи хьҭакыи
дак’уа дыҟам. Иеибашьуаз даӷьсҭанаа ракузар, аӡәгьы инимырҵәеит,
инхоит, инҵуеит рыҩнқуа рҿы. Уанӡа ҳамцаргьы, абар ҳгулацәа шаԥсыӷаа
шәрыхуаԥш, изгуаԥханы амшын ихылаз рыда, забџьар шьҭазҵаз
аӡәгьы дрыламкьысит. Урҭ аинралцәа рыгуҭа ижьышуа, ишьашуа
рыдагьы иаша иадгылоу, ҳара ҳаилызкаауа аӡә дрыламкуа иҟалашам.
Уимоу, ирҳәоит, урҭ иреиуоу баронк ашьхарыуаа рыбызшәақуа иҵоит,
анбанқуа рзыҟаҵаны аҭыжьра даҿуп ҳәа.
Урҭ зегь ирзаауазеи, иахьатәи ауп сара сыззааиуа. Ҩ-мҩак роуп
иҳамоу ҳара; ма ҳшеибашьуа хаҵаҵас ҳанҵәааит зегьы! Ма ҳара
иаҳиааиз аӷа ишиҭахыу дҳазныҟуааит! Заҳәа ҭыхны иаҳҿагылаз ҳаӷа
иаҳа игура згоит, маӡала абџьар ҳаазырхуоз иаҵкыс! Ҭырқутәыла ожә
исымбеит сара, уа бзиарак ҳзыԥшу џьышәымшьааит! Ҳаҳәшьцәа
реиԥш ауадалыкь ҳҭаларым, ҳашхацәоу ҳаанхааит!
Зыԥсадгьыл нзыжьыз, бзиарак иԥеиԥшым, ижәдыруазааит, абри
адгьыл ҳшьапы аннықуааго аҽны инаркны, аублаа жәлар наунагӡа
ишыӡыз!
Суасиаҭ сҳәеит сара, ожәшьҭа, ишәҭахыу сзыжәуы!
Бараҟаи-иԥа Аҳмеҭ итәарҭаҿы дымтәакуа, аиҳабыра даарылҵын,
арахь ажәлар иеиқуӡырҩуаз даарылагылт. Аҵыхутәантәи уи иажәақуа
убриаҟара ирмчны, насгьы гуҭыӷьӷьаала иҳәан, дызусҭазаалакгьы
аӡәы акгьы изацымҳәеит, иеиқушьшьы иааҟалеит ҳахьыҩнагылаз.
Ус адәныҟа апыҟҟаҳәа ҽцәак шааиз, насгьы иаарласны ишааҽыжәҵыз
мҩашьо шьҭыбжьқуак аагеит. Итәазгьы игылазгьы ргу хыҭ-хыҭуа,
зегьы аҩналарҭа иназыԥшит. Убри инақуршәан ашә даалагылеит,
жәацы аахыс зегь рыбла ҭырхаха иззыԥшыз, аинышәаразы ажәылара
иаҿыз аинрал Геиман иахь ишьҭыз, Бырзықь Арсланбеи. Ашә данаалагыла,
ақуабаа-сабаа зхьыкукуоз иуапа хулда, аҵӷақуа ааԥыртланы,
дымнаҳәыкуа, ижәҩақуа иаархыхны, ишьҭахь игылаз ишькылкҩы инеииҭеит.
Агурқьҳәа иҩеихаҵгылаз аиҳабыра рыгуҭа данааи, шәтәақуаҳәаҵәҟьагьы
изымҳәо ихы икуаҽны, иаб дышьны ихуда дыхшьызшәа, даагылеит.
Зегь ршьапы иқугылан, ацәгьара хьанҭа ирықуҳараны иҟаз
ршьапы ишықугылаз ирықуҳар, иаҳа иныркыларызшәа.
– Иаҳзааугазеи, саб иашьа? – иуцәымыӷхартә иҟаз аҭынчра ааилеигеит
Ҳаџьы Қьарантыху, ганха дыԥшуа.
– Цәгьарамзар, бзиара ыҟагушьам! – аарлаҳәа дацәажәеит
Бырзықь Арсланбеи. – Ҳаннеиҵәҟьа иаразнак ҳидимкылт аинрал
Геиман, ҳаԥшын, абаандцәа реиԥш асолдаҭ ҳарҷаԥшьон, ашьҭахь,
дааҳаԥхьеит, аха изакузаалак ҳгу иҭаз ацәыргаха ҳалаимкӡеит, иаахыжәжәа-хыжәжәаны иҳаиҳәеит: «Ожәшьҭа еинаалашьа ҳамам, ихҵәаны
Ҟубина архаҟа илбаарц зҭахыу, шәҽеиҵаҳәаны ҳара ҳахь шәҿаашәха,
амҩа шәаҳҭоит. Ус акумкуа, Ҭырқутәылаҟа ацара алышәх’уазар,
хыџьара шәыҽшаны агаҿахь акылсра шәалага, уа ишәзыԥшуп аӷбақуа!..
Араҟа ожәшьҭа аанхашьа шәымам!..» Уаҳа дхьаԥшынгьы дҳахуамԥшит.
Ҳандәықулоз агаҿа иаркны ашьханӡа ажәылара еиҭеирҿыцит,
даазыдгыло акы деигӡом, ирхуашоит, ибылуеит. Ожә дшаауа
даауазар, ҩымш ирхымгакуа Мыҭҳас дҟалоит...
Идыды-мацәысны иҩнасызшәа зегь аршанхеит ари ажәабжь бааԥс.
Иҟалаз ахькылсуаз зегьыҵәҟьа сзеилымкаазаргьы, омак шаҳԥеиԥшыз
сцәа иалашәеит сахьгылаз. Абааду еиԥш макьана сзықугуӷ’уаз
Ҳаџьы Кьарантыху, ианаџьалбеит, ииҳәарызеишь, иҟаиҵарызеишь ҳәа
сыбла ҭырхаха снеизыԥшит. Уи дахьгылаз ҵаҟантәи ак наихан, адгьыл
дыҵанагалозшәа, ашьшьыҳәа днеизҟуҿны днатәеит, ихы ҩнапыкла икны.
Ԥыҭҩыкгьы ус ртәарҭақуа ааныркылт, даҽа џьоукыхгьы рыжәҩақуа
аҭӡывара инадҵа-аадҵаны ус иаашанхалеит. Иагараан иубахьеит,
аԥшацәгьа иарааз абнара, уаанӡа ишшәыр-шшәырӡа игылаз аҵлақуа,
еихышь-еиԥышь еилажьны. Убасшәа акун, ожәы, ахаан шәара ззымдыруаз
ҳәа иԥхьаӡаз аублаа хацәа реилатәашьа шыҟаз.
Ус адәныҟатәи иааҩхит ҽышьҭыбжьқуак. Дук мырҵыкуа, иԥсы ихуламӡо
ашә даалагылеит агаҿа зҷаԥшьоз руаӡәы. Аӡыԥсы ахьыкукуо
ихҭарԥа еиқуаҵәа ихыхны икын, уи иадкылан иҟамчы еиҩырҿаны.
– Ҳаџьы Кьарантыху, уххь згеит, ҳагаҿа ихгылоу аҭырқу ӷбақуа
ркаԥдан ажәа узааицҳаит! – ҿааиҭит ишә дшаахыҵыз еиԥш ибжьы
гуаҩаӡа.
– Иҳәа, нас иҳәа! Узгылоузеи убыбӡа! – днаиҵаҟьеит аиҳабыра
рхада. Акы иқушәазшәа дҩаҵҟьан, дзықутәаз аҟуардә ирццакӡан авагьежьра
дналагеит.
– Ефенди Шәлиман иааицҳауеит: «Хымш раахыс худа-ԥсада, ҳҿи
ҳнапи еиқуԥса амшын ҳахгылоуп. Иахьатәи амш иалыршаны, ҳашәҭахыу-ҳашәҭахыму цқьа агура аагаратәы ианҳашәымҳәа, ҳара иаҳзыԥшу
англыз контрабанда ӷбақуагьы ҳаманы агаҿа ҳадҵуеит!»
– Удәылцқьа, наҟ! – иблақуа шаҟь-шаҟьо, ақугьыжьра дшаҿыз
дныҩныҵәааит Ҳаџьы Кьарантыху. Агаҿа ҷаԥшьаҩ дзыхдырҟьаз изымдырӡо,
дшәаԥырҳаԥуа, агага еиԥш ашә днылабеит.
– Аиҳабыра иалахуу ҳааизыншәыжь, шәыххь згеит, егьырҭ
шәдәылҵ. Уара Бараҟаи-иԥа Аҳмеҭгьы уаҳа ус умам ҟ! –
иҳәеит Ҳаџьы Кьарантыху иаҳа иҽыртынчны. Агугуаҳәа еиҳаб-еиҵбыла
ҳаишьҭагыланы адәахьы ҳандәылҵит. Ҳашьҭахьҟа дҳашьҭалан дааиуан
Бараҟаи-иԥа Аҳмеҭгьы.
Амш шьыбжьышьҭахьра инахысхьан, ақуа хкуахьан, аԥсҭҳәақуа
неилыҩры-ааилыҩрын, амра аакылԥхеит, аха хаара аҵамызт, аԥшаҵәыҵәы
шасыц иасуан. Быҭха ашҭа ықурҭәаа ажәлар еилагылан, уахьынаԥшлакгьы
ҽыла-шьапыла уҳәа амҩахуасҭақуа ирныланы аизарахь
иццак’уаз улаԥш рықушәон. Иеидҵәаҵәала игылаз сабгьы дрылан.
Сыжәҩа нҭарс иаанкыланы, нҟ снарылиган:
– Ирыӡбазеи, аиҳабыра? Ҳцауоу, хаанхауоу? – даасазҵааит иаарццакны.
– Уи макьана еимакыуп!
– Дара иеимарк’уа зхуарҭагушьоузеи, арахь аамҭа иаӡбахьеит, –
даацәажәеит саб,–ҳахуԥҳа диашоуп, амшын ахылара ада, ожәшьҭа
уаҳа царҭа ҳамам, дад! Ус ҳалахь ианызар акухарын, угуы коумыжьын,
анцәа ииулак зегь бзиоуп. Ԥытрак уааԥшы, аиҳабыра ангылалак, ирӡбуа
усгьы иуаҳап. Сара сыццак’уеит, аҳкуажә дсыԥхьоит, урҭ ацаразы аҽырх’иара иалагахьеит, џьара цхыраарак азы сылҭахызар акухап.
Амала, сзыцәшәо убома, хашьцәа ԥыҭҩык амҳаџьырра рхахьы ирзаагом,
рыҽдыруадаҩыр ҳәа сшәоит, аха жәлары зегь дәықулозар, урҭгьы
рхы иазхуцып; иамуӡар, ҳахуԥҳа драцәажәап!
Абри ашьҭахь саб ажәлар дҩарылҵын, амҩахуасҭа днанылеит.
Алоу-иԥа Шьардын иаҳҭныҟа. Сгачамкны саанхеит сара. Саб заҟа изымариан
далацәажәазеи аизара иазымыӡбаз аус, ҳажәлантә рымада
имамкуангьы иара ихала хьаҳәрада ишԥеиӡбеи амшын ахылара? Насгьы
аҳкуажә, аҳкуажә лакун, аха жәлары зегьы ззыԥшыз аизара
ныжьны, дышԥацеи уахь?
Абас саб ихымҩаԥгашьа иахысҳәаара сзымдыруа, ашыш-гуара
сшадгылаз, рацәак мырҵыкуа, аиҳабыра еицырхашьшьы, Ҳаџьы Кьарантыху
драԥгыланы, ауада иаадәылҵын, абарҵа иааҵагылеит. Уи
гуазҭаз ажәларгьы уахь инеизыҵәеит.
– Ажәлар шәхаҵкы! – ҿааиҭит аублаақуа ҳԥыза, ишсаҳац еиԥш
ибжьы ҵәыҵәӡа ианаасаҳа, ҳаи рыцҳа ҳәа сгу ааӷуӷуахеит.– Уахатәи
аҵх агу анеиҩнашо, инаркны, ладагьы-ҩадагьы аибашьра аҵыхуа
ԥҵәоит. Ҳаӷа ҳара ҳаҵкыс даиааизаргьы, ҳадгьыл мацара имазааит,
ҳара деигьызмаха ҳаҽиаҳҭарым! Аҭырқу Сулҭан, ҳазҭашәаз аҟым-ҟыра
гуаҭаны, ишьам дгьыл аҿы анхарҭа замана ҳзалихит, аӷбақуагьы ҳзааишьҭит,
амшын ҳхылоит... Абас еимгеимцарак аабаанӡа, аамҭала ҳадгьыл
нҳажьуеит... Амала, ақуџьма зласыз ауаса реиԥш акумкуа, зегь
ҿык ҳаицҭацәажәаны, ҳшызынтәыкыу амсылман дгьыл ԥшьахь ҳхы
ҳархоит! Аамсҭцәа ирхьыԥшу анхацәеи дареи, усгьы инибажьрым!
Уаҵәы ашьыбжьон ҳшыжәлару зегьы ҳаизаны, злыԥха ҳаура Быҭҳа
ҳамҵаныҳәоит, ҳалҭагылангьы ҭоуба аауеит, дшәизааит наунагӡа
жәлары зегьы ирыцрыҵны даҽаџьара зхы зырхаз!..
Алабҟьацәа шәааццакны шәҽи-шәкуадыри неиқушәҵа, хыла-ҵыхуала
еимыжәда Аублаатәыла, жәлары зегьы ирылашәҳәа мҳаџьырра
ҳашдәықуло! Хазы иалхны аҳәҳәацәа дәықушәҵа Далҟа, Ҵабалҟа,
Ԥсҳәыҟа, Аҳҷыԥсыҟа, Саӡныҟа, урҭи ҳареи иахьа ожәраанӡа ҳацәгьеи
ҳабзиеи еилан, ҳнибажьрым, ҳаицдәықулап ҳахьцо!.. Быҭҳа ҳанаҵаны-ҳәалак ашьҭахь, ԥшыха ҟамҵакуа, аӷбақуа рҭалара ҳалагоит. Идәықулаша,
дахьдәықулаша зықьрыхцәа шәҩырыхцәа ирарҳәап, шәҩырыхцәа
жәаҩырыхцәа ирарҳәап!..
Аԥсра иаҳа сазыԥшын акумзар, абас хаҳәырҵәиа Ҳаџьы Кьарантыху
иқугьежьра сақугуӷ’уамызт. Дабаҟоу, мшәан, абираҟ еиԥш
аублаа жәлар ҳаԥхьагыла, акыр шықуса хьыӡла-ԥшала аибашьра ҳадзыԥхьалоз,
ахаҵа-ихаҵа, аӷа иаԥхьа ианакузаалак зшьамхы азмырсыцыз?
Уи сара сзы адау сахьа иман, ддауаԥшьын, ожәы
ацәажәара иаҿу иаабац уаҩасак иоуп, аӷа иахь изқуа рханы абналара ауп дызлацәажәогьы!.. Дабаҟоу ахьшь еиԥш иаҳхагьежьуаз, ианшәарҭахалак
зыхьӡ ҳәаны ҿаҳҭуаз хԥыза хьӡырҳәага?
Абас аԥшатлаку иацҟьаз аԥсҭҳәа ԥжәахақуа реиԥш схуцрақуа
цҟьа-шәҟьа реидкылара сылымшо, сахьыҟоугьы цқьа исзымдыруа
сышгылаз, аӡә днасыгуҭасны днасаҩсит, ҟыт рыхулымшәо иҳашҳатәараха
игылаз ауаа рыжәпара амшын еиԥш еимгуҳәо, абарҵахь аиҳабыра
ахьгылаз ахь ихы рханы днеиуан уи...
Санихуаԥш, ожәы дызбазма, дыздырит: уи аублаақуа аурыс Афанас
ҳәа изышьҭаз иакун. Ҵабыргыҵәҟьан уи доурысын, зны иабџьар
кны ҳара иҳаибашьуаз солдаҭын, аха ихатә гуаԥхарала ҳара ҳахь диасит,
аублаа ҭыԥҳа дааигеит, ҳбызшәа иҵеит, ҳқьабзқуа шьҭихит.
Шықуса ҩажәа раахыс дҳаланхон, ажәлар рыҟны ҳаҭыр иқун, ауаҩ иаша,
агуҭбаа ҳәа дрыԥхьаӡон.
Ажәлар даарылсын, Ҳаџьы Кьарантыху иаԥхьа данаагыла, иуасцәа
хылԥа ааихихын, ларҟу днаиеихырхуеит.
– Иҟалозар, суҳәоит ажәазаҵәык азин суҭарц! – ҿааиҭит иара.
Ҳаџьы Кьарантыху ҿимҭит.
Нас ажәытә солдаҭ уаҳа дымԥшыкуа, ажәлар рахь дхьаҳәны даагылан,
ибжьы ааиҵихит, ахьхьаҳәа аублаа быәшәала. Ожәы дызбо
џьысшьоит, аукы, аԥшькы, ирҳәы-рҳәыз ибарфын жакьа, ашлара
аахыҩлахьан.
– Динлагьы шьалагьы, шәара ишәабашьуа аурысқуа ирылҵыз
соуп сара... Убри аҟнытә, сара ишәасҳәо агура шәымгаргьы ҟалоит. Аха
ижәдыруазааит, хаҵара згым аублаа жәлар, уи аинрал Геиман,
даазыдгыло зегь былуа, даазықушәо зегьы дырмеигӡауа иаауа, абра
дшаакылслак, сара соуп, зегь раԥхьаӡа, абарҭ ажәытә ҵлақуа руак
аҿы икуалкуало акнаҳара зықуиршәо. Избан акузар, сара исылымшеит,
шәара акгьы зхараӡам шәеихсра, шәнырҵәара!.. Избан акузар, шәара
шәеиԥшҵәҟьа аурыс ҳәынҭқар шьаарҵәыра саргьы дсаӷоуп, ир сырцәыбналеит,
иаӷацәа срыуахеит. Шәаҳәшьа сыҩны дыҩнагылоуп, шәжьы
иалҵызгьы ҩыџьа-хҩы ахацәарԥар ҳаҩны иҟоуп. Дгьыли-жәҩани, ныхеи-нцәеи сыманы сшәыҳәоит, ццакырак шәылашәымҵарц! Наҟ ишәҟублаазааит
ахҵәара! Излажәгуаӷьуазеи, уара абааԥсы, абри еиԥш атәыла
ссир, зеиԥш уаҳа адунеи аҿы иҟаӡам ашьам дгьыл аныжьра?
Жәытә-натә аахысгьы шәабацәа рабацәа гушԥыла ишәзеиқудырхаз,
шәыззырааӡаз, урҭ рыбаҩқуа згуҵаҳәҳәаны измоу, иахьа ожәраанӡагьы
аҽырӡыса ашьарҩаш зызкашәҭәахьоу шәыԥсадгьыл еиқуқьаԥҭажәха
иншәыжьырц аума шәгуы иҭоу? Иеилкааны ишәымоума уа шәахьнеиуа
ишәзыԥшу? Шәызныло амҩа наунагӡа шьаҭарӡгоуп, шәанымлан, абааԥсы!
Аурысқуа зегьы шәара ишәаӷоу џьышәымшьан. Ижәдыруазааит,
дара аурысқуа рыҩнуҵҟагьы аҳәынҭқар аргуаҟҩи, иара иеинрал гумбылцәеи ираӷоу миллионла ауаа шырацәоу! Аамҭақуа асӡа ицарым,
аҵх лашьцарагьы мышлашарак азыԥшуп! Шәнапқуа аларԥсны
ишәкы шәыԥсадгьыл, аҳаҳаи шәацрымҵын, зыԥсы ҭахогьы аамҭак
ихьӡап!..
– Иазхоуп, ожәшьҭа, иазхоуп! – ицәажәоз днаиқуҟааит Ҳаџьы Кьарантыху.
– Агьааур! – неиҿыҵҟьеит Саҳаҭқьери иҭаҷкумқуа раҵәаны
иеиҿакшо дахьгылаз.
– Иага умҳәан, доурысми, иара итәахьы дахоит, асолдаҭ ԥса
ҳахеишьырц ауп игуы иҭоу! – днаҵаҳәхәан ҿааиҭит, ажәлар реилачыра
ахьынтәи даҽаӡәы.
– Ееҳ, анаџьалбеит, абри еиԥш ахырзаман иаламԥшыкуа здунеи
зыԥсахыз ҳабацәа ирыбаргуузеи? – лоунытә даақуԥсычҳаит сҩадахьшәа
алабашьа зҽанҵаны игылаз аҭаҳмада хынҷыгугу.
– Аҭәа шәаах, уара аҭәа! – ҷкунцәақуак инарыдиҵеит Ҳаџьы Кьарантыху,
алаапк еиԥш дықугьежьуа дахьгылаз. Урҭ неибарҩны, аиҳабыра
иалахуз, рыҽқуа ахьҭарклоз аҽҭра абарҵа иҵажьыз аҭәа-ӷыӷк,
ишыҩарзышьҭх’уаз иргудыҳәҳәала, аусҳәарҭа иаахалан, ауадақуа инарыҩналан,
иахьабалак, аҭӡыварақуа, акуакьҭақуа чаҟуа-чаҟуа иныҩнарԥсеит.
Лагьанла агаз ырҟасҟасо икны рышьҭахь иааиуаз арԥыс,
аҽыр-ҽырҳәа инақуҭәа-нақуҭәаны днахысит.
Ақугьежьаара иаҿыз Ҳаџьы Кьарантыху, днеиқуҟьашан, аҵәыџь
мца наларшәуа иҿынеихеит. Дук мырҵыкуа, ижәпаҳаҳараз алҩа еилахуашьра
иҩалҟьеит амцабызқуа, нас иблаҟы-блаҵәо аҭӡывара инкыдыззалеит.
Ажәлар ираҳаз иаргачамкны, ирҳәара рҿамшәауа ишгылаз, иаалырҟьан
Ҳаџьы Кьарантыху иҟаиҵаз зынӡа ирзымбатәбарахан, аилагьежьра,
аилахынҳәра иналагеит. Анаҟа, араҟа ихуҵҟьон абыжьқуа:
– Ари аҩны иамашәкыузеи, абааԥсы?
– Нас уара иззынужьырц угу иҭада?
– Ҳусқуа блит аублаақуа, уи ауп измааноу!
– О, Аллаҳ, ҳрыцҳашьа!
– Ҳхала ҳхы ҭаҳархеит ҳәоума иуҳәо?
– Абраҟа ҳаршьыр хараӡа еиӷьуп, амшын ҳхыӡлар аҵкыс!
– Уиаҟара ухаҵазар, нас ара узгылоузеи, уабџьар кны уиԥымлои
аинрал иаауа?
– Аусҳәарҭа шаҳҳәо, ҳнапалаҵәҟьа ҳаҩнқуагьы аабылуазар акухап!
Ахулбыҽха ааилашәшәымҭаз, ажәҩан ҵызблаауаз амцабз гуазҭаз,
ааигуа-сигуа инхоз ауаа рлақуа, ахыу-хыуҳәа ашра ишаҿыз, иныхҵаӡаны
аибарҟыура иналагеит. Урҭ инрыцлеит, иналк-ҩалкны ажәқуа рыхуаабжьқуа.
Ҳаџьы Қьарантыху иара ихаҭагьы амцабз ицрасыр ҳәа дшәазшәа,
абарҵа дналбааҟьан, аҽҭрахьы иҿынеихеит, аиҳабыра иалахузгьы дасу
рхы ахьхаз, иеиԥхьытта инеиԥырҵит. Иҽеиқуа туӷан ырԥаџь-ԥаџьуа
иаԥхьа ишгыламыз аниба, дынхьаԥш-аахьаԥшит, сара ишькылкҩы
сакухарын ииԥшаауаз, аха сара аилаҩынтра иаҿыз снарылҵшәа, ашышгуара
сҽынахшьны амца зыцраз ҳусҳәарҭа сазыԥшын. Сгу цагухьан,
баша бардк былуазшәа акун сшахуаԥшуаз. Ҳаџьы Қьарантыху иҽыжәҵара
сахьымнеиз акум, иара ихаҭагьы уаҳа дыҟамызт сара
сзы. Даҽа џьоукы дҽыжәырҵазар акухап, уи дышзахуоз ҽырххыла, имацара
заҵәык аџьар днарылҵны аҳҭныҟа ддәықулеит, амцабз ишьҭацеиуа.
Аублаақуа русҳәарҭа абылра иаҿын. Амцабз ахыбра аҽагулҳәаны,
алашьцара зхылахьаз ажәҩан иаҵасуан, ацыԥхьқуа жжа-жжаӡа иахьабалак
икарддуа.
Амца шыра зыдцеилоз ажәлар, шьҭахьҟа маҷк инеизыҵәеит акумзар,
макьана еилшәара рымамызт, иԥшын, аҵыхутәантәи рыԥсадгьыл
аԥхара ргуҵаҳәҳәаны амшын ихыларц рҭахызшәа. Сгылан сара сышгылац
ашыш-гуара сҽадҵаны, схы ҭууа. Ҵа змам, тыша дуӡӡак сылҭаҳан,
иск’уа, исышьҭуа ак сымаӡамкуа скаууа алеира саҿызшәа збон,
сылаԥш ихгылан амцабз зҿалашоз агуҭҟьара бааԥс иеицанакыз ҵҩа
змамыз ауаа рхаҿқуа: иӡыӡымк’уаз аблақуа, лассы-лассы иаатуаз
аҿырҟьарақуа, иҵыс-ҵысуаз ажакьақуа...
Ус аӡәы иҟамчху сыжҩахыр инадирӷуӷуалеит, аҭҳарцәҳәа схуцра
саалҵны санаахьаҳә, ҳахуԥҳа Алоу-иԥ Шьардын, игужь лаҟу дақутәаны
дгылан.
– Уҽыжәл, уҽыжәл! Унасышьҭалан аҳҭныҟа унеи, унасыцхраа,
маҷк сеилахоуп! Ожәшьҭагьы дузеилымкааи, ухы зыхҭнуҵоз уаҳ Ҳаџьы
Кьарантыху дзеиԥшроу! Ҳа-ҳа-ҳа! – игуарԥханы дааччан, игужь
даасны иҿынеихеит.
– О, анаџьалбеит, изаку гуузеи имоу! Излаилшазеи аччара!» –
аасгуахут сара, ԥсым-бзам сахьгылаз.
Аҳәынҭкар иеинралцәа ажәылара ааныркылеит, Ҭырқутәылаҟа амшын
ахылара шалаҳхыз анраҳҳәа.
Аублаатәыла ҭӡы иҭаз раӡәаӡәа адгаланы, ԥшьашак аҽны ҳаизеит
Быҭха амҵан. Ашьыбжь агуазы, хуц еиқуаҵәа зламыз аџьма шьтәақуа
шьны, агуи-агуаҵәеи алҩа рхылзз, арасаҵәы иахаҵаны, шкуакуа маҭәала
иеилаҳәаз ҳныхаԥааҩ Соулаҳ иаанкыланы, ҳаԥхьа дааины даагылеит. Ҳара зегьы агурқьҳәа ҳнышьамхнышлан, ҳныха ду амҵаныҳәара
ҳналагеит.
Абжьааԥны еиԥш акумкуа, ибжьы иаҳагьы игурԥшаагаха, илаӷырӡ
иҿашы, гуҭыӷьӷьала дныхәон ҳныхаԥааҩ. Иҟалап ҳныха мацара акумызҭгьы
уи дызҵаныҳәоз, зегь ҳшыҟаз акун дшыҟаз иаргьы, – ан лыхшара
данлымҟуҵыржәаауа еиԥш, хазԥырҵуаз хадгьыл гуакьа дахьҵәыуон,
игу иҭыхон, дарҭынчуамызт еилкаашьа змамыз уаҵәтәи амшгьы...
– Ҳазқуло мҩа хьанҭоуп, улԥха-угуԥха ҳагыумыжьын, ҳашрыцҳахаз
гуаҭ, уа шьарда зымчу ҳныха ду! – ҳәа даалгеит иныҳәаԥхьыӡ.
– Амин! Аллаҳ иуциҳәааит! Амин! – ааилдыргеит ишьамхнышлаз.
Нас аӡәаӡәала, ҩыџьа-ҩыџьала, хҩы-хҩыла зҳәаз иеиԥш, ҳнеины
ҳныха ҳнамҵагыланы ҭоуба аауит, амшын ахылара мап ацәызкыз дызусҭзаалакгьы
наунагӡа шәиԥхьыӡ игымзарц. Ихаҭа идагьы ихшара,
идаракуац ахьынӡа-наӡааӡо днырҵәо-дных’уа ҳныха ду ишьҭазарц.
Ҳныхаху ҳәа иаагаз ачыс лаҳамҵаҵаны, ҳалабжыш иадкыланы ианаҳфа
ашьҭахь, Соулаҳ дҩагыланы аҳәара ҟаиҵеит:
– Ҳшызынтәыкыу ҳадгьыл гуакьа ҳақуҵны ҳахьазымдыруа атәыла
ҳазцозар, ҳазҵаныҳәо ныха ҳамаӡамкуан ҳазхуархоузеи? Ҵаныҳәарада
ҳныха, алужә еиԥш араҟа иаанхаргьы ҵасым. Ажәлар шәхаҵкы,
азин ҟашәҵозар, идәықузгаларц схахыуп Быҭҳа ду аҟуых, амҩангьы
алԥха ҳагхарым, ҳахьнеиуагьы иаҳхылаԥшлап!..
Ажәлар зназыҳәа, злыԥха ҳаура алакьысра шԥаҟалои ҳәа ирцәымыӷхеит,
аха нас цқьа ианазхуц, иақушаҳаҭхеит.
Шәышықуса ирҭысхьаз, ҳаҭыр зқуз хҩык аҭаҳмадцәа ҳныхаԥааҩ
Соулаҳ раԥхьа днаргыланы, ахаан уаҩ дызламкьысцыз Быҭха аҭра
иҭырхит. Уи ашьха уарба еиԥшушәа акун ишыҟаз, иара иаҟаран,
ашьанҵа шәыгура иалхын, аблақуа ҭыџьџьаауа ахьы ҭарҭәан, аци, амҵәыжәҩақуеи,
ашьапхыци аразныш рхьыршан. Уи Быҭха «аиҳабы»
акун, мышкы зны зеиԥш ҟамло акгьы ыҟам, ахынҳәра ҳақушәаргьы –
рҳәан ишьҭырымхит, иныҳәа-ныԥхьаны аҭра инҭарҵеит. Иара иавагылан,
зегь рыла иара иеиԥшҵәҟьаз, аха ҳәыҳәк иаҟараз иара аҟуых –
«аиҵбы», убри аашьҭырхын, ацәа-шьаршь акуршаны, иаразы мацара
иҟаҵаз асахҭан қьаса инҭарҵеит.
Ҳандәықулоз аҽны Соулаҳ имаҟа инадҳәаланы зегь раԥхьа днагылеит.
Амҩа ҳахьынӡақузгьы, нырцәҟа ҳарны агаҿа ҳангуаҟло ҳанықузгьы,
уинахыс иага ҟымҟыра ҳҭашәаргьы, иахьабалак ҳныха ду
аҟуых ҳацын, ҳаиднакылон, ҳгу-ҳшьамхы арӷуӷуон. Ҵоуп, аҵыхутәаны,
аус бааԥс ахҿылиааит уи ҳныха, иҳаиӷьыз аӡәгьы дақуӡит, иара ахаҭагьы
ҳцәыӡит, аха уи ожәы сныбжьаԥалан сзалацәажәом, уашьҭан зны,
исхамышҭуазар, инеиҵыхны иуасҳәап.
Аҵла амҵан ишьҭаз асаҟуа наҟ-ааҟ ишьапқуа ахшьны днықутәан, ашьыжь
Бирам изааигаз аҭаҭын димаҭ ихы адырԥсыланы аххра дналагеит Заурҟан. Ус
акун есқьынагьы: ацигар иаманшәалахартә ирыгуӡаларын, нас ӷуцәмаҟьала амра
ицәҵаны ирҩаларын, иара инапала акун ҳәа, аӡә иихх’уаз игуаԥхомызт, акыраамҭа
дзадхалозгьы уи азы акун.
Абри даҿнаҵы, насҭха ашәшьыраҿы схы санажьны сахьтәаз, сқьаад инанысҵон,
иаԥхьан аҭаҳмада далашыҩкны «шьарда зымчу!» ҳәа аублаақуа рныха
ԥшьа Быҭха аӡбаху исеиҳәоз, исызнарҵысыз хуцрақуак.
Ажәа «Быҭха» иахьа иаҳнарбоит жәларак зҵаныҳәоз анцәахуы, нас уи ахьтәаз,
иҭамбаӡо аӡыхь хымкых азааигуа, аху ԥшӡа – ацқьа ҭыԥ. Аҭаҳмада излеиҳәо
ала, аублаақуа рҿы Быҭха анцәахуы ыҟан ҩбаны: «еиҳаби» «еиҵби», ԥшрала
ашьха уарба еиԥушуп уҳәартәы.
Иаҳнарбозеи, ажәа «Быҭха» аитимологиа? Лингвистикала иаҳшар ауама
Быҭха? Иҳархәозеи, хазы-хазы анырақуа: «Бы»-«ҭха» мамзаргьы «Бы»-«ҭҳа»
Издыруада, аҩбатәи ахуҭа «ҭха» иаанагозар аидыгьтәи «ҭха» «анцәа», усҟан
иҳанаҳәозеи актәи ахуҭа «Бы»
Иага аҵаара сҭизаргьы. «Быҭха» ажәа аиҿыршәшәара иахуашаз аҭаҳмада
акгьы изымҳәац макьана.
Аԥсуаагьы ирыман уи еиԥш ажәытәӡатәи анцәахуқуа, абар, урҭ ахьтәаз
ацқьа ҭыԥқуа рыхьӡ: Лӡаа, Лыхны, Дыдрыԥшь, Елыр, Инал-ҟуба, Қьач, Лашькьындар
уҳәа убас иҵегьгьы. Иара анцәаху ахаҭа аԥсышәала иахьӡуп «аныха».
Бызшәадырҩцәак аԥсуа ажәа «аныха» ршоит ҩбаны: аны-ха, «ан-хы» – «ан-цәа-хы»,
иаҿырԥшны ажәа «ан-цәа», «ан» – ан, «цәа» – арацәа хыԥхьаӡара узырбо асуффикс,
аны-ҳәара «ан азы аҳәара».
Ишԥаҟалеи абас, ажәа «аныха» иаанагозар «анцәа-хы» ари ақьырсианра
иарҿиаз акы акухоит, арахь ҵакыла, иара ажәытәӡатәи аицәарацәаратә динхаҵара
ҳнарбозар?
Ҳазлахуцуала, аԥсуа ажәа «аныха», ақьырсианратә динхаҵара афункциақуагьы
шьҭнахит. Иахьа макьана излаадыруала, ажәытәӡа уи анцәаху сахьала
«анцәа-хы» излеиԥшу ҳәа акгьы ыҟам. Ирҳәоит, зны ахьшьцба, зны абшьтәа
ахыбаҩ, даҽазны еилкаам даҽа ԥстәык рсахьақуа ракун ирымаз ҳәа.
Афактқуа изларҳәо ала, хара ҳазну аера a-IV-тәи ашәышықуса инаркны,
Аԥсны ақьырсианра алазырҵәоз Византиатәи амиссионерцәа идырны рхы иадырхуеит
ажәытәӡатәи анцәарацәатә динхаҵара иатәыз ацқьа ҭыԥқуа. Аусқуа
убас еиҿкаан, аҭыԥантәи атәыла анапхгаҩцәа, абарҭ аҭыԥқуа рҿы ақьырсиантә
уахуамақуа дмыргылар амуа, иаҳҳәап:	Лӡаа, Лыхны, Елыр. Урҭ ауахуамақуа
рҿы «аныха» иашаҵәҟьан иаҳнарбоит «анцәа-хы».
Иара убри аамҭазгьы, Аԥсны кырџьара ацқьа ҭыԥқуа анцәарацәатә динхаҵара
ишатәыз мацара иаанхеит, ажәа аныхагьы иҭнах’уа асахьа зынӡак «анцәахы»
еиԥшӡам.
Сгу иаанагоит, абраҟа еиԥш, аублаа Быҭхагьы, ажәытәӡатәи анцәарацәатә
динхаҵара ианцәахуны ишыҟаз, ашьҭахь ақьырсианра аамҭазгьы аҽазымԥсахкуа
иаанхеит ҳәа. Аха аублаақуа рыԥсҭазаараҿы уи ажәытәӡатәи адин иацҟан ақьырсианрагьы.
Заурҟан Золак излеиҳәо ала, аублаақуа зегьы еицырзеиԥшу ныҳәан
иҟан амшаԥ. Абарҭ аҩ-динхаҵарак инарыцлеит ашьҭахь акранҵы амсылманрагьы.
Аха амсылманра егьырҭ уаанӡатәи адинхаҵарақуа аҵанарӡыртә аублаақуа
рыҩнуҵҟа иӷуӷуазар, даргьы фанатикцәаны иҟазҭгьы, рыԥсадгьыл иахымҵыр
амуа ианҭагыла, аџьаамаҿы изымнеизеи? Урҭ ҳәсеи-хацәеи, жәытәӡа
аахыс ишырдыруаз еиԥш, еизеит рныха-ԥшьа Быҭха амҵан. Анцәа дҳаракыуп,
аныха рааигуа иҟоуп, ирбоит, иреиӷьыу хуԥшӡак аҟны иртәаны ирымоуп. Есышықуса
жәлары зегьы еизаны знык ҩынтә иаҵаныҳәоит. Ҭӡыцыԥхьаӡа аху наргоит:
аҩы, аӡыс, ачашә, акуакуар. Мҩа харак иқулозгьы, Быҭха алԥха имамкуа
цашьа изыҟаҵом. Харак здылаз, жәлары зегьы ираҳартә аныха дахықуаауан,
уи ала иҽирыцқьон. Ажәакала, аублаақуа рыԥсҭазаараҿы Быҭха зламыз изакузаалак
жәлар ирзеиԥшыз уск зымҩаԥысуамызт. Уи даман аныхаԥааҩ, – «аныха
амаа зкыз», ауаҩытәыҩсеи аныхеи ирыбжьаҟазоз, «хыхь иҟоу анцәа ду» иахь
еиҭазхәоз ажәлар аныха ишазгуакыу. Аныхаԥааҩ аҳаҭыр змаз, ахацламҳәа бзиа
згымыз, абжьы еицамк зхаз уаҩызар акун...
Аублаақуа, амсылман гуҭылса «џьанаҭ дгьыл ахь» ицо ианалага, Быҭха
«еиҵбы» рымамкуа амҩа изықумлеит. Ари џьашьатәӡами, мшәа? п, наҟ-наҟ
сажәабжьҳәаҩ ссир исеиҳәаша сыздыруам, аха макьана исаҳахьоу ала, Асулҭантә
Ҭырқутәыла агентцәа еиқудырҽаҽаз апропоганда имҩахнаҟьеит акумзар,
аублаақуа, Ҟазауҭ ибираҟ иаҵагыланы хацәнмырха еибашьыртә еиԥш, амсылман
дин азы ифанатикцәаны иҟалартә еиԥш, ргу-рыԥсаҿы ԥашәк рҳаны ирымамызт
уҳәартә ауп ишыҟоу.
Амала, исзеилкаауам акы, зқьы шықусала ирыхьчоз, ашьарҩаш зызкарҭәоз,
зегь реиҳа иԥшьаз рыдгьыл гуакьа аныжьра рылшоит, арахь зынӡак амсылманра
иатәӡам Быҭха аҟуых рымамкуа «џьанаҭ дгьыл» ахь амҩа изықулом?..
Иҭыҭын ирҳәыз абырқьҳәа дахо Заурҟан данаасыдтәала, анҵара сааҟуҵны,
снеиҿаԥшит. Аха иара уаҳа аҿымҭра илымшозшәа, апыҟҟаҳәа иажәабжь дналагеит.
Сара скаламгьы аблокнот иқуҵәиаауа аҿынанахеит.
Ҳахуԥҳа Алоу-иԥа Шьардын, аублаа аамсҭцәа зегь раԥхьаӡагьы
Ҭырқутәылаҟа адәықулара иҽазикит. Уеизгьы аамсҭа нагак ихала амшын
дхылозма, ицдәықулар акун, ҳара иабраа Золакаа ҳаиԥш егьырҭ
ихьыԥшызгьы, нас џьара бзиарак ззиухьазгьы налаҵаны шьардаҩы.
Аха ҳаамсҭцәа рыбжьара иҵысит аимак, уара уазхуц, дад, Шәарах,
аимакра иаамҭазма ҳазҭагылаз?
Иҟалаз уи ауп, Ҳаџьы Кьарантыху инапы аҵаҟа иҟаз ԥшьышә
ҭӡы ирҷыданы, ҳара аҭаацәагьы ҳналаҵаны, даҽа ҩынҩажәижәаба ҭӡы
ицдәықуларц иҭаххеит. Уи хара днаԥшуазар акухарын, уа дахьнеиуазгьы
идгылашаз, ихуы-иԥхь изназгашаз рацәаҩызар цәгьазма! Хаҭала
ҩынтә-хынтә ауаа сниҵахьан Кьарантыху. «Дзымааиуазеи сышькылкҩы
имаҵурахьы? Сишьцылеит, игурагьы згоит, сахьцалакгьы смаҟа дадҳәалазар
сҭахыуп! Исыцдәықулааит иҭаацәагьы иаргьы» ҳәа. Аха уи
сара схахьы исзаамгеит, ишуасҳәахьоу еиԥш,  сзы Ҳаџьы Кьарантыху
дыԥсхьан. Саб иакун: «Иауазеи, ҳахуԥҳа ду дшыҟоу даҽаӡәы ҳиццартә!»
– игу иалырсны дцәажәеит.
Кьарантыху иаԥшьигаз, Шьардын ихы ааихнахит зынӡаск. Ашьа
зыбжьаз аиӷацәа реиԥш еишьҭалт урҭ аҩыџьагьы анхацәа еимакны.
Рҽеицәӡаны ишаҟьо ақыҭақуа инарылалт. Нхаҩык иашҭа днықухх’уан
Кьарантыху: «Уҽырхиа, сара усыцдәықулоит!» ҳәа наиеиҳәон. Уи ашҭа
дшынҭыҵлак, дишьҭахх Шьардын даакылҟьон: «Уи иакуӡам, сара соуп
узыцдәықуло!» – наидиҵон уи. Амалагьы, ахацәымӷхара иҭагылаз анхацәа,
изыцдәықулара дырзымдыруа еилагужәажәон.
Ҽнак шьыбжьон, аҭаацәа краҳфоит ҳәа аишәа ҳнахатәоны, ҽеиқуа
ццышәк иҵакуашо, ҳамӡырха дааҭалт Ҳаџьы Кьарантыху. Ахаан ҳаҩны
ашә ахьҿаз зымбацыз, ҳшымгуӷӡоз, абас аӡәгьы дицӡамкуа ихалазаҵәык
имҩахыҵра џьашьатәшәа ибаны, агурқьҳәа ҳшынҭаацәаз ҳнеиԥылеит.
Саби сареи ишькыл аанаҳкылт, аха Ҳаџьы Кьарантыху аҽыжәҵра
иҽазимкит. Аҽеиқуа ԥашашон, иқуҵәиаауан, аҟырҿҳәа аӷура иацҳауан,
– Иацы сышькыл кырҭа рибаҭомызт, сыцҽыжәларагьы еимарк’уан,
иахьа, ижәбоит, саӡәуп, сымацара сҽыжәуп. Егьырҭ зегь шыҟазаалакгьы,
Заурҟан, уара иунааломызт сааныжьра! Иухашҭма, иҟауҵахьаз
аҭоуба: «Саҳ дыҟанаҵ имаҟа садҳәалоуп, аԥсра ианадамхагьы, аҳ иаԥхьа
– ашькылҩы!» – ибжьы ҷахьаӡа иаасықуиргеит Кьарантыху. Ҵабыргыҵәҟьаны,
ихала мацара дҽыжәланы дныҟуо аӡәгьы имбацызт,
агулара днеиуазаргьы аӡәык-ҩыџьак ицын. Иахьа издыруада рыцҳашьарак
иара иахь исзырҵысны салахыихырц игу иҭазҭгьы?
Саб асас игунамӡара имбаӡозшәа:
– Ҳаи, дад, Кьарантыху, ахаан сашҭа уҭамлац, иҟалозар уҽыжәҵ,
ухы схыумбаан, абысҭа анҵаны игылоуп! – абас аҽыуаҩ диҳәауа ишькыл
дадгьежьылон, знык аҟарагьы икылкааны даасыхуаԥшит: «Иаҳзааиз
думбаӡои, дҽыжәҵны даныҟала, ашҭа иқуу ауаса-чах ахуда хырԥа!»
– абри акун саб иблақуа исарҳәоз, аха Ҳаџьы Кьарантыху макьана
длак-ҩак’уан. Ус, Алоу-иԥа Шьардын ишыҟаиҵалац еиԥш игужь
дақутәаны ҳгуашә дааҭалт. Дшааиуаз, ара аԥшәымас ихы иԥхьаӡон
усгьы, ахьшәҭҳәа дылҽыжәҵын, усгьы ибжьы наиқуиргеит аублаақуа
рԥыза дҽыжәны дахьгылаз:
– Сыбзыцәашьа имӡырхаҿы уара ус умам, узлааз амҩа удыруазар
абыржәыҵәҟьа уаныланы уца!
– Закузеи, узлажьу, Шьардын, сахьнеилак сышьҭа аҵәы нхырсло
усышьҭоуп, иухашҭма, сара жәларык сышраҳу! Сахьнеилакгьы сақуиҭуп,
исҳәогьы закуануп!
– Уара уаҳра, зыҽны аублаақуа ҳусҳәарҭа ублыз аҽны инҵәеит! –
ахҿа еиԥш аҿынаирхеит Шьардын.
– Ожә ааигуанӡа схаҵкы кауршәуамызт, е-е, сабиц, рацәа па
баны уцәажәоит! Ашьыцра шьаҟуаҟуа шуӷражьыз хыутит! Ацәгьарахь
икылугарц уҭахымзар, убарҭ ҩынҩажәижәаба ҭӡы, зыҩны ҳгылоу аҭаацәагьы
налаҵаны, сара исыцдәықулоит, дареи и ҳаиужь, уҳабжьыҵ,
уаҳԥырхагамхан! – ҿааиҭит, дышҽыжәыз Кьарантыху.
– Ауаа рахь усгьы аԥхашьара уцәыӡхьеит, ма Аллаҳҭаала уиҵаԥшыр,
уанаџьалбеит, Кьарантыху! Сыбзыцәашьа гуакьа ихшазгьы
иаргьы сара исыцымцар ҟалоума? Акыкахш аҳақ еиларгома? – акыр
длақумчны дцәажәеит Алоу-иԥа Шьардын.
– Ҳаи, џьушьҭ, ари еиԥш уаҩы ибахьоума? – исзымычҳакуа
сааҵҟьеит, – арахуҵәҟьа ашаха ахаҵаны ианырго, наҟ-ааҟ ахы аҟьар
азин амоуп! Деигьызмаха ҳаимырххара шәаҿуп, ҳара иаҳҭахыу аӡәгьы
дазҵааӡом, ҳанхацәазаргьы, ҳаргьы ҳуаауп, ҳрахум!
– Иууазеи, уаԥхьа игылоу зусҭцәоу ухашҭма, иуцәажәашьоузеи,
наҟ усҭыҳә! – днасыҵаҟьеит саб. Уи акухеит, исҳәаз иазхьаԥшуадаз,
аԥша иагеит.
– Уҭаацәа ирҭахымзар, ма уара ухала усыдцца, Заурҟан? – еиҭагеит
Кьарантыху ибжьы.
Сара сҿы ҩеихысхаанӡа дааҵҟьеит Алоу-иԥа Шьардын.
– Ожә иумбеит, уххь згеит, Кьарантыху, анацәеи ахшареи реицәырӡра!
Аублаақуа ҳаҷкунцәеи ҳаӡӷабцәеи, аӡәырҩы рыху ыҵхны
Ҭырқутәыла иахьугӡахьеит.
– Уара, изҳәо, даара ԥсыцқьак уакуушәа! Нас уара уакуӡами
Ашәынтәи иҳәынҷаны иааугаз аҷкунцәа, аурысқуа ирыцәӡаны, аҭырқу
ҭуџьарцәа ираазырхуоз? – наԥигалеит Кьарантыху. Нас, дынхьаԥш-аахьаԥшын, усгьы нациҵеит: – Уара, Алоу-иԥа Шьардын, ианакузаалакгьы
зхы мацара иашьҭаз уаҩын!
– Уара, Ҳаџьы Кьарантыху, ожә иумбеит азараҟьа еиԥш, аԥша
ахьасуа анаҳә-ааҳәра!
– Ҳаи, Аллаҳ иныс, цәгьарак шысируа!
– Уи згуаӷьуа ахаҵа дыҟазар, даацәырҵааит!
– Ҳаит, уара, кҵмҭжә, уԥсра снапаҿы ишԥаҟаз! – днаҵаҳәҳәеит
Ҳаџьы Кьарантыху. Адыхҳәагьы дылҽыжәԥан, иҽы аӷура
нақуршәны, иҟама ҭӷуцәаа иҿааихеит. Алоу-иԥа Шьардынгьы иҟама
цеи-цеиуа ддәықулахьан. Саҳәшьцәа шәан, иааибархьусуун, сан лышьҭахь
инадибагуалеит. Саби сареи џьара акы аҽазкыха ҳаламгӡакуа,
сан: «Ԥҳәыс илхымшааз уарбану!» – арҵәааҳәа дыҳәҳәеит. Мацәыс еимҟьараҵас
лкасы аалыхԥааны, зҟамақуа еиҿасырц иҟаз ахацәа, еиԥылаанӡа
рыгуҭа иныбжьалыршәит. Даргьы иџыџ-џыџӡа иадырсызшәа
рҭыԥқуа рҿы иаашьақухалт. Рыблақуа ашьа рхыҵәало еиҿаԥшуан, аҭҳараҳәа
ргуеисра рҳазырҭрақуа шьҭнах’уан.
Ишькылқра ҳахьӡаанӡа, Ҳаџьы Кьарантыху ахьыуҳәа дыҩҽыжәлеит.
– Ҳаџьы Кьарантыху сакузар, лассы уахьсырхуп сара! –
дласықуҟааны, иҽы даасны ашҭа дныҭҟьеит. Алоу-иԥа Шьардын, кыраамҭа длеи-ҩеиуа амӡырха дықун, игу хьаԥссарц иҭахызар акухарын.
– Шәыхиоума, уара адәықуларазы? – днаиазҵааит саб.
– Иаҳзымго иҳамагушьоузеи, сыхуԥҳа ухаҵкы, уандәыкуло
харгьы ҳнаушьҭалоит! – аҭак ҟаиҵеит саб.
– Аҭырқу ӷба «Нусрети-Бахри» иманшәалоуп иагьдууп зныкҟьаразы
ишьҭнах’уеит зықьҩык иреиҵамкуа. Акаԥдан издыруаз уаҩын,
ацага-ԥса уааԥсыцыԥхьаӡа фба-фба мааҭ рҿы дазаазгеит. Аԥаразы
шәзеиԥшроузеи, ожә кыр шәызшәома? – дҵаахит Алоу-иԥа Шьардын.
– Уиаҟараҵәҟьа ҳамагушьам, аха иҳаԥшаап, дад! – иҳәеит саб.
– Цәгьа сҳәалаханы сыҟоуп акумзар, шәцагаԥса шәсыршәомызт! –
иҳәан, Алоу-иԥа Шьардын игужь ахь иҿынеихеит.
– Ҳаџьы Кьарантыху алаапк даҩызоуп, ожәы, сабраа Золакаа
омак рыҵеигалар ҳәа сшәоит, унарылалан, уаха ҩнык аҿы исзеизга,
хаҭала срацәажәарц сҭахыуп, рцагаԥса аԥарагьы еизганы инаргааит
уахь!
Абас адҵа ныҟаҵаны, саби сани крыфара уааи ҳәа ишихьынҳалаз,
имуыкуа, ҳахуԥҳа дыҩҽыжәланы дцеит.
Ожәыҵәҟьа ҳазлаԥшыз ҳгу ҭҟьаны ҳаман аҭаацәа зегьы, иаауша
хзымдыруа, иаҳҳәаша ҳҿамшәо ҳаилагылан. Сан лкасы макьана
ашьацра иларшәын. Саб Ҳамырза иаашьҭихын, ашышьыҳәа иааиҵыхны,
иимбацыз акы акузшәа днахуаԥшит.
– Бкасыш иахьа ҩыџьа рыԥсы еиқунархеит, иагымзааит бхаху
ӡыш. Ибҟублазааит ашәы-кас! Аҳа, дадраа, иахьа ҳазлаԥшыз –
хырзамануп! Ахҵәара-хыԥсаара амҩа ҳанықугылоу, ҳаҳцәа араху
реиԥш ҳаимакны аҟамақуа рылеибаҳәоит. О, злыԥха ҳаура, зынӡак
хауцәымӷхаӡама?
Дааскьан акасы сан иналиҭеит.
Иаԥхьан Ҳаџьы Кьарантыху, лассы уахьсырхуп ҳәа дахьсықумакарыз,
дысгуаланаршәеит Фелдышь. Шәарак сгу инҭагьежьын, адырдырҳәа
сцәа аасхыбзааит.
Анаара хызҩоз ашәаԥыџьаԥ рхыцәқуа ҩаӡарақуа убомызт, еишьылҟҟараӡа
ихчылаз анаҟу иалаӡуан. Аԥсата кыдхан илеиуан, аха
уи ҳара иаҳԥырхагамызт, лареи сареи ҳахьеиқушәалоз, аӡыхь аҵыхуаны,
ҳзымҵагылаз ахьа наа ду ҳахьчон. Фелдышь адәықулара иақулк’уан,
аха дхьахә-хьачон, маҷк днаскьаргьы, сналыхьӡаны лнапқуа
ааныскылон, ларгьы мап лҳәомызт.
Ҳҩыџьагьы абзиабара мца ҳацраланы ҳбылуан, ҳааигуа-сигуа
доуԥсы дшыҟамызгьы, хуҭ-хуҭла хцәажәон, ҳабжьы ҩеиҵаҳхыр, аҳәа
ццышә еиԥш ҳабзиабара ԥнаҟар ҳәа ҳшәозшәа.
– Сыхаара, Фелдышь, – сцәажәон сара, лыбла гуҭбаақуа ааигуаӡа
сырхыԥшыло, – базхуцишь, да, ҳарҩаш ссирқуа, хабна ԥшӡақуа,
ҳашьха еилаарцырқуа, абарҭ зегьы ныжьны ҳазлацарызеи?
– Издыргушьозеи, Заурҟан, жәлары зегьы ахҵәара ианақурк, џьара
шәарҭак рбозар акухап!
– Нас ишԥаҳаԥсыхуоу, Фелдышь? Шәарҭ знапы шәану Кьарантыху
изы ирҳәо ҵабыргыума?
– Иҵабыргыуп! Уп Шьардыни иареи аимак анрыбжьала, аҳәынтқар
еинралцәа даарацәажәан, казен хула ихьыԥшыз зегьы аӷбакуа
рыла Ҭырқутәыланӡа ҳаргартә иҟаиҵеит.
– Уи саргьы издыруеит, уаҳа?
– Ихьыԥшу зегьы ҳсиа шьҭихит, дасу ҳазҭалашаз аӷбақуа ҳарзишеит.
Ҳахьнеиуа ҳнеиаанӡа, ихьыԥшу дызусҭазаалак, ақыҭа алҵра
азин имам, ԥҳәысаагарагьы дақуиҭым, иара убас хаҵацарагьы зыҟалом!
– Аԥсҭазаара ааникыларц дашьҭалеит, ббама!
– Саб, уаха ахулбыҽха дцоит, дшьамхышгылан Ҳаџьы Кьарантыху
диҳәарц, азин ҳаиҭап хәа ҳгуӷ’уеит, шәара шәыхуԥҳа дандәықулонӡа
аангылара. Саб уи зыҟаиҵо, уареи сареи хаицәмыӡырц азоуп,
Заурҟан!
– Башаӡа аџьабаа ибмырбан баб! Алоу-иԥа Шьардын ицас аҟынтәгьы,
Ҳаџьы Кьарантыху уи диқушаҳаҭхаран дыҟаӡам. Сара сыӡбаху
иаҳаргьы ихы ихнах’уеит. Ицдәықулара мап ахьацәыскыз, лассы уахьсырхуп
ҳәа дсықумақарит!
Абас ҳагуҭыхақуа шеибаҳҳәоз таку аамҭа ҳацәцазар акухап.
Анаҟу аҽашеит, икуалыкуаџьо иаакылԥхеит амра. Ус ԥҳәыск даахықугылан,
Фелдышь лыхьыӡ ҳәаны, акыи-кыиҳәа ҿылҭит. Аԥҳәызба лцәа
дааҭаӡыӡеит, ашырҳәа лҿыналхеит аӡыхь ахь.
– Иҟалозар, даҽа знызаҵәык, Фелдышь, – сналыхьӡеат аӡыхь
дынхықугылон. – Аӡәгьы бизымҵаан, аӡәгьы бимыҳәан, уаҵәашьтахь
амра ҵлакашәара ианҩенуа, ахьа-наа ду ашьап аҿы бааиуеит.
Ибдыруазааит, бышсыццара бааиуеит, усҟан акухоит ханасыԥ
алагамҭа аҿҳәара!
– Аха сыда дызмам саби сани ишԥарыԥсыхуоу?.. – уа иааҿахҵәеит
лыбжьы, деиҵақьы-еиҵақьуа аҵәыуара дналагеит, аҽырҳәагьы
лылабжышқуа рҿылархеит. Игуӷьны даасгудсыҳәҳәалеит аԥҳәызба,
аканҵыҵыра еиԥш лӡамҩа инақуԥсаз лылаӷырӡ цәыкубарқуа нацәкьысла
исрыцқьон. Аха лара лҽаасҟулҭхан, ашырҳәа лыԥҳал ахь лҿыналхент. Сналаԥысын, аԥҳал аашьҭыхны арҩаш инаҵакны исырҭәит.
О, анаџьалбеит, уи аҽны акузаарын ҳанасыԥ хыхухуо ианҭәызгьы! Аԥҳал
сҩахан, лыжәҩа инықусыргылт.
Иҵәии-ҵәииуа амарда иаҿагалаз амҩахуасҭа даныланы дахьҩеиуаз,
лӡара кат-катон, еиқукьларха ҩбаны иԥаны илықуз лыхцәы хьаԥшшәала,
зны – арахь, даҽазны – анахь лӡара иақуҵәишон...
«Фелдышь, бабаҟоу, бмааиӡо-мшәа, Фелдышь?» – ҩхалантә иааҩуан
ан лыбжьы. «Снеиуеит-мшәа, снеиуеит, бымшәан!» – ихаакуакуараӡа
исаҳауан аԥҳа иҟалҵоз аҭак.
Ус аилыхара ҳшаҿыз, иааит хдәықулара амшгьы. Ауха ҳ аҭаацәа
иаҳцәаз акгьы ыҟам. Идәықуаагалашаз ҳамаҭәа-ҩыҭәа ҿаҳәаны
ҳаналга, агугуаҳәа амца ахьеиқуз ахушҭаара ҳакушан ҳаатәеит, уаххьафареи
цәажәареи усгьы иҟамызт. Акырынтә саб, – банаџьалбеит,
амҩа ҳақуламҭаз, алаӷырӡ кабымҭәан, ҳара ахацәа ҳшыҟазаалакгьы,
аӡӷабцәа ргу ҭыбымҟьан, иаарыцҳашьа! – ҳәа шлеиҳәахьазгьы, сан
ҿи-лаӷырӡи еиқулхын ҳәа иҟамлеит. Лылабжышқуа ҳалмырбарц лхы-лҿы ӡыгакасыла иҭаҳәҳәан, аха убригь иалыкукуаны аттаҳәа ахуа
илаҭәон... О, анцәа злыԥха ҳаура, абри аҟара алаӷырӡ абаҵәахыз ожәраанӡа!
Зхабар лзымдырӡоз Ҵабалтәи лашьцәа уҳәару, хаҵа ирымаз,
ожәы мҳаџьырра амшын ихылахьаз саҳәшьа еиҳабы Ааишьа лтәы
уҳәару, аҵанӡа лгу ҭызыблаауаз лгурҩақуа рацәагушьан.
Ус уаӷеимшхарала ҳшеилатәаз, иҟьаҟьаӡа иааҳаршеит. Ашә аартны,
адәахьы ҳандәылҵит ахацәа. Сашьагьы алаба иҵарсуа дныҟуон
ожәшьҭа. Ажәҩан шәахуацк хыршәламкуа иеилган. Ҳаԥсадгьыл аҽы
хара уаҳа иҳамбаран иҟаз ааԥын хаара рацәак хара ишыҟамыз ҩашьомызт,
аҳауа ацхарпа еиԥш аԥхарра агулыкукуон, ҵларкукукгьы аҵла
еилҩаарақуа ирыдтәаланы «кырр-кырр» ҳәа амшзырҳага арҳәара иалагахьан,
аха изызҳауаз амш аабараны ҳабаҟахыз, мышзаҵәык акун
иаҳзынханы иҳамаз.
Аҭаацәа ҳаиҳабы, саб Ҳамырза, днаҳаҵаҟьан, мчылаҵәҟьа какал
ҳиркит, амҩаныфагьы дацклаԥшны аҳәсақуа идирҟаҵеит. Араху еилыргара
ҳабалагах’уаз, аҳәарақуа ааужьны ранацәа идҳарцәеит, ажәқуагьы
рыцҳаҳшьан, агуашә иҭаҳамцеит, ус ашҭа иқун.
Сара аҽҭра сынҭалан сҽеиқуа цыҩ-цыҩ, Нарҭ Сасрыҟуа ирашь
еиԥш Бзоу захьӡыз, аӷура нахаҵаны иааҭызгеит. Уи ак акун ҽыс иҳамаӡазгьы,
сашьа итәы усгьы иҵыршьаахьан. Исыман арҩаш ахь сналбаан, асапын шәах ақурчы искуабеит. Исыман аҩныҟа саахалан аџьықуреи
ҿырпны, иахьынӡаҭахыз акраҿасҵеит. Нас аҿы ианкны исыман
ашҭа сынҭыҵит. Уи гуазҭаз, сани саҳәшьцәеи, еибарҟыуҵәыуа рыблақуа
рнапы наԥыраркит. Бзоу мыжда куашада ашьапы мыргыло
исышьҭаԥало иааиуан, зны-зынлагьы игубзыӷны ахы сыднашьылон,
«уааи, унасықутәа, ԥшатлакуҵас адәеиужь ҳнахысып!» – аҳәозшәа.
Ус дук мырҵыкуа, зны-зынла иара ахьықусырхумарлоз адәышкуаӷьаз
аҿы ҳнаӡеит. Бзоу хлаҳәада, ара иҟаҳҵалоз аԥшьаагоз џьнашьан,
аӷура иахо, иԥашашо исыдгьежьылон.
– Бзоу бзиаху, сарӷьажәҩа, акырынтә аԥсра сацәызгахьаз, ожәы,
уара хара змаӡам, уԥсра снапаҿы иҟалоит! – ҳәа сацәажәауа, ахы
шьышьуа, акыраамҭа садгылан, сылаӷырӡ хаҟуҟуала. Нас аӷура ааҿыхны,
снацаҟьан адәы инықусҵеит.
Аублаатәыла жәлары зегьы еицҿакны – «ҳаҽқуагьы ҳара ҳаиԥш
ҳаӷа иԥыхьамшәароуп! Дегьызмаха ауаҩ ишьа злоу урҭ адәы иқужьны
амшын ахыларагьы гунаҳауп, дасу ишиааӡаз еиԥш иҽы инапала
ишьааит!» ҳәа еибырҳәеит. Уи адҵа насыгӡароуп саргьы. Скьараху
харшаланы сышхысра сҽаариашаны саагылеит, аха изуҭахгушьоузеи,
снацәа арҵысра сылшом. Бзоу хлаҳәацәгьы хара исԥырымҵкуа, аԥышә
нышьҭышь-аашьҭышьуа игылоуи, аҵыхуа ԥшӡа ави-виҳәа иҟьауа.
«Ҳаи, абри санымиакуа, абгақуа еимӷуцә ирфар исхарази?» – схуцуеит
сахьгылоу, исылшом ахысра. «Мшәан, закузеи, сызлажьу! Бзоу мацара
аҟны сыҟоума, сыҩни сгуареи, сыдгьыл хазынеи срылаӡарц сыҟоупеи!»
– даҽакала сааиԥхьхуцааит ожәы. Бзоу алымҳарҭахь сыкьараху
нарханы, сылацәа неиқуԥсаны, снацәа аасырҵысит, аха сабџьар ахьаԥ
ааҿыҵгеит. Сыблақуа аиаахыст: «Уаџьал аама уара, мыжда, иууазеи,
уабџьар сықукны?» – аҳәозшәа Бзоу абла гуразқуа снархыԥшылеит.
Аҵықьҳәа ахысбжьы геит, ажәҩан ахь аеҵәа кыднаԥаартә
еиԥш иаакьыркьырит аҽы. О, анаџьалбеит, уи абжьы бааԥс змаҳаз,
ибаргуузеи? Зны аҟуараҳәа сеиҵасуа ахьҭа санаркит, зны ашоура цаҳә-иаҳә сҭанаршәит. Ахы зықушәаз аҽы, иазкылҟьаз аԥсра иахыԥарц
аҭахызшәа, иҩышьҭԥа-ҩышьҭԥеит, нас иаагьежь-гьежьын, сара сахь
ахы аарханы, ашьапы ԥшӡақуа аҵарҽыланы адәы инықуҳаит, ццаха
ҟаԥшьыла иԥа-ԥаны исымаз аԥрыцәқуа ишызбоз ашьа нарыхьшит.
Сара инасышьҭарххны ааигуа, хара, иахьабалак аҟуҟуаҳәа еибашьрак
ҟалазшәа абџьарқуа ааиларҵеит. Сара сеиԥш аублаа рырԥарцәа
иршьуан рҽқуа, игуҭҟьагаха ашьхақуа ирҿаҩуан, Бзоу еиԥш зыԥсы
зхыҵуаз аҽқуа рыкьыркьыр бжьқуа. Иҟалап раԥхьаӡа абра акузаргьы
агумбылра сахьаӡрыжәыз. Снап ала анышә иасҭеит сҽы, ахангьы хаҳәык
насыргылеит.
Снеиқуҟьашан, схы сымагухьха, ирццакны сдәықулеит ҳаԥсыжырҭақуа рышҟа, уахь шьыжьнаҵы ишнеиуаз здыруан ҳҭаацәа. Нырцә
ахуада уахьыныхшәоз акун, ҳара ҳҳаблаҿ инхоз ҳажәланытә зегьы
рыԥсыжырҭақуа ахьыҟаз.
Амра еилыблаа-еилыблаауа иаацәырҵит, асы еиқуцә зқужьыз
ҳашьхақуа, риаҵәҟаҟарақуа нархабан, иааилыџьџьеит. Аҵарақуа иааигуахахьаз
ааԥынра заанаҵ ашәа азырҳәаргьы цәгьа ирымбо «ҷит-сит»
ҳәа, инеилаԥр-ааилаԥыруа, амрахуагахь ицәырҵуан. Ацҳаҵәры зхыз
арҩаш снырит, уи цон ишцац, хьаа-баада, ишәахԥсараха. Убасҟак иҭынчын
аԥсабара, адунеи аҿы гуаҟрак џьара иҟоуп узҳәарымызт. Аху саныҩхашла,
иаразнак слымҳа иааҭаҩит ахыуҳәа аҵәыуабжьы, ҳәсеи-хацәеи аҳабла зегь еизаны дасу рыԥсыжырҭақуа ирықулахьан.
Иаарыӷуӷуаны сҿынасхеит. Снеизар, саб дӡышӡа иани иаби рҳаҭгунқуа
раԥхьа дшьамхнышланы, игу дҭасуа аҵәыуара даҿын, сашьагьы
уи дивагылан, игу дҭасуа. Сани саҳәшьцәеи, дышхуҷыз иԥсыз ҳашьа
еиҵбы иҳаҭгун хуҷы агу иқуиааз ақыцә-мыцәқуа ықуҟушәаауа, рыхцәы
ԥыртланы еибарқьызқьызуан. Аҭаацәа рҿы сара ахаҳә гу змоу хәа
сыԥхьаӡан, шамахамзар, саныхуҷызгьы сылаӷырӡ уаҩы имбацызт, аха
абра исзымычҳаит, саргьы снарыдгылеит сгу сҭасуа. Ҳладахьыҟа, ҳҩадахьыҟа
ҳаицҵәыуан ҳаибарқьызқьызуан аҳабла зегьы. Сан дааин лабхуеи
ланхуеи рҳаҭгунқуа дрыкушон, абасгьы лмыткума иналаҵаны:
Нани, дади, ишәыбаргуузеи, шәыԥсы сакухшоуп!
Шәыдгьыл гуакьа, шәыдгьыл бзиаху, шәыбаҩ амадоуп!
Шәгу ирҿыӷьрым шәмаҭа хуҷы, ара дшәываршәуп!..
Ҳара ҳгуаҟыуп, ҳамҩа мшынуп, ҳамҩа ҵхы-лашәуп!..
Иҵәыуеит, ҿыц аԥсра иақушәаз реиԥш аҳаблақуа, акыҭақуа,
иҵәыуеит Аублаатәыла зегьы. Избахьада, дад, Шәарах, адунеи аҿы
ҳәсеи-хацәеи, хуҷи-дууи – жәлары зегьы анеицҵәыуа? Анцәа иуимырбааит
уи аҵкыс иеицәоу агуҭҟьага уаҩы иаҳараны иҟам! Уи зҿаҩуаз
ашьхақуа, о, анаџьалбоит, еилаҟубаса имцакуа изларычҳазеи? Абри
аҟара адгьыл иқукьасаз алаӷырӡ, злаҭәаз Аублаатәылатәи аӡиасқуа,
ишны ицаҳә-цаҳәуа инеиуазар акухарын!
Аҵәыуара ҳанаҟуҵ, иахьабалак анышәынҭрақуа рҿы аишәақуа
ҳаргылт, аԥсцәа рху нааган иқуаҳҵеит. «Шәыԥсаҭа бзиахааит!» ҳәа аҩы
нхыҭәаланы, аҵәцақуа еиҭарҭәны, аирыӡқуа инарыддыргылеит ҳаҭгун
цыԥхьаӡа. Ҳара ҳанцалак ашьҭахь, агурқьҳәа аԥсцәа еибаргыланы,
"Ҳҭахцәа ҳара ҳгугуҭажьны иаҳԥырҵит, аха ҳху нрыжьит, шәааи, нас,
ҳнаидтәаланы акы ҳнацҳап!» ҳәа, рыхуқуа инархатәарызшәа, рху-рыԥхь
иаҭахыз адгаланы, рыԥсху еиҭауны ҳарԥырҵит.
Абас лаӷырӡашала ргу рданы, дасу рыҩныҟақуа рышҟа ихынхәит,
ирызго рымаҭәа аашьҭыхны, агаҿахь идәықуларц.
##  
Ҳҭаацәа мҩахыҵырҭак аҟны ианааи, – шәнеила, снашәыхьӡоит! –
ҳәа сҽааныскылеит сара. Аха схы ахьсырхоз гуҩарас иҟарҵазар акухап,
акгьы сарымҳәеит, рыбла самбо санынаскьа, сыкукуаӡа ахыку
сынҭалеит. Арҩаш сныршәан, бнала, мҩахуасҭала, амҩақуа еихыҵәҵәо,
ҽыла усышьҭазар усхьымӡо, аҽадхалара саҿын сахьцоз.
Сызмырҭынчуаз ахыжә сыӷран, дад, Шәарах. Хаареи-ԥшӡареи
амрахуага еиԥш еилырԥхаауа измоу аҷкунра ҟадыџь, ҭагылашьа уадаҩ
аздырӡом, гуӷырҭала иҭәуп! Аха иаалырҟьан гурҩацәгьак нахаԥоит,
иԥсҭҳәа еиқуараха!
Фелдышь лаша, сгуӷырҭа, иҵхурааны иааиуа аӡыхь ахықуан,
ахьа наа-ду амҵаҿы дсықушәараны дыҟами! Ҩымш рышьҭахь ус еибахамҳәахьази?
Анцәа иҳәаны, уи лареи сареи ҳанеиқушәа, дсыманы аҩныҟа сдәықулоит.
Ааигуа ҳаннеилак, саҳәшьцәа аадәылԥхьаны–абар шәҭаца–
ҳәа днарысҭап. Абас лара «Радеда» лхымҳәаакуа, хаҵаҩызада хаҵа
дцароуп. Саргьы, аҭацаагацәа дәықумҵакуа, чарада-жәрада ԥҳәыс
даазгароуп. Ишԥаҟоуҵари, дад, Шәарах, аниашьа ами зегь зырԥшӡо!
Сара шәарҭас исымаз Ҳаџьы Кьарантыху, иахеижьҳеи џьара омак
ҟаимҵазар, ддәықумлацызт, дызҭаларан иҟаз «Османие», иаха ахулбыҽха
харантәи избон, наскьа амшын ихгылан, иара ихьыԥшыз реизгара
даҿызар акухарын ҳәа ожәшьҭа ддәықулахьазаарын... «Абри аилыхара
иҟоу Фелдышь дысзалгонда?» – схуцуан амҩа сахьықуз.
Фелдышь дахьсзыԥшу аҭыԥ сҽаадсхалоит, дырҳәынҷарц ар зышьҭоу
иаҵкыс сыццакны, ашәарыцаҩ ахы изаҿамкыз ашьабсҭа аҵкыс
сласны. Аха иабаҟоу, ахьа-наа ду амҵа ҭацәуп иккаӡа!
Амаҭ зыцҳаз иеиԥш сгьежьы-хынҳәуа, схы зқускра сзымдыруа, аҵла
саамҵахеит. Сыԥшыр, ԥшыха сымаӡам, аҭаацәа сзыԥшуп, урҭ рымаҭәа
ҿаҳәаны ишьҭоуп, уаҳа иахьымаара амшын ихылоит. Сцаргьы,
цашьас исымоузеи, сыԥсы ҩыҭкаара дымбакуа! Ҩы-мцак срыбжьахеит,
сара разҟыда, аҩбагьы сырбылуеит, аԥыр-ԥырҳәа исыцроуп!
Аӡыхь казказ санаахықугыла, сылаԥш нақушәеит, сгу иаҳагьы
иҭызшьаашаз даҽакгьы: нымҩахыҵ, ашьацраҿы иԥыххаа, иҟуаҟуаса
икажьуп ԥҳалк. Аха амаа еибган, иаашьҭысхын, иларха-ҩархо снахуаԥшит.
Издырит, ожәы избазма, Фелдышь лӡаагага шакуз, иагараан
снапала иаашьҭыхны, кыр инаскьаганы даҵасҵахьан, уи амҩа егьараан
лнацәкьара ԥшӡақуа рыла илҭарбаӷьа икны саԥхьа дгылахьан...
Аԥҳал ԥҽит, аха иақушәазеи? Издыруада дшаҵалоз машәыршәа
илымпыҵҟьазар? Ус акумкуа, уаҳа ҳашзеиқумшәоз алаздырырц лхала
иԥылҽзар? Ус анакуха, иԥыххааса ицазаап ҳанасыԥ, ожәшьҭа ԥҳалк
азна алаӷырӡ азкаҭәашт иара!
Хнырҳәышьа змамыз ак шыҟалаз сцәа иалашәеит. Ожашьҭа иԥыск’уазеи, Фелдышь лани лаби сырбаргьы сацәԥхамшьакуа, сыххымшақу
ргуашә саалагылент. Итацәуп амӡырха, лак, рахук улаԥш иҵашәом,
аҩны гылоуп иқукума-шәықумаха, иҵарҟацоуп ашәқуа...
Иҭацәуп, иҭынчроуп иахьабалакгьы... Цгу еиқуаҵәа заҵәык абарҵаҿы
ауасхыр иқутәоуп, агу еиҟуҷҷауа, абжьы ҵарыхуҵәаӡа икьиуеит,
икьиуеит, аблақуа цымцымуеит, амацәыс еиԥш амца инхыҷҷало сара
сахь иаршәуеит: «Ожәраанӡа уабаҟаз? Узышьҭоузеи, иҟалаша аныҟала?»
– сарҳәоит урҭ.
Иҩашьом аҭаацәа мҳаџьырра амшын ишхылаз!
Схынҳәуеит аҩныҟа, уаӷеимшхара дышхынҳәра. Уххь сымгози,
уаҟагьы бзиарак сзыԥшызар!.. Мышзаҵәык аҩнуҵҟала, абри аҟара
гуаҟра иақушәахьоу ӡәыр дҟаларымашь, анаџьалбеит?!
Абас мышқуак рышьҭахь схы аҵкыс бзиа избоз, ихахә еиларҭәахыу
абаа аҵкыс сзықугуӷ’уаз Ҳаџьы Кьарантыху сынасыԥ даӷрагыланы
икуаҳаит, исабеитәит, нас фырҭын ԥсыԥла амшын ихыиҭәҳәалеит.
Ожәы ижьы сымазар, абга цыхлым еиԥш, аӷырҿҳәа сацҳарын, ахурпхәа
ишьа саҵашышь изжәрын, аха урҭ сылшаргьы иабасыхуарҭаз, Фелдышь
дызҭаз аӷба ацәаарагьы умбо амшын ихыӡлахьан.
## <<<
Аҩны аҭаацәа сзыԥшын, ҳамаҭәа усгьы иҿаҳәаны ишьҭан.
– Ҳаит, абааԥсы, шәгу кашәмыжьын, жәлары зегьы ирыхьуа ҳаргьы
иҳахьып, зны шәаатәақуа ҳаԥсы ааиҭаҳкып! – ҳгу ирӷуӷуеит саб.
Иҿыцәаахьаз ахушҭаара ҳныҽҳәатәахт ԥыҭрак. Саб акҿыҩра дныкҿаланы
саарала абысҭахь иман дындәылҵын: «шәит! шәит!» ҳәа ҳлақуа
дрыԥхьо, ааҵра днавалан, дамеигӡакуа рху нариҭеит, ус ҟаимҵаргьы,
ҳахьцоз иҳашьҭалон дара анасыԥдақуа. Сангьы аџьықуреи лкалҭ
илаԥсаны дындәылҵын «дәырышь, дәырышь» ҳәа акуткуа даарыԥхьеит,
уи дахьцалак аҳәыҳәаса реиԥш ихыҵны илышьҭалон, ҳандәықуло
дахьырымбашаз инаганы рху нарылҭеит. Ахьшьқуеи абгахуҷқуеи
шәырзынсыжьуеит ҳәагьы нарылалҳәеит, дҟыу-ҵәыуа.
Зегьы иаадыруеит, абыржәы ҳҩагылар, наунагӡа хахьымаара ҳашдәықуло.
Ушьҭахьҟа уаҳа хынҳәышьа анумам, уаԥхьаҟа умҩа узқуло
цқьа ианузымдыруа, о, злыԥха ҳаура, дышԥарыцҳахо ауаҩы мыжда!
– Аҳы, дадраа, ожәшьҭа ҳдәықулап, ҳгулацәагьы ргуашә иҭыҵуашәа
збоит! – ҿааиҭит саб Ҳамырза, ихылԥа ихыхны, аԥацха агуҭа
дҩагылан.–Уа, анцәа шьарда зымчу, улыԥха-угуԥха ҳагыумыжьын, амҩа
хақулоит. Уара ушаҳаҭуп, ахаан цәгьара зымуц сҭаацәеи сареи
зху иаҭәҳәан изфоз уаагушьан, иахьа иҟалаз арыцҳ ҳалоумырӡырц
суҳәоит! – даақугьежьын, ахушҭаара дааҽҳәагылеит: –
Уара, сабацәа рабацәа, урт рабацәа рхушҭаара, ахаан мца ԥхара
згымхацыз, губӷан сумҭан абас уеиқухьшәашәа уахьынсыжьуа!
Абри ашьҭахь иеиқуаҵәамҳаҳараӡа алҩақ иаганы икнаҳаз архнышьна
ааигудхәҳәаланы днагуӡит, нас иҟама ааҭыхны, ахчныза аханы
аҩнаргу ааҭижаан, уаԥсҵәыла анышә еизыҳәҳәаны, икьаса рҭәны,
имаҟа инадиҳәалеит. – Сыҷкунцәа, дадраа! – дааҳацәажәеит сашьеи
сареи, – абри сыԥсадгьыл аҟуых, снышәнап ауп, санԥслак, сыԥсы
раҳаҭхарц шәҭахызар, сгу иқуԥсаны сыжәжы! Аҳы, ожәшьҭа шәеидарақуа
шьҭышәх!
Идәықуаагалашаз ҳнарыҵаланы хандәылҵит. Ҳашьҭахь иааиуаз
саб ашә аиркырц данааха, «иҟашәҵозеи, ҳаӷоу ашә аиркааит!» аҳәозшәа
«чыжьжьыт!» аргеит.
– Иҳадубалозеи, уанаџьалбеит, хдәықуламҭаз угуамҵуеит! О, анцәа
ду ҳахьнеилакгьы ҳашә аумыркын! – саб дааныҳәа-ныԥхьаны, ашә
ныдиҵеит.
Агуашә ааигуара ҳнеирц рацәак ҳагымкуаны, саҳәшьа Џьуна илааӡаз
ауаса чах ҳаагуанаҭеит, дахьцалакгьы иҩуа илышьҭалон иара.
Ожәгьы, иҩны, акьаԥа ыргьало иаакылсын, изааӡаз иналышьклаҳәит.
Изулакгьы, мчыла Џьунеи ауасеи ааиҟускукуаан, агуашә ҳанҭыҵит, аха
иара алеи-абгеи рзы иааныжьны ҳашцоз адырызшәа, ихагахан иҩуа,
иҟаа-ҟаауа ашҭа иааҭалеит. Уи абжьы заҳаз, згуарҵра иахыԥан игылаз
ҳажәқуагьы аҟаара иналагеит, урҭ иаарымырдеит ҳҳәарақуагьы,
иҵысит алашрагьы. Џьуна рыцҳа лыжьжьара иахамшәалоз аҭаацәа,
ҳара ҳцаанӡагьы, аҟама аҿыцҳафыр еиԥш хагуқуа ирылнаҳәон, дегьызмаха
адәы икуҳажьыз ҳхааӡага харахуқуа рыбжьы.
ҟ ҳнаскьацыԥхьаӡа иаҳа-иаҳа ҳажәпаҩхон. Ҳгулацәа ран аҭакуажә,
ху-шықуса раахыс дымԥсуа-дыбзамхо аиарҭа иамаз, уардынла
днаргон.
– О, шәанаџьалбент, сычкунцәа, сара анышә ада ԥсыхуа змам,
шәсыҵаланы сабанӡажәгари? Диниман шәымазар, абра сыжны
шәца!.. – лқьыӷызбжьы иалыҩны иааҩн уажәы-уажәы.
Амҩақуа ахьеихагылоу ҳнеицыԥхьаӡа ажәлар еизыҵәон, агулеи
агулеи еицылон, ҳаблаки ҳаблаки еиқушәон, қыҭак даҽа қыҭак нацлон.
Ожәшьҭа ҳханы угылан унаԥшыр, ҳҵыхуа убомызт. Ҳаԥхьа дгылан
ҳныхаԥааҩ, уи ишьҭагылан аҭахмадцәа, аҳәсақуа, зшьап инанагоз
ахуҷқуа. Цәажәара ыҟамызт, еицырхашьшьы инеиуан зегьы, амала,
ана ара иналк-ҩалкны иуаҳауан, ақьра-аӷызра, ақуԥсычҳара, ашәиԥхьыӡ,
асабицәа рҵәыуабжьы...
Ус ҳаԥхьаҟа, ҳара ҳазланеиуаз иахагалаз даҽа мҩак аҿы, ажәлар
еидҵәаҵәалан ишеилагылаз аабеит, ауаҟьан-чаҟьан бжьы шырхыҩуазгьы
ҳаҳаит... Арԥарцәа аддыхәа ҳаибарыҩны, худаҟала ҳаԥхьа игылаз
атаҳмадцәеи аҳәсақуеи ҳархыкушаны ҳнеизар, абар Бараҟаи-иԥа Аҳмеҭ,
иҽыхуа иаҵәа нымҩахыҵ, иҿаҳәоуп, иара амҩаду агуҭа дангылоуп
иаҳәа цеи-цеи ҭыхны:
– Сышьны абраҟа сынкашәмыжьыр аҷыдахаз, уарбанзаалак аӡәгьы
амҩа усҭаран сыҟам!..–ҳәа даҿуп жәлары дырҿагыланы иаҳәа акьара.–
Шәжьоуп, шәеиҭажьоуп, уара, абааԥсқуа! Шәхынҳәы, макьана иахыԥам,
иқьаԥтажәхаз шәыҩныҟақуа рахь, еиқушәҵа макьана зынӡак
имыцәац шәхушҭаарақуа!
– Уаҳԥырҵ, Бараҟаи-иԥа, уаҳԥырҵ, аӷбақуа ҳзыԥшуп!
– Ҵан аӷбақуа шәыргап, аха шәышжьоу аныжәдырлак, арахь уаҳа
шәыӡхыргаран иҟам! Ҭырқутәыла ожәы исымбеит сара, ижәуазеи,
абааԥсы, џьанаҭ ныжьны џьаҳанымҟа шәцома? Уа ишәзыԥшуп амла,
ахьҭа, анҵәара, мамзаргьы атәитәыхра!.. Асулҭан, алаҳәажә еиԥш
шәырԥар рзыҳәа джьышуеит, дшьашуеит, абџьар иаҵаргыланы иахьымаара
еибашьра идәықуиҵарц!.. Уи азоуп, шәара шәгурҩа даго џьышәымшьан!
– дыҭҳашуемит Бараҟаи-иԥа Аҳмеҭ, аха ииҳәо заҳауада.
– Агьааурқуа ҳкагуаны ҳарнаҭыр аума иуҭахыу? Ҳара ҳамсылманцәоуп,
амсылман дгьыл ахь ҳцоит!
– Уара абри ахаҵа деилагеит, уаҳа дҿазҳәо ҭынха димаӡами?
– Амсылмам дгьыл акуӡам, ҵа змам атышахь ауп шәахьцо!
– Ноурыз иакун, уи иашьа, мҳаџьырра амшын дхылахьеит!
– Ноурыз дымцацкуа дыҟазаргьы, иааигуа днеиуамызт, урҭ ахҟа
рыбжьоуп.
– Сымԥынҟа шәмааии, сымшьыкуа аӡәгьы шәсышьҭуам! Уара, уаҳа
ихуцуа аӡәгьы дшәылаӡами? Ицаз цазаргьы, шәара шәхынҳәы!
Шәыжәлами, шәанаџьалбеит!
– Даара гурҩ уагоушәа ҟаҵаны, уҽхьаук’уеит, ҳадгьылқуеи
ҳмал инхази уреиҩаӡозаргьы ҟалап!
– Уара бзиара дук угу иҭанда, ужәлар зегьы ахьцо урцрыҵны
уаагылозма!
– Хаҵа уҟаӡами, абааԥсы! Наунагӡа аублаақуа шыӡуа збаанӡа,
аҵықьҳәа исгудҵан, усылга! – Абас акыраамҭа дҵәаа-ҵәаауан уаҩ
изеилымкааӡаз Бараҟаи-иԥа Аҳмеҭ хуашабга, шьаҿакгьы днаскьомызт.
Аха ахуҷқуеи аҳәсақуеи анааидыӷуӷуалаӡа, игуӷьны дызрыламкьыскуа,
иҽынеисҭхеит. Зыҭра иҭыҵыз амшын еиԥш, ажәлар дныԥхьаҳәҳәан,
агурқьҳәа илаивсит. Дызусҭзаалак, иуацәа-иҭахцәа инадыркны,
аӡәгьы дааҳәны дизхьамԥшит, иҽи иареи рымацара иааидхалеит.
Ожәшьҭа амҩадугьы ианӡаломызт, агаҿахь еиихыҩаӡәаны инеиуаз
ажәлар...
Ҳаԥхьа, наҟ-ааҟ имаҭацәа дрыгуҭылакны, ишьапы ахьиргылаша
наирбо днаргон аҭаҳмада лашә, аԥхьарцарҳәаҩы Сакут. Имаҟа
иадҳәалаз аԥхьарца ааимӷыихын, ахыц наҿишь-ааҿишьын, иааирхиеит.
Иӷралаз хьаацәгьак уаҳа илнамыршазшәа дааӷызы-ӷызит аҭаҳҳмада,
иԥхьарцагьы уи инақунарӷызит, убас ауп ашәа ахы шикыз. Нас
дгуагуо дахьнеиуаз, иаҳа-иаҳа ибжьы гулыршәо абарҭ реиԥш ажәақуа
иашәа иналеиҵеит:
Уа, раидсиуама, раидмыхуацәгьа рҳәама?
Мшынгула ҳдәықулоит ҳнышә-напқуа шьҭыхны!
Ҳабацәа рҳаҭгунқуа ҳашцо дшәырҳама?
Раԥхьа шәлаҟума, шәхылԥақуа шәхыхны?
Ааԥынраз иаҳзауит асы ҩамгыла,
Иԥсит ҳа ҳкукуу, ахьҭа аназымчҳа!
Лабжышла ишәкуаба нас ҳабацәа ртәыла,
Рацәа иқьаԥҭажәхеит, ҳаԥсадгьыл рыцҳа!
Зегь еиқуӡырҩуеит рыԥсы ӡаны; ахуҷы насыԥдақуа аҵәыуара иаҟуҵит,
ачымазцәагьы ожәшьҭа иқьуам, иӷызуам, амҩасцәа зегьы рыԥсы
аԥхьарца иҿанаҳәеит. Аӡәык-ҩыџьак ишырҭахӡамыз, аҭаҳмада иашәа
иақурӷызуа рҿынархеит. Алашә аԥхьарцарҳәаҩы ибжьы иаҳагьы
ишьҭыҵуан:
Даҽазнык, даҽазнык ҳалаԥш рыхҳажьып,
Ашәы ршәуп ҳашьхақуа, еилаарцыруам.
Аҵыхутәантәи ҳашәа урҭ ирзынҳажьып,
Ҳашьхақуа гуаҟ’уеит, ҳахьцо рыздыруам!
«Ахшара гураз иан дицәымыӷхазар,
Рыцҳарак ыкоуп! Сара шәсыцәтәымуеит,
Хара сымоума? Цқьа шәысзымааӡазар?
Сныжьны шәышԥацои?» – ҳ-Аԥсадгьыл гурымуеит!
О, раид, ҳ-Аԥсадгьыл! Афырҭын бааԥс иасыз,
Ҳамч мырхакуа ҳахьымаара ҳашьҭуеит.
Угунаҳа ҳамазааит, абас ҳахьымҩасыз,
Ҳабаҩ аагаргьы, ҳаԥсы узынҳажьуеит!..
Ожәы уи ашәа, шамахамзар зегь шьҭнаххьан, аҭаҳмада дааԥсаны
данаҟуҵгьы, инеимда-ааимдо, агаҿахь ҳкылсаанӡа аҳәара хшаҿыц
ҳаҿын... О, анаџьалбеит, иҵӡозеи уиаахыс, аха аккаҳәа мшаҽны еиԥш
сгу иқуҩуеит иара. Сара иагьарааны избахьан цаҟьак аҿы арҩаш ахы
ахьҵнах’уаз, иагьараан избахьан, адгьыл ужәра инылашәаз арыц,
аҟата шагулиаауаз, аха сара исымбацызт жәлар рыгуҭа ашәа ҿыц
шиуаз. Избеит уи аҽны амҳаџьыраа рашәа, гуаҟ ашәа ахы шыҵнахыз.
Уи – аублаакуа адгьыл ҳаныӡаанӡагьы, ҳахьцалак иҳацын. Гуаҟра
бааԥск ҳақушәан, агурҩа хьанҭа ҳзышьҭымх’уа ҳанааилахалак, ҳааидтәаланы
иаацәыраагон, иаҳгуаланаршәон хара иҳаҩсхьаз аамҭа, шьха
харакык ҳнықуланы ҳазԥшуазшәа, иеилыџьџьаауа иаҳнарбон иаҳцәыӡхьаз
ҳаԥсадгьыл. Ишаҳҳәа-шаҳҳәо, ӷуӷуала ҳаныӷьазклак, ҳгурҩа
иаҳа иласхазшәа аабон.
Агаҿа ҳанкылс, шьапыргыларҭа уаҩы имоуа, ажәлар қызы-қызуа,
аҟуараш хыриқуаҵәааны иқужьын. Ауаа рымацара роума, аԥсасеи
ашьамаҟеи, амҳаџьыр амшын ирзыхгалоз џышьа икылырцаз, агаҿа иак’уамызт,
алақуа ракун, реибафа бжьы узычҳарымызт.
Аԥра ӷбақуа ааин амшын ихгылан, аканџьақуа неивыс-ааивысуа
урҭ рахь ауаа рнагара иаҿын...
Ҳахуԥҳа Алоу-иԥа Шьардын иҭаацәеи иареи, рымаҭәа-рҩыҭәа уардынла
иҵысны заанаҵ икылсхьан, иара ида егьырҭ рымаҭәа рыма аӷба
иҭалахьан. Иара, иҭеисԥыҳә ӷра еилырх’уа длеи-ҩеиуа аҟуара дшықугылаз
ҳнаидгылеит, иаасцәымыӷхеит, аиаша уасҳәап, ихылԥарч аҭыԥаны,
аҭырқуа феиз хылԥа иханы ианызба. «Ожәнатә аҽеиҭакра ас изымариахазар,
уахь ҳаннеилак иагарыуала даабап!» – аасгуахут, аха акраусызҳәах’уаз.
– Зегь аама, Ҳамырза? – дҵааит уи.
– Иааит, дад, зегь ара иҟоуп! – иҳәеит саб.
– Ожәшьҭа зыԥшра ҟамҵакуа аканџьақуа рҭалара шәалага! Аҳәсақуеи,
ахуҷқуеи, абыргцәеи заа идәықушәҵа, амала, ԥсызхоу акгьы
уахь аҭагалара ҳшақуиҭым усгьы ижәдыруеит! – иҳәан, адҵақуа наҳаҭаны,
ихала канџьак днақутәаны, егьҟамлаӡазшәа иҽырҭынчны, аӷбахь
ихы рханы ҟ днадҵит.
Ҳаргьы ҳаԥшызма, хыма-ԥсыма ҳалагеит ҳус. Аканџьақуа еиҵапапа
иҭәны аҟуара инадҵуан, рацәак мырҵыкуа итацәны иааих’уан.
Аҭырқу мшынуаа, ар рышьҭазшәа ҳдырццак’уан, иҳаҵаҟьон, иааузымчҳартә
еиԥш ирымчны, ихыжәжәа-хыжәжәаны иҳацәажәон, аха мчыс
ихамагушьазыз, аԥсуаа ишышәҳәало еиԥш, «Зышхуа ҳҭаз, иашәа ҳҳә
акун. Амра ҵлак ашәара ианлеиуаз, агаҿа, арахуқуеи ала-млашьқуеи
рыда иккаӡа иҭацәхьан.
Сашьеи сареи даҽа ҩыџьа арԥарцәеи ҳакун аҵыхутәанынӡа зҽаанкыланы,
зегь рдәықуҵара иаҿыз. Ус ҳаргьы ианааҳадгыла, агуаԥ-саԥҳә
адгьыл ҳаҽнықужьны иаагудкыланы, ҳалаӷырӡ ҳакуааша, иаҳзыԥшыз
аканџьа ҳнақутәаны, амшын ҳанхылеит. О, анаџьалбеит, уи аканџьа
сшьапы аннықусыргылоз иаасықушәан сыԥсыр акумзи зынӡак
абзиаху, аха иамуит.. убама, зегь лахьынҵазар акухап!
Ҳзықутәаз ҳаканџьа балыбаҭо рацәак хара имцацызт, иубаз еицәа
убеит ҳәа, хашьҭахьҟа ҳанынаԥш, ҽыуаҩык, иҽыхуа-иаҵәа дақутәаны,
аҟуара дшаахықуххылаз гуаҳҭеит. Иаразнак даадырит. Ун – Бараҟаи-иԥа ҳмеҭ хуашабга накун. Дылҽыжәԥан, иҽы аӷура иақуршәны, амшын
дӡаалоума ухәартә еиԥш дааскьаны даагылт. Инапқуа иҟьон,
ибжьы рдуны ак шиҳәозгьы ҩашьомызт, аха ҳара ҳҟынӡа иажәақуа
зааҩуамызт, аԥша иасуаз ишьҭахьҟа иагон.
– Уара шәааи, ҳхынҳәны дышьҭаҳхып, дрыцҳауп, имацара атәыла
данхалеит – сҳәеит сара.
Аха ус акы ааушазаргь халамыкӡакуа, иабџьар шыҭҟьаз аҟара
ахысбжьы хаҳаит, алҩаҵәгьы еишьылӡа ишыҩаихҟьаз гуаҳҭеит. Ишаабоз
дхышәҭны амшын дналаҳаит. Ацәқурԥақуа даамҵадырсын, дызхыԥсаауаз
ихура ихадыршҭырц рҭахызшәа, дго-дааго агара еиԥш ддырҵысуан.
Ахысбжьы иарырҳаз аҽыхуа-иаҵәа, абжьы хҵаны иаакьыр-кьырын, ӷ шьҭшьуа иаманы аҟуара инықулеит.
Иҟалаз ҳцәымӷхеит, ҳаԥсыр моу ҳмоуа хҟалеит. Ожәраанӡа зынӡак
згурҩа ҳкымыз, зҳәатәы ҳаҳаргьы ҳтахӡамыз, иԥсра хгу иалсит.
"Ас зхы иазызуз ауаҩы, ҳара иҳазгуамҭоз иашак имбакуа дыҟамызт"
ҳәа ҳаахуцит ҳарҭ аканџьа ҳахьҭатәаз, аха изхуарҭазиз,иҟалаша ҟалахьан,
ҳаргьы амшын мчра ҳаанахуахьан.
Иҭацәын, иқьаԥҭажәын ожәшьҭа Аублаатәыла зегьы. Аӡәызаҵәык
иаанхан иҟаз Бараҟаи-иԥа Аҳмеҭгьы, игу иҭеикыз анизынамыгӡа, иҽишьит,
ибаҩ, мыждагьы амшыни агаҿеи еимдырххон, иахьыргара рыздыруамызт.
Уаала иҭәыз аԥра-ӷба, аҽаариашан, амҵәыжәҩақуа еиҵыхны амшын
агуахьы амҩа шьҭнахит. Аҽны, цас иауазшәа, амшын иазҭынчран,
аԥшагьы хаӷба ахы ахьхаз иацҩызаха иасуан. Амра амшын ишынӡаалаз
иеилыблаауа ашәаԥшь аацәырҵит.
Амшын агуахьы ҳанынаскьа, ҳашьхақуа ӷьазӷьазуа ҳабла иаахгылеит.
Ожәы избазма, урҭ рыкуа сҭаршәны срааӡахьан, аха уи аҵыхутәантәи
ахулбыҽхаз урҭ снаргудыԥшылеит, зынӡак даҽак ала, ажәҩан
иаласазшәа, ибырлашха. Сара сымацара сакузма, аӷба ахӷура ықурҭәаа
иқугылаз ҳәсеи-хацәеи амҳаџьырцәа зегьы, уахь анаԥшра иаҿын
рыблақуа рзырҟумго, ӡамҩақуакгьы алаӷырӡ рхьыжжын, игон ақуԥсычҳа
бжьы, иныҵакны аҵәыуабжьы... Амшын еиҩыцә ицоз ӷб наскьацыԥхьаӡа,
ҳашьхақуа иаҳа-иаҳа илаҟууан, ихуашьуан. Ус, ус дара рсахьақуа
ныхбалан, рыхуанга мацаракуа ааҳзынхеит. Рацәак мырҵыкуа,
урҭгьы, аԥша иаҟьаз алҩа еиԥш, амшын еишьылра инхыӡлеит.
Иааӷызы-ӷызит аҭаҳмада лаша иԥхьарца. Заҟа иаамҭаны уи абжьы
ҳалаҩызеи! Маҷк ҳгу ааҳханаршҭит. Ҳаԥхьа – амшын, хашьҭахьҟагьы – амшын, ҳназго аӷбагьы ҳара иаҳхатәым – иуаароуп. Ҳахьнеиуагьы
тәымџьароуп, иаҳзыԥшу сеидроу.
Аԥхьарца иаразнак иааиқутәеит. Акы иҿнаҵәазшәа сгу нҭаҳаит,
иҟалазеи ҳәа санынаԥш, аӷба ахӷура акуакьҭаҿы, иуапакьаҿ каршәны
дықутәан акумжә ҩаза зшәыз, атаҳмада лашә Сакут. ҟ-ҟ ишьамхқуа
рыхқуа ықуҵаны ицәан, иахьантәарак дрыбжьаргыланы даазгоз
имаҭацәа аҩыџьагь.
Хулԥазтәи ашәаԥшь зҿалашо итәаз Сакут, – дыцәама, рыцҳа? –
ҳәа схы ларҟуны санылаихуаԥш, ижакьа ӡыш аҵарыра иахьыкукуаны,
игудрыӷуӷуаланы иикыз иԥхьарца иақуҭәон илаӷырӡ ацәыкубарқуа.
– О, анаџьалбеит, алашәгьы игуеиҭама, ҳаԥсадгьыл ахуанга ҳамбо
ишаҳцәыӡыз! – насҿыҵҟьеит, сцәа сҭаӡыӡо сахьгылаз.
Иаха цқьа сшызмыцәазгьы, шьыжьӡа сгылеит, сқьаади сҩыгеи неиқуршәаны
сааин, аҵла хачахь амҵаҿы ҟ снықутәеит. Сыԥшуп сызҭоу аԥшәма данбацәырҵуеи
ҳәа. Исеиҳәараны иҟоузеи, анаџьалбеит, иахьа?
Ажәҩан хтым, аԥҭа жәпақуа аҿажьуп, иаасыкуршан акаршәра цәыҩҩажәӡ
ишьҭоугьы, сара сеиԥш, аҵыхутәантәи аублаа изыӡырҩларц аҭахыушәа, иууаӡа
иԥшуп.
Амҩа санықулоз, хараӡа Ҭырқутәыла акаршәрақуа руак аҵыхуаны, абас
дсықушәоит ҳәа иҟадаз, зыԥсадгьыл хазына ныжьны «џьанат дгьыл ахь» зхы
зырхаз аублаақуа рцынҵәарах, зхатәы бызшәа здыруан инхаз аӡәызаҵәык –
Заурҟан Золак.
Иан лкыкахш иадкыланы ииҵаз аԥсышәала дсацәажәоит, исеиҳәаран дыҟоуп,
саԥхьа дтәаны, ижәлар гуакьа инҵәо, инҵәо мацара, адунеи ишаныӡааз.
Уи шыҟалаз макьана инагӡаны ишысмаҳацгьы, аӡәы заҵәык ида жәларак
рынҵәара – ахырзаманқуа ирхырзамануп, ожәнатәгьы сцәа сҭаӡызоит. Иацы
мацара исаҳаз иахатәи аҵх самырцәеит, иахьагьы сарҭынчуам! Уи исызнарҵысыз
схуцрақуеи сареи ԥыҭрак ҳамацара ҳаицынижьырц иҭаххазшәа, Заурҟангьы
макьана дцәырҵуам.
Зегь насыԥшәа иҟалеит акумзар, уи жәларак рҵыхутәа иан даԥсыуа ҭыԥҳамзаргьы
амуази? Ахьхьаҳәа ожәы дызлацәажәо аԥсуа бызшәа зынӡа изымдырӡозар
ҟамлауази? Усҟан, сара аублаа бызшәа салацәажәартә еиԥш изласзымдыруаз
ала, насгьы аублаа алфавит злаҟамыз ала, Заурҟангьы саргьы ҳхатәы
бызшәақуа наҟ инышьҭаҵаны, ҳаиасыр акухон ахԥатәи – аҭырқу бызшәахь.
Аублаақуа ртрагедиа мҳаџьыррала иалагеит,
Амҳаџьырра! Уи ажәа санхуҷызгьы издыруан, иаҵанак’уаз шысзеилымкаауазгьы...
Аԥсуа жәларгьы уи рхыргеит, знык акунда, амҳаџьырра хынтә
иҭанарцәит Аԥсны! Уи азыҳәан ауп, аҭаҳмадцәа ргуалашәараҿы хашҭра ақумкуа
изынхаз, иааидтәалан анкьатәи хҭыск ианалацәажәо, руаӡәк: «Аԥхьатәи амҳаџьырра
ааа иҟалеит» – иҳәаларын, егьи – «мап, аҩбатәи аан акун» –ҳәа
иамаикларын. Саб Луман ушықус ира анбыкуу ҳәа уиазҵаар, «аҵыхутәантәи
амҳаџьырра адырҩашықусан сиит» ҳәа уеиҳәон.
«Амҳаџьырра иагеит!» анырҳәоз, схуҷы хшыҩ аҿы, ажәлар ӡы хуашь дук
нарыжәлан, инықуӡәӡәаа иагазшәа акун ишеилыскаауаз. Аиашаҵәҟьазы, жәанызқьҩыла
аԥсуаа уи «аӡы хуашь ду» ишахулабгазгьы, ҳажәлар лахьынҵала
аублаақуа иреиԥшымхеит. Дазынхеит аԥсуа иԥсадгьыл, имыцәеит, агугуаҳәа
еиқууп иара ихушҭаара! Аха иалшон даҽакала иҟаларгьы, – иалымшози ԥсыуа
зхылаҳәоу зегьы рхатә гуаԥхарала, ма мчыла, аублаақуа рымҩа ианылар?!
Усҟан иаарыдаз арахь, жәлар ршьаркуасҭа ихыланы, ма аублаа бызшәа,
ма аԥсшәа аҵаразы? Дызусҭахарыдаз уи? Ҳәара аҭахыума, уи сара сакухомызт,
мшәан, арахь аара акум схаҭагьы сҟаломызт Иаҳҳәап иахьа сызлаҟоу: аинститут
салганы, аспирантура сҭаны, бзиа избо аҵарауаҩ изанааҭ сыманы, сыԥсадгьыл,
сышколқуа... Мап, мап, урҭ роума, мшәан, схаҭагьы сҟаломызтеи!
Иацы, жәацы, ари абжьаракгьы аҭаҳмада цынҵәарах санизыӡырҩуа, сананԥшыло
аублаақуа знынҵәалаз амҩа – усҟантәи аамҭаз аҭагылазаашьақуа
убас рҽеиқудыршәеит, аублаақуа рҵыхутәа абра икылымсыр ҟаломызт ҳәа
агуаанагара сҽақусыршаҳаҭуеит! Аха, сара, аҭоурых ҭагылазаашьала аублаақуа
ирцәыхарамкуа игылаз, омеиқуаҵәа агуаҟрақуа зхызгаз, аха даҽа лахьынҵак
зауз аԥсуа жәлар рыхҭылҵ. Сара, иахьатәи абра сыҟазаара – зынӡа даҽак
аҳәоушәа ауп ишыҟоу, иҟалараны иҟаз ҟамларгьы ҟалозаарын! Ус анакуха, аублаақуа
абри еиԥш аҵыхутәа иазкылымсыр ҟаломызт ҳәа ҳазҳәо алогикаҿы иҟазаап
еилататарак, еиқумшәарак...
Срызхуцуеит, аҭоурых аҽы, ма наскьа, ма ааскьа иҟалахьоу, аублаақуа
зықушәаз иашьашәалоу ахырзаман хҭыскуа... Сеиҭахынҳәуеит, ус ҟамлар ада
ԥсыхуа ыҟамызт-ҳәа ҳазҳәо алогикахь. Мап, мап, иага ус акузаргьы, зынӡакҵәҟьа
уи сзақушаҳаҭхо сыҟам! Иаԥхьан исҳәон еиԥш, схаҭа абра сыҟазаара,
иахьа сызлаҟоу: сҵара, сзанааҭ, среспублика, смилаҭ культура, схатәы школқуа
уҳәа убарҭ зегьы аҿамгылаӡои уи алогика?
– Хуцрак уалахалан уамоуп, дад, издыруада аҩныҟа гухьааугазар? –
бжьык аасаҳаит. Аҭҳарцәқәа схуцра саалҵны санаахьаҳә, Заурҟан дԥышәырччо
дааин дсывагылан. Ахьшәҭҳәа сҩагылан, аԥсшәа ааибаҳҳәеит. Есымша еиԥш
уажәгьы, иаха сшыцәаз, сыфатә-сыжәтә, сышьҭаларҭа уҳәа зегьы дааразҵааит.
Нас, аҵла иадҟаҵалаз аҟуардә днықутәан, ибӷа нкыдиҵеит. Иҿаԥшылара иаразнак
инеиқуҟацеит.
Иаԥхьа иаатуаз акаршәрахь илаԥш наиршәит, аки-аки еишьҭарххы,
ҩ-лҩаҵәк еишьылӡа, аҭаҳмада иҿаԥхьа инықуирчит. Дук мырҵыкуа иааиҿыҵшәоз
иажәақуа рыԥх’уа снаишьҭалеит саргьы...
Ҳашьҭахьҟа иаанхеит, знык ҳанамԥыхьашәа, ҳазҭаз атәым ӷбақуа,
ирыгуҭасны, иаҳзымдыруаз атәылахь ҳаазгаз Амшын Еиқуа. Абар
ожәы, хуҷи-дуи, ҳәсеи-хацәеи ҳшьапы нықуҳаргылеит зынӡак иаҳзыԥшымыз
агаҿа. Самсун ақалақь азааигуара ҳҽааидаҳкылеит, ӷбак
иеицҭнагаз, ҳаамсҭа Алоу-иԥа Шьардын иҵанак’уаз зегьы. Уаанӡа иӡхыҵхьаз
егьырҭ аублаақуагьы, иахьабалак ари агаҿа иаваԥсан. Ԥсадгьыл
уаҳа ишумам удыруа, даҽа тәым дгьылк уанықунагалалак, омашәа
уҟалозаап, анцәа злыԥха ҳаура. Сшьапы неихго сназқулаз адгьыл,
сара сзын ицәыҩҩажәын, алахь еикушьшьы ишьҭан, аҳауагьы иаха
ихьанҭан. Ахьҭа аныҟоугьы ужьы иалсны убаҩқуа архьшәашәон, амрагьы, ма аԥсҭҳәа еиқуарақуа аҽрыланарӡуан, ма ианаакылҟьозгьы,
адгьыл аблырц атахызшәа, аҽарӷьуан. Икеикеиуа ажәҩан еилгазаргьы,
ҳара ҳҟны еиԥш, еилыбзаауамызт, ицәышҟаҟараӡа, аԥштәы ахыгган.
Даара ибзиан издыруаз аӡәы даасԥыларгьы, ихы-иҿы еицакызшәа
збон, ибжьыҵәҟьагьы иара итәымызшәа саҳауан...
Уахьынаԥшуаз наҟ ҟуаԥа-ҿаԥаран, аха бнарак еихашьшьы улаԥш
аргурӷьомызт. Иабаҟахыз, иршанхагаз ҳара ҳагаҿа; еиуеиԥшым шәаԥыџьаԥла
ԥхынгьы-ӡынгьы ииаҵәҟаҟараӡа ихҩаны, абна куазақуа цыӷцәоушәа
ибзарыбзаруа, аԥсҭа ҭахьрақуа еимашьшьы, ҳӡыхь казказқуа
еихулаччауа, ҳарҩаш ҭрысқуа шәахԥсараха, аҟуарашқуа зҿыкуршаз,
аԥсыӡқуа зҭаҳәалмысуаз ҳӡиасқуа! О, иабаҟахыз урҭ!
Ҳара ҳагаҿа бзиаху иқунагалаз ауаҩы, иаҳҳәап, уи еиԥш заҳахьадаз,
аха ҩнаҭак даднамкылаӡакуа адәышкуаӷьаз даақухаӡаргьы, млаки
хьҭаки даго ҳәа иҟамызт, уи иԥаҳалон агаҿа ианымӡалоз аԥсабара
абарақьатра: адәҳәыԥшқуа рҿы аҵыҵындра афҩы лаҳа-лаҳауа, абнақуа
рҿы аҵыслаҳа, аҵысжьы уҳәару, акакан мачхузма, сара схаан
аракуада уаҩы иҟубаӡомызт агулхра цәгьоуп ҳәа, абацә уҭахызар, мачхузма,
џьара жьырӡык азы акумзар, иҿызх’уадаз, арахь, амра ашәахуа
еиԥш абгыӡра еилԥхаауа, ацхарпа згулкукуоз амаахыр! Ҭагалан
ҳаԥсҭақуа уаарҭалар, аҵла гуаҩақуа рҿы асаранџь еиҟушәшәо, ушьапы
нылашәо ахьа цәҟуншьа, иҭҟьо акыр уҟунызар, еихыԥа-еиҵыԥо
ашьабсҭақуа, ацәҟьа аргылашьа удыруазар – зеиуахк уҭахыу аԥсаатә,
ӡиаск ахықуаҿы амца узеиқуҵар – ркьыц мацарала заҟа уҭахыу
уԥыхьашәон акан рықуҩҩы акалмаҳақуа!.. Ари зегьы ҳадгьыл бзиаху
гуԥҳәыхш акун, дызусҭазаалак аӡәы сасык дахибаараны дыҟамызт.
Аха изхуарҭагушьоузеи, урт зегьы ҳашьҭахьҟа иаанхеит...
Ауаҩы мыжда, имоу пату изақумҵозаап, аху ашьарагьы илымшозаап.
Уи гуасҭеит сара!.. Џьаҳаным еилашыра агуашә ҟьаҟьаӡа иаартны
ҳанынҭала ауп ианаадыр џьанаҭ ахаҭаҵәҟьа ҳашьҭахьҟа ишынхаз,
аха аамҭа еикушара наунагӡа иашәаҳаит шьҭахьҟа ҳҭыҵырҭа!..
О, дад, Шәарах, ҳаԥсадгьыл ҳшықуҵыз еиԥш, ҳаибганы арахь ҳаӡхыҵыз
џьумшьан. Аӷбақуа ҳарҭалан амшын ҳанынхыла аҽны инаркны,
анҵәара ҳалагахьан!
Март алагамҭаз инаркны аублаақуеи, асаӡқуеи, аҳҷыԥсааи,
аӷба рацәа мызнаҟьак ицо-иаауа мацара, Ҭырқутәыла агаҿахь
ҳнагара иаҿын.
Аӷбақуа зегьы еиԥшымызт, иҟан ҳара ҳахуԥха Алоу-иԥа Шьардын
ихьыԥшцәеи иареи ҳаазгаз «Нусрети-Бахри» еиԥш адуқуа. Акык-ҩбак рыхьӡқуа сгуалашәоит ожәыгь, иаҳҳәап: «Нусредие», «Маҳмадие»,
«Ассари-Шефкеҭ», «Османие», аха иҟан иҵегь имаҷыз аԥра
ӷбақуагьы...
Акаԥданцәа заҟаҩ ауааԥсыра шьҭырх’уаз аҟара, аԥара роуан.
Изашьҭази, араху реиԥш ҳаидцаланы аӷба ҳҭарыжьуан, ҳафатә,
ҳажәтә агухьаа зкыдаз, урҭ заҟаҩ шьҭырх’уаз акун усс ирымаз, заҟаҩ
ӡхыргаз аӡәгьы дазҵаауамызт.
Мызкы аҩнуҵҟала, егьарааны амшын цәгьахон. Усҟан аӷбақуа,
шьхагула иааӡаз ашьхарыуаа гуқухақуа ҟьо ирыманы амшын иааххалон,
ма иахьахуҭаӡамыз даҽа сқьалак ахь иагон... Амҳаџьырқуа амҩаныфа
рымҵәон, аӡы рымҵәон... Рыҩнуҵҟа ачымазара ҵысуан... Аха
урҭ ирызхьаԥшуамызт, инҵәоз рыжра иадхалар ҳәа ишәозу, иршәны
амшын иналарыжьуан.
Аублаа қыҭак шҳәыԥыз ԥра-ӷбак иҭалеит, амшын агуаҿы амшцәгьа
рԥылеит, ишьҭызазоз ацәқурԥақуа аӷба аамҵадырсын, Варна
ҳәа иахьашьҭаз иагеит. Уантәи Самсун иаанӡа ҩынҩажәи ааҩык ауаа
аршра иагахьан. Самсун ианааигьы, ақалақь ачымазара ҿкы алашәҵоит
ҳәа, амҳаџьыр ҭырмыжьит. Макьана зыԥсы ҭаз амла инҵәон, иӡышуан...
Аӷба акыӷура иқугыланы, аарцә акумжәы зшәыз гуаҭаны, рнапқ
рҟьон. Згу иазымчҳаз ҳара џьоук, афликақуа ҳрықутәаны маӡала
уи аӷба ҳнаҵагылон. Илбаарышьҭуаз ашахақуа ирыцраҳәаны уахь ирзыҩаҳашьҭуан
афатәи аӡи... Аҭырқу мшынуаа ҳанаагуарҭалак, ицәҳашҳауа иҳаҵаҟьон...
Ҳашьҭахь иӡхыҵыз саӡқуак ирыхьызгьы уасҳәап, дад, Шәарах.
Уи уаҩ ихашҭуа акы акузар, иахьанӡа сыхшыҩ хуарҽ иазынкыларымызт.
Урҭгьы ԥра-ӷбан изҭаз, урҭгьы амшын агуаҿы ирықушәеит амшцәгьа.
Абар мчыбжьык цахьан, аӷба шаҟьо амшын ихижьҭеи, џьаргьы
изҿықугыломызт. Иӡышуаз амҳаџьыр иржәит агамыжьӡы. Амгуахь
ҵысит, ахуҷы насыԥдақуа амҵ реиԥш анҵәара иаҿын. Амшынуаа
шаҟьо акыӷура иқун, иԥсуаз ахуҷқуа амшын ахь идыршәуан...
Анацәа рзыҳәа ҳәҳәаран, ҟааран, хырԥыԥран...
Абра дрылан, лысаби хуҷ ида, уаҳа гуакьа дызмамыз ԥҳәыс еибак.
Асаби дычмазаҩын, ан дылгудырӷуӷуала дшылкыз, иԥсы ааихыҵит...
Лыкуша-мыкуша игылаз зегьы ирбон иҟалаз арыцҳара, аха ан
дрыцҳашьан ҿырҭуамызт. Амшынуаа анаалывалалак: «Шьышь наани,
уа, наани!» ҳәа иаацәырылгон агарашәа, урҭ анлаҩслак, аҽырҳәа аҿыланахон
лылабжыш, лашәа ниасуан амыткумахь...
Амшқуа цон... Ахуҷ рыцҳа изычҳауазма, аӷбаҿ агара иалагеит
аԥсфҩы... Амшынуаа еимдо ишааиуаз, ан разҟыцәгьа иаалыдгылеит.
Мчыла лхуҷы даалымҟуҵжәаны, иҿынадырхеит амшын аҵахь... Илыцыз
ирулак дныркылеит акумзар, ларгьы амшын дазцарц лҭахын хагуха!
Абас, амшын аҵа жәпаҩык амҳаџьыр разҟыцәгьақуа рзыҳәа ишнышәынҭрахаз
уаҳа сзалацәажәом, дад, Шәарах, исцәыхьанҭоуп, ахаҭгун
аартны аԥсы иртытра исзаҩызоуп, мцахуцәа!
Зыԥсы ҭахаз, ишуасҳәаз еиԥш, ҳшьапы нықуҳаргылт, ахаан иаҳамбацыз
агаҿа. Убра иқугылан бжьба роуома, ааба роума, дара-дара
еизааигуаны маӷаза еиҵҳәақуак. Урт, аҭырқу ҭуџьарцәа Кавказ агаҿантәи
иӡхыргоз аџьықуреи зыҩнарыԥсоз ахыбрақуа ракун. Сара санаҿу
аамҭазы, урҭ рахьтә акызаҵәык ада, егьырҭ еиӷрыкка иҭацәын.
Ҳара ӷбак иҭнагаз, Алоу-иԥа Шьардын ихьыԥшыз зегьы, хыҵакырҭа
ҳамамкуа агаҿа ҳанықуха, ҳамҵаа-ҳамԥшаа, амаӷазақуа рышәқуа аартны,
ҭаацәала ҳаҽшаны, ҳлеины ҳлыҩналеит. Рацәак мҵуазар акухарын
аџьықуреи дәылыргеижьҭеи, арыц иаршыз аԥарԥал ахыцәхуц ула
тырх’уан. Агҿыҩрақуа рҿы икнаҳаз абызкаҭаҳақуа ухьынҳалар,
ушьҭырхрызшәа убон, аҭӡамцқуа ацәаакы ирылжжуаз аԥакуи ҟарҵахьан,
абаафҩы идәылшәшәуаз мацара ухлахаҵ аргьежьуан, аха урҭқуа
усс измадаз, ақуа ҳмысуа, аԥшабаа ҳамго хыҵакырҭак ҳаугушьеит.
Ҳара ҳазхьыԥшыз ҳаҳ, Алоу-иԥа Шьардын, аӷба дшааҭыҵыз еиԥш,
иара иидыруаз тырқуа ҭуџьарк иҩны аԥшәымара даангылт. Самсун
ақалақь уахьналагылозҵәҟьа зхала игылаз ҩнык дныҩналеит. Уи млакы
дак’уа, хьҭакы даго дыҟамызт. Аха драԥгыланы «џьанаҭ дгьыл» ахь
иааигаз ажәлар рҭагылазаашьа дамырхуцыр ҟамлеит. «Асҵәҟьа ҟаларымызт,
џьушьҭ, џьара зеилибамкаарак хԥықусылеит акумзар, ахеиҭаҳәара
аҭахыуп, схынҳәаанӡа шәхы шәаху, шәгу кашәмыжьын!»–иҳәан,
иҽеибыҭаны, Стампылҟа ддәықуларц иӡбеит...
Идәықуламҭаз иԥҳәыс даартәаны: – «Ара аҳәсақуа ҭитәык-аахуатәык
еиԥш ирыхуаԥшуеит, саҳәшьа заҵә бнапы данысҵоит, убри ак
лыхьны даныҟала, ибдырузааит, бареи сареи бысҭа шаҳзеицымфо!» –
хаа леиҳәеит.
Аиашазы, дызҭахыз даалыцәшәартә дыҟан шықусы ҩажәа ирҭагылаз,
аамсҭа ҭыԥха Шьанда. Лыԥшра, лсахьа, Фелдышь леиԥш деиҭаҳәатәын.
Аублаатәыла ҳаныҟазгьы лыӡбаху рылаҩхьан. Аԥсни Ҟабардеи, Аидыгьатәылеи рахьынтә аӡәымкуа-ҩыџьамкуа аамсҭа нагацәа
рыҷкунцәа рыԥсы лызҭых’уа илышьҭан, аха лара илҭахӡазаргьы, лашьа
Алоу-иԥа Шьардын макьана азин лиҭомызт џьара ацара. Уи
длаԥшуан, иаҳәшьа лынасыԥ мацара акумзаргьы ҟаларын, ихгьы дазхуцуан,
ишиҳәалоз еиԥш, диҭахын «шьарда зымчыз» амаҳә. Аԥҳәызба
лгурагара цәгьоуп, лгу иҭатәоу сеидроу, ара дахьааизгьы, ауаа беиақуа
рылаԥш дыҵашәеит, ларгьы аҽраԥшреи аҽеилаҳәареи иазгушьуаз лакун,
дызлахырхрыз мачхузма. Убарҭқуа дрыцәшәаны акухап аҳкуажә
лхаҵа ихынҳәра иаҳагьы дзахгуаҟ’уаз.
Шьанда лыхьыӡ ухоумыршҭын, дад, Шәарах, уашьҭан зны иуасҳәаран
сыҟоуп, уи ллахьынҵа шлеижьаз, лашьагьы дышлықуӡыз, аублаақуагьы
лара илыхҟьаны еицәаз аҟымҟымра ишҭагылаз.
Ожәы, хуҷи-дуи, ҳәсеи-хацәеи жәларак ҳабла ҭырхаха, ҳаҳ ихынҳәра
ҳазыԥшын, уи иҳаиҭаз аҿҳәара иахыԥеижьҭеи заҟа ҵуазыз, аха
иҟамызт ихабар.
Ақуџьма млашь, ишдыру еиԥш, амла шазхымго ангуанаҭалак,
изыхшаз анҵәҟьа лкагуаны иафоит. Ус ауп иара амла ахаҭагьы шыҟ
– аб, ан аздыруам, ауа-аҭахы, аиҳабы-аиҵбы усс иамам, аламыс
акузар, зынӡак амԥынҟа иқунажьлом, алаба ныхшьыланы зегьы еиҟаранатәуеит,
акызаҵәык ԥҟарас иамоу – «иаагала, исыхулажьла!»
Мҩаныфас ишьҭаҳхыз анбанӡа ҳазхагушьоз, иаразнак инҵәеит. Нас,
ҳааигуа-сигуа адәқьанхьшьцәа ҳаҟурышьқуа нҵәаанӡа чабабак-чабабак
рымҳахуҳауан, ашьҭахь, акыр иаԥсаны маҭәа-ҩыҭәак ҵәахны
измаз рымгуаху иахҭнырҵо рҿаархеит, аха рацәак рхымҵит урҭгьы...
Адәқьанхьшьцәа аӡәырҩы, ажәлар блаҟы-блаҵәо агаҿа ишықухаз
анырба, рыдәқьанкуа рышәқуа лыҵарҟаца иаркны, аҵәымӷқуа раарханы,
рхы ахьынахаз иқуҵны ацара иалагеит.
Асулҭан иеиҳабыра ҳара ҳашрықугуӷ’уаз имныҟуеит. Ашьхаруа-мхаџьырцәа рацәаҩӡаны, бџьарла иеиқуных, ҵыхуаԥҵәара рымамкуа
Ҭырқутәыла иқунагало ианалага, ирцәымыӷхеит. «Шәарҭ шәсасцәоуп,
иахьышәҭахыу анхарҭақуа ылшәх!» – ацымхурас, амҳаџьыр
ԥыҵәҵәа-ԥыҵәҵәаны атәыла иахьабалак иахьырыгӡарц иақуркит. Ирзалырхыз
анхарҭақуагьы аӡәгьы ииҭахымыз, иҭацәны ишьҭаз адгьыл
ԥсадақуа ракухеит. Иабаҟоу «аџьанаҭ-баҳча? Иабаҟоу ахш-ҵла? Иабаҟоу
уаанӡа ҳазқудыргуӷ’уаз араху, ахыбра маҭәаху?» Имцхеит иара
убас, шәанааи инаркны ху-шықуса рыҩнуҵҟа адгьыл абаџь шәҳаршәом,
шәыҷкунцәагьы рра иаагом ҳәа иҳарҳәахьаз! Амҳаџьыр анхара ишналагаз
адгьыл абаџь ахыршәаар акухеит, рыҷкунцәагьы аӡхыҵха рымҭакуа
абџьар шьҭышәх ҳәа иаарыдгылеит.
Урт зегьы мап рцәаҳк’уа ҳаналага, иаҳҟуаҵит, аӡәгьы дҳазхьаԥшуамызт,
аӡәгьы ҳидикыломызт, цқьа рхы иалԥшып рҳәазар акуп.
Амаӷазақуа руакы еиҵарпапа џьықуреила иҭәны игылан. Амҳаџьыр
рыԥсы ианақуԥш, ари ҳара ҳадгьыл иқуаадрыхыз акы ауп, ҳаԥхӡы
ахьшуп, ихамазк’уа аӡәыр дыҟазар даацәырҵааит! – ҳәа имақар-чақаруа илеи амаӷаза иласын, дасу ишыҩарзышьҭх’уаз аџьықуреи еимӷуцә
агара иналагеит. Аха рыцҳарас иҟалаз, аџьықуреи алагарҭа ааигуа-сигуа иҟамлеит. Џьоукы ижәны афара рҽазыркит, даҽа џьоукыхгьы
ахаҳәқуа ирықуҵаны ичқуачқуны, ӡыршыла ирсаны бысҭас ируан, аха
маӷазак азна зызходаз, гуларшәысгьы ирмыхуеит жәларак.
Нас, ааигуа-сигуа иҟаз ақыҭақуа ҳнарылалеит ҳгуеигуеиуа. Сыламыс
сзыҟьашьуам, аҭырқуа-нхацәа иахьынӡарылшоз ирымаз иамеигӡеит,
рымгуаху еиҩшаны иҳарҭон, еиҭаҳарҭон, зжьы ҟаԥшьшьӡа иааԥшуаз
ахьҭа дакны зыцхаху еихамгылоз данырбалак, жә-мыжәк наидыргалон.
Шәышԥарыцҳахеи ҳәа иҳадашшылон... Аха жәларак ицәҳәыҟьантазны
адәы иқухаз, рныҟугара зылшодаз!
Ихыҵыз аӡы ацарҭа аԥшаауеит, иаангылом. Хаала, ҳәарыла-чарыла
иаҳзеиқумыртәеит ҳамлакра. Зынӡак ҳгу ишҭамыз, ҳацәгьауцәаны
ҳаақумгылар амуит. Ахацәарԥар хаз-хазы ҳаҽшаны, абџьар усгьы ишаҳамаз
иҳаман, шәақь ԥынҵала ԥсымышьҭыгак аԥшаара ҳалагеит.
Араху ахьыҟаз ҳақушәар, иԥҵәаны иааҳцон, еицыз иеиҩшаны дасу
ҳаҩныҟақуа иаагон. Аба, ма ашьапымаҭәа ахьыҟаз ылԥшыхуны, ақалакьқуа
рҿгьы ақулара аныҟаҳҵоз рацәан.
Иаҳҿагылоз аӡәы ҳиеигӡо ҳәа ҳаҟамызт, егьараан хҩызцәа ҳавыршьаахьан.
Ҳара ҳахьықунагалаз атәыла аиҳабыра, амла ҳаргуаҟны,
абас зынӡак иаҳҭахӡамкуа ацәгьаурақуа иҳампыҵҟьоз ирхырҟьаны
ҳгуаӷ ркит, «абнауаа, аӷьычцәа, ақулацәа!» – ҳзырҳәауа аҟнынӡа ҳхы
наагеит.
Самсун ақалақь агуарабжьарақуа иахьабалак, ана-ара амҵ чалақуа
реиԥш игиуа иуԥылон ашьхарыуаа. Рыжәҩахырқуа ԥџаџаӡа рӡарақуа
ҭаҳаҳа, рыбла џьбарақуа амца рхыҳәҳәыла зтәыла ианыҵыз
ахацәа, ожәы урыхуаԥшыр, уаӷаҵәҟьа иакузаргьы дрыцҳаушьарын.
Рсеимаа-еимсқуа кылыжәжәа, ршьацәхыԥқуа ааԥшуа, ркумжәқуа
қуршә-ҵаршәны, рыԥсы рхаҳаны, ацәажәараҵәҟьа рылымшо, рыблақуа
ахьынаԥшуа икыдхало, акрыфарҭақуеи афрынақуеи рышәқуа инылаҳауа
ақалақь иалан. Зшьамхы инанамгоз аҭаҳмадцәеи ачымазцәеи
руапақуа рыҵаршәны аҩны еихагылақуа раԥхьа адәыҵәҟьа ицәиалан,
амҵ рхаабыцуа.
Амшын агуеиужьра ихыӡыҭылаз ашәах еиԥш, лхабар зхабару сымбаӡо
дысцәыӡит Фелдышь. Аԥҳәызба қьынқь, ахаан аӷба иҭамлацыз,
амҩа бааԥс лызхымгазар? Заҟаҩы ыҟада амҩа рызхымгакуа амшын
иҭанҵәаз? Лыԥсы ҭаны дыӡхыҵзаргьы, лаби лани мчымхақуак ракун,
дырзымыхьчакуа, деихышәашәо, лыхцәы хьаԥшшәала саара ишьҭасуа,
злаԥш дааҵашәаз ԥашьак ма амал зымҟуҵакыз ҭуџьарк уадалықь
ԥҳәысыс дааихуазар? Урҭ реиԥшқуа ожәы ирымбеит, ара дара рыдгьыл
аҿы имарианы ҳанроу уаҟуҵ, нахьхьи ҳаԥсадгьыл аҿы ҳаныҟазгьы
аублаа ҭыԥҳацәа ирашәарыцо ирышьҭан, заҟаҩгьы мчыла, рынасыԥ,
иацәырӡны мшынгула иааргахьазиз арахь! Ма издыруада, Фелдышь
сгуӷырҭа, сааигуара џьара, сара сеиԥш дгуаҟ-ҵәаҟ’уа агаҿа данызар?
Иҟасҵарызеи, схы абасырхари? Сзазҵаарыда? Амла иаго сҭаацәа
ныжьны, сеимдо сабадәықулари? Урҭгьы ирбагушьоит сызмырҭынчуа
мцак шсыӷроу, аха иалацәажәом, акгьы шсымчым рбозар акухап.
Зыҽны Ҭырқутәыла сшьапы нықусыргылаз аахыс, ҵаароуп, ԥшаароуп
сызҿу, сашьҭоуп еилыскаарц аублаақуа ҳԥыза Ҳаџьы Кьарантыху
ихырхарҭа. Уи хаҭала ибара аҵкыс имбара еиӷьасшьон, аха сара исызҳәаз
аԥҳәызба лҭаацәеи лареи иара ишицдәықулаз здыруан. Инапы
аҵаҟа иҟаз ижәлари иареи зҭаз аӷба Самсун абаӷуазаҿы акыраамҭа
ишӡхгылаз, нас Сҭампылҟа ахы шархаз – урҭ зегьы сацәымҩашьо иеилыскаахьан.
Ҽнак, Самсун абаӷуазаҿы ӷбак ааҽԥынгылеит, шамахамзар ус
иааиуаз саҩсыжьуамызт. Амшын ахықу сахьықугылаз исаҳаит аӷба
ахьынтә ауаҟьан-чаҟьан бжьы ӷуӷуаны. Ааигуа саннеи, кумжәылеи кабалеи
еилаҳәаз шьхарыуак, аҭырқу мшынуаа мчылаҵәҟьа ихан аӷба
дышҭырҳәоз гуасҭеит. Афлика асқьала ианнадгыла, иҵагыланы дыҩхаргалеит,
нас дырблаҟьаны арахь даақурыжьит.
– Адлиа! – неиҿыҵҟьеит иара, ацәҳара налаҵаны. Дышаублааз
дырны, ашырҳәа снеихаххын сицхрааны дҩасыргылеит. Ҳааиҿаԥшызар,
абар ассир, Ҳаџьы Кьарантыху ибзыцәашьцәа руаӡәы – Саид Дашьан.
– Иухьзеи, уабаанагеи Саид, абааԥсы? – иџьашьаны снеиазҵааит
сара. Зназы иара иакумзар хәагьы сгу иаанагеит, ӷба шахала
дҽаҳәазар бамба рахуцшәа иԥызххаауаз адауаԥшь хаҵа дабаҟахыз.
Иӡамҩа шьадақуа еидшәаланы, аарлаҳәа ишьапы дықугылан.
– Зегь ишәыхьыз ауп исыхьыз, уаҳа исыхьран иҟазыз, Заурҟан! –
аарлаҳәа иҿы еихыԥхьеит иара. – Сҿы ҭбеит, абааԥсы, ухаҵазар, ҿамҩак
аӡы сыржә!
– Умшәан, Саид! – игу аасырӷуӷуеит сара. Дызлаҿаҳәаз ашахақуа
ҟамала иааԥыҟҟаны, ижәҩа снаҵагылан агаҿа ҳнықулеит. Ааԥынран,
амра лҭашәан ахулара адәы иаақулахьан, аҽны ашоура иаакылҟьаз
иаргылаз амҵқуа макьана аӷыуҳәа убла иҭапапон. Ақалакь ҳалҵны,
таку ҳанынаскьа, дышзымцоз гуасҭеит, кукумдрак азааигуара
днышьҭаҵаны, иаарццакны аӡы снашьҭалеит. Уа снеиуа, ана снеиуа,
сҳәо-счо изулак, пасма ҽыҭки, еирыӡк азна аӡи сыманы схынҳәит.
Аирыӡ иҭаз ааҭыркукуаны ижәаанӡа дызҭынчымхеит Саид. Иԥсы
маҷӡак ианааинига, сара сҿы еихысхаанӡа ҿааиҭит ус:
– Ҳалгеит, аублаақуа ҳтәы ҳәа ожәшьҭа акгьы зыҟалом, Заурҟан.
Ҳхы ҭаҳархеит ҳнапала!..
– Уи саргьы избоит, аха исымчгушьоузеи! Шәыхуԥҳа, Ҳаџьы
Кьарантыху ихы абеирхеи, Саид? – сҵааит сара.
– Родост ҳәа дгьылбжьахак ыҟазаап, уи ҭыԥс изалырхит аратәи
аиҳабыра. Ҳара аҭаацәа ҳада, егьырҭ ицызгьы иаргьы уахь рхы дырхеит.
– Абыџь ҳәа Ҩарданк иҭаацәеи иареи шәара аӷб ишәыцҭалеит,
рхабар ҳәа иудыруазеи, Саид? – игуаӷьны снаиазҵааит, исеиҳәарызеи
ҳәа сгу хыҭхыҭуа.
– Сара санырԥырҵуаз, Абыџь иҭаацәеи иареи еибган, Родостҟа
идәықулоз амҳаџьыр ирылан. Иԥҳа ԥшӡа Фелдышьгьы дрыцуп, зегьы
дрылҷҷаауа, деитаҳәатәха. Аха изуҭахгушьоузеи, ҳҭыԥхацәа рлахьынҵа
цәгьоуп, уигь џьара ԥашьак диԥыхьашәазар акухап...
Хьанҭарак насықуҩырны агуаԥҳәа инасываҳазшәа, сыбӷа ҩеиҵысхит.
Шьапымшла сшьаҿа неихызгон иахьа, издыруада, насыԥ ҟурҷахак
сзыԥшызар саԥхьаҟа? Лыԥсы ҭагушьазаит сыгулымҵәах Фелдышь!
Ожәшьҭа сара соуп аус злоу, уаҩы ишьапы ахьак’уа дгьылк аҿы
дыҟазар, сышԥазымнеири лара лҟынӡа? Шьхазар – схьҵып, мшынзар
– сыннакыларым, хаала сҳәап, мчыла сҳәап, дахьыҟазаалакгьы
дсыԥшаароуп лара!
– Шәарҭ шәхы аҵкыс еиӷьашәшьоз шәыхуԥҳа шәышԥеицрыҵи,
иҟалазеи? – сиазҵааит сара Саид, изаазгаз апасма ҽыҭ, ииулак дыхуцәрырххо
ифаны даналга.
– Иугуаларшәа, Заурҟан, Аублаатәыла ҳаныҟаз, – ишԥыкуу
жәларак хԥыза, ҳахуԥҳа ду Ҳаџьы Кьарантыху ишькылкра уаҭәамшьакуа
уиԥырҵит ҳәа ҿыӷуӷуала сануацәажәаз? Уимоу, ҳҟамақуа ҭыхынгьы
ҳааиҿаххит, – дналагеит уи ацәажәара, адгьыл ҿыбгарра ибӷа
надҵаны, ҳаԥхьа амза зхыҷҷалоз амшын еилаарцыр дхыԥшыло.
– Иудыруеит Саид, сышҩаҵшәаз инаркны Ҳаџьы Кьарантыху сара
сзы дныхан, дынцәан, аха ашьҭахь, ҳабџьар шьҭаҵаны, амшын
ахылара данакушаҳаҭха, сара сзы дыԥсит! – ҿаасҭит сара, уи иажәа
ахы ахьцоз сазымԥшыкуа.
– Усҟан, уара узы дыԥсит, ожәы – ҳара аҭаацәа ҳзы, игура згоз
иублаақуа зегьы рзы! – иҳәеит Саид, илаԥш амшын аилыџьџьара иаҟумгакуа.
– Амҩа шәахьынӡеицықуз акыр ҟалама? Маӡаӡазаргьы исцәуҵәахрым
ҳәа сыҟоуп, Саид?
Даақутәан, сыбла даахыԥшылеит.
– Иуасҳәаран иҟоу уасиаҭк еиԥш иудкыл, Заурҟан, уаҳа исҳәартә
еиԥш сҟалогьы сеидроу! – дналагеит уи, ирҵаулаӡан даақуԥсычҳаны:
– Аублаақуа ҳахҵәара ҳара ишаадыруа мацара иҟамлеит ҳәа сыҟоуп,
сашьа!.. Иҟалап, ҳабла шааԥшуаз жәларак ҳарҭизар, ҳаху ыҵырхызар.
Иага иџьоушьап уара убарҭ рыгуҭа Ҳаџьы Кьарантыху дгылоуп
ҳәа уасҳәар! Сан гуакьа гуԥҳәыла, ишьап шьац иламыргылаӡакуа
илааӡаз, шьарда зымчу Быҭха еиԥш зыхьӡ ҳанықууаз, шәҽышәшь сара
сзыҳәан ҳәа даагылар, ҳабла еихамырҟусӡакуа иззынаҳагӡоз Ҳаџьы
Кьарантыху ицәгьак анысҳәо, издыруеит, сара схы ацәгьа шысҳәо! Аха
адунеи аҿы зегьы зцәыӡыз, иԥикраны иҟоузеи? Ишԥаубари, уара Заурҟан,
ҳара хзеибашьуаз аҳәынҭқар иеинралцәа: «Еибашьрада, шьакаҭәарада
ужәлар неидкыланы Ҭырқутәыланҟа иузықугозар, уԥсы ҭанаҵы
иузхаша ахьы уаҳҭоит» – ҳәа Ҳаџьы Кьарантыху дхырхзар?
– Урҭ реиԥшқуа уазҳәада? Хаҭала џьаракыр убла иабама? –
иаахит сара, исаҳаз џьашьаны.
– Ичҳаны усзыӡырҩла, Заурҟан, – иҳәеит, аублаа арԥыс Саид,
ҿыцха дышьҭаԥшуа. – ӷб ҳанҭалоз аҽны Ҳаџьы Кьарантыху днаскьаргон
ҳзеибашьуаз ар рхада иҟнытә ҷыдала иара иахь иаашьҭыз ҩыџьа
афицарцәа, уи ихаҵкы кадыршәуамызт, идгьежьылон, хьуп сызҳәом,
аха ҳамҭак ширҭаз сыбла иабеит. Иара аублаақуа ҳԥызагьы ар
рхадеи Кавказ анаместники: «Ҳаҭырла шәахьсызныҟуаз даара иҭабуп»
– ҳәа ажәа шырзынижьыз схаҭа слымҳала исаҳаит!
– Уара гунхуҵысҭалоуп ушцәажәо, шәыхуԥҳа уиаҟара губӷан
злаиуҭаш акгьы збом макьана.
– Урҭгьи зынӡа ибашоуп узҳәом, аха уа мацара аҟны даанымгыеит ҳахуԥҳа, – деиҭаналагеит исацәажәоз.–Ҳара ҳазҭаз аӷба Самсун
иааҽԥынгылеит, иара абраҟа акун ҳаӡхыҵрангьы ҳахьыҟаз, аха Асулҭан
иахьтә хаҭала иаашьҭыз ауаҩы диԥылан ҳԥыза: «Унапы аҵаҟа иҟоу
ажәлар уманы Стампылҟа уаала, уа дузыԥшуп авизир ду ихаҭа»–ҳәа
иеиҳәеит. Аӷба днаҳацҭалан, Стампылҟа хдәықулеит. Уа ҳаннеи, аӡәгьы
аӷба дҭырмыжьит, иара Ҳаџьы Кьарантыху ихаҭа ида. Авизир ихан
ахь сцоит ҳәа иҽанеибиҭа ҳарҭ ибзыцәашьцәа ахҩык аишьцәа, ҳахуԥҳа
аибашьра, ма даҽа ус дукахь дандәықулалоз ишыҟаҳҵалоз еиԥш уахь
ҳиццеит.
– Ҳаџьы Кьарантыху иахьа иԥсадгьыл аҿы дыҟам умҳәозар, иеицырдыруа
уаҩуп, жәларык дырԥызан, ус ҳаҭырла дахьрыдыркылаз
сеигурӷьоит! – ныбжьазгалеит сара, аха исҳәаз зынӡак имаҳаӡазшәа,
Саид деиҭаналагеит:
«Арз адасы» ҳәа изышьҭоу ауада ҭбаа ҳаныныҩнала, хылԥа
еиҵыхухуак иханы игушԥы зегьы хызҩоз ижакьа еиқуаҵәҳаҳараӡа,
ауада акуакь аҿы, ишьапқуа иҵаԥсаны адиуан тата дантәалан ҭаҳмадак,
уи авизир ду иакун. Абарҭ иааҩналаз уааума ҳәа дагьҳхамыҵгылеит,
иара ус илаԥш неиҵыхынгьы дҳахуамԥшит, дызлааиз узымдырӡо,
агага еиԥш иааҩналаз амаҵуҩы иаԥхьа инықуиргылаз ахраҿ
аашьҭыхны днаҿыхуа-наҿыхуан, инықуиргылеит. Ацәа хаа дҭанагалан
алҵра ицәыхьанҭазшәа, деиқураҳаҭха дтәан иара. Ҳаџьы Кьарантыху
ҳаԥхьа дгылан, иӡара тӷухаа, ишыҟаиҵалац еиԥш иҟама амҳасҭа кны.
– Аллаҳҭаала изаӡәу, амсылман дин ззылԥханы адә иқуу зегьы
раб Асулҭан ду даара гуахуас иҟаиҵеит ужәлари уареи агьааурқуа
рџьаҳаным амца шәалҵны, ари адгьыл ԥшьа ахьалшәхыз, иара идуӡӡара
шәхы ахьимажәдаз! – дналагеит авизир, иажәақуа мчыла иҿы
иҭих’уазшәа, хрыжь-хрыжь дааҭгылон, ибла ҳхыԥшыларц иҭахымызшәа
ганха дыԥшуан. – Аурысқуа ҳара ҳахь аҳәара ҟарҵоит, урҭ
рҿы уҽызлаԥсоутәыз уара иаҳа иудыруазар акухап, лымкаала, уара,
Ҳаџьы Кьарантыху хылаԥшра угымхарц. Убарҭқуа зегьы ихаҟны иааганы,
лыԥхала дузныҟуеит адунеи азбжак зымпыҵакыу Асулҭан ду;
уара иуанеишьеит аԥашьара, иара иақунагоу ауалафаху азыԥҵәаны,
нхарта ҭыԥсгьы иузалихит уаҩ дахьухарам, џьанаҭ иаҩызоу адгьылбжьаха
Родост. Азингьы уиҭоит унапы аҵаҟа иҟоу ԥшьышә ҭӡы уманы
уахь ацара. Егьырҭ аублаақуа, Ҭырқутәыла дгьыл ҭбаауп, иахьырҭахыу
инхааит, уи дара ирусуп.
Ҳаџьы Кьарантыху уаанӡа урҭ шидыргалоз идыруазшәа, азхуцрагьы
даламлакуа, деигурӷьаны иара ишихуҭаз еиԥшгьы, иаарԥшӡаны
иҭабуп ахиҳәааит. Аха ҳара ибзыцәашьцәа идгылаз иаҳцәымӷхеит,
гуҩарасгьы иаҳкит, ҳхы аҵкыс зыгура аагоз ҳахуԥха бзиаху маӡак
шиҵаз.
– Зда дхамам хахуԥҳа! Ухы аџьыка ықууххьеиг ужәлар гуакьа
рзы. Урҭ реиҳа ашәарҭа ианҭагыла, уда ахаҵа дҟамлеит, убарфын
бираҟха раԥхьа унагылеит. Адунеи уқунаҵ шьҭралагьы, хаҭалагьы
уара уоуп изуалу, урԥызан уцалароуп, ари нахысгьы узыԥсах’уа даҽаӡә
дыҟам! Иахьа аублаақуа аԥсреи аӡреи ианырҭагылоу аамҭазы, ҳԥыза
иҿы иҭшәарызеи ҳәа гуӷырҭала ианухуаԥшуа амшқуа рзы, азин умам
 урҭ рлахьынҵацәгьа иамҵажьны унрылыгугуа ҳныҟугара мацара
ацара! – дацраланы даацәажәеит сашьа еиҳабы. Уи аҭырқушәа бзиан
идыруан, саргьы хар амамкуа исаҳауан, ҳашьа еиҵбы иакун зынӡак
иззымдыруаз. Убрн аҟынтәи сашьеиҳаб, ибжьы ныҵакны еиҭаганы
иҳаиҳәон авизир дуи ҳахуԥҳаи иеибырҳәоз.
– Ҳаи, сыбзыцәашьа, наҟ ушаҟуҵра! Урҭ реиԥшқуа цәыргатәума,
ари аҭыԥ аҿы. Иԥсыз дузыргыло аиҳа, ожәшьҭа хнырҳәышьа амам, уи
сара саҳра. Уи, нахьхьи аублаақуа ҳусҳәара анбылуаз иалаблит! Ижәдыруазааит
сашьцәа, ҳазҭааз аԥшәмацәа ишырҭахыу ҳныҟуалароуп
шәаргьы саргьы! – дақумчны аҭак ҟаиҵент Ҳаџьы Кьарантыху, нас
шьаҿақуакгьы авизир иахь днаскьан, игу инапы надҵаны даахырхуеит.
«Адунеи азбжак зымпыҵакыу, амсылманцәа зегьы злыԥха ҳаҵанакыз
Асулҭан ду сара сзын иааирԥшыз аҳалалра насыԥ дуӡӡан исыԥхьаӡоит!
Агура угарц сҭахыуп авизир ду, уххь згеит, сыԥсы ҭанаҵы Асулҭани
иара иеиҳабыреи шәымаҵ аура сшазхиоу!»
Убасҟан заҵәык авизир ду ибла ҭиқуаҵәаа-камкамқуа наҳахуаирԥшит
ҳкылкааны, маҷк аҟарагьы длах-ҿыххазшәагьы збеит сахьгылаз.
– Асулҭан ду иԥашьара-хьӡы ҳаракыуп, уи занаршьаз иҽаԥсеитәыроуп
зегь рыла, аха зегь раԥхьаӡагьы инаигӡароуп – ҩба! – иҳәеит
уи, нас дҩагылан, иаҳа нааскьаны игылаз аҟуардә тата дынкыдиаалеит.
– Иарбанқуоушь урҭ? – дҵааит ҳахуԥҳа.
– Аԥашьара занаршьаз ауаҩы ихьӡ мсылман гуҭылса хьӡызароуп,
ажәла ҳара ҳҟны ирҳәаӡом усгьы. Уара иахьарнахыс Ҳаџьы
Бырзықь Кьарантыху аҭыԥан – Ҳаџьы Шәлиман-ԥашьа уакухоит, иара
убасгьы хьы нбанла уҭаҩхоит ари Асулҭан иҳәынҭқарра дуӡӡаҿы
иԥашьацәа рсиа. Ун – акы. Аҩба: иахьаҵәҟьа иалыршаны у-Кавказ
кумжәы нышьҭаҵаны, иушәуҵароуп аԥашьа маҭәа! – адҵа ныҟаиҵеит
авизир ду.
Ҳаџьы Кьарантыху ииҳәаша иҿамшәо даалак-ҩакит, ишызбоз
ашырқьҳәа мцабзк неиҿықулан, иӡамҩақуа неилнашьааит. Ҳара аишьцәа
ҳахьгылаз ҳлеиқуԥсы ҳцеит.
– Иууазеи, абааԥсы, ушыбзоу уҽушьуама, ужәла ухыухыртә! –
изымчҳакуа дааҵҟьеит сашьа еиҳабы. – Кавказ нхыҵи-аахыҵи жәытәнатә
аахыс иеицырдыруа, аублаа аамсҭа жәлақуа раԥхьа идыргыло.
Аҳра мацара иазшаз ахьы Бырзықьаа рыжәла ухыхра злаулшарызеи?
Иудызгалазгьы уи злаигуӷьызеи? Иаархуаз, ма ирытҟуаз атәитәых иоуп
зыжәла зхырх’уа! Уара, уара Ҳаџьы Бырзықь Кьарантыху ахаҵа-ихаҵа,
аублаақуа иреиӷьыу, аублаақуа рԥыза, умала, уаӷеимшхара уҽушьуама,
чынк азыҳәан ухьыжәла шԥашьҭоуҵои? Аҳәынҭқар иеинралцәа
зны аамҭала дара рхы уадырхуарц ачын иурҭаз ужәҩақуа ирықухны,
амца иалоужьхьан! Еи, геди, сабиц, рацәа ҳпара ..баны дцәажәоит
уи аҭаҳмада ԥаҵа баба! п, мап, зда дсымам сыхуԥҳа Кьарантыху,
мап рыцәкы иудыргалаз зегьы! Жәлары зегьы ушырбац ушхаҵоу
уҟаз! Уҳазырҭрақуа каламԥсараха, уӡара кылыршәа узмоу умилаҭ
маҭәа ушәыхны, уԥсы шҭоу аҭоубыҭ уҽҭоуҵома? Аԥҳәыс еиԥка еиԥш
иҭбаау аиқуа ушьоуҵома? Акы уацәымшәан Кьарантыху, ҳарҭ убзыцәашьцәа
хаԥсы ҭанаҵы млаки-хьҭаки уаҭаргом! – иҽизеикук’уамызт
сашьа еиҳабы.
– Адгьылбжьаха узалрымхыр, уаҳа ҭыԥ ыҟаӡамзи Ҭырқутәыла?
Ари – ужәлар иаунагӡа урыцәдырӡырц уахгароуп измааноу! Ҳаԥсадгьыл
бзиахугьы ҳцәыӡуа, хажәлақуагьы ҳхырх’уа, ҳмилаҭ маҭәа аныҟугарагьы
ҳақуиҭымкуа, цәгьарас иҟаҳҵахьоузеи, ҳзыниазеи хара? –
саацәажәеит сара уи азал ҭбаа сыԥсы ҩнаҟук’уа.
– Дуцәнымхо гуԥҳәыхшла, узааӡаз уанаӡӡеи лыԥсы ҭоуп макьана,
ана аӷбаӷ дузыԥшуп. Ужәытә жәла ухыхны, лнапала иузылӡахыз
укумжоы ушәыхны. – сара Шәлиман-ԥашьа соуп ҳәа лаԥхьа уаагылар,
лҽылшьып, амшын лҽалҭап ачыдахаз, уаҳа еикухашьа лымам! –
ныбжьеигалеит уаанӡа ҿымҭкуа иаҳзыԥшыз сашьа еиҵыбгьы.
Ҳаџьы Кьарантыху уисыр шьа куармак илымшәо, деихаԥсы-еиҵаԥс
дгылан. Авизир ду аҟуардә тата ибӷа кыдҵаны, аӡырҟуанда еиԥш хуцра
хаак далашьышьы, ҵака дышьҭаԥшуан. Абарҭ ацраланы иеибырҳәо,
иеимарк’уа закузеи ҳәагьы дазҵаауамызт. Ҳара заҟа ҳаицралоз аҟара,
иара аҭынчхара дҭанаҳәах’уан, ирҟаҵы-мыҵуаз ақаруа ҭесԥыҳә аимхуиқуаҵәҟьагьы
рышьҭыбжь уаҳауамызт.
– Н исоуҳәозеи, Ҳаџьы Шәлиман-ԥашьа? – дҵааит авизир ду,
ибжьы иаҳагьы иаармаҷны, иблақуа ааркамкамны, ихы ырнааны Ҳаџьы
Кьарантыху иахь илымҳа нкыдиҵеит. Аублаақуа ҳԥыза ҿимҭит.
– Маҳмед ду иԥҟарақуа зну ашәҟу ԥшьа иаҳәоит: «Лыԥха узҭаз
иашьапкра улырша!» – даацәажәеит авизир, – уара иалухроуп ҩба
рахьтә акы: ма џьанаҭ иаҩызоу адгьылбжьаха, Асулҭан ду иԥашьара,
уи иаҵанак’уа ахьӡ-аԥша, аулафаху, ма... – кыраамҭа иҽааникылеит
аҭаҳмада, ицәажәоз, нас инациҵеит, – ма ԥаса иурҳаз ахьӡ ада акгьы
умамкуан, уцәҳәыҟьынтазны ушыҟоу аанхара!
Ҳаџьы Кьарантыху ашырҳәа даақуҵәиаан, аҭӡамцахь иҿы рханы
даагылт, зназыҳәа ауадаҿ иааҭынчрахеит. Ҳахуԥҳа шьаҿақуак аҭӡамцахь
днаскьан, даақуҵәиаахын, авизир иахь ихы наирхеит.
– Сыжәлари сареи ҳхы змаадаз Асулҭан ду Абдул-Меџьыҭ хаҭала
сидикыларц сҭахыуп! – иҳәеит уи, аарла иҽынкылауа.
– Амсылман ныҳәа ду рамазан иаамҭоуп ожәы. Аллаҳҭаала изаӡәу
Асулҭан ду аӡәгьы дидикылаӡом, уи аныҳәара, аматанеира, агунаҳақуа
рахьтә аҽрыцқьара дамҽхакны дамоуп! – аҭак ҟаиҵеит авизир.
– Асулҭан ду дзыхшаз иан, ишудыруа, аидыгьа ҭыԥҳауп, шьала-дала ҳарҭ аублаақуа даҳзааигуоуп, иаҳа илзымариоуп ҳгуаҟрақуеи
хагуҭыхақуеи реилкаара, иҟалозар, знызаҵәык лылабара соуааит! –
даҳәеит Ҳаџьы Кьарантыху.
– Амсылманцәа зегь раб гуҭыӷьӷьаала Аллаҳҭаала дуӡӡа данимҵаныҳәо,
иара изааигуоу зегьы аныҳәара иалашыҩкны иамоуп, даҽа уск
алацәажәаха рымам! – дматанеиуазшәа иажәақуа неиҵых-неиҵих’уа
аҭак ҟиҵоит атаҳмада.
– Шәара шәца, аха аӷба шәҭамлакуа асқьалаҿы шәысзыԥшыз!
Иареи сареи ҳаицыншәыжь, џьара акаҿы ҳкылибагап! – иҳәеит ҳахуԥҳа,
иҿаԥшылара еицакны дахьгылаз.
– Уҟазшьа ҳгуаԥхом, џьара машәырк умпыҵҟьар ҳәа ҳшәоит! –
ҳҳәеит ҳара.
– Акы шәысцәымшәан, уанӡа схы назгарым, сахьгылоу здыруеит!
– Ҳахуԥҳа бзиаху, уара иузымдыруа ҳара иуаҳҳәозеи, – ҳналацәажәеит
ҳарҭ аишьцәа, дааныжьны ҳамцар ада ԥсыхуа шыҟамлоз
анааба. – Ари адунеи уаароуп, иаҩнамх’уа аӡәгьы дыҟам, хаҵа гумшәарыла
наџьнатә ирҳаны иумоу ухьӡ-уԥша умырӡын!..
Ҳцеит ҳара. Асқьалаҿы ҳаԥшын аҽны хулаанӡа. Нас дышԥаныҟуеи
ҳәа угу иаанагозеи, ҳажәлар акыр шықуса дбырфын бираҟха ирԥызаз,
уара, Заурҟан, шықусала зышькыл укыз, згуаҵәа уадҳәалаз, аублаа
ахуҷы данилак, абри уеиԥшхааит ҳәа дыздырныҳәалоз, ахаҵа-ихаҵа
ҳәа жәлар рҿы иҭамӡоз Ҳаџьы Кьарантыху? Агуӷра уҽоумҭан, сылашара.
Заурҟан, уи аҽныҵәҟьа Ҳаџьы Кьарантыху ижәлагьы ихихыит,
амилаҭ маҭәагьы ишәихит!
Заанаҵ уи еилызкааз ҳарҭ аишьцәа, ҳан лгу шыбзиаӡамызгьы аӷба
дҭаагеит, Ҳаџьы Кьарантыху ихы иазиуыз лаҳар, сара соуп изхароу,
дысзымааӡазар акухап ҳәа лхы машәыр азылур ҳәа ҳшәеит. Ҳаргьы
– шәыхуԥха бзиаху дыԥсахыҩхеит ҳәа аӷба иҭаз аублаақуа зегьы
нацәхыла хаибарбауа ҳашлаԥшықурҵоз дырны, ҳҽыԥхьаҳкит.
Адырҩаҽны шьыбжьышьҭахь, ҳәсеи-хацәеи ԥшьышә ҭӡы зҭаз аӷба
Сҭампыл асқьала инадҵны, адгьыл-бжьаха Родостҟа идәықулеит. Амшын
еиҩыцәуа уи аӷба иашьҭаланы инеиуан «Халич» ҳәа изышьҭаз
абаӷуаза аҟнытә идәықулаз авизир ду иԥра ӷба шкуакуа. Иҭаацәа
идкыланы уа иҭатәоу, Ҳаџьы Кьарантыху иакуу џьыршьоит, ҿааҳәыра
ахьырмоушаз амҩа иқуу, егьи аӷба иҭатәаз аублаақуа. Усҟан, мышкы
ала ииз, мышк ала изызҳаз Ҳаџьы Шәлиман-ԥашьа шиакуз рыздыруамызт.
Ҳан рыцҳа, иҟалаз лазҳәагушьодаз, лыҷкунцәа уи ҳзыгуаӷьуамызт.
Лааӡамҭа дизыԥшын. Ҳаџьы Кьарантыху идыруан ианаӡӡеи лгу шыбзиамыз,
дааин бзиала сан ҳәа ламҳәакуа, хыҵакырҭа лымамкуа, агаҿа
дықужьны, аԥашьа маҭәа ишәырҵаз даҵаҽырбо, Родостҟа ддәықулеит.
Л дыгужәажәон, лааӡамҭа дизыԥшын.
– Нан, шәыхуԥҳа бзиаху ихала дыншәыжьит, машәырк џьара
имыхьааит. Уи дшәыманаҵ, шәарҭ абаа иҭоу шәиҩызоуп, уи даҽа шьак
далҵит, инамыс ҳаракыуп, ичҳара дууп, инаԥшы-ааԥшырҭа ҭбаауп,
ишәыбаргузеи, ишәшьыра шәаҵанакит насыԥла... Уи дшысхагылоу, сара
анцәа сшьы!... – дцәажәон сан, лчымазара аҵкыс лааӡамҭа хьаас
дҟаҵаны...
Абарҭқуа рышьҭахь сыбла хтит: ма сҽысшьыр акун, ма сышьҭахьҟа
схынҳәыр акун. Сашьцәа наскьаԥхьаны ирасҳәеит Аублаатәылаҟа,
ҳаҩныжәқуа рахь ахынҳәра шысыӡбаз. Урҭ ҳахьԥсуа ҳаицыԥсааит ҳәа,
исхьынҳаланы сшыркыз, сҽаарымҟуҵхны, Самсунҟа иаауаз аӷба сҭалеит.
Аха ахынҳәра азин ыҟамзаап, ишубо еиԥш, Самсун сахырмыжьит..
Мшынуаҩык ила еилкааны исымоуп, ана иӡыхгылоу аӷба хыц-ҩыцк
макьана инханы иҟоу асаӡқуеи аҳҷыԥсааи раагаразы ма уаха, ма уаҵәы
ашацкыраз Рыдларҟа идәықулараны ишыҟоу. Шахак ала аӷба
сҽадысҳәоалозаргьы сдәықулоит сара. Ара уаҳа аангылашьа сымам,
саангыларгьы уахык схыҵуам, сыԥсуеит!
Амза гьагьаӡа, шьала аҽарҟаԥшьызшәа, ахалара иаҿын. Ицәышҟаҟараӡа
агаҿа ақуԥшылара иаҳа-иаҳа ихуашьуан. Аублаа рԥыс
Саид игуаҟ ажәабжь иақудырӷызуазшәа агаҿа иаваз ацәқурԥақуа
гурымуан. Уи исаиҳәаз – ихырзаманыз ҵабыргын, аха изакузаалак
цәыкубарк ацнамҵеит Ҳаџьы Кьарантыху иахь исымаз ацәымыӷра, уи
а сзы дыԥсхьан.
– Баша уҽҭаурхоит, узқулаз амҩа узынагӡом, – сҽыназыскит сара,
арԥыс изқуикыз иаԥрыҟуҟуаара, – уаала ҳара ҳахь. Ҵоуп аҩны
ҳәа акгьы ҳамагушьам, маӷазак ҳаҵоуп, еимга-еимцарак аабаанӡа,
ҳҿаҵа еиҩаҳшалап!
– «Уҽҭаурхоит!» уҳәоу! Уиами зынӡак абзиа! Иаласхыузеи, мамзаргьы,
аӡәыр иҭахыума аарла иҭакьышәу сыԥсы? – даацәажәеит
Саид, ожәраанӡа ихыхны ишьҭаз ихҭарԥа ааиҵыртланы, ирқьақьаны
ахаҵара дналагеит.
– Акы еиԥшымкуа суҳәоит, уаала ҳара ҳашҟа, асӡа ицарым аамҭақуа,
ԥсгарак аныҟала, зегь уахь ҳдәықулоит! – сиԥырҵуамызт сара,
а исҳәоз иаҳаӡомызт, иара итәы даҿын.
– Ҳжьаны ҳаԥсадгьыл ҳацәдырӡзар, аублаақуа иҳаиӷьыз ижәла
ахыхра изымариахазар, ахуԥҳа ианаӡӡеи дихашҭыртә аҟынӡа ҳнеизар,
ҳхы аҵкыс иҳаракны иаҳкыз ҳанамыс цыгуҵыхуахазар, нас иҳәеишь,
иазысҭахыузеи аԥсҭазара? Е-е-х, анаџьалбеит, заҟа ҳақла дныҟуазеи
Бараҟаи-иԥа Аҳмеҭ! Ихраҭ бзиахааит, ибаргузеи, абарҭ зегьы дрыламԥшыкуа,
иԥсадгьыл агуадура шимаз инарцәымҩа дахьықулаз! Абзиараз
Заурҟан, абзиараз! Иудыруазеи, мышкы зны Аублаатәыла ҳаиқушәар?
Саид деиха-еигуо дҩагылан, асқьала шыҟоу дгиуа иҿынеихеит,
иеиԥшын, иузеҩдыраауамызт, ашьа зҿыжжуаз амза иарҿиаз, ивахухуа
инеиуаз игагеи иареи.
Е-е-ҳ, Саид... Саид... сыԥсҭазара иаҳагьы изырлашьцаз, иаҳагьы
ирыцҳазтәыз. Ианамухгьы ашьа ҳабжьаны, ҳаиӷацәаны ҳаҟазар акумзи
иеиӷьыз. Ахаангьы сызҵымҵуа агунаҳа хьанҭа саҵеиҵеит... Ашьҭахь
зны, ишакум џьара ҳаиҿаҳан, машәырла дсымҟуҵаԥсит иара гушьа...
уи шыҟалаз ожәы сналаԥалашәа исызҳәарым, ҳаԥхьаҟа, иара ианаамҭоу,
акгьы мӡакуа иузцәырзгарц сыҟоуп.
Амшын Еиқуа агаҿа, Трыбзан инаркны Сҭампылынӡа, қалақьи қыҭакгьы
уахьнеилакгьы, ахьҭа иԥханаҵаз аԥсаатә реиԥш, ирыцҳахуха, ирхамкуа-иршәымкуа, ҭаацәаныла иуԥылон, «џьанаҭ дгьыл» ахь ҳцоит
ҳәа инамӡашаз агуӷра ргу иҭакны, еиуеиԥшым аамҭаныла иӡхыҵыз
ашьхаруаа. Абра иуԥылон, ҳара аублаақуа ҳаԥхьа иӡхыҵыз аидыгьқу
иаҳҳәап: наҭхужәаа, бжедухаа, ашаԥсыӷқуа, ԥыҵәҵәа-ԥыҵәҵәа
аӡхыҵра иаҿын аҟабардақуа, аԥсуаа рахьтә, кьау-шәаук алоумҵозар,
усҟан иаахьан асаӡқуеи аҳҷыԥсааи зегьы.
Ҭырқутәылатәи аиҳабыра, иацы зны ишысҳәаз еиԥш, амҳаџьыр
ирыхуашаз цхыраарак рҽазырымкит, иахьындырхашаз адгьылқуагьы
иалхны ирымамызт. Уимоу, шәнызқыҩыла еизыҵәаны ауааԥсыра атәыла
иқунагало ианалага, аиҳабыра ирцәымыӷхеит, ирҩашха иеибарҵысыз
ажәлар раанкылара цәгьа ирымбо аҟынӡагьы инаӡеит, аха уи аԥынгылара
ауамызт ожәшьҭа.
Атәым-тәылахь иӡхыҵыз амҳаџьыр рхы ианажьын, уаҩ дразҵаауамызт,
иахьыӡхыҵыз инхозу, ма даҽаџьара анхарҭа рырҭозу еилкааны
ирымамызт, дара зыргуаҟ’уаз азҵаарақуа рҭакқуа еилырфаҷа иразҳәашаз
аӡәгьы дрықушәомызт. Урҭ зықушәаз агуаҟра уаҩ ибла иамбакуа
ҿыки-бзыки иазҳәашам. Амлеи, ахьҭеи рызхымго ишыҟаз, ус аԥырқьҳәа
амцабз еиԥш иҩыҵҟьан, шаҭарак амамкуа иаарылагьежьит азҩа
ҿкы; иҵысит амгуахьи аршреи. О, анаџьалбеит, заҟа таацәара нҵәазеи,
заҟа жәла аныӡаазеи урҭ амзақуа рыла. Иҟан убри еиԥш мышқуак,
зыԥсы ҭаз раҵкыс аԥсцәа анеиҳахоз, аԥсыжра уаҩ данахамшәалоз,
мышкы ала ҩышә-хышәҩык анышә ианарҭоз.
Адунеи иихьоу зегьы аԥсра рԥеиԥшымзар, адгьылгьы иазкрымызт,
аха аԥсрақуа зегь еиԥшым, ианамуӡахгьы ауаҩы дахьиз, дахьааӡаз
иҩнаҭаҿы, иҭахцәа икушаны ишихагылоу идунеи иԥсахыр, ихароузеи,
дад! Ашәаџьҳәацәа ҿҟьаса ақыҭақуа инарылалар, иуа-иҭахыра зегьы
еизап, лаӷырӡыла дкуабаны, рнапы дықургыла, иабацәа рҳаҭгун ахь
днаргап, џьара ижьык ихьыр ҳәа ишәошәа, ӷуаасала дкуршаны анышә
гуӡа иқуԥсаны, «уԥсаҭа бзиахааит» ҳәа иԥырҵып. Нас кыраамҭагьы
дыршәып-дырчгап, иԥсыхуҭаа изыҟарҵап, иҳаҭгунгьы леи-бгеи зықумло
ак накудыршап. Амҳаџьыр насыԥдақуа уи еиԥш аԥсра қуашьс ирызҭодаз,
рыбаҩ, адәышкуаӷьаз ицәымхалакуа, нышәк аабӷьаҭны рыжра
мацара акуӡан изыҳәоз.
Ҳара ӷбак еицҭыҵыз аублаақуа аџьықуреи ҩнаԥсарҭа амаӷазақуа
ирыҩназ, егьырҭ зегь раԥхьа амгуахь ҳалалеит. Аҟушцәа ашьҭахь гуҩарас
излароуз ала, уи еиҳарак изыхҟьаз аџьықуреи ҟукы, аџьықуреи
баа арахуцәҟьа ирымҵоуԥсар, иҵкьыҵкьашьаны наҟ иназԥырҵуаз
чысс иахьышьҭырхыз ауп. Ауаа млагақуа акы иацклаԥшуа иҟазма,
аҳәынаԥ уац злататаз аџьықуреи, хаҳәла иасны ирдыдны, аҳаса шалататаз,
алыхуҭа абаҟахыз, хрыӷны ирсаны ианырфа, амгуахь амырҵысыр
ҟалозма!
Макьана, машәыршәа иеибганы иааиуан сан, саб, сашьа, саҳәшьцәа
аҩыџьа, аха изхуарҭагушьоузеи, алԥсаа дзауз реиԥш, сан ҿи-лаӷырӡи
еиқулхны иҟамлеит, лыфа ыҟамкуа, лыжә ыҟамкуа, дхырқуакуо,
дахԥсаауама, анаџьалбеит ҳҳәо аҟынӡа днаӡеит. Уи лгу дыҵалеит
хаҵа ирымаз саҳәшьа еиҳабы Ааишьа.
– Уи лыбаҩ лтәымызт, ари еиԥш агуаҟ-ҵәаҟра лзыхгомызт, сыԥхыӡқуагьы
хуарҭам! – ҳәа ҿанхьырас илкит.
Ааишьа лҭаацәеи лареи ҳара ҳаԥхьа Самсун иӡхыҵхьан. Мраҭа  111, 112
ла хҿых ԥс-ҿыхра! О, Аллаҳ ду, шьарда зымчу! Аллаҳ ида уаҳа
аӡәгьы дыҟам!»
Хулԥазтәи аилашәшәра иалхухуа инеиуаз ахуаџьа ибжьы иалаӡит
ақьыбжьи, аҵәыуабжьи, ашәиԥхьыӡи.
Иҵабыргыҵәҟьаны, наҟ санынаскьа, зынӡак аумақуа срылаԥшит:
избо дрымамкуа аԥсхыхцәа, урҭ шџьасшьоз, абар ахуа рылпыпуа,
рбаафҩы уқунамыргыло аԥсцәа снархагылеит, изжышаз ааигуа-сигуа
уаҩ дыҟамкуа, зегь нҵәахьазар акухарын.
Убысҟан сцәа иалашәеит саҳәшьа рыцҳарак дшақушәаз, аха егьасҳәаргьы
лыԥсы ахуага шҭоу слыхьӡап ҳәа сгуӷ’уан...
Џьоук неидаҳало, еибак-еибашьҭуа иааиуан, снарыдгылан санразҵаа,
аарлаҳәа рҿы еихыԥхьеит:
– Уара узышьҭоу макьана рыԥсы ҭазар, абнаҟа ауп иахьыҟоу! –
ҳәа снарԥшны ҭыԥк сдырбеит. Ахахә-сса зҿыҩҩуаз ҿаҟьак снаҿысын,
алаҟурахь сналбааит, ачалеи зҭаҩҩ иҟаз аӡытҟуа снахыкушан сышнеиуаз,
ӡиаск сныҽԥынгылеит. Убасҟанҵәҟьа аӡба сшамк’уазгьы, сгуаҟны
сыҟамзи, аӡы анызбагушьа, сҿи снапи ааӡәӡәаны, схы лӡаакылан
снаҿыхуеит, иҟуандашьшьыраӡа, марҭх. Аублаатәылатәи арҩашқуа
реиԥш, ухаԥыц ыҵнаршәаара иҟан, сара мыжда! Амҩан ча куамԥак
иаасхуаз сыхҭырԥа илаҳәан сыбӷа икыдыз ааҭызган, аӡырҟуанда нашьҭаҵо,
снацҳаит.
Сҩагылан, анаара саныҩхала, наскьашәа исымариашаны адәҳәыԥш
аҿы аԥсыӡкцәа рқьалажә снагудԥшылт, иаарццакны уахь
сҿынасхеит. Шьаҿақуак ныҟасҵахын, ԥҳәыск лысаби дылгудкылан,
деизҟь адәы дшықужьыз сылаԥш налықушәеит, аӡы таны днеиуазар
акухарын, илымпыҵҟьаз леирыӡ лывараҿ ихынааны икажьын, ибааӡажжыраӡра.
Сыххымшақу сналхаххызар, абар акаамеҭ, сыҽкынҵо сыззаауаз
саҳәшьа еиҳабы Ааишьа!
– Аа, саҳәшьа, ибыхьзеи? – ҳәа сыҳәҳәаны лхыжәҩабжь снапы
ҩаҵаҵаны сҩалыхеит даақусыртәоит ҳәа, усҟан дабаҟахыу дыԥсхьеит!
Аха ааигуа акухап ианыҟалаз, лыԥхаԥсы макьана илылымҵыцызт...
Ларма напы асаби лгуԥҳәы дадырӷуӷуаланы дахьакыз, иҩанҭыхьӡа ус
илываҳаны иҟан, асаби иԥсы ҭан, дҵәыуомызт, аҟаҵәы-ҟаҵәыҳәа аԥсы
лгуԥҳәы дадҳәацаланы ацәара даҿын.
Иҟасцара сзымдыруа снеилыууа сцеит зназыҳәа, аха, нас г ааԥсахны,
асаби сҩаихеит, о, омас иҟоу зегьы ирхаанхаз сара! Уи аахыс
шаҟа шықуса ниагугуахьоузеи, аха ожәыгь слымҳарҭа кылнаҵәоит асаби
мчыла аԥс кыка аниҿыскукуаауаз аҵәҵәахҳәа абжьы игаз. Ахуҷгьы
дычмазаҩын, аԥыр-ԥырҳәа амца ихҟьаны ицон, иҭаҷкум хуҷқуа раҵәаны,
деиҵақьны аҵәыуара даҿын. Хымз раҟара акухарын ихыҵуаз иара, хлаҳәада, иабаидыруаз дигудрыӷуӷуаланы дызкыз, ианшьа гуакьаҵәҟьа
шиакуз! Ари еиԥш аамҭа мыҟумабара иқумшәакуа иара иԥсадгьыл
аҿы дир, жәлары рзы дҵеи мышхаргьы здырх’уадаз, ианамуӡахгьы,
ма дыхьчахарын, ишакухалак иабацәа рхушҭаара ирӡрымызт. Нас
дызусҭда абас илахьынҵа зыреиқуаҵәаз? «Ԥсышьацәгьа зауыз уан
рыцҳа, ҳара уҭахцәагьы ҳналыдкыла ҳамдырра иахҟьазар уара амаалықь
улахьынҵацәгьара, угунаҳа ҳзымгааит!» – схы сшәиуан сахьгылаз.
Асаби дысгудырӷуӷуала, сыҭрысны ақьалажә ахь сҿынасхеит, –
«уа аӡәыр уҟазар уаадәылҵ!»–ҳәа ҿыҭуа. Аха ахыбражә гылан иууаӡа.
– О, уара, зегь шәынҵәаӡама? – аҿҭра саҿуп, саҿуп... Арахь амца
ихҟьо исгудкылоу асаби ҵәыуароуп, ҽышьроуп дызҿу. Иҟьаҟьаӡа иаартыз
ашә саннадыххыла, иааузымычҳартә хаҵа қьыбжьык слымҳа иааҭаст.
Саныныҩнашыла, сҿаԥхьа ахушҭаара аханы, арахь иҿы аарханы,
аҭӡывара даджьылоуп сымаҳә Ҳарун иӷра инапқуа ҭарӷуӷуаны. Аублаатәыла
зыхьӡ адыруаз ашәарыцаҩ, дахьцалак ажәеиԥшьаа лыԥха
зырҭоз, ашьабысҭа куалаа шьапыла иахьӡаны изк’уаз, ахаҵа е-е, иаҳауеи,
сзымԥсуазеи, ожәы аԥсыӡкцәа зыҩныҵхьаз ақьалажә аҭӡывараҿ
ааҵәажә еиԥш деизҟуҿны дышԥагҿажьу! Сара иабхунда еиҳабы сакум,
ҳажәлантәык иреиҵыбӡаз даниқушәалак дыԥхашьа-ԥхаҵо маҳәра
изиуан. Ожәы санаагуеиҭа:
– Аа, Заурҟан, Заурҟан, уанаџьалбеит, ҳшынҵәаз убама? –
ихәан, агылара иҽыназикит, аха илымшакуа ишьҭахьҟа днеизыҟуҿит,
ахаҳә дацҳауазшәа ихаԥыц аӷырҿ-аӷырҿ ныҵгеит, иблацәагьы неимеирӷуӷуеит:
– Ӡык аалгарц дындәылҵит уаҳәшьа, шьҭа дааиуазар
акухап! О, Заурҟан, Заурҟан, ҳҭынха ду, жәларык хьӡыда-цәада ҳашԥанҵәеи
уҳәарауазеи! Ҳаԥсадгьыл бзиаху ҳашԥоушьи, ҳарчачатцәан
ҳуааӡан, узыԥсаз ҳзымдырит! Заурҟан, уара избац ахаҵа уакузар, иҭҟь
акы умамкуа уҟаларым, исгудҵан усылга! Зегь акоуп, ари азҩаҿкы
сыргуаҟны хуҷы-хуҷла сафоит! Сацәынхаӡаргьы адунеи иқусхгушьозеи,
смида-гуидаха, сымацара! Усылга абааԥсы, усылга! – абас
дшыӷьаҵәы-ӷьаҵәуаз дынхьашьшьын иԥсы ааихыҵит.
Гунхуҵысҭала акухап акумзар, схы зкускра ҳәа акы ҳасабны исымаӡам,
иара ус сшьапқуа снарга-ааргоит. Асаби ацәардаӷу днықуршәны,
аԥсы снеихалан, снапала дааиқускит. Афырҳәа сындәылцын, адәы
нцәыжьлаз саҳәшьа хлаҳәада даашьҭысхын ақьалажо ахь сҿаасхеит.
Алаҳәа-хӡы иаԥшшәалаз лыхцәы кахухуа сашьаҳауа исышьҭан, дааган
лхаҵа днаивасҵеит. Ссиршәа иубаша, ожәраанӡа иӷьазкны иҵәыуаз
асаби, иан данааҩназгала, ибжьы ааиқутәеит, иҭаҷкум хуҷқуа еидыкшало,
ус дықуршәын ацәардаӷу. Ибжьы уаҳа иансмаҳа, ихьзеи, рыцҳа
хәа санынеихаххы, маҿак иҟамыз аԥшқа убас лақуак аасыхуаирԥшит,
аиаш уасҳәар ами, адунеи сықунаҵ исхашҭран сыҟаӡам, урҭ рхыԥшылара
цәгьаны, бырг бла ҳасабла исыхуаԥшуан, зны агуаӷ мца рхыҳәҳәылон,
даҽазныхгьы исыҳәон: «Сумшьын, абааԥсы, усыцхраа, усыцхраа,
саншьа!» Дҵәыуам, дыхьуам, икылкааны дсыхуаԥшуеит, иҭаҷкумқуа
раҵәаны икыуп... Ааишьа, разҟыцәгьа, илымпыҵҩрны икаҳаз аирыӡ
ааҩназгалан, маҭәажәк аарбааӡаны асаби иқьышә инықусшьит,
мшра иаасԥыхьашәаз акы ала аӡы неиҿасырхухуеит, инап хуҷқуа
нхыдышьшьын ацәа дынҭанагалазшоа збеит.
Ари ажәабжь, дад, Шәарах, лакуушәа иубартә иҟоуп, ихоумҵаргьы
ҟалап, аха сзыниаз ауп иуасҳәо, иҟам-иным заҳҭахгушьоузеи! Хаҵа
дызнымиац акгьы ыҟам рҳәоит, саргьы убас разҟыс исымазар акухарын.
– Ожәшьҭа схы зқускрызеи?» – саахуцит саҳәшьеи сымаҳәи ихухуа-хухуаӡа еиваҵаны сахьырхагылаз. Аҩныҟа сҭаацәа рахь аԥшқа
ачымазаҩ, дсыманы сдәықулар, абар, хаха-хымш сныҟуахьеит, иԥсы
сызнагогьы сеидроу? Издыруада, агуԥҳәы змоу ааигуа џьара ԥҳәыск
дыҟазар, аамҭала длымаздарын, нас уашьҭан хыхуашьак уаҩы иҟаиҵарын.
Аха дабаҟоу аԥҳәыс? Сабалышьҭалари аԥшқа ихала дааныжьны?
Нас арҭ аԥсцәа ақьалажә иҵажьны сцарыма? Ааишьа гуаҟцәгьа лаби,
лани, лаҳәшьцәеи, лашьеи дыдмырҵәыуакуаны, ҭынха дызмаӡам
иеиԥш дызлазжрызеи? Дабаҟоу ашәаџьҳәаҩ, урҭ адырра рызҭаша?
п, ара уаҩ дахьықуршәым сакарам, зегь нымҵәаӡазар, ааигуа-сигуа аҩ еибгоу аӡә дышԥаҟамлари!» – ҳәа сгу сааҭахуцын, лак ҩналар
ҳәа сшәаны ақьалажә ашә нкыдҵаны адәы снықулан, акыр санынаскьа
... хынтә акуу-куу, акуу-кууҳәа сыҳәҳәаны, аҵықь-аҵықьҳәа
схысит.
"Ҳоу!» – ҳәа хаҵак ибжьы аагеит, рацәак набжьамкуа. Иахьынӡа-сылшоз сеиханы уахь сҿынасхеит. Акуц кукумыдрақуа снараҩсуаны,
ҩыџьа ахацә ԥҳәыс быргк дрыцны, еибака-еибашьҭуа, рыла-рҿы ахьҭо
умбо, аарлаҳәа игуагуо ишааиуаз снарԥылеит. Ахацәа ажыгақуа
ркыуп, аԥҳәыс еиқуаҵәа маҭәала деилаҳәоуп, лыхцәы ԥыртланы илықуԥсоуп.
Издырит,  анцәа иҵаԥшуаз џьоук шракуз, иаазықушәоз
аԥсцәа анышә иаҭо ишааиуаз. Иҟалаз арыцҳара – ҭаацәак шынҵәаз,
аӡәызаҵәык – асаби макьана иԥсы шҭоу нарасҳәеит сара.
– Ее, дад, уара узықушәаз зԥеиԥшхаз ҳрацәаҩуп. Адунеи ҳара
ҳзы иааҳәит, анцәа ҳаицәымыӷхеит, ишубо! Ҳгу иалсит ацәгьара узықушәаз,
здунеи зыԥсахыз анышә иуцаҳҭап, уаҳа ҳазлаухуо ҳәа акгьы
ыҟам! – рҳәеит дара, ржыгақуагьы аҽыҩ-сыҩҳәа инадырсит.
Акукууҳәа дыҳәҳәаны аҵәыуара иалагахьаз асаби даашьҭыхны,
аԥҳәыс бырг дналысҭеит.
– Аа, нан, нан, аригь инхо накуӡам! – дааӷьаҵәы-ӷьаҵәит лара,
нас длыжьжьарц, длыршәыкьарц, дылгудыҳәҳәала дҟьо длыма адәы
даақулеит. Ахацәа ақьала иныҩналан аԥсцәа дырҽеит.
Сыхҭарԥа нкаршәны, г сҭасуа снархагылеит. Исҵәыуон урҭ сара
сыхьӡ ала, сани, саби, саҳәшьцәеи сашьеи рыхьӡала. Иахьиз, иахьааӡаз
ожәы иеиҭымхаз Аублаатәыла ахьӡала...
Амра ҵлак ашәара илеиуа ианалага, анаара аҩхаԥаларахь инаагеит
аԥсцәа. Урҭ рыжра ҳшаҿыз, асаби хлаҳәадагьы иԥсы ааихыҵит,
иани иаби дрышьҭамлар имуит. Уигьы днаган уа днарываҳҵеит.
– Дад, Заурҟан, шьҭарнахыс ари ухазыршҭша цәгьара узыҟамлааит,
ҳаҟазаргьы ҳабаухуарҭоу, ожәшьҭа ҳцоит! Ҳаԥсы шҭоугьы ари,
анышә иаҳҭаз раҵкыс ҳрыцҳауп, ари азҩа-ҿкы изацәцо ҳакуӡам, ҳанԥслак
ҳазжуа дҟамлакуа, алеи-абгеи рзы адәы ҳақухозар акухап! –
рҳәан, анцәа илԥха роуратә, еикуанҵәаз ҭаацәак иахьынӡалшоз ирԥшӡаны,
иҩагылани ицеит.
Ҿыц еимаҳԥсаз анышәынҭрақуа саарыдхалт сара. Исыӡбеит, Аублатәыла
ҳаныҟаз ҳабацәа аԥсы даныржлак ауха ишыҟарҵало
еиԥш, џьара гыгшәыгк рымԥынҟа иқумларц амца рыдеикуҵаланы
исҷаԥшьарц. Анааилалашьца, агугуаҳәа амца неиқуҵаны снеины аԥсцәа
ахьжыз рханы снатәеит. Рацәак мырҵыкуа амзагьы ҩагылеит, ажәҩан
цеи-цеи аҵаҟа ахыз хҭәалазшәа еишьылҟаҟараӡа ааԥынтәи анаҟу
иаҵәах’уан амшын. Адгьыл аҵахьтә иааҩуазшәа иҭахуаҽын ацәқурԥақуа
ирхыҩуаз агурым бжьы. Еигьирахьҟа угу ааԥнаҵәартә, иахьабалак
тынчран, саԥхьа ихырқуақуон, изыргылах сеидроу, аҵыхутәаны саҳәшьеи
сымаҳәи амармалташь хан иааҩырх’уаз, егьзыҩнанҵәаз аԥсыӡкцәа
рқьалажә.
Ари абжьарак ӷуӷуала сымгуаҟхьази, сахьынатәаз, сылацәа нҭааит.
Ԥхыӡла сабду ар ишьҭазшәа дыццакы-ццак’уа даасыдгылахит. Уи иԥсы
анҭазгьы дсымбацызт, аха саб иҳәамҭақуа рыла уи шиакуз здырхит,
ихахугьы, ижакьагьы, имаҭәа ишәугьы ҿыц иауыз асы еиԥш
иҟуашккараӡа иҟахыуп, ирҟас-ҟасо қуаб еиқуаҵәа дук азна аӡы икыхыуп.
«Ҳаи, Заурҟан, ус суқугуӷ’уамызт, жәлары зегьы еибарҵысны
иахьдәықулаз уара урышьҭамлакуа ара ушԥатәоу!» – ҳәа губӷан насиҭахит.
«Иҟалазеи, цәгьарас?» ҳәа сиазҵаахит сара. «Улашәхама, амца
ҳажәлан хахьбылуа умбаӡои, абааԥсы?» Инапы ахьирхаз снаԥшызар,
ари ахьыҟало Аублаатәыла акухыуп, ҳашьха ӡышқуа рхы иаркны рҵыхуанӡа
агугуаҳәа амцаԥшь рыцралан абылра иаҿыхыуп. Иблакы-блаҵә
амцабз дуӡӡақуа убриаҟара рҽеиҵҳәан ҵәҩанҵәыҟа ихалоит,
ажәҩан аҭакар азымчҳазт аҿеиҩ-сеиҳәа ишьшьаны, аԥҽыхақуа алҩырны,
амца иалаҳах’уеит, ӷбакы-ӷбакы иаҟароу ацыԥхьқуа хуҵырдыдуа.
«Иҟалазеи, ари зыхҟьазеи?» ҳәа снаиазҵаахит аҭаҳмада. «Анцәа ҳаицәымыӷхеит! Ари адгьыл ҳақуҵран ҳаҟазар акухап. Иаха иҟьаҟьаӡа
иаашаанӡа абамба-сы иауа-иауа мацара, ҳашьхақуа, гуаҩеи ԥсҭеи узгуамҭо
ихырҩаԥшьааны иаалгеит. Нас, иахьаанагаз сеидроу, абамба
иналашәеит куицк жжаӡа, уи акухеит, агурқьҳәа амца еибакит. Заурҟан,
уеиха, абааԥсы! Ҳашьхақуа анблы, ҳаргьы ҳаблит!» – дӷьацәы-ӷьаҵәуан аҭаҳмада. Ақуаб ду иикыз ааимԥааны, амца арцәара сдәықулоит
хәа санҩаҭрыс, сцәырҳаны сыԥхыӡ саалҵит. Сцәамхьаны сыҟамзи,
зназыҳәа, сахьыҟаз сзымдырит, аха ҿыц иԥҟаз аҳаҭгунқуа санаарыхуаԥш,
сшьара саақулеит. Амза санҩаҵаԥш, агу ихыҵхьан. Ла ҟьалак,
изтәу здырх’уада, снаҩсшәа итәаны исыхуаԥшуан. «Ҭиҭ, уаапкааит,
ара иуҭахыузеи!» – ҳәа саннаҵаҟьа, инаскьаны, ашьҭахь нышьҭакны,
аҟыура иналагеит. Уа исыршәан, уа инеит, уаҟа исыршәан, анаҟа
инеит, егьазундазгьы уи ашҭа исзықумцеит, абжьы ҭаҟыҟы, амла инҵәозар
акухарын, иҟыууан .. иҟыууан...
«Издыруада, ари ақьалажә зыргылаз аԥсыӡкцәа иртәызҭгьы уи
ала? Ус анакуха, иара аԥшәымоуп, сара соуп асас, арахь иара ахьырааӡаз
амӡырха иҭысцарц саҿыхыуп». – Саахуцит сара.
Ҭаацәарак анышә раҭареи, аухатәи сыԥхыӡ бааԥси, ала ҟьала
аҟыубжьи еилаҩынт-еилахынҳәуа сыхшыҩ дыркшон. «Рыԥсы ҭоугьы
сеидроу инсыжьыз!» – уи сыцрыхон хазы. Адунеи ду ахьынӡеибаркыу
сара сеиԥш рыцҳа дыҟамзар ҟаларын убасҟан, сгуазҭагушьодаз акумзар!
Сдәықулеит аҩныҟа, мап, аҩны сызҭахда, сдәықулеит инсыжьыз
сҭаацә рышҟа, ашьхақуа ирыцралаз амца сырцәар сҭахызшәа сыццакны.
Хмаӷазақуа ахьықугылаз адәы санаақугыла, амхаџьыр енлаҵәаҵәан
ишеилагылаз збеит. Иагхазгьы хьышәшәа-ԥышәшәа уахь анеира
иаҿын.
– Иҟоузен иахьа ара? – сиазҵааит сназдгылаз ҭаҳмадак.
– Самсун ақалақьгьы, иара акуша-мыкушагьы знапы аҵаҟа иҟоу
авали Омер-ԥашьа дааиран дыҟоуп, амҳаџьыр драцәажәарц! –
иҳәан, иҿынеихеит илабашьа иҵарсуа. Саргьы снаишьҭалт.
Ус ажәлар ҳнарылагылт. Ҳара ӷбак еицҭнагаз ҳадагьы, исзымдыруа
егьырҭ ашьхарыуаа иреиуоугьы маҷҩымызт, ргу ԥыжәжәо ицәажәеит,
зычҳара хыҵызгьы џьоук аӷьуеит, ицәҳауеит, рыблақуа амцабз
хуҵҟьоит, ҳәса быргцәакгьы ааин игылоуп, еиқуаҵәа-маҭәала рҽеилаҳәаны,
ожәы-ожәы иқуԥсычҳауеит. Лаԥшыла сеимдо ажәлар сышрылаз,
саб, Ҳамырза снаихьыԥшит, илабашьа иҽанҵашәа дгылан. Уи
сара заа сгуеиҭахьазаарын, илаԥш кыраамҭа иаасыдхалеит. «Иҟалаз
схы-сҿы ианибаалома, анаџьалбеит!» – аасгуахут. Иара уаҳа иҭыԥгьы
дахымҵыст, днаҳәын иварахь игылаз хаҵак иацәажәара дналагахт.
Ус сашьа Мата даасыдххылеит.
– Уа, анцәа иџьшьоуп, уеибганы уахьызбаз, Заурҟан! – сыжәҩа
днахьынԥашалеит.
– Дубама, лыԥсы тоума Ааишьа?
– Дызбеит, ҭаацәаныла еибгоуп! – сгу неиқуҳәаланы, амцқуа
неиқусырҽаҽеит сара. – Шәара шәышԥаҟақуоу, Мата?
– Ҳаргьы ҳаибгоуп. Уанымааӡа сан лгу уааҵалан, хымшҟа дышьҭан,
аха иахьа дҩыҵыгугуеит.
Сашьа уаҳа сҭиҵаарц шысҭахымыз идырызшәа, ҳнаҩсҵәҟьа игылаз
хаҵак иахь днаҵаҳәҳәаны, усгьы ҿааиҭит:
– Егьырҭ зегьы бзиоуп, аха дабаҟоу, иҽабеиҵәахыи, адин хада
Саҳаҭқьери, ҳахҵәара ҟалаанӡагьы ари адгьыл ҳгуарԥхара иашьҭаз?
Ишәгуаламшәои иҳаиҳәақуоз: «Иахьшоурам, иахьыхьҭам, ныҳәарада
шәииԥшьиира ахьырзымдыруа, ҳақымзар гунаҳа ахьыҟам... џьанаҭ
дгьыл... амсылман баҳча шәҭышра...» Иабаҟоу нас арҭ? Иаҳирбааит
ҳаԥхьа днагыланы!
– Иузырбо дабаҟоу, ӷб ҳанааҭыҵ адырхаҽны нахыс иҭаацәагьы
иаргьы ныҵаҳа ицеит. Џьоукы Қьаабаҟа ныҳәара ихы ирхеит ҳәа иалацәажәоит!
– аҭак ҟаиҵеит зуапа зыҵаршәны итәаз ҭаҳмадак.
– Дахьыҟазаалакгьы, ҳхуҷқуа еикуанҵәаз рыгунаҳа изымгароуп,
сара сшамкуа сызшаз! – даашәи-ԥшьиит аҭакуажә Ҳамида, лкасы еиқуаҵәала
лылабжышқуа рыцқьауа.
– Ҭырқутәыла дгьыл ҭбаауп, ҳара раԥхьа ҳахьыӡхыҵыз ауп иаадыруа,
егьирахьҟа шьам дгьылк амазаргьы збахьада, уи аԥшаара
дашьҭазаргьы шәыздыруам Саҳаҭқьери, ишыжәбо Алоу-иԥа Шьардынгьы
дыхнымҳәыц! – даацәажәеит асаӡуа арԥыс Шьрын.
– Ҳауа-ҳдыху ыҟамкуа ҳанынҵәалак, нас ашьам дгьыл ихала заҵәык
данызаарц аума ишеилкаатәу, Шьрын, уххь згеит! – днаҵаҳәҳәеит
раԥхьа Саҳаҭқьери иӡбаху цәырызгаз ахаҵа.
Бараҟаи-иԥа Ӡаԥшь Ноурыз ауаа рыжәпара даалсын, ашьшьыҳәа
акы деиҩаӡозшәа, дынхьаԥш-аахьаԥшуа дааскьан, зегь рыгуҭа
даагылт. Уи ахаангьы дуаҩеилаххын, дгылозар,-адыхҳәа дҩаҵҟьон,
аӡәы акы иҿаирхьырц аниҭаххозгьы, аҽынкылара ицәмаҷын, иаразнак
дныбжьаԥалар акун, ибжьы ҵарыхуҵәаӡа иҩҭигон. Иахьа аиарҭа
дылҵны дааит аҽеиҵыхра илымшо, ибӷагьы маҷк ихуахьан, игын, ажә
шарыла ачыргу еиԥш, еидкыҷылаз иӡамҩа ажьышәақуа хьынҳалан, лабашьа
кьаҿыкгьы ныҵакшо икын. Амцаԥшь иаҩызаз ахаҵа ожәы дубар
даарыцҳаушьарын.
– Ҳара ҳзықушәаз арыцҳара изхароу изхараму ҳәа аимакра изакузаалак
ак ҳнаҭо избом, сыхуҭаахь ала, – дналагеит уи, ихуламшәа
ихьуазшәа ибжьы таҟыҟы. – Ҩашьара ақумкуа идыруп акы: ҳжьоуп,
ҳҭиуп ҳара! Сара дсыздыруам жәларык ҳаху ыҵызхыз! Избахьеит,
ауасақуа ҳәуа ишнеиуа, абга анаарылагьежьлак, раԥхьа игылоу аҭыӷь
рҳаны, иԥан ахарԥасҭа ианынҭалалак, егьырҭгьы ҽаанкылашьа рыздырӡом,
аттаҳәа иԥаны ахшьыра рҽарҭоит, иԥсуоу, еиқухауоу агухьаа
мкыкуа! Иҟалап ус ҳахьзаргьы. Аублаақуа реиҳабыра амшын ҳхылап
ҳәа иангыла, ажәларгьы хыҵны ирышьҭалеит. Дабаҟоу аублаақуа хԥыза
Ҳаџьы Кьарантыху? Ачыни аулафахуи анирҭа, ижәлар рлахьынҵа
цәгьа ианажьны, иҽыԥхьеикит. Сыбзыцәашьцәа, сыуацәа, сҭахцәа, зегьы
ирасҳәахьеит, еиҭарасҳәоит, сҳәатәы заҳауа аӡәыр дыҟазар, раԥхьа
снагыланы сдәықулоит сыԥсадгьыл ахь. Хаала иамуыр, мчылахь
ҳаиасып! Аҟуҟуаҳәа иааҳгудырҵар, ҳаҩныҟа ҳхы рханы ҳкаҳап, шәанаџьалбеит,
ара амла ҳаганы ҳаԥсыр аҵкыс ҳазқуӡызгьы жәлары ираҳап!
Уаҵәыҵәҟьа амҩа ҳақулоит, уаҵәыҵәҟьа! – абарҭ аҵыхутәантәи ажәақуа
иахьынӡалшоз ибжьы ҩыҭганы иҳәеит, изнапыкгьы ашырҳәа иаԥхьаҟа
инеиҵихит. Нас ирҵаулаӡан даақуԥсычҳан, усгьы нациҵеит: –
Ожәшьҭа иаҳҳәар изхуарҭагушьоузеи акумзар, абри еиԥш ахамшҭыху
ҳшақушәоз здыруазгьы халагушьан, аха ианаамҭаз рыгура ҳзымгеит!
– Ус ауп, дад, Ноурыз, ус ауп! – ҿааиҭит аҭаҳмада Сиҭ, ихҭарԥа
еиқуаҵәа ижәҩахыр икуршәны дахьгылаз. – Дахьуашьаз аҟнытә иӡбаху
уҳәар уҭахым, Бараҟаи-иԥа Аҳмеҭ иакумзи шәымцан ҳәа иаҳҿагылаз!
Ҳагулымҩра, ҳразҟыцәгьароуп ихы зхирҟьаз, иԥсаҭа бзиахааит!
– Иԥсаҭа бзиахааит, ҳара ҳзы аиаша иашьҭаз! – аӷыу ааилдыргеит
ахацәа зегьы. Нас, рхылԥақуеи рыхҭарԥақуеи аархыхны, ҳамтак
еиқушьшьы игылан иџьабо. Ԥҳәыскгьы ахухуаҳәа лоунытә даақуԥсычҳаит.
Сыбла иаахгылеит Бараҟаи-иԥа Аҳмеҭ ичоуҳа кумжәы еиқуаҵәа
акалҭқ имӷыҵраҵан, иаҳәа цеицеи ҭыхны, ави-авиҳәа иҟьо «сымшьыкуа
шәсышьҭуам!» – ҳәа амҩаду данангылаз, иаасгуалашәеит
аҵыхутәанӡа амшын дхықугыланы, «шәымцан, абааԥсы!» – ҳәа инапы
аниҟьоз, даныҳәҳәоз, слымҳа иааҭаҩит, иҽанишьуаз ахысбжьы иарырҳаз
иҽыхуа иаҵәа акьыркьыр бжьы...
– ԥшьа даауеит, аԥашьа! – хәа бжьык ааҳалаҩит. Жәаҩык
иреиҳаны исқьар еиқуных ицны дааиуан ҽырххыла, феиз хылԥак ихан,
ачыху еиқуаҵәа калтыԥсуа. Ажәлар наскьа-ааскьан, амҩа наирҭеит,
дшааиуаз ҳаԥхьа даагылт. Аиқуакы, уаҩы гаргалашь дук, иԥынҵа иҿалакьын,
иџьымшь еимассқуа ирыҵацырцыруан зышкуакуарақуа рацәаз
ибла агу самсалқуа, иқьышә ҭкуацә хаџьгугунра инықушәан, ожәымзар-ожәы инкашәап уҳәарын, иԥаҵа еиқуаҵәа ԥхьаҳәақуа. Дзықутәаз
иҽы наӡааӡак шакузгьы, ишьапқуа ҵаҟа ишьҭагылоума угуахурын.
Аублаақуа аӡәырҩы, иаҳҳәап, амулацәа, ахухахуҭцәа, аамсҭцәакгьы
рҭаацәеи дареи уҳәа, аҭырқушәа ибзианы ирҳәон. Аха аиҳараҩык
и абызшәа рыцәтәымын. Убри аҟнытә ҳахьнеилакгьы макьана аҭырџьман
даҳҭахын. Иахьатәи аизараҿы зегь реиҳа уи аус даманшәалан,
Гагратәи асаӡ-аԥсуа Мзоуҷ Абыхуба, ожәы еилақь игылаз даарылҵны,
аԥашьа иааигуара даагылт. Аԥашьа ииҳәоз аублаа бызшәахь иеиҭеигон,
аублаақуа ирҳәоз ҭырқушәала еиҭеигон.
– Имсылманым аӡәыр уҟоума ара? – дҵааит аԥашьа, ибла ҟуазқуа
рыла игылаз еимырҟьо.
– п, дад, ҳарҭ зегьы ҳамсылманцәоуп! – иҳәеит Сиҭ.
– Нас шәымсылманцәазар, аџьаамахьы шәзымнеиуазеи? Шьарда
зымчу Аллахҭаала игуаӷ шәыҽзашәыргозеи? Амсылман иаша мышкы
ала хунтә анамаз икыроуп, шәара, изласаҳауала, уи зынӡак ишәхашҭит!
– Уххь згеит, аԥашьа, урҭ зегь ҳхамышҭӡеит, иаадыруеит, аха
аџьаамаҿы амла иаго изы афатә ыҟам, иҳалагьежьуа иҳалоу азҩаҿкы
ахушәгьы ыҟам! – схаҭагьы иааџьасшьартә еиԥш сыбжьы ҿацаӡа
иаасыхулҟьеит. Сҟама амҳасҭагьы снапы назыҩит. Саԥхьа иҽыжәны
игылаз аԥашьа ихаҿы инадызбалеит лыхцәы хьахухуа, лгушԥы аартны
адәы иқужьыз Ааишьа, аҟыҵәы-ҟыҵәыҳәа аԥсы гуԥҳәы зцәоз асаби.
Сыҟазшьа иамхацәгьахазар акухап, Мата даасԥырагылеит. Аҭырџьман
иихуцх сеидроу, – амла хагоит, иаҳфо ҳамам, ҳәа иеиҭеигеит
исхәақуаз.
– Уаҵәырнахыс иахьабалак афрынақуа рҿы ҭаацәа-цыԥхьаӡа
чахык-чахык шәоуа иҟалоит! – ҿааиҭит Омар-ԥашьа, гурӷьара дук
халеиҳәозшәа ибжьы ҩыҭганы.
– Ача мацарагьы абаҳахуарҭоу, хшыда, асабицәа ҳадынҵәалоит!
– иаақурццакны даацәажәеит аҭакуажә Ҳамида. Аԥашьа
илаԥш дааҵашәеит уи.
– Ариак зынӡак амсылманра иаҵанак’уа иҟам, – дааилашәеит
иара. – Ахацәа ахьеизо аҳәса ааишьас ирымоузеи, насгьы рхы-рҿы
хтуп, паче рҿаӡам! Ари агьааурқуа ишәдырҵазар акухап! Ожәыҵәҟьа
наҟ инаҳалҵааит ахәсақуа.
– Дад, уххь згеит, аԥашьа, уи аӡәгьы иҳаимырҵаӡеит, ҳабацәа
рабацәа рхаан аахысгьы ус ауп ҳшааиуа, – дналагеит, еилагылаз даарылҵны
Соулаҳ. – Ҳара аублаақуа иҳамоуп шьарда зымчу Быҭха, сара
соуп уи иахьа ныхаԥааҩс иамоу, уи ҳәсеи-хацәеи еилнах’уам, ҳанаҵаныҳәо
ҳанацәеи, ҳаҳәсақуеи, ҳаӡӷабцәеи уа иҳадгылоуп, ҳаицныҳәоит!
Аҭырџьман, ицәажәоз аныхаԥааҩ шиакуз аниҳәа, аԥашьа иҟамчы
икуадыр амахаҿы инхыишьын, инапқуа даарыхан ажәҩан даҵаԥшуа,
– лиа иллаҳ, иллиаҳ, Аллаҳ. Аллаҳҭаала изаҵәу Маҳмед ду!
Шәнеила аџьаамахьы, икашәԥсала ари адунеиаҿы ишәырҳаз агунаҳақуа,
ижәдыруазааит, ишәзыԥшуп егьи адунеи, шәхы азин азылшәх
џьанаҭ аҭалара! Уа ауасақуеи абгақуеи ахьеицыҳәуа, ахуҷқуеи амаҭқуеи
ахьеицыхумаруа!
– Ари адунеи уаҩҵас ҳақулартә еиԥш азин ҳашәҭ, егьи адунеи
шәара ишәымазааит, ҳара мап ацәаҳк’уеит! – иажәа алгаха имҭакуа,
аӷьеҩ ааҭсыргеит сара, рыцҳарас иҳахьхьоу зегьы ҳзызуз абри
иҽыжәны игылоу агаргалашь ду иакуушәа сааҟалан, сыбла ашьа нхыҵәалеит,
сҟама ҭԥааны снеизыҭрысырц ҩаԥхьа инақускит.
«Уеилагама?» – нхуҵеиҳәаи Мата, деиҭаасԥырагылахт. Сабгьы
иблақуа аарцәгьаны даасҿаԥшит.
Омер-ԥашьа даахара-хаԥшит, ас иажәа ныҳәара еиԥызҟьаз дибарц
иҭахны, усҟан иааигуара игылаз асқьар иҟамчы аху насықукны
аԥшьа снеиирбеит.
– Шаиҭан! – ихаԥыцқуа инарыҵгеит аԥашьа, нас даахьаҳәын,
ибжьы иаҳагьы иҩыҭганы: – Аллаҳҭаала изаҵәу Асулҭан ду ихьӡала
ишәыласҳәарц сҭахыуп: Арра иаҵанак’уа арԥарцәа асиа ианаҳҵоит,
изгуаԥхангьы ҳар ирылалаз заанаҵы аԥара раҳҭоит, чыдалагьы рҭацәа
ацхыраара рауеит!
Иааҭынчрахеит зназы.
– Аԥсра иаԥыхьамшәаз ҳарҭ жәымҭа ҟыргуқуа, ҳабла ааԥшыра
ҳаҷкунцәа иаҳхыҟушәаны иргарц ауп ргу иҭоу! – ҿааиҭит саб Ҳамырза
днаҳәы-ааҳәуа.
Иахьа хаала, уаҵәы – мчыла! – нациҵеит, дарбан сгуалашәом
даҽаӡәы.
Ауу нархылҩит ҳәсеи-хацәеи иеилагылаз зегьы.
Убасҟан дааскьан, аԥашьа иаԥхьа даагылеит Ноурыз.
– Абри иеизаз ашьхарыуаа рыхьӡала ажәак улымҳа аҟынӡа иназгоит,
уххь згеит, аԥашьа! – дналагеит уи ҭырқу бызшәала, аҽыҩҳәагьы илабашьа кьаҿ наирсын, ихылԥарчгьы нахаирԥеит. – Ҳаԥсадгьыл
ахь ҳхынҳәуеит, ҳаҳәоит амҩа ҳашәҭарц! Ари адгьыл ҳмаабит,
хабжаҩык нҵәахьеит, иаанхазгьы хзеигуӷ’уа акгьы ыҟам! Ҳаӡхызгаз
аӷбакуа шьҭахьҟа харгартә иҟашәҵа, иамуазар гаҿала ҳдәықулоит,
иаҳзаашәырт аҳәаа!
– Уи зыҟалом, шәагьақумгуӷын! – иаразнак аҭак ҟаиҵеит Омер-ԥашьа, ари еиԥш азҵаара шиоуаз заанаҵ идыруазшәа. – Ҩы ҳәынҭқар
дуқуак еиқушаҳаҭны ирыӡбаз аус аԥыргара сара снапы ианым! Ижәдыруазааит,
шәашшыбӷьыцқуа Асулҭан ихаҭа иҟнынӡа инаӡеит. Рхала
еиӷьашьаны сара сыдгьыл иқунагалаз, игугуҭажьны иҟамлароуп ҳәа
шәыгуцаракны дшәыхцәажаәит, зеиԥш ҭаӡам адгьыл ԥшаахқуа нхарҭас
ишәзалих’уеит. Ари амсылман дгьыл аҳақ дууп, шәықуӷьацараны
шәыҟоуп, зны шәаагуаҟзаргьы, шәгу кашәмыжьын! Лиа иллиаҳ иллиаҳ
Аллаҳ! Аллаҳҭаала изаӡәу Маҳмед ду лыԥха шәиҭап, ес-хуаша аџьамаахьы
шәнеила, шәыԥсы шәырраҳаҭла!
Иҽы ахы ааирҵәиин, ҽырххыла иҿынеихеит аԥашьа асқьар
ицырԥсса.
Ажәлар неиԥырҵит, рхы рымагухьха...
Ҳааизынхеит саби, сашьеи, сареи. Саб Ҳамырза, икылкаан даасыхуаԥшын:
– Улакҭала сымҩашьо избоит, бзиара шыҟам, иаахтны иҳәа,
ахацәа ҳауп ара игылоу, уара унапала дужу, уара унеиаанӡа дыԥсхьазу,
Ааишьа хлаҳәада? – дҵааит иара.
Исҵәахыргьы иабанӡасҵәах’уаз, иҟалаз арыцҳара акы аанмыжькуа,
акакала инарасҳәеит. Саб дахьгылаз дҳашҳатәарахеит, ишызбоз
ицламҳәа аақуаџ-қуаџит, уаҳа изакузаалак акы инимырԥшит. Мата
насыԥда, иҷкунра ихьӡазар акухап, иааизнымкылакуа акьыжыҳәа
аҵәыуара дналагеит. Изхара дҵәыуан данааихсыӷь, саб ус дааҳабжьеит
ҳҩыџьагьы:
– О, дадраа, сыҷкунцәа! Шәхацәазар, иаалырҟьаны ишәықуҳаз агурҩацәгьа
шәгу аҵахь шәнаханы ишәҵәахы, идышәмырбан, иаарыцҳашәшьа
шәани шәаҳәшьцәеи, уи анраҳа, ирзыхгом анасыԥдақуа! Заурҟан,
дад, изыргуӷша акы нараҳәа, уеизгьы гуӷрала ауп зегьы адәы ҳазлақуу,
шәнымхакуа аҩныҟа шәца, лассы снашәыхьӡоит саргьы.
Днаҳԥырҵын, уаҩ дахьыҟамыз, ақыцә-мыцәқуа ахьгылаз адәы
ахахьы иҿынеихеит. Саб зегь раԥхьаӡа ихшаз Ааишьа мыцху далкаан
бзиа дибон, уаҩы дахьимбо даннеилак, изхара диҵәыуарц иҭахызар
акухарын. Сашьа дыргубзыӷ’уа, ашьшьыҳәа дсыманы аҩныҟа хҿааҳхеит.
Аха сара сыҟамиижьҭеи, Мата икҟазшьақуа акыр рҽыԥсахны
ишыҟаз ҩашьомызт. Ичҳара маҷын, ожәы-ожәы игу еилахх’уан, зшьа
зылҵәраауа иҟаз арԥыс, уахьихуаԥшуазгьы игын, чмазарак дыԥнашәазшәа
акун дшыҟаз. Ҵабыргыҵәҟьан, зегь ҳаиԥш иаргьы дычмазаҩын,
аха цәала-жьыла акум – гула. Иԥсадгьыл ачымазара дҳәахны
даман. Иҿы ааихихыр: «ҳаҩныжәқуа», «ҳанхарта», «Аублаатәыла» зламыз
ажәак иҳәазомызт.
– Ариабжьарак уахынла сзыцәом, сылацәа неихьысшьыргьы сыԥхыӡқуа
хуарҭам, Ааишьа рыцҳа цәгьала дшиасыз ахьсоуҳәашаз акуу! –
дцәажәон иара. – Иахатәи аҵх ԥхыӡла Аублаатәыла ҳқыҭаҽы сыҟахыуп,
аӡлагарахь снеихит аџьықуреи сыманы, аӡлагара ашә ҟьаҟьаӡа
иаартуп, ла-ӷрак ылагыланы, аақ-аақҳәа исеишуеит, аха иџьоушьаша,
аҿы еихнах’уеит акумзар, абжьы ахылҵуам, уи насҟуцаны аӡлагара саныныҩнала,
абарбал аффаҳәа игьежьуеит, арахь алуқуа лагаӡом, ашыла
ахьҭаԥсоу ахула иҭагылахыуп еиқуаҵәҳахараӡа куба дук. Иаасцәымӷхӷан,
сышьҭахьҟа санаадәылҵ, санааиуаз амра кажжы иԥхон,
уажәы илашьцоуп, убла аҵәыршы ҭакызар иумбо, ажәҩан санҩаҵаԥш
ашәхаҩ еиԥш амра сылаԥш наахеит, арахь лашарак ахылҵуам!
Сҟым-ҿымуа сыбжьы цәгьахазаарын, аԥхыӡ бааԥс сахьалаз, саб ибжьы
анаасықуирга, сааҿыхеит.
– Уара умацара уакуӡам, Мата, зегь убас, аԥхыӡцәгьақуа ҳрылоуп,
ҳаԥсҭзаара уадаҩуп! – снаиацәажәеит сара иахьынӡазалшоз
игушәы-мшәы ҳәауа.
– Заурҟан, иуасҳәарц исҭахыу, ҳаԥсадгьыл ахь сыхнымҳәыр акгьы
сзыҟаҵом, лассы сыԥсуеит!
– Ухаҵоуп ҳәа суқугуӷ’уеит, закузеи аҭакуажәцәа реиԥш иуцәажьашьоу!
– инеиҿасырхьит сара, маҷк аҟара игу сызҭгозар ҳәа ҳасабс
икны.
– Ноурызаа дәықулоит Аублаатәылаҟа, аҽырхиара иаҿуп, иуцәызӡом,
саргьы сҽеиқусыршәеит срыццарц. Саби сани ираҳар рҽаԥсахы
арҭашт, ирушам, уара уҳабжьаҟаза, Заурҟан! Усыцхрааны амҩа
сықуҵа! Ишәарҭоуп рҳәоит, сҭахаргьы сҭахааит, уара уаанхап арахь.
Иудыруазеи, сеибганы аҳәаа сызхыҵыр, ҳаҩныжәқуа рышә аасыртып,
ҳабацәа рхушҭаараҿы агугуаҳәа амца еиқусҵап, анхара-анҵыра ожәы
исымбеит, сыԥшь-махак еибгоуп, сцәаӷуап, слаҵап, саарыхып, нас схы
сҭиуазаргьы, шәара шәыӡхызгаша зандалк сыԥшаап!..
Деицраланы ацәажәара даҿын Мата, ожәы-ожәы дысҿагьежьны
сааникылауа. Ацәҟьа иаҿашәаз аԥсаатә аауушьҭыр, иууаӡа ажәҩан
иналаӡ ишцо еиԥш, уца ҳәа наиасҳәар Мата, иара убраҵәҟьа даахынҳәы,
дыҿҟьаса Кавказҟа ддәықуларашәа акун игуаҳәара шыҟаз.
Иахьа ишуаҳаз еиԥш, уахь ахынҳәра азин ыҟам, аҳәаа мчыла
уаҩ дхыҵыргьы, ҳаҩныжәқуа рхылара ҩ дақуиҭхауоу сеидроу? Цқьа
хазхуцып, Мата. Иамуӡакуа Ноурызраа дәықулозар, урыццартә иҟасҵоит,
уацәымшәан! – абас наиасҳәеит саргьы. Ҳаҩныжәқуа рышә аартны,
амца неиқуиҵаз аҟара сиеигурӷьеит, дахьысшаҭоз аҟнытә ицәырган
исымҳәазаргьы.
«Адәықулара... Ун заҟантә сазхуцхьоузеи ари абжьарак, аха иахьа
аԥашьа иаахҵәаны ииҳәаз иажәақуа акыр сеиҵарӷуӷуаны срыман.
Ҳара ҳахҵәара ҩ-ҳәынҭқарк иеибыҳәаны иҟарҵазар, ҳара мчыс
ҳәа иҳамоузеи! Урт знык ирыӡбаз, инарыгӡаз, ҳашрыцҳахаз гуаҭан,
иаарҳәны еиҭарыӡбартә еиԥш, ҳара хаиҭазҳәах’уада, ладагьы-ҩадагьы
ҭынха дызмаӡам!» – абас сынкахуцуа сшааиуаз, Мата снапы кны саахьеирҳәит.
– Изакузеи? – сҵааит сара.
– Анахь уаала, абан, Сакут! – иҳәеит сашьа, амшын аԥаҩ ихықугылаз
аҵла хуҷ ахь инапы нархханы. Аҵла заҵә зыбӷа надҵаны итәаз
алашә ԥхьарцарҳәаҩы сиеигудыԥшылеит, ижакьа ҵар ӡышза, аизарахьтә
иааиуаз ракухап, џьоукгьы икуаӷӷаша игылан.
– Ҳаи, Мата, аԥхьарца азыӡырҩыха ҳазҭада, ҳашьны ҳашьҭоупеи,
ҳаҳәшьа ҭаацәаныла дыҵабгеит! – саацәажәеит, ь анеира мап
ацәыскырц.
– Аԥхьарца заҵәык ауп ожәы ҳара ҳагуқуа зыхушәтәраны иҟоу! –
исықушаҳаҭхомызт сашьа, – иара иаҳәалап агуҿкаага, ҳара ҳалаӷырӡқуа
неилап иеимаҵәаны, ҳаҳәшьа хлаҳәада, лҭаацәеи лареи, абра
дҳамҵәыуозар, даҽаџьара аҵәыуарҭа ҳамам! Уаала, Заурҟан, уаала!
Мчылаҵәҟьа снымҩахигеит Сакут, ес ожәааны, дыргуагуо дааганы,
абра аҵла хачахь ашәшьыраҿы днаиртәон имаҭа Асҭан. Уи
здыруаз ажәлар агурқьҳәа иааикушон, ргу-мыждақуа ԥхьарцала ирҟажон.
Иахьа ииҳәоз ашәа – уаҵәы иҳәомызт, есымша ҿыцк-ҿыцк аԥиҵон...
"Иахьа иаҳзаирҳәарызеишь, анаџьалбеит!» – аасгуахут сара, ҳанаарыдгыла.
Сакут имаҭа аҷкун жыцә ишьҭахьҵәҟьа дгылан, егьи усгьы
ааигуа дыԥсхьан, алашә-ҭаҳмада иахь иааиуаз зегьы, ыхьӡи-рыжәлеи ҳәани, иирдыруан.
– Арҭ, Ҳамырза иҷкунцәа Заурҟани Мытеи роуп! –ҿааиҭит Асҭан.
– О, дад, Заурҟан уоуома, Заурҟан? – дҵааит алашә, аҵла дадҟацалазшәа
дымҵысӡо. – Ухьӡ смаҳаргьы ушьаҿа шьҭыбжьқуа рыла
уара шуакуз здырхьан. Анцәа дуқуныҳәааит, дад, иацназго аамҭа уоугушьар,
егьызеиӷьым хаҵаны угылеит! Убжьы ансаҳауа, ажәытә ҳабацәа
рхаантәи афырхацәа сгуаланаршәоит. Смаҭа сабик иауп, ҭынха
димам, унапы даныз. Сара санԥслак, дад, иацы зынгьы абра иааиднагалаз
ирасҳәеит уасиаҭны, абри аҵла хучы амҵан сыжәжы, схы Аублаатәылаҟа инарханы. Ари жәбома, дадраа, – ихәан, иварахь имаҟа
иадҳәалаз ҭыҭын ҭрак аҵкыс инеиҳаз қьасак ааҳирбеит дҩахан. –
Ари сыԥсадгьыл аҿы ишьҭысхыз уаԥсҵәык анышә ауп, сахьцалак исыцуп,
мла санарк’уам, хьҭа санаргом. Дадраа санԥслак, сгу инықуԥсаны
сыжәжы, сыԥхьарцагьы абри амаху аҿы инхышәшь. Ага-ԥшаиааӡхыҵуа
арахуцқуа ианаархьыслак, аккаҳәа абжьы снарҳалап, сгу
иқуҩлап сыԥсадгьыл ашәақуа зегьы...
Зныкгьы дымқуацеит, иҿы ахьхац ихан Сакут. Нас иварахь даанапыршьышьын,
ахыц ақуршәны иахьышьҭаз иԥхьарца аашьҭихын,
инапқуа ҵыс-ҵысуа иааигудикылеит. Ахыц наҿишь-ааҿишьит, иааирхиеит,
аха иаразнак арҳәара даламгеит, акыраамҭа изнапык ала ижакьа
ҵарыхуҵәа хуҷ ишьышьуан. Нас ихы иаҳагьы днахан аҵла инадиҵан,
егьзымбаӡоз иблақуа ажәҩан иҩаҵарԥшуа, иԥхьарца игушԥы
инадиҵеит.
– Иахьатәи амшгьы ашәак азынхароуп! – иҳәеит алашә, нас ашьшьыҳәа
зҿынаирхаз ахыц хдақуа зегь ҭырхухуааны ахаҽра акуршара
иналагеит:
Уа, раидагушьа, иркьыкь сыԥхьарца!
Блас уара усоугушьеит, сыблақуа анца!
Гуӷырҭа змам, дад, иразҟы шәышәуп,
Аҵх лашьца далахеит – имҩа лашәуп!
Ан длымҵоуп лыҷкун заҵә, даҿуп аԥсра,
Дыргуӷ’уа даалгоит, жәымҭацәгьа лара...
– Сан, сан, аӡы сыҭ, сҷажәкит, абааԥсы,
Аӡқуа зегь ҭабама цас сара сзы?
– Нан, нан, уаҳәшьа дцеит лыхьтәы гугум кны,
Ҳаԥсадгьыл иамоу аӡыхьқуа еимданы,
Реиҳа ихьшәашәоу уара узы итаны,
Ҳамҭак дынхаргьы, даауеит деиханы!
н, омак сыӷралан сагоит сбылны,
Хушәы ҳәа кыр бымазар џьара иҵәахны?
– Уашьа дцеит шьханхыҵҟа иац ожәааны.
Уа иҳәуаз ашьабсҭа никылт дахьӡаны.
Ихушәуп, наи, уи ахш! Ныгала ихьаны,
Ҳамҭак дынхаргьы, даауеит деиханы!
– Сан, сыԥсуама, нас, амла саганы?
Сан, баасыдтәала, фатәык рыхианы!
– Уаб ҳаӡлагараҿ алу ҿыц куаны,
Ахуӡ шыла ҳзааигоит, сакушәа илаганы,
Ачамықуа узызуеит, ашә иарганы,
Ҳамҭак даанхаргьы, даауеит деиханы!
– Сан, ак шкуакуаӡа избоит иааигуаны,
Аԥсцәаҳа дмаизааит, сигарц иҭахны?
– Убла зжьаз тамоуп, нан, ҳуҭра аханы,
Иҟуашкакараӡа игылоуп ишәҭны,
Уара иузыԥшуп, нан, амахуқуа ларҟуны,
Ашәыргьы ҿухлап тынч уҩаӡаны!
– Сан, сан, бжьык саҳазшәа сааҟалеит, сишь
Рыуа ихынҳәыда, агуашәахь бнаԥшишь?! –
Ан гуаҟ илдыруеит, дылзаауам аӡәгьы,
Аха дындәылҵуеит адәныҟа уеизгьы.
Х-нышәынҭрак роуп илбо, амра зхашу,
Лыԥҳаи, нас лыҷкунн, лхаҵеи ахьжу!
Уа, раидагушьа, иркьыкь сыԥхьарца!
Блас уара усоугушьеит, сыблақуа анца!
Гуӷырҭа змам, дад, иразҟы шэәышәуп,
Аҵх лашьца далахеит, имҩа лашәуп!..
Ари абжьарак гурҩеи-гуаҟрақуеи исхызгахьаз сгу рҟьаны ашьа
ҟҟ иҭажьыз ибахьазшәа акун аҭаҳмада иажәақуа шсаҳауаз.
Уаха аагылара сылшомызт. Мата иахь санынаԥш, иблақуа лаӷырӡыла
иҭәын. Сара сыблакыҵа, аӡы злабаз аҟуараш еиԥш иҩанҭхьӡа иҟан,
Аублаатәыла сықуҵ аахыс сылаӷырӡ аауамызт, сыҩнуҵҟа џьара иҭаԥсозшәа
избон. Еиқуӡырҩуа игылаз снарыдҵны сҿынасхеит. Матагьы
даасышьҭалеит, ихы кажь-кажьуа, ихҭарԥа аҿацә ала илабжышқуа
ирыцқьон.
Алашә ибжьы хуҷы-хуҷла еихсыӷьуан.
Сара санаҿу аамҭазы, Трыбзан дтәан Мошнин ҳәа аурыс консул.
Ҳарҭ излаадыруаз ала, уи аханатәгьы ашьхарыуаа Ҭырқутәылаҟа
раашьҭра иацхраауаз уаҩын. Мошнин заманалаҵәҟьа еилкааны иман
аурыс ҳәынҭқар шьакаҭәарада Кавказ зегьы инапахьы аагара шарласуаз,
ишарманшәалоз абџьар зкыз ашьхарыуаа рыхҵәара. Убри аҟнытә
ауп, амҳаџьырқуа зҭалашаз аӷбақуа рзымхо ианалага, уи аконуи аҭыԥантәи аиҳабыра драцәажәан Кавказҟа издәықуиҵаз имаҷымкуа
аҭырқуа аԥра-ӷбақуа. Ҳара хаӡхызгазгьы иара ибзоурала инеиз
аӷбақуа иреиуан.
Ашьҭахь, ҵыхуаԥҵәа рымаӡамкуа ажәлар еихыҩаӡәа шәнызқьла
Ҭырқутәыла агаҿа ианықунагала, изыниаз аиашаҵәҟьа еилсыргап ҳәа,
Мошнин иҩызцәа аашьҭыхны, деимдо иҿааихеит. Уи ибеит амҳаџьыр
хыҵакырҭа рымамкуа адәы ишықухаз, ирфо рымамкуа амла ишагоз,
ачымазара бааԥс рылалан анҵәара ишаҿыз, мышкала ҩышә-ҩык,
хышә-ҩык шыржуаз, аџьармыкьа иқургыланы аҳәсақуеи ахуҷқуеи рыҭира
ишаҿыз. Иагаумҳәан, ашьхарыуаа Урыстәыла аҳәынҭқарра иатәыз
ҳакумзи, ҳрыцҳаишьазар акухап, анцәа илԥха иауртә, иҿынеихан,
вали Омер-ԥашьа иҿы днеит. Игу иалырсны даҳхашшааит аконсул.
– Иҟалазеи, хаҭыр зқуу аԥашьа, шәара шәгуаԥхарала иӡхыҵыз
ашьхарыуаа анҵәара иаҿуп, шәара аԥшәмацәа шәхьаԥшынгьы шәрыхуаԥшуам!
– нациҵеит уи аҵыхутәаны.
– Сара сеилахоуп, уххь згеит, аконсул, ашьхарыуаа раха сымам,
знык аҟара снеины срацәажәахьеит, арра ацарагьы иақушаҳаҭым,
аӷьычреи арҳәреи роуп ирдыруа, ҳадгьыл анылара азин раҳҭазар,
шьҭа рхы иахуааит! – абри адагьы уаҳа ԥсышәа имҳәеит.
Усҟан, аӷьычреи арҳәреи рыда акгьы рыздыруам ҳәа зқьышә ҳақуиҵоз
Омер-ԥашьа, иаахуаны иҩы иман ҩынҩажәижәаҩык ашьхарыуаа
ҳҭыԥҳацәа, џьоук маҵуцәас, џьоукгьы – иуадалықь азы. Ҵабыргыҵәҟьаны,
уи ауаҩ ҳара ҳахь иҟаиҵаз агулымҩрақуа ирыхҟьаны,
заҟаҩ амла иаганы иԥсыз, заҟаҩ азҩа иннарҵәаз, заҟаҩ аархуаз,
заҟаҩ рҭииз, зегь леиқуԥхьаӡаны иус ӡбазар, хымԥада, икнаҳан ашьра
зықунаго уаҩын, аха, изхуарҭоуозеи, уи аҟынӡа ҳара ҳзыҩаӡомызт, дҳаракын!
Абас, дад, Шәарах, аурыс консул Мошнин, ҳара ҳзы агуцаракреи,
ацхыраареи иҟаиҵаз, ҳаԥсадгьыл ахь ахынҳәразы гуӷрақуак ҳнаҭеит.
Убри аҟнытә, амхаџьырқуа ҳахьӡала асаӡ-аԥсуа Мзауҷ Абыхуба ҷыдала
Трыбзанҟа ҩынтә-хынтә дцахьан, диқушәахьан, диацәажәахьан
аконсул. Иахьагьы убрахьынтәи дхынҳәит, аизараҿы ирылеиҳәараны
дыҟоуп, ҳаԥсадгьыл ахь ахынҳәразы аконсул иабжьеигаз ажәа. Ожәшьҭа
уара уазхуц, ари аизара заҟа аҵанак’уаз ҳара ҳзы.
Ҳаизахит ҳара ҳахьеизац, асаба каҩҩы, амра ҳхацеиуа адәы
цәҳәыраҿы. Аублаатәыла ҳаныҟаз акузар, Быҭха амҵан, аџь дуқуа
рышәшьыраҿы, ауарҳал хубаба шьҭаршәызшәа, ашьац иаҵәа татаӡа,
аԥша хаа ахухуаҳәа иҳасуа, аӡба ҳакыр, зеиԥш ыҟаӡам аӡыхь ҳнахуо,
еи дад, урҭқуа ожәшьҭа ԥхыӡк иаҳзаҩызан.
Аизараҿы иааин иҟан, аублаақуа рыдагьы, егьырҭ ашьхарыуаа,
иаҳҳәап, наҭхуажәаа, абазехқуа, ашаԥсыӷқуа, аԥсуаа рахьтәгьы асаӡқуеи,
аҳҷыԥсааи рхаҭарнакцәа. Рацәак мырҵыкуа иара Мзауҷ ихаҭагьы
ажәлар даарыдгылт.
Уи, иахьа дызбо џьысшьоит, ҳаракык, жәҩахыр ҭбаак, иԥаҵақуа
цыҩцыҩуа иҿарҳәын. Самсун ҳаныӡхыҵ, ҳара аҭаацәа ҳзыҩназ амаӷаза
азымҩатәирахь иԥҳәыси иареи ҩнан. Убасҟан, рацәак мырҵыкуа
ахаҵарԥысгьы диоуит. Мзауҷ Аублаатәыла ҳаныҟазгьы даадыруан,
шьҭрала дынхаҩын, – Гагра Абааҭа ҳәа иахьашьҭаз дынхон. Ахҵәара
аныҟала, иашьцәа ахҩыкгьы раҳәақуа ҭыхны, «ҳахьԥсуа ҳаицыԥсып»
ҳәа Мзауҷ иҿагылт дырмышьҭырц, аха иара, «агьааурқуа
рхуура сҭалом» ҳәа, збаҩ зтәымыз иԥҳәыс даашьтыхны, амшын дхылеит.
Ожәы аԥсадгьыл ахь ахынҳәра зҭахқуаз рахь дыҟан, аха Бараҟаи-иԥа Ноурыз иеиԥш, иаур иауит, иамургьы – мчыла ҳәа акумкуа,
ҩы-ҳәынҭқаррак аларцәажәаны азин ылхра дашьҭан.
– Сҭампыл дтәазаап аурыс цҳаражәҳәаҩы, иара змаҵ иуа аҳәынҭқаргьы
акыр изыӡырҩуа, араҟагьы – ҳаҭыр зқуу, Игнатов ҳәа аӡәы, –
даацәажәеиг асаӡ-аԥсуа Мзауҷ. – «Шәара шәлатәаны, шәзықушәаз
арыцҳарақуа зегьы анҵаны, ашәҟу жәҩы иара идуӡӡара аҳәынҭқар ихьӡала.
Хҩык ауаа алшәх убри ашәҟу рыманы Игнатов иахь ицаша. Уа
шәышнеилак шәидикылартә ашәҟу ҩны ишәыцысҵоит сара». – Абри
ауп, дадраа, мҩас сызқуиҵаз аконсул Мошнин. Ҵабыргыҵәҟьангьы,
ашәҟу ҩны исиҭеит, абра сџьыба иҭоуп. Уи адагьы ԥсыхуа ҳамам, дадраа,
ҳаҽкажьны ҳиашьапкып аҳәынҭқар, издыруада ҳрыцҳаишьар?
Дасу ихуцрақуа дыргулахазар акухан, аӡәгьы ҽиҭуамызт, еиқушьшьы
иԥшын.
– Ажәак сҳәон иҟалозар? – дҩагылеит асаӡуа ҭауад, Аублаатәылатәи
аиҳабыра иалахуз Рыд Уахсиҭ. Арҩаш лбааҟьа еиԥш ижакьа
паны икахухуа иахьлеиуаз иаҳагьы дароууан. Ожәраанӡагьы уи ддырын
шьҭахьҟа, Кавказ ахынҳәра иадымгылоз ауаҩ дышреиуаз,
издыруада, урҭ хыс дрымазаргьы ҟаларын. – Иацы акун
ҳара ҳабџьар шьҭыхны агьааурқуа ҳәа аҳәынҭқар ир ҳарҿагыланы
ҳанрабашьуаз. Аинаалара аныҟамла, урҭ алаԥшыра
ҳарҭеит. Ҳара шәара шәаҳҭахым ҳәа ҳашьҭахь реиаҳархеит, ҳхала
иалаҳхын Ҭырқутәылаҟа ҳааит. Ожәы ҳлатәаны, Асулҭан дгумбыл
џьбароуп, уара аҳәынҭқар уакузаарын ахазына, ҳуашьапк’уеит, ҳудкыл
ҳәа ашәҟу изааҩуеит, аха ижәдыруазааит, уи ихахьы ишааимго.
Убри акы. Иҩбахаз, џьара хаарбышьак ҳзыҟамҵеитеи иара ҳаргьы. Уигьы
дҳаргуаахьан. Ожәы, излазбо ала, Асулҭангьы дҳаргуаауеит. Нас
ауп зынӡак ҳаныӡ! Ахԥа, ишәасҳәарц исҭахыу, ахынҳәышьақуа иҩбоуп,
ихԥоуп, зинс иҳауазеи, убра хахьнеиуа? Убри шәазхуцхьоу, дадраа?
Аҭауад дшыҭауаду дынхауоу, аамсҭа – иаамсҭара изынхауоу, анхаҩы
дшынхаҩу идыруа, ҳадгьылқуеи, ҳабнақуеи ҳара ишҳамац иҳаманы...
п, мап, уахь ала уаҩ дзықугуӷша акгьы ыҟам! Ожәы ааигуа
иӡхыҵыз аӡәы исеиҳәон, Рыдлар акуша-мыкуша сыдгьыл ду икажьыз
аҳәынҭқар длахан аказакқуа нирхеит. Сара схынҳәыргьы урҭ ожәшьҭа
ихдырҵәом, нас изиндоу, ималдоу сара, скурмахьц кны аказақ ҟызқуа
срыцларыма? п, дадраа, урҭ ирҭахыз иршанхагаз хадгьыл бзиаху
акун, уи егьыргеит. Ҳара, дара аурысқуа ишырҳәо еиԥш, «абна ԥырҟоит,
аҵәаҟьа – каԥсоит!»
– Арахь уахьааиз, уххь згеит, Уахсиҭ, зхаҵкы каумыршәуа Асулҭан
иуиҭазеи? Убри умҳәои? – изымчҳакуа иажәа днаԥыҩлеит Ноурыз.
– Ара егьсымамзаргьы, сабџьар кны сеибашьуам! – аҭак ҟаиҵеит
Уахсиҭ.
– п, мап, ҟ зынӡак уаҩ иимбац аибашьра ҳахьаҿу!
Амлеи ачымазареи ҳрабашьуеит, есымша ҩышә-ҩык, хышә-ҩык анышә
иаҳҭоит. Нас, ари убарц зуҭахымзеи, уххь згеит, Уахсиҭ! – ҭынчхашьа
имамызт Бараҟаи-иԥа Ноурыз.
– Еҳ, Ноурыз, хьчарада акгьы ззымдыруаз анхацәа, иахьа ҳажәлар
русқуа рыӡбарц иашьҭалт. Ҳарҭ тауади аамсҭеи ҳашԥсыз убри
алагьы иҩашьом! – иҳәеит Уахсиҭ, ишиҭахӡамыз дааччаны. Мзауҷ,
иара иахь ихаз арҭ ажәақуа игу шындырхаз мҩашьо, кыраамҭа иблақуа
еихамырҟус Уахсиҭ дихуаԥшуан, аха аҭак аҳоәара дахьымӡеит.
Аҳәсақуа ахьеилагылаз ашырҳәа даарылҵит аԥҳәыс бырг Ҳамида,
лоура-зоуроу ашәы-џьангара даганы, лкасы еиқуаҵәа анаалхылх,
ашәыб лықуҳазшәа иҟуашӡа иналықуԥсеит лыхцәы.
– Ишәыхьзеи, абааԥсы, зынӡак шәыԥсӡама? –днаҵаҳәҳәаны
ҿаалҭит лара. – Шәлашәхама, анҵәара ҳшаҿу шәымбаӡои? Ишәыԥхьаӡ
заҟа нышәынҭра ылҳәыгуаахьоу ари агаҿаҿы! Шәара еимашәк’уа
аҩны, адгьыл, абна, аамсҭара уи аума иахьа аус злоу? Шәгу иалымсын
шәарҭ ҳаамсҭацәа, усҟангьы, ҳааӡамҭацәа, ҳахуԥҳацәа шәҳамамкуа
ҳазхуарҭоузеи ҳәа ҳнашәышьҭалан, амшын ҳарганы ҳахьаажәгаз
жәбоит. Шәарҭ шәакумзи иаҳа анаԥшы-ааԥшырҭа змаз, изышәымбазеи
нас акаамеҭ ҳаԥхьа ишышьҭаз? Ҳара ҳзықушәаз арыцҳара, шәара
шәыхуда иқууп, уи ахаангьы шәзаҵыҵраны иҟам! Иахьа зда царҭа
амам џьаҳаным аҵаҿы ҳанҭагылагьы, шәкуанызануеит, шәхатәы мацароуп
шәзызхуцуа! Дабаҟоу Ҳаџьы Кьарантыху ҳаԥхьагыла? Дабаҟо
Алоу-иԥа Шьардын? Дабаҟоу, есымша аашар, Ҭырқутәыла џьанаҭ
дгьылуп ҳәа изныҳәоз Саҳатқьери? – абра лҽаанылкылеит аҭакуажә ҳамҭак. Нас, заҟаҩ гылаз лыԥхьаӡарц лҭахызшәа, блала еимырҟьаны
днарылсит. Иҟалап уи лажәа џьбарақуа иӡырҩуаз ишырнырыз
еилылкаарц лҭахызҭгьы. – Сара изҳәо, сахьыҟазаалакгьы ожәшьҭа
анышә ада гуӷырҭа сымам, – дналагеит иаҳа лҽыртынчны. – Аублаатәыла
ҳақуҵиижьҭеи ԥшьҩык амаҭацәа сцәыԥсхьеит, руаӡәк аӷбаҿы
амҩа изхымгеит, амшын-уаа дсымҟуҵкукуааны амшын дарҭеит, егьырҭ,
еихык-еиҵыкны иара мчыбжьык ала изжит, рабдугьы дук мырҵыкуа
уахь днарышьҭалеит. Сызкухшоу, смаҭа, Таҳир заҵәык дысзынханы дсымоуп,
уаҳа адунеи сыззықуу ҳәа акгьы ыҟам, салгеит! Уи сгуӷырта
заҵә иԥсадгьыл ахь, иҩныжәқуа рахь дышхынҳәуа здыруазар, иҟасымҵара
ҳәа иҟоузеи? Сыҟазааит қьаранџьыс, шьапыӡәӡәаҩыс, амала зны-заҵәык избааит сыҩныжәқуа. Ишәыхьзеи, абааԥсы, шәарт ахацәа!
лажәа инацылҵахт Ҳамида. – Ԥҳәыс илхымшаз аӡәгьы дыҟам, шәара
иԥхашәымшьозар, шәаԥхьа сҩагылан, скасы сыхԥаа, ҳдәықулап ҳаҩныҟа!
Ижәдыруазеи, ҳазҭыҵыр џьаҳаным ҳазҭашәаз? Ашәҟу ҩтәызар–
ижәҩы! Раԥхьа снапы анысҵоит! Аҳәынҭқар ниҳәатәызар – шәиҳәа!
Аҽырхықумҵара иаамҭам ожәы! Хара шәымазар, шәацәыԥхамшьан,
иаахтны ишәҳәа. Амала, ҳхынҳәыроуоп, нанраа, аҩныҟа, ҳашьҭахьҟа.
Аублаатәылаҟа!
Хамида лажәа гуҿкаагақуа рышьтҭахь, акыраамҭа аӡәгьы ацәажәара
илымшеит. Рыд Уахсиҭ ихы ԥхеишьазар акухап, днарылҵны, днаскьаны
даагылт. Аимакрақуа рҵыхуа уа иааԥҵәеит. Еиқушаҳатхеит,
рҽазыркит ашьапкра шәҟу аҩра...
– Дад, Мзауҷ, ҳгуаҟрақуа зегьы аньԥшыртә еиԥш, иаҳзызыҩуада
ашәҟу? – дазҵааит Сиҭ. – Уахь алагьы ҳабӷа ԥҵәаны ҳкажьуп,
ҷышәк здыруа уаҩ дҳалаӡам, ҳдефҭар-ҭаҩҩы Мыса иакун ҳзықугуӷ’уаз,
уи ишыжәдыруа, аршра даҳцәагеит! – нациҵеит нас.
– Уигьы дырхианы дсымоуп! – иҳәемт Мзауҷ. Нас днаскьан, инапы
анааиҟьа, ажәлар даарылҵын, дааидгылеит ҭаҳмада хынҷыгугу
хучык. Кьаҿ маҭәа еикуаҵәала деилаҳәан иара, ашлара зхыҩлоз ихаху
аушьҭызшәа, ижәҩа ииықуԥсон, игушԥы иадубалон, ицырцыруа исааҭ
аҵӷа, иблақуа аларԥшыгақуа рыман. – Абри дбырзенуп, аҭуџьар
хуҳахуҭцәа ҭырџьманс дрыцны Урыстәыла даара дныҟуахьеит, ожәы
аконсул Мошнин иҿы аус иуеит. Ҳара ҭырқубызшәала иҳазиаҳәар,
иара ишақунаго урысбызшәала ианиҵоит! – даҿын Мзауҷ.
Абырзен ҭаҳмада иҟунҳәалаз ашәыра ҭбаа акалами, амиланҭреи,
ақьаади ааҭиган, иаԥхьа иаадыргылаз аишәа лаҟу инықумҵеит, иаргьы
дшьамхнышланы днадгылеит, иҩыга амиланҭра инҭишьын, қьаад
ԥжәахак даахан, инықуишь-аақуишьит, ачархь аҿы их’уазшәа. Нас
иланарԥшыгақуа икьаҿ акалҭ ала иааирыцқьан, икылкаан Мзауҷ
днаизыԥшит, сыхиоуп ҳәа акухарын уи иаанагоз.
– Ҳарҭ амсылманцәа ҳгуаҟрақуа, ақьырсиан инапы иазанҵап ҳәа
сыҟам, ус акы изҷышәӡаргьы хуарҭарак алҵраны иҟам! – аҵәы налеиҵеит
Рыд Уахсиҭ, аха уи аӡәгьы ақуҿимҭит.
Аҭаҳмадцәеи аҳәса быргцәеи агурқьҳәа абырзен иааикушаны
илатәеит, ҳарҭ арԥарцәа уа ҳашԥарылатәоз, ҳгылан ҳрыкуӷӷаша.
саӡ ҭауад Рыд Уахсиҭ џьоуки иареи еицәажәо насҭха игылан, уи,
дтәаргьы – дызтәомызт, дцаргьы дызцомызт.
Сиҭ идырҵеит ажәа ахы акра. Уи ԥыҭрак даацәажәеит, нас аҭаҳмадцәа
даарылаԥшын, – ус аума, дадраа?! – ҳәа дразҵааит.
– Ус ауп, ус, аха абарҭ ажәақуа ацзаргьы цәгьам! – иҳәеит даҽаӡәы.
– Ибзиоуп, урҭгьы ацзааит! – дақушаҳаҭхеит Сиҭ. Мзауҷ урҭ
зегьы акакала еиҭаганы, ҭырқу бызшәала абырзен иеиҳәон, зны-зынла
урыс ажәақуакгьы налаиҵон,маҷк аҟара идыруан уи абызшәагьы.
Абырзен ақьаад ихы адырԥсыланы анҵара дналагон, ианиҵашаз
ақьаадахь инеигаанӡа, иҳәон, иеиҭеиҳәон, урҭ рыкапан гуеиҭарц иҭахызшәа,
нас акун, иҩыга анылаирҟууаз. Усҟан иааҭынчрахон, хуҭ–
хуҭлаҵәҟьагьы ацәажәара ҟаломызт. Сиҭ деиҭаналагон, уи ииҳәоз
аҭаҳмадцәа еиҭа неимҵарк’уан, ашәақь иҭҟьаз ахы цаҳә-цаҳә ацәҟьара
ишаахаз ангуарҭо еиԥш, иахуаԥшуан, иршәон, иркапануан. Урҭ ҩаԥхьа
абырзен ианиҵон. Адәныҟала еиқушьшьы игылаз, аха ҩныҵҟала
зг хыҭхыхуаз, зегьы рхы шьҭыхны, абни амра зныԥхалоз ақьаад
куамҟьа ианԥшылон. Арҩашқуа зегьы ӡиаск ишалаҵәо еиԥш, дасу
ргуӷырҭақуа зегьы абни абырзен ҭаҳмада еивҵаԥсаны инеиго ацәаҳәанҵақу
ирныланы, џьарак еилаҭәошәа ирбозар акухарын...
Ҳара амҳаџьырқуа ҳгуаҟрақуеи, ҳалаӷырӡи, ҳанҵәареи шәҟула
иҩны рышьҭыхразы, абри амшын ду иҳаважьу миланзаргьы – иазхашам,
ашәаԥыџьаԥ зегьы ҩыгазаргьы – иалшашам, адгьыл зегьы
қьаадзаргьы ианӡалашам... – схуцуан саргьы, ақьаад куамҟьа сахьанԥшылоз.
– Зеиԥш ҟамло акагьы ыҟам рҳәоит адунеи аҿы, иудыруазеи,
абни ҳқьаад бӷьыц хуҷы ҳәыҳә мҵәыжәҩа ласк еиԥш Сҭампыл
иҩышьҭыԥрааны, амшын гуеиужьра ду инахыԥрааны, Урыстәыла
абнарақуеи ҳәаа змам акаршәрақуеи шьҭахьҟа иааныжьны, уи
нахьхьи Петербург ҳәа иахьашьҭоу аҳәынҭқар итәарҭа ахан еихагыла
ду инадԥрылар. Еиқуных, зҽырхханы игылоу ахан кануеицәеи гуабылра
змам ачынуааи ирымбаӡакуа, аԥенџьыр инкылԥрааны аҳәынҭқар астол
дахьахатәоу иаԥхьа инықушәахыр... Уи адунеи азбжак ԥшәымас иамоу,
ауха ицәа ҭынчын, ашьыжьгьы агуаҳәара иманы дгылахит, иахьа ихшәаны дшыҟоу ари ахан аҿы зегьы ирнырхьеит, зегь ҿаԥха-ҿаччоит.
Даахан ҳқьаад бӷьыц ааимҵеиҵахын, хуҷыкгьы дыццак’уеит, ԥҳәыс
ԥшӡак игу дҭыхоит, длықушәаран дыҟоуп, илаԥш нахигахит:
«...Ари зыҩуада, мшәан, сишь, жәларык рнапы аҵаҩуп...
Аа, аублаақуа... урҭ зусҭцәада, мшәан?.. Исгуалашәоит, ахужәлацәгьақуа,
Амшын Еиқуа агаҿаҿы инхоз, иҳабашьуаз, ашьҭахь мхаџьырра
Ҭырқутәыланҟа ицаз. Ҳаи, насыԥдақуа, асҵәҟьа арыцҳара иҭагылоуп
ҳәа сыҟамызт, уаԥсҵәык азна иҟоу ракузаргьы, урҭ уаауп,
аҳәсақуа ахуҷқуа»... Абас маҷӡак даахуцит аҳәынҭқар, анцәа иџьшьоуп,
иакум иабжьызгаша ауадаҿы уаҩ дахьыҟам, аху зҵиааны иҟоу
инапы неиргӡан, иаақуихит аҩаыга, ҩажәак, ҩажәазаҵәык: «Изыҳәаз нагӡазааит»
ақьаад инақуиҩит. Абри акухоит ҳара ҳанасыԥгьы, иҟалоит
аӷбақуагьы, иаарласны ҳхынҳәуеит аублаатәылаҟа... Иаатуеит ҳаҩныжәқуа
рышә, еиқулоит ҳхушҭаарақуа.. Дырҩагь анхара-анҵыра...
Дырҩагь аччара, ахумарра, дырҩагь «Радеда», ачара...
Ус акумкуаны, изыхҟьазаалакгьы аҳәынҭқар игу анамыҳәоз иақушәахит,
ақьаадқуа зыман иааҩналаз аинралгьы уи гуаҭаны аҵәы налаҵаны
ҳарзаҳал днахцәажәеит. Зегь зымчу аҳәынҭқар инапы иаҩыхит:
«Урҭ рус ӡбоуп, аиҭахуаԥшра зыҟалом!» Иалгеит, инҵәеит ҳара
ҳразҟы! Дырҩагь агуаҟра, амлакра, аԥсра-аӡра, аныӡаара! Напык,
напызаҵәык иалшаӡозеи!.. Аӡәы иакунда, жәларык рыԥсреи рнырхареи
урҭ аҩ-ҵкаркгьы напык ауп еиҩызшо!» – Абарҭ реиԥш ахуцрақуа
ԥшатлагуха схы ишҭагьежьуаз, абырзен ҭаҳмада шәҟула иҩны ишьҭхит.
Уиаахыс жәашықусала аамҭа шцахьоугьы, сара схаҭагьы уаҩ имаҳац
ахырзаман сышҭысхьоугьы, лу-куагала ахаҳә нанырҵаз аҩыра
еиԥш, сыхшыҩ аҿы иаанхеит уи арзаҳал шәҟу аҵакы. Уи иаҳәон:
«...Абар ожәшьҭа шықусы бжак инахысит Амшын Еиқуа Ҭырқутәылатәи
агаҿа ҳангуаҟло ҳаниижьҭеи; ара иаҳзыԥшын, адгьыл ршеижьҭеи
аниара акум, иара усгьы уаҩы имаҳац ахырзаман; амҩан инцәазгьы
заҟаҩ ыкада? Усгьы зыԥсы зманы иӡхыҵыз иаҳмоуит ахыҵакырта, ҭаацәаныла
амла анҵәара ҳшаҿыз, иҵысит зықьҩыла ҳзырхыз ачымазара
– азҩа-ҿкы. Ҭырқутәыла аиҳабыра ҳара ҳшақудыргуӷ’уаз еиԥш
иаҳԥымлент, зынӡаск ҳрымбаӡошәа рыҽԥхьаркит, изакузаалак цхыраарак
ҳара ҳзы иҟарҵом, иаҳзалрымхит нхарҭас адгьылқуа, ҳашшы-ԥхьыӡқуа рыдыркылом; аҭыԥантәи аԥашьацәеи абеицәеи дегьызмаха
ҳаимҵәара иаҿуп, мчылаҵәҟьа иаҳцәыргоит ҳахшара; руадалықьқуа
дырҭәит ҳаҳәсахуҷқуа рыла, қьаранџьцәас нҟарҵеит ҳаҷкунцәа, изакузаалак
ҳхы еиҭаҳҳәартә еиԥш зинк ҳаман ҳаҟам, уаас ҳаԥхьаӡам.
Абри еиԥш џьаҳаным еиқуаҵәа ҳанҭагылоу аамҭазы, гукала ҳҿы
ҳақушаҳаҭуп, зеиԥшыҟам алагьы еилаҳкаауеит, уара зхьышьаргуҵа
ҳакухшҳоу аҳәынҭқар уҿаԥхьа ахара шҳаду. Хуҷи-дуи, ҳәсеи-хацәеи
ҳшьамхышгыланы ухьышьапы ҳк’уеит жәа-нызқь ҭаацәа рыхьӡала,
ахара иҳамоу ҳанажьны, икьаԥҭажәхаз хаԥсадгьыл ахь ахынҳәра азин
ҳауҭарц. Ҭоуба уны ажәа уаҳҭоит, уара ушәшьыра хаа ҳаҵагыланы,
утәцас ҳтәыла ханықула, ҳара ҳхаҭақуа ҳадагьы, ҳаԥхьаҟа игыларан
иҟоу ҳахшарагьы, дунеи ахаан у узы ишыҟоу. Анцәа ҳазшаз уиҵаԥшны,
иаҳзаарԥш ауаатәыҩса рахь абзиабара иумоу, хаҭга ҳазҭашәаз
џьаҳаным ҭылашьцара. Улаԥш хаа ҳара ҳашрыцҳау анамба, угу
ҳара ҳгуаҟра аназымдыр, иудыруазааит, акыр зымчу аҳәынҭқар
ду наунагӡа ари адгьыл ҳшаныӡаауа!»
Абри еиԥш ашәҟу ажәлар зегьы ырӡырҩны ианрыларҳәа ашьҭахь:
Шәааскьа, дадраа, анап анҵарахьы! – ибжьы аарылаиргеиг
асаӡ-аԥсуа Мзауҷ. Раԥхьагьы иара ихаҭа инапы наҵеиҩит. Уи ашьҭахь
аҭакуажә Ҳамида дааццакны аишәахьча днадгылт, аха уи еиҳараҩӡак
зегь ҳаиԥш, нбан лыздырӡомызт, лнацәа ду, амилан инылшьны ақьаад
инақулҵеит, уи лышьҭахь ҳныхаԥааҩ Соулаҳгьы убас ныҟаиҵеит, урҭ
днарышьҭагылт Сиҭ. Убас акатаҳәа иааиуан ауаа, рнапы ананырҵалакь,
илах-ҿыхӡа иааҟалон. Ус, саб Ҳамырза иааидгылт, – иҟоуҵозеи,
умааиуеи? – анырҳәа, даакуанызанит:
– Дадраа! – даацәажәеит ихы ларҟуны, илахь еиқушьшьы, –
ажәлар иӡбаны ишьҭырхыз садымгылакуа изуазеи, аха, ишыжәбо еиԥш,
сыхуԥҳа бзиаху, Алоу-иԥа Шьардын дыҟам, игу иаанаго сыздыруам,
уи сизымҵаакуа, снапы анысҵарц сҭахым!
Сашьеи сареи ҳаб ииҳәаз ҳзымбатәбараха, ҳнеихуаԥшы-ааихуԥшит,
ари абжьаракгьы ус акы игу иҭакны ишимаз иԥсы иахимырӡит,
ҳаблақуа еибырҳәеит аишьцәа иаҳҭахыз: ҳаб иҭыԥаны ҳара
ҳҩыџьагьы ҳнеивас аишәахьча ҳнадыххылеит, ҳмацәа дуқуа амилан
инылшьны, аԥхьа сара, нас – Мата, ақьаад инақуаҳҵеит.
– Ноурыз, умааиуеи, уззыԥшыда? – ибжьы наиргеит Мзауҷ.
Ноурыз ихы иқужьны дгылан, ишыҟаиҵалац еиԥш илабашьа кьаҿ
ныҵакшо.
Акы ишҳахуо здыруазар, ажәлар шәыххь згеит!иҳаеит иара,
ихы дымҩахакуа, – знык акуым жәантәгьы снапы аҵазыҩрын! Иаҳхаагахь
зегьы еидаҳхуцлар, ожәшьҭа иаҳуалуп ҳхы ҳамжьарц. Иазхоуп,
дад аҽыргуӷра! Ҳнапы ҩахмыркӡар – амаҵә ахала иаҳзылаҟууам!
Шәаах арахь, снапы анысҵоит, егьсԥырхагам, егьсыхуом! Соулаҳ уаҵәы
ҳныха ҳадныҳәаланы ҳхы ҳанақуиҭитәлак, сара изуша сара издыруеит!
Бараҟаи-иԥа Ноурызгьы инапы ианиҵеит.
Асаӡқуа рыҭауад Рыд Уахсиҭ иеиԥш, ашәҟу знапы анызымҵаз егьмаҷҩымызт, аизара ааныжьны, ацараҵәҟьа рзымгуаӷьит, рҽеизакны
игылан.
Ожәшьҭа ихиан ашәҟу. Сҭампыл итәоу, аҳәынҭкар ицҳаражәҳәаҩ,
Игнатов иахь изгашазгьы, иара убраҵәҟьа иалырхит хҩык ауаа, Мзауҷ
Абыхуба хыс днарыҭаны.
Ҳныха-ԥшьа Быҭха ҟуых, иара иахьақунагоз, аҵла зықугылаз аху
ԥшӡарак, ааигуа-сигуа иаҳзымԥшааит. Уиадагьы, знык аныха иақуныҳәаны
иахьдыртәаз, ажәлар акуаӷӷаша инхар акун, арахь ҳара ҳразҟыцәгьа
ҳахьагоз ҳаздыруамызт. Ажәлар еилагьыжьуан, хьаа дус ирыман
ҳныха аҟуых шәарҭа амамкуа, Соулаҳ идхалан иахьыҟаз. Ачымазарацәгьа
ҳалалан анҵәара ҳаналага, џьоукгьы, – ҳныха ҳзыцәгьахеит
хәа еилагужәажәон. Убри аҟнытә, ҳныхаԥааҩ Соулаҳ Быҭха аҟуых игу
иадкыланы, ачымазцәа-гуаҟцәа ахьышьҭаз ҩныцыԥхьаӡа дныдгыло,
иахьа хулаанӡа урҭ ныҳәа-ныԥхьо дгуаран. Дахьнеиуазгьы анцәа ихаҭа
дырҭаазшәа иеигурӷьаны иԥылон, аԥсхых иқузгьы – ожәшьҭа акгьы
смыхьыр ҟалап ҳәа игу ааӷуӷуахон.
Аублаа зхылаҳәоу хуҷи-дуи, ҳәсеи-хацәеи, ичмазаҩны аиарҭа илаз
иакумзар, аӡәгьы дагымкуа еизеит аԥхьарцарҳәаҩы Сакут дзымҵатәалоз,
амшын аԥаҩ аҿы, аҵла хачақь хуҷы амҵан. Иахьатәи аныҳәара
иаабац ныҳәарамызт. Раԥхьаӡагьы иныҳәатәын Аублаатәылаҟа идәыҵулоз
рымҩа.
Соулаҳ ишыҟаиҵалац еиԥш, шкуакуа маҭәала иҽеилаҳәаны, аҵла
хачақь дҩамҵагыланы, дныҳәа-ныԥхьаны, ҳныха аҟуых аҭра иааҭыхны
аҵла ашьапы ианнадиргыла, агурқьхәа зегь ҳнышьамхнышгылеит.
– Уа, шьарда зымчу ҳныха ду, улыԥха-угуԥха ҳаҭ! Иахьа ада
иумбац, уара узҿаԥшыз ари атәым жәҩан имшхааит ҳара ҳзыҳәан! –
дналагеит иара. Шаҟа ҵуазеи абас уи ибжьы ҳаламҩыцижьҭеи! Амрахуага
хаа еиԥш иарԥсасит ҳагуқуа. Ҳадгьыл афҩы хаакуакуараӡа иаҳзаанагеит
даҽазныкгьы. Лыԥсаа дызмамыз, шамахамзар, имаҷӡан: аӡә
иан, аӡә иаб, иашьа, иаҳәшьа... урҭ зегьы ргуалашәазар акухап, рылаӷырӡ
рҿыкукуаны икаҭәоит... Арахь инапқуа ажәҩан иаҵакны Соулаҳ
даҿын: –О, шьарда зымчу, ҳныха ду! Иахьа ҳазыбжаҩык Аублаатәылаҟа
ҳаԥсадгьыл ахь амҩа иқулоит, суҳәоит амҩа алԥха руҭарц! Амшын
ихылозар, аԥра-ӷбақуа лассы иарныҟуартә ирзасааит рымҩахь зхы хоу
аԥша, аӡиас иҽԥынгылар – ирызхылааит ацҳа, ацәгьа-мыцәгьа згу
иҳоу хара-хара дрывгазааит!
– Амин! Амин! – ааилдыргеит ишьамхнышлаз зегьы.
Агурқьҳәа ажәлар ҩагылеит, Соулаҳгьы иныха наԥхьеикит. Ахацәа
ҳнеин, ҳшәақьқуеи, ҳҟамақуеи, ҳаҳәақуеи, ҳтапанчақуеи ахьышьҭаз
иаашьҭыхны иааҳаҟунаҳҵеит, ус акун, абџьар рҟунҵаны, ҳныха аҵаныҳә
ҟаломызт.
– Аҳы, дадраа, ахацәа, аҳәсақуа! – ибжьы аарылаиргеит Бараҟаи-иԥа Ноурыз, хазы даарылсынгьы даагылеит. – Ҳныҳәа-ныԥхьоуп
ожәшьҭа! Хҭыҵуеит џьаҳаным еилашыра ҳазҭашәаз! Ҳхынҳәуеит
шьҭахьҟа, Аублаатәылаҟа!
Ҳабжаҩык агурқьҳәа уахь иниасны иаагылеит, инаҵалеит заа
иҿархәахьаз реидарақуа. Ахуҷы, аду, аԥҳәыс, ахаҵа еибарҵысны агаҿа
инавалеит амрагыларахь рхы рханы.
Ҳара аҭаацәа зегьы аныҳәараҿ ҳаҟан, Мата дныҳәа-ныԥхьаны,
дгудкыла-хыдкыла даауҳашьҭит. Имҩаныфақуа аашьҭыхны, ԥыҭрак
сицнаскьон сара. Агаҿа ықурҭәаа инеиуаз рханы, лхы хтны абираҟ
шкуакуа еиԥш, лыхцәы ҟуашӡа раԥхьа дгылан днаскьон аԥҳәыс бырг
Хамида, лмаҭа хуҷы Тахир инапы кны. Урҭ цон Трыбзанҟа рхы рханы,
уа иақугуӷ’уан аӷба, уи рмоукуа ианыҟала, иӡбаны ирыман аҳәааҿынӡа
шьапыла инаӡарц.
Сыбла иамбаӡо инаскьаанӡагьы, аԥаҩ ҳарак сықугыланы сырзыԥшуан.
Зашьа гуакьа иҵашьыцуа дубахьоума, аха ожәы Мата сааиҵашьыцт
– уи дцоит ҳаҩныҟа, ҳаԥсадгьыл ахь, рышә ааиртуеит, дырхылоит
ҳаҩныжәқуа! Ибаргузеи, шьири, Мата! Сара? Саргьы сыҭрысны,
ашьцәа сышьҭоушәа сышрышьҭаларыз сани, сабн, саҳәшьцәеи арахь
инымхозҭгьы. Урҭ рымацарагьы роума? Сыбла иаахгылеит, ахаан исымбаи,
афы ахьықумацәысыз, адгьыл-бжьаха Родост... Уа дныжьны сызцозма
сыԥсы хаара Фелдышь? Ҳаи, ожәы араҟа дсыдгылазар, снеин
сҭаацәагьы аашьҭыхны, ҳдәықумлози ҳаҩныҟа, хаԥсадгьыл ахь! Аха
дабаҟоу лара!
Иааиԥмырҟьаӡакуа ахандеира иашьцылоу анхаҩы усда-ҳәысда
иаанхара–чмазарак изаҩызоуп. Ахандеира иалааӡаз ҳара ҳҭаацәа, изакузаалакгьы
ҳнапы зҳарк’уа ҳәа ак ҳамаӡамкуа, аџьықуреи маӷазажә
ҳааҵахеит. Ишԥааурыз, адгьыл ахь – адгьыл ҳамамызт, ауҭраҵәҟьа
ҳзыламызт, игуараҳх’уаз раху ҳзанымызт, абна акум, иара ус лабас
иԥаҳҟашазгьы ааигуа-сигуа быцак убомызт.
Саб иахьахулаанӡа амшын даван, зны каҭала, зны ҵәгурла аԥсыӡ
ик’уан, иара убри акун цыфас иҳамаӡазгьы. Ибзиан иҟаиҵент, иқьаԥҭажәхаз ҳаҩнқуа рҟынтәи акаҭа ахьааигаз. Сара – аҭаацәа рызхара
чахык ма зынчара ашыла абасоури ҳәа акқалакьи ақыҭеи еимырҟьо
сдәықун. Зны асқьалаҿы аидара шьҭысхларын, зны атуџьар амҿы изысххларын,
ма ақыҭахь сцаны, уаҩ беиак ираху руац ҭызгаларын, изакузаалак
уск ԥыск’уа сыҟамызт. Иахьеи-уахеи абас тәамҩаху шсымамзгьы,
аҩныҟа исзаагомызт хҭаацәа рызхара. Аҩны санааилак, саҳәшьцәеи
сани иахзааигазеи ҳәа рыбла ҭраа исыхуаԥшуан. Сан, Наси, илыгхеит,
деихулаҳаит, лабадагьы дзымныҟуо далагеит, саҳәшьцәа ракузар,
ффу уҳәар, инкаҳаратәы рцәеи рыбаҩи еикуршаны аҩны иҩнан. Еи, дад,
Шәарах, уара згу ҭганы иааӡоу аӡә уоуп, излазбо ала, уаламԥшыц,
иуздыруам; ауаҩы хаҭалазаҵәык амла дак’уазар, даҽакы иамусуп, аха
хҩык-ԥшьҩык ауаа иаҳзааигазеишь ҳәа рыбла ҭырхаха унапы иананԥшыло,
иҟаумҵашагьы унарҟаҵоит. Уахь схы сырхеит саргьы.
Ҽнак, хынҩажәаҩык раҟара арԥарцәа бџьарла ҳҽааиқуршәаны
ҳцеит «шәарыцара», сҳәашьала угу азымҩакуа уҟам, ҳара ҳзышьҭаз
ашәарахқуа шракумыз, ҵоуп, ашәарахҵәҟьа ҳԥыларгьы ҳаҩсуамызт.
Амхаџьырқуа убасҟан убри аҟара ҳаӡбаху цәгьаны Ҭырқутәыла иалаҩхьан,
ақыҭакуа хрылалан ҳахьненуаз акумжәқуа шаҳшәыз анырбалак
ақыҭа-уаа рыҩнқуа ашә ыҵарҟацаны рҽырӡон.
Ақалақьқуа рыҩнуҵҟа арсҟаҩык ҳаицны арҳәрақуеи ақуларақуеи
ҳзыҟаҵомызт. Аҭыԥантәи ахылаԥшцәа ҳлаԥшықурҵахьан, жәпаҩык
бџьарла ҳаиқуных ҳанеиднагалалак, азаптие лаҳажәлан ҳаимдырпуан.
Зны-зынла ҳанеиҿахыслозгьы ыҟан. Ианаҭаххо азыҳәан, асқьар хуҭақуагьы
ааигуа иргыланы ирыман. Убарҭқуа зегьы рҟнытә аҟуаԥа-ҿаԥа
ҳҽаҳҭон, ҳаӡбаху ахьырзымдыруаз хнаскьаны ҳқуылон, иҳарҳәуан. Анхацәа
усгьы хрылакьысуамызт, хрықуларгьы ирцәаагагушьозыз, ҳара
ҳаиԥш ицәҳәы-ҟьантазқуан.
Ма адәқьанхьышьцәа хрықулон, ма аҭуцьарцәа аниасуаз амҩақуа
рызкны иҳарҳәуан. Ирцәаагон: аԥара, аба, ашьапыматәа, адәқьанқуа
рҿы иандәылаагоз ыҟан: ашьақар, абрынџь, ашьаҳариа, амакрина.
Азаптиеқуеи ҳареи ханеиҿаҳалак, бзала ҳзеиԥырҵуамызт, абџьар
ныҟуаҳцар акухон. ҟ-ҟ иҭахоз рацәаҩын. Зыԥсы ҭаны иаарԥыхьашәоз,
шықусыла абахта дҭадырбаауан, ма иӡахьаамыҩра дахыргон.
Ожәы хынҩажәаҩык ҳҽеибаркны хахьцаз, ҳманшәаламхеит. Азаптиеқуа
жәпаҩыла рҽеибаркны ишҳашьҭалаз анааба, хаицрыҵны, бнала,
шьхала ахынхәра ҳалагеит, аха лассаамҭа ҳазкылымсит агаҿахь.
Ҳара ҳашьҭахь Самсун акуша-мыкуша агаҿа ианхалан иҟаз амхаџьыр
рыгуҭа, уаазлацәажәашаз даҽа хҭыск ҟалеит. Саб Ҳамырза
иеиԥш аӡәырҩы ззыԥшыз Алоу-иԥа Шьардын дхынҳәызаап. Дхынҳәит,
а дышԥахынҳәи уҳәарауазеи, ашьҭахь ҳанааи иҳарымҳәагушьеи. Акы
змыхьӡаз иеиԥш, ихы-игу дақугурӷьо, ԥахьа аасҭа иаҳа иҽырԥагьаны.
Икумжәы ишәыхны ожәы ҭырқу маҭәала деилаҳәан, ачыху еиқуаҵәа
змаз афеис хылԥа ихан, ақаруа ҭеисԥыҳә ирҟыҵы-мыҵуан, алабашьа
аҭыԥан, лабҷашь хуҷык икын. Иныҟуашьагьы шьшьылаҳан, ицәажәарагьы
иаҳа ихрыжь-хрыжьын.
– Шәышԥаҟақуоу? – иааркьаҿӡаны дразҵааит Алоу-иԥа Шьардын
дшааз заҳаны агурқьҳәа иааикушаз ажәлар. Уи иарҳәеит акакала
агуаҟрақуа ирхыргаз зегьы, нас инацырҵеит ахырзаман иақушәаз аублаақуа
иааидтәаланы аурыс хәынҭкар иахь ашәҟу шырҩыз, азин
роуп ҳәа агуӷра ду шрымоу рыԥсадгьыл ахь ахынҳәра... Уанӡа ачҳара
злымшаз ажәлар рыбжаҩык, рыԥсадгьыл ахь амҩа ишықулаз, рыхабар
ҳәагьы макьана егьшыҟам...
Алоу-иԥа Шьардын игу иалсит арҭ ажәақуа иаҳаз:
– Шәзырццакызеи, аӡы шәыҵалама? Схабар жәбаанӡа абри еиԥш
аусқуа шәышԥарылалеи! – даҿын иара даара иҽыргуааны, – аццакыреи
аидымгылареи ҳара ҳаниуаз иҳациит, иара убри акуӡоуп ҳусқуа
змырманшәалауагьы! Аӡәы илаба ҟьаны дҵәыуон хәа, знык ҳаԥсы ҳаман
уи аҳәынҭқар гумбыл ир иҳажәырҵаз амцабз ҳалҵхьан, ожәы уда
ҳхуарҭам ҳәа ишьапы ҳагуӡуеит, дырҩегь агьааурқуа рҭыҩра ҳҭаларц.
Шәҽышәшьит, ахьымӡӷ шәхы иашәыргеит! Раԥхьаӡагьы, ҳара ҳаԥсыл-манцәоуп, амсылман гуҭылсақуа рыдгьылаҿы хаҟоуп. Асулҭан гу-ҳалал
ду иҳәынҭқарра ҳатәуп! Арҭ ажәақуа анухәо мацарагьы, угу ахьшьыцба
еиԥ,ш угушԥы инҭԥрааны ажәҩанахь ицарашәа иҟалоит! Сара сахьыҟаз
баша сыҟамызт, насыԥла мҩамш сықулеит! Ишәцәызӡом, Асулҭан
ду Абдул Азиз иан ажәра шкуакуа схы лсырдырит, уи аидыгьа ҭыԥҳауп,
лареи сареи хазхылҵқуаз еиуацәан, егьаумҳәан ҳшьа лылагушьами,
ҭахык иеиԥш слыдылкылт, инагаз хәынҭқар уаҩык инапы санылҵеит,
убри схы дархуаны сгьежьуа сҿаасхан, исыԥшааит адгьыл, аха ачашә
иаҩызоу, сара хаҭала сызхара акум, ишырҭахыу маҭа-бӷаҭа амҳаџьырқуа
зегь анӡалоит. Аӡқуа, абна, адәқуа, мшәан ишәасымҳәеи, ачашә
дгьыл. Шәымԥшыкуа шәҽеидышәкыл, хьшәашәарак хахьӡаанӡа
ҳдәықулароуп уахь!
Ишымгуӷӡоз ари еиԥш заҳаз ажәлар, зхы ҭырҟьаз акуҷарақуа
реиԥш, ирҳәо-ируа иақумшәо иааилахеит, аха иага рҳәаргьы макьана
рыԥсадгьыл ахь ахынхәра азин иақугуӷ’уан.
Ҳара «шәарыцара» иҟаз ас акы ыҟоуп ҳәа ҳаҟаӡам, ҳаауеит ҳашзахуо.
Ус агаҿа ҳазкылсырц рацәак ҳагымкуа, ханыԥшы, мрагыларахьтә
амшын иавалан иаауеит ахуҷы, аду, аҳәса, ахацәа, ахцәхуц қызы-қызуа, хара-хара ирышьҭоуп асқьар, иаадыргушьеит ҳара хтәқуа
шракуз.
Рацәак мырҵыкуа, дареи ҳареи хнеилаҵәеит. Ирыцҳахуха, иршәым-ирхам, ҳаи, ухәар, иаарылҟьаша аӡәгьы улаԥш дыҵашәом, ҳанырба,
агурӷьараҵәҟьагьы рылымшеит, амла иаганы игуамҵ-хамҵгушьон.
Изҵагыланы иаарго дубап, асакаса ианыз дубап, қьроуп, ӷызроуп.
«Мата, уабаҟоу, Мата!» – ҳәа ҿыҭуа, сналалеит рыжәпара. Ус рацәак
сымцацкуа, курыжәаа ирықулоу аҭахмада иеиԥш, изнапык ала илаба
иԥышьҵыргуо, егьи ала хуҷык дигудырӷуӷуала дшааиуаз снеиԥаҳалеит.
Аҷкун хуҷы дыздырит, Хамида лмаҭа Таҳир иакун. Иаразнак
ҳаҽқуа аидарақуа ларықухны, зламгуа ҭаҿахәаны иааиуаз ажәлар
лартәаны, иҳамаз рҿаҳҵеит.
Ҳнибажьуа ҳаҟазма, ожәшьҭа зегьы ҳаицылт. Ҳаԥсы ааитакны,
ҩаԥхьа агаҿа ҳнавалеит, адгьыл ҟьаҟьа дуӡӡаҿы џьара ҭыԥк змоуыз
амҳаџьырқуа! Рыԥсадгьыл ахь рхы рханы ианцауаз, агуӷра рыхон,
зшьамхы куадазгьы – ршьамхы арыӷуӷуон, амла иак’уазгьы ачҳара
рылнаршон. Уажәшьҭа ирзыԥшузеи раԥхьаҟа, хыхь – ажәҩан, ҵаҟа–
адгьыл, уаҳа акагьы.
– Ожәшьҭа умыццакыкуа исоуҳәарц сҭахыуп шәзыниаз! – снаиацәажәеит
амҩан Мата.
– О, Заурҟан, сашьа, уаҩы имыхьыц ауп ҳара ҳахьнеилак иҳахьуа.
Анцәа ҳаицәымыӷхеит ашәиԥхьыӡ иҳашьҭеиҵаз иахьабалак иҳашьҭоуп!
–дналагеит, сҽы дақутәаны дахьааиуаз сашьа. Таҳир хуҷы ацәа
данакы, дааиҽхьнихын, дырҩагь дааигудиҳәҳәалеит. Ахуҷы дҭахухуа
дыцәан. Мата исеиҳәон: арстәи ишнеиуаз Трыбзан ианнеи, аӷба иақургуӷны
измаз, аҭыԥантәи аиҳабыра дрыцәшәаны мап шырцәикыз, нас
уантәи шьапыла мацара ицаларц шырӡбаз; амҩан иаарԥылалак – баша
аџьабаа шәхы иашәырбоит, аҳәаа шәыхрыжьран иҟам, шәхынҳәы
ҳәа шрарҳәоз, аха арҭ аагылашьак шрықумыз; ус-ус Чурук-Су хәа
изышьҭаз аӡиас аҿы ишнеиз, иара уа акун ҳәаасгьы иҟаз усҟан, аха
аҭырқу ҳәаахьшьцәа рымԥынҟа ишықурмыжьлаз, абџьар кны ишырԥылаз;
жәоху ухеи жәоху мши ладеи-ҩадеи еимдауа аӡиас ишаваз, аха
иахьабалак ар еиқуных ишгылаз, аԥсаатәҵәҟьа аҳәаа иахыԥраар шырымуаз.
Нас, бџьар мчла аҳәаа ԥжәаны иахыҵырц шырыӡбаз.
– Иҳаԥызаны инеиуаз Ноурыз, раԥхьа иааҭҟьаз ахы игу иҭашәеит.
Рашьыҭ, Абас, Шугьан, Алдыз – ҳарԥарцәа иреиӷьыз заҟаҩ, ҭахада!
Заҟаҩгьы дырбаандаҩызеи! Араху реиԥш шьҭахьҟа ҳаидцаланы ҳаижәырҵо
ианалага, Ҳамида рыцха днаҳалҵын, лмаҭа хуҷгьы игурҩа
мкыкуа, ишаабоз аӡиас лҽалҭеит! Ҩынтәуп абар, абас сҩызцәа сывыршьаауеижьҭеи!
Сыԥсадгьыл амҩа сшықуз сыршьыр акумзи, Заурҟан,
уи аҵкыс еиӷьыз аԥсра ожәшьҭа исоуран сыҟаӡам!.. Цәала-жьыла сыҟазаара
зхуарҭоузеи, гула сыԥсит,Заурҟан, гула! Ацәажәара шицәыхьанҭазгьы, алмҩанык амыҭҳагус иҿыҵҳәацәон Мата. – Ҳара ҩыџьа
аишьцәа ҳаҟан, ожәы даҽаӡәы дҳацлеит. Аҭакуажә Ҳамида амҩан
ԥас сҟаҵаны, снапы данылҵеит лмаҭа. Ухаҵазар, Заурҟан, сара ак
сыхьыргьы Таҳир хуҷы думырӡын!
Аҷкун хуҷы, зны дааԥшыргьы, аҽыбӷа дахьарҵысуаз деиҭацәон.
Изыԥшузеишь иаԥхьакҟа уи? Иарбан џьармыкьоу уи дықургылан дахьырҭиуа?
Дарбан уаҩ беиоу уи маҵуҩыс дзауша? Мамзаргьы «Уара
иушьуа анцәа дишьуам» ҳәа, аамҭак изыҟалан, иразҟы мҩа даҽаџьара
ахы архар?
Ҳаԥсадгьыл ахь идәыкулаз ажәлар аҳәаа ишызхымҵыз, еибгалагьы
ишызхнымҳәыз, арахь бжаҩык аублаақуа иаанхаз ираҳахьан. Хуҷи-дуи еизаны, аҵла хачахь амҵаҿы иԥшын. Ус шьыбжьонк агуазы дареи
ҳареи ҳааилаҵәетт. Ҳәҳәарахеит, ҟаарахеит, аӡәы иашьа димбеит, аӡәы
лаб длымбеит, даҽаӡәы иуа гуакьа дизымԥшааит. Дырҩагь агунқьра,
аӷызы-ӷызра, ашәи-ԥшьира... Ажәлар зеилыҵуамызт: џьоук еидашшылон,
џьоук ак еимарк’уан, џьоук ус игылан, ацәажәара рылымшо рыхқуа
рыкуаҽны.
– Ажәлар, шәыххь згеит, маҷӡак шәааӡырҩы! – наарылаҩит хаҵак
ибжьы. Абыху Мзауҷ дкуаҩӡа аԥаҩ алқуацәаара дықугылан,
ажәлар дрылаԥшуан. – Шәызҭагылоугьы збагушьоит, аха исымҳәаргьы
ԥсыхуа сымам, ҳаӷоу ицәгьа иаԥхьа ишьҭоуп! – ҿааиҭит иара, –
аконсул Мошнин дсыԥхьан, убрантәи саауеит ожәы. Сҭампылҟа иаагаз
ажәлар шәышьапкра шәҟу иахьахуҭаз инеишьҭит Игнатов, аха акгьы
алымҵгушьеит. Аҳәынҭқар мап ацәикит, усгьы нақуиҩит хашәҟу бӷьыц:
«Аублаақуа рус ӡбоуп, еиҭахуаԥшра залшом».
– «Убри акун ишәасҳәоз саргьы!» – иҳәеит Алоу-иԥа Шьардын
арҭ иҟалақуаз аниаҳа, Омер-ԥашьеи иареи ашәшьыра иҵатәан, иадибарԥсыла
анард асра иахьаҿыз. Иҩнуҵҟагьы амра нҭаԥхазшәа иаалашеит,
ожәшьҭа ажәлар ирҭахы-ирҭахым, иара иҳәатәы харымҵар уаҳа
ԥсыхуа шрымамыз ибеит. Иаҳа иҽырԥагьаны ицхумаруаз аԥашьа
днеиҿаԥшит, ожәраанӡа аҵахара иаҿыз, ожәшьҭа акамаҭелқуа инапы
иаххуцуа рҿаархан, аԥашьа иԥараҭра акыр илеидшәаҟьалеит. Изыхҟьа
изымдырӡо, Ҳаџьы Кьарантыху дааигуалашәеит иара. «Аԥсцәеирымга!»
– неиҿыҵҟьеит дахьтәаз. Аублаақуа, ожәшьта сара сыда аҳ
дрымам ҳәа дхуцуазар акухарын.
Иҟахҵах’уазыз, ҳаиҭахҵәар акухеит. Алоу-иԥа Шьардын иааиԥхьаз
аӷбакуа еишьҭагыланы Самсун асқьала иаадгылт. Иара иҭаацәа иманы
раԥхьа дынҭалеит. Хаха-хымш хуҷи-дуи, хәсеи-хацәеи аӷбақуа рҭалара
иаҿын. Ожәшьҭа, ҿыц иԥҟаз анышәынҭракуа рыда, аублаақуа иртәыз
ҳәа аарцәҟа акгьы аанымхеит.
Азаақьҳәа абжьы ныхҵаны ихуааит, аԥхьа асқьала инадҵыз аӷба.
Уи инашьҭалеит егьырҭгьы. Сара ажәлар еилақь иахьтәаз снарылҵын,
схала аӷба хӷура сықугыланы амшын схыԥшылон. Аҭыӷьқуа хыла
ианеисуа еиԥш, сгуаҿы ҩ-гуҭыхак наҟ-ааҟ аҿақҳәа рҽеиҿакшара
иаҿын. Ганк ала, сгу снархьуан ҳаԥсадгьыл Аублаатәыла иаҳа-иаҳа
ҳахьацәыхарахоз, ҳхуҷаахыс ҳзышьцылаз Амшын Еиқуагьы ҳахьаԥырҵуаз,
урҭ ирыцлон ҳаԥхьаҟа еилкаамыз ҳԥеиԥшгьы. Даҽа ганкала –
ҳаӷбақуа Сҭампылҟа рхы рханы ицон, издыруан уи ақалақьгьы ишаҩсуаз,
издыруан, уи адгьылбжьаха мыжда ҳаҽшадаҳхало, ихаакуакуараӡа
сгу инықуҭәон гуӷрак, издыруада Фелдышь дсықушәаргьы џьара...
Ҳазԥырҵуаз агаҿахь сыблақуа аныҩиҵысх, сылаԥш нақушәеит
сымариаша аԥаҩ ҳарак иқугылаз аҵла ҿыс. У и амҵан ҿыц илҳәыгуаан
Сакут инышәынҭра. Аханы иарсын ахахә шкуакуа, ижыз иразҟы еиқуаҵәара
иаҳа ианыԥшрызшәа. Аҵла хуҷы амаху аҿы икалкало икнахан,
акырынтә ауаа ргу ҿызкаахьаз Сакут иԥхьарца. Анахь-арахь иаҟьон агаҿа
иқусуаз аԥша. Уи иаацәырнагазшәа аккаҳәа слымҳа иааҭаҩит, ааигуа
зны аԥхьарцарҳәаҩы ииҳәаз иашәақуа руакы:
Сҽы жәбазар ҳәа ҽуаҩык зегьы дрызҵаауан,
Иара дшақутәаз ихашҭын, иҽы иԥшаауан.
«Иабаҟоу џьанаҭ дгьыл?» – Ҳаԥшаауеит ҳара.
Ҳа ишҳамаз ҳаԥырҵит, инҳажьит хара!
Сҭампыл ҳнеиуа ҳаналага, аршреи амгуахьи зыхьуа ауаа ҭоуп,
иӡхыҵыр ақалақь азҩа-ҿкы аларҵар ҟалоит ҳәа аӷбақуа асқьалахьы
иқурмыжьлеит. Џьара фатәык азы аџьырмыкьа иналаххырц зҭахызгьь;
иабацах’уаз, уа иааҭахеит. Исгуалашәоит, ҳаӷбақуа Босфор ҭшәара ибжьалан
ишнеиуаз, амца зҵаз ақуаб иаршуазшәа, амшын еилаҽҽо, еилаҩынтуа
аҿаанахеит. Аӷбақуа зегь рахьтә амшынуаа еикуҿыртуан:
«Шеиҭан ақынҭысы! Шеиҭан ақынҭысы!» ҳәа. Ҳаргьы аӷба акьӷура
хақугыланы уи ҳазԥшуан. Аиашазы, уаҩы дацәшәартә иҟан, мҳаџьыр
ихалаз ауаа ҟуӷақуа, – аџьныш мышьҭацәгьа даҳԥылазар
ҳаԥхьаҟа хыирк ҳақушәом! – хәа ирцәымыӷхеит, рылахь еиқунаҵеит.
аҭшәарақуа рҿы зны-зынла ус аӡеилаҽҽара ҟалалоит.
Устәи аӷбақуа дәықулеит Езмыдҟа. Уаҟагьы иҳахьыц ҳахьит,
ҳрыдрымкылеит. Аӡәызаҵәык Алоу-иԥа Шьардын, аӷба дҭыҵны акыраамҭа
ақалақь ахь дыҟан, уи дхынҭәны данааи:
– Абраҟа ауп, дадраа, хаҭала сыуа бзиа, аублаақуа зегьгьы ҳамшхубзаза,
Селым ԥашьа дахьынхо, акы шәацәымшәан убри дахьҳамоу! –
ҳәа аҽхуара даҿын, ибла-иҿы ихаччо.
Ҳаӷбақуа аахынҳәын, Бандырмаҟа рхы дырхент. Убри ақалақь
асқьалаҿы хуҷи-дуи, зыԥсы ҭаханы иҟаз амҳаџьыр зегьы хаӡхыҵит.
Ҩымш ракуу, хымш ракуу, ҳнасыԥцәгьаха, ахаан иаҳамбацыз ақалақь
ҳалан. Уантәи, аҽыуардын иҭаацәа аныртәалан, Алоу-иԥа Шьардын
ҳаԥхьа днагылеит, ҳара шьапыла ҳаибарҳәага ҳишьҭан, ҳцон Баликасыр
иҩыцәхыкны, мрагыларахь ҳхы рханы.
Заҟа ҳныҟуахьаз сгуалашәом, ҳаагылт ҳара Осман-Кои ҳәа иахьашьҭаз
аҭыԥ аҿы. Иаҳҭахы-иаҳҭахым, уаҳа алаԥшра азин ҳамамызт,
уи ҳнахысыртә еиԥш хамчгьы ҳнанаго ҳаҟамызт.
Ашьҭахь лакуҵас аӡәырҩы ирҳәоны исаҳаит, ҳара ҳаԥхьа Осман
захьӡыз аублаак абра дықунагалахьазшәа, амҳаџьырра злахьынҵахарц
иҟаз ижәлар рзыҳәа нхарҭас иалиххьазшәа ихьӡгьы уи аҭыԥ иахылазшәа.
Уи аҵабыргреи амцреи атәы сзалалом, инеилкааны исыздыруам,
иҟалап Алоу-иԥа Шьардын ихҩашьалазаргьы.
Усҟан иага умҳәан, сыҷкунамзи, сеилкаарақуагьы даҽакын. Аԥсҭазара
ӡеибаҩара бааԥс сналашәан, скыдҟьо сама аҿаанахеит: зны сҵаанарҟурылон
аҵа ҭылашьцарахь, зны сханагалон издыҽҽалоз ашьанҵа
еилаҭәахра саннаҟьарц, уахь акгьы анысмыхьлак, сыршәны, амца шыра
саланажьуан, уа сбылуан, сҷыҷуан. Абарҭқуа ирыхҟьаны аԥсҭазара
исыднаҵоз суалқуа сзынзмыгӡаӡакуаны санаанхозгьы мачхузма. Аха
акызаҵәык уасҳәар сылшоит, иага ҟымҟыра сҭагылазаргьы, схы мацара
иазеиӷьыз гуҭакыс исымамызт, исзааигуаз џьоук гҟ армариара
акуӡан сыԥсҭазара зықусырӡуаз.
Аԥсҭазара ҟадыџь, амшн аҵхи реиԥш ҩ-ганкны иеиларсуп,
џьоукы лашарамзар, лашьцара мбаӡакуа имҩасуеит, сара сшыҷкунӡаз
инаркны, иахьа ожәраанӡагьы аҵх лашә салыхухуа саауеит. Иумбахьеи,
Шәарах, дад, асакара аҵла ҟата, афырҭын бааԥс иааҟумҵӡакуа
зымҩарак ихнархуо ианалагалак, иандухалакгьы ганкахьы ихынааны
иаанхоит, уаҳа аҽазыриашаӡом. Сажәамҭақуа рылагьы игуоумҭар залшашам,
саргьы ганкы мацара сшатәу, шьеи-лаӷырӡи злам акгьы сызуахәаӡом,
уи машәырны иҟамлеит ишубо.
...Аха, иудыруаз, угу азырҭынч, саншьа сызкухшоу, ахаҵара цәгьазаргьы,
иуасҳәо зегьы ҵабыргыуп, аԥсымҭаз ауп ауасиаҭ анырҳәо,
нас дызусҭда мыцла зыԥсаҭа еилазго.
Алҩа ҵәии-ҵәиуа, жә-уацла ишьыхыз ҳаҩнызаҵә ахыбра иахылҵуан.
Хулбыҽхан, ааҵәак азна ашыла лаганы, аигушә аҵырҟьанта
сыжәҩа иқукны ҳамӡырха сааҭалт. Ҳла ӷра санаагуанаҭа, иҵаруа
иаасԥыххылан, исгудыззало, исԥырҵуамызт. Акутҵараҿы аԥхьарылара
иаҿыз акуткуа, хьшьык гуарҭазар акухап, иааибаркаркарит. Сан Наси,
«шьшьоукареи», «шьшьоукареи!» – ҳәа лыбжьы наргауа, уахь лҿыналхеит.
Уи лыбжьы сгу инықуҭәеит ацха еиԥш ихаакуакуараӡа. Саб
Ҳамырза, ҳажә гыды даҵатәаны ахьара даҿын, гуж-мыжҳәа абжьы
саҳауан аныга иҭаҭәоз ахш, Таҳир хуҷы, уи усгьы ҳара ҳҟны дыҟан,
уаҳагьы гуӷырҭа имамызт, аҳәыс ашьапы кны, саб дидгылан. Қуна
ауҭрахьынтәи шьыҵәрак аџьымшь-ҿа лыманы аҩныҟа дыццак’уан,
ахьурӡы хыҵыр ҳәа дшәозар акухарын. Џьуна, амра иамаз ацәарҭақуа
лабала дрысны ирышәшәаны, рыҩнагалара даҿын. «Ԥыхьа зны ҳшыҟаз
ҳҟаларгьы здыруада?» – аасгуахут ҳҭаацәа еибга-изҩыда, дасу
ҭынч русқуа ишырҿыз анызба.
Мата заҵәык иакун иҟамыз, убригь абысҭа анҵара ишаҿыз дааҳахҭыгулеит.
– Саб, аҳҭныҟа уаҳа сызцом, санаауаз ус ажәа ныжьны сааит! –
иҳәеит Мата, уаххьа ыфаны, ҳаныҩагыла.
– Избан, дад? – дҵааит Ҳамырза, ацәымза имҵаргыланы, ажәҵәеимаа
аӡахра дахьаҿыз.
– Ҳамхы арашәара иахыԥеит, аҳаскьын иафан, иҩеижьӡа иҭагылоуп,
ҳаҭҭын акузар, абӷьы ҿабааны ацара иаҿуп, арҭ аӡӷабцәа рымацара
аҿыхра иахьӡом! – аҭак ҟаиҵеит Мата.
– Нас, уусқуа зегьы урылгаанӡа аҳҭныҟа сцарым уҳәар, зынӡакгьы
уахь умнеиӡар акухеит. Анхаҩы ус ауп дшыҟоу: икрыутәы нҵәаӡом!
– даҿын саб, икуалаа аскқам инықуҵаны, ҳәызбала ихрыффо. –
Ҭаацәа-цыԥхьаӡа рӡәаӡәа мчыбжьык ахь ҩымш-ҩымш аҳҭныҟа анеира
уалс ишрыду ожәыгь иумаҳаӡаци, дадхеит, ари, ҳабацәа рхаан аахысгьы
усԥҟаны ишьҭыхыуп, уажәы уара иурбгома? Нас Алоу-иԥа Шьардын
дызусҭда? Уаҳа зда дҳамам ҳҭах гуакьа!
– Сара схала сакуӡам, иахьа иҟаз арԥарцәа зегьы еибыҳәаны
ҳаиԥырҵит! – нациҵеит Мата.
– Ус еибышәҳәазаргьы, ибзианы иҟашәҵеит! – наласҵеит саргьы.
Саб аӡахра дааҟуҵын, икылкааны даасыхуаԥшит.
– Уара, агаз амца акуҭәаразгьы уфраҭуп! – ҿааиҭит иара. – Ус
аума ишиацәажәатәу макьана згаӡара иқуу аҷкун. Ишәхашҭма уара,
Алоу-иԥа Шьардын ҳара дышҳгуакьоу, шәанду лааӡамҭа, сара шәаб
сыхуԥҳа шиакуу? Ҳара аҭаацәа ҳакум, абра Осман-Кои иқунхаз аублаақуа
зегьы ахаангьы ирызшәараны иҟам уи ирзиухьоу абзиара. Уи
иакумзар, ҳақла ҳцәажәап, ҩныда-гуарада Самсун агаҿа ҳақунҵәахьазаарын,
ожәы маҷк ҳаԥсы анҭала, Алоу-иԥа Шьардын имаҵура ҳаҭәаҳшьом!
– Мап, саб, Алоу-иԥа Шьардын ҳаргьы ҳаиҭахым, – даҽаӡәгьы...
Уи ихы мацара ауп дзышьҭоу! – акыр даацралеит Мата. – Еиҳараӡак
иахьа  ԥызжәаз, Селым-ԥашьа ҳәа сас дук диҭан иахеижьҭеи, чаразар
жәразар акухарын, ашьыжь анард асра иалагеит, наҟ-ааҟ аԥара
ықуҵаны. Ҳахуԥҳа ӷуӷуала аԥара ицәцеит. Сыбла ҭаа срыхуаԥшуан,
акакала аԥара ԥхьаӡаны ианииҭоз. Ҳара ҳаԥхӡаша инаҭаз ауп
уи аԥара, уаҳа иабааигоз Алоу-иԥа Шьардын? Дара мышгашақу еимырдоит,
ҳара аџьыкаҵәҟьа злааҳхуо капеи кылҵәак ҳамам. Уи адагьы
аублаа ҭыԥҳацәак, акы иаргуаҟ’уазар акухарын, иааит аҳкуажә
лху рыманы, Шьардыни Селым-ԥашьеи урҭ ирыхуаԥшны иеибарччо
ирҳәаз уаҳар, уаҩ дыԥхашьаны мацара дыԥсыр ҟаларын!
– Е, дад, уҷкуноуп макьана, аԥсҭазара ахышәҭ ауп иубахьоу, уи
зҿалаз ақуц ҵар уламлац, – иҳәеит Ҳамырза, Мата иажәақуа днарыхӡасшәа.
– Унацәкьарақуа унрыхуаԥшишь, дад, ак хуҷуп, ак дууп.
Аԥсҭазара аҟынгьы ус ауп, иҟоуп ауаа дуқуа – аҳра иазшоу, иҟоуп
ауаа хуҷқуа – урт рныҟугара мацара иазкыу. Уи аӡәгьы имхуцӡеит,
Аллаҳҭаала иаԥиҵаз ԥҟара ԥшьоуп! Ҳахуԥҳа, ҳҭынха ду, игу иалсша
ак ҟашәымҵароуп, сыҷкунцәа! Тәым тәылак аҿы ҳаҟоуп, зеиԥш ҟамло
акгьы ыҟам, залымдарак ҳақушәар, усҟан зшьапы ҳк’уада? Исхашҭыз,
уаҵәашьҭахь хуашоуп, ахуаџьа ҩынтә ауаҩы дааишьҭхьеит, аџьаамахьы
ҳамцар ҟалаӡом!
– Уи аџьаамагьы иаҳнаҭаз ҳәа акгьы сымбеит! – насҿыҵҟьеит
сара, Ҳамырза иажәақуа сгу иныҵаххын.
– Аллаҳҭаала уаҭаимҵааит, ус ахьԥоуҳәо! – насҿалырхьит сан.
Аҽнынтәарак аус иаркаран иҟаз, ауха заанаҵ хашьҭалеит, аха сара
кыраамҭа сызмыцәеит. Ахулԥаз саби сашьеи реицәажәара сшазхуцуаз,
ҳазҭагылаз ауадаҩрақуа рышҟа снианагеит. Ҵабыргыҵәҟьаны,
ҳара аҭаацәа ҳаиԥш, аублаақуа зегьы нхарҭақуак роун, ҩынқуак
дыргылазаргьы, рыԥсҭазара цәгьан. Аублаатәыла ҳаныҟаз ҳазхьыԥшыз
ҳәа аӡә иакун иаадыруаз, имаҵ ааургьы, ажьыӡа иаҳҭаргьы.
Араҟа иҳауит ҩыџьа аҳцәа: аӡәы – усгьы Алоу-иԥа Шьардын, егьи –
ҳазқунхоз адгьыл зтәыз Селым-ԥашьа. Аҩыџьарагь иаҳшәар акун
ашар. Шәарҭ аԥсуаа уи ашьара хәа шәашьҭоуп. Иџьықуреиз, иҭаҭыныз
алшықусанык иааҭрых’уаз, х-џьараны иаҳшон: хук – аамсҭа
Алоу-иԥа Шьардын игон, егьи – Селым-ԥашьа, хук ҳара иаҳзынхон.
Аҳәынҭқарра ашәахтә хазы иҳақун, нас ҭаацәак ҳхы зланыҟуаагарыз?
Изакузаалак даҽа аагарҭак ҳамамызт. Абас, ҳшынҭаацәаз зегьы, Таҳир
хуҷы ида, тәамҩаху ҳамамкуа ҳшыхандеиуазгьы, ҳамгуахуҵәҟьа ҳзаамрых’уа
аамҭа ҳҭагылан. «Ԥсыхуас иамоузеи абри?» – иагарааны схы
сазҵааргьы атак сзыҟаҵомызт.
Шаанӡа, ацәылашара адәы ианаақулоз, ҳшашьцылаз еиԥш, ҳҩеибаргылеит
атаацәа зегьы. Саби сареи ҳҽагақуа аашьҭыхны, амхахьы
ҳцеит рашәара. Мата, саҳәшьцәа аҩыџьагь иманы, хгулацәеи ҳареи
иаҳзеилаз аҭаҭын казармахь дцеит, аӡӷабцәа иацы ашьыбжьышьҭахь
иҿырхыз аҭаҭын дрыԥхразы. Таҳир хуҷгьы уахь дыҩуа дрышьҭан, гурк
наиуҭар, аффаҳәа дрыԥх’уан.
Ахҵысҭа ххыҵны, амхы ҳанааҭагылоз, Ҳамырза даахьахәын:
– Дад, иахьа анамаз укыу? -–даасазҵааит.
– Искит, саныҩагылаҵәҟьа сҿи-снапи ӡәӡәаны! – аҭак ҟасҵит
сара, аха сцәажәашьала амц шысҳәаз идырзар акухап:
– Ус умулан, дад, уара ус аныҟауҵа, уеиҵбацәагьы уҿыԥшуеит.
Аллаҳҭаала иҵаныҳәара зегьы ируалуп! О, шьарда зымчу, улԥха хаҭ! –
иҳәан, иҽага ижәҩа иаақухны, арашәара дналагеит.
Саб дуаҩ иашан, дҳалалын, ахандеира ада, даҽак иԥсы азыцәгьан
исымбеит. Амҩан дышнеиуаз, дзыркьаҭашаз кашәарахк ибаргьы, изтәыз
дибаанӡа игу ҭынчхомызт – абас аӡәы итәы зҭахымыз уаҩын...
Аҽыҟажара илшон, сара сеиԥш дгуеилаххымызт, аҭаацәа зегьы
гурҩацәгьак ҳахуаҽны ҳанааилатәозгьы, ҳгу зырҿыхашаз ажәа ҟуандак
иԥшаауан. Ихшаз зегьы рмаршәа акышьа дақушәон, дҳахӡыӡаауан.
«Шәанаџьалбеит, ԥсымышьҭыгак ҳауа хҟалозар, иаашәызшәырха,
тәым тәылак аҿы ҳаҟоуп, ҳагухьаа зкыда, зынӡак хабжьахуашар ҟалоит»
– хәа дҳабжьауан. Ҳан ҳаҭыр лықуиҵон.
Абарҭқуа рзы саб бзиа дызбон, сагьиххуцуан. Ҵоуп, гуалас исыман,
Алоу-иԥа Шьардын иашьа хаҭак иеиԥш бзиа дахьибоз, иага
цәгьара ҳзиургьы иахьианаижьуаз, аха аибааӡара ирыбжьаз саназхуцлак,
саб дрыцҳасшьон, улашәхеит хәа сзиҿагыломызт, ус ак сылсыршаргьы,
баша игу нсырхон акумзар, ишизеилымкаауаз здыруан.
Убарҭқуа рыдагьы, сара игуасҭон, ихшаз ҳгу каҳар ҳәа дшәаны
иага ирҵаулан иҵәахыргьы, ицәыӡыз идгьыл гуакьа агухьаагареи инҵәаз
иуацәа-иҭахцәа рзыгурҩареи мцабзны игу шҭырблаауаз...
Ашьыбжьон акрыфара ҳәа аҩныҟа ҳхынҳәит. Ҳанааи, Матеи аӡӷабцәеи
ааихьан, сан илыдгьежьыло, акрура иаҿын. Ҳарҭ ахацәа ҳаԥсьы
ааиҭаҳкырц, ашәшьыраҿы ҳнатәоны еиԥш, агуарабжьара асаба
анырчыла дшааиуаз гуаҳҭеит ҳахуԥҳа Алоу-иԥа Шьардын. Агуашә
дааҭалеит, Арабтәылатәи изааргаз аҽы иҟамчы нажәҵаны.
– Иарбан уара Ҳамырза, уҷкунцәеи уареи гуаӷшақу шәызсышьҭалаз!
– ҿааиҭит иара, аҽыжәҵра иақумккуа, иблақуа нҭышәшәаны
инкаԥсарызшәа икылцаны.
– Иҟалазеи, дад, сыхуԥҳа, иухьзеи? – ҿааиҭит Ҳамырза, аҽыуаҩ
иҟазшьа џьашьо.
– Аҷкун цәаҭачшәа уа игылоу иахьа узымнеизеи аҳҭныҟа? –
дхуааит Алоу-иԥа Шьардын. – Уара иуҿыԥшны иахьа дызусҭазаалак
аӡәгьы дкылымсит! Ас аума уҷкунцәа шыуааӡо, Ҳамырза, абунт ҳаларҵоит,
абунт! Уԥши, дцәыҵаччо дышгылоу, уцәа уҭысцап апача еиԥш! –
иҟамчы рыхха Мата днаизыҭрысит.
– Аҿыларха агу умазар! – снеиқуҟааит сара, иҽы аӷурагьы снамҵасны
искит. Зны сара сахь дыкшарцгьы иҽааирххеит, аха сҿаԥшылара
имхацәгьахазар акухап, иҟамчы лхьашьшьит.
– Шәҵыхуа кны ҳашшәышьҭаз шәарҭ ҳаҳцәа, ҳаԥсадгьыл хазына
хцәырӡны џьаҳаным ахь ҳаажәгеит, араҟагьы ҳнапы шәықургыланы
шәныҟуаагоит, аха урҭ зегь шәхаршҭны, алажә еиԥш ҳаԥхьаӡаны,
ҟамчыла шәҳасуеит! М-а-ап, Алоу-иԥа Шьардын, уххь згеит, знык
акум хунтәгьы ухуԥхазааит, аҟамчы згуаӷьыз ауаҩы ҳашҭа ақулара
азин имам! – Абас неиқусҳәацәан, иаразнак аҽы ахы агуашә шҟ
иаасырҵәиин, иласаҩсыжьын, агучамах сасуа слашьҭалеит, саб ус умун,
сажәымҭа умрыцәгьан, зда дҳамам ҳахуԥха ду, ашҭа дышԥаҭуцои! –
ҳәа дысхьынҳало дышсышьҭаз, агуашә аартны аҽы снаҵаҟьан инҭысцеит.
Алоу-иԥа Шьардын знызаҵәык даахьаҳәын:
– Ахьымӡӷ исургаз дунеи сықунаҵ исхаштрым! Ацкы сызургьы
убап! – ихәан, ҽырхыԥхыԥ ҟаҵаны, дызлааз имҩа днықулеит.
Аӡрыжәразы ирымаз ҳҽагақуагьы аазгап, Дырсын дхынҳәхьазаргьы
снаиацәажәап, сҳәан, хулбыҽхак ажьираҿы снеит. Уанӡа верск ҟарагьы
бжьамызт, иаҳзааигуан. Аҽны амш цәгьан, анхацәа аус рызуамызт,
ԥыҭҩкгьы еиднагалан, ажьира абарҵа иҵатәан. Ишыҟалах
сеидру, аамсҭа Алоу-иԥа Шьардыни сареи иҳахьыз ақыҭа зегьы иахыҵәахьан.
Жәпаҩык гуахуас ишыҟарҵаз ҩашьомызт, аргама иаахтынгьы
иалацәажәон. Ожәы ажьираҿы иеиқушәазгьы, сара снеиаанӡа уи аиҿырхара
иаҿызар акухарын, санырба, исеигурӷьан, агурқьҳәа иҩагыланы
иаасԥылеит.
– Иқунагозҵәҟьа изууит! – ихәеит Омар, снапы лҿарбаӷьа иаанкылауа.
– Аԥсымҭәра уҳәеит ҳәа, иааҟанаҵаӡозеи! – даацәажәеит аҭаҳмада
Рашьыҭ, иҽага аху ахаҵара дахьаҿыз. – Ауара-аҭахра иханаршҭуеит
уи, дышнеи-шнеиуа дқуџьманатәуеит.
– Сара даҽакы сазхуцуеит, – ныбжьеигалеит, зԥаҵа аԥшьқуа
аҭаҭын лҩа рылыжьуа итәаз Сааҭ,– аԥшәымак исасцәа еисуан, иара
дтәаны дԥышәырччо дрылаԥшуан ҳәа, хара амҳаџьыр ҳахьаанагаз,
ҷан-ҷаны ҳаибафоит, ҳаблақуа ҭибах’уеит, ҳаазыԥхьаз алаҿырҭуам!
– Иудыруазеи, дара ҳаазыԥхьаз ҳәа узҿу ракузар ҳаилакшара
зҭахыу, мшәан, ирымҳәои, аӡы аныхуашьу, аԥсыӡкра мариахоит ҳәа, –
дналацәажәеит ожәраанӡа иӡрыҩуа итәаз, аԥшәма ажьи Дауҭ.
Сара, урҭ ирҭәақуоз сгу ишахуазгьы, алацәажәара схахымызт,
ҭынч сырзыӡырҩуа стәан, даҽа гуҭыхак сыман; уажәы-уашьҭан Дырсын
ашә данбахыҵуеи ҳәа сыԥшын. Уи аӡәзаҵәык иакун сымаӡақуа
ззаасыртхьаз, сыгуҭыхақуа ирылахуз.
Ажьи Дауҭ – дқырҭуан, иабацәа амсылманрахь имиасыр анаму,
рыжәлаҵәҟьа – Арҭмелаӡе ԥсахны ианырҵеит. Қыртәыла аладатәи
аҿацәқуа аҭырқу Сулҭанцәа иеибашьны ианрымпыҵархала, иабацәа
хдырҵәан, абрахь иааскьаганы индырхеит. Дауҭ араҟа ауп дахьиз,
ҷкуна заҵәык идагьы аӡәгьы дихылымҵит, иԥхәыс заанаҵы дыԥсит.
Иԥа Дырсыни иареи еидгылан еицжьиуан, уи адагьы хныҟугага рымамызт.
Ҳара аублаа мҳаџьырқуа Осман-Кои ҳанықунагала, Дауҭ
иԥеи иареи ҭахцәа гуакьақуак реиԥш иаҳԥылеит. Дунеи сықунаҵ исхашҭраны
сыҟам урҭ, ҷыдала ҳара ҳҭаацәа ацхыраара иҳарҭоз. Исгуалашәоит,
ҿыц ҳанааҵәҟьаз, ҳҿы иҭаҳҵо хуашак ҳамамкуа ҳаныҟаз,
есыуаха чахык-чахык ҳзаарҭиуан. Мчыбжьык ахь зны ааҵәак азна
ашыла лаганы, Дырсын аԥхӡы иҿашы даҵаланы, иааганы ҳаҩны иааиргылон.
Зны ахш хьаны ныгала ирҟьаш-ҟьашо иаҳзааигаларын, даҽазных
– аиха, аигушә, аҽагақуа, худа-ԥсада иаҳзынрыжьларын. Уалк,
ма шәахтәк ҳзымшәауа ҳаԥсы анкылахалак, ҟурышь-мрышьк аԥсахразы
урҭ рахь акун ҳахьнеиуаз, даргьы ирымаз ахуҷы хаҩыргомызт.
Дырсыни сареи ҳаиқулацәазар ҟаларын, ҳанеибадыр аҽны инаркны,
еихааӡалаз реиԥш бзиа ҳаибабеит, ҳаиҩызцәахеит. Лассы-лассы
ҳахьыҟазаалак ҳаибаԥшаауан, ҳаибамбаргьы ҳзычҳауамызт. Дауҭ уи
деигурӷьон, егьараангьы ҳаидыртәаланы иҳаиҳәахьан:
– Шәарҭ аҩыџьагьы, дадраа, акумжәы ныҟузго ажәларқуа шәырхылҵит,
ҭоурыхлагьы шәеишьцәоуп, араҟа, атәым дгьыл аҿы, аџыр
еиԥш иӷуӷуахароуп шәиашьара, шәеиҩызара!
Ҳаргьы уи амҩа ҳақун. Дырсын арԥыс еилҟьан, амца дақууҵар
дбылуам ззырҳәоз иакун. Иара ишьарала акыргьы дныҟуахьан, Ҭырқутәыла
иахьабалак днеихьан, ҩба-хԥа бызшәа ишиҭахыз дрылацәажәон.
Снаидтәалан, зда схуарҭамыз Фелдышь дшысцәыӡыз аниасҳәа, ишызбоз
аԥыр-ԥырҳәа амца ицранаҵеит. Ихатә уск аиԥш дхаҵ-ҳаҵо дашьҭалт.
– Лыԥсы ҭаны дыҟазар, уара дутәхоит Фелдышь! – ихәалон
иара, сгу каҳаны санибалак. Зынгьы агаҿахь скылганы, адгьылбжьаха
Родост ахьыҟоу абнахь ауп ҳәа амшын сыхирԥшылахьан. Санаҿу ахулбыҽхазгьы
сара сус аҵыхуала, Дырсын агаҿахь дцаны дыҟан, жәабжь
ҿыцс исзааигарызеи ҳәа саргьы сгуаҟ-ҵәаҟ’уа ихынҳәра сазыԥшын...
Ажьираҿы иеиднагалаз рызхара иеицәажәеит, ақуагьы маҷк ихкуашәа
ианааҟала, иҩагыланы рыҩныҟақуа рахь ацара ргу ишҭаз, ақалақь
ахьтә ихынҳәыз гула нхаҩык, аӡыԥсы ихьыкукуа, абарҵа дааҵалеит.
Уи иҳаиҳәеит аррахь ааԥхьара шыҟалаз.
– Ақыҭа мухҭарцәа лассы рсиақуа кны иҳалалоит, бџьар иаҵагылартә
иҟоу аӡәгьы даанхараны иҟам! Асулҭан дааҟумҵӡакуа Балканҟа
арқуа рдәықуҵара даҿуп! – дцәажәон анхаҩы.
Иаразнак иааҭынчрахеит, ираҳаз рцәымӷхеит зегьы, кыр аамҭагьы
уаҩ ҿиҭуамызт.
– Ԥсҭазашьас иҳамоузеи, ҳаҷкунцәа наххыҟушәаны ианырга? –
даақуԥсычҳаит Сааҭ.
– Хара ҳзы ҭышәынтәаларак ҟамлеит! Ҳахьнеилак, амлеи анҵәареи
ааҳацрыхо ишҳашьҭаз, ожәы аибашьра акун иҳагыз!–даацәажәеит
Џьанҭемыр.
– Аҳәынҭқаррақуа еисалап, адгьылқуа еимарклап, ҳара хаҷкунцәа
ныбжьахуаша ицалап! – иҳәеит даҽаӡәы.
– Ҳсулҭан, Балкан шиҳәо, араҟагьы ажәлар ицәеилалар ҟалап,
ишыжәбо, ԥсҭазара ҳарҭом ашәахтәқуа, – дналацәажәеит ажьи Дауҭ.
Агылара сылымшо, сыбӷа аҿаҩҳәа иааԥҵәеит сахьтәаз. «Арра
ацара ансықушәа, уаҳа дызбараны сыҟаӡам Фелдышь!» – абрахь мацара
акун схы ахьыҟаз. Заҟа исҭахызыз сҩыза Дырсын сиацәажәарц,
ауаҩы игу каҳаны даныҟоу, иудыруеит аҩыза иҿцәажәара акырӡа
ишаԥсоу, аха иара уи ауха дзыхнымҳәит.
Мзаҭәымҭанын, аеҵәақуа еибарлацәҟууа ажәҩан кылрыҵәҵәон.
Аҵлақуа рыбӷьы нарҳәы-аарҳәуа, ԥша ҟуандакгьы асуан. Сгуеи-гуеиуа
аҩныҟа санаауаз уи сацәажәон сара: «Уца, уара адгьылгьы амшынгьы
урхыԥрааны Родостҟа! Уналхаԥыр дҭахухуа дахьыцәоу Фелдышь,
амала, аԥенџьыр кыдумҟьан, амарџьа, дарҿыхап! Улцрымҵын, ашоура
дак’уазар, уҽлындала, цәыкубарк лылабжыш лыблакыҵа иахьшәызар,
унықуҭәҳәан ашьшьыҳәа инықурба, ашьыжь данааҿыхалак, амрахуага
еиԥш лыблақуа шам-шамуа аԥсабара ианаақуԥшлак, ихьаԥшшәалоу
лыхцәы қамыз лнацәа ԥшӡақуа рыла аилаԥара данналагалак, унлахуҭ-хуҭ абас: «Иареи бареи шәынасыԥ иаӷрагылаз рцас аҟынтәгьы,
ара бынижьуам, амҩа дықууп Заурҟан, шьха иԥырхагам, мшын дыннакылом,
абар бааигуара дааихьеит, бҽырхианы быҟаз!»
Ҩынтә-хынтә ҳгуашә садгылахьан, аха аҭалара сзыгуаӷьуамызт,
аиарҭа сҽасҭар, сшызмыцәоз здыруан. Ахагацәа реиԥш сгуеи-гуеиуа
адәқуа срықун, шаанӡа ҳхала ҳаицыҟазар сҭахын амзеи аеҵәақуеи зхаччоз
аҵх ԥшӡеи сареи...
Саб, Ҳамырза, ҽнак имҳәа-мырза ашьшьыҳәа иҿынеихан, аҳҭнынӡа
дцеит. Ихуԥҳа, Алоу-иԥа Шьардын иҽишьклажьны диҳәеит:
– Сыҷкунцәа гаӡақуак угу ахьԥыржәаз иаҭоумҵан! Урҭ убас
иааӡоуп, аублаақуа зегь реиԥш, еибашьрак иацәшәо иҟаӡам, ажәыларахь
инеиргьы уаҩ ддырԥхашьом. Аха иудыруеит, Шьардын, сара
сзеиԥшрақуоу: сыԥшәма ачымазара хҭалкит, саргьы сымч сшәахьеит,
арахь нхарала скуадоуп. Алеи-абгеи рыда гуӷырҭа сымамкуа адәы
сықуумыжьын. Сыҷкунцәа руаӡә дыжәгаргьы, егьи дысзынхартә исзыҟаҵа,
узааӡаз сан лыԥсы сыманы суҳәоит.
– Урҭ иаԥсоу џьоук ракум, аха уара уаҳаҭыр аҟынтә рхара ранасыжьуеит!
Арра ирго иалагаргьы, џьара ԥсыхуак ҟасҵап! – аҭак ҟаиҵеит
ҳахуԥҳа. Ҳамырза игу ишаанагоз акумкуа, даара иҽырхааны,
иҽыраԥсшәаны диԥылеит иара. Дааиԥхьан, дидыртәаланы, ахҭны зал
аҿы криҿеиҵеит, нас анардгьы дицаст, ҳамҭас хылԥарчыкгьы ииҭеит.
Саб аҩныҟа даауа даналага, абасгьы иеиҳәеит: – Сынтәа уҷкунцәа
рхы иақуиҭыстәит, рыҩны иҟаз, инхалааит-инҵлааит. Амала, уара лассы-лассы аҳҭныҟа уааила, мҿык-мцак зҳәаз иеиԥш, амаҵуцәа уаархылаԥшлап.
Аҳкуажәгьы аҳәара ҟалҵеит, мчыбжьык ахь ҩымш рҽеиҩыхны,
аӡӷабцәа аҳҭныҟа илзааларц, тәымуаҩык дадымԥхьалакуа, лымаҭәа-лҩыҭәа, лыӡәӡәатә-лыҳәҳәатә зҳәаз иеиԥш, лгуакьацәа мацара рнапы
ианызарц лҭахыуп.
Ҳамырза мап ахиҳәаауазма, деигурӷьаны дрықушаҳаҭхеит. Абас
ҳаб ҳаԥсҭазаара иазеиӷьхашаз ус дук наигӡазшәа, ихы-игу дақугурӷьо
дхынҳәит аҩныҟа, иабеидыргушьоз, афра уаҩ қьиа, дзықудыргуӷыз зегь
гьангьашрыла ишеиҿкааз!
Саҳәшьцәа мчыбжьык ахь ҩымш инеиҭа-неиҭасуа аҳҭныҟа амҩа
иҩықулеит. Иахьнеиуазгьы хҭацәыха рымамызт, аҳкуажә лымаҵ руан.
Ҳабгьы бжеиҳан аҳҭны дыҟан, ихуԥҳа иҿы иҭшәарызеи ҳәа дгылан.
Саҳәшьцәа Қунеи Џьунеи зынасыԥ мыждахаз, аӡә дубар, аӡә духашҭуан,
уахык ӷрак иеицҭшааз шракузгьы, дара-дара еиԥшымызт.
Қуна – даԥшьы-шкуакуан, лыхцәы ҩы-ԥшшәала саара ишьҭасуан,
Џьуна–деиқуа-гукын, алаҳәа-хӡы еиԥш лыхцәы еиқуаҵәан, икьаҿын,
аха ижәпан, иҳәын, еилачықьын, аӡыҵәҟьа залаломызт. Қуна лыбла
агу ӷран, амзаҭә еиԥш иҭшеи-шеиуан. Џьуна – лыблақуа амаахыр
еиԥш еиқуаҵәан, еснагь амца рхыҳәҳәылан. Қуна – дҭынчын, дцәажәозаргьы
хрыжь-хрыжь, дныҟуозаргьы ҭынч-ҭынч, аҟуараса еиԥш ирссарссаны.
Есымша гуалак лымоушәа лыблақуа ахуцра рхыҳәҳәылан, аччара
лцәымӷын, дрыцҳашьаҩын, лгу акы алсыргьы аҵәыуара лкьышә
икухх’уан, лымаӡа иаҳа наскьа иҭаҵәахын. Џьуна – еиламгылак, ччаҩы-хумарҩык, куашарада лшьапы лыргыломызт, лыԥсы лымхарацәан,
маӡа лзыҵәахӡомызт, лгу иалсызгьы иаразнак лгу иааҭыӷьӷьааны иуалҳәон.
Иззымдыруаз, арҭ еиҳәшьцәоуп, уахык иеициз роуп изҳәомызт,
амала аурыла еиҟаран, икахухуа-кахухуа иауқуан.
Урҭ ракуӡан ҳҭаацәа ргурӷьара. Уахык иҟамлар, зсгьы иаҳныԥшуан,
рыцҳарак ҳзыҟалазшәа ҳхы кны ҳааилатәон.
Ҽнак Џьуна аҳҭнынтәи даараны даныҟаз аҿҳәара иахыԥеит. Уи
еиԥш ара ҳааижьҭеи иҟамлацызт, аҭаацәа зегьы хьаас иҟаҳҵеит.
Ҩымшҟа ус иаҳхаагеит, аха нас, цәалашәарак самырҭынчуа салагеит.
Аҳҭны мыжда, ишудыруа ацәа цәгьоуп, аӡӷаб, шәара аԥсуаа ишышәҳәало
еиԥш, аҵәца даҩызоуп, дноумпыҵшәар, дԥыххаа дцар ҟалоит.
Слышьҭалоит ҳәа аҽеилаҳәара сшаҿыз, х-ҽык зҵаҳәаз фаитон ԥшӡак
аххаҳәа ҳгуашә иаадгылт. Ари иаҳзаанагаз дызусҭада ҳәа агуашә ахь
ҳҿынаҳхон еиԥш, Џьуна даақуҵны дааҳԥылеит.
– Аҳҭны сасцәа дахьқуак мҩахыҵын, ари ахымшк чаранжәран...
амаҵ, ашьаҵ утәын, аҳкуажә саанылкылт. Иахьа сымцар ҟалом
ҳәа ианысмуӡа, асасцәа рфаитон ала саалышьҭит, – лҳәеит Џьуна,
ҳара лызҵаара ҳалагаанӡа.
Ауха аҭаацәа зегьы ҳанааилатәа, ҳаӡӷаб дымкуашакуа шьапы
змыргылоз, акыр-кырҳәа зыччабжь ҳаҩны иҩныҩуаз, лылахь шеиқуз
гуаҳҭеит. Илыхьзеи анаџьалбеит ҳәа дасу ҳагуқуа ааҭыхьшәашәааит,
аха лазҵаара ҳаламгеит. «Ариабжьарак амаҵ зуаз, дааԥсазар акухап,
дыӡӷабуп, дыцәар илхашҭып» – ақуаҳҵеит ҳара.
Адырҩаҽны ашьыбжь агуазы, аҭаацәа зегьы аҩны ҳаныҟаз иақуршәаны,
ҳахуԥҳа Алоу-иԥа Шьардын ираб-ҽы иҵакуашо дшааиуаз, ҳаҩны
дааҽыжәҵит. Хьымӡӷыла ашҭа дҭысцеижьҭеи, уи иахьада ҳамԥынҟа
дықумлацызт. Дҽыжәҵит, аха дышԥаҽыжәҵи, ахаан ҳабжьара акгьы
ҟамлацызшәа, иблақуа ихаччауа, даҳҽынҵәаауа дааҳалагьежьын, зегьы
хаагудикылеит, сараҵәҟьа сналаҵан, уимоу, сыжәҩагьы днас-насит: «Аферым!» «Аферым!» – ҳәа. «Ари иааишьа акалашәа иҟоуп!»–
аасгуахут сара. Уи ихацәа дышнықуԥшыз Џьуна иаразнак лыҽшылҵәахызгьы
гуасҭеит.
– Анцәа дазылбааԥшит, дад, сыбзыцәашьа уҭаацәара, – иҳәеит
уи, сан инаган ацәыш хчы изықулҵаз даннықутәа, – уӡӷаб хуҷы Џьуна,
ҳазқумгуӷӡоз анасыԥ лгудҳалт, лара, шәара лтаацәа, ҳара лыуацәа-лҭахцәа ҳамацара ҳакум, издыруада аублаақуа зегьы уи анасыԥ ду
ашәшьыра иҵанакыр! Арҭ ахымшк дысҭан, ари адгьыл ҳазҭаз, уиалагьы
ҳаԥсы ҿызхыз вали Селым-ԥашьа. Сеигурӷьан сиԥылеит исылшоз
ала, ишыҟалах сыздыруам, Џьуна илаԥш дааҵашәан, длеилаҳаит.
Асулҭан дуӡӡа ҳаҭыр зқуиҵо, изааигуоу ауаҩы, змал гарҭа амам, Селым-ԥашьа ажәа униҵоит сыбзыцәашьа, – ҳахуԥҳа ибжьы ҩеиҵихит,
ииҳәаран иҟаз иаҳа агура аагарц иҭахны: – «Истахыуп уԥҳа ԥшӡа,
уԥҳа хьыршәыгу Езмыд игылоу амармалташь хан цәашьыда илырлашарц,
уа иҭоу сыҳәсақуа зегьы маҵуцәас илымазарц, схьы зҳоу сыхазынарҭа
ацаԥха лара аӡәык лнапы ҟумшәышә иакызарц, сажәымҭыҽха
сыԥсҭазаара амра аҭашәамҭаз дшәаԥшь уаркалеиуа дысзыҟаларц!
Лҭаацәа ракузар, уи рҭахны иҟалозар, ихырҵәаны Езмыдҟа изгап, уи
рҭахымзаргьы иахьыҟоу иҟазааит, амала, қьафла рныҟугара сара снапы
иануп!». Абас узааицҳаит уи.
Саб убри аҽны еиԥш иҿаԥшылара цәгьаны дсымбацызт.
– Ҳаи, сыхуԥҳа, зда дсымам, ус суқугуӷ’уамызт! – даацәажәеит
аҽынкылара шицәыуадаҩыз мҩашьо, – иуџьысымшьеит иахьа иҳабжьыугаз!
Излаугуаӷьызеи уара, убзыцәашьа гуакьа иԥҳа уадалықь
ԥҳәысс лыҭира! Угу иалымсын, аха лыху ыҵхны дуҭир иаҳа есиӷьын!
Узааӡаз сан лыԥсы сыманы суҳәоит, сыӡӷаб лынасыԥ умырцәгьарц!
Селым-ԥашьа иара ихангьы, ихазынарҭагьы иара имазааит, иҳәсақуеи
иареи еигымзааит, сара нхаҩ цәыҵахак сыԥҳа дыҟазааит лԥацхаҿы.
Абас аҷыдахаз иара иаԥшьигаз аус аҿы уаҳа дзықугуӷшаз акгьы
имаҳаит Алоу-иԥа Шьардын.
– О, сыбзыцэашьа, Ҳамырза, уара угу узырхьуа сара акгьы сҭахым,
амала, уӡӷаб ианылҭахха, аҵәца бааш дҭоукыргьы дуцәцоит!
Уашьҭан ус ак ҟалар, сара исхароумтәын! – иҳәан, ҳахуԥҳа дыҩҽыжәлан
дцеит.
Адырҩаҽны, ҳан лыда егьырт зегьы усура ҳшыҟаз, уи мцала иблыша
афаитон ҳгуашә иаадгылахт. Ҩыџьа ахацәа уи иаақухны ҳаҩны иаадыргылеит
шәындыҟураки чықьмаџьаки. «Селым-ԥашьа ишәзааиҭиит!»
– наҳәаны, инықухуаша ицеит «арахь исышәмырбан!» ҳәа сан
дыҳәҳә дышрышьҭаз. Аусура ҳахьаҿыз Таҳир хуҷы дкылҟьа дынкылсит.
– Нанду ирласны аҩныҟа ихынҳәааит ҳәа саалышьтит, – иҳәеит
ишԥшәы ихҟьаны.
Ҳаибарыҩны аҩны ҳааизар, сан ашәындыҟуреи ачықьмыџьеи
дырхагылоуп. Ашәындыҟура аартны ҳанҭаԥшызар: ачауни,
акадифа, ахаан иҳамбацыз зыху цәгьаӡаз абалыхкуа... Џьуна илзыбзиахашаз
аҵыкқуа, ахуԥшқа хамы... Ачықьмаџьа ааҳартызар:
ахьыы-араӡны еилыџьџьаауа, анапхаҵа, алымҳарыҩ, ахудахаҵа... амацәазқуа...
Урҭ амаҭәақуа иаазҭииз иахь архынҳәра акун сара сыззхуцуаз.
Аха Џьуна урҭқуа шаалбаз еиԥш, аҭаацәа зегьы ҳаикушаны ҳашгылазгьы,
даҳцәыԥхамшьакуа, ашәындыҟура иҭаз лымаҭәақуа ааҭганы,
ачықьмаџьа аашьҭԥааны, асура дныҩналаны ашә ныдылҵемт. «Ари
змаанахарызеи» ҳәа аҭаацәа зегьы иџьашьаны ҳнеиҿаԥшит.
Ус ҳгула Уазамаҭ ашҭа дааҭалеит, уаанӡа Џьунеи иареи еицәажәаны
иҟазар акухарын.
– Шәааи арахь! – иҳәан, аҭаацәа ҳлартәаны, усгьы дааҳацәажәеит.
– Аублаа ӡӷабк дахьыжәбац, Џьуна ожәы лани лаби дырҿагыланы
хаҵа сцоит ҳәа лызхәом, дыԥхашьоит. Дсыҳәеит лҿаху шәзеиҭасҳәарц.
Бзиа дылбеит, диццоит Селым-ԥашьа, лдәылҵра аҿҳәарагьы
уаҵә ауп!
Сахьгылаз схы инаркны сшьапаҟынӡа снеилыбзааит.
– Идылбалаззи, мшәан, ихы аарылмыҳәҳәо аҳәсақуа ирылатәоу,
абни аҭаҳмадажә? – сҳәеит сара, сыҽсызнымкылакуа.
– Ус умҳәан, дад, – даасабжьеит ҳгула Уазамаҭ, – лара лыблақуа
дшырбаз ауп аус злоу! Селым-ԥашьа ақура имазаргьы, адунеи
амаа зкыу уаҩуп, ихьыӡ-иԥша наҩхьеит, имал гарҭа амам! Шәара
ишышәҭахыҵәҟьаз иҟамлазаргьы, Џьуна дыҟанаҵ қьафла дахьныҟунагаша
дцоит. Лхы мацара дазымхуцзаргьы ҟалоит, шәарҭ аҭаацәагьы
шәызҭагылоу лбоит, дшәыцхраап, малк-шьалк шәыглыжьрым, дахьнеиз
дадбзиалахааит Џьуна! – иҳәан ҳгула, дҩагылан дцеит.
Ҳшынҭаацәаз ԥеиԥш бааԥсык зцәа иалашәаз реиԥш, ҳгу нҭыԥсааит.
Аҟуараҳәа аниҵасра далагеит Мата дахьгылаз, сан аҳәҳәыҳәа
дҵәыуон. Саб кыраамҭа дхуцуа дтәан.
– Ҳахуԥҳа Шьардынгьы деигурӷьаны иҳабжьеигахьан, уи ҳара
ҳзыҳәа абзиа иҭахгушьоуп усгьы. Лара ианылҭахха, ҳара мчыс иҳамагушьоузеи!
– иҳәан, иҽага аашьҭыхны амхахьы дцеит.
Аха сара сыгуҭыха еиқутәомызт: «Аԥацхеи акумызцәа маҭәеи рыда
акгьы зымбацыз аԥҳәызба, аҳҭны ақьаф иарцәыцәыз, амаҳагьареи,
агьангьашреи рныҟуцара мацара иаҿу ақуџьмақуа дыржьазар, ма
дхырхзар?» Схала сналацәажәарц сҭаххан, уи лҽыԥхьакны дахьтәаз
асура ашә саахеит. Абар ассир: Џьуна аԥашьа илзааиҭиз лыҵкы ԥшӡа
лышәҵаны, ллымҳарыҩқуа аҭаны, лнацәкьаракуа мацәаз ԥсараха,
саркьа хуҷык данԥшыло дгылан.
Сара сзы иеилкаахеит зегьы:
Џьуна дазыԥшын лынасыԥ!
Уи акухеит, закузеи, Аублаатәыла ҳаныҟаз еиԥш ҳаӡӷаб чарак лзуны,
ауаа ддырбаны дҳашьҭып ҳәа уҟазу, адырҩауха аԥашьа иааишьҭыз
афаитонқуа, ҳгула Уазамаҭ дааин, Џьуна дындәылган днариҭеит.
Иҟаҳҵаран иҟази, аҭаацәа ҳхы кны ҳааилатәеит. Иага млакреи, чымазареи,
хҵәареи, хыԥсаареи ҳрықушәахьазаргьы, ҳара абык ихшаз,
цәгьа ԥсышьа зауз саҳәшьа еиҳабы Ааишьа лыда, егьырҭ хаибганы
ҳаҟан. Ожәы ауаҩԥсы наӡаӡа днаҳалҵны дцеит, дцеит, аха хара иахьҳцәыхараз,
ианаҳҭахыу, ишаҳҭахыу ҳахьзымнеиуаз. Иаҳзаанхан
иҟаз ҳхушҭаара аԥхара хуҷы. Џьуна хлаҳәада, инаҳалганы илгазшәа,
ахьҭакреи агуҭӡыӡаареи ҳԥацха иааҩнаҳаит.
Ҳгулацәа, ҳҭахцәа, ҳауацәа ааины иҳадныҳәалон шәыӡӷаб насыԥ
бзиа лоуит, аҳәынҭқар диццеит, ншәыбаргузеи ҳәа. «Илыҵалазеи саҳәшьа?
Иабалықунагоз уи аҭаҳмада мбаримбах иуадалықь ԥҳәысхара!»
–лгуаӷ кны сгу еиҟуҷҷон сара. Уи аамҭазы лассы-лассы исгуалашәоп,
аԥсуаа рашәа иалаҵаны ирҳәоз ажәақуа:
Ауарбажә ашәҭыц иазнауазеи.
Ахаԥыцқуа ирыбжьакны?
Ишуасҳоаз еиԥш, аублаақуа ицәгьа-ибзиа ишакухалакгьы Осман-Кои ҳаҵәҩан шьап аҳарсит. Шықускуакгьы анхаҩы иԥхӡы рыхьшы
иниасхьан. Ҽнак, дыӡит, дыԥсит ҳәа ҳшыҟаз, иаалырҟьаны иҭаацәа иманы,
дыбзиахуха, деилаҳәа-деилаца дааҳазкылсит Саҳаҭқьери.
– Сара, дадраа, Қьааба сыҟан, уа саҵаныҳәеит абарҭ шәыхьӡала,
иҟалап, уи акузаргьы аҭышәынтәалара зегьы изшәоуз. Ишәыбаргузеи,
абар џьанаҭ дгьыл, аибашьра ыҟам, тынчроуп. Сара имам ҳәа аҳаҭыр
хьыӡгьы сырҭеит. Ижәдыруазааит, Аллаҳҭаала ида нцәа дшыҟам!
Дааин ҿыц иаадыртыз аџьаама днахагылеит. Аха ԥахьа иаадыруаз
Саҳаҭқьери дабаҟахыз, илацәажәараҵәҟьа уадаҩхеит, зегьы блаҵархула
дҳашьклаԥшуан,гурамгарҭас ҳакны. Аҳәынҭқаррахьтә ауалафаху
шиауазгьы, аџьаама ахьӡала ҭӡыцыԥхьаӡа иҳақунамгаӡоз ашәахтә наҳақуиҵеит.
Абарҭкуа инарыцлеит даҽа хҭыскгьы:
Ҩыџьа аублаақуа, аҩыџьагьы адин амаҵ, азызуаз, аарцә ҳаныҟаз
аахысгьы ҩ-нцәак реиԥш хазхуаԥшуаз аӡәы – имам Саҳаҭқьери, егьи
ҳныхаԥааҩ Соулаҳ, ҿыц ҳахьааиз адгьыл аҿы ааибышьа рымамкуа, ахҟ
рыбжьалеит. Зны, урт реимак дара-дара рыбжьара еилашуан,
ожәы – реимак ацәымыӷрахь ииасит, адықь-сықьҳәа иааргудеибамҵар
амуа аҟынӡа инаӡеит. Уара уазхуц, дад, Шәарах, адин иаҵанак’уам ҳәа
ахаан абџьар ныҟузымгацыз ауаа, ожәы маӡала атапанчақуа рыҟунырҵеит.
Еиҳарак ишәарҭахаз, ари еиԥш аиӷара ҩыџьа рыбжьара инымхеит,
ажәлар ииланы ирылалеит.
Иҟалаз уи ауп: Осман-Кои ҳанықунагала, арҭ аҭыԥ ҳ азкаршәны
ақунхара ҳаналага, аублаақуа еизан, аныхаԥааҩ Соулаҳ ҳаԥхьа дыргыланы,
иҳаԥшааит ҳаԥсадгьыл аҟынтәи амшын ирганы, хзықушәаз
агуаҟрақуа ирылганы иаагоз Быҭха аҟуых азы атыԥ – мардара
хуҷык ахьаца заҵә ахьықугылаз. Быҭха аҵаныҳәара ҳанаауаз зегьы
ҳгурӷьаҵәа ҳнеиуан, ҳӷьазкны акун ҳшаҵаныҳәозгьы, ҳалаӷырӡ ҳакуааша
ҳазхара ҳаныматанеилак, ҳхьаа-баақуа каԥсаны, ҳгу раҳаҭны
адәы ҳнықулон. Иара убриак акуӡан, ҳаԥсадгьыл ҳазааигуазтәуаз,
иаҳхазмыршҭуаз, ҳара атәым дгьыл ианхалаз аублаақуагьы ҳаидызкыло
иҳамаз. Уи ҳанаҵаныҳәоз иҳақуԥхозшәа аабон Аублаатәылатәи
амра хаакуакуараӡа.
Ҽнак, имам Саҳаткьери иџьаамахьы дааиԥхьеит ҳныхаԥааҩ.
– Уара аҭаҳмада хаҿеилаҩашәа иҟоу, узҿқуоу уаарҟуаҵыр еиӷьын!
– иҳәеит уи, тәамбашақу иқьышә днықуҵаны.
– Иарбан, уххь згеит, имам, сызҟуаҵраны иҟоу? – дҵааит Соулаҳ.
– Аллаҳҭаала ида анцәа дыҟам. џьаамада ныҳәарҭа ыҟам! Уақушаҳаҭми
абри?
– Сышԥақушаҳаҭым, шьарда зымчу, Аллаҳҭаала илыԥха ҳагымзароуп.
– Ус анакуха, изакузеи, нас, ажәлар еихьырԥшны, ахьаца амҵан
инаган иурныҳәоит, иануҭахыугьы ҭоуба дуруеит, сара хаҭала сырмыԥхьакуа
аџьаамахьы ҩ дааиӡом, иааиуагьы иаԥуп ҳәа намазк рк’уеит
акумзар, ргу Быҭхахь ауп иахьыҟоу. Иудыруама у урт аныхақуа,
ажьирақуа рыҵаныҳәара мсылманра ишаҵанамк’уа! Иаарласны уи ахьшьыцба
асахьа змоу ахаҳә уаҩы имбаратәы анышә иаҭ, ахьацагьы унапала
ихырԥаны наҟ икажь!
– Иауазеи, Саҳаҭқьери, абааԥсы, уҿы излаҭыҵӡазеи урҭ ажәақуа!
Ҳабацәа, урт рабацәа, урт рабацәа рныха ԥшьа, алахь умоуааит, иужыр
ҟалома? Аублаақуа зегьы ргушԥы рҟьаны, ргуқуа ҭыхны икаужьыр
иаҩызоуп уи злыԥха хаура ҳныха алакьысра! – дгачамкны дцәажәеит Соулаҳ.
– Узлажьу закузеи,  аҭаҳмадажә, ҳабацәа рабацәа иныҟургоз, дара рыбаҩқуа реиԥш иаанхеит наҟ амшын нырцә! Амсылман
дгьыл гуҭылса ҳақууп, хуцк агмыжькуа уи адин ду атәы наҳагӡалароуп,
– шьаҿакгьы ахьаҵра иҭахымызт имам.
– Быҭха аҟуых анышә иаҭ ҳәа ицәыругаз аублаақуа рлымҳа ианааҭас,
ацәгьарахь икылсуеит, Саҳатқьери!
– Аџьаама ныжьны, ахьшьыцба асахьа змоу ахаҳә аҵаныҳәара
атәы Асулҭан ду, Аллаҳҭаала изаӡәу илымҳа ианааҭас, ацәгьарахь
икылсуеит Соулаҳ!
Уа даанымгылт имам Саҳаҭқьери, иҽыныбжьарӡны, ашьшьыҳәа
Езмыдҟа, Селым-ԥашьа иахь аныҟуара хҭеикит, дахьнеиуазгьы ацәгьаҳәара
даҿын. Иныҵыҩ-ааҵыҩны иҳаҳаит, раԥхьа аныхаԥааҩ днаргыланы,
абарҭ знык ажәлар ирылыжәгар, нас аублаақуа рыбӷа ԥҵәоит, ҳнапаҿы
раагара мариахоит ҳәа, ауаа ззыӡырҩышаз, акыр зылшашаз Сиҭ,
Дауҭ, Ҭаҭласҭан уҳәа сара саб Ҳамырзагьы днарылаҵаны, рсиа еиқуаҵәа
ҟаҵаны ишриҭаз. Алоу-иԥа Шьардын абас ауп, имам иҳақунамгоз
ашәахтә ҳақуиҵеит ҳәа аниарҳәа, иҽирдагуеит, егьараан инапаҵаҟа
иҟаз ажәлар иара иҿы иашшыргьы «адин амаа зкыу, ииуа иара дакуиҭуп»
ҳәа ихы алиршәшәон.
– Иҟалазеи, шәан лхы дааст, ари еиԥш уаҩы ибахьоума, ҳаԥсадгьыл
ҳцәыӡуа, ҳабжаҩык амлеи ачымазареи иагауа, иаҳзаанханы иҳамаз
ҳныхагьы ҳазнымхауа? Уаас ҳаԥхьаӡамзаап, жәбама! Зылԥха ҳаура
ҳныха дызусҭазаалак аӡә далакьыс уаҟуҵ, аџьаама амца ҩацраҵаны
иаабылуеит! – ҳәа згу еилахх’уаз, макьана зыԥсадгьыл агуадура
змаз аублаақуа аргама имақаруа, аҿагылара рҽазыҟарҵон. Ус акы
анаарымпыҵҟьалак, иҩашьомызт, ажәлар зегьы лақухуаша ишцоз.
– Еиқурхашьас иҟоузеи шьҭа? – абри акун, сара сеиԥш зегьы
хуцырҭас ирымаз.
Имам Саҳаҭқьери игуаӷ сыкны сагон сара. Ажәлар Аллаҳҭаала
илыԥха иадзыԥхьалоз, ацқьацәа рыцқьа ҳәа ишьаз ауаҩы, избан изныҟуигарыз
дызлыҵыз аублаақуа рзы аус еиҵаҟуаҟуа? Иҵалазеи митәыс,
абас дааҳәны дырҿагылартә еиԥш? – абарҭ ахуцрақуа ракун уахи-ҽни
сызмырҭынчуаз. Егьысыӡбеит Саҳаҭқьери ихала сиқушәарц.
Сашьеи сареи усгьы арра ҳцараны ҳаҟан, ианааҳаԥхьо ҳәа ҳҽырхианы
ҳтәан. Убри аламҭалазы ҽнак аџьаамаҿы снеин саагылеит,
аныҳәаҩцәа анамаз кны ианааҭыҵ, имам имацара дшыҟаз гуаҭаны,
ашьшьыхәа ашә аартны сныҩналт. Саҳаҭқьери, наҟ-ааҟ ацәашьқуа иаркыз дрыбжьагыланы ԥарақуак рыԥхьаӡара даҿын. Аӡә дшааҩналаз
аҟара ашьҭыбжьқуа анаага, иаразнак иԥарақуа наҵәахны, иқьҭаԥ
аақухны, дагулаԥшуа днатәеит. Иааигуараӡа саннеи, ихы ҩеиҵыхны
дсыхуаԥшит.
– Иууазеи, уара, қулара уаама, бџьарла уеиқуныхла? Абџьар
зыҟуну ара аҩналара дшақуиҭым узымдырӡои? – иблақуа камкамуа
даасыхуаԥшнт снеишьа шицәымыӷхаз мҩашьо.
– Абри абџьар шсыҟуну џьанаҭ аҭалара ауп сгу иҭоу! – сҳәеит
иара иҵегь ааигуа снеидгыланы.
– Круҭахызма, нас? – иааркьаҿӡаны дҵааит.
– Абри ауп исҭахыу! – сҳәан, ашырҳәа сҟама ааҭысхын, аԥынҵа
аҵарра игуаҵаӷара инадсыргылеит.
– Иҟоуҵозеи, уеилагама? Уа аӡәгьы уҟаӡами, шәсыцхраа! –
аџьаама дныҩныҟааит иара.
– Хыхь, Аллаҳҭаала иҟасҵо ибоит, исҳәараны иҟоугьы иаҳашт,
ҵаҟа – уареи сареи, уаҳа аӡәгьы! – сҟама аԥынҵа ижьы инадсырӷуӷуалеит.
– Иҟаиҵо шәымбо уара, шәааскьа, наҟ дысҟужәга! Сишәмыршьын!
– днаԥш-ааԥшны, иҟаӡамыз шьоукы драшьапк’уан, икьҭаԥгьы
неимҟуҵҩарны, ахуараҳәа адашьма инықуҳаит.
– Уара змаа укыугьы агура угаӡом! Аллаҳгьы ауаагьы ужьоит,
умцҳәаҩуп! Ужәлар гуакьа уԥсахит!
– Иҟаиҵо шәымбаӡои уара, шәабацеи? – иҳәахит иара, днаԥш-ааԥшуа.
Шьаҿақуак шьҭахьҟа днаскьеит. Саргьы уиаҟара сыҽидысхалеит.
– Уара аублаақуа ҳшьа уӷрагуоуп! Иахьа уԥсымҭаз уҿы уқушаҳаҭхароуп!
Ҳаԥсадгьыл аҿы ҳаныҟаз уара уакуӡамзи, зегь раԥхьаӡагьы
ахҵәара ҳадзыԥхьалоз? Иабаҟоу уи аџьанаҭ дгьыл? «Иахьшоурам,
иахьыхьҭам, ныҳәарада шәииԥшьира ахьыҟам, иашамзар залымдара
ахьуԥымло, еиӷарада ауаа рнапы еибаркны илеи-ҩҽиуа, хьаа-баада,
имсылман баҳча иахьыҵоу?» Иҳәа, иужьаз ажәлар Самсун агаҿаҿы анҵәара
ианаҿыз уара уҽзуӡаз! Усҟан уабаҟаз, ҳаҭира уаҿызма? –
сҟама аԥынҵа иҵегь инадсырӷуӷуалеит. Днеиҭаҵуеит шьаҿақуак, убриаҟара
– саргьы.
– Гаӡарак умун, Заурҟан! Уаб Ҳамырзеи сареи амыцхугьы ҳаҭыр
еиқуаҳҵоит! – ицхаху еихамгыло аҟуараҳәа деиҵасуеит Саҳаҭқьери.
– Иҳәа, уара, амцҳәаҩ, аублаа ԥҳәыс улыхшеит, лгуԥҳәы уаҵаҵан
улааӡеит, нас мап зылцәукзеи? Иҳәа, нас, ас иаалырҟьаны уоублаара
ухазыршҭыз!
– Сара сымсылмануп, Аллаҳҭаала ду имаҵ зуеит!
– Мап, уара дин умаӡам, ушеиҭануп, уџьнышуп!
Ожәшьҭа уаҳа наскьарҭа имаӡам, акуакь иҽнадирӷуӷуалеит. Сҟама
цҳафыр иашахуҵәаӡа игушԥы иадгылоуп. Мачк ижьы ицазар акухап,
иҽиреиџьуеит.
– Уасиаҭ умазар иаацәырга, маҷк ауп иузынхаз! Иҭәа, дарбану
асиа еиқуаҵәа еиҿызкааз?
– Сара!
– Изуҭада асиа?
– Селым-ԥашьа! Исыдырҵеит, иҟасҵаран иҟази? Ашьхарыуаа иӡхыҵыз
цқьа иныҟургом амсылманра, ахақуиҭра бзиа ирбацәоит, ахымхуцра,
арҳәра, ақулара ихагалан иамоуп, иаарласынгьы ирҭаслымтәуп
хәа сарҳәеит. Адҵа сырҭеит, уи азыхәан Сҭампылынӡа снарыԥхьеит,
имамра сыҭаны, исарҳәеит иҟасҵаша акакала. Сара сушьыргьы, сҭыԥан
игылогьы урҭқуа неимыгӡар ҟалом! Асулҭан ҳәынҭқарра иаусуп урҭ
зегьы!
Абас, знызаҵәык акузаргьы, иҿы иқушаҳаҭны, гуҭыӷьӷьала даацәажәеит
Саҳаҭқьери.
Ашырҳәа сҟама слахан аҭра инҭасҵеит. Дааганы, егьҟамлаӡазшәа
тынч иҭыԥаҿ даасыртәеит, аха макьана иҽизеиқук’уам, аҟуараҳаа деиҵасуеит,
иқьҭаԥгьы аашьҭыхны, иаԥхьа инықусҵеит.
– Рацәак мырҵыкуа иҟалараны иҟоуп ҳныха ԥшьа амҵаҿы аублаақуа
реизара, – сналагеит сара иахьынӡасылшоз сҽырҭынчны, –
сгу иаанагоит ауаҩра ныҟуугап ҳәа. Унеиуоу умнеиуоу уи аизарахь?
– Уаҳа ԥсыхуа ыҟамзар, снеигушьап!
– Уаннеихгьы ужәлар гуакьа ироуҳәозар акухап: «Зеилымкаарақуак
ҟалеит акумзар, сара сыхуҭаахь ала шьарда зымчу Быҭха саԥырхагам,
шәаҵаныҳәала, алԥха-агуԥха шәыгымхааит» ҳәа.
– Ишуҳәаз иҟалоит, Заурҟан!
– Ицәгьамызт ани усиа еиқуаҵәагьы шьҭахьҟа иургьажьыр!
– Урҭ знык ирымпыҵашәаз уаҳа иурҭаӡом!
– Нас рыгура злазгарызеи, Саҳаҭқьери, уара исоуҳәақуаз? Издыруада
ас еиӷьзар? – сҳәан ашәҟу-ԥшьа иаԥхьаҟа снахеит, дахықуаарц
стахын. Уи иаргьы еиликааит.
– Убриак сыдумҵан, суҳәоит! – илаӷырз хаҟуҟуала дҩагылеиг
аҭаҳмада.
– Умш аабзиахаапт Саҳаҭқьери, ауаҩра ҳәа уҩнуҵҟа акыр кыдҷаблазаргьы
аабап! Амала иухоумыршҭын, уаргьы сумбеит, саргьы араҟа
сыҟамызт! – сҳәан аџьаама сындәылҵны ашә ныдысҵеит.
Уи ашьҭахь рацәак мырҵыкуа Саҳаҭқьери ихуаџьара шьҭеиҵеит,
 бзиам ҳәа ҽыҵгас иҟаҵаны, ақалақь Езмыдҟа диасит. Уи нахыс
џьаргьы сиқумшәеит, ихабарҳәагьы акгьы смаҳаит, агьангьаш!
Езмыдынтәи иаашьҭыз афицар, абар хымш ҵуеит, ауаа реиԥықуслартақуа
рҿы, адәқуа рҿы дааҭгылан, иахьынӡаилшо ибжьы ҭцаны,
Асулҭан иҭижьыз ириде даԥхьо, ақыҭақуа дрылеижьҭеи:
– Адгьыл аҿы Аллаҳҭаала изаӡәу ҳ-Сулҭан ду адунеи иахьабалак
ихьчоит амсылманцәа рзин ԥшьа. У и иаӷацәа агьааурқуа ирыхҟьаны.
Даламгар ҟамлеит џьихад . Асулҭан ду инапаҵаҟа иҟ абџьар шьҭызх’уа
зегьы, Аллаҳҭаала шәиҵаԥшны инашәыгӡароуп шәуалԥшьа –
агьааурқуа рабашьра! Амсылманцәа шәгушәҽаныз, агьааурқуа адунеи
иқунаҵ! Абра зыӡбаху аҳәо зегьы шьыжьымҭан ашацкыразы, рымаҭәа-рҩыҭәа, рымҩаныфа рҽеиқуршәаны, ажьира аԥхьа адәаҿы икылсроуп!
п ацәызкыз иқушәоит дыкнаҳаны ашьра! Арра ицо рҭаацәа иалкааны
ацхыраара рырҭоит, ожәнатәгьы ирыкурх’уеит аҳәынҭкарра ашәахтә!
Амыслманцәа шәгушәҽаныз...
Абриакун, шьыжьы, шьыбжьон, хулбыҽха иааиԥмырҟьаӡакуа афицар
ибжьы иалыҩуаз.
Ус иааит уи ашьжьымҭангьы. Уи амш анацәа рылаӷырӡ иамшын.
Ех, анаџьалбеит, уаҩ иибо зегь ихашҭуеит акумзар, изаку арԥарцәоузеи
ԥсра-ӡра амҩа иқулаз! Ҵоуп, аублаақуа ахаангьы хаибашьцәан, аха
ианакузаалакгьы ҳаззеибашьуаз аадыруан – ҳаԥсадгьыл ҳахьчон. Ирхьчозеи,
ашьа зызкарҭәода ожәы аублаа рыҷкунцәа? Уа нахьхьи Дунаи
аԥшаҳәаҿы акузааит, ма Судан аԥслымӡраҿы, ма Арабсҭан асакараҿы
иззеибашьуада? Акгьы рыздырӡом! Асултан иафицарцәа инараԥцаны
иргагушьоит ԥсра-ӡра!
Матеи сареи ҳҽааибыҭаны раԥхьаӡагьы ҳнеит ажьира аԥхьа адәаҿы.
Ҳтаацәа абзиала ҳәа раҳәаны ҳарԥырҵхьан. Ус еизашаз еизеит.
Афицар ҭаилым ҳнықургылан, ҳсиа даԥхьеит. Аха сашьеи сареи ҳанымшәалт.
Ҳгу бзиа, ҳаԥшьмахак еибга, ҳара ҳааныжьны ҳҩызцәа рра
иахьдәықурҵоз, аиаша уасҳәап, кыр ихьымӡӷаҳшьартә хақушәеит.
– Иҟалазеи? – афицар ҳизҵааит.
– Шәарҭ аишьцәа аамҭала шәныжьуп! – иҳәеит иара.
Иҟаҳҵах’уаз, ҳҩызцәа, акырҭуа Дырсынгьы дыргон, рымҩаныфақуа
аашьҭаҳхын, амсҩаду аҟынӡа инаскьаагеит.
Ҳҭаацәа рымацара ракумызт, ҳкыҭа зегьы џьашьатәшәа ирбон,
цәажәатәысгьы ирыман ҳарҭ арра ҳахьацәынхаз. «Ирыбаргуузеи аҭынхацәа
дуқуа рымоуп: анахь – вали Селым-ԥашьа, арахь ....... рыхуԥҳа
Алоу-иԥа Шьардын. Урҭ ирылымшо иҟоузеи, ԥсра-ӡра идәықурҵозма
Заурҟани Матеи!» – абри иазкылсит аҵыхутәаны.
Ҳара ҳхаҭақуагьы гуҩарас иҳауит аӡәы ицхыраарала арра ҳшацәынхаз.
Абас ҳҩыџьагьы ҳаҩны ҳаанхеит, ҳазҿыц анхара-анҵыра ҳаҿын.
Сара сыхуҭаахь ала, сҩызцәа-сықулацәа ахьсывыргаз сгу иаламкуа ҳаӷоу
драхухааит, аха даҽа ганкалагьы, иуцәызӡом, амыргурӷьа схы
иҭан. Сылаԥш иааҵашәон, ахаан исымбацыз адгьылбжьаха Родост.
Егьарааны сҳәахьазаргьы, ожәшьҭа уахь сдәықумлар ҟалашам. Уи
амҩа исыцқулараны иҟаз, абаа ду еиԥш сзықугуӷ’уаз, зегь рыла сзырманшәалараны
иҟаз ақыртуа арԥыс-еилҟьа Дырсын, арра дыргаанӡагьы,
акыр ихы иалиршеит: дысирдырит аԥра-шхуа змаз, адгьылбжьахагьы
ихумацәак реиԥш издыруаз аԥсыӡкҩы. Уии сареи хаиқушәеит,
ҳаицәажәеит, ҳаилаӡеит..
Абар ԥшьы-шықуса ниасит ҳаԥсадгьыл ҳақуҵиижьҭеи, ԥшьы-шықуса лареи сареи ҳаибамбацт. Фелдышь лхы-лҿы зеиԥшраз уажәшьҭа
цқьа исзеилымкаауа аҟынӡа снеихьан, аха лара лыда ԥсҭазаашьа
сымамызт. Исыхьлакгьы уи даасымгар ҟалом. Убриалагьы ҳаицәзырӡырц
згу иҭаз рҿы сшьа куапеилаҵәҟьа истарц сҭахын.
Ахужә-хужәҳәа аџьықуреи срашәозаргьы, аҭаҭын срыԥх’уазаргьы,
иара ус амҩа сықуланы снеиуазаргьы, абарҭ ахуцрақуа ракун ҭаха
сымҭо, схы зыршаҟуоз.
Ҳахуԥҳа Алоу-иԥа Шьардын ҳаӡӷаб лхаҵацара ашьҭахь лассы-лассы
ҳаҩны даамҩахыҵлон, иҽырхааны дҳацәажәалон, иара иахь усура
ҳамнеиргьы акгьы ҳаиҳәаӡомызт, уимоу, аҳкуажәгьы сани саҳәшьеи
рзы иаҳа даԥсышәахан дыҟан, зны-зынлагьы ҳамҭас маҭәақуак рзаалҭилон.
Алоу-иԥа Шьардын шәыӡӷаб анцәа ишиҳәара дыҟоуп ҳәа ҳаиҳәалон
акумзар, Џьуна лхабар ҳәа акгьы ҳаздырӡомызт. Уи, излаҳаҳауаз
ала, дынхон Езмыд ақалақь, Селым-ԥашьа ихан аҿы. Уажәы даҳкуажәын,
Зулиа-ҳаным ҳәа илышьҭан, есышьжьымҭан хшла дыркуабон,
аҳҭны зегьы лхаҵа раԥхьа днаргыланы, лҿы иҭшәарызеи ҳәа
илыхуаԥшуан.
– Ее, дад, – ҿааиҭуаи саб, абас Алоу-иԥа Шьардын ииҳәақуоз
даарзыӡырҩны, – сыӡӷаб хуҷы уи ахан лыԥсы ҩнаҟук’уазар ҳәа
сшәоит. Лразҟы ишԥанымыз лара илышьашәалаз анхаҩы ԥацха хуҷы!
Ус ҳшааиуаз, аҭаацәа зегьы гурӷьагас, гункылагас иҳамаз, Ҷурухсу
зҽазҭаз аҭакуажә Ҳамида лмаҭа Тахир хуҷгьы даҳцәыргеит. Уи шыҟалазгьы усоуп: Алоу-иԥа Шьардын диман Таҳир иқулаз хҭылҵ заҵәык
Мансоу ҳәа. Иаб, усгьы имал-ишьал зҳәаз иеиԥш, илшартә дыҟан,
анцәа иҟнытә, иӡбеит аҵара иирҵарц, аха имацара џьаргьы ишьтра
иҭахымызт.
– Таҳир ҷкуна ҟубҷак иоуп, Мансоу дицзар, дааихылаԥшлап, иаргьы
ак иҵап, ак иаҳап, ижәдыруазеи, бзиак илҵыргьы, иныҟугара сара
хьаас ишәысҭом, ҳамаҳә Селым-ԥашьа илаԥш хаа адагьы иҭахым, –
Алоу-иԥа Шьардын дааин сани саби дрыҳәеит.
Сан, Наси, илыхшаз раҵкыс Таҳир деиӷьлшьон, инеимаҭәаны
аҵәыуара далагеит дсышьҭуам ҳәа. Аха аҭаацәа зегьы ҳлеидтәалан ҳаназхуц:
– Ҳара ҳҭаацәараҿы ахаангьы ҷышәк здыруаз аӡәгьы дҳаламгылацызт,
Таҳир еилыҷҷак иауп, хылаԥшра игымкуа ақалақь аҿы ҵарак
дҭалар, џьара напынҵарак илшо дҟаларгьы зыԥсоузеи, – ҳҳәан, хақушаҳаҭхеит.
Дук хара имгакуа, Алоу-иԥа Шьардын, Таҳири Мансоуи иманы
Сҭампылҟа дцеит. Инаганы аҩыџьагьы мектебк иеиҭеит. Уарла-шәарла
акузаргьы, аҷкун хуҷы асалам шәҟу ҳзиҩлон, аха ҳара ҳҭаацәа рҿы
иаԥхьах’уадаз, саб иманы Мзауҷ Абыхуба иахь, ма амула иахь дцалон.
Ишуасҳәаз еиԥш, ҳара аублаақуа хахьынхоз Осман-Кои ақыҭаҿы
ирацәаҩымзаргьы иҳалаԥсан асаӡ-аԥсуаагьы. Ҳара даҳзааигуан дынхон
асаӡ-аԥсуа Абыху Мзауҷ. Уи ахаҵа гумшәа итәы уасҳәахьеит,
Самсун ҳаныӡхыҵызгьы даҳгулан, ҳара аҭаацәара ҳзыҩназ амаӷаза
азымҩатәирахь дыҩнан. Иара убраҟа ауп иԥҳәысгьы ахаҵарԥыс дахьлоуз.
Саб Ҳамырза, убасҟан аԥшқа днеихагылан:
– Ахырзаман аамҭа узлиааз уаламӡааит аԥшқа! Аԥсны ашьха
ҳаракқуа руак ахьӡ Шьоудыд ухьӡысҵоит. Уи егьырҭ ашьхакуа ишрылыҳәҳәо
еиԥш, зегьы урылыҳәҳәо, ужәлар рзы ухьӡырҳәаганы уҟалааит!
– абас диныҳәеит, диныԥхьеит. Усҟантәи ашықусқуа раан, ашьхарыуаа
шьҭахьҟа ҳаԥсадгьыл ахь ҳархынхәра зинла иауаз џьшьа,
Мзауҷ Абыхуба аума зегьы ихы иахҭихит, уи аха аныҟамала, зегь ҳаиԥш
иаргьы игу ирҭынчызшәа акун ишаабоз.
Шьоудыд хуҷы ожәы дыҵурҟьар дузк’уамызт, джыцәӡа дааҟалахьан,
даӡәгушьан, иашьеи иаҳәшьеи ҳәа аӡәгьы димамызт. Таҳир даныҟаз лассы-лассы аҩныҟа даилон дицхумарларц. У и ақалақь ахь данырга,
Шьоудыд хучы ҳаҩныҟа иааира хьырижьит, аха ма Қуна, ма хара
аишьцәа ҳуаӡәы ҳцаны, аҩныҟа даагалон, Таҳир игухьаагара ҳхеиршҭуан,
дыҩуа, дкуарҷалеиуа ҳамӡырха данықуаабалак, иага хьаа ҳамазаргьы
иааҳхеиршҭуан.
Аурақуа ҭаагалт. Уи ашықусан ҳамгуаху иазхашазгьы аџьықуреи
ҳауит. Ашар иҳақузгьы ҳшәеит. Ҳҭаҭынгьы хар амамкуа иаҳтиит.
Ҳуалқуеи аҳәынҭқарра ашәахтәқуеи ирхашәаланы, ԥара ԥыҭкгьы
еидыскылеит. Сҽеиқусыршәеит, ожәшьҭа анцәа ихәозар, г ҿзырҩааз
сыгуҭыха анагӡараз амҩа сықулоит. Сыԥсы-сынха сазцароуп адгьыл
бжьаха Родост. Аха џьара, машәыршәа Фелдышь даасҿаҳаргьы, ожәшьҭа
дысзымдырыр ҟалап, аамҭа иҟанамҵо иҟоузеи? Избан, лареи сареи
ҳзеинасыԥымхазеи? Ҩыџьа еиҿгуҳәаауаз реицәыӡра иарҳаз агунаҳа
зқусҵарыда? Ҳанасыԥ иаԥырхагахаз рцас аҟынтәгьы уи дсырхынҳәуеит
сара. Идсырбап сара сышхаҵоу, идсырбап ҩыџьа рынасыԥ аиԥҟьара
азин шрымам! Ҩызас дышьҭысх’уеит, қурала дсеиҳабызаргьы, сицәыԥхамшьакуа
сгу амаӡақуа зегьы засхәахьаз, аԥсуа хаҵа еибӷьаа Абыху
Мзауҷ.
Бандырма ақалақь аҿы ҳкылсын, кыр уахыи-ҽни агаҿа ҳаваныҟуон
Мзауҷи сареи. Адгьылбжьаха Родостҟа ҳазгаран иҟаз,
аԥра-ӷба змаз аԥсыӡкҩы заанаҵ ҳилаӡахьан, аха ожәы, аҿхәара
ишәысҭаз азы шәзымааит ҳәа мап ҳцәикит. Длаҳархеит, дҩаҳархеит,
ҳазлаилаӡаз иацҵаны аԥара иаҳҭарц ҳалагеит, аха ҳнапаҿы даҳзаамгеит.
Егьырҭ аԥра-ӷба зманы иҟаз аԥсыӡкцәагьы еибыҳәан иҟазшәа,
дызусҭазаалак аӡәгьы амшын ахылара изымгуаӷьит.
Ожәшьҭа ҳаргьы иаабеит ари бзиарак ишамаанам, аха еилаҳкаарц
ҳҭахыуп, агаҿа ҳаԥырҵуам. Аԥсыӡкцәагьы ҳааигуара илеи-ҩеиуеит, рыӷбақуа
асқьалақуа ирыдҿахәалоуп. Ус аԥсыӡкцәа руаӡәк, – ани жәбома?
–ҳәа амшын ахь инапы наирхеит. Ҳаныҩаԥш, хараӡа амшын агу
еиҩыцәуа, х-еибашьыга ӷба дуқуак алада ишцоз аабеит.
– Нас абанҭ абзарбзан дуқуа ирҭыҳәхоо сыӷба хуҷы иагудҵаны,
шәаргьы саргьы ҳҵаадырҟурыларц аума ишәҭахыз? – иҳәеит, ҳгара
мап ацәызкыз аԥсыӡкҩы. Нас иаахтны иҳаиҳәеит уи ожәы ааигуа Родост
еидсылара ӷуӷуак шыҟалаз, авизир ду идҵала, адгьыл дуи адгьыл
бжьахеи реиҭанеиааира шаанкылахаз, аибашьыга ӷбақуа Родост шырҷаԥшьоз...
Ааи, дад, Шәарах, убарҭ аибашьыга ӷбақуа ракун Фелдышьи сареи
иҳагыз! Убас ауп, инамӡаша анасыԥ шыҟало, ауаагьы аԥсабарагьы
аԥырхагахоит. Аиаша уасҳәап, асаӡ-аԥсуа Мзауҷ дсыцымзар, еибгала
аҩныҟа сзыхнымҳәыргьы ҟаларын. Зны убрахь ацара шԥасылымшеи
ҳәа схы сазгуаауан, зны, акгьы зхараӡамыз аԥсыӡкҩы сизыҵҟьеит, даҽазных,
шьапыла агаҽа иаваршәны сдәықуларц иақускит, иуасымҳәеи,
ахагацәа реиԥш акун сшыҟаз.
Аха аҩыза бзиа дсыцын, алмҩанык ҳмида-гуидаха ҳахьаауаз, сыгушәы-мшәы аҳәара даҿӡан. Ааԥын шааилак ҳдәыкулоит ҳәа сиргуӷ’уан.
– Иуҳәо зегь саҳауеит, Мзауҷ, – саацәажәеит сара, Осман-Кои
ханаалагыла, – ҳқыҭа иаланхо зегьы ирдыруеит Фелдышь лаагара
амҩа сшықулаз, ожәы акгьы сылымшакуа сыхынҳәра – хьымӡӷыуп!
Исеицәоугьы дысхымыччар аушам, ари ауп сыбӷа ԥызцәо!
– Ааи, дад, Заурҟан, – иҳәеит Мзауҷ саанкыланы, – бзиа иибоз
дызцәыӡыз быжь-шықуса дҵәыуан, аԥсадгьыл зцәыӡыз иԥсы ҭанаҵы
дҵәыуеит!
Ари ажәаԥҟа иаҿасыргылашаз акгьы сҿамшәеит, омашәагьы сархуцит,
иахьагьы уаҵәгьы исхашҭуам.
Уахык хулбыҽха, аҭаацәа зегьы аҩны ҳаныҟаз иақуршәаны даакылсит
Мзауҷ Абыхуба. Шьоудыд хуҷгьы икурҷыжь ыркур-куруа уи дицын.
Илахь мпахьшьык акуршаны иҿаҳәан, лаба кьаҿыкгьы наиҵыргуо икын.
Дычмазаҩны аиарҭа днылҵызшәа акун дшыҟаз.
– Иухьзеи, дад, ухы зҿаҳәоузеи? – дҵааит саб.
– Саазқулаз хыхь бааԥсык сызҵысын сагоит, арахь аиарҭа сзылагылом!
– дналагеит иара, илаба иҩыҵра иныҵарӷуӷуаны. – Ҳамырза,
изыуцәызӡозеи схы ишакумшәа избоит, рацәак хара сзымҵаргьы
ҟалап. Ахацәымыӷра сҭагылеит. Изакузаалак ак сгу ацнеиуам, уаха
шаанӡа сбарџьеиуа аиарҭа сылоуп, сылацәа неихьысшьыргьы сашьцәа
роуп ԥхыӡ избо, сааҿыхаргьы урҭ ожәы-ожәы сылаԥш иҵашәоит, сааигуара
игылан ицәажәошәа рыбжьы саҳауеит, саахьаԥшыр – аӡәгьы
дыҟаӡам. Зны-зынла адәы сықулан сышнеиуа, сахьыҟоу аасхашҭлоит.
Анкьа хахьынхоз Гагра Абааҭа сыҟоушәа сааҟалоит, ахьхьаҳәа
Жәкуара аӡиас хуҷы абжьы саҳауеит, уи иацдырӷызуеит ахьарчҳәа
змшын ацәқурԥақуагьы... Ԥсҭҳәақуак лаҟуны ихызар, шәаԥыџьаԥла
иҩычоу Мамзышьха саҿаԥшуа џьысшьоит, зны-зынла аԥша исзаанагоит
ԥсыуа мыткумак, сан лыбжьы акуушәа ауп ишыҟоу, сашьцәа еибгамзар акухап. Урҭ ракумзи, – ҳаԥсуазаргь, џьарак хаицыԥсып, умцан
хәа исҿагылаз! Схы ауп губӷан зысҭо, уаҳа аӡәгьы, ирымҳәои нас
«ухы иазууа уаӷа иузиуам» ҳәа! Сара схаҭа сынасыԥ сырцәгьазар, схы
иавызбарым, аха имаскузыз исыхшаз сыхҭылҵ хуҷы? – Абас акыраамҭа
дцәажәон Мзауҷ, игурҩацәгьа иӷражьыз ахьанҭара ибжьы ҿанаҳәон,
аҭкаара ицәыхьанҭан. Шьоудыд хуҷгьы, ахумарра даҟуҵны, ибла ҭраа,
иаб дихуаԥшуан, уи иажәақуа рҵакыҵәҟьа изеилымкаауазаргьы, акы
дамырҭынчуа дшамаз ибон.
– Ус угу каумыжьын, дад! – ихәеит Ҳамырза, – зегь ҳзықушәаз
ауп уаргьы узықушәаз!
Аҭаацәа дасу иахьынӡаҳалшоз ҳгула игу ҳзышьтх’уазар ҳәа ҳаҿын.
Сан уаххьа луын, ҳнеидтәалан акраҳфеит. Закузеи, анкьа еиԥш
арыжәтә цәыраагап ҳәа уҟазу! Уи цәыкубарк ҳаҩны иҩнаршәымызт.
Аԥсҭазаара, ишудыруа, ҟыба-ӡыба агхаӡом, Мзауҷ иеиԥш згу каҳан
иааҟалоз ауаҩы, агулацәа даарыԥхьон, аҩы изхыртуан, икуаӷӷаша
итәаны, арыжәтә идыржәлон, дырныҳәон, акаҩ-акаҩҳәа ашәак ааҭдырҟьон,
игу ихадыршҭуан, иаргьы аԥхыӡ бааԥс иалҵыз иеиԥш, игуаҳәара
изыхынҳәуан, ихы-игу дақугурӷьо аҩныҟа дцон... Ус ҳабаҟахыз ҳара!
Қуна илыршыз каҳуа еиқуаҵәак ааҳалалгалан, ҳнаҿыхуеит...
– Сахьынӡазнеиуа сыздыруам, иахьеи-уаҵәи исзалмыршаргьы,
сышьҭахьҟа, сашьцәа рахь сыхнымҳәыр ҟалом... Сҭаацәа роуп снызкыло
акумзар, уахаҵәҟьагьы сыԥшуамызт... Зинла ҳаԥсадгьыл ахь уаха
ахынхәра аныҟамла, сзықушәаз схы амариашо сааиуан, аха ожәшьта
схы сзаанкылом... Ус акы самхаургьы, схабарк ҟалаанӡа сҭаацәа агуҵәҟьа
иқухарым шәара шәахьыҟоу! – ихәеит Мзауч аҵыхутәаны.
– Угу иҭоу анцәа уахьигӡааит, дад! Асӡа ицарым, џьара еимга-еимцарак убаанӡа аӡеилашыра уҽаумҭан! – диабжьеит саб Ҳамырзь.
Уаҳа гуаҳәарак имамкуа, Шьоудыд хуҷы инапы данкны, агуашә дынҭыҵит
ҳгула.
Убри ауха нахыс, ҳарҭ аҭаацәа иаҳагьы дрыцҳаҳшьо ҳалагеит Мзауҷ.
Ҩ хаха ихабар ҳамбар, ҳгу дыҵалон, аҭаацәа ҳуаӡәык, еиҳаракгьы
сара, иҩныҟа ҳнабжьыслон. Егьараан ҳнеиргьы, игу ҭырхаха даҳԥылон,
хуашак иадамзаргьы уҿы иҭамыршәкуа уауишьҭуамызт. Мыцху
иалкаашәа бзиа сибон сара. Уаххьа ыфан ҳаналгалак, ӡнызар, ахушҭаара
ҳныҽҳәатәон, ԥхнызар, абарҵахь ҳнеидтәалон. Мзауҷ ашышьыҳәа
иаацәыригон аԥсуа ахура ашәа.
«– Уа ради-и-и, ахура ашәа гужьжьагоуп!» – дналагон иара
иҳәон уи ихаҭа деихырханы дкажьызшәа, ибжьы гуаҟ-гуаҟ’уа. Саргьы
ицырӷызуа сҿынасхон, зынгьы иааимыздалон. Шьоудыд хучы дтәаны
игу хыҭ-хыҭуа даҳзыԥшын, уи ашәа гуаҟрак ишахылҵыз гуҩарас иҟаҵаны
дазыӡырҩуан. Ԥыҭрак даныҩеидас, иаб иааимданы апа аацәыригон. Ахьы саркьал иахылҵызшәа аҷкун ҟата ибжьы-ԥшқа ҵарыхуҵәаӡа,
иҭаҵәахыз хьаак иахылҵуазшәа ихьу-хьууа аҿыҩанахон. Еицаҳҳәон
ҳахҩыкгьы даара ҳӷьазкаанӡа.
– Заурҟан, дад, џьашьахус иумкын, сара ахура-ашәа мацара
ахьалсхыз. Ҳаԥсадгьыл бзиаху агухьаагара иарҳаз аҳәа-ццышә ала
ихууп ҳгу мыждақуа, ари ҳабацәа рашәа ада акы иазыжьжьом! – иҳәон
Абыхуба хаҵа, ашәаҳәара ҳанаҟуҵлак.
Аҵх акыр иганы, ҳаҩныҟа санаадәықулоз, агуашә сааҭыганы:
– Заурҟан, Заурҟан, сарӷьажәҩа! – даацәажәон иара уи ҩынтә-хынтә ишсеихәахьазгьы агухьаа мкыкуа, – сара Аԥсныҟа сдәықумлар
уаҳа ксзычҳауам, стаацәа сыманы сызцар – ахазына. Ус акумкуа, схала
ацара сықушәар, абысгьы иашьасгьы уимазааит ани Шьоудыд хуҷы.
Ауаҩ шьа улазар, нап игыумыжьын, дааудкыл, аҭынхадара инумырԥшын
суҳәоит, уи даныҩидаслак Аԥсныҟа сышьҭа дхылартә иҟаҵа!..
Абас амыҭҳагус анцәыригалак, иааҳхашҭуан аҵх шеиҩнашахьаз,
иаҳхашҭуан ҳаиԥырҵраны ҳшыҟаз. Зҵыхуа ԥымҵәаӡоз ҳагуҭыхақуа
еибыҳәауа, ҳгуеигуеиуа адәқуа ҳашрықуз, егьарааны иҟьаҟьаӡа иҳаршахьан.
Ҩымз-хымыз раҟара ҵхьазар ҟаларын ҳаҳәшьа хаҵа дцеижьҭеи,
ҳахуԥха Алоу-иԥа Шьардын иааҳаиҳәалоз ада, лхабарк ҳаздыруамызт.
Ус ҽнак Езмыдынтәи ихауит лысалам шәҟу. Ларгьы аӡәы илзиҩызар
акухап, ҳаргьы уи иаԥхьоз, ҳгула асаӡ-аԥсуа Мзауҷ Абыхуба ида, ҳааигуа-сигуа уаҩ дыҟамызт. Уи хулбыҽхак дааин, атаацәа дааҳалатәан
даҳзаԥхьеит: «Хьаас сҟашәымҵан сара, уаҳа назҭахым аԥсҭазаара
бзиаху сымоуп, шәара шәыгухьаагара ада, сзынхьаауа даҽак сымаӡам,
зегь шәеиҳагьы сгу дыҵаланы дыҟоуп саҳәшьа Қуна...». Абас иааркьаҿны
инҵәон, аҭаацәа маҷк аҟара ҳгу зырҭынчыз уи асалам.
Шьыбжьонк ҳгуашә иаадгылеит хеык зҵаҳәаз фаитонк. Уи иааҭыҵны
аҩныҟа рҿаархеит, еиқуаҵәа маҭәала еилаҳәаз, ҿаршәла зхы-зҿы
таҳәҳәаз ҩыџьа аҳәсақуа.
– Ҳара, шәара шәыӡӷаб аҳкуажә Зулиа-ҳаным лмаҵуцәа ҳауп! –
рҳәеит дара, – уи ҳалашара бзиаху лоуп ҳаазышьҭызгьы, ҳаигурӷьаны
ишәаҳҳәарц ҳҭахыуп, шәыӡӷаб, Аллаҳҭаала имч ала, дыбзиахуха дшыҟ
аҵыс хшыҵәҟьагьы шлыгым, цәашьыда, цәымзада аҳҭны зегьы
лырлашоит, амала, зхаҵкы ҳцаша лара, шәымбара хьаас ишьҭылхит,
лылахь даара еиқунаҵоит, шәыгухьаалгоит! «Иҟалозар, саҳәшьа, сыԥсыҩҭкаара Қуна жәамш раҟара аанҿасра дысзаашәышьҭ!» – абас
шәзәалыцҳауеат аҳкуажә Зулиа-ханым.
– Абарҭгьы шәыдышәкыл, шәыӡӷаб лҳамҭакуа роуп!–рҳәан, дасу
ҳазынмаҭәа ааҭыхны иааганы ҳаԥхьа иаақурҵеит.
Аҭаацәа зегьы иааура ҳзымдыруа ҳааилахеит зназы. Ҳаӡӷаб лхабар-ахьхаҳаз, хәара аҭахыума, ҳаргурӷьеит, лара лхаҭа афаитон даақуҵны
хашҭа даақулазшәа ҳҟалеит. Қуна лхаҭа лакун: – саҳәшьа дыгухьаазгоит,
уахык иадамзаргьы дсымбар схуарҭам, сдәықушәҵа иҟаларызеи?
– ҳәа дӷьаҵәы-ӷьаҵәуа дҳадхалеит. Ҳаргьы: «лаҳәшьа дылбап
нас, илыхьрызеи?»–ҳҳәан, дааилаҳәаны афаитон днакуҳартәеит. Усҟан,
акгьы зқумыз саҳәшьа, ларгьы, лҭаацәа зегьы ҳзынгьы мҩа мыжда
дықулозаарын, аха уи здыруадаз!
Ицеит жәамшгьы, жәохумшгьы, мызкгьы... лхабарк ҟамлаӡеит
сасра ицаз саҳәшьа. Ари хьаас иҟаҳҵеит зегьы. Хулбыҽхала атаацәа
ҳанааилатәоз сан:
– Сыӡӷабцәа ҩыџьа усгьы иӡхьан, иаанхазгьы иакум ак лыхьзаргьы
шәыздыруам, хҩык ахацәа ара шәеиқуба-еикуԥсы шәтәоуп! – ҳәа
дныӡбауа ахушҭаара дааҽҳәатәалон.
Саб илаба аакыдхны аҳҭныҟа, ихуԥҳа иахь дцеит, Қуна лхабарк
џьара исзеилкаауазар ҳәа. Алоу-иԥа Шьардын дааҵҟьан, ирыбжьаз
акыка-хшгьы агухьаа мкыкуа, саб алажә еиԥш диацәҳаит.
– Иузеилымкаац, уара рыцҳа, анасыԥ ду шугудҳалаз! Абри ами
изырҳәо, «аныха иашьцылацәаз нацәкьысла дагуҭасуан!» хәа. Адунен
амаа зкыу маҳәыс думоуп, нас иарбану уара узыцәшәо? Уӡӷабцәа
абна тоура иҵахама, амшын газга иххалама, ма асакара цәҳәыра
иқухама? Урҭ Езмыд амармалташь ханқуа руак аҿы аамҭа қьафла
ирхыргоит, шәҩык амаҵуцәа рҿы иҭшәарызеи ҳәа игылоуп. Уа уахгьы-еынгьы қьафуроуп, убри аҟнытә, амши аҵхи реикушара аӡәгьы игуеиҭаӡом.
Нас Қуна лыҿҳәара дахыԥазар, омас иҟалазеи умҳәои, есымша
аҽыргуаҟра иашьцылоу уара сыбзыцәашьа? Уи аҵкыс, есышьжьымҭан
уҿи унапи ӡәӡәаны анцәа, ҟаҳ, анцәа иӡбаху уажәшьта зынӡаскгьы иуҿоумыршәан,
Аллахҭаала ду илԥха игымхарц, Селым-ԥашьа иҭаацәа
жәпаҩи иареи ныҳәала! Ееҳ, анаџьалбеит, дзакутә гуҭбааузеи уи ҳамаҳә!
Ҳамаҳә анысҳәа, уареи сареи ҳакум, аублаа жәлары зегьы
ҳџьамагьар, хгуӷырҭа! Уааскьаны урыхуаԥшишь, сахкуажә ҳамтас илзааиҭиқуаз:
аа, џьамтәылатәи ауарҳал хубабақуа, ари ацыӷцәа хами,
арҭ ахьтәы лымҳарыҩқуа, араӡынтә напхаҵақуа!.. Уца аҩныҟа угу
рҭынчны, рацәак мырҵыкуа Селым-ԥашьа сиҭаараны сыҟоуп, санаауа
аӡӷаб сара даазгоит, улцәымшәан! Амала, уҷкунцәа ирдыруазааит, уи
ҳҭынха ду схы дархуан арра ишацәынсырхаз!..
Уаҳа еилкаа имамкуа аҩныҟа дхынҳәит саб.
Алоу-иԥа Шьардын иӡарц игу иҭамызт, иаҳагьы далаҽырбон вали
Селым-ԥашьа дахьизааигуахаз. Уи џьоук алаиршәон, џьоук алахих’уан.
Аха уа даанымгылеит ҳахуԥха, уи дызкыдлаз ахаларҭа актәи амардуан
акузаарын. Селым-ԥашьа ихы дархуан, хуҷы-хучы наҟ Сҭампылҟа зегь
зымпыҵакыз иаҳтныҟа аихара даҿызаарын, дышьҭыԥрааӡарцгьы дыҟазаарын.
Алоу-иԥа Шьардын, Ҳаџьы Кьарантыху данаҳԥырырга ашьҭахь,
аублаақуа ҳахьӡала аԥхьа ажәа зтәыз иара иакун. Аха егьа умҳәан,
мал дук импыҵакымызт, хьӡи-ԥшеи дукгьы имамызт, амҳаџьыр
аамысҭа-хҵәа-хыԥсаа, дызлахаларызыз аҳәынҭкарра ахы ахьеиларсыз
аҳаракырахь? Уи иԥшааит, Кавказынтәи иаагаз, иҵәи-ҵәиуа уахь иаҿагалаз
мҩахуасҭак. Иҽырхаҵаны дагьанылеит иара. Ҳаныӡхыҵыз
ашықусазы уи днанагеит Асулҭан иан лҿы. Ишуасҳәахьоу еиԥш, лара
деидыгьа ҭыԥҳан, ихы лирдырит, дагьаарыцхалшьеит. Вали Селым-ԥашьа
даалԥхьан инапы ҳанылҵеит аублаақуа, ҳазқунхоз адгьылгьы уи
лыбзоурала ауп ишҳауз. Зныкҟьаразы ари еиԥш аманшәала аниԥаҳала,
даргурӷьеит, ԥхьаҟазы гуӷрақуакгьы инаҭеит аублаа мхаџьыр аамсҭа.
Иакуикит, рацәак џьабаа адымбалакуа, уа дназгаз амҩахуасҭа ирҭбаарц.
иауаны иҟалозар, Асулҭан-ԥҳәысгьы дналаҩсырц.
Уи, хаҭала макьана дшалахумызгьы, гунхуҵысҭала дацәымҩашьартә
еиликаауан, еилабаахьаз Асулҭан иаҳҭынраҿы, адәныҟала иблахкыгаз
аԥшӡареи аҿаԥсшәеи ишрыҵахҩаз агьангьашра, аиҵашьыцра,
агуреибамгара,аҭыԥ ҳаракқуа рышҟа анеиразы аус еиҵаҟуаҟуарақуа.
Урҭ еиҿызкаауаз ирҭахын агуӷьра змаз, имшәоз, зажәа иамеижьоз,
иҟаҵәҟьаз еилкааны измамыз, иахьурхалак иҭҟьо абџьар еиԥш, ирыхуцшаз
адгылаҩцәа. Убарҭ рахь иԥхьаӡан аиҩызареи, ауареи-аҭахреи
ныха ԥшьак еиԥш ирымҵахырхуоз ашьхарыуа-мҳаџьырқуа. Уи акун
Селым-ԥашьагьы, иахьа аублаақуа знапаҿы иҟаз Алоу-иԥа Шьардын
иааигуа дыргыланы дызимаз. Аха аублаа аамсҭа ихуҭаахь алагьы, хаҭала
иԥырхагамхартә ҳасаб азуны, иҭаххеит, аԥашьа днаиаҩасырц.
Алоу-иԥа Шьардын, нхара-нҵырала хар имамкуа иҽанааибиҭа, лассы-лассы Сҭампылҟа анабжьысра хҭеикит. Иҟан мызла уахь данаанхозгьы.
Уи аиадыгьа ҭыԥҳа Асулҭан-ԥҳәыс лахь ихала мацара дышнеиуаз,
ожәы иԥҳәыси иаҳәшьеи уахь инеиго далагеит.
Шьанда аԥшӡа, Асулҭанцәа раҳҭынраҿы лцәырҵра иаргачамкыз
рацәаҩхеит, уи лыԥшӡара ихнаҩеит уаанӡа ишеи-шеиуаз егьырҭ аеҵәақуа.
Асулҭан-ԥҳәыс раԥхьаӡа данылба, Алоу-иԥа Шьардын иахь днаҳәын:
– Излаулшазеи, уара сашьа, иахьа ожәраанӡа абри леиԥш иҟу
ауԥашәыл лыҵәахра? – хәа налҳәеит. «Кавказ ԥагьа иақунаго аҭыԥҳа» ҳәа хьӡыс иналыҭаны, длыдлыԥхьалеит, длыргуабзыӷит аԥҳәызба.
Акырӡа иаԥсаз алмас гулаҵа ҳамҭас илылҭеит, дагьақуиҭылтәит уи лассы-лассы аҳҭныҟа ааира, абаҳчарахь данныҟуозгьы даашьҭылх’уан
џьара данцозгьы – иара убас.
Усҟан аҳра зуаз Асулҭан Абдул-Азиз, иара дахыргарц аиҵаҟуаҟуа-хушьадра иаҿыз «Осман ҿыцаа» данрылга, иаҳа игу ҭынчхеит. Иаб
иеиԥш иахьа хулаанӡа ашәҟуқуа рыԥхьареи, аԥсабараҿ иҟало-иныло
рылацәажәареи акумкуа, ари бзиа ибон арбаӷьқуа реиқуԥареи, аҽырыҩреи,
аҳәса ԥшӡақуеи.
Ҽнак, Аравиатәи изаарҭииз иҽеиқуа цыҩ.-цыҩ дақутәаны, изхара
ианирыҩ ашьҭахь, дааҽыжәҵын, ашәшьыраҿы абақьмаз ыжәуа дыштәаз,
даара изааигуаз аӡәы илымҳа дынҭахуҭхуҭит: «Уанду аидыгь-ҭыԥҳа лхан аҿы ицәырҵит, зеиԥш Ҭырқутәыла жәҩан икыдымлац иаҵәак!
Иаарццакны уналыхуаԥшыр цәгьамызт уи ашьхаруа ҭыԥҳа еиҭаҳәатә!»
Уи акухеит, зегьы зымчу – зегь изымариоуп! Асулҭан ахԥатәи иԥҳәыс
лакухеит аублаа ҭыԥҳа Шьанда.
Ԥхыӡны ибар ихаимҵашаз, лабҿаба изыҟалеит Алоу-иԥа Шьардын.
Дук мырҵыкуа Осман-Кои имаз инхара ақьаҳиа днахаргыланы, ичкун
заҵә усгьы Таҳир хуҷы дицҵыаны заа уахь дигахьан, иԥҳәыси, аӡәык-ҩыџьак дзықугуӷ’уаз иҭахцәа гуакьақуагьы аашьҭыхны, Сҭампылҟа
диасит нхара. Афицар чын аулафаху ацҵаны ианирҭоз аҽны, Алоу-иԥа
Шьардын даагыланы усгьы даацәажәеит:
– Исанашәшьаз агурагара сҽаԥсастәырц сҭахыуп, азин сымазаит
аибашьра ацара!
– Ус уҳәап ҳәа ҳақугуӷ’уан ҳаргьы! – иҳәеит авизир ду.
Иҭахы-иҭахым уаҳа ԥсыхуа имамызт Алоу-иԥа Шьардын. Иаалырҟьаны
ари еиԥш аҳаракырахь ахалара, уала-ҭахыла ишыҟалаз мацарала
ааныжьра гуаӷьыуацәан. «Ари хаҭалагьы иаԥсаз уаҩызаап"
рҳәартә еиԥш, џьара ҵаҵӷук ԥшаатәын – уи дцеит аибашьра. Усҟан
Балкан аурысқуеи аҭырқуцәеи реибашьра цон. Иарбан сгуалашәом
ожәы, қалақь ӷуӷуарҭак, аҭырқуцәа лахцаны, аурысқуа рнап аҿы иаргеит.
Ари аҵахара иҟалаз иаарласны илымҳа аҟынӡа инагӡатәын Асулҭан,
аха уи згуаӷьуадаз. Уи еиԥш ажәабжь бааԥс назгаз бзала аҳҭынра
дыздәылымҵыр ҟалон. Иаҵахаз ар рхада, ииура изымдыруа гҟра
дшаҿыз, дааигуалашәеит Асулҭан иабхунда дфицарны ар дышрылаз.
Дааиԥхьеит иара уаҵәҟьа.
– Аҽқуа куадырны игылоуп, ушькылкцәа узыԥшуп, абыржәыҵәҟьа
удәықулароуп. Сҭампылҟа, Асулҭан ду иоуҳәароуп ҳшаҵахаз, ақалақь
шаҳцәыӡыз! – дымцаргьы ҟамло, даагыларгьы амуа, ацәҟьа даҿазза
дакит Алоу-иԥа Шьардын. Исыхьлакгьы сыхьааит ҳәа ддәықулеит
ҽырххыла, аха Сҭампыл данкылс, дышиашаз Асулҭан ихан ахь дымнеикуа,
иҽааԥхьакны иаҳәшьа илзынаицҳаит дзыниаз, илҳәашаз илушазгьы
нацҵаны.
Шьанда ишеиҿылкааз адырра уадаҩуп, аха даалаган џьоук рыла
лыԥшәма адырра иауртә иҟалҵеит Балкан еибашьуаз ир шаҵахаз, ақалақь
шырцәыӡыз. Убри ажәабжь бааԥс иманы амҩа дшықуу иара иабхунда
– аублаа Алоу-иԥа Шьардын... Асулҭан Абдул-Азиз дхагахеит,
дҿахәатәхеит ари аниаҳа, усҟан иааиниаз еибгала аҳҭны дыздәылҵуамызт.
Аха хуҷы-хуҷла игуԥжәара еихсыӷьит, деиқутәеит. Убри аамҭа
иақуршәаны, Алоу-иԥа Шьардын уа дныҩналеит. Аҳҭны уаа нагақуа,
ашьхарыуа рԥыс ихуамц ашьа аҵкьасо ахан адәылгара ишазԥшуаз,
Асулҭан иабхунда диваргыланы, дҿаԥха-ҿаччо даадәылҵит.
Аибашьра бааԥс деибганы дахьалҵыз аҳамҭа ианасшьеит – ҳәа
зегьы инарылеиҳәеит.
Ари еиԥш агуҭбаара Асултан идрымбалацызт, иаргачамкит зегьы.
Ожәраанӡа Алоу-иԥа Шьардын «аҟьала-ԥала», «иаалырҟьаны
аӡы иханагалаз» – ҳәа ишишьҭаз, ицәшәо иалагеит. Азаптиеқуа рминистр
даакугьежьын, адиутантс дааидикылеит.
Абри ажәабжь иуасҳәаз, дад, Шәарах, аҵабыргреи амцреи салалом,
иара убас ауп аублаақуа ҳҟынӡа ишааҩыз. Кыраамҭагьы цәажәатәыс
иҟан Алоу-иԥа Шьардын дахыҵны Сҭампылҟа ицара. «Аллаҳ
иџьшьоуп, наҟ даҳԥырҵит, издыруада, уажәшьҭа ҳуалқуа иаҳа ихыдахар?»
– рҳәон џьоукы. «Ахыдахара акум, ҩынтә иазҳараны иҟоуп ҳуалқуа,
ақьаҳиа ԥсымҭә ихуҭагьы наҳзацлоит, ижәдыруаз!» – нараҭарк’уан
егьырҭ. «Алоу-иԥа Шьардын иаармарианы дхалацәеит, иара
убасцәҟьа лассы дылбааҟьар ҳәа сшәоит!» – налаиҵон даҽаӡәы. «Уара,
шәарҭ хуцырта шәымаӡам, ҳарҭ аублаакуа иҳаиуаз аӡәы аҳәынтқарра
ахадараҿы дгылазар, аиҵашьыцра мыжда жәынгьы-ҿангьы иҳазкамыжьт
акумзар, ҳаигурӷьар ахуҭамзи! Ҳандырҵәо иалагар, ҳхы еиҭа-ҳамҳәои ҳизнеины!»–иамарк’уан иаанхаз џьоукы. «Баша шәхы шәыргу-ӷ’уеит,
уахь ихалаз, шамахамзар, ишьҭахьҟа дхьаԥшуам, ҳгуеиҭарангьы
дыҟаӡам, ҳшыжәлару зегьы хиқумӡааит, убриоуп шәзыҳәалаша!» –
агуаҽанызаара аԥшьыргон даҽа џьоукыхгьы.
Ҳара ҳаб Ҳамырза ихуԥҳа лассы-лассы ибла дахьамбоз дыгухьааигон,
џьара дахьыҟоу машәырк ихьырҳәагьы дицәшәон... Хуҭаала сара,
саб иахьиаҳауаз аҳәара сҭахымызт акумзар, Алоу-игьа Шьардын ҳабла
дамбо дахьынаскьаз сеигурӷьон, ҳҭаацәа рыԥсҭазара маҷк аҟара еиӷьхап
ҳәагьы агуӷра сыман, сынцәазма, иабаздыргушьоз ахырзаман
ҳаԥхьаҟа ишышьҭаз.
Шьыжьымҭанла – аублаа бызшәа аҵара, шьыбжьышьҭахь инаркны – зхы
икыз ажәабшь анагӡара, аханатә абас ҳалагеит сызҭаз аԥшәмеи сареи аус еицура,
аха рацәак мырҵыкуа еилагеит уи. Избанда, Заурҟан еиҳарак ажәабжьҳәара
иҽеиҭеит, шьыжьы шьыбжьон, хулбыҽха, ианааиҭаххоз иаацәыригон.
Иахьа иаасзыманшәалахан, шьыжьы инаркны аублаа бызшәа аҵара нап
асыркит, саԥхьа дтәоуп здаҟам арҵаҩы. Санааи аҽны сназлагаз аублаа жәар
хуҷы, маҷ-маҷ ахарҭәаара саҿуп. Иаци жәаци аигуцхуратә терминқуа анысҵон,
иахьа – аҩны маҭәақуа, ачыс маҭәахуқуа, анырхага маҭәахуқуа рыхьӡқуа.
Сара сгу ишаанагоз акумкуа, иаҳа ирацәаны избо салагеит, арҭ атерминқуа рҽы,
аҩада-мраҭашәарахьтә Кавказтәи абызшәақуа еицырзеиԥшу ашьагуҭқуа...
Аха, изхуарҭоузеи, иахьа рацәак гуаҳәара имамкуа дызбоит Заурҟан,
дгуамҵ-хамҵуеит, амҵҵәҟьа иқутәар изычҳауам, аҭаҭын дахоит, деиҭахоит, ацәажәара
ицәыхьанҭоушәа ауп дшыҟоу, аҭакқуа исиҭо кьаҿ-кьаҿуп. Иҿаԥшыларагьы
кыр еицакыуп; иблақуа хуашьуп, иблакыҵа аҵшәаарақуа иаҳа иҭыгьагьоуп,
ижакьа ӡыш иаҳа ихьанҭахазшәа, ицламҳәа хьнаҳәоушәа збоит...
Шьыбжьхьа анаҳфоз, изыхҟьаз акгьы ыҟаӡамкуа, Бирам диацәҳаит, ихугьы
днацклас-ҩацкласны дҩагылт. Шьыбжьонла иԥсы ааиҭеикырц днықуиалон, убрыгьы
ныбжьажьны, амӡырха ҭшәараҿ алеи-ҩеира хҭеикит. «Афукҟарашә! Амри»–
днеизаӷьит Бирам, агуашә ахь дышнеиуаз аниба, аха уи акгьы имаҳаӡазшәа
ҟаҵаны, ҳху знаҳфалаз ачанахқуа ырхуархуаруа ахшьыра дынҭалеит, аҩныҟа
ихы рханы.
Заурҟан макьана алеи-ҩеира даҿын. Нас даақуҵәиаан, дахьтәалац ашәшьыра
днатәеит. «Издыруада, иахьа ҳаидтәалара аҭахымзар?» – ҳәа слак-ҩак’уа
сышгылаз.
– Уааи, дад, Шәарах, ҳус ҳалагап! – ҿааиҭит аҭаҳмада, сара сахь инапы
ааҟьаны. Сҽааиқуршәаны снаидтәалахт. Иаха иажәабжь ахьынирҵәазгьы неигуаласыршәеит.
Аха лассаамҭа ацәажәара дзаламгеит, акыҷыра ҵаулақуа зылдаз
илахь ҳарак ожәы-ожәы инаԥсыргуҵа нықуишьуан, ииҳәаран игу иҭаз џьарак
еизирҵәарц иҭахызшәа.
Даналагагьы, абжьааԥны еиԥш, иажәабжьқуа сиужетк еиднакыломызт,
еиԥшьырак рымамкуа иԥыҵәҵәа-ԥыҵәҵәан. Игуалашәара уаҳа алнамыршозу,
ма иара зҳәара иҭахымыз бжьаижьырц даҿызу, аҳәара уадаҩуп. Ажәак ала, уи
ҩнуҵҟала акы даргуамҵуан. Иҟалап Бирамгьы ақунамга зиаахаз уи азы акузар.
Аха уеизгьы, ԥыҭ-чыҭк анысҵеит.
Уи исеиҳәон, аублаақуа рдин хада Сахатқьери Осман-Кои данықуҵ. ирзаарышьҭыз
амула дшаҭырқуаз, Орҳан шихьӡыз, зназыҳәа ажәлар дышрылаҵәаз,
«Аллаҳҭаала димаҵуҩыҵәҟьоуп!» рҳәо аҟынӡа ихы шыдирбаз, аха нас хуҷы-хуҷла, маанала, иара итәы анагӡара дшалагаз. Ачара ма аԥсыжра, жәытә-натә
аахыс аублаақуа шашьцылаз акумкуа,амсылман ԥҟарақуа рыла инармыгӡар
шыкҟамлоз. Ажәлар аџьаамахьы дрыԥхьан– «Аллаҳҭаала лыԥха иҭан иҵаныҳәо
дизыӡырҩуеит!» ҳәа, азқьыр  аҳәашьа шидырҵаз. Асаби данилак амула Орҳан
изымҵаакуа ахьӡ ирҭар шыҟамлоз, аҳәсақуа аҿаршә рҿаршәымкуа адәныҟа
ацәырҵра ишақуиҭымыз, ацьаамахьы имнеиз џьазие шидыршәоз, ашьхәруа-мҳаџьырқуа зҭалоз аџьаамақуа рҿаԥхьа аҽхарԥарҭақуа шарсыз, у рыбџьарқуа
кнамҳакуа аџьаама аҭалара ишақуиҭымыз...
Саҳаҭқьери ихьӡ аниҳәоз, Заурҟан ицәа дҭаӡыӡон, убасҟак дицәьмӷын.
Иара усгьы, амулацәа, аџьаама, амсылман дин иадҳәалаз егьырҭ аԥҟарақуа
ртәы иауазар наҟ дрывсуан акумзар, игу иаҭахны дрылацәажәомызт, цқьа еилкаангьы
имамызт.
«Урҭ аӡәгьы игура згаӡом, Аллаҳҭаала ихьӡала, цәыкубарк аԥхӡы камҭәазакуа
қьафла рхы ныҟургоит! Еи, дад, Шәарах, аныҳәара аӡәыр акрыинаҭозар,
саб Ҳамырза иаҟара иматанеихьадаз, аха акыр ихуама,
иҵыхутәа ахькылсыз убоит!» – абасгьы неиҳәеит аҭаҳмада, ихы ларҟуны,
иаԥхьа ак ицәкашәазшәа дышьҭаԥшуа.
Ԥыҭраамҭак деиқуба-еиқуԥса дтәан, нас даасыхуаԥшын, – шәарҭ аԥсуаа
«зашхуа уҭоу иашәа ҳәа» – шәҳәалоит, аублаа мҳаџьырқуа ҳзы мацара ауп ҳәа
сыҟоуп изаԥышәҵа! – дналагеит иара. Аха инеиԥынкыланы акумкуа, дналас-ааласуа, аублаақуа ҿыц иахьаанагаз рыбзазара шыхьанҭаз дналацәажәеит. Уи
иҳәеит, араҟа адгьыл, Аублаатәыла аасҭа иаҳа ишыԥсыдаз, аха абаџь иақуз
шыҳаракыз, аԥхын ашоура шӷьыз, аӡын аҵаа ишарӷьеҩуаз, убри иахҟьаны
рыкуша-мыкуша инхоз атырқу нхацәа реиԥш, аҩнқуа уацла ирымшьыхыр шыҟамлоз,
Аублаатәыла ус уацла ашьыхра шыԥхашьараз, аҳәырҭақуа ахьыҟамыз
азыҳәан, дара зышьцылаз аԥсаса шырзанымҵаз, аӡын абна ахьыхараз аҟнытә,
амҿы аагара шрылымшоз, уи аҭыԥантәи ма ауац, ма ачаз шырбылуаз, аӡиаскуа
шмаҷыз, аӡлагарақуа рзыҳәа џьамыӷуа шырбауаз...
– Абас, дад. Шәарах, ҳабзазара аҟны ҳазланагалаз рԥышәа ҳхы иаҳмырхуар
ҟамлеит, – иҳәеит Заурҟан. – Аха аҭырқу нхацәагьы ҳарҭ амҳаџьырқуа
иаҳҿырҵааз маҷӡам! Иаҳҳәап, ашәыр баҳча ааӡара, аџьықуреи лаҵара,
ауардын ҟаҵара уҳәа зегь ожә исгуалашәом.
Нас акыр игу иаланы далацәажәеит, ари адгьыл аҿы аӡахуа шанаалоз, аублаақуагьы
имаҷымкуа ишеиҭарҳаз, аха ажь қьышь-мышь мацарамзар, арыжәтә
алырхыр шыҟамло, арыжәтә здырбалаз дызлоу ақыҭа дшалырцоз...
– Аҩы имамкуа аублаа дызбахьадаз, уи аԥхьа иргылоз ичеиџьыка акун!
Аҵла аӡахуа шаҟуну еиԥш, аҩгьы, аублаа иԥстазаара иузаҟумх’уа иадҳәалан, –
даҿын Заурҟан Золак. – Ахшара данилак, дԥазар – ԥа-мш, дыԥҳазар – ԥҳа-мш ҳәа иныҳәа-ныԥхьаны аныҳәаҿақуа шьҭырх’уан. Ҩыда ачара збахьадаз, ҩыда
асас идтәалахьадаз! Ауаҩы данԥслакгьы, ухраҭ бзиахааит ҳәа ҵәыцак кзхырҭәалон...
Ауаҩыжә ицәа иҭамӡаша убахьоу! Урҭ зегь наҟ иаҳхаҳаршҭит. Ихоуҵару,
дад, Шәарах, абыржәы абтәыҩа ԥаҭхьк, ҩы ԥхеи-ԥхеила ихыхухуо иааган иаасуркыр,
ус ӡышухас снаҿыхуап акумзар, иара ахаҭа агьама шысхашҭыз еиԥш,
аныҳәашьагьы схашҭит!
Аҩгьы – ҿаҵахууп, ауаҩы игу анамыҳәо, игу абӷажә ықунах’уеит, деихыкка-еиҵыкка дҟанаҵоит! Ауаҩи ауаҩи еизааигуанатәуеит! Уи иацу аныҳәаҿа еинаглагьы
зыԥсоузеи! Исгуалашәоит, саншьа еиҳабы убриаҟара еиқуршәаны,
еинааланы дныҳәон, иаҵәца иҭаз аҩы ачараҳәа ашра иалагап уҳәарын! Аха иабаҟоу,
дад, урҭ зегьы! Иабаҟоу? Иабаҟоу? – ашьшьыҳәа ихы лаикуаҽит Заурҟан.
Абас ҳааиԥырҵит уи ахулԥаз.
Хуашак аҽны, хацәа зхылаҳәо зегьы ҳаизаны, ҳабџьарқуа аҽхарԥарҭа
ихшьны, аџьаамаҿы анамаз ҳк’уан. Орҳан ибжьы хҵаны даҿын:
– Аллаҳҭаала ида нцәа дыҟам! Уара ҳуеихырхуоит, иҳагыумыжьын
улԥха-угуԥха! Ҳнагала амҩа иаша ҳақуҵаны!
– Амин! Амин! – ааилдыргон арахь. Иара деиҭаналагон:
– Уи ишеит дгьыли-жәҩани! Уи ус дук аниӡбо, ҳара иаҳҳәоит:
«Уҟаз, уҳагмыз!» Иара ишиӡбаз иҟалоит зегьы!
Иҟьаҟьаӡа иаартын аџьаама ашә. Убрахь сынаԥшымҭазы, сылаԥш
дааҵашәеит, ндәылҵ игыланы иаҳзыԥшуаз аӡәы. Ашьхарыуаа дышҳаи-уоугьы ҩашьом, ахылԥарч ихоуп, ҳқыҭа деиуазар, арахь дыҩналон,
мап, араҟатәым уи, аха дызусҭадашь? Абас агуҭыха шсымаз аныҳәара
ҳалгеит. Абӷьааҳәа зегь раԥхьа сындәылҵит, сабџьар аҟунҵара сшаҿыз,
игуасҭаз ауаҩы ихала дааин даасыдгылеит.
– Уа, мшыбзиа, Заурҟан! – иҳәеит, ахьхьаҳәа аидыгьа бызшәала.
Даасыдгылан сааигудиҳәҳәалеит.
– Уанаџьалбеит, уабаанагеи, Магомеҭ? – ҿаасҭит сара сгачамкны.
Саԥхьа дгылан санду, уи усгьы иуасҳәахьеит, деидыгьа ҭыԥҳан, лашьа-иԥацәа руаӡәы.
Магомеҭ иашьцәеи иареи Езмыд иацәыхарамкуа џьара ишынхоз
аҟа ҳаҳахьан, аха абрахь ҳақунагалеижьтеи, хаҭала дареи ҳареи
ҳаибамбацызт. Иасҳәара сзымдыруа, сиеигурӷьаҵәа ҳасас сышидгылаз,
саби сашьеи аакылсит, урҭгьы уаҩы ишимбац иеигурӷьеит, дгудыркылт,
дхыдыркылт.
– Нас ара ҳазгылоузеи, хдәықушәымҵои аҩныҟа, асас дахь даҳҭоуп!
– наҳабжьигеит саб. Аха Магомеҭ, ажәлар аимпра иаҿыз ҳнарылиԥхьан:
– Шәыҩнҟагьы снеихьеит, Насигьы дызбахьеит, уи лоуп арахь
шәшыҟазгьы сазҳәаз, – џьара ихуарҭамыз акы шҳаихәоз мҩашьо
илахь еикуршьшьы дналагеит уи: – Уахаҵәҟьа сышьтахьҟа сыхнымҳәыр
ауам, иҟалап ахацәа шәымацара сахьшәыниаз еиӷьзаргьы. Иагараан
ашәаџьҳәацәа шәашҭа иҭалахьан, шәгу ҿызкаашаз аԥсӡы рыманы,
аха иахьа сара ишәзаазгаз ажәабжь бааԥс еиԥш аублаак иҩны
инаргахьеит ҳәагьы сыҟам.
Сахәшьа дызбоит ҳәа Езмыдҟа инеиз шәыӡӷаб, лымаҳә Селым-ԥашьа
хатә ԥҳәысс дааихуеит! Ииашоуп, хырзамануп ари, аха маҷк
шәҽаашәырӷуӷуа, сажәа насыгӡап. Сара уи аԥашьа маҳагьа ихан зҭагылоу
абаҳча зыхьчо аҟарулцәа среиуоуп. Игуаҟ-ҵәаҟ’уаз аиҳәшьцәа,
аԥенџьыр икылԥшны сгуарҭазар акухап, зны рыбжьы сықурганы
маӡала рхы сдырбеит. «Ҳшыҵабгаз ҳашьцәа рлымҳа аҟынӡа иҳазнаг,
уара ҳҭынха ду, ухы уҭиуазаргьы! Ҳзықушәаҵәҟьаз еилкааны ирдыруазар,
имԥсӡазар, ҳабаҩ ҭарыжьрым! Ақьаф ԥсҭазара ҳамоушәа раҳахьазаргьы
– мцуп! ҟ гуаҟроуп, баша лаҟьалак иаҳа ҳатыр ақууп, ҳара
хаҵкыс. Араҟа, ҳҽаҳшьырц ҳҭахызаргьы, аҽшьырҭа ҳамам!» Уаҳа даҽак
еибаҳҳәартә ҳзыҟамлеит, ахан хьышьцәа ҳԥырхагахеит. Уи ашьҭахь
хаҭалагьы акыр сҽысшәеит, аха уаҳа рылабарҭа смоуит.
Шәызнеигушьозар, ҳаицхыраап, уанӡагьы стәарым, исылшалак
жәбап! – абас ахырзаман лага илаҳамҵаижьит уи аныҳәарҭа аԥхьа.
Нас, Езмыд ҳазнеины ҳҟалозар, дахьҳақушәашаз ҳацәхымҟьартә инаҳаҳәаны
дцеит.
Х-ҩык ахацәа: саб, сара, сашьа, улаԥш хаа ҳагыумыжьын ҳәа
Аллаҳ-ҭаала ҳиҵаныҳәаны ханаадәылҵ, амацәыс зысны ицәнарбблыз
аҵла хыжәжәарахқуа реиԥш, ахлымӡаах иҳаҳаз ҳаргачамкын, ҳхы зқуаҳкра
ҳзымдыруа ҳгылан. Аидыгьа, ишысҳәаз еиԥш, дҳадҵны дцахьан.
«Ибашоуп. аныҳәа-ныԥхьарақуа ҳазҿу! Ҳара ҳзы дыҟамзаап Аллаҳҭаала!
– сгуеибакра сызнымкыло ахуцра саҿын сара. – Знымзар-зны уи
шьарда зымчу аҵыхуа изԥымҵәеитеи ҳара хрыцҳара! Аҩа ҳкын – иԥҵәеит,
аӡа ҳкын – иԥҵәеит, нас иалаҳхыузеи, ари аџьаамагьы?!»
Ахыбра сахьагудыԥшылоз, сыбла ашьа хыҵәалон, саҳәшьцәа гуқухақуа
ахьыҩнахуаҽуаз, Селым-ԥашьа ихан акузшәа збон, рыҵәаа-бжьы
дәылҩуазшәа саҳауан. Ашырҳәа снеиҭаԥаны, амца нацрасҵаргьы цәгьа
избомызт.
Саб днаҳаԥызан аҩныҟа ҳхынҳәит, иааӡоз иҳамагушьазеи, раԥхьаӡа
ҳиԥхьеит Сиҭ, нас егьырҭ ҳҭахцәагьы, ираҳҳәеит ҳзықушәаз арыцҳара.
Сан, аккахәа дҵәыуан, саҳәшьцәа рымаҭәа кҿаҵаны. Ҩыџьа
аихәшьцәа хаҵак дрыманы Аублаатәыла иҟамлацызт. Иҟаларгьы, уи
хьымӡӷы бааԥсын. Сашьеи сареи ҳхы ақуаҳҵарц ҳаӡбеит Џьунеи Қунеи
рлахьынҵа. Ма ҳаԥсыр акун, ма иаҳхаҳхыр акун, ҩыџьа ахьеидгылоу
ҳзымнеиуа ахьымӡӷ-каҭа иаҳхаԥаз! Саб иӡбеит, имоу зегьы иҭиуазаргьы.
Сҭампылынӡа дцарц, уахь нхара ииасхьаз ҳахуԥҳа илымҳа аҟынӡа
инеигарц ҳзыкушәаз арыцҳара.
– Адунеи амаа зкыу аҭынха дҳамоуп, ҳиаҩсыр қунагам, – ихы
иргуӷ’уан уи, – знык илымҳа иҭасны ианыҟала, сыԥҳацәа рынасыԥ
зрыцәгьаз иҭыԥ дықуиҵап. Издыруада, Алоу-иԥа Шьардын дсықумшәакуа
дҟалар, иаҳәшьа Асулҭан иԥҳәыс Шьанда, ожә ҳлымбеит, ҳрыцҳалшьап.
Сҭампыл қалакь дуун, ҳахуԥха дахьынхаҵәҟьоз ҳаздыруамызт. Убри
аилкааразы Ҳамырза инықуршәны Алоу-иԥа Шьардын иаҳҭныҟа
дцеит. Аха изхуарҭагушьаз, ҳаб деиқумшәеит. Ақьаҳиа излеиҳәаз ала,
Алоу-иԥа Шьардын Сҭампыл дыҟамызт, Балкан аибашьра иаҿыз ар
дрылазаарын, иԥҳәыс аҳкуажә лакузар, лычкун Мансоу длыманы ныҟуара
Францызтәылаҟа дыҟазаарын, Асулҭан-ԥҳәыс Шьанда лыхшараура
аамҭа ааигуахахьазаап, ҩымзгьы ауаа рахь дцәырҵуа дыҟамызт.
Абас саб игуӷрақуа зегьы аҳәаса баа еиԥш инкаԥсаны дхынҳәит.
Ишԥааурыз харҭ аишьцәа? Еибашьра ицаз, аибашьра нырҵәаны дхынҳәаанӡа, ныҟуара ицаз, атәылақуа еимданы дгьежьаанӡа, збаҩ зтәымыз
аԥхәыс ахшара длоуаанӡа, ҳахәшьцәа зҭашәаз аџьаҳаным иамажьны-ҳазтәомызт. Сашьеи сареи ҳашдәықулара ҳҽырхианы ҳанаагыла, саб
ҳнеидыргыланы даацәажәеит ус:
– Иахьа инаркны, изго дызбагушьозар, исымоу-исыхӡу зегьы рыҭира
салагоит, ҟ уеизгьы ожәшьҭа нхамҩа ҳамам! Шәара шәаҳәшьцәа
рыцҳақуа рыбаҩ шәызҭганы иҟалозар, шәышиашоу арахь аҩныҟа
шәдәықумлакуа, иахьшәарҭам џьара шәҽааԥхьакны адырра сышәҭ.
Нас ҳҽеинрианы ҳдәықулап ҳхы ахьынахо!
Уаӷеимшхара, зхы кны иеидтәалаз ҳани хаби бзиала ҳәа нараҳәаны,
ҽнак шьыжьымҭанк, аҩны ҳандәылҵит Матеи сареи. Сара сцәа иалашәаны
сыҟан, урҭ сызхылҵыз рылабара уаҳа ишысмоуаз. Убри акун,
амҩа архуараҿы ҳнеиаанӡагьы, агуашә иҭыҵны иҳашьҭаԥшуа игылаз
сани саби рахь ожәы-ожәы сызхьаԥшуаз. Сан, Наси, касы еиқуаҵәал
лхы-лҿы ҭаҳәхәаны, илыгхан дмаҵәыхуахуаха, алабкьаҿ илкыз лыдарӷуӷуаны
дгылан. Саб, имч дазнымкылакуа агуар-аанда днадхалазшәа,
инапқуа игуҵаԥсаны агуашә ибӷа надҵаны даҳзыԥшуан. Ҳаҩны заҵә
ҳмаҵурҭа, ашьыжь иҩахыҵыз алҩаҵә царҭа азымԥшаакуа ласахаҵас
еишьылӡа ахыбраҿ иқучын. Дук хара имгакуа, ари ахушҭаара уаҳа лҩа
ахылымҵуа, зынӡа еихулацәарц ишыҟаз акузар здыруада уи змааназ?
Ҳнеиуан сашьеи сареи, закузеи, ҳҽы ҭуӷанкуа хрықутәаны, ирдыдырмацәысуа
ҳцоз џьушьома, ҳныгунысуан, асаба жәпа ҳашькларч. Еҳ,
уаҳа сҭахымызт, снапала исырҭынчыз Бзоу, хлаҳәада, ашьапхыц
ахьак’уаз адгьыл аҿы иара сыҵԥраауа сақутәаны сықузар, исылымшарыз
иҟазеи? Селым-ԥашьа маҳагьа ибаҳча снадыххылан, «Бзоу уеиҵамхан!»
– ҳәа сыбжьы нақусыргар, ашьабсҭа еиԥш иакьымсӡакуан
аихатә гуара ҳарак инахыԥарын!
Анкьа ҳаԥсадгьыл ҳшьапы анықугылагушьаз, сашьеи сареи ҳаиԥсш
гуаҟрацәгьак зманы амҩа хара иқулозгьы – ҽыла ддәықулон; сасра
ицозгьы – иара убас. Атаца ҽыла ада шьапыла дааргар ҟалозма? Аҷкун
хуҷы данилак, уҽуаҩхаҵаха ҳәа, аҽҵыс ихырбжьалон. Ахаҵа еибӷьаа
данԥслакгьы иҽы ықургыланы иабџьар маҭәа ахшьны иадҵәыуалон.
Баша ирҳәомызт ҳабацәа, дад, Шәарах, аҽы ауаҩы ишьа алоуп
ҳәа.
Атәым дгьыл ҳанықунагала, ҽыда, куадырда ҳааилахеит. Ара пату
зқуыз – аҽада акун. Уи змаз ауаҩы амал зымпыҵакыз рахь дыԥхьаӡан.
Аидара мҩангара адагьы, иақутәан иныҟуон. Аублаатәылаҿы, –
рацәа аҽада уақутәеит!–анырҳәоз, ахьмыӡӷ угеит акун иаанагоз, убри
аҟара аҳаҭыр лаҟун уи аԥстәы. Ажәак ала, дад, Шәарах, аххьа куадырқуа
нкажьны, ишьҭаҳхит акьахь! Зны-азыҳәа уи омашәа иаабазаргьы,
ишԥаҟахҵарыз, хуҷы-хуҷла ҳҽаҳаршьцылеит.
Езмыд ақалақь. Аџьармыкьа аҵыхутәахьшәа џьара иеицырхуауны
инаган аԥсыӡкцәа ркумра жәижәыхқуа. Аидыгьа Магомеҭ нхарҭас
имаз руак ҳаҩнатәан ожәы иара аԥшәмеи, Матеи, сареи. Мчыбжьык
ниасит абра хаԥхьоижьҭеи. Заҟантә ҳадгуаҟлахьоузеи ҽмыршьагала
уи амца зҵагьезша аԥашьа ибаҳча, аха илҭаршәны ирҵәахызшәа,
изакузаалак ҳаҳәшьцәа рхабар хәа акгьы ҳзеилымкааит.
Ҳарҭ убрахь ҳанкылсуаз аламҭалазы, ауадалықь аҩнуҵҟа цәыӡк
ҟалазаап, аԥашьа дгуаан, аҟарулцәа ԥыҭҩык ԥсахны аҿыцқуа ҟаиҵеит,
аамҭалагьы ахәсақуа абаҳчахь рҭыҵра аникылеит. Рацәак ҵуам
ожәгьы убрахьынтәи ҳхынхәижьтеи. Аԥашьа иҟны ҳнеины хаала
хаҳәшьцәа ҳаҭ ҳәа ҳиҳәар, ма дхаҵаҟьаны хдәылицоит, ма хаиҳәҭахаа
ҳҭеик’уеит. Нас иҟаҳҵарызеи шьҭа? Абри акумраҿы уи ҳшалацәажәо,
ишеимахк’уа-ишеиҿахк’уа иҟьаҟьаӡа иҳаршоит.
Матеи сареи, ҳахәшьцәа зықушәаҵәҟьаз арыцҳара ожәы ишаадыруа
еиԥш, нахьхьи аҩны ҳаныҟаз иеилкааны иҳамазар, ҳашиашаз арахь
ҳмаар ҟаларын, дахьыҟазаалакгьы дыԥшааны, ма дԥыраҳх’уан, ма ҳхы
иҳаршьуан, алаӷырӡи агуԥхәыхши еилазҭәаз аӷа иаҳзимура
ҳзызуз ҳахуԥҳа Алоу-иԥа Шьардын. Ҳҭахцәа гуакьакуа раԥхьа
иҳгылоз, ныхак еиԥш зыхьыӡ ҳнықууаз, излаилшазеи,
уи иеихышәашәо игылаз иашьа иԥҳацәа рыҭира, рхыччара,
рынасыԥ хуҷы ахәынҵәа алакуаҳара? Иабаҟоу аублаақуа жәытә-натә аахыс ҳаидкыланы ҳазмаз ауара-аҭахра, ажьра-цәара, агуаблыра,
анамыс? Избоит, хара иҳазгуамҭаӡакуа, урҭ зегьы хучы-хуҷла иҳампыҵҩрны
ацара ишаҿу. Избан? Аҳаҵла-маху аҵәа ҿалом, издыруада, ҳаԥсадгьыл
мацара акузҭгьы урҭ рдацқуа тәырԥсаны измаз? Атәым дгьыл
аҿы урҭ адацкуа ԥсуазар? Ҳабакылсуеи, иаҳзыԥшузеи уаҵәы? Издыруада
адунеи ду иахьабалакгьы убас залымдара мацарала иеибаркызар?
Ҳарт аублаақуа шьхарԥык хахькҿаԥсаз, урҭқуа ҳазгуамҭо куалаԥк
ҳҭахҩазшәа ҳаҟазҭгьы?
Ҳтахы, аидыгьа хада Магомеҭи ҳареи аџьаама аԥхьа ҳанеиԥырҵ
ашьҭахь, машәыршәа, знызаҵәык иоугушьеит ҳаҳәшьцәа рылабара.
«Шәымшәан, абааԥсы, шәҽырхианы шәыҟаз, шәашьцәа амҩа иқулоит»
– ҳәа адырра риҭеит.
Уи иҳаиҳәеит Џьуна лыхьӡала асалам шәҟу иҳауз лара ишылымҩыз,
егьи ҳаҳәшьа илеижьаны дшааргаз, фаитонла Осман-Кои аҳәсакуа
рнеирагьы ҳахуԥҳа Алоу-иԥа Шьардын еиҵеиҟуаҟуаз акы шакуз, уи
ҵәҩанҵәыҟа зегьы зымчыз Асулҭан иахь ишьҭыԥраара иаҭахызар акухарын,
ҳаҳәшьцәа насыԥдақуа ԥсаҭатәыс рыҟаҵара.
Абас ҩыџьа ҳаҳәшьцәа ишымгуӷӡоз иеиқушәеит Селым-ԥашьа иуадалықь
аҿы. Мчыбжьык хырқуақуаран аҩыџьагьы зҿыз. Џьуна лаҳәшьа
лынасыԥцәгьара лара илхараны илыԥхьаӡеит, сҽысшьуеит ҳәа асаркьа
ԥҽыха лыхуда иаҿлырхеит, аха дымԥсыкуа деиқухеит. Қуна –
аԥашьа маҳагьа сыҽисҳом хәа уадак дыҩнатәан, лымԥынҟа уаҩ дықулмыжьларц
кыраамта ақуԥара даҿын.
Ааԥынран. Уи ара лассы иаауеит, иаразнакгьы ишоурахоит. Аидыгьа
Магомеҭ уаҵәы ашьыбжьон аҳәсақуа абаҳчахь ишҭыҵуаз еиликааит.
Уаҵәы ашьыжь инаркны хулбыҽханӡа, иара аидыгьа Магомеҭ
ихаҭа абаҳча агуашә аҿы дҟарулуеит, илшоит аӡә илаԥш ҳаҵамыршәакуа,
убрахь ҳҭажьлара. Аԥшәма ихаҭагьы, аҩны дыҟазар, шьыбжьонла
даауеит абаҳчахь, днатәоит аӡыршә азааигуара, аҭәаҵла ашәшьыраҿы,
уахь даарыԥхьоит иҳәсақуагьы, иахумарларц, игу дырҿыхаларц.
Х-ҩык ашьхаруа хацәа ҳхы неилаҳҵан иҳаӡбеит: шьыбжьааира
ԥыҭрак шагыу Матеи сареи абаҳча агуашәахь хнеирцы. Мата зеиԥш
ҟамло акгьы ыҟам, нҭыҵҟа даагыларц, сара сҽеибыҭаны абаҳча сҭаларц.
Иманшәаланы Џьунеи Қунеи срыниозар, исыманы, ҳара ҳзын
иаартыз аихатә гуашә сҭыҵырц. Нас Магомеҭгьы дҳаманы, уи усгьы
аанхашьа имамызт араҟа, акукумдарақуа хаҽрываӡо агаҿахь ҳкылсырц.
Уа даҳзыԥшын, уаанӡа ҳазлаӡахьаз аҭырқу ԥсыӡкҩы. Ишхуа
ҳнакутәаны, харҭ зегь ажәҩа ҟьара хазҟазан усгьы, алада ҳхы рханы
агаҿа хаваларц, таку ҳанынаскьалак, ҳаиҭаӡхыҵырц, нас бнала, рхала
ашьхақуа рахь ҳнаскьаны џьара хҽахҵәахырц...
Амра акыр иҩхашлахьаны Матеи сареи, Магомеҭ усгьы ашьыжь
иусахь дцахьан, агаҿа ҳақулан ҳнеиуан, абахча иаҵәарахь ҳхы рханы.
Сыварахь, шьаҽақуак рнаҩс, ихызазо иҭажьыз амшын, ожәы-ожәы
сышхыԥшылозгьы, сыблақуа ирбаӡомызт, ацәқурԥақуа рыбжьы мацара
акун сара сҟынӡа иааҩуаз, аха иара убригь, сыҩнуҵҟа, аӡыршы
еиԥш агуараҳәа еилаҽҽо – сгуаӷ абжьы акузшәа саҳауан. Схы џьасшьон
сара, абра, Езмыд сааижьҭеи исаҳақуаз рышьҭахь, сабџьар ҭԥаа
шьоура сдәықумлакуа, иахьанӡа ачҳара ахьсылшаз.
Ииаҵәҟаҟараӡа игылаз абаҳчара, џьара-џьара аԥсҭҳәа ԥжәахақуа
рыбжьатәазшәа, ибыбышӡа ишәҭыз аҵлақуа улаԥш рықушәон. Ҵаҟ
инеиԥынкылаз ашәшьыра жәпа ҵдырлашаауан ааԥын игулнарпытыз, еиуеиԥшымыз аҵиаақуа. Избан, абас иагуарԥханы изышәҭызеи,
абри абаҳча? Избан, аҟармаҵысгьы абра, аҳәсахуҷқуа рыгунаҳарҭаҿы
изаҳәарызеи ашәа хаа? Ус ауп, аԥсабара гулымҩуп, ауаҩы игуаҟра
азгуаҭом, алацәа хҩоуп. Ус иҟамзар, амш ааилахуаны, ақуаршырԥыҟҟара
иалагаанӡа, аҵыр-ҵырҳәа иаамацәысны, адыд лаисны, ихы
еиҟужәа изканамыжьуазеи, есышьыбжьон ара иааны итәало, агулшьап
цәыршәага, аԥашьа!
Ожәы, аҟарул Магомеҭ ауаа реимгеимцара ихы иархуаны, ивҵирааз
аихатә гуашә сынҭижьын, абаҳчара сныҵалеит, аҵлакқуа сыҽрываӡо
сҽыԥхьакны. Зышьҭахь уахь иҭахаланы игылаз ахангьы, ԥсы
зхоу дыҩнаӡамшәа, иууаӡа игылан. «Иарбан уадақуоу саҳәшьцәа гуқухақуа
ҭаҵәахны измоу?» – аасгуахут сара, хынтә иеихагылаз ахан саннадыԥшыла.
Шьахула санынаскьа, амҩахуасҭа нымҩахыҵ, ҵлак аилабабара
сыҽналакны саагылеит. Сымариаша, сылаԥшуеит ахан
ашьҭахь ала адәылҵырҭа. Сарӷьарахь, рацәак бжьамкуа, аилаҽҽара
иаҿуп аӡыршә, акуша-мыкуша аԥсаҭа карҳәҳәы.
Ашьыбжь агу аныҩхашлоз, иаатит ахан ашә, зықурахь инеихьаз
ҩыџьа ахацәа аадәылҵит, руаӡәк иеилаҳәашьала кызлиар-аӷа шиакуз
ҩашьомызт. Аӡәы ибар хәа ишәозшәа, иахьаадәылҵҵәҟьаз иааиԥырҵын,
лассы абаҳчара иныҵаӡит. «Урҭ ԥшь-блак рымоуп, угууҽаныз»
ҳәа Магомеҭ исеиҳәахьазгьы саазхуцит. Рацәак мырҵыкуа, аӡәа-ӡәала, ҩыџьа-ҩыџьала иеишьҭагыланы иаадәылҵит аҳәсахучқуа жәпаҩык.
Урҭ зегьы еиқулацәамзаргьы, рацәак еиҩыргомызт, иқуԥшқуан.
Ҩыџьа уа иахьаадәылҵҵәҟьаз арымарахь игылаз асқам инықутәеит,
рхы еидкыланы, ак рымҵакны иахуаԥшуан. Егьырҭ, еицәажәо наҟ
игаз амҩахуасҭақуа инарнылеит. Ҩыџьа сара сахь иаагаз амҩахуасҭа
ианыланы рҿаархеит. Акыр днарҟуҭханы, даҽаӡәгьы убарҭ дрышьҭан
лымацара. Сылаԥш гуаҟ-гуаҟ’уа иаадәылҵыз зегьы снархысит, аха
саҳәшьцәа урт ирыламызт. «Рыцхақуа, сара сеиԥш арҭ рашьцәагьы
рызгуаҟ’уа џьара игылазар акухап, изеиԥш ҳәсахуҷқуоузеи, рыԥшра,
рсахьа, анреи, аҭаацәареи наунагӡа иалхудаахаз!..» Схуцуан сара, урт
рыцҳашьаны сахьрыхуаԥшуаз. Ҩыџьа сара сахь зхы рханы иааиуаз,
ахаан исмаҳацыз бызшәак ала иеицәажәо, инасаҩсит. Ирышьҭалан
иааиуаз ахҩык сылаԥшгьы налхьысит, адыр-дырҳәа сцәа аасхыбзааит,
зназы амра атыҩ иакызшәа, иаалашьцеит сыкуша-мыкуша. п, сыбла
самжьаӡеит, исывгаз амҩахуасҭа даныланы даауан Фелдышь.
– Фелдышь!.. – сыбжьы ныҵакны ҿаасҭит, ашырҳәагьы аҵиаа иаҵәара
саалҵны лаԥхьа саагылеит.  иаалырҟьан сцәырҟьара даршхазар акухап, дадырсызшәа дааҭгылт, акы лҳәарц лҿы ахьааихылхыз,
ус иаанхеиг.
– Заурҟан уоума? – ҿаалҭит лара, сышлықушәоз лдыруазшәа сахьылбаз
рацәакгьы иџьамшьакуа. «Лыблақуа роуп иаанхаз, избахьаз
дабаҟоу, рыцҳа! Исаҳацыз акуӡам лыбжьгьы!» – саахуцит, сшанханы
сахьгылаз.
– Фелдышь бымшәан, разҟыла сбыкушәеит иахьа!
– Ожәшьҭа сзыцәшәо ҳәа исымоузеи, разҟылагьы сшеиқушәаз
убоит. Уахәшьцәа ракухап узышьҭоу, урҭи сареи, лахьеиқуаҵәақуа,
гулшьапк ауп ҳазфаз. Иуцәызӡом Заурҟан, Џьуна, саркьа ԥҽыхала
лҽылшьырц дшаҿыз дақуркит, усҟак ибыргум лыхура, аха макьана
дышьҭоуп, Қуна уи дзылԥырҵуам.
– Фелдышь, исцәыбымӡан урҭ рыԥсы ҭамзар?
– Еигурӷьан аԥсра иаԥыларц шырҭахыугьы, макьана уи рыԥынҟа
иқумлац!
– Фелдышь, банбаанагеи араҟа?
– Родост иҟаз аублаа ҭыԥҳацәа рԥеиԥш сзацәымцеит саргьы,
сырҭиит. Хԥаҟа шықуса ҵуеит, абра саанагеижьҭеи. Ишԥазурыз, сзыниаз
схы ансраалар акухеит.
– Фелдышь, бааӡырҩы, урҭқуа раха ҳамам, саҳәшыцәагьы баргьы
шәҭызгароуп ари аџьаҳаным!– сҽыналыдсхалеит иаҳагьы.
– Џьуна дгылаанӡа урҭ арахь ҭыҵшьа рымам, ара абахҭа аҵкыс
иеицәоуп. Урҭ исарҳәахьан уашьеи уареи шәаараны шәшыҟаз, аха сара
аӡәгьы илабара сҭахӡам. Ушызбаз расҳәагушьап. Сара... сара исзууазеи,
аԥсы, аиҭаԥсы! Реиҳа имлашьуа ақуџьма самҵоуцаргьы, сыҵкьыҵкьашьаны
исылакьысуам! – абарҭ лхәонаҵы лхы ларҟуны дгылан.
– Ара бсызныжьуам, иахьаҵәҟьа баалароуп, Фелдышь!
– Ԥыхьатәи у-Фелдышь, аӡи амцеи дрылсуан уара узы! Ожәшьҭа
дзуҭахгушьоузеи, анышә ада гуӷырҭа змам, аԥсы!
– Хыџьара сызлымгара ахурақуа снылеит, Фелдышь! – сҳәан,
снаскьеит сара, лнапы ааныскыларц.
– Уҽумҟьашьын, Заурҟан, уҽумҟьашьын! Алаапк ажәӡы схьыкукуаны
сцоит! – ашырҳәа даақугьежьын аҩнахьы лхы рханы ддәықулеит.
– Фелдышь баагыл, Фелдышь! – налышьҭасхәеит, сыбжьы ныҵакны,
аха знызаҵәыкгьы дхьамҳәит, ишызбоз, ҳара ҳшеиқушәаз рызгуамҭакуа
инеицәажәа-ааицәажәо абаҳчара иҵаз аҳәсақуа днарылалеит.
Снаскьан, нымҩахыҵ акукумдра иахагылаз аҵла хачақь снаҵагылт
амаху аанкыланы. Уи сԥыхьамшәаргьы, снеизҟуҿны снамҵаҳар
ҟаларын, сыбаҩқуа еилаԥыххаан сцәа иҭаԥсазшәа снеилаҳаит иаразнак, схуцракуа џьарак исзеидкыломызт, сыхшыбаҩ аҭагьежьра иаҿын...
Сыкуша-мыкуша зны илашон, зны илашьцон... Сахьынаԥшуаз избон
амаҵуцәа еиҩыҟьа-еивыҟьо, ахани аӡыршәи ишрыбжьаз. Зны инкадыршәит
аҭәаҵла ашәшьыраҿы ауарҳал хубаба, уа инықурҵеит амарҭаққуа,
ахчқуа, џьаргьы инадыргылеит акыдиааларҭа змаз аҟуардә тата,
уахь инаргеит аишәа-хьчақуа, идырхиеит хаа-мыхаала, ана-ара аразны
гугумқуа нықургыло, аҵәцакуа нарываргыло инахысит.
Ус даацәырҵит, ҩыџьа ахацәа наҟ-ааҟ извагылаз ҭаҳмадак. Уи,
Алоу-иԥа Шьардын иаҳтны знык дызбахьан, дыздырит – Селым-ԥашьа!
Кьаҿк, пылтыҟсак, ижакьа ӷар-ԥшарӡа, иџьымшьқуа зынӡак
илаӡны иахьыҟаз аҟнытә, илацәақуа иаҳагьы иҭчааны иҟазшәа убон.
Аҟабақ еиԥш икумпылыз ихы, хуцырҳәы узықубаауамызт, иҟьашын,
аварахьшәа улаԥш иҵашәон каканк иаҟараз аҭагу. Аха дмахуажә-шьахуажәӡа, дџыхӡа макьана дыӷуӷуан.
Шьамх-сы иԥуашәа, аҽыа-аеыҩҳәа ишьапқуа арсуа дшааиуаз
ашьшьыҳәа иҽнықуихалеит, заа издыргылахьаз аҟуардә тата. Ицыз
ахацәагьы наҟааҟ иааивагылеит. Руаӡәк, еикуарҳәны иикыз ақьаад
неиҵыртланы, аԥхьара дналагеит. Аԥашьа аҟуардә дкыдиааланы дизыӡырҩуан,
изнапык аҭесԥыҳә икылданы илыззаз имгуацәа иақун,
егьи ала ижакьа ӷарԥшар ибыӷ’уан... Сгу еиҟуҷҷо амишәан сихуаԥшуан.
Анцәа игуарԥханы иимшаз абни, иҟаиҵалак дзақуиҭузеи? Азин
изҭада уи, Фелдышь леиԥш, саҳәшьцәа реиԥш, аӡә дубар, аӡә духашҭуа
жәпаҩык аҳәсахуҷкуа рынасыԥ аԥыххаара?
Аԥхьара иаҿыз даалгеит, аԥашьа деиқупата дахькыдиаалаз аарлаҳәа
инапы неиҟьеит «иазхоуп, наҟ усԥырцқьа!» – акухарын иаанагоз,
иаргьы днеиқуҟьашеит ахан ахь.
Егьи ахаҵа днаҳәын, аирыӡ даахан, аҵәца ашьербеҭ нҭеиҭәеиҭ,
аха аԥашьа уи дазхьамԥшит, акы дазкылԥшуазшәа изҭынчраха
дкыдиаалан...
Ара сҽыҵәахны санбанӡагылазаарыз сара, сызвагылаз акукумдра
сышьҭахьҟа иааныжьны, ахьхьаҳәа иеихулаччоз аӡыршә саахыкушан,
сышиашаз аԥашьа иаԥхьа сааин саагылеит. Игуиҽанӡамкуа сеиқуныхла
саацәырҵра изымбатәбарахан, дааҳәыцы-мыцит аҟуардә дахьаниаалаз,
нас деиха-еигуо агылара иҽыназикит.
– Сбаҳча аҭалара азин узҭада, уара абрагь? – неиҿыҵҟьеит Селым-ԥашьа.
– п, сабрагьӡам сара! Ҩыџьа аиҳәшьцәа, аублаа тыԥҳацәа
зцәа ԥуҽыз рашьа соуп сара! Уԥсырц уҭахымзар, хаала саҳәшьцәа
сзырхынҳә! – ҿаасҭуеит иаҳа-иаҳа сыҽидхалауа. Блала, схы инаркны
сшьапаҟынӡа сааимидеит, сҟама амҳасҭа еиларӷуӷуа ишыскыз ангуеиҭа,
ишызбоз иԥштәы ааиԥсахит, даахьаҳә-хьачеит.
– Еи, аӡәгьы шәыҟаӡами уа! – дхуааит ишилшоз, инапқуагьы
ҩеиҵихын, аҿеҩ-аҿеҩҳәа инеиниҟьеит. Инаҩс ишанхан игылаз ахаҵагьы,
дцәарҳаны дааҿыхазшәа днеиқуҟьашан, акукухәа џьоук рыхьӡ
хәаны ҿыҭуа, дыҭрысны аханахь иҿынеихеит.
Ишыцәгьарахоз здырит ожәшьҭа... рацәак мырҵыкуа ахан зыхьчоз
аҟарулцәа сыкушоит... Сҟама ҭӷуцәаа ашырҳәа сҿынасхеит, иара дырҳаны
дҩаҵҟьан, аӡыршә ахь днаскьеит. Сҟама игуҵаӷара иарбаны аҿынасырхеит.
Мцы амҳәеит Кавказ мца шыла иӡрыжәыз сӷуакьиа ҟамагьы,
ицеит амҳасҭа аҟынӡа. Аҭаҳмада маҳагьа даабалы-баҭан, аӡыршә зҭаҭәоз,
ахьтәы ԥсыӡқуа зҵашьқьыруаз, аӡыжь казказ дналаҳаит, зны
дынҵаакукуалеит, аха лассы дыҩханагалеит.
Амармалташь зкуршаз аӡыжь схыԥшыло схықугылан. Уи хуҷы-хуҷла аҟаԥшьхара иалагахьан, ус-ус, иҟаԥшьыхухуаҵәараӡа, шьаршәы
мацаран иҭаҭәазшәа иааҟалеит. Сышьҭахьҟа исаҳауан иццакы-ццак’уа ашьапышьҭыбжьқуа, аиқуҿыҭ-быжьқуа... атрышә, дырҩагь атрышә,
аха сара сахьгылаз сгылан, еидара хьанҭак саҵыҵызшәа сеиқураҳаҭха,
сыбла сзаҟугомызт зыԥсы зхыҵыз аԥашьа дырԥеи-ԥеиуа
дызхыз ашьа ӡыжь. Уи зны еиԥшыстәуан, амҳаџьырқуа рыбжаҩык зҭаӡыз
ҳадгьыл ҳаҟукукуааны, мчыла иҳахан ҳаазгоз амшын... Даҽазных,
иржьаз, еиҭаржьаз амхаџьырқуа рхуҷкуеи, ранацәеи, раҳәшьцәеи ҵыхуаԥҵәарада
Ҭырқутәыла иқурҭәаз алаӷырӡ еизыкукуаны аӡыршә иланашьҭуазшәа
збах’уан. Сахьгылаз, убас сраҭаҭны сгылан, снапы неилышшан,
ашьа зҿататаз сҟама насымпыҵшәеит. Саныкшаҵәҟьаз сышзахуоз
сдәықулар, аҟарул Магомеҭ ицхыраарала, абаҳча срыцәҭыҵыр
ҟаларын... аха уи зынӡак схахьы имааиӡеит.
Ара есышьыбжьон ашәшьыра дыҵатәан зҽызрыхьлоз аԥшәма
иҭыԥан сара ԥсшьара сааизшәа, сгылан сеиқураҳаҭха... Ус аҟарулцәа
аасыкушан, снапқуа нҭарс иааныркылеит, изакузаалак сыҽрысҭомҳәагьы
аҽҟьара саламгаӡеит. Шахала сырԥахит иаразнак, ашәақьқуа
насгудыргыланы, снараԥырцеит.
Абас ауп раԥхьаӡа абахҭа ашәхымс сышхыҵыз.
Иахьа ахҩыларақуа сҽырзыскит, Заурҟангьы маҷк иԥсы исыршьарц сҭаххеит,
ариабжьарак хҩаха ҳамамкуа ҳаидтәалоуп. Омашәа ишоу уаҩуп сызҭоу
аԥшәма; Бирам заҵәык далаҳамҵозар, абар ҩымчыбжьа раахыс иҩны сыҟоуп,
гулак-злак Заурҟан иахь дааиуа збаӡом. Акрааҵуеит аҭаҳмада ихы данажьуижьҭеи.
Уи аныԥшуеит иҿцәажәараҿгьы, изакузаалак ҿатәрак иажәа иалаиршәуам
хьаасгьы имам, дагьазҵаауам, егьиздыруам. Заурҟан Золак, иара иҳәан еиԥш,
хара ииасхьоу аамҭахь ауп дахьыҟоу, зыԥсы ҭоу раҵкыс, иԥсхьоу роуп зҭар-накра иуа.
Ҩызада, ҭахыда аԥсҭазаара зылшода? Мамзаргьы хаарас иаҵоузеи? – абас
ахуцра сналанагалеит. Ожәыҵәҟьа иаахҩылааны саалгоит хҩык ашьха ҭыԥҳацәа
илахьынҵаз ҳазҳәо ажәабжь. Уи акуу изыхҟьаз Аԥсныҟа ииасит схуцра.
Сыбла иаахгылт, хԥаны еихагылоу Уардатәи абжьаратә школ ахыбра ҿыц.
Хушәҩык инареиҳаны аҵаҩцәа ашкол баҳча ыҵзырцәажәаауа иахьыҵоу дрылагылоушәа
збоит адиректор Қарбеи Барчан. Иареи сареи раԥхьа ашкол ҳанҭала,
ара ҩ-ҿык змаз ӷутәы ҩны хуҷык гылан, х-класск ракуӡан иҟаӡазгьы, аҵаҩцәагьы
ҩажәаижәаҩык ҳреиҳамызт.
Қарбеи Барчан Аҟуатәи арҵаҩратә институт даналга, дхынҳәит Уардаҟа.
Уи иаԥшьгарала, сынтәа аҵара шықус алгамҭазы, ҳхатә қыҭаҿы ҳаиқушәараны
ҳаҟан анкьатәи ашкол аҵаҩцәа, ҳалгаахыс жәоху шықуса ахыҵра азгуаҳҭарц.
Сара арахь сахнагазаргьы, егьырҭ еиқушәон, хымԥада.
Уардаа рыҷкунцәа, иахьа ҳара – хара аус зуа рыла аду рҳәоит, урҭ рԥылара
ныҳәа дук еиԥш ирыԥхьаӡоит. Иага ихааны, иага иԥшӡаны имҩаԥысит
уи аиҩызаратә хулԥаз!
Ара еиқушәеит, хымԥада Уардаа ирылҵыз аӡәырҩы, иахьа еиуеиԥшьм занааҭла
аус зуа: агрономцәа, аҳақьымцәа, анџьнырцәа, арҵаҩцәа.
Дахьыҟазаалакгьы ари ахулԥаз иҽақуимыршәар иуамызт, Аԥсны анҭыҵгьы
иеицырдыруа, жәлар рартист Мушьни Шларба.
Исгуалашәоит, шықусқуак рышьҭахь Аҟуа аԥсуа театр апремиераҿ сыҟан,
иаатит аԥарда... Дықугылараны дшыҟаз здыруан Уардатәи арԥыс Мушьни
Шларба... Аха избахьоу дабаҟоу, асцена дықун ахыбаареи агуҩбареи еиларгаз
амавр Отелло!	”
Жәоху шықуса рышьҭахь аԥсуаа ирымамызт апрофессионалтә театр, ожәы
Шекспир иҩымҭақуа аԥсуа сценаҿы... Ари иаҳагьы иџьашьаҳәатәхоит, жәлар
рцынҵәарах иҩны утәаны, иара дызлыҵыз аублаақуа ртрагедиа уаназхуцуа...
Уардатәи ахулԥаз дақушәарызушь аԥырҩы Ната Лоуба? Аҵыхутәантәи
лысалам шәҟу излаҳәо ала, уи Киевтәи арратә округ аҿы дахысуан аистребительқуа
рԥышәара. Ааигуа зны агазеҭ аҿы избон лпатреҭ, аԥырыҩцәа рымаҭәа
еиҳагьы дарԥшӡеит «Уардатәи ахьшьыцба».
... Ната Лоуба – ҳарт Уарда иалҵыз аӡәгьы дҳаиԥшымшәа ауп ишызбо,
иҟалап абри еиԥш ахаҵара мҩа иқулаз аԥҳәызба агумшәа илымазар иӷуӷуаӡоу
абзиабара... аха иаԥсахарыдашь, анаџьалбеит, уи?
Лаб Ислами лареи ирыхьыз иара иахьагьы Уарда ақыҭан иргуаларшәан иахысамарҟулуеит...
Иҟалап усҵәҟьа иҟамлаӡазаргьы, аха урт ҵабыргыҵәҟьак
еиԥш агура удыргоит. Уардаа асамарҟул ҳәаразы ируҭах’уазеи, ажьа рбар
адомбеи алырх’уеит.
Ната лаб Ислам, иабацәа ишидырбаз еиԥш, ҳқыҭа аханы ашьхараҿ итәаз
Қьач ныха даҵаныҳәон, ижәланытә рахьтә иара иакун ацәашьы зкыз... Ныха-ԥааҩыс ихы иԥхьаӡон... Аха изӷаб заҵә Ната дизымҵаакуа акомҿарра далалеит.
Нас апилотцәа рышкол ахь диасуеит. Ари ашьаҿа иҟалҵаз лаб Ислам ианиаҳа,
зынӡак ихы ааихнахӡеит, даара иҽазишәеит иӡӷаб «мбжьах» Уардаҟа лырхынҳәра,
аха илымшеит. Дныхаԥааҩуп ҳәа ожәшьҭа дзыԥхьаӡода, изӷаб дыԥсаатәха,
аныхақуа драцлабны, дԥыруа ажәҩан далалазар?! Агурҩа бааԥс иман Ислам.
Уахык зны Ната Лоуба дԥырны дшаауаз, лара илтахханы иҟалоу, ус илымҩатәны
дақушәоу здырх’уада, Қьач-ныха ахьҭоу ашьха ҳарак днахыԥрааны,
дахьцашаз дцеит. Уиаамҭаз, ашьхарахь инаԥшуа итәаз Ислам ибеит, Қьач-ныха
аҭра иааҭыҵны, амцабз ацырдды, мраҭашәарахь ахы шархаз .. Улԥха-угуԥха
ҳаҭ ҳәа акыраамҭа дшьамхнышгыланы аныҳәара даҿын аҭаҳмада...
Адырҩаҽны агулацәа-азлацәа ираҳәо днарылалт иибаз ашана: «Шьарда
зымчу ҳныха мраҭашәарахь ахы археит, ижәдыруазааит, бзиарак ишамаанам.
Убриазоуп шьтәак шьны ҳаҵаныҳәарц аҿаҭахьагьы зыҟасҵаз!»
– Уара уи ҳаргьы иаабеит, амала ныхаӡам, ероплануп! – рҳәеит џьоукгьы,
аха Ислам ихаимҵеит:
– Акы шәамжьааит, Қьач-ныха, сара аныхаԥааҩ саҟара издыруада! –
ҳәа дырҿагылеит.
Адырҩаҽны аашар еизаран. Аусҳәарҭа аԥхьа ишьҭаз акаршәраҿы, ҳәсеи-хацәеи, хуҷи-дуи зегьы еизеит – Уардаа аԥылон ааԥынтәи аџьажәлар рныҳәа
– Маи акы. Исламгьы дыҟан убра. Аҭаҳмадцәа дрылатәаны иибазгьы иимбазгьы
неихаргыланы рацәажәара дшаҽыз, иара убри акуӡан аизарахь дызкылсызгьы,
аууҳәа бжьык аарылаҩит. Изакузеи ҳәа ианынаԥш, Қьач ашьхара,
иҩацәхыкны иаацәырҵит амцабз ацрыддуа аныха... Аха уи атәарҭахь имнеикуа,
ижжаӡа ашҭа еиужь ахь аҿаанахеит.
Аҭаҳмада ииҳәара изымдыруа, дхара-хаԥшуа дгылан. «Аныха» адәеиужь
иахагьежьуа, алаҟура иаҿын... Ахуҷқуа ашкол аанда иқугыланы атрышә иасуан,
рнапқуа еинырҟьон, рхылԥақуа ҵәҩанҵәыҟа идыршәуан. Ус адәы агуҭа
иаатәеит ҳаирплан хуҷык. Иаҳзаанагаз дызусҭада ҳәа уахь инеизыҵәеит ажәлар.
Ԥырҩы заҵәык иакун иҭатәаз, дааҭыҵын, иланарԥшыга аамхны, ихылԥа ааихихит,
абар ассир – Ната Лоуба!
Уардаа гурӷьаҵәа, рнапы дықургыланы даалбааргеит рқыҭа ахьшьыцба.
– Ислам дабаҟоу, уара, шәиԥхь арахь! – џьоук рыбжьқуа аагеит, аха
аҭаҳмада дубар дааху, дныҵаҳа дцахьан... Ашьҭахь изларҳәоз ала, Ната леиҳабыра
дырзымҵаакуа аҳаирплан лара иахьылҭахыз иахьлыртәаз иахҟьаны, губӷан
лырҭеит, аха лусураҿы даанхеит... Убри аҽны инаркны. Уардаа џьара ҳаирпланк
анаахылалак, «Абар, Ислам иныха ахьаауа!» – рҳәон, иахысамарҟулны...
Дызҿузишь, дабаҟоушь ожәы Ната? Ишԥасҭахыу саныхынҳәлак џьара ҳаиқушәар,
иласҳәаша мачхуума, иага иџьашьаны дырзыӡырҩып уи Заурҟан Золак
иажәабжьқуа!
«Быԥсаатәха, ԥсҭҳәа зхым ҳаԥсадгьыл ажәҩан иалоу Ната, – схуцуан сара,
– издыруеит, ашьхарыуа ҩнаҭа иааӡаз бареи сареи абас ҳаракы ҳашьҭыԥраартә
амҵәыжәҩақуа ҳазҭаз ҳаԥсадгьыл ду ашәарҭа иҭагылар ахаҵамԥҳәысра
шаабырԥшуа!
Ната! Ибыдкыл, хараӡа сакара цәҳәырак аханы аҳаԥы ицәыҵагылоу жәларак
рцынҵәарах Заурҟан Золак иҩны аҟнытәи аиҩызаратә салам!»
Асаба рышьклач, еишьҭахухуа, асакара иқулан инеиуан ҩажәи-жәаба махҽи ҽы ҩажәеи. Ахьыр-хьыр, ахьыр-хьыр рымшын ирхаз аҵәҵәақуа.
Сара сназлаз ҩынҩажәижәаҩык ауааԥсыра ацын уи ачаландар.
Мызқуак ракухарын иҵуаз, иеилахынҳәуаз, иеилашыкьуаз акалақь
ду Каир ҳашьҭахьҟа иааныжьны, инымҵәаӡоз амҩа ҳақулеижьҭеи.
Иҽеиқуа цыҩцыҩ иҵакуашо, ачаландар даԥызон, абедуиндәа
ирылҵыз, уи адгьыл наӡа-ааӡа дуӡӡа ладеи-ҩадеи акырынтә зышьҭа
анызҵахьаз, уа ииз, уа иааӡаз, асакара цәҳәыра – абаҳча шәҭышрак
еиԥш изыԥхьаӡоз Исмаил Сабах. Наҟ-ааҟ ивагылан, иџьымшь еимарџьахуқуа
рҵысрала, игу иааҭашәоз зегьы еилызкаауаз ишькылкцәа.
Дзықутәаз иҽы аӷура ишаххуцуаз аҵкысгьы урҭ изыӡырҩуан, ргуамчқуа
рымиҟьахьан, итәитәхьан. Ожәы ачаландар ацныҟуараз, зжьы
ужәыр, зтәан еиламгылоз жәпаҩык иеидикылаз, иҿы иҭшәарызеи ҳәа,
ибла ихыԥшыло рыҟаҵара акуӡан гуҭакыс имаз.
Капеи кылҵәак иџьыба иҭаршәӡамкуа, дшыҷкунӡаз ачаландар
дашьҭанагалеит Исмаил Сабах. Алага-ҩага агьама хаа икызар акухап,
дацрымҵит. Ус, ус днаӡеит ачаландар аԥызара аҟынӡа. Уи ҳара зегьы
знапы ҳанԥшылоз аҳан, аха иаргьы диман змаҵ иуаз аҳ. Уи, Каир
ақалакь иаланхоз, амал ӷуӷуа зымпыҵакыз, Қерым-ефенди иакун.
Ҳара иеицыз наԥшыхақугьы дҳамбацызт.
Исмаил Сабах сара данызбаз – иуаҩбжара днахысуан; уаҩ нырҳарак,
хышәшәаакы, аҟаитан еиқуаҵәа еиԥш ицыҩцыҩуа иӡамҩақуа
хзырҷоз ижакьа, ицламҳәа хагьежьыраҿы хаџьгуагунҵас иаанҵәон,
иблақуа абжьас блақуа реиԥш иҭыӷрааӡа, иахьатәи амш ала,
хынтә-хынтә рыԥштәы еиҭарк’уан, иџьбара-хьшәашәан, наҟ иугуҭасуан
акумзар, арахь урыдырхаломызт. Аашықуса уахи-ҽни сызцыз
ахаҵа, знымзар-зны исмаҳаит ибжьы ҩыҭганы аҟырҟырҳәа игуарԥханы
дыччауа, ус акы ианақуик’уазгьы, абжьас анӷыӷ’уа еиԥш, ицламҳәа
ажьышәқуа неизыҵәон, иҩеижь-ҩеижьӡа иаахтуан ихаԥыцқуа.
Мап, дад, алахьынҵа ыҟам умҳәан, иҟоуп, агура згоит! Сарак
исыдаапкылаӡеит, исылахумарит, аҟырҟырҳәа исхыччеит! Аублаатәыла
сыԥсадгьыл сшықугылаз, слахьынҵа, алаҳәа еиқуаҵәа иаҩызаха,
инышьҭасын, саашьҭԥааны Ҭырқутәыла саанагеит, уа гуаҟрас иҟаз зегьы
схызгаанӡа, исыламкьысит. Нас, ишуасҳәаз еиԥш, абахҭа сҭашәеит,
сыкнаҳаны сыршьраны ишыҟаз, иаакылҟьахт слахьынҵа лаҳәа
еиқуаҵәа, саашьҭԥааны, иахьынеиԥырх’уа сааганы, асакара снықунаргылт.
Аха уаҟагьы исҟуаҵыз џьумшьан, дад, Шәарах, макьана
угу ԥнамҵәацзар, уӡырҩла, амала сыццакцәаны исҳәозар, анҵара уахьӡарым,
саанкылала...
Сабаагылаз, мшәа? Аиеи, дад, аиеи... Исмаил Сабах – «асакара
бжьас» иӡбаху акун сызҿыз... Амшын саныӡхырга ашьамҭлаҳәқуа
аасышьхны, Каир налҵ баҳчарак иҵагылаз иҩны абарҵа дыҵатәаны,
акаҳуа шижәуаз иаԥхьа саадыргылеит. Уи ауаҩ схы инаркны сшьапаҟынӡа
блала сааимидан, днасацәажәеит.
– Ухы-уҵыхуа заманала издыруеит, узмысхуҳаз акаԥдан исеиҳәеит,
уих, узҭииз абахҭа ахылаԥшҩы иҟынтәи иаҳаит. Уаҩы ишьра
кутык ашьра иузаҩызоуп, ԥашьак уилгеит, уаанӡа заҟаҩ лаушьҭхьаз –
уара уԥсаҭа иамаз! Кавказ уалиааит, уабазоуп, ус ами? Абазақуа
Мсыр иадыруеит. Анкьа зны абаза ҭыԥҳацәак, изларҳәо ала, жәаҩаҩык
ыҟан дара, Мсыртәи уаа нагақуак руадалықьқуа рҿы лахьынҵас
ироуит. Рхацәа амчра иркыз рхы иархуаны, аамҭала аҳәынҭқарра аус
рнапаҿы иааргеит. Урҭ ирхылҵызгьы Абаза ҳәа ажәла шьҭырхит, иахьагьы
уи ажәла уԥылоит џьара-џьара. Исмаил Сабах дҩагылан,
ишьҭахь инапқуа ҟаҵаны алеи-ҩеира далагеит. Саԥхьа данааи, аҭаҭын
алҩа хаакуакуараӡа исҿарчуа: – Абаза ҭыԥҳацәа ус агуамч рымазҭгьы,
арԥарцәа алаӡара ӷуӷуа шԥармоури! п, макьанагьы,
излазбо ала, уӷуӷуоуп уара, уи ауп ҳаргьы иаҭҭахыу!
Ишакухалак, дад, абаза, унасыԥ ахьырхьырҳәа иуҿаччеит!
Ухуда иахашәарц иҟаз ашаха ҟуараҟуантә, Қерым-ефенди
иԥара, аҳәа цҳафыр еиԥш инахьысын, иаахнаҵәеит! Ухы уақуиҭны
унықулеит зегь реиҳа иҭбаау адгьыл! Уԥсы ҭанаҵы уеиқузырхаз
аҳ, Қерым-ефенди имаҵура уалс иудуп! Изакузаалак, мап-чап ҳәа
ҽрыххарак уанналагагьы, абар укнаҳага хызҵәаз, ухы ухагылаӡамшәа
иааухнах’уеит иара!.. – иҭбаа-ҭыцәыз инаԥар шкуакуа наԥхьеиршәҭын,
иаҳәа-лакьы цеицеиуа аҭра иааҭихын, сыблақуа иаархикылт.
Уи аҽны иӡбахеит слахьынтца: ачаландар снацрагыла снацлеит.
Раԥхьатәи ашықусқуа раан уалс исыдын: амахҽқуа аидара рықуҵара,
рықухра, акрырҿаҵара, аӡдыржәра, рхылаԥшра.
Иара ус абаза аасыхьӡхалт, уи зхы-зҵыхуеи еилкаашьа змамыз
адгьыл сықунаҵ. Уи ҭырқу бызшәалеи араб бызшәалеи аԥсуа ауп иаанаго.
Аублаа анырзымдырхгьы, сеигурӷьои сара абаза ҳәа ахьсарҳәоз,
сыбжа аԥсыуагушьамзи!
Аублаақуа ҽ-ҟазацәан наџьнатә аахысгьы, аха наԥшыхақу акузаргьы
ирымбацызт амахҽ. Раԥхьаҵәҟьа уи саннаддыргыла, иуцәызӡом,
маҷкгьы иаасцәымӷхеит. Ус, хуҷы-хуҷла сашьцылеит, ауаҩы мыжда
ус ами дшыҟоу, ицәымӷ’угьы данышәалароуп!
Аа-шықуса амахҽи сареи ҳаицны адунеи зегь реиҳа ихароу амҩа
ҳақун, зегь реиҳа иҭбаау аԥслымӡ сакара ҳанысуан, реиҳа итоуроу абна
ҳалсуан, реиҳа ицаҳә-цаҳәуаз амра ҳцәын. Ак ԥсыр, даҽак аасырҭон,
иагараан сыԥсраны сахдырԥахьан, урҭ аҳаиуан гуҭбаақуа!
Ҽнак шьыжьымҭанк, амра аҩыҵхахамҭаз, ҳәаа змаӡамыз сакарак
ҳнықугылт. Акык-ҩбак амшынқуа срыхныҟуалахьан, сылаԥш рышьцылахьан
урҭ ргу казказқуа. Убарҭ иреиԥшыстәит, уаҳа издыскылара
сзымдырт уи адгьыл ҭацә. Ауаҩытәыҩса илаԥш ахьӡомызт аҭбаара,
иҟамызт улаԥш нызкылашаз бнарак, шьхарак. Улаԥш ааԥсара агухьаа
мкыкуа, анаԥшра уаҟумҵыр, иҩышьҭыззаз ацәқурԥақуа реиԥш
афырҭын бааԥсқуа еизырҳәҳәаз аԥслымӡ, аҳауа еилыххара иалубаауан асифқуа, урҭ аҭыԥантәи ажәлар аҳәа цҳафыр аҽы еиԥшыртәуан,
наԥшыхақугьы иара ус акун ишыҟаз... Хараӡа, хараӡа џьара, амца
қьоуқьад мпылны аҽеиланарҭәызшәа, аҭацәыра еиужь ду иаақугылон
амра...
Уахык иалыршаны ашьхақуагьы, аҟуаԥа-ҿаԥақуагьы, абнаршәырагьы
ахаан уаҩ иимбацыз ԥшатлаку бааԥск нарыжәлан, алаба ныхшьылан
еиҟаранатәызшәа, нас ажәҩан лыхуҭас иааҟалан, шықусыла
инеиԥынкыланы, абраҟа аԥслымӡ шыла ықунауазшәа збеит асакара
раԥхьа саннықугыла. Заҟа дхуҷузеи, заҟа дымчыдоузеи ауаҩаытәыҩса
абри ҳәаа змаӡам асакара данангылоу!
Ииасуан акакала иеишьҭагыла амзақуа... ашықусқуа... Ажьа шәыргунда
ашьҭа анарӡуа еиԥш, ҳашьҭа уаҩ дхымларц ҳҭахызшәа, ҳчаландар
гьежьы-хынҳәуа уи адгьыл ду иқун. Аа-шыкуса рыла акырынтә
ҳхынҳәит Каирҟа, аха рацәак ҳанхомызт. Рчаландар иазышьҭых’уаз
аидара нақуҵаны, ҳаиҭадәықулон шьҭахьҟа.
Ҳаидара аума узызҵаауа? «Асакара бжьас» Исмаил Сабах, ожәы
ибазма, иху-мацәак реиԥш идыруан Африка аҿацәқуа рҿы иашьагуҭны
инхоз ҭитәыс ирыдигалашаз. Аха аба, ахуҷы-мыҷы, аихаҷа-маҷа
лаԥшхырԥаган, ҳчаландар иақун имаӡаз аидарагьы: ашәақь хушәи
арҩышьыгеи. Урҭ рыҭира закуанла иаԥыхын, аха уи авсшьа Исмаил
ожәы ибазма, даманшәалан, џьара ҳаҿашәаргьы, аҿынеирхон аҵырҭыша,
уиалагьы ҳаккаӡа ҳаалигон. Ах, анаџьалбеит, урҭқуа раан ишԥахиаз
Исмаил Сабах инаршә! Иара иаҵкыс амчра змаз, ма амал
зымпыҵакыз данибалак, ма мариала акы зцәигашаз даниқушәалак,
аӡарҵәи еиԥш дракьҭон, убас иҽирмашьцон, аҳәыҳә ԥшқа еиԥш, укуа
дҭауртәарын, ибла цәыкшаԥакуа ачча рхылон, ацәҳареи-ашҳареи
рҭыԥ аҟны ихушахон иажәақуа: «уххь згеит», «саҳ ду», «уара улаша-каҷҷара», «уара удуӡӡара», – абарҭ ракун рыхьӡкуа иҳәа-цыԥхьаӡа
инарываиргылоз. Ахьы, мамзаргьы алмас пинапсыргуҵа ианԥсаланы
данахуаԥшуаз, о, злыԥха ҳ изакутә гурӷьарази ихы-иҿы ианхалоз?
Ицәԥсхьаз зегьы гыланы иааиргьы усҟак дызгурӷьарымызт.
Иара иаҵкыс мчыла иеиҵаз иҿы, хара инапы аҵаҟа иҟаз ҳналаҵаны,
Исмаил есқьынгьы дсакара бжьасын.
Зны, ишыҟалах сеидру, ачаландар иақуз аидарақуа рахьтә, иҳамбеит
аихатә рыҭәақуа зҭаз ҿаҳәарак, амҩан амахҽ иахьақуз иалыҩрны
џьара икаҳазар акухап. Исмаил, иҳаиуаз аӡәы маӡала џьоукы идирхухазшәа
гуҩ дикит. Ҳазынтәыкгьы ҳаҽкажьны ҳиҳәеит ҳԥыза, акгьы
зхарамыз ҳҩыза диламкьысырц.
– Иабоугеи арыҭәақуа зҭаз? – дҵааит ҳчаландар ԥыза, акрыфара дааҟуҵны.
– Акымзарак сыздырӡом, саҳ уххь згеит! – ҿааиҭит егьи.
– Аа, усҭ, иудкыл!–дҩаҵҟьан, имаҟа иавҵаз абичак аавҵԥааны,
ишилшоз аҿынаирхеит. Игуцәҟьа иналаҟацеит аҳәызба шнеиуаз,
нас дааҳәын, аԥслымӡра днылаҳаит, рацәак мырҵыкуа иԥсгьы ааихыҵит.
Исмаил Сабах имҵаз ихуы зегьы нықуҳаҳан далгаанӡагьы, ибичак,
илимхит. Ахьхьаҳәа аԥслымӡра илаҭәоз ауаҩытәыҩса ишьа дазыӡырҩуа,
ауаса амаха хаԥыцла ацәырҵәара даҿын.
Иубахьоума, дад, Шәарах, зыӡбаху лакуҵас ирҳәо аслан баҩыш?
Е-е-ҳ, уи аслан хаԥыц иблыша, ауаатәыҩса ачалаа еиԥш изырх’уа
ачымазара аԥыхра азыҳәан хушәны иҟазар, иага иуадаҩзаргьы иара
аԥшаара мап ацәызкрыдаз? Аха аслан баҩ зызкыу арԥшӡара мацара
заҵәык ауп. Уи амаҭәаху шьеи лаӷырӡи меигӡарах икаҭәаны иҳаԥшаауаз
иарԥшӡар акун, уи адагьы иԥшӡаз ауаа беиақуа рыбзазара. Аслан
хаԥыц махуарк иаҟароу инаркны, уаҩышәара инениҳаугьы ҟалоит,
иара хаԥыцс измаз заҟараз еиԥш. Ахы цаҳәцахә аламло икьакьоуп,
иԥҽуам, ашьанҵа еиԥш иӷуӷуоуп, аха ахҵәара мариоуп, ишуҭахыу иуцәыр,
иушьалашьыныр ҟалоит, итаруеит, иуҭахыу шәыгас иаднамкыло
акгьы ыҟам. Ахаԥыц азбжарак гуаҩоуп, анҵәамҭа ишәыгууп.
Қерым-ефенди иеиԥш амал иарцәыцәыз, имҵагылоу аишәа хыгьежьаа
ду, аслан баҩыш аласазарц иҭаххеит, дзықутәоу аҟуардәгьы иара
убас. Иара иалхзар цәгьазма аҭаҭын дызлахо имышҭықугьы. Иаҳагьы
иԥшӡами абаҳчараҽ данылеи-ҩеиуа алабҷашь иик’уа амҳасҭа
баҩшԥсаразар? Ишәарыцага шәақь ашьхуа аслан баҩш аласазар?
Иуадақуа руак аҿы игҿагылоуп, лан данаалыхшаз аҽны еиԥш дҟьантазӡа,
ԥҳәыс ԥшӡак лбаҟа, ауразоуроу баҩышуп излыхыу, аҳ зны-зынла
уи данаҩсуа, дааҭгыланы днахуаԥшуеит, игуаланаршәоит, умш
аабзиахааит ҳәа иазҳәахьоу иҷкунра.
Аҳ игьама ус ианыҟала, уи диҵахо дыҟоума аҳкуажәгьы, иаҳагьы
илызцәырҵуеит арԥшӡара азгуашьра! Есымша ҩынтә-хынтә дызныԥшыло
асаркьа, аслан баҩыш иҭасазар? Ицәгьоума, иаҳхәап, абаҩыш
мацара иалхзар, лнапы ҟуамшәышәқуа есымша аҷарахәа иаадыртуа
лсақуҭра? Ма инарҳәы-аарҳәуа илкыу лыԥшандага? Қуа цәыкубарқуак
лықуҭәар, ма мрахуага ӷьык налкьысыр хәа дшәаны, адыхҳәа иаалыртуа
лҳаргь ахуы зегьы баҩышзар? Аха лышьҭаларҭа иҩнагылоу аҩнымаҭәа
убарҭ ирышьашәаламзар, дгьамадоуп ҳәа лзырҳәаргьы ҟалоит.
Аслан баҩыш мацара аҟны ҳаҟазма, алмасгьы ҳашьҭан. Уи, ишудыруа,
амаденқуа иреиӷьуп ҳәа иԥхьаӡоуп. Арԥшӡара адагьы, имаҭәаху
дузар ҟалап ариаҟара ашкуакуакуа рыҽзадыршьылоз. Ашкуакуақуа
ҳәа сзышьҭоу, атәым-сасцәа, ашьагуҭ жәларқуа бџьар мцала
ирҿагыланы, иршьуаз шьны, иаанхазгьы наҟ хара-хара иахцаны, аҭыԥ
беиақуа знапаҿы иаазгахьаз роуп.
Сара сыбла иабеит, дад, Шәарах, адемаҭҳан дуқуа жны, зықьҩыла
изхамыз, изшәымыз аиқуаҵәақуа – атәқуа мҟубала ишхаргалоз
анышә, нас, аиаҳәақуа ирныжьланы аӡы шаҵдыршоз, ишыдраӡоз, ианбалак
ишырхууаз. Оԥсҵәык азна ахьи алмаси риоуразы, заҟа ԥсҭазара
уи адемаҭхан иҭаӡуаз здырх’уада? Урҭ ажра ҵаулақуа аихац рыкуршан,
уи иакушан игылан аҟарулцәа, абџьар кны ирҷаԥшьон. Атәқуа
аусура ашьҭахь агуашә ианҭыҵуаз, иаанкыланы иеимырдон, рсақуа
аартны ирҭаԥшуан, аҳәсақуа, ахацәа рыхқуа ддырҳәон, џьара
цырак иадамзаргьы ахьы, ма алмас адәныҟа ирыцәҭыргар ҳәа ишәаны.
Ус акы здырбалазгьы, иара уаҵәҟьа ирылгон...
Ожәшьҭа еилукааит ҳәа сыҟоуп, сысас, дад, Аублаатәылатәи арԥыс,
цәаӷуареи рашәареи рыда акгьы ззымдырӡоз, днашьҭаҳауа дызцыз ачаландар
хықукыс иамаз?
Ачаландарқуа абна тоурақуа рааигуара ианнеилак, еизԥшуан,
хазы-хазы аҵалара рцәымӷын, ишәарҭан. Амахҽқуа еишьҭагыла ишнеиуаз,
иҽыжәыз иԥсырҭа иналаҟацар ҟалон ашҳам зыхьшьыз ахҿақуа.
Зыԥсы ҭахоз иаразнак иабџьар дахон, иалагон аибашьра. Ашкуакуақуа
шәақь мцала, егьырҭ – хыцлеи хумпаллеи. Хаҭала знык-ҩынтә раҟара
срылаԥшхьан абарҭ реиԥш аидысларақуа. Аԥхьаҵәҟьа исзеилкаауамызт,
ашьагуҭ жәлари ашкуакуақуеи агуаӷ ирыбжьаз. «Арҭ ишырзырҳәо
еиԥшҵәҟьа ибнауаауп!» сгуахууан. Аха нас, иаҳҳәақуо ирзыууазеи,
сыблақуа хтит. Даҽазныкгьы агура згеит сара, адунеиажә
иахьабалак залымдарыла ипеипеиуа ишеиҵаҭәыз, иахьабалак ииааиуа-еиҵеиуа ҳәа ақуԥара шцоз, иахьабалак мчы змоу иҿаԥхьа, мчы змам
ахара шиду!
Лакуума абри атаҳмадажә исеиҳәо ҳәа угу иаанагозаргьы ҟалап,
дад, Шәарах? Иџьоушьартә иҟами нас, ишырҳәо еиԥш, аҵәаҵла ҩа
сшықуз, аҳаҵла ҩа сахьықулаз, Ҭырқутәыла сшыҟаз, Африка сышнанагаз,
абахҭа еиқулашьцаҿы ашьра зқуз рҟарс сышҭакыз, схы сақуиҭны
адунеи зегь реиҳа иҭбааз асакара сахьықунагалаз?
Ус иаҭаххеит слахьынҵа лаҳәа еиқуаҵәа! Аублаатәыла саақуҵижьҭеигьы,
сахьнеилак уаҩ дызқумшәац акун исзыԥшыз. Изиҭаххазеи,
анцәа злыԥха ҳаура, ахаангьы цәгьара зымуц абасҟак игҟ? Издыруада
сабацәа, урҭ рабацәа ирызхымх’уа гунаҳа дук рухьазҭгьы, рхы
рызҿымх’уа ашәиԥхьыӡ рышьҭазҭгьы?
Урҭ зегьы ирзаауазеи, иеицырдыруаз, амчра зымҟуҵакыз вали
Селым-ԥашьа ишьра баша усмызт, иаарласны сус рыӡбан, зегьы иахьырбарҭоу
снаган, схы схагылаӡамызшәа ахҵәара сықурҵеит. Сҭакын
сара, Ҟарабурун ҳәа изышьҭаз амшын кыр иалахалаз ашыҵәраҿы,
қуабџьангараҵас иеиқуаҵәҳаҳараӡа иқугылаз абахҭа ҟ ҭылашьцарақуа
руак аҿы.
Абар ожәшьҭа хумз инархылеит сус рыӡбаахыс, аха, схаҭагьы
иџьасшьоит, ҟ ашә аатуам, сымԥынҟа уаҩ дықулом, сырхашҭзаргьы
сеидру?
Ицәгьагушьоуп аԥсра ҟадыџь азԥшра! Ишар – ихулаӡом, ихулар–
ишаӡом. «Иалгандаз, џьушьҭ, наҟ, сҭынчымхарызи!» ҳәа сыгужәажәон,
егьырахьҟа изуз ацәгьара сахьхуны сыҟамызт, сшьа зуит куапеилаҵәҟьа,
аԥсы ахысхит Фелдышьи сахәшьцәеи зыхулабгаз агулшьап!
Аха сара исықуӡызар сҭаацәа? Сашьа Мата Езмыд дзалымҵыкуа
дырԥыхьашәазар, џьара бахҭак аҭабаара даҿуп. Рымч ршәахьеит ҳәа
ираҩсуамызт сани саби, иахыргазар акухап џьара, рыҩнгьы асқьар
лажәҵаны ирбылуан...
Сзазҵаарыда, исазҳәарыда сҭаацәа зықушәаз? Аҟарс атӡамцқуа
ҿаҳауп, идагуоуп, даара уӡырҩӡар, зны-зынла иуаҳауеит абахҭа зхықугылоу
аҿыбгара иаҵажьу амшын агурым бжьы – уаҳа акгьы.
Сналаԥалашәа исҳәозаргьы, баша иҟамлазаап сара сыкнаҳара
аргуагуара. Африкантәи саныхынҳә, дырҩагь абахҭа сызҭашәаз сҭыҵны
аублаақуа санрыхьӡа, убасҟан ауп зегьы анеилсырга. Аублаақуа
ҳҵеи бзиаху Таҳир иоуп исазҳәа. Уи усҟан Сҭампыл аҵара иҵон, Алоу-иԥа Шьардын уаҩ нага иҭаацәа дырзааигуан, урҭ рыла даара имаӡаз
аусгьы иаҳаратәы дыҟан. Аублаак итәы иаҩшәан иҟаломызт! Ҳара
аҭаацәа хааӡамҭа иакун, ҳаԥсырҭа, хаӡырҭа еилкаауа дҳашьҭан...
Ожәшьҭа урзыӡырҩла Таҭир исеиҳәақуаз...
Аҳәынҭқар итәарҭа ахан акуша-мыкуша есымшагьы иҟоуп амцҳәара,
аиҵашьыцра, агуреибамгара, агьангьашра, аԥсахра, ажәакала,
лассы-лассы ашьаарҵәыра усқуа рахь ауаа назгало аҟазшьакуа. Џьоукы
рышьхуа-мышьхуа ыҟамкуа, урҭ аизыҟазаашьақуа ирықуӡуеит, даҽа
шьоукыхгьы машәыршәа сара сеиԥш, рыԥсы ҿнах’уеит.
Абас ауп мҳаџьыр шьхарыуак вали Селым-ԥашьа дишьит хәа
авизир ду ианиарҳәа: «Ҳаи, иқуақура згааит, уи ашьхаруа арԥыс!
Алажә, иқунагозҵәҟьа дақушәеит!» – иҳәан, дгурӷьаҵәа дҩагылан
Асулҭан адырра ииҭеит. Уигьы дшеигурӷьаз имӡаӡеит. Агурӷьаҿхәаша
изназгази иареи шьыжьхьа еицырфеит, амш шыцәгьазгьы шәарыцара
иеиццеит.
Иҟалаз уи ауп, Селым-ԥашьа рыгуҭаҵәҟьа дгылазаарын Асулҭан
Абдул Азиз иахгара еиҵызхаз «Осман-ҿыцқуа». Урҭ еилаԥыххаа ианықурҵоз,
Селым-ԥашьа изиламкьысит, ирымамызт дызлаҿаԥырҽышаз
рацәак, аха хуҷы-хуҷла, маӡала акы даҳзаҿаршәар ҳәа азкылаԥшцәа
ишьҭаҵан ирыман.
Абас, сара дҭасырхазаап Асулҭан зегь реиҳа ишәарҭаз ҳәа иԥхьаӡоз
иаӷа. Убри аҟнытә сара сыкнаҳаразы акьаад имҵаз шьтих’уан-ишьҭеиҵон, иахьамзар уаҵәы ҳәа иргуагуон.
Усҟан Асулҭан ихан аҿы амаҵура иалаз ҳара ҳахуԥха Алоу-иԥа
Шьардын, сыӡбаху џьара ианырҳәоз иара иҽирдагуон, машәыршәагьы
иҿыҵаиршәомызт ҳшеиуацәаз. Зеиԥш ҟамло егьыҟам хәа иаԥхьаҟа
днаԥшуан, сара дагьсыцхраауамызт, дагьсыгуҭасуамызт, иара имаҵура
акуӡан дзызхуцуаз. Аха уи дыззыԥшыз аамҭа анааи, убас иҟаиҵеит,
сахьырга-сахьаарга уаҩы изымдыруа, абахҭа сынҭганы сдырӡыртә
еиԥш.
Абахҭа ахылаԥшҩы ауаа рыкнаҳареи рыргуаҟреи рзы аԥышәа ду
змаз, нахьхьи Сҭампыл, зегь зымчу ихан аҿы сыкнаҳара здыргуагуоз
еилкааҵәҟьаны имамзаргьы ҟаларын, аха џьара акы дақумгуӷҵәҟьогьы
ашьра зқуз абахҭа дыҭганы дизыҭирымызт.
Уахык зны, аҵх акыр инаскьахьан еиԥш, ԥхыӡла сеимдо Аублаатәыла
сшалаз, аӷьӷьа-агугуахәа иаадыртит аҟарс ашә хьанҭа. Иааҩнаҷҷеит
цәашьқуакгьы. Абахҭа ахылаԥшҩы дааҩналеит, ахаан исымбацыз
мшынуаҩык дицны. Уи дкаԥдануп уҳәартәы дыҟан уахьихуаԥшуаз.
– Абар, нас, иаура, иҭбаара, дзаку хаҵоу! Дԥеилуанымкуа дыҟамызт
ианиааз, изхара иҿаҵазар, иҭыԥ аҟны дааиуеит лассы, аџыр аҵкыс
алаӡара змоу уаҩуп, иудыруаз! – даацәажәеит абахҭа ахылаԥшҩы,
ацәашьы сыдырҷҷало. Алҩа ԥыҭҳа-ԥыҭҳа ишьҭуа, аҭаҭынжәга лакьыта
зҿыҵакыз акаԥдан даасыдгылан, снарҳәы-аархәуа сыхуаԥшра дналагеит;
зны смахуар аиаҵәа жьышәқуа днарықуӷуӷуа-нарықуӷуӷуеит,
нас сшьаргуацә ажьышәқуа, сыблақуа днархыԥшылт, ауӷу хьанҭа ахашьа
здыруа рахук ааихуоз џьушьарын...
«Сыкнаҳага сазнымкылар хәа ишәоума, ранаџьалбеит, ари аҟара
сшәо, скапануа?»–схуцуан, сыбла ашьа хыҵәало сахьрыхуаԥшуаз.
Дара неицәажәан, уаҳа иаанымхакуа индәылҵит. Иҟарулцәа снараԥырцеит,
сшьамҭлаҳәқуа ӷьарӷьаруа. Аҵх еимаҳан илашьцан, ақуа
кыдхаҽа илеиуан. Ианаамацәыс, сылаԥш нақушәеит, ацәқурԥа иарзазо
аҿыбгарра иадгылаз аԥра-ӷба. Иаасԥылаз еибарццак’уа, аӷба
сынҭаргалеит, иаргьы иаразнак амшын инхылеит.
Еилыскааит иҟалаз зегьы. Абахҭа ахылаԥшҩы, ихатә рахук еиԥш
сыху ыҵихит, сиҭиит; иҽыкнаиҳаит ихәап, ма амшын иҽеиҭеит иҳәап,
урх реиԥшқуа ожәы ибазма, иага ус бааԥсқуа еиҵеиҟуаҟуахьан.
Саазхуазгьы мариала сааихуазар акухап... Ганкахьала, анс-арс акуу,
сгурӷьалар акумзи, акнаҳага сахьацәцаз, аха даҽа ганкахьалагьы, иахьа
ожәраанӡа Асулҭан ихәынҭқарра азакуан саҵанак’уан, акнаҳага
сыхуда иахашәаанӡа уи сахьчон, исхылаԥшуан, сбаандаҩызаргьы
ауаҩы ҳәа сыԥхьаӡан, ожәшьҭарнахыс сытәхеит... Саазхуаз ииҭахыу
сылеигӡоит; сишьыр ҟалоит, сиблыр ҟалоит, аӡәгьы дахьирхууам.
Абрагьра иазкыз аԥра-ӷба, ахы иацәшәон, инцәыҵагыла-аацәыҵагыло
амшын ихын. Сара сыдагьы аӷба абаандаҩцәа ҭан, атәыҭира
ишазкыз ҩашьомызт. Ашьҭахь, қалақь дук аҿы иааӡхагылт, уи Каир
акун. Убас ауп сшаанагаз Исмаил Сабах инапаҿы.
Ҳчаландар иаҳа-иаҳа инаскьон, зны сакара мҩала, даҽазных –
абна тоурақуа ирылсны, аӡиас дуқуа рыԥшаҳәақуа ирныланы.
Срықушәеит сара Африка агуҭаҿы имохарцәа ҳәа жәларак. Уаа
нырҳарақуак, рыжәҩақуа ԥџаџаны, рӡарақуа паны, ахацәа неиҩымсрыда
зегьы аҟама ныҟургоит, аҳәсақуа ҳаҭырла ирызныҟуоит, урҭ иадырҳәоит
аԥхьарца иеиԥшу амзад. Абарҭ збалак кавказаа игуаламшәар
ҟалом. Избеит сара амаврцәа, имазеренцәа, абамбарцәа, алмас
аԥшаара иазҟазаз амханцәа уҳәа убас егьырҭгьы.
Избеит сара нышәаԥшьыла ишьыхыз аԥацхақуа, аҭаацәа рху
ахьыруаз ахушҭаара, исаҳаит ихаакуакуараӡа ахыбра иҩахылҵыз
алҩаҵә афҩы, аки-сиҳәа арбаӷьқуа рҿыҭбжьы, ранацәа гухьааганы
иҟаауаз аҳәарақуа рыбжьы, амҟуба иалхыз калебас захьӡыз ҳара
ҳныга иеиԥшыз рыҵакны, ажәқуа ахьырхьоз, ркьаԥа ыргьало ауасақуа
аԥыжә-сыжәҳәа иҳәуа адәы иахьықуз, аџьмақуа аҵлақуа иркыдыззалан
амаҵә ахьырфоз. Избеит ацәмаҭәа ныҵаркьакьо иахьыцәаӷуоз,
аџьықуреи ажәла ахьырҟьоз, аҭаҭын ахьеиҭарҳауаз, избеит иара
убас ҽагада даҽа мыругак ахьрымамыз.
Абарҭ зегь схатәык збазшәа сдыргурӷьон, аҩанҭхьра зхыҵәахьаз
сыԥсы аҿы, хуҷы-хуҷла ацәхуаҭара иалагон анхаҩра, мшәан, ожәы
салхудаан умҳәозар, дара реиԥш саргьы саарыхҩымзи!
Џьоукы Аллаҳҭаала иҵаныҳәон аџьаамақуа рҿы, егьырҭ– ашкуакуақуа мчыла ирыдырцалон ақьырсианра, даҽаџьоукыхгьы аҵла
ԥшӡақуа рымҵан амра-нцәа иҵаныҳәон.
Иагараан срылаԥшхьан урҭ рныҳәа мҩаԥгашьа, рчара ушьа.
Еизибагон џьарак, агурӷьара иханагалоз аҳәса, ахацәа, ахуҷқуа.
Иаацәырыргон агуаҟреи алахьеиқуҵареи згулыжжуаз рашәақуа. Иахьагьы
сгу иқуҩуеит иааԥымҵәаӡакуа игоз там-там абжьы, ожәраанӡагьы
сыбла ихыҵуам ҳәсеи-хацәеи ржьы ҟьантазқуа еихыҩаӡәо,
шьапы шьҭыбжьыла ирдыдуа, ишыкуашоз.
Хушә-ҩык инареиҳаны аиқуаҵәақуа еидцаланы, аԥслымӡ сакара
иқуцаланы инарцон. Ҳчаландаргьы урҳҭ ирцәыхарамкуа ирышьҭан, аԥсыбаҩқуа
иахьабалак иаабон, амҩацәгьа зызхымгаз, анҵәара иаҿын.
Урҭ арыцҳақуеи сареи лахьынҵала ҳаиԥшын... Урх иҳәынҷан
инарцоз реиԥш саргьы сымҳаџьырын... сыԥсадгьыл сацәыӡхьан, стәитәыхын,
лак аҟара ҳаҭыр сықумызт, иаасгудҵан аӡәы сишьыргьы,
срыцҳазшьоз ҳәа уаҩгьы дыҟамызт. Ҳазлеиԥшымыз, дара еиқуаҵәақуан,
сара сышкуакуан, аха разҟыла ҳаиԥшын, лахьынҵеиқуаҵәараа
ҳакун!
Уахык зерибк аҟны дареи ҳареи аицыԥхьара ҳақушәеит. Итҟуаны
инарцоз мҩанызгоз акануеицәа реиҳабы дааин, ҳчаландар аԥыза диҳәеит:
– Ҳахьаангылаз аҭыԥ сгуаԥхом, иааҳакуршаны аиқуаҵәақуа
нхоит, насгьы аԥсҭҳәа ахчылара иаҿуп, ишубо, уи рхы иархуаны, иҳақулар
ҟалоит, аҷаԥшьара срыӷуӷуарц сҭахыуп, учаландар иацу унарылаԥшны,
жәаҩык раҟара сыҭ, амалагьы исҭахым, аԥара сшәоит сара...
Исмаил Сабах, аԥара аӡбаху аниаҳа, амыргурӷьа ихы иҭалеит,
сара сназлаз, жәаҩык ҳаалхны ҷаԥшьара ҳдәықуиҵеит. Ҳҽеиҩхны
акануеира ҳақугылон, сара саамҭа анааи, снеины сҭыԥ аҿы снагылеит.
Амзагьы ихуацыхуаԥшьха иҩагылан, асакараҭбаа-ҭыцәра иаақулашеит.
Саԥхьа, иҿыбгаз абаху аԥҽыхақуа еизыхаа адәы иананыжьлоу
еиԥш, иеилараа иеилажьын итҟуаны иргоз. Џьашьатәшәа избеит,
аҵх агуахьы ишнеихьазгьы, дызусҭазаалакгьы аӡәгьы дыцәамызт, амза
ахьырҿалашоз, рхаҿқуа бҩа лыхызшәа, рыблақуа камкамуа, акы
иазыӡырҩуазшәа иааԥшуан. Сааигуараҵәкьа арԥыс наӡа-ааӡак,
имашьхулҵқуа аԥслымӡра иларсны, инапсыргуҵақуа ицламҳәа рынҵаны,
ибла ааихмырсыӷьӡакуа, абра сааин саагылеижьҭеи сыхуаԥшра
даҿуп. Зназы, уи иблақуа сара сахь имаз ацәымӷра рхызбалеит, аха
ԥыҭрак ашьҭахь, урт даҽак сарҳәо иалагеит:
«Ани аби умоума уара?» – иҵааит аблақуа.
«Исымоуп!» – нараҭаскит гуаныла.
«Аешьа?»
«Дсымоуп аешьагьы».
«Иабаҟоу нас уҭаацәа?» – иҵаахит дара.
«Иахьыҟоу сыздыруам, дареи сареи ҳаицәыӡхьеит!»
«Ҳара ҳаиԥш уҭаацәа тҟуаны џьоукы инарцозар, урҭ ахьеилатәоу
сара сашьа ҟарулс дрыдгылазар, – саҳәара иаҿуп араԥ иблақуа, –
угу рҭынч, сара сашьа иакузар, урҭ рыԥсы ҿих’уеит, уи идыруеит аԥсадгьыл
зыԥсоу. Урҭ ҳара ҳаиԥш иеидԥахлазар, рҿаҳәагақуа злаԥырҟаша
риҭоит! Уаргьы уҿаҳәам акумзар, утәуп, узиндоуп. Уаха уара
иулшаны ҳауушьҭыр, уаҵәы, уара уԥсы даԥшәмахап даҽаӡәы!
Аԥсҭҳәа ԥсеиқурхага еилаҳанто асакара ианыланы иааиуеит, уццакы!
Уццакы! Иуцәшар ҟалоит!..»
Абас бжьыда, ажәада гуҭыхала исацәажәоит мгуацәха аԥслымӡра
илажьу араԥ иблақуа. Аиаша уасҳәарами, урҭ рыџьбарара сзымчҳакуа
ашаҵәышаҵәра салагеит. Мчыла сыҽрыҟуганы сахьынаԥшлакгьы
дара сыԥгылон. Уи шџьасшьоз, сҭаацәа рахь иниаҟьеит схуцра,
урҭ рхаҿқуа, ма хазы-хазы, ма џьарак рҽеизакны, сара сахь аԥслымӡра
илууаа рҿаархеит. Сышьҭахь иааин игылазшәа слымҳа иааҭаҩит
исызгуакьаӡаз урҭ рыбжьқуа. О, анаџьалбеит, заҟа ихьанҭази, уи ауха
сара сзы! Еилажьыз ауааԥсыра сҩархыԥшны ажәҩан ашҵахь санынаԥш,
аҵьармақьа еиԥш иҵшәаахьан, рацәак ихарамкуаны, асакара
ԥша иаманы иааиуан анаҟуа, дук мырҵыкуа иныбжьахуаша
ицашт амзагьы... Лассы аҵх лашьца нархатәашт зегьы. Урҭ ашьагуҭуаа
рҿаҳәагақуа ԥыҟҟазар, рышьҭыбжь мыргаӡакуа ацашьа иақушәоит,
аԥша иҵысыз иаразнак еиманаԥсашт аԥслымӡ ианпыҟҟалаз
рышьҭагьы... Қлыбки хәызбаки заҟаҩ еиқунархарыда, анаџьалбеит!
Сгуазҭаз аблақуа ишсыхуаԥшыц исыхуаԥшуеит, скылкааны.
Снаскьеит шьаҿақуак уи арԥыс иахь. Иаԥхьа ашьшьыҳәа аԥслымӡра
инылаԥсеит ақлыби абичаки... Лассы сара сҭыԥ аҿы даҽа ҷаԥшьаҩык
дааргеит.
Ауха шаанӡа, смахҽ ахьтәаз саваиан, сыцәазшәа ҟаҵаны, ожәы-уашьҭан иҟаларызеи хәа сыԥшын... Ацәылашамҭаз аҟуҟуаҳәа ахысбжьы
геит, иҵысит аӷьал-пал... Ҳнеизар, аҟарулцәа х-ҩык шьны ишьҭан,
итҟуан иргоз ауаа, анаҟу лашьца асакара ианхыҵуаз иалагыланы,
рыуа-ршәаџь зҳәара аӡәы даанымхакуа ицахьан...
Сзықушәаз даҽакгьы уасхәап, дад, Шәарах. Сахара ҳәа изышьҭоу
асакара ҳашьҭахьҟа иааныжны, ҩба-хԥа мза алада ҳхы рханы ҳныҟуахьан.
Исгуалашәоит, амра ладантәи ҳаҵаԥшуа ҳнеихьан. Рацәаӡак
ихарамкуа, арыӷьарахь, иӷьаз-ӷьазуа иаацәырҵит, иҟуашкакараӡа анаҟу
зқужьыз шьхарак.
Аублаатәыла сықуҵинжьҭеи убарҭ раҟара ҳара ҳашьхақуа иреиԥшыз
џьаргьы исымбацызт. Амшын Еиқуа ҟу сықугыланы Кавказтәи
ҳашьха ссирқуа сыргудыԥшылозшәа сааҟалеит зназы. Исцәыӡхьаз
ҭах гуакьак абра дсыниазшәа, сгу ҭыԥрааит. Исызцәырҵит схала
исызмыртәоз хьаа-цәгьак, исҭаххеит анкьа зны гурҭыхагас исымаз –
шәарыцара ацара, ашьхақуа сыԥхьозар акухарын... Сшәақь агуҭа кны,
адыхҳәа сыԥо, ахурпҳәа аӡыхь казказқуа снарҿыхуо, сааԥсар, хаҳәык
снықутәаны аԥхӡы сыларбо, сылаԥш шьабсҭак анбацәырҵуеи хәа
ахра-ҿҟьарақуа ирыхго сдәықумлар сзымчҳауа сааҭагылт, еиҭасҳәоит,
ашьхақуа сыԥхьозар акухарын... Исмаил Сабах иасҳәар, сагьишьҭуам,
алажә еиԥшгьы дсацәҳауеит, абџьаргьы сиҭашам, бџьарда, снапы ыркало
сабацах’уаз, аха ҳԥыза «асакара бжьас» илеишәацәгьарагьы схадыршҭит
урҭ ашьхақуа!..
Цкьа ицәылашаанӡа хра казказрак саҿаланы акыр сааскьахьан.
Ус амрагьы ҩагылан, аҳәиҵәҳәа амрахуага аасыкунаԥсеит. Шьыжь
ӡаӡашла рҽыркуабан, еилаарцыруа снарылаԥшит ашьхақуа. Ажәҩан
цеицеира иадызбалон ашьха уарбақуа еилаҩиласуа, сагьаарыҵашьыцит...
Ех, иаҳауеи, урҭ реиԥш сҳаракызар, сызхара исымбарызиз ашьхатәыла,
издыруада, сылаԥш нахьысыргьы Аублаатәыла.
Аҿаҟьа анхыҵҟа наҟ, рҩаш ҟуҵәак агугуахәа абжьы саҳауан. Убрахь
сынаԥшырҭан акун ахалара сшаҿызгьы... Ус сылаԥш нарықушәеит
ҩ-шьабсҭак еишьҭагыланы ашьшьыхәа арҩаш ахь албаара
ишаҿыз... Сҽаарманшәаланы ахаҳә алгугура сыҽнавазӡеит, аха макьана
ашәарахқуа цқьа исбартам, ицәырҟьа-цәырасуеит, рымариа сырхом. Ус,
иаҳа ижыцәыз руак, ахаҳә ҟьаҟьа ду иаақугылт агушԥы сыҭаны...
Аҵықьҳәа иааҭҟьеит сшәақь, ахысбжьы хуаа-заауа, ахрақуа еимдо
инарҿаҩит. Издыруада уи еиԥш абжьыцәгьа ари ашьхара куазаҿ ахаан
имгацзаргьы. Ашьабсҭа қуԥа-қусуа ишлеиуаз, лбаа арҩаш ахықу
инықуҳаит. Уахь сылбаауеит ҳәа ашәақь агуҭа кны аҿаҟьа санаахықугыла,
аиқуаҵәақуа иреиуаз арԥыск сымариаша нырцә, ихыц
неиҵыхны, ихумпал сара сзеихсыз ашәарах ахь идәықуиҵарц игу ишҭаз
мҩашьо дышгылаз сылаԥш наиқушәеит. Иаргьы икылкааны даасыхуаԥшит,
ихыци-ихуампали ларҟууа. Сналбааит ҵаҟа. Ахахә дуқуа
снарықугыла-аарыкугыло арҩаш снырын, Ажәеиԥшьаа исанеишьаз снахагылан,
ахуда ааԥысҟеит. Сыхҭыгулаҩ сихуаԥшын, дахьгылац дгылоуп,
сара сахь дааԥшуа.
«Уааи арахь!» – хәа снапы насҟьеит, иаргьы исҭахыз еиликаан,
дыкукуаӡа дынҭалан, абри сҳәонаҵы дааин даасыдгылеит, маҷкгьы
даасеихырхуан ажәақуакгьы иҳәеит иара ибызшәала, «удырҩатә еиӷьхааит!»
ҳәа акухарын иаанагоз.
Ашьабсҭа ацәахыхра сахьаҿыз, ихыц нышьҭаҵаны дааин даасыцхрааит.
Ҳабацәа шьхатәыла иныҟургоз рқьабз еилазгозма, акуац анеиҿысх,
ҩыџьараны исшеит.
– Уахҭыгулаҩуп, уҿаҵаху алазаарын, Ажәеиԥшьаа иҳаҭәеишьаз,
ҳалалс иуоуааит, абар уара ухуҭа! – сҳәан, акуац абжак иаԥхьа инаган
инышьҭасҵеит. Иблақуа аразра рхыҳәҳәыла даасыхуаԥшын, исҳәаз
еиликаазшәа, инапсыргуҵақуа неидыԥсаланы, мрагыларахь ихы
рханы дааныҳәа-ныԥхьан, акуац идикылеит. Нас, ихуда иахаз аимхуц,
еиқуаҵәақуа руак ааихихын, иааган инапала сыхуда инахеиҵеит.
Напыла-шьапыла акун ҳшеицәажәоз, хаибадырт иареи сареи, Нгуги
ихьӡын иара. Ҳнеидтәалан какал еицаҳкит. Ҳнатәазар, ибла ҭаа сшәақь
дахуаԥшуан, инаган ианынеисыркы, ихы-иҿы ааихалашеит, апатрона
нҭасыршәын, алахысшьа анисырба, игурӷьара изыҵәах’уамызт. Ахаан
уи еиԥш абџьар инапаҿы имкыцзаргьы ҟаларын, иҩашьомызт уи еиԥш
акы имазар шиҭахыз. Издыруада ихы алеихьчарц иҭахызҭгьы? Мамзаргьы
иԥсадгьыл ахақуиҭраз иҭахызҭгьы? Сандәықула, иаргьы даасышьҭалт,
иаҳа иааигуаз мҩахуасҭала архаҟа сылбааигеит. Ҳаицрыҵуа
ҳаналага, сшәақь сыжәҩа иаахыхны, аҟанҭаруазгьы нацҵаны, – иудкыл
абри, зыԥсадгьыл иацәыӡхьоу мхаџьырк имҭаны! Хьӡы алоугааит!
– сҳәан, аҵықьҳәа схысны инеисыркит. Иблақуа ччеит, сааигудиҳәҳәалт
иашьаҵас, исҳәаз еиликааит ҳәоуп иахьагьы сшыҟоу, Анаара
иалкьыз ахахә дықугыланы, дкалаӡа, ишәакь агуҭа кны, ицқуа ҟуаш-ҟуашӡа дԥышәырччо дсышьҭаԥшуан, хараӡа сцаанӡагьы.
Џьашьатәшәа иубозаргьы ҟалап, дад, уи аҽны сгу иааҭаххалак
ҟаҵо сахьдәықуз! Иуасымҳәеи, ашьхакуа сышьҭырхит сырԥеи-ԥеиуа,
исхадыршҭит сыштәитәыхыз!
Ача куамԥеи абанан шабеи згу ԥнаҵәахьаз, сҩызцәа ари иназгоз
ашәарах жьы рзымхаргьы, ахурпҳәа тәан цаҳәцаҳәак дсыржәп ҳәа
сгурӷьаҵәа саауан. Аха сгу сажьозаарын, ашьха ҳаракқуа анызба, исхашҭзаап сзакуҵәҟьаз, исхашҭзаап хынтә сшырҭихьаз, хынтә сшаархуахьаз.
Зегь зхароу, сыгунаҳа зықушәаз, ашьхақуа роуп, урҭ мыш
заҵәык акузаргьы, сышьҭырхит ажәҩан ахь, исыздырхынҳәит амҳаџьырра
иафахьаз, аԥслымӡ сакара икуӡхьаз сгуамч.
Агуԥ сышрыламыз изгуамҭо дыҟазма Исмаил Сабах, дахьыҟазаалак
дышәԥшаа хәа сҩызцәа еилацаланы дышрыдгылаз, саарыхҭыгулеит.
– Ушәақьи уҟанҭаруази абаҟоу? – даасазҵааит иаразнак.
– Амҩан абрагьцәак сықушәан, исцәыргеит! – аҭак ҟасҵеит сара
сызҵаз ашәарах ажьгьы наган, иаԥхьа инышьҭасҵеит.
– Ус гуабзиара уоуааит! – днасықухуааит ачаландар ԥыза, –
урҭ уҭиит, рыху ыҵухит, уашьцәа абнауаа ракухап изааурх’уаз. Ҳчаландар
шнеиуа, аҟуҟуаҳәа иааҳалаҵаны ҳаландырҵәарц ауп иуӡбаз!
Шәисны, деиқуԥах дҿашәҳәа! – нарыдиҵеит аҟарулцәа. Жәаҩык ауаа
ласықуеибаҳәан, сԥахны сҿаҳәаны, иаԥхьа снаган снышьҭарҵеит. Нас,
акаҳуа еикуаҵәа ыжәны данаалга, иаашьҭихит иҟамчԥҵаҵа ҟьаҟьа,
аҳауаҿ иртҟуацуа даасхагылеит.
– Иҳәа, ушәақьи уҟанҭаруази зааурхуаз зусҭцәоу, насгьы заҟа
рыҭнухыз?
– Иуасҳәаз ауп, уаҳа акгьы сзацҵом! Амала суҳәоит, алажә еиԥш
ҟамчыла сумпҟан, ухаҵазар, исгудҵаны усылга! – сиашьапк’уан дышсысуаз
ангуасҭа, амаҭ еиԥш шьҭахьҟа сышьҭыҳәазаны анаскьара саҿын.
Аха исҳәоз заҳауадаз, ашыҵә-ашыҵәҳәа сықушәара иналагеиг
аҟамчы. Еех, анаџьалбеит, аамҭақуа шԥеиҭасуеи! Аублаатәыла сшьапны
анықугылаз, ожәы сжьы иалапо аҟамчы аԥҵаҵа Бзоу инахьысыр,
уи зуз икьатеиқуа исырԥхьаӡара сыҟан. Мап, мап, стәитәыхзаргьы суаҩуп,
асҵәҟьа ҟамчыла аӡәгьы симпҟацызт.
– Уаҳа усыламкьысын, уҽсуршьуеит! – сиҳәон сара, аха иаҳа-иаҳа
аҟамчы сыжәиҵон. Нас исыхьыз ҳәа акгьы сгуалашәом. Аддыҳәа
иԥыҵәҵәеит сҿаҳәагақуа, алеи-аԥси рыбжьара иҟамчы лаимпыҵԥааны
иааԥыҵәҵәаны, убри аҟара ирыӷуӷуаны исыршәит, иахькаҳазгьы уаҩы
изгуамҭо. Сыԥсы алагаҩагара сцәыхьанҭан иаԥхьа сгылан Сабах, иаразнак
сшигудлара. Жәаҩык дырҩагь еиҭаласықупапан, ӷуӷуала сырԥахит.
Сара изакузаалакгьы аҽҟьара ҳәа саламгаӡеит, адырҩаҽны
шьыжьымҭанынӡа аӡәгьы дсызхьамԥшит, иара ус аԥслымӡра сылажьын...
Адырҩаҽны, ииҳасабыз сеидру, Исмаил Сабах ихала даасхагылан,
иаҳәызба ааҭыхны, сҿахәагакуа ааԥиҟҟеит.
– Уца, какал кы, нас уус ахь унеи! – иҳәан, гуалак имаӡамшәа
днасԥырҵит.
Убри аҽны нахыс, егьырҭ иеицыз раасҭа, хԥыза иаҳа смаршәа
ик’уа далагеит, зны-зынла даасыԥхьалон, дсазҵаауан, сабжьагарақуагьы
дырзыӡырҩуан, ак ансеиҳәозгьы иаҳа иҽарԥсышәаны дсацәажәон,
аха сара мҩашьарада издыруан, ҳчаландар ԥыза, исылоу сымч зегь
анаасылицәцәаалак, уи сҿахәагақуа злаԥиҟаз ибичак сыбӷа ишалаирҟацоз.
Ҽнак, Бирам шьыбжьхьа ҳзааигараны даныҟаз дагхеит. Ҳшизыԥшуаз,
ашьыбжь лхыҵын, амра кыр илҭагьалеит.
– Ихьзеи, иҟалазеи, ари ас ҟаиҵалазомызт, сара егьсурым, аха уара амла
уаҳаркит, хуаша-машак иумҵаҳҵозгьы ианаамҭаз иунымиеит! – ҳәа Заурҟан
хьаас иҟаиҵеит. Дааиуазар акухап ҳәа игушәы-мшәы исҳәозгьы дазмырҭынчт,
џьара дызтәом, амӡырха дықугьежьуеит, ожәы-ожәы агуашә днылагыланы дыԥшуеит.
Ус илабашьа аакыдихын:
– Дад, сара Бирамраа рҿынӡа снеиуеит, ирыҵашәаз збап, лассы схын
ҳәуеит, – иҳәан иҿынеихеит. Агуашә аартны данынҭыҵуаз, Бирам дааиԥылеит.
Ажәакгьы иамҳәаӡакуа даахынҳәын, илабашьа нкыдиргылан, днатәеит.
Бирам даасыдгылан:
– Губӷан сумҭан, Шәарах, ухаҵкы, – даацәажәеит иара, – аԥшәма-ԥҳәыс лгу рахумкуа дышьҭоуп, афатә ианаамҭаз иаҳзахьымгӡеит!
– Илуазеи уԥшәма? – сҵааит сара.
– Иахатәиашара лхы лхыҵны ицон, иахьа маҷк дааԥшит!
Еибаҳҳәоз Заурҟангьы иаҳауан, аха изакузаалак даламцәажәеит...
Крыфан ҳаналга, Бирам аџьамқуа, амҳаҵәқуа имакуан инҭаҵаны дандәықулоз,
снаидгылан:
– Даҽа ԥыҭрак умааир, Заурҟан уахь душьҭалан днеиуан! – ҳәа наиасҳәеит.
– Ҳаи, сшьапқуа ԥҵәанда, издырыр, даҽа ҳамҭак сҽаанысымкылози! –
иҳәеит Бирам.
– Избан? – сиазҵааит сара.
– Жәа-шықусаҟа ҵуазар ҟалап саб аҭаҳмада сыҩны ашә дхымҵижьҭеи!
– Заурҟан имаҳартә еиԥш ибжьы аармаҷны даацәажәеит Бирам.
– Изыхҟьазеи уи?
– Даҽаџьарагьы днеиӡом! Сара сахь иҽхьакра зыхҟьаз, сыԥҳәыс длызгуааны
дахьыҟоу акузар ҟалап, ишудыруа, хшара дҳамагушьам. «Саргьы сцынҵәарахын,
сааӡамҭагьы, бара бхарала дцынҵәараххеит!» ҳәа зны-зынла дылзаӷьуеит.
Иуасымҳәеи, ари аҭаҳмада имаршәа акра уадаҩуп! – абарҭқуа насаҳәаны,
Бирам дынҭаланы дцеит.
Аусура ҳналагахт Заурҟани сареи. Амра нҭашәан, иааилалашьцеит. Аҩны
сныҩналан ацәашьқуа асыркит. Уахь ҳаниасгьы иажәабжь ԥимҵәеит аҭаҳмада.
Исеиҳәон уи аки-аки еиԥшымкуа Африка данықуз ихигаз, дзықушәаз
Игуалеиршәарц иҭахын дахьнанагаз атәыла ҿацәқуа бызшәала, ԥшрала еиуеиԥшымыз
ажәларқуа, урҭ рыбзазашьа. Цқьа еилыскаартә исеиҳәарц дашьҭалон
ашкуакуақуа аус бааԥсқуа имҩаԥыргоз ирыхҟьаны, ашьагуҭуаа уаӷеимшхара ишҭагылаз. Иара убасгьы ихаиршҭырц иҭахымызт мра злымԥхацыз абна тоурақуа,
аӷбақуа зырӡысоз аӡиас дуқуа, ашьхақуа, асакарақуа...
Аха урҭ зегь ицәеилаԥсон, знык ииҳәахьоу изгуамҭаӡакуа еиҭеиҳәах’уан.
«Ԥса, ԥса, иаасараӡа!» иҳәон, ииҳәашаз анааимҵәалак. «Иҭыкукуаӡама, ажәланҵәеит!»
ҳәа аҿеҩҳәа илахьгьы днаслон.
Аа-шықуса инарықугуӷ’уа, бжеиҳан шьапыла ачаландар днашьҭаҳауа, Африка
асакарақуа дрықун уи ахаҵа...
Аа-шықуса маҷума, ԥсҭазарак ыҟоуп, уиаҟара зхыҵыз аҷкун хуҷы дыҵурҟьар
дузк’уам!
Уахыки ҽнаки иԥсишьои Заурҟан, адырҩаҽны деиҭаналагеит.
Исмаил Сабах ииҭиша ҭины, иааихуашаз аахуаны даналга, ҳчаландар
Каирҟа ахы ирхеит. Ожәшьҭа ҳхы ҳақуиҭхоит, ҳџьабааԥсагьы
ҳауеит ҳәа иеицыз зегь гурӷьон. Аҩны змаз, иҩныҟа ахынҳәра дахыццак’уан,
иҭаацәа рбара дахгуҟ’уан... Сара сзыргурӷьоз исымази? Ухы
уақуиҭуп ожәшьҭа уца ҳәа соурышьҭыргьы, схы абасырхарыз? Сҭаацәа
ахьынсыжьыз Ҭырқутәылаҟа схынҳәыр, акнаҳара сзыԥшын.
Мшәан, избан, адунеи аҿы цәгьарас иҟоу зегьы аӡәы имацара дақушәаран
изыҟоузеи? Анышәынҭра агуҵәҟьагьы шәҭыцк ықуиаауеит
рҳәоит, гурӷьара мрахуага заҵәык џьара иаасызкылԥхар иауазеи? Аха
иамуит, иамуӡеит, убама!
Ҳчаландар ԥыза џьара дыррак имазар ҟаларын, Каирҟа дыццак’уан,
уахи-ҽни аагылашьа имамызт, амахҽқуа иахьынӡарылшоз ршьапы
дуқуа еихҳәа-еихҳәауа асакара ианын. Сива ақалақь аҽадхалара ҳаҿын.
Исмаил Сабах иаҳцәымӡакуа иҳаиҳәеит ҳазныз амҩа акырӡа ишшәарҭаз.
Африка агуахьынтәи ихуҳахуҭны ихынҳәуаз ачаландарқуа,
лассы-лассы абрагьцәа рҿаҳалон, иацыз шьны, ирымаз рцәыргон. Убри
аҟнытә ҳара агуаҽанызаара ҳаман, бџьарла ҳаибыҭан зегьы.
Уахык, ишылашьцара иаалашьцахьаны, ӡыхьк ахьамаз ҳаԥхьара
наагеит. Ҳара ҳадагьы уаҩ дмааицызт уи аагыларҭаҿы. Ҳашьҭахьҟа
иаауаз ачаландарқуа ҳарзыԥшырц ҳтаххеит. Амахҽқуа аидарақуа рықуаҳххьан,
мцакгьы неихулаҳҵан, аҟарулцәа рықургылара ҳшаҿыз,
ашьшьыҳәа, ацәҳәыра ԥша ашьҭыбжь уаҳараҳа рышьҭыбжь мыргаӡакуа,
иахьаанагаз ҳзымдырӡо иааҳакушеит ҽыла иҟаз абрагьцәак.
Аҟуҟуаҳәа ихысуа, афырҭын бааԥс анышьҭасуа еиԥш, ҳаидарақуа инарзыҩит.
Еилаҩынтрахеит, арахь, мзаҭахамҭан, илашьцоуп, иушьуа дуздыруам,
узшьуа дузгуаҭом. Аӡәы дыжжаӡа дшааиуаз ҽыҳәҵәыла дсысит,
сшьапы сықугылаӡамшәа аԥслымӡра адыжә аалсыргеит, агылаха
сымтҭакуа деиҭасысит, ицеи-цеиуа ажәҩан инадызбалеит исылиҳәарц
иикыз аҟама, аха акшаха даламкӡакуа схысит, иҽы дахҟьаны аԥслымӡра
днылаҳаит.
– Аа, сыршьит, сыршьит, ҭынхада сара!.. – дааӷьаҵәы-ӷьаҵәит иара
аублаа бызшәала. Сху-сжьы ааилагылт иаразнак, издыруаз бжьык
акузшәагьы сааҟалеит. Сыххымшақу уахь сҿынасхеит.
– Уоублааума, узусҭда, уара зхы сзыршьыз? – неиқуҿысҭит. Абрагьцәагьы
агьшрылымшоз анырба, ишаакылҟьаз еиԥш, иаразнак
инеимбӷьыжәаан ицеит. Снеихагылеит аху дԥаҭ-ԥаҭуа дахькажьыз,
алашьцарагь сԥырхагамхепт, дыздырит, ожәы дызбазма, аублаа рԥыс,
Ҳаџьы Кьарантыху ибзыцәашьа.
– Саид уоума, уанаџьалбеит, Саид? – наикуҿысҭит сара, ишьаԥха
сымҟуҵаш. Аарла сара соуп ҳәа издырыртә ихы ааирҵысит, ибла
бзаху ҭиаҵәақуа ҟуандаӡа иаасыхуаԥшызшәа збеит, аха иара уаҵәҟьа,
дынхьадшьшьын, иԥсы ааихыҵит. Усҟан ацәашьқуа жжа-жжаӡа иаркны
сҩызцәагьы аасыдеизалахьан, сӷьаҵәы-ӷьаҵәуа аԥсы сахьихаз
гуарҭахьан.
– Шәсыцхраа, абааԥсы, шәсыцхраа, сымала сжьы сфеит, шәымбаӡои,
дсамхашьит аублаа, исзааигуаз ауаҩы? – сӷьаҵәы-ӷьаҵәуан,
аԥсы сихагьежьуа, аха сҩызцәа рзы уи акгьы аҳәомызт, урҭ ақуылацәа
рхымҭа иаҿамшәакуа иахьеиқухаз иеигурӷьон.
Убриаҟара сеилашны сыҟан, схы ахькыдысҟьара сыздыруамызт.
Слышьҭасын, снаҩс аԥслымӡра илажьыз сшәақь аашьҭԥааны, сгу инаҵаскит
сҽысшьуеит ҳәа, аха сҩызцәа ласықуеибаҳәан, сабџьар аасымырхит.
Сҿаԥшылара рцәымӷхазар акухап, сааимырдан, сбичақгьы
сцәыргоит. Издырит, дара срылагьежьыр ҳәа ишәаны сҿарҳәарц ргу
ишҭаз. Сеимлагуа сшыркыз саарымпыҵҟьан, схы ахьынахаз аԥслымӡ
сакара снықулеит, скаууа. Снеиуан, асакара ԥша саԥысны,сҩыза
бзиаху Саид иԥсы ицаз сахьӡаны иааныскыларц сҭахызшәа. Наԥшырҭак
ыҟаӡам, аҵх еимаҳан илашьцан, сышнеиуа акы снанҟьаны, схы
надхуашалан ицаргьы, ма ҵа змаӡам тыша дук сынҭаҳаргьы иаҳагьы
сеиӷьасшьон. Абри анцәа дзықушәихьаз аҭыԥ хара саԥырызгашаз амч
акуӡан исыхоз...
Саид хлаҳәада, Ҳаџьы Кьарантыху ибзыцәашьа... – аҵыхутәаны
Самсун агаҿаҿы ҳаиԥырҵит иареи сареи, уи зшықусан ҳаӡхыҵыз
акун. Аублаатәылаҟа ахынҳәра акун хуцырҭас имаӡаз, уи амҩа
даныӡлеит ҳәа сыҟан... Африка данбақунагалеи? Дырҭима, даархуама,
дтәитәыххама сара сеиԥш? Снапаҿы дыԥсраны дышԥаҟаз? Иарбан
мчы еиқуаҵәоу, адунеи аҵыхуан ҩыџьа аишьцәа хаиҿазыжьыз? Ҳуаӡәык
дҭамхакуа ҳашԥазымки ари адгьыл ҭбаа-ҭыцә ду?
Заҟаамта аԥслымӡра еиҩыцәуа саханы ацара саҿыз сеидру, уҳ
сылымшо саннеи, сыблахаҵ аагьежьын, сыԥсы сылышәшәаны уа снылаҳаит.
Ауха шаанӡа, асакара ԥша схашәышәуа, патауара сымамкуа уа
скажьын... Адырҩаҽны, асакара ҭацә амра анаақулаша, саалҵит, ацәбара
сыӷралан анҵәара саҿын. Изулак, аухантәарак аԥша исықунажьуаз
аԥслымӡ насықуҳәаны саақутәеит... Уи сажыр, сызбодаз, сгуаҟрақуа
рҵыхуа ԥымҵәози, аха Сахара ианыжьлаз аԥслымӡрагьы сара
сзы имаҷхеит... Сыблақуа ҭрыцқьааны, саанаԥшы-ааԥшит... Рацәак
набжьамкуаны, наҟ-ааҟ ҩ-сакара бгалаџқуак рҽышьҭакны, рыбла ашьа
хыҵәало исыхуаԥшуан... Иаасыкуршан аԥслымӡра рышьҭа анпыҟҟала
исывган, аухантәарак ицхлымуа сывагьежьра иаҿызаарын, аха шьашәы
иҭарблыша, исыламкьысит, убама! Агыг-шәыгцәҟьагьы, зашьа дызшьыз
ижьыфара рзымгуаӷьит сыҵкьыҵкьашьаны... Урҭ ауаҩы ишьа
рмоургьы макьана ирычҳауан, сара аӡы смоур–сыԥсуан. Сахьынаԥшуаз,
хара, аҳаргь лакациақуа сырхыԥшны игуасҭон апальма иаҵәара,
уа иҟан азериб, ус анакуха, иҟан аӡыхьгьы. Уахь сцоит ҳәа саныҩагыла,
абгақуа шәан, инеиҭаҵит... Снеиуан сара скаҳа-бӷало, аӷурџ-аӷурџ
аргон аԥслымӡра сшьапы ахьыласуаз... Сызныз асакара дуӡӡа, амшын
аҽы аӷба еиԥш, агаз-ҽазра иаҿызшәа збон...
Каирҟа иаауаз тәым чаландарк сахьыԥшит, анцәа иҵаԥшуаз уаазар
акухарын, алмҩанык крысҿарҵон, крысдыржәуан, саахуара, сыҭира
иашьҭамлеит. Нас излеилыскааз ала, ачаландар иаанагоз аидара
ерманы ҭуџьарк итәызаарын, Каирынтәи Сҭампылҟа иааигарангьы дыҟазаарын.
Каир сааит, аха иалсх’уазыз уи ақалақь ду, сыуа дыҟамызт, сҭахы
дыҟамызт, исхамызт, исшәымызт, амла сеиқуцәон. Сгу сыхеит, сҭаацәеи
сыжәлари ахьынсыжьыз Ҭырқутәылаҟа. Издыруан сара уа исзыԥшыз,
аха уахызаҵәык иадамзаргьы сҭаацәа снарылаԥшында, ахра
иалхурааны иааиуа аӡыхь еиԥш ахьхьаҳәа аублаа бызшәак насаҳанда,
нас сыкнаҳан ашьра акум, хунтә аиха цагула сеиҩырҵәҵәаргьы усс измадаз!
Сҭампылҟа идәықурҵоз аидара аӷба ианақурҵоз срыцхрааит, исылшоз
ала, аҭуџьар сиԥырымҵит, сышкавказтәыз аниасҳәа, срыцҳаишьеит.
Сҭампылынӡа сааигеит худа-ԥсада. Ҳаиԥырҵуа ҳаналага, иара
ихарџь ала сеилеиҳәеит, ҳамҭак сыԥсы змышьҭышазгьы ԥарақуак сиҭеит.
Амазареи ауаҩреи еинаалоит ҳәа сыҟамызт, акрааҵуан уи агурагара
сцәыӡиижьҭеи, аха абра знызаҵәык акузаргьы сыбла иабеит.
Мамзаргьы изысҭахызыз, сзахӡыӡаарызыз умҳәои, сыԥсҭазара?
Ақуаб иага ишызаргьы ажьҵәы иаԥырхагаӡам, џьоук алаҭхаџьырц
акуац ҭнагоит. Саргьы усшәа ауп сшыҟалаз џьоукы рнапаҿы. Урҭ рқьафуразы,
рмазара иазсырҳалап, изырҳәырц ирықулаз, Саид хлахәацәгьа
иеиԥш, иргудҵан исшьлап.
Уиаҟара ҳзалаларызеи, аерманы туџьар ибзоурала сыӡхыҵит
Сҭампыл. Сҭампыл – ари ахьӡ саныхуҷызгьы издыруан..Аублаақуа уи
аҵкыс идууз, уи аҵкыс иԥшӡаз, ибеиаз адунеи аҿы даҽа қалақьк ыҟоуп
ҳәа иҟамызт. «Сҭампылҟа дцоит» – анырҳәоз, реиҳа ихараз амҩа дықулоит
ҳәа акун иаанагоз. Уахь ицаны иааз ауаҩы, адунеи иакушаз
аӡәы иеиԥш дрыԥхьаӡон. Маҭәа бзиак рбаргьы Сҭампыл иҭнагаз
џьыршьон. Уимоу, аԥҳәызба ԥшӡа лыблақуаҵәҟьагьы Стампыл қаруа
иадыркылон. Ишқалақьҵәҟьазгьы еилкааны ирымамызт, уи акухап
мҳаџьырра ҳандәықулозгьы, бжаҩык «ашьам дгьыл Сҭампылҟа хцоит»
зырҳәоз.
Абас, ахаан сахьнанамгацыз ақалақь саалахеит, сыхраа-ӡраауа,
сшәаԥырҳаԥуа. Асқьалақуа рҿы аидарашьҭыхҩцәа ркумрақуа рҿы
ԥхьарҭас измаз, иахьа хулаанӡа ԥсымышьҭыгак абасырҳари ҳәа аԥхӡы
зҿашы аидарақуа ирыхоз, исызгуаҭарызма уи ақалақь ду аԥшӡареи
абеиареи? Ҵоуп, наԥшыхақу сыбла иаахгылоз рацәан: абааш хан
хьыҵәцарақуа, амзаҿа сахьа зхагылаз аџьаамақуа, асқьалақуа рҿы
хыԥхьаӡара змамыз аӷба мызгуҭқуа, ашьхыҵә гылазшәа иахьахулаанӡа
аууҳәа еилашуаз, еилаҭыруаз аџьармыкьақуа... Аԥашьацәа амаҵура
дуқуа змаз, иара ус ауаа беиақуа иршанхагаха рееилаҳәаны, иахьнеиуаз
«Амҩа рышәҭ! Амҩа рышәҭ!» ҳәа ахьҿырҭуаз, цәҳәи-ҟьантази
иршәымкуа, ирхамкуа, рнапқуа амҩасцәа инарымҵак’уа иахьнеиуаз...
Сара сҭыԥ, ҵҩа змамыз аидарашьҭыхҩцәа рыгуҭаны, асқьалаҿы
акун. Милаҭ хкыла иеилаԥсаз, бызшәа хкы рацәала ицәажәоз, аха
ҭырџьманда еилибакаауаз, урт срыдыркылеит анкьаахыс ирдыруаз аӡәы
сакузшәа, аӡәгьы дазымҵааит схы-сҵыхуа, сахьынтәааз. Ирымаз ахуҷы
иеигӡомызт, рҿаҵа еиҩшаны исҿарҵон.
Санааизҵәҟьа аламҭалаз акун. Аидарашьҭыхцәа сҩызцәа ахьеицәажәоз
ирҳәоны исаҳаит, ашьхарыуаа жәпаҩны Сҭампыл ишаанагаз.
Изусҭцәада ҳәа санрызҵаа, абазақуа роуп ҳәа сарҳәоит. «Аурысқуеи
дареи анеибашь, дара аҵахеит, нас уа аагылашьа рымамызт, Ҭырқутәылаҟа
иахыҵит!»– абас акун ишырдыруаз сҩызцәа.
«Анаџьалбеит, иҟалахма ашьаҭарӡга амҳаџьырра?» – саахуцит сара.
Хҭацәыхак шаасоулак, ақалақь сеимдо сналалон. Издыруада ҵабалаа
саншьцәа срықушәар, ма издыруаз аԥсыуак дысҿаҳар? Акаҳуажәырҭақуа
рҿы, аџьаамақуа рашҭақуа рҿы, аџьармыкьақуа рҭаларҭа
агуашәқуа рҿы исҿаҳауа салагеит иԥыҵәҵәа-ԥыҵәҵәа иеицныҟуоз,
кумжәыла иеилаҳәаны, бџьарла иеиқуных ашьхарыуаа. Рааигуара сгылан
санырзыӡырҩы – аԥсышәоуп ирҳәо. Сан лыбызшәа саҳаланда ҳәа
сазыгушьуа, дара цоит, сара срышьҭоуп. Аҳа макьана ҳауацәа-ҳҭахцәа,
ма иара ус издыруаз аӡәгьы сылаԥш дыҵашәом. Рылахь еиқууп, игуаҟ-ҵәаҟ’уеит, ирфо иржәуа рымам. Зшықусан ҳарҭ аублаакуа Самсун
ҳаныӡхыҵ ҳазҭагылаз арыцҳара ҩаԥхьа сналаԥшыхит абра: аҳәсақуа
лаӷырӡышуеит, ахуҷы насыԥдақуа еибарҵәыуеит, аҭаҳмадцәеи аҭакуажәцәеи
уахьнеилак ихырқуақуо иеидтәалоуп, аԥсра, амлакра, ачымазара,
аҳәсақуа, аџьармыкьа иқугыланы ирыхшаз рыҭира. О, анцәа
злыԥха ҳаура, абри еиԥш ахлымӡаах лахьынҵас ирымазма ашьхарыуаа
зегьы?
Нымҩахыҵ, иуапа иҵаршәны ахаҳә шыра дылатәан ҭаҳмадак,
иӡырӡ кумжәы қуршә-ҵаршәын, иҟан еимаақуа ԥжәан, ишьацәхыԥқуа
кылҳәҳәон. Хьаа змаӡамыз ақалақьуаа ивсны инеиуан еижәхысла,
аҭаҳмада урҭ ибаӡомызт, ихы еимлагуа икны, ҵаҟа дышьҭаԥшуан.
– Ишәыхьзеи, иҟалазеи, шәзыниазеи? – снаиазҵааит сара, снаидтәалан.
Ԥсышәала сышцәажәоз аниаҳа, иџьашьаны даасҿаԥшит, кумжәылеи
кабалеи еилаҳәамыз аӡәгьы аԥсышәак идыруеит ҳәа дыҟамзар
акухарын...
– Дад, ҵаара ԥхашьарам, уара узусҭда? – иааргьежьны азҵаара
насиҭеит.
– Заанаҵ иаанагаз амхаџьырқуа среиуоуп, саублаауп!
– Аа-а! – иҳәан, лоунытә даакуԥсычҳаит. – Шәара, дад, аублаақуа,
аума шәақушәазаргьы, шәхы иавыжәбартә шәыҟоуп; избан
уҳәар, шәхала еиӷьашьәны Ҭырқутәылаҟа шәдәықулент, ҳара аԥсуаа
ҳауп ахамшҭыху ианиаз, ҳандәылцаны ҳаҩнқуа рыблит, ҳадгьыл мчыла
ҳахырцеит!
– Шәахызцада? -сҵааит сара.
– Аурыс иабашьырц Аԥсныҟа иӡхыҵыз Асулҭан ир! – ишызбоз
ибла аиқуаҵәарақуа ацԥыхь нархыҷҷалеит.
– Зхатә гуаԥхарала идәықулазгьы, мчыла иаарцазгьы иеиҩырго
акгьы ыҟам, џьаҳанымк иеицҭашәеит, уи арахь уаҳа ҭыҵшьа амам, угу
иалымсын, дад, хараӡа иеиӷьын, шәыԥсадгьыл шәшықугылаз шәырҟҟ!
– сҳәеит сара, аҭаҳмада игу акаҳара агухьаа мкыкуа.
– Ус ирҟуаҟуазгьы заҟаҩ ыҟада, аха зегь уи ҳалымшеит, ҳанацәеи,
ҳаҳәсақуеи, ҳхуҷқуеи, деигьызмаха адәы иаҳзықумыжьит! Иҭацәит,
Аԥсны ҳәа акгьы ыҟам, дад, ожәшьҭа! – дцәажәои аҭаҳмада,
ибжь-гуаҩа ҵәыуабжьҵас игон.
– Ҵабалаа рхабар иудыруазеи, шәара ишәыцӡхыҵма? – сиазҵаахит
сара, саншьцәа ртәык саҳауазар ҳәа сгуӷны.
– Ҵабалааи далааи абаҟахыз, уара абзиаху збаша! – иџьашьаны
даасҿаԥшит аҭаҳмада, – асаӡқуеи ахҷыԥсааи шәара ишәыцаахьан усгьы,
убри ашьҭахь хы-шықуса ааҵуаны иҟалеит аҩбатәи амҳаџьырра;
инеиԥынкыланы Аԥсны иқуҵит далаа, ҵабалаа, гумаа, абжьаҟуаа, маҷараа,
иаанхазгьы ожәы ахынтә раан иҳалгеит. Сара Абжьуаатәуп,
Тамшь ақыҭа сеиуоуп, с-Раҵәбоуп. Ҳқыҭан, дад, лак иасуа аӡәгьы
днымхеит, убас ауп егьырҭ ақыҭақуагьы. Бзыԥынҟагьы ҭацәит. Рацәа
иқьаԥҭажәхеит, сабиц, Аԥсынтәыла, рыцҳа! Дарбан, ҳарҭ аԥсуаа абаҩ
еиԥш зыхуда ҳкылахаз? Наҟ ҳалбааидар, ҳаизылбаамдо, арахь ҳаиҿихыр
амуа! Ожәшьҭа дҭынчхар здыруада? – абарҭ ажәақуа мыткуман
ихәозшәа акун ишсаҳауаз. Уаҳа иацәажәаха смоуит, дыззыԥшыз џьоук
ракухарын, мҳаџьырқуак ааҳадгылан, дҩадыргылан, дыргуагуо, агуарабжьара
дныбжьаргалт. Араҵәба ҭаҳмада уаҳа дсықумшәеит џьаргьы.
Сара адунеи саҟуганы сыҟаз аахыс, иеилыскаант ахҭыс дуқуа
шыҟалахьаз. Уахь ҳхынҳәуеит ҳәа баша ҳгуӷ’уан, ҭынч мҩак амоугушьазаап
Кавказ! Сара зшықусан сҭаркыз ашықусан, Ҭырқутәылан иқунагалазаап
ҵабалаа, саишьцәа. Ҳара аҭаацәа ҳаӡзаргьы, урҭ бзиахуха
иҟоуп ҳәа срықугуӷ’уан, рыцҳақуа, изықушәахызгьы сеидру? Арахь
жә-шықуса раахыс зхабар сзымдыруа сани саби, саҳәшьцәеи, сашьеи;
анирахь быжьҩык аишьцәа ҵабалтәи саншьцәа, рыԥсы ҭагушьазаргьы,
иарбан ҿацәу Ҭырқутәылан урҭ ԥхьакны измоу? Ча ҿаҵак сауеит
ҳәа, атәымуаа рыгуҭа, аидара шьҭыхра мацара саҿума? Издыруада
ааигуа-сигуа џьара сашьцәа лыԥсаа дрымамкуа анхара-анҵыра иаҿызаргьы?
Издыруада, тәылак аҿы ауп иахьыҟоу, сҭаацәеи дареи еигуныҩхьазар,
еиниахьазар? Схы абасырхари? Сзазҵаарыда?
Ҳааиқушәеижьҭеи, дад, Шәарах, убри аҟара аки-аки еиԥшымкуа
ахлымӡаахқуа уасҳәахьеит, хыҭҳәаа мацаразаргьы иауарацәоуп ҳәа
угу иаанагозаргьы ҟалап. Угу рҭынч, дад, у дуқушәеит, уаҩы ихимгац
зхызгахьоу ауаҩы! Сҿы иааҭшаалак ануҵоит усгьы, абри иуасҳәазгьы
уахь инаҵҵала, дад!
Аӡиас ишьтнахыз ақыдбажә еиԥш, уи нахыс ҭышәынтәалаха сзыҟамҵеит,
сгу сыхеит сашьцәа аԥсуаа амҳаџьырқуа рышҟа, урҭ срылагуаҟларц
сҭаххеит. Иеиҭамжьыжькит ӷьара зқумыз сыхурақуа. Исаҳазшәа
сааҟалеит сыдгьыл гуакьа афҩы хаакуакуараӡа... Сылацәа неихызҩар,
иеилаарцыруа иаасҿагылон ҳашьхақуа рсахьа еилыхха, инеиԥынкыланы
даулк иасуазшәа рыбжьы саҳауан ҳарҩашқуа ахьеилаҽҽоз,
зны-зынла слымҳа иҭаҩуан, сара саԥшаауазшәа снапала иҭасырхаз
Бзоу хлаҳәада акьыркьыр бжьы... Аублаақуа ҳусҳәарта анбылуаз
алҩа еилахуашь иахылҵуаз иалууа иааиуазшәа збо салагеит
хьӡыда-цәада иҭахаз аублаа хацәа ӷьеҩуа рхаҿқуа... Лассы-лассы
сылаԥш дааҵашәон мҳаџьырра шәсышьҭуам хәа иаҳәа цҳафыр ҟьо,
иҳаԥгылаз Бараҟаи-иԥа Аҳмеҭ. «Шьаҭанкыла шәыӡит! Абри акун
ишәасҳәоз!» – дыдрак еиԥш исаҳауеит уи ахаҵа ибжьы ҿаца. Схы
ахьызгара сыздыруам, амца иалахаз еиԥш сгьежьы-хынҳәуеит. Аидарашьҭыхцәа
дычмазаҩхазаап агуаҟ ҳәа, срыцҳашьан исыхуаԥшуеит.
Рааигуара сыҟазар сҭахыуп аԥсуаа мҳаџьырқуа, рыбызшәа саҳалар
сахушәтәуашәа збоит. Сныгунысуа Сҭампыл ақалақь салоуп.
Аџьармыкьа аилашыра агуашәқуа рҿы, ма аџьаама аҭаларҭаҿы слымҳа
нарзынархан снагылоит... Алҩа еилахуашь зыҩначу акаҳуажәырҭақуа
рҿы, еиуеиԥшым ауаа ӷьал-пал ахьрыхго, акумжәы зшәу ахьтәоу
гуаҭаны, рааигуара снатәоит, ма ақалақь гуарабжьара еихагаларҭақуа
рҿы амҳаџьыр рҽахьеизырго снеины снарылагылоит.
Урҭ зықушәаз арыцҳара рҽандрааларц рҭахым, игуамҵ-хамҵуеит,
зегь ргу нханы иҟоуп. Уи џьашьатәым, уаӷоу дзыниаша ианиеит, сара
сеиԥш изхызгахьоу ида аӡәгьы изеилкаауам, аха избап, дара-дара
рыбжьара агуаӷ зҵысызеи? Атәым дгьыл аҿы, анҵәара ахьырԥеиԥшыз,
аидгылара, аицхыраара аҭыԥаны, дара-дара ҷан-ҷаны изеибакызеи?
Еиныршәашьа змаӡамыз аимак рыбжьалеит, наҟ-ааҟ иеиҿагыланы,
аӷьаца-аӷьацаҳәа ахацәа рыбжьы ҭганы еиҿашуеит, иаӷьуеит, ицәҳауеит.
Зны-зынлагьы рҟамақуа ҭӷуцәаа иеизыҵҟьоит, ашьагьы каҭәалон
аҽырҳәа. Аԥсшәа змаҳауаз атәымуаа, џьашьатәшәа ибаны, иаагылан
ирыхуаԥшуан, ирыцәшәаны хара-хара ираҩсуазгьы дубарын... Сара
иҳн зегьы. Аимак сырцәарц знык-ҩынтә сажәа наласҵазаргьы,
аӡәгьы дазхьамԥшит. Ажәала ирымҳәазаргьы: «Уџьам злам, умҳаҵә
алоумҵан!» ҳәа рыблақуа ирхызбаалон.
Ус ауп, дад, ауаҩы ишьапы баӷьаӡа иԥсадгьыл данықугылоу, ацәгьара
бааԥсгьы рҽеишьак аиҭоит. Тәымџьара – ауаҩы длаԥшықуҵоуп,
изқуиклакгьы мкьыкьхот.
Урҭ иеимарк’уаз башамызт, шьа усын, аха уи зыӡбодаз, ахара
зду дахьзырхууадаз, ус иаанхеит иахьагьы-уаҵәгьы. Издыруада мышкы
зны аамҭа иаӡбар? Ус анакуха, сыхшыҩ храӡага иҭахаз акрыҟазар,
еизсыршәшәап, уара избо, уабацәа рҭоурых ҟурҷахакгьы џьара
икауршәырц угу иҭам, акыр сызҳәагушьар, анҵаразы уеизгьы уеиқушәоуп.
Ишудыруа еиԥш, ҳарҭ аублаақуа иҳацӡхыҵип  рахьтә асаӡқуени
ахҷыԥсааи, хы-шықуса аанҵәоны уи ашьҭахь Ҭырқутәылан иқунагалеит
далаа, ҵабалаа, гумаа уҳәа аԥсуаа рацәаҩны. Егьызеиӷьым
ахацәа знык Асулҭан инапаҿы ианыҟала, ихылаԥшцәеи иареи, урҭ абџьар
иаҵамгылар ԥсыхуа рымамкуа иааҭадыргылт. Ачашә дгьыл шәаҳтоит
ҳәа џьоук хырхит, шәара шәеиԥш еибашьҩы дыҟам ҳәа џьоук
дыргубзыӷит, ашәара знаалозгьы џьоук дыршәеит. Ҭырқутәылантәи аиҳабыра
заманала ирдыруан, аԥсуаа рҿы ҭауади аамсҭеи анхацәеи, уалаҭахыла,
еибааӡарыла еилысны ишыҟаз, уи дара ишырҭахыз рхы иадырхуеит. Кыр зылшоны иҟаз ҭауади аамсҭеи, Алоу-иԥа Шьардын
иеиԥш, ҳатыр рықуҵаны ирыдыркылт, ачынқуа рырҭеит, ауалафахуқуа
нацҵаны. Убарҭ рыла анхацәа рырԥар рнапаҿы иааганы, аибашьра
идәықурҵеит. Заҟаҩгьы уаҟа иҭахада, ар рнапхгаҩцәа иахьреицәаз
иагудырҵозар акухарын, хынкылашьа змамыз, акы ада акы ззымдыруаз
ашьхарыуаа. Иззеибашьуадаз, ашьарҩаш зызкарҭәодаз анасыԥ
дақуа!
Аурыс еинрал чын змаз Маан Қац иӡбаху уасҳәахьеит, иугуалашәозар.
Ҳаԥсадгьыл ҳанахыҵ ашьҭахь, рацәак мырҵыкуа дыԥсит. Иҷкунцәа
руаӡәы – Титу – иара имҩа дықулеит, дфицарны аурыс ры
дрылан. Егьи –Ҟамлаҭ – даҽаџьара ихы ирхеит. Аԥсны аҳра аҵыхуа
анԥырҵәа, аурыс усбарҭақуа аныҟарҵа, аҳра-тәра анимырх, аурысқуа
дырмаабкуаны, иҭаацәа иманы Ҭырқутәылаҟа дааит. Уи днаишьҭалеит
иашьа иԥа Уазбақьгьы. Асулҭан иеиҳабыра, аурысқуа рцас
аҟынтәгьы аԥсуаа рыгуҭа Ҟамлаҭ хьӡи-ԥшеи шимаз еилкааны, ианаҭаххо
аамҭазы рхы дадырхуарц, мыцху иацԥыҳәаны дрыдыркылеит.
Нхарҭас Сҭампыл агуҭаны ханк изалырхит, ауалафахугьы изԥырҵәеит.
Иаарласынгьы фицарс дҟарцеит, аԥсуа мхаџьырцәа рыла ишьақургылаз
ар хуҭа хыс даҭаны, Арабтәылаҟа ддәықурҵеит, уа, Асулҭан дизымӡырҩуа
зхы зкуачраз аҭыԥантән ԥашьак ир еилаԥыххаа иқуҵаразы,
иара ихаҭагьы диҳәынҷаразы.
Аԥсуаа рацәаҩны имҟуҵанҵәазаргьы, идҵа неигӡеит Ҟамлаҭ. Дук
мырҵыкуа иԥҳа ԥшӡа Назифа захьӡыз, ԥхьаҟа Асулҭанхара
зҽазыҟазҵоз Абдул Ҳамид ԥхәысыс дигеит. Ус ишааиуаз рынасыԥ
иакит Маанаа, ӷуӷуала рҽаладырсит шьарда зымчыз ахәынҭқарра
ахы ахьыҟаз аҳҭынра, рымаҳә Абдул Ҳамид д-Сулҭанхеит. Аха уи
«ашьаарҵәыра» изымхеит зныкымкуа меигӡарах икаиршхьаз
ажәлар ршьа. Иҽазирхиеит аурысқуа драбашьны, Балкани
Кавказн импыҵеихаларц. Лахьынҵоуп акумзар, зынӡак зус алаӡамыз
жәпаҩык аԥсуаа абри аибашьра изалаӡрызыз.
Асулҭан иҟаиҵаз адҵала, лада иҟа, ҩада иҟа џьарак иеизыргеит
ар хуҭақуа ирылаз аԥсуаа зегьы. Урҭ инарыларҵеит бџьарк зкыртә
иҟаз анхацәагьы. Ҟамлаҭ иашьа иԥа Уазбақьи иареи ракун зҽазҵәылхны
уи аус аиҿкаара иашьҭаз. Ун аламҭалазы Асулҭан ҿыц иуа-гуакьахаз
ианеишьеит амиралаи чын, Ҟамлаҭгьы уи иҽаԥсеитәыр акумзи
џьара!
Еиқуных зықьҩыла Аԥсныҟа еибашьра идәықурҵоз ар, аӷбакуа
рықутәара ианналагоз, Маан Ҟамлат дбаҟы-саҟ’уа, иара хадас дзырҭаз
аԥсуа ар хуҭақуа даарылагылан, ибжьы неиҵихит:
– Дадраа, сашьцәа аибашьцәа! Асулҭан ду шәымҩа ныҳәа-ныԥхьаны, шәнапы иаиркит абџьар, агьааурқуа нықуцаны шәыԥсадгьыл
иазшәырхынҳәырц ахакуиҭра. Иааит зегь ҳаззыԥшыз ахаҵа
иаамҭа! Ижәдыруазааит, Аԥсны ҳшьапы шнықуҳаргылалак, агурқьҳәа
аӡәк иеиԥш аԥсуаа зегьы шҳацгыло, Қазауҭ бираҟ иаҵагыланы
ишәыцнеиран ишыҟоу аибашьрахь! Падишахим бин иаша! – абас
далгеит иажәа.
Аҭырқуа еибашьыга ӷбакуа иаҳа-иаҳа рҽадырхалон Аԥсны агаҿа.
Аурысқуа, еилкааны исымам у и зыхҟьаз, Аԥсны игылаз рыр хуҭақуа
еизак’уа, Егрыҟа анаскьара иаҿын.
Ҟамлаҭи Уазбақьи Аԥсны ишнықугылаз еиԥш, иаразнак ирԥшааит,
уахь инханы иҟаз, изықугуӷ’уаз рыбзыцәашьцәеи, рыуацәа-рҭахцәеи.
– Шәзыдтәалоузеи, агурқьҳәа шәҽеидышәкыл, – драцәажәеит
Ҟамлаҭ Аҟуа абааҿы икылганы, – иааит ҳа ҳаззыԥшыз аамҭа! Аҳәҳәацәа
рылашәҵа иахьабалак ақыҭақуа, икылсааит агаҿахь, заҟа рҭахыу
абџьар ҳара ираҳҭоит. Агьааурқуа уаҳа ихнымҳәроуп! Егрыҟа! Егрыҟ!
Гьааур шьала ихышхыҵлароуп уи аӡиас!..
Аха Ҟамлаҭи, Асулҭан иҭарнакцәеи шақугуӷ’уаз, ԥыҭҩык Маанаа
рыуацәеи рҭахцәеи рыда, ажәлар рыцымгылеит, аԥсуаа ирыдыркылахьан
аурыс ҳәынҭқар изакуан, иеилыркаахьан уи иалԥсаартә ишыҟамыз,
насгьы урҭ иԥыршәахьан аҭырқу Сулҭан ашьам-дгьыл ҳәа изықуиргуӷыз
шеижьагаз, зныкымкуа амҳаџьырра иагаз, иахьнеиз џьаҳанымҵәҟьа
ишҭашәаз... Уимоу, Ҟамлаҭ абџьар иаҵаргыланы Аԥсныҟа
иӡхигаз аԥсуаагьы дрыԥсахит. Рыԥсадгьыл ршьапы шаақугылаз еиԥш,
«Хаҭоумҵан, Аԥсны!» ҳәа рҽынкажьны, адгьыл иагуӡит, нас иеихеит
дасу рқьаԥҭажәқуа рахь, иаарԥылоз ргулацәа-рызлацәа: «Џьанаҭ араауп
иахьыҟоу, акы шәамжьааит, амарџьа! Маанаа Ҟамлаҭи Уазбақьи
рыԥсадгьыл рыԥсаххьеит, рхы мацара ауп изышьҭоу, бзиарақу иӡхымҵит!»
– ҳәа рарҳәон.
Абас Ҟамлаҭ иусқуа ишакум еилахуеит, аха дмеибашьыр ԥсыхуа
имамызт, аԥсуаа ицәеимпзаргьы, аҭырку асқьар иманы Егрыҟа ддәықулеит,
игу ԥыжәжәон, ихы ԥыжожәон, аԥсыуак данибоз, ибла ашьа
хыҵәалон, «ишәсырбап сара!» – ҳәа дрықумақаруан. Нас убригьы
даԥсыуан ҳәала уара! Дмиӡар акумзи ахазына, аха ишԥаҟауҵари, зегь
зқуӡуа хуахуак дрылиаалоит ажәлар.
Дук мырҵыкуа иҟалеит аибашьра, аха аҭырқуцәа акгьы рылымшеит, иаҵахеит. Иаанхаз ар гьежьит Аԥсны агаҿа иӡыхгылаз рыӷбақуа
рышҟа.
Нас, Ҟамлаҭ ишԥеиԥсыхуоу ожәшьҭа? Гурӷьаҿҳәашас изнеигарызеи,
адгьыл-нцәас ииԥхьаӡоз имаҳә хазына, Абдул-Ҳамид? Аибашьраҿы
хьымӡӷыла даҵахеит, амхаџьыр еибашьцәа иӡхигаз ицәеимпит,
аԥсуаа иҳәатәы харымҵеит, идымгылт, абарҭ зегь анааиаҳа, афра
агужәлацәгьа Асулҭан, Ҟамлаҭ ихы ихагылаӡамшәа наҟ ихицҟьаар
ҟалоит.
Ҟамлаҭ гызмал иҭаххеит ахҿыхга, ишьаарҵәыразаргьы,’шьаҭарӡгазаргьы,
– ахҿыхга! Ишьҭрақулаз асқьар, Ҟамлаҭ иуацәеи иҭахцәеи
нараԥгыланы, ԥыҵәҵәа-ԥыҵәҵәа рыҽшаны, ага иаркны ашьханӡа, Егры
иаркны Бзыԥынӡа, ирылалеит аԥсуа кыҭақуа. Аҳәҳәацәа ҳәҳәон:
«Изахуалак! Изахуалак! Аурыс гьааурқуа ҳашьҭалан иаауеит, иаазықушәалак
ндырҵәоит, ахуҷқуа аԥса иахарҵоит, ҩны-гуара иеигӡом, ирбылуеит!
Изахуалак шәаала Ҭырқутәылаҟа! Асулҭан ду ишәзалихит
ашьам-дгьыл, амсылман гуҭылса дгьылаҿ ишәзыԥшуп ахақуиҭра, џьанаҭ
ԥсҭазара! Аҟуа иӡыхгылоуп, хаҭала шәара шәзын иааишьҭыз, аӷбақуа
раҳ «Маҳмадиа!» Изахуалак! Изахуалак!»
Амц каҭа иалашәаз усгьы ддаықулеит хыма-ԥсыма, иҭаацәа иманы,
ь изгоз џьшьа ирахугьы иаԥцаны, егьырт еиҳараӡак: «Ҳазшьуа
ҳара даабап, шәҳаламкьысын, шәара ижәыжәхьоу ашьа шәызхоуп, шәахьааз
шәца!» – ҳәа рыҩнқуа рҿы иаагылеит, аха асқьар ршәақьқуа
харшаланы иаарыкушеит. Мчыла индәылцаны, амца нароурыжьуан
рыҩнқуа. Заа зҽыԥхьазкызи, ма ашьха цәҳәыра иқуз хьчаки ирзууази
акумзар, зегь неидцаланы, шәцала ҳәа аҟуҟуаҳәа ирывахысуа ирыман
агаҿахь идаықулеит. Иԥсуаз уа дыԥсуан, изхьаԥшуадаз, егьырҭ
ирыхан аӷбақуа ирҭарыжьуан.
Иккаӡа иҭацәит Аԥсны! Гумбыл џьбара Ҟамлаҭ ихы аҿыхра мацаразы
ԥсаҭатәыс иҟаиҵеит ижәлар гуакьа! Ичынқуа рыцырцырра иахҭниҵеит
иԥсадгьыл бырлаш! Уа, Сҭампыл, Асулҭан иҿы даниеилак:
«Аибашьраҿы ҳаҵахазаргьы, уа иҭахаз асқьар рхыԥхьаӡара хынтә рыла
еиҳаны, абџьар иаҵагылаша ахацәарԥар узаазгеит» ҳәа ажьыӡ
шәахтә еиԥш, Асулҭан иаҿа ианиҵозар акухап, ирпеипеиуа аӷбақуа
рҭәны иааргоз ашьхарыуаа хлаҳәадақуа!..
Дад, Шәарах, абыржәы иааркьаҿшәа иуасҳәаз ажәабжь хырзаман,
мчыла зыԥсадгьыл иацәдырӡыз аԥсуаа, игуаҟ-ҵәаҟ’уа Сҭампыл
ианалаз, ана-ара слымҳа нарзышьҭуа санырзыӡырҩуаз, ма санразҵаалак
исарҳәақуоз рыла иеилыскааз акоуп. Убарҭ ашықусқуа инадыркны
даара акраамҭаӡагьы, аԥсуа зхылаҳәоу Аԥсны данхалеит хәа
сыҟамызт. Аха анцәа ҳазшаз иџьшьоуп, имыӡзаап аԥсуаа рыжәла,
иӷьацазаап рдаракуац!
Зымҩарак – араху реиԥш мчыла иеидцаланы иаарцаз ажәлар,
егьирахьҟа – Маанаа рыуацәа, рҭахцәа, иара ус дара ирыдгылоз,
убарҭ ракун, еинышәашьа змамкуа, ҷан-ҷаны зыблақуа ҭибах’уаз.
– Аӡәгьы дҳазхьаԥшуам, ахушә зфаз араху реиԥш, анҵәара ҳаҿуп,
иабаҟоу аџьанаҭ дгьыл иаҳзалырхыз? Дабаҟоу ҳара хазҭииз Маан
Ҟамлаҭ, иҳаиҳәааит ҳазхирҟьаз! –рҳәон џьоукы.
– Ижәуазеи, уара, аурыс-гьааурқуа шәаадмырбызар, Маанаа
ирхароузеи? Иҭабуп ҳәа рашәҳәар шәнаалоит, шәыԥсы еиқудырхеит,
шәшьапы шәықумыркьысӡакуа ӷбала шәааргеит! – нараҭарк’уан даҽа
зымҩарак иатәыз.
– Уара узусҭда, Маанаа рхуаша икарԥсоз иааӡаз арыцҳа, унапы
ианузеи! Ҳара иаабарц ҳҭахыуп Ҟамлаҭ иашьеи иареи! Рҿала иҳарҳәааит
ҳзыхдырҟьаз! Ҳабла иадырбааит, ҳара ҳҭины иҵырхыз амазара!
Мап анакуха, раҳҭны еихагыла ду амацәаз еиԥш ҳаакушаи агаз
лақуҭәаны, амца ацраҳҵоит, иалаабылуеит ишынҭаацәоу зегьы!
– Уахь неишьа шәымам, асқьар акушаиы игылоуп, шәҟуаҟуа
шәықурҵоит!
– Иҟуаҟуан иҭарҵаз раҵкыс ҳазлеиӷьузеи, амлеи ачымазареи неилалан,
шәҩыла аиҵәара ҳаҿуп! Шәыԥсӡама, уара, ҳдәықулап аҳҭныҟа,
ҳшьа ҭаҳтап куапеила! – амца ацраҵаны даҵаҳәҳәон даҽаӡәых.
– Ижәуазеи, уара, аџьмақуа реиԥш шәынкыдԥала-аакыдԥало, асцәҟьа
ҽырхагара жәбахьоу! – аҭак ҟаиҵон Маанаа ирзааигуаз аӡәы.–
Шәара шәыӡхыҵиижьҭеигьы Ҟамлаҭи Уазбақьи ыцәам, итәам, Ҭырқутәыла
иалоуп, ишәзалырхырц иашьҭоуп нхарҭас иреиӷьыу адгьыл!
– Ҳара ҳашьҭахьҟа ҳхынҳәуеит, ара аагылашьа ҳамам, дара ирымазааит
уи адгьыл! Ирылдыршааит, адунеи амаа зкыу маҳәыс дрымоуп
усгьы, ҳара ҳшааргаз еиԥш ҳаԥсадгьыл ахь ҳархынҳәра!
– Ҩ-ҳәынҭқаррак рус Маанаа ирзыӡбом, аха усгьы шәажәа наагап
дара рҟынӡа, шәыҽшәырҭынч! – иаҳа рыҽраԥсшәан ицәажәон
егьырҭ.
Аџьармыкьа агуашә аҿы, акаҳуажәырҭақуа рҿы, аџьаама зҭагылаз
ашҭаҿы, иара ус ақалақь гуарабжьарақуа рҿы, аԥсуаа мҳаџьырқуа
ахьааиқушәоз иахьабалак абарҭқуа ракун еимактәыс ӡбатәыс ирымаз.
Аха аимакра аизыҵҟьарахь иниасит, аҟуҟуаҳәа ана-ара ахысрақуа,
аҟамақуа ҭыхны аигудларақуа, ауаҩшьрақуа, – ацәгьара бааԥсахь
ииасит аусқуа.
Уи гуарҭазар акухап аиҳабыра, дук мырҵыкуа Асулҭан иаҳҭнытәи
адырра ҟалеит, аԥсуаа мҳаџьырқуа, ақалақьқуа, иаҳҳәап, Сҭампыл,
Езмыд, Самсун, Трыбзан уҳәа иахьыҟазаалакгьы иалцаны, Иазқьышаҳери
Адабазари ҳәа изышьҭоу аҭыԥқуа рышҟа идәықурҵарц. Ари мчыла усхеит, мап-чап уҳәаргьы ауамызт, ар ракун ари анагӡара знапы ианыз,
ашәақьқуа наушьҭакны унараԥырцон...
Еиҭадәықулахт ҳәсеи-хацәеи, хучи-дууи амҳаџьырқуа еицрыхухуа.
Абраҟа ҳаиԥырнагеит аԥсуааи сареи. Урт Сҭампыл ианалырца, саргьы
сзаламгылт уаҳа. Урт саарыдхалт акумзар, уиаҟара аамҭагьы
сзаагыло сыҟамызт, сдәықулар акун сызлыҵыз рышҟа... Саԥхьа ишьҭан
амҩа гуҭыха!
Амҩа сықууп, Осман-Коиҟа сцоит шьапыла, ҭагалантәи аԥша-баа
сысуа. Сыԥсы иадгьылны иҟамызт уи аҭыԥ, аха иагаумҳәан, шықусқуак
ракузаргьы уи адгьыл аԥхӡы нықутәо иқуаарыххьан сыжәлар
гуакьа, ипиџьҳаӡа, ажәҩан иаҵахухуа иҩеихьан аублаақуа рылҩаҵә,
ана-ара илҳәыгуаахьан рнышәынҭрақуа, ацха еиԥш ихаакуакуараӡа
убраатәи аҳауа иалан ҳабызшәа, ажәҩан иаҵаҩуан ҳашәақуа...
ара инсыжьит: саб, н, сгулацәа, ҳашьцәа, ҳтахцәа. Хьацак амҵа
уԥхьахьазаргьы, уанаҩсуа уаагылан уахуаԥшуеит, усҟантәи аамҭа
угуаларшәо.
Сҭампыл саныҟаз ишалацәажәоз саҳаит, Асулҭан Абдул-Азиз данахыргоз,
иара изааигуара игылаз шьхарыуак ацәгьара бааԥсы
шимпыҵҟьаз, ихаҭагьы цәгьаԥсышьа ширҭаз. Ҳәара аҭахымызт, ари
ҳара ҳахуԥҳа Алоу-иԥа Шьардын иакун. Ииузеи, дзықушәазеи, мцахуцәа?
Иара ихала ихы ҭаирхазаргьы, жәларак зегь иара иқуӡуеит ҳәа
сыҟамызт.
Ишакухалак, сҭаацәа ахьынсыжьыз ақыҭахь амҩа сықун. Иаасԥылоз
аӡәы аублаақуа ахьынхо удыруазар хәа саниазҵаалак: «Ачеркесқуа
ракухап узҿу! Урт Осман-Кои инхон, аха ианырмыхуа шықусқуак
рышьҭахь иахырцеит, қулацәан, цәгьоуцәаи, уаҩшьцәан!» – аҭак ҟаиҵон
уи. Иазгуаҭ, дад, Шәарах, Ҭыркутәылан ашьхарыуаа мҳаџьырқуа
зегьы усҟангьы ожәгьы ачерқесқуа ҳәа ирышьҭоуп.
Даҽаӡәых: «Урҭ зықушәаз уаҩ дақумшәац! Иахьнеилак хҵәароуп,
хыԥсаароуп ирзыԥшу!» – хәа аублаақуа рыцҳашьаны дрылацәажәон.
Ианбацәгьауцәаз, ианбақулацәаз, ауаҩы ибара ныҳәак еиԥш иеигурӷьоз,
зчеиџьыка знапы иқуҵан изкыз, ламысла иеибаркыз аублаа нхаҩыжәлар?
Амҩа сықун уахи-ҽни.
Абар Осман-Кои, аҟуаԥа-ҿаԥара аҽкыдкыланы иахьышьтоу.
Шьыбжьышьҭахьрахь инеихьан, ажәҩан хуашь иџьыкацха иаҿышәшәон
асы, слымҳа иҭашәышәуан аԥша ҵәыҵәы... Қыҭак шубац: ахыу-хыуҳәа
алақуа шуеит, аккаҳәа еиқуҿырҭуеит арбаӷьқуа, ана-ара иаҿалан инеиуа
хуҷқуак, аџьџьаҳәа рыбжьы саҳауеит...
Сышнеиуаз, раԥхьа снаҿагылеит ахьаца заҵә зықугылаз аху –
злыԥха ҳаура Быҭха атәарҭа. Сынхалазар, иабаҟоу, ԥахьа зны ашьац
кашьшьы, жәларак ҳшьамхқуа нарсны ҳныҳәарҭа; амыӷыи ажци ахылиаахьеит,
ихацәуп, иҟам ҳныха, иеималахьеит иара ахьгылаз аҭыԥ,
ишәыршәыруа иахагылаз ахьацагьы ԥырҟахьеит, аҵабаара иаҿуп
иҵыҳәҳәоз ашьапы...
Ожәшьҭа гуҩбарада иеилкаауп зегьы... Иқуҵит ари адгьыл аублаақуа
шыжәларыз.
Сышнеиуаз, снадгылеит асаӡ-ԥсыуа Абыху Мзауҷ инхарҭа. Иқуӡаахьан
ихыбрақуа, амӡырхаҵәҟьа ртаӷаны аҭаҭын ылан. Ожәы ахуҵәқуа
кыдхаа иахьеилагылоу, ица азшьапык қуацәӡа ирылубаауеит,
инапала иҿеиҵаз агуашәгьы нханы иҟагушьоуп. Игу амыҳәо, ихы амыҳәо
дызлаҟаз ала, иҟалап уи анкьатәи ҳгула заанаҵгьы дыхҵәазар?
Исгуалашәоит, уасиаҭҵас исеиҳәақуоз. Издыруада дызхынҳәызар Аԥсныҟа!
Дзаҟарахарыдашь иҷкун хуҷы Шьоудыд?
Сара сеиԥш агуаҟрақуа згу ҭырблаахьаз изынгьы имариамзаап
убама, уаҳа уара ишутәым удыруа, ухатәы ҩны аԥхьа, уҭал ҳәа иумыԥхьо,
уца ҳәагьы уарымҳәо агуашә уанылахалак! Ауапа насхадырԥазшәа
сыблақуа аалашьцакит зназы, аха рацәак мырҵыкуа инасхыҵит.
Игылоуп ҳнапала иҟаҳҵаз ҳаҩны, кьыс амаӡам, рыцҳа! Амала,
аҩазацәа ахьыкукуоит, ихырқуақуоит. Абарҵан ԥшь-ҩык ху-ҩык роума
ахуҷқуа хумаруеит, ахьҭагьы усс ирымам. Аҩныҵҟантә исаҳауеит ӡҟык
иҵәыуабжьы, агуады-гуды ахгоит игара ахьҵысуа, инхагушьазаап ҭынч
ҭаацәак, изысшәирызеи, анцәа рызирҳааит, аха иабаҟоу сара стәқуа:
сан, саб, сашьа, саҳәшьцәа?.. Алаӷра сгуанаҭеит, сзадымҵуа агуашә
сахьадгылаз... Аҿы ҩеихыхны ҟыԥ амҳәеит, иааскьан, садырызшәа
сахьгылаз исыхуаԥшуа инатәеит.
Амш ахуларахь инеихьан, ахьҭа есааира аҽарыӷуӷуон... Сыҩнуҵҟа
сыԥси сгуӷырҭеи усгьы иҵааршәхахьан, ожәы – адәныҟагьы сцәа-сжьы
ахьҭа азымчҳауа иалагеит.
Мчык насыхан снаднагеит агуашә. Сахьцо ҳәа хықукык сымаӡамкуа
снаскьоит амҩаду саныланы. Снавалеит ақыҭа жьира, кеҩ.-кеҩҳәа
иаасаҳаит ажьаҳәа абжьгьы, сгу ааҟуандахеит, ожәы избазма, издырит
ақырҭуа Дауҭ ижьирҭа. «Урҭгьы ахырцарызма? – саахуцит сара.
– Дауҭ дажәхьан, ожәраанӡа дзааирымызт, издыруада иҷкун, анкьатәи
сҩыза Дырсын аибашьрахьтә деибганы дхынҳәызар?» Ашә аартны
ажьира сныҩналеит. Хаҵак, изшьапык мыҿтәны аҟыгу-ҟыгуҳәа
иҵарсуа, аԥсангьери давагьежьуа ажьира даҿын... Илымҳақуа ихьуан
акузу, баша алҩақ иҽацәихьчарц акузу, ихы-иҿы ҭаҳәҳәан...
– Амцахь уааскьа, ахьҭа цәгьоуп иахьа!–ҿааиҭит уи, ижьаҳәа
нықуҵаны, асқам сымҵахалауа. Ацәымза аиркын, даахан иххаӡа иаақуиргылт,
иааҩналашеит ажьира. Аԥшәмеи сареи ҳаблақуа неиҿаԥшит.
– Заурҟан уоума, уанаџьалмбеит, Заурҟан! – дныҩныҵәааны,
имҿтәы шьапы иҵаргуо, иҿааихеит сара сахь.
– Сара соуп, убла уамжьаӡеит, Дырсын! – ҳҩыџьагбы ҳҽынеигуд-ҳажьлеит. Иԥсхьеит, ихаҳәхахьеит ҳәа сыҟан сгу, аха ибзахеит, иҭгурӷьааит,
исцәыӡхьаз зегьы хынҳәызшәа. Ҳҩыџьагь ҳқьыз-қьызны ҳҵәыуан,
аха ҳара ҳзыжьжьах’уадаз, ҩыџьа заҵәык уада-ҭынхада аԥсангьери
хьшәашәа ҳахагылан. Дырсын ҭынчхашьа имамызт, сызҵаара
дшаҿыц даҿын:
– Ажәҩан ахьтә улбаама, ма уԥсны убзахама, икнаҳан ашьра
зқуз уабаанагеи, Заурҟан, сашьа? Ууацәеи утахцәеи еизаны урҵәыуахьеит,
сыблақуа сыржьазар ҳәа сшәоит, убжьы аасырҳала, убжьы сгуалашәоит,
Заурҟан!..
– Сыкнаҳага сазнымкылт, иԥҵәеит! Дырсын, иҟалазен, иахьзеи
ушьапы? Ухалазаҵәык уаххалама аҩны?
– Сшьапы ҳәа узҿу Тунис асакараҿы қуџьма млашьк иазныжьны
схынҳәит, саб иԥсы шҭаз сихьӡеит, ҵыԥх ауп данԥсы, уиаахыс ишубо,
сшьапы заҵә еиԥш, саргьы сзаҵәуп!..
– Иԥсаҭа бзиахааит Дауҭ! Иуаҩра хаакуакуараӡа сгу иқууп, адунеи
сықунаҵгьы исхашҭуам! – саацәажәеит сара, сҩыза сизааигуаиы,
сиҿаԥшуа сахьтәаз. – Уара уаӡәгушьоуп, избоит, аха иубаргузеи, уаби
уани рнышәынҭрақуа уахьрыхуаԥшуа маҷк аҟара угу рҟажалап, сара
соуп, Дырсын, агуҵәҟьа иқухаз, саби сани рыԥсырҭагьы сыздыруам,
саҳәшьцәа усгьы рылахь шәышәын, агулшьап иахулабгахьан, сашьазаҵәгьы
ихы урҭ ирықуиҵазар акухап!..
– Уара узықушәаз иҟалап еиҭаҳәашьагь амамзар... Аха уԥсы ҭахеит,
уԥшьмахак еибгоуп, уаԥхьаҟа иузылашааит амрахуага, ушьҭахьҟа
иныжьзааит агуаҟра еиқуаҵәарақуа зегьы!.. Измыд, Селым-ԥашьа
уанилга, Мата деибганы дхынҳәит аҩныҟа, аха рацәак даанымхеит, саб
Дауҭ излеиҳәоз ала, иаби иани иманы дықуҵит, уинахыс иахьанӡагьы
урҭ рхабар-зхабару ҳәа акгьы ыҟам!.. Заурҟан, иумпыҵҟьаз ацәгьара
иахҟьаны, аублаак ак шимыхьыз удыруаз! Угу рҭынч! Уи ашьҭахь ауп,
шәыхуԥҳа Алоу-иԥа Шьардын ихҟьаны ацәгьара бааԥс аныҟала, ажәлар
анахырца... Урҭ зегь уасҳәап акакала... Саб Даут иҳәамҭаны издыруеит.
Уи ибла иабеит зегьы... Иагарааны иҟьаҟьаӡа иҳаршап аҵхқуа... Уаргьы исоуҳәаша мачхуупа! Ожәы, амҩа уашәа уҟоуп, уааԥсоуп,
амлагьы уак’уеит!
Дҩагылан, ишьапы заҵә иҵарсуа аишәахьча даахан, иаасымҵаргылан,
акҿаҩра дныкҿалеит. Иԥиҟҟеит амгьал, заа иӡны имаз аԥсыӡ
навеиҵеит, иххит ашә, ирссеит аџьымшьы. Заа иҽҳәаиргылахьаз акаҳуаршыга
абҩатәы гугум хучы ахуараҳәа ашра иаҿын. Адәныҟа аҵх
еимаҳан илашьцан, икыдҳан илеиуан асы, зны-зынла аууыҳәа аҭӡывара
ԥшацәгьак аакыднаҳәалон, аҭуанахьтә ахьхьаҳәа инкаԥсон алҩак
цырақуа. Акрыфара ҳшаҿу, дҩагыланы амца дҩаҵхон, исымҵеиҵаз дахашшаауан
сызҭаз аԥшәма.
– Уара уеиԥш асас имҵарҵаша сзымдыруа исмыхьит, Заурҟан,
уаҳа змоу ишьҭахь ицәырыргааит! Агулара сныдыххылан акы аазгап
ҳәа уҟоума, ҳазлатәоу зегьы ҽыцқуоуп, ааигуа ҳзеибадыруам. Иаҳауеи,
сабиц, ҳаԥсадгьыл ҳшьапы ықугылагушьазар, уара уеиԥш знык иԥсны
игылаз изыҳәан, цәык ахуда хырԥаны икарыжьуан, иреиӷьыз аҳаԥшьа
хыртуан, агула-азла, ауа-аҭахы рҽеидгаланы, куашаран, шәаҳәаран,
мчыбжьыкгьы инеиужьыз чаран... Аха иабаҟоу хаԥсадгьыл, ҳабаҟоу
ҳара?..
– Идырны иумаз сҩыза – инаиаҭаск’уан сара, – абри еиԥш гукала
ирхиоу аишәа, Аублаатәыла сықуҵиижьҭеи сахамтәац. Аԥсадгьыл
ануҳәа, Дырсын, убраҟагьы насыԥла усеиӷьуп, уара уԥсадгьыл Қырҭтәыла,
иара ишаҭахыу хакуиҭрак амамзаргьы, иеиқуханы иҟоуп, рабацәа
рыдгьыл аҿы инхоит, инҵуеит, ақырҭқуа рыхушҭаара дмырцәеит.
Сара? Ҵабыргыуп, иҟоуп Аублаатәыла, аха уи дгьылуп, шьхароуп,
бнароуп, инеиԥынкыланы кьаԥҭажәуп, ҳаԥсцәа рыбаҩ аҷыдахаз, аублаа
зхылаҳәоу ҭаҳмадак идамзаргьы аӡәгьы данымхалт. Ауаҩԥсы
дызнымхалаз адгьыл – ԥсадгьылума? Аублаақуа уаҳа ирымам аԥсадгьыл!
Урҭ, ажҩан иххалаз аԥҭа ԥжәаха еиԥш, афырҭын бааԥс
иҟьо иаман идәықууп, мышкы зны, ажәларқуа зегьы рзын икаххаа амш
еилгаргьы уи аԥҭа хуҷы ажәҩан ишхыӡыҭыло еиԥш, аублаакуа уи аҽнынӡа
адгьыл ианыӡлар ҟалоит!..
Иҳазгуамҭаӡеит амца шҿыцәаз, Дырсын дҩагылан, ҟыгу-ҟыгуҳәа
имҿтәы шьапы иҵарсуа, гудкылак амҿы нақуиԥсеит, нас алҩа жәпаҳаҳараӡа
изхылҵуаз ацәымза аақуихын, иааирҟуатҟуатит, агаз ҭанҵәахьазар
ибарц акухарын, нацәхыԥла амцабз хылҵырҭа ааирыцқьеит.
Ажьира ашә ааиртын, абарҵа дныҵагылан, ажәҩан днаҵаԥшит, аиаҵәақуа
куалы-куаџьо, аԥшәма ижәҩахыр снахыԥшны ажәҩан инадызбалеит,
асы хкуахьан, аҵаа адгьыл еиҩнажәон, анаатә асы шьҭыԥссаауа
ишааиуа, аҭӡывара инадсылон аҽрыӷьны, нас зжьы зцаз ала
еиԥш, ҵәаабжьык ахылҵуан... Амца хааӡа иҩныԥхон, хынтә иҭацәхьаз
абҩа-гугум хуҷы еиқухьшәашәа игылан хазы...
Ҽыкуабага шанак насықуҭәан, сгурҩақуеи, сгуаҟрақуеи, схуцрақуеи
насхыӡәӡәааны иагазшәа, сҩышьы-раҳаҭны, ихуажжаӡа иеиқуз
амца сыҽҳәатәан. Лассы уи инацлеит ацәа хаагьы...
Ааԥнынӡа ажьи Дырсын сиҭан. Жьаҳәа ҟыгурала иааихашәалоз
еиҩшаны иаҳфон. Саргьы баша стәамызт, алӡынрак ауаҩыбжа хьҭак
дасмыркит, мҿаагаран сызҿыз. Заҟа ирыцҳау уазхуц, ԥҳәыс дахьыҩнам
аҩнаҭа, аха уи ансырԥшуамызт сара, афатә, ажәтә, аӡәӡәатә-аҳәҳәатә,
ақуршә-ҵаршәра инаркны, иареи сареи ҳаицхырааны зегь ҳҽырхьаҳагӡон...
Зны-зынла санааҭацәуаз напы асыркит амарҵеира, аамҭа
кьаҿк аҩнуҵҟала исылшо салагеит аиха, аигушә, аҽага, абаҳа уҳәа
рҿыбаара, рыӡрыжәра. Амч сзынханы исымагушьан усҟан, иага иҽхагазаргьы
сымацара ишьаҳаны, илкажьны ашьапы счаԥон, ауардын
агьежьқуа аиха рыкусыршон. Дырсын сылшарақуа дреигурӷьон, «уара
избо, ас шулоу Асулҭан иаҳар, иаҳҭныҟа уигар ҳәа сшәоит хатә жьииҩс,
ираб-ҽы марқаԥақуа ршьапқуа изучаԥаларц» – ҳәа алаф сылих’уан.
Зны-зынла усутә ҳамамкуа ҳанааилахалак, џьара акы ҟунысшьо сыҟазма,
ақыҭа снарылалон сқьаранџьуа; аӡәы амҿы изԥысҟаларын, егьи
ираху рху изаазгаларын, ибоурақуа срыцқьаларын, ҟурышьқуак насымҵарыԥсаларын,
акрысҿаҵаны, уца ҳәа насазҳәозгьы дубарын. Араҟагьы
сзацәымцагушьеит џьоук рымаҵ аура, аха иагаумҳәан, хкыдкыларҭак
сыман, Дырсын дыхха-ччо данаасԥылалак, сааԥсарақуа арахуц
еиԥш инасыхшәон...
Газк, сапынк, џьыкак анҳагхоз, ма маҭәа-ҩыҭәак анаҳҭаххоз, Езмыдҟа,
ма Бандырмаҟа снабжьысырц салагон, аха сҩыза Дырсын: –
Арҭ аҭыԥқуа рҿы Селым-ԥашьа ихаҭа дахьымаара дцазаргьы, дызҭахыз,
иуацәа-иҭахцәа, идкылан имаз азкылԥшцәа пылы-пылуеит, уздыруаз
дуҿаҳар алшоит! – иҳәон, иҽаҿишьаауан. амҩа сықулар иуамызт.
Уимоу, Осман-Кои саналалозгьы, узцозеи ҳәа аӷьра далагон, исмуӡошәа
анибалак, акакала иеиқуԥхьаӡаны исеиҳәон сахьыдымгылаша аҩнқуа.
Ажьира, ишудыруа, еиԥықусларҭоуп, аӡә дааиуеит, аӡә дцоит, ус
иахҭыгулаз тәымуаҩык дансазҵаауаз – сара Ҭоуфыкь сыхьӡын, Дырсын
иаб иашьа иԥа сакун, Ордунтәи дызбарц сахьааиз аӡын сҭанасын,
аанҿасра сыҟоуп. Абас ҳазланхоз зегьы Ҭоуфыкь ҳәа акун сшырдыруаз.
Ари еиԥш ацәырҟьа-цәырасра ԥсҭазарагушьамызт, аха схы мацара
сазхуцуамызг, аҳәынҭқарра цәгьуаҩы ҳәа сыԥхьаӡан, Дырсын
снаидырбалар, афра ауаҩыбжа, дныбжьахуаша дцон.
Дырсыни сареи ҳаидтәалан ҳшеицәажәоз мацара, иҟьаҟьаӡа аӡын
ҵхқуа анҳаршоз ыҟан. Закузеи, аҳәсахуҷқуа ҳавагьежьуа, абысҭа
алҩаҵә ахызызуа ианҵаны, ашша алхуаҭо ажьҵаа ӡны инаваҵаны, аҩы
ԥхеи-ԥхеиуа ҳаԥхьа иқургыланы, аккаҳәа аԥхьарца абжьы ҳалаҩуа
ҳтәап ҳәа уҟазу, ҳабҩа-гугум хуҷы ахуараҳәа ишуан, акаҳуа-самсал
ҳҽаҳарбылуан. Иара дааԥсар, сара сналагон, сара скарахар – иара.
Иеибаҳҳәон дасу ҳхьаа-гуҭыхақуа, ҳрылацәажәон дасу иаҳхаагаз,
ҳахьнеилак ҳзықушәоз азалымдарақуа, еимҵаҳк’уан, аҵх лашә иаҵәахыз
амҩа еиԥш, еилгара змамыз уаҵәтәи ҳамш. Ожәшьҭа издыруан
сара, аублаақуа зҭашәаз аиҭарыцҳара – ари адгьыл изанырцаз, хырхарҭасгьы
ироуз.
Иацы зны сышцәажәоз сажәа иалаҵаны иуасҳәеит ҳәа сыҟоуп,
ажәлар убас кьаҳәк дрылиаауеит, иара даԥсаӡамкуа мчык наиҵасны
ҳасабрҭа ӷуӷуарҭак аҟны дхагалан днықунартәоит, иблахаҵ гьежьуазар
акухап, далҟьар ҳәа дшәаны, лаҟу игылоу ауаа лаԥшықуҵаны ӷас
ишьҭих’уеит, ршьа деигӡом, рыбаҩ аӷырҿҳәа днаӷрагыларц иҭаххоит,
дышнеи-шнеиуа убасгьы цәгьарак импыҵҟьоит, иара ихаҭагьы дазымхакуа,
дызлыҵыз ижәларгьы нақухуаша ицоит.
Убас акумзи дшыҟаз, шәарҭ аԥсуаа шәзы, аамсҭа Маан Ҟамлаҭ!
Убас ҳарҭ аублаақуагьы даҳзыҟалеит, санду гуакьа лааӡамҭа,
аамсҭа Алоу-иԥа Шьардын.
Ишуасҳәахьоу еиԥш, Алоу-иԥа Шьардын, имаҳә Асулҭан Абдул-Азиз иаҳҭны амаҵура далан. Аусқуа зегь раҳасабрҭаҿ даныҟала, зегь
иара илшоз џьишьеит, дхамаԥагьахеит, иара знапаҿы дыҟаз аиҳабацәа
даарҿахх’уа мацара, даарзымчҳауа аҟынӡа ихы неигахьан. Знымзар
зны дызлыҵыз аублаа жәлар, хҵәа-хыԥсаақуак ракун, рыԥсы шԥаҭоу
ҳәа дазымҵааит. Идгьыл аҿы иқьаҳиа инижьыз ауалқуа анизылымхлак,
усҟан игуалашәон аублаақуа, ма аррахь ааԥхьара аныҟалоз, ашьхарыуаа
рхьырԥар дреигӡо дыҟахызма, усҟангьы игуалашәон аублаақуа.
Ихашҭит уи дзааӡаз ианаӡӡеи лкыкахш, иԥсы ҭоума рыцҳа ҳәа знызаҵәыкгьы
дизхьамԥшит, иахьабалак иарӷьажәҩаны ивагылаз, ибзыцәашьа
– сара саб Ҳамырза. Даагылеижьҭеи -аԥсыцәгьара иман уи
ҳахуԥҳа, аха аҳаракырахь данҩеи, абеиареи аԥшӡареи еимгуҳәо
ирылаз ауаа данрылаԥш, ҳәаак амоуа иҵысит иԥсы қымқымра. Дзыҩназ
аҩны, хан хьыҵәцаразарц иҭаххеит, амаҭәа иҩнагылазгьы хьыразныла
иҩычарц дашьҭалт. Ирҳәоит, аҳәсақуа рахьгьы хынкылашьа
имамызт ҳәа. Иҵара-идырра шмаҷызгьы, маҵура дук даахагыларгьы
цәгьа ибомызт. Аӡәи-аӡәи реичырчара, уҳәан-сҳәан рыбжьгара иҽазикит,
аиҳабыра аӡәи-аӡәи рыгура еибамго, еицәшәо, ирҳәаша рзымхәо
рыҟаҵара иара илиршеит. Даҽак игзаалакгьы абарҭ реиԥш аҟазшьа
хумгақуа злаилалазеи, анаџьалбеит, аламыс дгьыл Аублаатәыла иааӡаз
ахаҵа?
Уи сҳәеит ҳәа, иага гьангьашреи, иага маҳагьареи, еиҵаҟуаҟуареи
аршуеит ақьафуреи, аҽырбареи рыда уаҳа ус змаӡам ахьныҟунагоз уи
аҳҭынра мцахуцәа!
Авизир ду ихаҭа ҩынтә-хынтә иақуикхьан, ари ауаҩ дышшәарҭаз
баны, аҳтны даԥырганы, иеибашьуаз ар рышҟа деиҭадәықурҵарц, уи
азоуп иаалырҟьаны иҵегь еиҳаз афицар чынгьы зианеишьаз, акы даҳԥырнагап
игуахузар акухап, аха Асулҭанԥҳәыс Шьанда-Валиде лашьа
анс аламала аӡә дилакьысыр ҟалозма!
Абдул-Азиз иҳәсақуеи жәпаҩык ихшареи рҟыба-ӡыба дшалаз, иахьабалакынтәи
аҽыҩқуа изаарҭиуаз рыбаҩ, ԥишәонаҵ, арӷьажәҩас
имаз, дзықугуӷ’уаз анагақуа нарыдкыланы, иаӷацәа дықузгашаз рыхушьадит.
Ааԥынрак азы, шәақь ҭмырҟьаӡакуа, Асулҭан иҭыԥ дахҳәаны
дылкарыжьит. Уаҟагьы иаанымгылт, Череген ахан аҿы адәылҵра дақуиҭымкуа
дҵәахны дахьыҟаз, ԥелуанцәак назыркын, ҟамала дыршьит.
Абарҭ зегь зыбла иабоз Асулҭанԥҳәыс, ашьхарыуа ҭыԥҳа, агурҩа-цәгьа
лызхымгакуаны, лҽылшьит, ус ауп ирҳәо, џьара дцәыҵадырҟабзаргьы
сеидроу?
Алоу-иԥа Шьардын иааиԥхьан, иабџьар имырхит, ичынгьы – иара
убас. Асқьар ааикуршан иаадыргылан, иан дышлыхшаз дҟьантазӡа
дааилырхит, ашьамҭлаҳәқуа ишьан усгьы, инапқуагьы ишьҭахьҟа иааиаганы
аихац нахарҵеит. Нас ҩыџьа аԥелуанцәа ҟамчыла иааисуа ипҟ
иналагеит. «Ари – узыхшаз уан лзы!» – иҿы иаанагоз ацәҳара
нацҵаны аҿынаирхон аӡәы. «Ари – уаҳәшьа хамаԥагьа Шьанда
лзы!»–иааимидон егьи. Абжьас еиԥш хакула дыргудларц иҿанынеихалак,
ирҟуараҟуантәны ихуда иахаз ашаха, ирҭрысны ианахалак, дааҳәны
игу хаххала дылкаҳауан. Атрышә иасуан, аҟырҟырҳәа ркьатеиах
ԥҵәаны еилаҳауан асқьар. Урт рыччабжьы иалыҩуан ашиҵә-ашиҵәҳәа
аҟамчқуа рыкшабжьы...
Иага дуцәымыӷзаргьы абас уизымныҟуан ауаҩы, хараӡа еиӷьуп
аҵықьҳәа иааигудҵаны уилгар. Абарҭқуа рышьҭахь зынӡа длаапкхан,
урҭ ауаа дрылагьежьит ҳәа губӷанс иуҭозеи?
Ҳәара аҭахыума, илшозар, ишьа ҭирттар акун.
Иаура-зауроу деиқушьаршәха, иԥсы илшәшәаны данкаҳа, ишьапы
данкны дырҳәазаны днаган, абахҭа дынҭарыжьит. Осман-Кои имаз идгьылгьы
имырхит, Сҭампыл инхарҭа казеныртәит, иматәа-иҩыҭәа избоз иргеит дегьызмаха. Асулҭан ҿыц Мурад уаҩы чмазаҩын, деивысын,
иара итәык мҩаԥиго дыҟамызт, икушан итәаз иаарҭаххалак илдыршон...
Ашьхарыуа хамаԥагьа абас изутәуп анырҳәа, дагьазымҵааит
– инапы нақуиҵеит.
Адунеижә зеиԥшроузеи, анаџьалбеит, ишырҳәаҵәҟьо абарбал иануп,
иахьа хьыхьӡа ушыҟоу, уаҵәы улеиуеит ҵаҟа, иахьа умал гарҭа
шамам, уаҵәы уаақухоит уцәхәы-ҟьантазны, иахьа иукушоз-иузӡатәуаз,
уааигуара агылара насыԥс измаз, уаҵәы – рышьҭахь уеиадырхоит,
зынӡакгьы урыздырӡом! Ус ауп, зхы ззымдырыз аублаа аамсҭагьы
ихьыз. Абахҭа дахьҭакыу дхуцуеит: «Саҳәшьагьы лҽылдыршьуа, саргьы
иаасысуа алажә еиԥш срыпҟауа, хара сымаӡамкуа сҭаркуа, исымаз,
исыхӡыз зегьы казеныртәуа, иҟалазеи, сзыниазеи? Ожәшьҭа сыҟазаара
зхуарҭоузеи, схы ақусҵароуп ари!»
Ус рзынаицҳаит аиҳабыра: «Уаҳа акгьы саҳәом, сыҭшәыжь абахта,
иеибашьуа ар рышҟа сшәышьҭы!» – ҳәа. Доурышьҭит, знык ара
дырзықугар, иҵаргалашаз мачхузма!
Арра дышцара иҽанааибиҭа, Алоу-иԥа Шьардын иақуикит игу
иҭаз анагӡара. Иҟалап уи ауаҩ хыхьымӡӷшьаҩык шиакуз здыруаз,
Асулҭан иахыхра згу иалаз ауаа дырԥыхьашәазар, дазыҟарҵазар шьауҩыс?
Ԥсадгьылда адунеи ианхалаз ашьхарыуаа-мҳаџьырқуа, иаҳтәым-иҳамаам џьоук реизыҟазаашьа цәгьа ҳақуӡраны лахьынҵас ишԥаҳамаз
уҳәарауазеи, дад, саншьа, Шәарах?
 агуахьы инеихьан еиԥш, Сҭампыл ақалақь агуҭаны Таушьан-Ташь ҳәа изышьҭаз аҭыԥаҿы игылаз Мидхаҭ-ԥашьа аминистр ихан
агуашә даалагылт Алоу-иԥа Шьардын. Уи заанаҵ еиликаахьан, абри
ахан аҿы асрасқьыр ихаҭа днарылаҵаны, х-ҩык, ԥшь-ҩык аминистрцәа
еизаны аилацәажәара шрымаз. Ишәу имшьамба иҵахҩан иабацәа
рӷуакьа ҟама, наҟ-ааҟ икуа иҭан еиҵарпапа еиҵаз ҩ-тапанчак. Аҟарулцәа,
ожәы дырбазма Асулҭанԥҳәыс лашьа, ҳаҭыр икуҵаны, амҩа
ирҭеит. Ишымгуӷӡоз иаатит аиҳабацәа зыҩнатәаз ауада ашә. Ԥшатлакуҵас
даарылагьежьит, ашьоура иаанацаз Алоу-иԥа Шьардын. Раԥхьа
иҭҟьаз асрасқьыр Хусеин Авни-ԥашьа иԥсырҭа иҭашәеит, дахьтәазгьы
дзымгылеит. Аҩбатәи акаԥдан-ԥашьа Ахмед-Каисарлы илахь
аҿашара нкылнаблааит. Ахынтә раан итапанча еибамгеит, ҟамала
деиҩырҳа дылкаижьит Рашьыҭ-ԥашьа. Егьырҭ ирулакгьы рыԥсы
ргеит; џьоук аҳәса руадалықь аҿы рҽырӡеит, иаанхаз егьырҭ ауадақуа
ирыҩналан рҽырҵәахт. Алоу-иԥа Шьардын алаапк еиԥш аҟарулцәа
дрылагьежьуан. Ус ааигуа-сигуа иҟаз азаптиецәа еизеит, урҭ инарыцлеит
асқьаргьы. Хысран, ҳәхәаран, ҟааран, амардуан ианшылан инеиуан
ашьаҟуада баа. Дук мырҵыкуа ашәақь-ԥсақуа дырхаҵаны дҩышьҭырхит
Алоу-иԥа Шьардын еиҭамҳәа!..
Асулҭан мчыла иахҳәареи ишьреи инашьҭарххны Сҭампыл шьхарыуак
ихҟьаз ашьаарҵәыра ус-бааԥс, ақалақь зегь хьҭакызшәа иеиланарӡыӡеит,
Ҭырқутәыла иахьабалак иалаҩит, игуҭҟьагаха егьырҭ
аҳәынҭқаррақуа рҿынӡагьы инаӡеит. Иахуаԥштәхеит, иӡбатәхеит,
аӡәымкуа-ҩыџьамкуа аҳәынҭкарра аԥсҟыртаҿы игылаз ауаа-нагақуа
рышьра.
Ишьҭра ҭҵаауа инхылеит Алоу-иԥа Шьардын... Иахыргаз Асулҭан
ихан аҿы даанагеижьҭеи, цәгьа-мыцәгьас иааҟалахьаз зегьы, иаҳҳәап,
ӡәыр дыкнаҳаны дыршьхьазҭгьы, иакумкуа дшьын ҳәа даадыриашеит,
ма акгьы ихараӡам ҳәа аӡәы доурышьҭхьазҭгьы, уи ихаран, цхыраарыла
доушьҭын ҳәа длышьҭагуа дыркит. Ԥҳәыск длыхнаҳәааит ҳәа аӡәыр
изы ирҳәахьазҭгьы, ма аҵарҭыша игоит ҳәа аӡә длаԥшықуҵазаргьы,
аиҳабыраҿ итәаз ауаа-нагақуа наҟ-ааҟ аиӷара ирыбжьаз инаркны,
зегь еиқузырҽаҽаз, еиҿызкааз Алоу-иԥа Шьардын иакун ҳәа, харас
иҟаз зегьы ааизыркукуаны, ихы илага илҭадырԥеит.
Ахан ахь дызлааизеи, имадаз уи ацәгьауҩы ауа-аҭахы ҳәа иԥшаа-ҵаауа ишьҭра инықулеит. Лассы иаацәырҵит Селым-ԥашьа ишьрагьы.
Уи зынӡак дшыргуаламшәаӡоз, ожәы: «Ҳаи, дзаку уаҩ ҟуӷазеи
ҳҳәынҭқарра иаԥхаз!» рҳәо иалагеит. «Уи дызшьызгьы даублаауп!
нацырҵон дара, – «Уи Заурҟан Зоулак ацәгьауҩы Алоу-иԥа Шьардын
ибзыцәашьа иԥа иакун, ус анакуха, ашьра ҟалеит Алоу-иԥа Шьардын
идҵала!» «Шәаагыл, шәаагыл, акаамеҭ ахьыҟоу араауп!»-–рҳәеит урҭ
ҷыдала аусхуаԥшцәа иалхыз, сара ашьра шсықуз ԥшааны ианахуаԥш.
«Икнаҳара зыргуагуодаз Заурҟан Золак?» – еизҵаауан дара-дара.
«Аӡәы заҵәык – Алоу-иԥа Шьардын!» – аҭакгьы ҟарҵах’уан дара.
«Ашьра зқуз ауаҩы абахҭа дыҭганы дызҵәахрыдаз, дыбназҵарыдаз,
ҭынха дук димамзар? Уи зылшоз аӡәы-заҵәык иакун – Алоу-иԥа
Шьардын!» – иааикушаҳаҭхон дара. «Ус анакуха! – еиҭаналацәажәон
сыӡбаху, – «ацәгьауҩы Заурҟан Золак ихы дақуиҭны адәы дықууп,
иагьа цәгьара иухьеит уи аахыс, издыруада, иара абра Сҭампылҵәҟьа
далазаргьы ҟалап! Дыԥшаатәуп иаарласны, илгатәуп наҟ!»
Уи еиԥш адҵа азаптиеқуа инарырҭеит, урҭ Ҭыркутәылан иахьабалак
еишььҭеибаҵа сыԥшаара инашьҭалт, аха сара усҟан амахҽ чаландар
сиашьҭаҳауа Сахара ҭбаа-ҭыцә аԥслымӡра сылан.
Ҳаи, иаҳауеи, сара сеимлагуа сыкны, ԥшьынтә сеиҩырҵәҵәангьы,
абри идырҵысыз аус бааԥс аҵыхуа уа иԥҵәанда! Аха уа иаанымгылт,
убама! Ахара ниаргеит аублаақуа зегь рышҟа.
«Изустцәада убарҭ аублаақуа? – ҳарзымдырӡозшәа рыҽдырҵаауан
дара. – Урҭ уаа-шьахуқуак ракунда аурысқуа ус ишҳәыԥкыз ртәыла
иқурцарымызт. Ианырмыхуаӡа аурысқуа ишьҭыршьит аҩмсаг!
Мсылманцәаз џьышьаны иҳадаҳкылеит, ирыцҳаҳшьеит, аха, ишыжәбо
еиԥш, урх иагьмсылманцәам, иагьқьырсианцәам, аџьаама рҭахым, ауахуамахь
инеиуам, дин змаӡам бнауаауп! Ақулареи, аӷьычреи, арҳәреи
рҷыдахаз акы иаманшәалам! Маӡала ҳҳәынҭқарра агуцә иаӷралан, аҭаҳаҳара
иаҿуп... Даҽаӡә дахьтәаз изымчҳакуа дыҳәҳәеит: «Уаԥсҵәык
азна иҟоу ажәлар, убри аҟара ҳазрыхцәажәарызеи? Асулҭан итәарҭа,
ҳҳәынҭқарра аԥсҟырҭа Сҭампыл иахьазааигуоу инкылатәым, ишәарҭоуп,
хуҷгьы-дугьы абџьар ныҟургоит! Наҟ иқуцатәуп Осман-Кои! Инаскьацатәуп
мрагыларахь, иқуцалатәуп шәаԥыџьаԥла иӷару, ӡыла имаџьаноу
адгьыл цәҳәыра!»
Урҭ рыгуҭа дтәазаарын, афес хылԥа хухуа зхазҵалоз ҭаҳмадак,
ун иакухарын хадас ирымаз аублаа жәлар рразҟы ӡбацәа. «Урҭқуагьы
азхом, аҳцәа шәыххь згеит! – иҳәазаап иара иҩныҵҟа ихагьежьуаз
игуаӷ-еилашыра уаҩы изгуамҭартә еиԥш ибжьы ларҟуны, – урҭ ԥыҵәҵәа-ԥыҵәҵәа ишаны, ирыланырхатәуп ҳанхацәа, џьоукы аҳауа-цәгьа
рызхымгакуан инҵәап, егьырҭ иаанхогьы ҳажәлар ирылаӡҩап! Абас
ирылгатәуп иаарласны, мамзар урҭ рхатәы рыманаҵ, ргужәлацәгьара
рызкажьуам!»
Зегь неиқушаҳаҭхеит, шәҟула иаашьҭырхын Асулҭан иахь инаргеит,
уи ачымазаҩ дамԥхьаӡакуа инапы наниҵеит.
О, аублаақуа, анасыԥдараа! Ргу каршәны анхара-анҵыра ишаҿыз,
асқьар аарыкушеит, рымаҭәеи рымҩаныфеи ашьҭыхра иаламыгӡакуа,
абџьарқуа нарышьҭакны инараԥырцеит. Дырҩагь мҳаџьырра, дырҩагь
анҵәара, дырҩагь амлакра! Аублаатәыла иқуҵны мҳаџьырра амшын
ианхылоз урҭ ирыман агуӷра, раԥхьаҟа ирзыԥшыз џьыршьон аџьанаҭ
дгьыл! Ожәы хуҷи-дууи хацәеи-ҳәсеи, инасыԥцәгьаха, иеиқуаҳа-еиҵаҳауа,
ашьхақуа ирхыҵны, асакаракуа ирықусны, мрагылараҟа рхы
рханы анаскьара иаҿын, изакузаалак гуӷырҭак рымамкуа!
Абас ауп, дад, Шәарах, сара џьоук рмазара азырҳаразы Африка
еиужь ду сеимдо санықуз, аублаақуа зҭашәаз арыцҳара шыҟалаз. Сара,
цқьа иеиқуршәаны исзымҳәазаргьы, мцык аларшәу џьумшьан, зегь
ҵабыргыуп!
Иаха ҳанеиԥырҵуаз, Заурҟан цәгьа дааԥсаны дызлаҟаз ала, иахьатәи ҳаицәажәара
маншәалахоит ҳәа сыҟамызт, аха шаанӡа, абжьааԥны аԥхьагьы дгылеит.
Есымша еиԥш иахьагьы, «Шәит! Шәит!» ҳәа алеиқуаҵәа даԥхьан, ибзианы
акраҿеиҵеит. Абӷа инапы нықушьуа, инацәкьарақуа аҿархумарны ирԥо,
амӡырхаҿы акыраамҭа иргубзыӷ’уан. Ауаҩы бызшәа адыруазшәа дацәажәон:
«Амҵқуа ыҟамзар зынзаск агуҿыӷь уагон, уара рыцҳа! Аҳы, иазхоуп, шьҭа
уҭыԥахь уца! Ҳаи, уара узшаз, ушкуакуаны уишар, ари амӡырха лашарак ҭанагалар
ҳәа дшәозма?..» Алагьы гурӷьаҵәа иҵар-ҵаруан, изааӡаз иԥырҵуамызт,
ишьапқуа ирыдҳәазалон. «Еснагьгьы ас ҟаиҵаломызт, акраҿаҵаны, «цу!» «цу!»–
ҳәа даҵаҟьалон, аха иахьа Заурҟан игуаҳәара бзиазаап!» – саахуцит сара сахьгылаз.
Крыфан, ҳаиҭанеидтәалеит. Ииашаҵәҟьаны, Заурҟан иахьа, ишырҳәо еиԥш,
ихшәаны дыҟан. Иӡамҩақуа иаҳа ашьа рылԥхон, иблақуа цқьан, зны-зынлагьы
куицк нарыхшәалалон. Дцәажәо дышнеиуаз, лафқуакгьы. иажәабжь дааҟуҵны,
иныбжьеигалон, иаргьы игуарԥханы дыччон, саргьы сирччон.
Аҭаҳмада цынҵәарах абри еиԥш агуаҳәара иааихалаз схы иархуаны, изгуӷьит
есымша иахсырԥоз зҵаарак.
– Зныкыр ԥҳәыс дуднагалахьазма, Заурҟан?
– Иҟан усгьы! – аҭак ҟаиҵеит иара, – сыԥсы исзалымх’уа бзиа избоз
лтәы уасҳәахьеит, уи заҟаҟалалакгьы лареи сареи ҳаинасыԥымхеит! Уаҳа даҽаџьарагьы
имхьаҳәит сыбзиабара! Лара лкҟны инҵәеит. Егьирахь, ԥҳәыск дсықушәазаргьы,
иудыруа ауп, иуасҳәарызеи ус акгьы узымдыруазар, иуасҳәарын
аха иудыруазар, иабаҭахыу!..
Сара саҵкыс хынтә рыла еиҳабыз аҭаҳмада сиҿазза, абри еиԥш азҵаара
исҭар игу иалсыр ҳәа сшәон, уи акун иахьанӡагьы сзылак-ҩак’уаз, аха ус баша
лафк азирхеит.
Инап дуқуа, адгьыл иалнаҳәаз аражә адақуа реиԥш, адашқуа алпыҟҟа,
ишьамхы иқун. Дзықутәаз аҟуардә даласазшәа, дымқуацо дтәан ҳамҭак. Нас
инацәкьарақуа рыла ижакьа ааирпыҵы-ааирпыҵит, ахуцқуа шықуӡоу ибозшәа,
иблақуа рҽааиҭаркит, хуцра шәшьырәк нархыҳәҳәылеит – издырит жәабжьк
ахац шик’уаз. .
ԥын ԥхаҵәы-ԥхаҵәуа, ихаакуакуараӡа адгьыл ианаақулалак,
ԥсызхоу зегьы ҿыхоит, агурӷьара рнаҭоит, иҵҩырны икажьу ибажәхахьоу
аҵлаҵәҟьагьы, џьара макьана зыԥсы ҭоу дац хуҷык амагушьазар,
ицәхуаҭоит, аԥсҭазааразы акуԥара иалагоит. Усшәа сҟалеиг
саргьы...
Ҽнак, ааԥын шьыжьымҭанк азы, ажьира аԥхьа инагаз амҩаду
аҵәирҭаҿы наӡаӡа ҳаиԥырҵит аиашьара сзызуаз Дырсьни сареи.
Схылоит сара, хара мрагыларахь икарцаз сыжәлар насыԥдараа рышьҭра.
Алӡынрак кырынтә еимҵаҳкхьан Дырсыни сареи уахь сызлацашаз
амҩа. Аҵыхутәаны ҳаиқушахаҭны, иаҳагьы ишәарҭам, иаҳагьы имариоуп
ҳәа ҳазкылсит ӷбала адәықулара. Убри аҟнытә иӡбан: уахынла
сҽадызгаларц ақалақь Езмыд, Дырсын дзықугуӷ’уаз џьоукы рҿы сыԥхьарц,
шаанӡа сҽыныбжьарӡны асқьалаҿы снеирц, аконтрабандақуа
ныҟузго ӷбакы сҭаларц. Уи цозар акухон Измир иахысны, адыд ахьықусыша,
адгьылбжьаха Родост иаҩсны, ашыҵәрақуа ирхыкушаны Мерсиниӡа,
уи нахыс наҟ -шьапыла.
Шьыжьымҭанк, иҵарҟаца иаркыз адәқьан шақуа аӷьӷьа-гугуаҳәа
аартра ианналагоз, Езмыд салалан снеиуан, аџьармыкьахь схы рханы.
Ачаӡырҭа саннавала, ачабаба афҩы лаҳа-лаҳауа ианаасҿаҳа, сҿаӡы
нахажжылт, амла-мыжда сымгуа хнашьаауан. Иаҳа имарианы какалк
абаскри ҳәа, акрыфарҭақуа рышә снылаԥшуа сышнеиуаз, сара сеиԥш
ацәҳәы-ҟьантазқуа ахьыҩналоз џьара снымҩахыҵит. Ауу рыхга акрыфара
иалагахьаз снарылс-аарылсуа, акуакьҭаҿы иҭацәыз аҭыԥ сыҽнықускит.
Иаасымҵадыргылаз ԥсымышьҭыгак, ахԥа-ахԥаҳәа иналбааздан,
акаҳуа еиқуаҵәа сынхыҭҳәало инасҿаскит. Ажьи Дырсыни сареи
ҳаиԥырҵра аасгуалашәан, ихьу-хьууа сгу иааҵалеит, уи инацлеит сахькылнаго
сзымдыруа сызқулаз сымҩа, сыкуша-мыкуша итәаз ирҳәоз
акум, дара рхаҭақуагьы сызгуамҭо акы сынҭанагалт... Знык снаҿыхуаны,
ахраҿа ахьнықусыргылаз, баша инеиқухьшәашәа ицеит... Ус, иззакуу
сзымдырӡо, схуцра саалнахт акы, санынаԥш, сымариаша, хаҵа
еиқуакы, иԥаҵеи ижакьеи еимассы, ибла цымцымқуа рыла скылблаара
дшаҿыз гуасҭеит. «Дызусҭахаришь, ианаџьалбеит!» – ҳәа  сааҭахуцит,
избахьаз аӡә иакузаргьы усҟан дысгуаламшәеит. Саатәеижьҭеигьы
уи слаԥшықуҵан симазаарын, аха сара исызгуаҭомызт. Уаҳа симбозшәа
ныҟаҵаны, дҩагылан иҿынеихеиг, ашә данынхыҵуаз, даахьаҳәны
даҽа зныкгьы блала сааимидеит. Илаԥш хьанҭақуа маҷк исцәымыӷхеит,
аха рацәак хрыҩ рымҭакуа, иаарласны аџьармыкьахь сдәықулеит, магуқуак
аахуатәыс исыман, устәи асқьалахьы сыццакыр акун, аӷба сыцәдәықулар
ҟалон... Ауаа срылагыланы сахьнеиуаз, аӡә иԥшаара саҿызшәа
анаԥш-ааԥшра хҭаскит, иззакуу сыздыруам, ҩнуҵҟалагьы гуамҵрак
шаҵәы-шаҵәуа иаасыӷралахьан.
Аџьармыкьа агуашә сааваҵәиин, амагуқуа ахьыкнаҳаз дәқьан лаҟук
сныҵалеит. Магу хацалакык аақусхын, инарҳәы-аарҳәуа сшахуаԥшуаз,
наҟ-ааҟ ҩыџьа снапқуа лҿарбаӷьа сааныркылеит. «Ишәҭахыузеи,
шәарбаиқуоу!» – ҳәа санаақугьежь, даҽа ҩыџьа ршәақьқуа харшаланы
инасыӷраркит. Насҭхашәа саԥхьа дгыланы дсыхуаԥшуан, ани
ауаҩ еиқуа, абла цым-цым. «Дыжәбома, Селым-ԥашьа дызшьыз, дыжәбома?»
– инацәа сықурххо сыдирбон, аидгуԥлара иаҿыз ажәлар. Усҟан
ахаҷаҳәа даасгуалашәеит, аԥашьа данысшь, аӡыршә аԥхьа снапы
ҿазҳәаз аҟарул шиакуз, аха, иабаҟаз, аамҭа иахыԥахьан, сшьапқуа
ашьамҭлаҳә ашьарҵахьан, снапқуа инархадыршәхьан аихац!
Аҩынтә раангьы абас ауп сышхыҵыз абахҭа ашәхымс!
Ожәы сызҭашәаз абахҭа, мрагыларахьтәи Ҭырқукәыла ҿацәк аҿы
шәаԥыџьаԥла иӷар-ԥшарыз ҟуаԥа-ҿаԥарак иаахыҳәҳәо иқугылаз баажәын.
Иаакуршан иахьабалакгьы харԥасҭан, ацҳа еиԥш абаху ика
иқудаз мҩазаҵәык ада, уахь неишьа амамызт. Ари абахҭа знык инҭашәаз,
арахь шамахамзар деибганы дызҭыҵуамызт. Уи акун «ҿааҳәра
змам» ҳәагьы изашьҭаз.
Сҭакын сара, абаху ҭакнаҳарахь иҭаԥшуаз абаажә архуараҿы,
иаагуаҟрахаргьы ҩыџьа рышьҭаларҭа злаӡоз, уахгьы-ҽынгьы иҭылашьцаз
ҟарсак аҿы. Аҭӡамцқуа хаҳә еиларҭәахны иҩаган, насыԥ заҵәык
исымаз, урҭ еснагь ишыхьшәашәазгьы, аӡы рылыжжуа ицәаакымызт,
ауаҩ нырҳа иҽыҩеиҵихыр, дынкылԥшыртә еиԥш, аарла уҭаҷкум
нкылшәо, кылҳара хуҷыкгьы азныжьын уи ҟ
Абра исхызгаран сыҟан исзаанхаз сыԥсҭазара зегьы... Езмыд саныбаандаҩыртә,
рацәак хара имгакуа, сус рыӡбеит, ацәгьара иуижьҭеи
акыр шықуса цахьеит рҳәоу сеидру, рхазланҵәара, ашьра сықурымҵеит,
наунагӡа сыԥсы ҭанаҵы аҭакра аздырхеит.
Зназы, амшқуеи аҵхқуеи усгьы изгуалашәодаз, аӡынқуеи ааԥынқуеи
рыԥхьаӡара салагеит, аха урҭгьы ашьҭахь исцәеилаҩынтит.
Сгу иаанагом, абахҭа аиҳабырагьы сҭакра шықускуа рыԥхьаӡон
ҳәа, урҭ акызаҵәык иазԥшын; сваҵкьара хахақуа ирыдҷаблаз сгу мыжда
аисра ианаҟуҵлак, абри аҽны, абри асааҭ азы иус далгеит ҳәа, игурӷьаны,
ашәҟу сааныхны «ахақуитра» сырҭон, аиеи, уара умсит, нарцәыҟа
ахақуиҭра!.. Сара сеиԥш иагаҩ ҭагуаҟхьан уи аҟарс ҭҭылашьцара,
иагаҩ рыԥсы рхыҵхьан, иагаҩ рқьыбжьы, рыӷызбжьы аҵаҩхьан
уи аҭуан лаҟу. Аха урҭ рыԥсы ҭанаҵы, макьана адунеи ишану, ԥсы
зхоу ишрылаԥхьаӡоу рзырдыруаз, гурӷьаҿҳәаша хуҷык аҭыҩра ҭҟкырахь
ирызназгоз, ианыхулоз, аншоз разҳәоз, рымш шәииԥхьыӡқуа
зларԥхьаӡоз, абни акылҳара ҭшәа акуӡан...
Агуаҟқуа! Уаҳа нарылымшо рыԥсы анҭахуаҽлак, минуҭқуак ракузаргьы,
алашьцара рыбла иаахыҵырц, адгьыл аиуа ҽыҭк иадамзаргьы
рылаԥш нахыргарц, мрахуага кахухуак рқьышә шьадақуа инарықуԥхарц,
ԥша шәышәык цқьакуакуараӡа инарҿасырц инеины, ршьапқуа
ҵаркьакьаны, рхы акылҳара иныбжьарк’уан, раргуҵысҭақуеи рыцламҳәақуеи
уи аҵкарқуа иахьрыдгылоз иҭыфааны иҟалахьан, рнапқуа наҟ-ааҟ аҭӡамц иахьадыӷуӷуалоз, ишәыҭҳаӡа иҭаҩаҿахахьан...
Саргьы, уаҳа изласыркьаҿрызыз ашықусқуа, убри саҿын... Амш
каххаа ианеилгаз аԥхын шьыбжьышьҭахь, амра ҵлакашәара ианлеиуаз,
аҳәа цҳафыр аҿы еиԥш, мрахуагак лаша-лашо сҭыҩра иааҩнаҷҷон...
Зны акуакь ҭылашьцаара инадԥхалон ихааӡа, нас хуҷы-хуҷла, аҭӡывара
ахаҳә ҭыҿҿарақуа еиԥхьышьшьаауа аҿыҩанахон. Ҭах гуакьак,
сху даҵаланы ари атымҭшәарҭа дааҭалазшәа, сеигурӷьаны саԥылон
ари сысасзаҵә. Лассы исыцәцар ҳәа сшәаны, сҽаласрыԥхозшәа снаҳәы-ааҳәуа снамҵагылон. Сгу аласҟажон, уаҩԥсык дааҩналазшәа сацәажәон,
аха лассы ахабар зхабару ҳәа акгьы сымбаӡо, алашьцара иналаӡыҭ ицон. Нас акылҳара снадгыланы сазԥшуан амра аҭашәашьа.
Алашьцара иаасымнахаанӡа, уа садԥсылазшәа садгылан... Зны-зынла
адунеи ҽыҭ сызхуаԥшуаз убриаҟара сгу арԥшаауан, сылаӷырӡ хаҟуҟуала
снеины ашьҭаларҭа сыҽнықусыжьуан, иҟьаҟьаӡа ишаанӡа сшыбарџьеиуаз,
сшыгужәажәоз исхызгон... Мшәан, адунеи ахьҵәыуаразы,
гуеибаркыгас, абахҭа ҟазҵоз цас иазынрыжьт ҳәа сыҟоуп уи акылҳара?
Ҵхыбжьонк, зных, сыбла ҭаа, аеҵәақуа срыхуаԥшларын, даҽазных
амшцәгьа бааԥс ари ашьхарԥы ианахаԥоз, аҵыр-ҵырҳәа амацәыс
лакьы-лакьуа уа ианкаҷҷоз, аурҭ бааԥс атәыла анарбгоз, ақуа ансҿанаҳәоз
– сара сзы игурӷьарахон... Ус аматанеирагьы сналагон: «Уа,
шьарда зымчу, анцәа ду! Саҳәоит сгуаҟрақуа рҵыхуа ԥуҵәарц! Џьаракыр
дгьылк ҵысраны иҟазар, ма ажәҩан мца – афы џьара иасырц
иҟазар, ахуҷы маалықьцәа иҭахухуа ицәоу рынасыԥ иаԥуумҟьан, урҭ
ааныжьны ирҵысы, ари «ҿааҳәра змам» абахҭа зықугылоу ашьхарԥы!
Еилаҟубаса иҭалааит хланҵы, ара иҭагуаҟ’уагьы ҳаманы, ҵҩа змам
ауаа рылаӷырз иарцәаакхьоу, рышәи-ԥшьира зыҩныҩхьоу абаажә еилаҭәахра!»
Аха сара сыгужәажәара заҳауадаз, ауаа сшырхашҭыз
еиԥш, анцәагьы схашҭхьан...
Ҿыц саннанагазҵәҟьа акун. Акылҳара схы нылакны анаԥшра сшаҿыз,
игуасҭеит, сымариаша, аиҩхаа ҵамҵамра нырцәҟа, бнара ҽыҭк
илаҵакны ишыҟаз мӡырхак. Уацлеи нышәаԥшьлеи ишьыхыз ҩнык ҭагылан,
аварахь аца, уи ашьҭахьҟа – абора! Снарылаԥшит индәылҵуаз,
иныҩналоз аҭаацәагьы: ҩынҩажәаҟа зхыҵуаз хаҵак, аӡә иаҳа
деиҵыбны – ҩыџьа аҳәсақуа, ҷкуна хуҷыкгьы. Амш анбзиаз, иагаараны
снаԥшыргьы, уи ахуҷы дкуаҷалеиуа ашҭаҿы дыхумаруан.
Ашьыжь иҩагылаз, ацәа иаарымнахаанӡа, ахаҵеи аҳәсақуеи еикушон,
тәамҩаху рымамызт, убас аԥхӡы шкарҭәозгьы, рыхныҟугара шыцәгьаз
еилыскаартә избон сахьынаԥшуаз.
Мышкала заҟантә уахь снаԥшуаз сеидру, уаҵәы ус, уаҵәашьҭахьгьы
ус, иниасуан игуԥҵәагаха ашықусқуа! Ахаан исымбацыз абри
аҭырқу нхаҩ иҭаацәа рҿы аанҿасра саагылазшәа, срышьцылт, сышнеи-шнеиуаз, иӡны ихынҳәыз рашьак иеиԥш, аҭаацәа срылахухеит. Руаӡәк,
иахьа ашҭа дықусымбаар, иҟалазеи дычмазаҩхама ҳә агужәажәара
салагон... Аусура иаркаран иҟаз аҭаацәа, шаанӡа ианзымҿыхоз ыҟан,
ирыхьзеи ҳоа сгуаҟ’уа сшынаԥшуаз, аҩны ахыбра алҩаҵә хухуаӡа ианыҩахылҵлак,
сгу ааҭынчхагушьон... Ажәакала, урҭ аҭаацәа абас разҟыла
сырнымиар, сыԥсы ахуага уи абахҭа изҭыҵран иҟамызт, есымша
сху рыманы абахҭа ашә илагылазшәа, амла садмыркит, умшәан, аҳа-ҳаи, ара ҳаҟоуп рҳәозшәа сгу дырӷуӷуеит.
... Аублаатәыла ҳаныҟаз, арыӷьарахь иҳаванхоз ҳгулацәа рцәа
рхазбо салагеит. Шьмаҭ ихьӡысҵеит уи ахаҵа – ус акун ҳгулагьы
ишишьҭаз. Аҭаацәа рыхҭылҵ хуҷгьы Наҩеи ихьӡысҵеит, ҳгула Шьмаҭ
иҷкунгьы уи акун ихьӡыз. Аҳәсақуа ракун ожәы хьӡыда иаанханы иҟаз.
Кыраамҭа срышьҭаԥшуан дара; ахаҵа данааиуаз ишиԥылоз, имаҵ
шыруаз, ртәашьа, ргылашьа, дасу аҩны усқуа изҿыз уҳәа, самжьартә
еилыскааит урҭ аҩыцьагьы аԥшәма ишиҳәсақуаз. Ԥахьа зны, ҩыџьа
аҳәсақуа ныҟуигартә еиԥш малк импыҵакызар акухарын, иахьа нацәхыԥла
зхы ныҟузгоз ҭаацәаран. Аублаатәыла ари еиԥш ҟалашьа амамызт,
ԥҳәыск дышимоу даҽаӡәы лаагара – шьаусын. Аԥхьатәи аԥҳәыс
уахык аҩны даагыломызт, лашьцәа ааин, еибархьу-сууа илыхшаз нкаԥсаны,
лҭаацәа рахь дыргон, насгьы ԥахьатәи рымаҳә ҳаҳәшьа ахьымӡӷ,
лзыргаз ҳәа, ӷас дыԥхьаӡаны, мҩ ааизкны даныршьуазгьы мачхузма.
Убри аҟнытә, урҭ аҳәсакуа рыхьӡқуа схы иҭысҳәаар акухеит. Руаӡәк
аукы, абаакы, дагьеиҳабын – Шьамсиа лыхьӡысҵеит, егьи – кьаҿк
шәпа-жәпак – Рафида ҳәа слышьҭалт. Аҷкун хуҷы иангьы уи лакун.
Наҩеи раԥхьа данызбаз, ихыҵуазар ҟаларын хубаҟа шықуса, хуҷы
еиламгылак, иласба еиқуаҵәа ишьҭарԥало, дыҩуа акутқуа ԥхаҵо адәы
даакулон, зны џьара дтәаны қьалак ҟаиҵаларын, даҽазны, иан ӡаагара
дандәықулалак, длыхьҵәыуо длышьҭаларын... Иаб иаҵкысгьы ианԥса
Шьамсиа длыцәшәон, лыбжьы наиқулыргар, аҵәыуара дааҟуҵны,
ашьшьыҳәа днатәон.
Исгуалашәоит, зны сылаԥш хьахухуа ишрышьҭаз, Наҩеи хуҷы иани
иареи рҽилаҳәаны, ашҭа инҭыҵит, уарҭанык ахь аанҿасра ицозар
акухарын. Ихауҵару сыздыруам, дад, Шәарах, аҩны ирзыԥшыз, раб
иаҵкыс сара сазгуаҟ’уазар ҟаларын убарҭ рыхынҳара. Сахьынаԥшуаа
дызлазбоз ала, Шьамсиа есқьынагьы лылахь еиқуп, издыруада ахшара
дахьылмоуз акузар, ма лықура иахҟьозҭгьы, бзиа илбоз лхаҵа аԥҳәыс
данааига ашьҭахь, лара лахь иаҳа дыхьшәашәахазар, аха еизгьы
тәымуаҩыс лхы лбомызт, аҩнаҭа амаа лара илкызар лҭахын, убарҭқуа
ирыхҟьаны, иасымша аҭыӡшәа рыбжьазаргьы ҟаларын.
Шьмаҭ дуаҩызаҵәын. Зны-зынла агулацәа – ҭаҳмадацәаки ҭкуажәцәаки
амӡырха иааҭалалон, џьара акы анырҭахыз, ма иара ус
цәажәара... Уаҳа ауа-аҭахы ҳәа уаҩ дидсымбалеит. Аԥшәма ҿымҭк (ус
ауп сара схы аҟны дшаазгаз), дынҭаҳа-ааҭаҳауа иныҟуашьа, амҿы анԥиҟозгьы,
иеиха амҩанҵашьа, иԥсы анишьозгьы, аҭаҭын абырқьҳәа дахо,
кыраамта итәанхалашьа уҳәа, есқьынагьы хьанҭарак ихьынҳалазшәа,
шьшьылаҳак иакун. Аха усгьы, шаанӡа иҩагылаз ацәа иааимнхаанӡа,
иутәы даҿын.
Ашьхарԥы зегь ииаҵәҟаҟараӡа иҭалаҳа ааԥын анаақулалак,
Шьмаҭ лассаамҭа ацәаӷуара дзалагомызт. Аныҟуара хҭеик’уан,
игуоуҭартә иҟан акы дшаргуамҵуаз, аха уи еилыскаанӡа: алаҵара аамҭа
уцәцоит, уанаџьалбеит, узыдтәалоузеи ҳәа сизаӷьуан. Егьи, аҵактәы
имаӡамзаарын, ҭынхада. Агулацәа иларҵаша лаҵаны иалгаанӡа, иара
дыԥшын. Икьасацәан зыжәла кеиԥсоз аџьықуреи, џьара аамҭа бзиак
ахьымӡар, имгуаху азаашьҭуамызт. Ус аӡынра анааилак, Шьмаҭ иеиха
ачархь инықуҵан их’уан, имҩаныфа зҭаз ахурџьын ижәҩа иаахшьны,
иеиха лаиҩыҵыршь, иҭаацәа днарԥырҵуан. Ааԥнынӡа ихабар ыҟамызт,
амала зны-зынла асы-мҟул анкаҳалак, дхынҳәлон, ахыц ҟаҵаны
ихыбрақуа асы рыкуих’уан, иҭаацәа амҿы рыдгаланы, ижәзаҵә азы
ҟашәак ырмазеины деиҭацон... Ашьхарԥы аҵыхуахь џьара абна ԥырҟозар
акухарын, иаргьы қьырала аус иуан. Убра иааихашәалоз ала,
нааихуон аџьықуреи, ма ачарыц – иҭаацәа рымгуаху. Иҷкуни иҳәсақуеи
идыргыла амхы аныдрашәоз, аҭаҭын анеиҭарҳауаз, ма ианҷырх’уаз,
уа сыҟан, дара срыцын, сынхаҩ шьа исызцәырнагон гурӷьарак,
сыԥсы ҭанаҵы сызҭымҵра абахҭа сышҭакыз схаштуан... аԥхӡы фҩы
хаакуакуараӡа исаҳауан...
Ииасуан ҵыхуаԥҵәа змамыз ашықускуа, сгушԥы илықусуаз сжакьа,
санааиз хуц шкуакуак аларшәымызт, ожәы иаанкыланы саннахуаԥшлак,
ашыла алаԥсазшәа иӷрахахьан.
Иахьа знык-ҩынтә дсымбар исзымычҳауаз Наҩеи, ожәшьҭа иху
ааинышәшәылахьан. Уи изҳарала акун, мҩашьарыда сара сышықусқуа
зласыԥхьаӡозгьы. Среигурӷьон Шьмаҭ иҭаацәа, абас ахаҵарԥыс
дахьрыҵагылаз. Наҩеи иаби иареи иақуркит жәоху шьаҟак аҵеибаҳәа
изҵарсыз, аҭакуажә баримбах леиԥш ихырқуақуоз рыҩныжәк нықухны
аҿыц дыргыларц. Ҭагалан рурақуа адәы ишаақургалак, реихакуа аашьҭыхны
абнахь ицон. Амаҭәаху жәҩала мацара аагара иаҿын. Ожәшьҭа
аргылара нап адыркыртә еиԥш рҽааидыргылахьан, аха идыргуагуон,
изалагомызт, дырҭахызар акухарын ауасҭа. «Иаҳауеи, сабиц, схы сақуиҭны
уа сшәывагылазар, мыш ҩажәа рыла шәыҩны абаҩ еибыҭаны
ишәысымҭози! Аха иабаҟоу!» – схуцуан сара, акылҳара сахьадгылаз.
Иахак аҟарулцәа атрышә асран изҿӡаз, знык аҟарагьы ахысбжьы
геит, аӡәыр дыбналама? Ӡәыр дыршьыма?
Ус, ашьыжь агулацәа аҳәса, ахацәа ааира хҭаркит Шьмаҭ иҩныҟа.
«Измааноузеи, иҟоузеи? – схуцуан сара. – Егьырҭ збоит, аха Рафида
адәы дықузбааӡом, лгу бзиамзар ҟалап» – ақусҵеит аҵыхутәаны.
Ус ахуаџьа дрыманы хулбыҽхак ашҭа иааҭалеит, издыргушьеит ишыцәгьараз,
аухаҵәҟьа дыԥсит Рафида. Схы-сгу далысхит ахаҳә хьшәашәа
аиҩԥара сахьыбжьаршәыз, лыҷкунзаҵә ибзиарак лымбаӡакуа дышԥаниаси, рыцҳа. Наҩеи иакун аҽнынтәарак алаӷырӡ цаҳә-цаҳә дазыркуабоз,
ишԥасҭахыз иааигуа сгылазар, дад, умҵәыуан, ан лыԥсра зегь
иаҳхаагахьоу акоуп ҳәа дсыргубзыӷрын.
Аҩны ҳаргылоит ҳәа амаҭәаху икылыргаз, адәы ишықужьыз иаанхеит.
Шьмаҭ иаразнак иныԥшит, игу иадҳәалаз иԥҳәыс лыԥсра. Илаба
кны ашәшьыраҿы дахьынатәоз, уааин акрыф ҳәа иԥхьаанӡа, гылашьа
имамызт.
Изыԥшузеишь Наҩеи иаԥхьаҟа? Иаби сареи ҳахьӡарушь, анаџьалбеит
уи инасыԥ? Сықугьежьаа сзымкуашаргьы, иага сгурӷьап уи ичара
аҽны! – абри акуӡан гункылагас исымаӡаз, иахьеи-уахеи атымитыша
аҵа ҭылашьцара сахьҭаршәыз.
Саазқулаз блахаҵгьежьрак сызцәырҵит, аҳауа цкьа сзымхозар акухарын,
агылараҵәҟьа сылшомызт, сҿажәк’уан. Аха уеизгьы сеиха-еигуо
сеиҭанадгылах’уан сынаԥшырҭа... Аҭакуажәи алыгажәи рыда Наҩеи
адәы дықузбааӡом. Џьара дышцаз ҩашьом, аха данцоз шԥасызгуамҭеи!
Иара даныҟамыз дырны дааизшәа, ҽуаҩык амӡырха дааҭалеит. Аҭакуажәи
алыгажәи неиԥылеит, дышҽыжәыз кыраамҭа ак реиҳәон, инапқуа
рыххо дшаӷьуаз ҩашьомызт. Нас, знапы згуҵаԥса иуауаӡа игылаз
Шьмаҭ днеизыҭрысын, ҽыҳәҵәыла дисит, аҭаҳмада ишьапы дықугылаӡамзшәа
дынкаҳаит. Шьамсиа, арҵәааҳәа дыҳәҳәазар акухап, изаҳауадаз
акумзар, днеихагылан, аҭаҳмада иргылара дналагеит. Аҽыуаҩ иҽы
даасны ашҭа дынҭҟьеит. «Уаргьы саргьы ҳаицыԥсыхгьы уа судгыландаз,
алаӡахша, ус узцозар убарын!» – аасгуахут, схаԥыцқуа аӷырҿ
ныҵгеит, сҭаҷкумқуа адыжә-дыжәхәа ахаҳә ашәыгура инанҟьеит.
Аҳаҷаҳәа иаасгуалашәеит, Осман-Кои ҳанынхоз зны Алоу-иԥа
Шьардын ҟамчыла дисырц сашьа Мата данизыҵҟьаз, исзымчҳакуа ҳахуԥҳа
даанкыланы, ҳамӡырха данҭысцаз... Шьмаҭ иқулазгьы џьара
амал зымпыҵакыз, ма ақыҭа знапы ианыз ефендик иқьаҳиа иакухап.
Ашәахтә изымшәазар? Изҭодаз, рыцҳа ожәы ааигуа аԥсра иақушәаз!
Иухьыз сгу иалсит ҳәа адашшылара аҭыԥаны, ҽыҳәҵәыла дисит! Иипҟо
дызусҭда уҳәарауазеи, ауаҩы разы, амса еиҟурдыд зҵоу инапқуа
адгьыл иқуаадрых’уа акуӡами иара уи ефенди ихаҭа қьаф злеиуа?
Даҽазныхгьы снадгылахт акылҳара. Нырцә сахьаҿаԥшуаз, аҵлақуа
рышәшьыра иаҳа-иаҳа акьаҿхара излаҿыз ала, амра кыр иҩхашлахьан.
Шьмаҭ иҽада акьахь нақуиҵан, џьықуреихап ирҭаз, наҟ-ааҟ
ааҵәақуа нахишьын, днаҵаҟьо, ашьшьыҳәа ашҭа дынҭыҵит, иҩашьомызт,
аӡлагарахь дышцоз. Ожәшьҭа ҽадала акумзар, жәҩала аидарак
изышьҭых’уа дыҟамызт, ибӷагьы акыр ихуахьан, лабадагьы дызныҟуомызт.
Аӡи аӡлагареи бӷаԥҵәаган арҭ аҭаацәа рзы; ахацәа, аӡлагара
ахьынтәи ашыла аагара шьыбжьонынӡа иадхалон, аҳәсақуа ахарԥасҭахьы
илбааны, рыԥҳалқуа ирыҵалан аҩадара рыԥсы кыдыхухуало
ианкыдлоз, ирыцҳасшьон. Иҟалап, Рафида рыцҳа лгу кыдызжәаз уи
аӡаагара мацара акузҭгьы!
Шьамсиа лымацаразаҵәык ашәшьыра дыҵатәаны, лхы ларҟуны,
акы даҿын, лхаҵа иматәажәқуа қулыршәуазар акухарын. Ус амӡырха
иааҭалеит шьапыла иҟаз ху-ҩык ахацәа, зегьы ашәақьқуа ирыҵоуп.
Дыздырит, раԥхьа дгылоуп Наҩеи. «Ҳаи, рыцҳа!» – саагурӷьеит данызба,
аха иаргьы абџьар даҵоуп. Ахаан уи идсымбалацызт, ахысшьаҵәҟьагьы
идыруеит ҳәа сыҟамызт.
Асасцәа, амӡырха иқумхакуа, Шьамсиа днараԥгылан аҩныҟа иньҩналеит,
кыраамҭагьы уахь иаанхеит, амла иакны иҟазҭгьы акрыфара
иадхалт. Издыруада, арх абрагьцәазар, рыҳәцәазар? Нас дышԥарылашәеи
Наҩеи? Хатә џьабаа мацарала инхоз анхаҩ иԥа, ожәшьҭа арҳәреи
аӷьычреи нап аирк’уама? Иҟалап, дыҷкунамзи, ихагамҭа дықун, уаацәгьақуак
дрымԥыхьашәазар? Ауаҩы иааӡара ауп иуадаҩу, ибжьыхра
мариаӡоуп.
Ус, асасцәа аадәылҵын, агуашә ахь имцакуа, ахҵысҭа инхыҵын,
абнарахь рхы дырхеит. Наҩеи акыраамҭа дрышьҭаԥшуа дгылан, нас
даахьаҳәын, Шьамсиа дналацәажәан, ишәақь ижәҩа инхшьны аҩны
ашьҭахьҟа игылаз абоурахь дцеит. «Излазбо ала, ари ихы дацәшәоит,
измаанахарызеишь?» – схуцуан, акылҳара сҽадырԥсыла сахьадгылаз.
Шьыжьы аахыс уахь аԥшра саҿуп, сышьхынԥсылеит, сшьапқуа дысит,
снапқуагьы хьашышьуеит абар, аҟуд ӡыҩарҩалеи, афаха умоуит ҳәа
аҟарс ашә иаакылдырҳәҳәазгьы алакьысха сымам, ус анышәаԥшьтә
џьам ианыхьшәашәалеит. Избоит сара, исзааигуаӡоу ҭаацәарак арыцҳара
ишааҭагылаз! Абаажә сахьыҩнабаауаз, лахьынҵала исзалхыз схатә
гуаҟрақуа сзымхозшәа, изацларызыз даҽа џьоукы ртәгьы?
Абар, Шьмаҭ ҽыҳәҵәыла исыз аҽыуаҩ ҽрыххыла амӡырха дааҭалахт,
иҟамчы иҽы инажәиҵеит, гуамҵ-хамҵрак шимоу ҩашьом. Дааҭгылан
Шьамсиа длацәажәоит, инапқуа иҟьоит, ишьапқуа иҟьоит, ацәҳа-шҳара даҿызар акухап, «ахацәа абацеи?» ҳәа дҵаауазар акухап,
хылаҵәҟьа дзышьҳоу Наҩеи иакузаргьы ҟалап. Зынгьы, ишыҟаиҵалац
еиԥш, аҭакуажә ҽыҳәҵәыла длысырц длалыдыххылеит, аха изымгуаӷькуа
даахынҳәын, ашҭа данынҭыҵ, ахкаара агуашә аҿы дааҽыжәҵит.
Иҟаиҵозеи, ижәла нҵәеит ҳәа сышихуаԥшуаз, аҭаацәа рыжәзаҵә ахкаара
иахьықуҿаҳәаз днадгылан, аҿаҳәага ааԥыртланы инаиаԥицеит.
Шьамсиа рыцҳа лнапқуа лҟьоит, «ҳумшьын, хажәзаҵә шԥоуго?!» –
ҳәа агужәажәара даҿызар акухарын! Иара дыҩҽыжәлан, ажә наиаԥицон
еиԥш, дышхысра ишәақь кны аҩны даавҟьеит Наҩеи. Зны амцабз
аакаҷҷеит, нас алҩаҵә еишьылӡа иҩахҟьеит ишәақь, дышхысыз ҩашьом.
Аҽыуаҩ даахьаҳә-хьачеит, ажә зланеигоз ашаха лкаршәны, иҽы
даасын дыҩит... Деиҭаивахысит аԥшәма ҷкун, аха аҽыуаҩ дцон иаԥхьаҟа иҽхырнааны дышзахуоз, дцон уи уаҳа дунеихаан арахь ақулара
игуамԥхауа! Наҩеигьы акыраамҭа дишьҭан, нас даахынҳәын, ижә аҭыԥаҿы
инҿеиҳәан, игуҭҟьа-ԥсыҭҟьаха игылаз ианԥса дналацәажәеит,
лгу ирыӷуӷуозар акухарын. Нас, иҩызцәа злацаз ахҵысҭа дынхыҵын,
ишәақь ихаргьежьуа, дыкукуаӡа ахылаӷьара дынҭалеит. «Уқуақура
згааит Наҩеи, уқуақура! – сыбжьы ныҩныҩит аҟарс ҭылашьцаара, изаҳауадаз
акумзар. – Унаӡахааит, ухаҵан угылазаап! Азалымдара уаҿагылеит
уабџьар шьҭыхны! Саҭамзааит аӷьычреи арҳәреи ахьудскылаз,
насыԥуп уҩызцоеи уареи ари еиԥш аус ду шәеиднакылазар!» –
абас ҭынчхашьа сымамызт, аҟарс ҭшәара сахьҭагьежьуаз. Ҳаӷоу дахьгурӷьаша
адгьыл аҿы сара агурӷьара шьҭысхит, исызхьаҳәызшәа сааҟалеит
хаҳа-џьшьада инысххьаз сыҷкунра амчқуа, хараӡа ажәҩан иналыҷҷаз
еҵәак еиԥш иаакуеи-цеит, наӡаӡа сгу зыцәцахьаз аԥсҭазаразы
агуӷра! Сеилаҳаит адунеи ҟьаҟьа ақузаара!
Сақуныҳәеит уи акылҳара ҭшәара хуҷы! Уи сықунарԥшит жәа-шықусала сызԥыргаз адунеи дуӡӡа, исаҳаит иаҳагьы иӷуӷуаны ауаҩытәыҩса
игуеисбжьы, иснарбеит ишыҟаз аиаша иазықуԥо ахацәа!
Уи нахыс иагарааны снаԥшыргьы аҭаҳмадеи аҭакуажәи ракун, акы
ныҟаҵа-ааҟаҵо амӡырха иқузбаауаз.
Ашәалҟьа мрак еиԥш дцәырҟьа-цәырасуаи Наҩеи. Даакыдыххылан,
ажәжәаҳәа аутәқуа ныҟаҵаны, дныҵаҳа дцон. Уаха назҭахым арԥыс
иакун ожәшьҭа дҟат-ҟато. Аџьықуреи анирашәозгьы, ишәақь ааигуа
икыдгылан, есқьынагьы игуиҽанын. Данцалак, лассы аамҭа ихабар
ҟаломызт, даныхынҳәуазгьы, ҩыџьа-хҩы аҩызцәа еиқуных ицны даауан.
Хықукыс ирымоузеишь урҭ аиҩызцәа? Изеибашьуада? Ирылшарызеи?
Иаҳҳәаи, аҟуҟуаҳәа ихысуа наакылсны, абахҭа акануеицәа лықуцҟьааны
аҟарсқуа зегьы рышә аадыртыхыр? «Шәҭыҵ абахҭа, иааит шәарҭ
шәзызхьуаз ахақуиҭра мшы!» – хәа рыбжьы наҳақудыргар, усҟан ишԥаҟасҵарыз
сара? Ҳәарас иаҭахыузеи, раԥхьаӡа снаидгылан, исцәыӡыз
сашьа Мата иеиԥш дыԥхьаӡаны, даасгудысҳәҳәаларын. Нас: «Уара
ухуҷы аахыс уздыруеит, шәҭаацәа ирылахуу уаҩуп!» – ҳәа схы исырдыррын,
аҩныҟа сиццарын, иани иаби исызгуакьаӡоу џьоук реиԥш аԥсшәа
расҳәарын, насгьы ҳшеиуацәахаз уҳәа акы рцәымӡакуа зегь рызхыстрын...
Аха Наҩеи иҩызцәеи иареи аагылан: «Заурҟан, дад, уара уҳашьазар,
уҳацаала еибашьра, ҳаӷа макьана адгьыл даныхым, усҭ абцьар!» –
ҳәа ашәақь насдыркыр ишԥаҟасҵарыз? Жәаҳәарада, срыцдәықулон.
Уаҳа иззысҭахызеи иаанхаз сыԥсҭазара! Аха иабаҟоу сани саби? Урҭ
ожәраанӡа изааирымызт, аха иеилкаатәӡами, рыцҳақуа анышә иахьамоу?
Иабаҟоу сашьеи саҳәшьцәеи? Фелдышь лтәы сҳәаӡом, уи лареи
сареи ҳанасыԥ џьоук амца ацраҵаны ирбылхьан усгьы. Мата гунаҳала дшьызар, нас сара ишьа сымур уаҳа изуада? Зашьа ишьа ззымуз
дхаҵоума? «Закузеи, Заурҟан, уара аџьажәлар рзеиԥш усазы ақуԥара
уҽазукит, арахь уашьа ишьаҵәҟьа узымуит!» – хәа џьоукы иаасыҽԥныркылар,
сыхуда хҽит ауп, уаҳа ирасҳәозеи?
Шәарах, дад, шәара аԥсуаа саншьцәа шәажәа иналашәҵалоит
шәанцәажәо: «Зны-зынла агу, амшын агуеиужьраҿы ицаны аҭәа арх’уеит»
ҳәа. Усҟан усшәа акумзи, схуцрақуагьы шыҟаз: абахҭа нҭыҵ
сыҟазшәа, сабџьар кны сгылазшәа сгу иснаҭон...
Аҭҳарцәҳәа сҿыхазшәа урҭ ахуцра хаақуа санаарылҵлак, дырҩагь
сааҩнахон аҟарс ҭылашьцара... Еишьҭагылан рҿынархон амзақуа... ашықусқуа...
Сармарахьгьы, сарӷьарахьгьы сара сеиԥш ҿааҳәыра змамыз
ауаа ҭакын, урҭи сареи ахаангьы наԥшыхақу акузаргьы ҳаибамбацызт,
мызқуак рахь зны шьапынеиҵыхра ҳанҭыргозгьы, аигулацәа ҳаиқудыршәомызт.
Бахҭакуак рҿы, атӡамцқуа ирысуа, напышьҭыбжьыла иеибадыруеит,
иалеицәажәоит, аха уи араҟа нагӡашьа амамызт, ахаҳә еиларҭәах
иалхыз аҭӡамц аҿыгҳара нацәкьар шьҭыбжьык аныҩуа иҟамызт.
Амала, уахынлатәи аҭынчра еиқухьанҭаха абаажә ианахаҳауаз,
зны-зынла сармарахьтәи аҟарсахьтә исаҳалон аӷызыбжьы... Убригь
ҳамҭак акун, нас иааиԥхьбеит, дыԥсызар акухап, агуаҟ!
Амца зҭашәаз уи абахҭа сҭыҵра рацәак агмызт, усгьы иақугуӷ’уадаз,
аха ирымҳәои: «Аџьма имԥсыша, амаҵә азылаҟууеит!» ҳәа. Шьмаҭ
итаацәа рхынҭа-ҩынҭара, уи исызнарҵысыз агуеибафара уҳәа, саазқулаз
ахыхь бааԥс шьҭысхит. Мызкы аахыс сзымгыло, игҿачаԥаз ацәардаӷу
хьшәашәа сықужьын. Ус зны аҵх агуахьы инеихьазар ҟаларын,
сыбла цәа хымло ацәардаӷуи сареи ацәибарҵәара ҳшаҿыз, гҟ шәа-ҳәабжьык слымҳа иааҭасит. Зназы исызхамҵеит, аха цқьа саныӡырҩ,
сармарахьтәи аҟарс ишҭыҩуаз еилсыргеит. Игоз аԥсыуа ашәан – ахура
ашәа, агуаҟ ашәа!
Ишԥа? Дабаанагеи аԥсуа ара? Атӡамц хьшәашәа слымҳа надкыланы
аӡрыҩра салагеиг, мап, имцым, иара ахаҭоуп, ожәы исаҳазма!
Изҳәогьы ибжьы мыжда қыџьқыџьуеит, рацәак изҭгом, ахура бааԥс
дшаргуаҭеиуа ҩашьом, зны-зынлагьы аӷузӷузҳәа аимҳәара иааԥнаҵәоит
иашәа. Ԥыҭраамҭак иааҭынчрахоит, ма қьыбжьык, ма уазырбжьык
уаҳаӡом. Нас деиҭаналагоит, уаз ажәақуакгьы налеиҵоит, аха
урҭ сара сҟынӡа иааҩуам. «Дызусҭахарыдашь, ианаџьалбеит, ари аԥсуа?
Дзықушәазеи, дзыниазеи иара гуаҟ?» Аухантәарак сышхуцуаз,
сшыгуаҭеиуаз иҟьаҟьаӡа иаашеит. Аҽнынтәаракгьы слымҳақуа кыдҵан
аӡрыҩра саҿын, аха иууаӡа иҭынчран
Адырҩауха, аҵх агуахьы инеиуа ианналага, дырҩагь ахаҳә шәыгура
иалсны аҿаанахеит ашәа. Издырит уи ауаҩ ахура ӷуӷуа имаз, уахынла
иаҳа дшаргуаҟ’уаз.
Абарҭ амшқуа инадыркны, хьаа цәгьаха исызцәырҵит, ԥхыӡ избаргьы
ихасымҵашаз даҽа гуҭыхақуак. Шьаҿақуак набжьамкуа сывараҿы
агуаҟра даҿуп, зжьы салҵыз саншьцәа иреиуоу хаҵак. Сҿи снапи
еиқуԥсаны сызлатәарызеи? Сызлаихуарҭахарызеи? Ожәшьҭа исмыхьыц
уаҳа исыхьран иҟоузеи, исзаанхаз сыԥсҭазара, баша абахҭа иҭаӡыҭран
иҟоу, џьара акы ишихуо здыруазар, сеигӡаран сыҟаӡам. Аха
изла? Сзазҵаарыда? Акануеицәа сҽырзыскыр, агуаҟра иаҿуи сареи
иаҳагьы ҳлаԥшықуҵан ҳаицәдырӡыр алшоит. Аҵх шааиҩнашалак, еиҭагоит
агуаҟ ашәа. Сгуалашәара ихнатит ахурақуа. Саԥхьа иаагылт
Аԥсны, Ҵабал, саншьцәа рҭынхара... Убраҟоуп уи ахура ашәа ахьысҵазгьы.
Саншьцәа руаӡәы дызгашаз ахы иқушәан аԥсра даҿын. Агула-азла, ауа-аҭахы, иасыуаха идтәаланы ахура ашәа изырҳәон, иаргьы
иаарымданы дналагон, убри шиҳәоз мацара иԥсы ааихыҵит. Убас, абри
агуаҟгьы рацәак дзымнҽирҳәагьы сшәоит, знызаҵәык ибла сынҭаԥшында,
иуасиаҭ сзынижьыргьы здыруадаз?
Стәаны сышхуцуаз, аҳаҷаҳәа сгу иааҭашәеит: агуаҟра иаҿу уи ачымазаҩ,
ижьы иалҵыз иаҳәшьаԥак иааигуараӡа дшыҟоу ирдыртәуп,
зеиԥш ҟамло акгьы ыҟам, сара акгьы сылымшаӡаргьы, иара даманшәалахар
ҳаиқушәара?
Иашәаҳәара анаанҵәоз иақуршәаны, сара иаацәырызгеит ахапа,
иара иҟынӡа инаҩыртә еиԥш сыбжьы ҩыҭганы. Санаалга, иаҳамашь
ҳәа сааӡырҩит, ҭынчран, иеиҭасҳәеит даҽазныкгьы, аха макьана ҭынчран...
Ахынтә раан иаҳагьы сыбжьы ҭызгеит. «Узырхуаауазеи, уара,
абаандаҩы!»–ҳәа акануеи сҟарс ашә аӷьара-ӷьараҳәа днасит, аха игухьаа
мкыкуа сашәа иналасҵеит исгуалашәоз ажәақуакгьы:
Уа, рааидии, ахура ашәа – хаҵа ашәоуп...
Игуаҟ’уа изы гужьжьагоуп, хурыбӷьыцуп...
Ахы цаҳә-цаҳә иқушәаз, ԥшырҭҟуацыз џьишьеит...
Ашьа рҩаш илҵыз, ԥхӡызгьы џьишьеит...
Уа, рааидии, ахура ашәа – хаҵа ашәоуп!..
Салгаанӡа сыбжьы аанкыла-аанкыло сааӡырҩит... Иалсзаап, убама,
ахаҳә еилаҭәахра! Арӷызра даҿуп! Агурӷьара саашьҭнакуцәааит иаразнак,
ари еиԥш аӡәы иҳәонгьы уаҳахьоума, ахура ашәеи агурӷьареи!
Ҳаигуныҩит ожәшьҭа, сара саалгар – иара дналагоит, иара даалгар –
сара. Ҳаныӷьазклакь, хьаак змаӡам иеиԥш ҳҩыџьагьы ҳҭахухуа ҳацәон!
Ари – уаха... уаҵәуха... мчыбжьык, мызкы...
Цәала-жьыла сеибгагушьан, аха гула-ԥсыла схун, ахура ашәа
сҳәо саналага, изакуу сыздыруам, иаҳа сраҳаҭхазшәа, сҟарс ҭшәара
усҵәҟьа илашьцамызшәа, сцәардаӷугьы усҵәҟьа икьакьамызшәа, схаҭагьы
усҵәҟьа сзаҵәымшәа збо салагеит...
Уахынлақуак иааихсыӷьит сгула игуаҟ ашәа. Сара исҳәеит, еиҭасҳәеит,
аха аҭӡамц хьшәашәа дагуан, иҿаҳан. Ихьзеи, насыԥда, дыԥсыма?
Ма даҽаџьара дахыргама?
Ҽнак, шьапынеиҵыхра ҳдәылыргеит, аигулацәа ҳаиҩга-еивганы.
Абахҭа ахылаԥшцәа, рыбжьқуа неиқурга-ааиқурго, шьақугылашьак
рымамкуа ишеилагьежьуаз гуасҭеит. Баандаҩык данаасаҩсуаз: «Адгьыл
ду ахь еила-ҩеиласрак ҟалеит, асасцәа рацәаҩны иаҳзааргарц
иҟоуп, – иҳәеит уи, ибжьы аармаҷны. – Ухала уҟазар, аҩыза дурҭоит,
ачара уҽазырхиа!» – нациҵан днасаҩсит...
Наҩеи иусқуа рылагьы адәныҟа еилаҩеиласрак шыҟаз агуҩара сыман.
Шьыжьымҭанк зны акылҳара сеиҭанылагылеит, аха аӡәгьы дықусымбааит
аҭырку нхаҩ имӡырха. «Дабаҟаларишь Наҩеи? Иаӷацәа дырԥыхьамшәонда?»
– ҳәа сышхуцуаз, аӷьаӷьа-агугуаҳәа, ажьакца зхьыкукуоз
сҭыҩра аихатә ашә аатит.
Игуҭасын, дааҩнарыжьлеит аарлаҳәа зшьапы иқугылаз, зцәеи збаҩи
еикуршаз, макьана зуаҩбжарахь имнеицыз хаҵак. Хыла аҭуан даҵакьысуан
уи, макьана шлацк зларшәмыз ихаху иаҵубаауан маҷк иқукумпылыз
илахь ԥшӡа, иҿачыз ижакьа, иӡамҩа агукуа рҭаҳара азыҵәах’уамызт.
Ашьха цәҳәыраҿы анаҟу иаҵажьу аӡыжь еиԥш, иблақуа
ҭиаҵәаан, амцеи агубзыӷреи рҽеинрааланы ирхыҳәҳәылан. Имч илӡааны
дшыҟазгьы, диашахуҵәаӡа дгылан, изнапык ала иӡара ҭарбаӷьа
икны.
– Мшыбзиа аҳәара сыхуҭоуп сара, аха иабаҟоу уи амш бзиа,
адәныҟа хараӡа инҳажьхьеит, ара уахгьы-ҽынгьы лашьцоуп! – даацәажәеит
иара аԥсышәала ахьхьаҳәа. – Уара уоума схьаацәгьа сыцеиҩшызшоз,
ахура ашәа сыцызҳооз? Уаԥсуоума, узусҭда?
Сахьгылаз снеилыууа сцеит, аҭӡамц садгыламзар, скаҳаргьы ҟаларын.
– Бзиала уаабеит! –ҳәа злауасҳәарызеи, ара бзиара шыҟам усгьы
иубоит. Аха уара уааира хақуиҭрак исзаҩызоуп, ԥсеиқурхагас иара
убри амацара сызхоит!.. Сара саԥсыуамзаргьы, аԥсуаа ржьы салҵит!
– саацәажәеит сара, цқьа исҳәо сҿамшәауа, сҿагуа-ҿасуа. Снеиԥылан
даасгудсыҳәҳәалеит. Агылара шицәыуадаҩыз збон, днаганы
ацәардаӷу хьшәашәа днықусыртәеит. Аҟарулцәа иршәны иааҩнарыжьыз
аилаҳәара аашьҭыхны, дахьтәаз инаивасҵеит.
Иблақуа ааихмырсыӷьӡакуа дсыхуаԥшуан, дсыхуаԥшуан...
– Заурҟан Золак ҳәа аӡә дыздыруан саныхучыз, заҟа уиеиԥшузеи?
Издыруада, уи уара уакузар? – ҿааиҭит иара.
– Иашоуп, сара сауп Заурҟан, аха уара усзымдырт, узусҭда? –
сҵааит саргьы, сгачамкны.
– О, анцәа злыԥха ҳаура, уԥсы шԥаҭахеи, укнаҳаны уршьит хәа
акун ирҳәоз. Селым-ԥашьа душьаахысгьы абра уҭакыума? Сара усҟан
смачӡан, аха ублақуа схамышҭит, убарҭ рыла усмырҩашьеит, Заурҟан!
Уаҳа изымҳәеит, аимҳәа изҵысит, деимҳәоит, аха дышԥеимҳәо, ибжьы
аҭуан ҵнах’уеит, иоура-зоуроу дышьҭҟьаны дцоит, иԥсы шилшәшәоз
анызба, имаҭәажәқуа наиҵаҵаны днықусыриеит. Схуцуеит,
сеиҭахуцуеит, аха дахьызбахьаз сгуалашәом, арахь иара сидыруеит.
Аимҳәара маҷк аҟара ианааихсыӷь, деихеигуо даақутәан, скылкааны
даасыхуаԥшит.
– Иугуаларшәа, Заурҟан! Осман-Кои ақыҭа, – дналагеит уи аимҳәара
дакыр ҳәа дшәаны, игушԥы инапы адрыӷуӷуаланы. – Шәааигуара
дынхон саӡ-аԥсуак Мзауҷ ҳәа Абыхубак, уара иамцхунгьы бзиа уибон,
шәагьеицныҟуалон, шәеиҩызцәан, убри диман Шьоудыд ҳәа ԥазаҵәык,
дышԥаугуаламшәои, иагараан ахумаргақуа изыҟауҵахьан, дуварԥало
шәыҩныҟа дугалон, иара иҩны аҵкыс шәара шәҿы дааӡахьан.
Иугуаларшәа, саби уареи шәнеидтәаланы ахура ашәа анышәҳәалоз,
саргьы ишәыцсҳәалон, убасҟан ауп ианысҵа, уи аԥсуа ашәа акумзар,
ас ҳзеиқумшәаргьы ҟаларын... Нас, сузымдырӡеи ожәшьҭагьы, Шьоудыд
соуп сара, Шьоудыд!
Ҳәара аҭахыума исгуалашәоит урҭ зегьы, Самсун ақалақь аҿы дҳацӡхыҵит
асаӡ-аԥсуа, Абыху Мзауҷ, иара убраҟа ауп ахҭылҵгьы дахьиоуз,
саб Ҳамырза иауп уи Аԥсны ашьхақуа руак ахьӡ Шьоудыд
ихьӡызҵазгьы. Нас, ҟ иҟаз зегь еицҳхыганы Осман-Кои ҳаннеигьы
ҳаигулацәахеит. Абыху Мзауҷ иакумзи, Фелдышь хлаҳәада лыԥшааразы
адгьылбжьаха Родостҟа исыцдәықулахьаз. Дышԥасгуаламшәои
Шьоудыд хуҷгьы, ҳара иаҳааӡоз, аублаа аҭакуажә Ҳамида лмаҭа
Таҳир хуҷы, Алоу-иԥа Шьардын данаҳцәига, Шьоудыд хуҷы иакумзи
хара аҭаацәа гурҿыхагас иҳамаӡаз. Иагараан ашәыршәырқуа изыҟасҵахьан...
Жәа-шықусала аамҭа шцахьоугьы урҳ зегьы сгуалашәоит, аха
саԥхьа итәоу ахаҵа, сара издыруаз Шьоудыд хуҷы дызлаиеиԥшыстәра
ҳәа акгьы идызбалом. Ишакухалакгьы, ашьха бӷьыци, ага бӷьыци
реиԥш хазы-хазы зымҩақуа еиԥыргаз ҳаиқушәеит зегьы иахьреицәаз
аҟымҟырҭаҿы. Дычмазаҩ гуаҟын, зеиӷьа дмаҷыз аԥсуа арԥыс Шьоудыд.
Игуаҵаӷара иалҟьаз ахы-цаҳәцаҳә иахҟьаны, ирыԥҳақуа акыдбаалара
иаҿын, иааихымсыӷьӡоз ашоура-мца дҭаршәын, дбылуан...
Иара ус дшыҟазгьы, имшаӡоз аҵхқуа рыла заҟантә иҳардахьаз гуҭыха-гуаҟрыла ихыхухуо иҭәыз ҳгу мыждақуа. Шьоудыд сара саасҭа
дыҷкунан, имгуӷкуа иԥсхьада рымҳәои, ари аҟымҟырҭаҿы сара исызхымгаргьы, иара адунеи ақуԥшылара мышкы зны ишԥеимоури ҳәа,
схы иагыжьны сицхраауан, аха уи ҩ иҿҳәара ԥҵәан... Уи иаргьы
идыруан, уи азы акухарын дзырхыццак’уаз иуасиаҭ ажәақуа...
– Уара Селым-ԥашьа данушь рацәак мырҵыкуа, саб, сани сареи
ҳиманы, Осман-Кои далҵит, – дналагеит уи ҽнак шьыжьымҭанк еимҳәарагьы
агухьаа мкыкуа. – Асаӡқуеи, ашьҭахь иӡхыҵыз далааи, ҵабалааи,
гумааи уҳәа, аԥсуаа рҽеизакны Адабазар азааигуара иахьынхаз
рышҟа диасит. Уа ҳрықушәеит Абыхуаа рацәаҩны, саб ицхраан
ҩнык издыргылеит. Сара снаган ахуҷқуа ахьадырԥхьоз мектебк сҭеиҵеит.
Саби сани иаархашәалоз зегьы ахуаџьа ирҭон, џьара ҷышәрак
сызҵар ҳәа игуӷ’уан... Уа саналга, сгурҵҟул шьаху абзоурала, Сҭампыл
медреск сҭалеит, ҩы-шықуса рыдагьы уа сзамԥхьеит, саб иусқуа
анеилахуа исыцхраауадаз, сҭыҵит. Аха усгьы ҩба-хԥа бызшәа рыла
ишысҭахыу саԥхьоит, сыҩуеит, агуаҟрацәгьа иҭагылоу сыжәлар рзын,
џьара ак сылҵыргьы ҟаларын, абас ишубо еиԥш слахьынҵа смеижьар.
Сҭампыл исықушәеит сара Ҳамида лмаҭа Таҳири, Шьардын-иԥа Мансоуи. Мансоу иаб, ишудыруа, амаҵура ду далан, иҷкун уиаҟара
аҵара дашьҭамызт, ақьафуреи аҳәсақуеи дхагалан дрыман.
Акыраамҭа, иҭаҷкумқуа иҿакны, аимҳәара даҿын, маҷк данааҭынчха
деиҭаналагеит.
– Таҳир зынӡак даҽаӡәуп, аҵара аҟынгьы иҩызцәа зегьы дреиӷьын.
Иҟазшьа, идырра, игуӷьра, ихатәы жәлар рахь игуаблышьа уҳәа,
иҟалап, ашьхарыуаа мҳаџьырқуа убри еиԥш аҵеи дрылымҵыцзаргьы.
Аублаақуа Осман-Кои ишахырцаз анааиаҳа, уахыкгьы даанымгылт,
ижәлар дрышьҭалан дцеит. Ҩынто-хынтә шәҟула ҳаигуныҩит иареи
сареи, уа дахьнеиз қыҭак аҿы рҵаҩыс даангылеит, аублаақуа рыхшарагьы
даргьы џьара лашарак ахь икылигарц даҿуп... Убри ахаҵа
дымшны дшәызгылеит шәарҭ гуаҟра згым аублаақуа...
Иааизцәырҟьахит аимҳәа, дзықутәаз ацәардаӷу дықуҟьан дцон,
дахьеихоз, илаӷырӡ хаҟуҟуала иӡамҩа иаҿачыз иԥаҵа иахьыжжын,
аҟарс ҭаҟукыраҿ аҳауа изхомызт. Аҵыхутәаны–иуҭар ԥҳалк аӡы ҭаирцәуан,
иҩныҵка еиӷрыблааны ицозар акухарын. Ихала дынсыжьыр
здыруада, иаҳа изҭынчрахап ҟасҵан, акылҳара снадгылахт, ҩаԥхьа
снықуԥшыхит Шьмаҭ имӡырха. Аҭакуажәи алыгажәи рыда, Наҩеи
ихабар ҳәа акгьы ыҟам. Шьоудыдгьы иасҳәахьеит уи аҭаацәеи сареи
ҳшеиуацәахаз. Наҩеи ихаҵарақуа ртәы, сара сшазԥшыз еиԥш, рацәакгьы
иџьаимшьеит, изыхуҭаны иҟалаз акы еиԥш иԥхьаӡеит. Сара
адгьыл ду саҟуганы сыҟаз аахыс адунеи аҿы ахҭыс дуқуа амҩаԥысра
иаҿызаап. Шьоудыд аҵара иман, шәҟуи газеҭи дрыԥхьон, уи излеиҳәаз ала, Ҭырқутәылантәи анхацәа, зҵыхуа ԥымҵәаӡаз аибашьрақуеи
ашәахтәкуеи зынӡак иқунах’уа ианалага, жәпаџьара абџьар шьҭыхны
иаҿагылеит Асулҭан имчра. Урыстәылан иҟалаз аилаҩеиласра ду ахулҟьа-ҿылҟьа акузаап араатәи анхацәагьы ргу зырӷуӷуаз. Урыстәылатәи
аҳәынҭкар дахьтәаз ихан ахь, ҳазҭашәаз арыцҳарақуа урыхуаԥш
ҳәа, мҽышак аҽны ҳәсеи хацәеи бџьар зкымыз аџьажәлар иҳәарц ианнеи,
ар ҩарыжәиҵан, иҟуаҟуеит, ашьарҩаш каиршит. Шьоудыд исеиҳәақуаз
рахьтә убри «ашьаарҵәыра мҽыша» аҭыӡшәа иахьагьы исхашҭуам.
Макьана иара аԥсуа хаҵа ихаҭа дзықушәаз зегьы цәыримгацызт,
саргьы, имҳәа-мырза убри сазԥшын...
Иаргьы ибагушьон иаҳа-иаҳа игуабзиара шеицәахоз, исеиҳәаша
сеиҳәаанӡа дыԥсыр ҳәа дшәон. Ҽнак, иаԥхьа инықусыргылаз аџьам
азна аӡы аашьҭыхны ожәы-ожәы днаҿыхуо, ацәажәара дналагеит:
– Уаанӡа Ҭырқутәылан иаланагалахьаз аԥсуа-мҳаџьырқуа Аԥсныҟа
еибашьра иандәыкурҵоз, сабгьы дрылалеит, уаҳа цашьа имамызт
иԥсадгьыл ахь. Дандәықулоз, сааиртәан, ус сеиҳәеит: «Дад.
сара еибашьра сцо џьуумшьан. Аԥсны сшьапы шнықусыргылаз еиԥш
сыбналаны, сабацәа рқьаԥҭажәқуа рахь сеихоит, иаасԥыло зегьы
ирасҳәалап Ҟамлаҭ-гумбыл амц каҭа рхаирԥарц дшашьҭоу, Аԥсны
аҵкыс еиӷьыу уаҳа дгьыл шыҟам. Уара, схабарк џьара иуаҳаанӡа, 
улԥырымҵын. Бзанҵык иухоумыршҭын, дад, сыҷкун, угу иаласа.
абарҭ ажәақуа: аԥсадгьыл уацәыӡыр ауеит, аха иара уцәыӡыр ҟамлозаап!»
Ишиҳәаз иагьыҟаиҵеит. Ашьҭахь ихынҳәыз изларҳооз ала, б
Аԥсны даныӡхыҵ, иҳәатәы хазҵаз хынҩажәаҩык аибашьцәа иманы
Ҟамлаҭ цәгьахуц дицәыбналт. Ашьҭахь иҟалақуаз удыруеит, Аԥсны еиҭаҭацәит,
мчыла иахцаны иаарцеит аԥсуаа. Аха саб ихабар уаҳ
иҟамлеит, ииасуан ашықусқуа, саргьы Маанаа «абналаҩ иԥа» ҳәа
ҭыԥ сырҭомызт, уи аламҭалазы сангьы дыԥсит, аха лҩаҵәк ҩасышьҭуан,
ҳхушҭаара сырцәомызт...
Ус, сшымгуӷӡоз, ожәы ааигуа исоуит саб иахьтә ашәҟу, иԥсы ҭагушьазаап
аҭаҳмада. Иабацәа рҭыԥ, ишудыруа, Гагра акун, аха иара
дынхоит Абжьыуаа рҿы, Џьгьарда ақыҭан. Аԥсныҟа, сыԥсадгьыл ахь
дсыԥхьон саб. Саргьы, уи саҵԥыҳәан, аҽазыҟаҵара салагеит. Аха уи
аус аҽаԥнашьит даҽа хҭыскгьы. Аԥсуаа мҳаџьыркуа, иамуит, рыбӷа
рзеиҵымхит,–иажәа наигӡон Шьоудыд, – адгьыл абаџь ршәарызу,
рыҭауадцәеи раамсҭацәеи рымаҵ рыурызу, иара ус аҳәынҭқарра шәахт
ршәарызу, иахьынаҳәы-ааҳәлакгьы, дара рзы ԥсеивгарак ҟамлеит.
Рыԥсы ианақуԥшы, аҭырқу нхацәа реиԥш, даргьы абџьар шьҭырхит
Анхацәа ҭыԥ ахьримҭоз инахырҟьаны илеигудҵан дыршьит аҭауадцәа
Маршьанаа рқьаҳиакгьы. Ҭӡы-шәк инареиҳаз, хы-жәла еибаркырак,
Абыхуаагьы нарылаҵаны, Ҭырқутәыла иқумҵыр ԥсыхуа амамкуа
иааҭагылт.
 сгу иҭаз рдыруан усгьы, снаскьаԥхьан, Аԥсныҟа идәықуларц
шырҭахыз сцәымӡакуа исарҳәеит. Баша ус ажәала акумкуаны, ҳәсеи-хацәеи «Дшәизааит хаҭалагьы, шьҭралагьы уи амҩа ада, даҽа мҩак
иқуларан иҟоу!» – хәа илҭагылан ҭоуба руит. Уаҳагьы ԥсыхуа рымамызт,
ма Аԥсныҟа, ма Арабтәылаҟа иахыҵыр акун. Жәларак Аԥсныҟа
рдәықулара шшәарҭаз збагушьон. Аргама шьапыла жәларак ҳаибарҵысны
ҳдәықулар, аҳәаа аҿынӡагьы ҳнарышьҭуамызт, ҳандырҵәон.
Иалаҳхит, ҵхы лашәык азы ҳдәықуларц маӡала, ӷбала.
Меҳмеҭ ҳәа аӷба змаз аӡәы ҳиацәажәан, дақушаҳаҭхеит, уи ибзиан
идыруан Аԥсны агаҿа, Кудры амшын иахьналало шәназгоит, абриаҟара
сышәҭ ҳәа ҳаиҳәеит. «Абриаҟара» захьӡыз, хьанҭарахеит, иҳамаз
зегьы ҳҭиргьы иаҳзыԥшаауамызт. Нас ауп ацәгьарахь ҳаниас.
Сзықугуӷ’уаз ху-ҩык аҩызцәа сыманы, амҩа ҳкит, уа ишиаргоз аадыруан
аказен ԥара. Аха ҳшакугуӷ’уаз иҟамлеит, жәпаҩык акануеицәа
ҳрылаҳаиг. Еиҿахысрахеит, сҩызцәа ҩыџьа ршьит, саргьы сгуаҵаӷара
ахы ақушәан, скаҳаит. Сшычмазаҩызгьы сус рыӡбеит, жәа-шыкуса
сыҭаны, сахьааргаз убоит... Ашьҭахь излеилыскааз ала, урҭ ашә-ҭӡык
Арабтәылаҟа иахыҵит...
Иамуит, Заурҟан, иацы зны иуҳәон еиԥш, акгьы зқум, иқуӡам.
Еилаҟубаса ицеит зеиԥш ыҟамыз аус ду! Уара, Заурҟан, сара саҵкыс
насыԥла уеиӷьуп, анцәа иуҟурхт, аха ара уеибганы узҭымҵыргьы,
иубаргуузеи, уԥсадгьыл узныҵыз абырлашрақуа зегьы убла иабахьеит!..
Сара... сара ӡбахулоуп акумзар, Аԥсны закуу сыздырӡом, уи
мбаӡакуа сахьԥсуа, убриоуп аԥсрақуа раҵкыс иеицәоу аԥсра!
Сажәа агура га, Заурҟан, лассы ара уҭыҵуеит, Асулҭан Абдул-Ҳамид шьаарҵәыра, имшын ҳашҳатәараха ихыҵит гунаҳала адгьыл
иқуиршхьаз шьеи лаӷырӡи. Анхаҩыжәлар рықугылара рхы иархуаны
«Осман ҿыцқуа» игылаз, даҽа бзиарак иҟарҵо сыздыруам, аха уи «ашьаарҵәыра»
дахырҳәоит. Усҟан, иҟалар алшоит, аманифест. Уоурышьҭуеит
уара, Заурҟан, аҳаҳаи, угу каумыжьын! Нас уцозар акухап ужәлар
аублаакуа рышҟа. Амҩа бзиа узеиӷьасшьоит, Заурҟан. Уахьнеиуа
жәлар рҵеи бзиаху Таҳир хуҭаала иалкааны асалам сызиҭ, иблақуа
еимданы исызгудкыл! Ҳаи, ажәланҵәеит, зынӡак схуаҽӡома, уааскьеишь,
абааԥсы, даҽазныкгьы иаҳҳәап агуаҟ ашәа...
Уа. рааидии, ахура ашәа – хаҵа ашәоуп!..
Уаҳа ибжьы изҭымкааит, аимҳәа ихулаҵәан, иҽизнымкылакуа ацәардаӷу
днықухаит. Дықун ахаҳә еизада цәны далырхызшәа, деихаӷуӷуаеиҵаӷуӷуа, дышшәырӡа, ддауаԥшьха... Амала игушԥы мыжда, амшын
цәқурԥа еиԥш, аҭҳара-аҭҳараҳәа аисрак иаҿӡан... Адырҩауха, ацәылашара
адәы иаақулахьазар ҟаларын, акылҳара шҭылашоз ала, ачымазаҩ
дцәарҳазшәа даақутәеит, омага-цәыршәагак аҟарс иааҩналазшәа, ихы
ҵыс-ҵысуа дынхьаԥш-аахьаԥшит, иблақуа ианахо.
– Схуаҽит, у схуаҽит! Шәуаазар, ашәқуа ашәырты!–даацәажәеит
иара, иҭахцәа икушан игылазшәа ибозар акухарын. Нас иҽизнымкылакуа
ахьашьшьра даналага, снапы наивакны, ашыньыҳәа днықусыриеит.
–Сан, сан, ус бымҵәыуан, абааԥсы! Саб ак ихьыз џьыбымшьан,
деибгоуп, абар ашәҟу исзиҩыз, Аԥсны иашьцәа рҿы дынхоит! Ашә
аашәыртырауазеи, схуаҽит! Аӡба! Аӡба! – аҭҳараҳәа иеисуаз игу, иаҳа-иаҳа аиқуаҳара иаҿын... Кьынтыжәк аарбааӡан, иқьышә инықусшьит,
ӡыкгьы неиҿасырхухуарц сналагеит, аха ихаԥыцқуа аихашәра
иалагахьан...
– Ҳаи, абааԥсы, ҳаи, абааԥсы! Ожәыгь Аԥсны ҳамнеиӡаци, уара?
– абарҭ аҵыхутәантәи иажәақуа ракун. Игуаҵӷа акы иааҽнаҵәазшәа,
иаразнак данааҭынчха, снапала деиқускит...
Рацәак сҭамхеит саргьы уи амца зыҩнагьежьыша «ҿааҳәра змам»
абахҭа. Зыԥсаҭа бзиахаша Шьоудыд иихәаз ҵабыргхеит; Асулҭан Абдул-Ҳамид шьаарҵәыра дахыргеит, ахәынҭқарра мчра знапаҿы иаазгаз
«Осман ҿыцқуа», зыԥсы аҟны инеин иҟаз ажәлар аладыргубзыӷырц
акуу здырх’уада, ҳара ҳтәгьы днарылаҵаны, акырџьара абахҭа ахылаԥшцәа
рмаҵурақуа ирымырхит, имаҷаымкуа абаандаҩцәагьы ахақуиҭра
рырҭеит, саргьы машәыршәа убарҭ срыланакит.
Ихоуҵару, дад, Шәарах, «Удәылҵ, ожәшьҭа ухы уақуиҭуп!» хәа
анырҳәа, сгу аазыблит, жәа-шықусала сыԥсы ахьыҩнаҟук’уаз аҟарс, убра
имацаразаҵәык дааныжьны сцозшәа сааҟалеит Шьоудыд еиҭамҳәа.
Сдәылҵымҭаз, иԥсы ахьихыҵыз ацәардаӷу снадгылан ҩаԥхьа дысшәит,
дызџьабеит. Даҽа зныкгьы акылҳара схы нкыласкит: иқьаԥҭажәхахьан
Шьмаҭ инхарҭа, аҩныжә шкаҳара, ихырқуақуо игылан
икаԥсахьан амӡырха злахкааз аҵәҩанқуа... «Даҽа ҭыԥк ахь нхара
ииеигазар акухап Наҩеи ианԥсеи иаби», – аасгуахут сара...
– Иаха ушԥацәаз, дад, Шәарах? Ари абжьаракгьы, сажәақуа ҵыхуаԥҵәа
рымаӡам, уаргьы, бзиак сҳәошәа, иаасҿыҵшәалак ануҵоит, унапқуа зламааԥсо
зеи, мшәан? Ааи, дад, ауаҩы игу аныраҳаҭу, ицәагьы ҭынчуп! Исхызгахьоу са
ныназхьаҳәлак, иӡымшынха сырԥеиԥеиуа срыман рҿынархоит сгуалашәарақуа.
Ҵхыбжьон зны сылацәа неиқусыԥсаргьы, сыцәоушәа, сыцәамшәа, сызлоу ԥхыӡу
лабҿабоу сзымдыруа, акы сналаҳауеит. Егьџьашьатәымзаргьы ҟалап уи, мшәан,
сыԥсы ҭаҟьышәуп умҳәозар, иахьатәи адунеи сызлалахуу маҷӡоуп, наҟ ицахьоу
рахь ами еиҳарак сахьыҟоу.
Иахагьы, аӡыхуашь еиԥш акы сҳанто салан, ԥхыӡк збазаргьы – санҿыха
исхашҭит. Ашамҭазшәа сҩагылан, адәахьы сындәылҵит, уаасмырԥшыкуа
сыҟам, ашә сыцәкыдҳалеит, ажәҩан снаҵаԥшырц сҭаххеит. Уи каххаа ианҵәцоу,
схуҷы аахыс издыруа аеҵәақуа куалы-куаџьо сыбла ианаахычҷалалак.
агурқьҳәа сҭахцәа исцәыӡхьоу зегьы аасыдтәалазшәа, дареи сареи ҳаилаҵәаны
аицәажәара ҳшаҿу, ус рыԥшшәқуа нархыҵны, ажәҩан иналабоит... Аха аеҵәақуеи
сареи ҳзеиҿамԥшит иаха, ажәҩан хуашьын...
Снеин, ани аҵла хыжәжәарах амҵаҿы асаҟуа снықутәеит. Сзызхуцуаз удыруоу,
дад, Шәарах, иахьа ашьыжь? «... Саншьа бзиаху, сысас дысҭанаҵы исыбаргуузеи,
насыԥ змоу среиӷьуп, сцынҵәарахыупҳәагьы схы сызшьом, аха данцалак,
ишԥасыԥсыхуоу?» – абри ауп, дад, иахьа ашьыжь мацара акум, сышә
уаахыҵижьҭеигьы, изуцәызӡозеи, гуҭыхас исымоу! «Иууазеи, Заурҟан, ишԥа
сыԥсыхуоу захьӡузеи, ҳара ҳаҟами ара?!» – рыбжьы аасықудыргазшәа, исыкуаӷӷаша
итәазшәа сааҟалеит, ани уара уанааи ауха ачараҿы иудсыртәалаз
Сит, Соулаҳ, Дауҭ, Ҭаҭласҭан, Ноурыз, Мураҭ уҳәа аублаа ҭаҳмадцәа. «Амала,
узызхуцша, дад, Заурҟан, – нацырҵахит урҭ, – усас дцо даналагалак, гашьак
изыҟаҵозар уԥсы имада, ари адәысакара игиуа иқухар аҵкыс, ҳаԥсадгьыл
бзиаху иазигап, ҳарҭ ҳаԥсқуагьы уахь ицахьеит, убаҩ хуарҽхахьеит, ара иҟагушьаз,
изҭахыда усгьы!..» Уара умгылацызт, сузгуамҭеит акумзар, абас аԥсцәа
срыдтәаланы гуҭыхала сышрацәажәоз, амра ҩыҵхахеит. Сыԥсы сара иумасымдаргьы,
иара уццараны иҟоуп, дад, Шәарах! О-о-ҳ, ажәра мцахуцәа! Сеилаххаа
акалашәа сыҟоуп иахьа, уззыӡырҩыша акгьы сызуамҳәаргьы ҟалап! – абас
даасацәажәеит Заурҟан шьыжьымҭанк зны. Ихы-иҿы ҭакуаҳа, ауха дшызмыцәаз
ҩашьомызт.
– Маҷк аҟара сааԥсеит саргьы, ҳаицәажәара иахьа иахҳарԥаргьы цәгьамызт,
– наиаҭаскит саргьы, убас иҭаххап ҳәа ӡбаны.
– Ибзиоуп, дад, Шәарах, иахьа нас ԥсшьараз! – дақушақаҭхеит аҭаҳмада.
Нас, – саргьы абра џьара неитәыс исымоуп, лассы схьнҳәуеит! – иҳәан
Заурҟан илабашьа аакыдхны, ахарԥасҭа дналбааны, ишызбоз акаршәра днықулеит...
Иҟалап жәытә нышәынҭрақуак дрызцозҭгьы?
Есымшааира еиԥш иахьагьы, лассы дааит Бирам. Заурҟан дшыҟамыз ауимбах’уаз,
аха дабацеи ҳәа дагьизымҵааит. Сху насымҵаргыланы шьыжьхьа сҿеиҵеит.
Ашьҭахь санҵамҭақуа аасымҵаҵаны, акакала абӷьыцқуа еихыршәшәо
сҿынасхоит.
Абар мышҩажәа нҭакукуа инҵәеит, зеиԥш адгьыл дықум ажәабжьҳәаҿ
ҟаза сидтәалеижьҭеи, исеиҳәоит дзықушәаз, дзынԥаз акакала. Заурҟан Золак
ихатәы биографиа ашьаркуасҭа еиԥш иагулгоуп аублаа жәлар ртрагедиа. Иажәабжьқуа
ирылжжуеит ашьаарҵәыратә ҵабырг, ахҭысқуа реишьҭагылашьагы
еиламырсҳакуа ириашаны иааигоит макьана. Иџьашьатәӡами, шә-шықуса ирҭагылоу
ауаҩы, адунеи аҿы иҟоу агуаҟрақуа хкы-хкыла зегьы ԥызшәахьоу, абарҭқуа
зегьы ицқьакуакуараӡа игуалашәараҿы иахьынхаз?
Иазгуаҭазар сҭахыуп: ажәабжьк ахы иаркны аҵыхуанӡа ишеибгоу ианиҳәалак,
даанкыланы ианысҵаз сизаԥхьоит, ицәыбжьахаз акрыҟазаргьы инациҵоит,
ирҽеитәугьы даҩсуам, ҵоуп, ажәабжьқуа хазы-хазы ахқуа рымам, ирықунагахашагьы
рызхуцха сымам.
Ихатә биографиа згулгоу ахҭысқуа аҭоурыхтә рыцхуқуа инарыдкыло сҿаасхан,
уаҩы иааџьеишьаратәы ирықушәо иааиуеит. Иаҳҳәап нас: аублаақуа Кавказ
агаҿа нрыжьит 1864 шықуса рзы. Усҟан, Заурҟан Золак 24 шықуса ихыҵуазҭгьы,
сынтәа иаарыцқьаны шә-шықуса дырҭагылоуп, даҽакала иаҳҳәозар,
уи диит 1840 шықусазы. «– Самсун ҳаныӡхыҵ инаркны, Осман-Кои ҳанынхозгьы
налаҵаны, 5–6 шықуса рыда снымхеит аублаақуа рыгуҭаны» ҳәа дцәажәоит
Заурҟан. Уи уаҩы ихаиҵан ианыҟала, сзызҿлымҳау аҭаҳмада цәажәаҩ
иаҳәшьцәа зҭашәаз анасыԥдара иахырҟьаны Селым-ԥашьа дишьит 1869 ма
1870 шықусқуа руак азы. Ашьҭахь абахҭа дыҭганы данырҭии, «... аа-шықуса
инарықугуӷ’уа ачаландар снашьҭаҳауа Африка асакарақуа срықун» – иажәабжьуп
уи. Аа-шықуса... имырҩашьеит, убама, избан акузар, уи аконтинент
ныжьны Сҭампылҟа даныхынҳә иақушәоит аԥсуаа Ҭырқутәылаҟа мчыла рахцара,
уи ҟалеит, аҭоурых аҿы ишазгуаҭоу еиԥш, 1877–1878 ашықусқуа рзы.
Уи нахыс Заурҟан Золак зны ҳамҭак ихы дақуиҭын, ашьҭахь деиҭаҭарк’уеит
урҭ зегьы еилкааны шықусыла рышьақургылара уадаҩуп; амала идыруп акы –
даноурышьҭыз. Ҭырқутәылан «аҭырқуа ҿарацәа» ҳәа изышьҭаз зхагылаз ареволиуциа
ҟалеит, дагьахыргеит Асулҭан Абдул-Ҳамид шьаарҵәыра 1908 шықусазы.
Аублаа хаҵа шықусыла гуӷрада «ҿааҳәыра змам» данҭагуаҟ’уаз, ахаҳә
еилаҭәахра иалсны, иара адунеи дацәыӡны аҟарс дахьҭаршәыз аҟынӡаҵәкьагьы
инаӡеит Урыстәылатәи актәи ареволиуциа ахулҟьа-ҿылҟьа. Иаҳгуалаҳаршәаг:
«Ҿааҳәыра змам» данҭакыз иахҳәаау ажәабжь. Иабеидыруаз ашьхарыуа баандаҩы
акылҳара ҭшәа ихы кылакны аҭырқу нхаҩы иҭаацәара ргуаҟра даналаԥшуаз,
Наҩеи зыхьӡиҵаз урҭ рыҷкун, егьырҭ зықьҩыла аҭырқу нхацәа
реиԥш, иабџьар кны Асулҭан имчра хуаҽыга аҭарнакцәа данырҿагылоз, иара
Асулҭан гуӷырҭас имаз ир мчқуа рыҩнуҵҟагьы зычҳара хыҵыз 28-ҩык аҭырқу
фицарцәа ргу ашьала ишырҩуаз икнаҳан иршьыз аурыс револиуционер, алеитенант
гумшәа Шмидт иаҳәшьа лахь асалам шәҟу.
«Цәыкубарк иадамхаргьы ауаҩ шьа ҳаланаҵ, – аҳәоит уи ашәҟу, – ҳазықуԥоит,
ҳара ҳгылаанӡагьы иреиӷьыу аӡәырҩы рхы зқурҵахьоу ауаҩытәыҩса
ихақуиҭра ԥшьа. Убри инаваргыланы ҭоуба аауеит ҳара, ԥсыхуа ахьынӡамоу
хеигӡарак ҳәа ҟамҵаӡакуа аҭырқу жәлар ирҳардырларц Урыстәылан иҟалаз ахҭысқуа, наҟ-ааҟ ҳамчқуа еицырхырааны ҳазықуԥаҩны иалҳхларц уаҩҵас аԥсҭазаашьазы
зда ҳхуарҭам азинқуа».
Иабеидыруаз Заурҟан Золак абри ажәлар рҵысра ду иҟалаз 1908 шықусазы
абахҭа дышҭнагаз, иԥсы шеиқунархаз? Уи арыцху аҿы инҵәоит макьана
ицәыригахьоу иажәабжьқуагьы, наҟ исеиҳәаран иҟоузеи? Уи инаркны иахьанӡа
30 шықуса инареиҳауп. Уи аамҭа аҩнуҵҟала, ауаатәыҩса ашьҭра ҿыц ианызҵашаз
ахҭыс дуӡӡақуа ҟалеит. Имҩасит миллионла ауааԥсыра рыԥсҭазаара
зыхулабгаз актәи адунеизегьтәи аимпериалисттә еибашьра, Урыстәылан иҟалеит,
адунеи уаҳа зда ҟамлацыз Октиабртәи асоциалисттә револиуциа, зхы иақуиҭхаз
аусуцәеи анхацәеи ишьақудыргылеит Асовет мчра. Иԥыххааса, еилаҟубаса
ицеит ацаризм – ажәларқуа рбахҭа. Октиабр ашәахуақуа цәымза дуӡӡак еиԥш
иқулашеит адунеи. Убри иҟанаҵаз анырра ӷуӷуа абзоурала, иара Ҭырқутәылангьы
1919–1923 шықусқуа раан имҩаԥысит амилаҭ-буржуазиатә револиуциа:
дахыргеит Османтәи аимпериа а-36-тәи Асулҭан, атәылаҿы ишьақугылоит абуржуазиатә
республика.
Заурҟан Золак ожәшьҭарнахыс исеиҳәаран иҟоу ажәабжьқуа, изаҟаразаалак
ирныԥшраны иҟоума хыхь ҳазлацәажәаз ахҭысқуа? Мамзаргьы ауаажәлар
рыԥсҭазаара даҟуганы ҩаԥхьа дҭашәах’уама абахҭа? Знымзар зны дрыниараны
дыҟоума дзыцәдырӡыз ихатәы жәлар? Дрыниаргьы, дышԥарынио хҵәареи гуаҟреи
лахьынҵас измаз аублаақуа? Ацынҵәарах ҳәа ихы иазиҳәартә еиԥш адгьыл
ианыӡааӡама дара?
Рацәак нымхеит сыԥсадгьыл ахь ахынҳәра аҿҳәарагьы. Избоит, уи
ажәабжьҳәаҩ ҟаза макьана исеиҳәаша рацәаны ишимоу, аха сахьӡару урҭ зегь
ранҵара?
Иахьантәарак санҵамҭақуа снарыхуаԥш-аарыхуаԥшуа реилыргара санаҿыз,
абарҭ реиԥш ахуцрақуа ракун ҭынчхашьа сызымҭоз.
Шьыбжьышьҭахьынӡагьы Заурҟан дыхнымҳәит, аухагьы уаҳа ҳзымеицәажәакуа,
цәыкьа ҳашьҭалт. Адырҩаҽны, сара сҳәара иҭахӡамызт усгьы, шьыжь
наҵы аҵла хачахь днамҵатәеит. Сҽааиқуршәаны санааидтәала, акаршәра цәыҩҿажәра
акы ықуибаауазшәа, иблақуа џьара инкыдхалеит, нас деиҭанарылагоит
иажәабжьқуа.
«Ҿааҳәыра змам» абахҭа санҭыҵ, сышиашаз аублаақуа ахьынхоз
саанагаз џьумшьан. Зны ақалақь, зны ақыҭа, сахьнанамгаз хәа иҟоузеи,
шықусыла сынкыдгугуало, Ҭырқутәыла салан. Зны ефендик иҿы
аԥсаса срыцын, даҽазны Ерзарум ақалақь аҿы уаҩ беиак қьаранџьыс
симан, зны Измир абаӷуазаҿ аидара шьҭысх’уан, ашьҭахь аихамҩа
ахьиаргоз усуҩыс сыҟан. Адаԥазар иацәыхарамкуа срықушәеит аԥсуаа
мҳаџьырқуагьы. Ҵабал иҭыҵыз саншьцәа Шаҭаагьы сыԥшааит, агуакьақуацәҟьа
уаҩ дыҟамызт, иԥсхьан, аха рыжәланытә ыҟан усгьы.
Ҩбаҟа шықуса инақургуӷ’уа, Ҟансоу ҳәа Шаҭ-иԥак иҿы сыҟан. Абахҭа
иафахьаз нап ансыдыркыла, сыԥсы ҭалеит, сышуаҩыз здырит, убра
снанамгаргьы, рацәак сзынҵуамызт. Даргьы, мҳаџьырк дшубац рыԥсҭазаашьа цәгьагушьан, аха иахьынӡарымчыз џьабаа смырбакуа сныҟургон...
Сара санырԥырҵуаз, агуаҟра ишҭагылазгьы, рхаҵара, ржәытә
қьабзқуа, рыбызшәа шамахамзар ԥырхага рымамкуа иҟан. Уи аахыс
адунеи ҩынтә-хынтә аҽеиҭанакхьеит, аамҭа ӡеибафара иалаӡҩазаргьы
сыздыруам.
Саби, сани, сашьеи рхабар ахьсаҳа убри Ҟансоу иҿы ауп. Уи снаган
исирбеит, Шаҭаа рнышәынҭрақуа рҿы саби сани ахьжыз, хаҳәқуак
рханы иарсын акумзар, аҳаҭгунқуа аҳәира рхылиаахьан, аха иацы
иԥырҟазшәа акун сара сзы ишыҟаз! Амала, исҵәыуоит хәа саламгеит
сызхылҵыз арыцҳақуа, икасҭәоз алаӷырӡ абасымаз, зынӡа иҭабахьан,
баша исрыцқьеит рнышәынҭрақуа, рахук ргу иқумло агуарагьы накусыршеит.
Сара иеицәаз сакугуӷ’уан, ианамуӡахгьы, маҷк сгу абааит,
сашьцәа рнышәынҭрақуа рҿы сызхылҵыз рызқуаҭыԥ ахьыҟалаз.
Ааи, дад, Шәарах, уа ишаанагазгьы уасҳәап: Измыҭ Селым-ԥашьа данысшь, Мата дырԥыхьамшәакуа иҩныҟа дхынҳәит, уи дгаӡазма,
идыруан Осмап-Кои уаҳа нхамҩа шимоуаз, иҟалаҵәҟьаз зегьы
ирылаҩаанӡа, иани иаби иманы дыбналеит. Ҵабалаа хҵәаны Ҭырқутәылан
ишықунагалаз иаҳахьан, убрахь ихы ирхеит дызхылҵыз иманы.
Шаҭаа рҿы ианааи иреигурӷьеит, усҟан саншьцәа гуакьақуагьы рыԥсы
ҭагушьан, џьаргьы имышьҭыкуа рыҩны иааныркылеит. Сан аҵыхутәаны
ачымазара дыхҭакны даман, саҳашьцәеи сареи ҳгурҩа анылзацла,
шықусыкгьы илызнамгеит, дыԥсит, даҽа хубаҟа шықуса рышьҭахь
сабгьы дналышьҭалт.
Даанханы дыҟан Мата. Есқьаангьы саншьцәа рҿы ссасуама иҳәазар
акухап, Шаҭаа дгьыл ҽыҭк аарымихын, ҩнык сыргылоит хәа амаҭәахуқуа
шидигалоз, аррахь ааԥхьара ҟалеит. Ҵабалаа рыҷкунцәа
рхыҟушәаны ианыргоз, Матагьы дыргеит еибашьра. Ашьҭахь ихынҳәуаз
изларҳәоз ала, уи дрылашәеит Арабтәылаҟа идәықурҵоз ар хуҭа.
Убри иаҷыданы уаҳа ихабарк ҟамлеит сашьа, амшын данхыз дҵааҟурылоу,
асакара данықуз ашоурацәгьа изхымгакуа дыԥсу, ма аибашьраҿы
дҟуаҟуаса дҭарҵоу, наунагӡа дыбжьаӡит, насыԥда! Саҳәшьцәа
усгьы лахьынҵацәгьа рзыԥшын. Селым-ԥашьа данҭаха, иуацәа иуадалықь
адыркит, аҳәсақуа ун нахыс, аӡы иналашәаз ахаҳә еиԥш, ибжьаӡит.
Иара убас акухеит, Ҳаџьы Кьарантыху ихаҭагьы, уахь иццаз
аублаақуагьы, изықунагалаз адгьылбжьаха ҵааҟурылазшәа, аӡәызаҵәыкгьы
ихабар ҟамлеит.
Умбо, дад, Шәарах, адунеи аҿы зегь реиҳа исызгуакьаз, рыԥсра-рыӡра заҟа ирмариан иуасҳәо, избанда, аамҳа иамфо иҟоузеи, сгу
сырҭынчхьеит урҭ рзы. Даргьы сара сзы ргу рҟычхьазар акухарын,
сыкнаҳан сыршьит ҳәа акун ишырдыруаз.
Саншьцәагьы саншьцәа ракуин, аха, иага умҳәан, сызлыҵыз сыжәлар
рыԥсы ҭан, урҭ рахь сгу сыхеит. Амҩа сықулеит, адунеизегьтәи
аибашьра иалагахьан, гуаҟран, еилаҩынтран, сышиашазгьы цашьа сымамызт,
сынкыдгугуало, џьара сусуҩны, џьаргьы сқьаранџьуа, иахьа
иаасырҳауа уаха ифауа, амҩа сықун...
Зны, ҳәаа змаӡамыз сакара ҭацәырак саннагалеит. Амра цаҳәцаҳә
зыншылоз адгьыл цәыббылны, аџьыка алҳәаны ишьҭан... Уахьԥшлакгьы
улаԥшҳәаа анҵәамҭаҿы дгьыли-жәҩани неималон акумзар, уаҳа
улаԥш иааԥгылашаз акгьы ыҟамызт, аԥслымӡра ҭацәыра, ожәымзар
ожәы аԥырқьҳәа амца нацралап уҳәаратәы, абылра иаҿын. Зны-зынла
асакара агуҭахьшәа џьара иқусуаз афырҭын иеиларгьежь иаашьҭнах’уан
аԥслымӡ саба, алҩа ԥшшәы змаз цәқурԥа дуқуаны иҩышьҭыззон,
нас ԥыҭҳа-ԥыҭҳа аҳауа еилыххара иналаӡыҭуан...
Адунеи аҿы усгьы сзаҵәын сара, аха араҟа, уаҩԥсык дахьықуршәымыз,
ҵла заҵәык ахьықугыламыз, сызаҵәра аиҭазаҵәра нацнаҵон.
Ус сышнеиуаз, саԥхьаҟа наҟ хараӡа асакара иқузбааит кукубла
еиқуаҵәак, уи иаҳа-иаҳа ааскьара иаҿын, ус, асакара-ԥша исзаанагеит
ауаҩытәыҩса ибжьы. Игон агуаҟ ашәа, аха сара мыткумаҵас акун ишсаҳауаз,
ихалон, илаҟууан, ҭагалантәи абӷьыц еиԥш иқыџьқыџьуан,
изныҩуаз акгьы ыҟамызт, асакара инықуӡуан... Ашәа зҳәоз дааиуан
ҽадак дақутәаны, аҳаиуан зны иаахыс-хысуан, нас аныҟуашәа нышьҭнах’уан...
Асакара еиԥш зхы-зҿы амра иабылхьаз таҳмадак, игыргыруаз
иҽада дақутәаны даасывалеит... Аԥхӡи-алаӷырӡи еимаҵәаны
ижакьа ӷар-ԥшар иалыкукуаны, имаҭәа хьыжә-кужә иахьыкьасон. Ауаҩы
данызба  ааҟуандахан, снаеихырхуаны саламк исҭеит, аха иара
зынӡакгьы сгуеимҭеит, иблақуа ажәҩан иаҵаԥшуан, иҿы аартын, дадӷьазкылан
уҟ ашәа иҳәон, зны дӷызы-ӷызуан, ахурацәгьа данхьаауазшәа,
зны ажәҩан кылнаҵәарц аҭахызшәа ибжьы ҩышьтыҵуан, нас
ихьахухуа, зымҵәыжәҩақуа ԥҵәаз аԥсаатә еиԥш, хланҵы инҭалон...
Зны арахуц еиԥш ипахон, зны аӡхыҽҽеиԥш еилаҽҽон, аха есқьынагьы
азаҵәра мацара агулшәшәон...
Знызаҵәыкгьы дсызхьамԥшит абри аҭаҳмада, иаасыварӷуӷуаны
днасаҩсит, –«уаха сымам амҩасҩы, самҽхакны самоуп ашәа, уи иуанаҳәап
сыгуҭыха!» – иҳәозшәа.
Ибжьы смаҳауа днаскьаанӡа, сааҭгылан сишьҭаԥшуан игуаҟ’уаз
аҭырқу ҭаҳмада, ибжьы цәырҟьа-цәырасуа, иаҳа-иаҳа исцәыӡуан, аха
иажәақуа иԥсаатә мҵәыжәҩаласха асакара ҭацәра иахагьежьуан. Урҭ
исарҳәауан: аҭаҳмада, иааӡа-ихьча ԥшьҩык аԥацәа шимаз, аԥшьҩыкгьы
Асулҭан еибашьра ишдәықуиҵаз, аха раб имацара дахьахыз аҩныҟа
дшызхнымҳәыз аӡәгьы... Еилаҳаит аҭаҳмада инхара-инҵыра, ауалқуа
дыдмыргылеит. Идгьыл, иааигуара инхоз ауаҩ беиа ицәигеит. Иҽада
заҵәык ада уаҳа раху изнымхеит, ҽнак акьахь нақуҵаны, дынҽыжәлан
иашҭа дынҭыҵит. Уиаахыс дынкыдгугуало, ҩныда-гуарада адунеи
дануп иҽада днаҵаҟьо:
Ирццакла, уааԥсар – акакала,
Адунеи аԥшь-ганк рахь снагала!
Сыҷкунцәа дәықурҵеит ԥшьыџьара,
Ихнымҳәит, иҭахеит тәымџьара.
Иахьшәарҭоу уаламган сыхьчара
Идыр, џьаҳаным ауп сгурӷьара!
Сылабжыш икаҭәаз – џьыкацуп,
Сашәа – Асулҭан из шәиԥхьыӡуп!
Лымҳаџадра сақутәоуп имаашьо,
Ча-ҿаҵак насиҭоит срыцҳазшьо!
Дысшәиуеит наӡаӡа сықузхыз,
Сыхзырҵәаз, сыҷкунцәа сымызхыз!
Азаҵәқуа, абра ҳашԥеиқушәеи, ухәарауазеи? Аҭаҳмада рыцҳа, ибжьы
мацара ауп шаҳаҭреи ҩызареи изызуа, аха убригьы ицзырӷызуа,
дыҟам – изаҵәуп! Издыруада ари асакара ҭацәыра, уахьынаԥшлакгьы
изаҵәы-неибеиԥшны ишьҭоу, иара ианаалозар, иара иахшазар абри
абжьы заҵә? Ҵлак улаԥш иҵашәаргьы– изаҵәуп, ӡыхьк ыҵхураауазаргьы
– ахала мацара аԥсы ҭоуп, амҩасҩы инеиуагьы – дзаҵәуп!
Асгьы зҳәо дубахьоума, аха сааиҵашьыцит аҭаҳмада, иԥшааит,
убама, агуҟычга – ашәа! Сара... ашәа сызҳәозар, исҳәара сымамкуа
сауҟахыу, адунеи аҳәҳәыҳәа исырҵәыуарын сҭаацәа рымацара ракунда,
исцәыӡит сызлыҵыз сыуаажәлар! Аха сара уаҩы имыхьыц сыхьын
сшыҟоугьы, сгуаҟрақуа шьҭызхыша адыд бжьы схазаргьы, мап, бжьы
заҵәла ашәа сызҳәом, сашьцылам!
Ма ԥхьарцак аккаҳәа ицәажәо искызар ауп, ма исыцзырӷызуа сыкушан
игылазар ауп! п, аублаақуа иага гуаҟра ҳҭашәаргьы азаҵәра
ҳаздырамызт, ҳаԥсадгьыл ԥштәы рацәала ишеиласаз еиԥш, ҳашәақуагьы
бжьы рацәала иаҳҳәон, иара иазшан, ианаалон, хашьхақуаҵәҟьагъы акы убар, акы ухашҭуан, аки-аки еиԥшымызт, ҳазҿықунхалоз
амшынгъы цәаҩала ибеиан, мышк ала ҩынтә-хынтә игуаауан, аҽаргубзыӷ’уан,
ԥштәылагьы аҽеиҭанак’уан.
Сызцәыӡхьаз сыуаажәлар Мрагыларахь рхы шдырхаз мацара акуӡан
издыруаз, уахь ихҵәаны ицеижьҭеигьы ожәшьҭа акрааҵуан, ишырҳәо
еиԥш, рышьҭа-мышьҭа еималахьан, амҩа бааԥс зызхымгакуа иҭахазгьы,
рыбаҩ анышә ақулахьан. Амра агыламҭа сазԥшны амҩа сықун,
ҟуаԥеи-ҿаԥеи, сакареи акыр сышьҭахьҟа инсыжьхьан, сзазҵаауаз
џьоукых зынӡак аублаақуа рыздыруамызт, егьырҭ: «узқуу амҩа ухымҟьакуа
узцозар, дара рҿы унанагоит» хәа сарҳәон.
Хулбыҽхак, қыҭак сналанагалеит, аха ҳара ашьхарыуаа ҳанхашьа
еиԥшымызт, нымҩахыҵ-аамҩахыҵ аҩны шьҭасыҟуқуа еизааигуаны игылан,
гуарабжьара заҵәыкгьы рыбжьган.
Адәқуа рахь иҳәны, рқьышә хышқуа нышьҭышьуа, агуашәқуа ирызнеиуаз
ажәқуа срышьҭагыланы анаскьара саҿын. Сахьынарышьҭлак
сымҩахымҵыр ԥсыхуа сымамызт, уаҳа насылымшо сааԥсахьан, амлагьы
сеиқуцәон. Схы абадызгалари ҳәа агуашәқуа снарылаԥш-аарылаԥшуа
снеиуан, сыштәымуаҩыз раԥхьаӡа игуазҭаз ақыҭа лақуа аасыцрыхо
исышьҭан.
Рацәак набжьамкуа, ҭаҳмада кьаҿк, ааҵәак даҵаланы, наҟ ихы
рханы, дгуагуо дышнеиуаз снеицраԥшит. Днымҩахыҵын, ихы зқуикыз
агуашә днадгылаанӡа, дызҵаз аидара лкаижьын, илаба рыхха, иааигуара
игылаз ажә дназыҭрысит, уи агуара икылсыз аҳәыс аҵагьежьны
ацәара иаҿын.
– Абга уеимырӷуцәааит, уара аҳәыс, хшы мҳаҵәк иҳауазгьы
ҳҿыкукуааны ишԥоуфеи! – аҭаҳмада дгуамҵ-хамҵуа, аҳәыс ашьапы
кны, ииулакгьы агуашә инҭаирԥалеит.
Арҭ ажәақуа злеиҳәаз аублаа бызшәан. Уи самеигурӷьеит ҳәа уасҳәар
имцхоит, аха ԥахьа-ԥахьа еиԥш, сыблахаҵ мгьежьит, сыблақуагьы
млашьцакит, сгу мыжда зынӡак идысхахьазар акухарын, «издыруада
ожәшьҭа сымҩа абраҟа инҵәаргьы!» – аасгуахут агуарабжьара
сахьангылаз. Аҭаҳмада ҩаԥхьа илаба рыхха ажә дназыҵҟьеит.
– Алақуа урыхухааит, џьара уқьышә нышьҭушьыр, ахш хауршьыр
ҳәа ушәоума! Амш ахулаха амҭакуа, ухьагугуа уаауеит! – абас иара
даӷьны дцәажәон, аха сара ацха еиԥш ихаакуакуараӡа исзааиуан жәашықусала
исмаҳацыз схатәы бызшәа.
Аҭаҳмада сара сгуеиҭаӡом, иааҵәа уаҳа ижәҩгахыр иқумҵаӡакуа,
ус иааиҩаыҵракны агуашә дынҭысын, амӡырха ҭшәа днықулеит. Ус ҭакуажәы
шәпа-жәпак, ацәажәабжьқуа лаҳазар акухап, аҩны дааҩныҵны
атаҳмада днеиԥылеит.
– Бара, банаџьалбеит, аҩны быҩнахаӡеитеи, зны-зынла баадәы-лыԥшлар, ари аҳәыс кьача ҳамыхуеит, ан иаҵагьежьны ацәара ишаҿыз
саадгылт, уи акун сызраӷьуазгьы! – даацәажәеит иара, иеидара
абарҵаҿ инышьҭаҵауа.
– Уи аҳәыс ҳара ҳамыхуеит, иацухагьы убас ҟанаҵеит, ҟҟ
азыҟаумҵар, гуарак иннакыларан иҟам!–лыбжьы саҳауеит аҭакуажә,
ахьхьаҳәа аублаа бызшәала. Акамбашь цәа аҵкьыс ижәпахахьаз сцәа
адырдырҳәа иҩасыхҟьеит, издырит ари саб иаҳәшьа Хымжәажә лыбжьы
шакуз, уи илывагылоугьы лхаҵа Сиҭ иоуп... Саб, сан, саҳәшьцәа,
сашьа заҵә, исцәыӡхьаз зегьы еибга-изҩыда рнапы еибаркны, сара сахь
рҿаархазшәа сылаԥш иаахгылеит. ...Заҟаамҭа ус сышьхынԥсыланы
сгылаз сеидру, лаӷра хуҷык аҷыӷуҷыӷуҳәа абжьы ҵарыхуҵәаӡа агуашә
иаакылкураан, ианаасыдыххыла, саалҵит.
Алыгажәи аҭакуажәи рыҩны заҵә аԥхьа игыланы сара сахь иааԥшуан.
Слаба наҟьа-ааҟьо, алаӷра леишәацәгьа сыҟуцауа, амӡырха сааҭалеит.
– Дызусҭада, рыцҳа, деихьыжә-еикужә арахь иаҳзаауа? Заҟа
дауузеи, анаџьалбеит, даасгуалаиршәеит, акгьы зқумыз сашьа иԥа
Заурҟан! – инцәыҵакшәа илҳәаз саҳаит аҭакуажә.
– Аҳ иԥа даҳзымҩахыҵып ҳәа быҟоума, бара насыԥда? Агуаҟ
амҩа иашәаз, иара иҩыза гуаҟк иахь ауп дахьымҩахыҵуа, – иҳәеит
аҭаҳмада, илахь инапы наԥыракны арахь, сара сахь дааԥшуа. Ус рааигуараӡа
саннеи:
– Уа мшыбзиақуа!–ҿаасҭит, ҳабызшәала. Ишызбоз, сцәажәашьа
аарзымбатәбарахеит.
– Бзиара убааит, дад, бзиала уаабеит! – аҭак ҟаицеит аҭаҳмада.
Аҩыџьагьы блала иааимыздеит, ишԥажәи, рыҽшԥарыԥсахи, анаџьалбеит!
Даргьы сџьашьаны рыбла ҭраа исыхуаԥшуан, сшырзымдрыз ҩашьом,
аха изура сыздыруам, иаразнак сыҽсырӡару, маҷк ҟа
сааԥшру?
– Саб иаҳәшьа гуакьа, Хымжәажә бара мыжда, сышԥабзымдри,
Заурҟан сами! – ҿаасҭит, лара лахь снаскьауа.
– Ишԥа? – налыхулҟьеит аҭакуажә, лыбжьы аарлаҳәа иҭкаауа,
лнапқуа наздылкылаз лқьышә ишызбоз иааицаԥеит, дкаҳауазшәа
лышьҭахьҟа даагарыгаҽеит. Аҭаҳмада уаҳа акгьы мҳәаӡакуа даасыдгылан,
икылкааны сыблақуа днархыԥшылеит.
– Уа, аллах, злыԥха ҳаура, избо дызусҭада? – ахьҭа дакызшәагьы
аҵысра дналагеит. – О, о, бара, насыԥда, даҽак бҳәаргьы иҟалозма?
Дыбдырҵәҟьеит, Заурҟан иами, банаџьалбеит!–дааӷызы-ӷазын
Сиҭ, инапқуа аасыкуршаны сааигудиҳәҳәалеит.
– Уара цқьа исмаҳаит иуҳәаз, иаҳзааз дызусҭада, анышә зхырԥсалаша
сыблақуагьы уаҩ дырзеилыргом!–дӷьаҵәы-ӷьаҵәуан Хымжәажә.
– Бара насыԥда, Заурҟан иауп, Заурҟан! – ибжьы ҩҭицеит
Сиҭ.
– Ишԥа, сашьа иԥа Заурҟан? – мчылаҵәҟьа дахан лгу иааҭылжәеит
арҭ ажәақуа. Дгарыгаҽо сара сахь лҿаалхеит. Аха шьаҿақуак
рыда лзыҟамҵеит, ашьшьыҳәа днеизҟуҿит. Акаҳаха лымҭакуа сналыдххылан,
лшьапы дықусыргылоит ҳәа сҩалыхоит, аха лыԥсы лылышәшәахьан,
ҵаҟа днышьҭасымҵар амуит. Ахьшәҭҳәа аҩны сныҩнаххын,
мыҿтә џьамк иаасԥыхьашәаз ала аӡы сыманы сааин, лхы снаҵатәаны
иналҿасырхухуеит, снапгьы аарбааӡаны лылахь акыҷыра инықусшьит.
– Ааи, бара хлаҳәада, быԥсыхаҭозаргьы абыржәы беиӷьым, башьа
дааин дыбхагылоуп, гуакьа напыла анышә беиҭап! – дцәажәон
Сиҭ, сҟуаҟуа шьышьуа дахьсыдгылаз. Аха аҭакуажә лыԥсы лылаломызт.
Луахҭа снапаҿы иҟалазшәа исцәымӷхеит, аиаша уасҳәап! Сиҭи
сареи ҳаицхырааны, аҩныҟа дныҩнагаланы ацәардаӷу днықуриан амарҭак
лхы инаҵаҳҵеит.
Саԥхьа дықун аарлаҳәа зыԥсы леи-ҩеиуаз, шьала-дала исзааигуаз
зегь рҵыхутәа, ахҵәареи арыцҳареи згу ҭыхны ирфахьаз, идражәхьаз,
аԥсрада уаҳа адунеи аҿы гуӷырҭа змамыз аҭакуажә...
– Улҟуаҵ, дад, уи акгьы лыхьуам, далҵуеит! – дцәажәон Сиҭ
длеи-ҩеиуа аҩны дахьыҩнагылаз. –Агурахаҵара сцәыуадаҩуп макьана,
ҳаԥсцәа зегьы гыланы ҳашҭа иааҭалазшәа ауп сшыҟоу... Дыԥсхьеит,
дыӡхьеит ҳәа зеишәамаҭәа кҿаҵаны иаҳҵәыуахьаз, иаҳауеи,
сабиц, уаби уани знызаҵәык убла аҭаԥшылара роуны рдунеи рыԥсахыр,
џьанаҭ шьапыла имцагушьози! Дад, дад, Заурҟан, уааскьеишь
арахь, цқьа сухуаԥшырц сҭахыуп, уара уакуҵәҟьоума, мшәан? Уажәгушьазаап
уаргьы... Узражәрыз мачхузма! Уиами, мшәан, ариабжьарак
аԥхыӡқуеи алаԥықушәеи сыхҭакны срыман... Уара умацара уакуӡам
ибзахаз, иаҳцәыԥсхьаз, иаҳцәыӡхьаз зегьы ргыланы иуманы
ҳгуашә уааҭалеит, абзиа зԥеиԥшхаша Заурҟан!.. Бааԥшы, бааԥшы,
бара насыԥда, алабжыш иабылхьаз быблақуа гурӷьацәар ҳәа бшәоума?
Агурӷьара, агурӷьара мцахуцәа!.. Икыдшәаз аеҵәа иаҳзаҩызахеит!
Иара ажәа ахаҭагьы ҳхашҭырц егьҳагым! Ҳагуқуа абнара илажьу
абажә еиԥш, агурҩа ирықунажьхьан ашыцламшә, аха иҳазкаԥхараны
иҟазаарын амрахуага!.. Дад, дад дукухшоуп, Заурҟан, уи ожәшьҭа далҵуеит, улцәымшәан, унатәеишь арахь, уааԥсамкуа уҟам!– даҿын
аҭаҳмада ҭынчхашьа имамкуа.
Ҵабыргны, Хымжәажә лыԥсы ааҭалашәа дааҟалан, дҩеихан
ацәардаӷу даақутәеит, лыбла ҭырхаха дсыхуаԥшуа.
– Нан, нан, зкурбан сцаша, уааин ара саԥхьа уаатәа!.. – дсыԥхьеит
аҭакуажә, еилажәжәа иҟаз лыхцәы касы еиқуаҵәала иҵак’уа.
Лаԥхьа аҟуардә наргыланы снықутәеит, зны схаху лнапы налылшьуан,
зны ҟҟ лнапы нкыдылшьылон, дамхаҵәыуар хәа дшәаны
лҿы лзеихых’уамызт, арахь лылабжышқуа лҿыкьаса ицон. Сиҭгьы
дааскьан дааҳадтәалеит. Ҳарҭ ахацәа зны Хымжәажә лыгушәы-мшәы
шаҳҳәоз, нас ҳахҩыкгьы ҳгуаҟракуа рахь ҳниасит. Дара инеимда-ааимда
ишаҿу, сара сналагон. Ишыхулазгьы ҳазгуамҭеит, уаххьагьы ҳгуаламшәеит.
Маӡа бааԥсык еибызҳәоз реиԥш, ҳахҩыкгьы ҳахқуа неидкыланы
ҳшеидашшылоз, ҳшеидҵәыуалоз мацара, ашара адәы иаақулеит.
Ашамҭаз ҳааиԥырҵын, џьара-џьара ҳахқуа нықуаҳҵеит.
Ара акуша-мыкуша инхоз анхацәа зегьы реиԥш, Сиҭгьы ҩны заҵәык
изгылан; ахыб ықусаҟьан, уацлеи нышәаԥшьылеи ишьыхын,
агуҭа еиҩкаан, зымҩатәирахь акун сара сахьышьҭаз ожәы. Амҩа сашәа
сыҟамзи, амра акыр иҩхашлаанӡагьы ацәа сзалымҵит. Санааҿыха,
адәныҟа жәпаҩык рцәажәабжь саҳаит, ишеицәажәогьы аублаа
бызшәалоуп. Иааилак, Сиҭи Хымжәажәи ирыдырныҳәалоит: «Заурҟан!»
«Заурҟан!» – сыхьӡ еимдырҟьоит. Издырит арҳ сбара иааиз
агулацәа шракуз... Ажәжәаҳәа сҽааилаҳәан сындәылҵит. Урҭ агурқьҳәа
иаасыкушан, аԥсшәа сарҳәеит, сгудыркылт-схыдыркылт. Абар сара
сызхааныз аублаақуа: Дауҭ, Мурат, Ҳатхуеи Ҳафизи ҩыџьа аишьцәа.
Сиҭ, ауал иқуҵаны иааихуазар акухап, џьма-шьтәак еиҿыххаа
ақуаб иҭаҵаны ажәра иаҿын. Агулацәеи сареи ҳшеицәажәоз, иаразнак
ҳху дырхиеит, лассы ауадақуа руак аҿы ҳаикуршаны ахацәа ҳладыртәеит.
Аҳәсақуа заҵа иҳавамтәарыз, ҳахьтәоу ауадахь иааиӡом. Хымжәажә
заҵәык, зны-зынла ашә даалагылан даасыхуаԥшуеит, егьырҭ
ҳамԥынҟа иқулаӡом, афатә зну аџьамқуа ашә иааларк’уеит, ҷкунак
днеин иаарымхны аишәа иаақуиргылоит. Сара схаан ус иҟагушьамызт,
аҳәсақуа паче ала рхы-рҿы хырҩомызт, ӡӷабцәақуак ҳхагыланы ҳамаҵ
руазаргьы, егьырт ҳадтәалан акырҳацырфон, ашәа ҳацырҳәон,
ихацкуашон... Сара схаан, абыргцәа рааигуа аҿарацәа атәара иақуиҭымызт,
азин ылымхыкуангьы ацәажәарагьы ҟаломызт. Ожәы ус избом
сахьынаԥшуа; аханӡа итәоугьы дыҷкуноуп, Дауҭи Мураҭи рыбжьара
итәоугьы ҷкуна қуԥшк иауп, аха ажәа уаара риҭомызт, апарпарра
даҿӡан.
Аублаақуа ҳанеибгаз, иԥсасаз, ишьамаҟаз, асас имҵаҳҵоз жьыхуҭала
иеиҿаҳх’уан, акуац зшоз еиҳабы-еиҵбыла, асасгьы дахьынӡасасыз
гуаҭаны, иаҳҳәап, аԥылгыды, ажәҩашәаҟьа, ахыбжа– абас ҳаҭыр змаз
ажьыхуҭақуа досу ирнаалашаз алԥшааны ирымҵарҵон. Уи абаҟахыз
ара, акуац жьыхуҭала еиҿымхкуа, иара ус иҟуаҟуаны саарак ианҵаны
ҳаԥхьа иқугылан, изҭахыз инапы аалишьуан, иԥыхьашәоз днахон...
Абысҭа, егараан сыззгушьхьаз, ара иҟамызт, ача ҩанҭхь ԥыҟҟаны
иқун. Арыжәтә усгьы аӡбаху зҳәодаз, ацхаӡҩа ааҳаларгалеит.
Ҳнапы аҳаркаанӡа, Сиҭ ҳааирӡырҩит.
– Сгулацәа, сашьцәа, шәыххь згеит! Иқуқума-шәықумаха, аҭакуажәи
сареи ҳзыҩнаршәыз аҩны, ҳшымгуӷӡоз, амрахуага азкылыԥхеит.
Ижәбоит, даҳзааит Заурҟан, иԥсны ибзахаз ҳәа аӡәыр дыҟазар –
иара иоуп! Иахьа сыҩны иҟоуп агурӷьара, сгулацәеи сашьцәеи уи шәалагурӷьар
сҭаххеит! Анцәа исиҭаз, гукала сазыразны ишәымҵасҵеит,
шәнапы ашәыркы, шәыххь згеит!
Нас «анцәа улԥха» ацымхурас «ԥсымиллаҳ!» – иҳәан, ацхаӡҩа
днаҿыхуан, иху инапы наиркит. Егьырҭгьы уи инаиҿыԥшит. Аҭаҳмадацәа
раасҭа, аҿар иаҳа рыбжьы гауан, лаф ҿҭамӡақуакгьы неигудырҵон
аҟырҟырҳәа иеибарччауа. Сиҭ, Мурат, Дауҭ уҳәа ожәы избазма,
аха акумжәқуа ахьыршәымыз акуу, избахьаз џьоук ракуӡамшәоуп ишеилатәоу.
Агулацәа аазыԥхьаз аԥшәма Сиҭ, Аублаатәыла даныҟаз акузар,
даҽакала дцәажәон: ацә мажәраху шьны ирзықуиҵаргьы, ишәымҵасҵаз
маҷӡоуп ҳәа ихы губӷан аҭаны дахашшаауан, нас арыжәтә анаарыларгалалак,
абчараҳ далих’уан. Уи ачара мҩаԥигон ҳаҭыр ақуҵаны,
зегьы еизыӡырҩуан, ачыс анаҩсангьы ажәа ҟуӷақуа, ажәа ԥшӡакуа
рыла итәаз ауаа ргу ҭәуан. Аӷзааҳәа иаацәыригаларын ачара ашәа,
зны-зынлагьы, акуашарагьы наладыршәуан, ԥҳәызбак дахьымкуашаз
чароуп ҳәа ирыԥхьаӡомызт.
Исгуалашооит, Сиҭ Аублаатәыла даныҟаз ацәажәаҩ ҳәа далхын,
ауаҩы деиҿыхны дышьҭазаргьы, ажәала деибиҭон, данцәажәоз иажәақуа
заанаҵ ирхиаиы имазшәа, аимхуц-цырақуа реиԥш, ахьхьа-хьхьаҳәа
иҿы иҭибаҳәаны иаауан, ожәы – дҿагуаҿасуеит, ажәақуа иҿы
аҭыҵра рцәыхьанҭан... Сиҭ анкьа акьанџьа еиԥш аҽеилаҳәара идыруан,
избахьаз дабаҟаз, иқуршә-ҵаршәны ишәыз имаҭәақуа иара
итәымшәа акун ишинубаалоз...
Егьырҭ аҭаҳмадцәагьы сылаԥш нархызгеит, сара аӡәк сакуӡан
урҭ рыԥсадгьыл аҿы ианыҟаз изаку хацәаз здыруаз, егьырҭ ҷкунцәан,
ари атәылаҿы ииз ракун...
Ааи, урҭ аҵыхутәантәи аублаа ҭаҳмадцәа ракугушьан, аӡәык-ҩыџьак шәы-шықуса ирҭысхьазаргьы ҟаларын... Абан, Ҳаҭхуеи Ҳафизи
ҩыџьа аишьцәа. Ҳаҭхуа деиҳабын. Иумбахьеи, ахра цаӷь-цаӷь иаҿиаауа
аас-ҵла, асымҟул ақуҳаргьы иачҳауа, афырҭын бааԥс асыргьы иазхымжәо,
абасшәа акун макьана уи ахаҵа дшыҟаз. Ҳафиз – деихыкка-еиҵыкка даун, дфархьын, ашықусқуа иқурыжьыз ахьанҭара дазмырхуо,
анышә иалакьакьаз аҟама еиԥш, диашахуҵәаӡа дубон, аха иаҳандеи
маҷӡан, дӡыҩӡа хуцрак далахазшәа дыҟан.
– Шәааӡырҩишь, уара! – иаалырҟьаны ҿааиҭит Ҳафиз, ихы ҩеиҵыхны
итәаз днарылаԥш-аарылаԥшын,–зынӡак шәыԥсӡама, арыжәтә
усгьы иаҳхашҭхьеит, аха, ашәак ааҭшәырҟьарауазеи! Дыԥсхьеит хәа
иаҳҵәыуахьаз ауаҩы иашьцәа ҳахь дхынҳәит, абахҭа иҭахуаҽхьаз игу
ааҭҳаргурӷьааргьы шәыздыруам!
Аӡәгьы дазымӡырҩит уи иажәа, џьоук рхы ақурԥсны акрыфара
иаҿын, егьырҭ рцәажәара еихсыӷьуамызт, адгьыл рымазк’уаз џьамҳасараа
рԥыза иӡбаху еимдырххон, уи ираху аублаақуа рымхқуа шықурх’уаз
ҳәа, игуаӷ ӷуӷуала ишрымаз рӡомызт, ацәҳара аҟынӡагьы
инеиуан.
– Ҳабацәа гушьақуа ус ҟарҵомызт, – ибжьы ҩеиҵихит Ҳафиз, –
асас данырҭаалак, аԥсхых дырзықузаргьы, гурҩак шрымаз идырбомызт,
шәаҳәарыла, куашарыла иԥылон... Ҳара?..
– Ҳаи, ушаҟуҵра! Ҳабацәа, ҳабацәа шышәҳәоз ҳгуахы аакыдшәхӡеит,
шәарҭ иаҳшәырбаз п ҳарҭ аҿарацәагьы иаҳҵаз! – абас иаахжәаны,
игу иалсрыз ак иаҳазшәа, аҭаҳмада иажәа днаԥыххылеит арԥыс
Шьафқет. «Иауеи, арҭ избахьаз ракумзаап!» – аасгуахут сахьтәаз.
Ҳафиз иаҳаз ажәақуа зынӡакгьы хрыҩ, рзымуӡакуа, иҽырҭынчны
дтәан, нас икылкааны сара даасҿаԥшын, иаацәырнгеит ажәытәтәи аублаақуа
ҳчара ашәа:
Уа, раидгурӷьара, раид ахацәақуа рҳәама?
Уа, абарҭ еидтәалоугьы еиԥымхаша!
Зынӡак сгу ишҭаӡамыз, ицырӷызуа сҿынасхеит, аӡәык-ҩыџьакгьы
иааҳацҩызахеит. Аҭаҳмада ахапа данаалга, сара иааимздеит. Сшақумгуӷӡоз,
акаҩ-акаҩҳәа сыбжьы ҩҭыҵит.
Хьыӡ рыман иаауа, хьыӡрацара ицазгьы,
Дгурӷьан дырԥыло, ачара зырхиазгьы!..
О, анаџьалбеит, заҟа шықуса ҵуазеи ашәак сҳәоит ҳәа сҿы ҩеихысымхыижьҭеи!
Мчык аасызцәырҵын, знызаҵәык акузаргьы, схьаа-баақуа зегьы схаршҭны, иҩасыҵасны саашьҭнахит. Аха изхуарҭагушьазыз,
ҳабжьқуа еиқумшәеит, сара сыбжьы ҩарылкьит, егьырҭ уааиӡа изымнаӡеит, ихыр-вырны идәықулеит. Зынҭрыс акухеит, уа иҿахҵәеит
ҳашәа.
Иззакуу сыздыруам, зегьы ацәажәарақуа иаарҟуаҵын, иӡыҩ-ӡыҩӡа
иааилахеит... Убасҟак иуарла-шәарлахама аублаақуа ҳаҩнуҵҟа ашәаҳәара?
– Заурҟан, дад, адунеи гуаҟра хкыс иҟоу зегьы шыухыугахьоугьы,
ҳара зхы иақуиҭны адгьыл ианыз ҳаҵкьыс уеиқуханы уҟазаап,
имеицакзаап ухаҵа быжьгьы. Сналаԥшызшәагь сааҟалеит ҳаԥсадгьыл
бзиаху, Аублаатәыла! Уажәра шкуакуахааит, дад!–даацәажәеит Сиҭ,
илаӷырӡ хаҟуҟуало.
– Уқуақура згааит, дад, ҳгу шԥаурҿыхеи, ҳабацәа гушьақуа рыбжьы
ҳурҳаит! – иблақуа ҭгурӷьаауа даасҿаԥшит Мураҭ.
– Ҳара амаҟқуа реиҳа ҳаилаҳамҭазы, уара умшны уҳаланагалазаргьы
здыруада? – нациҵеит Шьмаҭ. Аҿарацәа ирҳәара рҿашәомызт,
џьашьатәшәа сбаны исыхуаԥшуан, ҳашәаҳәабжьы заҳаз аҳәсақуагьы
ашә илаибамырӡо арахь иааԥшуан.
Уи ԥыҭраамҭак акун, нас хуҷы-хуҷы излацәажәоз рыҽналаргалеит
ҩаԥхьа.
Абри аҽны инаркны, саб иаҳәшьа лхаҵа Сиҭ иҩны саанхеит, уаҳа
хыдкыларҭа абасымагушьаз, даргьы даҽа ҭынхак дрымамызг, Осман-Кои ианыҟаз рыҷкунцәа арра иахьцаз изыхнымҳәит. Ирзаанхан иҟаз
рҭацеи рмаҭацәа ҩыџьеи, ара иахьааиз аҳауа рызхымгакуа иԥсхьан.
Ҟарынџь-Овасы , ҳқыҭа ахьӡҵәҟьагьы шыҟоу умбои, – ашышкамс
каршәра, иҟалап аублаақуа уахь инанагаанӡа, ԥсы зхаз ашышкамсқуа
рыда даҽак ыҟамызҭгьы. Уи – шәаԥыџьаԥ змам каршәроуп, лаҟуроуп.
Алабз еиԥш ихухуаӡа аҩада иҩашьҭуп. Аҵыхуахь ԥслымӡроуп,
џьара-џьара апҟызи ачаалеи зхықуиааз, аӷыуҳәа ашыӡ кубырқуа зхаԥы
аӡытҟуақуа ҭатәоуп. Ахахьы – хаҳәырддыра мардараха ашьхарахь
ихалоит. Аԥхын ашоура бааԥсуи, аарҩара ианхнарҟьалак, алаҵара:
ичарыцыз, ибамбаз, ибрынџьыз, аӡы рыҵамҭәакуа иаақухар, амцабз
рхысызшәа инықурҷыҷаа ицоит... Аӡын ахьҭа цәгьоуп, иеиҩжәааны
иҵаауеит, уи азмырхакуа мрагыларахьтә аҿаанахоит ԥсы зхоу зегьы
еилазырӡыӡо аԥша ҵәыҵәы. Аԥхын дызусҭазаалак аӡәгьы дықуломызт
арахь, избанда, араҟа ашыӡ адагьы, абла чмазареи ацәарԥшӡеи
цыхлымуан.
Араху еизцаны, адәышкуаӷьаз ианықурцало еиԥш, Асулҭан гумбыл
имчра аҭарнакцәа, ааԥынрак азы, аублаақуа раԥцаны иаарцеит ари
акаршәра ацәҳәыраҿы.
«Шәзынхозаргьы – шәынха! Шәынҵәозаргьы – шәынҵәа!» ҳәа
рлахьынҵа цәгьа инамҵажьны, иахьааз ицеит. Иааизынхеит шьхатәыла
аԥсабара беиала згу ҭганы иааӡаз аублаа мҳаџьырқуеи акаршәра ҳарами.
Афырҭын бааԥс иеиланаргьежьыз амшын уххалар, сиеҵәаху анбацәырҵуеи
ҳәа ажәҩан уаҵаԥшуа узтәома, ажәҩақуа ҟьа, издыруада
узықутәоу аканџьа агаҿахь изынаскьар? Анхара нап адыркит аублаақуа,
асакара аганқуа рахь, адгьыл иаҳа аԥсы ахьалаз гуаҭаны,
жәаха қыҭакны рҽыршеит.
Ахьхьаҳәа абаху иалхурааны иаауаз аӡыхьқуа рыда, егьырт цқьа
изҩыдам ҳәа изаҭәазымшьоз аублаақуа, дара рнапала иржыз акубрқуа
зхаабыцуаз аҵеиџь ҭылашьцаарақуа инархагылеит. Сара сзыниаз
аҭаҳмадцәа Сиҭ, Мурат, Ҳаҭхуа, Соулаҳ, Ҭаҭласҭан уҳәа инеиҭа-неиҭасуа,
ахухуаҳәа икуԥсычҳауа, исарҳәон ара ианықунагала раԥхьатәи
ашықусқуа раан ирхыргаз арыцҳарақуа. Ара иит, ара иааӡеит урҭ
аҭаҳмадцәа рыҷкунцәеи рмаҭацәеи, аха реиҳараҩык ҿааҳәырада аибашьра
иагахьан. Ашәышә бжьы ҩныҩуа игылан аҩныжәқуа, иҭацәын
аҳаблақуа, наунагӡа иӡӡахьан жәлақуакгьы... Уахьнеилакгьы аҳәсақуа
ашәы рхьыкукуон, акаршәра икуҩуан амыткума, ахацәагьы рхахуы-рԥаҵа аурыжьуан, иџьабон...
«Аҿар иҳаҵагылаз, ирхарагушьоузеи ашәаҳәареи акуашареи рзымҵазар,
аҽырхумаршьа рзымдыруазар, ҳанацәа рҵәыуабжьи рыӷызыбжьи
акун иахьабалак ираҳауаз!» – еидашшылон аҭаҳмадцәа.
Ее, дад, ҳарԥагьаны ҳашԥамаз уҳәарауазеи, зыху-зыԥса ҳзымдыруаз
ҳ-Аԥсадгьыл хазына. Уа ҳаныҟаз, баша қуацәк ҳаргылозаргьы
арасатә быца ҳаҭәаҳшьозма, иаҳҿон ма ахуажә, ма абжьынҵ быца,
масарс алтәгьы ҟаҳҵозма, иаҳцәуан ахьа гулыршәа. Ахыбрахь ҳаннеилак,
рыцҳаӡак изууазеи акумзар, арас ақуахҵозма, иаҳхыбуан есырла,
ма ҟауарла!
Еҳ, сабиц, уаҳа акгьы сҭахымызт, уахызаҵәык иадамзаргьы аԥацхаҿ
сыԥхьазшәа сыҟанда! Ԥхнызар, аҳауа иага ицәыҵаҟукызаргьы
ашоура уакых’уа уҟоума, ашыш ҭӡывара аԥша кылшәшәоит, уахьынтәи
икылыҷҷаз амза ашәахуа уҿахумаруеит, ааҵраҿы ашьац иаҵә
рҽыларӡны «шәыр-шәыр» ҳәа нанҳәа-хыӡқуа агарашәа узырҳәоит.
Ожәы сызҿу, дад. – хараӡа ицахьоу ԥхыӡуп, алабҿаба, аублаақуа
зҭагылаз, даҽакын. Ахаҳәқуа неиқуҵо, анышәаԥшьи ауаци еиларшьшьны
инарбыжьшьуа, рыҩнқуа рыгыдра ҩаргон. Ахыбра ҳә-ҵәаҳә кыдрыԥсаломызт, иқурсаҟьан иҟарҵон, ма нышәаԥшьыла
ишьыхны анышә ықурыԥсон, ма ӷула ирхыбуан. Ахьҭа иацәшәаны,
шамахамзар, аԥенџьырқуа ҿарҵомызт. Шәы заҵәык азныжьны, иара
убрахьынтә акуӡан аҳауа злаҩналоз, алҩагьы злацоз...
Хушҭаара змамыз ҩнык, дызусҭазаалакгьы аублаак ихы аҟны изаагомызт.
Уи ихушҭаара ахаангьы мца агхомызт, аныха ԥшьа еиԥш иԥхьаӡон,
дахӡыӡаауан, «ухушҭаара ҭабгааит!» рҳәон, ҳабацәа анкьа ианышәиуаз.
Уи ашәиԥхьыӡ ҳақушәо здырх’уада, ожәы аублаақуа рыҩнаргу
агуҭаҵәҟьа ҭыжааны ҭандыр ҳәа изышьҭаз ачаӡырҭа ҟаҵан.
Аублаа нхаҩы дарбанзаалакгьы, аԥсаса, раԥхьаӡагьы аџьма изанымкуа
даақухар, уахыкгьы изынҵуам, – абас ргу иаанагон ҳабацәа.
Уахык аума, мшәан, жәа-шықусақуа ниасны ицахьеит, аублаақуа ԥсасада
иааиуеит, ишԥарурыз, аҳәырҭақуа рымамызт. Дара зышьцылаз
аџьықуреи акугушьан, ианааиҵәҟьа иаразнак напы адыркит уи алаҵара,
аха убригь башахеит–аџьықуреи шьап ахҳәаҵә аланаршәаанӡа,
аӡыршы ақуҭәазшәа, инықуҷыҷ ицон.
Ачарыц аарыхра мацара рхы рзаланыҟугомызт. Аублаақуа рзы
зынӡа иҿыцбарахын абамбаарыхра, аха мраҭашәаратәи ргулацәа рҽадцаланы
убри иаҿын, ԥсеивгагасгьы ирыман, аублаақуагьы урҭ ирҿыԥшит.
Ақыҭа сналалан сҿынасхеит зны... Уаанӡа сахьнеилакгьы ссасын,
издыруада аԥшәымаҵас схы збо сҟаларгьы абраҟа? Гуарабжьара
заҵәык ақыҭа иагулган, наҟ-ааҟ харабӷьара анышә иқусаҟьан, анышәԥшшәы
змаз аҩнқуа... Ана-ара асаба ҩыҵбыблоит, иҟьо иаман иаақулоит
аԥша, агуарақуа ашәыб еиԥш асаба нарықуҳауеит, гуашәк аауртырц
унапы ахьындәықууҵалакгьы, итатаӡа асаба инылашәоит. Махҽқуак,
рыбӷақуа гуардӡа улаԥш нарықушәоит, иеишьҭагыланы иахьнеиуа,
нахьхьи, аҵлазаҵә ашәшьыраҿы, цәа-баақуак рыхқуа неидкыланы
иеидгылоуп... Амӡырха, шамахамзар, аӡәы дықуубаауам, ашоура
иацәшәазар акухап ҟызқуак, ма куатақуак ҟар-ҟаруеит, алақуаҵәҟьагьы
шуам. Ашоура анхҽлак, ахулбыҽха, џьоук аацәырҵуеит, ахушәтәырҭа
иҭыҵыз реиԥш игиуа... Иеидгылан иеицәажәозаргьы, рыбжьы
уаҳаӡом... Еҳ, иабаакылси уҳәарауазеи аублаакуа! Иабаҟоу рҽы ҭуӷанқуа
ирықутәаны амҩаду ианибамырӡало, апҟацаҳәа рҟамчы шьҭыбжьы
иардыдуа иныҟуалоз? Иабаҟоу рӡарақуа еиҩаҳаҳа, хулбыҽхала
цәажәара агулара инеиуаз абыргцәа? Уахьынаӡрыҩлакгьы
иуаҳауам: «Бзиала уаабеит! Умҩахыҵ, ҳаԥшәымаз!»
Шәаҳәабжьык усгьы иааҩуам, аха хуҷык иҵәыуабжьгьы уаҳаӡомеи,
мшәа?
Ақыҭа агуҭаны игылоуп аџьаама, иара убриак акуӡоуп ҩынҵас
иҟаҵоугьы. Шьыжьла, хулбыҽхала амула аҳаракырҭахь дхалан ириҭоит
азан. Ибжьы заҵә кьау-кьаууа инықуҩуеит акаршәра: «Аллаҳҭаала
ида, нцәа дыҟам!..»
Сныҟуоит, иеимыздоит аублаа қыҭақуа, исыԥшаауа саргьы исыздыруам,
зегь зцәыӡхьоу иибаран иҟоузеи? Насыԥуп, ԥахьа аахыс издыруаз
ҭаҳмадцәақуак срықушәар. Егьырҭ аҿарацәа усгьы срыздырӡом,
«дызусҭада, ари аҭынхада?» сзырҳәозар акухап.
Қарынџь-Овасы инаркны амрагыларахь инхон џьамҳасараа, изларҳәоз
ала, урҭ уаракаа ирыжәлан. Ԥагьақуак, хжәақуак, тәымуаҩыкгьы
дрыларыжьломызт, рылахуҳахуҭрагьы уадаҩын, ҵабыргны,
ҭеиҭԥшла еихыкка-еиҵыкка уаа нырҳарақуан. Ауаса мацара рзанын,
еиҭаҵуаз нхацәан. Ҭагалан излааз ҳзымдырӡо, мрагыларахь иҳаваз
адәеиужь ду, алаҳәа еиқуаҵәа нықухазшәа, ркачадырқуа еиқуаҵәа-еиқуаҵәаӡа иаразнак иаахырҩон.
Март мза аныҩагылалак, рыраху раԥцаны аҟуаԥа-ҿаԥа инаҿалон.
Ацәыббра аныҩагылоз, рышьҭахьҟа ихынҳәуан. Урҭ дрыман ԥызас
Џьауад-беи ҳәа ҭаҳмадак. Гужәлацәгьак, иуадалықь аҿы ҩыџьа аублаа
ҭыԥҳацәа шыҟазгьы, ҳара ҳажәлар хҭакны иман. Ҳшымгуӷӡоз,
арҳәцәа наҳажәиҵаларын, ҳаӡӷабцәа мҵарсны џьара иҭиларын, ма ҳараху
ԥҵәаны игаларын. Урҭ ззымчҳауаз аублаақуа абџьар шьҭырх’уан,
икаҭәон ашьа.
Шьаруалаа, амраҭашәарахьтәи аублаақуа ргулацәа, зыӡак даҽа
уаан, хыԥхьаӡаралагьы ижәпаҩын, рцәажәашьа хазын, ақыҭа мацара
акумкуаны, ақалақьқуа рҿгьы инхон, аҿаԥсшәа рҿан, рнаалашьа
бзиан, баша ирзырҳәомызт: «Шьаруалаа иузгуамҭаӡакуа уҟырҟы иҭиаауеит»
– ҳәа. Урҭ хуҳахуҭцәан, ҳқыҭа акуша-мыкуша аџьармыкьақуа
дара иркын. Шьаруал ԥҳәыс лысаби дырцәо, агарашәа иақулҳәоит
ҳәа лафны ирҳәон:
Уцәа, сыԥшқа, иага уцәгьахаргьы,
Дәқьанк ушԥазыҵамгылари!
Харт аублаақуа ҳаиԥш, ашәыр, ауҭраҭых, ашә, ахш, акуты, акутаӷь
ухәа рыҭира иацәыԥхашьомызт, урҭ ишҩыҵшәоз еиԥш, ахухахуҭра
рҽазырк’уан, иагьаманшәалан.
Аублаақуа ари асакара ианықунагала, рхалазаҵәык ракун, тәымуаҩык
дрыларшәымызт. Ус, дук мырҵыкуа излааз ҳәа рзымдырӡо,
шьаруалаа аарылаԥсеит. Аӡәы адәқьан ааиртит, даҽаӡә акаҳуажәырҭа,
ахҩык – ахуҷы-мыҷы иманы ақыҭа днарылалт, аԥшьҩык қьаранџьыс
џьара даагылеит, ахуҩык – дуасҭон. Ҿыц иаадыртыз аџьаамаҿы
хуаџьас иҳамазгьы, ақыҭа знапы ианԥшылоз амухтаргьы, акаимакамгьы,
авалигьы шьаруалаа ирылҵыз ракун.
Шықусқуак рыҩуҵҟа Қарынџь-Овасы адгьыл ԥсыларақуа аанкыланы,
инхеит-инҵит шьаруалаа, иреиӷьызгьы аҩнқуа дыргылт. Аублаақуа
– шәахьҵ, ари адгьыл ҳара иаҳтәуп ҳәа рзымҳәеит, избанда,
амчра шьаруалаа иркын, насгьы ахуҳахуҭра, алага-ҩага, аԥара ԥсахра
ҳә аԥсҭазараҿы рыда ԥсыхуа ҟамлеит. Шьаруалаа, егьырҭ ҳгулацәа
реиԥш, рыҽхьакны иҳавамгылт, хуҷы-хуҷла имырхьаакуа инаҳалаҵәеит.
Дук мырҵыкуа еиуарақуакгьы наҳабжьалеит, дара еигурӷьаны
ҳҭыԥҳацәа ҳәсақуас иргон, ҳаргьы рҭыԥҳацәа ҳаарыхон ҭацацәас.
Урҭгьы дрыман знапы ианԥшылоз аҳ. Уи – иԥхьатәахьаз аԥашьа
Али Ҳазреҭ-ԥашьа иакун. Еиҳараӡак Сҭампыл дынхон, зны-зынла
инап аҵаҟа иҟаз ашәахтә анырзымшәалак, ма игуҿыӷьра ихаиршҭырц
ақалақь даналҵуаз, шьаруалаа рахь даақулалон. Изларҳооз
ала, адунеизегьтәи аибашьра ианалга, Ҭырқутәылан уаха-сахаҳәа
ианеилала, Али Ҳазреҭ-ԥашьа иԥхьатәарагьы агухьаа мкыкуа, аҳәынҭқарра
аусқуа иҽрылаихалеит, аилаҳара иаҿыз Асулҭан имчра аиқурхара
дашьҭалт.
Хуарҭа змамыз аԥашьа иқьаҳиа Хусеин-ефенди иакун. Ауаа реичырчара
мацаразы дшан, дҟырҟлышын, Асулҭан иҳазыхарҭа иҭаз ахьи
араӡни наган инаирҭаргьы, иԥсы ҭәуамызт. Аублаақуа тәамбашақу,
лаху-лахуу дрышьҭаԥшуан, аха иаахтны хықукыла дрыжәломызт, ирзымдырӡакуа
ҵаҟа-ҵаҟа иеилеикшон, иахьабалакгьы ацәҟьақуа ҳаны
иман, маанала инацәахы иакуиршарц иҭахын.
Шьаруалааи ҳареи иҳабжьысны инеиуан ӡиасык, убри мыжданы,
иқуибахганы иаарыбжьалеит наҟ-ааҟ ҩ-жәларык. Аарцәтәи ҟуҵәак
аҟны аублаақуа аӡлагарақуа ҭарҵарц шықусыла иазашшуа иашьҭан,
аҵыхутәаны Хусенн-ефенди дақушахаҭхеит, аха ӡлагара-цыԥхьаӡа
абаџь диршәон. Ишуасҳәаз еиԥш, ара аарҩара мцахуцәа адыруан. Уи
–аҵеиџьқуеи, аӡытҟуақуеи ҭарбо, абнара илагьежьыз амца еиԥш, аурақуа зегьы былуа аҿанаанахалак, шьаруалаа, ари аӡиас ҳара иаҳтәуп
ҳәа ирыԥхьаӡон усгьы, имҩахганы рымхқуа инарыҵарҵон. Ҳара иҳадыз
аҟуҵәа цәыкубарк ҭамыршәкуа иҩашӡа иҟуарашха ҳаадхалауан.
Итәон ҳаӡлагарақуа, ӡыда иааилахон ҳ инықучыҷаа ицон ҳаурақуа.
«Аллаҳҭаала иишаз аӡиас ауаатәьҩса зегьы ирзеиԥшуп, ҳара
иаҳзыжәуа закуандароуп!» – ҳәа хар змамыз аублаа быргцәа Хусеин-ефенди иҟны инеиуан.
– Ииашоуп, Аллаҳҭаала ишеит аӡиас, аха адгьыл аҿы Аллахҭаала
изаҵәу Асулҭан ду, ҳара ҳаҳ Али Ҳазреҭ-ԥашьа аибашьрақуа
рҿы иааирԥшыз ахаҵарақуа ихы аҟны иааганы, ари адгьыли аӡиаси
шеизакыу, худа-ԥсада ҳамҭас ииҭахьеит. Исҳәо хашәымҵозар, абар
шәаԥхь Асулҭан Ираде, – рқьышә инықуик’уан қьаадк.
Ихьагугуа ихынҳәуан ацҳаражәҳәаҩцәа. Хаала ишамуаз анырбалак,
ожәы ирбазма, абџьар шьҭырх’уан аублаақуа. Иҩашӡа иҭацәыз
аӡыршьҭра ианшылон ашьарҩаш, наҟ-ааҟгьы иҭахон акгьы зхараӡамыз
анхацәа.
Абри еиԥш ацәгьара ашьҭахь, Хусеин-ефенди аублаа рахь ауаа
неишьҭуан аинааларазы, уи дзакуз еилызкаахьаз, игу иҭаз рдыруан:
ҳара ҳмухтар, уи имҵақьақьаҩ, ҭӡыцыԥхьаӡа днарылалан алаӷырӡ
зыхьшыз аԥара еизигон, инаган ақьаҳиа ԥсымҭә ианихулаижьлак, ахьхьаҳәа
хара ҳахь аҿаанахон аӡиас аҟуҵәа.
Дахьынхоз еилыскаахьан, Чарыху аӡиас зҽазҭаз аублаа ҭакуажә
Ҳамида лмаҭа Таҳир. Уи ҳанеибгаз ҳаҩнаҭа дааӡахьан, иашьа хаҭак
дысзиҩызан, ҩынтә-хынтә иҩныҟа сымҩахыҵхьан. Иԥҳәыс Гуилизар,
ҭахык иеиԥш слыдылкылон, лхаҵа илеиҳәахьазар акухарын ҳаизыҟазаашьа,
аха иара Таҳир ихаҭа синиомызт.
Уи аӡәзаҵәык иакун ҵарак зманы аублаақуа ирылаӡазгьы. Қарынџь-Овасыҟа ижәлар ахырцеит хәа аниаҳа, Сҭампыл дызҿыз иусқуа
кажьны иҽырхьигӡеит. Зегь раԥхьаӡагьы – дашшуа даашьталан,
ақыҭаҿы идыргылаз аџьаамаҿы, аублаақуа рыхшара рзы иааиртит
амекьҭеб. Таҳир ахуҷқуа худа-ԥсада дырзаԥхьон аҭоурых, нас хуҷы-хуҷла дналагеит, иара иеиқуиршәаз анбан ала аублаа бызшәа дырҵара.
Ари ихы ааихнахит амула Махмуҭ. Уи иара аҵаҩцәа идирҵоз
аҭырқу нбани араб бызшәала аҟурҟан аԥхьашьеи рымацара ракун.
«Абарҭ ирхыганы даҽак дырҵара закуаным» ҳәа дықугылт. Аублаақуа
мсылман ҳасабла рынамӡара ахарҭәаара уалԥшьас иԥхьаӡон амула.
Абри аимак инацлеит ақыҭа мухтар иҿы ишьҭаз: «Таҳир дыгурагам,
шәылаԥш ихшәмырԥан!» – хәа ицәажәоз Сҭампылынтәи иаарышьҭыз
ашәҟу маӡа. Иаарласны амеқьҭеб адыркит, иааилахеит аублаақуа
рыхшара ҷышәк ахьырҵашаз рымамкуа.
Шьыжьы, шьыбжьон, хулбыҽха агуашә инадгылон аӡәырҩы.
– Таҳир ихабар ҳәа ибдыруазеи, Гуилизар? – илазҵаауан дара.–
О, Аллаҳҭаала, ирманшәал жәларак ҳус иашьҭоу имҩа! – иныҳәа-ныԥхьаны ицон.
Сымацара сакузма, жәларак зегьы мраҭашәарахьтә иаагаз амҩа
рыбла ҭырхаха ианԥшылон, шьаҟауаҩык, ма ҽуаҩык, кукублак даҟараны
асакареи ажәҩани ахьеивҵалоз данаацәырҵлак, иеибарҵысны
уахь рҿыҩархон. Аха макьана иҟамызт Таҳир ихабар. Абар ҩынтәуп
уи ажәлар рашшыԥхьыӡ иманы Сҭампылҟа амҩа дықулоуижьҭеи.
Раԥхьа данца, ихы-игу дақугурӷьо дхынҳәит. «Сызԥшрак шәгу кыднахызаргьы,
мҩамш санылеит ҳәа сыҟоуп! – нареиҳәеит усҟан, дышхынҳәыз
заҳаны идеизалаз ажәлар. – Иага џьа збазаргьы авизир
ду ихаҭа сидикылт, сашшыԥхьыӡ дахуаԥшит, ажәалагьы даара сҭиҵааит».
«Узықугуӷша кыр уеиҳәама, ижәла нҵәеит!» – ацәажәаха рибамҭо
иааилалеит арахь игылаз. Убасҟан иаацәырганы иреиҳәеит
Сҭампылтәи аиҳаб ду иажәа: «Аҳаҳаи, акы шәацәымшәан, ашьхарыуаа!
Асулҭан ду иԥиҟаз азакуан иара иҳәынҭқарра иқунхо жәлары
зегьы ирзеиԥшуп. Уи еилазгаз ашьаус изыԥҵәоуп. Шәарҭ аублаақуа
шәымҳаџьырқуоуп, адгьыл абаџьгьы уиаҟара шәықуҵатәым! Атәыла
аҩнуҵҟа аилаҩеиласрақуа маҷк иааԥхьатәашәа иҟалар, амекьҭебқуагьы
шәзааҳартуеит!»
Аӡбаху бааԥс нкылашьа шамам еиԥш, агурӷьаҿҳәаша бзиахугьы
аԥша иаамҵанарсуеит, унхьаԥш-аахьаԥшаанӡа жәлары зегьы ирыхьнагӡоит.
Ус иҟалеит абраҟагьы, уахьӡырҩлакгьы иуаҳауан:
«Абаџь шәара аҵыхуа ԥҵәоит!»
«Али Ҳазреҭ-ԥашьа азалымдарақуа иаҳзиуз иахырҟьаны, иԥашьара
имырх’уеит!»
«Ақьаҳиа Хусеин-ефенди дҭаркыргьы ҟалап!»
«Ҳашшыԥхьыӡ агуаҭаразы џьоук аауеит ҳәа аниаҳа, Џьауад-беи
ираху дрышьҭалан ашьхара иҽеиҭеит!»
«Афырхаҵа, Таҳир!»
Аха инамӡеит, ихуашхуашаны ицеит усҟантәи ргуӷрақуа. Иааҩит
ажәабжь бааԥс: Таҳир зыҟны дыҟаз аиҳаб ду имаҵура нижьит.
Иҭыԥаҿы дгылеит, иара дызҭахымыз, иусқуа еилазырҩынтуаз даҽаӡәы! Еиҳараӡак аублаақуа рыбӷа ԥызҵәоз, уахь ихалаз аихабы, Али
Ҳазреҭ-ԥашьа изааигуаз уаҩызаарын. Аха макьана ашьхарыуаа ирыман
гуӷырҭак: адгьыл аҿы Аллаҳҭаала изаҵәу Асулҭан – изықушәоз
азалымдарақуа рҿы, иага рҳәаргьы, џьара хуаԥшрак риҭоз џьыршьон.
Аарҩара иқунакит аурақуа. Уиакун Хусеин-ефендигьы дыззыԥшыз,
длахан аӡиас аҟуҵәа икит. Алаҳәа анҟыруа, иаҭахыуп ажьабаа,
ақьаҳиа Хусеин дангуаауа, иҭахыуп аҵарҭыша! Аха ожәык уи рылшо
иҟам аублаа мҳаџьырқуа.
Рыԥсы ианақуԥш, еиҭеизеит ажәлар.
– Аҽнышьыбжьон ҳацәирҳәит ақьаҳиа! Ҳаиҭаҳәам акумзар, уи
аӷьыч ашьаус дақушәон!
– Иашан, ҳаиҭаҳәамкуа ҳаанхеит!
– Таҳир уда ԥсыхуа ҳамам! Ҳашшьԥхьыӡ уманы, даеазнык Сҭампылынӡа
уҳазца!
– Ижәдыруеит, шәарҭ шәзы сара схы сеигӡом! Аха баша сцоит,
акгьы алҵуам! Сҭампылтәи аиҳабыра ҳарҭ ҳаха рымам ожәы!
– Дад, Таҳир, убла узыхҩарыма, ҳанацәа рылаӷырӡ умбо? Улымҳа
узыџьгуарыма, ҳасабицәа амла ҳәа рыхьу-су бжьы умаҳартәы? Уршьыхаҭозаргьы,
даҽазнык ҳашшыԥхьыӡ уманы удәықула, Аллаҳҭаала
дақуныҳәап умҩа!
Ишԥеиурыз Таҳир, даҽазныкгьы жәлар рашшыԥхьыӡ шьҭыхны
Сҭампылҟа ихы ирхеит.
Абри ҟалеит, сара Қарынџь-Овасы саннеишаз аламҭалазы.
Ас мацара, акы муы, акы мқәа зхәаз иеиԥш, ҭакуажәыки лагажәыки
рнапы санԥшыло сызлатәарызыз? Схы зланыҟузгарызыз? Ажьира
сымдыруази, мшәан? Хыбрак аргылара сылсыршаӡаргьы, излаасхуарызыз
аӷа, аԥсангьари, ажьаҳәақуа, арыҭәақуа? Зегь реиҳа ибӷаԥҵәагаз
арацәа акун, ҳааигуа-сигуа бна ыҟамзар иабасырцарыз уи? п,
мап, уахь сымҩа рҟуан!
Иаанхазеи, умҳәои, нас?
Сиҭи, сареи, Хымжәажәи, зымч зшәахьаз ҳакун усгьы, адгьыл
хыӷьӷьа-ԥыӷьӷьаны, ачарыц заҵәык лаҳҵон, бжеиҳан ҳамгуаху ҳзаарых’уамызт,
абамбаарыхра ҳалшомызт, ҳаҟуҵхьан. Ашьҭахь, мҟуба
жәла бзиак ҳаднагалан, илаҳҵон, амҟуба рацәаны ианҳаулак, алҩаҿ
иҳарҩон, нас Сиҭ днадтәаланы иҟаиҵон акуапеиқуа ахуы ԥшӡақуа
рыҭаны, ахраӡагақуа, ахраҿақуа, аматрақуа, агугумқуа. Убас амҟуба
ҟуазқуа ирылих’уан ахуҷқуа рзы хумаргас аҵысхукуа рхаргыланы,
аласа ԥаҵас ирыҭаны асабрадақуа, акьанџьақуа... Саргьы, уаҳа иҟасҵах’уазыз,
убри сҽазыскит.
Анцәа иҟнытә, ҽадақуак ҳамагушьан, ҳнаплых нақуҵаны, ма
Сиҭ, ма сара аџьармыкьахь ҳдәықулон... Ҟурышьқуак ҳауеит ҳәа иахьа
хулаанӡа амра хацәгылан...
Саб Ҳамырза, ахаҵара усқуа рзы мацара ииааӡоз иҷкун сара, сымҟубақуа
ырхуархуаруа аџьармыкьа сшықугылаз идыруазар, хакула
иԥҽны дҭыҵыргьы ҟаларын идамра! Аха, ишԥаҟауҵари, ауаҩы зны
длаԥсахоит, зны дҳәаԥсахоит рхәоит...
Аҽнынтәарак сымҟуба лыхкуа саԥхьа ишьҭаҵаны, амра схацеиуа,
амҵқуа сықупапа аџьармыкьа сықугылан. Абжьааԥны иеиԥшымкуа
сманшәалахеит; икылызгаз зегьы сҭиит. Аџьармыкьа сналалан, иаҳҭахқуаз:
аџьыка, агаз, асапын уҳәа аасхуеит, урҭ моу ачабабеи аҳалуеи
раахуарагьы згуаӷьит...
Сеидара сҽадахуа инақуҵаны аҩныҟа схынҳәит, аха иахьа абга
шысԥылазгьы, гуаҳәара сымамызт, сылахь еиқун... Аџьармыкьаҿ иумаҳара
иҟоузеи, аибашьра еиҭаҟалеит ҳәа ажәабжь бааԥсы иалацәажәон
зегьы... Урҭ ирҳәон: Измир ишыӡхыҵыз абырзен ры, урҭ атәыла
рымпыҵахало амрагыларахь ишдәықулаз, Мерсин абаӷуазаҿы иааин
ишыӡхгылаз афранцыз еибашьыга ӷбақуа, ар аӡхыҵра иалагараны
ишыҟоу. Сҭампыл, Асулҭан итәарҭаҿы, англыз еибашьыга ӷбақуа шӡыхгылоу,
Асулҭан ихаҭагьы иҭааз атәымсасцәа ирҳәо ада даҽа мычхарак
имамкуа дшаақухаз. «Ари еиԥш аилаҩеиласра ахьыҟоу, Таҳир илшагушьозеи?
Ихаҭа деибганы дзыхынҳәуанда» ҳәа сшынкахуцуаз аҩны
сааит. Исаҳақуаз Сиҭи Хымжәажәи ианрасҳәа, рылахь еиқунаҵеит.
Сара сеиԥш, даргьы Таҳир хьаас дҟарҵеит: «Аҳи аҳкуажәи ргуеизынхара
аҳҭԥҳәыс далаӡит» ҳәа, ари еиԥш аамҭа бааԥс аублаақуа шьаҭанкыла
ҳалаӡӡаргьы ҟалоит! – иҳәеит Сиҭ хашьҭаларц ҳаныҩагылоз.
Ахацәа срылагыланы, ес хуаша аныҟуара салагеиг аџьаамахьы,
ааи, дад, даҽаџьара акум, аџьаамахьы! Амала, угу иаанамган, изцәырҵит
ҳәа Аллахҭаала ихаҵара! Сшыҟаз ауп, сара сзы Аллаҳгьы дыҟам,
нцәагьы дыҟам. Уахь сцоит, зегь ируа зуеит ҳәа, сымкьыкьхан, слаԥшы-қуҵамхарц. Адунеи аҿы исзаанхан иҟоу Сиҭи Хымжәажәи ргу иасуа
ак ҟасҵарц сҭахым, дара санырбо, есымшааира хунтә анамаз ск’уан,
санырымбо иаабжьасыжьуан. Игуасҭеит, срыҟуҟьаны сыҟаз аахыс
Хымжәажәи Сиҭи рымацара ракум, аублаақуа зегьы, дара ирыланхо
шьаруалаа раҵкысгьы амсылманра рылаҽны ишыҟаз. Иаабжьамыжькуа
ес хуаша, иеицырхашьшьы, аҿарацәагьы рыларгыланы, аџьаама
иҭалон, амсылман ныҳәақуагьы, излатәаз шьаруалаа раасҭа, иаҳагьы
иалырҳәцааны, имҩаԥыргон. Арыжәтә аӡбаху усгьы изҳәах’уадаз, ахьӡҵәҟьагьы
ражәа иалӡаахьан. Ожәы-ожәы «анцәа, улԥха ҳаҭ» ацымхурас,
«Аллаҳ улԥха ҳаҭ» – зегьы ирҿакын.
Быҭха атәоума узызҵаауа, дад, Шәарах? Уи ауп саргьы сыззаауа.
Иҟан уи аныхаԥшьа, аӡәырҩгьы, еиҳараӡак аҭаҳмадцәа агура ргон,
иаҵаныҳәон. Ақура ӷуӷуа змаз аныхаԥааҩ Соулаҳгьы макьана иԥсы
ҭан. Ес-ааԥынра ажәлар еизганы, «Аныҳә амҵа» зыхьӡырҵаз ахуадаҿы,
аныҳәара ҟаиҵон.
Ҽнак, Сиҭ иаҳаит Соулаҳ игу бзиамкуа дшышьҭаз. Усҟанҵәҟьа иӡбеит
ибара дцарцы.
– Уаала, дад, Заурҟан, уаргьы, ожәраанӡагьы дубар унаалон ҳныхаԥааҩ!
– насыдиҵеит уи. п ахысымҳәааит саргьы. Лассы ҳаиманы
амҩа ҳнықулеит. Сиҭ еизара дук ахь дкылсуазшәа, деилаҳәан кумжәыла,
кабала, иҟунын аҟама, икын алабашьа, ус ацәырҵра аныхаԥааҩ
игу иахуоит ҳәа иԥхьаӡозар акухарын. Агуарабжьара ҭшәарала
ҳнеиуан. Сиҭ дыздыруаз иааиԥылоз – салам алеиқум! – ҳәа аԥсшәа
иарҳәон. Иаргьы аҭак ҟаиҵон – алеиқум салам! Знызаҵәыкгьы исмаҳаит
аублаа бызшәала: «Уа мшыбзиа!», «Бзиара убааит!» Арахь ианааидгылалак,
аублаа бызшәала аицәажәара иналагон.
–  изыҟалазеи? – сиазҵааит Сиҭ.
– Ҳашьцылт, дад, иамоузеи, уигь мшыбзиа ауп иаанаго! – аҭак
ҟаиҵеит иара, уаҳагьы хырҩ азымукуа.
Ҳамҩа аԥыхьа, аҵла қыцә ашәшьыра иҵатәаны аҿарацәа ҳәызба-ҵыркьакьа ҟарҵон. Аублаатәылан акузар, агурқьҳәа иҩагыланы амҩа
ҳарҭон, арҭ дызусҭазаалакгьы аӡәгьы дааҳхамҵгылеит, рхы адырԥсыланы
изҿыз иаҿын, ашьшьыҳәа ҳнархыкушеит.
– Салам алеиқум, дадраа! – аԥсшәа нареиҳәеит Сиҭ.
– Алеиқум салам! – аҭак ҟарҵеит даргьы, иштәаз мацара.
Ҷкуна жыцәк, еиқуакы, ихыԥҷаҷар еиларгыланы дахьтәаз даахьаԥшны
Сиҭ днаихуаԥшит:
– Убаҩ хуарҽқуа ԥшак нарысыргьы уздыруам, аҭаҳмада, ари
акумзцәа еидырххала иушәу аашәухыр! – аҟырҟырҳәа днахыччеит
Сиҭ икумжәы. Итәаз зегьы акьатеиԥҵәара иналагеит. Аҭаҳмада дхьаԥшынгьы
дрыхуамԥшит, ус ожәы адагьы иаҳахьазар акухарын, амала,
«е-е-ҳеи-ҳеи, анаџьалбеит!» ҳәа лоунытә даақуԥсычҳаит. Кыраамҭагьы
ацәажәара даҟуҵны днеиуан, сара исҳәара сҿашәомызг, аха заманалаҵәҟьа
иеилыскаауан аҭаҳмада игунқьра змааназ. Ожәы ихы
иқужьны дхуцуа дахьнеиуаз, ибла ихгылазар акухарын Аублаатәылатәи
иҷкунра: иӡыш-ӡышӡа аиҳабацәа бзиахуқуа ртәаны дықугьежьааны
рымаҵ аниуаз, иҽыжәлозар, рышькыл кны раԥхьа ишҽыжәиҵоз, ҽыла
иеицны инеиуазар, арымарахь дышрывагылоз, иҽыжәҵуазар, –
раԥхьа иара дылҽыжәԥаны, абыргцәа рышькыл даҵагьежьны ишааникылоз,
аҽқуа днарыханы ишҿеиҳәоз, аҭаҳмадцәа еидтәаланы, аҭаҭын
иахо еицәажәонаҵ, иара дықугьежьааны амца шеиқуиҵоз, рнапқуа
дырӡәӡәаны рху ишахаиртәоз, иага иадхаларгьы, рыкрыфара иалгаанӡа
иара дшырхаҵгылоз.
Иахьа иара данажә, иҵагылаз аҿарацәа ус ҳаҭыр иқузҵо аӡәгьы
дибом. Уимоу, ҳәызба-ҵаркьакьа ҟазҵоз аҟырҟырҳәа икумжәы иахыччеит,
ахаҵгылара шаҭахызгьы рхашҭит... Изусҭцәада умҳәои дара?
Шьҭрала аублаа гуҭылсақуа, игулацәа, иашьцәа ирхылҵыз!
Ашҭа ҳаннықула, ныҳәара дцошәа, шкуакуа маҭәала деилаҳәаны,
алаҳа ашәшьыраҿы снеигудыԥшылеит, илабашьа иԥышьҵыргуа аҟуардә
лаҟу дахьықутәаз Соулаҳ. Ижакьа ӡыш жәпаҳаҳараӡа имаҟҿаҳәара
иахысуан. Ицәыхарамкуа икушаны итәан Дауҭ, Шьмаҭ, Ҭаҭласҭан,
Мураҭ уҳәа аҭаҳмадцәа.
Сидырит, дҩагыланы сааигудиҳәҳәалеит.
– Узгаз рымшра ааугааит, дад, Заурҟан! – иҳәан, еиҳаб дук иватәара
шызымуазгьы, мчыла иааигуара аҟуардә наргыланы снаиртәеит.
Ахыхь бааԥс имазгьы ихашҭит, ихы злаҿаҳәазгьы наҟ иамихит, дсацәажәон,
сҭиҵаауан, сажәақуа игу шеибадырфоз ҩашьомызт.
– Дадраа, сашьцәа! – иҳәеит Соулаҳ зегьы дааҳалаԥшны, – исҭахқуаз
абас иахьа шәеинымиаргьы, ҷыдала шәеизызгарц сгу иҭан.
Заурҟан дахьҳақушәазгьы – зынӡа абзиа. Сныхаԥаара шьҭасҵарц сгу
иҭоуп, иахышәҳәаауазеи?
Абри еиԥш заҳап ҳәа имгуӷ’уаз аҭаҳамадцәа, ирҳәо рҿамшәо иааилахеит.
– Ари цәырызгарц сгу иҭеижьҭен акрааҵуан, аха исзыгуаӷьуамызт,
шәарҭ аҵыхуҭәантәи аублаа ҭаҳмадцәа шәгу ишасуаз здыруан! –
аҭынчра ааилеигахит Соулаҳ.
– Ҳныхаԥааҩ ҳаԥхьагыла, ахаангьы хшыҩи гуамчи згымыз, анцәеи
ажәлари иуаҭәаршьаз мап ацәукыртә еиԥш цәгьарас узхаԥшызеи?
Зныха амаа укыу, аублаақуа реиха  анҵаӷаз, реиҳа рыбӷа
анкуадаз, аӡреи аԥсреи ианрыбжьагылоу аамҭазы, уҽԥхьоукырц зуҭаххазеи?
– акыр дацраланы даацаажәеит Сиҭ.
– Аԥыза ар имамзар дызԥызарыда? Аҵла злагыларызеи, даи
амамзар? Аныха аӡәгьы ихаимҵоз аӡәгьы даҵамныҳәозар, дзаҭахыузеи
аныхаԥааҩ? – даацәажәеит Соулаҳ, ихы иқужьны ҵаҟа дышьҭаԥшуа.
– Ҳара нцәак уаҳзиҩызоуп Соулаҳ иаҳа ҳанеицәазгьы, агушьҭыхга
ҳауҳәап, иахьатәи уцәажәара иҟалап угуамбзиара иахҟьазар.
Уара уажәбааны утәам, уц, ушә иҳагымхаша, укаҿ-каҿуа уҳамоуп!
– иажәа налеиҵеит аҭаҳмадцәа руаӡәы.
– Изҳәада ҳныха ыҟам ҳәа? Быҭха аныҟала, дыҟазароуп ахаангьы
ҳаԥхьагыла ҳныхаԥааҩ!– дҩагыланы дцәажәеит Ҭаҭласҭан.
– Ҳныха шыҟоу еиԥш, ҳныхаԥааҩгы, дыҟазар ауп! – ҿаарҭит
аҭаҳмадцәа еицҿакны.
– Уи зҳәо Аублаатәыла агуҭгара ишәнаҭаз макьана изцәнымҵәац
шәоуп! Ус ихуцуеит ҳәа  иаанагом аублаақуа зегьы! -ҿааиҭит Соулаҳ
ихы ҩеиҵыхны дҳалаԥшуа.
– п, уи еиԥш шәарҭа ыҟаны иаабом, ҳныхаԥааҩ, угу рҭынч!
Илабашьа иаҳагьы иҩыҵра иныҵарбаӷьаны, ҳамҭак дхуцуа дтәан.
Анкьа избахьаз дабаҟаз, деихулаҳахьан Соулаҳ. Илахь ҿаша ианыҩҩылаз
акаҷырақуа зны инеизыҵәон, зны иааиҵыҵуан, иԥынҵа агу ахьылхыз,
асыԥса зҿыбгаз абаху еиԥш, абаҩ ааԥшуама ҳәтә ацәа ҵаӷахахьан,
хуҭ-хуҭла дцәажәозшәа, иқьышәқуа маҷ-маҷ иҵыс-ҵысуан, ҟыҳы!
Ҟыҳы!–ҳәа данеимҳәоз, даацӷызы-ӷызуан, иблакыҵа ҭаҳара иҭыгьагьон
ибла ӷра дуқуа, аха алҩа еишьыл хҭаалазшәа, изакузаалак
џьара куицк узхыбааломызт, баша саркьа хьшәашәаҵас ухыԥшылон.
Анкьа, Соулаҳ данныҳәоз акум, иара ус данцәажаозгьы, ибжьы абҩа
быкь иҭыҩуазшәа аӷьаца-ӷьацаҳәа иуаҳауан, ожәы аҳаԥы цәаак аҵахьынтә
иааауазшәа иҭахуаҽын...
– Ус анакуха, ҳныха амҵа еизыжәга аублаақуа зегьы!–ҿааиҭит
иара, илабашьагьы ивараҿ иҟуардә инкыдҵаны агылара иҭахызшәа
инапқуа аҩбагьы ишьамхы инақуикит, – иҟаҳҵап ажәлар реизара,
ҿыхтыла ҳаиҿаԥшып, гуҭыӷьӷьаала ҳаицәажәап, иауазар ҳҽеилҳаргап
саси-аԥшәымеи! Ҳабызшәа казыжьыз ауаҩы, иҳаиҳәааит, уи зыхирҟьаз,
ҳабацәа рқьабзқуа ирхыччо – иҳаиҳәааит ирыдибалаз! Ақьаҳиа
Хусеин-ефенди иху назго, ихьӡ знықууа, уи игу иахуоит ҳәа ҳара ҳжьы
иаӷрагыло, ҳаҩнуҵҟа ацәгьа зыршуа, ацәгьаҳәара занааҭс ишьҭызхыз,
убарҭгьы цәыраагап! Ҳҽаҳрыцқьап, дадраа! Џьауад-беи ида ԥсыхуа
змам – иҳалҵааит, ицааит, уи ҿыц идырҳаз рыуа ишҟа? Аџьаама иҭамлааит
сҳәом сара аублаақуа, аха имцхухама нас шьарда зымчу Быҭха?
Ижәдыруазааит, џьоукы-џьоукы ҳныха амԥынҟа иқумло ианалага
ауп, ҳара ақуӡаарахь ҳхы анҳарха, ҷан-ҷаны ҳанеибакы! Ҳныха ада
ҳҿызх’уа даҽак збом, дадраа, ижәдыруаз!
– Зеиԥшыҟам усуп, уххь згеит, Соулаҳ иаԥшьугаз, акырҵуеит
абас аублаақуа ҳмеизеижьҭеи! –дақушахаҭхеит Сиҭ.
– Даҽак ҳзеибымҳәаргьы, ма ҳхаҭақуа ҳаибабап! – иациҵеит даҽаӡәы.
– Еҳ, дадраа, ҳаблақуа ааԥшуеит умҳәозар, ҳара ҳаԥсхьеит! Ҳаԥсадгьыл
аҿы ҳаныҟаз акузар, Быҭха амҵахь ажәлар реизгара аӡә имацара
дазхон, ахуы ҳарак днықугылан, абыкь днасыр, уаҳа аҭахӡамызт!
– даацәажәеит Дауҭ.
– Абыкьгьы ҳасроуп, сара сҟны иҟоуп иара ахаҭагьы, аха уи азҳархарым,
шәарҭ абыртцәа ҟуӷақуа, шәыҽшаны шәнарылал хқыҭақуа,
ҭӡы-цыԥхьаӡа шәныдгыло, аизара шыҟало зегьы адырра рышәҭ!
– иаҳа длахҿыхны дцәажәон ҳныхаԥааҩ.
Абас иааидтәалаз, аҵыхутәантәи аублаа быргцәа аизара аҿҳәара
ԥырҵәеит, мшысгьы иалырхит уи аҽны иацааиуаз аԥшьаша. Бзиала ҳәа
иаҳәаны, ҳцоит ҳәа агылара ҳҽаныназаҳк, Соулаҳ ҳааникылеит. Иҭаца
усгьы ахацәа ахьтәаз дцәырҵуамызт, имаҭа анапызаҵә, иара уи
аӡәк иакуӡан дызхуаԥшуазгьы, дааиԥхьан, акы наиеиҳәеит. Уи аҩаны
дныҩналан, алаҳа ашәшьырахь иман дааин дааҭгылеит: иҟунаԥсыраха
аублаа маҟа зыҵдаз аӷуакьиа ҟамеи абҩатә быкь ԥшьеи.
Соулаҳ дҩагылан, махуҿа ӷуӷуак змаз иеиԥш, аҽыҩҳәа илабашьа
ныҵаирсит, ижакьа еилач аӡы алхны ирҩарц иҭахызшәа инацәкьарақуа
накуршаны илахьиҳәеит.
– Дадраа, сашьцәа, сгулацәа, аублаақуа раԥхьагылацәа, знызаҵәык
шәаасзыӡырҩырц сҭахыуп! – иҳәеит иара, икуаӷӷа игылаз днарыхуаԥшны.
– Абарҭ ижәбо, аҟамеи абыкьи машәырны иахьеи иаци
исыднамгалт, сабашьҭра иаҟуыхыуп дара. Аҟама – анкьа зны аублаа
мца иаӡрыжәыз, аублаа ԥсангьари иқурчаԥаз, аублаа мақьа иахыз,
кырынтә аӷа ишьа зҿататахьаз, кырынтә аублаа ӡара зырԥшӡахьаз
абџьаруп. Абыкь – аублаа зегьы иеицырдыруа иԥшьоу маҭәахууп, аублаа
мца иарсаз абҩа иалхыуп, уи зҿакны иасуа адауаԥшь хаҵа даныҟала,
аублаа жәлары зегьы рыбжьы ахылҵуеит, жәларак зегьы рҿаху
аҳәоит, ҳара ҳгуаҟрақуеи, ҳгурӷьареи уи иамбац, иахҭнамгац иҟоузеи?
Зны игурӷьаҿҳәашан, зны ишәаџьҳәаҩын, шьаарҵәыралеи лаӷырӡылеи
иҭәу ҳҭоурых иашаҳаҭуп!
Анышәынҭра ихықугылоу сара, ахҭылҵ ҳәа исзынхазгьы, ишыжәбо,
дыбжоуп, дычмазаҩуп, исҭахым сара жәларак ҳҳәаҭҳа изыхуҭам
иԥыхьашәарц, хумаргас иеигудырҵо иҟаларц. Дад, Заурҟан
Золак, абра иааилагылоу абыргцәа зегь раасҭа уеиҵбуп, зегь реиҳа
ушгуаҟхьоугьы, зегь реиҳа алаӡара умоуп. Уара иухыугахьоу, абра
уаақугыланы аҳәара уалагар, аӡыҵәҟьа агуара-гуараҳәа иаршып,
ахаҳәҵәҟьа ахьышьҭоу аҽырҳәа аԥхӡы ақунаҭәап, аха урҭ ҵҩа змам
агуаҟрақуа ирзымхуаҽит угуамч, уааанхеит абарҭ зегь ҳаасҭа ушаублаа
хаҵаз! Нас, ус анакуха, уара уоуп изаҭәоу, иахьа ожәраанӡа сара имырӡӡакуа
иаазгаз ҳабацәа рҟуых!
Абарҭ ажәақуа ҳәаны, Соулаҳ иааганы, аҵӷала сыжәҩа иаахишьит
абыкь инапала иаасымӷеиҵеит аҟама зыдҳәалаз амаҟагьы.
– Ҳаи, абзиара згымхаша ҳныхаԥааҩ, абас сурԥхашьоиг, ҳәа сыҟамызт,
сара ауаҩы ишьа зымҟуҵататоу, абахҭа иҭабаахьоу, уи афҩы
макьана изхымҵыц, иабасықунагоу аҭоурых иатәу аҟуых ԥшьа! Ус сзумур
акун, сара сызҵоу агунаҳа хьанҭа аарлаҳәа иныҟузгоит, иҵегь
ихьанҭоу аҵалара зсыдуҵазеи? Акгьы зхараӡамыз Саид дсымҟуҵаԥсхьеит!..
– ҳәа сааӷьаҵәы-ӷьаҵәит, аха изхуарҭазыз, иҟалаша ҟалахьан.
Егьырҭ аҭаҳмадцәагьы аасыкушан, снапы аанкылауа, исыдырныҳәалеит
исоуз аҳамҭа.
– Заурҟан, дад, – деиҭаацәажәеит ҳныхаԥааҩ, инапы сыжәҩахыр
инықуҵаны, – унеи, хаҵак дышнеиц еиԥш, аԥшьаша ашьжьымҭан ҳныха
амҵаҿы, унықугыл аху акуаԥра, абыкь ноуҿьҵакны ухаҵа бжьы
нарыларга аублаа жәлар! Иргуаланаршәап хараӡа инҳажьыз адгьыл
гуакьа! Згу каҳаз, игу шьҭнахып, зхы зхашҭыз, ихы инардырып, ҿыц
игылаз абиԥара изакузеи ҳҿа иазҵаап, иаланарцәажәап, иаднаԥхьалап,
шьарда зымчу, Быҭха!
Згу каҳан иҟаз аҭахмадцәагьы, иаҳа иаалахҿыххеит. Збара инеиз
ачымазаҩ ихьаақуа шихашҭыз еиԥш, даргьы аамҭа кьаҿк акузаргьы,
ирхашҭит рыгуҭыха-гурҩақуа. Омак зылшоз аӡәы сакузшәа, гуӷырҭала
исыхуаԥшуан дара, сзықушәаз иахысҳәаара сзымдыруа сахьгылаз.
Иааит ҳарҭ абыргцәа ҳгу хыҭхыҭуа ҳаззыԥшыз аԥшьаша. Ҭагалан
ахь инеихьан, ажәҩан аӷлҩа аҵачызшәа, аԥсҭҳәа еиқуаҵәақуа
идырлашьцон, ақуоура азыгуаӷьуамызт, ичкуаҳауан. Аԥслага-ҩагара
хьанҭан, ицәыҵаҟукыран. Иҳаваз адәы еиҵых ду аҿы џьамҳасараа
ркачадыр еиқуаҵәақуа еивҵарыԥхаа иқудыргылахьан. Ес-ожәааны
ишыҟалац еиԥш, руасақуа хыҵны иқурх’уан ҳамхқуа, ирцҟьон ҳтәарҭақуа.
Убри аҟнытә, аублаа рԥарцәа рҽеиҩыхны уахи-ҽни, бџьарла
еиқуных ҳҳәаақуа рҷаԥшьон, уажәы-уашьҭан хгулацәеи дареи ҟҟуҳәа
ишааиларҵара еиҿагылан.
Адҵа шсымаз еиԥш, шьыжьнаҵы снеихьан «Аныха амҵахь». Аху
акуаԥрахь сынхалеит, агуҭаҵәҟьа икугылан, зшықусан аныха дырҭәаз
ашықусазы иеиҭарҳаз ахьаца қуԥш. Адгьыл цқьа ианымаалозар
акухарын, изымӷьацеит, ҳара аублаақуа ҳхаҭақуа ари акаршәра ҳшықучычиахаз
еиԥш, иеилҩааны ирыцҳахуха, иааҟумҵӡакуа ес-ӡынра мрагыларахьтәи
аԥшаӷьы иасуаз иахҟьаны, зымҩаџьара ихынааны игылан.
Уи ашьапаҿы ихыргьежьааны иҟаҵаз ахаҳәгуара иҭагылан Быҭха.
Аныха аԥхьа амрагыларахь схы рханы саагылеит. Заҟа ҵуазеи,
анаџьалбеит, абыкь сасуеит ҳәа саламгеижьҭеи! Сара сеиԥш зымч
зшәахьоу ауаҩы илшарыма, жәлары зегьы ирылаҩыртә еиԥш, ари
абыкь асра! – саалакҩакит зназы, аха сгу ааԥсахны, инасҿаскит.
Мрагыларахь сҿы рханы сшасуа, сықуҵәиаауан мраҭашәарахь,
ԥыҭрак ашьҭахь – алада схы сырхон, нас – аҩада. Абыкь абжьы хҵаны
игауан, аха иџьасшьартә еиԥш избеит, Аублаатәыла уи абжьы
дыдрак еиԥш ашьхақуа ирҿаҩуан, нас иааҳәны амшын агу инхыҩлауан,
уахьгьы хара иамшьҭуазар акухарын ага-ԥша, иааҵәины ақыҭақуа
инархалон игушьҭыхгаха. п, ожәы ус аҽазышьҭых’уамызт уи. Иага
ирӷуӷуаны сасыргьы, акаршәра ҭбаа-ҭыцә изахьӡомызт, ажәҩан ахьгьы
изыҩаӡомызт, аԥсҭҳәа жәҩақуа ирынԥауан, нас иааҳәны, аԥслымӡ цыра
еиԥш, иҿыпны асакара ҩанҭхьра илаԥсозшәа збауан. Уи гуаҭаны
иаҳагьы садаапкыланы, ожәы-ожәы сыԥсы ааиҭакны сасуан, сеиҭасуан,
ақуа сҿанауазшәа, аԥхӡ-баа сҿыкукуаны икаҭәон. Иҵааҟурыло аӷба,
ацхыраара азыҳәан аҿҭра ианаҿу еиԥш, абыкь хуаа-заауан. Изаҳашаз
ираҳаит ҳәа сгу ианаанага, асра сааҟуҵны, аҵла-ҿыс амҵаҿы
иҟаҵаз атәарҭаҿы сбыкь насываҵаны снатәеит.
Ақуашырппҟара ишаҿыз иааҟуҵны, иаакылԥхеит, жәхьан еиԥш
иҩеихьаз амра. Шьыбжьон акун ажәлар еизараны ианыҟаз, аҩныҟа
сцаны сааргьы иалаӡартә иҟан, аха, иззаку сыздыруам, абри ахуы ԥшӡа
акуаԥраҿы, жәлар еизаанӡа схы сазныжьзарц сҭаххеит.
Инаӡама аублаақуа рлымҳа аҟынӡа абыкь абжьы? Иахырҳәаарызеишь,
иеизарушь аӡә дагымкуа? Иеизаргьы, анкьа еиԥш изыӡырҩрыма
ҳныхаԥааҩ Соулаҳ? Ожәы ааигуа ҿыц иҩыҵҟьаз џьамҳасарааи
ҳареи хаиӷара, ҳарҭ хаҩнуҵҟа, иахьа ожәраанӡа иаҳзмырцәаз, ҩыжәлак
ашьаус ирыбжьалаз ухәа, мачхузма сара сзызхуцшаз, аха уахь
ахы амырхеит сыгуҭыха. Изыхҟьа, излаа сзымдырӡо, ихаакуакуараӡа
даҽа хуцрак сналанагалеит...
Саԥхьа ишьҭаз, ҳәаа змамыз акаршәра ҟьантаз сшықуԥшуаз, иаразнак
иааиҭаҟьан, иеилаарцыруа шьхарак сыблақуа наарыхгылеит:
шьыжьыхыуп, џьара-џьара анаҟу ԥжәахақуа акаҵәарақуа реиҩԥарақуа
ирыбжьаӡсаны ицах’уеит. Ашьха аика ҵарқуа сыла иҭаҳәҳәахыуп,
арахь, лбааҟа, ашәаԥыџьаԥ бзарыбзаруеит, ишәахԥсараха убарҭ
ирылҟьаны, ҩнык-ҩнык ираҟароу ахаҳә дуқуа ирхҩрны, ахылҩа-ԥсылҩа
хыртәало илеих’уеит анкьа ҳазҽԥынхалоз Шәача аӡиас. Аҟуаԥа-ҿаԥа
ианылкылшәалак, аҽырҭынчны, иказ-казуа, алаӷырӡ еиԥш ицқьаӡа, амра
хыҷҷало ицах’уеит. Аиҩхаақуа реимакыраҿы амаакыра аманы цҳаҵәрык
хыуп... Агуҭа иахьазеиҟароу сықугылахыуп, аӡыжь ҵамҵамуа
схыԥшыло, уа схы-сҿы анызбаалоит, сеиқушлара абаҟахыу, ахшцәа
схьыкукуо сыҷкунахыуп...
Ус, аҩадахьыҟа џьара аҷеиҳәа маҵәык ааԥҵәахит, саныҩаԥш,
ашьабсҭақуа хԥа еицрагыланы ишәаԥырҳаԥуа аӡиас иаахықугылан,
рԥышә-ԥшӡақуа аӡы инӡааркылеит. Сшьанҵа шәақь аҭаҳәҭеи иҭаны
сыбӷа инкыдызшәа сгу иаанагеит, снапы аҿынасырхеит, аҭра иааҭырҵәрааны,
снапы инықурсны ашәарахқуа среихсырц... Ашәақь абаҟаз...
иаасԥыхьашаеит, сывараҿ атәарҭа иқуз абҩа быкь... Аҭҳарцәҳәа
саалҵит сызлаз... Ахьаца-ҿыс саҵатәоуп, «саԥхьа ишьҭоуп акаршәра
цәыҩҩажәӡа... Шоурак сааиланарӡыӡеит: «сыжәҩа ҭҟьама, сабаҟоу,
мшәан? Сыцәазма? Мап, мап, лацәа еихьшьгьы сымуит, нас ауаҩы
дмыцәакуангьы ԥхыӡ ибозаап»,–аасгуахут. Ари алаԥҵашәара избаз
џьашьо, илакушьо ишсымаз, санынаԥш, дыбӷьаауа акаршәра дықуланы
«Аныха амҵахь» дшаауаз гуасҭеит аӡәы... «Сбыкь абжьы заҳаз
аӡә иакузаргьы, макьана шьыбжь хамлац, дзырццакызеи?» – саахуцит
сара.
Ашьаҟауаҩ иаҳа-иаҳа иҽсыдхалара даҿын, избахьаз иакузар,
ожәшьҭа деилсыргартә дааихьеит. Кьаҿ маҭәала деилаҳәоуп, адгьыл
шыӷуӷуоу гуеиҭоушәа, аҽыҩ-ҽыҩҳәа ишьапқуа аирсуеит, ихы хтуп,
ихаху жәпа ихагуҭахь иқуҳәоуп, ашла иарыӷрахьеит, даууп, дфархьуп,
иӡара ҭӷуцәаа амаҟа ҟьаҟьа имӷоуп, амарда данкыдлагьы, дласкуантраӡа
ашыжә-шыжәҳаа дыҩхалеит.
– Уа, мшыбзиа, уа раху узԥшуп, Заурҟан! Иахьатәи амш азы
адунеи ҟьаҟьа ахьынӡа-наӡааӡо, сара сеиԥш игурӷьо дҟаларым, уара
улабара ахьсоуз! – ҿааиҭит ахьхьаҳәа аублаа бызшәала. Нас, дшааиуаз
даанымгылакуа, инапқуа аасыкуршан сааигудиҳәҳәалеит.
– Бзиара убааит, дад, ҭах гуакьак иеиԥш сара исеигурӷьаз, аха
зны узбахьазаргьы, иахьа усзымдрит! – саацәажәеит сара, иблақуа
сырхыԥшыло.
– Уара санудыруаз, шәыҩны шәчеиџьыка санааӡоз, ахумарга
шәыр-шәырқуа ансзыҟауҵоз, быжьба-ааба шықуса рыда схыҵуамызт,
ожәы хынҩажәа сырҭысхьеит! Таҳир соуп, Заурҟан, Таҳир!
– Ҳаи, Заурҟан, дукухшааит! – аасыхулҟьан, сгурӷьаҵәа даасгудсыҳәҳәалеит.
Сахьа еибаркыраха иаразнак саԥхьа иниаҟьеит Таҳир
изкыз сгуалашәарақуа: Самсун агаҿала сашьа Мата дигудрыӷуӷуала
данааигоз, уи нахыс ҳара ҳҿы дшыҟаз, Осман-Кои ҳанынхозгьы, ҳамӡырхаҿы
дкуаҷалеиуа дшыхумаруаз, ҳахуԥҳа Алоу-иԥа Шьардын иҷкун
Мансоу дицҵаны Сҭампылҟа данишьҭуаз, сани саҳәшьцәа насыԥдақуеи
иара ишихьҵәыуаз.
Сашьа гуакьа Мата даасыдгыларгьы, абри иацҵан уаҳа сызгурӷьомызт,
мшәан, анык ҳалхымшеит умҳәозар, сашьа иакумзи Таҳиргьы.
ҟ-ҟ ҳнеиҿатәеит ҳҩыџьагьы ҳаиҿгуҳәааны ҳаиҿаԥшуа. Цқьа санихуаԥш
идызбалеит, даныхуҷызтәи ихаҿы артәашьақуа, зегь раԥхьаӡагьы
ииашан илашьҭыз иԥынҵа, ибла ҭиаҵәаақуа.
– Ҳахьеиқушәазгьы зеиԥшра дгьылу убоит, ацқьа ҭыԥ, аублаақуа
ҳныха ду амҵан! – сҳәеит сара, сыбла ааихмырсыӷьӡакуа сиҿаԥшуа
сахьтәаз.
– Аублаақуа уаҳа ирымам изҵаныҳәо аныха, ирымам ацқьа ҭыԥ!
Аԥсадгьыл зцәыӡыз, зегь ицәыӡуеит! – иҳәеит Таҳир, илаԥш сара иаасыдганы
акаршәрахь инаршәуа. Усҟан ауп ибла ҵаулақуа аҽыԥ-аҽыԥҳәа ацыԥхь шырхуҵҟьозгьы ангуасҭа.
– Иаха ақыҭа санҩалалаҵәҟьа, иаасықушәаз раԥхьа исеиҳәаз уара
ушыхынҳәыз ауп, – даҿын уи, дыццакны дахьаауаз иҿашыз аԥхӡы
чабрала ирбауа, – исызхамҵеит, аиаша уасҳәап, зназы. Уара раԥхьаӡа
уанҭаркыз, иудыруеит, Сҭампыл  сҵон, изулакгьы Алоу-иԥа
Шьардын ила иеилыскааит укнаҳаны ашьра шуқумшәаз, аха уи нахыс,
аумеиқуаҵәа схы ахҭысхзаргьы, ухырхарҭа сзеилымкааит. Уиаахыс
аибашьреи, аилаҩынтреи, ахҵәареи-ахыԥсаареи уԥсы ҭаны урылҵит
ҳәа аӡәы исеиҳәаргьы ихасҵомызт. Шаанӡа Сиҭраарҟны санааи, арахь,
«Аныха амҵахь» ушаахьаз сарҳәеит. Сиҭ снаиртәан, иаацәырганы,
узықушәаз, митәыс иҟоу зегьы шухыугаз дшалацәажәоз ауп убыкь
абжьы агара ишалагаз, нас исзымчҳаит, сенхеит уара уахь!
Ҵабыргыуп, Сиҭ уара дуҭахгуакьоуп, уаб иаҳәшьаҵәҟьа иҩны
дыҩнагылоуп, аха саргьы стәымуаҩым, – даҿын Тахир. – Уаби уани
рыԥсаҭа бзиахааит, ирыхшаз раԥхьа сыргыланы срааӡон, саԥсазар,
уашьеиҵбы соуп, ухы схыумбаан, уаала аҩныҟа, сара исоуҳәаша рацәаны
ишумоу еиԥш, саргьы иуасҳәаша сымоуп, ҳаԥсы ҭанаҵы ҳаицыҟазааит
џьарак. Сиҭ диашоуп: Иԥсны ибзахаз ҳәа аӡәыр дыҟазар,
уара уоуп, Заурҟан! Уцәа иҭаӡаз, уԥсы иачҳаз, ушьамхқуа ирылшаз ицәырган зегьы ирдыруазар, ахаҵа-ихаҵа ҳәа аԥхьарца уанҵаньы
ашәа ухырҳәаарын, аха иабаҟоу, иара аԥхьарцагьы ҳцәыӡит, ашәаҳәашьагьы
ҳхашҭит!.. Уара ухынҳәра аублаа жәлар зегьы рзыҳәа ху змам
ҳамҭа дууп. Урҭ уара ирзааугеит зегь реиҳа иҵаулоу ауаҩытәыҩса
игурҩа аҵа ҭылашьцарахьтә ихоугалаз ахаҵара. Уи еиҳа згу каҳаз
дарыӷуӷуалап, ашәарҭа иҭагылаз ахыхьчашьа инарҵалап! Зымч еилышшаз
ахачҳара иланаҵалап!
Ных, урҭқуа уаҳа сыҽрылазгалом, ианаҳҳәаша иага аамҭа ҟалап,
зҿы еимамлац ахурацәгьа уаламкьысроуп, ихтыр, имжьыжькыр ҟалоит.
Абас даҿын Таҳир, иажәақуа сара сахь ирханы... Ибжьы маҷк иҭахуаҽуама
уҳәартә ауп ишуаҳауа, аха мчык аҵоуп, уазымӡырҩыр ԥсыхуа
амамкуа уаақунархоит, иажәақуа мчыла акы иаджәаны иааигошәа,
ираҵәа-раҵәаны иҿы иҭыҵуеит, нас ӷуӷуала иадырсыз аҵәҩанқуа
реиԥш, иџых-џыхӡа, угуаҿы иара иуеиҳәо ахшыҩҵак ррыԥхра иналагоит.
Сыблақуа рызхара дрымбац макьана, игудшәаҟьалоит, иааидшәаны
иҟалом. Ижәҩа ԥџаџақуа рыбжьара, агугум еиԥш ихуда ԥшӡа
акыр иҩылгоуп, ицламҳәа иаазылгугу-хагьежьаауп, наҟ-ааҟ иҿырҟьар
анҵәамҭақуа рҿы ахыц еиԥш ианубаалоит арӷыз кыҷырақуа. Ашла
зхыҩлахьоу иԥаҵа иаазыркьаҿны иҵырффоуп– илаԥықушәарҭа мацара
хнаҩоит, илахь ҳаракыуп, ицқьоуп, макьана ашлара зхымсыз
иџьымшьқуа ахьааиԥылаҵәҟьо иҩаркны, аушәақу илахь иалдоуп рӷаз
кыҷыра заҵәык, иблақуа ҭбаауп, рышьҭахьҟала амрахуага рылԥхошә
лашарак угуддырԥхалоит...
– Иҭабуп, Таҳир, уҩны схы ахызбаауам, уахьгьы снеип, снашәылаԥхьап,
амала угу иалымсын, Сиҭ иҩны сызныжьуам, уа дтәоуп аҭакуажә,
саб иаҳәшьа гуакьа, уи лаҵкыс исзааигуоу уаҳа уаҩ дсымам.
Дсызгуаҟ’уеит, лнапы сыкуршаны дтәоуп, агулараҵәҟьа саннеилак,
саахынҳәаанӡа агуашә дылагылоуп! Сеигурӷьоит, Таҳир, уҵеи мшны,
гуаҟра згым ужәлар уахьрызгылаз! Абра сааижьҭеигьы сызбалак «Таҳир
дубахьома?» – ҳәа исазҵаауеит. Хуҷи-дуи зегьы бзиа урбоит
ҳажәлар уара ухшыҩ злам ак рыӡбарц рҭахым. Иулшази, кыраамҭаш
унхеит уахьцаз, иаҳзааугазеи уаҩ дзыргурӷьаша ажәабжьс? – сиазҵааит сара.
– Иаахҵәаны иуҳәозар, акгьы сылымшеит, сманшәаламхеит, избан
акузар, убри еиԥш аамҭацәгьы ҳҭагылоуп. Ҭырқутәыла аибашьраҿы
иаҵахеижьҭеи, ицәгьа ибзиа закуанк ыҟам. Аиааира згаз аидгылаҩцәа,
хуҭа-хуҭала атәыла ԥыҵәҵәаны ирымҟуҵархаларц иашьҭоуп.
Сҭампыл иӡыхгылоуп англыз еибашьыга ӷбақуа, урҭ рҳәатәы хазымҵо
аиҳабыра ожәы-ожәы ирыԥсах’уеит. Асулҭанҵәҟьагьы дара напаҿы
дыҟоуп, ирҭахыу идырҟаҵоит. Измир ақалақь аҿы шә-нызқь иреиҵамкуа
иӡхыҵит абырзен ир, атәыла иқуланы амрагыларахь ааскьара иаҿуп.
Ҭырқутәыла амрагылара аҿацәқуа рахь, атәыла амҟуҵахалаҩцәа
рықуцара азыҳәан Қьамал-ԥашьа ар реидкылара далагеит. Уахьнеилакгьы
ҭынчра ыҟам, еилаҩеиласроуп, дасу ирҭахыу руеит, аилаҳара
иаҿуп Асулҭан иҳәынҭкарра амчра! Уара уазхуц, Сҭампыл ацара-аара
заҟа садхалаз. Мызнаҟьак сашшыԥхьыӡ сыман аиҳабыра раҳҭны
садтәалан. Есымчыбжьа аиҳабыра рыԥсах’уан, санамыхуаӡа, сышьҭахьҟа
схынхәит!..
Таҳир дацралан ииҳәауаз зегьы шысзеилымкаауазгьы, сцәа иалашәеит
аублаақуа ҩаԥхьа бзиарак шаҳԥеиԥшымыз. Амшгьы шьыбжьхалара
иаҿын, иҟалараны иҟаз аизарагьы хьаас исыман, Таҳир уи
аԥшьгара дшахуаԥшуазгьы сыздырамызт.
– Иахьа ажәлар еизару? – сиазҵааит сара.
– Аҭаҳмадцәа тӡы-цыԥхьаӡа иныдгыло идәықун ҳәа иалацәажәоит,
абыкь абжьгьы рылаҩит, ҳабацәа рхаан еиԥш зегьыҵәҟьа
меизаргьы, ԥыҭҩык еиднагалоит иахьа, – аҭак ҟаиҵеит Таҳир, нас
дышшәырӡа даагылан, дыццакы-ццак’уа аху ақуаԥраҿы анеиҩеира
дналагеит.
– Еиднагаларан иҟоугьы, аныхаԥааҩ изқуикыз азы акуӡам изеизо!
– деиҭаналагеит уи. – Аублаақуа ари атәыла иқунагалеижьҭеи,
мчылаҵәҟьа аҳәынҭқарра ирыланарҵәоз амсылманра ишьҭнахит. Ожәшьҭа
ихарҵом Быҭха, уи аамҭа цеит. Иаԥхьан иуасҳәеит, иахьа аублаақуа
ирымам аныха, уи иашоуп, аха ажәлар ныхада ихуарҭам, Заурҟан!
Сара сызҿу, ари ахаҳәгуара иҭаҵәахыу ахьшьцба сахьа змоу аныха
акуӡам, сара сызҿу иахьӡуп – ахақуиҭра. Аха уи ишьамхнышлан
иаҵаныҳәаӡом, абџьар шьҭыхны, ашьа азкаҭәаны иааргоит!
– Дад, Таҳир, арт «аныха», «ахақуиҭра» ҳәа иуҳәақуо цқьа ис-зеилкаауам!
– саацәажәеит сара.
– Уи зегьы иеилыркаауа иҟазар, адунеи милаҭлеи мазаралеи ауаатәыҩаса
реиҟарамра аҵыхуа ԥҵәахьазаарын ожәшьҭа. Иахьа иззеилымкааз
уаҵәы еиликаап, аус злоу ажәлар уи амҩахь рхы рхатәуп!
Знызаҵәык акузаргьы ухы аҟны иааг, Заурҟан, аублаақуа «Қарынџь-Овасы» ҳәа изқунхо адгьыл, шәахтә ахырымшәаауа, аӡқуагьы, адәқуагьы,
ашьхақуагьы дара иртәны, ԥашьеи беии дырԥырхагамкуа,
ахухахуҭцәа-ацәахыхцәа ыҟамкуа, зхатә џьабаала инхо анхаҩы аҳәынҭқарра
азакуан дахьчауа, шьаруалааи, џьамҳасарааи ҳгулацәа дареи
ҳареи еишьцәаҵас ҳнапы еикуршаны ҳаицхыраауа, аублаа қыҭа-цыԥхьаӡа
амеқьҭебқуа аартны, ахьхьаҳәа рхатәы бызшәала аҵара рҵауа,
қыҭа напхгаҩцәас дара рыҷкунцәа иахьабалакгьы игыланы... Нас, ишԥоубарыз,
Заурҟан, абри еиԥш аамҭа ҳзыҟалар?
– Дад, Таҳир, уара узлацәажәо, ауаҩытәыҩса есқьынгьы дазхьуан,
аха уи ԥхыӡ уаҩы ибоит акумзар, аԥсҭазаараҿы џьара иҟалахьеит
ҳәа смаҳац! Адунеи ршеижьҭеи ԥҟ иҟоуп: абеиа даныҟала,
аӷаргьы дҟалоит, уахи-ҽни реиԥш азалымдареи аҳаки еиқушәоит, џьоукы
ангуаҟ’уа, даҽа џьоук гурӷьоит, џьоук анҵәыуо даҽа џьоук ашәа
рҳәоит, џьоук анԥсуа даҽа џьоук ииуеит! Сара сзын, дад, Таҳир,
нцәагь дыҟам, ныхагьы ыҟам! Сара сынцәа дыԥсит, Сиҭ иуеиҳәазар
акухап, Африка асакараҿы аублаа рԥыс Саид дансымҟуҵаԥс аҽны!
– Урыстәылан аҳәынҭқар дшахырхыз уаҳахьоума, Заурҟан? –
иаалырҟьаны дсазҵааит Таҳир.
– Исаҳахьеит, дад, измаҳацгьы аӡә дыҟоуп ҳәа сыҟам!
– Аҳәынҭқар иахгара мацара аҟны иаанымгылеит Урыстәылан
иҟалаз инкылиаԥ, – иҳәан, Таҳир алеиҩеира дааҟуҵын, дааин саԥхьа
даатәеит. – Ҭауади аамсҭеи, амалуааи рымчра нахҳәаны, аусуцәеи
анхацәеи ишьақудыргылеит адунен уаҳа зда ҟамлацыз дара рхатә
закуан ҿыц. Урыстәыла иаланхоз амилаҭқуеи ажәларқуеи зегьы ироуит
ахақуиҭра. Ҳара иҳаиуоу уаҩгьы дызнымхалаз ҳ-Аублатәылагьы
иқуԥхеит амрахуага, уара уаншьцәа, аԥсуаагьы ироуит рхатә ҳәынҭқарра,
аиҳабыра хадас иамоугьы даԥсуоуп, ҵыԥхцәа, усқуак рзы Ҭырқутәыла
дыҟазаарын, сара сиқумшәеит, аха ашьхарыуа-мҳаџьырқуа
дыздыруа рацәаҩуп.
– Дад, мамзаргьы аԥсуаа нханы иҟоума Аԥсынтәыла? – иџьашьаны
сҵааит сара.
– Урҭ ҳара ҳаиԥш ишҳәыԥыз амҳаџьырра рҽарымҭеит. Рыбжаҩык,
ахырзаман ишҭагылазгьы, рыԥсадгьыл иаԥырымҵит, рнапы аларԥаны
иркит. Азакуан ҿыц рыԥсы ҿнахит, ожәшьҭа ирыбаргуузеи, насыԥ
рымоуп! – иҳәан, дҩагылеит Таҳир, саԥхьа алеиҩеира деиҭаналагеит.
Уара уазхуц, дад, Шәарах, аныха аҵаныҳәара иааиз ауаҩы, абарҭ
ажәақуа рышьҭахь сшыҟаларыз. Ихасҵар сҭахын Таҭир иажәақуа, уи
гуҭыӷьӷьала ишиҳәозгьы збон, аха сыхшыҩ ҩада иҳаразымкышаз
атыҩ еиԥш акы наԥыраҳауан, сыблақуа иҵагь инаԥшырц рҭахын
аха акаршәра цәыҩҩажә изахыԥшуамызт. Схаҿы иаазгарц сҭахын зхы
иақуиҭхаз Аԥсынтәыла, аха иага сыхшыҩ еиласырҵәаргьы, сара санхуҷыз
избаз Аԥсны асахьа акун сыбла иаахгылоз.
– Ҭырқутәылан асулҭан иаҳра агаз-ҽазра иаҿуп, иахьа ма уаҵәы
иеилаҳарц иҟоуп! – анагӡара даҿын Таҳир иажәа. – Уи иаҳра ихуаҽны
иамаз амилаҭқуа: аерманцәа ақурдқуа, ашьхарыуаа уҳәа ҵысит.
Урҭ уара убыкь абжьы аҵкыс еиҳаны рлымҳа аҟынӡа иааҩит Урыстәылан иҟалаз ахҭыс ду. Арҭ исҳәақуо уаҳауама, Заурҟан? Ажәларқуа
зегьы ахакуиҭра ианашьҭоу, аублаақуа ҳнапы еиқуԥсаны ҳтәазаарыма?
– Дад, Таҳир, уара иуҳәақуо лаку ссирк исзаҩызоуп!
– О, Заурҟан, алаку лабҿабахаргьы ҟалоит! Аныхаԥааҩ иахьа
дныҳәан даналгалак, ажәлар саарылагылан, абарҭқуа срылацәажәарц
сҭахыуп, угу ишԥаанагои?
– Иуасҳәо издыргушьозеи, абахҭа иҭабаахьоу, зыбла-зҿы ҭахҩоу
ауаҩы. Аублаақуа ҳлаԥшықуҵоуп, ҳгулацәа ҳаиӷоит, ҳаҩнуҵҟагьы еидгылара
ҳамам, ҳаӷацәа иакум акы уақудыршәар ҳәа сшәоит!
– Сара ак сыхьыр, даҽаӡә дҩагылап, ажәлар ҵеида инхарым!
– Иахьа уара узыԥсах’уа уаҩгьы дҳамам, Таҳир! – абас акыраамҭа
сцәажәон, уиаахыс заҟа ҵуа удыруеит, исҳәақуоз зегьыҵәҟьа
сгуалашәом, аха уеизгьы Таҳир игу зырҭынчшаз акгьы сзымҳәеит.
Ус ажәлар еихьышәшза-ԥышәшәа «Аныха амҵахь» рҿаархеит, иаауан
аӡәаӡәала, ҩыџьа-ҩыџьала, хҩы-хҩыла, аладантә, аҩадантә. Аублаа
хтәылан еиԥш, иаауаз аҳәсакуа рыламызт, зегь хацәан. Хуц еиқуаҵәа
зламыз аџьмашьтәа иахо иааргон ҩыџьа аҷкунцәа, урҭ хара-хара
ирышьҭан ҳныхаԥааҩ дзаԥгылаз Сиҭ, Мураҭ, Дауҭ, Ҭаҭласҭан уҳәа
аҭаҳмадцәа. Иааиуаз зегьы «Аныха амҵаҿы» иаагылон, ахуы акуаԥрахь
аныҳәара амш аҽны аныхаԥааҩ ида ахалара уасҩ дақуиҭмызт,
ҳаргьы ҳалбааны уахь ҳрылагылан.
Ашьтәа, Соулаҳ данахныҳәа, иаразнак инапала ахуда ԥиҟеит, аха
аҷкунцәа ацәа ахыхшьа иақумшәеит, аҭаҳмадцәа рыҟнытх ишихуҭамызгьы
Ҭаҭласҭан дадгылеит, ожәы ибазма, абырсааҭк иеиҿыҟьҟьа
ақуаб илҭеиҵеит. Аублаатәыла, ҳаныҟаз, жәла еибаркырацыԥхьаӡа
шьтәак-шьтәак наргон, уртқуа абаҟахыз, уи ашьтәак ахьроузгьы иеигурӷьон
зегьы... Акуац иадыркылашаз ачысгьы аӡәык-ҩыџьак роуп иаазгаз.
Сара схаан абӷьынҵә аӡа акун афатә зқурҵоз, уи абаҟахыз, ашәаԥыџьаԥ
гылаӡамызт, џьоукы неин, аӡбаарра иҭиааз абаџьар ҿаны
иааргеит.
Схынҳәижьҭеи ун аҽны ада, ариаҟара аублаақуа еизганы исымбацызт,
блала сеимдауа срылоуп, аха иабаҟоу урҭ анкьа избахьаз, ахацәа
хатәрақуа, рыԥсуа кумжәқуа аҵәаҟьа еиԥш ирыдшәаҟьалан, рҳазырҭрақуа
хьаша-ԥаша калам-ԥсараха, рӡарақуа кат-като, раҳәа хушқуа
рҟунҵаны, рхылԥарчқуа цыҩцыҩуа абыргцәа еидтәаланы, ҭынч
иеицәажәауа, арԥарцәа џьоукы урҭ ирыкуӷӷааша игыланы еизыӡырҩуа,
егьырҭ иаанхаз иқугьежьааны аху дырхиауа! Иабаҟоу, мшәан, аныҳәара
ашьҭахь, идырҩуаз, идырхумаруаз рҽы ҭуӷанқуа, сахьынаԥшуа
џьаргьы иеиқухарԥаӡамеи? Насҭхашәа иҳәуеит аидара злааргаз амахҽ
бӷа-еимҿаԥа. Иабаҟоу, мшәан, аныҳәара ашьҭахь ашәаҳәареи акуашареи
еиҿызкаауаз арԥарцәа, реимааи реимси ахьеивҵаԥахыу узымдыруа
ашьацәхартәцәа? Иабаҟоу, мшәан, урҭ ирывагьежьуа ирыцкуашоз
аҳәсахуҷқуа, рыхцәы ԥаны илакьы-лакьуа саара ишьҭасуа?
Сахьрылаԥшуа, аӡәык-ҩыџьак аҭаҳмадцәа рыда аӡәгьы икумжәы
ишәӡам, уаҩ нырҳаракгьы шамаха улаԥш дыҵашәом, уаҳа нарылымшо
иааԥсаны-икарахаз реиԥш ауп ишеилагылоу, игуамҵ-хамҵуеит,
иеизыӡырҩны цәажәара ыҟаӡам, ҩыџьа ахьеидгылоугьы аимак-аиҿак
рыбжьоуп, џьаргьы иуаҳаӡом, ожәы дара зымҵагылоу шьарда зымчу
Быҭха аҭыӡшәа. Таҳир данаагуарҭа, ҳныхаԥааҩ иара иакузшәа, агурқьҳәа
иааикушеит, дыхҭакны иазҵаауеит. Иаргьы иреиҳәон жәлар рхашшааразы
дахьцаз илшаз, иибаз, иаҳаз.
Ус, аху акуаԥра даақугылеит ҳныхаԥааҩ, ихы инаркны ишьапаҟынӡа,
ихахуы-иԥаҵа усгьы ишлан, дҟуашкакараӡа деилаҳәаны. Иҩаҳаракны
иарӷьа нап иакын аҵәы иахаҵаны аџьмашьтәа агуи-агуаҵәеи
алҩаҵә рхылззуа. Аԥхьа игылаз аҭаҳмадцәа, рхылԥақуа аархыхны
агурқьҳәа инышьамхнышлеит. Саргьы урҭ снарҿыԥшит. «Уашьҭан
ииҳәаран иҟоуи, ожәы иҟаиҵои зынӡак иеиқушәаӡом!» – аасгуахут
снаҩс игылаз Таҳиргьы, ус шыҟаиҵаз анызба. Ҳладахьыҟа џьоук қуацә-қуацәӡа ус игылан, аҭаҭын иахозгьы дубарын. Амала, зназы зегьы
ааиқуӡырҩит, ажьабаа иаргуаҟ’уа ажәҩан иалаз ҟураанқуак рыда,
ашьацра илатәаз арҵуҵәҟьагьы абжьы уаҳауамызт.
– Уа, анцәа ду, шьарда зымчу! Уа, жәларак ҳаԥсы хаа знапы
цқьа иану, ҳлахьынҵа аныршоз иацыршаз, иаҳхылаԥшхуу, Быҭха! Улԥха
ҳаҭ, угуԥха ҳаҭ! Ажәлар рыгуҭыхақуа умардарц уху рыманы иааин
еиқуӡырҩуа уаԥхьа ишьамхнышлоуп! Ирыгхаз, ирыԥхаз иаҭоумҵан,
умаҵ аура иахыумбаан! – Абас аӷьаца-ӷьацаҳәа ибжьы ааҳалаҩит
Соулаҳ. Ихаакуакуараӡа акы сдақуа инарҭалан, иаразнак сааимнадеит.
«Ҳабацәа шьарда зымчу иадымкылакуа Быҭха рҳәомызт, акы ыҟаҵәҟьазаргьы
сеидроу?» – аасгуахут сара.
Ус, аҵыхуахьшәа аҭаҭын иахо игылаз, асқьар маҭәа ҩаза зшәыз
арԥыск, иҵарыхуаҵәаӡа улымҳа ҵнахыртә еиԥш имацәакуа леиҿыҵакны
ироуӡан атрышә дасит. «Ҳаи, иҟалазеи?» – ааилдырган, ишьамхнышлазгьы
ҩеибаргылан, уахь инаԥшит.
– Ҳныҳәеит, ҳаиҭаныҳәеит, «шьарда зымчу» ҳҳәеит, иеиҭаҳҳәеит,
аха иахьҳахуаз ҳәа акгьы сымбеит!–ҿааиҭит уи арԥыс иҭаҭын ацыблааха
иварахь инаршәны. – Сабдугьы убри даҿын, сабгьы убри ашьҭра
дықун, саргьы убарҭ исдырбаз еиламырсҳакуа саауан, аха иабасыхуеи
ҳәа сшәазҵаауеит, ажәлар шәхаҵкы? Ахҵәара, аиҭахҵәара,
аԥсра, амлакра, ақуӡаара! Хы-шықуса аибашьра саҿын сара, исыхьчон
Асулҭан имҟуҵакыз адгьылқуа, зны Арабтәыла, даҽазны – Балкан.
Хы-шықуса ашьаҟуада сылагылан, саныхынҳә, исымаз нҵәахьан, иқуӡаахьан
сабаҭынха, снапы сгудкыла адәышкуаӷьаз саақухеит! Нас, ҳныхаԥааҩ
суазҵаауеит, изысмоузеи сара Быҭха алԥха? Зегь башоуп, еижьагоуп!
– иааҿахиҵәеит уи асолдаҭ инапы ҟьаны.
– «Шьарда зымчу», «шьарда зымчу!» умшуп уҿы ааихыухцыԥхьаӡа,
Соулаҳ, – ҿааиҭит зымаҭәа қуршә-ҵаршәыз ҷкуна асакы,
аныхаԥааҩ дгуеиҭартә еиԥш амарда дҩаҿагылан, – уиаҟара амч амазар,
уара уами изҳәало ҳныха жәҩангула иныҟуоит ацыԥхь ацрыдды,
адыд еиԥш аҵықьҳәа ихысуеит ҳәа, нас ишнеиуа, џьамҳасараа рԥыза,
ҳшьа зыӷрагуоу Џьауад-беи ашәшьыра дыҵатәаны анард дахьасуа
аагуаҭаны, ихы иласны иааҩнажәар, ҳтынчымхози?
– Уара ишәыхьзеи, абааԥсқуа, ҳныхаԥааҩы агуаҵәа кны дгылоуп,
шәгуалақуа зегьы ожәы ишәымҳәар ҟамло иҟоума? – даарылабжьеит
Сиҭ, аилахуара иҟалаз даара ицәымӷханы.
– Аџьаама ҳанҭало ацәажәара ҳақуиҭымзар, ҳмухтар џьарак
ҳаизгара дацәшәозар, нас ианбыкуу ҳгуалақуа ҳҳәараны ҳаныҟоу? –
даҵаҳәҳәеит даҽаӡәы.
– Есышықуса аарҩара ҳчычоуп, иаақунах’уеит ҳаура-ҳҳәара, абри
ԥсыхуак шоуа здыруазар, сшьамхнышгылан саҵаныҳәоиг Быҭха!
– Аллаҳҭаала ҳиҵаныҳәозар, нас даҽа нцәак дзаҭаххазеи?
– Абра иҳавҩрны илеиуа аӡиас ду амҩахгараҵәҟьагьы ҳақуиҭым!
Ҳара уаас џьаргьы ҳаԥхьаӡаӡам, ҳара ҳазшәииз дыԥсхьеит, иабеибагушьо
агуи-агуаҵәеи!
– Агуи-агуаҵәеи шыхаау узымдыруашәа уцәажәашьоузеи, аныха
уҿасааит! – аҵәы налеиҵеит, атрышә иасыз асолдаҭ.
Ахҿақуа реиԥш иааиларԥсеит ажәа цҳафырқуа.
– Уара, иахьа иеибыҳәаны шәыҟоума ҳныҳәара хшәырбгаларц! –
ибжьы ҵарыхуҵәаӡа днарылаҳәҳәеит аҭаҳмада Ҭаҭласҭан. Ожәраанӡа
ҿымҭӡакуа игылаз Таҳир дцәажәарц иҭаххазар акухап, амарда дҩаҿалеит.
Уи данаагуарҭа, аӷьал-палгьы маҷк иааиқутәеит. Аха убриаамҭазы
зыбжьы ҿахҵәаны, ишанханы игылаз аныхаԥааҩ Соулаҳ, агуи-агуаҵәеи зхаҵан иикыз аҵәы леимпыҵҟьан, ахуараҳәа асаба инылаҳаит,
иаргьы аԥша ицәнаршәаз ашьаршьаф еиԥш, даабыр-бырын, ахуы
акуаԥраҿы анышә ҩара днықуҳаит.
Уиакухеит, абырсааҭк асакаса аархианы днанаҳҵеит, ԥыҭҩык
дҳаманы аҩныҟа ҳдәықулеит, егьырҭ ажәлар изҵагылаз ахуы, мшынк
аахыҽҽаны ирылалар ҳәа иацәшәазшәа иеимпны, хама-хамл сакара
инықулеит. Аӡәгьы дазхьамԥшит акуаци афатәи, акыҭа лақуа иеимыжәжәо
инархалеит.
Аухаҵәҟьа идунеи иԥсахит ҳныхаԥааҩ Соулаҳ.
О, дад, саншьа сызкухшоу, Шәарах, зынӡак ухы ҭысымҟьаӡазар,
ҳцалап ҳажәабжь аракуа ԥымҵәакуан. Иугуалашәозар, аханатәгьы
акырынтә иуасҳәахьеит санду гуакьа лааӡамҭа аамсҭа Алоу-иԥа
Шьардын иӡбаху. Уи иакумзи, зегь раԥхьаӡагьы «џьанаҭ» дгьыл ахь
ахыҵра ҳадзыԥхьалаз, Осман-Кои ҭыԥс иаҳзалызхызгьы. Иугуалашәома
убра иареи сареи ҳшеиҿаххыз, иаҳауеи, сабиц, убасҟан наҟ
силгар, издыруада ҳара аҭаацәак асҵәҟьа ҳашьхуа-мышьхуа мыӡыргьы.
О, амаҳагьа, саҳәшьцәа рынасыԥ арцәгьарагьы далахун, урҭ
ршьа зуеит ҳәа сандәықула, сызқушәақуаз зегьы акакала иуасҳәахьеит.
Ихьӡ мацара џьара аӡәы иҿыҵашәаны исаҳаргьы, адыр-дырҳәа
сцәа схыбзаауент, убриаҟара дысцәымӷын уи аџьныш. Акызаҵәык
сгу збаауа, санду лгуԥҳәы хши ҳҭаацәа рылаӷырӡи изыӷьашкызар
акухап, иуасҳәахьеит, аҵыхутәаны иаргьы ԥсышьацәгьа ширҭаз
Ожәы Қаранџь-Овасы санааи, исаҳаит ҳахуԥҳа Алоу-иԥа Шьардын
иԥазаҵә Мансоу даҳҭынрашха дшынхоз, аублаақуа аҳас дышрымаз,
анкьа ҳабацәа рхаан ишаԥыз еиԥш, ҭӡы иҭаз зегьы иара иҿы
аусура шрықуз, ихуы шнаргоз. Мансоу, сара саниԥырҵуаз дқуԥшӡан,
иаб ихҟьаз ацәгьарақуа рышьҭахь дыбжьаӡит ҳәа сыҟан, ожәы ара даҳны
дахьаақугылаз омашәа избеит.
Иҟалаз уи акузаап, Алоу-иԥа Шьардын даныршь, Мансоу иан
илулак лыҷкун Ҭырқутәыла далганы Франциаҟа ддәықулҵеит ихы
зланыҟуигашаз аԥара иҭаны, ларгьы ҩы-шықуса рыда дзымнеит, дыԥсит.
Мансоу уахь даанхеит, зны аҵара иҵон, зны дыхуҳаахуҭуан, аха
рацәак дманшәаламызт, иреиӷьыз аресторанқуеи аказинақуеи даарыҵыҵуамызт,
есқьынагьы ауал иқун. Ашьҭахь аублаақуа џьара ишынхаз
анеиликаа, маӡала акумкуа зинла, дхынҳәит дара рахь. «Шәаҳ
соуп сара!» – ҳәа даарылагылт. «Уаб хаамсҭа ԥхьагыла иакун, уаргьы
уаҳгуалашәоит, мап уцәаҳк’уам ҳаҳ уоуп, бзиала уаабеит!» –
ҳәа иԥылеит даргьы. Аублаақуа ҿыц ианнеиз акумзи, асҵәҟьа ахырзаман
раԥхьа ишьҭоуп ҳәа иҟамызт, иӷразгьы абардыргушьоз. н
аҵара имоуп, днаԥшы-ааԥшхьеит, иагаумҳәан, ҳжьы далҵит, залымдарак
ҳакушәаргьы днаҳаԥгылап ҳәа игуӷны, аҳҵас дрыдыркылт.
Иахьреиӷьыз анхарҭа изалырхит. Мансоугьы, баша дтәамызт,
абамба хуаахуҭра дналаган, рацәак мырҵыкуа, ицәҳәы ҟьантазны
ихынҳәыз, амазара ӷуӷуа ааидикылт, зеиԥшыҟам ахангьы иргылеит.
Аха аублаақуа, иахьабалак еиԥш, раҳ Мансоу иҟынгьы ргу иажьеит,
дара шиқугуӷ’уаз дзыҟамлеит, знызаҵәыкгьы дрызхьамԥшит
ижәлар русқуа, имазара азырҳареи, асасцәа дахьқуа рыдкылареи,
аҳәаанырцәҟа аныҟуарақуеи ракуӡан дхагалан дызмаз
Амалагьы иаб ицәа ихазбон, урҭқуа ансаҳа, зынӡакгьы имԥынҟа
сықумларц сҳасабит. Ҵоуп, Сиҭ ожәшьҭа уск изуа дыҟамызт, уи
иҭыԥаны, мчыбжьык ахь аҳ Мансоу имхырҭахьы, ма ираху рыхьчаразы
сҭыҵуан.
«Аҳҭныҟа унеи, ухы ирдыр аҳ Мансоу, шәеиуацәа гуакьоуп, иудыруазеи,
ҳаҭыр уқуҵаны уидикылар, имал-ишьал, инагара уҳәа уи
дахьҳахуаша мачхума!» – абас исыҳәахьан ҩынтә-хынтә Сиҭи Хымжәажәи
сыдтәаланы, аха, аиаша уасҳәар ами, уахь сшьапы сазнагомызт.
Ус ҳшаауаз, ҳгулацәа џьамҳасаареи ҳареи ус бааԥсык ҳабжьалеит.
Иҟалаз уи ауп, рԥыза Џьауад-беи рахуқуак ицәыӡит. Аӷьычра
зуз аублаақуа роуп ҳәа авали иҿы дашшит, х-ҩык аублаа ҷкунцәа аус
иарҭеит, аха акгьы шырхарамыз анырба, иаурышьҭит. Ари – ихы
ааихнахит Џьауад-беи. Имахҽ-уахьад дларысын, ҳамхқуа иларыжәиҵеит.
Уи рылаӡо иҟазма аублаақуа, аҟуҟуаҳәа ирышьҭахысуа аҽыхьшьцәа
наԥхарҵеит, урҭгьы ажрақуа рыҽҭажьны аҭак ҟарҵо рҿаархеит.
Ари мышк акумхеит, ҩымш ракумхеит, ажәлар еидынҵәалоит
абар, арахь ҳаԥшын, Џьауад-беи аҽцәа жәпаҩ ицрыԥсса сасра дизааиуеит
аҳ Шьардын-иԥа Мансоу, ачара иахатәоуп, қьаф руеит, зынӡак
акгьы ҟамлаӡазшәа.
Уахык, хар змамыз аублаа ҭаҳмадцәа Даут, Мураҭ, Ҭаҭласҭан
уҳәа рҽааидыргалеит хықукыла Сиҭ иҿы. Урт еицҿакны иагьсыдырҵеит
аҳ Мансоу иахь сцарц, схы-сҵыхуа ирдырны сиҳәарц ҩыжәларык
аиӷара ирыбжьалаз ихаҿы иааганы, Џьауад-беи диацәажәарц, аҵыхуа
ԥиҵәарц. «Шәара иансыдышәҵа, сахьнеиуа сшеиҩырҵәо здыруазаргьы
сцоит, иаб жәлары дшырзыҟаз жәдыруеит, аԥагьы уи имҩа
дықулазар, акгьы алҵуам, иҟалозар, шәаҟуҵ», -ҳҿа даара сыҽсырххеит,
аха исыдгуаало ианалага, сақушаҳаҭхеит.
Ожәшьта уазыӡырҩы, дад, Шоарах, заҟа исықуҿиаз уасҳәап ажәлар
снап ианырҵаз аус. Уара аҵеи мшы, иуқушәира ӡәыр дыҟазар,
убас дахьнеилакгьы дманшәалахалааит.
Ԥштәы рацәала еилшәааз аихатә гуашә аартны, наҟ санҭалоз,
ҟарулк абџьар иҟуныззала сааникылан:
– Уабатәида, иуҭахыдаз уара? – даасазҵааит.
– Сара, Заурҟан сыхьӡуп, Золак сыжәлоуп, аҳ Мансоу изааигуаӡоу
ҭахыуп, дсымбаргьы схуарҭам!
– Изаку жәлоузеи, изаку хьӡузеи, аҳәара уалагаргьы уҿы ԥнажәап,
аҳ Мансоу ус ҭах диманы сыздыруам, иахьа уаха имам, асасцәа
дахьқуа иҭоуп! – иҳәан, гурамгарҭас сҟаҵаны, схы инаркны сшьапаҟынӡа
илаԥш ласхьиҳәеит. – Ублақуа ҭыхыума, анҭ аҽқуа еиқухарԥоуи
афаитонқуеи умбаӡои? Али Ҳазрет-ԥашьа, афранцыз еинрал,
Џьауад-беи... е-е-е, уара агаӡажә, урҭ заку сасцәа дахьқуоу удыруама!
Агуашә наҟ уҭыҵ, агуашә! – акакеиҳәа днасыҵаҟьеит аҟарул.
Ишԥаҟасҵоз, смага-маго сышьҭахьҟа саахынҳәит. Агуараанда саннавалоз,
асасцәа шьыжьхьа ыфан иҩагылазар акухап, агурқьҳәа амардуан
илалбаан, заа ртәарҭақуа ҟаҵаны иахьыҟаз ашәшьырахь рҿынархеит.
Издырит, ара ланарԥшырак шыҟалоз, аихатә ҵәҩан хьшәашәақуа
схы нарыдысҵан, ашәшьырахь снаԥшуа саагылт. Саси ԥшәымеи
сзеиҩдыраауам акумзар, цқьа исбарҭаны сгылоуп, аҟарул сгуеиҭар
ожәшьҭа алақуа сышьҭеиҵахьазаарын. Раԥхьа дгыланы, аԥшәмара
иҽазкны инеиуа аҳ Мансоу иакухап, арымарахь дивагылоуп ауалыр
еиԥш, шәпакы, ихахуда аласыҟуны, шьахуар кьаҿк, ичынқуа цыр-цыруа, уи – иакузаргьы иакуп гумбыл-џьбара ҳәа иԥхьаӡоу Али Ҳазреҭ-ԥашьа, арӷьарахь дивагыланы днеиуан, уигь ичынқуа цырцыруа,
аукы, абаакы, лабҷашь хуҷык ыркуаталеиуа – уи афранцыз еинрал иакухап,
наҟтәирахь ирывагылоу, уи наԥшыхақу дызбахьан, агаргалашь
ду Џьауад-беи иакун...
Агурқьҳәа зегьы леибартәеит, раԥхьа астол гьежьқуа инарықудыргылт
ашәыр, ашьербеҭ, ахаа-мыхаа. «Е-е-е, дад, акьаф-уаа раамҭа злархыргара
рыздыруам, арбаӷьқуа ракун аисра иаладмыргацыз!» – аасгуахут,
ҩыџьа нҟ-ҟ арбаӷьқуа рыманы ианаацәырҵ.
Ус, инеиурыжьт аԥсаатәқуа. Ишьҭыԥрааны ишааиуаз, хакула
инеиҿасит, рыхуцәқуа неибакын, иааивагьежьит, нас иааиԥырҟьахын
шьҭахьҟа инаскьаны, рыхудақуа ркьакьаны, рыхуқуа еиларгыланы
еиҭанеигудыххылент, кутыцла иааибакын, еивагьежьны аиқуԥара иналагеит,
аҟаҿыҳәа иахьеицҳауаз ашьа-ҟуада рыхьшьын.
Арахь асасцәа ркьатеих ԥҵәаны икаҳауеит, аҟырҟырҳәа рыччабжь
улымҳа ҵнах’уеит... Аӡә даҵаҳәҳәалап, аӡә атрышә даслап. Аҟуада
зыхьшу аԥсаатәқуа еидибарԥсылоит!
Аиашами иуҳәара, заҟа игурмаҷгоузеи сызхуаԥшуаз уи ашьаарҵәыратә
сахьа. Аихатә гуара снадҵны, схы сымагухьха сышьҭахьҟа
сҿынасхеит. «Арҭ аҳцәа, арбаӷьқуа реиԥш ауп ҳгулацәеи ҳареи ҳшеибадырфо,
– сынкахуцуа снеиуан сара. – Аԥсаатәқуа еибарԥсуеит, дара
ркьатеах ԥҵәоит, адгьыл қуаарыхыҩцәа, амца еимыздо, ачеиџьыка
ззеилоу аигулацәа наҟ-ааҟ ҳаигудҵаны, дара рмазара аздырҳауеит,
ҳалачоит! Абри еиԥш аҵәхуқухга гуарҭартә рыбла анбахтуеи ажәлар?»
Асасцәа шықуҵыз ансаҳа, адырхаҽны сеиҭаадгылахт уи амца зхыдыдша
аихатә гуашә. Избахьаз иакумкуа, сааникылеит даҽа маҵуҩык.
Иаацәырызгеит Мансоу дызбарц шысҭахыз.
– Аҽы куадырны иахьгылоу убоума, аҳ ожәыҵәҟьа дҽыжәлоит,
шәарыцара дцоит!
– Рацәак дынсырхом, ҩажәак роуп иасҳәо!
– Мап, азин сымам! – иҽирыцәгьеит амаҵуҩы, аха саргьы сиԥырҵуам.
Ус ишеимҳарххоз, амардуан даалбаан амӡырха даақулеит
Шьардын-иԥа Мансоу. Шәарыцара дышцоз ҩашьомызт, ичаз хылԥа,
ишьапымаҭәа уҳәа, шәақь еимҿаԥакгьы ижәҩа ихшьын.
Кумжәылеи кабалеи сеилаҳәан, аҟамагьы сыҟунын, урҭ гуеиҭоу
здырх’уада, сара сышҟа ихы рханы иҿааихеит, саргьы снеиԥылеит.
– Уа мшыбзиа! –ҿаасҭит иаргьы саргьы ҳабацәа рыбызшәала.
– Усзымдырит, узусҭада уара? – дцәажәеит ҭырқу бызшәала.
– Ухуцыр, сугуалашәаргьы ҟалап, Заурҟан Золак соуп сара... Уаб
Алоу-иԥа Шьардын, зыԥсаҭа бзиахаша, санду гуакьа лоуп гуԥҳәыхшла
дзааӡаз, ухуҷын, аха иугуалашәар ҟалоит, ҳара ҳтаацәа заҟа бзиа
шәырбоз...
– Аа, амухтар исеиҳәон уӡбаху!–даацәажәеит, иҟамчы ишьаргуацә
иакуршо, – укнарҳаит ҳәа акун сара ишыздыруаз, ибашоума
ԥашьа дук ишьра, нас узлацәцазеи? Абахҭахьтәи убналама?
– Зны сырҭиит, зны саархуеит, сара сзықушәаз ҳаӷоу дақушәеит,
иаанхазгьы бахҭала мацара исхызгеит. Ашьҭахь маанафестла сшоурышьҭыз
ашәҟу амухтар иҟны ишьҭоуп. Мансоу, уххь згеит, исхарамкуан
ауп сшақушәаз!..
– Иухароу, иухараму ожәы ара иаҳзыӡбарым, зегь акоуп ауаҩы
душьит, унапқуа шьаарҵәыроуп, агыгшәыг узлеиӷьу акгьы ыҟам! –
иҵкьыҵкьеишьашаз акы изнарган, наҟ исԥырыжәга иҳәарызшәа инапқуа
наиҟьеит.
– Сара схазы, агуаҟ, аиҭагуаҟ шсакуугьы, акгьы сашьҭаӡам! –
иақускит сара иаразнак сыззааиз цәырызгарц.
– Мшәан, уареи сареи ҳазлеиуацәазеи зыуҳәаз? – иаалырҟьаны
дсазҵаахт иара.
– Уаб, Алоу-иԥа Шьардын ибзыцәашьа саб гушьа, Ҳамырза иакун.
– Уи еиуароуп ҳәа сара исзыԥхьаӡом, ажәытәра иагаӡахьоу акы
уалацәажәоит, уи еиԥш иагаџьара еиҵахан аублаақуа!.. Нас иуҭахыузеи
уара сара сҟнытә? – дҵааит аҳ Мансоу.
– Губӷан сымамзааит, адәы уқургыланы иахьуасхәо. Аублаа
жәлар зегьы уҳәоит, сара сыцҳаражәҳәаҩуп, хгулацәа џьамҳасарааи
ҳареи ҳшықуибахра ҳаидтәалоуп, Џьауад-беи уиацәажәаны, ҳаилшәырга,
уара удагьы ԥсыхуа уаҩы изаҭом!
– Сара сзаҭахыузеи, уи аԥсыхуа амоуп: аублаақуа аӷьычра ианаҟуҵлак
шәеинаалоит! Уаазышьҭыз аӷьычра шәаҟуҵ хәа сызраҳәа! –
иааҿахиҵәеит Шьардын-иԥа Мансоу. Шьаҿақуакгьы ныҟаиҵахьан,
даахьаҳәын:–Иарбан мшқуоу сара сҿы аус анууа? – даасазҵааит иара.
– Ашәахьеи аҩашеи! – аҭак ҟасҵеит сара.
– Саб ихьӡ угуалауршәеит. Убри аҳаҭыр азы мышкы ухы уақуиҭыстәуеит,
аҩаша мацара у ахь унеила. Амала, иахьа уанааих, баша
умцан, арҭ ахымш асасцәа дахьқуа сҭан, амаҵуцәа русқуа ирыхьӡом,
мачк уаарыцхраа. Еи, Ҳасан, абри иҟаҵатәу ишәырба!
Иааҳадыххылаз Ҳасан инапы снанҵаны, саб ихуԥха иԥа дыҩҽыжәлан,
ҽырххыла амҩаду дылбжьахуаша дцеит.
«Сшьапқуа ԥҵәар акумзи, абри ашҭа санҭалоз!» – аасгуахут ԥсьмбзам
сахьгылаз. Ҳасан захьӡыз иблақуа ҭикуаҵәааӡа, уаҩы еиқузза дук
иакун, илахьи иԥынҵеи рыда, ихы-иҿы еимасабаха аԥаҵа иҿачын...
Раԥхьа, симан амҿырҟуара днадгылеит. Еихак аасыҭаны, иԥҟатәыз,
иршьшьатәыз насирбеит. Аԥхӡы сылхуаҭа, изулак уи насыгӡеит. Деиҭааихит
Ҳасан. Абаҳчара симан дынҭалан, ирхны ишьҭаз аҭәа аиқуҵара
насыдиҵеит. Шьыбжьнхыхәҳәаанӡа убри саҿын, сагьалгеит. Амлагьы
сакит,  ахуц еиҩнаҵәоит, аха хьаас измада, ожәшьҭа агуашә
сыҭганы сыҟазар ауп исҭахыу, аха деиҭаакылсхит Ҳасан гуаҵәажәпа.
Сааиган, амаҵуарқуа ҵаруа иахьҭакыз алаҭра саадиргылт.
– Алақуа куабатәуп, умаӷра ԥхьарҵәа, сара аӡы узынасышьҭуеит!
– насыдиҵеит, уи ибжьы гуаҩаӡа. Сшанханы сгылоуп сара.
Адунеи аҿы исхызымгац ҳәа иҟазыз, аха алаҵәҟьа сыдмыркуабацызт.
Скумжәы, сҟама џьара инеиуа дшеилахәоу сеибыҭоуп, ожәы алакуабара
сызлалагарызеи?.. Алышькьантыр иагаша, зныкыр снапы рхьысхьоума,
рыкуабашьагьы здыруама?
– Удагуахама уара ашьхарыуа, исҳәо умаҳаӡои? Умаӷрақуа
ԥхьарҵәа! – днасықухуааит уи ауаҩ-еиқузза.
– Исылшом, исзыҟаҵом! – ҿаасҭит сара.
– Ишԥа? Зҩа уоуааит иҟоуҵара аҟара!..– деиҭаҩасықухуаан,
иҭаҷкумқуа раҵәан сара сахь иҿааихеит. Ашырҳәа сҟама ҩҭысԥааит, уи
акухеит, ауаҩеиқузза ду ахчԥаԥыр аҵкьыс дласхеит, даақуҵәиааны
дыҩны амаҵурҭа иҽыныҩнаижьит.
Иаарӷуӷуаны, ахысцәа зҭалаша ашҭа сынҭыҵын, амҩаду ианыршәланы
сҿынасхеит. Џьашьатәшәа иубаргьы, еиҳараӡак сгу ззеибак’уаз,
Аублаатәыла ижыз санду лакун. «Быԥсаҭа аӡахуа ахарҵааит, – гуаныла сшәи-ԥшьиуа снеиуан, – даныбкуабауаз абҩа лагьан цырцыр
данбыриалар, ижьы ихьыр хәа бацәшәаны, анарма-ԥшқа зҵабыршәуаз,
иреиӷьыз Аублаатәылатәи арҩаш каз-каз иаҭәамшьакуан хышла
ибкуабоз бааӡамҭа Алоу-иԥа Шьардын, иаргьы дмыждеикуаҵәаны дазгылахьан
хҭаацәара, уажәы иара ихҭылҵыз Мансоу, раԥхьа иҩны ашә
санхыҵыз аҽны, алақуа шысиркуабоз бдыруазар, аҳаҭгун ҭылашьцаараҿы
иҭаԥсоу быбаҩ хуарҽкуа бгуаӷ-мца нарцралан иҭнаблаарын».
Сламгуа ҭаҿаҳәа, иаҳа-иаҳа аҳҭны сацәыхарахон, иаҳа-иаҳа аҭәра
иаҿын, аҳ Мансоуи сареи уаҳа хаиқумшәартә нырцә-аарцә ҳзыргылоз
амшын.
– Золакаа хажәланытә аӡәыр дынханы дыҟагушьоума? – слазҵааит
санааи адырҩаҽны, саб иаҳәшьа Хымжәажә.
– Аӡәызаҵәык иауп иҟоу, иара уигьы ҽеик иакунда, акгьы ҳмыхьӡазшәа
збарын! – лылаӷырӡ лыкуаашо ҽаалҭиҭ аҭакуажә.
– Дызусҭада иара?
– Уаргьы дудыруеит, нан, аԥхьарцарҳәаҩы Сакут имаҭа Асҭан.
Ожәы дызбазма, дысгуалашәон Асҭан. Дад, Шәарах, уаргьы иуасҳәахьеит
уи иӡбаху. Алашә Сакут ижәҩа иаҵагыланы дназга-аазгоз
имаҭацәа руаӡәык, Самсун, ҳаныӡхыҵ амгуахь дагахьан, егьи иаанхаз
иакун иара.
Е-е-х, анаџьалбеит, изакухә ҭаацәаразыз ианеибгаз, иахьа изаҵәхаз
Асҭан иабацәа! Сакут илашәра амгуарҭа иҭимгаӡеит, шәарыцара
дахьцаз, шьабысҭак ишьырц ишьанҵа шәақь анааиқуикша, иҟалах
сеидроу, иабџьар иҿаԥжәан, иблақуа аабыжьнахит. Х-ҩык аԥацәа иман
Сакут, урҭ рысас-рыцәас, рыуара-рҭынхара, рчеиџьыка, рныҟуарақуа,
рыламыс уҳәа, ирмаӡеит акумзар, ианрааз хьӡи-ԥшеи зырҳахьаз ҭаацәаран.
Асҭан иаб еизарак аҿы, башак иахырҟьаны аӡәы дишьит, иашьцәа
еиҵбацәа заа аибашьраҿ иҭахахьан. Ахаҳмада имаҭацәеи иареи
рымацара, иҭынхадаха рыҩныжә ишахыз ауп амхаџьырра шыҟалаз... Сакут
даныҷкуназ аԥхьарца ик’уа уаҩы димбацызт, абас агуаҟракуа
данрықушәа игу алеиҟычырц иаашьҭихит, аха убриаҟара дазҟазахеит,
иара итәы мацара акум жәлары зегьы ргуаҟра иҿыцҳәацәон.
Имаҭацәа рхы иананҟушлаха, иеидыртәаланы «Золакаа ҳажәла шәмырԥхашьан,
дадраа, ашьажә баауам иԥсуам, иагарааны шәыҟазаргьы
шәшьа куапеилаҵәҟьа ишәтароуп» ҳәа иазыҟаиҵон.
Ожәы ҩыџьа заҵәык адгьыл ианхалан иҟаз Золакаа хаибамбар
ҟалозма? Иӡбаху анаасаҳа инаркны, сара сыхуҭаахь ала илабара сахыццак’уан...
Сышхынхәыз заҳаз сызгуалашәоны иҟаз зегьы, Сих иҩны иааины сырбон, анцәа иџьшьоуп, узгаз рымшра ааугеит ҳәа исыдныҳәалон.
Аха амшқуа цон, Асҭан иҽирҵысуамызт. Иара инымаалаӡози,
дад, Шәарах, ҳақла ҳцәажәозар, қуралагьы дсеиҵбын, дааин сашьа
заҵә ухынҳәра сеигурӷьеит ҳәа сеиҳәар? Уимоу, иара иакумзи изуалыз,
Сиҭ иага дсыуазаргьы даҽа жәлак ихын, иҩны саадәылганы,
ҳахьԥсуа хаицыԥсып ҳәа иара иахь сигар? Иаҳҳәап, сылкаҳан сыԥсыргьы,
Золак ҩнаҭак шыҟоу тәымџьара сырҵәыуар, иара изы
ԥсрамзи!
Ҽнак, Сиҭ амҩа снықуиҵан, сдәықулеит Асҭан иахь. Исгуалашәоит,
ԥхынран, амра рацәак ихамлацызт уҭра ҭыԥк аҟара иҟаз Асҭан
имӡырха саннықулоз. Агуара иахагылаз атамаҵлақуа ирҿаз
ашәыр, иҩеижь-ҩеижьӡа иҟаланы абӷьы иалыԥшуан. Амӡырха иҭагылан
зхыбра ықусаҟьаз ҩны хуҷык, алҩа ахылббуа, уи ашьҭахьҟа –
жәыҭра заҵәык. Абарҭ рылагьы иҩашьомызт уа инхоз аарлаҳәа зыԥсы
еиҩызгоз аӡә шиакуз.
Ҭаҳмада абаакы, атама ашәшьыра маҷ иҽыҵакны, иаԥхьа ишьҭаз
амақьа иқуҵаны еикуаӷак ахра даҿын. «Асҭан иакузар, арсҟак дышԥажәи,
сара саҵкьыс акырӡа деиҵбын!» – саахуцит сара, атаҳмада
сыҽидхалауа.
– Уа мшыбзиа, Золак Асҭан, сашьа дызбозар ҳәа ауп сгуӷны
сзымҩахыҵыз? – ҿаасҭит сара, ҳабацәа рыбызшәала. Аҭаҳмада илахь
инапы надкыланы ҳамҭак дсыхуаԥшуан, агылара иҽазымк’уа.
– Бзиала уаабеит! Зыӡбаху уҳәаз соуп сара! – аҭак ҟаиҵеит уи,
нас ҭырқушәалагьы инациҵеит:
– Усзымдырит, узусҭда уара?
– Сузымдырзаргьы џьашьатәӡам, иԥсны игылаз соуп сара... Цқьа
ухуцишь, Асҭан: дыҟазма Золакаа рыгуҭа Заурҟан захьӡыз аӡәыр?
Аикуаӷа наҟ инышьҭеиҵан, дшанханы дсыхуаԥшуа даатәеит.
– Ааи, дыҟан ус аӡәы, дагьхудамызт, аха иаҳәшьцәа ирхырҟьаны
Езмыдтәи аԥашьа дишьит, иаргьы дыкнарҳаит. Уи ахҭыс аҵыхуала
Золакаагьы лаԥшықурҵеит... – ҭырқушәала ауп ишиҳәо абарҭ Асҭан.
– Усҟан сыкнаҳан ашьра сахдырԥеит, аҟуада исықуз картоӷала
исхызгеит, сузымдыри, Заурҟан соуп, уашьа?
– п, дад, сара иашьагьы дсымам, иаҳәшьагьы дсымам, сыжәланытә
зегь иҵәахьеит. Изуҭахыузеи, уара аҭаҳмада, ҳәынҭқараа иршьхьоу
аӡә ихьӡ ухьӡҵаны сымӡырха аҭалара? Цәгьарак уны ахыҵәахра
уашьҭазар акухап, уҵәахра сылшом, аамҭа цәгьоуп, еилаҩеиласроуп,
уара сухҟьаны сналахуаша сцар ҟалоит, харада, барада!.. – даҿуп Асҭан
Золак ацәажәара, ихы ҩеиҵыхынгьы дсыхуаԥшуан, утәаҳәагьы
сеиҳәом, агыларагьы иҽазик’уам.
– Иухьзеи, уанаџьалбеит, ухы ҩеиҵыхынгьы усыхуаԥшуам, Заурҟан
сами, сышԥаузымдыри?
– Аԥсцәа гылеит ҳәа макьана уаҩы имаҳац! – иҳәеит Асҭан, уаҳа
ҽырҵысра имам.
– Уҭахызаргьы маанафестла абахҭа сышҭрыжьыз ашәҟу усырбап.
Саб иаҳәшьа лхаҵа Сиҭ иҿы саангылеит, уаҳа царҭа сымамызт. Уԥсы
шҭаз ансаҳа, сеигурӷьеит, иахьеи-уахеи сыԥшын, унеины уҩныҟа сааугоз
џьысшьон... Анкы ҳалхымҵызаргьы ҳаишьцәами, уара уҿы ами
аангылара ахьсыхуҭоу! Ухы ҩеиҵыхны уаасыхуаԥш, уашьа соуп, абааԥсы!
Уи агура угарц азы, уаасзыӡырҩы, иугуаласыршәап хара ицахьоу
аамҭақуак: Аублаатәыла ҳанықуҵуаз аҽны, уашьа разҟыцәгьеи уареи
шәабду Сакут ижәҩахырқуа шәрыҵагыланы данаажәгоз, абри акуӡамзи
ашәас иихәоз:
О, раид, ҳ-Аԥсадгьыл! Афырҭын бааԥс иасыз,
Ҳамч мырхакуа ҳахьымаара ҳашьҭуеит!
Угунаҳа ҳамазааит, абас ҳахьымҩасыз,
Ҳабаҩ аагаргьы, ҳаԥсы узынҳажьуеит!
– Самсун агаҿаҿы ахьаца хуҷы амҵан ами уабду дахьжу?
Ишызбоз Асҭан илаԥш аҽеиҭанакит. Дҩаҵҟьан сааигудиҳәҳәалома
аасгуахут.
– Сгу узҩеит, иҟалап Заурҟан уакузаргьы, – даацәажәеит иара,
дыштәац ҽырҵысра имамкуа, – ацәгьара ануу, уабрагьзар акухап,
мамзар, ианбаҟалахьеи Асулҭан знык ашьра зқуиҵаз, иԥсы ҭаны дынхауа.
Удкылара сылшом, суқуӡуеит... – сышидгылоу аӡәы ҳаибар ҳәа
дшәаны, ожәы-ожәы дхьаԥш-куаԥшуан Асҭан...
– Иухьзеи, абааԥсы, зынӡак уиасӡама? Ацәгьара уны сыҟазаргьы
уара уами сыздызкылаша, сшьа утәызаргьы уара уами изуша!
– Уара моу саб ишьа сзымухит! Ожәы саазқулаз ԥхыӡла саб
ашьа игуҵатата дызбоит. Сшьа сзымуӡакуа сыԥсыр, џьанаҭ гыларҭас
исауам! – иҳәеит Асҭан, кыр ибжьы ҩҭганы.
«Зегь ихашҭзаргьы, ашьоура ихамшҭит, убама, баша ирымҳәазаап,
ашьажә баауам, иԥсуам!» – схуцуан сара, иажәақуа ссиршәа ибаны.
– Уареи сареи шьак ҳаицалҵит, узбарц, суеигурӷьарц ауп сзымҩахыҵыз,
уаҳа акгьы сҭахӡам уара уҟнытә.
– Уԥшь махак еибгоуп, адгьылгьы урҭап, Аллаҳҭаала дузылԥхар,
унхап-унҵып!
– Уареи сареи ҳауп Золакаа рҵыхутәа, иҳақым ҳкаибажьыр.
– Сара сыжәла схысххьеит, сыҳәсақуа руаӡәы лыжәла Казанџьы-оӷлыи шьҭысхит! – насеиҳәеит Асҭан.
– Заҟа ирмарианы уалацәажәазеи ажәла ахыхра! Ҳанеибгаз уи
аҵкьыс еицәаз ауаҩы рыцҳара дақушәомызт. Иухьзеи, уарамыжда..
ужәла бзиаху ухыхны, уԥҳәыс лыжәла шԥашьҭухыи, ишыхьымӡӷыу
ухашҭма?
– Ажәла – ажәагуаҩоуп! Амҟубаҵәҟьагьы ажәла амоуп, аха акуапеи
аныҟарҵо, ажәла ҭганы икарыжьуеит!– иаасымеикит Асҭан.
– Закузеи, иуҳәо? – сгу ҩеинԥхеит сара.
– Ҳа-ҳа-ҳа! – дааччеит, зыжәла зхызхыз аублаа. – Аублаақуа
ирызкамыжьӡаз рҽырхықумҵара! Исгуалашәоит сабду иҟазшьақуа...
Аҟабақ ахуҵәы хжәар, иԥсхаԥсит ҳәа ифаӡомызт... Уаха
асасцәа ирымцаҳҵоз акуац, уаҵәы ианцо мҩаныфас ираҳҭар ҟаломызт,
ахуцха ҳәа иԥхьаӡон... Ҳажәлантәык, зыжәла намӡаз ирылҵыз
тыԥҳак дааигар, ма дикадрыжьуан, ма дрылырцон... Уахҭаԥса анҳамамзгьы,
ҳара ҳхы иагыжьны асас ихуы ҳамҵәахыр иуамызт... Аублаақуа
ҳара ҳмаҷны, адунеи ианӡаломызт ҳхамаԥагьара, ҳахькылнагаз
убоит, аҵыхутәаны!..
– Аладара уҽауҭеит, Асҭан! Нас ожәы ҳшыҟоу иаҳа еиӷьума? –
сгу еибакны саацәажәеит сара. – Иԥсны ибзахаз ужәлантәык дааины
дудгылоуп, арахь уагьихаҵгылом, утәаҳәаҵәҟьагьы иоуҳәом!
– Атәарҭа мачхума, уҭахызар утәа!
– Атамаҵәҟьа ҟаланы иҿоуп, иф ҳәа идугалом!
– Сеигӡом, иуҭахызар, иҿых!
– Амӡырха дықургыланы думоуп, аҩныҟа уааи ҳәа иауҳәом!
– Уаҟа ашоура цәгьоуп, ашәшьыраҿы иаҭа иԥсгарҭоуп!
– Ужәла ухыуххьеит! Аҿар игылогьы уи инаҿыԥшып, урҭ ирыхшогьы
изеиуоу рзымдыруа адгьыл ианхалап!
– Урҭ ирҭахыу ҟарҵааит, сара исусым.
– Уҭаацәа сурдыруам, избан, абааԥсы, Асҭан?
– Урҭ еилахоуп, ожәы ачаӡра иаҿуп, насгьы ахаҵа иахь ицәырҵуам!
Ҩыџьа аҳәса ныҟуугартә иумоузеи иахьа?
– Уажәы исымахыузеи, ацәҳәыҟьантаз, урҭ анаазгоз кыр сымпыҵакын,
ашьҭахь асы еиԥш иӡыҭит акумзар!
– Рабхунда заҵә соуп сара, рнапы ыргьежьуа сгудыркылар ауп.
– Урҭ аҩыџьагьы шьаруал ҭыԥҳацәоуп, ҵыхуаԥҵәара змам ҳара
ҳкуама-ҵама рыздырӡом. Еҳ, урҭ ҳагьызымгаз ҳагьаазымгаз ҳкуама-ҵамақуа! Насгьы, аиаша ҳҳәозар, ахаангьы урымбац, угуаблырас ҳәа
ирымоузеи? Уара уахьтә бзиарас ирбахьоузеи? Иаацәыргеишь ҳамҭақуас
ирзааугаз, даба?
– Ҳамҭақуас иҟоу иреиӷьӡами аиашьара, аибабара?
– Уи ҿраԥшроуп, дәныҟаҽырбароуп!
– Сара саԥсамзаргьы уара иунаалон, сашьа дааит ҳәа угула-узла
еидугалар, сыдурдырыр, уаҳа акгьы улымшозаргьы, каҳуа еиқуаҵәак
надуржәыр! Уи дәыԥсшәазаргьы, угулацәа рҿаԥхьа уаҳаҭыр шьҭнахрын.
– Мап, сгулацәеи сареи ус еиԥш ҳзеилам. Ус акы иақускыргьы
ҽынла ахацәа рыҩны иубаӡом, усура иҟоуп! Хулбыҽханӡа узаагылозар,
уаанӡа ачагьы шԥамӡри, акаҳуагьы ҳаршып, сгула Меҳмеҭ аҭаҳмадагьы
сааиԥхьап.
– Нас ианакум сымҩахыҵзаап, убама? – сҳәеит сара сааччашәа.
– Уара ишуҭахыу! – исымаимкит Асҭан.
– Иуаҳахьоума, ахьаԥарч згулҵыз иахулаџьаџьон ҳәа?
– Исаҳахьеит, уаҳа даҽак алшомызт ахьаԥарч!
– Ҳаи, анаџьалбеит, ишԥасҭахыз иахьа сдагуазарц! – сыбжьы
ҩеиҵысхит, аха Асҭан алаҿимҭит. – Урҭкуа ҳарҟуаҵып, ожәшьҭа ҳаи-либакааит. Хшарас иумада, Асҭан? – сҵааит сара, уаҳа агылара сылымшо
саналага, насҭхашәа ишьҭаз асаҟуа снықутәан.
– Ҩыџьа аҳәса рахьтә ҩыџьа аԥацәа сымоуп.
– Урҭгьы рыжәла рхыхыума? – сҵааит сара, иаақурццакны.
– Урҭ шә-Золаккуоуп ҳәа роуҳәар, иахыччаргьы ҟалап. Қазанџьы... Ҟазанџьы-оӷлыи алымҳагьы иԥшӡаны иҭаҩуеит, уахьнеилакгьы
узмилаҭда ҳәа улаԥшықуҵан иуазҵаауам, аҷкунцәа џьара маҵурак
иалалозаргьы, ирыхуоит.
– Уҷкунцәа абаҟоу ожәы?
– Руаӡәк, абар, ху-шықуса раахыс ихабар ыҟам, аӷьычреи арҳәреи
занааҭс ишьҭыхит, џьара дҭахазаргьы, игухьаа сымаӡам, џьаҳаным
иҭыԥхеит!..
– Иаууеи, уи хуарҭагушьам, ианаамҭаз нап узидымкылазаап!
Егьи дабаҟоу?
– Егьи зынӡак даҽауаҩуи, Кониа ақалақь аҿы дәқьанхьчак марҵеис
димоуп, дҭаацәароуп, маҷ-саҷкгьы ихашәалоит, амала, иԥҳәыси
ихуҷкуеи макьана исымбац!
– Излаучҳауазеи умаҭацәа џьара икаԥсаны, абри амӡырха иҩуа,
ихумаруа иқузар угу дмырҿыхози, уажәымҭыҽха ууамбалха, уҳәсақуеи
уареи шәхы ааидыкшалауа аҩны шәахыуп!
– Ҳаи, Заурҟанхеит, урҭ ахуҷқуа рырххара, рныҟугара зылшода!
Иахьыҟазаалакгьы имԥсааит, зегь акоуп рылахь иану иақушәоит.
– Уара узҿузи, занааҭс иумоузеи? – сҵааит сара, лассы сҩагылан
сышцара сазхуцуа.
– Сҟызхьчоуп сара... Ақьаҳиа Хусеин-ефенди иҟызқуа срыцуп.
Ахьшьцәа х-ҩык ҳаҟоуп, ес хымш ҳҽеиҩаҳх’уеит.
– Ҳаи, уанаџьалбеит, зныкыр аублаа ҟызыхьча дубахьазма, ианамуӡа,
ҽыхьчас ауахьад урыцлар! – сгу иамыхуаз аасылыжжуа, саацәажәеит
сара.
– Е-е-е, дад, иуздырам азы ауп урҭ реиԥшқуа зуҳәо! – иаасымеикит
Асҭан, – мамзар, аҽы иеиԥшума аҟыз! Ажьы шыхаау ҳалацәажәарым,
усгьы идыруп, аха ахуы... Аҟыз ахуы мал дууп! Хусеин-ефенди
ахьырҵәаҵәа наимҵаԥсан ауп, иадибарԥсыланы ишаархуауа.
Анышә иамахгьы, урҭ аҟыз гуарҭа сара срықуиҭында, заку малу исырҳауаз
убарын! Амала, рыхьчарагьы ус имариам удыруоу? Аӡытҟуа
анаагуарҭа, ашаха рхаҵаны иукызаргьы иузынкылом, насгьы курмахьцала
ипҟаны иҭуумцозар, уаҳа хынҳәышьа рымаӡам! Сгу рзыбылуеит,
мцахуцәа, снап ала исмааӡеи! Рԥыцкуа ҩеижь-ҩеижьӡа, рыбжьы хҵаны
«ҟуақ-ҟуақ» ҳәа ианыҟар-ҟаруа, сгу ҟанаҵоит!..
Абас акыраамҭа аҟызқуа рыӡбаху иман, иџьоушьаша, иреицәаз
ҟызкгьы ашҭа иузықубаауамызт, арахь иԥсы рыҿзәараны дрыхцәажәон...
Ус, аҩны ашә аалыртын, ԥҳәыск даадәылҵит, ҳамҭак дгылан дҳахуаԥшуан,
лыблакуа рыда лхы-лҿы убартә иҟамызт, аҿаршә лҿаршәын.
Маҷк дааскьар, сҩагыланы сылԥылап шысҳәоз, абарҵа иҵаԥсаз
афархьқуа аашьҭыхны, лышьҭахьҟа днагьежьит.
– Асҭан! – саацәажәеит сара, ԥытрак ашьҭахь, – абра ҳаидтәалоуп
аублаа иашақуа ҩыџьа, аха бызшәала ҳаибак’уам: сара сцәажәоит
ҳабацәа рыбзшәала, уара – даҽа бызшәак ала. Иҟалазеи, иухашҭма
зынӡак аублаа бызшәа?
– Исхашҭыз акы иаҩызами, – аҭак ҟаиҵеит Асҭан, – иуҳәо зегьы
саҳауеит, аха уиала ацәажәара цқьа сҿы азцом! Иҟасҵарызеи, иааасыкуршан
инхо зегьы шьаруалаа ракухеит, сыҳәсақуагьы урҭ ирылҵыз
роуп, ҩынгьы, ндәылҵгьы исаҳауа урҭ рыбызшәа мацара акухеит, нас
ахагацәа реиԥш схы самацәажәозар, ҳабызшәала сзацәажәарыда? Уаҳа
иабазгарыз ҳабызшәа, иааиларҳәны инаган алыӷура иныкусҵеит...
џьыкала исхәахит... Сыҳәсақуа алҩа аҵадырчуеит... Идырԥшшоит.
Хусеин ақьаҳиа аччара аниҭахыу, снаганы аублаа бызшәала сирцәажәоит.
«Аҵыс бызшәа!» «Аҵыс бызшәа!»–ҳәа икьатеах ԥҵәаны дкаҳауеит.
Мшәан, Заурҟан, сахьахуаԥшуа ажәытәтәи ҳабацәа рҟама уҟунушәа
збоит, уи аҭра изҭымҵуа иҭажьакцан иҟагушьазар, баша уаҵазза
изныҟуугагушьозеи?.. Убриоуп ҳабызшәагьы иахьыз!
Сыбла ҭраа сихуаԥшуан сара сеиԥш аублаақуа ирҵыхутәаз Асҭан,
зны игуаӷ ск’уан, зны дрыцҳасшьон, ихысҳәаара сыздыруамызт.
Иҵегь сиацәажәарц сҭахызаргьы, амӡырха ҳазҭатәаз, ҭыҵшьа сымамкуа
аҟарс сызҭакыз аҵкыс иҭшәахеит. «Нак уҭыҵ!» «Уҭыҵ!» ҳәа мчык
сыхон... Сыԥсы ҭаҟук’уан... аҳауа сызхомызт...
– Залымдарас иҟоу зегьы ҳахганы иахьанӡа ҳанааи, ҳкеибажьрым,
Асҭан, уареи сареи ҳабацәа архнышьна еиҟузҵәаз роуп, шьак ауп
ҳазлыҵыз, – сҩагыланы саацәажәеит сара. – Ишубо еиԥш, аамҭа
бааԥс ҳҭагылоуп, акыразы суҭаххозар, Сиҭ иҿы сыҟоуп. Урҭ рахьгьы,
зны аха анумоу ункыдгыл, ҳаб иаҳәшьа Хымжәажәгьы, дузгуҟ’уеит,
улымбари! Иахьазы уаҳа усыруадаҩуам! Абзиаразы!..– сҳәан, сҿынасхеит.
– Абзиаразы! – иааҿахиҵәеит Асҭан. Ирласны дысԥырҵында ҳәа
дтәазшәа, ивараҿ ишьҭаз аиха аашьҭыхны, амақьа инықуҵаны ҩаԥхьа
ахра дналагеит. Сара исыздыруам уи иеикуаӷа иалаԥиҟарц игу
иҭаз, аха уи ихы иакухшаны сгу дасны сгуаҵӷа лкыдирффалазшәа ауп
амӡырха сышҭыҵыз.
Агуарабжьара сныбжьалеит, исзышьҭымхша аидара дук саҵазшәа,
соумам-омамуа. Дад, Шәарах, уара уеиԥш ауаҩҟуӷа изы иуадаҩхарым,
Асҭанеи сареи ҳаиқушәара иарҵысыз ахуцрақуа зеиԥшрахарыз...
Ҳаԥсадгьыл ҳахыҵиижьҭеигьы гуаҟ мацаралами сшааиуаз
сара, аха уи аҽны сшьамхқуа сыҵаҟуалт, сгу кыдыҩрны исыӷраҳаит.
О, анаџьалбеит, анаџьалбеит, зны Аублаатәыла зҽыжәлашьа џьаршьоз,
зынамыс иаҵашьыцуаз, зхаҵара лакуршьоз Золакаа, иахьа рҵыхутәа
абакылси уҳәарауазеи!.. Сара дызбеит, зда царҭа амамыз аҵанӡа илеин
игылаз ауаҩы. Агура згеит, Аублаатәыла ҳаныҟаз қыҭа-цыԥхьаӡа иуԥылоз
ҳажәла бзиаху аракуа шыԥҵәаз! Анҵәамҭаҿы ҩ-нашак ҿалеит,
аҩбагьы хуахуақуоуп! Аӡәы – сара, егьи – Асҭан!
Аниашьа хаҵашьоуп! – рҳәоит, губӷан сызиҭарыма Асҭан? Аҟымҟырақуа
дырҭамшәакуа, уаҩ иимбац ԥсҭазарак иманы дааиуазар,
ажәланҵәеит, абасҵәҟьа диасрымызт! Уи иаҵкыс сызлеиӷьыузеи сара?
Ҭаацәада, хҭылҵда, ҩныда, гуарада, ҭах бысҭахьк снацҳауа адгьыл
сануп. Ҵабыргыуп, сыҟанаҵ ожәшьҭа сҽысыԥсах’уам, Асҭан иеиԥш
аладара сҽасҭарым, хра ҭакнаҳазаргьы аҩадара скыдзаап, сабацәа
ирҿысҵааз акгьы еиламырсхакуа исыманы сцалап, аха уаҵәы сымҩа
Хазреҭ-ԥашьа изиҭиуан, урҭқуа Таҳир ишидыруазгьы, агухьаа икыанҵра
зоураны иҟаз, аурҭ бааԥс насын, шьаҭанкыла иҵнажәеит, избаз
насын, мҿыс, маҭәахус хьышьаҵәыкгьы камыршәкуа иргеит. Ус-ус,
аҵла зықугылаз адәышкуаӷьаз ашәахсҭаҵәҟьагьы азнымхеит, иеималеит.
Ус ауп ҳажәлагьы адунеи ишаныҵыз.
Иабаҵәахыу жәларак зегьы рықуӡаара зыхҟьаз амзыз? Издыруада,
ҳара ххаҭақуа ҳакузар изхароу? Аԥсыҽра ҳахьӡазар? Заанаҵ ҳаиԥхныҩланы
ҳаԥылазар ҳақуӡаара? Ҳазгоз аӡы маҷхар ҳәа ҳшәаны, иалаҳтәазар
ҳхатә шьа?
Даҽакала ухуцыргьы, Таҳир ҳара дҳалҵит, ҳаԥсадгьыл агуабылра
ҳәа иидыруазеи, дшысабиӡаз дықуҵит, аха акгьы иԥырхагамхеит, дҵеи
мшны, дмилаҭ гуазырҳаганы дгылеит. Ус дызлаҟалазеи? Убри иеиԥш
агуаӷь ҳаманы, уи иеиԥш ҳхуцуа ҳаҟазар аублаақуа зегьы, ҳабакылсрыз,
анаџьалбеит! Алахтра ҳагхазар акухап! Уи сҳәеит ҳәа, дызусҭада
ҳаамсҭа Мансоу алахтра ицәмаҷуп зҳәара? Аҵара имоуп, атәылақуа
жәпакы еимидахьеит, днаԥшы-ааԥшхьеит, аха ихуцшьа зынӡак аҽакыуп,
уп имилаҭ ҟазшьақуа ахьицәыӡыз деигурӷьоит, насыԥс иԥхьаӡоит!
Амҩа сахьықуз абри еиԥш абна тоура хуцрақуа срылахалан сыҟан,
сахьынаԥшуаз џьаразаҵәык икылԥхон амрахуага лашарак. Уахь
схы сырхеит. Ашьыбжьышьҭахь снадгылеит мӡырха ԥшӡак агуашә. Уиаамҭазы
сара сзы нцәасгьы, џьаамасгьы, ныхасгьы иҟаз, сызлааиуаз
агуарабжьара ахьаанҵәоз игылаз, жәлар рҵеи бзиаху Таҳир инапала
иҟаиҵаз, нышәаԥшьла ишьыхыз аҩны хуҷы акун.
Таҳир иҩныҟа иагарааны умҩахыҵыргьы, аԥшәмацәа рхала урықушәомызт,
ҳусҳәарҭа аҵкыс анеи-ааи рацәан: аӡәы арзаҳал изыҩтәын,
егьи – ашшыԥхьыӡ, даҽаӡәы гуалак имазҭгьы Таҳир исабжьигарызеи
ҳәа, уи аҽны сара сшымҩахыҵыз еиԥш, дааиуан. Уи дышҳақьыммызгьы,
хушәык-быӷьшәык ҳәа ачымазцәаҵәҟьагьы изнеиуан.
Абарҭ реиԥшқуа ҳмухтар издырҵысуан ахыбаара, хуҷы-хуҷы уи
ииасуан агуаӷ ахь. Ожәы, Таҳир дибар иблахаҵ гьежьуан, длаԥшықуҵаны
диман, дизкылыԥшуан, лассы-лассы аиқуаҵәа изыҩны Али
Ҳазреҭ-ԥашьа изиҭиуан, урҭқуа Таҳир ишидыруазгьы, агухьаа икымызт,
иахьынӡаилшоз ажәлар дрыцхраауан.
Уи аҽынгьы, Таҳир, х-ҩык роума, ԥшь-ҩык роума ауаа иҭан, иеицырзеиԥшыз
уск рымазар акухарын, аҩныҟа иҩнагаланы рацәажәара
даҿын. Агуашә сышҭалаз аниба, исасцәа ныжьны даасԥылеит.
– Заурҟан, уххь згеит, ашәшьыраҿы уаатәа, лассы сҭацәуеит! –
ҳәа насаҳәаны, ишьҭахьҟа днахынҳәит. Атәаха сымҭакуа Гиулизар,
акаҳуа-еиқуаҵәа, алҩаҵә ахҟьо саԥхьа иаақулыргылеит. Уи саҳәшьцәа
насыԥдақуа рцәа лхазбон, ҳаҭыр лықусҵон. Уахьлыхуаԥшуазгьы еиҭаҳәатәык
лакун: аукы еиқуакы, лыблақуа мыччакуа иухуаԥшуамызт.
Сҭампылтәи ҭырқуа ҭыԥҳан, ҵара хуҷыкгьы лыман, ҳабызшәа лаҳауан,
аха илызҳәомызт. Аҩны даныҟоу лҿы хылтуан, аҿаршә ныҟулгомызт,
ахацәа рахьгьы дцәырҵуан. Таҳир кыр иқура ифахьан ауп ԥҳәыс
дшааигаз, аха иразҟы иалашәеит ҩыџьа аԥацәа. Урҭгьы ожәшьҭа
ижыцә-жыцәӡа, еихымҟьа-еиԥымҟьо, ацәмаа ркыртә иҟалахьан. Аҩыџьагьы,
ожәы исгуалашәом аха, аублаа хьыӡқуа рыхьӡын.
Гиулизар ҳамҭак даасацәажәан, лыҩны усқуа рахь дхынҳәит, сара
стәан, акаҳуа ахурпҳәа снахуо. Аублаа нхацәа шынхоз еиԥш, Таҳиргьы,
нышәаԥшьыла ишьыхыз ҩны хуҷык изгылан, ашьҭахьҟа иадҟаҵалан
ажәҭра, уаҳа хыбра изгылагушьамызт, аха амӡырха зегьы
ықурҭәаа иқугылан ашәыр. Аҩны авараҿ ихумаруаз Таҳир иҷкунцәа,
сыштәаз анаагуарҭа, исеигурӷьаны иаасыдеибаҳәалеит. Акумжәы исшәыз
аҳазырҭрақуеи, смаҟеи, сжәытә ҟамеи џьашьахус ибаны иахуаԥшуан,
сара сахь ааскьара рзыгуаӷьуамызт...
Сҩагылан, иаасыдыскылан, иеимданы рыхқуа снаргуӡит.
– Шәабиԥара шәықумӡааит, дадраа, – сҳәеит сара гук-ԥсыкала,
аҷкунцәа рыхқуа снапы нықушьуа.
– Рабиԥара шрықумӡуа иахьанатәгьы иҩашьом, иуҳәаз рзеилымкааӡеит,
аублаа бызшәа рыздырӡом, уахьала сҭаханы сыҟоуп макьана!
– ҿааиҭит Таҳир сышьҭахьҟа, исасцәа наскьаганы данаахынҳәуаз.
– Уи саргьы избагушьоит, Таҳир, – сҳәан, сҩеихаҵгылеит. Уа сааҿахеит,
наҟ иацысҵарыз сзымдырт.
– Губӷан сумҭан адәы уцәыртәаланы уахьсымаз, уааи аҩныҟа,
Заурҟан!– иҳәан, аԥшәма иаԥхьа сыргыланы, аҩныҟа ҳҿынаҳхеит.
Акы ҳныҩнысны егьи иаҳа иҭшәаз ауадаҿы ҳнеит. Уи аҽны ада уахь
сыҩнамлацызт, ашәхымс санаахыҵ сгачамкны сааҭгылт: адашьма инаркны
аҭуан аҟынӡа аҭӡамцқуа шәҟула иеивҵарыԥхаа иҭәын. Абриаҟара
ашәҟу аублаак иҩны избоит ҳәа аӡәы исеиҳәаргьы ихасҵомызт. Закузеи,
снеины шәҟук аарылхны, абӷьыцқуа еихыршәшәо саԥхьап ҳәа
уҟазу, асаркьа ианԥшылаз аџьма еиԥш, сылаԥш ҟьало сырзыԥшуан.
Уи гуеиҭеит Таҳиргьы.
– Ара иҟоуп, ус аламала уаҩы иԥыхьамшәо ажәытә шәҟуқуа,–
инапқуа нарықук’уа даацәажәеит Таҳир, – аҵыхутәаны иаҳзамугушьеит
акумзар, Заурҟан, ҳара аҭоурых беиа змаз жәытә жәларгушьан.
Ара иеизганы исымоуп ажәытәӡатәи бырзен бызшәала, араб бызшәала,
ҭырқу бызшәала уҳәа, Аублаатәыла иазкны аҭоурых дырҩцәа
рҳәамҭақуа. Иудыруеит, зны Шьардын-иԥа Мансоуи сареи Сҭампыл
аҵара еицаҳҵон, уадак ҳанеицыҩналозгьы ыҟан. Уи иаб амаҵура дуқуа
дрылан, амазара иман, ичкунзаҵә ԥарак-шьарак азы дрыцҳан иҟалозма!
Амла сагоит ҳәа, Мансоу сиҳәаны имсх’уаз аԥарақуа рыла, иеидыскылеит
абарҭ ашәҟуқуа...
Аҟуардә даахан, иҩырҭа астол азааигуара снаиртәеит. Ицнапык
иазышьҭымх’уа напҩыракгьы даахан саԥхьа иаақуиҵеит.
– Ари, иуцәызӡом, Заурҟан, – даацәажәеит аԥшәма, – ажәытәӡа
инаркны амҳаџьыррагьы налаҵаны, аублаақуа ҳҭоурых ауп, саҿиижьҭеигьы
акрааҵуеит, акы сахнамгозар, рацәак мырҵыкуа салгоит! Исызкьыԥхьны
иҟалозар, ҳара усгьы ҳахҭакыуп, ари адгьыл ҳаныӡааӡаргьы,
усҵәҟьа сгуӷрақуагьы куадам, аха ари адунеи гумбыл аҿы иҟамлаша
убахьоу, аублаа ҳәа Кавказ иашьагуҭыз, аҭоурых наскьа змаз
жәларык ыҟан рҳәап, ҳара ҳаиԥш аҭоурых ӡеибафара изалымҵыз ажәларқуа
ҳрылакны ианҳахуаԥшуа, адунеи иадырып, мчыла ҳшындырҵәаз...
– Угу иҭоукыз хақ усуп, анцәа уахьигӡааит, дад, Таҳир! Забацәа
ртәы змырӡуа, рышьҭа ихылаз, бзиарак дазкылымсыр ҟалом. Схаҭала
сақушәахьеит, ҳабацәа аибашьраҿы ианаҵахозгьы ахаҵа рашәа
рҳәон... Уи иаанхаз рзыҳәан гурыӷуӷуаган, раӷацәа рзыҳәангьы гуҭҟьаган...
Убас уара ушәҟугьы ахаҵашәа иаҩызоуп, ҳаԥхьаҟа аублаа
рԥар игыло ргу арыӷуӷуалап, иаԥхьалак ҳара ҳахь ихьанарԥшлап,
ҳрыцҳазшьашагьы аӡә дҟалап, иамуӡакуангьы адгьыл ҳаныҵыргьы,
иҟанаҵ иҟан рҳәалап! – ҿаасҭит сара иаалырҟьашәа, абас хар змамыз
ажәақуак ахьысҿашәаз омашәа ибауа.
Анапҩыра ааикуарҽны наҟ инаԥхьеикит Таҳир. Сааҭқуак рышьҭахь
Асҭан иҟны избази исаҳази, ара сызлаԥшуеи исаҳауеи анеидыскыла,
зынӡак ааибышьа змоу ракуӡамызт, ирхысҳәаара сзымдыруа,
схы ҭууа стәан.
– Иаԥхьан амӡырхаҿы, ахуҷыжәқуа ирыхҳәааны ҳанцәажәо
– «ԥсыхуа змам акгьы ыҟам!» уҳәеит, – дналагеит Таҳир, – изхыуҳәаазгьы
урҭ рхатәы бызшәа ахьырзымдыруа ауп. Уара уиашоуп, Заурҟан,
иҟоуп аԥсыхуа!–днеин напҩырақуак иманы дааин, иаахтны саԥхьа
инықуиҵеит. – Ҳарҭ аублаақуа, анкьа зны аԥсуааи ҳареи ақьырсианра
анҳадаҳкылоз ашәышықусақуа инадыркны ҳхатә шәҟуҩыра ҳамазар,
ари иԥш алахьынҵа цәгьа аҟны ҳкылымсыргьы ҟаларын, иаҳа
ҳхы ҳнардыррын, аланарԥшыга еиԥш, иаҳа ирааигуан иаҳнарбарын
адунеи иҟаз-иныз... Аха уи аамҭа цеит, ҳахьҵәыуеит ҳәа иҳанаҭагушьозеи!
Уи злымшаз ҳабацәа, урҭ рабацәа ирымазааит ҳагунаҳа!
Нас, макьана жәларак ҳаԥсы шҭоу ҳхы амыткума азаҳҳәарыма?
Мап, Заурҟан, издыруада аублаа жәлар иахьа иаҳагьы иазгуаҟ’уазар
ашәҟуҩыра! Ауаҩы данчмазаҩу ауп ахушә аниҭахыу! Иуаҳахьоума, уара,
Заурҟан, Ҭырқутәылан иқунагалаз ашьхарыуаа, аҵыхутәаны ари
атәылаҿы иҟалаз ахҭысқуа рыбла хнатит, рхы иашьҭалеит, аԥсуаа
иҟарҵеит анбан, рхатә меқҭебқуа аадыртырц иашьҭоуп, аидыгьақуагьы
иара убас. Абар, уахуаԥш, саргьы иаԥысҵеит аублаа нбанқуа! –
иҳәан, Таҳир қьаад ҟьаҟьак ааиҵыртлан, саԥхьа иаақуиҵеит. Инацәа
нақук’уа акакала иҳәоит «а, б, в» ҳәа анбанқуа рыхьӡқуа.
– Ҳаи, дад, дад, Таҳир, ари ақьаад шкуакуа иалпыҟҟо аҵәаӷуақуа
ракум, урҭ руак аслан ҿаша иаҟараны саԥхьа иааургыларгьы иаҳәо
сзеилкаауа сыҟаӡам. Аԥхьара ззымдыруа дрыцҳауп, ддагуоуп, длашәуп,
дҿаҳауп!..
– Уара умацара уакунда, аусқуа мариан, аха аублаа жәлары
зегь убас ауп ишлашәу, ишдагуоу, ишҿаҳау! Ожәшьҭа абри уахуаԥш! –
иҳәан, акыр иааҟуазны, асахьақуа аныҩҩыла, напҩырак аасиркит, –
ари,– даҿын иара, – ҳахшара рхатәы бызшәа зларҵаша раԥхьатәи
"Аублаа нбан" ауп. Ажәлар шәыхьӡала изҩыз арзаҳалқуа иахьабалак
ишьҭоуп, азин шааҳарҭалак, абра сыҩныҵәҟьа иеиҭаасыртуеит амеқьҭеб.
Худа-ԥсада салагоит аублаақуа ҳахшара еизганы аҷҷаҳәа ҳабацәа
рыбызшәа дырҵара. Убри аҽны акухоит ишеишеиуа ианыҩагыло
сара сразҟымш!
Искыуп анапҩыра нарҳәы-аарҳәуа, сгу исанаҳәоит аублаақуа
рыԥсҭазараҿы идууз ак шыҟалаз, аха уи зегьы еилыскаартә еиԥш сазыҟаҵам,
сара сзын иаалырҟьацәахеит...
– Уара иаԥуҵаз ашәҟу, агура згоит, ибашахарым, аха, дад, Таҳир,
исзымдыруа саҭамзааит, ҳабызшәа изаҳалак иуадаҩуп рҳәоит,
џьоукгьы, Хусеин ақьаҳиа иеиԥш, «аҵыс бызшәа» хәа иахыччоит, нас
ус иҟоу ашәҟу иузаарбрызма?
Таҳир дԥышәырччоит, сызҵаара лафшақу исҭииз џьишьома?
– Ҳаи, Заурҟан, уртқуа хьаас иҟоумҵан,– иччара неиҿабан, даацәажәоит
иара, – шәҟуҩыра знымаало бызшәа ҟалаӡом! Урҭ, ҳабызшәа
иахыччо аҽхарыззалақуа, изхылҵыз ажәлар, ари атәыла иқунагалааиӡа,
ҳабацәа абааш ханқуа дыргылахьан, изыԥшаахьада акумзар,
нбанқуак рымазаргьы ҟаларын...
Абарҭ иусырбақуаз кьыԥхьны ианыҟала, иудыруазааит, Заурҟан,
аублаа жәлар русқуа рыбжак шыҟаҵоу! Аха акьыԥхьра ус мариам,
аиҿкаара адагьы, аԥара аҭахыуп, аҳәынҭқараа акгьы ҳарҭом, хаҭала
сара исымоу ахуҷы сҭииргьы иазхом. Иаҳҳәап, жәлары зегьы ҳҽеилархуны
ԥарак ҳзыԥшааӡаргьы, зинк умамкуа ашәҟугьы узкьыԥхьуам,
амекьҭебгьы узаартуам! Издыруада, ари аилаҩеиласра аамҭазы, ҳаԥсҭазара
акырӡа ишыуадаҩугьы, иаҳа иаҳзымариахар ҳзинқуа рылхра!
Аха иабаҟоу ҳхы ҳашьҭам, Заурҟан! Жәынгьы-ҿангьы иҳазкамыжьт
жәлантәыла аиӷара! Џьоукы зыҿҳәара цаз Быҭха хашәымҵар ҟалом
ҳәа рҽаҿыршьаауеит, џьоукы Аллаҳҭаала иҵаныҳәара мацара иагеит
рымчи рылшареи, даҽа џьоукыхгьы шьаруалаа рахь ишхырхуоз, рыбӷақуа
ԥҵәеит. Иҟоуп даҽа џьоукыхгьы – Мансоу иеиԥш иаахтны
зыжәлар мап рцәызкыз. Аха, хьысҳа дызмам жәлантәык ҟалаӡом
рҳәоит, угу каумыжьын, Заурҟан, иҟоуп ҳабызшәа, иҟоуп ҳажәлар!
Саԥхьа иқуз ашәҟуқуа ааидкыланы инаган акуакь икҿагылаз
ачықьмаџьа цәыш инҭеиҵеит, акуалаԥ ааиртын аҭаҭын ирҳәын, ахара
дналагеит. Абри иақуршәаны Гиулизар храҿак-храҿак ҳаԥхьа иаақулыргылеит.
Ахурпҳәа снаҿыхуо маҷк сынкыдиаалеит, аҩы иашьыз
иеиԥш сахьыҟоу сзымдыруа ауп сшыҟоу.
Саԥхьа дтәоуп Таҳир, ихы инапы аҵыргуаны дхуцуеит, аԥенџьыр
ахь днаԥшуа, зны-зынла иԥаҵа-шлақуа неиԥхьишьшь-ааиԥхьишьшьаауеит,
иҩашьаӡом гуҭыхак шимоу. Исҭахыуп ацәажәара далагар,
адәахьынтәи аџьџьаҳәа иааҩуеит ахуҷкуа рыхумарбжьы.
– Абыржәыҵәҟьа, Заурҟан, аԥхыӡ еиԥш аарлаҳәа исгуалашәо
Аублаатәыла акун сзызхуцуаз, – дналагеит Таҳир, сара сахь даахьаҳәны,
– иуасҳәахьеит, уаҟа ишышьақугылаз зда ҟамлацыз аусуцәеи анхацәеи
рымчра. Урыстәылатәи аҳәынҭқарра иаланхоз ажәларқуа хыԥхьаӡарала
имаҷзаргьы ирацәазаргьы, рхы иақуиҭхеит, зинла иеиҟарахеит.
Е-е-х, анаџьалбеит, зразҟы еиқумшәаз ҳарҭ аублаа ҟадыџьқуа,
иахьа ожәраанӡа ҳаԥсадгьыл аҿы ҳаҟазар, ахақуиҭра зауз ҳашьцәа
ашьхарыуаа ҳнарывагыланы ҳаламгози аԥсҭазара ҽыц ачаԥара?!
Мансоу иҩызцәа аамсҭцәа-мучацәа нахцаны, рыдгьылқуеи рыбнақуеи
шаны анхацәа ираҳҭарын... рыҩнқуа рҿы амеқьҭебқуа, ахушәтәырҭақуа
ааҳартрын... Аха иабаҟоу! – лоунытә даакуԥсычҳаит Таҳир, дыццакы-ццак’уа ҩаԥхьа аҭаҭын ааирҳәын инеиҿыҵеикит, алҩа хухуаӡа
идәықуиҵан, иаҳа изҭынчрахарц акухап, аҟуардә ибӷа икыдиҵеит.
-Дад, Таҳир, узлацәажәо сара сзы лакуҵас ауп ишыҟоу, ахаҵара
сцәыуадаҩуп! – гуҭыӷьӷьаала саацәажәеит, – иаҳҳәап, ҳаамсҭа
Мансоу, ма Али Ҳазреҭ – ԥашьа иакузааит, рмазара хаала иурҭома?
– Ҳәара аҭахыума, Заурҟан, хаала иурҭом, аха иухоумыршҭын -дара
– уаԥсҵәык азна, ҳара, знапы амса аҵоу – миллионла!
Абас Таҳир дналагап, ахаан исмаҳацыз ассирқуа дрылацәажәеит.
Урҭ исаҳауа зегьы сгу иахуоит, сгу ҭдыргурӷьаауеит, аха ишысҳәаз
еиԥш, ахаҵара мыжда сылшом. Уи сыблақуа ирхибаалозар акухарын
Таҳиргьы.
– Заурҟан, арҭ иуасҳәақуаз зегьы ҟалаҵәҟьеит Урыстәыла... Уа
иқунхо ажәларқуа ргу аԥсы шьаны адгьыл ианылеит. Ҳара ҳазныҵыз
Кавказ ӡыш, шәаҳәабжьуп, гурӷьабжьуп ианыҩуа. Ожәы ааигуа Сҭампыл
саныҟаз, абаӷуазаҿы машәыршәа дсықушәеит аӷба иҭнагаз бырзенк,
уи Аҟуантәи Афинаҟа дцон. Ашьхарыуаа сышреиуаз анидыр, ҭахык
диԥылазшәа сгудикылт-схыдикылт, исеиҳәеит аԥсуаа акралра
шроуз, рхатәы бызшәалагьы амеқьҭебқуа шаадыртыз. Ихоуҵару, Аԥсны
аӡбаху аниҳәоз, илаӷырӡ хаддылон, дшаҿгуҳәаауаз инимыжьыр амузар
акухап. Ҳанеиԥырҵуаз иџьыба дынҭаԥшын, иааҭыганы исиҭеит абри!
– иҳәан, инапы неиргӡан, иеикуарҽы иқуз қьаадк даахан, саԥхьа
иааиҵихит...
– Цқьа уахуаԥш, Заурҟан, ари, уаншьцәа аԥсуаа ргазеҭ ауп,
«Аԥсны Ҟаԥшь» ахьӡуп. Ажәа «аҟаԥшь» жәлар рыҷкунцәа ахақуиҭраз
икарҭәаз ашьа аанагозар акухап. Асахьақуа урыхуаԥш, арҭ адгьыл
зырҭаз нхацәоуп, уаншьцәа гуакьақуа ракузаргьы уздыруам,
рхаҿқуа ччоит,  ҭганы ишыҟоу ҩашьом, ари, Аԥснытәи аиҳабыра
рхада иоуп, ажәлар реизараҿы дықугылан дцәажәоит...
– Дад, дад, Таҳир, Аԥснытәиҵәҟьоума абри? О, злыԥха ҳаура,
сышԥарыцҳахоз, иахьатәи амш сымбакуа сыԥсыр? – сныҩныҵәааит
сара, иларха-ҩархо искыз агазеҭ, саншьцәа гуакьақуа руаӡәк даасыдгылазшәа,
иаасгудсыҳәҳәалеит.
– Заҟа ҵуазеи, Таҳир, дад, Аԥсны иқуҵыз, изакузаалак ҟурҷахак
снапы ахьымсижьҭеи, – сналагеит сара, – ожәы ари ақьаад гурӷьаҿҳәаша
снапы иакыуп, ицәышҟаҟараӡа иҟаз анапқуа иубома ашьа шрылалаз,
цәгьарада бзиарак зымбацыз сыблақуа, игурӷьа-ччарц ишԥаҟаз
иахьа! Ари искыу ақьаад ианкьыԥхьлоу, иудыруеит, сзаԥхьагушьаӡом,
аха ожәы абра сахьтәоу иаасыкуршан, аҷҷаҳәа исаҳауеит аԥсшәа,
исаҳауеит сашьа еиҵбы изы сан илҳәоз агарашәа, ԥшак исзаанагазшәа
исаҳауеит саншьцәа рыдгьыл афҩы-хаа. О, Таҳир, Таҳир, ԥҳәыс ушлыхшаз
удыруазар, санԥслак, абри искыу Аԥсны аҟурҷаха сгу инықуҵаны,
анышә саҭ!
Абас сшыӷьаҵәы-ӷьаҵәуаз, аҽырҳәа сылаӷырӡқуа рҿылархеит,
мшәан, иабаанагеи урҭ, зынӡа иҭабахьаз џьысымшьауазыз? Жәашықусала
ҳәагужьла иҿаҳәаны исымаз сычҳара хыҵит, ахаҳә еиԥш
иеилашәхьаз сгу ԥсасиит... Изаку мчузеи иамаз ари ақьаад бӷьыц!
Нбанк шысзымдыруазгьы, сылабжыш анпыҟҟала у и сара стәала саԥхьон,
уи исанаҳәон Аԥсны аӡбаху.
Аҵх акыр инаскьаанӡа Таҳири сареи ҳаидтәалан, нас уаха уаҳҭаз
ҳәа дышсхьынхалаз, мчылаҵәҟьа сдәықулеит.
– Уаҵәы ашьыжь уаргьы саргьы аамсҭа Мансоу дҳаԥхьоит! –
ҿааиҭит Таҳир, агуашә аартны санҭижьуаз.
– Имԥынҟа сшықумло ҳәа ҭоуба зухьеит!
– Сара изҳәогьы аԥсра еиԥш избоит аҳҭныҟа амҩахыҵра, аха
ари баша усхарым, жәлары ирзеиԥшу уск азы дҳаԥхьоит ҳәа сыҟоуп,
хнеироуп!
Уаҳа иасҳәозыз, сақушаҳаҭхеит, ҳахьеиқушәашаз неибыҳәаны ҳаиԥырҵит.
Аухантәарак аԥсыгага еиԥш сгииуа асакара ҭацәыра санын, сшьапқуа
снаргон акумзар, сахьцоз ҳәа сыздыруамызт, Таҳир исиҭаз агазеҭ
еикуарҽны сгу иадкылан. Аԥсны салалан снеиуазшәа сгу иабон, мызла
сахьаанҿасуаз саншьцәа рынхарҭахь снаскьозшәа, Ҵабал аҟуаԥа-ҿаԥара
саҿазшәа, Ԥианџь аху ҳарак сықугыланы Аԥсны зегьы салаԥшуазшәа...
Сҩадахьыҟа Куаначхьыр ахра казказра иаҵҩырны Кудры
леиуазшәа. Далҟа, иҩҭагалан исаҳауан хаҵа ашәак, агугуахәа аҽышьапхыц
шьҭыбжьқуа... аҟамчышьҭыбжьқуа... ахысбжьқуа...
Уаҳа насыламкуа, сқьыԥаха сыԥшәмарҭа Сиҭ иҩны абарҵа сааҵалан,
ацәардаӷу икҿаҟаҵаз ох, гушьа ҳәа санаақутәоз, арбаӷьқуа аккахәа
иааиларԥсеит.
Аихатә гуашә аартны, Таҳири сареи аамсҭа Шьардын-иԥа Мансоу
иашҭа ҳаннықула, иҟалах сеидроу, аӡәгьы дықуҳамбааит, абжьааԥны
еиԥш, амаҵуцәа еилагьежь-еилахынҳәуамызт, иҭынчран.
Ааигуа зны, арбаӷьқуа рыхуцәқуа еибакны иахьеибарԥсуаз аҭыԥ
саннавала, сыбла иаахгылеит, ашьа-ҟуада зыхьшыз аԥсаатәқуа, дыдраҵас
слымҳа иааҭаҩит аҟырҟырҳәа зкьатеих ԥҵәоз аҳцәа рыччабжь...
«Ҳахьнеиуа, бзиарак ҳԥеиԥшым!» – аасгуахут сара.
Ҩбаны иеихагылаз аҳҭны амардуан ҳанынаҿагылоз, дызлааз ҳзымдырӡо,
маҵуҩык дааҳԥыххылт. Аҳ Мансоу дышҳаԥхьаз аниаҳҳәа:
– Дышәзыԥшуп! –ҿааиҭит иара, амҩа наҳаҭауа.
Азал ҭбаа-ҭыцә ашәхымс ҳанынхыҵ, ауарҳал ху-баба ҳнылагылт.
Ҳҿаԥхьа, каба еилыӷраак ишәҵаны, мышҭықу ԥшӡак ала аҭаҭын дахауа,
ишьамхы еиқуршәны, ибӷа кыдҵашәа адиуан дықутәан Шьардын-иԥа Мансоу.
– Шәааиасны, арахь шәтәақуа! – наҳадиҵеит аԥшәма. Аҳак иаԥхьа
ахаҵгылара шҳахуҭазгьы агухьаа мкыкуа ҳнеибартәеит. Ожәы ауп
цқьа санихуаԥш аҳ Мансоу, усҟан данызбоз шәарыцага маҭәала деилаҳәан,
амра иҟунакырц чаз хылԥа ԥраал дук илахь хнаҩон. Хынҩажәа
шықуса дшырҭысхьазгьы, шлацк иларшәмызт, икьаҿны иҵырҟудааз
ихахуы, еиқуаҵәаи, амала илахь иҩаркны ихагуҭа иқудан ишлаӷуӷуаӡа
шьыҵәрак. Ихы-иҿы шкуакуа аазыхухуан, илаԥықушәарҭа мацара
иазныжьын иԥаҵа еиқуаҵәақуа... Маҷк иҵчааз иблацәақуа ирыҵубаауан
иӡԥшшәалаз ибла хуҷқуа... Ихуҷра бзианы издыруан, аха
уахьтә акгьы азнымхеит ихы-иҿы, дызхылҵызгьы ожәы избазма, ҳҭахцәа
раԥхьа иҳаргылоз ракун, аха урҭ дызлареиԥшыз ҳәа акгьы сызгуамҭеит...
Ишьамхы ахьеиқуршәыз иқукыз изнапык, ашәшьыра иҵиааз
аџьыкуреи шьап еиԥш, ишьадан, инацәкьарақуагьы ԥиџьҳа-ԥиџьҳаӡа
иеиваԥсан, руак иахаз агургул мацәаз цырцыруан.
– Иҟоузеи, Таҳир, ажәабжьс? – даацәажәеит аԥшәма, аҭаҭын
ахара данаалга, имышҭықу ахьараҳәа астол инықуршәуа.
– Иҟоу иалздыраагушьозеи нхаҩык, уара уеиԥш ауаҩ нага, лассы-лассы аԥашьацәеи аҳәаанырцәтәи аинралцәеи зҭаауа иакухап иҟоу-ину здырша? – аҭак ҟаиҵеит Таҳир. Арҭ усгьы ҭырқу бызшәала акун
ишеицәажәоз.
– Унхаҩума уара, зегь илим ҳәа иушьҭоуп, шәҟула уҩны ҭәуп,
аҭоурыхқуа уҩуеит, анбанқуа еиқууршәоит, аҳәынҭқарра ашьақугылашьагьы
угу инаӡом, иулшозар арҿыцра уҭахыуп! – иажәа анагӡара
даҿын Мансоу.
– Иашоуп, аҭоурыхгьы зҩуеит, анбангьы еиқусыршәоит, аԥсҭазараҿы
сгу иамыхуақуогьы рацәоуп, раԥхьаӡагьы, аублаақуа дара ирықунаго
азин ахьрымам... Аха схы зланыҟузго, смахуҿала адгьыл иқуаасрых’уа
акугушьоуп, цьоукы-џьоукы реиԥш, хьымӡӷыс исшьом анхаҩра!
– иаақурццакны аҭак ҟаиҵеит Таҳир.
– Анкьа зны уареи сареи Сҭампыл аҵара еицаҳҵон, усҟангьы
агурҵҟул шьаху шумаз ҩашьомызт, аха аҩсҭаацәа умҩахырҟьеит,
Ҭаҳир! Иуҵаз иазуугушьозеи, ухы узаланыҟумгозар? Ушгуаҟ-ҵәаҟ’уа
улцәыҵаԥс уцоит, уаҳа акгьы!..
– Сыччиаханы сылцәыҵаԥс сцар иаҳа иеиӷьуп, жәлар рыԥхӡаша
насыхулаҵәаны сахуаҽыр аҵкыс! – иаразнак ҿааиҭит Таҳир.
Аҳ Мансоу иԥштәы ааиԥсахит ишызбоз, ичабра ааҭиган, инеиҿишь-ааиҿишьит, акуалаԥ аақуихит, аҭаҭын шәах ҳәа иааҳамҵеикит,
ахара шаҳҭахызгьы ҳаламкьысит. Иара, инаҩс иқуз амарҭақ ишьамхы
инықуиҵан, имашьхулҵқуа нықургыланы, иҭаҭын неиҿеикит.
–Амазара змоуи измами реиҿагылара, шьоук рхы ҭҟьаны иамоуп!
– дналагеит Мансоу, иахьынӡаилшоз иҽырҭынчны, – аха уи башоуп,
урҭ реиҟаратәра залшом, уи еилагашьа змам ԥҟароуп ауаатәыҩса
рҭоурых аҿы, угу уамжьааит, Таҳир! Абри ауп, уареи сареи, ҩыџьа
аишьцәа гуакьақуа реиԥш еицырааӡоз, ҳамҩақуа еиҟузгаз. Ухы шҭаурхо
здыруеит, Таҳир, аха харада-барада жәларакгьы уқуӡуеит! Нас
ари иахыуҳәаауазеи, Заурҟан, уара? – икылкаан даасыхуаԥшит Шьардын-иԥа Мансоу.
– Ҳарҭ аублаақуа ҳакум, милаҭс дзеиуазаалакгьы ламыс змоу
зегьы Таҳир ҳаҭыр иқурҵароуп, дкуал-куало дзышьҭоу жәлар рус аҿы
игырмыжьроуп ацхыраара! – сналагеит сара, аҳ Мансоу схы наиқукны.
– Таҳир иахьа длашарбаган дҳамоуп насыԥцәгьарыла иааиуа
жәларак зегьы. Акы ишрыхуо идыруазар, иԥсыцқьа рызҭих’уеит ижәлар
гуакьа. Уи дзыԥсах’уа дҳамам иахьа! Иухьзеи, аҳ Мансоу, улашәхама,
уқуртәан уныҟузго ужәлар зҭашәаз арыцҳара умбауа? Удагуахама,
урҭ ргунқьыбжьы умаҳауа? Умал-ушьал, иулшартә уҟоуп анцәа
иҟнытә, лашарбаган иааҳазгылаз ацхыраара зиумҭозеи, еишьцәаҵас
шәеибааӡахьазар, ҩыџьа аҵара змоу аублаа хацәа, шәыжәҩахыр зеибышәымҭоузеи?
Акыр зымпыҵакыу унапы ӷуӷуа зиԥуумшьуазеи? Аҽыуаҩҵәҟьа
иҽы гугуҭаижьыр, наҟ иҵԥсаар ҟалоит!
Адыжә-сыжәҳәа инапқуа амарҭак, илықукшаны:
– Абар аџьашьаху! – ҿааиҭит Мансоу, – уаргьы ашҳам уӷралахьазаап!
Абахтаҿ аума арҭқуа ахьуҵаз?
– Уххь згеит, Мансоу, аша умбакуа, ахаа уздыруам! Харада абахҭа
иҭашәаз инарҵашагьы маҷӡам!
– Узҳаԥхьаз ҳауҳәар ҳҭахыуп! – иныбжьеигалеиг Таҳир.
Ҳамҭак ихы ларҟуны дхуцуан Шьардын-иԥа Мансоу. Сыварахьтәи
аҭӡамц санынкыдыԥшыла, сылаԥш нақушәеит иааџьасшьашаз сахьак,
ԥҳәыск, лан дшаалыхшаз дҟьантазӡа дықуианы дыцәоуп,илықуршәыз
ацәарҭаларшә лықуҩрны, еизыҵәа-еизыҵәаны арахь илываршәуп,
лҩыҵра уныҵаԥшуа лызнапык аҩада ишьҭыхны лмахуар лхы иаҵоуп,
маҷк илыҵарҽылоу лшьаргуацә, ииашаӡа егьи лшьаргуацә ахдоуп...
Сыԥхашьан, сылаԥш асахьа инаҟузгеит. «Аԥҳәыс лхы-лҿыҵәҟьа ахтра
ахьыҟамло адгьыл аҿы, абри еиԥш асахьа зкыдиҵазеи, дуаҩбжьысымкуа
дыҟам!»– аасхуцит сара. Иаԥхьан амардуан аҿы иаҳԥылаз
амаҵуҩы чанахк ианыргылан иааигеит акаҳуа зҭаҭәаз ҳацыԥхьаӡа ахраҿақуа,
астол гьежь инықургыланы дындәылҵит. Аха аҭатын анҳадигала
ишыҟаҳҵаз еиԥш, ҳнапы наргӡаны ҳаламкьысит, уи гуазҭаз аԥшәмагьы
иҽааникылт. Ахраҿақуа еиқухьшәашәа ус иқугылан.
– Аублаақуа Ҭырқутәылан иқунагала аахыс ишахуҭаз рхы рзымҩаԥымгеит,
ожәык зынӡа еицәоу ахь икылсит! – дналагеиг ашьшьыҳәа
аҳ Мансоу. – Ишәцәызӡом, ахымхуцрақуа ирыхҟьаны, ақуӡаареи
анхареи ирыбжьагылоуп! Сара ишәасҳәо схала исымҳасабит, хыхьынтә
Аллаҳҭаала изаҵәу Асулҭан ду иҟнытәи иаауеит. Иахьа игурагам, илаԥшықуҵоуп
аублаақуа!
– Избан, ус цәгьарас иҟарҵазеи? – ҳаицҿакны ҿааҳҭит ҳҩыџьагьы.
– Адунеи амсылманцәа зегьы раб аҭырқу Сулҭан иҳәынҭқарра
иаланхо зегьы мсылманцәа гуҭылсақуазар ауп! Аублаақуа, амзаҿа зну
амсылман бираҟ ҳаракны изкыу ажәлар ду ирылаҵәарц азы, ожәшьҭа
иаамҭоуп рыжәла рхыхны османцәа ҳәа рҽанырҵарц!
– Аублаақуа иахьа амсылманра анаҩсан даҽа динк рыздырӡом.
Быҭха ҳәа изҵаныҳәоз ожәшьҭа ирхашҭуа иалагеит. Нас роублаара
зԥырхагада? – иаразнак азҵаара аҿынаирхеит Таҳир.
– Раԥхьаӡагьы дара ажәлар рхаҭа ирԥырхагоуп.
– Ишԥеилкаатәу уи? – днацралеит Таҳир. – Иҭзыжьда ари еиԥш
макьана уаҩы имаҳац азакуан? Аӡәи ҩыџьеи рыжәла рхыхра ожә иҳамбеит,
аха жәытәӡа аахыс аҭоурых иадыруаз жәларак мчыла икагуаны
рыжәла рхырх’уа збахьада?
– Уҽургаӡоит акумзар, Таҳир, ожәы иуаҳама Осман-ҿыцаа иаԥшьыргаз?
Уи иахьа ҳәынтқарра закуанны иҟалеит. Османтәи ахәынҭқарра иаланхо неҩымсрыда зегьы мсылманцәазар ауп, амсылманцәа
зегьы милаҭла османцәазар ауп! Таҳир, ажәларгьы ҭоумырхан, ухгьы
уаазхуц! Уара ужәла анааухыух аҽны, аублаақуа зегьы еимакыда-еиҿакыда уара инаушьҭагылоит!
Абриаамҭаз аҿеиҩҳәа иаатит ауада аварахь иҿаз ашә. Ашырҳәа
ԥҳәыс қуԥшк дааҩналеит, змаӷра ркьаҿыз, зыхуда ҭырҳаз, зкалҭ еилаҳауаз
ҵкы шкуакуак лшәын, лыхцәы аҩада иқуҳәаны, аԥҳәаҟуа еиԥш,
лхагуҭаҿы иқучааны иҵакын, сақу фҩы хаак лаҳа-лаҳауа ауада иааҩнаҳаит,
зсахьа кыдыз аԥҳәыс лоумаҳәагьы саахуцит. Адых-сыхҳәа ҳҩалхаҵгылт,
аха зынӡакгьы ҳгуамҭакуаны  ҳәа лыбжьы рдуны
лыбызшәала дцәажәауа аҳ Мансоу днаидгылан, ижәҩахыр лнапы
нықулҵеит, иаргьы дылҿаччауа ажәақуак налеиҳәеит, аха излеибырҳәоз
рыбызшәа сара исаҳауамызт, ашьҭахь Таҳир исеиҳәон: сгу ҩнаԥҵәеит
ара, афаитон снақутәан ԥшак насҿасырсырц сҭахыуп, Али Ҳазреҭ-ԥашьа иаҳҭныҟагьы сныдгылоит, ахулбыҽха унеины саага ҳәа иалҳәозаарын.
Иаразнак сгу азҩеит, ари аԥшәмаԥҳәыс шлакуз. Асасцәа ԥсышәак
рабҳәарц ахуҭоуп иҳәазар акухап, аԥҳәыс қуԥш даахьаҳәын, зны
Таҳир днаихуаԥшит, дылдыруазар акухарын, лнапы наилҭеит, нас сара
даасыдгылт сџьашьаны дсыхуаԥшуа, зны сҟама дналакьысит, смаҟа,
сҳазырҭрақуа, скумжәы аԥшьқуа лылаԥш нархылгеит... Лхаҵа иахь
днаҳәын акы наиалҳәеит, ажәак «Кавказ» ауп еилыскааз. «Сеигурӷьеит
Кавказ ҩ хымкыхҵәҟьа дахьызбаз, ари абас дшеилаҳәоу Париж далалан
днеиуазар, иагаҩ аангыланы ихуаԥшры!» – Таҳир исзеиҭеиҳәеит,
абас сзылҳәазаап лара.
– Анцәа илԥха лоуааит, сара сызҭахыз ари ҳҭаца хуҷы лакузаап!
– нахысҳәааит саргьы. Аԥшәмаԥҳәыс, шәтәақуаҳәагьы ҳамҳәакуа,
дшааиз еиԥш, иаразнак дындәылҟьаны дцеит. Ҳарҭ ахҩык ҳаиҭааизынхеит
ҩаԥхьа.
– Шәымсылман гуҭылсахароуп ҳәа ҳагҿацалан уҳадгылоуп, уххь
згеит, аҳ Мансоу, арахь уара ухаҭа убзазашьа злазбо ала, уи адин амԥынҟагьы
уҟаӡам, аџьаама заҵәык уахьҭало алаҳамҵозар? – акыр
илақурыӷуӷуаны даацәажәеит Таҳир.
– Сара стәы хазуп, сшыҷкунӡаз, иудыруеит, Европа сагеит, иара
уиала сааӡоуп, иара убас сцалароуп аринахысгьы! – ҩаԥхьа адиуан
днықутәауа ҿааиҭит аҳ Мансоу, – схы мацара иауршәаны сышәмацәажәеит
сара. Избоит, аублаақуа уаха даҽа мҩак шрымам! Ус ҳалагар,
уххь згеит, Таҳир, саргьы исымоуп иуҿаскша: аублаақуа анбан рзыҟауҵеит, рыбызшәа мыӡыр уҭахыуп, арахь уара иухшаз рхатәы бызшәа
рыздырӡом, ари иаанагозеи, Таҳир?
– Исыхшазгьы убас иҟаломызт уаанӡа ашәҟуҩыра ҳамазҭгьы,
ахатәы меқьҭебқуа ҳзаартызҭгьы, – аҽеиқукра ицәыуадаҩны дналагеит
Таҳир. – Уара иулшон ухарџь ала, Мансоу уххь згеит, ужәлар
амеқьҭебқуа рзаауртырц, егьырҭ ажәларқуа рҿы, аамсҭцәа рахьтә, уи
еиԥш аус шьахуқуа зылшаз маҷыҩӡам! Иулшон уара аублаақуа рынбангьы
рҭоурыхгьы шәҟуқуаны рҭыжьра. Зынӡак ужәлар урцәыӡырц
уҭахымзар, макьанагьы аамҭа ахыԥам, убарт аҭоурых усқуа рынагӡара
уҽазкы!
– Иашоуп, салагаҵәҟьар, хымԥада, схарџьала амеқьҭебқуагьы
аасыртуеит, Сҭампыл, ма аҳәаа нырцә издыруа-сыздыруа схы иархуаны,
урҭ ашәҟуқуа рҭыжьрагьы сылшоит. Аха, изаҳтахгушьоузеи, нарха
змам аус... Избангьы шәасҳәап: аԥсадгьыл ссир ҳананызгьы аублаа
жәлар ирҭынхаз ҳәа, уаҩ дызлаҽхуаша, аҭоурых акгьы азнымхеит. Усҟангьы,
аидымгылара, аӷьычра, арҳәра, амаҷӡа иахырҟьаны ауаҩы
аҵықьҳәа илеигудҵаны ишьра, нас уи иарҵысуаз ашьоура, – ажәлақуа
наҟ-ааҟ рықуибахра, – абарҭ ракуӡан изҿыз, иахьагьы урҭкуа рызкамыжьит.
Аублаақуа, ҩыџьа еиҩызцәазар, ахҩык драӷоуп. Шәгу иаанамган,
урҭ еидгыланы ҿык еицҭацәажәо иҟалап ҳәа, иара убас ҷан-ҷаны иеибакны рыла шҭибах’уа адунеи ианыӡаараны иҟоуп. Аублаақуа
рлахьынҵа аҭоурых иаӡбахьеит, уара Таҳир уеиԥш, згу иажьо
аӡәы, аҭоурых барбал ахынҳәра даԥырагылеит ҳәа изынкыло иҟам!
Аублаақуа заҟа ирласны Осман милаҭ иалаҵәо аҟара, убриаҟара ирласны
ирыхшаз аҿар, ауаатәыҩса рзеиԥш ус дуқуа ирылахухоит!
Шәара ишышәҭахыу шәазхуц, сара схы здыруа сааҟалеижьҭеи, аублаа
ҳәа схы сыԥхьаӡом, абызшәагьы сыздыруам, ақьабзқуагьы ныҟузгом,
уи сеигурӷьоит акумзар, сылахь еиқунаҵом. Аҭоурых шьҭра ду змоу
милаҭ дук сеиуоуп, урҭ рабацәа иаԥырҵаз алахтра ду салахууп. Аублаақуа
акырӡа иагхаз жәларуп, урҭ шәышықусақуа рышьҭахь ажәларқуа
алахтра ҳаракырахь излахалаз амардуан ҭбаа актәи ашьаҿаҟны
уаҳа ԥхьаҟа изымқуацо иаҿахаз жәларуп! Рхатәы лахтра рзыҟаҵом,
амала, уааԥсыра ҳасабла арҭ реиԥш еиҵахаз ажәлар еиқузырхараны
иҟоу Асулҭан имчра заҵәык ауп!
Ишыжәдыруа, Асулҭан ашәарҭа дҭагылеит. «Исыдгылааит иахьа,
уаҵәгьы аамҭоуп, сахьынӡарзаԥсоугьы рбап!»–абас ажәа рниҵоит аублаақуа,
адунеи амсылманцәа зегьы раб. Ари адгьыл ҿацә знапы иану
Али Ҳазреҭ-ԥашьа, ар хуҭақуа еидикылоит, идгылааит аублаа рхьырԥаргьы,
ижәбома Европатәи аҳәынҭқаррақуа заҟа цхыраара ирҭо
Асулҭан! Шәарҭ аҩыџьа ианышәҭахха, агурқьҳәа абџьар шышьҭырх’уа
здыруеит аублаақуа рхьырԥар!
– Ҳаи, абааԥсы, асҵәҟьа убахьоума, Мансоу?! Ҳажәлагьы ҳхаҳх’уа,
ҳарԥаргьы аибашьра иалаӡуа! – ҿааиҭит Таҳир игу дахаԥжәо.–
Ожәраанӡагьы ужәлар рцәа-ржьы уаҟуԥаны ушыҟаз здыруан, аха абасҵәҟьа
ушыбзоу уҽушьуеит ҳәа сыҟамызт! Узхылҵыз рыхьӡ аҳәынҵәа
илаукуаҳаит, рыбаҩқуагьы ахьыҵаз иҵхны, алеи аҳәеи ирылауԥсеит!
Шьҭрада, жәлада, ҭынхада адгьыл анылара хьӡыс иушьеит! Анцәа иџьшьоуп,
ҳәынҭқарра мчра ӷуӷуак ахьумпыҵакым, иара уахык аублаақуа
уҳалгон... Иудыруазааит, аублаак адунеи дықунаҵ, ушәиира дшаҟумҵуа,
уԥсахыҩ цәыршәаганы игуаҿы ушаанхо!
– Заурҟани уареи ианышәҭахха, аублаақуа абџьар шьҭырх’уеит,
ажәлар – уаса гуарҭоуп, рхы ахьурхаз ицоит!–Таҳир иажәақуа имаҳаӡазшәа
ҿааиҭит аҳ Мансоу.
– Абџьар иаҵагыло дабаҟоу, уан абзиаху лбеит, ҳажәлар рыԥсаҟны
инеины иҟоуп! Уиеиԥш ашьаус ҳзадгылом! – сгу еиҟуҷҷо саацәажәеит
сара.
– Ус анакуха, раԥхьаӡагьы Али Ҳазрет-ԥашьа дшәыргуаауеит
Шәишаҭарангьы дыҟам, ар лашәыжәҵаны, абри адгьыл шәахицап,
шәынхарҭакуа бамбарҭас иҟаиҵап, шәымх’урсҭакуа рҿы абамбасырҭа
фабрика иргылап!
– Усҟан уаргьы нхамҩа уоурым араҟа! – нацысҵеит сара.
– Сара стәы хьаас иҟашәымҵан! – иҳәан, аҳ Мансоу дҩагылан,
асаркьа хухуа ахьгҿагылаз днадгылеит, инацәа пиџьҳақуа рыла
иџьымшьқуа наԥхьеишьшь-ааԥхьеишьшьааит, – уаҳа сзаагылом ари
ацәҳәыраҿы, лассы сықуҵуеит! Хусеин-ефенди ихуҳарц иҭахыуп саҳҭынра,
сара сцоит сабхуараахь, Францызтәылаҟа!.. Шомпани ҳәа иахьашьҭоу
иаасхуеит аҳҭынра ҿыц. Иреиӷьыу афранцыз ҩқуа рыла исныҳәалап
Асулҭан имчра аиқурхара зхы ақузҵаз аублаа фырхацәа
рыԥсаҭа!..
– Аҵеи иашаҵәҟьа дышныҟуашаз уныҟуеит уара, ужәлар қьаф
рылууаауан, ианцәгьараха, рлахьынҵа цәгьа иамҵажьны уқуҵуеит.
Тәымџьара уҽыԥхьакны қьаф уулап, дара ар рыжәҵаны ирҟуаҟуалап!
– ичҳара хыҵны ацәажәара даҿын Таҳир.
– Уахьцалакгьы, знымзар зны, аублаа жәлар рыгунаҳа уҵаанарҟурылап!
Ех, анаџьалбеит, иабакылси, санду лааӡамҭа Алоу-иԥа Шьардын
иҵыхутәа! Абри сымбакуа заанаҵ сыԥсыр шԥабзиаз! – адыжә-дыжәҳәа сгу сааҭасит сара.
– Баша шәгу ншәырхоит, баша! Сара сызӡааԥшыло цқьа ижәбарц
шәҭахым! – ҳахьеидгылаз иҽааҳадихалеит Шьардын-иԥа Мансоу. –
Ашьа сылаԥшуеит, ашьа! Аублаақуа, ариеиԥш аԥышәара аамҭазы,
абџьар анышьҭырымх, Асулҭан иаӷоу рахь иԥхьаӡахоит. Асулҭан иаӷоу
– ари адгьыл аҿы уаҳа нхашьа имам. Ари амчыбжь иахымгакуа,
Али Ҳазреҭ-ԥашьа, шәгу иҭоузеи, дадраа, аублаақуа ҳәа ажәа шәниҵаран
дыҟоуп, иашәҳәозеи, усҟан? Аҽыргуаарақуа раха шәымам, ҵа
змам атыша шәхықугылеит! Ԥшыха ҟамҵакуа ажәлар шәрылал, иазыҟашәҵа!
Амухтар исиа иану абџьар зкыртә иҟоу зегьы кылыжәга!
Ашьхарахь иабрагьызгьы абна илыжәга! Шәчеиџьыка шәнапы иқуҵаны,
Али Ҳазреҭ-ԥашьа шәиԥыл! Аублаа рарԥаргьы, рабацәа ишыҟарҵалоз
еиԥш, аӷзаа ҳәа ар рашәа ҳәо, «Уашасын Ԥадишах!» – ҳәа ҿыҭуа
иԥылааит. п анакухагьы, иҟало шәасҳәахьеит, сара сыламыс
цқьоуп ожәшьҭа, жәларак рыгунаҳа шәара аҩыџьа шәыхуда иқулоит!
– Мшәан, уаб дызшьыз Асулҭанцәа ракумзи, ожәы ухы рыхҭнуҵоит,
ари шԥаҟалеи? – неиҿаскит сара.
– Ажәытәра иагаз зҳартытрызеи? Абзиаразы! Ҳаиқушәара аҵыхуа
ԥҵәоит абра! – иҳәан, ҳҩыџьагь ҳааныжьны, иԥҳәыс дызлацаз
ашә аартны дындәылҵит.
Иҟаҳҵах’уазыз, ҳхынҳәит ҳаргьы, амӡырха ҳтыҵны хара ҳнаскьаанӡагьы,
ахырзаман иҳаҳаз ҳаихулагуаны ҳаман, ажәак ҳзеибымҳәеит.
– Ари, бзиарақу иҭиуамызт иаҳҭынра, иудыруазеи, алаҳәақуа
еицҟыруеит ҳәа, аԥашьа ԥсымҭәи иареи џьара иазааибаганы, ҳара ҳарҭизар?
– раԥхьа аҭынчра ааилеигеит Таҳир.
– Зыжәлар ирыдҟьаз днызкыло ҳәа имоузеи! – саацәажәеит
саргьы, сыԥсы еихулахо.
– Ахырзаман иҳаҳаз зегьы ирылаҳҵарым, зда ҳамам аҟуӷақуа
аалԥхьаны, ҳрацәажәап зны! – иҳәеит Таҳир, дышнеиуаз дааҭгыланы.
– Сгу иҭуҳәааит, абриакун саргьы сзызхуцуаз!
– Акылԥш-кылӡырҩцәа усгьы ишаҟьо иҳалоуп, ҳаизарҭа абеиӷьхари?
– дҵааит иара.
– Аҭаҳмада Дауҭ, иаргьы, иудыруеит, ҟуӷара игым, иҩнгьы ԥхьакырҭак
аҿы игылоуп!
– Ишьахууп! – дақушаҳаҭхеит Таҳир.
Аизарахь адырра заҳҭашаз рыӡбаху иеибыҳәаны, ҳнеиԥырҵит.
Уи ашықусан, цас иауазшәа, абамба ҽаҩра бзианы иҟалеит, ҳџьабааԥса
ҳауеит ҳәа ажәлар гурӷьон, аха иааҳакуршан аибашьрақуа
ицоз ирыхҟьаны, аџьармыкьақуа рахь амҩақуа кын, ажәлар рыҭитә
уахь ирызнагомызт. Иҵысит абжьахуҳахуҭцәа, ишаҟьо акыҭақуа ирылан,
имариаӡаны иаархуон абамба, наҟ ибжьыганы, дара худула ирҭиуан.
Ажәлар рыбла шааԥшуаз ишыржьоз рбон, аха иашшыр, иабашшуаз,
Хусеин-ефенди дара абжьахуҳахуҭцәа дрылахун, Сҭампыл ҳара
ҳусқуа раха рызҭодаз, аилыхара иаҿын. Амухтар иакун, ицәа дазымк’уа
дҭыҵит. Ашәахтә иара ишиҭахыз иҳареик’уан, илаирҟууан. Знык
изшәахьазгьы ҩынтә идиршәон, аргамаду ажәлар рцәа рхих’уан…
Арахь, уахашаанӡа аҭыԥантәи аҽцәа заптиақуа шаҟьо ҳқыҭа иалан,
амра анынҭашәа иаркны, иҳалгаз агуарабжьара анылара ҟаломызт.
Урҭ иаарбалак ҟарҵон, араху рԥыхьашәар иаҩасуамызт, ишьны
ирфауан, аҳәсақуеи аӡӷабцәеи ирышьҭаԥшуан, иаарԥыхьашәар– ирақуԥон
аҟнытә урҭ шәаны, ҽынлаҵәҟьа адәы изықуломызт.
Урҭ гуаҟрас ишхамаз, афранцыз ры-хуҭакгьы хқыҭа иацәыхарамкуа
иааган инадыргылт. Ажәакала, ҳара инхоз ауааԥсыра ҳаҵкыс асолдаҭцәа
еиҳазар ҟаларын, убарҭ зегь рныҟугара ҳара ҳахуда ианықула,
уара уазхуц нас ҳазҭагылаз агуаҟра зеиԥшрахарыз!
Убри еиԥш аамҭа бааԥс азы, зынӡа башаӡак иахҟьаны, аублаақуа
хылагула иааилазҵашаз хҭыск ҟалеит. Хы-жәлак иреиуаз, макьана зхагамҭа
иқуз х-ҩык аҷкунцәа, шәшьырак иҵатәаны анард ишасуаз, ҩыџьа
 ааибагеит. Ажәа бааԥсқуа шынеимырда-ааимырдоз, руаӡәк
ҭаҷкумла дыкшеит. Уи заахаз даақугьежьын, иҩыза диҿаст, ашьа ҩеиҿашәит,
лассаамҭа иааинымҵуа ашәахсҭагьы иӡамҩа иаанхалт. Ахҩык
акгьы илымшеит, икшаз дыбналаны дцеит. Ари аидыслара аҵыхуа
цәгьахеит, иарҵысит хы-жәлантәык рыбжьара аиӷара. Ирхуз Наӷуацәаа
дреиуан, урҭ хаҵак дрылыршьаазшәа рхы иақурҵеит. «Ҳшьа ҳамукуаны,
адамыӷ ҳныззала бысҭафашьа ҳамам! – ҳәа, иԥаԥашькны иаақугылт.
– Ҳаҷкун ус аӡә иҿы иаагылоз иакумызт, хымԥада, икшаз ацхырааҩ
диман!» – рҳәан, ахҩыктәигьы ӷас дрыԥхьаӡеит. Уи заҳаз Ҵандар-иԥацәа: «Агуара ахьылаҟуу ихыҵуеит» ҳәа ҳара ҳакузма зхыҵырҭа
лаҟуны ижәбаз!» – рҳәан, иаразнак абџьарла рҽеибырҭеит.
Икшаз Чызмаа дреиуан, урҭ акыргьы рылшон, ахамаԥагьарагьы
рыгмызт, аус ацәгьарахь ахы шархоз ангуарҭа, аинаалара иашьҭамлакуа,
иааицәажәан, рыҷкун Ферҳаҭ, дылбжьыганы, шьаруалаа рахь
днаганы, Хусеин-ефенди димардеит. Уи, аублаақуа рыцәгьарак иаҳар,
игу ацхарпа ақунаҵон, дацԥыҳәаны Ферҳаҭ дидикылт, днаганы Али
Ҳазреҭ-ԥашьа имал зыхьчоз аҟарулцәа днарылеиҵеит. Деиқуных, абџьарла
деибиҭеит, ҽаапкык иҵакуашо днақуиртәеит. Урҭ аҟарулцәа,
иара Хусеин-ефенди иеиԥш иабрагьцәан, қулацәан, уаҩжьыфацәан,
ауаҩы ишьра куҷышьк ашьра ирзаҩызан. «Башибузук» ҳәа изышьҭаз
иреиԥшын, ирыдыркылаз арԥысгьы, ацәгьаурақуа рахь зхы кыдыз уаҩын,
иаразнак рнапаҿы дааргеит.
Наӷуацәаа рымацара ракум, аублаақуа зегь ҳзынгьы дыхуҵәықухганы
дааҳазкашәеит Ферҳаҭ: шьаруалаа рабрагьцәа иманы лассы-лассы
Қарынџь-Овасы дақулаларын, ҳарахуқуа дрызгаган, нас убри аҟынӡагьы
ихы неигеит, акутыҵәҟьа кутҵара иҭаижьуамызт. Наӷуацәаа
зынӡак иахымҵыр ԥсыхуа амамкуа ианааҭагыла, егьырҭ ҳгулацәа џьамҳасараа
рахь рхы кыдырҵеит. Иааиԥхьан дыҩнардеит урҭ рԥыза Џьауад-беи. Араху ҭиаа ирҭеит, имаҵура иадгылт: иаргьы даалаган, абџьарла
еиқуиршәеит, сара сахьыҟоу акы шәацәымшәан ҳәа ргу ирӷуӷуеит.
Ишубо, дад, Шәарах, акуиц хуҷы, ауаҩа бааԥсымзи, амца ду ахылҵит.
Изырцәодаз, уи аԥша иасуаз иара иаҿаҭәҳәон, иаҳагьы еибанарк’уан...
Иаҳаӡагушьар, ҳаҩнуҵҟатәи ҳусқуа ҳара ҳамч рзымхо ҳаҟамызт
ожәы ирбазма аублаақуа, ас амаҷ уаҟуҵ, зынӡа ахҟа зыбжьаз ажәлақуагьы
иагарааны еиндраалахьан. Аха иахьа ҳара ҳхьыԥшын, ҳаҟазаара
зҭахымыз ракун ҳлахьынҵа знапы ианыз, еилаҩынтран, акыр
зымпыҵакыз рхатә закуанқуа анаԥырҵаз аамҭа хҭагылан.
Урҭ аусқуа рыххатәыс ишҳамаз, адәныҟагьы ахырзаман ҳааҭагылт.
Абџьар шьҭыхны, шәеибашьы ҳәа дааҳадгылт Асулҭан имчра
аиқурхара иашьҭаз Али Ҳазреҭ-ԥашьа.
Дауҭ иҩны сиқушәаран иҟаз аӡәгьы дагымкуа ҳаизаны ҳаштәаз,
дук мырҵыкуа ҳаззыԥшыз Таҳиргьы дҳахьӡеит. Уи ицын ҩыцьа аублаа
рԥарцәа еиқуных, иаргьы абџьар имаӡазаргьы адәныҟа иузидбаломызт.
– Абзиара зԥеиԥшхаша, аублаа жәлар рҭарнакцәа, рацәак ара
ҳаидхаларгьы сҭахым, – иаразнак ацәажәара дналагеит Таҳир. – Ҳазҭагылоу
аамҭа зеиԥшроу жәбоит, ҳхы зқуаҳкрызеи? Али Ҳазреҭ-ԥашьа
иҳәатәы хаҵаны, абџьар шьҭаҳхрыма, ашьа азкаҭәарыма аилаҳара
иаҿу Асулҭан имчра? Ижәдыруазааит, афранцызцәеи англызцәеи
иӡхыргаз рыр мчқуа ракумзар, аҭырқу жәлар ираӡар, арсҟаамҭагьы
дзааиуамызт Сҭампылтәи аҳәынҭқар. Ҳаибашьуазаргьы, ҳзеибашьуада?
Змилаҭ зинқуа ирзықуԥо ҳашьцәа аерманцәеи акурдқуеи ҳрабашьрыма?
Ҭырқутәыла ԥыҵәҵәа-ԥыҵәҵәа изымҟуҵазхало амҵарсыҩцә
ҳрыдгыланы зтәыла ахақуиҭраз иқуԥо ажәлар ҳрабашьрыма? Ишәҳәа,
урҭ ҳашьцәа ракуӡами?
– Ҳазреҭ-ԥашьа ҳара ҳақуҵаны Осман-Кои импыҵеихаларц дашьҭоуп
рҳәоит, ҵабыргыума, дад, Таҳир?
– Ҳара ҳадгьыл хуаԥса иазиуазеи, аужәрақуа зегь аанкылан
имоуп! – ибжьы аагеит, ҳашьҭахьҟа итәаз аӡәы.
– Иашоуп, аԥашьа дыдгьылдам, – иҳәеит Таҳир, – аха иҭахыуп
иужәрақуа зегьы бамба лаҵарҭаны иаанижьырц, Осман-Кои афабрика
иргыларц, арахь аихамҩа аагарагьы мариоуп. Аԥашьа гызмал хара
дыԥшуеит. Асулҭан данеиқуха, «Аублаақуа уахгара нашьҭаз ирыдгылеит,
убри азы рыдгьыл иахысцеит!» – иҳәап. «Сара сымчхара аиқурхараан,
уара аԥашьа, акырқуа уҽрыԥсоутәит, ҳамҭас иусҭоит убарҭ
рыдгьыл!» – абас аҭак ҟаиҵозар акухарын Асулҭангьы.
– Нас, ишԥаԥсыхуоу, дад, Таҳир? – иааиларԥсеит азҵаарақуа...
– Исҳәаз инацысҵарц сҭахыуп ҳарҭ ҳаамсҭа Шьардын-иԥа Мансоу
ишәзааицҳазгьы, – даҿын Таҳир. – Ааигуа Заурҟан Золаки
сареи дҳаԥхьан дҳацәажәеит. Абар нас уи иажәақуа: «Аублаа зхылаҳәоу
уарбанзаалакгьы ухы уамеигӡан! Иахьа дшәықугуӷны шәсыдгыл
ҳәа ажәа шәниҵоит ашәарҭа иҭагылоу Асулҭан. Џьоукы шәеиларымгааит,
Ҭырқутәылан есқьынгьы даман Асулҭан, ари нахысгьы Сулҭанда
иҟалаӡом, иахьа иара изыҳәан шәҽаԥсашәтәыр, уаҵәы уи ихарҳага дуны
ишәԥылоит! Нәсгьы цқьа шәымсылман гураган шәҟаларц азы ожәшьҭа
иаамҭоуп, шәыжәла шәхыхны, Османаа ҳәа аҽанҵара!..»
Абарҭ ажәақуа рышьҭахь, Таҳир илахь иақуԥсаз ашла зхыҩлахьаз
ихахужәпа инапы ала аҩада иҩыԥхьаҳәан, ашьшьыҳәа иҽеиқуԥсаны
днатәеит.
Ибаҩқуа аҿҿа рылго, деиха-еигуо дҩагылеит Сиҭ.
– Дадраа, иазхоуп, ҳзеибашьуам ожәшьҭа! Сара хаҭала сыжәгозар,
исцәалаӡуада, заанаҵ сыҷкунцәа агурқьҳәа илбаанадахьент аибашьра
мцахуцәа! Иҟаҳамҵац иҟоузеи ҳарҭ аублаақуа Асулҭанцаа
рзыҳәа? Урҭ ирызкаҳҭәахьоу ашьа џьарак еизыкукуар, аӷба зырӡсо
мшынхар ҟаларын. Заҟаџьара икаԥсоузеи ҳарԥарцәа рыбаҩқуа!
Аха арахь уаас ҳаԥхьаӡам, ҳзиндоуп, ҳаиқулашьца хшыҟаз ҳаанхеит.
Уаҩы изеилкаауагьы иҟам ҳажәла ахыхра заҭаххаз? Иара Мансоу
ижәла усгьы ихиххьеит, ицәалаӡуазеи? Мап, дад, ҳажәла шаҳхыу ҳаԥсыр
иаҳа еиӷьуп, аӡаы игуаԥхоит ҳәа ҳҽаҳҭиир аҵкыс!
– Уажәымҭа бзиахааит, хшыҩла уцәажәеит, зегь ҳгу иҭаз ҭуҳәааит,
абџьар хзышьҭых’уам, икаҭәаша ашьагьы ҳалам, ҳшьа зегь
ҵыржәаахьеит! Ҳажәлагьы уаҩы иԥырхагам! – еиқушаҳаҭны иаагеиг
абжьқуа.
– Ибзиоуп, аха, ҳаамста Мансоу ианаџьалбеит, аублаақуа ҳами
дызлыҵыз, ҳааизганы дааҳацәажәар, иҳәатәы хаҳҵозаргьы издыруамызт,
– даацәажәеит злабашьа зԥышьҵаргуаны итәаз, зыҩны ҳаҟаз
аԥшәма Дауҭ.
– Даара иџьоушьаша уаҩуп Мансоу! Дҟьала-ԥалаха дышдәықуз,
иреиӷьыз адгьыл иҭаны дханшха дынҳархеит, ҳабацәа раан еиԥш,
имаҵ аауеит, иху наагоит, нас иара иабаихуарҭоу ҳара ҳанҵәара? –
дҵааит, аҭаҭын лҩа ихарчыла дахьтәаз аҭахмада Ҭатласҭан
– Мансоу францыз фирмак дадҳәалоуп,– даацәажәеит Таҳир,–
ари атәыла аҿацә аҿы иаадрых’уа абамба, иара иоуп иаазхуо, изҭиуа.
Ожәы ари аҭыԥ афранцызцәа ианрымҟуҵархала, урҭ ргу иахуо дашьҭоуп,
иҷкунра Францызтәыла ихигахьеит, иԥшәмагьы дыфранцыз ҭыԥҳауп.
Уи атәылаҿы анхара ҟаиҵахьеит, уаҟатәи абанкқуа рҿы ишьҭеиҵахьеит
ихшарагьы иаргьы рыԥсы ҭанаҵы ирызхаша аԥара. Араҟа
ицәгьарахаргьы, ицәалаӡуазеи, уахь ихы ирхоит!
– Анкьа, ахьы-аамсҭа хәа ҳзышьҭаз, гуԥҳәыхшла иаҳааӡоз ҳаԥхьагылацәа
рҵыхутәа абакылси уҳәарауазеи! – даақуԥсычҳаит Сиҭ,
ҩнапыкла ихы кны дахьтәаз.
– Уи, зхы ада хы-зҭахым, ҳара дҳахуарҭам!
– Ашәахтәгьы ашәара ҳаҟуҵуеит, имаҵ аурагьы мап ацәаҳк’уеит,
имԥынҟа ҳнеиуам. Ҳара ҳшихушьадыз уахаҵәҟьа иахымгакуан ирылаҳҳәоит
аублаа зхылаҳәоу зегьы!
– Уи бзианы иҟашәҵоит! – инарымаирҽхуеит Таҳир.
– Мансоу шәидхалацәеит, изыжәуазеи џьаҳаным иҭыԥхеит, уи
иҟны ҳаҟоума, ҳаԥхьа ахҵәара шьҭазар! Адунеи аҿы ҳамцхухама аублаақуа?
Нцәак иеиԥш ҳухуаԥшуеит, дад, Таҳир, нас иҳауҳоозеи?
Иҭынчрахеит, зегьы Таҳир изыӡырҩырц, рҭахын, аха уи иаразнак
даламгеит, иҭааӡа ацәымза дахуаԥшуа дтәан ҳамҭак.
– Азин сышәҭозар, уахацәҟьа мҩак сықуларц стахыуп! – ҿааиҭит
иара.
– Иаба, дад, Таҳир? – инақурццакны дҵааит Сиҭ.
– Срымбар, дабацеи ҳәа ишәазҵаашт. «Сҭампылҟа аиҳабыра рахь
деиҭацеит ашшра», – ҳаӷацәа рыбла хкыгас абри еиԥш ажәабжь ураҵатәуп!
– Дад, ара итәоу ухы еиԥш узықугуӷша роуп! Лакҩакра умыхьын,
угу иҭоу цәырга!
– Шәақушаҳаҭзар, наҟ-ааҟ ҩы-рык иеибашьуа рҳәаа схыҵны,
Анкаранӡа сцарц сҭахыуп. Уаатәи аиҳабыра ҽыци ожәтәи Урыстәылеи
ааигуа аиҩызаратә еиқушаҳаҭра анрыбжьарҵа ашьҭахь, Анкара
дааит Урыстәылатәи аиҳабыра рхаҭарнак. Сиқушәарц, сиацәажәарц
сҭахыуп!
– Иауҳәагушьозеи, насгьы акыр дамаҭәоума уи ауаҩ иахьа ҳазҭашәаз
арыцҳара? – иаагеит абжьқуа.
– Уи иасҳәоит: «иахыжәгаз аҳәынҭқар ир ҳажәимҵар, аублаақуа
ҳаԥсадгьыл нҳажьуамызт, уи ҳара ҳаиԥш Урыстәылантәи аџьажәларгьы
драӷан. Гукала ҳаигурӷьоит шәхы шәахьақуиҭхаз. Ҳаичзырчоз дыҟам,
иахьа шәареи ҳареи ҳаишьцәоуп. Аха аублаақуа ҳҟьала-ԥалаха
адунеи ҳанхалеит. Иахьа зынӡак амҟалатә ҳзыҟалеит, шәҳацхраа, ҳаԥсадгьыл
ахь ҳхынҳәырц ҳҭахыуп!»
Иӡыҩӡа иаанхеит ҳзыҩнатәаз ауада, дызусҭазаалакгьы аӡәгьы иҿы
изеихымхит. Ишымгуӷӡоз ираҳаз ажәа, хьанҭарак нарықуҳазшәа иахуаҽит.
Зшықусан Самсун иӡхыҵыз иааркны, аублаақуа рыгуҭа иаақумгылаӡацызт
аԥсадгьыл ахь ахынҳәра аус. Аԥсы дгылан даар аиҳа,
уи аӡәгьы дақугуӷ’уамызт мчылаҵәҟьа ргу иҭаршьхьан. Ҵоуп, ирхашҭны
иҟамызт рыԥсадгьыл, ицәазар рыԥхыӡ иалан, ицәажәозар ражәа
иацын, ан леиԥш игухьааргон, аха ҳабжеиҳараҩык, Ҭыркутәылан ииз,
иааӡаз ракун, урҭ ирцәыуадаҩын рабацәа Аублаатәылаз ирхәоз рхаҿы
аагара.
Макьана иҭынчроуп, зегь шанханы иԥшуп.
– Иҟалазеи, мшәан, исҳәаз аӡәгьы шәыбжьы ақушәыргом! – иааҳалаҩит
ҩаԥхьа Таҳир ибжьы.
– Ее, дад, Таҳир, ишәцәыԥсхьоу зсгьы гылан иааит ҳәа ҳауҳәозар
иаҩызахеит, убасҟак иаҳцәыуадаҩхеит иҳабжьугаз алацәажәара! –
раԥхьаӡа ибжьы аарлаҳәа иааҭикааит Сиҭ.
– Урыстәыла ахәынҭқар дыҟам, аџьажәлар рхы иақуиҭхеит ҳәа
уцәажәоит, уи ҳаигурӷьоит, аха уа иҟоуҵәкьа аиаша еилкааны иҳаздыруам,
иҟалап Аублаатәыла ауаа ндырхахьазар, насгьы ҳара ҳдин
хазуп, иҟоумашь уа аџьаамақуа?
– Аџьаамакуа акыр иҳахуарҭазар, ара аҟара џьаргьы иҟаӡам! –
ибжьы ныҵакшәа даацәажәеит, ар рымаҭәа ҩаза зшәыз арԥыс.
– Абра дҳалагылоуп аублаақуа иҳаиуоу, мызкы аҟарагьы ҵуам
Урыстәылатәи дхынҳәиижьҭеи. Иара ихала ишәеиҳәааит ибла иабаз,
Омар, уааскьа арахь, ари дышәзымдыри, Дашьан Мыса-иԥа?
Омар, Таҳир ицыҩналақуаз арԥарцәа руаӡәк иакун, кьаҿк, пылҭыҟсак,
еиқуакы, иҟанҭаруазқуа цырцыруа игушԥы ихдан, иарӷьарахь
аҭра цәышӡа атапанча иҟунын, иныҟуашьа, инапкуа рылага-ҩагашьа
ырыла, акыраамҭа арра дшыҟаз ҩашьомызт.
– Сара сызлаз ар-хуҭа Кавказ афронт аҿы ианыртҟуа, уахь саанхеит...
Снанагеит Аԥсны, иара убра сшыҟаз ауп азакуан ҿыцгьы шышьақугылаз.
Аиҭаҳәара сылшом аџьажәлар уа ирымоу агурӷьара!
Амал змаз ауаа рмазара жәлары зегьы ирзеиԥшыртәит, аамсҭцәа рыдгьыл
шаны анхацәа ирырҭеит, иахьабалак аартра иаҿын хатәыбызшәала
амеқьҭебқуа, худа-ԥсада ауаа ахьрыдыркыло ахушәтәырҭакуа. Аԥсуаа
ироуеит акралра. Аиҳабыра хадас иамоугьы даԥсыуоуп, анхацәа
дрылҵит. Аҵыхутәан атҟуацәа арахь ҳандыргьежьуаз Аҟуа ауп аӷба
ҳахьҭалаз. Аԥсуаа, сшоублааз анырдыр, «шәыжәла зынӡак ианыӡааӡеит
Кавказ, ара уҟаз, иахьыуҭахыу анхарҭа уаҳҭоит!» – ҳәа даара
исыдгьежьылеит. Аха, ижәдыруеит, саби сани сыда дрымамызт, зымч
зшәахьаз џьоук ракун даргьы, ирыцҳашьан амҩа сықулеит. Изларгуӷьызеи, ҳабацәа насыԥдақуа уи еиԥш атәыла ааныжьра? Џьанаҭ ҳәа
акрыҟазар уа иҟан, даҽа џьанаҭк изашьҭалазеи! Жәларак рҭарнакцәа,
шәыххь згеит, хуҭаала сара абраҟа, худацәаҟынӡа ахьы саладыртәозаргьы,
ара саагылом, уахь схынҳәуеит!
Иҭынчрахеит ҩаԥхьа, ираҳаз иаршанхеит, аӡәгьы дзалҵуам макьана.
Исаҳауа зегьы сдыргурӷьоит саргьы, аха уи ацәыргара сылшом,
акы сышьҭарӷуӷуаны сакыуп... иҟалап сгурӷьацәазаргьы.
Таҳир, ҳаиԥхьаӡошәа дҳалаԥшуа, иӡарақуа кны дышҳалагылаз,
ашьшьыҳәа деиҭаналагеит. Уи ибозар акухарын зегь ҳагуқуа рҿы
аԥырԥырҳәа иаақулаз агуӷра мцабз.
– Аҭаҳмадцәа, аҭакуажәцәа, аҳәса, ахацәа, ахуҷқуа...цәгьара згу
иҭам жәларак, аӡәк иеиԥш ҿык еицҭацәажәаны амҩа иқулоит рыԥсадгьыл
ахь. Дызусҭда зыҩныҟа ихынҳәуа амҩа изымҭо? Иазхоуп,
дадраа, ҳахьынӡаржьаз, ҳахьынӡагуаҟыз, ҳахьынӡанҵәаз?
Абас зегь ҳаибганы знык аусуцәеи анхацәеи рҳәынҭқарра аҳәааҿынӡа
ҳаԥсы ҳазнагагушьар, аҳәынҭқар ашьҩы иааимырбаз, Асулҭангьы
иижьаз аублаақуа, рыҩныҟа иаауеит ҳәа амҩа ҳарымҭар залшом!
Абас жәларак зегь ҳаибарҳәага ҳаԥсадгьыл ссир Аублаатәыла ҳналалоит.
Игурӷьаҵәа иаҳԥылоит иаргьы!
Агурқьҳәа ҳҽынкажьны игудаҳкылоит ҳабацәа рыбаҩ змадоу ҳадгьыл.
«Ҳаҭоумҵан, уара абас аамҭала уахьгугуҭаҳажьыз, узыԥсаз
дырны ҳхынҳәит, иҳагымхаша!»– ҳәа ажәа гулымҵәахқуа ҳәо, иеиҭагудаҳкылоит.
Зыԥсадгьыл ӡбахуда блала изымбацыз, иаршанхап:
агугуаҳәа еилаҭәоит ишәахԥсараха арҩашқуа, ибзары-бзаруеит абнара...
«Шәааскьала, дадраа, сасцәаҵас шәхы шәымԥхьаӡан, шәаԥшәымацәоуп,
ари адгьыл шәара ишәтәуп!» – абас аҿарацәа шәрабжьах’уеит
шәарҭ аҭаҳмадцәа. Нас ҳаԥхьа шәгыланы, жәлеибаркырала аублаақуа
шаны рынхарҭақуа дшәырбоит.
Иуаҳах’уеит иахьабалак ацәажәабжьқуа: «Уара, дад, абри иубо
аԥацхажә, акгьы зқумыз уабацәа рыҩныжә ауп, анҭ абнара иагаз
аҵәахаҳакуагьы дара иеиҭарҳаит... Уқуӷьацааит, унеины уахыл!» «Уарах,
дад, абра акун иахьықунхоз уабацәа, аамҭа рызхымгеит, иқуӡаахьазаап
рыҩнқуа, аха имыӡит, убама, урҭ рхушҭаара, уахуаԥш, абар
ахчныза, абар алҩақ зыхьтатоу ахаҳәқуа. Абраҵәҟьа иргыл, дад, аԥацха,
агугуаҳәа еиҭеиқуҵа ицәахьаз уабацәа рхушҭаара!» Абас аӡәаӡәала
иааныркылоит рабацәа инрыжьыз амӡырхақуа. Дук мырҵыкуа
ана-ара унарықуԥшуеит аҩнқуа рхыбрақуа, еишьылӡа ажәҩан цқьа
иналалоит аублаақуа рылҩаҵә, игоит ахыу-хыуҳәа алашбжьқуа, аки-сиҳәа еиларԥсоит арбаӷьқуа...
Ашәышә бжьы аҭыԥаны, акаҩҳәа Аублаатәыла инықуҩуеит, ҟ
иаҳхашҭхьаз, аха ҟ аҳаҷаҳәа иаҳгуалашәаз ахацәа рашәақуа!.. Усҟан,
дыдрак еиԥш зегьы иаараҳауеит, «О-о-ҳ гушьа!» ҳәа Аублаатәыла
агураҳаҭ-бжьы!.. Ишәаҳауама, сашьцәа, ари ԥхыӡым, иҟалаша усуп
ҳара ҳхацәахар!..
Абарҭ ажәақуа иҳәеит Таҳир убасҟак дацраланы, убасҟак игуҿкааганы,
амула бзиагьы убас аҟурҟан дзаԥхьарымызт, аныҳәаҩ ԥшаахгьы
убасҟак еиламырсҳакуа дызныҳәарымызт. Ожәраанӡа иеихулагуан
иҟаз аҭынчрагьы аҵыхуа ԥҵәеит.
– Дад, абыржәыҵәҟьа ҳабацәа рымӡырха снеи-ҩеиуа сықугылан!
– дааӷазы-ӷазит Сиҭ.
– О, анаџьалбеит, сара исымоу зегь нҵәахьеит, убарҭ зегь ҩагылан
ашә илеибагуон арахь иҩналарц! – изымчҳакуа дааҟыу-ҵәыуеит
Ҭаҭласҭан, иуапцәа хылԥа рацәаны илаӷырӡқуа аларыцқьауа.
– Араҟа ауп сахьиз сара... Аублаатәыла абазбагушьахьоу, аха
Таҳир, уара уанцәажәоз, тәыла ссирк салаԥшуан, саб гушьа ииҳәалоз
ашәагьы слымҳа иҭаҩуан... – нациҵеит иблақуа ҭыҵны ицо, арԥыс
еихатар игылаз.
Сара акы сырҩашьны саман, амшын иалаҳаз иеиԥш смадаӷь-мадашәон
салҵырц, аха исылшомызт.
– Ҳахурақуа хтит ҩаԥхьа, издыруада зынӡа иӷьаӡарц акузаргьы!
–даацәажәеит аҭаҳмада Дауҭ. – Аха, еиӷьыу-еицәоу ҳәа алаԥшра
ҳамамзар, ҳаԥсадгьыл ахь ҳхы ҳархароуп. Уара узқулаз умҩа нагӡа,
дад, Таҳир! Еибашьроуп... енлаҩеиласроуп... угууҽаныз, амарџьа!
Арахь ҳара ҳажәлар ҳразҵаап, ирҳәо ҳазыӡырҩып, ираҳҳәаша, анцәа
иҟнытә, ожәшьҭа иаадыруеит!
Дауҭ икушаҳаҭхеит аизара иалахуз зегьы...
Таҳир иҩызцәеи иареи иара убраҵәҟьа инаҳалҵны рымҩа инықулеит.
Ауха мзаҭахамҭан, илашьцан, аҵхгьы агу инахысхьан. Сиҭи сареи
ҳабжьы ныҵакны ҳаицәажәо, аӡә даҳҿаҳар ҳәа ҳшәаны, мҩахуасҭала
аҩныҟа амҩа ҳақун. Аизарахь ҳанаауаз аарлаҳәа игуагуоз аҭаҳмада,
ожәы, анкьа иҭәымҭа данҭагылаз еиԥш, аӷьараҳәа саԥхьа дгыланы
днеиуан. Амҩа ҳанықузгьы, аҩны ҳанааигьы, иҟьаҟьаӡа иаашаанӡа
зыӡбаху ҳамаӡаз Аублаатәыла акун. Иаҳгуалаҳаршәои аҭыԥхьӡқуа,
арҩашқуа, аӡиасқуа, аӡыхьқуа, ашьхақуа, аԥстәқуа. Ҳалацәажәон,
знык ҳаԥсы ҳаманы уи адгьыл ҳзықунагалагушьар ҳнапы зҳаркышаз...
Ҳабаҩқуа Қарынџь-Овасы акаршәраҿы иҟан умҳәозар, ҳаԥсқуа
Аублаатәылаҟа ицахьан...
Уахык Ҭаҭласҭан иҩны иеизаагеит еиӷоз ахжәлантәык рхаҭарнакцәа.
Ҵоуп, уи аизара Таҳир дақумшәеит, дахьцаз дыхнымҳәыцызт.
Аизара аԥшьызгаз аԥханагьлацәа рахьтә аҭаҳмада Ҭаҭласҭан
даақугылеит:
– Шәарҭ ахыжәлантәыкгьы наџьнатә аахыс иеиуацәаз, иеибаҭахыз
шәакун, ҷкунцәақуак шыхумаруаз шьак рылибахт ҳәа абраанӡа
шәхы намгакуа, шәнибакылар шәылшон, аха иҳаҩсыз артытра ҳалагарым,
аублаа жәлар рыхьӡала сшәыҳәоит, ҳҭагылазаашьақуагьы зеиԥшроу
жәбоит, уахарнахыс аиӷара аҵыхуа ԥышәҵәа, шәеинаал, шәгудибакыл-шәхыдибакыл!.. Ас сара ишысҳәо акумкуаны, акыр инарҭбааны,
ихуцуаз дархуцыртә дцәажәеит Ҭаҭласҭан.
Ашьа здыз, анӷара ахы зырҵысыз Наӷуацәаа аԥхьа ацәажәара
дара иртәын усгьы, реиҳабы Дацман дҩагылан усгьы ҿааиҭит:
– Аԥханагьлацәа, шәыххь згсит, шәарҭ; шәаҳаҭыр ҳазԥымҽит акумзар,
ҳарҭ Наӷуацәаа џьара ҳабла ҳазцәырго ҳаҟаӡам, Чызмааи Ҵандарааи
еидгыланы, иҳалахумарит ишырҭахыз, иаҳхыччеит иахьынӡарылшоз!
Лыԥсаак даҳмоузаргьы ҳшьа каҭәеит, иҳахшаз иреиӷьыз арԥыск
ашәахсҭа иныззала адәы дықууп. Чызмаа аинаалараҵәҟьа иашьҭазҭгьы,
рычкуп дааныркыларын. Ма ҳахҵәап, ма ҳапхап, аха зхы зкуачрахаз
ихы иҳардырроуп, уаҳа нышәашьа ҳамам!
Дацман дгуааны игу еиҟуҷҷо, уажәымзар ожәы иабџьар ааҭыхны,
аҵыкьҳәа дхысып уҳәартә акун дышцәажәоз.
– Дацман, уххь згеит, – ҿааиҭит Сиҭ дҩагылан. Ишәыхьзеи уара,
аублаақуа аԥсреи анхареи ҳшрыбжьагылоу згуашәымҭозеи?
Ар еибашьуан, Ҳабыџь дцәаӷуон ҳәа, амаҷ еимакны ҳнибарҵәоит,
уаҵә иаҳԥеиԥшу ҳазхуцӡом!
– Уаҵәы иԥсуа дсыздыруам, иахьазы Наӷуацәаа ҳаԥсуп! – аҭак
ҟаиҵоит Дацман, Сиҭ иажәа ахы ахьцоз зынӡак дазымхуцкуан.
Ашьҭахь, дарбан сгуалашәом, Ҵандараа иреиуаз ҭаҳмада хынҷыгугук,
илабашьа иԥышьҵаргуаны дҩагылеит, араҟа итәаз зегьы дагуацәазшәа
даҵаҳәҳәаны ҿааиҭит.
– Ажәлар абзиара шәықузааит. Ҳара Ҵандараа, харада ахара
зду ҳакухеит. Ҩыџьа еисын, аӡәы ашьа илҵит, аха ҳара хаҷкун дзыхҟьазеи?
Уи дрыбжьагыламзар, издыруада, аҩыџьагьы еибгала изеиԥырымҵыргьы
ҟаларын. Закузеи, Наӷуацәаа шәыххь згоит, аҽы иазымиааиз
акуадыр дасуан ҳәа, иарбан ҳара ҳзыхҭашәкыз, акыр шәылшозар,
абан шәаӷацәа еиԥхыҟуҟуа иахьтәоу!
Ариеиԥш аҵәы алаҵан ацәажәара аууҳәа иааиаланаҵепт Наӷуацәаа, арԥарцәақуакгьы рҟамақуа ирыхеит, иҳаибарбап ҳәагьы еиқумақарт,
аха ажәлар иеиурмыжьт. «Еиӷьыу ҟаҳҵоит ҳәа ҳшашьҭаз, еицәоу
ахь икылсит» – аасгуахут сара, еизыҵҟьаз еиҟук’уа сахьрыбжьагылаз.
Ожәшьҭа уаҩы ибартә иҟан аинаалара акгьы шалымҵуаз.
Дҩагылеит Чызмаа Рашьыҭ, уи Хусеин-ефенди дыҩнеидежьҭеи
мшыбзиа аҳәараҵәҟьа илымшо дԥагьахан дыҟан, ҽыла аныҟуарагь
иаҭәамшьакуа, аамсҭцәа реиԥш, агужь ааихуеит, мци-ҵабырги неиқурҽаҽан,
идгьыл аҳәаақуагьы кыр инаскьеигахьан.
– Аԥханагьлацәа, шәыххь згеит! Ҳаҷкун ихарамкуа аус дақушәеит,
иԥсы данақуԥш, ихы аиқурхаразы аҳәызба иҟьеит, еиҭасҳәах’уеит,
ихы аиқурхаразы. Аха уи аӡәгьы деиҩырҳа дкаимыжьит, баша
диҵкуеит, шьа куармак иааилҵыз ҳақуӡран ҳаҟазаап ҳшыжәлантәу
зегьы! Ҳаҷкун, ҳауа бзиа Хусеин-ефенди иҟны амаҵура далоуп, аӡәгьы
дихарам. Ҳара ҳҽаҳҵәах’уам, ҳабналом, ҳазшьуагьы даабарц ҳҭахыуп
ожәшьҭа!
Абас Чызмаа Рашьыҭ, аҽыр-ҽырҳәа агаз амца лалеиҭәеит! Аӡәы
акы иҳәо, акы иаҳауа изыҟамлеит, еилаҩынтрахеит, аха иааулакгьы
еижәымҵакуа иаҳҟажеит. Ажәланытәқуа ожәшьҭа рҽеидкыланы, хазы-хазы ақуҵра иналагахьан, ара жәпаҩык еизаны ишыҟаз раҳазар
акухап, фицарк хыс дызмаз акыҭа заптиецәа ҳмухтаргьы днарылаҵаны,
ҽрыххыла иааҳадгылт.
– Шәааскьа арахь! Закузеи шәеилыҵны шәгылоуп! – ҿааиҭит афицар,
иабеидыруаз, идыруазаргьы усс иабеимаз, арҭ ахыжәлантәык
иреиуаз хазы-хазы рыҽшаны изгылаз.
– Шәааскьа уара, шәдагуахама? – еиҭеиҳәеит иара, аха аӡәгьы
иҭыԥ дахымҵит, ҳара аԥханагьлацәа ҳнаскьан иаԥхьа ҳаагылеит.
Афицар иҽы аӷура нақуршәны, иӡарақуа кны ажәлар даарылаԥшит,
шәабаҟаз, шәеизызгазеи иҳәарц иҭахызшәа, нас ибжьы ҩеиҵихит:
– Зегь зымчу Асулҭан адҵа иҟаиҵаз амчала, ари аԥашьалыкь
аҿы иҟалеит умуми саферберлик! Дычмазаҩны иарҭак иаӷроу ида,
жәааи хынҩажәи жәабеи шықуса иаарыбжьанакыз ахацәа зегьы абџьар
шьҭырхроуп! Ожәы аабыкьа аибашьрахьтә ихынҳәыз асқьарцәа,
хаз рсиа шьҭыхтәуп, уаҵәы инаркны рҽеибыҭаны икылсроуп. Егьырҭ
иаанхаз хымш роуп аҽеиқуршәаразы ҿҳәарас ирымоу. Ар-хуҭақуа еиҿикаарц,
насгьы драԥгыларц Сҭампылынтә даан дыҟоуп, зныкымкуан
Ҭырқутәылан аӷацәа аҩ иҵазцалахьоу Али Ҳазреҭ-ԥашьа! Арра
иацәыбналаз дарбанзаалакгьы, аԥсадгьыл зыԥсахыз аӡә иеиԥш иқууп
ашьра!
азеиԥштә мобилизациа.
Ибжьы ҷахьаӡа, зны ииҳәаз азмырхакуа, деиҭашьҭрақулан еиҭеиҳәеит
афицар. Иалгамҭаз, ибжьы хар-вар иаҳагьы иҩҭигеит: «...и-қууп
ашь-ра!»
Арҭ ахҭыгулаанӡа аууы зыхгоз, иҳазмыршәыкьуаз, хыџьара рыҽшаны
еиӷарыла иеиҿаԥшуа игылаз ажәлар, ҟыт-ԥсытк рыхулымшәо,
иӡыҩӡа иааилахеит.
– Абри акун иҳагыз! – лоунытә даақуԥсычҳан, дааӷызы-ӷызит
аҭаҳмада Дауҭ. Иҟалап зегь ргу иҭиҳәаазар уи, аха аӡәгьы илаҿимҭит,
иеихаԥсы-еиҵаԥсы игылан...
– Амухтар уабаҟоу? – ҩаԥхьа ибжьы аагеит афицар.
– Ара сыҟоуп, уххь згеит! – иҽы хуашлаԥса ишьхуа нарбаны,
ажәлар рыжәпарахь дааскьеит амухтар, иқьаад бӷьыцқуа еимлагуа
икны.
– Уаԥхьа, арра иаҵанак’уа рсиа! – наидиҵеит уи.
Амухтар иара уа дышҽыжәыз аԥхьара далагеит. Жәлак иҳәацыԥхьаӡа:
«Ара уҟоума?» ҳәа дҵаауан. Зыхьӡ рҳәозгьы: «Ара сыҟоуп!»
иҳәалар акун. Зымч инанамгоз ҭаҳмадцәақуак ҳааилахеит акумзар,
егьырт зегьы рыӡбаху ҳәан. Ианеизашаз, иахьеизашаз аҿҳәарақуа нарыҭаны,
афицар дзаԥгылаз аҽцәа: «Аррахь ааԥхьара ҟалеит!» «Аррахь
ааԥхьара ҟалеит!» – ҳәа еиқуҿыҭуа, аублаа қыҭақуа еимырҟьо инарылалт.
– Ариакун, дадраа, аублаақуа иҳагыз! – еиҭеиҳәахит атаҳмада
Дауҭ. Ҿымҭ игылаз ажәларгьы, урысыр шьакуармак рылымшәо ашьшьыҳәа
аиԥырҵра иаҿын. Ирҿаԥшлакгьы дымҩашьо идыруан, дарбанзаалакгьы
аӡәгьы абџьар шьҭыхра дшақушаҳаҭмыз.
Сиҭи Дауҭи аарлаҳәа игуагуо, иаалырҟьаны иаҳԥаҳалаз амитә
иалацәажәо инеиуан... Урҭ срышьҭан саргьы, г сҭахуцуа: «Ақьабз
бзиахуқуа рымҟуҵҩрны иахьцоз, изрыцымцазеи жәытә аахысгьы
аублаақуа ӷьацара ҳазымҭоз ақьабз бааԥс – ашьоура? Аублаа ихы-иԥсы аҿы иаҳа итәрыԥсаны иҟоума уи адацқуа? Сара схаҭагьы сышԥаҟаларыз,
саныҷкуназ акумкуа, ожәы исыдзар ашьа? Хы-жәлантәык
зеиӷьаҭамыз рҭарнакцәа еицәажәон иахьа, аха дасу рхы мацара, рыжәла
мацара, адәныҟа аҽраԥшра мацара акуӡан изызхуцуаз, дызусҭазаалак
аӡәгьы ибарц иҭахымызт урҭ реиӷара, хама-хама реихара, џьоук
ргу иахуоит ҳәа рхы ацәгьа ахәара, зҭагылазаашьа амалагьы ибааԥсыз
аублаақуа раӡәыкра зынӡак ишаркуадоз. «Ҳара ҳтәы», «ҳажәлар
рзеиԥш ус» аҭыԥаны, «сара стәы», «сара сыжәла» мацара акуӡан
рыххатәыс иҟаз.
Абриаҟара агуаҟра мҩа ианысыз ажәлар, знымзар зны рцәаҩа
иарҿиар акуӡамзи аидгылара зыԥсоу аилкаара? Ма уи гха-малырны
иҟаӡазар аублаа игу-иԥсаҿы? Иахьа дышԥаҳақумшәеи Таҳир, уи зегь
еилыффаҷа иҳаиҳәарын, иаҳзымӡбаз аинааларагьы даҽа мҩак иқуиҵара
дыҟан, аха дааугарауазеи?
Абар ожәы ҳаԥхьа иаашьҭалеит ажәлар рҵеицәа зыхулабгараны
иҟоу аибашьра... Убриоума нас жәлантәыла аиӷацәа еинзрааларан
иҟоу? Диашагушьоуп аҭаҳмада Дауҭ: убриакун аублаақуа ирыгыз
ожәы!..
Аҵх кыр инеихьан, Заурҟан иажәабжьҳәара даналгоз. Ус баша ҳаицәажәо
ҳаштәаз, аҭаҳмада игуаламшәеит ажәак. «Мшәан, акутаӷь ма даҽак знырџьыло,
зхуҵәы змоу... абҩалых... Ҳаи, афы асааит, схы ишԥаҭыкукуеи?» – дгуаҭеиуан
иара.
– Адырган! – инеигуаласыршәеит сара.
– Иашоуп, саԥхьа раху уоухьеит, адырган! Аха аублаақуа ҳтәалагьы
уи ахьӡ сгуалашәом, умбои, ма ажәа-ԥшаахк акунда, ажәа баша! Ее, дад, Шәарах,
ари аҩнаҭаҿы, ма агулара џьара уныдыххыланы урызҵаар, иааугуаладыршәап
ҳәа уҟоу уи ажәа! Анышәынҭра џьара шьҭыбжьык ахылҵуа аиҳа, аублаа
ажәак џьаргьы иуаҳараны иҟаӡам ара! – ирҵаулаӡан даақуԥсычҳаит Заурҟан.
Ҩнапыкла ихы еимлагуа икны, кыраамҭа ҿымҭӡо дтәан.
Заурҟани сареи ҳанеиқушәа раԥхьатәи амшқуа раан, аублаа бызшәа ыӡыр
ҟалоит, издыруа зынӡа имаҷӡахеит ҳәа иасҳәо саналагалак, ихеимҵошәа сирбон.
Уи, анкьатәи иԥсадгьыл Аублаатәылаҿы, ашьхақуа, аӡиасқуа, абнақуа,
абаажәқуа шыҟоу еиԥш, ихатәы бызшәагьы еиқуханы иҟоушәа агура сиргон.
Имасымкит, аха абриеиԥш ҵаҵӷу змаӡамыз агуаанагара хаиҵаҵәҟьома ҳәа
иџьасшьон.
Уаха еилкаахеит зегьы. Аҭаҳмада цынҵәарах хьаҳәрада ицәыӡхьаз, дыззыхьуаз,
аԥсҭазараҿ иҟаҵәҟьоушәа ибаларц иҭахызаарын, иара изы уи гужьжьагазаарын,
раԥхьаӡа иҩны саннеи ауха, аԥсцәа рчара исзиуз иеиԥшызаарын...
Заурҟан Золак убриеиԥш аԥсҭазара дҭанаргылеит, иҭахы-иҭахым, уаҳа
цәцашьа имамкуа, акырынтә иаԥхьа иаақугылон абызшәа апроблема. Зны, жәа-шықусала, ихы мацара дацәажәон акумзар, ихатәы бызшәа ахьимаҳауаз даԥырган.
Иԥсадгьыл еиԥш, изааигуаз иуацәа-иҭахцәа реиԥш, игухьааигон ибызшәагьы.
Иагарааны, џьоук еицәажәо инеиаҩсыр, аублаа бызшәа рҳәоз џьышьа,
илымҳа нарыдкыло дрышьҭалахьан. Ашьҭахь, ижәлар рахь даныхынҳәгьы, изгуамҭар
ҟаломызт, дхуҷаахыс иидыруаз, ахьхьаҳәа хатәы бызшәала дзацәажәоз,
дыззыӡырҩуаз, иаҳа-иаҳа амаҷхара ишаҿыз, аҿар игылозгьы, бжаҩык аублаа
бызшәа цқьа ишырзымҳәоз, џьоукыхгьы зынӡа ишырзымдыруаз...
Абас, иара аԥсҭазара ахаҭа практика усны иҿаԥхьа иқунаргылон абызшәа
азҵаара, Заурҟан Золак, дынхо-дынҵуа иԥсадгьыл аҿы дыҟазҭгьы, уи апроблема
зынӡакгьы ихахьы имааиргьы ҟаларын.
Сара стәы хазуп, сара даҽа аамҭак салиааит. Заурҟан Золак гуаҟрас имоу –
сара сзы игуаҟрам. Иҟоуп схатәы бызшәала сзацәажәо сызлыҵыз сыжәлар,
иҟоуп схатәы литература, схатәы бызшәала аҵара рҵоит ашколқуа рҿы, аинститутқуа
рҿы.
Аха сара сызгьы, филологк иаҳасабала саԥхьа иқугылоуп уи апроблема. Сара сзанааҭ – анаука-аилкааратә усура иадҳәалоуп иара. Иахьеи уахеи сазхуцуеит,
убриазы акуӡоуп, амшын сышьҭахь иааныжьны, хара, тәым тәылак ахь
сахо сзаазгьы...
Абас, џьара каршәрак аҵыхуан, ҳаиқушәеит ҩыџьа ахацәа, дасу иара итәала
дазхуцуеит, иара итәалагьы хьаас имоуп абызшәа азҵаара.
Аамсҭа Мансоу имӡырхаҿы наԥшыхақу дсымбахьази, наразнак
дыздырит Али Ҳазреҭ-ԥашьа, дзықутәаз иҽеиқуа ҳарак акуадырырҭа
дахҟьар ҳәа дшәозшәа, аҵларкуку еиԥш дадпаӷьалан, аҽыхуа иақутәаны
ивагылаз афранцыз еинрал еихыкка-еиҵыкка ауаҩ фархь, дахьидубалоз,
аԥашьа иаҳагьы дархуҷуан... Урҭ рышьҭахьҟа еиқуҽыжә игылан
афицарцәа жәпаҩык.
Ҳмухтар, иеилақь игылаз ажәлар даарылҵын, дшәаԥырҳаԥуа аҽцәа
днарԥылан, ихылԥа ааихихын, илахь асаара инышьҭасуа дреихырхуеит.
Аха уи зынӡакгьы дгуеиҭомызт аԥашьа, илаԥш абрахь игылаз
аублаақуа иҳалаҟацан...
– Аллаҳҭаала изаӡәу, Асулҭан ду, шәидымгылошәа ажәабжь
бааԥс игуарарҵаз хасҵом! – аԥашьа ибжьы ҵәыҵәӡа иааҳалаҩит.
Ҭырқутәыла адунеизегьтәи аибашьраҿы, изыхҟьазаалакгьы, иара ишахуҭаз
еиԥш изалымҵит. Уи рхы иархуаны, џьоукы ажәлар рыҩнуҵҟа
ацәгьа дыршуеит. Аха ргу иажьоит! Дызусҭда, Аллаҳҭаала изаӡәу,
адунеи амсылманцәа зегь раб, иахыхра зылшо? Аллаҳҭаала наӡаӡа
дшыҟоу еиԥш, Асулҭангьы дыҟоуп, аҳаҳаи, џьоукы шәрымжьааит!
Асулҭан имчра еилаҳауеит ҳәа игуӷны, хама-хама аихара иаҿу аерманцәа,
акурдқуа уҳәа лассы ирхацәарц иҟоуп! Асулҭан даӡәым, ижәбоит,
ари исыдгылоу дзаку хаҵоу, Асулҭан ицхырааразы афранцыз ры драԥгыланы
даҳзааит. Абас ар ӡхыргеит англызцәа, реибашьыга ӷбақуа
ирҷаԥшьоит Асулҭан итәарҭа Сҭампыл. Абырзенқуа иӡхыргаз ар, хьыӡла-ԥшла иеибашьны мрагыларахь анаскьара иаҿуп. Излаадыруала,
америкаагьы еигӡаран иҟам ҳара ҳзы ар мчи адоллари!
п, ихасҵом, – даҿын иара, – ахаангьы хаҵара згымыз аублаақуа,
шәарҭ агьааурқуа шәрымкукуааны амсылман дгьыл шәаҭәазшьаз
Асулҭан имчра шәадымгылошәа ирҳәаз! п, уи абызҳәацәа идыршаз
акоуп!
Иаалырҟьаноуп ари аизара шыҟалаз, Таҳир Анкараҟа амҩа дықулахьан,
иахьеи-уахеи ҳабла ҭырхаха, иаара ҳазԥшын... Уи аҽны
дҳамазар ҳҭаххеит, дыҟазар, ииҳәашаз идыруан.
Сиҭ днаҳалҵын, шьаҿақуак ԥхьаҟа днаскьеит, ихылԥа ааиҩыҵракны,
усгьы ҿааиҭит:
– Аԥашьа, уххь згеит, иуҳәаз иашоуп. Ҳарҭ Асулҭан ҳиаӷам, аха,
аибашьра ҳалшо ҳаҟам, анкьа зны ҳхацәа-еибашьцәазаргьы, иахьа
ҳаԥсаҟны ҳнеин ҳаҟоуп, ҳахьнеилакгьы анҵәара ҿҟьаса иҳашьҭоуп, ҳгу
ҳамҟьеит, ҳаԥсы ахьҭоу ҳақушәмырӡуазар, уаҩы ҳаиԥырхагам. Аллахҭаала
дсыманы суҳәоит, уаԥсҵәык азна иаанхаз ҳабашәыхуарҭоу, шәаҳҟуаҵ!
Абџьар иаҵагылашагь аҩ дхамам, икаҳҭәо ашьагьы ҳалам,
иҳалабахьеит!..
– Мцуп иеиқуиреаҽо ари аҭаҳмадажә! Арра иаҵанак’уа шԥаҟам,
абар асиа! Ара иану неиҩымсрыда зегьы ираҳҳәахьеит, аха дызусҭзаалак
аӡәгьы дкылымсит! – иҳәеит амухтар, амаҭ ицхазшәа дҩышьҭԥа-ҩышьҭԥан, икуа иааҭихит ақьаад бӷьыцқуа, еиҵыртланы ианҩышьҭих,
иарԥыр-ԥыруан аԥша.	.
– Еи, ажәлар, шәааӡырҩла! Асулҭан ду ихьӡала ишәыдысҵоит! –
ишькыл кьаҿқуа днарынгыланы, ибжьы иаҳагьы иҩеиҵихит Ҳазреҭ-ԥашьа, – абри асиа зыӡбаху аҳәо дарбанзаалакгьы аӡә дагымкуа, уаҵәашьҭахь
ашьыбжьон абри амеидан аҿы иеизар ауп! Зҽыԥхьазкыз,
абра ҳахьгылоуҵәҟьа иқушәоит дыкнаҳан ашьра, иҭаацәа – рӡы ахьаамҩуа
ахгара!.. Ашәахтә шәара шәаҟуҵит, уи змааноузеи? Жәамш рыҩнуҵҟала
шәахтәыс ишәықуу зегьы ылхны, иааган абри амухтар ишәҭоит,
ишәаҳама? Нас акрыфара шырҭахыу шәзымдыруеи, ара шәқыҭаҿы
игылоу асқьар? Есхымш қыҭацыԥхьаӡа хуба-хуба хы ашьамаҟа,
ԥсасазар – ҩажәижәаба-ҩажәижәаба хы!.. Уи иадымгылаз Асулҭан ду
диԥсахит. Асулҭан дзыԥсахыз, идингьы иԥсадгьылгьы иԥсахит. Аԥсахҩы
ари атәылаҿы аагылашьа имам!..
– Аԥашьа, уххь згеит, уҳазжьом, ожәнатәгьы иудырырц ҳҭахыуп,
иаҳзынхаз ҳаҷкунцәа аибашьра иаҳзахулажьуам, ишәаҳҭаша арахугьы
ҳамам, хажәзаҵәқуа шәаҳҭар, ҳасабицәа амла иагоит!
– Уаҵәашьҭахь аӡәгьы дкылсуам, ишәаҳташа арахугьы ҳамам! –
нархылҟьеит еиқуӡырҩуа игылаз аублаақуа, ԥыҭҩыкгьы ана-ара иааилаҩ-еиласит.
– Аа-а, исуанрахь шәхы шәырхеит, излазбо ала! – иҽы ишьхуа
наирбан, Сиҭ иҽааидихалеит аԥашьа, ҳаргьы агуркьҳәа ҳшеимазакыз
ҳнаскьеит ԥхьаҟа. – Азҩаҿкы шәылазҵогьы даадыруеит! Дабаҟоу, ани
зҵара дула зхы тҟуацуа? Илим ихьӡузеи? – ихы амухтар инаиқуикит
Али Ҳазрет-ԥашьа.
– Таҳир!– иҳәеит амухтар ибжьы ҩыҭганы, ампыл даҵаххны
ик’уазшәа инапқуа ҩышьҭыхны.
– Жәларак ҳусқуа дырхашшаарц Сҭампылҟа дцеит Таҳир! – аҭак
ҟаиҵеит Сиҭ.
– Дахьцалакгьы ҽеи згу иҭоу уаҩым, шәаагыл, уи иҟынӡагьы
ҳнапы наӡашт лассы! Шәара шәхаҭақуагьы цәгьамзар бзиа зымуа
жәларуп! Амбжьахқуа! Ахужәлацәгьақуа! Шәара шәахьнанагалак,
иҵысуеит аиӷара, ашьра! Анҭ ишәыҟуну шәҟамақуа рыҿқуа реиԥш
шәыцҳауеит шәыҩнуҵҟагьы, адәныҟагьы! Шәарҭ ишәхымҟьац иҟоузеи?
Ианышәҭахыу аԥашьа дышәшьыр ҟалоит, ианышәҭахыу, авекилцәа
шәшьыр ҟалоит, ожәы арра ацарагьы мап ацәышәк’уеит! Шәызусҭцәада?
Шәабытә уаа хамаԥагьақуоу? Ишәасҳәо шәаҳауама? – ахуаара
даҿын Ҳазреҭ-ԥашьа, – ахара ишәыду рацәоуп, иахьа ишәымоуп аамҭа,
Асулҭан иҿаԥхьа шәхы ҿышәх! Мап анакуха, ари адгьыл шәахыҵроуп!
– Узышьҭоугьы аадыруеит, хахыуцар, ҳхушҭааракуа аарҳәны,
афабрика ургыларц угу иҭоуп!
– Дызусҭда, уи амц еиқузырҽаҽаз?! – иахьынӡаилшоз дыҳәҳәеит
аԥашьа.
– Ари атәыла ҳақунагалеижьҭеи хҵәароуп ҳазҿӡоу, шәара шәеиԥш
ҳаргьы ҳамсылманцәоуп, Аллаҳҭаала шәиҵаԥшны, ожәшьта шәахҟуаҵ!
– дцәажәеит Ҭаҭласҭан.
– Шәарҭ шәымсылманцәа иашазар, адгьыл аҿы Аллаҳҭаала изаӡәу
Асулҭан ду, ашәарҭа данҭагыла, шәыҽԥьашәк’уамызт! п, шәара
аҳаиуан еиԥш динда адәы иқуу жәларуп! Амсылман дгьыл аҿы уаҳа
нхашьа шәымам!..
– Хуҷи-дуи жәларак рыхҵәара заку рыцҳароу удыруеит, уххь
згеит, аԥашьа, ҳхы абашәырхои, ҭыԥс иаҳзалышәх’уазеи? – дҵааит
Сиҭ ивагылаз аҭахмада Дауҭ.
– Мачхуума аҭыԥ ҭацәқуа, Шьамтәыла... Арабсҭан...
– Ҳлахьынҵа хҵәарамзар уаҳа акгьы анымзар, амҩа ҳашәҭ, ҳхынҳәуеит
Кавказҟа, ҳаԥсадгьыл ахь, Аублаатәылаҟа! Ҳара ҳаазмырбуаз
аҳәынҭқар дахыргеит, ишьақугылеит аџьажәлар рзакуан ҿыц, амҩа
ҳашәҭ, урҭ ҳрыдыркылоит! – абас аҳәара алеигалеит Сиҭ.
– Амҩа ҳашәҭ, ҳаԥсадгьыл ахь ҳхынҳәуеит! – аууы ааилдыргеит
арахь згу ԥыжәжәо игылаз аублаақуа.
– Ишԥа? – дхуааит аԥашьа, ашьа зхыҵәалаз иблақуа нархигеит
ажәлар, иҿы ахьааиртыз ус иаанханы иҟан... Нас, ашьшьыҳәа
ихы наирҳәын, раԥхьа днаихуаԥшит афранцыз еинрал, нас ишьҭахьҟа
игылаз афицаргьы... – Ишәаҳама арт амбжьахқуа ргу
иҭаркыз? Азҩа еикуаҵәа ҳагуҭа иҵәахны ҳадтәалазаарын!
Амухтар хыҭԥышша, уцәазма арҭ аиҵаҟуаҟуақуа андыршоз.
Дшәырбаандаҩ уажәыҵәҟьа! – иахьынӡаилшоз дыҳәҳәеит
Али Ҳазреҭ-ԥашьа. Иажәа алгаха имҭакуа, х-ҩык асқьарцәа
аакылибаҳәан, ашәақьқуа наидыргылан днаҳалыргеит ҳмухтар.
– Нас, Урыстәылаҟа шәхынҳәырц иақушәкит, шәрыдгыларц
шәҭаххеит дин змам, уеи-ҭахи ззымдыруа аҟаԥшьқуа? – икуадырырҭа
дахаҵәиуа аҳәҳәара, ацәҳара даҿын аԥашьа. – Аҭынчра зцәыӡны
аилаҩынтра иаҿу Ҭырқутәыла иалалазаап зегь реиҳа сзыцәшәоз булашьма
... булашьма... булашьма!
Абри ажәа шиҳәоз мацара иҽы аҟамчы нажәҵаны, дхыԥ-хыԥуа
агуарабжьара дныбжьалт, ицҽыжәызгьы агурқьҳәа инеишьҭалеит.
Аҽышьапхыц иаргылаз асаба, былра дук иахылҵыз алҩа еиԥш, акыраамҭа
иеилаҩыптуа агуарабжьара ибжьачын...
Ԥҳәысеибак лыжәхьа заҵә рыманы идәықулеит асқьар, аҳәҳәабжьы
заҳаз аублаа ҷкунцәа, асқьар инарԥылан аҳаиуангьы рыцрырҟьеит,
даргьы рабџьар рымхны, рцәа ӡаанамго ипҟаны иаурыжьит.
Али Ҳазрет-ԥашьа ари аниаҳа, Асулҭан ду исқьар ирылакьысыз
адгьыл даныхтәуп ҳәа нарыдиҵеит. Иаразнак иларыхан аублаа ҷкунцәа
ҭаркит. Уаҩы имаҳаит, уаҩы имбеит урҭ рус анырӡбауаз. Иаалырҟьаны
ҽнак, асқьар ақыҭа иналалан, иеизырцеит амеидан аҿы ҳәсеи-хацәеи, иаарԥыхьашәоз зегьы. Абаандаҩцәа аарган, жәлар рҿаԥхьа
инкыдҵаны, аҟуҟуаҳәа иларгудҵаны иршьит. Аԥсцәа рыбаҩҵәҟьагьы
ҳарымҭеит, изҭаҳаз ажра иаразнак иааимарыԥсеит. Ееҳ, анаџьалбеит,
ожәыгь слымҳа иҭаҩуеит, аиаҵәа кыдызԥаауаз ранацәа рыцҳақуа
рыҳәҳәабжьқуа!
Аублаақуа даара иааиҵанарӷуӷуеит акгьы зхараӡамыз аҷкунцәа
рҭахара. Ожәраанӡа ӷуара-пара иеихоз ҳарԥарцәа, иаарбалак ҟаҵо
иҳалаз асқьар ирҿагыло рҿаархеит. Уахык, аҵх лашьца рхы иархуаны,
аџьаԥҳаны ахьыҵәахыз илақулан, абџьар рацәаӡаны иргеит, макиналт
туфекгьы налаҵаны, аррахьтә ихынҳәыз аублаа-рԥарцәа уи
алахысшьа здыруаз маҷҩымызт.
Ҳазреҭ-ԥашьа ацәгьара игу ишҭеикыз анеилыркаа, уа изаанымгылт
аублаақуа рарԥарцәа. Урҭ рахьтә адунеизегьтәи аибашьра иалахуз, ианыхынҳәуаз, шамахамзар, зегьы рабџьарқуа шрымаз ихынҳәит.
Ожәы, аџьаԥҳаны ҵәахырҭақуеи уи мҩанызгоз аҽыуардынқуеи
дырҳәуа мацара, аамҭа кьаҿк аҩнуҵҟала, абџьар маҷымкуа еидыргалт.
Нас иааицәажәан, есуаха гуԥ-гуԥла рыҽшаны, абџьар зкыртә
иҟаз зегьы ақыҭақуа аанрыжьит. Урҭ рҽеиндыриеит, ҳҩадахьыҟа
кыр наскьа иҟаз абнараҿы.
Аха, иалоухызеи, дад, Шәарах, Таҳир ихабар ыҟам, ҳхы зкуаҳк’уа
хаздыруам. Ихьзеи, дынзырхазеи, ҳлашырбага заҵә? Иаадыруан ҳара
уи дзықулаз амҩа шшәарҭаз: амраҭашәарахьтәи ажәылара иаҿын абырзен
ры, иаԥхьаҟа– Ҳазреҭ-ԥашьа ир, аҳәаахь днаӡаанӡагьы имаҷҩымызт
адәысакарақуа ирықуз, абнақуа ирылаз абрагьцәа, арҳәцәа.
Џьоукы дрыцәцаргьы, џьоукы дырԥыхьашәар алшон.  ҳҿи-ҳнапы
еикуԥсаны ҳтәарызма? Ишьҭаҳҵарыда? – абас иеилагужәажәон ажәлар.
Иԥҳәыс Гиулизар лакун, дышҵәыуаз лылабжыш ҭабеит, иҷкунцәа
хуҷқуа ракун ҳаб умааиӡо ҳәа агуашә илагыланы ҿырҭуеит, урҭ
ишысабицәазгьы игуарҭозар акухарын, рыкуша-мыкуша бзиарак шыҟамыз.
Ҳарҭ аублаақуа ҳамацара ҳакумызт, иҳаланхо шьаруалаагьы рхы
иацәшәон, аибашьра арахь иааскьар, рыҩнқуа кажьны иахыҵыр акухон,
рхы ахьдырхозгьы рыздыруамызт. Ҳарҭ усгьы ҳлаԥшықуҵамзи,
мҩашьарыда иаабон ахҵәара ҳаԥхьа ишышьҭаз, џьоукы ирҳәон Шьамтәылаҟа
ҳхы дырхошәа, даҽа џьоукы абырзенцәа рыр аныхынҳәуа, ҳнараԥцаны
Бырзентәылаҟа ҳаргошәа. Уи акун хыма-ԥсыма аҽеиқуршәара
ҳзаҿызгьы.
Уара уазхуц, нас, дад, Шәарах, убри еиԥш ҳаԥсы кылаханы ҳаныҟаз
аамҭазы, Таҳир дааҳалагылан, – сахьцаз сманшәалахеит, ҳаԥсадгьыл
ахь ҳамҩа аатит ҳәа ҳаиҳәар, ҳшыҟалашаз! Аха уиеиԥш
алахьынҵа ҳара иаҳқуашьмызт, адгьыл ҳацәыхьанҭазар акухарын.
Ҽнак шьыжьымҭан, амра кыр иҩхашлахьан, ҷкунак ҽыкубалла
агуарабжьара дыбжьалан даауеит ҽырххыла, «Ҳныха ыӡит!» «Быҭха
ыӡит!» – ҳәа ҿыҭуа.
– Иҟалазеи? – иҵаауеит ари ажәабжь бааԥс заҳаз.
– «Аныха амҵахь?» «Аныха амҵахь» шәеиза! Ҳныха рӡеит! –
ҿиҭуеит аҷкун, иҽы дасуа дахьцоз. Уаҳа еилкаак змоуз ажәлар еибарҵысит.
Сиҭ игу бзиамкуа дышьҭан, ари ажәабжь илымҳа ишааҭасыз
еиԥш, ажәжәаҳәа иҽааилаҳәаны, илабашьа аакыдхны иҿынеихеит,
саргьы снаишьҭалеит. Еихьымӡа-еиԥымӡо ҳгулацәагьы уахь рхы хан.
«Аныха амҵа» ҳнеизар, анкьа Быҭха ианамҵаныхәоз еиԥш, ажәлар
еизаны иеилагылан. Аҭаҳмадцәа ҳаиха-еигуо ахуы акуаԥрахь ҳаныҩхала,
абар, акаамеҭ, Быҭха зҭагылаз абаа ашьапы рыбганы иеилажьуп,
иара ахаҭагьы ыҟаӡам, иахагылаз ахьаца ҿысгьы ашьапы
ыҵырҟааны икажьын. Ажәлар акуӷӷаша, иеихаԥсы-еиҵаԥсы игылоуп,
аӡәгьы аҿеихыхра илшом. Сиҭ днарылҵны днеин, зны иҟубаса икажьыз
ахаҳәгуара днахуаԥшит, аԥҽыхақуа илабашьа нарықургылан:
– Ижәбома, арҭ зегьы ломла ирыбгоуп, абар уи ашьҭақуа! –
иҳәеит, иара ажәлар рахь даахьаԥшны. Нас, шьахуарк аҟара ажәпара,
змаз ахьаца хырԥаны иахькажьыз днадгылт.– Ари, аихала иԥҟоуп,
аха иахатәи ԥҟараӡам, ижәбома, аҵла абӷьы канӡахьеит, ианеиҵам
жәамш рышьҭахь иҟалаз усуп! – даацәажәеит ҩаԥхьа, илаба иҵшьуа
аныха аԥхьа ижыз аҟубар ахьыҵырхыз днахагылеит. Длаҟун аҟубар
аҵа иҭаԥсаз арацәа уаԥсҵәык нышьҭихын днахуаԥшит. – Аублаатәыла
идырцаз рацәоуп, ҳаԥсцәа рыбаҩ иаҳзаҩызан, излеигуаӷьызеи, ианаџьалбеит
ари алакьысра? Ҳазшьыда, ҳахуда ҳәызба цагула иԥызҟада?
– нациҵеит Сиҭ, илаӷырӡ хаҟуҟуала.
– Ари адгьыл ҳақуцара иашьҭоу роуп, жәлар рҭыԥ цқьа зҟьашьыз,
аныха аӡарагьы згуӷьыз! – сҳәеит саргьы, сгу еибакны.
– Абриеиԥш згуаӷьыз уарбанзаалакгьы, о, шьарда зымчу Быҭха
суҳәоит, удыды-мацәысха уааҟаланы, ихы уласны иеиҟурԥа! Ишьхуа-мышьхуа дахьынӡа-наӡааӡо наунагӡа ашәиԥхьыӡ изхымх’уа ишьҭазааит!
– ихылԥа ааихыхны, инапқуа ажәҩан ахь иҩышьҭыхны, даашәи-ԥшьиит ҿыц иааҭалагылаз, аҭаҳмада Ҭаҭласҭан.
– Амин! – ааилдыргеит џьоукгьы.
Аӡәаӡәала инеин, цырак-цырак аашьҭырҟушәент арацәа, рнапсыргуҵа
иқуҵаны, рыбла ҭаа иахуаԥшуан, инеимырда-ааимырдон, убриак
акун, ишрацәаххыразгьы, Аублаатәыла аҟуых ҳәа иҳамаӡаз
ожәшьҭа.
– Тәымуаҩык дааин абри ҳзиуамызт, иара Быҭха иамаҿоуп, ҳзырҳәыз
ҳара иҳаиуоу аӡәы ишихгам! Егьырҭ зегь ҳарҟуаҵып, ахьи-араӡни
зҭаԥсаз аҟубар ахьжыз ҳныхаԥааҩ ида уаҩы издыруамызт, нас
атәымуаҩ, иазҳәодаз? – даацәажәеит, злаба зԥышьҵаргуа игылаз ахпаш.
– Ибзиоуп, ҳара иҳаиуаз аӡәы иԥсы цәгьахан аҟубар ыҵихзаргьы,
изиӷьычрызыз жәлар рныха ԥшьа, дацәшәаны мацарагьы дзалакьысрымызт.
Заурҟан диашоуп, ариеиԥш ахлымӡаах зуз ҳаӷацәа роуп! –
даҿын Ҭаҭласҭан.
– Жәамш, жәоху мыш рышьҭахь идырҳәыз, иахьа ожәраанӡа ишԥаҳазгуамҭеи?
– Ҳныха, знык ҳахыччан ҳаԥырҵхьан, амԥынҟа иқулодаз, аныхаԥааҩҵәҟьа дамамкуа игугуҭажьын. Оажәы ианаҳцәыӡ, зегь ҳгу иалсит,
ари шԥеилкаатәу? – дҵааит даҽаӡәгьы.
– Уи, убасҟак изџьашьатәузеи? – иажәа налеиҵеит атаҳмада
Дауҭ. – Аублаақуа ожәы иҳамбеит ҳхатәы кажьны, џьоукы ртәы
ахьынҳалара! Шьарда зымчу ҳабацәа рныха ду акажьра заҟа иаҳзымариахаз
жәдыруеит, ааигуа зны ишаҳзырҳәаҵәҟьаз, нцәа дызмам
жәларуп ҳара!..
– Шәцәажәашьа сгу иахуом џьоукы! Ажәлар ирҳәо шәмаҳаӡацу,
ма ҽырдагуа ҟашәҵауоу? – ибжьы акыр иҩҭыганы иааҳалаиргеит ни
ахпаш, – ҳныха зӷьычыз дыздыруа, лабҿаба дызбаз ауаа ҳалагылоуп
ара!
– Ишԥа? Дызусҭда ари ахлымӡаах згуӷьыз?
– Дыжәдыруазар, изышәымҳәозеи?
– Уи згуаӷьыз абри ахьаца ашьап аҟны дкыдцҵаны дышьтәуп!
– Даҽаӡә ила акум, ҳара ҳнапалаҵәҟьа!
– Знык даҳшәырба, нас уи итәы мариоуп!
– Архәҩы дызбаз аӡәыр дыҟазар, рыбжьы зыдмыргозеи, нас аҿаԥа
рҿарҵама?
Абас ажәа цҳафырқуа шынеимырда-ааимырдоз, ажәлар еилашҩыкын,
аидҵәаҵәара иалагеит. Иџьашьо срыхуаԥшуеит, ԥахьа зынӡак,
аныха амԥахь иқумлоз, иахыччаргьы цәгьа изымбоз, ожәы рхы ақурҵошәа
ргу ԥыжәжәо ицәажәоит.
Ус, «Амҩа рышәҭ! Амҩа рышәҭ!» – ҳәа аӡәы ибжьы ааҳалаҩит.
Ажәлар реизыҵәара иаалҵит зыуаҩыбжара иҭагылаз аублаа Раҳман
иԥеи иареи. Аб, ҳныхаԥааҩ иара иакузшәа, аԥхын ишақунагоз
шкуакуа маҭәала деилаҳәан, игушԥы иадубалоз исааҭ аҵӷа цырцыруан,
дхуҳахуҭҩын, алага-ҩага далан, дҭуџьархартә аҟынӡа амал имамызт,
аха ҽеилаҳәашьала акузаргьы, атуџьарцәа дреиԥшзар иҭахын. Ачаландарқуа
имҩасуаз дрыцын, акы игаларын, акы ааигаларын, дахьцалак
иҷкунгьы дигон. Иашан маҷк аԥсыцәгьара шимаз аадыруан акумзар,
цәгьарак ҟаиҵахьеит ҳәа уаҩы имаҳацызт.
– Уа, шьарда зымчу, Быҭха! – дааныҳәеит Раҳман, ихаз хылԥа
ааихыхны днышьамхышло, иҷкунгьы уи днеиҿаԥшит, – амцныха сфозар,
схаҭа сымацара сакум, ҭӡагула улахь соуааит! Абра сышхаҳәҳаҭәрахо
здыруазаргьы, сыбла иабаз сымҳәар ҟалом! Ҳныха зӡаз ҳир
иауп, Таҳир! Абаа ду еиԥш ҳзықугуӷ’уаз, иҳаҵеикит!
– Ҳабла иабаз ауп иаҳҳәо! – нациҵеит аԥагьы.
– Ишԥа? Таҳир уҳәама?
– Ари мцуп, хаҵашьагь амам? – акукуу дыҳәҳәеит Сиҭ.
– Аныха еиԥш ҳазхуаԥшуаз, аныха шԥеиӡоз? – инацысҵеит саргьы,
исаҳаз омашәа ибаны.
– Уара абра рыцҳарак ыҟамзааит, абааԥсы? – налеиҳәеит даҽаӡәгьы.
– Шәаангыл уара, ишәыхьзеи, аби-ԥеи рыбла иабаз дҳарҳәап! –
ибжьы ҩеиҵихит ахпаш.
– Ижәдыруазааит аби-ԥеи, «ацәыӡ змоу шәы-гунаҳарак ҟаиҵоит
изгаз гунаҳак ауп иҟанҵо». Жәлар рҿаԥхьа амцҳәара – ԥсахроуп! –
иаҳаз хаҵашьа изаҭомызт Сиҭ.
Раҳман ажәҩан даҵаԥшуа инапқуа ҩышьҭихит.
– Ажәлар, шәыххь згеит, ирӡаз ҳныха ахьыҟазаалакгьы амч
амоуп, исҳәо мцызар алахь соуааит! Жоху мыш раҟара ҵуазар ҟалап,
ари аҷкуни сареи, ҭитәқуак ҳаманы, ииасуаз чаландарк ҳаццеит
ақалақь Конианӡа. Ҳусқуа ҳанрылга, аахуатәқуак ҳаман, ақалақь ҳалалан
ҳашнеиуаз, амармалташь лыхқуа, зыху цәгьаз ахаҳә лыхкуа,
алмас лыхқуа ахьырҭиуаз дәқьанк ҳнавалеит, ишаабоз Таҳир даадәылҵит,
наҟ иҿынеихеит, ҳабжьгьы наиқуҳаргеит, аха имаҳаӡазшәа ҟаҵаны,
ажәпаҩ днарылаӡит. Сҭампылҟа ажәлар рус ахашшааразы дцеит
ҳәа акун ишаадыруаз, иџьаҳшьеит ара дахьаабаз, насгьы дныҵаҳа
ицашьа ҳгуамԥхеит. Адәқьан ҳныҩналазар, ахуҳахуҭцәа еизаны иахуаԥшуеит,
Соулаҳ имаҟа иадҳәаланы Аублаатәылантәи иааигоз, злыԥха
ҳаура Быҭха аҟуых; ҳәыҳәк иаҟараны аҳацаҟьа иалхыз, ахьы зҭарҭәаз
аблақуа ҭыџьџьаауан, ашьапхыцқуагьы хыҟаԥшьааӡа ахьӡы рхьыршан.
«Аԥсра иоундаз, аху ӷӷ ҳцәигеит, уи ашьхарыуа!» – иҳәеит
адәқьанхьшьцәа руаӡәы. «Уацәымшәан, ари башак акум, иаҳҭиуазар,
хынтә еиҳангьы аху ыҵаҳх’уеит!» наҭеикит егьи.
Шьарда зымчу ҳныха, ҳанынагудыԥшыла, абар сыҷкун дахьыҟоу,
иаргьы саргьы ҳнышьамхнышгылеит. «Иабаанагеи жәларак рныха?» –
сҵааит сара. – Шәызусҭцәада? Шәусс иалоузеи? – акакеиҳәа инаҳаҵаҟьеит
адәқьанхьшьцәа! Сыҷкуни сареи ҳабла иабаз шәасҳәеит, ожәшьҭа
шәара ишышәҭахыу шәныҟуа! – Раҳман абра иааникылт ицәажәара.
Дызусҭзаалак аӡәгьы ҟыт ихулымшәо иааҭынчрахеит. Сиҭ ихы
ҩышьҭхны иҟаларызеи ҳәа иԥшыз ажәлар диарылаԥшын, ҿааиҭит:
– Жәлары зегьы ҳзеиԥш ус хацәнмырха иашьҭоу, сара сыхуҭаахь
ала, схы аҵкыс зыгура зго, ариеиԥш аус ҟьашь сызидкылом. Хырзаманк
еиҵарҟуаҟуеит џьоукы, аха изусҭцәоу сеидру?
– Алашәгьы ибоит еиҵаҟуаҟуак шыҟоу! Ҳабла ҭраа шарԥы иаҵәа
еиԥш ҳазхуаԥшуа, ҳаӡуазар ҳзырхынҳәуа, ҳарҭиуазар ҳҿызх’уа,
ҳажәлар рҭоурых аҟухк ибар, имоу зегьы ҭины иаҳзаазго, дҳамамзар
дыԥшааны иҩнаадаша, дызусҭда, ҳазҭахым иакумзар, ариеиԥш ахлымӡаах
Таҳир ихы иҭазырԥаз! – нацысҵеит саргьы, сыбжьы ҩҭыганы.
Ҳаит, абааԥсы, аублаақуа! Гуаҟрас иҟоу зегьы ԥызшәахьоу,
ҳнапала ҳҽаҳшьрым! Ҳаԥсы ахьҭаҵәҟьаз гуаҭаны ихысит! – даҵаҳәҳәеит
аҭаҳмада Дауҭгьы.
– Ҳныха зӡаз наӡар, ҳаԥсҭазарагьы иӡоит! – аҿааирхеит ҳашьҭахьҟа
игылаз аӡәы.
– Дызусҭазаалакгьы, аублаақуа иаҳнымҵуа адамыӷ ҳниҵеит!–
иалыҩуеит аур-ур бжьы игоз.
– Шәызлацәажәо закузеи? – даацәырҟьеит, зны аныҳәараан знацәа
зҿыҵакны ишәышоуаз арԥыс, – лабҿаба дҿаԥҽуп аӷьыч! Таҳир
ирхынҳәааит ҳныха, мамзар абраҟа дкыдҵан дышьтәуп!
– Уара уакумзи, мшәан, аҟырҟырҳәа аныха иахыччоз, иахьа уҽаҿушьуеит,
ари змааноузеи? Уара уеиԥш абас акгьы агура зымго, зхатәы
гуаблыра зцәыӡхьоу, убарҭ роуп зегь реиҳа ишәарҭоу! – неиҿасырхьит
сара.
– Ҳашшыԥхьаӡқуа иманы Сҭампылҟа дцозшәа ҳирбон, арахь
ҳаҭира даҿызаарын Таҳир! Рацәа ихтит игьангьашра! Ҳашшыԥхьыӡқуа
изыхуҭаз ирықушәар, абриеиԥш аҟымҟыра ҳҭагыломызт. Уаҳа дҳамбароуп,
Таҳир!
– Дҳамбароуп, дҳамбароуп! – иаагеит быжьқуак.
– Алажә еиԥш илеигудҵан дышьтәуп! – даҵаҳәҳәеит ахпаш.
Дахьцазҵәҟьа Анкараҟа шакуу здыруа ҳмаҷҩӡам, аха иҳарзару
ҳаздыруам.
– Таҳир ажәлар рус дазықуԥоит, иҟалап иԥсҭазара ахҭниҵазаргьы.
Дахьцаҵәҟьаз здыруагьы ҳмаҷҩым! –ҿаасҭит сара, хпаш иахь
снаскьаны.
– Ҳаи, џьушьҭ, егьырҭ шыҟазаалакгьы, уара уҽаанукылар ухуҭоуп
Заурҟан! – иаразнак даасҿаԥеит Раҳман. – Таҳир ухы ихҭнуҵоит,
ҽыхьшьырҭас думоуп, иҟалап убригь башамзар, уара ухаҭа узакуҵәҟьоугьы
еилкаам! Иухашҭма, аԥашьа данушь, аублаажәлар ҳуқуӡырц
аҷык шҳагхаз! Таҳир дахьцаҵәҟьаз удыруазар, дышӷьычуазгьы
удыруан. Ҳныха ахубжа уиҭазар акухап, уи иухьчо аӷьыч!
– Ишԥа? – гыгшәыгк еиԥш схуааит сара.
– Иуаҳаз ауп исҳәаз!
– Ааит, уара алаӡахша, ачарҳәаҩ! – снеиқуҟаан, деиҩырҳа дкасыжьырц
сҟама ҭӷуцәаа Раҳман снеизыҵҟьеит, заҟа ҵуазыз уи амҳасҭахь
снапы мнеижьҭеи! Оҳ, анаџьалбеит, иахьагьы сгу иалоуп, ишԥаҳақхоз
ачарҳәаҩ убраҟа силгар! Аха ҳаиурмыжьит, ажәлар ҳабжьалеит,
акыраамҭа сырзыҟажомызт, сықуԥон, иара иԥа дишьҭарԥало,
абас ажәлар хылагула инеилаҵаны, акаршәра днықухуаша дцеит.
Ишаҵәы-шаҵәуа, ахы наҭа-ааҭо, абз ҭхуаны, ацҳарҭахь инеиуа
амаҭ аԥшь еиԥш, Таҳир ихырҵаз ажәабжь бааԥс, ицәыршәагаха, еибарфагаха
аублаа қыҭақуа еимырҟьо инарылалт. Џьоукы, иазыҟаҵазар
акухарын, ираҳаз ҩба ахадыргылон, аҽыҩҳәа аҵәы аларҵон, ажәлар
дырбыжкырц рҭахын. Иџьасшьон сара, џьоукы-џьоукы иаразнак
рықуҵәиаара: мшәан, иацы Таҳир нцәаҵас дызбоз, иахьа, иҟоуҵәкьа
еилымкааӡакуан – дҳаӷоуп, дҳамшьыр ҳхуарҭам хәа иаақугылеит. Избан?
Даҽаџьоукых ираҳаз амцреи аҵареи анырзеилымкаа, ирура рзымдыруа,
игуаҩҿыҩаны иаанхеит. Уажәы-уашьҭан ҳанбахырцари ҳәа ажәлар
шеилагьежьуазгьы, рыҩныҵҟа иҵысит аимак-аиҿак, агуреибамгара,
аизыҵҟьара, уахьнеилак ҳныха аӡра ада ҳәатәык ыҟамызт.
Ҳарҭ, Таҳир иҩызцәа ааигуақуа ҳәа иҟаз, даара ҳалахь еиқунаҵеит
ахлымӡаах иҳаҳаз, ҩынтә-хынтә ҳаидибагалахьан, аиҵаҟуаҟуа
хаҳтырц ҳҭахын, аха макьана ашьҭра ҳзықуломызт.
Ҽнак, Дауҭи сареи ҳҿынаҳхеит аублаа Раҳман иҩныҟа, иҳаӡбеит,
хнаидтәаланы цқьа дҭаҳҵаарц. Сҟама ҭӷуцәаа сизымҵҟьахьази, аиашазы,
хаҵала иареи сареи цқьа ҳлеиҿаԥшырцгьы сҭахын. Игуашә ҳанҭалазар,
абар ақьаԥҭажә; иҵарҟаца иаркыуп иҩны ашәқуа, имӡырхагьы
раху ықуршәым. Иҟалазеи ҳәа агулацәа ҳанразҵаа иҳарҳәеит,
зыҽны аныха амҵа аизара ҳауз ауха, ауаа рыцәаԥсымҭаз, Раҳман
ҭаацәаныла дшыхҵәаз. Аха аӡәгьы издыруамызт ихырхарҭа. Иҩашьомызт
ари бзиарак ишазҳәамыз. Ҽмыршьагала ҳхылеит уи ауаҩ ишьҭа.
Ҳгулацәа шьаруалаа анхацәа зегьы ҳара иҳаӷомызт, ҳрыцҳазшьоз, ҳазҭагылаз
збоз ыҟан. Убарҭ рыла еилаҳкааит, Раҳман иҭаацәеи иареи
ақьаҳиа Хусеин иахь ишиасыз, анхарҭагьы шизалырхыз. Уаанӡа уахь
зҽамаздахьаз Наӷуацәаа раӷа Чызмаа Ферҳаҭ иакузаап уи еиҿызкааз.
Раҳман иаҳәшьаԥа иакун иара.
Ожәшьҭа идырын уи аԥашьа ашьоура игу иҭакны ҩнуҵҟала ҳамч
аԥыххаара дшашьҭаз, илымшоз иҟази, ахәахшажә, амчра иара импыҵакын
усгьы, иахьаҭаххоз аԥара-ашьарагьы деигӡомызт. Ожәшьҭа иҩашьомызт,
ҳаҩнуҵҟа аидгылара шҳацәмаҷыз гуаҭаны, зда дҳамамыз
Таҳир ицәа ԥнаҽыртә еиԥш аныха аӡра еиҿызкааз Ҳазреҭ-ԥашьа
иахьтә иаауаз амаӡа мчқуа шракуз.
Ҳазреҭ-ԥашьа дшақугуӷ’уаз еиԥш, аублаақуа рарԥарцәа еиқуных,
аӷзаахәа ар рашәа ҳәо, «Нагӡара иқузааит, Асулҭан!» ҳәа ҿыҭуа, амеидан ахь дызусҭзаалак аӡәгьы дкылымсит. Урҭ, дад, Шәарах ишуасҳәаз
еиԥш, абнара рҽарҭахьан. Уа иахьнеиз, Асулҭан ир хуҭақуа ирцәыбналан
иҟаз аҭырқу рԥарцәеи дареи еиқушәеит, еиҩызцәахеит. Урҭи дари
рҽеилархуны, абырзен мҟуҵахалаҩцәеи, Ҳазреҭ-ԥашьа ир хуҭақуеи
ирҿагыланы ирабашьуа рҿаархеит. Урҭ иԥшатлакуха иаацәырҟьаны
иҟарҵоз ажәыларақуа Ҭырқутәыла хама-хама изшарц иашьҭаз
рымч еиҵанаҟьон...
Ари збаз Ҳазреҭ-ԥашьа даапкит, дҿаҳәатәхеит. Раԥхьаӡагьы иԥсы
ҳаиҭарц иақуикит, хыхьчашьа змамкуа ақыҭақуа ирыххалан иҟаз
ҳәсеи, хацәеи, хуҷи дуи аублаақуа. Уи алажә еизганы иман, ақыҭа
заптиақуа рыхьӡҵаны, рыцҳашьара зламыз, абрагьцәа-алажьыфацәа.
Убарҭ лҽыжәҵаны, илага ҳқыҭақуа иларыжәиҵеит. Иаазыдгылаз аҩнқуа
иҩназ лдәылцаны, амца наурыжьуан, иаарԥыхьашәоз араху нараԥырцон.
Арԥыск баша џьара даарԥыхьашәаргьы арра уацәыбналеит
ҳәа, жәлары иахьырбарҭаз илеигудҵаны дыршьуан.
Абас, аублаакуа ҳхымҵәар ада ԥсыхуа ҳамамкуа ҳааҭагылт. Ахҵәара,
мцахуцәа, аублаақуа ахьнеилакгьы уеизгьы қуашьс ирымагушьан.
Абарҭ амш уадаҩӡақуа руак ашамҭазы, ҳаӷацәа ирулакгьы дшынҭаацәаз
цәгьа-ԥсышьа ирҭеит Таҳир.
Даҳзымхьчеит уи; ма агулымыҩра ҳахьӡеит, ма дзыԥсаҵәҟьаз цқьа
иаҳзеилымкааит. Абри, иара ихаҭа иҩызцәа ааигуақуа ҳадагьы, аублаа
жәлар зегьы ирхымҵуа хьымӡӷы бааԥсны ирыдхалт. Мшәан, абри
ацәгьарагьы сашаҳаҭымхар ҟамло иҟазма, зегьы ирхаанхаз, сара хуашацәгьа?
Таҳир, Анкаранӡа дзымнаӡакуа дхынҳәит, иҩызцәеи иареи иага
џьабаа рбазаргьы, аибашьра аҳәаа изхымҵит. Ус еимга-еимцарак аабозар
ҳәа, иԥшыхууа ишдәықуз, џьоуки дареи ааилаҳаит, аҟуҟуаҳәа
ианааиларҵа, Таҳир иҩызцәа аҩыџьагьы ивыршьааит, нас иаргьы дҳазҭархозар
ҳәа ишьҭахысаауа иааишьҭалт, иҟалап, урҭ Али Ҳазреҭ-ԥашьа
иԥшыхуцәа ракузаргьы... Ишакухалак, арахь ажәлар зҭагылазгьы
идыруан, ишьҭахьҟа дыхнымхәыр ԥсыхуа ҟамлеит Таҳир. «Қарынџь-Овасы» данаалала, иааиқушәаз аӡәы иеиҳәеит ҳныха шыӡыз, иаргьы
ахлымӡаах ихы ишҭадырԥаз. Абри ашьҭахь дышиашаз иҩны дмаанкуа,
иҩызак иҟны иҽааԥхьеикыргьы ҟамлози, аха уи ауаҩ, ижәлар рыгуҭа
дзыцәшәоз акгьы имамызт, игу раҳаҭын...
Аҵх ашамҭахь инеихьан аҩны данааи. Иԥҳәыс Гиулизар разҟыцәгьа
лҿала иалҳәарц иҭаххеит, ихарамкуа ихарартәыз. Ларгьы дналаган,
аҳәара дшаҿыз:
– О, аԥшәма, уҟоума? – ҳәа агуашә ахьынтә аублаа бызшәала
бжьык аагеит.
– Шәарбанқуоу? ҩныҟа шәмааиуеи? – ибжьы нарықуиргеит
Таҭир, абарҵа аҟнынтә.
– Агуашә аҟынӡа уааскьеишь, џьоукы урҭахыуп!
Таҳир хуашабга, зыбла ҭырхаха изыԥшыз иҩызцәақуак ракуз џьишьо,
иихуцыз сеидру, дхахаӡа днарԥылт.
Агуашә аартыха имҭакуа, аҟуҟуахәа инеигудырҵеит, деизыххаа
данылкаҳа, ҳилгеит ҳәа уаҳа ихамлакуа, аԥшьҩыкгьы лҽыжәҵын абгақуа
реиԥш аҩны иааҩналан, арҵәаа-арҵәааҳәа аҳәҳәара иаҿыз Гиулизар
аҿаԥа налҿаҵаны, дԥахны дҿарҳәеит, акуадырырҭа днақужьны,
аӡә дналҽхьнылеит. Аҷкунцәа жыцәқуа ирылшах’уаз, ахысбжьи аҳәҳәабжьи
иарҿыхан, игуҭҟьа-ԥсыҭҟьаха ишгылаз ауада иааҩнадыргьежьын,
иркит, урҭгьы рыҿқуа шәаҳаны аҽқуа инарықурҵеит. Ацәгьауцәа
имшәо-имырҳауа ауп ишааиз, ашьҭахь аҽышьҭақуа злаабаз ала, урҭ
жәпаҩын, асқьаргьы рылазар акухарын, аҩны иакушаны игылан, гулак
иҿааихаргьы акгьы илдыршомызт. Аҩны амца лоужьны, ирҳәынҷаз рыман,
асакара илықухуаша ицеит.
Абарҭ зегьы цәырган иеиниаз иреиҳәахьан Ҭаҳир, Сити сареи ҳанихҭыгулоз.
Раԥхьа инеишаз ҳкун ҳара, аха лассы аамҭа иаҳмаҳаит
ацәгьара иҟалаз.
Таҳир дызҭахыз, игура згоз зегьы аӡә дагымкуа иеизахьан. Аху
дгуаҟ’уан, дшеиқумхоз ҩашьомызт, аха икушан игылаз мчы ҳамамызт.
Зхатәы ҩны иацралаз амца зҿалашоз: «Ажәақуак шәасҳәарц сҭахыуп,
сахьӡозар, шәааскьа!» ҳәа ибжьы изҭымкаауа дналагеит иара.
– Сгу иаанагомызг, сыԥсҭазаара ззысҭахыз аублаа жәлар иреиуоу
аӡәы ихымҭала сыԥсып ҳәа! Сызшьыз, сеимызҵәаз абрагьцәа раԥхьа
дгылан Чызмаа Ферҳаҭ! Урт ҳаӷацәа рнапаҿы дыбџьар лашәхеит.
Сдаракуац ыҟамкуа исылгеит ҭаацәала, хшарала. ҩны ирблыз усс
измада, исцәалаблыз ауп, макьана сыԥсы шҭоугьы быжьра-быжьҵәа
анышә сыҵазцало! Иблит макьана шәҟуны иҭыҵны адунеи зымбацыз,
иеиқусыршәаз аублаақуа рынбан, иблит жәашықусала сџьабаа здыз
рҭоурых шәҟу!..
И-и-ҳ, анаџьалбеит, ихьаахҽыгоу хурашәак аасаҳанда! – ибжьы
ихулашәаӡошәа анааба, икьышә инықуаҳкыр ҳҭаххеит аӡы, аха инапала
ачаҟуа днахеит, ихьаацәгьа чҳаны, деиҭаналагеит: –
Исхарамкуа исхырҵаз ахлымӡаах шәгу амырбжьажьацзар, уахыкгьы
шәымԥшын, шәҽеиҵаҳәан шәдәықула Кавказҟа, Аублаатәылаҟа!
Иԥсуа дыԥсып, зшьамхы инанагауа дцалап, мчылахаргьы, уеизгьы
ԥсроуп ишәԥеиԥшу, шәхы шәамеигӡан, абџьар шьҭышәх! Шәцала!
Шәцала! Кавказҟа! Аублаатәылаҟа! Иаашәырԥшы, ианаҭахӡамзгьы
иаашәырԥшлоз, шәжәытә хаҵара! Урыстәыла ҿыц аҳәааҿы шәызнеигушьар, ижәдыруазааит, иҟьаҟьаӡа иаатуеит агуашәқуа! Иҟам, сашьцәа,
аублаақуа ҳзыҳәан уаҳа даҽа мҩак!..
Амра иаақулашаз иԥсы ахьымӡеит, ҳашидгьежьылоз дыԥсит Таҳир.
Дабакҿаҳҵоз, иҩны былхьан усгьы, шьаԥак неилаҳшьын, днаганы
дныҵаҳаргылеит. Ҳарҭ аублаақуа ҳамацара ҭакум, егьырҭ ажалар
иҳаланхозгьы, ҳәсеи-хацәеи еибарҵысны иаауан аҵәыуарахь. Иҵәыуаны
ианаақуҵлак: «Иара харак имаӡазаргьы, ирымаркузыз аҳәыҳә иаҩызаз
Гиулизари, ихуҷы-маалықьцәеи? Иахаразыз иццышәыртәыз иҩны?»
– ҳәа инеидашшылон.
Ацәгьауцәа аӡиас аҟынӡа рышьҭа ҭӷухаа инаагеит, нас иааҳәын,
ӡыгуҭала алада идәықулеит, рышьҭагьы уа иаанҵәеит, урҭ рышьҭалахагьы
аамҭа змадаз, ицеит, ицаӡеит!
Ҳааидтәалан аԥсыжра аҿҳәара ԥаҳҵәеит, амсылман дин аԥҟарақуа
рыла адырҩаҽны даажыр акун аԥсы, уигьы ҳахуаԥшуамызт, иеиҵаҳхырц
ҳҭахын, зда дҳамамыз ҳгулымҵәах иҵәыуара, аха ҳазҭагылаз
аамҭа иаҳнаҭомызт: аублаа қыҭақуа рылагалара далагеит Ҳазреҭ-ԥашьа
ир. Урҭ хыма-ԥсыма аҭабиақуа ржуан. Абзарбзанқуа хаҩҩала
ана-ара идыргылахьан. Уӡырҩыр, аибашьра ахьцоз ахьынтәи ахысбжьқуа
ааҩуан. Иҟазҵәҟьа еилкааны иҳамамызт, џьоукы ҩ-рык еибашьуаз
реидысларҭа Қарынџь-Овасы иақушәаран иҟоуп рҳәон, даҽа-џьоукых, аҽырхиара изаҿу аублаақуа рахгара мацаразы ауп, – рҳәон.
Иҳаланхоз шьаруалаа рҽеиҵаҳәан ақуҵра иалагахьан...
Абас ашәарҭа ҳашҭагылазгьы, ҵыхуаԥҵәа рымамызт аҵәыуарахь
иааиуаз. Таҳир дгьаауруп ҳәа дзыԥхьаӡоз амулагьы иҽагимырхент. Уа
џьашьатәыс ишҳамаз, ҳанынаԥш, ԥшь-ҽык зҵаҳәаз афаитон аадгылеит
агуашә, дааҭыҵит аҳ Шьардын-иԥа Мансоу. Шықусык еиҳагьы ҵуан,
аублаақуа еизаны иахьыҟоу рымԥынҟа дықумлозижьҭеи. Еиҳараӡак
иҩны дыҟан, џьара дынҭыҵуазаргьы, Али Ҳазреҭ-ԥашьа иаҳҭныҟа акун
ихы ахьирхоз, убракун ԥсгарҭас иахьимаз. Зегьы ирдыруан, Таҳири
иареи ианакузаалакгьы агунҷыхьа шрыбжьаз, убриакун иахьа имҩахыҵра
зегьы омашәа изырбоз, аха аԥсрахьы дааит, умааин ҳәа иазҳәодаз!
Аԥсы данихыҵ, дааин ажәлар даарылагылт.
– Сгу иалсит, аҵеи бзиа дшәыцәҭахеит! – даарыдашшылт иара, –
аамҭак иоур, акыр зылшоз уаҩын... Ҩынтә-хынтә иасҳәахьан, амҩа ишьҭухыз
шәарҭоуп ҳәа... Баша ихы ҭаирхеит, иҭаацәагьы иқуӡит... Ишырҳәо
еиԥш, абаа нацәкьысла иагуҭасыз диҩызахеит!..
Аӡәгьы алаҿимҭит. Аха ԥыҭрак анаабжьыс, аҳ Мансоу инациҵеит:
– Абзиара шәымазааит, аублаақуа, исхашҭуам аџьабаа исыдыжәбалаз,
итабуп! Ожәшьҭа уҳ ҳзеибамбар ҟалап, исҭиит сынхара-сынҵыра,
уаха амҩа сықулоит Францызтәылаҟа, сабхураахь... Ара иаҭыԥымзаргьы, уаҳа иабасҳәари, гуалазаҵәык сымоуп ажәлар шәахь.
Шәабацәа рныха ҳамҭас ақьаҳиа Хусеин-ефенди ила Али Ҳазреҭ-ԥашьа
ианизынашәҭиуаз, сара сышәхашҭит... Избан? Иахьа саублаамзаргьы,
шьҭрала шәара сшәылҵит... Сара сакуӡамзи иаҳа изықунагоз!
Иеилыскаауеит сара, Али Ҳазреҭ-ԥашьа инапы шәануп иахьа, акы
дҳахуап ҳәа акухап, ишәымаз иреиӷьыз аҳамҭа зишәҭаз, аха иабаҟоу
шәнапала шәыцҳа жәбылхьеит... Абџьар шьҭыхны Асулҭан шәидымгылт!
Шәара сгуашәымҭазаргьы, Быҭха ожәы снапаҿы иҟоуп, ахьхьаҳәа
ахьԥара нықуԥсаны, иацы аԥашьа имсыхуҳаит. Исыман амҩа сықулоит.
Ижәдыруазааит, мызқуак ирхымгакуан, Европа агуҭа, Париж
ақалақь аҿы иреиӷьу ҵәахырҭак аҿы зегьы ирбарҭан иҟалоит Быҭха!..
Избо иранаҳәалап, Шьардын-иԥа Мансоу имҭаны убра ишнанагаз, иранаҳәалап,
аублаақуа ҳәа зны жәларык шыҟаз!.. Абзиаразы!..
Дызусҭазаалак аӡәы Мансоу днаскьазгоиг ҳәа шьаҿак изыҟамҵеит.
Иҳашҳатәараха ажәлар еилагылан... Афаитон наскьон, лаҳәак
еиԥш асакара иқуланы, иаҳа-иаҳа ихуҷӡахо, ихуҷӡахо мацара, дук мырҵыкуа
асаба иашьклачыз иналаӡит. Ашьхыҵә, ашьхымӡа аҩнуҵҟа
рыбжьы ҭахуаҽны ишго еиԥш, ур-ур-ур аархылҩит аџьар. Иҟьаҟьаӡа
иаахтыз ацәгьара, ашьаршәы еиԥш илаԥшуан, ихурақуа рыда цәалажьылагьы
шәытарак имамкуа, дыцқьакуакуараӡа раԥхьа дықун Таҳир,
ахлымӡаах ихыхны. Уи еиҳагьы иарҵаулауан иара усгьы ҵа змамыз
ажәлар ргурҩа!
Ус, «Уаа, нан, Таҳир!» – ҳәа аҭынчра бааԥс иҟаз ааилалгеит
Хымжәажә, лыхцәы ҵаӷа лықуԥсаны аԥсы иханы дахьтәаз. Уаҳа
амыткума изызҳәашаз ҭынха ааигуа димамызт Таҳир. Уи, лхаҵа Сиҭ
иеиԥш, ақура ӷуӷуа шлымазгьы, макьана деиламҳацызт, аха иабаҟаз,
иеицакхьан лыбжьы хаа. Хымжәажә ианлааз, аккаҳәа иаацәырылгоз
амыткума, реиҳа ачҳара змаз ахацәаҵәҟьагьы аддыҳәа рмаҟақуа ԥыҵәҵәартә
илыруазыруан...
Алаӷырӡ зқукукуоз Хымжәажә лажәа гуҿкаагақуа убриаҟара 
аҵахь инаскьеит, иахьагьы иеилышшахьоу сгуалашәарақуа неизсыркукуар,
издыруада абжак аҟара сгуалашәаргьы, да, сналагапишь:
Нан, нан, ҳҵеи лаша Ҭаҳир...
Нан, сааԥсоуп ҳәа ҳауҳәар, иарҭак узыҟаҳҵон,
Нан, амҩа уашәазаап, знызаҵәыкгьы узықуацом!
Ԥхашьароуп, уҩагыл, закузеи, иҟауҵо.
Унаԥшишь, нан, убацәа заҟаҩ ыҟаӡоу!
Ацәгьоуцәа мақаруан: «Лааԥшыра иҭатәӡам,
Даҳшьыргьы, ишьа зуа ҳәа ҭынха димаӡам!»
Жәлар рыбзиабара ишьҭнахыз, иарҽырбаз,
Хы злымҟьо, акуалӡ еиԥш наӡаӡа иачаԥаз,
Ирбарҭам акумзар, иаӷацәа ҟҟп,
Иара дыҟоуп, дыҟаӡоуп, жәлар ргу даласоуп!
Уҷкунцәа-маалықьцәа уԥс аҵкыс иуҭахыз,
Ужәлар гуакьа рынасыԥ иауҭеит ԥсаҭатәыс
Уԥҳәыс дауҭеит агулшьап, ҳамԥын иқумларц,
Уҩны заҵә амца ацроуҵеит, ҳамҩа урлашарц!
Ишԥаҳаԥсыхуоу, нан, нан, ацәа узалымҵыр?
Иага илашьцазаргь, уара уакун ацырцыр!
Реиҳа уанаҳҭахыз, аҽхьакра уаҭәаӡам,
Уара уеиԥш инаҳԥызо даҽаӡә дҳамаӡам!
Ԥхашьароуп, уҩагыл, закузеи, иҟауҵо,
Унаԥшишь, нан, убацәа заҟаҩ ыҟаӡоу?!
Ҳҵеи бзиаху цәгьаԥсышьа ширҭаз, иҭаацәа шьаҭанкыла ишықурхыз
уҳәару, аныха зӡаз аус еиҵаҟуаҟуа шыхтыз уҳәару, иара усгьы
аублаақуа зҭагылаз аҟымҟыра бааԥс нацуҵару, – ажәлар рычҳара
ацигар бӷьыц еиԥш иҵаӷахахьан. Рацәак лыбжьы шыҭгамызгьы, Хымжәажә
лмыткума хуҷи-дуи ҳәсеи-хацәеи абра иеилагылаз ргу ҭнашьааит,
иԥнажәеит, ҽынкылашьа рзыҟамҵеит... Неҩымсаҿа, ахацәа
зегьы адыжә-дыжәҳәа ҳгу ҳҭасны, ҳаилаӷызӷызуан, аҳәсақуа рыӡӷы иахон,
рыҳәҳәабжьы ажәҩан кылнаҵәон, ақуаршҩы еиԥш икаҭәон алабжыш.
Асакара ҭбаа-ҭыцә ианӡаломызт ҳҵәыуабжьы...
Абыржәы ҩынтәуп исаҳауеижьҭеи, уаӷеимшхара, жәлары зегьы
реицҵәыуабжьы... Раԥхьа уи саҳаит, Аублаатәыла ҳанаԥырҵуаз аҽны...
Усҟан џьанаҭ дгьыл ахь ҳцоит ҳәа агуӷра дуқуа шҳамазгьы, хахьҵәыуан
ҳаԥсадгьыл.
Иахьа, Таҳир иҭаацәеи иарен ирыцаҳҵәыуан ҳара ҳлахьынҵа еиқуаҵәагьы...
Аха ацәылашамҭаз, Таҳир хуашабга, иаҳзынижьыз ауасиаҭ
анааҳгуалашәалак, ҳалаӷырӡ рҩашха ишлеиуазгьы, иҟуандаӡа
иааҟалон ҳагуқуа... Ҳҿаԥхьа, асакара аханы, аԥсҭҳәа еиқуаҵәақуа
иаарылҵызшәа, еилаарцыруа иаацәырҵуан хараӡа, мшын нырцә ашьхақуа
ирыҵаршәыз Аублаатәыла... Ҳҵәыуара, хақьызқьызра ниасуан
уи ҳадгьыл гуакьа аҵаныҳәарахь...
Иеибыҳәан ишҳамаз еиԥш, лаӷырӡыла дкуабаны Таҳир даажит
«Аныха амҵа» аху акуаԥраҿы. Ныхак еиԥш ҳазхуаԥшуаз ауаҩы, уа
акун иахьинаалоз, иԥсы анҭазгьы дҳалыҳәҳәо дҳаракын, инышәынҭрагьы
убас ишьҭыхзар ҳҭаххеит...
Қаранџь-Овасы инхоз аублаақуа аӡәгьы дагымкуа аԥсраҿы иҟан.
Егьырҭ аублаақуа иахьабалак Ҭырқутәыла иалаԥсаз, иразҳәагушьодаз,
машәыршәа аӡәыр иаҳазаргьы, аамҭа цәгьаха дзаауа дыҟазма!
Аҭашәарахьы илаҟухьаз амра ашәахуақуа надԥхалеит аху акуаԥраҿы
иҵчааз анышә аӡа – Таҳир иҳаҭгун агу... Ажәлар рышьҭахьҟа бзиарак
шыҟамызгьы, аилыҵра рцәыуадаҩын, ихьаҳәхьачон... Убасҟан, анышәынҭра
заҵә авараҿ, аху акуаԥра саақугылт сбыкь агуҭа кны. Дук
мырҵыкуа асакара инахыҵәеит, рзаа-рзаа игоз абыкь ахуаабжьы... Уи
ауаҩытәыҩса иеиԥш еилыкка изаҳауаз иранаҳәон
«Иԥсаҭа бзиахааит, иахьа анышә иаҳҭаз ҳҵеи лаша!..»
«... Иахьыҟазаалакгьы шәиԥхьыӡ рыгымзааит, аублаа жәлар иҳаиуаны
ҳгуӷырҭа Таҳир дызгуаӷьыз!..»
«... Ирзыӷьашкааит, изларааӡаз ранацәа ргуԥхәыхш!..»
«... Ишәаҳауама, аҟуҟуаҳәа ахысбжьқуа? Аублаа рарԥарцәеи асқьари
еиҿаҳаит! Асқьар ааскьоит, иаазыдгыло аҩнқуа рбылуеит, ирҿагыло
дыршьуеит, иаанхаз ахыргоит!..»
«... Иԥсы ҳаиҭарц иӡбеит ашьаарҵәыра – Али Ҳазреҭ-ԥашьа!..»
«... Ихиам, уҽырхиа! Уажә улаба дадхәал! Алԥсаа дызмоу, уидымхалан,
уахацәҟьа джы! Учымазаҩ, асакаса днанҵа! Усаби днылахәа
амышәкуан!..»
«... Ҳәсеи-хацәеи бџьар иаҵагылартә иҟоу, бџьарла шәҽеибышәҭа!
Еикуаӷа заҵәык ада умамзаргьы, маҭәахууп, ишьҭых! Аҟама змоу, иуҟунҵа!..»
«... Ҳара ҳахаанхеит ҳабацәа рҳәахьа: «Аԥсадгьыл зцәыӡыз, зегь
ицәыӡит!»
«... Ԥсадгьылда адунеи ҳанхалеит хара!..»
«... Иҳаԥхьоит, зны иқьаԥҭажәҳтәыз Аублаатәыла! Еилаарцыруа
иаҳзыԥшуп, ахакуиҭра мра зқуԥхаз хаԥсадгьыл!..»
«... Ҳдәықулоит уахаҵәҟьа, уахаҵәҟьа, уахаҵәҟьа!..»
«... Шьамҩазаргьы ҳцалароуп Аублаатәылаҟа! Аублаатәылаҟа!
Аублаатәылаҟа!..»
Абас аҳәон сааԥсаны, сыблахаҵ гьежьаанӡа, ихуаа-заауа исҿакыз
абыкь. Алашьцара еилаҳанто асакара зегь амҽхакы иааиуан.
Алаӷырӡ хьшәашәа рыбла ихыҳәҳәылазшәа, аарлаҳәа џьара икуалыкуаџьон иаҵәақуак... Ари дара заадмырбыз адгьыл аҿы аҵыхутәантәи
аублаақуа рыҵх акун...
Абар, мчыбжьык ҳхыҵхьазаргьы ҟалап, ахацәа, аҳәса, ахуҷқуа
ҳҽеиҵаҳәаны амҩа ҳақууижьҭеи. Џьара хыц-ҩыцк ирзууазеи акумзар,
жәаха қыҭа ирықунхоз аублаақуа ҳашҳәыԥыз ҳаицдәықулеит, ҭӡыла
уеизгьы хԥаҟа нызқь ҳреиҵамзар ҟаларын...
Наҟ Шьамтәылаҟа, ма Арабгәылаҟа ҳхы рханы ҳцозар, Ҳазреҭ-ԥашьа, абрагьцәа-лажьыфацәа ақуџьма млашьқуа реиԥш иааҳацрыхо
иҳашьҭеимҵар каларын. «Шәӡы ахьымааҩра шәца!» ҳәа иаҳагьы
деигурӷьон,
Аха ҳара ҳхы ҳархеит ажәытәтәи ҳаԥсадгьыл ахь, Қавказҟа. Абырзен
мҵарсыҩцәеи Ҳазреҭ-ԥашьа иабрагьцәеи ҳрылсны, знык Кьамал-ԥашьа инапаҿы иааигахьоу Ҭырқутәыла ҳақунагалар, хусқуа маншәалахап
ҳәа ҳгуӷ’уан. Избанда, уи атәыла бжеи Урыстәылеи аиҩызаратә
еиқушаҳаҭра рыбжьарҵахьан. Уа дҳақушәап ҳәа гуӷ’н Асовет ҳәынҭқарра
аҭарнак...
Убрахь ҳхы ахьҳархаз ауп Ҳазреҭ-ԥашьа зынӡак деивызгаз, иабгьцәа-алажьыфацәагьы, иааҳацрыхо изҳашьҭаз, уиоуп ҳамҩагьы
шьамҩан изыҟалаз...
Еиқуных, ҳара ҳахь ихынҳәит абнара зҽаҭан иҟаз ҳарԥарацәагьы.
Ҳаԥхьаҟа ицоит аԥшыхуцәа, шәарҭак шааҟалаз адырра ҳарҭоит.
Хара-хара иҳашьҭоу ҳҵыхуахьшьцәагьы бџьар мцала иаҳҟурцоит
аҟуҟуаҳәа иҳашьҭахысуа Али Ҳазреҭ-ԥашьа имаҵуарқуа, арыӷьарахьгьы
урҭ ҭаха ҳарҭом, ҳлаԥшықуҵаны иҳавасуеит. Ҳшымгуӷӡоз, иаацәырҟьоит,
џьоук ршьуеит, џьоук нараԥырцоит.
Арымарахь, наҟ амраҭашәарахь рацәак ҳзынаскьо ҳаҟам, иеибашьуа
иааскьоит Ҭырқутәылан рымпыҵархаларц иақулаз абырзен мҵарсыҩцәа...
Аԥсабараҵәҟьагьы ҳара иҳаӷоушәа, иреицәаз аарҩара ҳақушәеит,
ҽынла амра ухагуҭа кылнаҵәоит, уахынла иааузымчҳартә ихьҭахоит...
Амҩа ҳәа ҳазқуугьы закузеи – Кониатәи аԥслымӡ сакара, уа иҟам
ҵлазаҵәыкгьы ухы назҵоукыша, аԥхын уԥсуазаргьы ӡы-мҳаҵәк узыԥшаауам...
Баша ирҳәарымызт аҭырқуцәа уи акаршәра ҭацә азыҳәа:
«Ԥсаатәк захыԥраауам, чаландарк захысуам!»
Ахуҷқуеи, ачымазцәеи, ахуцәеи зыниалаз ауардынқуа ҿыжуеит,
игуагуоит, аидара зқуу аҽқуагьы харҟусуеит, аԥслымӡраҿ ирфагушьозеи,
рыӷра ҩеит, рҿы ианаҳамкыр, изымцо иалагеит.
Иршьыз ҳидхалом, иаразнак анышә днаҳҭоит... Ажәлар еижәибаҵоит,
џьара иеидҵәаҵәалоит, умацәа узрыламҵо, ҳәҳәароуп, ҟаароуп,
ахысбжьқуа џьара иааиқутәар, даҽаџьара иҩыҵҟьоит...
Али Ҳазреҭ-ԥашьа дмақар-чақаруа иаҳниҵоит ацҳаражәҳәацәа:
«Амсылман дин еилазгаз агьааурқуа! Шәынҵәаӡарц шәҭахымзар хаала
шәабџьарқуа шьҭашәҵа! Иаашәыкуршаны амҩақуа кыуп! Азҩааҿкы
ҟаԥшь шәыманы, амалагьы иҭынчым атәыла шәаҳзалаҵом!..»
«Аллаҳҭаала уишазар, уаҳҟуаҵ, ҳарҭ аӡәгьы ҳаиԥырхагам, ҳаԥсадгьыл
ахь амҩа ҳақууп!» – аҭак ҟаҳҵон ҳара.
«Ус акузар, шәарҭ аҟаԥшьқуа ихырхыз, ишәсырбап сара аԥсадгьыл
ахьыҟоу!» – асқьар лаҳажәиҵон алажә.
Иаҳа-иаҳа ҳныҟуашәа иагхоит... Аидыслара ада ԥсыхуа аныҟамлоз
мчыбжьыла ҳҭыԥ ҳзахыҵысуамызт. Зынӡаск ажәлар ргу цазар
ҳәа ҳшәаны иаацәыраагоит ажәытәтәи аублаақуа ҳар рашәа. Ахапа
ааҭсырҟьоит сара, ирӷызуа иаасыдгылоит Сит, Мураҭ, Дауҭ, Ҭаҭласҭан...
Аҿарацәа рыбла ҭгурӷьаауа иҳахуаԥшуеит, ргу иахуагушьозаап,
аха аҳәашьа иақушәом, ирыздыруам!
Амра ҳақуцеиуа, асакара ԥслымӡ абжара еиҩуаҳшахьазар ҟаларын,
Сиҭи сареи дааҳадгылт Хымжәажә.
– Ҳгулацәа рымҩаныфа нҵәеит, асабицәа амла ҳәа иеибархьыу-сыууеит, иҳамаз ахуҷы рысҭеит! Ожәшьҭа ишԥаҟаҳҵои ҳара?
– Иахьрыбҭаз ибзиан иҟабҵеит, бымшәан, ҳаргьы анцәа ак ҳаиҭап!
–лгу ааирӷуӷуеит Сиҭ.
Абас ҳшымгуӷӡоз, амцабз еиԥш иҩыҵҟьеит амлакра. Рцәашьа
ҳзамҭеит, Али Ҳазреҭ-ԥашьа иабрагьцәа рхымҭа аҵкыс еицәахеит.
Раԥхьа, ҳуардынқуа ирыҵаҳәаз ацәқуа нап дҳаркит. Аха акуац злаажәуаз,
ма илзааӡуаз амҿы ҳазҭодаз, ҳуардынқуа ҟҟ илкажьны,
амцақуа рылеиқуаҳҵеит...
Ажәлар еилагьежьуа, иеилахынҳәуа, дара дара еизыӷыӷ’уа ианааилахалак,
сыбҩатә быкь аашьҭыхны, раԥхьа снагыланы сҿынасхон...
Ашьаҟуада зыцрашу алым еиԥш уи хуаа-заауан:
«Ҳаит, абааԥсы, шәымшәан, ожәшьҭа рацәак ҳагым! Фатәи-жәтәи
гарҭа ахьрымам аҭыԥқуа ҳрызнеиуеит лассы! Уи нахыс: шьаҿак ауп
иаанхо Амшын Еиқуа аҟынӡа! Уа иаҳзыԥшуп аӷба дуқуа, ҳаргоит
Аублаатәылаҟа! Аублаатәылаҟа! Аублаатәылаҟа!»
Сбыкь хуаауазаргьы, абас акун зегьы ишраҳауаз. Ишызбоз ажәлар
лахҿыххон, сызцом ҳәа итәазгьы дҩагылон. О, агуӷра мцахуцәа,
иабауԥшаауеи уара, абри аҟара мчхара?
Аха рцәашьа ҳзаҭом, амца еиԥш иҳацралаз амлакра. Аҟуҟуаҳәа
инаргудҳҵоит Ҳазреҭ-ԥашьа ир ирыцраҳҟьаз, ҳаидарақуа назгоз ҳаҽқуа,
рыԥсымҭаз угу аҵанӡа иҭнашьаартә икьыркьыруеит. п, Аублаатәыла ишыҟаҳҵаз еиԥш, ҳаӷацәа ирымԥыхьашәоит ҳәа инҳарҵәом
ҳаҽқуа! Амла ҳаиқуцәоит, фатәыс иаҳҭахыуп! Игуӷьны ҳшәақьқуа ирымоу
амҿы ҳзалакьысуам, аԥслымӡ сакара иқуршәым хьышьаҵәык нас
излаажәрызеи? Иабаҟоу ҳачуанқуеи, ҳқуабқуеи, рышьҭыхра ҳалымшазт
икаҳажьхьеит! Асакара иқуиааз ақыцә-мыцәқуа ҟушәаны, ицәҳарббылуеит
аҽжьы!
Уахынла ихьтоуп, ҽынла аԥсабара амца ацралап уҳәап, ҳшьапы
мыждақуа аԥслымӡ ца иахьнылашәо иабылхьеит, иҷарыхуӡа иӷрахахьеит,
ахы цаҳә-цаҳә иаԥыхьашәаз реиԥш, амра цәгьа зысны заҟаҩ
хышәҭны аԥслымӡра илаҳауадаз? 
Аҭаҳмадцәа ҳаикуагыланы еиҭах иаацәыраагон ар рашәа, «Шьамҩазаргьы
ҳцалароуп ԥхьаҟа!» – иналаҳҵоит ҳашәа.
Амлакра шаҳҳәоз, иаацәырҟьеит, асакара агуҭахьы инеиаанӡа ҳәа
зыҽӡауа иҳашьҭаз аӡышра. Иаабахьоу акы иеиԥшьмхеит уи, урҭ аҩқуџьмакгьы
еинаалеит, иаразнак рыбӷа еибырҭеит.
«Аӡба!» – иеибарҵәаауан ахуҷкуа. «Аӡба!» – иеилауазыруан хәсеи-хацәеи. Макьана зшьамхы инанагоз игьежьы-хынхәуа иеимырдон асакара,
ҳаӷацәа рхымҩасгьы иацәшәомызт, ирзыԥшаауа џьыршьон ӡы
мҳаҵәк. Ӡаагара идәықуаҳҵаз гуԥҩык аӡагьы дзыхнымҳәит. Урҭ ирышьҭаҳҵазгьы
рхабар ыҟам.
Асакара иқуҳәазо инеиуаз ауааԥсыратә рҩаш зымқуацо иалагеит.
Игылоу реиҳа икажьу еиҳауп, ацәажәара зылшо дгуааны даӷьуеит.
Рыкуақуа ирҭаԥшуеит, реилаҳәарақуа еимырдоит. Машәыршәа, хуашак
анырбалак, зегь азыҩуеит, напышьашәалагьы иузеиҟук’уам. Згуаӷ
еимоу ашәарахқуа реиԥш ауп урҭ шеиҿаԥшуа. Џьоукы рлабақуа
рыҽрынҵаны иҩеибаргылоит, нас аҩы иашьны иҟоушәа икаҳа-бӷало
асакара инықулоит, аҵиаақуа хыҵәҵәаны ирҟаҟоит, сакара ҳәынаԥк
рызкыргьы азамана...
Ҳарҭ аҭаҳмадцәа ашәаҳәацәа ҳаиҭааидгыланы иаацәыраагеит
ашәа: «Ҳаит амарџьа, шәгу кашәмыжьын! Уаха икыдҵәан илеиран
иҟоуп ақуа!» Уи ожәшьҭа иашәамызт, ӷызы-ӷызран, изаҳауазгьы ус
акухарын ишеилыркаауаз... Аха иаҳҳәалар акун ҳаԥсы ахьынӡаҭаз...
Сишь, дызусҭда асакара иқуланы иаауа, имч шыҟам ҩашьом, дгылоит,
дкаҳауеит, дгылоит... Акыр данааскьа, ибжьы ааҳалаҩит.
– Аӡытҟуа, абааԥсы, аӡытҟуа!
О, анаџьалбеит, изаку мчузеи, ирзаԥшааз уи иажәа аԥсхыҵрахь
инеихьаз жәлара! Игылаз уахь дыххымшақу ддәықулеит, итәаз дакӡамшәа
дҩаҵҟьоит, икажьыз ԥшьынаԥха дҳәазоит... Ан лхуҷы дылхашҭит...
Ахшара ранацәа ираԥыҟьеит, ажәлар араху реиԥш еижәибаҵеит,
асакара ҭбааҭыцә рызҭшәарахазшәа ацарҭа рибаҭомызт, иеигуҭасуан...
Урҭ нызкылашаз мчык ҟалашам игуахурын ирыхуаԥшлакгьы. Аӡытҟуа
аҟынӡа изымнеикуа, аӡы зҵабаз аԥсыӡ еиԥш, иԥаҭ-ԥаҭуа заҟаҩ аԥслымӡра
илахада! Аха урҭ ирызхьаԥшуадаз! Уажәыгь слымҳа иҭаҩуеит
аԥслымӡра иалашәоз ашьапы рацәа аӷурџ-ӷурџ, аӷурџ-аӷурџ ахьрымшыз.
Ачалеи жәпаҳаҳраӡа алсра уадаҩны изхықуиааз аӡытҟуа, жәабаҟа
десҭын аҵанак’уазар ҟаларын, атҟьап еилыӷраа ихтаталаз аӡы унарбомызт,
абаафҩы ҭышәшәон, аҟуара ацынхурас аршьынк аҵкыс инеиҳаны
аҿыгҳара аманы, иҩанҭхьӡа аџьыка ԥаҩ аҿыкуршан...
«Шәаагыл, абааԥсы, машәырк шәыхьуеит!» – ҳәа абжьқуа шгозгьы,
еибарҵысны инеиуаз ажәлар хакула иажәлеит аӡытҟуа. Аџьыка
ԥаҩ иахьҩырны заҟаҩы ҵааҟурылада! Аԥсыӡ акум, изакузаалак, адаӷьҵәҟьа
инаркны, ԥсызхаз акгьы ҭаршәмызт. Аӡы ҟуандашьшьыран, ижәпан,
ихуашьын, аха уи агухьаа зкыдаз, Аублаатәылатәи арҩашқуа раҵкыс
ицқьазшәа ҳаҵашьшь иаажәуан... иаажәуан...
Зызхара зжәызгьы аӡытҟуа дзахыҵуамызт, инҵәар ҳәа дшәозшәа
дахӡыӡон, аха хуҷы-хуҷла ажәлар рыгуқуа дырҭынчит, убасҟан ауп
цқьа ианеиҿаԥш, аранӡа зшьамхы инанамгаз дангуарҭа, ахуҷы, иан
дшыҟамыз баны, аҵәыуара даналага, ангьы, илцәыӡыз лыхшара рыхьӡ
хәаны ҿыҭуа асакара данықула...
Аӡышра анеиқутәа, иаразнак иаацәырҟьеит амла! Аха адырҩаҽны
ҳшымгуӷӡоз насыԥк хзыҟалеит. Амрагыларахьтәи ҳган ахь ҳзыхьчоз
ҳарԥарцәа игуарҭеит, ирҳа-шәҳауа асакара ишықуз ианеиҵам ҽышәк
ауахьад. Ираԥцаны ҳара ҳахьтәаз аӡытҟуа шыҟоу рҿаархеит. Иуаҳахьоума
зныкыр, дад, Шәарах, ауааи аҽқуеи анеибашьыз хәа аамҭак
аӡбаху? Убасҟан, абри аӡытҟуа ахықуаҿ иҟалеит иара. Абџьар змаз
хысуан, аҽқуа каҳауан, аҟама змаз даазыдгылаз аҽы иналеиҵон, аиха
змазгьы, аҽы ахы иарбаны аҿынеирхон. Ауахьад еикушон, ҳаргьы ҳаикушон,
икаҳауан аҽқуа, икаҳауан ауаагьы... Алҩа шьҭачызшәа асаба
хатәалан, аҽышьапхыц иагазгьы заҟаҩ ыҟада? Икаҳаз аҳаиуан аԥсцаха
амҭакуа, ацәахыхра иналагон, уи иалгаанӡа абгақуа реиԥш акуац
еимырӷуцәуан... Реиҳа ачҳара змаз, ачалеи дырх’уан, амца лацраҵаны,
аҽжьы налажьны ирҟуион, уи икажьыз аџьыка лақурҳәҳәны иаҳфауан,
ҳанҿажәклак, аӡытҟуа ҳнахалон...
Иҳакушауа ҳзыхьчоз ҳарԥарцәагьы арахь ихынҳәит, ожәы ҳҽеидаҳкылт
зегьы, ишьҭаҳхит џьыкала иҳәахны аҽжьы мҩаныфас. Ҳанықуҵуаз
ауха, аӡытҟуа иаҿыкуршаз ачалеи амца ацраҳҵеит, аублаақуа
макьана уа иҟоуп ҳәа ҳаӷацәа хуцларц...
Ожәшьҭа ҳахьынаԥшуа хараӡа иаабоит ашәаԥыџьаԥ иаҵәара,
уа ишыҟоу ҩашьом ақыҭа...
Аха зынӡак ицәгьахарц иҟазаарын ҳлахьынҵа. Ҳаҩнуҵҟа иҵысит
амгуахь. Раԥхьаӡа дычмазаҩхеит, х-ҩык ахуҷқуа лыԥсы рыхҭынҵо
иаазгоз ԥҳәыск. Лыӷра ажәжәаҳәа дҭыхо, дҳәыҵәы-хынҳәуа аԥслымӡра
дшылажьыз, лыԥсы аалхыҵит. Анышә лаҭаха ҳауаанӡа, илыхшазгьы
каҟьҟьа анҵәара иналагеит. Нас уаҩ иимбац, уаҩ имаҳац ахырзаманҵәҟьа
ҳҭагылт. «Аа, сыԥсит, сыԥсит!» – ҳәа аӡә даныҳәҳәалак,
уи иҟны ҳнеиаанӡа, даҽаӡәгьы дынкаҳауан. Макьана сара сеибган, ачымазцәа
сгьежьы-хынҳәуа сышрылаз: «Заурҟан, сашьа, уааскьеишь араанӡа!»
– лыбжьы аасықулыргеит Хымжәажә. Снеиаанӡа дхышәҭны аԥслымӡра
дылаҳахьан... Сиҭи сареи ҳаицхырааны аԥслымӡра еиҩыжааны
даҳҭеит. Аха Сиҭ, ажәымҭацәгьа, анышәынҭра дахыҵуам... «Заурҟан,
схы ишакум избоит, слыважызарц сҭахыуп, асакараҿ лымацара дсызныжьуам!»
– иҳәан, инапала ихатә нышәынҭра ажра далагеит. Уа, анцәа
злыԥха ҳаура, ари еиԥшгьы аӡәыр даниахьоума, аублаа гуқухақуа,
зегь ҳахьырц ҳаҟан акумзар! Сиҭ идыруан иаџьал ибӷа ишкыдгылаз,
адырҩаҽны дыԥсит, днаган Хымжәажә лывараҿ иара инапала
иԥиҟаз анышәынҭраҿы дызжит.
Суауаӡа сырхагылан еизааигуаз ҩ-ҳаҭгунқуак. Урҭ ирҵәахит наӡаӡа,
зцәа-зжьы макьана цқьа имыхьшәашәацыз, адунеи аҿы исзынхан
иҟаз сҭахцәа гуакьақуа! Алаӷырӡ ҟуандаӡа инасҿыкукуоит, аха уи сыблақуа
рахьынтә иаауамызт, уа иҭабахьан, сцәа акун илаӷырӡышуаз...
Ус, – ижәуазеи, уара шәшыбзаз шәыԥсӡама? – шәааскьа арахь! –
ибжьы ҿацаӡа иааҳалаҩит аҭаҳмада еиқушла Ҭаҭласҭан.
Аҳаҳаира, ҳаира
Аҳаҳаира, шәас уара!
Иаацәыригеит аркуашага, еибгак иеиԥш аҿеиҩ-аҿеиҩҳәа анапеинҟьарагьы
дналагеит.
– Ишәымбахьеи, уара, ацәашьы анкьаҭаша аԥырқьҳәа ишҩыҵҟьо?
Ҳанҵәамҭаз аҟама аҿы цеицеи еиԥш ҳаӷацәа рыбла ҳхыҷҷалап!
Аҳаҳаира, шәас уара! – Аҭаҳмада иаҳа-иаҳа ирццакны инапы еиниҟьоит,
аӡәы днаидҵыр, даҽаӡәы иахь днеиуеит, лаԥшы џьбарала рыбла
дхыԥшылоит.
Џьашьатәшәа иҟалеит ари, «ухы еилагеит, аҭаҳмадажә!» ацымхурас,
аарлаҳәа зшьапы иқугылазгьы, зымч зылӡааны аԥслымӡра илажьызгьы
ашәа инақудырӷызит, рнапқуагьы аинҟьара иналагеит. Рыгуҭагьы
игьагьаӡа иааҭадырцәит аҭыԥ.
– Адгьыл гумбыл ҳара ҳзы идагуахеит, ҳасабицәа рҵәыуабжь
аҳаӡом! Илашәхеит, жәларак шеиқунҵәазгьы абаӡом! Куашарала иҳардыдып!
Ҳшьапы шьҭыбжьқуа рыла иаҳардырып макьана ҳаԥсы шҭоу,
ҳашхацәоу!– даҿуп аҭаҳмада, – уа, Ҭаҭласҭан, иулӡааӡама абаҩҷыда
иулаз? Аублаатәыла ачарақуа рҿы аишәахьча уқугылан уаныкуашоз,
ушьапқуа рыласышьа уаҩ илаԥш ахьӡомызт, – ихы дацәажоон аҭаҳмада, инаиқуа еинҟьауа, – аха аишәахьча ҵысуамызт, ҩыла ихыхухуо
иқугылаз аҵәцақуа цәыкубарк рыхшәомызт. Аҳы, Ҭаҭласҭан, уаҩ данзымкуашаӡо
укуаша!
Ҿыц еимарԥсаз анышәынҭра ожәоуп санаахыҵ, ашәак сҳәоит ҳәа
сҿы злеихысхрызеи? Аха сара сгуаҿы гурҩа-џьабареи гурӷьареи ҳәаа
рымамкуа еилаҵәахьан. Аҳаҳаира хәа снаҵаҳәҳәеит саргьы. Сара
сеиԥш аркуашага ашәа еибанаркыз шьардаҩхеит. Иақудырццак’уеит
анапеинҟьарақуагьы.
– Ҳаит, ахацәақуа, хуци бӷьыци ҭибажаароуп иахьа! – еиҭаагеит
Ҭаҭласҭан ибжьы. Нас иӡарақуа лҭарбаӷьа икны, ишьацәхыԥқуа дрықугыланы
дкуашо иҿынеихеит. Зны-зынла аҿеҩ-аҿеҩҳәа инапы еиниҟьоит,
даҽазныхгьы шьамхыла дышьҭасырц иақуик’уеит, аха изыгуаӷьуам.
«Избо закузеи, шәан лхы дааст! – схуцуеит сшанханы, – иабаимаз
аҭаҳмада абриаҟара амч ҵәахны! Абриакузма ҳабацәа иззырҳәоз
«Аԥсцәа рчара уны, аԥсцәа зыркуашаз!» – ҳәа? Урҭ ирдыруазма,
ариеиԥш ахырзаман ҳшазкылсуаз?»
Ус, Ҭаҭласҭан ажәлар рыжәпара гуаҭаны иҿынеихоит. Ауаа наскьа-ааскьан, амҩа хухуаӡа инаирҭеит, иара дцон уи даныланы дкуашошәа
ҟаҵауа, уаҳа илымшо днеихьазар акухарын, зынгьы даақугьежьны
инапы еиниҟьон. Икуашозгьы, игылазгьы, итәазгьы, ашаха ҳхаҵаны
дҳахозшәа Ҭаҭласҭан ҳнеишьҭалт ҳаиԥхьытта! Макьана зшьамхы
инанагоз, ԥхьаҟа ҳаихон, ҳаблақуа азхан ҳҽыздаҳхалоз ақыҭа, ҳзынаӡагушьар,
убраҟа иҵәахызшәа, иҳалагьежьыз ачымазара-ҿкы ахушә.
Абри нахыс иҟалаз Заурҟан цқьа еилкааны аҳәара илшомызт. Уи игуалашәомызт
аублаақуа заҟаамҭа амҩа иқуз, иахьынӡааихьаз аҭыԥ хьӡы, ауааԥсыра
заҟаҩ аанханы иҟазгьы... Иахьа ииҳәоз, уаҵәы даҽакала дахцәажәон, ицәеилаҩынтуан...
Урҭ амшқуа рзы ихаҭагьы аколера илаҽхьан, издыруада, игуалашәара архуашьра
убри иахҟьазҭгьы? Аха уеизгьы иҩашьомызт, аҭаҳмада уаҩ дызнымиацыз
ахырзаман дшалаԥшыз, ишихигаз... Данцәажәоз, ицәыршәагаз акы илаԥш
нақушәазшәа, ожәы-ожәы ицәа дҭаӡыӡон, иҿаԥшылара ааимахулон, ибжьы изҭымкаауа
инаихулашәон. Дҩагылан, дбыр-быруа, маҷк даалеиҩеины, деиҭанатәон...
Аха уеизгьы, хьыӡҳәала иабыкуу аублаақуа зқунҵәаз аҭыԥ?
Ҭырқутәыла ахсаала аацәырганы Заурҟан снаидтәалеит. Снацәа нақукны
исырбеит Кониатәи акаршәра, икуаԥ иаҵәаха ахсаала ианыԥшуаз аӡытҟуагьы
днахуасырԥшит... Ииҳәахьаз акун, ҿыц акгьы изацымҵеит аҭаҳмада. Абрантәи
рацәак ахьыбжьам иҟоуп аӡытҟуа, Заурҟан иахь санаауаз, схықугылан сҭаԥшуан...
Анаҩсҟа акаршәра ишьҭазгьы сылаԥш нахызгеит... Ус анакуха, ааигуазаап,
абрахь сҽанадсхалоз, санысзаап аублаақуа рыбаҩ ҵәахны измоу акаршәра.
Жәларак еибарҵысны ианаауаз, кыр аамҭа амҩа иқухазшәа, иара амҩагьы
инымҵәаӡоз акы акузшәа Заурҟан дахцәажәон, губӷан изҭода ахырзаман иалаԥшыз,
аха сара излазбо ала, урҭ ахьдәықулоз аҭыԥ иаркны, даара иныҟуазар
хынҩажәа-ԥшьынҩажәа верс рыда рзыҟамҵеиг.
Ҳаԥсы ааитакны ҳаиҭанеидтәалон, аца зымкыз ахш еиԥш, ԥыҭҳа-ԥыҭҳа
иҟаз аҭаҳмада игуалашәарақуа маҷ-маҷ еизиркукуон, сара, ишыҟасҵац, ианҵо
сишьҭан...
Аублаақуа хаҵеи-ԥҳәыси, хуҷи-дуи наҟгьы ҳзымцо, арахьгьы ҳзымаауа,
џьара ҳкыдхалан ҳаҟан. Уа инхоз бжаҩык, заанаҵ, рҭаацәа рыманы,
рырахуқуа раԥцаны, ашьхара рҽарҭахьан, уахь изымцакуаны
иҟаз, ҳара ҳаиԥш азҩа-ҿкы рылалахьан. Урҭ колера ҳалазҵаз хәа
ҳгуаӷ ркит, изылшоз абџьар шьҭыхны иаҳҿагылеит. Урҭ ирыцхраауан
аҭыԥантәи азаптиақуа. Еилахынҳәран, еилагьежьран, еибаҟуаҟуаран,
ҳәҳәаран, ҟааран.
Азаптиақуа Сҭампылынтәи ироухьан адҵа: «Аублаақуа азҩаҿкы
ҟаԥшь иааргоз азмырхакуа, аколера рыманы иҳалалт, дара зегьы еибаҟьашьны
иҟоуп, ақыҭа иалашәмыжьлан, ачымазцәа ншәырҵәа, аԥсцәа
жәыблы!..»
Ҳаԥхьа игылаз аҩнқуа рахь еихоз гуԥҩык даҳԥызон Ҭаҭласҭан:
«Шәеиха, абаақуа!» ҳәа ибжьы ҳақурго. Ус ҭырқуа нхаҩык аҩны даавҟьан
аҵықьҳәа дхысит, уахь ҳнеимышьҭырц иҭахызар акухарын. Дкаҳаит
ахымҩас згу иҭашәаз Ҭаҭласҭан. Иԥсы шҭаз сааихагылеит. «Аа,
Заурҟан, сыршьит, сыршьит, сагьырзымхеит, убама! Ухаҵазар, Аублаатәыла
схы рханы сышьҭаҵа!» – ҳәаны даалгеит, иԥсгьы ааихыҵит.
Аублаатәыла ахьыҟаз здыруа сыҟамызт, ашьацраҿ дааиҵысхит,
илацәа хызҩеит, ижра сылшозар, ас адәы дцәыжьланы сцозма, аха иабаҟоу!
Снеиуан, ожәымзар-ожәы санбакаҳауеи ҳәа сгарыгаҽо, сыблақуа
амца рхылан иҭыблаауан, сҿажәк’уан, счымазара сышьҭанагуарц
акгьы агӡамызт, сыкуша-мыкуша ӷлҩ хчылазшәа ихуашьҟаҟаран, сахьынаԥшуаз,
саԥхьа аҩхаԥалараҿ ҩнык збауан, убрахь схы рханы
сеихон, уа сзынаӡар, ҿамҩак аӡы шԥасмоури ҳәа сгуӷ’уан. Аҿыв-сывхәа
ахымҩасқуа сывсуан, аха сцәа-сжьы ҵкьыҵкьаршьон макьана.
Ҭаҭласҭан иашьа иԥеи даҽа аублаа арԥыски аддыҳәа инасаҩсит,
рҟамақуа тӷуцәаа, ашьра зуз аҭырқу нхаҩ дрыԥшаауан.
– Анышә дыҵамлазар, дабацарыз, абра сылаԥш неихьыԥшит! –
ҿааиҭит руаӡәык.
– Хымԥада, ҩнык дыҩналан иҽиҵәахт! Арахь уеиха! – даҵаҳәҳәеит
егьи. Гуараандак инхибаҳәеит, уаҳа иахьцаз ҳәа сымбеит.
Амӡырха снықулахьаны, ус уи аҩны иааҩныҩит акуу-кууҳәа ԥҳәыск
лыҳәҳәабжьы, лыӷьаҵәы-ӷьаҵәбжьы, убарҭ инарылаӡҩеит хаҵак иаӷьбжьгьы.
Иахьынӡасылшоз сшьаҿақуа инарыцысҵан, лассы аҩн ашә
снылагылт. Иаԥхьан агуараанда ихибаҳәаз аублаа рԥарцәа руаӡәы,
аԥшәмаԥҳәыс агҿыҩра дыкҿацаланы, иҟама лгушԥы иҵакны икын.
– Иҳәа, ара иҩналаз ашьҩы дахьыбҵәахыз! Иҳәа, мамзар, быҷкунгьы
баргьы шәазхом! Иршьыз саб иашьа ишьа сыԥхьоит, уи макьана
имыхьшәашәацт, уанӡа сшьа зуроуп! Балга, аԥшыха сымам! – длықухуаауан
иара.
Наҟтәирахь ацәардаӷу аҿы, амцашоура ихҟьо аиарҭа дылан ҷкунак.
Егьи аублаа рԥыс иҟама аҵарыра уи иӷракын...
– Иҳәа, уԥсырц уҭахымзар, уаб иоума ҟ зҽызҵәахыз! – ҳәа
диқумычуан.
– Арахь уаҩгьы дыҩнамлаӡеит! Аҩны еимыжәда, абааԥсы, шәуаами,
гунаҳала ҳшәымшьын! Сыҷкун ҭынха димаӡам, иаб ҩы-шықуса
рышьҭахь дыԥсит. Имашәкыузеи, амаалықь! Ихьыз азҩаҿкы дацәынхозаргьы
жәуам! – Абас уи аԥҳәыс дыҩныҵәаауан, лаԥхьа игылаз аублаа
рԥыс диԥырҟьаны лыҷкун иахь анеира лҭахын...
– Ижәуазеи, уара, шәеилагама зынӡас, ирымашәкыузеи хыхьчашьа
змам аԥҳәыси аҷкун чымазаҩи! – сыбжьы нарықусыргеит урҭ арԥарцәа
ашә ахьынтә. – Аԥҳәыс алаҵәҟьа леишуам рҳәон ҳабацәа,
арахь аԥсхых длымҵоуп! Шәҽынашәысҭха, наҟ!
– Саб иашьа Ҭаҭласҭан рыцҳа дызшьыз абрахь ихы ирхеит. Хымԥада,
абри аԥҳәыс дылҵәахит. Ишьа сыԥхьоит, силгароуп уажәыҵәҟьа!
– иҳәеит аԥҳәыс дыкҿацаланы дызмаз арԥыс.
– Ус аӡәыр дҵәахызар, аҩны еимыжәда, хаҵаҵас шәныҟуа, арҭ
ирымашәкыузеи? Ачымазаҩ уихыҵ уаргьы! – сыбжьы неиқусыргеит
егьи аублаа арԥысгьы.
Сажәа ҩбамтәқуа, аҩыџьагь наскьаны иаагылт.
– Шьыхаҭа иҳамшьыргьы, ари аҩны ҭадырцәыроуп! Ара иааган
иҩнаҳҵоит, анаҟа агуаҩараҿ анҵәара иаҿу ҳанацәеи, ҳаҳәшьцәеи,
ҳхуҷқуеи! – аарлаҳәа иҽеиқук’уа даацәажәеит аҩбатәи аублаа.
– Рыҩны идәылган, ишԥакашәыжьуеи, азин шәызҭада? – сиқушаҳаҭымхеит
сара.
– Уххь згеит, Заурҟан, анаҟа адәны анҵәара иаҿу ҳара ҳҭаацәа
хара рыманы ирыхьма! – наасҿаирхьит уи арԥыс.
– Уиас, аҩны еимаадап, уиас! – наидиҵеит актәи арԥыс иҩыза.
Аҩыџьагьы ашыр-сырҳәа инеиқуҟьашан, егьи ауада иныҩнаԥшын, наҟ-ҟ ааҵра инавалеит.
Ҳарҭ ахацәа аублаа бызшәала еибахҳәаз шылзеилымкаазгьы, уи
аԥҳәыс сара сыҩналара, лыҷкуни лареи рзы ԥсеиқурхаган илыԥхьаӡеит.
Агуаԥҳәа лҽаасышьклалыжьын, – Аллаҳҭаала дузылыԥхааит,
уара ауаҩы-мшы! Схуҷи сареи ҳаԥсы еиқуурхеит!– ҳәа дсашьапк’уан,
скумжәы аԥшь аанкыланы илгуӡуан.
– Бымшәан, абааԥсы, урҭ шәыршьыҵәҟьарц ргу иҭамызт!–сҳәан,
сымч абаҟахыз, аха сҩалыхан, аарла даасыргылеит.
Ус хысбжьқуак адәныҟа иааигуаны иаагеит, зыԥсы зхыҵуаз аӡәгьы
дааӷызы-хуааит. Аублаа арԥарцәа рҟама аҿқуа цеи-цеиуа ашҭа
инықусны, еивас ахшьыра инҭалеит. Саргьы срышьҭалоит ҳәа сҿанынасха,
аԥҳәыс лыҩнапыкгьы аасыкуршан, сеимлагуа сылкит.
– Аа, умцан, ҳныжьны умцан! Ҳамацара ҳанаанха, ушьҭахь иааҩнало
ҳаршьуеит! Сара акгьы сурым, сыршьааит аҭаххаргьы, аха сыҷкунзаҵә
дрыцҳашьа, сара сыда дунеи ҭынха димаӡам, иаб усгьы дыԥсхьеит!
Мап, мап, сумшьыкуа усзышьтуам! – абас дыҩныҵәаауеит,
лнапқуа сыкуршаны сылкыуп, дхьышьарххоит, ашә ахь сналышьҭуам.
Аҷкун чымазаҩ иан лыӷьаҵәы-ӷьаҵәбжьы иаҳауазар акухарын, инапқуа
ҩышьҭих’уан сара сахь. Ҳныжьны умцан ҳәа акухарын иаанагоз,
аха изнымкылакуа наҟ инаиваҳауан.
Уи аԥҳәыс уца ҳәа сааулышьҭыргьы, харак сзымцозар акухарын,
азҩаҿкы исыӷралаз сшьапқуа насыҵнаҟьеит, сыблахаҵ аагьежьы-гьежьит,
иаасықулашьцан, сышьҭахь икҿаз ацәырдаӷу ахь слеизҟуҿит.
Аӡы шызжәыз здыруеит, уаҳа акгьы сгуалашәаӡом.
Заҟа мши-ҵхи сымԥсуа-сыбзамхо аиарҭа сылахаз седроу, схы
здыруа саныҟала, избеит, исзымдыруаз ҩнык аҿы сшышьҭаз. Ҩынҩажәаҟа
шықуса зхыҵуаз ԥҳәыск дысхагылан сымаҵ луан. «Ара сабаанагеи?
Бызусҭда бара?» – слазҵааит сара, сцәажәартә саныҟала.
«Цқьа усыхуаԥшыр, сугуалашәаргьы ҟалап!»– ҿаалҭит аԥҳәыс, нас,
лҟуардә даахан, саԥхьа даатәеит. Сыбла ԥсыдақуа лыдсырхалоит,
лхы-лҿы аазыгьежьны, лыбла ҭбаа еиқуаҵәақуа аразра рхыҳәҳәыла
исыхуаԥшуеит, лхаху ҷарыхуӡа, ашлара наланаԥсахьеит. «Дызусҭда,
мшәан, абри?» – схуцуеит сара, аха дызбахьеит ҳәа сыҟаӡам.
– Мшәан, сышԥаугуаламшәои,– даацәажәеит лара, – ҩыџьа аублаа
рԥарцәа сыҷкунгьы саргьы рҟамакуа ҳаӷрырҳәарц ишаҿыз, ҳаԥсы
ҿухит. Аха уаргьы учмазаҩхан, ара узахымсит. Абри узықуиоу ацәырдаӷуы
унықуҳаит, уааилыхны унышьҭасҵеит. Убри аҽны ниаркны, иахьаиӡа хдырра умамызт, анышәынҭра ухықугылан, аха Аллаҳҭаала
дузылԥхеит, уеиқухеит! – хуҷы-хуҷла исгуалашәо аҿаанахеит аублаақуа
аҵыхутәантәи ҳамҩа... Сыбла иаахгылон ахырзаман сахьақуа..
Аҟуарамҿ еиԥш аԥсцәа еизыхаа... Аҭаҳмада Ҭаҭласҭан икуашара...
Уи аҵыхутәантәи аублаақуа ҳакуашара акун усгьы... Ус, ус, иаасгуалашәеит
ара сшаанагазгьы... Зназы сызлаиаз аиарҭа нҵаакукуалазшәа
збеит, аха сгу ааԥсахны сҩеиҳан, изулак сиарҭа саақутәеит.
– Тәымуаҩык, сыбзиарас ибдыруазыз бара, излазбо ала, бнапқуа
роуп анышәынҭра сҭазмыжьлаз!
– Умч маҷгушьоуп макьана, атәара улшарым? – лҳәан, аԥҳәыс
ашьшьыҳәа снықулыриеит, аԥхӡы сықунаҭәазар акухап, схы-сҿы инықулшьит
ачабра, мҳаҵәк алагьы аӡы сқьышә инықулкит. Маҷк санааҭынчха,
лара даацәажәеит.
– Исуалыз насыгӡар акумзи! Сеиқузырхаз иаргьы деиқурхатәын...
Сара сымацара соума, сыҷкунзаҵә, адунеи сыззықуу слашырбага иԥсы
ҿухит. Уара данеиқуурха, Аллаҳҭаалагьы дизылԥхеит! Аиашазы, уадаҩра
сыгмызт, ҩыџьа ачымазцәа... Арахь сыҷкун, анахь – уара! Аха
уи усс измада! Шәҩыџьагьы шәеиқухеит! Издыруада, ожәшьҭа мышлашарак
аабар!
Дҩагылан, ашә лхы нылакны: «Бирам, нан, араанӡа уааишь!» ҳәа
лыбжьы налыргеит. Рацәак мырҵыкуа, аԥсыгага еиԥш ишьҭыбжь
мыргаӡо аҩны дааҩналеит жәохуҟа шықуса ирҭагылаз ҷкунак, ачымазара
цәгьа шихигаз ҩашьомызт, шьакуармак ихы-иҿы иузықубаауамызт.
«Иубома, нан, Бирам, уԥсы ҿызхыз, уеиқурхаҩ ичымазара дшалҵыз!
Унеи, нан, иааигуара, аԥсшәа иаҳәа, уиацәажәа!» – даҿын аԥҳәыс.
Бирам данааҩналаз аахыс иблақуа хааӡа исыхуаԥшуан, дааскьан
имчыдаз инапала смахуар ааишьишьит. «Аллаҳ иџьшьоуп, Аллаҳҭаала
иџьшьоуп!» – ҳәа дхуҭхуҭуан. «Ожәшьҭа издыруада мыш-лашарак
аабар!» – нақулырӷызуан иан.
Дад, Шәарах, абыржәы уареи сареи ҳахьтәоу амӡырхаҿ ауп усҟан
сахьаанагаз. Ара, усҟан ожә еиԥш иҭацәымызт, аладахьыҟагьы
аҩадахьыҟагьы ауаа нхон, ашьҭахь ақыҭа акалҭахь инаскьаиы анхартақуа
ҟарҵеиг. Абра аҩны ауп сахьыҩнанагалазгьы... Ожәы сиарҭа
ахьыҟаҵоу ауп усҟангьы сахьышьҭаз, ларгьы абансшәа акун дтәаны
дахьсацәажәоз... Ишсықунамго здыруеит лыхьӡ аҳәара, аублаақуагьы,
аԥсуаа шәеиԥш, ахацәа рыҳәса рыхьӡ рҳәаӡом, Салима лыхьӡын,
хлаҳәада... Абри иубо анхара лара ишынлыжьыз иҟоуп, сара ҵәҩанкгьы
сзацымҵеит, амала, ишубо макьана зынӡа иқьаԥҭажәҵәҟьан иҟам,
лҩаҵәк ҩасышьҭуеит...
Ааи, дад, Шәарах, ажәа уасыршьызар акухап, сара сҟынтә шьеи,
лаӷырӡи, ԥсреи, ӡреи, хдәареи рыда даҽак умаҳаит, аха уи сара исхарам. Дад, аранӡа ҳанааих, иаачҳа, ожәшьҭа рацәак сыгым, сажәабжь
зызкыу ажәлар шынҵәаз еиԥш, сҳәамҭагьы нҵәоит.
Саныҩагыла еилыскааит: ари ақыҭа изахымсгушьеит аублаақуа,
реиҳараҩык ҳаӷацәа рхымҭеи амгуахьи неилалан, идырхит, зыԥсы ҭаны
иаанхаз ԥыҭҩык, абырзен ры аныхынҳәуаз итҟуаны Бырзентәылаҟа
иргеит, даҽа ԥыҭҩыкгьы Шьамтәылаҟа рхы дырхеит. Ҳәанҳәахла излеилыскааз
ала, урҭ ахьнеизгьы бзиарак ианымиеит. Егьырҭ ара иаанхаз,
Али Ҳазреҭ-ԥашьа, дара-дара уаҳа еибамбо, ҭаацәак-ҭаацәакла
ишаны, Ҭырқутәыла иахьигӡеит. Урҭ аӡәгьы иԥсы ҭоуп хәа сыҟаӡам
иахьа, машәыршәа аӡәыр деиқуханы дыҟазаргьы, ибызшәа инаркны
ихатәык имамкуа дҩашьахахьеит, ддыԥшылоуп... Иумбо саргьы сшыҟу?
Ацынҵәарах! Уада-ҭынхада, ҩныда-гуарада, жәларыда-ԥсадгьылда
адунеи санхалеит!
Салима уҳәама? Ааи, насыԥда, уи лҵыхутәгьы уасҳәап. Напышьашәалаҵәҟьа
аԥсра ахулымшәа сахулылхит. Сшьа ӷуӷуазар акухарын,
ԥшьынҩажәа шықуса сшырҭагылазгьы, лассы сшьара сықулеит.
Сабацах’уаз, абра саамахеит. Ҳаҟан лареи сареи хаҵеи-ԥҳәыси реиԥш.
Мызқуак ниасхьан, акыҭаҿы ачымазара аӡбаху аӡәгьы далацәажәомызт,
еиқутәахьан, уи иацәшәаны ашьхара зҽазҭаз анхацәагьы рыҩнқуа
ирхылахьан, дычмазаҩхеит Салима. Ахасра-мгуахь лыхьгушьеит...
Сеиқузырхаз, ларгьы деиқусырхарц сҽазыскит, аха акгьы сымчмызт,
аԥсрахьы лхы лырхеит. Уи лара ианылдыр, саалыртәан, луасиаҭ салхәеит:
«Ухаҵазар, сыҷкун Бирам, агулацәа дрыдумыжьлан, уаргьы уаҳа
царҭа уманы избом, шәеицынха, уда димаӡам, уизыҟала абыс!..
Мышқуак рышьҭахь дыԥсит лара. Абни ацәардаӷу аҿы акун дахьгҿаз,
хлаҳәада. Агулацәа иҟалаз рдыргушьеит, аха ахолера дагаз
џьшьаны аԥсыжрахь уаҩ дкылымсит. Адырҩаҽны, Бирам дсыцырхырааны
изулак, днаганы дызжит. Абра уахьналбаауа рацәакгьы бжьам.
аҩадахьшәа ауп лнышәынҭра ахьыҟоу... Зны-зынла ныҟуара ҳәа аҩны
сандәылҵуа, уи анышәынҭрахь ауп сахьцало. Сара сзы Салима лымацара
лакуӡам уа анышә иамоу, уа ижушәа ауп ишызбо иеихулацәаз
сгуӷрақуа, исцәыӡыз сҭаацәа зегьы... Анышә сазҭо дсоугушьар, уа
иҟалароуп сара сызқуа ҭыԥгьы...
Бирам изҳаанӡа сара сҟны дыҟан, аби-ԥеи реиԥш ҳаибааӡон.
Ԥҳәыс данааига, ақыҭа акалҭахь днаскьаны дынхеит, рацәак ззеилцо
уаҩым, ишубо, аха джьиуеит, ҭаацәак ныҟуигоит, саргьы, Шәарах, дад,
ушаҳаҭуп, нап сыгижьуам... Сара, аҭаҳмада жәымҭа ҟыргугьы, уаҳа
царҭа абасымаз, абраҟа атәым дгьыл аҿы, аӡә иргылаз тәым ҩнык аҿы
сазԥшуп, зааскьара уадаҩхаз суахҭа...
Абра инҵәеит акыр инеиҵыхыу Заурҟан Золак иажәабжь. Абри анапҩымҭа
иаԥхьалакгьы, ак аҵкыс ак еицәаны, ҵҩа змамыз агуаҟрақуа уаҩԥсык ицәа излаҭаӡазеи
ҳәа иџьеимшьар ҟалашам. Зыжәлар анеибгаз аӷьараҳәа ирылагылаз,
урҭ рынҵәарагьы иашаҳаҭхаз Заурҟан дакушан дабанӡаҭалеи, аиҭаҳәара мацараҵәҟьагьы
злаилшаӡазеи?
Ахулбыҽхарахь инеихьан уи иажәабжь аныхиркушоз.
– Дад, Шәарах, губӷан сумҭан, цәыкьа сышьҭалоит, изакуу сыздыруам,
сыблахаҵ гьежьуашәа избоит! – иҳәан дҩагылеит.
– Цәамҭхаа уоуааит! – ҳәа наиаҳәаны, суадахь сныҩналан ацәашьы асыркит.
Снапҩыра даҟьала иеиқуршәаны, саԥхьа инықусҵан, схуцуа саатәеит. Аублаақуа
аҵыхутәантәи рымҩа санԥшылозшәа акун макьана, ахҭыс хырзаманқуа,
ак ниасыр, даҽак сыбла иаахгылон, ахысбжьқуа, аҳәҳәабжьқуа слымҳа иҭаҩуан,
урҭ срылаҽны сыҟан. Урҭ зегь зынҩылаз саԥхьа иқуз анапҩыра сылаԥш
ианааҵашәалак, ашьеи алаӷырӡи еилаҵәаны, иагулкукуошәа збон... Саргьы шаҳаҭс
самазшәа акун сшыҟаз жәларак рынҵәара...
Аҭоурых аҿы ирацәоуп аҿырԥштәқуа, аублаақуа акырынтә хыԥхьаӡарала
иреиҳаз, аамҭала ахатәы ҳәынҭқаррақуа змаз ажәларқуагьы, рышьхуа-мышьхуа
ҳәа акгьы ыҟаӡамкуа адунеи ианыӡаахьеит. Аха аублаақуа рынҵәара ҟалеит
ҳазну ашәышықусазы, ожәы ааигуа... макьана рыбаҩгьы анышә иамфац, рыбызшәеи
рашәақуеи макьана аҳауа иалоуп, иеиҭарҳаз ашәырҵлакуа макьана ибыбышӡа
ишәҭуеит есааԥынра... Абри зегь ҟалеит абжьаратә уаҩықурак иаҵанак’уаз
аамҭала.
Ҵабыргны, уи мышкы акумызт, аублаақуа рыԥсадгьыл ааныжьны «џьанаҭ
дгьыл» ҳәа изықугуӷ’уаз Ҭырқутәылаҟа ҳцоит ҳәа аӷбақуа ианырҭала аҽны
инаркны – анҵәара иалагахьан... Ари атәыла анапхгаҩцәа акрааҵуан амсылман
дин ацқьара хьӡыс иаҭаны, рҽадцаланы ассимилиаторратә политика амҩаԥгара
иаҿижьҭеи. Уи официалтә ҳәынҭқарра политиканы иҟалеит, аублаақуа ахҵәара,
аиҭахҵәара иақузыршәаз, ашьаарҵәыра ҳәа изышьҭаз Асулҭан Абдул-Ҳамид
ихаан. Уи иеиԥш аус еиқуаҵәақуа рымҩаԥгара иаҿагылоз ажәлар ссақуа рырмашьцараз,
иаҳа инҭкааны иуҳәозар, рнырҵәара азыҳәан, ҷыдала иаԥҵаны
иҟан акавалериақуа. Дара ашьхарыуа-мҳаџьырқуа рхаҭақуагьы, егьырҭ ажәлар
маҷкуа ирчырчаны ианрыжәырҵалозгьы ыҟан.
Аублаақуа ԥсра-ӡра изгоз аӡиас хуашь уанхыԥшыло, улаԥш иааҵашәоит
уи иалаҭәоз ҟуҵәа бааԥсқуагьы. Аҭырқуҿарацәа ридеологиа пантиуркизм
шьаҭас иаҭаны ишьақугылар акун Османтә империа дуӡӡа. Аҭырқуҿарацәа азыгушьуан
амсылманцәа зқунхоз адгьылқуа реидкылара... Урҭ азыгушьуан Кавказгьы.
Уи аимпериаҿ: «Ҳәынҭқарра динс иҟоу – амсылманра заҵәык ауп!»
«Бызшәас иҟоугьы – аҭырқу бызшәа заҵәык ауп!» «Ҭырқутәыла амилаҭқуа
зегьы еиҟароуп, зегьы – османцәоуп!» ҳәа акун ишырҳәоз. Ажәлар маҷқуа,
куара-ҷҷак еиԥш, уи аӡиас хуашь ду иналаӡ-иналахуаша ицар акун... Уи иаҿагылоз
дарбанзаалакгьы ес иааиҵаргалалакгьы, Таҳир иеиԥш дԥырырх’уан.
Урыстәылан Октиабртәи асоциалисттә револиуциа аиааира рыбла хнатит,
агуамч ӷуӷуа рнаҭеит зин змамыз ажәларқуа зегь реиԥш, Ҭырқутәылан иалапхоз
ашьхарыуа-мҳаџьырқуагьы.
Зыԥсадгьыл абзиабара згу аҵаҿы макьана иҭаҵәахыз, уи ианыргуалашәалак
зылаӷырз хаҟуҟуалоз, ашьхарыуа-мҳаџьырқуа ираҳаит Кавказ иқунхоз
рашьцәа ахақуиҭра шырнаҭаз Октиабртәи ареволиуциа, рабацәа рыдгьыл аҿы
дара аԥшәымацәаны ишыҟанаҵаз. Уи агурӷьаҿҳәаша ирнаҭеит амҵәыжәҩа рацәаҩыкгьы
иақуркит рқьаԥҭажәқуа рышҟа ахынҳәра...
Сымацара абас схуцуа сыштәаз, иаасгуалашәеит 1921 шықуса рзы
М. В. Фрунзе Ҭырқутәылан даныҟаз ашьхарыуа-мҳаџьырқуа дышрацәажәаз,
урҭ Урыстәыла ҿыц еигурӷьаны аӡбаху шырҳәоз,рыԥсадгьыл ахь ихынҳәырцгьы
шырҭахыз...
Ожәшьҭа иеилкаауп, аублаақуа раԥхьагыла Таҳир, ишшәарҭазгьы агухьаа
мкыкуа, аибашьра аҳәаа дхыҵны, Анкараҟа ихы зирхаз, асовет ҭарнак диқушәарцгьы
зиҭахыз.
Архивтә маҭәарқуа шаҳаҭра руеит, усҟантәи аамҭазы ашьхарыуа иреиуаз
аӡәырҩы ареволиуциатә қуԥареи, амилаҭ хақуиҭра ҵысреи ишрылахуз. Урҭ
дреиуан, абџьар кны иқугылаз апартизан гуԥқуа руак напхгара азызуаз ашьхарыуа-мҳаџьыр Едхем-беи. Абар уи иажәақуа: «Абольшевизм адунеи зегьы иалаҵәеит.
Ҳара ишахуҭоу ҳхаҿы иааганы ҳаԥылар, иҳадаҳкылар, анасыԥ азыԥшуп
ҳҳәынҭқарра... Ҳара ҳзы абольшевизм – еиқурхагоуп». Заурҟан иажәақуа
цқьа урызхуцыр, ихуцшьеи ишьаҿақуеи зеиԥшрақуаз рыла, ареволиуциатә
қуԥара иалахуз уаҩын уҳәартәы дыҟоуп цәгьа-ԥсышьа зырҭаз Таҳиргьы... Згухутәы
иахьымӡаз аублаа Таҳир иеиԥш, Ҭырқутәыла иаланхоз амҳаџьырқуа раԥхьагылацәа
еиҿыркаауа иалагеит ареволиуциатә организациақуа, апрогрессивтә
уаажәларрақуа. Урҭ иреиуаз аӡәырҩы рымчи рыхшыҩи азыркит рхатә культура
ашьҭыхра, аҵара-лашара иҵарадаз ажәлар рыларҵәара, иеиқудыршәон рхатәы
нбанқуа, иҭрыжьуан рхатәы бызшәала агазеҭқуа, иеиҿыркаауан аклубқуа...
1919 шықуса рзы аԥсуа-мҳаџьырқуа ирхылҵыз Мысҭафа Быҭәба Сҭампыл
иҭижьит, алатин шьаҭас иаҭаны, иара иациҵаз алфавит ала аԥсуа нбан
шәҟу. Џьара-џьарагьы иаадыртит уи анбан ала аԥсуаа рхатәы бызшәа ахьырҵоз
ашколқуа...
Аха абас аҳаскьын ҿа еиԥш иқуҳәҳә иҩагылаз амилаҭ ус ҟаимаҭқуа анарха
рмоуит. Атәыла анапхгаҩцәа имҩаԥыргоз ассимилиатортә политика аӡхыҵра
еиԥш инарыжәлан, инықуӡәӡәаа иагеит. Ажәлар маҷқуа раԥхьагылаҩцәа ргуаӷ
шьҭыхны, иҿырҟьаса, Таҳир иеиԥш, инарышьҭалт, изыхьӡаз ршьуан, идырӡуан,
егьырҭ атәыла иалҵны рхы ахьынахаз ицон... Уаҟагьы иаагыломызт ассимилиаторцәа.
Ажәлар ссақуа рхы иадгыло анырбалак, рыцҳашьарада инарыжәланы,
аублаақуа ишырзыруаз еиԥш, ирҟуаҟуон, ма зынӡак атәыла иалырцон.
Абас Ҭырқутәыла иалырцаз гуԥҩык аԥсуаа нанагеит Бырзентәыла. Ибзианы
исгуалашәоит, урҭ рыԥсы ианақуԥш, Асоветтә Аԥсны аиҳабырахь иаарышьҭыз
аҳәара шәҟуқуа. 1924 шықуса рзы Халис Хьрыԥс-иԥа ҳәа мҳаџьырк иҩуан
аҭырқу ҳәынҭқарраҿы иаҭырқуамыз зегьы, раԥхьаӡагьы ашьхарыуаа ҭырқуцәартәырц
ишашьҭаз, ожәы ҩы-шықуса раахыс Бырзентәыла инхо аԥсуаа
Аԥсныҟа ахынҳәра шырҭахыу, рышьҭахьҟа иаанхаз ашьхарыуаа хырҵәаны дара-дара еибабар ҟамло аҭырқу қыҭақуа ишырхьырыгӡаз. Даҽа шәҟук аҿы ҳаԥхьоит:
«Хы-шықусоуп абар абра Македониа ҳзышьцыламыз аҳауа ҳаԥнашәоижьҭеи,
уаҩ иимбац агуаҟреи арыцҳареи ҳҭагылеижьҭеи. Ҭырқутәыла ҳаныҟазгьы
ҳаблақуа ҭырхаха ҳазԥшуан Аԥсны, игухьаагон ҳхатә қыҭақуа. Аха
иҟамызт аамҭа. Ԥахьатәи аҳәынҭқарра шьақугылашьа азин ҳнаҭомызт ҳашьхақуа
рахь ахынҳәра. Ожәы Аԥсны ахы иақуиҭуп, иара ахатә ԥсҭазара амоуп,
аԥсуаа, злахьынҵа-цәгьа атәым ҭыԥқуа рахь иаҟьаз, даҽа аамҭанык иеиԥшымкуа
ҳгу ҳахоит зхы иақуиҭхаз ҳашьхақуа рахь, ҳҭаацәа рахь. Ҳарҭ, ара иҟоу
аԥсуаа, иаҳзеиԥшу идеиалеи хуцрылеи агуаҳәара ҳаманы, иаҳҭахыуп зхы иақуиҭхаз
аԥсуа жәлар рымаҵура, абра Каилариа ҳәа иахьашьҭоу аҭыԥ аҿы 23
сентиабр 1925 шықусазы, иеизаз ажәлар зегьы еиқушаҳаҭны ирыдыркылеит,
Аԥсны Асовет Социалисттә Республика Жәлар ркомиссариат ашҟа аҳәара.
Бырзентәылан иҟоу 700-ҩык аԥсуаа рҭаацәеи дареи азин роурц зхы иақуиҭхаз
Аԥсныҟа, рхатә қыҭақуа рахь ахынҳәра».
Октиабр мра иарлашаз рыԥсадгьыл ахь абас зхы рханы идәықулаз ашьхарыуаа
мҳаџьырқуа ргуахутәы иахьымӡеит.
Е-е-ҳ, анаџьалбеит, урҭ рыгуҭыха наӡаны иҟалар, изакутә разҟы лашаз ирзыԥшыз!..
Абас сыгуҭыхақуа ранҵара саҿын сымацара Заурҟан Золак иҩны сахьыҩнатәаз.
Аҵх агуахьы инеихьазар ҟаларын, аԥенџьыр ҭшәа иаартыз аҟнытәи исҿаҷҷон
иаҵәак шамшамуа. Ус изыхҟьа сзымдырӡо саԥхьа иаацәырҵит Аԥсны.
Зны иеилаарцыруа снарыхуаԥшит аразны зхарҭәоу ҳашьха аикақуа, нас ашәаԥыџьаԥ
иаҵәара, арҩаш еилаҽҽақуа. Ус аҵх лашьца иаалҵны саԥхьа иаагылт
сахьиз аҩны, уа дахыуп сан лымацара. Иҟалап, абыржәыҵәҟьагьы, сара дышсызхуцуаз
дызмыцәакуа дтәазар? Уи лымацара аҩны дшахыугьы, Заурҟан
иеиԥш дҭынхадам, дзаҵәым. Лгу цәгьахаргьы, лхы далдырԥшуа иҟахыума ҳгулацәа.
Заурҟан анысҳәа, аҵх акыр ишцахьоугьы, егьи ауадахьтә ишьҭыбжь саҳауеит,
деимҳәоит, инцәыҵакшәагьы – дааӷызлоит, иҟалап, игу цәгьахазар. Иацы
аахысгьы цқьа дхырлымызт, дыԥхашьон акумзар, атәараҵәҟьагьы ицәыуадаҩын.
Сҽааилыхны снышьҭалеит саргьы, аха аккаҳәа арбаӷьқуа иааиларԥсаанӡа
иамуит, сыбла цәа хымлеит. Акино лентаҟны еиԥш, схуцрақуа акы ниасыр
даҽак ааиуан. Шьаҿақуак ахьыбжьоу снаҩс дзыцәом, амшцәгьа еиԥш дхуарчаруеит
Заурҟангьы. Ашарԥаз маҷӡак сылацәа нҭааит.
Заурҟан Золак абриаҟара еиҵакуаҳауа игу иҭажьыз гурҩеи-гуаҟреи
аниртыты, ихтызар акухап иԥсы ианпыҟҟалаз ахурақуа, аиарҭа
дзылымҵит, игу цәгьахеит. Ҵоуп, қьыбжьык ихулшәомызт, иахьынӡаилшоз
иҽиҟажон, аха ибла ҭаҳақуа рынаԥшышьеи еимҳәашьеи рыла
ихьаақуа шыӷуӷуаз ҩашьомызт. Ӡык налбааидон, ихҭакны атаҭын дахон
акумзар, афатә мап ацәикхьан.
Хымш раахыс Бирами сареи ачымазаҩ ҳидгьежьылон, аха ҳабаихуарҭагушьаз,
ааигуа-сигуа џьара уныдыххылан ҳақьымк дааугап ҳәа
уҟазу, ус аӡә машәыршәа дҳаднагалаӡаргьы, Заурҟан иҳаиҳәахьан,
имԥынҟа дшықуимыжьлоз.
Саргьы уаҳа сзаагыломызт араҟа, аҳәаанырцәтәи спаспорт аҿҳәара
ааихьан, сыԥсадгьыл ахь схынҳәыр акун... Дшычмазаҩыз сиԥырҵыр
акухеит, мызкы инеиҳаны зчеиџьыка сфоз, саншьа ҳәа исеигурӷьо исыдтәалаз,
ҭахык иеиԥш исзааигуахаз, уаҩ ихимгац зхызгахьаз, зеиԥш дыҟам
ажәабжьҳәаҩы Заурҟан Золак.
Зыҽны сдәықулоз аҽны, шьыжьнаҵы даасыԥхьан иаԥхьа снаиртәан
даасацәажәеит.
– Дад, угу рҭынчны умҩа уқула, лассы сыбзиахоит, сара усцәымшәан...
Иамуӡакуан сынарцәымҩа сықуларгьы, иаҳҳәеит ҳәа, адунеи
зынӡак ихысымфааӡозар, сгу раҳаҭны сцоит уахь; сыԥсы шҭаз зжьы
салҵыз аԥсыуак дызбеит, сыгуҭыхақуа зегьы иасҳәеит, агура згаратәгьы
исаҳаит, аԥсуааи Аԥсни еигымкуа ишыҟоу!
Нас Бирам дааиԥхьан ажәақуак илымҳа инҭеиҳәеит, уи днеиқуҟьашан,
иааган Заурҟан инаииҭеит абҩатә быкьи, амаҟа зыҵдаз аӷуакиа
ҟамеи. Инапы қыџь-кыџьқуа рыла акыр аамҭа иларха-ҩархо икын, анцәа
идырп урҭ аҭаҳмада игуаладыршәоз...
– Дад, Шәарах, иқуӡааз аублаақуа рҳәаҭҳак ҳәа иахьа инханы
иҟоу абарҭ аҩбазаҵәык роуп! – даацәажәеит иара, иикыз игу инықуҵаны
сара дсыхуаԥшуа. – Урҭ сара ишсыднагалаз уасҳәахьеит, сыԥсаанӡа
срыхуаԥшларц сҭахын, аха, уаҿа ианысҵоит, дад, Шәарах, ига
уахь Аԥсныҟа! Сара сыԥсыр, Бирам изы арҭ акгьы рыҵаркӡом, дегьызмаха
изыхуҭаӡам џьоукы еимдырххозар акухап, уиаҵкыс, ихынҳәааит
рхьышьҭрахь!..
Ишԥаҟасҵах’уаз, гукала иҭабуп ҳәа наиаҳәаны иааимсхит. Аҳамҭақуа
инаган сымаҭәақуа ахьҿаҳәаз инарыласҵеит. Ишызымуаз мчыла
дҩагылан аееилаҳәара далагеит Заурҟан: ишәиҵеит акырӡа иҩазахахьаз
акумжәи акабеи, ихеиҵеит ахылԥарч, илабашьа аакыдхны симан
аҩны ҳандәылҵын, снаскьеигеит агуашә аҟынӡа. Сгудкыла-хыдкыла,
амҩа бзиа уқулааит ҳәа днасықуныҳәаны, снауижьит... Сымаҭәақуа
рыбжак Бирам инеигон, снаскьеигон амҩаду аҟынӡа... Ашьшьыҳәа акаршәра
ҳақулан ҳашнеиуаз, сышьҭахьҟа санаахьаԥш, аҳаракыраҿы, диашахуҵәаӡа,
чмазара имаӡамызшәа, абааш еиԥш деихаӷуӷуа-еиҵаӷуӷуа,
агуашә дылагыланы даҳзыԥшуан Заурҟан. «О, анаџьалбеит, шьаҭанкыла
иҵҩааз аҵла, абриаҟара аидара хьанҭа шақужьугьы, излакамҳауазеи?!»
– аасгуахут сылаԥш аниҟузгоз...
Уаҳа ахьаԥшра сзымгуаӷьит, схы сыкуаҽ анаскьара саҿын. Реиҳа
исызгуакьаз, акыр исзаԥсаз аӡә дынсыжьуазшәа  хьаауан, издыруан
уи алахьынҵа џьашьаху змаз аҭаҳмада ссири сареи уаҳа ҳшеибамбоз.
Счамадан иҭаҵәахыз анапҩыра анаасгуалашәалак,  абаауан, аҭыжьра
иазырхиатәуп зыԥшра ҟамҵакуа, зынҵара сахьымӡаз, иара ус исгуалашәогьы
рацәоуп, сдиссертациа шаасырмариалак нас...
Абра инҵәеит хулбыҽхак, сшымгуӷӡоз, абызшәадырҩ қуԥш Шәарах
Куаӡба ианҵамҭаны исыднагалаз анапҩыра. Анҵәамҭа маҷк шагыз
иҿахҵәоуп уҳәартә ауп ишыҟоу, аха иагазундазгьы уи ацәынха ԥшаашьа
сзамҭеит, иҟалап автор зынӡагьы анҵара дахьымӡазар. Хьӡык ҳәа
адсымбалеит џьаргьы, иқусҵеит, иқусхит, иахьӡысҵарызеи ҳәа кыр аамҭа
схуцуан, ашьҭахь, аԥхьажәаҿы ишысҳәаз еиԥш, иалсхит «Ацынҵәарах».
